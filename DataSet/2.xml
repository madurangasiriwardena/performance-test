<?xml version="1.0" encoding="UTF-8" standalone="no"?><root><post>
    <category>NEWSPAPER</category>
    <date>
      <year>2010</year>
      <month>01</month>
      <day>23</day>
    </date>
    <link>http://www.dinamina.lk/2010/01/23/_art.asp?fn=n10012313</link>
    <topic>ජනපති මහින්දට 60% ක ජයක්</topic>
    <author>ප්‍රාර්ථනා වීරසිංහ</author>
    <content>මෙවර ජනාධිපතිවරණයෙන් මහින්ද රාජපක්ෂ මහතා සියයට 60 ක ප්‍රතිශතයක් ලබා ජයග්‍රහණය කරන බව කැලණිය විශ්වවිද්‍යාලය විසින් සිදුකරන ලද සමීක්ෂණයකින් හෙළි කරයි.කැළණිය විශ්ව විද්‍යාලයේ ජනසන්නිවේදන අධ්‍යනාංශය සහ සෙසු අංශ ගණනාවක් එක්ව කළ සමීක්ෂණය මඟින් සරත් ෆොන්සේකා මහතා ලබාගෙන ඇත්තේ සියයට 38 ක (38%) ප්‍රතිශතයකි.මේ ප්‍රතිඵල අනාවරණය කළේ ඊයේ (21) ශ්‍රී ලංකා පදනම් ආයතනයේ පැවැති මාධ්‍ය සාකච්ඡාවේදීය.ඉදිරි ජනාධිපතිවරණයේ දී මහින්ද රාජපක්ෂ මහතා සියයට 66 ක අති විශිෂ්ට ජයග්‍රහණයක් ලබන බව ජාතික ගොවි පෙරමුණේ විසින් කරන ලද ජනමත විචාරණයක දී අනාවරණය වී ඇත.පක්ෂ හා ජාති භේදයෙන් තොරව උතුර නැඟෙනහිර උතුරු මැද මධ්‍යම වයඹ දකුණ ඌව සබරගමුව ප්‍රදේශයන්හි ගොවි ජනතාව සම්බන්ධ කැර ගෙන ඉතාමත් අපක්ෂපාතීව සිදුකරන ලද සමීක්ෂණයේ දී අනාවරණය වූ බව ජාතික ගොවි පෙරමුණේ මහ ලේකම් කේ.එම්. වී. කුලසේකර මහතා ප්‍රකාශ කරයි.විශේෂයෙන්ම උතුර නැඟෙනහිර හා උතුරු මැද පළාත් වල සියයට අසූ තුනක ගොවි ජනතාව සෘජුවම මහින්ද රාජපක්ෂ මහතාගේ ජයග්‍රහණය අපේක්ෂා කරති. මධ්‍යම, දකුණ, සබරගමුව, වයඹ හා ඌව පළාත්වල ගොවි ජනතාව සියයට හැට පහේ සිට අසූව දක්වා මහින්ද රාජපක්ෂ මහතාගේ ජයග්‍රහණය වෙනුවෙන් කැප වී සිටිති.මේ සමීක්ෂණය අනුව ඉදිරි ජනාධිපතිවරණයේ දී මහින්ද රාජපක්ෂ මහතා සියයට හැට හයක අති විශිෂ්ට ජයග්‍රහණයක් හිමි කර ගැනීම කිසිදු බලවේගයකට වැළැක්විය නොහැකිවන අතර විපක්ෂ අපේක්ෂක සරත් පොන්සේකා මහතාට අන්ත පරාජයක් හිමි වන බවද ජාතික ගොවි පෙරමුණ සඳහන් කරයි.ඉදිරි ජනාධිපතිවරණයෙන් නැවතත්, ජනාධිපති මහින්ද රාජපක්ෂ මහතා ජයග්‍රහණය කරන බව, උතුරුමැද පළාතේ ඡන්ද හිමි ජන සංඛ්‍යාවෙන් සියයට 70.4 ක් (70.4%) ප්‍රකාශ කර ඇති බව, රජරට විශ්වවිද්‍යාලයේ සමීක්ෂණයකින් තහවුරු කරයි.පසුගිය දෙසැම්බර් 20 සිට මේ මස 15 දා දක්වා කාලය තුළ උතුරු මැද පළාතේ සිදුකරන ලද මේ සමීක්ෂණයෙන් සරත් ෆොන්සේකා මහතාට පක්ෂව කැමැත්ත පළකොට ඇත්තේ සියයට 29.6 කි.එම සමීක්ෂණයේදී කාන්තාවන්ගෙන් සියයට 84ක්ම (84%) කැමැත්ත පළකොට ඇත්තේ මහින්ද රාජපක්ෂ මහතා ජනාධිපතිවරයා ලෙස තෝරා ගත යුතු බවයි. සරත් ෆොන්සේකා මහතා තෝරාගත යුතු බව දක්වා කාන්තාවන්ගෙන් සියයට 16 කි.කොළඹ ප්‍රධාන පෙළේ බාලිකා විදුහලක සිසුවියන් කරන ලද සමීක්ෂණයකින් මෙවර ජනපතිවරණයේදී මහින්ද රාජපක්ෂ මහතා 75%ක ප්‍රතිශතයක් ලබාගන්නා බවට අනාවරණය වී තිබේ.මේ සමීක්ෂණය සිදුකර තිබෙන්නේ කොළඹ විශාඛා විදුහලේ උසස් පෙළ ජීව විද්‍යා සිසුවියන් විසිනි. එම සමීක්ෂණයේදී සරත් ෆොන්සේකා මහතා 20% ක ප්‍රතිශතයක් ද අනෙකුත් අපේක්ෂකයන්ට 5%ක ප්‍රතිශතයක්ද හිමිවන බවට අනාවරණය වී ඇත.එම සිසුවියන්ගේ නිවෙස්වල පවතින දේශපාලන වාතාවරණය මේ සමීක්ෂණ ප්‍රතිඵල සඳහා පාදක වී තිබෙන බව සමීක්ෂණය තුළින් තහවුරු වී තිබේ.2010 ජනාධිපතිවරණයේ දී ජනාධිපති මහින්ද රාජපක්ෂ මහතා ජය ගන්නා බවට 63.11%ක ප්‍රතිශතයක් ප්‍රකාශ කර ඇති බව කොළඹ විශ්වවිද්‍යාලයේ පශ්චාත් උපාධි පර්යේෂණ ඒකකය අනාවරණය කරගෙන තිබේ. බස්නාහිර, දකුණ, සබරගමුව, වයඹ, ඌව, උතුරුමැද පළාත් හය ඇසුරෙන් කරන ලද මෙම පර්යේෂණයේ ප්‍රතිඵල වාර්තාවට අනුව සරත් ෆොන්සේකා මහතා ලබා ඇති ඡන්ද ප්‍රතිශතය 27.37%කි.ඊයේ (22) කොළඹ විශ්ව විද්‍යාලයේ අධ්‍යාපන පීඨයේ පැවැති මාධ්‍ය හමුවකදී මේ කරුණු හෙළි විය.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>23</day>
    </date>
    <link>http://www.dinamina.lk/2010/01/23/_art.asp?fn=r1001231</link>
    <topic>බටහිර බලවතුන් ඉදිරියේදණ නොනැමූ ජනපති දිනවමු</topic>
    <author>හොරණ සමූහ බන්ධුල ආර්. ගුලවත්ත</author>
    <content>බටහිර බලවතුන් ඉදිරියේ දණ නොනැමූ ජන නායකයකු වූ ජනාධිපති මහින්ද රාජපක්‍ෂ මහතා යළිත් ජනාධිපති ධුරයට පත් කිරීමේ සටනක අද අපි නිරතව සිටින්නේ යැයි හොරණ ශශ්‍රී.ල.නි.ප ප්‍රධාන සංවිධායක පළාත් සභා මන්ත්‍රී විදුර වික්‍රමනායක මහතා පැවැසීය.ජනාධිපති මහින්ද රාජපක්‍ෂ මහතාගේ විජයග්‍රහණය උදෙසා හොරණ මැතිවරණ බල ප්‍රදේශයේ ඔලබොඩුවේ පැවැති ප්‍රචාරක රැස්වීමේ දී ඒ මහතා එසේ පැවැසීය. ඒ මහතා මෙසේ ද කීවේය.තිස් වසරක් පුරා පැවැති යුද්ධය නිමාවට පත් කළ මහින්ද රාජපක්‍ෂ ජනාධිපතිතුමන්ට මේ රටේ ආර්ථික යුද්්ධය ජයග්‍රහණය කිරීම මහා ලොකු දෙයක් නොවේ.ආර්ථික නිදහස ලබා ගනිමින් නිවහල් රටක් ගොඩ නඟන්නට මේ තීරණාත්මක අවස්ථාවේ අප ඒකරාශී වෙමු. විවිධ පෞද්ගලික රූපවාහිනි නාලිකා මගින් මේ දිනවල නොයෙක් ආකාරයේ කට කතා බොරු ප්‍රචාර පතුරුවා හරිනවා.අගමැති රත්නසිරි වික්‍රමනායක මහතා සහ මම දේශපාලන පිල මාරු කරනවා යැයි දූෂමාණ ආරංචියක් පසුගිය සතියේ පතුරුවා හැරියා. වික්‍රමනායකලා දේශපාලනයට ආවේ ප්‍රගතිශීලි ජනතාව අතරෙන්. අපි එදා සිට අද ජීවත් වෙන්නෙත් ජනතාව සමඟ.දේශප්‍රේමී ජනතාව වෙනුවෙන් සදහටම සේවයක් කරන්න අපි ප්‍රතිඥා දී සිටිනවා. සියලු කුමන්ත්‍රණ පරාද කරමු. රටේ අනාගතය සුරක්‍ෂිත කරමු.අපි වේගවත් සංවර්ධනයක් සඳහා මුල පුරන්නට අවශ්‍යයි. හොරණ බල ප්‍රදේශය සංවර්ධනය කිරීම අපට භාරයි. පවුලක ආර්ථික ශක්තිය ගොඩ නගන්නට රැකියා සුලබ කරන්නට ඕන. එමගින් පවුලේ ආර්ථික ශක්තිය ගොඩ නැගෙනවා. ඉන්පසු ගමේ ආර්ථික ශක්තිය ගොඩනැගෙනවා. ගම සංවර්ධනය කිරීම ඔස්සේ මුළු මහත් රටේ ආර්ථික ශක්තිය ගොඩ නැගෙනවා.ප්‍රවීණ කලා ශිල්පිනි සුසිලා කෝට්ටගේ මහත්මිය - ජනාධිපති මහින්ද රාජපක්‍ෂ මහතාගේ නියත ජයග්‍රහණය විඳ දරා ගන්නට නොහැකි ප්‍රතිවාදීන් අද විවිධාකාරයේ කටකතා නිර්මාණය කර ප්‍රචාරය කරනවා.ඔය කටකතා සඳහා මුදල් ලැබෙනවා. කටකතා පතුරුවන්නේ කුලියට. කලාකරුවන් වශයෙන් අපට සල්ලි නෑ.අපි ජනාධිපතිතුමන් විජයග්‍රහණය කරන සටනට පැමිණ සිටින්නේ මුදලට නොවේ රටට තිබෙන අසීමිත ආදරයට බැව් අපි හඬ නඟා ප්‍රකාශ කරනවා.ඔලබොඩුවේ මහින්ද දිසානායක මහතා - මෙතෙක් කාලයක් හොරණ ප්‍රදේශයේ ජනතා විමුක්ති පෙරමුණේ ජයග්‍රහණය වෙනුවෙන් ඇප කැපවූ මම අද ශ්‍රී.ල.නි.ප යේ සාමාජිකත්වය ලබාගෙන මහින්ද රාජපක්‍ෂ ජනාධිපතිතුමන්ගේ ජයග්‍රහණය වෙනුවෙන් පෙරමුණ ගන්නවා.විජාතික බලවේග විවිධ මුහුණුවරින් අපේ රට ආක්‍රමණය කරමින් අපේ ආර්ථිකය විනාශ කරන්නට මාන බලමින් සිටින අවස්ථාවක්. 2010 ජනාධිපතිවරණයෙන් අපි දේ්ශීය ප්‍රතිගාමි බලවේග මෙන්ම විජාතික බලවේගයන් ද පරාජය කරන්නට පෙරමුණ ගනිමු.අපි සියලු දෙනා එල්.ටී.ටී.ඊ ආක්‍රමණයෙන් ආරක්‍ෂා කර ගත් මේ නිවහල් දේශය සමෘද්ධිමත් දේශයක් බවට පත් කරන්නට එකා මෙන් සමගි විය යුතුයි.හොරණ ප්‍රාදේ්ශීය සභා මන්ත්‍රී සුනිල් ශාන්ත මහතා ද සභාව ඇමතීය. දිගු කලක් එජාපයට හිතවාදීව සිටි විජේසිරි මහතා ඇතුළු කීප දෙනෙක් ද ශ්‍රී.ල.නි. පක්‍ෂයට සම්බන්ධ වෙමින් ජනාධිපති මහින්ද රාජපක්‍ෂ මහතාගේ ජයග්‍රහණය සහතික කිරීමට ප්‍රතිඥා දුන්හ.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>23</day>
    </date>
    <link>http://www.dinamina.lk/2010/01/23/_art.asp?fn=r1001232</link>
    <topic>කියන දේ කරන ජනපතිටරටත් ජාතියත් ණයගැතියි</topic>
    <author>කැලණිය සමූහ එඩ්වඩ් වීරසිංහ</author>
    <content>ජනාධිපති මහින්ද රාජපක්ෂ මහතාගේ සංකල්පයක් අනුව ශ්‍රී විෂ්ණු දේවාලයක් පිහිටුවීමේ කාර්යය තමාට පැවැරූ බවත්, ශ්‍රී ලංකාවේ ප්‍රථම වරට එම විෂ්ණු දේවාලය කැලණියේ නිසල පරිසරයක අක්කර පහක භූ®මි භාගයක විවෘත කිරීමට හැකිවු බවත්, කම්කරු ඇමැති හා කැලණිය ශ්‍රීලනිප ප්‍රධාන සංවිධායක ආචාර්ය මර්වින් සිල්වා මහතා පැවැසීය. මෙය ජනපතිට පමණක් නොව මුළු මහත් ජනතාවට භාග්‍යයක් හා ආශීර්වාදයක් බවද පැවැසීය.ඇමැතිවරයා එසේ පැවැසුවේ කැලණිය, බුළුගහහන්දියේ මනරම් භූ®මි භාගයක ඉදිකළ උපුල්වන් ශ්‍රී විෂ්ණු දේවාලය විවෘත කිරීමෙන් අනතුරුව පැවැති ජනහමුවේ දීය.මේ නිමිත්තෙන් සබරගමුව විශ්වවිද්‍යාලයේ කුලපති, පෑලියගොඩ විද්‍යාලංකාර පිරිවෙනේ ධර්ම විද්‍යාලයාධිපති කුඹුරගමුවේ වජිර නාහිමියන් ප්‍රමුඛ මහා සංඝරත්නයේ මෙහෙයවීමෙන් සර්ව රාත්‍රික පරිත්‍රාණ ධර්ම දේශනාවක් ඉකුත් 16 වැනිදා රාත්‍රී පැවැත්විණි. අනතුරුව හින්දු පූජකවරුන්ගේ මූලිකත්වයෙන් ආගමික චාරිත්‍රද නානුමුර මංගල්‍යයක්ද පැවැත්විණි.ඇමැති ආචාර්ය මර්වින් සිල්වා මහතා දේවාලය විවෘත කිරීමෙන් පසු මෙසේද කීවේය.ශ්‍රී ලංකාවේ මෙවැනි විෂ්ණු දේවාලයක් ඉදිකර පුද පූජා පැවැත්වීමේ අදහස කාලයක සිට පැවතුණා. පසුගිය රජයන්ද ඒ සඳහා මහත් වෙහෙසක් දරා තිබෙනවා.මේ පිළිබඳ වත්මන් ජනාධිපතිතුමා දැනගත් වහාම මෙම කාර්යය ඉටුකිරීම සඳහා මූලිකව කටයුතු කරන ලෙස ඉල්ලීමක් කර අවශ්‍ය උපදෙස් ලබා දුන්නා.ඒ අනුව ඉන්දියාවට ගොස් එහි පිහිටි ලෝපතළ ශ්‍රීවිෂ්ණු දේවාලයේ හින්දු පූජකවරුන් හමුවී අවශ්‍ය මූලික කටයුතු සම්පාදනය කළා.ඒ සමඟම ශ්‍රී විෂ්ණු දේව ප්‍රතිමාවක් ශ්‍රී ලංකාවට වැඩම කරවා ගත්තා. රජයට අයත් අක්කර පහක භූ®මි භාගයක අද දින විවෘත කළ ශ්‍රී විෂ්ණු දේවාලය ඉදිකිරීමට ඒ අනුව කටයුතු කළා.මේ සඳහා රජයේ මුදල් ශතයක්වත් වැය නොකර පරිත්‍යාගශීලීන්ගෙන් රුපියල් කෝටි 15ක මුදලක් ලබාගෙන වැයකිරීමට කටයුතු කළා.මෙවැනි ශ්‍රී විෂ්ණු දේවාලයක් ඉදිකිරීමෙන් යුද බිය පහවී රටට සාමය, සමාදානය හා සෞභාග්‍යය ඇතිවෙන බවට ජනාධිපතිතුමාට දැඩි විශ්වාසයක් තිබුණා.යුද්ධය පැවැති සමයේ ජනාධිපතිතුමා ඉන්දියාවට ගිය අවස්ථාවක මේ පිළිබඳ එරට හින්දු පූජකයන්ට කරුණු කියා සිටියා. ප්‍රභාකරන්ගේ තිස් වසරක ඊළාම් යුද්ධය අවසන් වනු දැකීම තමාගේ ඒකායන විශ්වාසය හා එකම බලාපොරොත්තුව බව එහිදී පවසා තිබුණා.එසේම කිසිදු රජයකට පරාජය කළ නොහැකිව තිබූ එම ම්ලේච්ඡ ත්‍රස්තවාදය නිමා කර ගැනීමට හැකි වුවහොත් මෙවැනි ශ්‍රි විෂ්ණු දේවාලයක් ශ්‍රී ලංකාවේ පිහිටුවන බවට එදා එම හින්දු පූජකයන්ට පොරොන්දුවුණා.එහි ප්‍රතිඵලයක් වශයෙන් එම ශ්‍රී විෂ්ණු දේවාලය, දෙස් විදෙස් සුපතළ කැලණි පුරවරයේද ස්ථාපිත කිරීමට හැකියාව ලැබුණා.කියන දේ කරන කරන දේ කියන ජනාධිපතිතුමාට රටත් ජාතියත් ණය ගැතියි. සුබ අනාගතයක්, සෞභාග්‍යයක් රටට උදාවනු නොඅනුමානයි.මේ සත් කාර්යය ඉටු කිරීමේදී කිරිබත්ගොඩ සුහද එක්සත් වෙළෙඳ සංගමයේ අයි. බී. ආරියවංශ, සුනිල් තිලකවර්ධන, කැලණිය ප්‍රාදේශීය සභාවේ සභාපති ප්‍රසන්න රණවීර, උප සභාපති වෛද්‍ය ජයන්ත කබ්රාල්, කැලණිය ප්‍රාදේශීය සභා මන්ත්‍රීවරුන්වන සරත්චන්ද්‍ර ඩයස්, මිල්රෝයි පෙරේරා, තිලක් වීරසිංහ, පෑලියගොඩ නගර සභාවේ විපක්ෂ නායක සරත් ද සිල්වා යන මහත්වරුද පෑලියගොඩ සහ කැලණිය පොලිස් ස්ථානාධිපතිවරුද දැක්වු සහයෝගය අගය කරනවා.කැලණියේ පිහිටි මේ උපුල්වන් ශ්‍රී විෂ්ණු දේවාලය වැඳ පුදා ගැනීමට සහ පුද පූජා පැවැත්වීමට බැතිමතුන්ට මෙම මස 21 වැනිදා සිට සියලු පහසුකම් සලසා ඇති බව දේවාල භාරකාර මණ්ඩලය පවසති.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>23</day>
    </date>
    <link>http://www.dinamina.lk/2010/01/23/_art.asp?fn=r1001233</link>
    <topic>ෆොන්සේකලාගේ බොරු අතේ පත්තුවී හමාරයි</topic>
    <author>කඩවත විශේෂ විජය ශ්‍රී ගම්මන</author>
    <content>ජෙනරාල් සරත් ෆොන්සේකා කියන්නේ කවුදැයි යුද්ධය අවසන් වන වසර වනතුරු ජනතාව දැන නොසිටි බවත්, එම චරිතය රටට හඳුන්වාදුන් ජනාධිපති මහින්ද රාජපක්‍ෂ මහතාට අද ඔහු ගුණමකුවකු වී තිබෙන බවත්, තාරුණ්‍යයට හෙටක් සංවිධානයේ සභාපති, නිල් බළකායේ නායක නාමල් රාජපක්‍ෂ මහතා කීවේය.කඩවත මංසන්ධියේ ඉකුත්දා පැවැති නිල් බළකායේ මහජන රැලියේදී නාමල් රාජපක්‍ෂ මහතා මෙසේ කීවේය. ඒ මහතා මෙසේද පැවැසීය. එදා ගහක් ගලක් ගානේ තරුණ මළකඳන් තිබුණා. ජාතික සමගිය භින්නකර මේ රටේ ත්‍රස්තවාදය ක්‍රියාත්මක කළා.මේ තත්ත්වය වෙනස්කරගෙන රට සාමකාමී කළේ මහින්ද රාජපක්‍ෂ මහතායි. මොන තරම් මඩ ප්‍රචාර කළත් ඒවා අතේ පත්තුවී අවසානයි. ජනපති 26දාට නැවතත් ජයග්‍රහණය කරන එක ඉර හඳ මෙන් විශ්වාසයි.ජනාධිපතිතුමා මේ රටේ බිහිසුණු ත්‍රස්තවාදය නිමා කරන්න සැරසෙන විට විදේශ බලපෑම් ගලා ආවා. රටේ ජනතාව මාතෘභූමියටත් ජනාධිපතිතුමාටත් දැක්වූ ආදරය නිසා යුද්ධයෙන් ජයග්‍රහණය ලබන්න පහසු වුණා.අපේම එක් එක් පක්‍ෂවල නායකයන් බටහිර රටවලට ගිහින් සත්‍යය වසන්කර ගතු කියමින් ත්‍රස්තවාදයෙන් මවු බිම නිදහස් කරන්න ගන්නා ප්‍රයත්නය දුබල කරන්න සෑහෙන උත්සාහයක් ගත්තා. එහෙත් ඔබටත් මටත් කොන්ද කෙළින් තියාගෙන පයගහගෙන ඉන්න පුළුවන් රටක් බිහි කළා.යුද්ධය අස්සේ සමාජයේ විවිධ කරුණු ගැන අවධානය යොමුකර ජනතා අවශ්‍යතා පවා ඉටු කළා.ජෙනරාල් ෆොන්සේකා උදේට කියන දේ නොවෙයි හවසට කියන්නේ. එයා දිනුවම විධායකය වෙනස් කරනවා කීවට ඒක එයාට කරන්න බෑ. මේක පොරොන්දු දේශපාලනයක්. මේ රටේ ජනතාව මෝඩයන් කියල හිතාගෙන වෙන්නැති ඔවැනි අදහස් කියන්නෙ.ජනතාව ජනරාල්ට වඩා දේශපාලන අත්දැකීම් ඇති බුද්ධිමත් පිරිසක් බව නොදන්නව විය හැකිය.යුද්ධයෙන් ජයගත් මේ රට නැවත පාවාදෙන්නයි සරත් ෆොන්සේකා උත්සාහ කරන්නේ. සුදු කොඩි අතින් ගෙන ආ ත්‍රස්තයන්ට වෙඩි තියන්න නියම කළා කියල ලෝකයම නොමඟ යවන්නෙ ඒකයි.නිල් බළකාය හැදුවෙ රට පුරා සංදර්ශන තියන්න නොවෙයි. රටේ අනාගත ජනතාව රකින්නයි, යුද බියෙන් තොර සමාජය ආරක්‍ෂා කරන්නයි.මගී ප්‍රවාහන ඇමැති ලසන්ත අලගියවන්න මහතා - එදා කඩවත හදිස්සියකට වාහනයකින් යන්න අපහසු පටු පාරක් තිබෙන ප්‍රදේශයක්. අද එය මංතීරු 6කින් යුක්ත පාරක් බවට පත් කරන්න හැකියාව ලැබුණේ ‘මහින්ද චින්තනය’ යටතෙයි.මුළු මහත් මහර ආසනයේ මාර්ග පද්ධතිය මෙන්ම කෘෂිකර්මය ඇතුළු අනෙකුත් ක්‍ෂේත්‍රවලද විශාල සංවර්ධනයක් සිදු වෙමින් පවතිනවා. මේ වෙනුවෙන් ජනාධිපතිට කෘතවේදී වෙන්න මහර ජනතාවට හොඳම අවස්ථාවක් උදාවී තිබෙනවා.ඒ අවස්ථාවෙන් ගුණගරුක මිනිසුන් ලෙස ප්‍රයෝජනය ගෙන මහින්ද රාජපක්‍ෂ මහතා බලයට පත් කරවීමට කැපවෙන්නැයි ජනතාවගෙන් ඉල්ලා සිටිනවා.මහර ප්‍රාදේශීය සභාවේ සභාපති සහන් ප්‍රදීප් විතාන මහතා - මහින්ද රාජපක්‍ෂ මහතා කියන්නෙ ශතවර්ෂ ගණනාවකින් පහළවූ ශ්‍රේෂ්ඨ ජන නායකයෙක්. එතුමාට සහය පළකිරීමට නිල් බළකායේ මෙහෙයැවීමෙන් කඩවත පැවැත්වෙන මේ රැස්වීමට මහරින් අතිවිශාල සහයක් දෙන බව රැස්ව සිටින මේ මහා ජනකාය නිදසුනක්.ලබන 26 වෙනිදාට ජනාධිපතිතුමාගේ ජය තහවුරු කරමින් මහරින් වැඩි ඡන්ද 50,000ක් ලබා දෙමු.මේ රැස්වීමට ගායකයන්, නළු නිළියන්, ආබාධිත රණවිරුවන් ඇතුළු විශාල පිරිසක් ද පැමිණ සිටියහ.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>23</day>
    </date>
    <link>http://www.dinamina.lk/2010/01/23/_art.asp?fn=r1001234</link>
    <topic>මිල්ලනියට සංවර්ධනව්‍යාපෘති 2ක්</topic>
    <author>හල්තොට සමූහ</author>
    <content>‘ගම නැඟුමට තුරුණු සවිය’ වැඩසටහන යටතේ මිල්ලනිය ප්‍රාදේශීය ලේකම් බල ප්‍රදේශයේ සංවර්ධනය සඳහා රුපියල් අසූ නවදාහක් වටිනා ව්‍යාපෘති අනුමත වී ඇති බව මිල්ලනිය තරුණ සේවා නිලධාරී තුසන්ත වන්නිආරච්චි මහතා පැවසීය.මේ සඳහා බල ප්‍රදේශයේ යෞවන සමාජ දෙකක් තෝරා ගැනුණු අතර එක් යෞවන සමාජයක් සඳහා රුපියල් 44500 ක් වටිනා ද්‍රව්‍යමය සම්පත් ලබා දෙයි.සාමාජිකයන් විසින් ශ්‍රමදායකත්වය ලබා දී ප්‍රදේශයේ අත්‍යාවශ්‍ය අවශ්‍යතාවයක් වන අබලන් මාර්ගයක්, බෝක්කුවක් ප්‍රතිසංස්කරණය කිරීම වැනි ප්‍රජා සේවාවක් ඉටු කිරීම මේ වැඩසටහනේ අරමුණ වේ.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>23</day>
    </date>
    <link>http://www.dinamina.lk/2010/01/23/_art.asp?fn=r1001235</link>
    <topic>දේශපාලන අනාථයන්ගේ වෑයමකොටින්ට යළි පණ දෙන්නයි</topic>
    <author>වතුරුගම සමූහකේ. කේ. එස්. ආරියදාසමල්වාන සමූහ මහානාම විතානගේ</author>
    <content>ජනපතිගේ ජයග්‍රහණය විජයග්‍රහණයක් කරා ගෙන යාමට මේ රටේ ජනතාව එකා මෙන් පෙළ ගැසී සිටිනවා යැයි, මගී ප්‍රවාහන ඇමැති ලසන්ත අලගියවන්න මහතා පැවසීය.ජාතික හෙළ උරුමය ඇතුළු එක්සත් ජනතා නිදහස් සන්ධානය ජනපති සටන ජය තහවුරු කරලීමේ වතුරුගම ඌරුවල - නැදුන්ගමුව සභාවේ විහාරස්ථානයේ පැවැති මහජන හමුව අමතමින් ඇමැති ලසන්ත අලගියවන්න මහතා එසේ පැවැසීය.මෙම උත්සවයේ මුලසුන ජාතික හෙළ උරුමය මහර ප්‍රාදේශීය සභා මන්ත්‍රී යංගොඩ සීවලී හිමියන් විසින් උසුලන ලදී.ඇමැතිවරයා මෙසේද පැවැසීය.ජනතාවට දුන් පොරොන්දු කිසිවක් අමතක කර නැහැ. ජනපති ජනතාවට දුන් පොරොන්දු ඉටු කළ නායකයෙක්. එතුමාට තවත් වසර දෙකක කාලයක් තිබියදීත් ජනාධිපතිවරණය පවත්වන්නේ ජනතාවගේ ඉල්ලීම නිසයි.ජාත්‍යන්තර ගුවන් තොටුපළ ජාත්‍යන්තර වරාය පමණක් නොව උතුරු පළාතෙත් දැවැන්ත සංවර්ධනයක් ආරම්භ කරලා. රට එක්සේසත් කළ මොහොතක විජාතික බලවේග යු. ඇන්. පී. ජේ. වී. පී. එකතු කරගෙන පක්‍ෂයක් නැති අරමුණක් නැති විශ්‍රාමික නිලධාරියෝ ජනපතිවරණයට ඉදිරිපත් කරලා.දිනාගත් නිදහස දේශය අරාජිත කරල ජන ජීවිතය අවුල් වියවුල් කරල එල්.ටී.ටී.ඊ ය ගොඩ නගන්නත් තමයි අද දේශපාලනයේ අතරමංව සිටින පිරිස අර අඳීන්නේ.ජාතික හෙළ උරුමය විධායක සභික පාර්ලිමේන්තු මන්ත්‍රී අතුරලියේ රතන හිමි- විජාතික අන්තවාදී බලපෑම් ඉදිරිපත් කරලා. රනිල් මහත්තයට එන්න බැරි නිසා ජේ. වී. පී. යු. ඇන්. පී. හවුල් වැලක් එකතු කරල පෙරමුණක් හදාගෙන ලබාගත් නිදහස, දිනාගත් දේශය අරාජික කරන්න උත්සාහයක යෙදිල.මේ අසාර්ථක උත්සාහය 26 දින අන්ත පරාජයකට පත්වූ පසුව යු. ඇන්. පියත්, ජේ. වී. පී. පක්‍ෂයත් මේ රටෙන් නැත්තටම නැති වී යනවා යැයි ද රතන හිමියෝ පැවසූහ.ජාතික හෙළ උරුමය බස්නාහිර පළාත් සභා ඇමැති උදය ගම්මන්පිල මහතා- ජනාධිපතිතුමාගේ වැඩපිළිවෙළත් ෆොන්සේකාගේ වැඩ පිළිවෙළත් දැන් තිරයෙ රඟ දක්වනවා. ෆොන්සේකා මහතාගේ අදහස් යෝජනා පිළිවෙත් අද ජනතාව ප්‍රතික්ෂේප කරල ජනපතිතුමාගේ වැඩ පිළිවෙළ අනුමත කරලා දැන් තියෙන්නේ සටනක් නැති නිතරග ජයක්.ජාතික හෙළ උරුමය මහර ප්‍රාදේශීය සභා මන්ත්‍රී යංගොඩ සීවලී ඉහළ බියන්වල සෝමවර්ධන විහාරාධිපති ගෝනහේන විමලානන්ද ඌරුවල - සභාවේ විහාරස්ථානය විහාරවාසී බැලූම්මහර සුනීත හිමිවරුද බස්නාහිර පළාත් සභා මන්ත්‍රී දිලිප් කුමාර රාජපක්‍ෂ, මහර ප්‍රාදේශීය සභා සභාපති සනත් ප්‍රදීප් විතානගේ මහත්වරුද මෙහිදී කථා කළහ.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>23</day>
    </date>
    <link>http://www.dinamina.lk/2010/01/23/_art.asp?fn=r1001236</link>
    <topic>විපක්ෂයේ කුලී අපේක්ෂකයා හරහාරට යළි දෙකඩ කිරීමට යනවා</topic>
    <author>බුලත්සිංහල විශේෂමිල්ටන් ධර්මසිංහ</author>
    <content>එ.ජා.ප , ජ.වි.පෙ හා මුස්ලිම් කොන්ග්‍රසය, සන්ධාන ගත වී පොදු අපේක්‍ෂකයෙකු ඉදිරිපත් කිරීම හා ඊට ද්‍රවිඩ එක්සත් පෙරමුණ හා මනෝගනේෂන් නැමැති බෙදුම්වාදීන් එක්වීමෙන් පෙනීයන්නේ මියගිය ප්‍රභාකරන්ට අවිබලයෙන් ලබා ගැනීමට නොහැකි වූ ඊළාම් සිහිනය ඡන්ද බලයෙන් ඔවුනට ලබාදීම යැයි අධ්‍යාපන සේවා ඇමැති නිර්මල කොතලාවල මහතා පැවැසීය.ඇමැතිවරයා මේ බව සඳහන් කළේ බුලත්සිංහල ආසනයේ මදුරාවල ප්‍රදේශයේ යාල, රෙමුණ, බැල්ලපිටිය, මාහේන, වල්පිට යන ගම්මානවලදී පැවති ජනපතිවරණයට සහාය ලබාගැනීම සඳහා වූ ජනහමුවකදී ය.ඇමැතිවරයා මෙසේද කීය.පොදු අපේක්‍ෂකයා ඇතුළු ඔහුව මෙහෙයවන පක්‍ෂ වල අරමුණ ඔවුන් කියන දේවලින් පැහැදිලිව පෙනෙනවා. එසේම තම අදහස් මෙතෙක් මුදුන් පමුණුවා ගැනීමට නොහැකි වූ බටහිර බලවේගයන් ජනාධිපති අපේක්‍ෂක ෆොන්සේකා මහතාගේ පැත්තෙන් පේනවා.මේ කුළී අපේක්‍ෂකයා හරහා අපේ රටේ දිනාගත් නිදහස ආපස්සට හරවා රට දෙකඩ කිරීමට අවශ්‍ය පියවර දැනටමත් ගෙන ඇති බව පේනවා. ඔවුන් ඩොලර් කෝටි ගණනින් ඔවුන්ට ලබාදීමෙන් පැහැදිලිව පේනවා.”විශේෂයෙන් ද්‍රවිඩ සන්ධානයේ සහය ලබා ගැනීම පිළිබඳව අපි සිතා බැලිය යුතුයි. ප්‍රභාකරන් වෙනුවෙන් පෙනීසිටින ද්‍රවිඩ සන්ධානයේ නායකයා පොදු අපේක්‍ෂකයාට සහාය ලබා දෙන්නේ කිසියම් වරදාන මත බව පැහැදිලිව පේනවා. මේ වරදාන මොනවාදැයි මැතිවරණයට පෙර රටට ඉදිරිපත් කළ යුතුයි.1948 සිට නිදහස ලැබූ ශ්‍රී ලංකාව මෙතෙක් කාලයක් රට පාලනයට බලය ලැබුනේ දේශපාලන පක්‍ෂවල ප්‍රතිපත්ති හා බලයට පත්වන පක්‍ෂයේ රාජ්‍ය ප්‍රතිපත්ති මත. ජනතාව වෙන්ව කටයුතු කළේ පක්‍ෂ ප්‍රතිපත්ති මත සහය දීමෙන්.මේ ජනපතිවරණයේදී පමණක් සුවිශේෂී වෙනසක් සිදුව ඇත්තේ ජනපති අපේක්‍ෂක ඉදිරිපත් කර ඇත්තේ පක්‍ෂ ප්‍රතිපත්ති අනුව නොව, බටහිර බලවේගවල මෙහෙයුම මතයි. ඒ නිසා ජනතාව පක්‍ෂ පාට නොබලා ජනපතිව නැවත බලයට පත් කරවීමට කටයුතු කිරීම ඔවුන්ගේ වගකීමයි.රට බේරා ගැනීමට හැකි එකම මගයි. මෙය වෙනස් වුවහොත් රටේ දිනාගත් නිදහස හැරී රටට අවාසනාවන්ත යුගයක් ආරම්භ වෙනු ඒකාන්තයි.මේ රැස්වීමේදී මදුරාවල ප්‍රාදේශීය සභාවේ උප සභාපති සිසිල් කුමාර්, ප්‍රාදේශීය සභා මන්ත්‍රී කිත්සිරි අතුකෝරල බ.ප. පළාත් සභා මන්ත්‍රී ලලිත් වර්ණකුමාර මහත්වරුද කතා කළහ.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>23</day>
    </date>
    <link>http://www.dinamina.lk/2010/01/23/_art.asp?fn=r1001237</link>
    <topic> මිලිටරි පාලනයකටජනතාව ඉඩ දෙන්නේ නෑ</topic>
    <author>වස්කඩුව සමූහ</author>
    <content>මේ රටේ පැරැණිම දේශපාලනය පක්ෂය වන එක්සත් ජාතික පක්ෂය අද අන්ත බංකොළොත් දේශපාලන පක්ෂයක් බවට පත්වී සිටින බවත් පණ අදින එ. ජා. ප යේ පණ බේරා ගැනීමට ජනතා විමුක්ති පෙරමුණ උත්සය ගන්නා බවත් තැපැල් සහ විදුලි සංදේශ වැඩබලන ඇමැති නන්දන ගුණතිලක මහතා කළුතර වස්තඩුවේ දී පැවැසීය.ජනාධිපති මහින්ද රාජපක්ෂ මහතාගේ මැතිවරණ කටයුතු සඳහා වස්කඩුවේදී කාර්යාලය විවෘත කිරීමේ උත්සවයකදී ඇමැතිවරයා මෙසේ ද පැවැසීය.ක්සත් ජාතික පක්ෂයට මේ ජනාධිපතිවරණයෙන් අපේක්ෂකයක් ඉදිරිපත් කිරීම පවා ශක්තියක් නොමැති නිසා ඒ ඉත්තාට විශ්‍රාමික ජනරාල් සරත් ෆොන්සේකා මහතා යොදා තිබෙනවා.මේ රටේ හමුදා නිලධාරියෙක්ව සිටියදී සරත් ෆොන්සේකා මහතා කරන ලද දූෂණ වංචාවක් අද හෙළිදරව් වී තිබෙනවා. මේ වගේ දූෂිතයෙකුට රට භාරදුන්නේ රටටත් ජනතාවටත් වෙන්නේ කුමක්ද ? විමසිල්ලෙන් සිටිය යුතුයි.හමුදා නිලධාරියෙකුට මේ රට භාර දුන් හොත් අනිවාර්යෙන් හමුදා පාලනයක් රට පුරා ඇති වන බව කී ඒ මහතා රටේ පැවැති ප්‍රජාතන්ත්‍රවාදය විනාශ වී ඒකාධිපතිවාදය ඇති වන බවත් ඇමැතිවරයා කීය.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>23</day>
    </date>
    <link>http://www.dinamina.lk/2010/01/23/_art.asp?fn=r1001238</link>
    <topic>ජනපතිගේ විජයග්‍රහණයෙන් විපක්ෂයට තරු පෙනෙනවා</topic>
    <author>මහරගම විශේෂවේහැල්ලේ පියතිලක</author>
    <content>ජනාධිපති මහින්ද රාජපක්ෂ මැතිතුමාගේ ජයග්‍රහණය ඉරහඳ මෙන් ස්ථිරයි. අපට වින කරන දෙස් විදෙස් කුමන්ත්‍රණ කාරීන් මවිත කරන විජයග්‍රහණයකුයි අපට ඕනෑ.විදේශ කටයුතු ඇමැති රෝහිත බෝගොල්ලාගම මහතා මෙසේ පැවැසුවේ මහරගම වත්තේ ගෙදර සණස ශාලාවේ පැවැති ජනාධිපති මහින්ද රාජපක්ෂ මැතිතුමාගේ ජය තහවුරු කිරීම සඳහා පැවැති ජන හමුවකදි ය.ඇමැතිවරයා මෙසේ ද පැවැසීය.ත්‍රස්තවාදය පවතින රටවල්වලින් ත්‍රස්තවාදය මුළුමනින්ම පරාජය කළ එකම ජන නායකයා ජනාධිපති මහින්ද රාජපක්ෂ මැතිතුමායි. ත්‍රස්තවාදීන්ට ගැලපෙන ආකාරයට උත්තර දුන් එකම රට ශ්‍රී ලංකාවයි. ඒ වීර වික්‍රමය කළ හැකි වුයේ ජනාධිපතිතුමාගේ විශිෂ්ට රාජ්‍යතාන්ත්‍රික භාවය නිසයි.ජනාධිපතිතුමාගේ නිවැරැදි විදේශ ප්‍රතිපත්තිය නිසා ලෝකයේ ධනවත් රටවල් අපේ රටට විවිධ බලපෑම් කළත් සෑම දෙයක්ම සම බරව ගෙන කටයුතු කිරිම නිසා ඔවුන්ට හිස නොනමා ජයගැනීමට හැකි වුණා. එම නිසා අද ලෝකයේ දැවැන්ත රටවල් හා සැසඳුවත් ලොව ශ්‍රේෂ්ඨ නායකයින් අතරට එතුමා පත්ව සිටිනවා.ජනාධිපති මහින්ද රාජපක්ෂ තරම් සංවේදී දේශපාලනඥයෙක් අපේ රටේ හිටියේ නැහැ. දැන් අපේ රටේ ආගම් , ජාති , කුල, භේද නැහැ. එතුමාගේ වචනවලින් කියනවා නම් අද රටේ ඇත්තේ දෙකොටසක් පමණයි. ඒ රටට ආදරය කරන්මෝ , රටට ආදරය නොකරන්නෝයි.පළාත් සභා මන්ත්‍රි ඉසුරු දේවප්‍රිය මහතා - දේශයෙන් නාමයෙන් ලොව බලවතුන්ගේ ඉදිරියේ නොනැමුණු ජනාධිපති මහින්ද රාජපක්ෂ මැතිතුමා උපන් භූ®මිය , හා ජනතාව පාවා නොදෙන ඕනෑම අර්බුදයක් හමුවේ ඉන්ද්‍රකීලයක් සේ එඩිතරව නැගිටින දේශපේ‍්‍රමී ජනතාවාදී නායකයෙක්.දෙමළ ජාතික සංධානය ඉදිරිපත්කළ බෙදුම්වාදී කොන්දේසිවලට පයින් ගැසූ එතුමා ඔවුන්ගෙන් ලැබෙන සහාය ප්‍රතික්ෂේප කළා. ඔවුන්ගේ බෙදුම්වාදී ඊළම්වාදී කොන්දේසි පිළිගත් ජෙනරාල් ෆොන්සේකා වක්‍රව යළිත් ඊළම දීමට සැරසෙනවා. එවැනි බලලෝභියෙක් මේ රටේ ජනාධිපති වුවහොත් යළිත් එල්. ටි. ටී. ය හිස ඔසවාවි.නාගරික මන්ත්‍රීනී චන්ද්‍රිකා ද සොයිසා මහත්මියද පළාත් සභා මන්ත්‍රීවරුන් වන සලෝචන ගමගේ , ජනක වැලිවත්ත ලයනල් ගුණතිලක , රත්මලාන ශ්‍රී. ල. නි. පක්ෂ සංවිධායක චන්දන කත්‍රිආරච්චි උප සභාපති සේනක කළුබෝවිල , මහරගම විත්ති පුවත් පතේ කතෘ සේන වැලිපිටිය කිවිපති සෝමපාල ජයකොඩි මහත්වරුද ජන හමුව ඇමතූ®හ.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>23</day>
    </date>
    <link>http://www.dinamina.lk/2010/01/23/_art.asp?fn=r1001239</link>
    <topic>විපක්ෂයේ කුමන්ත්‍රණ පරදවන්න කාන්තාවන් දිවි හිමියෙන් සූදානම්</topic>
    <author>අළුබෝමුල්ල සමූහ</author>
    <content>විපක්ෂය මොන කුමන්ත්‍රණ ක්‍රියාත්මක කළත් ඒවා මැඩ පැවැත්වීමට කාන්තා පක්ෂය දිවිහිමියෙන් කටයුතු කිරීමට සූදානම් යැයි ශ්‍රී ලංකා නිදහස් ගුරු සංගමයේ සභාපතිනි වසන්තා හඳපාන්ගොඩ මහත්මිය බණ්ඩාරගම දී පැවැසුවාය.ඒ මහත්මිය එසේ පැවැසුවේ බණ්ඩාරගම ශ්‍රී ලංකා නිදහස් පක්ෂයේ කාන්තා සංවිධානයේ සමුළුවේ විශේෂ දේශනයක් පවත්වමිනි.මේ සමුළුව බණ්ඩාරගම ශ්‍රී. ල. නි. ප ප්‍රධාන සංවිධායක ටියුඩර් දයාරත්න මහතාගේ ප්‍රධානත්වයෙන් බණ්ඩාරගම මෛත්‍රී ශාලාවේදී පැවැත්විණි.වසන්තා හඳපාන්ගොඩ මහත්මිය මෙසේ ද පැවැසුවාය.මේ රටේ පැවැති යුද්ධය අවසන් කිරීමට මීට කලින් සේවය කළ ජනාධිපතිවරු හතර දෙනෙකුට නොහැකි වුණා. මේ රටේ රණවිරුවන් සටන් කළ අතර ජනාධිපතිවරයා සටන් කළේ ජාත්‍යන්තරය සමඟයි. දේශීය හා විදේශීය වශයෙන් යුද්ධය නතර කරන ලෙස නොයෙකුත් බලපෑම් එල්ල කළා. නමුත් ඒ කිසිම බල පෑමකට යටත් වුණේ නැහැ.අනාගතය භාර ගැනීමට සිටින ළමා පරපුර සුරක්ෂිත සාමය ඇති කිරීමට අවශ්‍ය අධ්‍යාපනය ලබාදීමට ශ්‍රී ලංකා නිදහස් ගුරු සංගමයේ සාමාජිකයන් ක්‍රියා කරන අතර රටේ ආරක්ෂිතභාවය රැක ගැනීමට ඉදිරිපත් වී සිටින ජනාධිපති මහින්ද රාජපක්ෂ මහතාට දේශපාලන වශයෙන් නොව රට , ජාතිය වෙනුවෙන් තමන්ගේ සහයෝගය ලබාදිය යුතුයි. ඒ සඳහා ශ්‍රී ලංකා නිදහස් ගුරු සංගමය එතුමාට සහයෝගය ලබාදීමට ඒකමතිකව තීරණය කර තිබෙනවා.කාන්තාවන්ට විශේෂ මෙහෙයක් ඉටු කිරීමට හැකියාව තිබෙනවා. ඒ සඳහා බණ්ඩාරගම ශ්‍රී. ල. නි. ප කාන්තා සමුළුවේ නියෝජිතයින්ගේ පූර්ණ සහයෝගය ඉතා අගය කරන බවද පැවැසුවාය.බණ්ඩාරගම ශ්‍රී. ල. නි. ප ප්‍රධාන සංවිධායක ටියුඩර් දයාරත්න මහතා - බණ්ඩාරගම ආසනයේ කාන්තා සංවිධානයේ ක්‍රියාකාරිත්වය පිළිබඳව ඉතා අගය කරනවා. ශ්‍රී ලංකා නිදහස් ගුරු සංගමයේ සභාපතිනියගේ පැමිණීම ගැන ඇයට සිය ස්තූතිය පළකරනවා.බණ්ඩාරගම ශ්‍රී. ල. නි. ප කාන්තා සංවිධානයේ සභාපතිනි කුසුම් කාන්ති මහත්මිය - ඉතා කෙටි දැනුම් දීමකින් පසු පැමිණි සියලුම කාන්තාවන්ට ස්තූති කරන අතර මේ ජනාධිපතිවරණයේ දී මහින්ද රාජපක්ෂ මහතාට බණ්ඩාරගම ආසනයෙන් පමණක් ඡන්ද 50000කට අධික සංඛ්‍යාවක් ලබාදෙනවා.කාන්තා සංවිධානයේ ලේකම් රේණුකා වීරක්කොඩි මහත්මිය ඇතුළු තවත් කීප දෙනෙක් කථා කළහ.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>23</day>
    </date>
    <link>http://www.dinamina.lk/2010/01/23/_art.asp?fn=r10012310</link>
    <topic>රටේ ආර්ථිකය දේශීය මාවතට හැරවූයේ ජනපති මහින්දයි</topic>
    <author>අත්තනගල්ල විශේෂජයවීර සුගතපාල</author>
    <content>යුද්ධයේ බර අවම මට්ටමකින් ජනතාවට දැනෙන ආකාරයට යුද්ධය පවත්වා ගෙන යමින් ත්‍රස්තවාදයෙන් රට බේරා ගෙන රටේ ආර්ථිකය දේශීය ආරකට හැර වූ එකම නායකයා මහින්ද රාජපක්ෂ ජනපතිවරයා යැයි ධීවර ඇමැති ෆීලික්ස් පෙරේරා මහතා නිට්ටඹුව නාපාගොඩ පැවැති ජන රැලියේ දි පැවැසීය.ජනපති ජය සහතික කිරීම සඳහා බස්නාහිර පළාත් සභා මන්ත්‍රී රංජිත් රූපසිංහ මහතා විසින් මෙම ජන හමුව සංවිධානය කර තිබිණි.ඇමැති ෆීලික්ස් පෙරේරා මහතා මෙසේ ද කීය.හතළිස් අවුරුද්දකට වැඩි දේශපාලන පළපුරුද්දක් ඇති එතුමාගේ දූරදර්ශී දැක්ම මත ඉදිරි අනාගතයේ දී දේශීය ගොවියාට ධීවරයාට දේශීය සුළු හා මධ්‍ය පරිමාණ කර්මාන්ත කරුවාට කිරි ගොවියාට , හා පාරිභෝගිකයාට යහපත් ජීවන තත්ත්වයක් උදාවනු නියතයි.රටක සංවර්ධන ක්‍රියාවලියේ දී අවධානය යොමු කළ යුතු අංගයන් හොඳින් හඳුනාගෙන සිටින ජනාධිපතිවරයා , සංවර්ධනයට බලවත්ම බාධයකය වූ තිස් අවුරුදු යුද්ධය වසර 3 1 / 2 කින් නිම කෙළේ ඒ සංවර්ධන ගමන යන්නයි.යුද්ධයෙන් පීඩාවට පත් උතුරු නැඟෙනහිර ජනතාවත් එක්කර ගෙන ඒ ගමන යන්න ජනවරමක් ලබා ගන්නයි, එතුමා වසර දෙකක් ඉදිරියට තිබියදීත් ජනාධිපතිවරණයකට ආවේ. එම ජනවරම එතුමාට ලැබෙනවා ඉර හඳසේ විශ්වාසයි.ජෙනරාල් ෆොන්සේකා මේ රටට එරෙහි විජාතික බලවේගවල ඒජන්තයෙක් ලෙස ජනාධිපතිවරණයට ඉදිරිපත් වීමෙන් ඔහු විසින් ඔහුටම හානියක් කර ගෙන තිබෙනවා.සංස්කෘතික ඇමැති පියසිරි විජේනායක මහතා - සරත් ෆොන්සේකා මහතා මේ ඡන්දයට එන්නේ එයාගේ තනි වුවමනාවට නොවෙයි. රනිල් වික්‍රමසිංහ මහතාගේ හෝ සෝමවංශ අමරසිංහ මහතාගේ ආරාධනාවටත් නොවෙයි. ලංකාවේ සී. අයි. ඒ. නියෝජිකත්වය දරන මංගල සමරවීර මහතාගේත් අර කියාපු කට්ටියගේත් වුවමනාවටයි.අමෙරිකාවේ සී. අයි. ඒ එක තමයි සරත් ෆොන්සේකා මහත්තයාට ග්‍රීන්කාඩ් එක දීලා තියෙන්නේ.උතුරු - නැඟෙනහිර යළිත් ඒකාබද්ධ කරන්න අධි ආරක්ෂිත කලාප ඉවත් කරන්න, සියලුම එල්. ටී. ටී. ඊ සිරකරුවන් නිදහස් කරන්න , හමුදා බුද්ධි අංශ අකුළන්න සරත් ෆොන්සේකා මහතා පොරොන්දු දී තිබෙන්නේ ඒ අනුව යැයි ද පියසිරි විජේනායක ඇමැතිවරයා කීය.ගම්පහ දිස්ත්‍රික් පාර්ලිමේන්තු මන්ත්‍රී සරණ ගුණවර්ධන මහතා. - මේ ජනාධිපතිවරණය අනාගතය ජය ගන්නට මහින්ද රාජපක්ෂ රජය අරඹන දැවැන්ත සංවර්ධනයට ජනතා ආශීර්වාදය ලබා ගැනීමට පවත්වන ජනමත විමසුමක්. ඒ නිසා ජනවාරි 26 වැනිදාට මහින්ද රාජපක්ෂ ජනාධිපතිවරයාට විශිෂ්ට ජයග්‍රහණයක් ජනතාව ලබා දෙනවා නියතයි.මගී ප්‍රවාහන ඇමැති ලසන්ත අලගියවන්න මහතා - යුද ජයග්‍රහණයෙන් පසු රට හැදීමේ දැවැන්ත ගමන යාමට සූදානම්ව සිටින මහින්ද රාජපක්ෂ ජනාධිපතිවරයා වටා ජනතාව පෙළ ගැසෙමින් සිටුනු දකින අධිරාජ්‍ය ගැති දේශීය හා විදේශීය බලවේග දැන් බොරු කටකතා පතුරුවමින් ජනතාව මුළා කිරීමට තැත් කළත් සත්‍යය දන්නා ජනතාව යා යුතු නිවැරැදි මඟ තෝරා ගන්නවා.කොටදෙණියාවේ බුද්ධප්‍රිය හිමි , බස්නාහිර පළාත් මන්ත්‍රී රංජිත් රූපසිංහ , සන්ධ්‍යා සිරිවර්ධන , රංගන ශිල්පිණී විශාඛා සිරිවර්ධන මහත්ම මහත්මීහුද ජන රැලිය ඇමතූහ.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>23</day>
    </date>
    <link>http://www.dinamina.lk/2010/01/23/_art.asp?fn=s1001231</link>
    <topic>දකුණු ආසියානු ක්‍රීඩා ගිනි සිළුව දෙළොස්මහේ පහනින් දැල්වෙයි</topic>
    <author>හැටන් සමූහ චන්දන ජයවීර</author>
    <content>බංග්ලාදේශයේ ඩකා නුවරදී පැවැත්වීමට නියමිත 11 වැනි දකුණු ආසියාතික ක්‍රීඩා උළෙලේ ගිනි සිළුව ඊයේ (22) උදෑසන සුබ මොහොතින් ශ්‍රී පාද පද්මයේ පිහිටි දොලොස්මහේ පහනින් අලෝකමත් කිරීම ආසියානු රන් පදක්කම් ලාභී සුගත් තිලකරත්න ගේ සුරතින් අති උත්කර්ශවත් අන්දමින් සිදු කෙරිණි.සුගත් තිලකරත්න ප්‍රමුඛ ක්‍රීඩා අමාත්‍යාංශයේ මලල ක්‍රීඩා සංචිතයට අනුබද්ධ සාමාජික ක්‍රීඩකයන් දස දෙනෙකුගේ සහභාගීත්වයෙන් ඊයේ උදෑසන 6.30 පමණ දකුණු ආසියාතික ක්‍රීඩා උළෙලේ ගිනි සිළුව දැල්වෙද්දී ශ්‍රී පාදස්ථාන කෘත්‍යාධිකාරී කොප්පකන්දේ සුමනතිස්ස නායක හිමියන් ඇතුළු මහා සංඝරත්නය සෙත් පිරිත් සජ්ඣායනා පැවැත්වූහ.ශ්‍රීපාද පද්මයේ දී දොළොස්මහ පහනින් දල්වනු ලැබූ ගිනිසිළුව සුගත් තිලකරත්න ඇතුළු පරිවාර ක්‍රීඩකයන් විසින් නල්ලතන්නිය නගරයට රැගෙන ආ අවස්ථාවේ දී ශ්‍රී පාදස්ථාන භාරකාර දම්පහල සීලානන්ද හිමියන් ප්‍රමුඛව බංග්ලාදේශ සාර්ක් නියෝජිත කමල් අහමද් , බංග්ලාදේශ තානාපති ඉමාමි උපෙන්, ක්‍රීඩා අමාත්‍යාංශ අධ්‍යක්ෂ ජනරාල් බන්ධුල දහනායක , නියෝජ්‍ය ක්‍රීඩා අධ්‍යක්ෂ ඒ. සී. ජමේන් පෙරේරා සහ ආනමඩුව ප්‍රාදේශීය ලේකම් රෝහණ පුෂ්පකුමාර යන මහත්වරුන් පාසල් සිසු සිසුවියන් ඇතුළු විශාල පිරිසක් විසින් පිළිගන්නා ලදී.ප්‍රධාන පිළිගැනීමේ උත්සවයෙන් අනතුරුව , මස්කෙළිය , හැටන් සහ ගිනිගත්හේන යන ප්‍රදේශවල පවත්නා ලද උත්තමාචාර දැක්වීමේ අවස්ථා මධ්‍යයේ ගිනිසිළුව රැගත් රිය පෙරහර කොළඹ බලා ගමන් කළේය.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>23</day>
    </date>
    <link>http://www.dinamina.lk/2010/01/23/_art.asp?fn=s1001232</link>
    <topic>හිටපු ඕස්ට්‍රේලියානු අගමැතිජගත් ක්‍රිකට් කවුන්සිලයේ මුල් පුටුවට ?</topic>
    <author>මෙල්බර්න් (ඒ. එෆ්. පී)</author>
    <content>හිටපු ඕස්ට්‍රේලියානු අගමැති ජෝන් හොවාර්ඩ් ජගත් ක්‍රිකට් කවුන්සිලයේ මුල් පුටුවට තරග වැදීමට නියමිත බව එරටින් වාර්තා වේ. මෙල්බර්න් ඒජ් ප්‍රවෘත්ති පත්‍රය පවස අන්දමට හිටපු අගමැතිවරයා ජගත් ක්‍රිකට් කවුන්සිලයේ මීළඟ සභාපති ධූරය සඳහා අපේක්ෂකයකු ලෙස ඉදිරිපත් වීමට නියමිතය.නමුත් ඔස්ට්‍රේලියානු ක්‍රිකට් ආයතනය මේ ප්‍රවෘත්තිය සනාථ කිරීමට අපොහොසත් විය. කෙසේ වුවද 2012 වසර සඳහා ජගත් ක්‍රිකට් කවුන්සිල සභාපති ධූරයට තරගවැදීමට ඕස්ට්‍රේලියාව සහ නවසීලන්තය එක්ව අපේක්ෂකයකු යෝජනා කිරීමට නියමිතය.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>23</day>
    </date>
    <link>http://www.dinamina.lk/2010/01/23/_art.asp?fn=s1001233</link>
    <topic>ඌව පළාතේ සිසු සිසුවියන්ට චෙස් ක්‍රීඩාව හඳුන්වා දෙයි</topic>
    <author>මහවැලි කලාපීය වාර්තාකරු</author>
    <content>ඌව පළාතේ රජයේ පාසල්වල දරු දැරියන්ට චෙස් ක්‍රීඩාව හදුන්වාදීමේ වැඩපිළිවෙළක් ක්‍රියාත්මක වෙයි.පළාත් අධ්‍යාපන දෙපාර්තමේන්තුව මෙහෙයවන මේ වැඩපිළිවෙළේ මූලික ක්‍රියාකාරකමක් වන්නේ ගුරු මහත්ම මහත්මීන්ට චෙස් ක්‍රීඩා දැනුම හා හැකියාව ලබාදීම ය.ඒ අනුව ඉකුත් දිනක, ගුරු මහත්ම මහත්මීන් 15 දෙනෙකුගේ කණ්ඩායමක් චෙස් පුහුණුවක් ලැබූහ. මහියංගණය රජයේ ගුරු පුහුණු මධ්‍යස්ථානයේ දී ඔවුන්ට මේ පුහුණුව ලබාදුන්නේ රංජිත් දිසානායක හා නිශාන්ත බණ්ඩාර යන මහත්වරුන්ය.ඌව පළාත් ප්‍රාථමික අධ්‍යාපන කටයුතු භාර සහකාර අධ්‍යක්ෂිකා බී.ඒ.ජේ. ජයවර්ධන මහත්මියත් මහියංගණය ගුරු පුහුණු මධ්‍යස්ථාන කළමනාකරු වන වී.එම්. ආරියපාල මහතාත් ඔවුන්ට සහාය වූහ.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>23</day>
    </date>
    <link>http://www.dinamina.lk/2010/01/23/_art.asp?fn=s1001234</link>
    <topic>සය සාමාජික ක්‍රිකට් 30–31 දිනවලදී</topic>
    <author/>
    <content>කුරුණෑගල ශ්‍රී ලංකා සිංහ ක්‍රීඩා සමාජය විසින් සංවිධානය කරනු ලබන තාරනාත් බස්නායක අභියෝග ශූරතා දීප ව්‍යාප්ත සය සාමාජික ක්‍රිකට් තරගාවලිය ජනවාරි 30, 31 යන දින වලදී කුරුණෑගල මාලිගාපිටිය ක්‍රීඩාංගණයේදී පැවැත්වේ.මෙම තරගාවලියේ ජයග්‍රාහී කණ්ඩායමට රු. 25000 ක් සමග ශූරතා කුසලානය පිරිනැමේ. තරග විමසීම් සඳහා 072 2146141 සහන් අමතන ලෙස සංවිධායක මණ්ඩලය දන්වා සිටී.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>23</day>
    </date>
    <link>http://www.dinamina.lk/2010/01/23/_art.asp?fn=f1001232</link>
    <topic/>
    <author>සාකච්ඡා කළේ උදිත ගුණවර්ධන</author>
    <content>දිගු දේශපාලන ඉතිහාසයක් සහිත සරත් කෝන්ගහගේ ශ්‍රී ලංකා මහජන පක්ෂය නියෝජනය කරමින් මධ්‍යම පළාත් සභාවට පාර්ලිමේන්තුවට එජාපය යටතේ ද පත් වූ අතර මෙවර ජනාධිපතිවරණයට ද අපේක්ෂකයකු ලෙස තරග කරයි. පහත දැක්වෙන්නේ වර්තමාන දේශපාලන වාතාවරණය හා ඉදිරි ජනාධිපතිවරණය පිළිබඳ කෝන්ගහගේ සමඟ සිදු කළ සංවාදයකි.* ඔබ ජනාධිපති ධුර අපේක්ෂකයකු ලෙස තරග කිරීමට තීරණය කළේ කුමන කාරණාවක් නිසාද ?මට අවුරුදු හතළිහකට ආසන්න දේශපාලන අත්දැකීම් සමුදායක් තියෙනවා. මගේ දේශපාලනය ආරම්භ වුණේ ශිෂ්‍ය අවදියේදීමයි. එදා මම ශ්‍රී ලංකාවේ කොමියුනිස්ට් පක්ෂයට අනුබද්ධව තිබූ ජාතික ශිෂ්‍ය සංගමයේ ක්‍රියාකාරිකයකු ලෙස කටයුතු කළා. ඒ විදිහට ආරම්භ වූ මගේ දේශපාලනය එතැන් සිට පළාත් සභාව, පාර්ලිමේන්තුවට පැමිණියා.ජනාධිපතිවරණයට මා තරග වැදීමට තීරණය කළේ ඇති වෙමින් තිබෙන බැරෑරුම් මිලිටරි ආඥාා දායක තත්ත්වය වළක්වා ගැනීමටයි. අපි හැමදාම රට අනතුරකට මුහුණ දෙද්දී මැදිහත් වුණා.1971 දී ජනතා විමුක්ති පෙරමුණත් මෙරට ප්‍රජාතන්ත්‍රවාදයට මහත් තර්ජනයක් ඇති කළා. එදා ශිෂ්‍යයෝ විදිහට අපි එම තර්ජනයට විරුද්ධව වැඩ කළා. යළිත් 1983 දී ජනමත විචාරණ ප්‍රෝඩාවට විරුද්ධව අපි පෙළ ගැසුණා. යළිත් 1987 දී රටේ යහපත වෙනුවෙන් ජේ. ආර්. ජයවර්ධන මහතාගේ් ආණ්ඩුවේ වැඩ පිළිවෙළට සහයෝගය ලබා දුන්නා. විජය කුමාරතුංග, ඔසී අබේගුණසේකර, චන්ද්‍රිකා කුමාරතුංග ඇතුළු පිරිස සමඟ ජ. වි. පෙ. මරණ තර්ජන පවා නොතකා පළාත් සභා ක්‍රමයට ජාතික ප්‍රශ්නයට විසඳුමක් සොයා ගැනීමට එකතු වුණා.* ඔබ දීර්ඝ කාලීනව ජනතා විමුක්ති පෙරමුණේ දේ්ශපාලනයට විරුද්ධ මතයකුයි දරන්නේ. ඔබ හා ජනතා විමුක්ති පෙරමුණ අතර මතවාදි දුරස්තභාවයට හේතුව කුමක්ද ?එල්. ටී. ටී. ඊ. ත්‍රස්තවාදයට මූලාරම්භය සන්නද්ධ අරගලයක ආස්වාදය ලබා දුන්නේ ජනතා විමුක්ති පෙරමුණ විසිනුයි. ඔවුන් ලබා දුන් එම ආදර්ශය නිසා තමයි ද්‍රවිඩ තරුණයන්ට ඉක්මන් සන්නද්ධ අරගලයකට යාමට අවස්ථාව සැලසුණේ.එදා 1971 දී 1988 දී බුලට් එකෙන් කරන්න බැරි වූ දේ අද ජනතා විමුක්ති පෙරමුණ බැලට් එකෙන් කරන්න හදන උත්සාහයකුයි මෙතැන තියෙන්නේ.අද ජනතා විමුක්ති පෙරමුණ උත්සාහ කරන්නේ රටේ අර්ධ මිලිටරි ආඥාාදායකත්වයක් බිහි කිරීමට පමණයි.ඒ නිසා මේ තීරණාත්මක මොහොතේදී බුද්ධිමත්ව කල්පනා කාරීවත් තීන්දු තීරණ ගත යුතුයි. එහෙම නොවී අලුත් අත්දැකීම් අත් හදා බැලීම් සිදු කරන්න අපේ ඡන්ද දායකයා උත්සාහ කළොත් රට විශාල විනාශයකට යොමුවීම වළක්වන්න බැහැ.* ඔබ පසුගිය කාලයේදී රජයට සහයෝගය ලබා දෙන පාර්ශව කරුවෙකු විදිහටයි කටයුතු කළේ. ඒත් අද ඔබ ජනාධිපතිවරණයට ඉදිරිපත් වෙනවා. රජය සමග සහයෝගයෙන් කටයුතු කළ ඔබ අද ස්වාධීන තීරණයකට එළැඹුණේ කුමන කාරණයක් පදනම්වද ?අපේ ඒ අවස්ථාවේ පොදු හතුරා වෙලා සිටියේ කොටි සංවිධානය ඒ නිසා බොහෝ අය රජය සමඟ සමගාමීව සම්මුතිවාදීව කටයුතු කළා. අද රට ඉදිරියේ තියෙන්නේ ආඥාාදායකත්වය මිලිටරි කරණය පිළිබඳ අනතුරක් තියෙන්නේ. මේ තත්ත්වය පරාජය කිරීමේ අරමුණෙන් තමයි මා ජනාධිපති තරගයට ඉදිරිපත් වෙලා සිටින්නේ.එදා දළදා මාලිගාවට පහර දුන්න අය තැපැල් කන්තෝරු ගිනි තිබ්බ අය ඡන්දය දීපු පුද්ගලයෝ මරා දමපු අය අද ප්‍රජාතන්ත්‍රවාදය ගැන මහ ඉහළින් කතා කරනවා. ඒත් රටේ ජනතාව ඇත්ත නැත්ත මොකක්ද හොඳ නොහොඳ මොකක්ද කියලා තේරුම් අරගෙන ඉන්නේ.* මෑත කාලීන මැතිවරණවලදී නොතිබූ ආකාරයේ ප්‍රචණ්ඩත්වයක් සහ උණුසුම් වාතාවරණයක් ඇති වී තිබෙනවා. මේ තත්ත්වය පිළිබඳ ජනාධිපති අපේක්ෂකයකු ලෙස ඔබේ අදහස මොන වගේ ද ?මේ විදිහේ ප්‍රචණ්ඩත්වයක් මම දකින්නේ නැහැ. හැබැයි මැතිවරණ ප්‍රචණ්ඩත්වයක් ඇති වෙනවා නම් ඇති වෙලා තියෙන්නේ විපක්ෂයේ ක්‍රියාකාරකම් නිසයි. අද ජනාධිපතිවරණයට විපක්ෂයෙන් ඉදිරිපත් වෙලා ඉන්නේ දේශපාලඥයෙකු නෙමෙයි විශ්‍රාමික හමුදා නිලධාරියෙක්. ඔහුට සිවිල් සමාජයේ දේශපාලනය කරන්න හැකියාව අඩුයි. සංවේදීභාවය අඩුයි. ඒ නිසා තමයි අනවශ්‍ය ආකාරයට ගැටුම් ඇති වෙමින් තිබෙන්නේ. මිල්ටරි කාරයෙක් ජනාධිපති තරගයට පැමිණි නිසයි අද ප්‍රචණ්ඩ ක්‍රියා ඇති වෙමින් තියෙන්නේ. මේ සඳහා විපක්ෂය විවිධ මැර කල්ලි හා හමුදාවෙන් පලා ගිය පිරිස් යොදවා තිබෙනවා.බලන්න මීට කලින් පළාත් සභා මැතිවරණ රැසක් තිබුණා. මේ එකකවත් මේ විදිහේ ප්‍රචණ්ඩ මුහුණුවරක් ගත්තේ නැහැ. උතුරු මැද දී විතරයි ප්‍රචණ්ඩකාරී තත්ත්වයක් ඇති වුණේ. එයටත් හේතු වුණේ විශ්‍රාමික හමුදා නිලධාරියෙකු මහ ඇමැති ධුරයට තරග කිරීමයි. එදා උතුරු මැද ඡන්දය යුද පිටියක් වුණෙත් අද ජනාධිපතිවරණය යුද පිටියක් වුණෙත් හිටපු හමුදා නිලධාරීන් මැතිවරණයට තරග කිරීමයි.* රජයෙන් ජනතාව විශාල සහන ප්‍රමාණයක් බලාපොරොත්තු වුණා. ඒත් අද වෙද්දී සහල් කිලෝවේ සිට අත්‍යවශ්‍ය භාණ්ඩ බොහොමයක මිල ගණන් පාලනයකින් තොරව ඉහළ යනවා මේ පිළිබඳ ඔබේ අදහස මොකක්ද ?පසු ගිය කාලයේදී බඩු මිල යම් ප්‍රමාණයකට ඉහළ ගියා තමයි. ඒකට යම් යම් හේතු සාධක බලපානු ලැබුවා. ජනාධිපති මහින්ද රාජපක්ෂ මහතා බලයට පැමිණීමට පෙර යුද්ධය සඳහා රුපියල් බිලියන 50 පමණයි වැය කළේ. ඒත් ජනාධිපතිතුªමා විජයග්‍රාහිව යුද්ධය මෙහෙය වද්දී වසරකදී රුපියල් බිලියන 250 වැය කළා. මේ සියලු දේ නිසා තමයි උද්ධමනය ඉහළ ගියේ. ඒත් දැන් ඒ තත්ත්වය යම් ප්‍රමාණයකට සමනය වෙමින් තිබෙනවා. ඉදිරියේදී බඩු මිල ඉහළ යාමේ ප්‍රමාණය පාලනය කිරීමට පුළුවන්කමක් ඉදිරියේදී ලැබෙයි. හැබැයි මේ අවස්ථාවේදී විපක්ෂය මෙයින් ප්‍රයෝජන ගැනීම විශාල උත්සාහයක නියැළෙනවා. අද මෙහි තිබෙන්නේ විශාල කුමන්ත්‍රණයක්. කුමන්ත්‍රණකාරී බලවේග උත්සාහ කරන්නේ අවස්ථාවාදී විදිහට තමන්ගේ පටු පරමාර්ථ ඉෂ්ඨ කර ගැනීමටයි.පසු ගිය අවුරුදු හතරේදී රජයේ මූලික අරමුණ වෙලා තිබුණේ යුද්ධය නිමා කිරීම රජයට ඒ අරමුණ ඉෂ්ඨ කිරීමට පුළුවන්කම ලැබුණා. ඒ නිසා මුලික වශයෙන් සැලකිය යුතු ප්‍රශ්නය රජය විසින් විසඳුවා. දැන් රජයට අවස්ථාව ලැබිලා තියෙනවා උද්ධමනය ඉහළ යාම පාලනයට. ඒ යුතුකමත් ආණ්ඩුව විසින් ඉෂ්ඨ කරනු ඇතැයි බලාපොරොත්තු වෙනවා.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>23</day>
    </date>
    <link>http://www.dinamina.lk/2010/01/23/_art.asp?fn=f1001233</link>
    <topic/>
    <author>සාකච්ඡා කළේ උදිත ගුණවර්ධන</author>
    <content>ඉදිරි ජනාධිපතිවරණයේ දී වැඩ කරන ජනතාව ගත යුතු මඟත් ඉදිරියේ දී වැඩ කරන ජනතාවට රජය මගින් ලබාදෙන සහන සහ කාලීන දේශපාලන කරුණු පිළිබඳවත් භාරත ලක්ෂ්මන් ප්‍රේමචන්ද්‍ර සමඟ සිදු කළ සාකච්ඡාවකි මේ.* ජනාධිපතිවරණයට තවත් ඉතිරි වී තිබෙන්නේ ස්වල්ප දින ගණනක් පමණයි. ඉදිරි ජනාධිපතිවරණයේ දී ලැබෙන ප්‍රතිඵලය පිළිබඳ ඔබේ අනුමානය මොන වගේ ද ?අනුමාන කරන්න දෙයක් නැහැ ගණනය කරන්න දෙයක් නැහැ. ජනාධිපතිතුමාගේ ජයග්‍රහණය ඒ තරමටම ස්ථිරයි. මගේ ගණන් බැලීමට අනුව ජනාධිපතිතුමාට 65 % ක ජන වරමක් ස්ථිරවම ගන්න පුළුවන්. සිදු කළ සමීක්ෂණවලට අනුව දිවයිනේ දිස්ත්‍රික්ක අති බහුතරයක බලය ජනාධිපතිතුමා ජය ගන්නවා. ජනවාරි 27 වෙනිදා උදේ වෙද්දී ප්‍රතිඵලය මොකක්ද කියලා දිනන්නේ කවුද කියලා තහවුරු වේවි.ජනාධිපතිතුමා යළිත් ජන වරමක් ඉල්ලන්නේ නිකම් නෙමේ. පසු ගිය අවුරුදු හතරේදී ඔහු රට වෙනුවෙන් විශාල සේවයක් ඉෂ්ඨ කරලා. අවුරුදු හතරකදී අවුරුදු තිහක් රටට පිළිකාවක් වෙලා තිබුණු යුද්ධය නිමා කිරීම වුණත් ප්‍රමාණවත්. ජනාධිපතිතුමාට යළිත් ජනවරමක් ලබා දීමට රටට විශාලම සංවර්ධනයක් ලබා දුන්නේ ජනාධිපතිතුමාගේ පාලන කාලයේදී. ශ්‍රීලනිප පාක්ෂිකයන් පමණක් නෙවෙයි විපක්ෂයේ අය පවා මේ කාරණය පිළි ගත්තේ පක්ෂ – විපක්ෂ බේදයකින් තොරව.* වැඩ කරන ජනතාවගේ ප්‍රශ්න සහ ඔවුන්ගේ වැටුප් ප්‍රශ්න විසඳීමට ආණ්ඩුව සුදුසු ආකාරයට කටයුතු නොකරන බවට විපක්ෂය චෝදනා කරනවා. ජනාධිපතිතුමාගේ වෘත්තීය සමිති අධ්‍යක්ෂකවරයා ලෙස ඔබේ අදහස මොන වගේද ?මහින්ද රාජපක්ෂ කියන්නේ වැඩ කරන ජනතාව අතරින් පහළ වූ පළමු රාජ්‍ය නායකයා. ඒ වගේ නායකයකුට වැඩ කරන ජනතාවගේ දුක් කඳුළු, සුසුම් ඉතාමත් හොඳින් තේරුම් ගන්න පුළුවන්. පසු ගිය කාලයේදී රටේ තිබූ යුද වාතාවරණය නිසා වැඩ කරන ජනතාවට යම් යම් අපහසුතාවන්ට ආර්ථික දුෂ්කරතාවන්ට මුහුණ දෙන්න සිදු වුණා. ඒත් දැන් රටේ ඇතිවී තිබෙන සාමකාමී වාතාවරණය නිසා වැඩ කරන ජනතාවට අවශ්‍ය සියලු පහසුකම් ලබාදීමට ආණ්ඩුවට පුළුවන්කම තියෙනවා.ජනාධිපතිතුමා කිසිම වෙලාවක වැඩ කරන ජනතාව රවටන්නේ නැහැ. බොරු කියලා ඡන්දය ලබා ගන්නෙත් නැහැ. අද විපක්ෂයේ ජනාධිපති අපේක්ෂකවරයා ලබා දෙන්න බැරි දරා ගන්න බැරි රුපියල් දස දහසක වැටුප් වර්ධක ලබා දෙන්නේ නැහැ. දෙන්න පුළුවන් වැටුප් වර්ධකය තමයි රුපියල් දෙදහස් පන්සියයේ වැටුප් වර්ධකය. එය ජනාධිපතිතුමා විසින් ලබන අය වැයේදී ලබා දෙනවා.* විශ්‍රාමික ෆොන්සේකා මහතාත්, දෙමළ ජාතික සන්ධානය අතර ඇති වී ඇතැයි කියන ගිවිසුමට ඇතුළත් කරුණුවල තියෙන්නේ් උතුර – නැගෙනහිර ඒකාබද්ධ කිරීම, ස්වයං පාලනයක් ලබාදීම වගේ කරුණුයි. ඔබ කලක් නියෝජනය කළ මහජන පක්ෂයත් චන්ද්‍රිකා මැතිනියගේ යුගයේ දී ශ්‍රීලනිප යත් මේ මතවාදය නියෝජනය කළේ . මේ පිළිබඳව ඔබේ අදහස කුමක්ද ?මමත් පිළිගන්නවා දෙමළ ජනතාවගේ සාධාරණ දුක් ගැනවිලි වලට විසඳුමක් ලබා දිය යුතුයි කියන කාරණයට. එහෙත් මෙහිදී අපි සලකා බැලිය යුත්තේ දෙමළ සාමාන්‍ය ජනතාවගේ ප්‍රශ්න මොනවද කියලා. ඒවා සලකා බලා තමයි අපි කටයුතු කළ යුත්තේ. අද දෙමළ ජනතාවට අවශ්‍ය වෙලා තියෙන්නේ නිදහස් සාමකාමී ජීවිතයක් ගත කිරීමයි. ඒ සඳහා දෙමළ ජනතාවට ඒ අයගේ මවු භාෂාවෙන් වැඩ කිරීමට අවස්ථාව ලබා දිය යුතුයි. එහෙම කිරීමෙන් තමයි දෙමළ ජාතියට බලපාන ප්‍රශ්න විසඳිය යුත්තේ.පසුගිය අවුරුදු තිහේදී විශාල යුද්ධයක් ඇති වීමට හේතු වුණේ දෙමළ සිංහල යන දෙපාර්ශ්වයේම පිරිස් සිදු කළ ක්‍රියා. මේ තීරණාත්මක අවස්ථාවේදී අපි මේ හැම දෙයක් ගැනම අවධානය යොමු කරලා කටයුතු කළ යුතුයි.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>23</day>
    </date>
    <link>http://www.dinamina.lk/2010/01/23/_art.asp?fn=f1001234</link>
    <topic/>
    <author>මනෝලි සුබසිංහ</author>
    <content>ජනාධිපති කලා උපදේශක ලෙස කටයුතු කරන විශාරද රෝහණ වීරසිංහ මහතා එළැඹෙන මැතිවරණය පිළිබඳ ‘දිනමිණ’ සමඟ සංවාදයකට මෙසේ එක් වූයේ ය.*ප්‍රතිවාදී පොදු අපේක්ෂකයාගේ මැතිවරණ වේදිකාවේ ප්‍රබල මාතෘකා බවට පත් වී ඇත්තේ මේ රජය සිදු කරනු ලබනවා යැයි කියන දූෂණ වංචා පිළිබඳවයි. ?ඇත්තටම එක්සත් ජාතික පක්ෂයට දූෂණය ගැන කතා කරන්න අයිතියක් නැහැ. යූ. එන්. පී රජය පැවැති කාලේ මේ රටට සේවයක් සිද්ධ වූ බව අපි පිළිගන්නවා. ඒවා බොරු කියන්න බැහැ. විශේෂයෙන් මහවැලි ව්‍යාපෘතිය වගේ ව්‍යාපෘතියකින් ජනතාවට සේවයක් සිද්ධ වූ බව අපි පිළිගන්නවා. හැබැයි ඒ කරපු වැඩවලට වඩා දූෂණවලට වෙන් වූ මුදල් ප්‍රමාණය වැඩියි කියලත් ඕනෑ කෙනෙක් පිළි ගන්නවා.ඒ වගේම යූ. එන්. පී ය එවකට රාජ්‍ය දේපළ මොනතරම් නම් කුණු කොල්ලයට වික්ක ද ? ලංගම විනාශ කළා. දුම්රිය විනාශ කළා. අපේ රටේ රාජ්‍ය දේපළ හිත මිත්‍රාදීන්ට ඥාතීන්ට කුණු කොල්ලෙට දීපු එක්සත් ජාතික පක්ෂයේ කිසි කෙනෙකුට දූෂණය ගැන කතා කරන්න කොහෙත්ම අයිතියක් නැහැ.මේ ආණ්ඩුවේ දූෂණය තිබෙනවා නම් ලිඛිතව නීතිය ඉදිරියට ගෙනැවිත් පෙන්වන්න ඕනේ නේ. නමුත් එහෙම කරන්න ඔය කෑ ගහන කට්ටියට සාක්ෂි නැහැ. නමුත් මේ ආණ්ඩුව ෆොන්සේකා මහත්මයාට විරුද්ධව තිබෙන දූෂණ චෝදනා ඉදිරිපත් කර තිබෙන්නේ සියලුම ලියකියවිලි සහිතව. අමෙරිකානු රජයේ නිලධාරීන්ගේ සහතික ද සහිතවයි. එතකොට මුසම්මිල් මන්ත්‍රීතුමා මුදලට බිළි බා ගන්නට ප්‍රතිවාදී ප්‍රධාන අපේක්ෂක පිළ කර ඇත්තේ බරපතළ දූෂණයක්.මෙය බොරුවක් නෙමෙයි. ඡායාරූප , වීඩියෝ පට , හඬ පට ආඳී සියලුම සාක්ෂි තිබෙනවා. ඒ නිසා එක්සත් ජාතික පක්ෂයේ අතීතය වගේම වර්තමානය ගැන බලන විට මේ අය කතා කරන්නේ රෙදි ඇඳ ගෙන ද කියලා අපට නම් සැකයි. ජනතා විමුක්ති පෙරමුණ මේ සියල්ල බලා ගෙන අන්ධයෝ බීරෝ වගේ ඉන්න හැටි අපට ඊටත් වඩා පුදුමයි. ජවිපෙ කිසි දිනක ආණ්ඩුවක්කරලා නැහැනේ. ඒ නිසා එයාලගේ ඇගේ කුණු නැහැ කියලනේ කියන්නේ. කුණු නැති වුණාට එයාලගේ අත්වල ලේ තියෙනවා.*ඇතැම් අය යුද ජයග්‍රහණය තනිවම හිමි කර ගන්නට දරන උත්සාහය කොතරම් දුරට සාදාචාරාත්මක ද ?මොළේ කළඳක් තියෙන මිනිහෙකුට තේරුම් ගන්න පුළුවන් සත්‍ය කාරණාව තමයි ; දේශපාලන නායකත්වය නැත්නම් යුද්ධයක් කෙරෙන්නේ නැති බව. මේ සත්‍ය ඉතිහාසය පුරාම ඔප්පු වී තිබෙනවා. අපේ හිටපු දේශපාලන නායකයින්ට මේ යුද්ධය අවසන් කරන්න තිබුණු අවස්ථාව තමයි වඩමාරච්චි සටන. ඒ අවස්ථාවේ ඉන්දියාවෙන් ආ බලපෑම්වලට මුහුණ දෙන්නට බැරුව ජේ. ආර්. ජයවර්ධන මහතා යුද්ධය නතර කළා. යුද පෙරමුණේ සිටි ඩෙන්සිල් කොබ්බෑකඩුව විජය විමලරත්න වැනි නිලධාරීන් වීරයන් වෙන්න තිබූ අවස්ථාව අහිමි වුණේ ඒ දේශපාලන නායකත්වයේ තිබූ දුර්වලතාවය නිසයි. අද මේ වීරයෝ බිහි කරලා තියෙන්නේ දේශපාලන නායකත්වය දුන් ජනාධිපතිතුමායි. ඒ බව සරත් ෆොන්සේකා වුණත් නොදන්නවා නෙමෙයි.මේ යුද්ධය කරගෙන යන කාලේ ප්‍රභාකරන් කිව්වේ කිලිනොච්චිය ඇල්ලීම ජනාධිපති මහින්ද රාජපක්ෂගේ දවල් හීනයක් කියලයි. ප්‍රභාකරන් කවදාවත් කිව්වේ නැහැ ඒක සරත් ෆොන්සේකාගේ දවල් හීනයක් කියලා. ඒ වගේම විදේශීය රටවල සිටි නොයෙකුත් ඊළාම්වාදීන් පවා පෙළපාළි යමින් පිච්චුවේ කාගේ රූප ද ? ඒ ඔක්කොම ජනාධිපතිතුමාගේ රූප. ඇයි ෆොන්සේකාගේ රූප පිච්චුවේ නැත්තේ ? ඒ රටවල හිටි ඊළාම්වාදීන් පවා මේ යුද්ධයේ සම්පූර්ණ ගෞරවය සහ කර්තෘභාගය ජනාධිපතිතුමාට හිමි වන බව දැන ගෙන හිටියා. පිළිගෙන තිබුණා. සාමාන්‍යයෙන් රටක හොඳ හෝ නරක ඕනෑම දෙයක් කළොත් එහි වගකීම හිමි වන්නේ රාජ්‍ය නායකයාටයි.*මේ දිනවල ඔබ ඇතුළු කලාකරුවන් රාශියක් ගම් දනව් පුරා ඇවිදිමින් ජනතාව අතරට යමින් ජනතාව අවධි කරන්නට විශාල මෙහෙවරක නියැළෙනවා. විශ්‍රාමික පොදු අපේක්ෂකයාගේ රු. 10,000 පොරොන්දුවට ජනතාවගේ ප්‍රතිචාර කෙබඳු ද ?මේවා තමයි රට විහිළු. මේ දේවල්වලින් අප එක් දෙයක් තේරුම් ගන්න ඕනේ. ඒ කියන්නේ මේ මිනිස්සු ජනතාව අවතක්සේරුවට ලක් කොට ඇති ආකාරයයි. මේවා ජනතාවගේ බුද්ධිය අවතක්සේරු කරන දේවල්. මේ දේවල් තමයි මිනිස්සු කල්පනා කරන්න ඕනේ. රාජ්‍ය සේවකයන්ගේ මාසික වේතනය රු. 10,000ක් වැඩි කිරීම මොන තරම් නම් බොරු පොරොන්දුවක් ද ? මෙවැනි පොරොන්දුවල ප්‍රායෝගික සත්‍යයක් නෑ. මේ වගේ දේවල් තුන් වැනි ලෝකයේ රටක දරන්නට බැරි පොරොන්දු බව දෙකේ පන්තියේ දරුවකුට වුණත් වැටහෙනවා. මේවා බොරු පොරොන්දු. නමුත් සමහර මෝඩ පිරිස් රු. 10,000ක් කෙසේ වෙතත් 5,000ක්වත් ලැබේවි කියන මිථ්‍යා විශ්වාසයෙන් සිටින බවක් පෙනෙනවා.සාමාන්‍යයෙන් රටක මෙවැනි මුදල් වැඩි කිරීමක් කරද්දී ක්‍රමාණුකූලව රටේ තියෙන ආදායම් බලලා ඒවා පියවා ගන්නට සැලැසුම් සකස් කරමින් ආර්ථික විශේෂඥයන්ගෙන් උපදෙස් ලබා ගැනීම අත්‍යාවශ්‍ය කාරණාවක්. හිටපු ගමන් හිතපු ගමන් මේ වගේ විශාල වැටුප් වැඩි කිරීමක් කරන්නට බැහැ. එහෙම නම් වැඩ වර්ජන , වෘත්තීය ඉල්ලීම් අවශ්‍ය නැහැනේ. ෆොන්සේකාගේ මේ පොරොන්දු ඉටු කරන්නට ඇලඩින්ගේ පුදුම පහන ඕන වෙයි.*රැස්වීම්වලට සහභාගී වන ජනතාව දෙස බලා ජයග්‍රාහකයා තීරණය කළ හැකි ද ?මම නම් හිතන්නේ නැහැ. සාමාන්‍යයෙන් දේශපාලන රැස්වීමක් වුණාම පක්ෂ නියෝජිතයන් ආසන සංවිධායකයින් ඒ ඒ පළාත්වල ඉන්න මන්ත්‍රීවරු ඇමැතිවරු පුළුවන් තරම් කණ්ඩායම් එකතු කිරීම සිරිතක්. විපක්ෂ කණ්ඩායමෙන් ඒ වගේ සංවිධානයක් සිද්ධ වෙනවා. ඒ නිසා කවදාවත් සෙනඟ දැකලා අපට තීන්දු තීරණ ගන්න බැහැ. නමුත් කලාකරුවන්ගේ රැස්වීම්වලදී මිනිසුන් කැඳවා ගෙන ඒමක් නැහැ. කලාකරුවන්ගේ පෝස්ටරයක් දැක්කම ඒක ස්වේච්ඡාවෙන්ම සිද්ධ වෙන දෙයක්. එතැනදී අපි දෙන පණිවුඩය විශාල වශයෙන් ජනතාව අතරට යනවා.එක්සත් ජාතික පක්ෂයට එහෙම ක්‍රියාදාමයක් ඇත්තෙම නැහැ. වේදිකාවකට නැඟලා ජනතාව ආමන්ත්‍රණය කර කරුණු පහදා දී ජනතාවගේ ඡන්දය ඉල්ලන්නට තරම් සංවිධානාත්මක බවකුත් නැහැ. ආත්ම ශක්තියකුත් නැහැ. ඒ වගේම ඒවාට ජනතාව රැවටෙන්නෙත් නැහැ. ඇයි බොරුනේ කියන්නේ. අපට හිතට එකඟව බොරු කියන්න බැහැ. අපි ප්‍රකාශ කරන්නේ සත්‍යයි.අපි සත්‍ය කතා කරන බව අපි ක්ෂේත්‍රයේ ඇති කර ඇති ප්‍රතිරූප මඟින් ජනතාව අප කෙරෙහි විශ්වාසය තබනවා. අද මහින්ද රාජපක්ෂ මහතාගේ ජයග්‍රහණය වෙනුවෙන් විශාල කලාකරුවන් පිරිසක් එකතු වෙලා ඉන්නවා. ඇතැම් අය පසුගිය සැරේ අපත් සමඟ වාදවලට පවා පැමිණි අයයි. ඉතිං ඒ තරම් ආකර්ෂණයක් මේ ජනාධිපතිතුමාට තියෙන්නේ පසුගිය අවුරුදු හතරේ රටේ වෙනසක් සිදු වූ නිසයි කියන කාරණය මිනිසුන්ට තේරෙන්නේ නැද්ද.*විපක්ෂය පවසන්නේ විශ්‍රාමික ෆොන්සේකාට ශක්තිමත් ඡන්ද පදනමක් ඇති බවයි ?එයාලගේ ඡන්ද පදනම අපිට පසුගිය පළාත් සභා ඡන්දයේ දී හොඳින් දැක ගන්නට ලැබුනණේ. ඒ ඒ පක්ෂවල මුළු බලයම යොදවා වුණත් ජවිපෙටත් එජාපයටත් ඡන්ද ලබා ගන්නට පුළුවන් වුණේ කීය ද ? ජවිපෙ සිය ගණනක් හිටි පළාත් සභා මන්ත්‍රීවරු අද දහයකටත් වඩා අඩු වෙලා. ඒක තමයි යථාර්ථය. හැම වෙලාවෙම ජවිපෙ ඉන්නේ අධි තක්සේරුවෙන්. මෙහෙම පොදු අපේක්ෂකයාගේ ශක්තිමත් ඡන්ද පදනම ගැන කතා කරන සෝමවංශ අමරසිංහලා අනුර කුමාර දිසානායක ගේ කටින් කියවුණා ; ජයග්‍රහණය කරන්නේ මහින්ද රාජපක්ෂ මැතිතුමා බව. බොරු කියලා බොරු කියලා හිටපු ගමන් දිව ඇත්ත කියනවා.*ජනතාව සුබ අනාගතයකට වඩා විශ්වසනීය වෙනසකට තීන්දුවක් ගත්තොත් ?කවදාවත් වෙන්නේ නැහැ. එහෙම රට අවාසනාවන්ත නැහැ. අපේ ජනතාව එච්චර අවාසනාවන්ත නැහැ. මේ බිහි වෙලා තියෙන්නේ වාසනාවන්ත යුගයක්. ඒක ආපස්සට හරින්න ජනතාව ඉඩ දෙයි කියලා මම හිතන්නේ නැහැ. ඒක වෙන්නේ නැහැ. ඒ බව ඉර හඳ වගේ විශ්වාසයි.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>23</day>
    </date>
    <link>http://www.dinamina.lk/2010/01/23/_art.asp?fn=f1001235</link>
    <topic/>
    <author>සාකච්ඡා කළේ ශ්‍යාමා සමරසිංහ</author>
    <content>ජනාධිපති මැතිවරණය වෙනුවෙන් කලාකරුවාගේ දායකත්වය කෙසේද ? ජනාධිපති ධූරය වෙනුවෙන් තරග කරන මහින්ද රාජපක්ෂ මහතා දිනවිය යුත්තේ ඇයි ? ප්‍රචණ්ඩකාරී මැතිවරණ වේදිකාවක් නිර්මාණය වී තිබේද ? යනාදී කරුණු කාරණා රැසක් පිළිබඳව රංගන ශිල්පී ශි‍්‍රයන්ත මෙන්ඩිස් මහතා සමඟ “දිනමිණ” පැවැත් වූ සාකච්ඡාවකි.*ශ්‍රී ලංකා ප්‍රජාතන්ත්‍රවාදී සමාජවාදී ජනරජයේ 6 වැනි ජනාධිපතිවරයා තෝරා පත් කර ගැනීම වෙනුවෙන් මුළු රටම සූදානමින් ඉන්නවා. කලාකරුවන් කොටසක් ද ජනාධිපතිවරණය වෙනුවෙන් සකී‍්‍රය දායකත්වයක් ලබාදෙන බව දක්නට ලැබෙනවා. මේ අවස්ථාවේදී කලාකරුවාගේ භූමිකාව කුමක් විය යුතුදැයි ඔබ සිතන්නේද ?මා දකිනා ආකාරයට මේ අවස්ථාවේදී කලාකරුවාගේ භූමිකාව වඩාත් නිවැරැදි ය. රටක දෙවැනි ආණ්ඩුව ලෙසට කලාකරුවා සලකනවා. මේ දෙවැනි ආණ්ඩුවේ ප්‍රබලයන් බොහෝම නිවැරැදි ස්ථාවරයකට ඇවිල්ලා තමන් කළයුතු යහපත් ක්‍රියාව මොකක්ද කියලා තේරුම් අරගෙන ජනාධිපතිවරයාව නැවත වරක් පත් කරවන්න ඉදිරිපත් වුණා. ප්‍රකට සමාජ විද්‍යාඥයෙකු වන ගොතෙ ලෝකේ මිනිස් ඉතිහාසයේ ප්‍රධානතම හා එකම තේමාව විශ්වාසය හා අවිශ්වාසය අතර ගැටීම බව පෙන්වා දීලා තියෙනවා.අන් සියල්ල එයට යටත්. සෑම යුගයක්ම චලනය වී ඇත්තේ කවර ආකාරයකින් හෝ විශ්වාසය මතයි. එම විශ්වාසය තුළ ප්‍රභාවයත්, අතිශ්‍ය පී‍්‍රතියත් මිනිස් වර්ගයාට සමෘද්ධිය ගෙන දෙන මහඟු ඵලයක් වුණා. ඉතින් කලාකරුවන් වශයෙන් අපි ජනතාවගෙන් ඉල්ලා සිටින්නේ ජනාධිපතිතුමා විශ්වාස කරන්න. එමඟින් යහපත් රටක ජීවත්වීමේ අගය ගැන විශ්වාසය තබන්න කියලයි.*ඇතැම් කලාකරුවන් තම තමන්ගේ ජීවන මාර්ග සලසා ගැනීමේ දැඩි අදිටනින් ජනාධිපතිතුමා වටා රොක් වී එතුමාට කඩේ යනවා කියලා බොහෝ අය ප්‍රකාශ කරනවා. ඔබ මේ ප්‍රකාශයත් සමඟ එකඟ වන්නේද ?ඒක හරි සරල යි. තර්කයෙන් තොර යි. මේ කලාකරුවෝ කිසිම ලාභයක්, ප්‍රයෝජනයක් වරප්‍රසාද, පඬුරු පාක්කුඩම්, මතු බලාපොරොත්තු ඒ කිසි දෙයක් නෑ. අපි ඉල්ලන්නේ නිදහස් සාමකාමී රටක්. ඒක හීනයක් වෙලා තිබුණු යුගයක ඒ හීනයට සැබෑ අරුතක් එකතු කරපු සෘජු කශේරුකා සහිත මිනිසෙකුටයි මේ සහයෝගය ලබා දෙන්නේ. මේ කඩේ යන්නේ් කාගේවත් න්‍යාය පත්‍රයකට අනුව නොවෙයි. අපි කඩේ යන්නේ මවුබිමටයි.*ලංකාව පුරාම ජනාධිපතිවරණ වේදිකාවට ඔබ සහභාගි වෙනවා. ජනාධිපතිතුමාට ජනතාවගේ ප්‍රතිචාර කෙසේද ?දැවැන්ත ප්‍රතිචාරයක් තියෙනවා. බොහෝ ගම්වල, නගරවල ජනතාව වැල නොකැඩී සහභාගි වෙනවා. මේ රටේ මිනිසුන්ට දැනෙන වෙනසක් ඇති කළේ ජනාධිපතිතුමාය. මිනිසුන්ට ජීවත්වීමේ අයිතිය ලබා දුන්නා. මේ රටේ කුඩා දරුවන් පවා මවු කිරි සමඟ දුක උරාගෙන බිව්වා. හෙට දවස ගැන බලාපොරොත්තුවක් තිබුණේ නැති කාලයක් මේ රටේ තිබුණා.විදේශ රටවල් පවා කියා තිබුණා ඔවුන් ආදර්ශයට ගන්නේ ශ්‍රී ලංකාව කියලා. ඒක ආශ්චර්යයක්. විදෙස්වලින් එල්ල වුණු බලපෑම්වලට මේ නායකයා මෙල්ල වුණේ නෑ. නොනැමී සෘජු තීරණ ගත්තා. යුද්ධය කරගෙන යද්දී මොන බලවේග ආවත් ආපසු හැරුණේ නෑ. මේ රටට වුණු සැබෑ වෙනස මිනිසුන් අද බුක්ති විඳීනවා. ඒ නිසා ඔවුන් ජනාධිපතිතුමා වටා හදවතින්ම ඒකරාශී වෙලා ඉන්න බව අපට පෙනුණා.*මැතිවරණ උණුසුමත් සමඟම රටේ මැතිවරණ ප්‍රචණ්ඩත්වයක් උද්ගත වෙලා තිබෙන බවක් පේනවා. මැතිවරණ වේදිකාවේ ඇතැමුන් ප්‍ර‍්‍රකාශ කරන භාෂාව නිසා ජනතා අප්‍රසාදය එක් අතකටත් අනෙක් අතට විනෝදයක් ද ඉස්මතු වෙන බවත් දක්නට ලැබෙනවා.මිනිසා කියන්නේ කතා කරන්න පුළුවන් එකම සත්ත්වයා යි. දෙබසකින්, කතිකාවතකින් තමන්ගේ අදහස අනෙකාට ඉදිරිපත් කරන්න පුළුවන් එකම සත්ත්වයා මිනිසා. වචන හුවමාරු කර ගන්න බැරි සත්තු දබර කර ගන්නවා. ඒ නිසා ගැටුම අපි ප්‍රතික්ෂේප කරනවා. මේ මැතිවරණය සාමකාමී එකක් බවට පත් කර ගත යුතුයි. ගැටුමෙන් රිදෙන්නේ තුවාල වෙන්නේ අපේම මිනිස්සුන්ට යි. ඒ මිනිස්සු අයිති අපට යි.ඒ නිසා අපි අපිම ඇණ කොටා ගැනීම නූගත් දේශපාලන ලක්ෂණයක් විදිහට සමාජ විද්‍යාඥයින් හඳුන්වනවා. වර්ග වාදයෙන් කැබලි නොවූ ස්වර්ග රාජ්‍යයක් අපට දැන් තියෙනවා. ඉතින් සාමකාමීව සහයෝගයෙන් සහ සතුටින් ජීවිතය විඳීමින් ජීවත් වෙනවා මිස ගැටුම් ඇති කරගත යුතු නෑ. දේශපාලන මැතිවරණ හැමදාමත් නෑ. තමන්ගේ වටිනාකම රැකගෙන මිනිසත්කම රැකගෙන වැඩකටයුතු කළයුතු බවය මගේ විශ්වාසයයි.*මෙතෙක් කල් අප දුටුවේ කාලාන්තරයක් තිස්සේ ජනතාව සමඟ ගැටී දේශපාලන ක්‍ෂේත්‍රයේ කලක් තිස්සේ රැඳී සිට, හෝ දේශපාලන පවුල් පසුබිමකින් මැතිවරණයට ඉදිරිපත් වූ අපේක්ෂකයන්. එහෙත් එක්වරම හිටපු හමුදාපතිවරයෙක් ජනාධිපතිවරණයට පැමිණිලා. මේ කාරණාව ඔබ දකින්නේ කෙසේද ?ඔහු දේශපාලනයට ආධුනිකයෙක්. ඒ නිසාම ඔහු කරන ඇතැම් ප්‍රකාශවලදී ඔහුගේ ඡන්ද පදනම බිඳ වැටෙන අවස්ථා තිබුණා. සාමාන්‍ය දේශපාලන ක්‍රියාවලියකදී බොහෝ කරුණු කාරණා පිළිබඳව පුළුල් අද්දැකීමක් තිබිය යුතුයි යන අදහස අපට තියෙනවා. මහින්ද රාජපක්ෂ නැමැති චරිතය වෘත්තීය සමිති නායකයෙකු මන්ත්‍රීවරයෙකු, අමාත්‍යවරයෙකු, විපක්ෂ නායකවරයෙකු, අගමැතිවරයෙකු සහ ජනාධිපතිවරයෙකු ලෙසට ආ ගමනක් තිබෙනවා. දේශපාලන අද්දැකීම් ඇති පුද්ගලයා කවුද කියලා ජනතාව දන්නවා.*රාජ්‍ය බලය පාවිච්චි කරමින් අයථා ලෙස වස්තුව රැස්කර ගත්තා යැයි රාජපක්ෂ පවුලට එල්ල කරන චෝදනාව ඔබ දකින්නේ කුමනාකාරයටද ?ඕවා ඔප්පු කර ගන්න බැරි හිස් කතා. සත්‍යය නම් පාර්ලිමේන්තුවට විශ්වාසභංග යෝජනාවක් ගෙනා යුතුයි. නැතිනම් අල්ලස් හා දූෂණ කොමිසමට යා යුතුයි. පැහැදිලි සාක්ෂි සහිතව ජනතාවට ඔප්පු කළයුතුයි. මේවා තුළ ඇත්තේ අබ ඇට න්‍යාය යි. තෝරා ගත් කණ්ඩායමක් බොරු ප්‍රචාර දියත්කර කර ඇවිදිනවා. ගරිල්ලා මාකටිං චිත්‍රපටයෙන් පෙන්නුවෙත් ඒ වගේ දෙයක්.ඒවා අද සුළඟේ පාවී ගිය බොල් අහුරු වුණා. ජනතාව මේවා ගණන් ගන්නේ නෑ. පවුලක් වුණාම එකමුතුව ඉන්න ඕනෑ. බෞද්ධ දර්ශනයේත් ඒක පෙන්නා දී තිබෙනවා. පසුගිය කාල වකවානුවේ අපි දුටුවා අම්මා එක පක්ෂයක, සහෝදරයා, සහෝදරිය එක පක්ෂයක පවුලේ ඥාතීන් එක පක්ෂයක යනාදී වශයෙන් පවුල තුළ කෙරෙන දේශපාලන කටයුතු අපි දුටුවා.මේ කුටුම්භ සංරක්ෂණය අපි හැමෝම කරන දෙයක්. ඒක දේශපාලන න්‍යාය පත්‍රයේ චෝදනා කරගත යුතු නැති බවයි මගේ විශ්වාසය. චෝදනා කර කර ඉන්නවා මිසක් මේ රටේ බිහිසුණු යුද්ධයක් තිබියදීත් ඉටුකළ සංවර්ධනයන් ගැන කවුරුත් කතා කරන්නේ නෑ. මාර්ග පද්ධතිය, පාලම්, හම්බන්තොට වරාය, රන්මිණි තැන්න ටෙලි ගම්මානය, ඉහළ කෝට්ටේ, නොරොච්චෝලේ, ඔළුවිල් වරායන්, රඹුක්කන් ඔය, වලවේ වැනි සංවර්ධන ව්‍යාපෘති වැනි සංවර්ධන ව්‍යාපෘති කළේ යුද්ධයක් තියෙද්දීම යි. මේවා දිහා බොහෝම පිරිසිදු දෑසින් බලමු. අවංක හදවතින් බලමු. යහපත විශ්වාස කරනවා නම් යහපත් රටක ජීවත්වීමේ අගය විශ්වාස කරනවා නම් මහින්ද රාජපක්ෂ නැමැති මිනිසා නැවත වරක් මේ රටේ ජනාධිපති බවට පත් කරන්න.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>23</day>
    </date>
    <link>http://www.dinamina.lk/2010/01/23/_art.asp?fn=f1001236</link>
    <topic>විපක්ෂයේ හවුලආඬි හත්දෙනාගේකැඳ හැලිය වගෙයි</topic>
    <author>මමෝලි සුබසිංහ ජායාරූපය නෙරංජන් කොන්තසිංහ</author>
    <content>ජාතික මෙන්ම අන්තර්ජාතිකවද සම්මාන ගරුබුහුමනට පාත්‍ර වූ අප හෙළ නිළි රැජිණ ප්‍රවීණ නිළි මාලිනී ෆොන්සේකා මහත්මිය සමඟ වත්මන් දේශපාලන තත්ත්වය සහ නැවැතත් මහින්ද රාජපක්‍ෂ මහතා බුලත් කොළය යටතේ ජයග්‍රහණය කළ යුත්තේ ඇයි යන්න පිළිබඳ පළකළ අදහස් මෙසේයි.* මැතිවරණ වේදිකාවක් මත අපි ඔබව දකින්නේ දශක ගණනාවකට පසුවයි. මෙවර මහින්ද රාජපක්‍ෂ ජනාධිපතිතුªමා ජයග්‍රහණය කරා ගෙන යන සටනට එක්වී ජනතාව ආමන්ත්‍රණය කිරීමට ඔබට විශේෂ හේතුවක් තිබුණා ද?කලාකරුවෙක් වුණත් අපිත් සාමාන්‍ය පුරවැසියන්. සාමාන්‍ය පුද්ගලයකුගේ අයිතිවාසිකම් කලාකරුවාටත් එහෙම්මමයි. එය භුක්ති විඳීමේ අයිතිය කලාකරුවාටත් පොදුයි. සිනමාවට එක්වූ, මුල් කාලේ මම සුළු වශයෙන් දේශපාලනයට එක්වී හිටියා. නමුත් සිනමාවේ කාර්යබහුලවීමත් එක්ක මගේ මුළු කාලයම වැයවුණේ රඟපෑමටයි. ඒ වගේම පසුගිය කාලේ අපි පහු කළේ ස්වාධීනව සිටිය යුතු පරිසරයක. ඒ කාලේ අපි බලාපොරොත්තු වූ දේවල් ඉෂ්ට වුණේ නැහැ.මේ රටේ යුද්ධය නිසා සෘජුවම පහර කෑ පිරිස වුණේ කලාකරුවන්. ගායක ගායිකාවන්ට එළිමහන් ප්‍රසංග අහිමි වුණා. ආරක්‍ෂාව පිළිබඳව කොටින්ගෙන් බරපතළ ප්‍රශ්නයකට මුහුණ පා සිටි ජනතාව පහුගිය කාල වකවානුවේ තිබූ සමාජ ආර්ථික වටපිටාව තුළ වින්දනයක් ජීවිතයට එක් කරගන්නට වඩා කුසගින්න ගැන හිතන්න සිද්ධ වුණා. ගෙයක් දොරක් හදාගත්නේ කොහොමද කියලා හිතා බලන්න සිද්ධ වුණා. එතකොට රටේ ජනතාවගේ අවශ්‍යතා ලැයිස්තුවේ අන්තිමටම තිබුණේ රසාස්වාදයයි.වෘත්තීමය වශයෙන් කලාවේ නිරතවන අපට යුද්ධය විශාල ප්‍රශ්නයක් වුණා. අපි ඉවසාගෙන හිටියා. කවද, අවසානයක් දකින්න ලැබේවිද කියන සාංකාව තිබුණා. එක දවසකට යුද්ධය නිසා උතුරේ පත්තු වන වෙඩිල්ලකට ලක්‍ෂ ගණනක් වැය වුණා. මෙතෙක් බලයට පත්වූ විවිධ දේශපාලන පක්‍ෂවලින් යුද්ධය නිමාකර දෙන මෙන් ඉල්ලා සිටියත් කවුරුත් ඒ ගැන වැඩිපුර උනන්දු වූ පාටක් අපට දකින්න තිබ්බේ නැහැ. සමහරු මේක තමන්ගේ දේශපාලන පැවැත්මට වාසියට හරෝ ගත්තා. උනන්දුවක් තිබූ අයටත් යුද්ධය ජය ගන්න කවුරුත් උදව් කළේ නැහැ.විවිධ බලපෑම් නිසා තිස් අවුරුද්දක් තිස්සේ සිද්ධ වුණේ ඉදිරියට ගිය හැම වතාවකදීම පසුබට වීමයි. ඒ කාලේ කොන්ද පණ ඇති නායකත්වයක් නොතිබීම තමයි කැපී පෙනුණේ. නමුත් මහින්ද රාජපක්‍ෂ මැතිතුමා කිසිම ජාත්‍යන්තර බලපෑමකට යටත් නොවී දැඩි අධිෂ්ඨානයකින් යුතුව යුද්ධයට තිත තැබීමේ අභීත තීරණය අරගෙන ක්‍රියා කළා.එතුමා මේ රටේ තිබුණු ත්‍රස්තවාදය නැති කළා. ඉතිං මේ රටට යුද්ධය පරදා නිදහස ලබාදුන් ජනාධිපතිතුමාට මගේ කෘතවේදීත්වය කැමැත්ත මේ මොහොතේ ලබා දෙන්නට මා තීන්දුවක් ගත්තා. මේ මොහොතේ මම එහෙම නොකළා නම් මම මගේ අම්මා තාත්තා අමතක කළා වෙනවා.* මෙවර පැවැත්වෙන්නේ හයවැනි විධායක ජනපති තෝරා ගැනීමේ මැතිවරණය යි. මෙම මැතිවරණය අනෙක් සියලු ජනපතිවරණ අභිබවා ජනතාවගේ දැඩි අවධානයට ලක්වී තිබෙනවා. මේ තත්ත්වය ඔබ දකින්නේ කොහොමද?මහින්ද රාජපක්‍ෂ ජනාධිපතිතුමාගේ නායකත්වයෙන් මේ යුද්ධය අවසන් කළ බව ප්‍රචලිත වීමත් එක්ක අපේ රටේ වගේම ජාත්‍යන්තර ගෞරවයට වගේම ඒ හා සමානව තරහවකට ඊර්ෂ්‍යාවකට මේ ජයග්‍රහණය පත් වී තිබෙනවා.අපේ රටේ යුද්ධය අවසන් වූ නිසා මේකෙන් යැපුණු අයට පාඩුයි. කොමිස් ගහපු අයට පාඩුයි. අපට අවි ආයුධ විකුණූ සමාගම්වලට පාඩුයි. ඒ වෙළෙන්දෝ අතරමං වෙලා. එහෙම කොටසක් යුද්දෙන් යැපුණේ නැති මහින්ද රාජපක්‍ෂ මැතිතුමා ලබපු මේ යුද ජයග්‍රහණයට විරුද්ධවාදීකම් කරනවා. එහෙම අයගේ කුමන්ත්‍රණ සහ ඒ අයට දැනෙන ඊර්ෂ්‍යාව නිසා හිත පිළිගන්න කැමැත්තක් නැහැ. ඊර්ෂ්‍යාව ඇති හිතකට කවදාවත් හරි වැරැද්ද තේරුම් ගන්න බැහැනේ.* ඒ කියන්නේ ඊර්ෂ්‍යාසහගත වෛරී දේශපාලනය පැතිරී ඇති බවද?මේ දිනවල මම පැහැදිලිවම මේ කාරණා දෙකම දකිනවා. මොන ප්‍රශ්න තිබුණත් අපට අවුරුදු තිහක් ඉන්න පුළුවන් වුණානම් යුද්ධෙ ඉවරවෙලා මේ මාස අට ඉවසන්න බැරි ඇයි? අපි තව ටික කාලයක් ඉවසාගෙන ඉදිමු. කතාවක් තියෙනවනේ බත් හැලිය ඉදෙන තුරු ඉන්න පුළුවන් ඒත් බෙදාගන්නකම් ඉවසිල්ලක් නැහැ කියලා. හරියට ඒ වගේ තමයි.මේ ලෝකේ වැරැදි නැති කෙනෙක් නැහැ. සර්ව සම්පූර්ණ මිනිස්සු මේ ලෝකේ නැහැ. බුදු හාමුදුරුවෝ එක් අවස්ථාවකදී වදාරල තිබෙනවා; පුළුවන් නම් නොමළ ගෙයකින් අබ ඇටයක් ගේන්න කියලා. ජේසුස් වහන්සේ දේශනා කර තිබෙනවා පව් නොකළ කෙනෙක් ඉන්නවානම් පළමු ගල ගහන්න කියලා. අපට තව ටිකක් ඉවසලා බලන්න තිබුණේ. මේ රජයේ දූෂණ කියල හැමෝම කියනවා. නමුත් ඒවා ඔප්පු කරන්න කවුරුත් ඉදිරිපත් වෙන්නේ නැහැ. මේක හරියට ප්‍රචාරාත්මක වැඩ සටහනක් වගේ පතුරුවමින් යනවා. එහෙම දූෂණ මෙතුමා අතින් වෙනවා නම් අපිත් කලාකරුවන් හැටියට සංවේදීයි. අපි වුණත් එහෙනම් මෙතුමා වටා මෙහෙම ඒකරාශි වෙන්නේ නැහැ.ඇත්තටම මේ තියෙන්නේ ඊර්ෂ්‍යාකම්, කුහකකම්, වෛරීකම් පාන්න නෙමෙයි. අපේම මිනිස්සු මේ කරන දේවල් නිසා ජාත්‍යන්තරයේදී හෑල්ලුවට ලක්වෙනවා. හරියට අපි විහිළුකාරයෝ වෙනවා. යුද්ධය දිනලා ඒ තිබූ අභිමානය අපි විසින්ම දැන් දියකර ගෙන යනවා. එහෙම කරන්න හොඳ නැහැ. ශ්‍රී ලංකාව පුංචි රටක්. අපි මේ දූපතේ තනිවෙලා ඉන්නේ. යුද්ධයේ ජයග්‍රහණය අපි හැමෝටම අයිතියි.* එක්සත් ජාතික පක්ෂයේ ප්‍රබල ක්‍රියාකාරී කලාකරුවන් රාශියක්ම මෙවර ජනාධිපතිතුමාට සහය දක්වන්නට ඉදිරිපත් වී සිටිනවා. එහෙම වුණේ ඇයි?පසුගිය වකවානුවේ එජාපයේ බලවතුන් හැසිරුණේ අපව හදුනන්නේ නැති තරමට. කලාකරුවන්ව පිළිගත්තේ නැහැ. කලාකරුවන්ට පක්‍ෂයේ බලවතුන්ගේ දොරවල් පවා නොඇරුණු අවස්ථා තිබුණා. මම ඒ අත්දැකීම් ලබපු කෙනෙක්. රවීන්ද්‍ර වුණත් ඒ අත්දැකීමට මුහුණ දී තිබෙනවා. කලාකරුවන්ගේ ප්‍රශ්න ගැන කතා කරන්නට එතුමාලා මුණගැහෙන්න ගියහම එතැන තියෙන මේස, පුටු ගානට සලකලා හරියට හිනාවෙන්නත් හරි අමාරුයි වගේ හිටියේ. ඒත් අපි ඉවසාගෙන හිටියා. එතකොට අපි කොහොමද එහෙම කෙනෙක් ගැන විශ්වාසය තබන්නේ?* විශ්‍රාමික ෆොන්සේකාට ඉදිරියේදී ජවිපෙ සහ එජාපය සමඟ අවුලක් ඇති කර නොගෙන ඉදිරියට යා හැකි වෙයිද?ඇත්තටම එජාපයේ ප්‍රබලයන් සහ ජවිපෙ එකතුවෙලා විශ්‍රාමික ෆොන්සේකා උසිගන්වලා මේ කළේ මහා අපරාධයක්. මේක හරිම වැරැදි වැඩක්. ජවිපෙ සහ එජාපය කියන්නේ හරියට යා දෙක නොරත රත වගෙයි. නොපෑහෙන රත දෙකක් එකතු වෙලා තියෙන්නේ.දැන් සම්බන්ධනුත් එකතුවෙලා. මනෝ ගනේෂනුත් ඉන්නවා. රාවුෆ් හකීම්, මංගල සමරවීර මේ දෙන්නත් ඉන්නවා. මේක හරියට ආඬි හත්දෙනාගේ කැඳහැලිය වගෙයි. මේ කට්ටිය එකතුවෙලා යන ගමන ගැන මට නම් නිච්චියක් නිනව්වක් ඇත්තෙම නැහැ. හරිම අපැහැදිලියි. මේ කට්ටිය එක මාවතක යයි කියලා අපි කොහොම විශ්වාස කරන්නද? සමහරුන්ගේ දේශපාලන පැවැත්මට මේ දේවල් කරන එක මම නම් අනුමත කරන්නේ නැහැ.* නායකයකුට පරිණත බව සහ සංවේදි හදවතක් තිබීම සුදුසුකමක් නෙමෙයිද?මේ ප්‍රශ්නෙට පිළිතුර මම මගෙන්ම පටන් ගන්නම්. මට කලාකරුවෙකු හැටියට සමාජයේත් රටෙත් නොමද පිළිගැනීමක් ආදරයක් ලැබී තිබෙනවා. ඒ මම අවුරුදු හතළිහක් කලා ක්‍ෂේත්‍රය තුළ හිදිමින් මේ ගමන ආ නිසායි. ඒකේ ප්‍රතිඵලයක් විදියට තමා මේ ජනතා ප්‍රසාදය පිළිගැනීම ආශිර්වාදය ලැබෙන්නේ.ඒ වගේම රඟපාන්න පැමිණි මුල් කාලෙට වඩා මම අද ගොඩක් වෙනස්. ජීවිතය ගැන රඟපෑම ගැන කර්මාන්තය ගැන මට පරිණත බවක් ලැබිලා තියෙනවා. ඉතිං මහින්ද රාජපක්‍ෂ මැතිතුමා දේශපාලනයට එක්වූ මුල් කාලේ කනිෂ්ඨ නීතිඥයවරයකු විදියට ඉදලම හඳුනනවා. ඔහු ක්‍රියා කරන හැටි මම දැකලා තියෙනවා. ඉතිං ඔහු ඒ පුංචි තැනින් පටන් ගෙන අවුරුදු 40ක් තුළ මොනතරම් නම් ස්ථාවරත්වයකට පත්වී තිබෙනවාද? එතුමාට ජය වගේම පරාජය පිළිබඳවත් පළපුරුද්දක් තියෙනවා. ඒ වගේම තමයි මනුස්සකමත්. ඔහු හොඳ සංවේදී හදවතක් ඇති කලාකරුවෙක්. එහෙම කෙනෙකුගෙන් රටට ජාතියට වැරැද්දක් වෙන්නේ නැති බව මට විශ්වාසයි.මෙතුමා අවුරුදු 40ක පළපුරුදු දේශපාලනඥයෙක් විතරක් නෙවේ. මෙතුමා හොඳ පවුලක අම්මා තාත්තා සහෝදර සහෝදරියෝ එක්ක ජීවත් වූ කෙනෙක්.ඔහුට හොඳ සහෝදර බැඳීමක් කැක්කුමක් තියෙනවා. විවාහයෙන් පස්සේ දරුවන්ට ඇතිවූ සෙනෙහස. මේ හැම එකක්ම තියෙනවා. හොඳ බිරිඳක් ඉන්නවා. මේවා බොරු දේවල් නෙමෙයිනේ. නමුත් සමහර නායකයන්ට අම්මා තාත්තා සහෝදර දරුවන්ගේ බැඳීමක් නැහැ. නමුත් මෙතුමාට ඒ හැම අතින්ම අංග සම්පුර්ණයි.ඇත්තටම මට මේ මොහොතේ විශේෂ යමක් සදහන් කරන්න තියෙනවා. අපි මෙතෙක් විඳි දුක තවදුරටත් ඉදිරියට අපේ අනාගත පරම්පරාවට ඇති නොවී 70 දශකයේ අප විඳි සතුට නැවත මේ රටේ මිනිසුන්ට විඳින්නට ලැබෙන්න කියා ප්‍රාර්ථනාව මගේ හිතේ තියෙනවා. මම ඒ සතුට අත්විඳි කෙනෙක්. ඒ හා සමානව දුකකුත් විඳි කෙනෙක්. නමුත් අද උපදින දරුවාට ඒ දුක දකින්න ලැබෙන්නේ නැහැ. ඒවගේම මේ මිනිසුන්ගේ ආකල්ප මීට වඩා වෙනස් වෙනවා නම් තවත් හොඳයි.මේ රටේ සිටින මෑණිවරුන්ට පියවරුන්ට සහෝදරවරියන්ට දියණිවරුන්ට මම කියන්නේ අපට ලැබුණු නිදහස ගැන හිතන්න. දෙවනුව අනෙක් දේවල් ගැන හිතන්න. ඊට පස්සේ ඕනෑම තීරණයක් ගන්න. 25 වැනිදා රෑට නිදාගන්න යනවිට කොට්ටෙට ඔළුව තියන්න ඉස්සෙල්ලා හිතන්න. මේ පහුගිය අවුරුදු තිහ කොහොමද ගත කළේ කියල. ඒ ගැන හිතලා පහුවැනිදාට නිවැරැදි තීරණය ගන්න.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>23</day>
    </date>
    <link>http://www.dinamina.lk/2010/01/23/_art.asp?fn=f1001237</link>
    <topic>දඩයක්කාර ජෙනරාල්කොටින්ට හීලෑ වුණා</topic>
    <author>සටහන මලික් චමින්ද ධර්මවර්ධන</author>
    <content>පශ්චාත් යුද තත්ත්වයන් සහ කොටි හිතවාදී මතවාදයන් පරාජය කිරීම පිළිබඳ ආචාර්ය දයාන් ජයතිලකයන් ශ්‍රී ලංකා ගුවන් විදුලියේ ‘සුභාරතී’ වැඩසටහන සමඟ එක් වෙමින් දැක් වූ අදහස් පහතින් දක්වමු.* ඉකුත් වසරේ මැයි 19 වන දින කොටි ත්‍රස්තවාදය මේ භූමියෙන් පරාජය කරනු ලැබුවා. එහෙත් කොටි ත්‍රස්තවාදීන් මතවාදීමය වශයෙන් පරාජය කිරීමට හැකියාව ලැබී තිබේද ?මැයි මාසේ 18, 19 සිදු වුණේ කොටි හමුදාව සහමුලින්ම යුදමය පරාජයකට ලක් වීමයි. නමුත් කොටි සංවිධානය සහ කොටි සේනාව පසු කාලයේදී වර්ධනයන්, සංවර්ධනය සංකීර්ණත්වය සමගම එකිනෙකට සම්බන්ධ ජාලයන් දෙකක් බවට පත් වුණා. ඒ කියන්නේ ප්‍රභාකරන්ගේ කොටි සේනාව සහ ප්‍රභාකරන්ගේ අනියම් නායකත්වය යටතේ ජාත්‍යන්තර කොටි ව්‍යාපාරයන් විශාල ජාලයක් ලෙස පැවැතුණා.දැන් කොටි සේනාව සහ ප්‍රභාකරන් විනාශ වෙලා. නමුත් ජාත්‍යන්තර වශයෙන් ගොනු වෙලා තිබුණු කොටි ජාලයට සිදු වුයේ මොකක්ද කියලා බලන්න ඕනේ. කොටින්ගේ ජාත්‍යන්තර ජාලය කොතරම් ප්‍රබලද කියනවා නම් ඔවුන් කරපු මහා පරිමාණ සටනේ පෙරටු ප්‍රදේශයක් ලෙස එක්සත් ජාතීන්ගේ සංවිධානය තිබුණා. කොටි හිතවාදී විදේශීය දෙමළ සංවිධානයන්හි කේවල් කිරීමේ බලය නිසා බටහිර ආණ්ඩු ගණනාවක්ම ලංකාවට එරෙහිව කටයුතු කළා. ජාත්‍යන්තර ජනමාධ්‍ය නිතරම අපට විරුද්ධව කතා කළා.එක්සත් ජාතීන්ගේ සංවිධානයට අනුබද්ධ නොයෙකුත් සංවිධානයන් දිනපතාම මානව හිමිකම් හෝ මානව හිතවාදී ප්‍රශ්න මහ අයට විරුද්ධව චෝදනා කළා. බටහිර රටවල සිටි කොටි හිතවාදී තරුණ පිරිස් දිනපතාම පෙළපාලි ගියා. උද්ඝෝෂණ පැවැත්වූවා. ළමයෙක් ගිනි තියා ගත්තා. ලන්ඩන් නුවර ප්‍රභාකරන්ගේ ඡායාරූප සහ කොටින්ගේ කොඩිය අරගෙන පෙළපාලි ගියා. අන්තිමට වෙස්ට් මිනිස්ටර් පාර්ලිමේන්තුව වට කළා. මේ වගේ ගත්විට කැනඩාව, අමෙරිකාව, දකුණු අපි‍්‍රකාව වගේ රටවලත් සිදුවුණා. මෙන්න මේ ව්‍යාපාරයන් මැයි 18, 19 නැති වුණේ් නැහැ.මෙය මතවාදයක් විතරක් නොවේ. මේක විශාල පිරිස් බලයක් සහිත සේනාවක්. ඒ අය තුවක්කු අරගෙන නොවේ සටන් කරන්නේ. ඔවුන් සටන් කරන්නේ රාජ්‍ය තාන්ත්‍රිකව ජාත්‍යන්තර මතවාදයක් නිර්මාණය කරන්නයි. ඔවුන්ගේ වුවමනාව ලංකාවේ උතුරු නැගෙනහිර වෙනම රාජ්‍යයක් බිහි කිරීමයි. ඒ ව්‍යාපෘතිය තවමත් ක්‍රියාත්මක වෙනවා. පසු ගිය කාලයේ දේශීය දේශපාලනයේ ඇතිවූ විතැන්වීම්, ස්ථානගත වීම් නිසා මොවුන් යළිත් කුල්මත් වී තිබෙන බව පෙනෙනවා. දේශීය දේශපාලනයට මැදිහත්වීමකින් මොවුන්ගේ සැලසුම් සහ ඉලක්කයන් ක්‍රියාත්මක කරන්න උත්සාහ කරන බව තවමත් අපි මතක තියා ගන්න ඕනේ.* දෙමළ ඩයස්පෝරාවේ ක්‍රියාත්මක වීමත් ලංකාවේ දේශපාලනයේ වැදගත් මොහොතක් වන මේ අවස්ථාවේ පක්ෂ විපක්ෂ මතවාද මතවීම සමඟ පාර්ලිමේන්තුව නියෝජනය කරන දෙමළ හිතවාදී මන්ත්‍රීන් ගේ ගනුදෙනු පිළිබඳත් ඔබ දකින්නේ කොහොමද ?අද යුද්ධයක් සිදු වෙන්නේ නැහැ. ඒ නිසා කොටි හිතවාදීන්ගේ කටයුතු රහසිගත දේවල් නොවේ. ඒක අන්තර්ජාතික මාධ්‍ය වලින් පෙන්වන්න පුළුවන්. මම මේ කියන දේවල් දේශීය පුවත් පත් වලින් ගත් දේවල් නොවේ. ජාත්‍යන්තර කොටි හිතෛෂී දෙමළ වෙබ් අඩවි වල තියෙන දේ පරිශීලනය කරන කොට සහ බටහිර ආධිපත්‍ය යටතේ තියෙන ජාත්‍යන්තර මාධ්‍ය ලංකාව ගැන කියන හැම දේම විමසන කොට පේනවා, සැබෑ තත්ත්වය. සති දෙකකට පෙර එංගලන්තයේ ‘ද ඉන්ඩිපෙන්ඩන්ට්’ පුවත්පතේ ‘ටැමිල් ටයිගර්ස් ත්රූ වේට් බිහයින්ඩ් ජෙනරල් හූ ක්‍රැර්ස්ඩ්’ කියන සිරසින් ලිපියක් තිබුණා. ඒ කියන්නේ තමන්ම පරාජය කළ ජෙනරාල්ගේ පැත්තට කොටි සිය බර තබයි කියලා.එහි පළමු ඡේදය අනුව කිය වෙන්නේ පසු ගිය යුද්ධ කාලයේදී තමන්ගේ නියෝජිතයා ලෙස කටයුතු කළ දේශපාලන සන්ධානය හරහා කටයුතු කරමින් දමිළ කොටි සංවිධානය ලංකාවේ ජනාධිපති අපේක්ෂකයකු වන සරත් ෆොන්සේකාට සහාය දීමට තීරණය කර ඇති බවයි. මේ වගේ පත්තර ගණනාවක තිබුණා මෙච්චර කල් වැටිලා හිටපු දෙමළ ඩයස්පෝරාව තුළ ප්‍රබෝධයක් ඇති වෙලා තියෙනවා. ඒ අය මෑත කාලීනව පරාජ ගණනාවක් ලැබුවා. ඉන්දියාවේ මහ මැතිවරණය තමිල්නාඩු මැතිවරණය මේ වායින් ඒ අය බලාපොරොත්තු වුණු පිරිස් නොවේ බලයට ආවේ. ඊළඟට ජිනිවා නුවරදීත් මේ අය පැරැදුණා.මහා වීර දිනය පවා පවත්වාගන්න බැරි වුණා. අභ්‍යන්තර අර්බුද ඇති වුණා. වෙනම රාජ්‍යයන් පිළිබඳව කැනඩාවේ තිබුණු ජනමත විචාරණයක් මේ අය දරුණු විදිහට පැරැදුණා. කේ. පී. අත් අඩංගුවට පත් වෙන කොට ජාත්‍යන්තර ජාලය අවුල් වුණා. දැන් තියෙන තත්ත්වය එය වඩා වෙනස්. අද ඒ අය සවුදිය පුරනවා. මොකද අද කොටි විරෝධී පිරිස් බෙදිලා ගහ ගන්නවා. මේ නිසා ඔවුනට අවස්ථාව ලැබිලා තියෙනවා ප්‍රධාන හතුරාට විරුද්ධව මෙහෙයුමක් අරඹන්න.මේ අනුව දෙවෙනි මෙහෙයුම දැන් කොටි සංවිධානය විසිනුයි අරඹලා තියෙන්නේ. පරාජයට පත් වුණු ජාත්‍යන්තර කොටි ව්‍යාපාරය තමයි තමන්ගේ නියෝජිතයන් වන දෙමළ ජාතික සන්ධානය හරහා මේ දෙවන මෙහෙයුම දියත් කරලා තියෙන්නේ. අපි යුද බිමේදී ලත් ජයග්‍රහණය දේශපාලන පරාජයක් බවට පත් කිරීම ගෝලීය කොටි ව්‍යාපාරයේ අරමුණයි.* එළැඹි ජනාධිපතිවරණයත් සමගම ගෝලීය කොටි ව්‍යාපාරය සක්‍රීය වී ඇති බවයි අදහස වෙන්නේ. මෙහිදී දෙමළ සන්ධානයේ තංගේෂ්වරී මන්ත්‍රීවරිය සහ ශිවශක්ති ආනන්දන් මන්ත්‍රීවරයා පැහැදිලිව ප්‍රකාශ කරනවා ජෙනරාල් වරයා සහ දෙමළ ජාතික සන්ධානය අතර ගිවිසුමක් පවතින බව. මෙහි පවතින අනතුර ඔබ හැඳින ගන්නේ කෙසේද ?මම ඔය ගිවිසුම් ගැන කියන්න දන්නේ නැහැ. නමුත් ඊට වඩා ලොකු යථාර්ථයක් මෙතැන තියෙනවා. මොකද ? දෙමළ දේශපාලනය කඳවුරු දෙකකට බෙදිලා තියෙනවා. ඒ කඳවුරු දෙකෙන් එකක් එල්. ටී. ටී. ඊ. ය සහ ප්‍රභාකරන්ට විරුද්ධ කඳවුර. එතැන කරුණා, ඩග්ලස් දේවානන්ද, පිල්ලයාන් වැනි අය ඉන්නවා. අනික් පිරිස කොටි සංවිධානයට පක්ෂ පිරිස යි. ඒ අය කටයුතු කරන්නේ ලංකාවට විරුද්ධව යි. මේ පිරිසේ කිසිවෙක් මහින්ද රාජපක්ෂට ඡන්දය දෙන්න කියන්නේ නැහැ. ඔවුන් කියන්නේ අනිත් අපේක්ෂකයන්ට ඡන්දය දෙන්න කියලයි. සතුරාගේ සතුරා අපේ මිතුªරාය කිය සිද්ධාන්තය මම පිළිගන්නවා.තවදුරටත් අපේ රටට හානි කරන්න බලා සිටින වෛරයෙන් කටයුතු කරන ගෝලීය කොටි ව්‍යාපාරය මහින්ද රාජපක්ෂට විරුද්ධයි. මොකද ඒ අය දන්නවා ප්‍රභාකරන් පරාජය කිරීමේ තීරණාත්මක සාධකය වූයේ මහින්ද රාජපක්ෂ බව. ඒ අනුව ඔහුගෙන් පළිගැනීමට සතුරාට අවශ්‍යයි. ඒ සඳහා ඔවුන් කටයුතු කරනවා. අපි එයට ඉඩදිය යුතු ද? ජනතාවගේ ලේ පූජා කරලා යුද්ධය අවසන් කරලා මාස 8කට පස්සේ අපේ හතුරන් එක පිලකට වෙලා. ඒ අයගේ වුවමනාවන්ට අපි දඟලනවා. එහෙම වුණොත් මොකද වෙන්නේ.යුද්ධය යනකොට ඒ අය හිතුවා ඔවුනට දිනන්න පුළුවන් කියලා. එහෙම වුණානම් ලංකාවේ විතරක් නොවේ පිටරට ඉන්න සිංහලයකුටත් කොටි විරෝධී ද්‍රවිඩයකුටවත් හිස ඔසවන්න බැරි තත්ත්වයක් එනවා. ඒ තත්ත්වය මඟ හැරුණා. එහෙත් අපි විසින්ම ඒ තත්ත්වය ඇති කරලා දුන්නොත් ඒ අය කියාවි ඒක තමයි සිංහලයා මෝඩයා කියලා කියන්නේ කියලා.* දැනට අපට ආසියාතික රටවල් සමීප වී සිටින බව පෙනෙනවා. එහෙත් බටහිර රටවල් අපෙන් ඈත්වෙන ස්වරූපයක් තිබෙනවා. එය කෙතරම් දුරට අපේ ඉදිරි වැඩවලට බලපායි ද?අමෙරිකාව ගත්තොත් අමෙරිකාවෙ ලංකාව සම්බන්ධයෙන් මත දෙකක් තිබෙනවා. එකක් අපිට තදින්ම විරුද්ධ මතයක්. අනික් මතය තමයි සෙනට් සභාවේ ඉතාම ප්‍රබල විදේශ සබඳතා කමිටුවේ දෙසැම්බර් 7 වෙනිදා වාර්තාවේ තියෙනවා. එහිදී ඒ අය කියනවා පශ්චාත් යුද ලංකාවේ අමෙරිකානු සබඳතා යළි හිතා බලන්න ඕනේ කියලා. ඒක සකස් කරලා ඉදිරිපත් කළේ රිපබ්ලික් පක්ෂයේ රිචඩ් බ්ලූ බැක් සහ ප්‍රජාතන්ත්‍රවාදී පකෂයේ ජෝන් කෙරී කියන ප්‍රකට දේශපාලන චරිත දෙකයි. ඒ වාර්තාව එළියට දැම්මා විතරයි ජෝන් කෙරීගේ කාර්යාලය ද්‍රවිඩ ඊළාම් ශිෂ්‍යයෝ වැටැලුවා. අපට වාසිදායක අයුරින් සෙනට් සභාවට ඉදිරිපත් වුණු වාර්තාවට එරෙහිව මේ අය යුද අපරාධ කතාව ඉදිරිපත් කළා. මේ නිසා අපි දැන ගන්න ඕනේ මෙතැන අපිට වාසිදායක මතය ජයග්‍රහණය කරවන්න උත්සාහ කරවන්න ඕනේ.ලක්ෂ්මන් කදිරගාමර් මහත්තයා නැතිවීම විශාල පාඩුවවක් වුණා. ප්‍රභාකරන් අපිට කරපු දරුණුම පහරත් එයයි. ප්‍රභාකරන් කදිරගාමර් මහත්තයා මැරුවේ නිකම් නොවේ. ප්‍රභාකරන් දැනගත්තා 2005 ජනාධිපතිවරණයෙන් මහින්ද රාජපක්ෂ මහත්තයා දිනන බව. ඒ ජයග්‍රහණයේ ඇතුළු පැත්ත ශක්තිමත් බව ඔහු දැනගෙන හිටියා. එහෙත් බාහිරින් ශක්තිමත් නොවෙන්න වග බලාගන්න ලක්ෂ්මන් කදිරගාමර් මහත්තයා මරලා දාන්න ප්‍රභාකරන් කටයුතු කළා.ඇත්තෙන්ම අපි දන්නවා සමහර බටහිර රටවල් උත්සාහ කළා යුද්ධය නවත්වන්න. ඒ රටවල්වල ඉන්න දෙමළ පිරිස්වල බලපෑම, ඡන්ද ව්‍යාපාරවල තත්ත්වය නිසයි. ඒ තත්ත්වයන් ඇතිවුණේ මෙහෙම බලපුවාම අපිට විරුද්ධව වැඩියෙන්ම කටයුතු කරලා තියෙන්නේ බ්‍රිතාන්‍යයයි. ජූලි 5 වෙනිදා දිනය සහිතව බ්‍රිතාන්‍ය පාර්ලිමේන්තු වාර්තාවක් තියෙනවා ඒ අය කොහොමද ලංකාවේ යුද්ධය වළක්වන්න කටයුතු කළේ කියලා. මේ අනුව අපේ පැරැණි යටත්විජිතවාදී හිමිකරුවා තමයි අමෙරිකාව පවා අපට එරෙහිව කටයුතු කරවන්න උත්සහ කළේ.* අපට එරෙහිව යුද අපරාධ චෝදනා එල්ලවුණා. චැනල් 4 වැනි සිදුවීම් කතා බහට ලක්වුණා පසුගියදා සන්ඩේ ලීඩර් පුවත්පතේ කර්තෘවරිය ඉදිරිපත් කළ ප්‍රකාශයක් සම්බන්ධයෙන් මතවාදයක් ඇතිවෙලා තියෙනවා. මෙය ජාත්‍යන්තර වශයෙන් අපට බලපාන්නේ කෙසේද? මේ අනුව ඡන්ද දායකයා ක්‍රියා කළ යුත්තේ කෙසේ ද?මම හිතන්නේ ජෙනරාල්වරයා නොදැනුවත්කම නිසා ලොකු පටලැවිල්ලකට ලක්වෙලා කියල යි. එංගලන්තයේ ‘ඩේලි ටෙලිග්‍රාප්’ පුවත්පතේ ලංකාවේ ඡන්දය ගැන වාර්තාවක් පසුගියදා පලවෙලා තිබුණා. ඒ වාර්තාවේ තියෙනවා ජෙනරාල්වරයා ආණ්ඩුවට චෝදනා කරපු බව. සුදු කොඩි අරගෙන ආව පිරිසට වෙඩි තැබීමෙන් ආණ්ඩුව මානව හිමිකම් කඩකලා කියලා චෝදනා කරලා තියෙනවා. දැන් ජෙනරාල්වරයා එහෙම කිව්වේ නැහැ කියනවා. ඒත් ඩේලි ටෙලිග්‍රාප් මෙන්ම ජාත්‍යන්තර පුවත්පත් ගණනාවකම එහෙම තමයි වාර්තාවෙලා තියෙන්නේ.හොංකොං හි බ්‍රිතාන්‍ය අවසාන ආණ්ඩුකාරවරයා හැටියට හිටපු ක්‍රිස් පැට්න් නිව්යෝර්ක් ටයිම්ස් පුවත්පතට ලියපු ලිපියකත් යුද අපරාධ ගැන චෝදනාවක් ඇතිවෙලා තියෙනවා කියලා කියනවා. ඇත්තෙන්ම ජෙනරාල්වරයා ඒ ප්‍රකාශයෙන් එහෙම දෙයක් අපේක්ෂා කරන්න නැතිව ඇති. එහෙත් දේශපාලනයට එතුමාගේ තිබෙන ආධුනිකත්වය නිසා මේ වගේ දෙයක් සිදුවෙන්න ඇති.ආධුනිකත්වය නිසා දැන් මෙහෙම පැටලැවෙනවා නම් රාජ්‍ය නායකයෙක් වුණහම කොහොම තියෙයිද? අඩුමගානේ සුමානයකට සැරයක් වත් ආධුනිකත්වය මත ජාත්‍යන්තර ප්‍රශ්න ඇති කර ගනීවී. මේකෙන් වුනේ මොකක්ද? අපි ජිනීවා නුවරදී ජයග්‍රහණයක් ලැබුවා. ඒකෙන් පස්සේ පැරැදිලා කටවහගෙන හිටපු පිරිසට දැන් නැවතත් ඔළුව උස්සාගෙන කතා කරන්න පටන් අරන්. ඒකට අවස්ථාව ජෙනරාල්වරයා නොදැනුවත්ව හරි ලබාදීලා තියෙනවා. මේ ප්‍රකාශය බොරුවක් නම් ඒ විදේශීය පුවත්පත් දැනුවත් කරන්න ඕනේ. නමුත් එහෙමත් නැහැ.සන්ඩේ ලීඩර් පුවත්පතේ පළමු වාර්තාව අපට ජෙනරාල්වරයා කියනවා නම් එහෙම කිව්වේ නැහැ කියලා. එහෙන් ලීඩර් කර්තෘවරිය කියනවා කිව්වා කියලා. අනුර කුමාර දිසානායක කියනවා එහෙමනම් ටේප් එක පෙන්වන්න කියලා. මම ටේප් එක ලබාගන්න විදිහක් කියන්නම්. දෙසැම්බර් 18 හෝ 20 ඩේලි මිරර් හෝම්ෂීට් වීඩියෝ එකට පුවත්පත් කලාවේදිනියක් සම්මුඛ සාකච්ඡාවක් කළා. ඒත් දැන් ඒක ඩේලි මිරර් වීඩියෝ අතර නැහැ. නමුත් 18 හෝ 20 ඩේලිමිරර් එකේ ඒ ප්‍රකාශය තිබුණා. ‘යූ ටියුබි’ එකෙත් තියෙනවා. ජෙනරාල්වරයා සන්ඩේලීඩර් එකට නොකීවා යැයි කී දෙයම එහි තිබුණා. රෙකෝඩින් අවශ්‍ය අයට එතැනට ගිහිල්ලා බලාගන්න පුළුවන්.මෙන්න මේ වගේ තැන්වලදී මට ප්‍රශ්නයක් තියෙනවා. මේක දේශීය ප්‍රශ්නයක් නම් කමක් නැහැ. නමුත් මේවායේ ජාත්‍යන්තර ප්‍රතිවිපාක තියෙනවා. ද්‍රවිඩ ඊළාම්වාදීන් සල්ලි දීපු සමහර පිරිස් ඉන්නවා. ඒ අය බලන් ඉන්නේ මේ ඡන්දයේදී ජනාධිපතිතුමාගේ බලය අහෝසි වුණොත් ජනාධිපතිතුමා ජාත්‍යන්තර උසාවියට අරගෙන යන්නයි. ඉතින් අපි පුරවැසියෝ හැටියට ඔය වගේ දෙයකට මඟ පෑදුවොත් අපි මොනවගේ පිරිසක්ද අපි මෝඩකමට නහය කපා ගන්න ඕනෙද? සර්බියාවේත් මේ වගේ තත්ත්වයක් සිදුවුණා.බටහිර බලවේග කටයුතු යොදලා අමාරු තත්ත්වයක ඡන්දයක් පවත්වලා ආණ්ඩු මාරු කරලා. හිටපු ජනාධිපතිවරයා ජාත්‍යන්තර උසාවියට යැව්වා. අපේ රටේ අවුරුදු 30ක් පැවැති යුද්ධය අවුරුදු 4කින් දිනලා දුන්නු රාජ්‍ය නායකයාව දංගෙඩියට යවලා හරියනවද? අපේ කතිරයෙන් මේක කරන්න ඕනෙද? ඇපි එහෙම ඉතිහාස ගතවෙන්න ඕනේ ජාතියක් නොවේ. ත්‍රස්තවාදී ව්‍යාපාරයත් යුදමය වශයෙන් පරාජය කරපු රටක් ලෙසටයි ලංකාව ඉතිහාස ගතවෙලා තියෙන්නේ. ඒක කටුගාන විදියට අපි කටයුතු කරන්න හොඳ නැහැ.* හොඳයි ජනවාරි 26 වෙනිදාට ජනතාව ගතයුතු තීන්දුව කුමක්ද?අපි ජෙනරාල්වරයාගෙන් ඇහුවොත් දවස් 40ක් හමුදාවේ හිටපු සොල්දාදුවෙක් හමුදාපති කරනවට කැමැතිද කියලා එතුමාගේ අපූරු බස්වහරින් හොද උත්තරයක් ලැබේවි. කවුරු හරි කිව්වොත් මහින්ද රාජපක්ෂ මහත්තයා හමුදාපති කරනු කියලා මම අනේ එපා කියනවා. ඒකම තමයි ජෙනරාල්වරයා ජනාධිපති කරන්න හැදුවොත් මම කියන්නේ. දේශපාලන දේශය කියන්නේ දැඩි වගකීමක්. ඒක බාර දෙන්න ඕනේ සාර්ථකව කළ හැකි පුද්ගලයකුට. අවුරුදු 30ක යුද්ධයක් අවුරුදු 4කින් නිම කළ පුද්ගලයෙක් අපි ගෙදර යවනවානම් ඒ කරන්නේ ආචාර ධර්මවලටත්, තර්ක ශාස්ත්‍රයටත්, අපේ වුවමනා එපාකම්වලටත් පටහැනිවයි.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>23</day>
    </date>
    <link>http://www.dinamina.lk/2010/01/23/_art.asp?fn=f1001238</link>
    <topic>ජනපති මහින්ද ශ්‍රී ලංකාවෙන් බිහිවූ විශිෂ්ටතම රාජ්‍ය තාන්ත්‍රිකයෙක්</topic>
    <author>ආචාර්ය රංජිත් විදානපතිරණ</author>
    <content>මහාචාර්ය යූ. අරුත්සෙන් මුඛර්ජි මහතාගේ මව ලාංකික දමිළ කාන්තාවකි. පියා කේරල ජාතිකයෙකි. මහාචාර්ය මූකර්ජි යාපනයේ හින්දු විද්‍යාලයේ මූලික අධ්‍යාපනය ලබා දිල්ලි විශ්වවිද්‍යාලයේ දේශපාලන විද්‍යාව පිළිබඳ දර්ශනපති උපාධියත්, ටොරන්ටෝ විශ්වවිද්‍යාලයේ දර්ශනශූරී උපාධියත් ලබා ඇත. මෑතක් වන තුරුම ඉන්දියාවේ විශ්වවිද්‍යාල කිහිපයක ම සේවය කළ ඔහු දැනට විශ්‍රාමිකව කැනඩාවේ පදිංචිව සිටි.මුඛර්ජි මහතාගේ දේශනවලදී රාස්ට්‍ර පාලකයන් ලෙස නිදසුන් වශයෙන් ඉදිරිපත් කළ ලෝක දේශපාලනඥයන්ගේ නම් සමූහයක් අතරින් ජනපි‍්‍රය නම් කිහිපයක් තිබේ. අමෙරිකා එක්සත් ජනපදයේ අයිසන් හවර්, ජෝන් එෆ්. කෙනෙඩි, ප්‍රංශයේ ජනාධිපති චාල්ස් ඩිගෝල්, පැරණි යුගෝස්ලෝවියාවේ හිටපු ජනාධිපති වූ මාෂල් ටිටෝ, මිසරයේ දේශපාලඥයෙක් වූ අබ්දූල් නසාර්, ඉන්දියාවේ ප්‍රථම අගමැති ශ්‍රී ජවහල්ලානේරු, ලංකාවේ අගමැතිවරියක් වූ සිරිමාවෝ බණ්ඩාරනායක එකී නම් ය. කියුබාවේ පිඩෙල් කැස්ත්‍රෝ , චීනයේ මාවෝ සේතුන්ගේ හා චෞඑන්ලායි එවැනි රාස්ට්‍ර පාලකයන් ය. ලොව ප්‍රථම අගමැතිනිය වන සිරිමාවෝ බණ්ඩාරනායක මැතිනියගේ නම රාස්ට්‍ර පාලකයන් අතරට එක්වීම ගැන ලාංකිකයන් වන අපට නිහතමානී ගෞරවයකි.ශ්‍රී ලංකාවේ උතුරු නැඟෙනහිර ව්‍යාප්තව තිබු ලොව පළමු ශ්‍රේණියේ ත්‍රස්තවාදී සංවිධානයක ප්‍රධාන නායකයා ඇතුළු අනෙකුත් නායකයින් සියලුදෙනාත් සමස්තයක් ලෙස එම සංවිධානයත් විනාශ කිරීමට දේශපාලන නායකත්වය හා සේනාධිනායකත්වය දුන් ජනාධිපති මහින්ද රාජපක්‍ෂ මහතාගේ නම ද රාස්ට්‍ර පාලකයෙක් වශයෙන් මහාචාර්ය මුඛර්ජි මහතාගේ නම් වැලට එක්වී තිබේ.රාස්ට්‍ර පාලකයෙකුවීමට දේශපාලන පරිණතභාවය, මනා දේශපාලන කලමනාකාරිත්වය, දේශීය මෙන්ම විදේශිය රාජ්‍ය තාන්ත්‍රිකයන්ගේ පිළිගැනීම හා ගෞරවයට පාත්‍රවීම, අවංක, ප්‍රතිපත්තිගරුක දේශපාලඥයෙක් වීම, ජාත්‍යන්තර දේශපාලන බලවතුන්ට ගැති නොවී ම හා බිය නොවීම, දේශපාලන පරාජයකදී හෝ හදිසි අභාවයකදී හෝ ජනතාවගේ හදවත්වල ජීවත් වීමට භාග්‍යය ලැබීමේ සාධක රාස්ට්‍ර දේශපාලනඥයෙකුට තිබිය යුතුයි.අපේ රටේ සිටි ප්‍රථම ජනාධිපතිවරයාත්, වාර්තා පිට වාර්තා බිහිකරමින් දෙවරක්ම ජනාධිපතිධූරයට පත්ව වසර 11ක් ජනාධිපතිනිව සිටි දේශපාලන නායිකාවත් රාස්ට්‍ර පාලකයන්ගේ නාමාවලියට එක් කළ නොහැකි දැයි අප සමඟ සිටිය මිතුරෙක් විමසූහ.“මගෙන් ඉගෙන ගත්ත මගේ ශිෂ්‍යයෙකු වන ඔබ ඔවැනි ප්‍රශ්නයක් ඇසීම ගැන මම කණගාටු වෙනවා.” එය ඔහුගේ පිළිතුර විය.මහාචාර්ය මුඛර්ජි, රාස්ට්‍ර පාලකයෙකු ලෙස නම් කරනුයේ වසර හැට හැත්තෑවක් දේශපාලනයේ නියලුණ හෝ වසර 30, 40 ක් මැති ඇමති, අගමැති හා ජනාධිපති තනතුරු දැරූ දේශපාලනඥයන්ම නොවේ. දේශපාලඥයා ගනු ලබන බුද්ධිමත් එඩිතර තීරණවල ප්‍රතිඵල ජාතික හා ජාත්‍යන්තර වශයෙන් මානව සංහතියේ ඵලදායිතාවයට ඉවහල් වන්නේ නම් ඔහු වසර කිහිපයක් දේශපාලනයේ නියැලුණ ද රාස්ට්‍ර පාලකයෙකු වීමට වරම් ඇත.නිදහසෙන් පසු ලංකාව තුළ රාස්ට්‍ර පාලකයින් යැයි හැඳින්විය හැකි දේශපාලනඥයන් සිටිදැයි අපි ඔහුගෙන් විමසුවෙමු.ඔබේ රටේ අගමැති ලෙස සේවය කළ සිරිමාවෝ බණ්ඩාරනායක මැතිනිය හැර තව දේශපාලනඥයන් තිදෙනෙකුගේ නම් සඳහන් කළ හැකිය. රාස්ට්‍ර පාලකයින් ලෙස හැඳින්වීමට ඒ පුද්ගලයා රටක අගමැතිධූරය හෝ ජනාධිපතිධූරය හෝ දැරීමම අවශ්‍යම නැත. මා මුලින්ම සඳහන් කළ පරිදි දීර්ඝ කාලයක් දේශපාලන ක්‍ෂේත්‍රයේ රැඳී සිටීම ද අවශ්‍ය නැත. එම දේශපාලනඥයාගේ පරිණත හා විචක්ෂණශීලි දේශපාලන ක්‍රියාවලියෙන් මානව සංහතියට සිදුවන සේවය අනුව ඔහු රාස්ට්‍ර පාලකයෙක් ද නැද්ද යන්න තීරණය වේ.ඔබේ රටේ සිටි විදේශ ඇමැතිවරයෙකු වන ලක්ෂ්මන් කදිරගාමර් ජාත්‍යන්තර දේශපාලන නායකයන් පිළිගත් රාජ්‍ය තාන්ත්‍රිකයෙකි. ඔහුගේ විචක්ෂණශීලි දේශපාලන බුද්ධිය හා රාජ්‍ය තාන්ත්‍රික උපාය ඥානය නිසා එල්ටීටීඊ සංවිධානය දරුණු ත්‍රස්තවාදී සංවිධානයක් ලෙස ජාත්‍යන්තර පිළිගැනීමට ලක්විය. එම නිසා ලෝකයේ බොහෝ රටවල් – විශේෂයෙන් යුරෝපා රටවල් එම සංවිධානය තහනම් කිරීමට පෙළඹීම ඔහු රාස්ට්‍ර පාලකයෙක් ලෙස පිළිගැනීමට සාධකයක් වේ.ඔබේ රටේ හිටපු රාජ්‍ය ආරක්ෂක නියෝජ්‍ය අමාත්‍යවරයෙකු වන ලලිත් ඇතුලත්මුදලි මහතා ද ජාත්‍යන්තර නායකයින්ගේ පැසසුමට ලක් වූ රාජ්‍ය නායකයෙකි. ඔහු ද ලක්ෂ්මන් කදිර්ගාමර් මහතා මෙන් විචක්ෂණ දේශපාලන බුද්ධියෙන් හා රාජ්‍ය තාන්ත්‍රික උපාය ඥානයෙන් පිරිපුන් ඇමැතිවරයෙකි.මහාචාර්යතුමා මුලදීම පැවසූ පරිදි අපේ රටේ ජනාධිපති මහින්ද රාජපක්‍ෂ මහතා රාස්ට්‍ර පාලකයෙකුගේ ලක්ෂණ පෙන්නුම් කර තිබේද සහ සත්‍යවශයෙන් ම ඔහු රාස්ට්‍ර පාලකයෙක් වන්නේ නැද්දැයි මෙම ලියුම්කරු ප්‍රශ්නයක් නැඟීය.දැනට ක්‍රියා කර ඇති අන්දමට ඔබේ රටේ ජනාධිපතිවරයා රාස්ට්‍ර පාලකයෙකි. ඒ පිළිබඳ විවාදයක් නැත. විශේෂයෙන්ම ඔහු ත්‍රස්තවාදය මැඩපවත්වා ඔබේ රට එක්සත් කිරීමට ගත් ක්‍රියා පිළිවෙත ලෝක නායකයන්ගේත්, දේශපාලන විද්වතුන්ගේත්, මානව සංවිධානවලත් දැඩි ප්‍රසාදයට ලක් වී තිබේ. ඔහු ජනාධිපති ලෙස බලයට පත්වීමට ප්‍රථම සන්නද්ධ කල්ලි (ත්‍රස්තවාදී) නායකයා සමඟ මුහුණට මුහුණලා සාකච්ඡා කරන බවට ප්‍රතිඥා දුන්නේය. එසේම බලයට පත්වීමෙන් පසු සාම සාකච්ඡාවලට ආරාධනා කළේය.විදේශ රාජ්‍ය තාන්ත්‍රිකයින් හා රාජ්‍ය සංවිධාන ලවා ආරාධනා කෙරෙව්වේය. එහෙත් ප්‍රභාකරන් එයට එකඟ නොවීය. අවසානයේ ඔහුගේ නියෝජිතයන් සමඟ සාම සාකච්ඡා පැවැත්වූයේ ද එය අසාර්ථක විය. ජාත්‍යන්තර සංවිධාන ලවා ද නෝර්වේ , ඉන්දියාව, ජපානය, අමෙරිකා එක්සත් ජනපදය වැනි රටවල රාජ්‍ය තාන්ත්‍රික නායකයන් ලවා ද සන්නද්ධ කල්ලි නායකයා වන ප්‍රභාකරන්ට සාම සාකච්ඡාවලට සහභාගි වී තම ඉල්ලීම් ඉදිරිපත් කරන ලෙස පැවසුව ද ඒ සියලු ඉල්ලීම්වලින් පලක් නොවීය.ප්‍රභාකරන්ට අවශ්‍ය වූයේ යුද්ධයෙන් නිමාවන ඔවුන්ට ආවේණික වූ ඊලාම් රාජ්‍යයකි. ඔහු ඒ සඳහා ත්‍රස්තවාදයෙන් ම පිළිතුරු දෙන්නට ක්‍රියා කළේ ය.ඔබේ රටේ ජනාධිපති එක්වරම කලබල නොවී ප්‍රභාකරන්ගේ ක්‍රියා කලාපය පිළිබඳ ඉන්දියාවේ රාජ්‍ය නායකයින් ප්‍රධාන, ලෝකයේ සිටින වගකිවයුතු රාජ්‍ය නායකයින්ව දැනුවත් කළේ ය. එසේ කිරීම බුද්ධිමත් පාලකයෙකුගේ රාජ්‍යතාන්ත්‍රික ලක්ෂණයකි. ඔහු ඉන් අපේක්‍ෂා කළේ යුද්ධයකදී විදේශීය ඇඟිලි ගැසීම් වළක්වා ගැනීමය. ඔහු ඉන්දියාව නිහඬ කෙරෙව්වා පමණක් නොව ඉන්දියාවේ යුදමය සහය අපේක්ෂා කළේ ය.ඒවා ඉටුවිය . මෙම අවස්ථාව වන විට ප්‍රභාකරන් ජනාධිපතිගේ සොහොයුරු ආරක්ෂක ලේකම්, හමුදාපති වැනි අයත් ඝාතනය කිරීමට ක්‍රියා කළ ද එය වැළකී ගියේය. පකිස්ථාන මහකොමසාරිස් වැනි විදේශීය තානාපතිවරුන් ද ඝාතනය කිරීමට ක්‍රියා කළේ ය. එයද වැරදී ගියේය. රට හැම තැනම ත්‍රස්තවාදය ව්‍යාප්ත කරමින් ත්‍රිකුණාමලයේ මාවිල්ආරු අමුණ හරස් කර සිංහල, දමිළ, මුස්ලිම් ගොවිජනතාව හාමතේ තැබීමට උත්සාහ කළේ ය.මේ අවස්ථාවේදී ද ඔබේ ජනාධිපතිවරයා ත්‍රස්තවාදී ක්‍රියා අතහැර සාමයට පිවිසෙන ලෙසට ත්‍රස්තවාදී නායකයන්ගෙන් ඉල්ලා සිටියේ ය. එයටද ප්‍රභාකරන් එකඟ වූයේ නැත. ඊට පසුව ඔබේ ජනාධිපතිවරයා යුදමය ක්‍රියා මාර්ගයකට අවතීර්ණය වූයේය. මේ තමයි රාස්ට්‍ර පාලකයෙකුගේ ක්‍රියා පිළිවෙත.ඔබලාගේ රටේ ජනාධිපතිවරයා යුද්ධ ය ජයග්‍රහණය කරගෙන යෑමේදී ත්‍රස්තවාදී සන්නද්ධ නායකයන්ට සමාව දෙන බව පවසා යටත් වන ලෙස ඉල්ලා සිටියේය. ඒ සඳහා විවෘත ආරාධනා කළේ ය. විදේශ රාජ්‍ය සංවිධාන ලවා ඉල්ලීම් කළේ ය. එහෙත් ත්‍රස්තවාදීහු එකඟ නොවූහ. අවසාන මොහොතේ යුද්ධයෙන් අනාථ වූ සරණාගතයින්ට ඉතා මැනවින් සංග්‍රහ කළේ ය. යුද්ධයකදී භාරවන සරණාගතයන්ට මානුෂවාදී අයුරින් සැලකූ කිසිදු රටක් ගැන ලොව අසන්නට නොමැත. ඒ අතින් ඔබේ රටේ නායකයා මානව හිතවාදියෙකි. යුද්ධයේදී සතුරාට මෙන්ම සතුරු වර්ගයාටත් මානව දයාවෙන් සළකන රාජ්‍ය පාලකයා රාස්ට්‍ර පාලකයෙක් ලෙස හැඳන්විය හැකියි.( මහාචාර්ය අරුත්සෙන් මුඛර්ජි මහතා සමඟ සිදුකළ සංවාදයකි. )</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>25</day>
    </date>
    <link>http://www.dinamina.lk/2010/01/25/_art.asp?fn=n1001251</link>
    <topic>ත්‍රස්තවාදයෙන් මුදාගත් මවුබිමමිලිටරිවාදයට යට කරනු එපා</topic>
    <author>ධනුෂ්ක ගොඩකුඹුර</author>
    <content>ත්‍රස්තවාදය පරාජය කර නිදහස් කරගත් රට මිලිටරිවාදයට යා නොදී රැක ගැනීමේ සටනට එක්ව ජයග්‍රහණය භූ®ක්ති විඳීමට එන්නැයි ජනාධිපති මහින්ද රාජපක්‍ෂ මහතා සියලු එක්සත් ජාතික පාක්ෂිකයන්ට ආරාධනය කරයි.ආපස්සට යාමට තමා කිසිසේත් සූදානම් නැති බව අවධාරණය කරන ජනාධිපතිවරයා සියලු භේද අතහැර ජනවාරි 27 දායින් පසු රට ගොඩ නැඟීමේ වැඩපිළිවෙළට තමා සමඟ දායක වන්නැයි ඉල්ලා සිටියි.සමෘද්ධිමත් දේශයක් ගොඩ නැඟීමේ වැඩපිළිවෙළ දැනටමත් සකස් කර තිබෙන බව පවසන ජනාධිපතිවරයා එම සැලසුමේ සියලු දේ අකුරක් නෑර ඉටු කිරීමේ වගකීම පෞද්ගලිකවමතමන් භාර ගන්නා බවත් සඳහන් කරයි. ජනාධිපති මහින්ද රාජපක්‍ෂ මහතා මේ අදහස් පළ කෙළේ 2010 ජනාධිපතිවරණයේ විජයග්‍රහණය තහවුරු කරනු පිණිස එක්සත් ජනතා නිදහස් සන්ධානය දිවයින පුරා සංවිධානය කළ ජනරැලි මාලාවේ විජයග්‍රාහී අවසන් ජන රැලියට පෙරේදා (23) පිළියන්දලදී එක් වෙමිනි.ජනාධිපතිවරයාගේ විජයග්‍රහණය තහවුරු කරන දැවැන්ත ජන රැලි 40ක් දිවයිනේ සෑම දිස්ත්‍රික්කයක්ම ආවරණය වන පරිදි පැවැත්වුණු අතර පිළියන්දල සෝමවීර චන්ද්‍රසිරි ක්‍රීඩාංගණයේ පැවැති අවසන් ජන රැලියට අතිවිශාල ජනකායක් එක්ව සිටියහ.අති උත්කර්ෂවත් අයුරින් පැවැති අවසන් ජන රැලියට සතර දෙසින් පෙළපාළියෙන් පැමිණි ජන ගංඟාව ක්‍රීඩාංගණය අතුරු සිදුරු නැතුව පුරවාලූ අතර ඔවුහු ජාතික ධජ ලෙළදෙවමින් ජනාධිපතිවරයාට ජයග්‍රහණය පැතූහ.දැන් තිබෙන්නේ කථා කිරීම නොව වැඩ කිරීම බව පැවැසූ ජනාධිපතිවරයා මුළු රටක් එක්සේසත් කළා සේම එහි වෙසෙන ජනතාවගේ සිත් සතන් ද එක්සේසත් කරන බව ප්‍රකාශ කෙළේය.දූෂණය පිටුදැකීමේ වැඩපිළිවෙළ ජනවාරි 27 දා අරඹන බව පැවැසූ ජනාධිපතිවරයා අලුත් සෞඛ්‍ය සේවයක්, අධ්‍යාපන ක්‍රමයක් ජනතාවට ලබා දෙන බවත් ව්‍යවස්ථාව වෙනස් කොට මනාප බලු පොරය නවතා සදාචාරාත්මක දේශපාලනයක් සහිත රටක් ගොඩ නඟන බවත් පැවැසීය.ඇමැතිවරුන් වන දිනේෂ් ගුණවර්ධන, බන්දුල ගුණවර්ධන, ගාමිණී ලොකුගේ, පාඨලී චම්පික රණවක, ජාතික නිදහස් පෙරමුණේ නායක පාර්ලිමේන්තු මන්ත්‍රී විමල් වීරවංශ, ප්‍රවීණ ගායිකා නීලා වික්‍රමසිංහ, ජාත්‍යන්තර පදක්කම්ලාභී ක්‍රීඩිකාවන් වන සුසන්තිකා ජයසිංහ, ශි‍්‍රයාණි කුලවංශ මහත්ම මහත්මීහුද කතා කළහ.එක්සත් ජනතා නිදහස් සන්ධානයේ මහ ලේකම් අධ්‍යාපන ඇමැති සුසිල් පේ‍්‍රමජයන්ත විදේශ ඇමැති රෝහිත බෝගොල්ලාගම, ඇමැති මිලින්ද මොරගොඩ මහත්වරුන් ඇතුළු විශාල පිරිසක් මේ අවස්ථාවට එක්වූහ.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>25</day>
    </date>
    <link>http://www.dinamina.lk/2010/01/25/_art.asp?fn=n1001252</link>
    <topic>මුහමලේ සටනේ දී රණවිරුවන්1600ක ගේ ජීවිත අහිමි වුණා</topic>
    <author>ස්වර්ණා විජේකෝන්, ප්‍රාර්ථනා වීරසිංහ</author>
    <content>යුද හමුදාපතිවරයා ලෙස අනෙකුත් හමුදාපතිවරුන් සමඟ එකඟතාවකින් තොරව ඉදිරියට යාමට සරත් ෆොන්සේකා මහතා ගත් තීරණය හේතුවෙන් මුහමලේ සටනේදී වීරෝදාර රණවිරුවන් 1600කට ජීවිත අහිමි වූ බව එස්. බී. දිසානායක මහතා පවසයි.අනෙකුත් හමුදාපතිවරුන් සමඟ පවා ගැටුම් ඇති කර ගනිමින් ඇතැම් අවස්ථාවල දී ඔවුන්ගේ එකඟතාවයෙන් තොරවඅත්තනෝමතික ලෙස ඉදිරියට යාමට පවා සටන් පැවැති අවස්ථාවලදීත් ෆොන්සේකා මහතා කටයුතු කර ඇතැයිද එස්. බී. දිසානායක මහතා සඳහන් කෙළේය. මෙවැනි වූ හිතුවක්කාරී දැඩි තීරණ ගනිමින් රාජකීය අධිරාජ්‍යයෙක් ලෙස ජීවත් වීමට ෆොන්සේකා මහතා එදත් කටයුතු කර ඇතැයි ද දිසානායක මහතා සඳහන් කෙළේය.එස්. බී. දිසානායක මහතා මේ බව සඳහන් කෙළේ මහවැලි කේන්ද්‍රයේදී ඉකුත් (23)දා පැවැති මාධ්‍ය සාකච්ඡාවකට සහභාගී වෙමිනි. එහිදී තවදුරටත් අදහස් දක්වමින් ඒ මහතා කීවේ අනෙකුත් සටන්වල දී මෙන්, මුහමලේ සටනේදීත් මුලින් ගුවන් හමුදාව ගොස් පහර දී පසුව පාබල හමුදාව ගියේ නම් රණවිරුවන්ගේ ජීවිත අහිමිවීම අවම කිරීමට තිබූ බවයි.මෙවැනි ආකාරයට අත්තනෝමතික ලෙස කටයුතු කර ඇති සරත් ෆොන්සේකා මහතාගේ දැඩි ක්‍රියාකලාපය හේතුවෙන් කිසිදු හේතුවක්, චෝදනා පත්‍රයක් හෝ විනය පරීක්ෂණයක් නොමැතිව රැකියාවෙන් නෙරපා දැමූ හමුදාවේ විශාල පිරිසක් ද සිටින බව දිසානායක මහතා මෙහිදී අනාවරණය කෙළේය.ෆොන්සේකා මහතා එක් පිරිසකට එසේ සැලැකුවද ඔහුට පක්ෂපාති සහ ඔහුට අවශ්‍ය පරිදි කටයුතු කරමින් අයථා ගනුදෙනු පැවැත්වූ කාන්තා සෙබළියන්ට උසස්වීම් සහ තවත් වරදාන රැසක් ලබා දී ඇති බවත්, ෆොන්සේකා මහතාගේ ආරක්ෂාව යටතේ බරපතළ වැරැදි කළ පිරිස් අදටත් හමුදාවේ සේවය කරන බවත් ඒ මහතා කීය.වාහන මංකොල්ලකෑම්වලට, රත්රන් කිලෝ ගණන් සොරකම් කිරීම්වලට සම්බන්ධ ඉහළ පෙළේ හමුදා නිලධාරීන් පවා අදටත් හමුදාවේ සිටින අතර හොරුන්ට, මංකොල්ලකරුවන්ට, ගණිකාවන්ට ෆොන්සේකා මහතා යටතේ වරප්‍රසාද ලැබී ඇති බවත් දිසානායක මහතා සඳහන් කෙළේය.කෙසේ වුවද ෆොන්සේකා මහතාගේ අත්තනෝමතික ක්‍රියාවලියට 26 දා මෙරට ජනතාව පිළිතුරු දෙන බවත් දිසානායක මහතා වැඩිදුරටත් පැවැසීය.  </content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>25</day>
    </date>
    <link>http://www.dinamina.lk/2010/01/25/_art.asp?fn=n1001253</link>
    <topic>සෝමවංශ-ටිල්වින් ජවිපෙ වික්කා</topic>
    <author/>
    <content>ජනතා විමුක්ති පෙරමුණේ ලේකම් ටිල්වින් සිල්වා මහතා දේශපාලනයට සම්බන්ධ කළ ජවිපෙ ක්‍රියාකාරි සාමාජිකයෝ පිරිසක් මහින්ද රාජපක්ෂ මහතාගේ ජයග්‍රහණය වෙනුවෙන් ක්‍රියා කරන බව පෙරේදා (23) පැවැසූහ.මහවැලි කේන්ද්‍රයේ පැවැති මාධ්‍ය හමුවකදී මේ බව තහවුරු කළ ජවිපෙ ක්‍රියාකාරී සාමාජිකයන්, පැවැසුයේ, සෝමවංශ අමරසිංහ, ටිල්වින් සිල්වා ඇතුළු ජවිපෙ නායකයන් අද එක්සත් ජාතික පක්ෂය හා සරත් ෆොන්සේකා මහතා සමඟ එක්වී රටේ නැවත ඊළාම් රාජ්‍යයක් බිහි කිරීමට සැරසෙන බවයි.බුලත්සිංහල, ගාල්ල ඇතුළු තවත් ප්‍රදේශ කීහිපයක ජවිපෙ ආසන සංවිධායකවරයකු ලෙස කටයුතු කළ , සිරිල් රාජපක්ෂ මහතා පවසා සිටියේ, 2005 ජනාධිපතිවරණයේ දී පක්ෂ භේදයකින් තොරව අප මහින්ද රාජපක්ෂ මහතාගෙන් ඉල්ලා සිටි ඉල්ලීම් සියල්ල ඉටු වූ බවයි.ත්‍රස්තවාදය මුලිනුපුටා දැමීම , නෝර්වේ භූමිකාව අවසන් කිරීම , සටන් විරාම ගිවිසුම අහෝසි කිරීම ඇතුළු ඉල්ලා සිටි සියලුම ඉල්ලීම් ජනාධිපතිතුමා ඉටු කළා. සරත් ෆොන්සේකා කියන්නේ ජවිපෙ හෝ එක්සත් ජාතික පක්ෂයේවත් අපේක්ෂකයෙක් නොවේ. එල්. ටී. ටී. ඊ යේ රූකඩවල අවතාරයක්.එල්. ටී. ටී. ඊ යේ ක්‍රියාවලිය යුදමය වශයෙන් පරාජය කළ ද එහි සම්බන්ධතා ජාලය තවමත් ක්‍රියාත්මකයි. රටට ආදරය කරන ජවිපෙ සිටින සියලුම සාමාජිකයන් වෙත අපි ආරාධනා කර සිටින්නේ , රණවිරුවන් ලේ , මස් දන් දී බේරා ගත් රට රැක ගැනීමට මහින්ද රාජපක්ෂ මහතා වටා එක් රොක් වන ලෙසයි.වසර තිහක සිට ජවිපෙ ක්‍රියාකාරී සාමාජිකයෙකු ලෙස ක්‍රියා කළ , ඒ මෙන්ඩිස් සිල්වා මහතා පැවැසුයේ , ටිල්වින් සිල්වා මහතා ජවිපෙ ට සම්බන්ධ කිරීමට පාර කැපුවේ මමයි. ඒ මහතාගේ අල්ලපු ගෙදරයි මම ජීවත් වන්නේ.ජේ. ආර්. ජයවර්ධන මහතාට අතට අත දීමටවත් අකැමැති වූ විජේවීර සහෝදරයාට ගරු කරමින් අපි ජවිපෙ ක්‍රියාකාරිකයන් ලෙස ‘මව්බිම නැත්නම් මරණය’ යනුවෙන් සටන් කළා.ඒ්ත් අද සෝමවංශ අමරසිංහ මහතා ටයිකෝට් දාලා මොනවාද කරන්නේ ? අද රට පාවා දීමට සහාය දෙනවා. අපි ඒ ගැන දැඩි කළ කිරීමෙන් ඉන්නේ. ඒ අනුව අපි තීරණය කළා මහින්ද රාජපක්ෂ මහතාට සහයෝගය දීමට. අපි ආරාධනා කර සිටින්නේ , ජවිපෙ ට ආදරය කරන සියලුම සාමාජිකයන්ට අප හා එක් වන ලෙසයි. සුමනසිරි නල්ලපෙරුම මහතා අදහස් පළ කරමින් කියා සිටියේ , අද ජවිපෙ තෝරා ගෙන සිටින්නේ වැරැදි මාර්ගයක් , අවුරුදු 38 ක් අපි ජවිපෙ ක්‍රියාකාරීන් ලෙස කටයුතු කළා. අද ජවිපෙ වැරැදි මාර්ගයක් තෝරාගෙන සිටින නිසා අපි තීරණය කළා ඉවත් වී ජනතාවට සත්‍ය ප්‍රකාශ කළ යුතු බව.රට සංවර්ධනය කරා ගෙන යන ගමනට උර දීමට අපි කැප වෙනවා. මේ රටෙන් එදා සෝමවංශල පැනලා ගියා. අද නැවත පැමිණ සිටිනවා. මේ රටේ ජනතාවට සැබෑ ලෙස ආදරය කරන්නේ කව්ද කියා අපි දන්නවා.මෙම අවස්ථාවට පැමිණ සිටි අනෙක් සාමාජිකයන් කියා සිටියේ , රටට ආදරය කරන කොටස් එකතු වී , නැවත නොඑන මෙම ඓතිහාසික අවස්ථාවෙන් ප්‍රයෝජනය ගෙන රට සංවර්ධනය කරා ගෙන යන ගමනට දායකත්වය ලබා දෙමින්, ජාත්‍යන්තර බලවේගවල වුවමනාවන් වෙනුවෙන් පෙනී සිටින අය පරදා ජනාධිපති මහින්ද රාජපක්ෂ මහතා දිනවීමට එක් වන ලෙසයි.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>25</day>
    </date>
    <link>http://www.dinamina.lk/2010/01/25/_art.asp?fn=n1001254</link>
    <topic>විපක්ෂ රැස්වීම් වාර්තා කිරීමට ඉඩ නොදීරාජ්‍ය මාධ්‍යවලට බොරු චෝදනා නඟනවා</topic>
    <author>ස්වර්ණා විජේකෝන් හා ප්‍රාර්ථනා වීරසිංහ</author>
    <content>විපක්ෂයේ ජනාධිපතිවරණ අපේක්ෂකයාගේ මාධ්‍ය සාකච්ඡා, ජන රැලි හා ජනතා විමුක්ති පෙරමුණේ මාධ්‍ය සාකච්ඡා ආවරණය කිරීමට රාජ්‍ය මාධ්‍යයට ඇති අයිතිය අහුරා දමා රාජ්‍ය මාධ්‍ය පක්ෂග්‍රාහී ලෙස කටයුතු කරන්නේ යැයි විපක්ෂය චෝදනා කරන බව එක්සත් ජනතා නිදහස් සන්ධානයේ මහ ලේකම් අධ්‍යාපන ඇමැති සුසිල් පේ‍්‍රමජයන්ත් මහතා පවසයි.ඔවුන්ගේ මාධ්‍ය සාකච්ඡා , ජනරැලි රාජ්‍ය මාධ්‍ය විසින් වාර්තාකරණය සැලසුම් සහගත ලෙස වැළැක්වීමට විපක්ෂයට පියවර ගෙන ඇති අතර මාධ්‍ය නිදහස පිළිබඳවිවිධ මතවාද ඉදිරිපත් කරන බවද ඇමැතිවරයා සඳහන් කළේ ය. මාධ්‍ය නිදහස පිළිබඳ කතා කිරීමටවත් විපක්ෂය කිසිඳු අයිතියක් නොමැති අතර ඔවුන් තම ජන රැලි සහ ප්‍රචාරක වැඩපිළිවෙළ ආරම්භ කළේ පවා මාධ්‍යවේදීන්ට පහර දෙමින් බවත් හෙතෙම පැවැසීය.ඇමැතිවරයා මේ බව සඳහන් කළේ කොළඹ මහවැලි කේන්ද්‍රයේ පැවැති මාධ්‍ය සාකච්ඡාවකට සහභාගී වෙමිනි.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>25</day>
    </date>
    <link>http://www.dinamina.lk/2010/01/25/_art.asp?fn=n1001255</link>
    <topic>භීෂණ සමයේ අතුරුදන්වූවන්සැමරීමේ උත්සවය අද</topic>
    <author/>
    <content>1987/1990 භීෂණ සමයේ අතුªරුදන් වූ ඝාතනයට ලක් වූ සහ වද හිංසාවට ලක්වූවන් සමරමින් 20 වැනි අනුස්මරණ උත්සවය සහ සංවත්සර මහා සභාව අද (25) කොළඹදී පැවැත්වෙයි.අද පෙරවරු 10.00 ට ගුණසිංහපුර ෆ්‍රයිස් පිටියේ සිට ලේක්හවුස් වටරවුම දක්වා භීෂණ සමයේ ආපදාවට ලක් වූ පවුල්වල දෙමාපියන්, භාර්යාවන්, සහෝදර සහෝදරියන් හා දූදරුවන් දහස් ගණනක් සමඟින් මහ සංඝයා වහන්සේ පෙරටු කර ගනිමින් පා ගමනින් පැමිණ ඉන්පසු ශ්‍රී ජයවර්ධනපුර පාර්ලිමේන්තු මංසන්ධියේ පිහිටි අතුරුදන් වූවන්ගේ ජාතික ස්මාරකය වන“අහිංසකයන්ගේ ආරාමයේ” දී පෙරවරු 11.30 ට විරුවන් සමරා පුෂ්පෝපහාරය පවත්වා සර්ව ආගමික වතාවත්වලින් පසුව අනුස්මරණ උත්සවය ආරම්භ කරනු ඇත. මේ උත්සවයේ දී “මානව ජනරංජන” සම්මාන පිදීම කරනු ලබයි.මේ උත්සවයට මැති, ඇමැතිවරුන්, විදේශ තානාපතිවරුන්, බහුජන සංවිධාන නියෝජිතයන් සහ විශේෂ ආරාධිතයන් සහභාගි වන අතර භීෂණ සමයේ අවතැන් වූ මේ පවුල්වල තවදුරටත් නොවිසඳුන ප්‍රශ්න ඇතුළත් පෙත්සමක් ජනාධිපති ලේකම්වරයා ඇතුළු රජයට භාරදීමට නියමිතය.  </content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>25</day>
    </date>
    <link>http://www.dinamina.lk/2010/01/25/_art.asp?fn=n1001256</link>
    <topic>බත්තරමුල්ල සීලරතන හිමියෝනිදහස් සන්ධාන වේදිකාවේ</topic>
    <author>ධනුෂ්ක ගොඩකුඹුර</author>
    <content>එළැඹෙන ජනාධිපතිවරණයේදී ජනාධිපති මහින්ද රාජපක්‍ෂ මහතාගේ ජයග්‍රහණය තහවුරු කිරීම සඳහා බත්තරමුල්ලේ සීලරතන හිමියෝ එක්සත් ජනතා නිදහස් සන්ධාන වේදිකාවට වැඩම කරති.ජනාධිපති ධුර අපේක්‍ෂකයකු ලෙස තරග වැදීමට නාම යෝජනා භාරදුන් සීලරතන හිමියෝ ප්‍රථම වතාවට පෙරේදා (23) පිළියන්දලදී ප්‍රසිද්ධ වේදිකාවට වැඩම කළහ.පිළියන්දලදී පැවැති එක්සත් ජනතා නිදහස් සන්ධාන අවසන් විජයග්‍රාහී ජන රැලියට එක්වූ සීලරතන හිමියෝ ජනාධිපතිවරයාට ආශිර්වාද පළ කළහ.  </content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>25</day>
    </date>
    <link>http://www.dinamina.lk/2010/01/25/_art.asp?fn=n1001257</link>
    <topic>බෙල්ලන්විල විහාරයේ‘රාජා’ මිය යයි</topic>
    <author>දෙහිවල ගල්කිස්ස සමූහ</author>
    <content>බෙල්ලන්විල රජ මහා විහාරයේ ‘රාජා’ අලියා ඊයේ (24) දින අලුයම මියගොස් ඇත.මාස තුනක පමණ කාලයක් රෝගාතුරව සිටි ‘රාජා’ අලියා මිය යන විට වයස අවුරුදු 40ක් පමණ විය.වසර 15ක පමණ කාලයක සිට බෙල්ලන්විල රජ මහා විහාරස්ථානයේ ඇත් ගාලේ සිටි ‘රාජා’ විහාරස්ථානයේ පැවැති සෑම පෙරහර උත්සවයකටම සිය දායකත්වය ලබා දී තිබේ.‘රාජා’ ගේ උස අඩි 8කට වැඩිය. අලියාගේ මුල් අයිතිකරු කැස්බෑව හිටපු පාර්ලිමේන්තු මන්ත්‍රී ඩික්සන් ජේ. පෙරේරා මහතාගේ පියා වන ඩග්ලස් පෙරේරා මහතාය. ඒ මහතා මියගිය පසු 1995 වසරේ දී ‘රාජා’ බෙල්ලන්විල රජ මහා විහාරයට පූජා කර ඇත.මේ අලියාව සොයාගෙන ඇත්තේ 1975 වසරේදී නවගත්තේගම ප්‍රදේශයේ කැලෑවකිනි. ‘රාජා’ ගේ අවසන් කටයුතු ඊයේ (24) සවස බෙල්ලන්විල විහාරස්ථ භූමියේ දී සිදු කෙරිණි. විහාරාධිකාරි බෙල්ලන්විල විමලරත්න නාහිමියන් ‘රාජාගේ දේහයට පාංශුකූලය ලබා දුන්හ.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>25</day>
    </date>
    <link>http://www.dinamina.lk/2010/01/25/_art.asp?fn=n1001258</link>
    <topic>මුදාගැනීමේ මෙහෙයුමකටනැවක් සූදානම්</topic>
    <author>අනුෂා ගුරුසිංහ</author>
    <content>ජනාධිපතිවරණයේ ප්‍රතිඵල ප්‍රකාශ කිරීමෙන් පසු මුුදාගැනීමේ මෙහෙයුමක් සඳහා නැවක් සූදානම් කර ඇතැයි වාර්තාවේ.දැනටමත් මේ නැව වරායේ නැංගුරම්ලා තිබේ. පාවාදීම්වලවැරදිකරුවකු වශයෙන් යුද අධිකරණයට ගෙන යනු ඇතැයි යන සැකයෙන් ජනාධිපතිවරණයේ අපේක්‍ෂකයකු වෙනුවෙන් මෙසේ මුදා ගැනීමේ මෙහෙයුම සූදානම් කර තිබේ. මෙම අපේක්‍ෂකයාට 26 වැනිදා රාත්‍රියේ නවාතැන් ගැනීමට ප්‍රධාන පෙළේ විදේශ තානාපති කාර්යාලයක සියලු පහසුකම් සලසා ඇතැයි ද සැලවේ.   </content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>25</day>
    </date>
    <link>http://www.dinamina.lk/2010/01/25/_art.asp?fn=n1001259</link>
    <topic>ලෝක ආර්ථිකයේ කේන්ද්‍රස්ථානයක් බවට මේ දේශය පත්කොට යළිත් ගොඩ නංවනවා</topic>
    <author>ධනුෂ්ක ගොඩකුඹුර සහ කැස්බෑව සංචාරක, පිළියන්දල විශේෂ, බොරලැස්ගමුව සමූහ</author>
    <content>‘මහින්ද චින්තනයේ ඉදිරි දැක්ම’ තුළින් ලෝකයේ ආර්ථික කේන්ද්‍රස්ථානයක් බවට පත්වන ශ්‍රී ලංකාවේ තරුණ තරුණියන්ට ලෝකය ජය ගැනීමට සූදානම් වන්නැයි ජනාධිපති මහින්ද රාජපක්ෂ මහතා ඉල්ලීමක් කළේය.අනාගත පරපුරේ අභිවෘද්ධිය අරමුණු කොටගත් සංවර්ධනයකට රට ගෙන යන බව පැවැසූ ජනාධිපතිවරයා, ඒ වැඩපිළිවෙළ ඉදිරියට ගෙන යාමට ජාති භේද, පක්ෂ භේද, ආගම් භේද අතහැර එක්වන්න යැයිද ඉල්ලා සිටියේය.ජනාධිපතිවරයා මේ ඉල්ලීම කෙළේ 2010 ජනාධිපතිවරණයේ විජයග්‍රහණය තහවුරු කෙරෙන පිළියන්දල දැවැන්ත ජන රැලියට පසුගියදා (23) එක්වෙමිනි.2010 ජනාධිපතිවරණයේ ප්‍රචාරක කටයුතු අවසන් කරමින් පිළියන්දල සෝමවීර චන්ද්‍රසිරි ක්‍රීඩාංගණයේ දී මේ මහා විජයග්‍රාහී අවසන් ජන රැලිය පැවැත්විණි.ජනාධිපති මහින්ද රාජපක්ෂ මහතා එහිදී මෙසේද කීය.අද මා ඔබට පවසන්නේ 27 වැනිදා ජනාධිපතිවරයාවී කරන වැඩ පිළිබඳවයි. මම ආපස්සට යන්න සූදානම් නැහැ. රට දැන් නිදහස් කරගෙන තිබෙනවා.අපි සියලුදෙනා සියලු භේද අතහැර අත්වැල් බැඳගෙන වැඩ කරන්නට සූදානම් වෙන්න ඕනෑ. 27 දා ඉඳලා වැඩ කරලා අලුත් රටක් ගොඩ නැඟීමයි කළ යුත්තේ. ඒ ඉදිරි දැක්ම අපි ඉදිරිපත් කර තිබෙනවා.සාමකාමීව මැතිවරණය පවත්වා මිලිටරිවාදය වෙනුවට ප්‍රජාතන්ත්‍රවාදය රකින්නට පියවර ගත යුතුයි. ඒ ප්‍රජාතන්ත්‍රවාදයට අනුව සියලු දෙනා සමගියෙන් ක්‍රියා කළ යුතුයි. එක්සත් ජාතික පක්ෂයේ ඉතුරුවී සිටින ජනතාවට අපි කියනවා මේ විශිෂ්ට ජයග්‍රහණය සාමකාමීව භුක්ති විඳින්න එකතු වෙන්න කියලා.ත්‍රස්තවාදය පරාජය කළා සේම රට තුළ දූෂණය නැති කිරීමේ වැඩපිළිවෙළ අපි 27 දා පටන් ගන්නවා. ඒ තුළින් තමයි අපි රට ගොඩ නඟන්නේ. උසස් සෞඛ්‍ය සේවයක්, අධ්‍යාපනයක් ජනතාවට ලබා දෙනවා. ඒකට සූදානම් වෙන්න.අපි එතැනින් නවතින්නේ නැහැ. අපි දිනාගත් නිදහස රකිනවා. උතුරු නැඟෙනහිර ඇතුළුව මුළු රටම එක්සේසත් කළා වගේම මිනිසුන්ගේ හිත් සමගි සම්පන්න කරන කටයුත්තක් අපි කරනවා. ත්‍රස්තවාදයට යළි ඔළුව උස්සන්න බැරි විදියට කටයුතු කරනවා.‘ජන සභා’ ක්‍රමයක් හඳුන්වා දී ජනතාව වඩා ශක්තිමත් කරන වැඩපිළිවෙළකට අපි යනවා. මේ රටේ ව්‍යවස්ථා වෙනසක් ඇති කරනවා. සෙනෙට් මන්ත්‍රණ සභාව තුළ සියලු ජන කොටස් සියලු ප්‍රදේශ නියෝජනයවන පාර්ලිමේන්තුවක් හදනවා.මේ රටේ තරුණයන් වෙනුවෙන් ආර්ථික අඩිතාලමක් දමනවා. වරාය පහක්, ගුවන්තොටුපොළවල් ඉදිකරමින් ඇරැඹූ ගමන ඉදිරියට ගෙන යනවා. ඊළඟ වසර වනවිට තරුණයන් ලක්ෂ දෙකක් ලෝකයට මුදාහරිනවා. ඒ සඳහා පුහුණුව ලබන්න. ලෝකය ජය ගන්න අනාගත පරපුර සූදානම්. අපි සාගරයත් ගුවනත් ජයගෙන ආර්ථිකය ගොඩනංවා ශ්‍රී ලංකාව ලෝක ආර්ථිකයේ කේන්ද්‍රස්ථානයක් කරනවා.අද අපට තිබෙන්නේ රටක් අභිනවයෙන් ගොඩ නැගීමයි. නිදහස ලබා වසර 60ක් එකතැන පල් වූ ඩොලර් 1000 ට තිබූ අපේ ඒකපුද්ගල ආදායම අපි වසර 4 ක් තුළ ඩොලර් 2200 ඉහළ දැම්මා. මූල්‍ය අරමුදලේ වාර්තාව කියනවා ශ්‍රී ලංකාව තවදුරටත් දුගී රටක් නොව මධ්‍ය ආදායම් ලබන රටක් බව. ඒක අපේ ජයග්‍රහණයක්. සැබෑ වෙනසක් ඇති කරන්න මේ ආණ්ඩුව සමත්වී තිබෙනවා. ඒවා භුක්ති විඳින්න සූදානම් වෙන්න.මාධ්‍ය නිදහස ගැන කතා කරන අයම මාධ්‍යවේදීන්ට තර්ජනය කරනවා. ලේ තැවරුණු අත්වලට මේවා කරන්න පුළුවන්. මාධ්‍ය නිදහස ආරක්ෂා කොට මාධ්‍ය නිදහස තහවුරු කරන්න පුළුවන් මේ මහින්ද රාජපක්ෂට මිස වෙන කෙනකුට නොවෙයි. රට සංවර්ධනය කර අනාගත පරපුරට රටක් ගොඩනඟන්න අප සමඟ අත්වැල් බැඳගන්න. බේද අමතක කරන්න.ක්‍රෝධය, වෛරය වපුරන දේශපාලනය අපට එපා. අපට අවශ්‍ය මෛත්‍රීය වපුරන සදාචාරාත්මක දේශපාලනයක්. ක්‍රෝධයෙන් වෛරයෙන් ප්‍රශ්න විසඳන්න බෑ.මේ රට සමෘද්ධිමත් කරන්න, රජයේ සේවකයන්ටත් නිවාස නැති අයටත් නිවාස ලබාදෙන වැඩපිළිවෙළ දැනටමත් ක්‍රියාත්මකයි. සැලසුම් හදලා ඒ වැඩපිළිවෙළ පිටුවක් පිටුවක් පාසා ක්‍රියාත්මක කරන්න 27 දා සිට අපි කැපවෙනවා. ඒ වගකීම මම භාර ගන්නවා.මීට පස්සේ මැතිවරණවල මනාප සටන් නෑ. ඒක අහෝසියි. සමඟි වෙන්න. විපක්ෂයේ සියලුදෙනා අප සමඟ අත්වැල් බැඳගෙන මේ රට සංවර්ධනය කරන්නට දායකවෙන්න. අද ඕනෑ කථා නොව වැඩයි. ඒ සඳහා ලෑස්ති වෙමු. අත්වැල් බැඳගනිමු. ඔබට, ඔබේ දරුවාට, නූපන් දරුවාට රටක් ගොඩ නඟමු. රට ඉහළටම ඔසවා තබමු.ක්‍රීඩා හා පොදු විනෝදාත්මක කටයුතු පිළිබඳ ඇමැති ගාමිණී ලොකුගේ මහතා- මහින්ද රාජපක්ෂ ජනාධිපතිතුමාට යුද්ධය ජයග්‍රහණය කරන්න ශක්තිය ලබාදීලා, මම කැස්බෑව ජනතාවගේ ගෞරවය ආරක්ෂා කර තිබෙනවා.අද අපි නිදහස් රටක සතුටෙන් ජීවත්වෙනවා. ඒ නිදහස වෙනුවෙන් කැස්බෑව ජනතාවගේ ගෞරවය පිරිනැමෙනවා. අපේ රට ලෝකය ඉදිරියට ගෙනගොස් රටට සුබ අනාගතයක් උදාකරන්න ජනාධිපතිතුමා ඉදිරිපත් වී සිටිනවා. එතුමාට විශිෂ්ට ජයග්‍රහණයක් ලබාදෙමු.ඛනිජ තෙල් හා ඛනිජ සම්පත් සංවර්ධන ඇමැති ඒ. එච්. එම්. ෆවුසි මහතා - තව දවස් තුනකින් පවත්වන ජනාධිපතිවරණයේ දී මහින්ද රාජපක්ෂ ජනාධිපතිතුමා විශිෂ්ට ලෙස ජයග්‍රහණයක් ලබා ගන්නවා. මේ රටේ සම්ප්‍රදායක් තිබෙනවා. ජනාධිපතිවරුන් තෝරන ක්‍රමයක් තිබෙනවා. එතුමා දෙවැනි වරත් ජය ගන්නවා. බලයේ සිටින ජනාධිපති දෙවනි වරටත් ජය ගැනීම තමයි ශ්‍රී ලංකාවේ සිරිත.ජනාධිපතිතුමා රට භාරගත් පසු තමයි තෙල් සම්පත රටට ලැබුණේ. නෝර්වේ සමාගමක් සමඟ තිබූ ගිවිසුම අහෝසිකර දමලා ටෙන්ඩර් කැඳවලා තෙල් ගවේෂණය කරන්න ඉඩ ලබාදුන්නා. 2011 වනවිට පළමු තෙල් තොගය ලබාගන්න පුළුවන්.2013 වනවිට අපේ වාහන දුවන්නේ ලංකාවේ තෙල්වලින් ජනාධිපතිතුමාගේ අරමුණ ආසියාවේ ශ්‍රී ලංකාවේ පොහොසත්ම රටක් කිරීමයි. අපි 2013 වනවිට ඒ අභියෝගය ජය ගන්නවා.නාගරික සංවර්ධන හා පූජා භූමි සංවර්ධන ඇමැති දිනේෂ් ගුණවර්ධන මහතා- මැතිවරණ ව්‍යාපාරයේ අවසන් අදියරට අප පැමිණ සිටිනවා. ජනතාව තමන්ගේ අවසන් තීරණයට දැන් එළැඹිලා 2005 දීත් ජනාධිපතිතුමා මෙතැනදීම ජනතාව ඇමැතුවා. තීරණාත්මක සටනේදී කැස්බෑවේ ජනතාව එතුමාට විශාල ජයග්‍රහණයක් ලබා දුන්නා.ජනාධිපතිවරුන් හතර දෙනකුටම ත්‍රස්තවාදය විනාශ කරන්න බැරිවුණා. එය කළ හැකි වුණේ මහින්ද රාජපක්ෂ ජනාධිපතිතුමාට පමණයි. තිස් වසරක් අපේ රට සංවර්ධනයට ලොකුම බාධාවක් වුණේ ත්‍රස්තවාදය. නැතිවූ තිස් වසර නැවත දිනා ගන්නා ජන වරම බවට මෙය පත්වෙනවා. අපේ ආර්ථික වේගයෙන් ඉදිරියට යනවිට එහි ප්‍රතිලාභ ලබන්නේ තරුණ පරපුරයි. අනාගත ශ්‍රී ලංකාව ඔබට භාරදෙන නායකයා ලෙස ජනාධිපතිතුමා ජයග්‍රහණය කරවිය යුතුයි.උතුරු නැෙඟනහිර පළාත් කොටින්ට භාර දී අපේ හමුදාව කඳවුරු තුළට ගාල් කළේ රනිල් ප්‍රභා ගිවිසුමයි. ඒ තත්ත්වය වෙනස් කළේ ජනාධිපතිතුමා. අපේ ජනතාව ගෙයින් ගෙට යමින් පක්ෂ භේදයහක් නැතුව ත්‍රස්තවාදය අවසන් කළ දා සතුටු වුණා.ඒ දවස උදා කෙළේ ජනාධිපතිතුමා බව අපට අමතක කළ නොහැකියි. ඒ ජයග්‍රහණයට බාධා කළ පිරිසකුත් එදා හිටියා. ආණ්ඩුව අස්ථාවර කිරීමේ රනිල්ගේ කුමන්ත්‍රණය පරාජය කරන්න එජාප මන්ත්‍රීවරු පිරිසක් අප සමඟ එකතු වුණා.විරුද්ධ පක්ෂයේ කුමන්ත්‍රණ සියල්ල පරාජය කරමින් හමුදාව ඉදිරියටම යැව්වා.රනිල් කෙළේ ලෝකය පුරා ගිහින් කේලාම් කියන එකයි. ශ්‍රී ලංකාව අසාර්ථක රාජ්‍යයක් බව කියන්න ඔවුන් උත්සාහ කළා.ජනාධිපතිතුමා ඒ අභියෝග සියල්ල ජය ගත්තා. රටක නායකත්වය භාර දිය යුත්තේ අත්දැකීම්වලින් පිරිපුන් දේශපාලන නායකත්වයකටයි. එවැනි නායකයත්වයක් ඇත්තේ අපේ ජනාධිපතිතුªමාට පමණයි.යුතුකම් දන්න ජාතියක් වශයෙන් එදා සියයට 50කට මඳක් වැඩි ඡන්ද ප්‍රමාණයක් ලැබූ ජනාධිපතිතුªමා මෙවර සියයට 70ක ඡන්ද ප්‍රතිශතයක් ලබමින් ජයග්‍රහණය කරන බව ස්ථිරයි.පරිසර හා ස්වභාවික සම්පත් ඇමැති පාඨලී චම්පික රණවක මහතාජනාධිපතිතුමාට අති විශිෂ්ට ජයග්‍රහණයක් ලබා දීමට ජනතාව සූදානම් බව මේ අන්තිම ජන රැලියෙන් පේනවා. පළමු ජනාධිපතිවරයා ලෙස ජේ. ආර්. පත් වුණේ 1977 ජනවරම පික් පොකට් ගහලයි.සරිමාවෝ බණ්ඩාරනායක මැතිනියගේ ප්‍රජා අයිතිය අහෝසි කරලයි. ජේ. ආර්. 1982 ජනාධිපතිවරණයට ගියේ. ඒ වන විට රටේ නිදහසක් තිබුණේ නෑ.එදා 1994 දී ගාමිණී දිසානායක ඝාතනය කළා. 1999 දී චන්ද්‍රිකාට බෝම්බ ගැහුවා. 2005 දී උතුරු නැඟෙනහිර ජනතාවට ඡන්ද අයිතිය තිබුණේ නෑ. මේ 2010 තමයි ප්‍රථම වරට නිදහස් හා සාධාරණ ජනාධිපතිවරණය පැවැත්වෙන්නේ.සිරිමාවෝ 1977 දී ජේ. ආර්ට භාර දුන්නේ ඒකීය රටක්, එදා පටන් වෙනම රාජ්‍යක් කරන්න පාර කැපුවා. එකම රටක් , එකම භීතියත් , එකම ජනාධිපතිවරයකු ලෙස රට පාලනය කරන්න කාටවත් ඉන්පසු බැරිවුණා. ඒ කටයුත්ත පළමු වරට කරන්නේ මහින්ද රාජපක්ෂ ජනාධිපතිතුමායි.වෙළෙඳ, අලෙවි සංවර්ධන, සමූපකාර සහ පාරිභෝගික කටයුතු පිළිබඳ ඇමැති බන්දුල ගුණවර්ධන මහතා- පසුගිය කාලය තුළ මේ රටේ සැබෑ වෙනසක් කරන්න බිහි වූ එකම නායකයා අපේ ජනාධිපතිතුමයි. 1815 දී එළැඹි කන්ද උඩරට ගිවිසුමෙන් පසු අපට රජෙක් නැතුව ගියා. අපේ රට කැඩිලා වෙන්වෙලා වෙනම රාජ්‍යයක් බිහිවෙන්න ඔන්න මෙන්න කියා තිබුණු තීරණාත්මක අවස්ථාවකයි ජනාධිපති මහින්ද රාජපක්ෂ මහතා බලයට පත්වුණේ. නිදහසින් පසු මේ රටට විශ්වාසනීය වෙනසක් එතුමා කළා.ජනාධිපතිතුමා ඒ ධූරයට පත්වීමෙන් පසු මේ රටේ සියලු දේශපාලන පක්ෂවලට ආරාධනා කළා. ඒ අනුව එජාපයේ නියෝජ්‍ය නායක කරු ජයසූරිය මහතා ඇතුළු බහුතරය ආණ්ඩුවට එකතුවුණා.ජවිපෙ නන්දන විමල් වගේම තොණ්ඩමන්, අතාවුල්ලා, පිල්ලෙයාන්, කරුණා වගේ නායකයන් එකතු කරගෙන මේ රටේ ශක්තිමත් සන්ධානය එතුමා පිහිටුවා ගත්තා. ඉතිහාසයේ පළමු වතාවට එජාපය ඡන්ද පත්‍රිකාවේ නෑ. අලියත් නෑ.ජනතා විමුක්ති පෙරමුණත් නෑ. සීනුවත් නෑ. නොදන්නා ඡන්ද ලකුණු මැද තිබෙන දන්නා බුලත් කොළයට ඡන්දය දුන්නාම එතුමා සියයට 70 ක ඡන්ද ප්‍රතිශතයක් ලබනවා. ජනාධිපතිතුමා ඉටු කළේ ජාතික වගකීමක්. මෙදා ලබන ජයග්‍රහණයේ ගෞරවය රණවිරුවන්ට වගේම බදු ගෙවමින් මේ රටට මුදල් උපයා දුන් ජනතාවටත් හිමිවෙනවා. තෙල් මිල ඉහළ ගියා. ලෝකයේ සියලු රටවල ආහාර හිඟයක් ඇතිවුණා. අත්‍යවශ්‍ය භාණ්ඩ මිල ඉහළ ගියා. අපි ඒ අවස්ථාවේ විශේෂ පනතක් ගෙනත් අත්‍යවශ්‍ය භාණ්ඩවල මිල අඩු කළා.ප්‍රභාකරන්ට යුද්ධය කරන්න මුදල් දීපු ආයුධ දීපු සියලුදෙනා මහින්ද රාජපක්ෂ ආණ්ඩුවට අද වෛර කරනවා. ඒ වෛර කරන පිරිස අද එක පේළියට හිටගෙන ඉන්නවා ෆොන්සේකාත් සමඟ.එදා ප්‍රභාකරන්ගේ පින්තූරය ගහලා තිබුණු ගෙවල්වල අද ෆොන්සේකාගේ පින්තූරය ගහලා තිබෙනවා. ඒ කුමන්ත්‍රණ පරාජය කරමින් කෘතගුණ දන්නා මේ රටේ ජනතාව නැවත වරක් ජනාධිපති මහින්ද රාජපක්ෂ මහතාට රට භාරදෙන බව විශ්වාසයි.ජාතික නිදහස් පෙරමුණේ නායක, පාර්ලිමේන්තු මන්ත්‍රී විමල් වීරවංශ මහතා- මේ 26 දා තියෙන්නේ ජනාධිපතිවරණයකට වඩා දිනාගත් ජයග්‍රහණය රැකගෙන අලුත් ජයග්‍රහණ දිනා ගනිමින් ඉදිරියට යනවාද නැද්ද කියන ප්‍රශ්නයට උත්තර දෙන දවසයි.අද දේශද්‍රෝහී රැල සරත් ෆොන්සේකා ඉදිරියෙන් තබාගෙන සූදානම් වෙන්නේ සේනාධිනායකයා ඇතුළු රණවිරුවන්ගෙන් ප්‍රභාකරන් ඉවර කළ එකේ පළිය ගන්නයි.යුද්ධය දිනපු ජනාධිපතිතුමාට වඩා යුද්ධයට වළ කපපු රනිල්, හකීම්, සම්බන්දන් කොහොමද ෆොන්සේකාට හොඳ වුණේ. මේක බාර ගත්තු කොන්ත්‍රාත්තුවක්. විදෙස් ගත කොටි හිතවාදීන් සාද පවත්වනවා. සම්බන්දන්, ෆොන්සේකා ගිවිසුම ගැන කියමින්. ඔවුන් ජනාධිපතිතුමාගෙන්, ආරක්ෂක ලේකම් ඇතුළු රණවිරුවන්ගෙන් පළි ගන්න ඇඟිලි ගනිමින් බලා සිටිනවා.ෆොන්සේකා අද කියනවා එක එක විදියේ කථා. මහින්ද මහත්තයාගේ ජය නියතයි කියලා අනුර දිසානායක කියනවා. මංගල කියනවා ඒ ගොල්ලන්ගේ පරාජය නියතයි කියලා. ෆොන්සේකා කියනවා අපේ රණවිරුවන්ගේ යුද ඇඳුම් ගලවලා යුද අධිකරණයට ගෙන යනවා කියලා. යුද්ධයට වළ කපපු රනිල්ට අගමැතිකම, යුද්ධය කරපු ශවේන්ද්‍ර යුද අධිකරණයට. මේකයි ෆොන්සේකාගේ කොන්ත්‍රාත්තුව.ෆොන්සේකා යුද්ධයේ අවසන් දින කිහිපයේ හිටියේ චීනයේ. එහි ගියේ චීන යුද අවි සමාගමක මුදලින්. ඒ සමාගමෙන් එවූ ආයුධ නැව හරවා යවපු එකේ කේන්තියටයි ෆොන්සේකා මේවා කරන්නේ. 26 දා තීරණය කරන්න තියෙන්නේ මේ රණවිරුවන් යුද අධිකරණයට ගෙනියන්න දෙනවාද නැද්ද කියන එකයි. ෆොන්සේකා, ග්‍රීන් කාඩ්, එක අලුත් කර ගත්ත එක හොඳයි. මේ දේශද්‍රෝහී රැල 27 දා දේශපාලන වශයෙන් ඉවර වෙනවා. ජාතියට අලුත් මඟක් හදන්නයි ජනාධිපතිතුමා දෙවැනි ජනවරම අරඹන්නේ. ඒක අපේ දෙවැනි නිදහස් සටන. කැප්පෙටිපොළලා අතරමඟ නතර කළ සටනයි 27 දා ඇරඹෙන්නේ.කැස්බෑව ආසනය වැඩි ඡන්ද එක් ලක්ෂ තිස් දහසකින් දිනුවාම සම්බන්දන්ගේ ඡන්ද ලක්ෂයේ කේවල් කිරීම අඩු වෙනවා. ඒ සඳහා ජාතික සටන අතට ගන්න. මවුබිම දිනවන්න.හිටපු ඇමැති ඉන්දික ගුණවර්ධන මහතා- මේ රටේ සෑම තීරණාත්මක මොහොතකම වමේ බලවේග පටු දේශපාලන වාසි නොතකා ජනතාවත් ප්‍රජාතන්ත්‍රවාදයත් ආරක්ෂා කිරීමට පෙරට ආවා. අධිරාජ්‍යවාදී විරෝධී අරගලය ඉදිරියට ගෙනයාමට ශ්‍රී ලංකා නිදහස් පක්ෂය කටයුතු කළා. විශාරද නීලා වික්‍රමසිංහ මහත්මිය- වසර තිහක් තිස්සේ විඳපු දුක් අමතක කරන්න අපි කාටවත් පුළුවන් වෙයි කියා මා හිතන්නේ නෑ.වසර තිස් ගණනකට පස්සේ ගිය වසරේ මැයි මස 18 වැනිදා ත්‍රස්තවාදය නිමවුණා. අපි සැනසුම් සුසුම් හෙළුවා. ඒක කළේ අපේ ජනාධිපතිතුමා. මාස හයක් යනවිට ප්‍රභාකරන්ගේ අවතාරය නිර්පාක්ෂිකයකු ලෙසින් ඇවිත් ජාත්‍යන්තරය සමඟ එකතු වෙලා මවුබිම බෙදන්න හදනවා.ප්‍රවීණ ක්‍රීඩිකා ශ්‍රියානී කුලවංශ- එදා මේ රටේ කොපමණ ලේ වැගිරුවාද කියා අද බොහෝ දෙනාට අමතක වෙලා. යුද්ධයෙන් අපි දුක් විඳපු තරම් දන්නේ අපියි.අපේ රට කුරිරු ත්‍රස්තවාදයෙන් බේරාගත්තේ ජනාධිපතිතුමා බව අමතක කළ යුතු නෑ. ඒ සඳහා ජනාධිපතිතුමා ජයග්‍රහණය කරවිය යුතුයි. ක්‍රීඩක ක්‍රීඩිකාවන් ලෙස අපි එතුමා සමඟ අත්වැල් බැඳගෙන ඉන්නේ මේ රටේ ක්‍රීඩාවට අතිමහත් සේවයක් කළ නිසයි.ඔලිම්පික් පදක්කම්ලාභී ක්‍රීඩිකා සුසන්තිකා ජයසිංහ,මගේ මුළු ජීවිත කාලය පුරාම මම දැක්කේ යුද්ධයයි. රට පුරාම භයංකර තත්ත්වයක් තිබුණා. නායකයන් හතර දෙනෙකු ඒ අවධිය තුළ රට පාලනය කළා. ඒ කිසි රාජ්‍ය නායකයකුට අවශ්‍යතාවක් තිබුණේ නෑ මේ යුද්ධය නතර කරන්න. ජනාධිපතිතුමාට පමණයි මේ ප්‍රශ්නය විසඳන්න පුළුවන් වුණේ.වසර තිහක යුද්ධය අවසන් කළ එතුමාට රට දියුණු කරන එක එතරම් දෙයක් නොවෙයි. අපි ඒ අවස්ථාව එතුමාට ලබා දෙමු. ඒ නිසා අපි කෘතගුණ සළකන්නට ඕනෑ.එක්සත් ජනතා නිදහස් සන්ධානයේ මහලේකම් අධ්‍යාපන ඇමැති සුසිල් පේ‍්‍රමජයන්ත, විදේශ ඇමැති රෝහිත බෝගොල්ලාගම මහත්වරු ඇතුළු පිරිසක්ද මේ අවස්ථාවට එක්වූහ.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>25</day>
    </date>
    <link>http://www.dinamina.lk/2010/01/25/_art.asp?fn=n10012510</link>
    <topic>විපක්‍ෂයේ පොරොන්දු දේශපාලනය වෙනුවට සමෘද්ධිමත් දේශයක් ගොඩනංවන්න එක්වන්න</topic>
    <author>ධනුෂ්ක ගොඩකුඹුර සහ හොරණ සමූහ, ඉංගිරිය සමූහ</author>
    <content>විපක්ෂයේ පොරොන්දු දේශපාලනය වෙනුවට රට ගොඩ නැංවීම පිළිබඳ පැහැදිලි දැක්මක් රටට ඉදිරිපත් කළ තමා සමඟ සමෘද්ධිමත් දේශයක් ගොඩ නැගීමට සූදානම් වන්නැයි ජනාධිපති මහින්ද රාජපක්ෂ මහතා පැවැසීය.පොරොන්දුවලට රැවටෙන ජනතාවක් අද රටේ නොමැති බව පැවැසූ ජනාධිපතිතුමා ඔවුන්ට අවශ්‍ය වෙනස කුමක්දැයි තමාගේ විජයග්‍රහණය තහවුරු කිරීමේ ජන රැලිවලට එක්වන මහා ජන ගංගාවෙන් පැහැදිලි වන බවද කීවේය.ජනාධිපති මහින්ද රාජපක්ෂ මහතා මේ අදහස් පළ කෙළේ 2010 ජනාධිපතිවරණයේ විජයග්‍රහණය තහවුරු කිරීමට හොරණ දී ඉකුත් 22 දා පැවැති ජයග්‍රාහී ජන රැලියට එක් වෙමිනි.ජනාධිපති මහින්ද රාජපක්ෂ මහතා එහිදී වැඩිදුරටත් මෙසේද ප්‍රකාශ කෙළේය. මම අද රත්නපුර සහ බණ්ඩාරවෙල රැලිවලටත් සහභාගී වුණා. ඒ රැලි වගේම මේ හොරණ ජන රැලියටත් ආ ජන ගංගාව දැක්කාම මට පැහැදිලියි 26 දා ලැබෙන විජයග්‍රහණය පිළිබඳව. 26 දා දිනලා 27 දා ඉඳලම රට ගොඩනඟන වැඩපිළිවෙළට සූදානම් වෙන්න.ඔබ මට භාර දුන්නේ කෑලිවලට බෙදපු රටක්. ජනතාව ජාති, ආගම්, කුල, දේශපාලන වශයෙන් බෙදී හිටියා. මේ රටත් ජනතාවත් පරාජිත කරලා මානසිකව බිඳ වට්ටවා තිබූ යුගයකයි මම රට භාර ගත්තේ.අපි රටට ආදරය කරන මිනිසුන් ගොඩ නැගුවා. රට ගැන හැඟීමක් ඇති කළා. ප්‍රභාකරන් විමුක්තිකාමියෙක් ලෙස හැඳින් වූ යුගය අවසන් කළා. අපි පටන් ගත්ත දා ඉඳලාම, ත්‍රස්තවාදියාට ත්‍රස්තවාදියා කියලයි කිව්වේ.ගමට පාරවල්, විදුලිය දීලා ගම ගොඩ නැඟුවා. ගමේ මන්ත්‍රීවරුන්ට මුදල් දුන්නා ගම හදන්න. මට මඩ ගැහුවත් ජනතාව ඒවා පිළිගන්නේ නෑ. විධායක ජනාධිපති ක්‍රමය මම භාවිතා කෙළේ රනිල් ප්‍රභා ගිවිසුම අහෝසි කරන්නට සහ එල්.ටී.ටී.ඊ.ය තහනම් කරන්නට පමණයි. අපි අද ජනතාව හමුවට ඇවිත් ඉන්නේ භාරගත් වැඩ අවසන් කරලයි.අපි මහින්ද චින්තනයේ සියයට 94 ක් අවසන් කළා. විපක්ෂයේ අපේක්ෂකයගේ ප්‍රතිපත්තියේ තියෙන්නේ අරක දෙනවා මේක දෙනවා කියලා පමණයි. ඇමැති මණ්ඩලය අඩු කරනවාලු. එයාගේ පොරොන්දු ඉටු කරන්න බිලියන ගණනක් ඕනේ. මිනිසුන් රවටන්න හදනවා. ජනතාව ඒවාට රැවටෙන්නේ නෑ. ඒ අය නැවත ගිවිසුම් ගහලා. මා ගාවටත් ආවා කොන්ද්සි දාගෙන. මම ඒවා ප්‍රතික්ෂේප කළා.සමහරු දිව්රා පොරොන්දු වී තිබෙනවා අමෙරිකාවේ ව්‍යවස්ථාව හා නීතිය දිවි හිමියෙන් රකින බවට. ඒ නිසා මේ ගිවිසුම් ගැන පුදුමයකුත් නැහැ. මම මේ රට ගොඩ නඟනවා. නිදහස ලබා වසර හැටක් යනතුරුත් ඩොලර් 1000 ට තිබූ අපේ ඒකපුද්ගල ආදායම අපි වසර හතරක් ඇතුළත ඩොලර් 2200ට වැඩි කළා. ජාත්‍යන්තර මුල්‍ය අරමුදල කියනවා අපි දැන් දුගී රටක් නොව මධ්‍යම පාන්තික ආදායම් ලබන රටක් බව.මේක තමයි සැබෑ වෙනස. මේ ජයග්‍රහණ ආපසු ගෙනියන්න දෙන්න පුළුවන්කමක් නැහැ. දැන් කියනවා ඇමැතිවරුන්ව හිරගෙට දානවාලු. විමල්ට කටු ලෙවකන්න දෙනවාලු. දොස්තරලාගෙන් හදිසි නීතිය දාලා වැඩ ගන්නවාලු. මේවා කියන්නේ අපිව බය කරන්නද? ජනතාව බය කරන්නද? හමුදා නිලධාරීන්ගේ කනෙන් ඇදලා නිල ඇඳුම් ගලවනවාලු. ඒවට අපි බය නැහැ.අපේ අත්වල ලේ ගෑවිලා නැහැ. එජාප ජවිපෙට ඡන්දය දීමම රටට කරන ද්‍රෝහීකමක්. මම අති විශිෂ්ට ජයග්‍රහණයක් ලබනවා. විපක්ෂයට ලැබෙන සියයට 28 හෝ 30 අරගෙන ඔවුන් සූදානම් වෙන්නේ රට බෙදන්න.මෙපමණ ජනතාවක් කැමැති බව කියමින් ලෝකය වටේ යන්න. ඒකට ඉඩ තියන්න එපා. මේ කුමන්ත්‍රණය උපන්ගෙයිම වළදමන්න. ජාතිවාදය යළිත් අවුලුවන්න හදන අයගෙන් ප්‍රවේසම් වෙන්න. අද එජාපයක් නෑ. මේ රටේ යළිත් භීෂණය වපුරන්න ඉඩ තියන්න එපා. 26 දා බුලත් කොළය ඉදිරියේ කතිරය ගසන්න. මේ රට දිනවන්න එකතු වෙන්න.අගමැති රත්නසිරි වික්‍රමනායක මහතා, - සම්බන්දන් කියනවා එයා කිසිම ගිවිසුමකට අස්සන් කළේ නැතිලු. නෝර්වේ වගේ රටවල විවාහ නොවී ජීවත් නොවෙනවා වගේ සම්බන්දන්ලත් අස්සන් නොකළත් සියලු දේ කෙරෙනවා.අපට විශාල බියක් ඇතිවී තිබෙනවා රට යළිත් කඩන්න හදනවාද කියලා. ඒ නිසා ඒ ගිවිසුම දැන්වත් ඉදිරිපත් කරන්න. ඒ පක්ෂයේ මන්ත්‍රීවරුම කියනවා ගිවිසුමක් තිබෙන බව.දෙමළ සන්ධානය බිහි කෙළේ එල්.ටී.ටී.ඊ.ය වෙනුවෙන්. දෙමළ සන්ධානය පෙනී හිටියේ ඔවුන් වෙනුවෙන්. හදිසි නීතියේ දී දෙමළ සන්ධානය කථා කෙළේ එල්.ටී.ටී.ඊ.ය වෙනුවෙන්. එක ගිවිසුමක් අහෝසි කළා. නැවතත් වක්‍රාකාරයෙන් ඒ දේ වෙන්න යනවාද කියා සැකයි.අපි හැමදාමත් ස්වාධීනත්වය ආරක්ෂා කළා. ජනාධිපතිතුමාට ඇයි අපි යළිත් ජනාධිපති ධූරය දිය යුත්තේ. එතුමා පොරොන්දු දුන්නේ නෑ. එතුමා ගමන් මාර්ගයක් පෙන්වා දුන්නා. ඒ ගමන ගිහින් ඉතුරුටික යන්න එතුමා දැන් දර්ශනයක් ඉදිරිපත් කරනවා. ඒ ගමනට හවුල් වෙන්න කියා අපි ආරාධනා කරනවා. අපට දිනා ගන්න ලංකාවක් තිබෙනවා. ඉදිරි වැඩපිළිවෙළ දෙයාකාරයි.ජනාධිපතිතුමා බලාපොරොත්තු වෙනවා රට දැවැන්ත සංවර්ධනයකට ගෙන යන ගමන් මනුෂ්‍යත්වය රජ කරන සීලාචාර සමාජයක් හදන්න. තාක්ෂණයෙන් ඉදිරියට ගිය රටවල් සදාචාරයෙන් පිරිහුණා. ඒක දන්න ජනාධිපතිතුමා ජනතාවට කියනවා සංවර්ධනයට යන අතර සදාචාරයත් රකින්න ඒ වැඩපිළිවෙළට එකතු වෙන්නයි කියා.මතට තිත තිබ්බාම අපේ භාණ්ඩාගාරයේ ආදායම විශාල ලෙස අඩු වුණා. ඒත් එය ඉදිරියට ගෙන යන්නයි ජනාධිපතිතුමා යෝජනා කරන්නේ. අපේ හොරණ ජනතාව සැමදාම ප්‍රගතිශීලි පිලේ හිටියා. කිසිම දිනක අපි අයුක්තියට හිස නැමුවේ නැහැ. ඒ නිසා අපි සමඟ මේ අලුත් ගමන යන්න එන්න. රැකියා ඇති වෙන, නිමි ද්‍රව්‍ය නිපදවෙන සමාජයකටයි ජනාධිපතිතුමා අප රැගෙන යන්නේ.සෑම අංශයක්ම දියුණු කිරීමයි එතුමාගේ බලාපොරොත්තුව. මෙවිට මේ ජනතාවගේ ජීවිත දියුණු වෙනවා. අපි ස්වයං පෝෂිත වෙන්න ඕනේ. සෑම අංශයකින්ම නිදහස් ශ්‍රී ලංකාවක් බිහිකළ යුතුයි.ඒ සඳහා අපි දර්ශනයක් ඉදිරිපත් කර තිබෙනවා. ඒ ගමන අමාරුයි. ඒක අභියෝගයක් ලෙස සළකා භාර ගන්නවා. අපි ඒ අභියෝගය ජය ගන්නට ඉදිරියටම යනවා. යුද්ධය දිනුවා වගේ අපට ඒකත් ජය ගන්න පුළුවන්.මවුබිමේ ගෞරවය රැකගන්න රයිගම් කෝරළය හැමදාම ඉදිරිපත් වුණා. ඒ නිසා ජනාධිපතිතුමාගේ ජයග්‍රහණය වෙනුවෙන් අපි එකතුවිය යුතුයි. මත බේද අතහැර, පක්ෂ පාට අතහැර හොඳ දේට සහය දෙන අලුත් දේශපාලන සංස්කෘතියක් අරඹමු.පටු දේශපාලනයෙන් ඉවත් වී ජනතාවගේ පොදු යහපත උදෙසා එකතු විය යුතුයි. කණ්ඩායම්වලට බෙදී ගහ ගැනීම නොව හොඳ දේ වෙනුවෙන් එකතු වීමයි අද කළ යුත්තේ.සීලාචාර සමාජයක් බිහි කිරීමයි අපගේ අරමුණ. අපි එතැනට පා තබමු. අපේ දුපුතුන්ට ශීලාචාර සමාජයක් ගොඩ නගමු. අපේ සංස්කෘතිය පැරණි ශිෂ්ටාචාරය රැකගෙන ඉදිරියට ගමන් කරමු. ඒකයි යුගයේ අවශ්‍යතාව.මේ පොදු වැඩපිළිවෙළ වටා එකතු වෙමු. හොඳ ඉලක්කයක් කරා ගමන් කරමු. අපි වසර දෙකක්ම සැළකිල්ල යොමු කෙළේ ත්‍රස්තවාදය නැති කරන්න. දැන් අනෙක් කාරණා කෙරෙහි සැළකිල්ල යොමු කරමු.නාගරික සංවර්ධන හා පූජා භූමි සංවර්ධන ඇමැති දිනේෂ් ගුණවර්ධන මහතා - මේ රටේ තීරණාත්මක සෑම මැතිවරණයකදීම රයිගම් කෝරළයේ ජනතාව සිටින්නේ ප්‍රගතිශීලී පිල සමඟ බව පැහැදිලිව ඔප්පු කර තිබෙනවා.රනිල් ප්‍රභා ගිවිසුම යටතේ එදා ප්‍රභාකරන්ට රටේ කොටසක් භාර දී තිබුණා. ඒ ප්‍රදේශවලට යන්න ප්‍රභාකරන්ට කප්පම් ගෙවන්න සිදුවුණා. ඒ ගිවිසුම් අහෝසි කරලා රට එක්සේසත් කෙළේ ජනාධිපතිතුමායි. එතුමාගේ නායකත්වය යටතේ රට දෙකඩවීම වළකා කොටි පරාජය කළා.අපේ රටේ ජනාධිපතිවරු අතරින් හමුදාවට ස්ථාවර නියෝගයක් දුන් ප්‍රථම ජනාධිපතිවරයා ලෙස මහින්ද රාජපක්ෂ මහතා ඉතිහාස ගත වෙනවා. මීට පෙර රාජ්‍ය නායකයන් විදේශ බලපෑම් ඉදිරියේ හමුදා සේනාංක ආපහු කැඳෙව්වා.දුන් නියෝගය ඉල්ලා අස්කර නොගත් එකම නායකයා ජනාධිපති මහින්ද රාජපක්ෂ මහතා පමණයි. ජාත්‍යන්තර බලපෑම් පරාජය කිරීම සඳහා එතුමා එඩිතර පියවර ගත්තා. මේ යුද්ධය තිස් වසරක් තිස්සේ රටේ දියුණුවට බාධාවක් වුණා. ඒ බාධාව නිම කළ විජයග්‍රාහී යුගයේ යි අප ජීවත් වෙන්නේ.ඉදිකිරීම් සහ ඉංජිනේරු සේවා ඇමැති දොස්තර රාජිත සේනාරත්න මහතා - අද මුළු ලංකාවම එකතුවී සිටින්නේ ජනාධිපතිතුමාගේ ජයග්‍රහණය වෙනුවෙන්. හැම සමීක්ෂණයක්ම කියනවා, එතුමා සියයට 60කින් ජය ගන්නා බව.අපිට යුද්ධය විකුණා ගෙන කනවා කියන ජෙනරාල් ඡන්දය ඉල්ලන්න එන්නේ යුනිෆෝම් ඇඳගෙන. මේ මහා සටනට නායකත්වය දුන්නේ සේනාධිනායකයා ලෙස ජනාධිපතිතුමායි. යුද්ධය ජෙනරාල්වරයකුට පමණක් දිනන්න පුළුවන් එළාරගේ කාලයේ.මේ යුද්ධයට මුදල් , ආයුධ දුන්නේ හමුදාව කළමනාකරණය කෙළේ ජෙනරාල් නොවෙයි. බ්‍රිතාන්‍යයේ යුග පුරුෂයා ලෙස ජනමත විචාරණයකින් තේ්රුණේ බ්‍රිතාන්‍ය අගමැති වින්සන්ට් මර්විල් . ඒ රටේ ජෙනරාල් තේරුණේ 88 වැනි තැනට. එයාට උඩින් ගායකයොත් , ක්‍රීඩකයොත් හිටියා. ඒ වගේම මේ යුද්ධයේ වීරයාත් ජනාධිපතිතුමා ඇර වෙන කෙනෙක් නොවෙයි.සියලු රාජ්‍ය නායකයන් කිව්වේ යුද්ධය කරන්න බැහැ. ඒක නවත්වන්න කියලා. නමුත් ජනාධිපතිතුමා ඒවට එකඟ වුණේ නැහැ. දැන් ජෙනරාල් ඉන්නේ එදා ද්‍රෝහීන් සමඟයි. ජනාධිපතිතුමා යුද්ධය කළා කියලා ජනතාව බඩගින්නේ තිබ්බේ නැහැ. එදා සුද්දට යුද්ධය දිනන්න අපේ රටේ ජනතාව බජිරි කෑවා. මෙවර එහෙම වුණේ නැහැ. 2008 ලෝක ආහාර අර්බුදයක් ආවාම ජනාධිපතිතුමා අත්‍යාවශ්‍ය ආහාර ද්‍රව්‍යවල බදු ඉවත් කළා.බදුවලින් තමයි යුද්ධය ගෙන ගියේ. අපට විදේශ ආධාර දුන්නේ නැහැ. යුද්ධය කරන්න. බදු කැපුවාම මුදල් අඩු වුණත් එතුමා ඒකත් කළා. රටේ සහනාධාර කැපුවෙත් නෑ. ඒ අතරම සංවර්ධනයක් කළා. හම්බන්තොට වරාය හදන්න ගත්තා. හම්බන්තොට වරාය පසුකර ගෙන වසරකට නැව් ලක්ෂයක් යනවා. එයින් නැව් 5000ක් නතර කර ගත්තොත් අපිට කෝටි ගණනක ආදායමක් ලැබෙනවා.අධිවේගී මාර්ග හැදෙනවා. සමහරු අහනවා අධිවේගී මාර්ග මොකටද කියලා. මේ රටට ගේන තෙල්වලින් සියයට 35ක් වැය වෙන්නේ වාහන තදබදය නිසා. කෝටි 6500ක් ඒ වෙනුවෙන් වැය වෙනවා. මේ අධිවේගී මාර්ග නිසා තදබදය අඩු වෙනවා.රටට මුදල් ඉතිරි වෙනවා. තාප බලාගාර 3ක් 2012 වන විට හදලා ඉවරයි. ඒ නිසා විදුලිබිල අඩු වෙනවා. අපි මේ රටට ගේන තෙල් වලින් සියයට 65ක් ගෙනාවේ පිරිසිදු තෙල් ලෙස. ඒ සඳහා තෙල් පිරිපහදුවක් හදනවා.2012 වන විට අපිට පේසාලෙන් තෙල් ලැබෙනවා. සියලු මහා පරිමාණ සංවර්ධන වැඩ ආරම්භ කළා. ලංකාව ඇතුළත මේ වසර හතරට මාර්ග කිලෝමීටර් 22442ක් හැදුවා. ගුවන් පාලම් හැදුවා. ගොවියන්ට පොහොර දුන්නා රුපියල් 350ට. ලෝකයේ ආර්ථික අවපාතය නිසා මිලියන ගණනකට රැකියා නැතුව ගියත් මේ රටේ කාටවත් රැකියාවක් නැති වුණේ නැහැ.පරිසර හා ස්වභාවික සම්පත් ඇමැති පාඨලී චම්පික රණවක මහතා, - මේ වසරේ ජනවාරි 01 දා අපට නව දශකයක් උදාවුණා. දැන් අපට අපගේ හත්වැනි ජනාධිපතිවරයා තෝරා ගැනීමේ අවස්ථාව උදාවුණා. 1977 ලැබුණු ජනවරම පික්පොකට් ගහලයි.මේ රටේ පළමු විධායක ජනාධිපතිවරයා ලෙස ජේ. ආර්. පත් වුණේ. සිරිමාවෝ මැතිණිය ජේ.ආර්.ට භාර දුන්නේ එක රටක්. ඒ යුගය අවසන් වෙලා උතුරු නැඟෙනහිර ත්‍රස්තවාදයට යටත් වෙන්න ගත්තා දෙවෙනි ජනාධිපතිවරණය වනවිට. ජේ.ආර්. දෙවෙනි ජනාධිපතිවරණයට ගියේ සිරිමාවෝ මැතිණියගේ ප්‍රජා අයිතිය තහනම් කරලයි.තෙවෙනි ජනාධිපතිවරණය පැවැත්වුණේ ඡන්දය දෙන්න යන පළමු කෙනා මරණ බවට ජනතා විමුක්ති පෙරමුණ තර්ජනය කරන යුගයකයි. ඒ කාලයේ පේ‍්‍රමදාස දුන් බෝට්ටුවෙන් රටින් පැනලා ගිය සෝමවංශලා තමන්ගේ දරුවන් පැරීසියේ පාසල්වලට යවලා අපේ රටේ දරුවන් ටයර් සෑවල යැව්වා.2005 දීත් උතුරු නැඟෙනහිර ජනතාවට ඡන්දය දෙන්න බැරි වුණා. 2010 ජනාධිපතිවරණය පැවැත්වෙන්නේ ජේ.ආර්.ට. චන්ද්‍රිකාට, පේ‍්‍රමදාසට කරන්න බැරි වූ දේ කරලයි. 2005 දී අපි දැක්කා රනිල් වික්‍රමසිංහ දිනවන්න මුදල් විසි කෙළේ කවුද කියලා.2004 ආණ්ඩුවක් හදමින් සෝමවංශලා කිව්වේ මංගල සමඟ එකතුව දේශපේ‍්‍රමී ආණ්ඩුවක් හදන බවයි. නමුත් එදා සෝමවංශ, ටිල්වින් කොටියාට විරුද්ධව එක වචනයක් කතා කළේ නැහැ.සටන් විරාමය රකිමු කියලා මංගල කිව්වාම සෝමවංශලාත් ඔව් කිව්වා. කදිරගාමර් ඝාතනය කළාම මේ අය වචනයක්වත් කිව්වේ නෑ. සරත් ෆොන්සේකාට බෝම්බයක් ගැහුවාම මේ ආණ්ඩුව කොටි ඉලක්ක 42 කට පහර දුන්නා. එහෙම පහර දීලා කිව්වා මේක ජේ. ආර්. ගේ නිවට ආණ්ඩුව නොව නිර්භීත ගැමුණුගේ ආණ්ඩුව කියලා.අවාසනාවට කොටියාට මේක තේරුණේ නෑ. කොටියා හිතුවේ මේකත් රනිල්ගේ, මංගලගේ, සෝමවංශගේ ආණ්ඩු වගේ නිවට නියාලු කරන්න පුළුවන් ආණ්ඩුවක් කියලා. මාවිල්ආරුව වැහුවාම අපි කොටියාට ගහලා වසරක් ඇතුළත නැඟෙනහිර පළාත නිදහස් කළා.එතකොට ජාතික, විජාතික දේශද්‍රෝහී බලවේග තේරුම් ගත්තා ආණ්ඩුව පරාද කරන්න බැහැ කියලා. දුන්නා ආණ්ඩුව පෙරළන කොන්ත්‍රාත්තුව මංගලට. ඒ කුමන්ත්‍රණයට ඩොලර් කෝටි ගණන් විසි කළා. නමුත් ඒ කුමන්ත්‍රණයත් පැරදුණා.ඒකත් බැරි වුණාම මේ බලවේග අනුර දිසානායක, ලාල්කාන්ත හමුවෙලා කිව්වා කිලිනොච්චි අල්ලන ගමන වළක්වන්න වර්ජනයක් කරන්න කියලා. ජනතාව බඩ වියතට රට පාවා දෙයි කියලා ඒ අය හිතුවා.වැඩකරන ජනතාව ඒ අයට ඉගැන්නුවා අමරණීය පාඩමක්. ඒකත් බැරි වුණාම සරත් නන්ද සිල්වා ජනාධිපතිතුමා සමඟ හප්පන්න බැලුවා. ඒකත් පරාජය කරමින් ජාතික බලවේගය පුදුකුඩිඉරිප්පුවට ගියා.ඊළඟට ගැහුවා අන්තිම කුමන්ත්‍රණය. හමුදාපතිව හප්පලා ආණ්ඩුව පෙරළන්න. අපි සරත් ෆොන්සේකාට ගැටයක් ගහලා එළියට යැව්වා. ඒ කුමන්ත්‍රණයත් පරාජය වුණා. පිරබාහරන්ගේ ඉතුරු ටික වන සම්බන්දන්ලා, රනිල්ලා, මංගල, අනුර කුමාරලා, සරත් එන් සිල්වලා, ෆොන්සේකලා අද එකම පෙරමුණකට ඇවිල්ලා. ඒ අය එකින් එකා පරදපු අපි 26 දා එකවර පරාජය කරන බව පැහැදිලිව කියනවා.මාස හයෙන් විධායක ජනාධිපති ක්‍රමය අහෝසි කරනවා කිව්ව ෆොන්සේකා දැන් කියනවා මාසයක් ඇතුළත ඒ සඳහා පනතක් ගේනවලු. ඒකට ෆොන්සේකා ඕනේ නැහැ. අපි මනාප ක්‍රමය අහෝසි කරනවා.ගමට සංවර්ධනය ගේන ජන සභාවක් පත් කරනවා. ප්‍රාදේශීය සභා, නගර සභා ගම් මට්ටමින් පත් කරලා හැම ගමකටම මන්ත්‍රීවරයකු ලබාදෙන ඡන්ද ක්‍රමයක් අරඹනවා. 26 දායින් පසු සෑම ආසනයකටම මන්ත්‍රීවරයකු ලැබෙන ඡන්ද ක්‍රමයක් එනවා.වැඩබලන තැපැල් හා විදුලි සංදේශ ඇමැති නන්දන ගුණතිලක මහතා - මේ ජනාධිපතිවරණයෙන් මහින්ද රාජපක්ෂ මහතා ජයග්‍රහණය කරන බවට විශ්වාසය ජනතාව තහවුරු කර තිබෙනවා. විවිධ කට කථා පැතිරෙනවා.නමුත් දැන් ඇත්ත එළිදරව් වෙනවා. ෆොන්සේකාගේ ඇතුළේ හැංගිලා ඉන්න නියම සතා පේන කොට දෙගිඩියාවෙන් හිටපු ජනතාව ජනාධිපතිතුමා ජයග්‍රහණය කරවන්න පෙළ ගැසෙන එක වළක්වන්න බැහැ.ලෝකයේ ඉන්න මොන නායකයා තරගයට ආවත් ජනාධිපතිතුමාව පරද්දන්න බැහැ. වසර 30ක් තිස්සේ මේ රටේ ලේ ගංඟා ගලා යවපු ප්‍රභාකරන් අවසන් ගමන් යැව්වේ ෆොන්සේකා කියලා විපක්ෂය කියනවා.මේ රටේ ජනතාව මැරිලා ඉපදුණේ නැහැ. ඔවුන් ඉතිහාසය දන්නවා. ෆොන්සේකා චන්ද්‍රිකාගේ කාලයෙත් හිටියා බ්‍රිගේඩියර්වරයකු ලෙස. ජනාධිපතිතුමා මේ ගැටලුව විසඳන්න සාකච්ඡා කරද්දීත් ෆොන්සේකා හිටියා. මෙයා නම් මේක කෙළේ චන්ද්‍රිකාට කියලා තනියම යුද්ධය කරන්න තිබුණානේ.රනිල් සාම ගිවිසුම් ගහලා රට දෙකඩ කරන්න යන ෆොන්සේකා කඳවුරට වෙලා හිටියා. ඒ කාලයේත් මෙයාට කොටින්ට ගහන්න තිබුණානේ. නමුත් එහෙම කරන්න බැහැ. යුද්ධය කියන්නේ තුවක්කු පත්තු කරන එක පමණක් නොවෙයි.ඒකට දක්ෂ , එඩිතර නායකත්වයක් තියෙන්න ඕනේ. පළමු වතාවට මේ දක්ෂකම එඩිතරකම තිබෙන ජනාධිපතිවරයකු අපිට ලැබුණා. ඒකෙන් තමයි හමුදාවට ශක්තිය ලැබුණේ කොටියා පරදන්න.ජනාධිපතිතුමා මාවිල් ආරුවෙන් සටන පටන් ගත්තාම සමහරු කියන්න ගත්තා මානව හිමිකම් කඩ කරනවා කියලා. යුද්ධය නතර කරලා සාකච්ඡා කරන්න කියලා බලපෑම් ආවා. ඒත් අපේ ජනාධිපතිතුමා පස්සට අඩිය තිබ්බේ නැහැ.මේ රටේ ජනතාව එතුමාට දුන්නේ පස්සට ජනවරමක් නොව කොටියා පරදන්න ඉස්සරහට යන ජනවරමක් එතුමා ඒක පිළිගත්තා ඉස් මුදුණින්. යුද්ධයට අවශ්‍ය සියලු දේ දීලා හමුදාව ශක්තිමත් කළා. මේක කෙළේ ෆොන්සේකා නොවෙයි.ජෙනරාල්ට අපි එදා ගරු කළා. නමුත් අද ඔහු ගරු කරන්න ඉඩක් තියලා නැහැ. එක්සත් ජාතික පක්ෂයේ සහ ජනතා විමුක්ති පෙරමුණේ කියලා බේදයක් නැතුව මරණය අප පසු පස හඹා ආ යුගයක් නිමා වුණේ.ඒ මරණය පරාජය කොට අපට නිදහස් ජීවිතයක් ගත කළ හැකි සමාජයක් ගොඩනැඟුවේ ජනාධිපතිතුමා , එතුමා වැඩි ඡන්ද ලක්ෂ ගණනකින් 26 දා ජයග්‍රහණය කරවන එක කාටවත් වළක්වන්න බැහැ.ජාතික නිදහස් පෙරමුණේ පාර්ලිමේන්තු මන්ත්‍රී ජයන්ත සමරවීර මහතා - ඉතිහාසයේ අපි හැමදාම ඡන්ද පොළට ගියේ පොරොන්දු කඩවුණු ජනතාවක් ලෙසයි. නමුත් 2005 දී එවකට අගමැති මහින්ද රාජපක්ෂ මහතා අපට පොරොන්දුවක් දුන්නා අපිව මරණ බියෙන් පෙළපු කොටි ත්‍රස්තවාදය අවසන් කරන බවට.අපි වසර හයකට ඒ වගකීම එතුමාට භාර දුන්නා. වසර තුනක් ඉක්මෙද්දීම ප්‍රභාකරන් ඉවර කරලා ඒ මහා ජයග්‍රහණය ලැබුවා. අපි ජනවාරි 26 දා ඡන්ද පොළට යන්නේ ඒ පොරොන්දුව ඉෂ්ඨවීමේ සතුටෙන්.මේ ජයග්‍රහණය අපි ලැබුවේ සුළු පටු කැප කිරීමක් කරලා නොවෙයි. ජීවිත 30000ක් මේ වෙනුවෙන් බිලි දුන්නා. ඒ තරම් කැප කිරීමක් කරලා ලබාගත් ජයග්‍රහණය ආපසු හරවන්න අපි ඉඩ තියන්නේ නැහැ.කොටියා පරද්දන ගමනට හැමදාමත් විජාතික බලවේග බාධා කළා. ඔවුන් කියන දේ අහන නායකයෙක් ඔවුන්ට ඕනේ. අපි ඒ විදේශ බලවේගවල වුවමනා 26 දා පරාජය කළ යුතුයි.හොරණ ශ්‍රී. ල. නි. ප ප්‍රධාන සංවිධායක පළාත් සභා මන්ත්‍රී විදුර වික්‍රමනායක මහතා - මේ රට නැවත වතාවක් පෙරදිග මුතු ඇටය කරන්නට අපේ ජනාධිපතිතුමා සූදානම් වෙලා සිටිනවා.අපේ රටේ කිසිම නායකයකුට නොදෙවෙනි නායකයා ජනාධිපතිතුමායි. ත්‍රස්තවාදයට , බෙදුම්වාදයට අවසර නොදෙමින් රට ඉහළටම ගෙන යන්න අගමැතිතුමා ශක්තියක් වුණා. අද මේ හොරණ පැවැත්වෙන්නේ ඉතිහාසයේ දැවැන්තම ජන රැලියයි.මීට සති දෙකකට පෙර පක්ෂ ගණනාවක් එකතු වී රැලියක් පැවැත්වූවා. පසුගිය පළාත් සභා මැතිවරණයේ දී අපි ආසනය ඡන්ද 37000කින් ජය ගත්තා. ලබන 27 දා අපි ජනාධිපතිතුමා ජයග්‍රහණය කරවන්නේ වැඩි ඡන්ද 48000කින්. අපි මේ වැඩපිළිවෙළට එකතු වෙමු. උපේක්ෂාවෙන් වැඩ කරමු. මොන අභියෝගය බාධක ආවත් අපි ජයග්‍රහණය කරා යමු.ජනප්‍රිය සිනමා නිළි ගීතා කුමාරසිංහ මහත්මිය - මේ රටේ ජනතාවට මතකයි යුද්ධය නිම කෙළේ කවුද කියලා. ඒකට කෘතගුණ සළකන්නයි මේ රටේ ජනතාව ජනාධිපතිතුමාගේ ජයග්‍රහණය වෙනුවෙන් සැදී පැහැදී ඉන්නේ.මේ රටේ රාජ්‍ය නායකයන් ගණනාවක් හිටියා. නමුත් කිසිම නායකයකුට මේ යුද්ධය නතර කරන්නට බැරි වුණා. ජනාධිපතිතුමාට පමණයි මේ කාර්යය කරන්න පුළුවන් වුණේ. එතුමා සේනාධිනායකයා ලෙස නිවැරැදි නායකත්වයක් දුන් නිසයි මේ යුද්ධය ජයග්‍රහණය කරන්නට හැකි වුණේ. අද ඒක පිළිගන්න අකමැති සමහරු ජයග්‍රහණයට ලෝබකම් කරනවා.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>25</day>
    </date>
    <link>http://www.dinamina.lk/2010/01/25/_art.asp?fn=n10012511</link>
    <topic>ඉඩිඅමීන්, හිට්ලර්, පොල්පොට් වැනි අයගේ පාලනයකට මේ රට බාර දීමට මා සූදානම් නෑ</topic>
    <author>අමල් යශෝමන් ජයසිංහ සහ කොලොන්නාව සමූහ – ඒ. සුමනසේන</author>
    <content>මහත් කැපවීම් කර දිනාගත් මාතෘභූමියේ ඉඩිඅමීන්, හිට්ලර් හෝ පොල්පොට් යුගයකට යාමට තමන් කිසිසේත්ම ඉඩක් නොතබන බවද ඒ සඳහා මේ රටේ සියලු ජනතාව තමන් සමඟ එක්වී සිටින බව තමන් විශ්වාස කරන බවද ජනාධිපති මහින්ද රාජපක්‍ෂ මහතා ප්‍රකාශ කෙළේය.මේ රටේ තරුණයන්ගේ හදවත පත්ලේ තිබූ මාතෘභූමිය පිළිබඳ ආදරය ඒ හදවත්වලින් එළියට ගැනීමට තමන් සමත්වූයේ තමන්ගේ පුතුට මෙන්ම මේ රටේ සියලු දූ පුතුන්ට තමන් එකසේ ආදරය දක්වන තාත්තා කෙනෙක් වීම නිසා බවද ජනාධිපතිවරයා පැවසීය.ජනාධිපති මහින්ද රාජපක්ෂ මහතාගේ ජය තහවුරු කිරීම සඳහා කොලොන්නාව, සේදවත්ත නවලෝක ක්‍රීඩාංගණයේදී පැවැති මහා ජනහමුවේ දී එතුමා එසේ පැවසීය.බස්නාහිර පළාත් සභා මන්ත්‍රී කොලොන්නාව ශශ්‍රී ලනිප ප්‍රධාන සංවිධායක ආර්. දුමින්ද සිල්වා මහතාගේ සංවිධානයෙන් පැවැති මෙම දැවැන්ත ජනහමුවට ලක්ෂයට ආසන්න මහා ජනකායක් සහභාගි වී සිටියහ.එහිදී තවදුරටත් ජනතාව ඇමතූ ජනාධිපතිවරයා මෙසේද පැවැසීය.දැන් මෙයාලා එන්නෙ හොඳකට නම් නොවේ. මා මෙහෙම ආරක්ෂක උපදෙස් මත ආවරණයක් තුළ සිට කතා කරන්නෙ කොටියාගෙන් විතරක් නොවේ කොටි හිතවාදීන් ද ඉන්න බව දන්න නිසයි. මගේත් එකම කැමැත්ත ඔබ අතරම සිටිමින් ඔබට කතා කරන්නයි.සමහරුන් බලා ඉන්නවා අපේ අයට මස්කටු කන්ඩ දෙන්න. අපිව හිර ගෙදරට දාන්න බලාගෙන ඉන්නවා. ඒත් අප බියවිය යුතුද? නැහැ, කොහෙත්ම නැහැ, මේ 26 දායින් පසුව තමන්ගේ නිදහස ද ලබාගන්නා බව පැවසූ ජනාධිපතිවරයා 26දා පමණක් නොව 27 දා ද මේ රටේ ජනාධිපතිවරයා තමන් බවද පැවැසීය.මට මේ රට ලැබෙන කොට මේ රට ගිවිසුමකින් වේලුපිල්ලේ ප්‍රභාකරන්ට ලියාදීල තිබුණ. කොටියා කියා කිසිම කෙනෙක් කට ඇරල කියන්න බයවුණා. කොටින්ව හැඳින්වූයේ විමුක්තිකාමීන් කියලයි. ඒ තරමට ම උන්ට බයවෙලා හිටියේ.මුළු ලෝකයමත් ඇවිත් කියන්නෙ විමුක්තිකාමීන් කියලයි. මේ රටේ කොටසක් ම උන්ගේ පාලනය යටතේ තිබුණේ. කොටි පොලිසි, කොටි අධිකරණ, කොටි බැංකු, කොටි හමුදා ආදී සෑම අතින්ම එල්. ටී. ටී. ඊ. ය ශක්තිමත් වෙලා හිටියේ.කොටියට ගිය රටක් මට ලැබුණේ. මේ රටේ තරුණ පිරිස හමුදාවට එකතු වන්නේ නැහැ. රට ගොඩනැඟීමට නිසි නායකත්වය අවශ්‍ය වුණා. ත්‍රස්තවාදයට සාර්ථකව මුහුණදීමට මේ රටට ආදරය කරන තරුණ පිරිස සිටිය යුතුයි. ඒ අතරේ දී මගේ පුතා ඇහුව එයා හමුදාවට බැඳෙන්න ද කියලා.මගේ පුතාට සෝබෝන් යන්නයි කියල මට කියන්න පුළුවන්ද? මේ රටේ සෑම තරුණ දුවෙකුට පුතෙකුට තාත්තා වූ මට මගේ පුතත් හමුදාවට බැඳෙන විට සතුටක් ලැබූවා. සියලු දෙනා එකාවන්ව කැපවීමෙන් නිදහස් කරගත් අප රට ශීඝ්‍ර සංවර්ධනයකින් ස්වයංපෝෂිත වූ රටක් නිර්මාණය කරගත යුතුව ඇතැයි ද ජනපතිතුමන් පැවැසීය.මා රට බාරගන්න විට ලක්ෂ 6කට සීමා වී තිබූ රාජ්‍ය සේවය ලක්ෂ 12 දක්වා වර්ධනය කළා. මේ වන විට පාලම්, වරාය, විදුලි බලාගාර, ඉදිවෙමින් මංවාවත් ගොඩනැඟී කාපට් වී තිබෙනවා.මේ සංවර්ධනයේ සියලු උරුමයන් මේ රටේ ජනතාවටයි අපේ අනාගත පරම්පරාවටයි මා හැමවිටම ඡන්ද බලාගෙන නොව මා උපන් රට කියන හැඟීමෙන් කටයුතු කරන්නේ.සම්බන්දන් මහත්තයා මා හමුවන්න ඇවිත් යෝජනා ගණනාවක් ඉදිරිපත් කළා. ඒ ඉල්ලීම්වලට එකඟවන්නට මට පුලුවන්කමක් තිබුණේ නෑ. ඒවා ඒ තරම් භයානක බරපතළ ඉල්ලීම්, ආයුධ බලය යොදවල එදා ප්‍රභාකරන් ලබාගන්න හැදුව උතුරු පළාතේ වෙනම රාජ්‍යය සම්බන්දන් නිර්මාණය කරන්නට ඉල්ලීම් ගේනවා. ඒකීය රට සංකල්පයට පිටින් මා කටයුතු කරන්නෙ නැහැ.ඒ නිසාම මා කතාව ටිකක් ඇදගෙන යන්න දීල මං කිව්ව 27 දා පසුව බලමු කියලා. ඒත් ෆොන්සේකා මහතා මා බැහැ කී ඒ හැමදේට ම හා කියල තිබෙනවා. ප්‍රභාගේ අම්ම, තාත්තගෙ සල්ලි වුණත් කමක් නැහැ කියපු එයාලට මේවා ඒ තරම් කජ්ජක් නොවන බවත් ෆොන්සේකාගේ මැතිවරණ ප්‍රකාශනයේ ඒකීය වචනයත් හැලී නොම්මර නැති බොරු පොරොන්දු සහිත ප්‍රකාශනයක් බවත් ජනාධිපතිවරයා සඳහන් කෙළේය.විශේෂයෙන් ජනාධිපති ධූරයට විනයගරුක බවක් තිබිය යුතුයි. සංවරකම තිබිය යුතුයි. පුංචි දරුවෙක් නායකයො කියන වචන අසාගෙන ඉන්නවා. බොහෝදුරට තරුණ තරුණියන් නායකයාගෙ වචන ඇසුරින් යමක් ඉගෙන ගැනීමට බලා සිටිනවා. ඒ නිසා සෑම විටකදීම නායකයෙකු සෑම අතින්ම ආදර්ශවත් විය යුතුව තිබෙනවා.මේ ළඟදී මා මඟුල් ගෙදරකට ගියාම එහි පුංචි දරුවෙක් මා දිහා බලා ඉඳල ජයවේවා කිව්වා. ඒ දරුවාට මාස 8ක් විතර ඇති. මට ජයවේවා කියා කීවා ම දරුවගෙ මවුපියො කිව්වෙ තාම අම්ම, තාත්තා කියලවත් කිව්වෙ නැති දරුවා මේ විදිහට ජයවේවා කිව්වෙ කියලා.හැබැයි මේ දරුවා කීවා නම් කලවැද්දා, පාහරයා කියල මොකක්ද වෙන්නෙ? විශේෂයෙන් ජනාධිපතිවරයකුට කිසිම අයිතියක් නැහැ ආවාට ගියාට කතා කරන්න. මෙයාලට දෙන යම් ඡන්ද ප්‍රමාණයක් තියේද ඒ රොඩු ටික අරන් රටවල් ගානෙ ගිහින් මෙයාලා කියන්නෙ මෙන්න රට බෙදනවට කැමැත්තෙන් අපේ රටේ මිනිස්සු දුන්න ඡන්ද කියලා. ගිවිසුමට එකඟයි කියලා. මා කතා කරන්නේ රටට ආදරේ කරන මිනිසුන්ටයි.හාමුදුරුවනේ, මා බුදුන් වහන්සේ අදහන කෙනෙක්. අද විපක්ෂයේ සිටින අයත් වේදිකාවෙ කියන්නේ ජනාධිපතිතුමාට ජය නියතයි කියලා. ඒ ඔවුන්ගේ හදවතේ තියෙනවා බුලත් කොළයට විශිෂ්ට ජයක් මේ රටේ ජනතාව ලබාදී රටම විජයග්‍රහණය කිරීමට.මගේ අත්වල ලේ නැහැ. ගිරුවාපත්තුවෙන් ආපු රෙද්ද බැනියම අඳින මට මඩ ගහනවා හාමුදුරුවනේ, ත්‍රස්තවාදය සහමුලින්ම අතුගා දැමුවාට මෙයාලා ඉරිසියාකම් කරනවා. තොණ්ඩමන් මහත්තයාගෙ ගෙදර කෑමකට ගිය මා ආවේ ඉඩමක් ගන්නද කියල අහලත් තිබෙනවා.එයාලගෙ වේදිකාවට එයාලම බෝම්බ ගහගන්න ඉන්නවාලු. මේ රටේ සියලුම ජනතාව මේ රට එක්සේසත් කිරීමේ දී දුන් සමගිය සහයෝගය වගේම රට සංවර්ධන ක්‍රියාවලියෙන් ගොඩනැඟීමට 26දා රජයට විශිෂ්ට ජයක් ලබාදෙන බව තමන් විශ්වාස කරන බවද ශක්තිමත් ආර්ථිකයක් ගොඩ නගා අනාගත පරපුරට සුරක්ෂිත සෞභාග්‍යවත් රටක් බිහිකරදීම තමන්ගේ එකම අරමුණ බවද එතුමා වැඩිදුරටත් පැවැසීය.ජාතික නිදහස් පෙරමුණේ නායක විමල් වීරවංශ මහතා- පරදේශක්කාර රූකඩ හවුලට එරෙහිව මේ රටේ සියලු ජනතාව මේ රටේ ජනාධිපති විය යුත්තේ අන් කවරකුවත් නොව මහින්ද රාජපක්‍ෂ බවට 26 දා ඔප්පු කර පෙන්වනවා.අම්බලම්ගොඩ ජනතාවත් ඔප්පුකර පෙන්වනවා. මේක අලිය මග ඇරපු ඡන්දයක්. රනිල් වික්‍රමසිංහ කල්පනා කළා නිකම්ම පරදිනවාට වඩා යුද ජයග්‍රහනයට ටිකක් හෝ නමක් ඇති සරත් ෆොන්සේකා තෝරා ගෙන දක්කන්න.මහින්ද රාජපක්‍ෂව බටහිර දංගෙඩියට දක්කන්න බැහැ. මේ රටේ කවුරුවත් ජාත්‍යන්තර අධිකරණවලට දක්කන්න බලාඋන්නාට වැඩක් වෙන්නෙ නැහැ. රනිල්ට බැරි වැඩේ ෆොන්සේකාට බාරදුන්නා කරන්න කියලා.එ. ජා. පයේ වෙබ් අඩවියත් මහින්ද රාජපක්‍ෂ මහතා 73% කින් ජයග්‍රහණය කරනවා කියල නිකුත් කරලා සරත් ෆොන්සේකාට ලැබෙන්නේ 23% යි. යුද්ධ කරන්න ඉහළට දමපු ෆොන්සේකාට මහින්ද රාජපක්‍ෂට වඩා යුද්ධෙට වළකපාපු රනිල්, මංගල, මනෝ, රාවුෆ් කොහොමද හොඳ වුණේ. අගමැතිව සිටි මහින්ද රාජපක්‍ෂ දළදා මන්දිරයෙදි මේ රට නිදහස් කරදෙන බවට ප්‍රතිඥා දුන්නා.දින 12 කින් විශ්‍රාම යාමට සිටි ෆොන්සේකාව පත්කළා. ෆොන්සේකා තමයි ගුවන් හා නාවික හමුදාපතිවරුනට නියෝග දීලා තියෙන්නෙ. පොලිස්පති, සිවිල් ආරක්ෂක බළකායෙ ප්‍රධානියාගේත් කොටස කරලා \;යන්නෙ ෆොන්සේකාමලු.එයා ලකුණු දමාගන්නවා මමයි යුද්ධය කරලා රට බේරාගත්තෙ කියල. යහපත් මානසිකත්වයක් නැති අයෙකුට නායකත්වය දෙන්න පුලුවන්ද? පුද්ගලීකරණ ප්‍රතිපත්තිය අත්හැරපු මහින්ද රාජපක්‍ෂ පරාජය කරන්න නිර්පාක්‍ෂික අපේක්ෂකයො බලාගෙන ඉන්නවා. රාජපක්‍ෂලගෙ පවුල් පාලනයට තිත තියමුලු. රාජපක්‍ෂලා දේශපාලනයෙන් හම්බ කළා කියනවා නම් ඇවිල්ල ඔප්පු කර පෙන්වන්න.අපි රනිල් මංගලට හොරා කියන්න ගියෙ නැහැ. අවි ආයුධ ගනුදෙනු ගැන හෙළිකරන්න කතා කලාම කේන්ති යනවා. ඔර්ජිනල් ෆොන්සේකා තමයි දැන් එලියට එන්නෙ. උපුල් ඉලංගම්ගේ මහත්තයා විස්තරේ දුන්න විතරයි මෙන්න ඇත්ත ෆොන්සේකා එළියට ආවා. රටේ නායකත්වය ෆොන්සේකාට ගියොත් ඔහු ජනතාව අමතාවි මගේ ආදරණීය පාහරයිනි කියලා. වියරු වැටුනු මානසිකත්වයක් තියෙන්නේ.පොල්පොට්ගේ මිනීමරු පාලනය හා සමාන පාලනයක් බිහිවෙනවා. කොළඹ 7 නෝනලා ෆොන්සේකාට ගැහුවොත් සතියෙන් තේරේවි ෆොන්සේකාගෙ තරම. මුසම්මිල් මන්ත්‍රීතුමා සල්ලිවලට ගන්න ආවා. ඔක්කොම හඬ පටි හා අත්තිකාරම් මුදලුත් එක්ක අපි නීතියට බාරදුන්නා. යහ පාලනයට එන නායකයෙක් නම් මන්ත්‍රීවරුන් සල්ලිවලට ගන්න හදන්නෙ නැහැ. මහජන බලය සල්ලිවලට ගන්න හොරකම කළා.කොලොන්නාව ශ්‍රීලනිප ප්‍රධාන සංවිධායක බස්නාහිර පළාත් සභා මන්ත්‍රී ආර්. දුමින්ද සිල්වා මහතා - දේශයේ පිනට පහල වූ නායකයා රැක ගැනීමයි අද අප කළයුතු වන්නේ.මේ රටේ නායකයින් කීප දෙනකුම රට පාලනය කළත් ත්‍රස්තවාදය විනාශ කිරීමට නොහැකි වුණා. ඒ අයට නොයෙක් හේතු තිබුණා. රටම ගිලගත් ත්‍රස්තවාදයෙන් බැට කෑ අහිංසක ජනතාව එක හඬින් ඉල්ලා සිටියේ අපේ රට මිනීමරු ත්‍රස්තවාදයෙන් බේරා දෙන්න කියලයි. අපේ ජනාධිපති මහින්ද රාජපක්ෂ මහතා ත්‍රස්තවාදය නිමා කරන බවට ජනතාවට සහතික වුණා.අද ත්‍රස්තවාදය සහමුලින් පරාජය කළ නිදහස් රටක් එතුමා ජනතාවට ලබාදී තිබෙනවා. දැන් රට සංවර්ධනය කරා ගෙන යමින් තිබියදී සමහරු මේ රට ආපස්සට රැගෙන යන්නට වලිකනවා. මේ නිදහස් රට රැකගතයුතුයි.කොලොන්නාවට ආපු බටහිර ගැත්තෙක් කියල තියෙනවා මස් ගොබ්බෙක් කියන කතාවක්, මාත් දකුණේ, ඕන දෙයකට සූදානම් කියල. කියන්න කැමැතියි මේ 26 දා මේ රටේ ජනාධිපති මහින්ද රාජපක්‍ෂ මහතාගේ නායකත්වයෙන් රට සංවර්ධනය කරා ඉදිරියට යනවා.පරිසර හා ස්වාභාවික සම්පත් ඇමති පාඨලී චම්පික රණවක මහතා- ප්‍රජාතන්ත්‍රවාදය ගැන මහ ඉහළින් අද කතා කරන රනිල්ලාට අද අතීතය අමතක වෙලා. 77 දී හෙක්ටර් කොබ්බෑකඩුව ජනාධිපති අපේක්ෂකයාගෙ ඡන්දයත් කොල්ල කෑවා.පික් පොකට් ගහලා හොරට දිනපු රනිල් අද ප්‍රජාතන්ත්‍රවාදය කතා කරනවා. රනිල්ලාට සාධාරණය හෝ ප්‍රජාතන්ත්‍රවාදය ගැන හෝ කතා කරන්න කිසිම සදාචාරාත්මක අයිතියක් නැහැ.අද ප්‍රජාතන්ත්‍රවාදය ගැන කතා කරන සෝමවංශලා ඡන්දය දෙන්නන්ගේ ඔලුවට වෙඩි තියන්න නියෝග කළේ. වස්කඩුවේ පොහොද්දරමුල්ලේ හාමුදුරුවන්ට නලලට වෙඩි තියලයි ව්‍යාපාරය ආරම්භ කළේ.අද රනිල් - සෝමවංශලා එක්ක එක පිලට ඉඳන් ලොකුවට යහපාලනය ගැන කතා කරනවා. එක් පැත්තකින් ප්‍රභාකරන්ගෙ බෝම්බයට බියෙන් පසු වුණ මේ රටේ අහිංසක මිනිස්සු තව පැත්තකින් සෝමවංශලාගෙ තුන්ඩු කෑල්ලට බියෙන් ජීවත් වුණා.අධ්‍යාපන ඇමැති සුසිල් පේ‍්‍රම්ජයන්ත මහතා- මේ වන විට කොලොන්නාවට සුවිශේෂ වැඩකොටසක් ඉටුකොට තිබෙනවා. දැවැන්ත සංවර්ධන ව්‍යාපෘතින් ඉටු කරමින් නිදහස් අධ්‍යාපනය වළපල්ලට දමන්න ගිය වෙලාවෙ අධ්‍යාපනයට ධවල පත්‍රිකාවක් ගෙන ආ රනිල්ට එය හකුලාගන්න සිදුවුණා. එහෙත් අද එතුමාට ඒවා අමතක වෙලා. අද අධ්‍යාපනය ගැන කතා කරනවා.ගුරුවරුන් 62,000 ක් පුහුණුවීම්වල නිරත වී සිටිනවා. ගතවූ වසර 3 ඇතුළත 14% දක්වා විදුහල්පති පත්වීම් ලබාදී තිබෙනවා. අනාගත දරු පරම්පරාවට තාක්ෂණය සමඟ ඉදිරියට යාමට අමාත්‍යාංශ මට්ටමින් ක්‍රියාත්මක වී තිබෙනවා. මේවා ඉටු වන්නේ මහින්ද රාජපක්‍ෂ රජය යටතේ. සරත් ෆොන්සේකා විධායක ජනාධිපති ධූරය අහෝසි කරන බව මුලදී කියා පසුව කියන්නේ නිකං ජනාධිපති කෙනෙක් මට වැඩක් නැහැ කියලා. අද ඒ ඔවුන්ගේ සටන්පාඨය පුස්සක් බවට පත්වෙලා. ඔවුන්ගේ ආණ්ඩුවේ අගමැති පුටුවට සරත් ඇන් සිල්වා බලාගෙන ඉන්නවා. එහෙම නම් රනිල් මහත්තයට නිකංම නිකං අගමැතිකමක්වත් ලැබෙන්නෙ නැහැ.ෆොන්සේකා කියන දෙවල් අහගෙන ඉන්න විට ඔහු හිතේ යමක් තියාගෙන කතා කරන කෙනෙක් බවට ජනතාවට තේරුම් ගොස් තිබෙනවා. 26 දින ජනාධිපතිතුමා 65%කට අධික ප්‍රතිශතයකින් ජයග්‍රහණය කරනවා යැයි ද පැවසීය.කම්කරු ඇමැති ආචාර්ය මර්වින් සිල්වා මහතා- ෆොන්සේකාගේ කට්ටියට මම මේ ටික කෙලින් කිව යුතුයි. අපට කා සමඟවත් ක්‍රෝධයක්, වෛරයක් මේ මැතිවරණ කාලයේ දී නැති බව කිව යුතුයි.ද්වේශයෙන් අප කා දෙසවත් බලන්නේ නැහැ. ෆොන්සේකා ලොකුවට යුද ජයග්‍රහණ එයාගෙ සාක්කුවේ දමාගෙන කතා කළාට ඇත්ත ඒක නෙමේ. ප්‍රභාකරන් නන්දිකඩාල්වල අසුවෙද්දිත් ෆොන්සේකා රටේවත් උන්නේ නැහැ. ගෝඨාභය, ශවේන්ද්‍ර විතරයි හිටියේ. ෆොන්සේකා එතකොට චීනයේ සාප්පු යනවා. මේ රට මහින්ද රාජපක්‍ෂගෙයි. 26දා මැදියම් රැයේදී අමෙරිකා තානාපති කාර්යාලයට වෙලා ඉන්නවා එයාලගෙ රටේ පුරවැසියා ආරක්ෂා කරගන්න. මංගලත් දැන් ගිහින් කියලයි ආරංචිය.ප්‍රවීණ කලාකරු ශි‍්‍රයන්ත මෙන්ඩිස් මහතා- අපේ 99% යි 99% ම අද ජනාධිපති මහින්ද රාජපක්‍ෂ ජනාධිපතිතුමාගේ විජයග්‍රහනය වෙනුවෙන් කැපවී සිටිනවා. එතුමා රට වෙනුවෙන් රටේ ජනතාව වෙනුවෙන් සැදී පැහැදී කටයුතු කරන ජන නායකයෙක්. සියලු දෙනාගේ කෘතවේදිත්වය කලගුණය එතුමාට 26දා දැක්විය යුතු වෙනවා. අපට හෙටක්, අපට රටක් බිහිකර දුන්නේ එතුමා පමණයි.ප්‍රවීණ ගායක රූකාන්ත ගුණතිලක මහතා- මේ ජනවාරි 26දා මගේ ජීවිතයේ අමතක නොවන දවසක්. මීට වසර කීපයකට පෙර 26 දිනකම අපේ ගෙදරට බාබර්ල කට්ටියක් ආවා. ඒ අවස්ථාව දැනටත් මතක් වෙනවිට දුක්බරයි.ඒ අපු බාබර්ලා මගේ නෝනාගේ කොණ්ඩයත් මගේ කොණ්ඩයත් බූ ගාලා දැම්මා. මගේ අහිංසක දරුවන් ඉදිරියේ. ඒ සිද්ධියෙන් කම්පනයට පත්වුණු මගේ දරුවන් සති ගානක් යනතුරු අසනීපයෙන් පසුවුණා.මගේ ගෙට ගිනි තිබ්බා. ගිනි දැල් උඩට බුර බුරා නැඟෙන හැටි බලා මා උන්නා. මගේ හිත් වේදනාව නිවා දමන්න අපේ රත්තරන් ජනාධිපතිතුමා මට සැනසිලි වදන් කිව්වා. මාව සැනසුවා.මොකක්ද කෙරෙන්න ඕනෑ කියා අසා මට සැනසීමක් එදා ලබාදුන්නා. ජනාධිපතිතුමනි ඔබට පින් යැයි පැවසූ රූකාන්ත මහතා ‘හෙට ඔබ රට – ඔබමය රට’ ජනපති නමින් ලියන ලද ඔහුගේ ම තනුවකට ගීතය ගායනා කළේය.නාගරික සංවර්ධන හා පූජා භූමි සංවර්ධන ඇමැති දිනේශ් ගුණවර්ධන, ඉඩම් හා රණවිරු සුබ සාධන ඇමැති ජොන්ස්ටන් ප්‍රනාන්දු, වෙළෙඳ අලෙවි සංවර්ධන හා පාරිභෝගික සේවා ඇමැති බන්දුල ගුණවර්ධන, ප්‍රජාතන්ත්‍රවාදී වාමාංශික පෙරමුණේ නායක වාසුදේව නානායක්කාර මහත්වරු ද මෙහිදී කතා කළහ.ඛනිජ සම්පත් ඇමති ඒ. එච්. එම්. ෆවුසි, නවලෝක සමූහ අධිපති එච්. ධර්මදාස, හිටපු කතානායක එම්. එච්. මොහොමඩ් මහත්වරුද බස්නාහිර පළාත් සභා මන්ත්‍රිනී අසෝකා ලංකාතිලක මහත්මියද ප්‍රවීණ කලාකරුවන් රැසක්ද මේ අවස්ථාවට එක්වූහ.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>25</day>
    </date>
    <link>http://www.dinamina.lk/2010/01/25/_art.asp?fn=n10012512</link>
    <topic> ජනපතිට එරෙහිව එල්ල වූ බොරු චෝදනා පිළිබඳව මහා සංඝරත්නය බලවත්සේ කම්පාවට පත්වෙනවා</topic>
    <author/>
    <content>පසුගිය කාලය තුළ ජනාධිපති මහින්ද රාජපක්ෂ මහතාට එල්ල වූ විවිධාකාර විවේචන පදනම් විරහිත චෝදනා මෙන්ම කටුක වාග් ප්‍රහාරයන් පිළිබඳ මේ රටේ මහා සංඝරත්නය බලවත් කම්පාවට පත්වන බව මල්වතු පාර්ශ්වයේ අනුනායක නියංගොඩ විජිතසිරි නාහිමියෝ පැවසූහ.මහානායක ස්වාමින් වහන්සේලා ඇතුළු ගරුතර ස්වාමින් වහන්සේලා දස දහස් නමකගේ සහභාගිත්වයෙන් දැයට දැහැමි අනාගතයක් හා රටට සෙත්පතා ඊයේ (24) උදෑසන කොළඹ සුගතදාස ගෘහස්ථ ක්‍රීඩා මණ්ඩපයේ පැවැති මහා ජය පිරිත් සජ්ඣායනයට පෙර අනුශාසනාවක් පවත්වමින් උන්වහන්සේ මේ බව පැවසූහ.දිවයිනේ දස දෙසින් වැඩම කරන ලද මහා සංඝරත්නය ජය පිරිත් සජ්ඣායනා කරමින් මෙහිදී ජනාධිපතිවරයාට ආශිර්වාද පළ කළහ.අපරිමිත උද්‍යෝගය, නොසැලෙන ධෛර්ය සහ දැඩි කාර්ය ශූරත්වය නිසාම ජනාධිපති මහින්ද රාජපක්ෂ මහතා සිය දේශපාලන ගමන් මඟ ශක්තිමත් කරගත් බවද මෙහිදී පෙන්වා දුන් උන්වහන්සේ වසර 42ක දිගුකාලීන දේශපාලන ගමන් මඟ තුළ සහ සමාජ සංවර්ධන ගමන් මඟ මහජනතාව සමඟ එක්ව සියලු දුක් කම්කටොලු විඳදරා ගනිමින් එතුමා පැමිණි ගමන් මඟ සියලුදෙනාට ආදර්ශමත් බවද පැවසූහ.ජනාධිපති මහින්ද රාජපක්ෂ මහතා නිරන්තරයෙන් මහා සංඝරත්නයේ අවවාද සහ අනුශාසනා ලබාගත්තේ්ය. සියලු දෙනාගේ ම සහයෝගය ලබා ගනිමින් යුද්ධය අවසන් කිරීමට එතුමා ඉටුකළ කාර්ය භාර්ය වැදගත්ය.ඉතාම බැරෑරුම් අවස්ථාවලදී පවා විචාරශීලීව කටයුතු කරමින් සියලුදෙනාගේ ආකර්ශනය දිනා ගැනීමට එතුමා සමත්විය.විධායකය ශක්තිමත්ම පවත්වාගෙන යමින් පොදු ජනතාවට අවශ්‍ය සියලු පහසුකම් ලබාදීමට ජනාධිපතිවරයාට හැකිවිය. රටේ සංවර්ධනයට අදාළව එතුමා පහන් එළියක් වන බවද කිවයුතුමය.අද නගරයේ මෙන්ම ගමේ ද සියලු ජනතාවගේ කෘතවේදීත්වය ජනාධිපතිතුමාට හිමිවේ. බෞද්ධ ආචාර්ය ධර්මයන් තුළ වන උට්ඨාන වීර්යය නිරතුරුව ජීවිතයට සම්බන්ධ කර ගනිමින් කටයුතු කරන ජනාධිපතිතුමාට මේ රට ගොඩ නැගීමට ද ශක්තිය ඇත.වෛරය ධාර්මික බවින් ජයග්‍රහණය කරන්නට අධිෂ්ඨාන කර ගනිමින් අපේ රට අනාගතයේ දී සෞභාග්‍යමත් රාජ්‍යයක් බවට පත්කර ගන්නට ජනාධිපතිවරයාට ශක්තිය ධෛර්ය ලැබේවායි ද උන් වහන්සේ ආශිර්වාද පළ කළහ.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>25</day>
    </date>
    <link>http://www.dinamina.lk/2010/01/25/_art.asp?fn=n10012513</link>
    <topic>ෆොන්සේකාගේ අත්තනෝමතික තීරණවලින් හමුදාවේ විශාල පිරිසක් අධිකරණයේ පිහිට පතනවා</topic>
    <author>ස්වර්ණා විජේකෝන් සහ ප්‍රාර්ථනා වීරසිංහ</author>
    <content>සරත් ෆොන්සේකා මහතාගේ සේවා කාලය තුළ ඔහුගේ අත්තනෝමතික තීරණ හේතුවෙන් හමුදා සේවයෙන් නෙරපූ සියයකට අධික පිරිසක් අධිකරණයේ පිහිට පතා සිටින බව, ලුතිනන් කර්නල් සිරිල් පෙරේරා මහතා ප්‍රකාශ කරයි.ෆොන්සේකා මහතාගේ පාලන කාලය තුළ මෙසේ සේවයෙන් නෙරපා දැමූ බොහෝ දෙනෙකුට චෝදනා පත්‍රයක්, විනය පත්‍රයක් හෝ විනය පරීක්ෂණයක් සිදු නොකර අත්තනෝමතික තීන්දු-තීරණ මත ඉවත් කිරීමෙන් ඔවුන්ගේ ජීවිත ඉතා දුක්ඛිත තත්ත්වයට පත් වී ඇති ආකාරය ද සිරිල් පෙරේරා මහතා පෙන්වා දුන්නේය.ලුතිනන් කර්නල් සිරිල් පෙරේරා මහතා මේ අදහස් ප්‍රකාශ කෙළේ පසුගියදා (23) මහවැලි කේන්ද්‍රයේදී පැවැති මාධ්‍ය සාකච්ඡාවකට සහභාගි වෙමිනි.මේ අවස්ථාවට සරත් ෆොන්සේකා මහතාගේ පාලන කාලය තුළ අසාධාරණ ලෙස සේවයෙන් නෙරපා දැමූ මේජර් ලක්ෂ්මන් පලිහපාන, කෝප්‍රල් ජයසූරිය, බලලත් නිලධාරී බස්නායක, 3 වැනි ශ්‍රී ලංකා වෛද්‍ය බළකායේ බණ්ඩාර යන මහත්වරු මාධ්‍ය හමුවේදී අදහස් පළ කළහ. ලුතිනන් කර්නල් සිරිල් පෙරේරා මහතා මෙසේ ද කීවේය.1980 යුද හමුදා සේවයට බැඳුණු මා අවුරුදු 27 ක සේවා කාලයක් සම්පූර්ණ කොට ලුතිනන් කර්නල් තනතුරට පත්ව කන්කසන්තුරේ අණදෙන නිලධාරීයා ලෙස සේවය කළා. ඉන්පසුව නැගෙනහිර, අම්පාර 3 වැනි කාන්තා බළකායේ අණදෙන නිලධාරියා ලෙස සේවය කළා. කඳවුරේ විනය හා ආරක්ෂාව රැකීම මගේ ප්‍රධාන කාර්යය වූවා.කඳවුරේ චෝදනා 10 ක් සහ විනය චෝදනා 7 ක් සමඟ අයහපත් චරිතයකින් යුත් සෙබළියන් 2 ක් සිටියා. ඔවුන්ට විරුද්ධව රත්තරන් බඩු සොරකම් කිරීම, අයාලේ යෑම ඇතුළු චෝදනා රාශියක් ගොනුකර තිබුණා.මම ඔවුන්ට අවවාද කළා යහපත් ලෙස හැසිරෙන්න කියා. ඉන්පසු එම සෙබළියන්ගේ පියා ගෙන්වා ඔහු ඉදිරියේත් අවවාද කළා. ඉන්පසුවත් පැමිණි චෝදනා අනුව එම සෙබළියන් අස් කිරීමට මා තීරණය කළා.මේ නිර්දේශය ස්වේච්ඡා බලසේනා මූලස්ථානයට යැවීමෙන් පසු ජනරාල් සරත් ෆොන්සේකා නියෝගයක් කළා. සෙබළියන් දෙදෙනා පල්ලේකැලේ කඳවුරට මාරු කරන්න කියා. යුද හමුදා නීතිය අනුව එය කළ නොහැකියි. පසුව එම සෙබළියන් සිවිල් නිවස්නයක නැවැත්තුවා. එය යුද හමුදා නීතියේ 63 (2) වගන්තිය උල්ලංඝණය කිරීමක්.එම මාස දෙක ඇතුළත සරත් ෆොන්සේකා මහතාට එම කාන්තා සෙබළියන් දුරකථන ඇමතුම් 163 ක් ලබාගෙන තිබෙනවා. යුද හමුදාවේ ජ්‍යෙෂ්ඨයන්ට දුරකථන වලින් කතා කිරීම තහනම් වුවත් කාන්තා සෙබළියන්ට එය වලංගු වූයේ නැහැ.ඉන්පසුව මාව වැටුප් රහිත අනිවාර්ය නිවාඩු යැවීමට සරත් ෆොන්සේකා මහතා තීරණය කර තිබුණා. එහෙත් මට විරුද්ධව කිසිම විනය චෝදනාවක් නැහැ. මේ අසාධාරණයට එරෙහිව නිර්දේශයත්, සුසිල් චන්ද්‍රපාල සර් විසින් පරීක්ෂණ කොට මෙය නිෂ්ප්‍රභ කරන බව ලිඛිතව දැක්වූවා.ඉන්පසුව සරත් ෆොන්සේකා මහතාගේ උපදෙස් මත කාත්තා සෙබළියන් දෙදෙනා මට විරුද්ධව මානව හිමිකම් නඩුවක් පැවරුවා. එම නඩුවේ සාක්ෂිකරුවන් ලෙස සෙබළියන් විසින් නම් කර තිබුණේ සරත් ෆොන්සේකා මහතායි.නඩුව විභාගයට ගත් පළමු දිනයේම උසාවියේ දැනුම් දීමකින් තොරව සරත් ෆොන්සේකා මහතා සාක්ෂි ලබාදීමට උසාවියට පැමිණියා. එහෙත් උසාවිය විසින් එය ප්‍රතික්ෂේප කොට ඔහුට වහාම පිට වී යන ලෙස නියෝග කළා.ඉන්පසුව සරත් ෆොන්සේකා මහතා යුද හමුදාපති ධූරයට පත් වූවා. ඉන්පසුව සෙබළියන් දෙදෙනාට උසස්වීම් ලබා දී කිසිම අයහපත් වාර්තාවන් නැති මා සේවයෙන් ඉවත් කළා.ඉන්පසුව මා මේ අසාධාරණයට විරුද්ධව අධිකරණයේ පිිහිට පැතුවා. තාමත් ඒ කටයුතු කරගෙන යනවා.මෙවැනි කෙනෙක් රටේ නායකයා ලෙස පත්වුවහොත් රටට අත්වන ඉරණම ගැන අපි මෙන්ම මේ රටේ සියලු ජනතාව නැවත වතාවක් කල්පනා කළ යුතුයි.මේජර් ලක්ෂ්මන් පලීපාන මහතා - සිංහ රෙජිමේන්තුවේ සේවය කළ මා ක්‍රියාන්විත විශාල ප්‍රමාණයක සේවය කොට රණශූර ඇතුළු පදක්කම් කිහිපයක් ලබාගෙන තිබෙනවා. දැනට මා ආබාධිතයි.ල්ලේකැලේ ගෙයක රඳවා සිටි සෙබළියන් දෙදෙනා ස්වේච්ඡා බළකා මූලස්ථානය වෙත එවන ලෙස හිටපු හමුදාපති ශාන්ත කෝට්ටේගොඩ මහතා ලබාදුන් දුරකථනය ආමන්ත්‍රණය කළේ මමයි. ඔහු විසින් ලබාදුන් පණිවිඩය කාන්තා සෙබළියන් දෙදෙනාට දැන්වීමෙන් පසුව ඔවුන් කිව්වේ කවුරු කිව්වත් අපි යන්නේ නෑ. සරත් ෆොන්සේකා මහතා කියනකම්. අපි සරත් ෆොන්සේකා මහතාට කතා කරන්නන ඕන කිව්වා.ඉන් මාස 7 කට පසුව අනිවාර්ය නිවාඩු සහිතව මාව ගෙදර යැව්වා. මේ අසාධාරණයට විරුද්ධ මා උසාවියට ගියත්, මගේ නඩුව පෙනී සිටින නීතිඥයන්ටත්, මගේ පවුලේ සාමාජිකයන්ටත් විවිධ බලපෑම් ආවා. මගේ නඩුවට පෙනී සිටීමට නීතිඥයෙක්වත් ඉදිරිපත් වූයේ නැහැ.මට මේ වගේ ඉරණමක් අත්කරලා මගේ අනාගතය අඳුරු කළා වගේම ගෙදර යවපු තවත් වේටර්ලා, රියැදුරන් බොහෝමයක් සිටිනවා.සරත් ෆොන්සේකා මහතාට මේවා බොරු කියා ඔප්පු කරන්න හැකියාවක් නැහැ. ඒවට අදාළ සියලුම සාක්ෂි අපි ළඟ තිබෙනවා.මෙවැනි කෙනෙක් නායකයෙක් ලෙස තෝරා ගැනීමට මේ රටේ ජනතාව කිසිසේත් කැමැති නොවන බව අපි දන්නවා. මේවා ප්‍රකාශ කිරීමට තරම් වාතාවරණයක් අපිට තිබුණේ නැහැ. අපේ ජීවිතය බේරා ගැනීම අපිට තිබූ විශාල අභියෝගයක්. එහෙත් දැන් ජනතාව මේවා ගැන දැනුවත් විය යුතුයි.අපි කිසිම වරදක් නොකර කාන්තාවන් නිසා මෙවැනි දඬුවමකට ලක්වූවා නම්, රටේ සමන්ත ජනතාවට අත්විඳින්නට වන ඉරණම ගැන අමතුªවෙන් කිවයුතු නැහැ.බලලත් නිලධාරී විජේතුංග මහතා - 1987 යුද හමුදා සේවයට බැඳුන මා වසර 19 ක් ක්‍රියාන්විතයේ රාජකාරි කළා. පූනරින් ප්‍රහාරයෙන් අතුරුදන් වෙලා පසුව නැවතත් යුද හමුදා සන්නද්ධ රථයකට යට වී පසුදා තමයි ගොඩට ගත්තේ. ඒ සේවයට ඇගැයීමක් ලෙස බත්තරමුල්ලේ කඳවුරට උසස්වීමක් ලැබුණා. එහි කාන්තා හා පිරිමි දෙගොලේලෝම සිටියා. මට පැවරී තිබුණේ කඳවුරේ විනය හා පුහුණු කිරීම් පිළිබඳව කටයුතු කිරීමටයි.එක් දිනයක රාත්‍රි 7.30 ට පමණ ආපන ශාලාවේ කාන්තා සෙබළියක් ආහාර ගන්නා ඩෙස් එකට ගසමින් ඉහළ නිලධාරීන්ට බැණ වදිමින් සිටියා. පසුදා එම සෙබළිය ගෙන්වා එසේ නොකරන ලෙස අවවාද කළා.ඉන් දින 2 කට පසුව මට ස්ථාන මාරුවක් ආවා. වවුනියාව කඳවුරට සරත් ෆොන්සේකා මහතාගේ නියෝගයක් අනුව පැය භාගයක් ඇතුළත නැවත එය අවලංගු කොට විනාඩි පහක් ඇතුළත කඳවුරෙන් ඉවත් වෙන ලෙස නියෝගයක් නිකුත් කළා.මට හමුදා කඳවුරේ ගේට්ටුව ළඟවත් ඉන්නට දුන්නේ නැහැ. මම කොළඹට පැමිණ එදිනම වවුනියාවට ගියා. එහිදී මගේ නිලය පහත හෙළනවා කියා කිව්වා. මම කිව්වා මං මැරුවත් නිලය ගලවන්නේ නෑ කියලා. ඉන්පසු මගේ ජ්‍යෙෂ්ඨත්වය පහත දැම්මා.ඉන්පසු පැයක් ඇතුළත මාව යුද හමුදාවේ අත්අඩංගුවට ගෙන සිර මැදිරියට දැම්මා. ඉන්පසුව කොළඹ නාරාහේන්පිට හමුදා පොලීසියට ගෙනවිත් මාංචු දාලා දින 11 ක් සිර මැදිරියට දැම්මා. යුද හමුදා චෝදනා විභාග කිරීමකින් තොරව මාව සේවයෙන් අස් කළා.මම ඊට විරුද්ධව උසාවියේ නඩුවක් දැම්මා. මට වැටුපක් හෝ විශ්‍රාම වැටුපක් ලැබෙන්නේ නැහැ. දැනට මං ආරක්ෂක නිලධාරියෙක් ලෙස සේවය කරන්නේ මගේ දරුවන් දෙදෙනා ජීවත් කරවීමටයි.මේ වගේ පුද්ගලයෙක් ජනාධිපති වුණොත් මට වගේම මේ රටේ හැම දෙනාටම දෙයියන්ගේම පිහිටයි.බලලත් නිලධාරී බස්නායක මහතා - සරත් ෆොන්සේකා මහතා ඉන්න කාලේ ප්‍රවාහන අංශයේ මා සේවය කළත්, සරත් ෆොන්සේකා මහතා ළඟ රියැදුරෙකු ලෙසයි සේවය කළේ.දවසක් සරත් ෆොන්සේකා මහතාට පහළින් සිිටි නිලධාරියෙක් මට පැවසුවා. ෆොන්සේකා මහතාගේ ඉල්ලීමකට අනුව වාහන අමතර කොටස් වගයක් විකුණා ගැනීමට පංචිකාවත්ත ප්‍රදේශයේ මිල ගණන් සොයා බලන ලෙස.ඒ අනුව මා එම වාහන අමතර කොටස් කඩවල් කිහිපයට විකුණුවත් ෆොන්සේකා මහතා බලාපොරොත්තු වී ඇත්තේ එම තොගය එක් කඩයකට විකුණා මුදල් ලබා ගැනීමටයි.ඒ බඩු තොගය සරත් ෆොන්සේකා මහතාගේ බෑනා වූ ධනුන තිලකරන්න මහතාගේයි. මේ සිද්ධියට ෆොන්සේකා මහතා මා සමඟ වෛර බැඳගත්තා. පසුව යම් යම් සිදුවීම්වලට මාව වරදකරු කොට දිනා 99 ක් නොකඩවා මට පහරදී දින 270 ක් සිරකොට තබා මාව සේවයෙන් නෙරපා දැම්මා. මේ තත්ත්වය නිසා මටත් මගේ දරුවන්ටත් කිසිම සරණක් නැතුව ගියා. මෙවැනි කෙනෙකුට රටේ නායකත්වය හිමිවුවහොත් රටට අත්වන ඉරණම කුමක්ද ?3 වැනි ශ්‍රී ලංකා වෛද්‍ය බළකායේ හෙද සාහයක එම්. ජී. ආර්. ඩී. බණ්ඩාර මහතා - 2003 ඔක්තෝබර් 21 වැනිදා පලාලි යුද හමුදා කඳවුරේ රාත්‍රියේ වාට්ටුවේ සේවයේ යෙදී සිටියේ මමයි. වාට්ටු අංක එකේ රෝගීන් දහසය දෙනෙකුත්, කාන්තා සෙබළියන් එක් අයෙකුත් වාට්ටුවල සිටියා.රෑ හතට විතර සිවිල් ඇඳුමෙන් සැරසුණු කාන්තාවන් 3 ක් වාට්ටුවට ආවා. මම ඒ වෙලාවේ ඒ අයට කිව්වා. ලෙඩ්ඩු බලන්න වෙලාවක් දී තිබෙනවා ඒ වෙලාවට එන්න කියා.එවිට ම ඒ තිදෙනා මට පරුෂ වචනයෙන් බැන වැදී ලෙඩ වී සිටින්නේ සරත් ෆොන්සේකා මහතාගේ සහායිකාව බව පැවසුවා. එවිට මා කිව්වා, මෙතැනට එන කවුරු වුවත් මට ඒ හැමදෙනාම රෝගීයෙක් ලෙස සලකන බව. එවිට ඒ අය බලාගන්නම් යැයි කියමින් පිට වී ගියා.ඉන් දවස් 2 කට පසුව සරත් ෆොන්සේකා සර් මාව කැඳවා සෙල් එකට දමා, සර් රට ගියා. සර් ආයෙත් රට ඉඳන් එනකල් මට ඉන්න සිදු වුණා. ඉන් පස්සේ සර්ම මට දඬුවම් පත්‍රයක් හදලා එයා ළඟට ගෙන්වා චෝදනා පත්‍රය එයාම මගෙන් ඇහුවා. එහෙත් ඒ චෝදනා හතරින්ම මා නිවැරැදි කරු වුවත් සරත් ෆොන්සේකා සර් මට දඬුවම් ලබාදෙන බව එහි සඳහන් කර තිබෙනවා. ඒ අනුව මා නැවත දවස් 48 ක් ගල්පල්ලියේ සිටියා. ඒ කාලය තුළ මගේ උදරයේ ඔපරේෂන් එකක් කළා. ඒ වෙලාවේවත් මගේ දඬුවම ලිහිල් කළේ නැහැ. වේදනාවෙන් සිටි මට උදරය අතගා ගැනීමටවත් මගේ අතේ තිබූ මාංචු ලිහිල් කළේ නැහැ.මේ වෙනුවෙන් මා යුද අධිකරණය හමුවට ගොස් සාධාරණය ඉටුකර ගැනීමට ඉල්ලා සිටියත්, ඔහු මට මේ අවස්ථාව ලබා දුන්නේ නැහැ.මාව හමුදාවෙන් ඉවත් කරන කොට මට වයස 23 යි. මගේ තරුණ කාලේදීම අසාධාරණ දඬුවමක් දුන්නා කියන්නේ රටේ තව තවත් අපරාධවලට තරුණයන් යොමු කිරීම හා සමානයි.මෙවන් ඒකාධිපති නායකයෙක් රටේ නායකයා වශයෙන් තෝරා ගැනීමට ප්‍රථම නැවත බුද්ධිමත්ව කල්පනා කරන මෙන් සැමගෙන් ඉල්ලා සිටිනවා.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>25</day>
    </date>
    <link>http://www.dinamina.lk/2010/01/25/_art.asp?fn=n10012514</link>
    <topic> රට ගැන හිතන නායකයකු වටා ඒකරාශී වීම යුගයේ අවශ්‍යතාවක්</topic>
    <author/>
    <content>ලබන විසිහය වැනිදා පත්කරගත යුත්තේ යුද්ධ කරන නායකයකු නොව රට කරන නායකයකු යැයි, ලේක්හවුස් ජාතික සේවක සංගමයේ හිටපු ලේකම් හා ලේක්හවුස් ප්‍රවාහන කළමනාකරු සුනිල් සෙන්දනායක මහතා කියයි.පක්ෂයක්, ලකුණක්, පාටක් නැති කෙනෙකු පසුපස දිවීම නතර කර ප්‍රතිපත්තියක් තිබෙන රට ගැන හිතන නායකයකු වටා එක්වීම වැදගත් බවද ඒ මහතා අවධාරණය කරයි.එවැනි ප්‍රතිපත්තියක් ඇති එකම නායකයා ජනාධිපති මහින්ද රාජපක්ෂ මහතා බවද ඒ මහතා සඳහන් කළේය.තවදුරටත් අදහස් දක්වමින් සුනිල් සෙන්දනායක මහතා කියා සිටියේ ජාතික සේවක සංගමයේ සිටින තමන් ඇතුළු පිරිසක් ජනාධිපතිතුමා හමුවී එතුමාගේ ජයග්‍රහණය සඳහා සහය දැක්වීමට කටයුතු කළ බවයි.ඒ මහතා මෙසේද කීය.ජනාධිපතිතුමා එක්සත් ජාතික පාක්ෂිකයන් අහක දමා නැහැ. එතුමා සියලුදෙනාට කෘතවේදීව සැලකුවා.අද එජාපය පක්ෂයක් ලෙස අන්ත අසරණව සිටිනවා. මංගල සමරවීර, චන්ද්‍රිකා බණ්ඩාරනායක හා සරත් ෆොන්සේකා යන පිරිස එක්සත් ජාතික පක්ෂය නැති කර තිබෙනවා. අද පක්ෂ නායක රනිල් වික්‍රමසිංහ මහතා කොන්ද පණ නැති නායකයකු ගානටයි පක්ෂ සාමාජිකයන් සලකන්නේ.රනිල් වික්‍රමසිංහ මහතා දේශපාලනයට කිසිසේත්ම සම්බන්ධ නැති කෙනෙක් පක්ෂයට ගෙනත් තම පුද්ගලික තරහවන් පිරිමහ ගන්න හදනවා. මෙයින් සිදුවෙන්නේ පාරම්පරික එක්සත් ජාතික පාක්ෂිකයින් කළ කිරෙන එකයි.රටට වැඩක් කරන පක්ෂය ගැනත්, ජනතාව ගැනත් හිතන නායකයින් එජාපයේ හිටියා. ඩී. එස්. සේනානායක, ඩඩ්ලි සේනානායක, ජේ. ආර්. ජයවර්ධන, රණසිංහ පේ‍්‍රමදාස ඒ නායකයින්.එහෙත් වර්තමාන නායකත්වය පක්ෂයත් සළකුණත් අත හැරලා හමුදා නායකයෙක් ගෙනාවා.ජාතික සේවක සංගමයේ අපිට මෙය අනුමත කරන්න බැහැ.රාජිත සේනාරත්න, ජොන්ස්ටන් ප්‍රනාන්දු යන මහත්වරු පක්ෂයට ආදරය කළ අය. ඒත් ඔවුන් කළකිරී පක්ෂයෙන් ඉවත්වුණා. ඔවුන් ජනාධිපතිවරයා සමඟයි අද ඉන්නේ.ජනපති මේ රට ජයග්‍රහණය කරවන්න කැපවූ නායකයායි. එතුමාට කෘතගුණ දැක්වීම මේ අවස්ථාවේදී අප සැමගේ යුතුකමක්. මොන බාධක ආවත් අපි මේ සටන කරගෙන යනවා.අපි විතරක් නෙමෙයි ලේක්හවුස් ජාතික සේවක සංගමයට අනුබද්ධ ශාඛා සංවිධාන බහුතරයක් තීන්දු කර තිබෙනවා ජනාධිපතිතුමා දිනවන්න කටයුතු කරන්න.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>25</day>
    </date>
    <link>http://www.dinamina.lk/2010/01/25/_art.asp?fn=n10012515</link>
    <topic>කොච්චිකඩේ අන්තෝනි මුනිඳුන්ගේදේවස්ථානයට ඉඩමක් පවරා දෙයි</topic>
    <author/>
    <content>කොළඹ කොච්චිකඩේ ශුද්ධ වු අන්තෝනි මුනිඳුන්ගේ සිද්ධස්ථානයට පැමිණෙන බැතිමතුන්ට ඉඩ පහසුකම් සලසමින් ඊට යාබදව පිහිටි රජයේ ඉඩම සිද්ධස්ථානයට පවරා දීමට ජනාධිපති මහින්ද රාජපක්ෂ මහතා පියවර ගෙන ඇත.ඊට අදාළ ඔප්පුව කොළඹ අගරදගුªරු අති උතුම් මැල්කම් රංජිත් හිමිපාණන් වෙත ජනාධිපතිතුමන් විසින් පසුගියදා පිළිගැන්වීය.175 වැනි වසර සම්පූර්ණවීම නිමිත්තෙන් මේ වසර මුලුල්ලේම එම සිද්ධස්ථානය මඟින් සිදු කරන අධ්‍යාත්මක වැඩසටහන් සඳහා පහසුකම් සැලසීමට අවශ්‍ය මේ ඉඩම ලබා දෙන ලෙස අගරදගුරු මැල්කම් රංජිත් හිමිපාණන් වහන්සේ කළ ඉල්ලීම මත මෙය පරිත්‍යාග කිරීමට පියවර ගැණිනි.ශුද්ධ වූ අන්තෝනි මුනිඳුන්ගේ ශුද්ධ වූ ධාතු රැගත් කරඬුව එතුමන් මිහිදන් කර ඇති ඉතාලියේ පාදුවා නගරයේ සිට ශශ්‍රී ලංකාවට මේ වසර තුළදී වැඩ කිරීමට නියමිතය.එය මේ වසරේ මාර්තු මස 05 වනදා සිට මාර්තු 18 වැනිදා දක්වා ශ්‍රී ලංකාවට වැඩම කර කොළඹ කොච්චිකඩේ ශුද්ධ වූ අන්තෝනි මුනිඳුන්ගේ සිද්ධස්ථාන කරා ගෙන යෑමට ද කටයුතු සූදානම් කර ඇත. මේ සඳහා පැමිණෙන දහස් සංඛ්‍යාත ජනතාවගේ පහසුකම් සැළසීම ද මෙහි අරමුණයි.මෙහි දී අදහස් දැක් වූ කොළඹ අගරදගුරු අති උතුම් මැල්කම් රංජිත් හිමිපාණන් සඳහන් කෙළේ ශ්‍රී ලංකාව තුළ වෙසෙන සියලුම ජන කොටස්වල අයිතිවාසිකම් ආරක්ෂා කිරීමට ජනාධිපතිවරයා ගන්නා උත්සාහය අගය කරන බවයි.සිද්ධස්ථානයේ පූජකතුමන් ද ගුවන් සේවා කටයුතු පිළිබඳ නියෝජ්‍ය ඇමැති සරත් කුමාර ගුණරත්න , ජනාධිපති ලේකම් ලලිත් වීරතුංග යන මහත්වරුද මේ අවස්ථාවට එක්ව සිටියහ.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>25</day>
    </date>
    <link>http://www.dinamina.lk/2010/01/25/_art.asp?fn=n10012516</link>
    <topic>ජනපතිට විශිෂ්ට ජයක්</topic>
    <author>බන්දුල ගුණසේකර</author>
    <content>ශ්‍රී ලංකා නිදහස් උපාධිධාරී සංගමය අවසන් වරට සිදුකරන ලද ජනාධිපතිවරණ මත විමසුමෙන් මහින්ද රාජපක්ෂ ජනාධිපතිවරයාට අතිවිශිෂ්ට ජයග්‍රහණයක් හිමිවන බව එම සංගමයේ ජාතික සංවිධායක උප සභාපති තුෂාර තිලකරත්න මහතා ‘දිනමිණ’ට පැවැසීය.මේ සමීක්ෂණයට අනුව මහින්ද රාජපක්ෂ මහතාට සියයට 61.54 ක ඡන්ද ප්‍රතිශතයක්ද විපක්ෂයේ සරත් ෆොන්සේකා මහතාට සියයට 34.46 ක ඡන්ද ප්‍රතිශතයක්ද හිමිවන බව ඒ මහතා වැඩිදුරටත් සඳහන් කෙළේය.සියයට 06.99 ක් තීරණය නොකළ ජනමතය ලෙස සිටින බවද ඒ මහතා සඳහන් කෙළේය. මේ සමීක්ෂණය පන්සියයක් උපාධිධාරි සමීක්ෂකයින් යොදවාගෙන දිවයිනේ ආසන එකසිය විසි දෙකක දහ අට දහස් හාරසිය හැත්තෑ දෙකක් පමණ වන මහජනතාව නියැඳිය ලෙස තෝරාගෙන සිදුකළ බවද ඒ මහතා වැඩිදුරටත් ප්‍රකාශ කෙළේය.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>25</day>
    </date>
    <link>http://www.dinamina.lk/2010/01/25/_art.asp?fn=r1001251</link>
    <topic>දේශපාලන අනාථයන්ගේ වෑයමකොටින්ට යළි පණ දෙන්නයි</topic>
    <author>වතුරුගම සමූහකේ. කේ. එස්. ආරියදාසමල්වාන සමූහ මහානාම විතානගේ</author>
    <content>ජනපතිගේ ජයග්‍රහණය විජයග්‍රහණයක් කරා ගෙන යාමට මේ රටේ ජනතාව එකා මෙන් පෙළ ගැසී සිටිනවා යැයි, මගී ප්‍රවාහන ඇමැති ලසන්ත අලගියවන්න මහතා පැවසීය.ජාතික හෙළ උරුමය ඇතුළු එක්සත් ජනතා නිදහස් සන්ධානය ජනපති සටන ජය තහවුරු කරලීමේ වතුරුගම ඌරුවල - නැදුන්ගමුව සභාවේ විහාරස්ථානයේ පැවැති මහජන හමුව අමතමින් ඇමැති ලසන්ත අලගියවන්න මහතා එසේ පැවැසීය.මෙම උත්සවයේ මුලසුන ජාතික හෙළ උරුමය මහර ප්‍රාදේශීය සභා මන්ත්‍රී යංගොඩ සීවලී හිමියන් විසින් උසුලන ලදී.ඇමැතිවරයා මෙසේද පැවැසීය.ජනතාවට දුන් පොරොන්දු කිසිවක් අමතක කර නැහැ. ජනපති ජනතාවට දුන් පොරොන්දු ඉටු කළ නායකයෙක්. එතුමාට තවත් වසර දෙකක කාලයක් තිබියදීත් ජනාධිපතිවරණය පවත්වන්නේ ජනතාවගේ ඉල්ලීම නිසයි.ජාත්‍යන්තර ගුවන් තොටුපළ ජාත්‍යන්තර වරාය පමණක් නොව උතුරු පළාතෙත් දැවැන්ත සංවර්ධනයක් ආරම්භ කරලා.රට එක්සේසත් කළ මොහොතක විජාතික බලවේග යු. ඇන්. පී. ජේ. වී. පී. එකතු කරගෙන පක්‍ෂයක් නැති අරමුණක් නැති විශ්‍රාමික නිලධාරියෝ ජනපතිවරණයට ඉදිරිපත් කරලා.දිනාගත් නිදහස දේශය අරාජිත කරල ජන ජීවිතය අවුල් වියවුල් කරල එල්.ටී.ටී.ඊ ය ගොඩ නගන්නත් තමයි අද දේශපාලනයේ අතරමංව සිටින පිරිස අර අඳීන්නේ.ජාතික හෙළ උරුමය විධායක සභික පාර්ලිමේන්තු මන්ත්‍රී අතුරලියේ රතන හිමි-විජාතික අන්තවාදී බලපෑම් ඉදිරිපත් කරලා. රනිල් මහත්තයට එන්න බැරි නිසා ජේ. වී. පී. යු. ඇන්. පී. හවුල් වැලක් එකතු කරල පෙරමුණක් හදාගෙන ලබාගත් නිදහස, දිනාගත් දේශය අරාජික කරන්න උත්සාහයක යෙදිල.මේ අසාර්ථක උත්සාහය 26 දින අන්ත පරාජයකට පත්වූ පසුව යු. ඇන්. පියත්, ජේ. වී. පී. පක්‍ෂයත් මේ රටෙන් නැත්තටම නැති වී යනවා යැයි ද රතන හිමියෝ පැවසූහ.ජාතික හෙළ උරුමය බස්නාහිර පළාත් සභා ඇමැති උදය ගම්මන්පිල මහතා- ජනාධිපතිතුමාගේ වැඩපිළිවෙළත් ෆොන්සේකාගේ වැඩ පිළිවෙළත් දැන් තිරයෙ රඟ දක්වනවා.ෆොන්සේකා මහතාගේ අදහස් යෝජනා පිළිවෙත් අද ජනතාව ප්‍රතික්ෂේප කරල ජනපතිතුමාගේ වැඩ පිළිවෙළ අනුමත කරලා දැන් තියෙන්නේ සටනක් නැති නිතරග ජයක්.ජාතික හෙළ උරුමය මහර ප්‍රාදේශීය සභා මන්ත්‍රී යංගොඩ සීවලී ඉහළ බියන්වල සෝමවර්ධන විහාරාධිපති ගෝනහේන විමලානන්ද ඌරුවල - සභාවේ විහාරස්ථානය විහාරවාසී බැලූම්මහර සුනීත හිමිවරුද බස්නාහිර පළාත් සභා මන්ත්‍රී දිලිප් කුමාර රාජපක්‍ෂ, මහර ප්‍රාදේශීය සභා සභාපති සනත් ප්‍රදීප් විතානගේ මහත්වරුද මෙහිදී කථා කළහ.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>25</day>
    </date>
    <link>http://www.dinamina.lk/2010/01/25/_art.asp?fn=r1001252</link>
    <topic>විපක්ෂයේ කුලී අපේක්ෂකයා හරහාරට යළි දෙකඩ කිරීමට යනවා</topic>
    <author>බුලත්සිංහල විශේෂමිල්ටන් ධර්මසිංහ</author>
    <content>එ.ජා.ප , ජ.වි.පෙ හා මුස්ලිම් කොන්ග්‍රසය, සන්ධාන ගත වී පොදු අපේක්‍ෂකයෙකු ඉදිරිපත් කිරීම හා ඊට ද්‍රවිඩ එක්සත් පෙරමුණ හා මනෝගනේෂන් නැමැති බෙදුම්වාදීන් එක්වීමෙන් පෙනීයන්නේ මියගිය ප්‍රභාකරන්ට අවිබලයෙන් ලබා ගැනීමට නොහැකි වූ ඊළාම් සිහිනය ඡන්ද බලයෙන් ඔවුනට ලබාදීම යැයි අධ්‍යාපන සේවා ඇමැති නිර්මල කොතලාවල මහතා පැවැසීය.ඇමැතිවරයා මේ බව සඳහන් කළේ බුලත්සිංහල ආසනයේ මදුරාවල ප්‍රදේශයේ යාල, රෙමුණ, බැල්ලපිටිය, මාහේන, වල්පිට යන ගම්මානවලදී පැවති ජනපතිවරණයට සහාය ලබාගැනීම සඳහා වූ ජනහමුවකදී ය.ඇමැතිවරයා මෙසේද කීය.පොදු අපේක්‍ෂකයා ඇතුළු ඔහුව මෙහෙයවන පක්‍ෂ වල අරමුණ ඔවුන් කියන දේවලින් පැහැදිලිව පෙනෙනවා.එසේම තම අදහස් මෙතෙක් මුදුන් පමුණුවා ගැනීමට නොහැකි වූ බටහිර බලවේගයන් ජනාධිපති අපේක්‍ෂක ෆොන්සේකා මහතාගේ පැත්තෙන් පේනවා. මේ කුළී අපේක්‍ෂකයා හරහා අපේ රටේ දිනාගත් නිදහස ආපස්සට හරවා රට දෙකඩ කිරීමට අවශ්‍ය පියවර දැනටමත් ගෙන ඇති බව පේනවා. ඔවුන් ඩොලර් කෝටි ගණනින් ඔවුන්ට ලබාදීමෙන් පැහැදිලිව පේනවා.”විශේෂයෙන් ද්‍රවිඩ සන්ධානයේ සහය ලබා ගැනීම පිළිබඳව අපි සිතා බැලිය යුතුයි. ප්‍රභාකරන් වෙනුවෙන් පෙනීසිටින ද්‍රවිඩ සන්ධානයේ නායකයා පොදු අපේක්‍ෂකයාට සහාය ලබා දෙන්නේ කිසියම් වරදාන මත බව පැහැදිලිව පේනවා. මේ වරදාන මොනවාදැයි මැතිවරණයට පෙර රටට ඉදිරිපත් කළ යුතුයි.1948 සිට නිදහස ලැබූ ශ්‍රී ලංකාව මෙතෙක් කාලයක් රට පාලනයට බලය ලැබුනේ දේශපාලන පක්‍ෂවල ප්‍රතිපත්ති හා බලයට පත්වන පක්‍ෂයේ රාජ්‍ය ප්‍රතිපත්ති මත. ජනතාව වෙන්ව කටයුතු කළේ පක්‍ෂ ප්‍රතිපත්ති මත සහය දීමෙන්.මේ ජනපතිවරණයේදී පමණක් සුවිශේෂී වෙනසක් සිදුව ඇත්තේ ජනපති අපේක්‍ෂක ඉදිරිපත් කර ඇත්තේ පක්‍ෂ ප්‍රතිපත්ති අනුව නොව, බටහිර බලවේගවල මෙහෙයුම මතයි. ඒ නිසා ජනතාව පක්‍ෂ පාට නොබලා ජනපතිව නැවත බලයට පත් කරවීමට කටයුතු කිරීම ඔවුන්ගේ වගකීමයි.රට බේරා ගැනීමට හැකි එකම මගයි. මෙය වෙනස් වුවහොත් රටේ දිනාගත් නිදහස හැරී රටට අවාසනාවන්ත යුගයක් ආරම්භ වෙනු ඒකාන්තයි.මේ රැස්වීමේදී මදුරාවල ප්‍රාදේශීය සභාවේ උප සභාපති සිසිල් කුමාර්, ප්‍රාදේශීය සභා මන්ත්‍රී කිත්සිරි අතුකෝරල බ.ප. පළාත් සභා මන්ත්‍රී ලලිත් වර්ණකුමාර මහත්වරුද කතා කළහ.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>25</day>
    </date>
    <link>http://www.dinamina.lk/2010/01/25/_art.asp?fn=r1001253</link>
    <topic>ජනපතිගේ විජයග්‍රහණයෙන් විපක්ෂයට තරු පෙනෙනවා</topic>
    <author>මහරගම විශේෂවේහැල්ලේ පියතිලක</author>
    <content>ජනාධිපති මහින්ද රාජපක්ෂ මැතිතුමාගේ ජයග්‍රහණය ඉරහඳ මෙන් ස්ථිරයි. අපට වින කරන දෙස් විදෙස් කුමන්ත්‍රණ කාරීන් මවිත කරන විජයග්‍රහණයකුයි අපට ඕනෑ.විදේශ කටයුතු ඇමැති රෝහිත බෝගොල්ලාගම මහතා මෙසේ පැවැසුවේ මහරගම වත්තේ ගෙදර සණස ශාලාවේ පැවැති ජනාධිපති මහින්ද රාජපක්ෂ මැතිතුමාගේ ජය තහවුරු කිරීම සඳහා පැවැති ජන හමුවකදි ය.ඇමැතිවරයා මෙසේ ද පැවැසීය.ත්‍රස්තවාදය පවතින රටවල්වලින් ත්‍රස්තවාදය මුළුමනින්ම පරාජය කළ එකම ජන නායකයා ජනාධිපති මහින්ද රාජපක්ෂ මැතිතුමායි. ත්‍රස්තවාදීන්ට ගැලපෙන ආකාරයට උත්තර දුන් එකම රට ශ්‍රී ලංකාවයි. ඒ වීර වික්‍රමය කළ හැකි වුයේ ජනාධිපතිතුමාගේ විශිෂ්ට රාජ්‍යතාන්ත්‍රික භාවය නිසයි.ජනාධිපතිතුමාගේ නිවැරැදි විදේශ ප්‍රතිපත්තිය නිසා ලෝකයේ ධනවත් රටවල් අපේ රටට විවිධ බලපෑම් කළත් සෑම දෙයක්ම සම බරව ගෙන කටයුතු කිරිම නිසා ඔවුන්ට හිස නොනමා ජයගැනීමට හැකි වුණා. එම නිසා අද ලෝකයේ දැවැන්ත රටවල් හා සැසඳුවත් ලොව ශ්‍රේෂ්ඨ නායකයින් අතරට එතුමා පත්ව සිටිනවා.ජනාධිපති මහින්ද රාජපක්ෂ තරම් සංවේදී දේශපාලනඥයෙක් අපේ රටේ හිටියේ නැහැ. දැන් අපේ රටේ ආගම් , ජාති , කුල, භේද නැහැ. එතුමාගේ වචනවලින් කියනවා නම් අද රටේ ඇත්තේ දෙකොටසක් පමණයි. ඒ රටට ආදරය කරන්මෝ , රටට ආදරය නොකරන්නෝයි.පළාත් සභා මන්ත්‍රි ඉසුරු දේවප්‍රිය මහතා - දේශයෙන් නාමයෙන් ලොව බලවතුන්ගේ ඉදිරියේ නොනැමුණු ජනාධිපති මහින්ද රාජපක්ෂ මැතිතුමා උපන් භූ®මිය , හා ජනතාව පාවා නොදෙන ඕනෑම අර්බුදයක් හමුවේ ඉන්ද්‍රකීලයක් සේ එඩිතරව නැගිටින දේශපේ‍්‍රමී ජනතාවාදී නායකයෙක්.දෙමළ ජාතික සංධානය ඉදිරිපත්කළ බෙදුම්වාදී කොන්දේසිවලට පයින් ගැසූ එතුමා ඔවුන්ගෙන් ලැබෙන සහාය ප්‍රතික්ෂේප කළා. ඔවුන්ගේ බෙදුම්වාදී ඊළම්වාදී කොන්දේසි පිළිගත් ජෙනරාල් ෆොන්සේකා වක්‍රව යළිත් ඊළම දීමට සැරසෙනවා. එවැනි බලලෝභියෙක් මේ රටේ ජනාධිපති වුවහොත් යළිත් එල්. ටි. ටී. ය හිස ඔසවාවි.නාගරික මන්ත්‍රීනී චන්ද්‍රිකා ද සොයිසා මහත්මියද පළාත් සභා මන්ත්‍රීවරුන් වන සලෝචන ගමගේ , ජනක වැලිවත්ත ලයනල් ගුණතිලක , රත්මලාන ශ්‍රී. ල. නි. පක්ෂ සංවිධායක චන්දන කත්‍රිආරච්චි උප සභාපති සේනක කළුබෝවිල , මහරගම විත්ති පුවත් පතේ කතෘ සේන වැලිපිටිය කිවිපති සෝමපාල ජයකොඩි මහත්වරුද ජන හමුව ඇමතූ®හ.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>25</day>
    </date>
    <link>http://www.dinamina.lk/2010/01/25/_art.asp?fn=r1001254</link>
    <topic> මිලිටරි පාලනයකටජනතාව ඉඩ දෙන්නේ නෑ</topic>
    <author>වස්කඩුව සමූහ</author>
    <content>මේ රටේ පැරැණිම දේශපාලනය පක්ෂය වන එක්සත් ජාතික පක්ෂය අද අන්ත බංකොළොත් දේශපාලන පක්ෂයක් බවට පත්වී සිටින බවත් පණ අදින එ. ජා. ප යේ පණ බේරා ගැනීමට ජනතා විමුක්ති පෙරමුණ උත්සය ගන්නා බවත් තැපැල් සහ විදුලි සංදේශ වැඩබලන ඇමැති නන්දන ගුණතිලක මහතා කළුතර වස්තඩුවේ දී පැවැසීය.ජනාධිපති මහින්ද රාජපක්ෂ මහතාගේ් මැතිවරණ කටයුතු සඳහා වස්කඩුවේදී කාර්යාලය විවෘත කිරීමේ උත්සවයකදී ඇමැතිවරයා මෙසේ ද පැවැසීය.ක්සත් ජාතික පක්ෂයට මේ ජනාධිපතිවරණයෙන් අපේක්ෂකයක් ඉදිරිපත් කිරීම පවා ශක්තියක් නොමැති නිසා ඒ ඉත්තාට විශ්‍රාමික ජනරාල් සරත් ෆොන්සේකා මහතා යොදා තිබෙනවා.මේ රටේ හමුදා නිලධාරියෙක්ව සිටියදී සරත් ෆොන්සේකා මහතා කරන ලද දූෂණ වංචාවක් අද හෙළිදරව් වී තිබෙනවා. මේ වගේ දූෂිතයෙකුට රට භාරදුන්නේ රටටත් ජනතාවටත් වෙන්නේ කුමක්ද ? විමසිල්ලෙන් සිටිය යුතුයි.හමුදා නිලධාරියෙකුට මේ රට භාර දුන් හොත් අනිවාර්යෙන් හමුදා පාලනයක් රට පුරා ඇති වන බව කී ඒ මහතා රටේ පැවැති ප්‍රජාතන්ත්‍රවාදය විනාශ වී ඒකාධිපතිවාදය ඇති වන බවත් ඇමැතිවරයා කීය.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>25</day>
    </date>
    <link>http://www.dinamina.lk/2010/01/25/_art.asp?fn=r1001255</link>
    <topic>විපක්ෂයේ කුමන්ත්‍රණ පරදවන්න කාන්තාවන් දිවි හිමියෙන් සූදානම්</topic>
    <author>අළුබෝමුල්ල සමූහ</author>
    <content>විපක්ෂය මොන කුමන්ත්‍රණ ක්‍රියාත්මක කළත් ඒවා මැඩ පැවැත්වීමට කාන්තා පක්ෂය දිවිහිමියෙන් කටයුතු කිරීමට සූදානම් යැයි ශ්‍රී ලංකා නිදහස් ගුරු සංගමයේ සභාපතිනි වසන්තා හඳපාන්ගොඩ මහත්මිය බණ්ඩාරගම දී පැවැසුවාය.ඒ මහත්මිය එසේ පැවැසුවේ බණ්ඩාරගම ශ්‍රී ලංකා නිදහස් පක්ෂයේ කාන්තා සංවිධානයේ සමුළුවේ විශේෂ දේශනයක් පවත්වමිනි.මේ සමුළුව බණ්ඩාරගම ශ්‍රී. ල. නි. ප ප්‍රධාන සංවිධායක ටියුඩර් දයාරත්න මහතාගේ ප්‍රධානත්වයෙන් බණ්ඩාරගම මෛත්‍රී ශාලාවේදී පැවැත්විණි.වසන්තා හඳපාන්ගොඩ මහත්මිය මෙසේ ද පැවැසුවාය.මේ රටේ පැවැති යුද්ධය අවසන් කිරීමට මීට කලින් සේවය කළ ජනාධිපතිවරු හතර දෙනෙකුට නොහැකි වුණා. මේ රටේ රණවිරුවන් සටන් කළ අතර ජනාධිපතිවරයා සටන් කළේ ජාත්‍යන්තරය සමඟයි. දේශීය හා විදේශීය වශයෙන් යුද්ධය නතර කරන ලෙස නොයෙකුත් බලපෑම් එල්ල කළා. නමුත් ඒ කිසිම බල පෑමකට යටත් වුණේ නැහැ.අනාගතය භාර ගැනීමට සිටින ළමා පරපුර සුරක්ෂිත සාමය ඇති කිරීමට අවශ්‍ය අධ්‍යාපනය ලබාදීමට ශ්‍රී ලංකා නිදහස් ගුරු සංගමයේ සාමාජිකයන් ක්‍රියා කරන අතර රටේ ආරක්ෂිතභාවය රැක ගැනීමට ඉදිරිපත් වී සිටින ජනාධිපති මහින්ද රාජපක්ෂ මහතාට දේශපාලන වශයෙන් නොව රට , ජාතිය වෙනුවෙන් තමන්ගේ සහයෝගය ලබාදිය යුතුයි. ඒ සඳහා ශ්‍රී ලංකා නිදහස් ගුරු සංගමය එතුමාට සහයෝගය ලබාදීමට ඒකමතිකව තීරණය කර තිබෙනවා.කාන්තාවන්ට විශේ්ෂ මෙහෙයක් ඉටු කිරීමට හැකියාව තිබෙනවා. ඒ සඳහා බණ්ඩාරගම ශ්‍රී. ල. නි. ප කාන්තා සමුළුවේ නියෝජිතයින්ගේ පූර්ණ සහයෝගය ඉතා අගය කරන බවද පැවැසුවාය.බණ්ඩාරගම ශ්‍රී. ල. නි. ප ප්‍රධාන සංවිධායක ටියුඩර් දයාරත්න මහතා - බණ්ඩාරගම ආසනයේ කාන්තා සංවිධානයේ ක්‍රියාකාරිත්වය පිළිබඳව ඉතා අගය කරනවා. ශ්‍රී ලංකා නිදහස් ගුරු සංගමයේ සභාපතිනියගේ පැමිණීම ගැන ඇයට සිය ස්තූතිය පළකරනවා.බණ්ඩාරගම ශ්‍රී. ල. නි. ප කාන්තා සංවිධානයේ සභාපතිනි කුසුම් කාන්ති මහත්මිය - ඉතා කෙටි දැනුම් දීමකින් පසු පැමිණි සියලුම කාන්තාවන්ට ස්තූති කරන අතර මේ ජනාධිපතිවරණයේ දී මහින්ද රාජපක්ෂ මහතාට බණ්ඩාරගම ආසනයෙන් පමණක් ඡන්ද 50000කට අධික සංඛ්‍යාවක් ලබාදෙනවා.කාන්තා සංවිධානයේ ලේකම් රේණුකා වීරක්කොඩි මහත්මිය ඇතුළු තවත් කීප දෙනෙක් කථා කළහ.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>25</day>
    </date>
    <link>http://www.dinamina.lk/2010/01/25/_art.asp?fn=r1001256</link>
    <topic>බටහිර බලවතුන් ඉදිරියේදණ නොනැමූ ජනපති දිනවමු</topic>
    <author>හොරණ සමූහ බන්ධුල ආර්. ගුලවත්ත</author>
    <content>බටහිර බලවතුන් ඉදිරියේ දණ නොනැමූ ජන නායකයකු වූ ජනාධිපති මහින්ද රාජපක්‍ෂ මහතා යළිත් ජනාධිපති ධුරයට පත් කිරීමේ සටනක අද අපි නිරතව සිටින්නේ යැයි හොරණ ශශ්‍රී.ල.නි.ප ප්‍රධාන සංවිධායක පළාත් සභා මන්ත්‍රී විදුර වික්‍රමනායක මහතා පැවැසීය.ජනාධිපති මහින්ද රාජපක්‍ෂ මහතාගේ විජයග්‍රහණය උදෙසා හොරණ මැතිවරණ බල ප්‍රදේශයේ ඔලබොඩුවේ පැවැති ප්‍රචාරක රැස්වීමේ දී ඒ මහතා එසේ පැවැසීය. ඒ මහතා මෙසේ ද කීවේය.තිස් වසරක් පුරා පැවැති යුද්ධය නිමාවට පත් කළ මහින්ද රාජපක්‍ෂ ජනාධිපතිතුමන්ට මේ රටේ ආර්ථික යුද්්ධය ජයග්‍රහණය කිරීම මහා ලොකු දෙයක් නොවේ.ආර්ථික නිදහස ලබා ගනිමින් නිවහල් රටක් ගොඩ නඟන්නට මේ තීරණාත්මක අවස්ථාවේ අප ඒකරාශී වෙමු. විවිධ පෞද්ගලික රූපවාහිනි නාලිකා මගින් මේ දිනවල නොයෙක් ආකාරයේ කට කතා බොරු ප්‍රචාර පතුරුවා හරිනවා.අගමැති රත්නසිරි වික්‍රමනායක මහතා සහ මම දේශපාලන පිල මාරු කරනවා යැයි දූෂමාණ ආරංචියක් පසුගිය සතියේ පතුරුවා හැරියා. වික්‍රමනායකලා දේශපාලනයට ආවේ ප්‍රගතිශීලි ජනතාව අතරෙන්. අපි එදා සිට අද ජීවත් වෙන්නෙත් ජනතාව සමඟ.දේශප්‍රේමී ජනතාව වෙනුවෙන් සදහටම සේවයක් කරන්න අපි ප්‍රතිඥා දී සිටිනවා. සියලු කුමන්ත්‍රණ පරාද කරමු. රටේ අනාගතය සුරක්‍ෂිත කරමු.අපි වේගවත් සංවර්ධනයක් සඳහා මුල පුරන්නට අවශ්‍යයි. හොරණ බල ප්‍රදේශය සංවර්ධනය කිරීම අපට භාරයි. පවුලක ආර්ථික ශක්තිය ගොඩ නගන්නට රැකියා සුලබ කරන්නට ඕන. එමගින් පවුලේ ආර්ථික ශක්තිය ගොඩ නැගෙනවා. ඉන්පසු ගමේ ආර්ථික ශක්තිය ගොඩනැගෙනවා. ගම සංවර්ධනය කිරීම ඔස්සේ මුළු මහත් රටේ ආර්ථික ශක්තිය ගොඩ නැගෙනවා.ප්‍රවීණ කලා ශිල්පිනි සුසිලා කෝට්ටගේ මහත්මිය - ජනාධිපති මහින්ද රාජපක්‍ෂ මහතාගේ නියත ජයග්‍රහණය විඳ දරා ගන්නට නොහැකි ප්‍රතිවාදීන් අද විවිධාකාරයේ කටකතා නිර්මාණය කර ප්‍රචාරය කරනවා.ඔය කටකතා සඳහා මුදල් ලැබෙනවා. කටකතා පතුරුවන්නේ කුලියට. කලාකරුවන් වශයෙන් අපට සල්ලි නෑ.අපි ජනාධිපතිතුමන් විජයග්‍රහණය කරන සටනට පැමිණ සිටින්නේ මුදලට නොවේ රටට තිබෙන අසීමිත ආදරයට බැව් අපි හඬ නඟා ප්‍රකාශ කරනවා.ඔලබොඩුවේ මහින්ද දිසානායක මහතා - මෙතෙක් කාලයක් හොරණ ප්‍රදේශයේ ජනතා විමුක්ති පෙරමුණේ ජයග්‍රහණය වෙනුවෙන් ඇප කැපවූ මම අද ශ්‍රී.ල.නි.ප යේ සාමාජිකත්වය ලබාගෙන මහින්ද රාජපක්‍ෂ ජනාධිපතිතුමන්ගේ ජයග්‍රහණය වෙනුවෙන් පෙරමුණ ගන්නවා.විජාතික බලවේග විවිධ මුහුණුවරින් අපේ රට ආක්‍රමණය කරමින් අපේ ආර්ථිකය විනාශ කරන්නට මාන බලමින් සිටින අවස්ථාවක්. 2010 ජනාධිපතිවරණයෙන් අපි දේ්ශීය ප්‍රතිගාමි බලවේග මෙන්ම විජාතික බලවේගයන් ද පරාජය කරන්නට පෙරමුණ ගනිමු.අපි සියලු දෙනා එල්.ටී.ටී.ඊ ආක්‍රමණයෙන් ආරක්‍ෂා කර ගත් මේ නිවහල් දේශය සමෘද්ධිමත් දේශයක් බවට පත් කරන්නට එකා මෙන් සමගි විය යුතුයි.හොරණ ප්‍රාදේ්ශීය සභා මන්ත්‍රී සුනිල් ශාන්ත මහතා ද සභාව ඇමතීය. දිගු කලක් එජාපයට හිතවාදීව සිටි විජේසිරි මහතා ඇතුළු කීප දෙනෙක් ද ශ්‍රී.ල.නි. පක්‍ෂයට සම්බන්ධ වෙමින් ජනාධිපති මහින්ද රාජපක්‍ෂ මහතාගේ ජයග්‍රහණය සහතික කිරීමට ප්‍රතිඥා දුන්හ.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>25</day>
    </date>
    <link>http://www.dinamina.lk/2010/01/25/_art.asp?fn=r1001257</link>
    <topic>කියන දේ කරන ජනපතිටරටත් ජාතියත් ණයගැතියි</topic>
    <author>කැලණිය සමූහ එඩ්වඩ් වීරසිංහ</author>
    <content>ජනාධිපති මහින්ද රාජපක්ෂ මහතාගේ සංකල්පයක් අනුව ශ්‍රී විෂ්ණු දේවාලයක් පිහිටුවීමේ කාර්යය තමාට පැවැරූ බවත්, ශ්‍රී ලංකාවේ ප්‍රථම වරට එම විෂ්ණු දේවාලය කැලණියේ නිසල පරිසරයක අක්කර පහක භූ®මි භාගයක විවෘත කිරීමට හැකිවු බවත්, කම්කරු ඇමැති හා කැලණිය ශ්‍රීලනිප ප්‍රධාන සංවිධායක ආචාර්ය මර්වින් සිල්වා මහතා පැවැසීය. මෙය ජනපතිට පමණක් නොව මුළු මහත් ජනතාවට භාග්‍යයක් හා ආශීර්වාදයක් බවද පැවැසීය.ඇමැතිවරයා එසේ පැවැසුවේ කැලණිය, බුළුගහහන්දියේ මනරම් භූ®මි භාගයක ඉදිකළ උපුල්වන් ශ්‍රී විෂ්ණු දේවාලය විවෘත කිරීමෙන් අනතුරුව පැවැති ජනහමුවේ දීය.මේ නිමිත්තෙන් සබරගමුව විශ්වවිද්‍යාලයේ කුලපති, පෑලියගොඩ විද්‍යාලංකාර පිරිවෙනේ ධර්ම විද්‍යාලයාධිපති කුඹුරගමුවේ වජිර නාහිමියන් ප්‍රමුඛ මහා සංඝරත්නයේ මෙහෙයවීමෙන් සර්ව රාත්‍රික පරිත්‍රාණ ධර්ම දේශනාවක් ඉකුත් 16 වැනිදා රාත්‍රී පැවැත්විණි. අනතුරුව හින්දු පූජකවරුන්ගේ මූලිකත්වයෙන් ආගමික චාරිත්‍රද නානුමුර මංගල්‍යයක්ද පැවැත්විණි.ඇමැති ආචාර්ය මර්වින් සිල්වා මහතා දේවාලය විවෘත කිරීමෙන් පසු මෙසේද කීවේය.ශ්‍රී ලංකාවේ මෙවැනි විෂ්ණු දේවාලයක් ඉදිකර පුද පූජා පැවැත්වීමේ අදහස කාලයක සිට පැවතුණා. පසුගිය රජයන්ද ඒ සඳහා මහත් වෙහෙසක් දරා තිබෙනවා.මේ පිළිබඳ වත්මන් ජනාධිපතිතුමා දැනගත් වහාම මෙම කාර්යය ඉටුකිරීම සඳහා මූලිකව කටයුතු කරන ලෙස ඉල්ලීමක් කර අවශ්‍ය උපදෙස් ලබා දුන්නා.ඒ අනුව ඉන්දියාවට ගොස් එහි පිහිටි ලෝපතළ ශ්‍රීවිෂ්්ණු දේවාලයේ හින්දු පූජකවරුන් හමුවී අවශ්‍ය මූලික කටයුතු සම්පාදනය කළා.ඒ සමඟම ශ්‍රී විෂ්ණු දේව ප්‍රතිමාවක් ශ්‍රී ලංකාවට වැඩම කරවා ගත්තා. රජයට අයත් අක්කර පහක භූ®මි භාගයක අද දින විවෘත කළ ශ්‍රී විෂ්ණු දේවාලය ඉදිකිරීමට ඒ අනුව කටයුතු කළා.මේ සඳහා රජයේ මුදල් ශතයක්වත් වැය නොකර පරිත්‍යාගශීලීන්ගෙන් රුපියල් කෝටි 15ක මුදලක් ලබාගෙන වැයකිරීමට කටයුතු කළා.මෙවැනි ශ්‍රී විෂ්ණු දේවාලයක් ඉදිකිරීමෙන් යුද බිය පහවී රටට සාමය, සමාදානය හා සෞභාග්‍යය ඇතිවෙන බවට ජනාධිපතිතුමාට දැඩි විශ්වාසයක් තිබුණා.යුද්ධය පැවැති සමයේ ජනාධිපතිතුමා ඉන්දියාවට ගිය අවස්ථාවක මේ පිළිබඳ එරට හින්දු පූජකයන්ට කරුණු කියා සිටියා. ප්‍රභාකරන්ගේ තිස් වසරක ඊළාම් යුද්ධය අවසන් වනු දැකීම තමාගේ ඒකායන විශ්වාසය හා එකම බලාපොරොත්තුව බව එහිදී පවසා තිබුණා.එසේම කිසිදු රජයකට පරාජය කළ නොහැකිව තිබූ එම ම්ලේච්ඡ ත්‍රස්තවාදය නිමා කර ගැනීමට හැකි වුවහොත් මෙවැනි ශ්‍රි විෂ්ණු දේවාලයක් ශ්‍රී ලංකාවේ පිහිටුවන බවට එදා එම හින්දු පූජකයන්ට පොරොන්දුවුණා.එහි ප්‍රතිඵලයක් වශයෙන් එම ශ්‍රී විෂ්ණු දේවාලය, දෙස් විදෙස් සුපතළ කැලණි පුරවරයේද ස්ථාපිත කිරීමට හැකියාව ලැබුණා.කියන දේ කරන කරන දේ කියන ජනාධිපතිතුමාට රටත් ජාතියත් ණය ගැතියි. සුබ අනාගතයක්, සෞභාග්‍යයක් රටට උදාවනු නොඅනුමානයි.මේ සත් කාර්යය ඉටු කිරීමේදී කිරිබත්ගොඩ සුහද එක්සත් වෙළෙඳ සංගමයේ අයි. බී. ආරියවංශ, සුනිල් තිලකවර්ධන, කැලණිය ප්‍රාදේශීය සභාවේ සභාපති ප්‍රසන්න රණවීර, උප සභාපති වෛද්‍ය ජයන්ත කබ්රාල්, කැලණිය ප්‍රාදේශීය සභා මන්ත්‍රීවරුන්වන සරත්චන්ද්‍ර ඩයස්, මිල්රෝයි පෙරේරා, තිලක් වීරසිංහ, පෑලියගොඩ නගර සභාවේ විපක්ෂ නායක සරත් ද සිල්වා යන මහත්වරුද පෑලියගොඩ සහ කැලණිය පොලිස් ස්ථානාධිපතිවරුද දැක්වු සහයෝගය අගය කරනවා.කැලණියේ පිහිටි මේ උපුල්වන් ශ්‍රී විෂ්ණු දේවාලය වැඳ පුදා ගැනීමට සහ පුද පූජා පැවැත්වීමට බැතිමතුන්ට මෙම මස 21 වැනිදා සිට සියලු පහසුකම් සලසා ඇති බව දේවාල භාරකාර මණ්ඩලය පවසති.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>25</day>
    </date>
    <link>http://www.dinamina.lk/2010/01/25/_art.asp?fn=r1001258</link>
    <topic>ෆොන්සේකලාගේ බොරු අතේ පත්තුවී හමාරයි</topic>
    <author>කඩවත විශේෂ විජය ශ්‍රී ගම්මන</author>
    <content>ජෙනරාල් සරත් ෆොන්සේකා කියන්නේ කවුදැයි යුද්ධය අවසන් වන වසර වනතුරු ජනතාව දැන නොසිටි බවත්, එම චරිතය රටට හඳුන්වාදුන් ජනාධිපති මහින්ද රාජපක්‍ෂ මහතාට අද ඔහු ගුණමකුවකු වී තිබෙන බවත්, තාරුණ්‍යයට හෙටක් සංවිධානයේ සභාපති, නිල් බළකායේ නායක නාමල් රාජපක්‍ෂ මහතා කීවේය.කඩවත මංසන්ධියේ ඉකුත්දා පැවැති නිල් බළකායේ මහජන රැලියේදී නාමල් රාජපක්‍ෂ මහතා මෙසේ කීවේය. ඒ මහතා මෙසේද පැවැසීය. එදා ගහක් ගලක් ගානේ තරුණ මළකඳන් තිබුණා. ජාතික සමගිය භින්නකර මේ රටේ ත්‍රස්තවාදය ක්‍රියාත්මක කළා.මේ තත්ත්වය වෙනස්කරගෙන රට සාමකාමී කළේ මහින්ද රාජපක්‍ෂ මහතායි. මොන තරම් මඩ ප්‍රචාර කළත් ඒවා අතේ පත්තුවී අවසානයි. ජනපති 26දාට නැවතත් ජයග්‍රහණය කරන එක ඉර හඳ මෙන් විශ්වාසයි.ජනාධිපතිතුමා මේ රටේ බිහිසුණු ත්‍රස්තවාදය නිමා කරන්න සැරසෙන විට විදේශ බලපෑම් ගලා ආවා. රටේ ජනතාව මාතෘභූමියටත් ජනාධිපතිතුමාටත් දැක්වූ ආදරය නිසා යුද්ධයෙන් ජයග්‍රහණය ලබන්න පහසු වුණා.අපේම එක් එක් පක්‍ෂවල නායකයන් බටහිර රටවලට ගිහින් සත්‍යය වසන්කර ගතු කියමින් ත්‍රස්තවාදයෙන් මවු බිම නිදහස් කරන්න ගන්නා ප්‍රයත්නය දුබල කරන්න සෑහෙන උත්සාහයක් ගත්තා.එහෙත් ඔබටත් මටත් කොන්ද කෙළින් තියාගෙන පයගහගෙන ඉන්න පුළුවන් රටක් බිහි කළා. යුද්ධය අස්සේ සමාජයේ විවිධ කරුණු ගැන අවධානය යොමුකර ජනතා අවශ්‍යතා පවා ඉටු කළා.ජෙනරාල් ෆොන්සේකා උදේට කියන දේ නොවෙයි හවසට කියන්නේ. එයා දිනුවම විධායකය වෙනස් කරනවා කීවට ඒක එයාට කරන්න බෑ. මේක පොරොන්දු දේශපාලනයක්. මේ රටේ ජනතාව මෝඩයන් කියල හිතාගෙන වෙන්නැති ඔවැනි අදහස් කියන්නෙ.ජනතාව ජනරාල්ට වඩා දේශපාලන අත්දැකීම් ඇති බුද්ධිමත් පිරිසක් බව නොදන්නව විය හැකිය.යුද්ධයෙන් ජයගත් මේ රට නැවත පාවාදෙන්නයි සරත් ෆොන්සේකා උත්සාහ කරන්නේ. සුදු කොඩි අතින් ගෙන ආ ත්‍රස්තයන්ට වෙඩි තියන්න නියම කළා කියල ලෝකයම නොමඟ යවන්නෙ ඒකයි.නිල් බළකාය හැදුවෙ රට පුරා සංදර්ශන තියන්න නොවෙයි. රටේ අනාගත ජනතාව රකින්නයි, යුද බියෙන් තොර සමාජය ආරක්‍ෂා කරන්නයි.මගී ප්‍රවාහන ඇමැති ලසන්ත අලගියවන්න මහතා - එදා කඩවත හදිස්සියකට වාහනයකින් යන්න අපහසු පටු පාරක් තිබෙන ප්‍රදේශයක්. අද එය මංතීරු 6කින් යුක්ත පාරක් බවට පත් කරන්න හැකියාව ලැබුණේ ‘මහින්ද චින්තනය’ යටතෙයි.මුළු මහත් මහර ආසනයේ මාර්ග පද්ධතිය මෙන්ම කෘෂිකර්මය ඇතුළු අනෙකුත් ක්‍ෂේත්‍රවලද විශාල සංවර්ධනයක් සිදු වෙමින් පවතිනවා. මේ වෙනුවෙන් ජනාධිපතිට කෘතවේදී වෙන්න මහර ජනතාවට හොඳම අවස්ථාවක් උදාවී තිබෙනවා. ඒ අවස්ථාවෙන් ගුණගරුක මිනිසුන් ලෙස ප්‍රයෝජනය ගෙන මහින්ද රාජපක්‍ෂ මහතා බලයට පත් කරවීමට කැපවෙන්නැයි ජනතාවගෙන් ඉල්ලා සිටිනවා.මහර ප්‍රාදේශීය සභාවේ සභාපති සහන් ප්‍රදීප් විතාන මහතා - මහින්ද රාජපක්‍ෂ මහතා කියන්නෙ ශතවර්ෂ ගණනාවකින් පහළවූ ශ්‍රේෂ්ඨ ජන නායකයෙක්. එතුමාට සහය පළකිරීමට නිල් බළකායේ මෙහෙයැවීමෙන් කඩවත පැවැත්වෙන මේ රැස්වීමට මහරින් අතිවිශාල සහයක් දෙන බව රැස්ව සිටින මේ මහා ජනකාය නිදසුනක්.ලබන 26 වෙනිදාට ජනාධිපතිතුමාගේ ජය තහවුරු කරමින් මහරින් වැඩි ඡන්ද 50,000ක් ලබා දෙමු.මේ රැස්වීමට ගායකයන්, නළු නිළියන්, ආබාධිත රණවිරුවන් ඇතුළු විශාල පිරිසක් ද පැමිණ සිටියහ.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>25</day>
    </date>
    <link>http://www.dinamina.lk/2010/01/25/_art.asp?fn=r1001259</link>
    <topic>මිල්ලනියට සංවර්ධනව්‍යාපෘති 2ක්</topic>
    <author>හල්තොට සමූහ</author>
    <content>‘ගම නැඟුමට තුරුණු සවිය’ වැඩසටහන යටතේ මිල්ලනිය ප්‍රාදේශීය ලේකම් බල ප්‍රදේශයේ සංවර්ධනය සඳහා රුපියල් අසූ නවදාහක් වටිනා ව්‍යාපෘති අනුමත වී ඇති බව මිල්ලනිය තරුණ සේවා නිලධාරී තුසන්ත වන්නිආරච්චි මහතා පැවසීය.මේ සඳහා බල ප්‍රදේශයේ යෞවන සමාජ දෙකක් තෝරා ගැනුණු අතර එක් යෞවන සමාජයක් සඳහා රුපියල් 44500 ක් වටිනා ද්‍රව්‍යමය සම්පත් ලබා දෙයි.සාමාජිකයන් විසින් ශ්‍රමදායකත්වය ලබා දී ප්‍රදේශයේ අත්‍යාවශ්‍ය අවශ්‍යතාවයක් වන අබලන් මාර්ගයක්, බෝක්කුවක් ප්‍රතිසංස්කරණය කිරීම වැනි ප්‍රජා සේවාවක් ඉටු කිරීම මේ වැඩසටහනේ අරමුණ වේ.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>25</day>
    </date>
    <link>http://www.dinamina.lk/2010/01/25/_art.asp?fn=s1001251</link>
    <topic>ශ්‍රී ලංකාවඅවසන්පූර්ව වටයට</topic>
    <author/>
    <content>නවසීලන්තයේ මේ දිනවල පැවැත්වෙන යොවුන් ලෝක කුසලාන ක්‍රිකට් තරගාවලියේ අවසන් පූර්ව වටයට සුදුසුකම් ලැබීමට ශශ්‍රී ලංකා පිල ඊයේ සමත් විය.ශ්‍රී ලංකා පිල අර්ධ අවසන් පූර්ව තරගයේ දී දකුණු අපි‍්‍රකාව ලකුණු 146 කින් පරාජයට පත් කරමින් මේ දක්‍ෂතා දැක්විය. කාසියේ වාසිය දිනාගත් දකුණු අපි‍්‍රකා පිල මුලින් පහරදීමට ශශ්‍රී ලංකා පිලට ආරාධනා කළ අතර එහිදී ශ්‍රී ලංකා ක්‍රීඩකයෝ ඕවර් 50 කදී කඩුලු 8කට ලකුණු 293 ක් ලබා ගත්හ.ඩක්වර්ත් ලුවිස් ක්‍රමයට ජයග්‍රහණය තීරණය වූ මේ තරගයේ දී දකුණු අපි‍්‍රකාව ඕවර් 36.4 කදී ලකුණු 145 කට සීමා විය.දකුණු අපි‍්‍රකානු ඉනිමට ප්‍රබලතම තර්ජනයක් ගෙන ආ වමතින් මඳවේග පන්දු යවන චරිත් ජයම්පති ලකුණු 31 කට ඉදිරි පෙළ ක්‍රීඩකයන් සිවු දෙනෙකුම දවාලුවේ ය. ඔහුට අනගි සහයක් ලබාදුන් නදීර රාජගුරු ලකුණු 15 කට කඩුලු දෙකක් ලබා ගත්තේ ය.ශ්‍රී ලංකා ඉනිමට විශාල දායකත්වයක් ලබාදුන් පිතිකරුවා වූයේ භානුක රාජපක්‍ෂ යි. ඔහු පන්දු 78 කදී හතරේ පහර 10 ක් ද සමග ලකුණු 79 ක් ලබාගත්තේ ය. භානුක රාජපක්‍ෂ හා රුමේෂ් බුද්ධික අතර තුන්වැනි කඩුල්ලට ලකුණු 91 ක සම්බන්ධතාවක්ද ගොඩනැංවුණි.රුමේෂ් බුද්ධික ලකුණු 42 ක් ලබා ගත්තේ ය. එමෙන්ම ලකුණු 45 ක් ලබාගත් කිත්රුවන් විතානගේ හා ලකුණු 28 ක් ලබාගත් අක්‍ෂු ප්‍රනාන්දු පස්වැනි කඩුල්ල සඳහා ලකුණු 71 ක සම්බන්ධතාවක් ද ගොඩ නැංවූහ.තරගයේ වීරයා සම්මානය භානුක රාජපක්‍ෂට හිමි විය. ශ්‍රී ලංකාව හා ඔස්ට්‍රේලියාව අතර මේ 27 වැනිදා දෙවැනි අවසන් පූර්ව තරගය පැවැත්වෙන අතර 1 වැනි අවසන් පූර්ව තරගය පාකිස්තානය හා බටහිර ඉන්දීය කොදෙව් පිල අතර අද පැවැත්වේ.ශශ්‍රී‍්‍ර ලංකා 19 න් පහල පිල කඩුලු 8 කට ලකුණු 293 (50) - ඇන්ට්‍රි බර්න්ගර් 24, භානුක රාජපක්‍ෂ 79, රුමේෂ් බුද්ධික 42, කිත්රුවන් විතානගේ 45, අක්‍ෂු ප්‍රනාන්දු 28, ධනුෂ්ක ගුණතිලක නොදැවී 24, (ජේ. නොංකාලෝ 46/2)දකුණු අපි‍්‍රකා 19 න් පහළ පිල ලකුණු 145 (36.4) - ආර්. රිචර්ඩ්ස් 43, අකර්මාන් 21 (චරිත් ජයම්පති 31/4, නදීර රාජගුරු 15/2)</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>25</day>
    </date>
    <link>http://www.dinamina.lk/2010/01/25/_art.asp?fn=s1001252</link>
    <topic>ජාතික ජීවිතාරක්‍ෂක සූරතාව පොලිස් පිලට</topic>
    <author>ෆවුස් මොහොමඩ්</author>
    <content>ජයග්‍රහණ 9ක් සහ අනුසූරතාවක් ඇතුළුව 59 වැනි ජාතික ජීවිතාරක්ෂක සූරතාවලියේ කාන්තා සහ පිරිමි සූරතා හිමිකර ගැනීමට පොලිස් ජීවිතාරක්ෂක සේවා කණ්ඩායම සමත්විය.නාරහේන්පිට ක්‍රීඩා සංකීර්ණයේ පිහිනුම් තටාකයේ සහ ගල්කිස්ස ජීවිතාරක්‍ෂක සංගම් මූලස්ථාන වෙරළ තීරයේ පැවැති මේ සූරතාවලියේ දී අයෝමය ජීවිතාරක්‍ෂක කාන්තා සාගර අනුසූරතාව, කිලෝමීටර් 2 දුර දිවීම කාන්තා සහ පිරිමි ඉසව්, මීටර් 200 දිවීම, මීටර් 200 පිහිනීම, මීටර් 200 දිවීම තරග සූරතාව, ජීවිතාරක්‍ෂක අයෝමය සාගරයේදී ගලවා ගැනීමේ පිරිමි සූරතාව, ජීවිතාරක්‍ෂක අයෝමය පිහිණුම් තටාක ගලවා ගැනීමේ පිරිමි සූරතාව, දක්‍ෂතම ජීවිතාරක්‍ෂක ජාතික පිරිමි සූරතාව, ජාතික ජීවිතාරක්‍ෂක කාන්තා සූරතාව, ජාතික ජීවිතාරක්‍ෂක පිරිමි සූරතාව ඇතුළු ජාතික ජීවිතාරක්‍ෂක සමස්ත සූරතාව ජයග්‍රහණය කිරීමට පොලිස් ජීවිතාරක්‍ෂක සේවා කණ්ඩායම සමත්වූවේය.මේ සූරතාවලියේදී පොලිස් ජීවිතාරක්‍ෂක සේවා කණ්ඩායමේ පොලිස් ආරක්‍ෂක සහයක ටී. එම්. ෆස්මින්, කාන්තා පොලිස් සැරයන් ජේ. ඒ. එම්. ජයසූරිය, කාන්තා පොලිස් කොස්තාපල් ටී. එම්. ටී. ජී. තනූජා කුමාරි, තරග නායක පොලිස් සැරයන් ආර්. එම්. එන්. වසන්ත බණ්ඩාර, පොලිස් කොස්තාපල් ඩබ්. එම්. පි‍්‍රයන්ත, පොලිස් කොස්තාපල් ආර්. එම්. එල්. කැළුම් සහ පොලිස් කොස්තාපල් එච්. එම්. සී. අයි. කේ. හේරත් විශිෂ්ට දක්‍ෂතා පෙන්නුම් කිරීමට සමත්වූහ.පොලිස් ජීවිතාරක්‍ෂක සේවා කණ්ඩායම් නායකත්වය දරනු ලැබූවේ උප පොලිස් පරීක්‍ෂක කුමාරසිරි විසිනි. පොලිස් ජල ක්‍රීඩා සභාපති නියෝජ්‍ය පොලිස්පති අසෝක විජේතිලක සහ පොලිස් ජීවිතාරක්‍ෂක සේවා ලේකම් සහකාර පොලිස් අධිකාරී එච්. එච්. චූලසිරි යන මහත්වරුන්ගේ අධීක්‍ෂණය යටතේ මේ කණ්ඩායම තරගාවලියට සහභාගි විය.ජයග්‍රහණයෙන් අනතුරුව පොලිස්පති මහින්ද බාලසූරිය මහතා සමඟ පොලිස් ජීවිතාරක්‍ෂක සේවා කණ්ඩායම සිය සූරතාවන් සමඟ මෙසේ ඡායාරූපයට පෙනී සිටියහ.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>25</day>
    </date>
    <link>http://www.dinamina.lk/2010/01/25/_art.asp?fn=s1001253</link>
    <topic>සාග් ක්‍රිකට් පිල නම් කෙරේ</topic>
    <author/>
    <content>බංග්ලාදේශයේ පැවැත්වීමට නියමිත 11 වැනි දකුණු ආසියාතික ක්‍රීඩා උළෙල සඳහා සහභාගි වන ශශ්‍රී ලංකා ක්‍රිකට් කණ්ඩායම පසුගියදා නම් කෙරිණි.ද්‍රවිඩ සංගම් පිලේ අෂාන් පි‍්‍රයන්ජන්ගේ නායකත්වයෙන් යුතු මේ කණ්ඩායමේ උප නායකත්වය දරනු ලබන්නේ එන්. සී. සී. පිලේ කඩුලු රකින ක්‍රීඩක දිනේෂ් චන්දිමාල් ය.පසුගියදා බංග්ලාදේශයේ පැවැති තුන්කොන් ක්‍රිකට් තරගමාලාව සඳහා ශ්‍රී ලංකා පිල නියෝජනය කළ ළහිරු තිරිමාන්න සහ තිසර පෙරේරා ද කණ්ඩායමට ඇතුලත්ව සිටිති.ක්‍රීඩකයින් 14 දෙනෙකුගෙන් යුතු ශ්‍රී ලංකා කණ්ඩායම මෙසේය.අෂාන් පි‍්‍රයන්ජන (නායක), දිනේෂ් චන්දිමාල් (උප නායක), දිල්ෂාන් මුණවීර, ළහිරු තිරිමාන්න, එන්. මසාහූර්, ඇන්ජලෝ පෙරේරා, කෞෂාල් පෙරේරා, සචිත් පතිරණ, තිසර පෙරේරා, ඉෂාන් ජයරත්න, හසිත ඉලංගකෝන්, ඉරේෂ් උදයංග, විමංග පෙරේරා, නවීන් කවිකාර, චතුරංග ද සිල්වා (අතිරේක)</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>25</day>
    </date>
    <link>http://www.dinamina.lk/2010/01/25/_art.asp?fn=s1001254</link>
    <topic>ඕෂධීට චෙස් ජයක්</topic>
    <author/>
    <content>පස්වැනි ආසියානු චෙස් සූරතා තරගාවලියේ අවුරුදු 9න් පහළ තරග ඉසව්වේ සිව් වැනි ස්ථානය හිමිකර ගැනීමට මාතර රාහුල විද්‍යාලයේ දිමුත් ඕෂධී මිරිස්සගේ සමත් වූවේය.කොළඹ සිලෝන් කොන්ටිනන්ටල් හෝටලයේ පැවැති මේ තරගාවලියේ 9න් පහළ තරග ඉසව්වේ අනුසූරතාව හිමි වූයේ ශ්‍රී ලංකාවටය.රාහුල විද්‍යාලයේ විදුහල්පති කිත්සිරි ලියනගමගේ , ප්‍රාථමික අංශයේ විදුහල්පති ගාමිණී අබේකෝන් සහ විද්‍යාලයීය චෙස් පුහුණුකරු ආචාර්ය සරත් වනිගබදු යන මහත්වරුන් ගේ් උපදේශකත්වය හා මඟ පෙන්වීම අනුව මේ ජයග්‍රහණය ලබා ගැනීමට හැකි වූ බව දිමුත් පැවැසූවේය.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>25</day>
    </date>
    <link>http://www.dinamina.lk/2010/01/25/_art.asp?fn=s1001255</link>
    <topic>සය සාමාජික ක්‍රිකට් තරගාවලියට අයැදුම්පත් කැඳවයි</topic>
    <author>මහනුවර සංචාරකගාමිණී සමරනායක</author>
    <content>මහනුවර උසස් හා වෘත්තීය අධ්‍යාපන ආයතනය (ධ්ඕඒ ඉපඪ තචදඬච ඛ්චථනභඵ) සංවිධානය කරන ‘’දේශබන්දු සිසිර වික්‍රමසිංහ අභියෝග කුසලාන සය සාමාජික ක්‍රිකට් තරගාවලිය 2010 සඳහා අයදුම්පත් බාර ගැනීම දැන් ආරම්භ කර තිබේ. මෙම තරගාවලියට සහභාගී විය හැක්කේ මහනුවර දිස්ත්‍රික්කයේ ස්ථිර පදිංචිකරුවන්ට පමණි.තරගාවලියේ පළමු ස්ථානය හිමි කර ගන්නා කණ්ඩායමට මුදලින් රුපියල් 40,000ක් සමඟ සූරතා කුසලානය ද , අනු සූරතාවයට මුදලින් රුපියල් 25,000ක් සමඟ අනුසූරතා කුසලානයද ත්‍යාග වශයෙන් පිරිනැමේ.මීට අමතරව , තරගයේ වීරයා , දක්ෂතම පිතිකරු , හා දක්ෂතම පන්දු යවන්නා ද විශේෂ ත්‍යාග කිහිපයක් පිරිනැමීමට ද සංවිධායකයින් විසින් කටයුතු යොදා තිබේ.අයැදුම්පත් “සංවිධායක - ක්‍රිකට් තරග , අංක 117/ 1 - ඩී. එස්. සේනානායක වීදිය , මහනුවර යන ලිපිනයට මේ මස 26 දාට ප්‍රථම යොමු කළ යුතුය.දුරකථන 077 6979139 , 077 3831082 හා 077 3206876 යන අංකවලට ඇමැතීමෙන් වැඩි විස්තර ලබා ගත හැකිය.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>25</day>
    </date>
    <link>http://www.dinamina.lk/2010/01/25/_art.asp?fn=s1001256</link>
    <topic>මාතලේ සත් සාමාජික පාපන්දු සූරතාව උකුවෙල ගජබා රෙජිමේන්තුවට</topic>
    <author>චන්ද්‍ර ශශ්‍රී අසෝක බණ්ඩාරමාතලේ දිසා විශේෂ</author>
    <content>මාතලේ දිස්ත්‍රික් අන්තර් ක්‍රීඩා සමාජ “එච්. එම්. සීලරත්න” අනුස්මරණ කුසලාන සත් සාමාජික පාපන්දු තරගාවලියේ දී 2009 වසරේ සූරතාව ශශ්‍රී ලංකා යුද හමුදාවේ උකුවෙල ගජබා රෙජිමේන්තු ක්‍රීඩා සමාජ පිලට හිමි විය.80 දශකයේ මාතලේ දිසාවෙන් බිහිවූ දක්‍ෂ පාපන්දු ක්‍රීඩකයෙකු වන අභාවප්‍රාප්ත එච්. එම්. සීලරත්න මහතා සමරමින් ඔහුගේ මිතුරු කැළ වාර්ෂිකව සංවිධානය කරන මේ තරගාවලිය මෙවර 9 වැනි වරටත් පසුගියදා මාතලේ බර්නාඩ් අළුවිහාරේ ක්‍රිඩාංගණයේ දී පැවැත්විණි.මේ තරගාවලියේ දක්‍ෂතම ක්‍රීඩකයා ලෙස ගජබා පිලේ කේ. යූ. එල්. එස්. සිල්වා සහ දක්‍ෂතම ගෝල් රකින්නා ලෙස රිබෙල්ස් පිලේ ජනක සේනානායක සම්මාන ලැබූහ.කණ්ඩායම් 30 ක සහභාගීත්වයෙන් පැවැති මේ තරගාවලියේ ප්‍රධාන ආරාධිතයා ලෙස නාගරික සංවර්ධන අමාත්‍ය රෝහණ දිසානායක මහතා සහභාගි විය.මෙහිදී ගජබා පිල සහ රිබෙල්ස් පිල අතර පැවැති අවසන් මහා තරගයේ දී ගෝල් 2 – 0 ක ජයක් ගජබා පිලට හිමි විය. ජයග්‍රාහී ගජබා පිල වෙනුවෙන්, කේ. යූ. එල්. එස්. සිල්වා සහ එල්. ජයසේකර ගෝල් එක බැගින් වාර්තා කළහ. සූරතාව දිනාගත් ගජබා පිල එස්. සිල්වා විසින් ද, අනු සූරතාව දිනාගත් රිබෙල්ස් පිල ජේ. ජුමාර් විසින් ද මෙහෙය වූහ.රංජිත් අළුවිහාරේ, සරත් රත්නවිර, කේ. ප්‍රභාකරන්, ආර්. එම්. හාරිස් සහ එස්. සුන්දර් රාජ් තරග විනිශ්චය කළහ.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>25</day>
    </date>
    <link>http://www.dinamina.lk/2010/01/25/_art.asp?fn=s1001258</link>
    <topic>සුපර්සන් ක්‍රීඩා සමාජයේ25 වැනි සංවත්සරය සැමරේ</topic>
    <author/>
    <content>කළුතර දිස්ත්‍රික්කය තුළ පාපන්දු ක්‍රීඩාවෙන් ඉමහත් කීර්තියක් ලබාදුන් බේරුවල මහගොඩ ‘සුපර්සන්’ ක්‍රීඩා සමාජයේ 25 වන සංවත්සර උත්සවය හා එම ක්‍රීඩා සමාජයට පාපන්දු ක්‍රීඩාවෙන් කීර්තියක් ලබා දුන් ජ්‍යෙෂ්ඨ ක්‍රීඩකයින් හට උපකාර පිරිනැමීමේ උත්සවය පසුගියදා බේරුවල මහගොඩ අයි. එල්. එම්. සම්සුදීන් මහ විද්‍යාලයේ දී පැවැත්විණි.මෙහි මුලසුන හොබවූයේ ක්‍රීඩා සමාජයේ සභාපති එම්. එම්. සුහයිබ්දීන් මහතාය. ප්‍රධාන අමුත්තා ලෙස ශ්‍රී ලංකා පාපන්දු සම්මේලනයේ සභාපති හේලී සිල්වේරා මහතා සහභාගි විය.බස්නාහිර පළාත් සභා මන්ත්‍රීවරුන්වන පියල් නිශාන්ත, ඒ. එම්. යුසුෆ්, බෙරුවල පාපන්දු සංගමයේ සභාපති ඒ. ආර්. එම්. බදියුදීන්, කළුතර පාපන්දු සංගමයේ සභාපති රාහුල සිරිවර්ධන, බේරුවල උප නගරාධිපති හසන් ෆාසි යන මහත්වරු ඇතුළු අමුත්තන් රැසක් මේ අවස්ථාවට සහභාගී වූහ.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>25</day>
    </date>
    <link>http://www.dinamina.lk/2010/01/25/_art.asp?fn=f1001251</link>
    <topic>හෙට ප්‍රතිඵලයට පුරෝකථනයක්</topic>
    <author>දීප්ති ළමාහේවා</author>
    <content>2010 ජනාධිපතිවරණයට අදාළ මුළු ඡන්ද ප්‍රමාණය 14,088,500 කි. (එක්කෝටි හතලිස් ලක්‍ෂ අසූ අට දහස් පන්සියයකි).මෙම ජනාධිපතිවරණයේ දී ඡන්දය භාවිතවන ස්වරූපය තේරුම් ගැනීමේදී මීට පෙර පැවැත්වූ සියලුම ජනාධිපතිවරණ වල ඡන්දය භාවිත වී ඇති ආකාරය සැලකිල්ලට ගත යුතුය.ඒ අනුව 2010 ජනාධිපතිවරණයේ දී භාවිත විය හැකි ඡන්ද ප්‍රතිශතය 75% ක් පමණ වන අතර ඉන් 1.7% ක ප්‍රමාණයක් ප්‍රතික්ෂේප වීමට ඉඩ ඇත.මුළු ඡන්ද ප්‍රමාණයෙන් 75% ක් භාවිතා වන්නේ නම් එය ඡන්ද 10,566,375ක් වනු ඇත. එම ප්‍රමාණයෙන් 1.7% ක් ප්‍රතික්ෂේප වූ විට වලංගු ඡන්ද ප්‍රමාණය වනු ඇත්තේ 10,386,747ක ඡන්ද ප්‍රමාණයකි.මේ අනුව ජයග්‍රාහී අපේක්‍ෂකයා ලබාගත යුතු ඡන්ද සංඛ්‍යාව, වලංගු මුළු ඡන්ද සංඛ්‍යාවෙන් සියයට 50ක් සහ තවත් එක් ඡන්දයකි. එනම් ඡන්ද 5,193,374 කි.ශ්‍රී ලංකාවේ අවසන් වරට පැවැත්වූ ඡන්දය 2008/9 පළාත් සභා ඡන්දයයි. මෙම ඡන්දයේ ප්‍රතිඵල මත පදනම් වෙමින් 2010 ජනාධිපතිවරණයේ ප්‍රතිඵලය පුරෝකථනය කෙරෙනු ඇත.මේ අනුව 2008/9 පළාත් සභා ඡන්දයේ දී මහින්ද රාජපක්‍ෂ මැතිතුමාගේ කඳවුර සහ සරත් ෆොන්සේකා මහතාගේ කඳවුර විසින් ලබාගෙන ඇති ඡන්ද ප්‍රමාණයන් ඒ අපේක්‍ෂකයන් දෙදෙනා විසින් එම ඡන්දයේ දී ලබාගත් ඡන්ද ලෙස සැලකිය යුතුය. ඒ අනුව මෙම අපේක්‍ෂකයන් දෙදෙනා අතර ඡන්දය බෙදී ගොස් තිබුණේ කෙසේ ද?2008/9 පළාත් සභා ඡන්දයේ දී භාවිතා වූ මුළු වලංගු ඡන්ද ප්‍රමාණය 8,141,242 කි. එක් එක් කඳවුර ලබාගත් ඡන්ද ප්‍රමාණයන් අපේක්‍ෂකයන් දෙදෙනා ලබාගත් ඡන්ද ලෙස ආරෝපනය කරන්නේ නම් ජනාධිපති මහින්ද රාජපක්‍ෂ මැතිතුමා ඡන්ද 5,163,396 ක් ලබාගෙන ඇති අතර, එය අනුපාතයක් ලෙස 63.4% කි.සරත් ෆොන්සේකා මැතිතුමා ලබාගෙන ඇති ඡන්ද ප්‍රමාණය 2,915,897 ක් වන අතර, ප්‍රතිශතයක් ලෙස 35.8% කි. 2008/9 පළාත් සභා ඡන්දයේ දී භාවිතා වූ මුළු වලංගු ඡන්ද ප්‍රමාණය 8,141,242 කි.2010 ජනාධිපතිවරණයේ දී භාවිතා විය හැකි මුළු වලංගු ඡන්ද ප්‍රමාණය 10,386,747 කි. ඒ අනුව පසුගිය පළාත් සභා මැතිවරණයේ දී භාවිත වූවාට වඩා ඡන්ද 2,245,505ක් ජනවාරි 26 දින ජනාධිපතිවරණ ඡන්දයේ දී භාවිත වනු ඇත.මෙම සංඛ්‍යා ලේඛණ භාවිත කරමින් අපට 2010 ජනපතිවරණයේ අවසන් ප්‍රතිඵලය පිළිබඳ පුරෝකථන කීපයක් කළ හැකි වේ.පළමු පුරෝකථනය:ජනාධිපතිතුමාගේ කඳවුර පළාත් සභා ඡන්දයේ දී ලබාගත් ඡන්ද ප්‍රමාණය, ජනාධිපතිවරණයේ දී ද ලබා ගනී. ඊට අමතරව අලුතින් එකතු වූ ඡන්ද ලක්‍ෂ 22, පළාත් සභා ඡන්දයේ දී භාවිතා වූ අනුපාතයට ම බෙදී යනු ඇත. එම උපකල්පනය යටතේ ජනාධිපති තුමාට අලුත් ඡන්ද වලින් 63.4% ක් ලැබෙන්නේ නම්; එම ප්‍රමාණය ඡන්ද 1,423,650 කි. ඒ අනුව ජනාධිපතිතුමා මුළු ඡන්ද 6,587,046ක් ලබා ගනු ඇත. එය ප්‍රතිශතයක් ලෙස 63.4% කි.සරත් ෆොන්සේකා මහතාට අලුත් ඡන්ද 803,890 ක් ලැබෙන අතර මුළු ඡන්ද ප්‍රමාණය 3,719,787ක් වේ. එය අනුපාතයක් ලෙස 35.8% කි.පළමු උපකල්පනය අනුව ජනාධිපති මහින්ද රාජපක්‍ෂ මැතිතුමා 63% ක ඡන්ද අනුපාතයක් සහිතව සරත් ෆොන්සේකා මහතාට වඩා වැඩි ඡන්ද 2,867,259 ක් ලබා ගනු ඇත.දෙවන උපකල්පනය:අලුතින් ජනාධිපතිවරණයේ දී භාවිතා වන 2,245,505 ජන්ද ප්‍රමාණය අපේක්ෂකයන් දෙදෙනා අතර 50%ක් ලෙසින් සමානව බෙදී යනු ඇත. ඒ අනුව දල වශයෙන් අපේක්ෂකයන් දෙදෙනාම අලුත් ඡන්ද 1,122,752 බැගින් එකතු කර ගන්නවා ඇත.ඒ අනුව අවසන් ප්‍රතිඵලය වන්නේ ජනාධිපතිතුමා ඡන්ද 6,286,148 ක් ලබාගැනීමත් සරත් ෆොන්සේකා මහතාට ඡන්ද 4,038,649 ක් ලැබීමත් ය. මෙය ප්‍රතිශතයක් ලෙස ජනාධිපතිතුමාට 60.5% ක් සහ සරත් ෆොන්සේකා මහතාට 38.8% කි.දෙවැනි උපකල්පනයට අනුව ජනාධිපති මහින්ද රාජපක්‍ෂ මහතා 60.5% ක ඡන්ද අනුපාතයක් සහිතව සරත් ෆොන්සේකා මහතාට වඩා වැඩි ඡන්ද 2,247,499 ක් ලබා ගනු ඇත.තෙවැනි උපකල්පනය:පළාත් සභා ඡන්දයේ දී ජනාධිපතිවරයාට ලැබූ ඡන්ද ප්‍රතිශතය 5% කින් අඩුවන අතර, එම ප්‍රමාණය සරත් ෆොන්සේකා මහතාට එකතු වේ. ඊට අමතරව ජනාධිපතිවරණයේ දී අලුතින් භාවිතා වන 2,245,505 ක ඡන්ද ප්‍රමාණයන් 60% ක් සරත් ෆොන්සේකා මහතාට ලැබෙන අතර ජනාධිපතිතුමාට ලැබෙන්නේ 40% ක ප්‍රමාණයක් පමණි.මේ උපකල්පනය යටතේ අපේක්ෂකයන් දෙදෙනා ලබා ගන්නා ඡන්ද ප්‍රමාණය ගණන් බැලිය යුතුය.පළාත් සභා මැතිවරණයට වඩා 5% ක අඩු ඡන්ද ප්‍රතිශතයක් ජනාධිපතිතුමාට ලැබෙන්නේ නම්, එම අඩුවන ඡන්ද ප්‍රමාණය 258,169 කි. ඒ අනුව මහින්ද රාජපක්‍ෂ මැතිතුමාගේ පළාත් සභා ඡන්ද ප්‍රමාණය 4,905,227 දක්වා අඩු වේ. එම අඩු වූ ඡන්ද ප්‍රමාණය සරත් ෆොන්සේකා මහතා ට එකතුවන අතර, ඒ අනුව ඔහු ඡන්ද 3,17,4,066ක් ලබා ගනී.ජනාධිපතිවරණයේ දී අලුතින් එකතුවන ඡන්ද 2,245,505ක් මහින්ද රාජපක්‍ෂ මැතිතුමාට ලැබෙන්නේ 40% ක් පමණි. එනම් ඡන්ද 898,202 කි. ඒ අනුව ජනාධිපතිතුමාට ලබාගත හැකි ඡන්ද ප්‍රමාණය 5,803,429 කි. එය අනුපාතයක් ලෙස 55.8% කි.අලුතින් එකතු වූ ඡන්දවලින් 60% ක් සරත් ෆොන්සේකා මහතාට එකතු කළ විට ඔහු ඡන්ද 4,521,369ක් ලබා ගනී. එය 43.5% ක ප්‍රතිශතයකි.මෙම උපකල්පනය යටතේ ද මහින්ද රාජපක්‍ෂ මහතා සරත් ෆොන්සේකා මහතාට වඩා වැඩි ඡන්ද 1,282,060ක් ලබා ගන්නා අතර එය 55.8%ක අනුපාතයකි.මේ අනුව අපට උපකල්පනය කිරීමට සිදුවන්නේ කුමක්ද? ඉතාමත්ම අවාසිදායක තත්ත්වයක් යටතේ් කරනු ලබන ගණනය කිරීමක දී පවා මහින්ද රාජපක්‍ෂ මැතිතුමා ඉතා ඉහළ ඡන්ද ප්‍රතිශතයකින් ජය ගන්නා බවයි.සරත් ෆොන්සේකා මහතාට ඉතා වාසිදායක තත්ත්වයක් ලබා දී කරනුලබන ගණනය කිරීමක දී පවා ලබා ගත හැකි උපරිම ඡන්ද ප්‍රමාණය ලක්‍ෂ 45 කි. එනම් 43.5% ක අනුපාතයකි. එය ඉතාමත් වාසිදායක තත්ත්වයක දී වුවද සරත් ෆොන්සේකා මහතාට ලබාගත හැකි උපරිම ඡන්ද ප්‍රමාණය වන්නේ ය.මේ අනුව 2010 ජනාධිපතිවරණය ජනාධිපතිතුමා විසින් ඉතා විශිෂ්ඨ ආකාරයකින් ජයගනු ඇත. ඒ සඳහා ජනාධිපතිතුමාට විශේෂිත වාසි රාශියක් ඇත.. ජනාධිපතිවරණය ජයගැනීමට අවශ්‍ය අවම ඡන්ද ප්‍රමාණයට ඉතාම ආසන්න වූ ඡන්ද ප්‍ර‍්‍රමාණයක් සියයට හැට පහක (65%) ක ඡන්දයක් පමණක් භාවිත වූ පසුගිය පළාත් සභා මැතිවරණයේ දීම ජනාධිපතිතුමා වෙත ලැබී ඇත.. පසුගිය පළාත් සභා ඡන්දයේ දී සරත් ෆොන්සේකා මහතාට සහාය දෙන කඳවුර ලබාගෙන ඇත්තේ ඡන්ද ලක්‍ෂ 29ක් පමණි. ජනාධිපතිවරණය ජයග්‍රහණය සඳහා අවම වශයෙන් ඡන්ද ලක්‍ෂ 52ක් ලබා ගත යුතුය.එනම් තවත් ඡන්ද ලක්‍ෂ 23 ක් සරත් ෆොන්සේකා මහතා විසින් ලබාගත යුතුය. එය ආසන්න වශයෙන් එක් දිස්ත්‍රික්කයකින් ඡන්ද ලක්‍ෂයක පමණ ප්‍රමාණයක් අලුතින් ලබා ගැනීමයි. එසේත් නොමැති නම් සෑම මැතිවරණ කොට්ඨාසයකින් ම දල වශයෙන් අලුත් ඡන්ද 12,000 ක් ලබා ගැනීම යි.මෙය කිසිසේත්ම ප්‍රායෝගිකව ළඟාකර ගත නොහැකි ඉලක්කයකි. මා ඉදිරිපත් කළ පුරෝකථන වලින් වඩාත්ම ආසන්න පුරෝකථනය කුමක් ද යන්න ලබන 27 දින දිවා කාලය වන විට අපට තහවුරු කෙරෙනු ඇත.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>25</day>
    </date>
    <link>http://www.dinamina.lk/2010/01/25/_art.asp?fn=f1001252</link>
    <topic> </topic>
    <author/>
    <content>හෙට පැවැත්වෙන්නේ ඓතිහාසික මෙන්ම තීරණාත්මක මැතිවරණයකි. එය ඓතිහාසික වන්නේ දශක තුනක් තිස්සේ රටට ව්‍යසනයක් වූ ත්‍රස්තවාදය පරදවා දෙවන නිදහස් අරගලය ජයගනු ලැබූ ශ්‍රී ලංකාවේ පැවැත්වෙන පළමු ජනාධිපතිවරණය මෙය වන බැවිනි.එය තීරණාත්මක වන්නේ ජාතික ධජය යටතේ එක්සේසත් කළ මවුබිම ආර්ථික හා සංවර්ධන අභියෝග ජයගනිමින් අලුත් රටක් ලෙස නිර්මාණය කරනවාද යන්න හෝ දිනාගත් නිදහස යළි සතුරු බලවේග වලට පාවා දෙමින් රට වියරු ආඥාදායකත්වයකට තල්ලු කරනවාද යන්න තීරණය වන මැතිවරණය මෙය වන බැවිනි.තීරණය ගැනීම මහජනතාවට පැවරෙන කාර්යයකි. එමෙන්ම එය ඔවුන්ගේ අයිතියකි. ඒ අයිතිය කිසිවකුටත් පැහැර ගැනීමට ඉඩ නොදීමද, උගස් නොකිරීමද පුරවැසි වගකීමක් බව අප පළමුවෙන්ම සිහිපත් කරන්නේ හෙට උදෑසනින්ම ඡන්ද මධ්‍යස්ථානය වෙත වලංගු හැඳුනුම්පතක් ද රැගෙන ගොස් ඔබේ. ඡන්දය ප්‍රකාශ කරන ලෙස ඉල්ලා සිටිමු.ආකල්පමෙවර ජනාධිපතිවරණ වේදිකාව තුළ ප්‍රතිපත්තිමය දේශපාලන කාරණා සංවාදයට ලක්වූයේ අල්ප වශයෙනි. ඒ වෙනුවට එක් පාර්ශ්වයකින් දියත් කර තිබුණේ තනිකරම පුද්ගල වෛරය, ද්වේෂය මත පදනම් වූ මැතිවරණ ව්‍යාපාරයක, දේශපාලනිකව මතු වූ තර්කයන්ට පවා ප්‍රතිචාර දැක්වුණේ තර්ජනාත්මකවය.එය අතීත ප්‍රචණ්ඩත්වය හා භීෂණය පිළිබඳ කටුක මතකය යළි අවදි කිරීමට ද අනාගතය පිළිබඳ සැක සංකා පහළකරවීමටද හේතුවක් විනි. ඇතැම් අපේක්ෂකයෙක් දේශපාලන වේදිකාවේදී වචන භාවිතා කළ ආකාරය, තමන්ට අභියෝග කළ අයට ආමන්ත්‍රණය කළ ආකාරය යහපත් ප්‍රජාතන්ත්‍රවාදී සංස්කෘතියකට තබා මනුෂ්‍යත්වයටවත් නොගැලපේ.ඒ සමඟම ප්‍රතිපාර්ශ්වය පිළිබඳ වෛරී සහගත ආකල්ප හා මත ව්‍යාර්ථ කිරීමද දක්නට ලැබිණි. එහි එක් කණගාටුදායක ප්‍රතිඵලයක් වන්නේ “මැතිවරණ ප්‍රචණ්ඩ ක්‍රියා” යනුවෙන් හැඳින්වෙන සිද්ධීන් ඉහළ යාමයි.කිසිදු දේශපාලන පක්ෂයක් හෝ අපේක්ෂකයෙක් තම පාක්ෂිකයන් හෝ ආධාරකරුවන් කලබලකාරී සිද්ධීන් සඳහා යොමුකරවන අන්දමින් අදහස් දැක්වීම හෝ පෙළඹවීම නොකළ යුතුය. එහෙත් දැඩි වෛරයකින් හා ද්වේෂයකින් යුතුව මැතිවරණ ව්‍යාපාරයක් ගෙනයාමේ ඛේදනීය ප්‍රතිඵල මේ මැතිවරණයේදීද දැකගත හැකි විය.කලබලකාරී සිදුවීම්මැතිවරණ දිනයට හරියටම සතියකට පෙර එනම් ජනවාරි 19 දා පටන් මාසයක් ආපස්සට විමසා, බැලීමේදී මැතිවරණය හා සම්බන්ධ කලබලකාරී සිදුවීම් 700 කට වැඩි සංඛ්‍යාවක් වාර්තා වූ බව පොලිස් වාර්තාවල සඳහන්ය.ඒ අතරින් නාවලපිිටිය, කිරිබත්ගොඩ, හුංගම, පොළොන්නරුව, හලාවත, වාරියාපොළ, කුරුණෑගල ප්‍රදේශවලින් බරපතල සිද්ධීන් වාර්තාවිය. ඒවායේදී , මිනිස් ජීවිත 3 ක් අහිමිවීම බෙහෙවින්ම ඛේදජනක කාරණයකි.තුවාල ලැබූ සංඛ්‍යාවද සැළකිය යුතු පිරිසකි. මේ ඇතැම් සිද්ධීන්ට සම්බන්ධ බවට සැක කෙරෙන කිහිපදෙනෙකු පොලීසිය විසින් අත්අඩංගුවට ගනු ලැබ ඇත. පූර්ව මැතිවරණ සමයේ වාර්තා වූ පැමිණිලි වලින් බොහොමයක් බරපතළ සිදුවීම් නොවේ.එහෙත් මෙතරම් සිදුවීම් සංඛ්‍යාවක් වත් ඇති නොවීමට තරම් අපේ දේශපාලන සංස්කෘතිය දියුණු විය යුතු බව තේරුම්ගැනීමට මෙය අවස්ථාවක් කර ගත හැකිය. මෙම කලබල කාරී සිදුවීම් සඳහා රජය හා විපක්ෂය යන පාර්ශව දෙකම සම්බන්ධය.මේ පාර්ශ්ව දෙකටම එරෙහිව පැමිණිලි ලැබී ඇත. එහෙත් අතීතයේදී මෙන් රාජ්‍ය බලය ද යොදවමින් සංවිධානාත්මක ප්‍රචණ්ඩත්වයක් මුදාහැරීමක් මේ කිසිදු අවස්ථාවක වාර්තා නොවීම අගය කළ යුතු තත්ත්වයකි.මැතිවරණ සමයක සමාජය තුළ වැඩි දේශපාලන උණුසුමක් නිර්මාණය වීම අසාමාන්‍ය තත්ත්වයක් නොවේ. එහෙත් එකී උණුසුම තම සහෝදර අසල්වැසියා, ප්‍රදේශවාසියා, කාර්යාල සගයා, හෝ අන් කවුරුන් වුව පීඩාවට පත් කිරීම සඳහා භාවිතා කළ යුතු නැත.මැතිවරණ සමයක ඇතිවන විවිධ දේශපාලනික බෙදීම් මැතිවරණය අවසන්වීමෙන් පසුවත් දිගින් දිගටම පවත්වාගෙන යා යුතුද නැත. 26 දින තමන් කැමැති අපේක්ෂකයාට ඡන්දය ප්‍රකාශ කිරීමෙන් පසුව සාමකාමීව හා සන්සුන්ව ආපසු නිවාස කරා පැමිණ මැතිවරණ කාලය තුළ ඇතිකරගත් යම් යම් පෞද්ගලික බෙදීම් පවතීනම් ඒවා අමතක කර දැමීම පශ්චාත් මැතිවරණ සමය තුළ රටේ සාමය පවත්වා ගැනීමට බෙහෙවින්ම ඉවහල් වන්නේය.පූර්ව මැතිවරණ සමය තුළදීද නීතිවිරෝධී පෙළපාලි වැනි දෑ පැවැත්වීම පොලීසිය මඟින් තහනම් කර තිබිණි. එවැනි පියවර මඟින් යම් යම් කලබලකාරී තත්ත්වයන් ඇතිවීම පාලනය කරගත හැකිය.මැතිවරණ සමයක වාර්තාවන ගැටුම් හො කලබලකාරී සිදුවීම් වලට එක් ප්‍රබල හේතුවක් වන්නේ ප්‍රති පාර්ශ්වයේ කටවුට්, සැරසිළි ආදිය කඩා බිඳ දැමීමයි. මැතිවරණ කාර්යාල යනුවෙන් හැඳින්වෙන ස්ථානවලට පමණක් එවැනි සැරසිළි සීමා කිරීමෙන් යම් යම් ගැටුම්කාරී තත්ත්වයන් පාලනය කරගත හැකිය. එහෙත් එවැනි කාර්යාල කඩා බිඳ දමන අවස්ථා ගැනද වාර්තා වීම දැකිය හැක්කකි.උපදෙස්මෙම මැතිවරණ ව්‍යාපාරය ආරම්භයේදීම තමන්ට සහාය පිණිස ප්‍රදර්ශනය කරමින් ඇති කටවුට් වෙත් නම් පළමුව ඒවා ඉවත්කරන්නැයි පොලිසියට උපදෙස් දෙමින් ජනාධිපති මහින්ද රාජපක්ෂ මහතා ලබාදුන් ආදර්ශය අගය කළ යුතු වෙයි.එම උපදෙස් ඔස්සේ ක්‍රියාත්මක වූ පොලීසිය ප්‍රධාන අපේක්ෂකයන් දෙදෙනොගේම එවැනි ප්‍රදර්ශන පුවරු දහස් ගණනක් ඉවත් කර තිබිණි. ඉවත් කරන ලද පෝස්ටර් සංඛ්‍යාව ලක්ෂයකට ආසන්න විය හැකියි.බැනර් හා සැරසිලි ද දහස් සංඛ්‍යාත ප්‍රමාණයක් ඉවත්කළ බව පොලිසියේ වාර්තාවල සඳහන්ය. පෝස්ටර් – කටවුට් ආදියෙන් මුළුමනින් වියුක්ත වූ මැතිවරණයක් ගැන කල්පනා කිරීම කොහෙත්ම ප්‍රායෝගික නැත.අපට වඩා දියුණු මැතිවරණ සංස්කෘතියක් හා ප්‍රජාතන්ත්‍රවාදයක් ඇතැයි කියාගන්නා රටවල පවා එවැනි තත්ත්වයක් දැකිය නොහැකිය. එහෙත් මෙම ප්‍රචාරක ක්‍රියාවලියේදී හැකිතාක් සංයමයකින් යුතුව එය කළ හැකි විධි ක්‍රම වෙත මෙරට දේශපාලන පක්ෂ නැඹුරුවිය යුතු යැයි පැවසීම අසාධාරණ නොවේ.විශේෂයෙන් ප්‍රසිද්ධ ස්ථානවල හා පොදුදේපල ආශ්‍රිතව තම ප්‍රචාරක ව්‍යාපෘතීන් දියත්කිරීමේදී එම දෛනික සීමාවන් පිළිබඳ සැළකිල්ලක් දැක්වීම හෝ එහිදී අවම අවශ්‍යතාවකි. එවැනි වැඩ පිළිවෙල තුළින් තම මැතිවරණ ව්‍යාපාරයට ආලෝකයක් ලබාගැනීමට ද හැකිවනු ඇත.ප්‍රචාරක කටයුතු සඳහා පොලිතීන් භාවිත කිරීමේදී යම් තරමක හෝ පාලනයක් පෙරදීට වඩා ඇතිවී ඇති බවක් පෙනෙන්නට නැත. එය යහපත් ප්‍රවණතාවකි. එහෙත් එය මීටත් වඩා වර්ධනය කරගත හැකිය.පොලිතීන් භාවිතයෙන් වැළකීම හෝ පොලිතීන් භාවිතය අවම කිරීම ප්‍රතිපත්තියක් වශයෙන්ම අනුගමනය කරන්නට කිසිදු අපේක්ෂකයකුට හෝ පක්ෂයකට බාධාවක් නැත. මේ බොහොමයක් කාරණා වලදී හරහට සිටින සාධකය වන්නේ පවතින සමානුපාතික නියෝජන ක්‍රමය නිසා ඇතිවී ඇති අසාමාන්‍ය තරඟකාරීත්වයයි. එයද ඉදිරි මැතිවරණ ක්‍රියාවලියෙන් ඉවත්වයාමට නියමිත බැවින් ඒ බාධාව ද මඟහැරී යනු ඇත.මෙරට මැතිවරණ ක්‍රියාවලිය කළබලකාරී සිදුවීම් වලින් කිළිටි වීමට බලපෑ එක් ප්‍රබල සාධකයක් වන්නේ සමානුපාතික නියෝජන ක්‍රමයයි. සරළව කිවහොත් මනාප ඡන්ද ක්‍රමයයි. 77’, න් පසු මෙරට පැවැති බොහෝ මැතිවරණ ‘නිදහස් හා සාධාරණ’ යන හැඳින්වීම යටතේ වර්ග කළ නොහැකිය.77 දී බලයට පත් ජයවර්ධන ජනාධිපතිවරයා කීවේ මැතිවරණ සිතියම හකුළා තබන බවයි. 77’ දී එජාපය ජයග්‍රහණය කිරීමත් සමඟ පොලීසියට සතියක් නිවාඩු ලැබිණි. විරුද්ධ දේශපාලන මත දැරුවන් හිංසනයට ලක් කිරීමටත් ඔවුන්ගේ දේපල වැනසීමටත් මැරයන්ට ලබාදුන් බලපත්‍රයක් ලෙස එය සැළකිය හැකිය.82’ දී ජනමත විචාරණයක් ලෙස හැඳින්වූ ලාම්පු, කළගෙඩි සෙල්ලම මෙරට මැතිවරණ ඉතිහාසයට එක්කළේ කලු පැල්ලමකි. එය දූෂණ මැතිවරණයක් බව මැතිවරණ කොමසාරිස්වරයා ද වාර්තා කළේය.ජනාධිපති මැතිවරණ ඉතිහාසය විමසනවිට ජනාධිපති අපේක්ෂක හෙක්ටර් කොබ්බෑකඩුව මහතාගේ ඡන්දයද හොරට දැමූ බව බැහැර කළ නොහැකි කාරණයකි. ඒ කාලයේ හොර ඡන්ද මගඩිය එතරම් දරුණු විය.විපක්ෂ නායිකාවගේ ප්‍රජා අයිතිය අහෝසි කර තිබිණි. 88’ ජනාධිපතිවරණයද අපකීර්තිමත් සිදුවීම් වලින් ගහණය. භීෂණය රජකිරීම සඳහා ප්‍රජාතන්ත්‍රවාදය සඳහා තිබූ ඉඩකඩ අතිශයින් සීමා සහිත විය.94’ දී ඇතිවූ දේශපාලන වෙනසත් සමඟ යහපත් මැතිවරණ සංස්කෘතියක් පිළිබඳ සංඥාව සමාජයට ලැබිණි. එහෙත් අපකීර්තිමත් වයඹ පළාත් සභා මැතිවරණය ඒ සාමකාමී වාර්තාවට එක්කළේ සුළු පටු පැල්ලමක් නොවේ. ප්‍රජාතන්ත්‍රවාදී මැතිවරණ ක්‍රමයක් කෙරෙහි විශ්වාසය රැඳවූ අය වික්ෂිප්ත කරවීමට තරම් එය දූෂිත මැතිවරණයක් විය.යහපත් වෙනසක්2004 දී මෙරට මැතිවරණ සංස්කෘතියට යළි යහපත් වෙනසක් උදාවන පසුබිම ගොඩනැගිණි. එහෙත් දශක තුනක් තිස්සේ ත්‍රස්තවාදයේ භීෂණයට යටව තිබූ උතුර – නැඟෙනහිර ප්‍රදේශවල සැබෑ නියෝජනයක් මේ මැතිවරණවලදී ඇති වූයේ නැත.අතීතයේදී මැතිවරණයට පසු දින නිසැක වශයෙන්ම ඇඳිරි නීතිය පැණවීමට සිදුවිය. එහෙත් 2004 න් පසු මේ තත්ත්වය වෙනස්විය. 2005 නොවැම්බරයේදී මහින්ද රාජපක්ෂ ජනාධිපතිවරයා බලයට පත්වූ පසු මැතිවරණය පසුදා පටන් රටේ සාමාන්‍ය ජන ජීවිතය ඇරැඹිණි.පාසල් දරුවෝ නිදහසේ පාසලටත් කාර්යාල සේවකයෝ නිදහසේ වැඩබිම් වටලටත් ගියහ. සමස්තයක් ලෙස කිසිදු අන්දමක දේශපාලන පළිගැනීමක් පිළිබඳ වාර්තා වූයේ නැත. ඒ බව පක්ෂ විපක්ෂ කාටත් එකඟවිය හැකි කාරණයකි.සැබැවින්ම නව දේශපාලන සංස්කෘතියක් සඳහා පසුබිම ගොඩ නැගී ඇතැයි පිළිගත හැකි වාතාවරණයක් නිර්මාණය වී තිබිණි. එහෙත්, තවමත් උතුර නැෙඟනහිර ජනතාවට නිදහසේ තම ප්‍රජාතන්ත්‍රීය අයිතීන් බුක්තිවිඳීමට අවස්ථාවක් නොවීය. ප්‍රජාතන්ත්‍රීය අයිතීන් තබා ජීවත්වීමේ අයිතිය වත් ම්ලේච්ඡ එල්.ටී.ටී.ඊ. ත්‍රස්තවාදය විසින් ඔවුනට ඉතිරි කරනු ලැබ නොතිබිණි.මහින්ද රාජපක්ෂ ජනාධිපතිවරයා ත්‍රස්තවාදයෙන් රට මුදාගනිමින් රට එක්සේසත් කරන බවට ලබාදුන් ප්‍රතිඥාව නිසියාකාරව සම්පූර්ණ කරමින් සිටියේය. ඔහුගේ සේනාධිනායකත්වය යටතේ ආරක්ෂක හමුදාව නැඟෙනහිර මුදාගැනීමෙන් පසු වැඩි කල් නොයා නැෙඟනහිර ජනතාවට තම නියෝජිතයන් සිය ඡන්දබලය භාවිත කර තෝරාගැනීමට ඉඩ සැළසිණි.2009 මැයි 19 දා දශක තුනක් තිස්සේ ත්‍රස්තවාදයෙන් බැට කෑ ජාතිය මුළුමනින්ම ත්‍රස්තවාදයෙන් නිදහස් කර ගැණින. ජාතික කොඩිය යටතේ රට එක්සේසත් විය. උතුර නැඟෙනහිර ද ඇතුළුව රටේ සෑම බිම් අඟලකම ජීවත්වන පුරවැසියාගේද ජනවරම උරගා බලන්නට ජනාධිපතිවරයා අදහස් කළේය.සිය ධූර කාලයට තවත් දෙවසරක් තිබියදීම ඔහු ඉක්මන් මැතිවරණයකට ගියේ එබැවිනි. එය කිසි ලෙසකින්වත් ප්‍රජාතන්ත්‍රවාදයට පටහැණි නැත. යුද්ධයෙන් දිනාගත් රට අලුත් රටක් ලෙස ගොඩ නැඟීමේදී සමස්ත ජාතියම නියෝජනය වන නැවුම් ජනවරමක් පිළිබඳ ඔහු කල්පනා කිරීම අතිශයින්ම සාධාරණය.තීරණාත්මක මොහොතක්හෙට පැවැත්වෙන්නේ ජනාධිපතිවරයාගේ එම තීරණය නිසා උදාවූ මැතිවරණයයි. මේ මැතිවරණය කැඳවෙන විට ත්‍රස්තවාදයෙන් නිදහස් කරගත් රට දැවැන්ත සංවර්ධනයක් සඳහා යොමුකර තිබිණි. යුද්ධය නිසා ඔද්දල්වල ගිය සමාජ දේහය සුවපත් කිරීම සඳහා වූ වැඩපිළිවෙළ මෙන්ම, ජාතිකාභිමානය මතුකිරීම සඳහා වූ මඟපෙන්වීමද රටට ලැබී තිබිණි. කෙටියෙන් කියන්නේ නම් රටේ අනාගතය පැහැබර එකක් කිරීම සඳහා රට නිවැරදි පීල්ලට ගැනී තිබිණි’ යුද්ධයක් පැවතීම රටේ සංවර්ධන ක්‍රියාවලිය මුළුමනින් නතර කිරීම සඳහා හේතුවක් ලෙස මහින්ද රාජපක්ෂ රජය සැළකුවේ නැත. උතුරු නැඟෙනහිරද ඇතුළුව රටේ සෑම ප්‍රදේශයක්ම සංවර්ධනය කරා ගමන් කරමින් තිබිණි.මැතිවරණ එක දිගටම පැවැත්වුණේ වී නමුදු සංවර්ධන ක්‍රියාවලිය ඒවට යටපත්වනු ද දක්නට නොලැබිණි. මැතිවරණ පැවැත්වෙන අතර දැවැන්ත සංවර්ධන ව්‍යාපෘතීන් පෙරට ගියේය. නව මාර්ග බලාගාර වරාය - ගුවන්තොටුපොල ඉදිවෙමින් පවතී.යුද්ධය නිසා බිඳුනු සිත් යා කිරීම සඳහා ඉතාමත් සාධනීය ප්‍රයත්නයන් ගනිමින් ඇත. දශක තුනක් තිස්සේ සිනහසෙන්නට අමතකව සිටී. උතුරේද, නැෙඟනහිරද ජනතාව දැන් සිනහසෙන්නට පටන්ගෙන ඇත. දකුණේ සිටින්නේ යක්ෂයින් හෝ රාක්ෂයින් නොවන බව තේරුම් ගනිමින් ඇත.මේ සෑම සාධනීය ප්‍රතිඵලයක් ඔස්සේම නිර්මාණය වන්නේ රටේ අනාගතයයි. තම බලපෑම් හමුවේ නතු නොවී සිටිමින් ත්‍රස්තවාදය මුළුමනින් පරාජය කර නැගී සිටීමේ රට දිදුලන අනාගතයක් පිළිබඳ පරිච්ඡේදය ලියනවා බලාසිටින්නට රටට එරෙහි වූ කිසිදු ලෝක කෙරුම්කාරයෙකු කැමැති නැත.මේ ජනාධිපතිවරණ ව්‍යාපාරයේදී එය හොඳින් ම පැහැදිළි විය. එහෙයින් නිදහස් හා සාධාරණ මැතිවරණයක් පිළිබඳ සහතිකයට පැල්ලම් තැබීමට යත්න දරණ කවරකු හෝ විසින් මෙහෙයවනු ලබන කුමන්ත්‍රණකාරී ප්‍රයත්නයන්ට ඉඩ නොතැබීමට වගබලා ගැනීම රටට ආදරය කරන දේශපාලනඥයන්ගේ සේම පුරවැසියන්ගේද යුතුකම විය යුතුය.හෙටින් පසු ලියැවෙන මේ රටේ අනාගත පරිච්ඡේදය නිසැක වශයෙන්ම සූබදායක එකක් වනු ඇත්තේ මවුබිම හමුවේ ඇති තීරණාත්මක වගකීම අප තේරුම්ගන්නා ප්‍රමාණය අනුවය.මහින්ද රාජපක්ෂ ජනාධිපතිවරයා සමස්ත ජාතියට ඇරියුම් කළේ 27 දායින් පසු රට ගොඩනඟන්නට රොද බඳින ලෙසයි. එහිදී කිසිදු පක්ෂ – පාට - ජාති – කුල භේදයක් අවශ්‍ය නැතැයි ඔහු කියා සිටියේය. අලුත් රටක් නිර්මාණය කිරීමේ ගමනට තමන් හා එක්වන්නැයි ඔහු සියලු රටවැසියාගෙන් ඉල්ලා සිටියේය.එතරම් දීර්ඝ නොවූ එහෙත් ජාතියේ අනාගතය සම්බන්ධයෙන් අතිශය තීරණාත්මක වූ මැතිවරණ සමයක අවසන් නිමේෂයට රට දැන් එළැඹ සිටී.නිර්මාණය වී ඇති ස්ථාවරත්වය සාමය සංහිඳියාව රැකගනිමින් තවදුරටත් එය වර්ධනය කරගන්නවද අවිනිශ්චිත අනාගතයකට රට තල්ලු කරනවාද යන තීරණය හෙට දින ඡන්ද පොළට යන මේ රටේ පුරවැසියන් ගනු ඇත.අප කල්පනා කරන්නේ කිසිවකු හෝ ඒ තීරණය ගත යුත්තේ හදවත මෙන්ම මනසද එකලෙස ශක්තිමත්ව තබා ගනිමින් බවයි. මහ පොළවේ යථාර්ථය තේරුම් ගනිමින් බවය.ජනවාරි 27 දා පටන් මාතෘභූ®මියේ දිදුලන පරිච්ඡේදය ලියන්නට අප කවුරුත් එක්සිත්ව වැඩකළ යුතු වෙයි. මැතිවරණ තරඟයේදී සිටිනු ඇත්තේ එක් ජයග්‍රහකයකු පමණි. එක් ජයග්‍රාහී පාර්ශ්වයක් පමණි’ එය සමස්ත ජාතියේම ජයග්‍රහණයක් වනු ඇත්තේ එකී ජයග්‍රහණය සාමකාමීව විඳගන්නා තරමටය.ජේ. ආර්. ජයවර්ධන මැතිවරණ සිතියම වසර දහයකට හකුලා දමන්නට 1982 දී පැවැත්වූ ජනමත විචාරණය නැමැති කලගෙඩි ලාම්පු සෙල්ලමින් පසු අසාධාරණ මැතිවරණ ගැන ජනතාව කතා කළහ.මැතිවරණයක් අසාධාරණ යැයි කියන්නට පුරුදු වුණේද එදායින් පසුවයි. සුප්‍රකට දේශපාලනඥයන්ගේ ඡන්දය හොරෙන් දැමීමට තරම් මැතිවරණය අසාධාරණ විය.එහෙත් ජනාධිපති මහින්ද රාජපක්ෂ මහතා යටතේ පැවැති සෑම මැතිවරණයකටම අලවා ඇත්තේ සාධාරණ ලේබලයයි. 2010 ජනාධිපතිවරණයද එසේම වනු ඇත.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>25</day>
    </date>
    <link>http://www.dinamina.lk/2010/01/25/_art.asp?fn=f1001253</link>
    <topic>සතුරු බලවේගවලින්මවුබිම බේරාගනිමු</topic>
    <author>චන්ද්‍රානි මාරසිංහ</author>
    <content>අපේ මවුබිම නැවතත් සතුරු බලවේගවලට ගොදුරුවීමේ අවදානමකට මුහුණපා සිටිති. වසර තිහකින් පසු එස්සේසත් කළ රටක ප්‍රභාකරන් සමඟ සිටි සියලු බලවේග විරුද්ධ පක්ෂ අපේක්ෂකයා සමඟ සන්ධානගතව හෙට පැවැත්වෙන ජනාධිපති ඡන්දයට ඉදිරිපත් වීම එම අවදානම යි.මානුෂිය මෙහෙයුමෙන් ත්‍රස්තවාදය තුරන් කිරීමට සෑම ආකාරයෙන් ම විරෝධය දැක්වූ දෙස් විදෙස් සතුරු බලවේග සහ ප්‍රභාකරන් සමඟ සිටි සියලු බලවේග මෙවර ජනාධිපතිවරණයේ දී මහින්ද රාජපක්ෂ මහතාට විරුද්ධව නැගී සිටී. ප්‍රභාකරන් නියෝජනය කළ දෙමළ ජාතික සන්ධානය සමඟ දේශද්‍රෝහී සම්මුතියකට ද එළැඹ ඇත.තිස් වසක් පුරා පැවති කුරිරු ම්ලේච්ඡ ත්‍රස්තවාදය නිසා මේ රටේ සියලුමදෙනා පීඩාවට පතවූහ. කොතැන කොයිවේලේ බෝම්බ ප්‍රහාර එල්ල විය හැකියැයි අනියත බියක් සෑම සිතකම පැවතිණි.උදේ නිවෙසින් පිටව යන්නේ් නැවත පැමිණීමේ අවදානමකිනි. බස් රථය, බස් නැවතුම්පළ, දුම්රියපළ, පොදු ප්‍රවාහන සේවා, පන්සල, පල්ලිය, කෝවිල, ආගමික ස්ථාන, පාසල, ජනතාව ගැවසෙන ස්ථාන ඉලක්ක කොට ත්‍රස්තවාදීහු ප්‍රහාර එල්ල කළහ.අදුරු යුගයලොකු කුඩා භේදයකින් තොරව පවුල්පිටින් ගම්පිටින් කපා කොට මරා දැමූහ. දේශපාලනඥයන් විශේෂ ඉලක්ක විය. ත්‍රස්තවාදී බෝම්බ ප්‍රහාරවලදී තුවාල ලැබූ ඇැතැම් අයගේ මුළු ජීවිතය ම අඳුරු කරමින් විපතට ලක්වී තිබේ.ත්‍රස්තවාදීන් ගේ කුරිරු ප්‍රහාරවලින් මියයන, විපතට පත්වන අපේම ජනතාව ගැන ඇසීමෙන් හෝ දැකීමෙන් මේ රටේ සියලුදෙනා එල්ටීටීඊයට සාප කරමින් අවම වශයෙන් හිස් අහසට සුසුමක් හෝ හෙළා ඇත.බියකරු ත්‍රස්තවාදය අපේ රටට ඉදිරියට යන්නට නොදී ආපස්සට හැරවීය. ත්‍රස්තවාදය අවසන් කරන්නට මෙරට රාජ්‍ය නායකයින් නොයෙකුත් උත්සහ කළද සියල්ල අසාර්ථක වූයේය.දෙස් විදෙස් නොයෙකුත් බලවේග ත්‍රස්තවාදය පරාජය කිරීමේ මෙහෙයුම් නවත්වා තවදුරටත් ත්‍රස්තවාදය පෝෂණය කෙළේය. එවකට හමුදා බල සේනාංක ප්‍රධානින් ඉදිරි මෙහෙයුම් නවතා දමන්නට සිදුවූ බව මේ වනවිට රටේ ජනතාවට හෙළිකර තිබේ.ඔවුන් දක්වන එක් උදාහරණයක් වඩමාරච්චි මෙහෙයුම් නවතා දැමීමය. ඩෙන්සිල් කොබ්බෑකඩුව, විජය විමලරත්න හමුදා ප්‍රධානින් බෝම්බ ප්‍රහාරවලට ලක්ව මියගිය ආකාරය ගැන රටේ ජනතාවට විමතියකි.2005 ජනාධිපතිවරණයෙන් බලයට පත්වූ රාජ්‍ය නායකයා ත්‍රස්තවාදය පරාජය කරන්නට ක්‍රියාත්මක කළ මානුෂීය මෙහෙයුම් වළක්වන්නට ද දෙස් විදෙස් බලවේග එල්ල වූයේය. ජනාධිපති මහින්ද රාජපක්ෂ මහතාගේ ඍජු නායකත්වය ඒ බලවේග සියල්ල එකහෙලාම ප්‍රතික්ෂේප කර සිටියේය.ත්‍රස්ත ප්‍රහාරයකදී මියයන්නේ හෝ විපතට පත්වන්නේ දේශපාලන පක්ෂ පාට, ආගම් භේද, ජාති භේද වශයෙන් තෝරාගෙන නොසිටි ඒ සියලුම අය අපේ ශ්‍රී ලාංකිකයන්ය. ත්‍රස්තවාදය පරාජය කරන්නට ක්‍රියාත්මක මෙහෙයුම් ස්ථාවර කරන්නට, රාජ්‍ය නායකත්වයට ශක්තියක් වෙන්නට, රණවිරුවන්ට ධෛර්ය දෙන්නට මේ රටට ආදරය කරන ජනතාව පසුගිය වසරක දෙකක කාලයක් දැක්වූයේ පුදුමාකාර උනන්දුවකි. ඒ බව ඉතිහාසයේ ලියැවී තිබේ. ඒ දේශයට සැබවින්ම ආදරය කරන ශ්‍රී ලාංකික ජනතාවෝය. එහෙත් යුද්ධය ජයග්‍රහණය නොඉවසූ පිරිස්ද සිටියහ. ත්‍රස්තවාදය පරාජය කරන්නට ශක්තියක් වීම වෙනුවට මෙහෙයුම් අතරමග නවතා දමන උපාය උපක්‍රම ක්‍රියාත්මක කළ අවස්ථාවාදීහු සිටියහ.ත්‍රස්තවාදී පරාජයත්‍රස්තවාදය පරාජය කිරීම දේශපාලන ප්‍රශ්නයක් නොවේ. එය ජාතික ප්‍රශ්නයකි. ත්‍රස්තවාදය ජය ගැනීමේ මෙහෙයුම් ක්‍රියාත්මක කිරීමට හැකිවූයේ ඍජු දේශපාලන නායකත්වය නිසා බව බල සේනාංකාධිපතිවරු මාධ්‍යට හෙළි කළහ.අපේ රණවිරුවන් අලිමංකඩ ජයග්‍රහණණය ලබන විට ‘පාමංකඩ’ යැයිද, කිලිනොච්චි ජයග්‍රහණය මැදවච්චිය ලෙසද, තොප්පිගල කැලෑවක් ලෙසද දුටු දේශපාලනඥයින් සිටියේය. දිවි පරදුවට තබා අපේ රණවිරුවන් ලැබූ ජයග්‍රහණ හැල්ලුවට ලක්කළ ඒ වචන නොමැකෙන ලෙස පාර්ලිමේන්තු හැන්සාඩ්ගතව තිබේ.කොටි ත්‍රස්තවාදීන් සම්පූර්ණයෙන්ම පරාජය කොට යුද ජයග්‍රහණය ලාබුවේ 2009 මැයි 18 දිනය. යුද මෙහෙයුම් ඉදිරියට ගෙනයමින් ගමින් ගම ලබන ජයග්‍රහණයක් පාසා දේශයට ආදරය කළ අපේ ජනතාව මහත් උද්දාමයෙන් ජයග්‍රහණ සමරමින් රණවිරුවන්ට ශක්තිය දුන්නේය. මැයි මාසයේ ඒ අවසන් මොහොත ලබන තෙක් මුළුමහත් ජනතාවට වූයේ නොඉවසිල්ලකි.මහ පොළෙව නැමදීමජෝර්දානයේ සිට පැමිණි ජනාධිපතිතුමන් ගුවන් යානයෙන් බැස මවුබිම නිදහස් යැයි මහ පොළෙවට වන්දනා කොට සිප ගත් මොහොත මේ රටේ දේශප්‍රේමී ජනතාවගේ ලෙය ජාතික හැඟුමින් උද්දීපනය කෙළේය.දේශය පිළිබඳ මහත් වූ හැඟීම්බර අවස්ථාවේදී මේ රටේ සියලු ජනතාවගේ පපුවේ සිරවී තිබූ භීතිය විරාම කොට නිදහසේ හුස්ම ගත්හ. ප්‍රභාකරන් මරා දමමින් තිස් වසක් පුරා පැවති ත්‍රස්තවාදය අවසන් කළ අභීත නායකත්වයටත් රණවිරුවන්ටත් ගෞරව දක්වමින් සිරිලක පුරා ජනතාව පී‍්‍රතියෙන් උද්දාම වූහ.පැය දෙක තුනක් පුරාවට එකදිගට රතිඤ්ඤා හඬින් ගිගුම් දුන්හ. මීටර් ගණන් දිග කිරිබත් මේස, කැවුම් කොකිස් රටපුරා බෙදාහදා ගනිමින් ජයග්‍රහණය භුක්ති වින්ඳාහ. සිංහ කොඩි වැඩිම සංඛ්‍යාවක් ;ලලදුන්නේ යුද්ධය ජයග්‍රහණයෙනි. ජනාධිපතිතුමාටත්, රණවිරුවන්ටත් ගෞරව කරමින් සෑම නිවෙසකම සිංහ ධජය ඔසවා නිදහස පෑහ.යුද, ගුවන්, නාවික, පොලිසිය, සිවිල් ආරක්ෂක බලසේනා ප්‍රධාන මේ රටේ සියලුම ජනතාව යුද ජයග්‍රහණයට කිසියම් ආකාරයකින් උපකාරී වූ බව ජනාධිපතිතුමා ප්‍රකාශ කෙළේ ත්‍රස්තවාදය පරාජය කළ බව රටට දන්වන අවස්ථාවේදීය.එහෙත් රටක් ලෙස ඉදිරියට යාම වළකන බලවේග යළිත් ඉස්මතු වෙමින් සිටී. ත්‍රස්තවාදය පරාජය කොට මාස හයක් ගතවී යාමෙන් පසුව යුද ජයග්‍රහණය තනිවම හිමිවිය යුතුයැයි පෞද්ගලීකරණය කිරීමේ උත්සහයක ඒ කණ්ඩායම නිරතව සිටිති.අවස්ථාවාදය හේතුවෙන් කවුරු කෙලෙස ප්‍රකාශ කළද ත්‍රස්තවාදය යුද්ධයෙන් පරාජය කළ යුතු යැයි තීන්දුව ගත් සේනාධිනායකයාටත්, සියලුම රණවිරුවන්ටත් මේ රටේ ජනතාව ගෞරව දැක්වූයේ එම වකවානුවේදීමය.අපේ සංස්කෘතිය සමඟ බැඳුණු කෘතවේදීත්වය පළ කිරීමට ශ්‍රී ලාංකික ජනතාව තරම් වෙනත් පිරිසක් ලොව නොවෙති.වසර තිහක් පැවති ත්‍රස්තවාදය සිය පාලන කාලයේ වසර දෙකකින් පරාජය කිරීම මුළු ලොව විශ්මයට පත් කෙළේය. ඒ ලොව ත්‍රස්තවාදය පරාජය කළ එක ම රට ශ්‍රී ලංකාව වීම නිසාය.ලෝක බලවතා වූ අමෙරිකාවටත් තවම යුද්ධය අවසන් කර ගැනීමට නොහැකිය. අමෙරිකාව, චීනය, ප්‍රංශය, ඕස්ට්‍රේලියාව, ඉරාකය, ජපානය ඇතුළු බොහෝ රටවල නායකයන් ත්‍රස්තවාදය පරාජය කරන්නට හැකිවූ එකම නායකයා යැයි සුබ පැතූහ. ලොකු රටවල් අප වැනි කුඩා රටවල් ත්‍රස්තවාදය පරාජය කිරීමේ ගෞරවය හිමිකර දෙන්නට මැලිකමක් දක්වති.ජාත්‍යන්තරයේ පිළිගැනීමශ්‍රී ලංකාව ජාත්‍යන්තරයේ දිදුලන රටක් බවට පත්කළ ජනාධිපතිතුමන්ට හිමි ගෞරවය නොදෙන්නට අතලොස්සක් වූ පිරිසක් අපේ රටේ ද සිටිති’ දේශපාලනය කරන්නටද අපට රටක් තිබිය යුතුය. අපේ දරුවන්ට රටක් තිබිය යුතුය.කුහක සිත් ඇති අවස්ථාවාදීහු යුද්ධයේ අඩු ලුහුඬුකම් මුළු ජාත්‍යන්තරයටම කියාපාමින් අපේ රට අපකීර්තියට පත් කරමින් සිටියහ. රජය වට්ටන්නට නොයෙකුත් කූට උපක්‍රම ක්‍රියාත්මක කරවන්නට ජාත්‍යන්තරයට ද බලපෑම් කළහ.යුද්ධයේදී මානව අයිතීන් කඩවූයේයැයි ලොවට පැවසුවේද කුහක සිත් ඇති එම අතලොස්ස විසිනි. රාජ්‍යයකට විරුද්ධව රටේ අභ්‍යන්තර මට්ටමින් සිදු කරන චෝදනා කෙරෙහි ජාත්‍යන්තරයේ පිළිගැනීම වැඩිය.ශ්‍රී ලාංකිතයින් ලෙස දේශයට ආදරය කරන මුළු ජනතාවම ජනාධිපතිතුමන්ට ශක්තියක් වී ඒකරාශීවීම ජාත්‍යන්තරයේ සියලු චෝදනා පරාජය කෙළේය. කාලයක් තිස්සේ පවතින යුද්ධයක් ජයග්‍රහණය කිරීමෙන් පසුව සිදුවිය යුත්තේ රටක් විදියට සියලුදෙනා එක්ව රට ගොඩනැඟීමය.යුද්ධය පැවතිද්දීත් සියයට 8ක ආර්ථික වර්ධන වේගයක් පවත්වාගෙන යන්නට ක්‍රියා කළ රජය ආර්ථික යුද්ධය ද ජයගෙන ආසියාවේ ආශ්චර්ය රට බවට පත්වුවහොත් අවස්ථාවාදී දේශපාලනඥයින් මේ රටේ වැළලී යනු ඇත.රට ගැන නොසිතන කුහක සිත් ඇති අයගේ පවතින්නේ ක්‍රෝධයයි. වෛරයයි. එය භයානක තත්ත්වයකි. එහි වඩාත්ම භයානක තත්ත්වය වන්නේ ප්‍රභාකරන් සමඟ සිටි සියලු බලවේග යළි ඒකරාශීවීමය. යුද්ධය නවත්වන්නට, ත්‍රස්තවාදය පෝෂණය කරන්නට, ක්‍රියා කළ අය ගැන මේ රටට ආදරය කරන ජනතාවට වැටහීමක් තිබේ.තීරණාත්මක මොහොතක්පිටරට සහ එල්ටීටීඊ සංවිධානයෙන් ඩොලර් කෝටි ගණන් මුදල් ලබාගෙන දේශපාලනඥයින්, විද්වතුන් හමුදා ප්‍රධානීන් මහජනතාව මරා දමන්නට බෝම්බ ඇටවූ පිරිස් යුද්ධය අවසන් වීමෙන් පසුව අනාවරණය විණි.එල්ටීටීඊ සංවිධානය වෙනුවෙන් ජාතික හා ජාත්‍යන්තර මට්ටමින් පෙනී සිටි සංවිධාන සහ පුද්ගලයින්, මෙරට ජනතාවගේ ජීවිත මුදලට පාවාදුන් පාපතරයින් එක්වී අපේක්ෂකයකු දිනවන්නට මහත් උත්සහයක් ගැනීමේ කාරණය ඇතුළාන්තයේ විශාල කුමන්ත්‍රණයක් ඇති බවට කරුණු අනාවරණය වෙමින් තිබේ. එහි වඩාත්ම භයානක තත්ත්වය එල්ටීටීඊයට විවිධ අයුරින් සම්බන්ධ වූ පිරිසක් වීමය.යුද්ධය ජය ගන්නට හැකිවූයේ පෞද්ගලික මෙහෙයුම් මගින් නම් නියපොත්තෙන් කඩන්නට තිබූ දෙය පොරොවෙන් කඩන්නටත් නොහැකි මට්ටමට පත්වන තෙක් බලාසිටියේ කුමකටදැයි ජනතාවගේ ප්‍රශ්නයයි. මහින්ද රාජපක්ෂ මහතා ජනාධිපතිතුමා වනතෙක්ම යුද්ධය පරාජය නොකෙළේ ඇයිදැයි තවත් ජනතා ප්‍රශ්නයකි.මෙවර ජනාධිපතිවරණය තීරණාත්මක මැතිවරණයකි. ත්‍රස්තවාදය කියන වචනයටත් මේ රටේ ජනතාවගේ ඇඟ කිළිපොලා යන්නේය. මේ රටේ ජනතාවගේ පපුවේ බර සැහැල්ලු වී නිදහසේ හුස්ම ගනිති.දෙමව්පියෝ කියන්නේ දැන් ඉතින් දරුවන්ට සුබ අනාගතයක් ඇති බැවින් නිදහසේ මියගිය හැකි බවය. අනාගතය ගැන බියක් නොවන බව තරුණ තරුණියෝ කියති. පාසලට, රැකියාවට යන්නට, පේදුරුතුඩුව සිට දෙවුන්දර තුඩුව දක්වා නිදහසේ ගමන් කරන්නට හැකිය.භේදභින්න වූ සමාජයක් අපට අවශ්‍ය නොවේ. විදේශ බලවේගවලට යළිත් යටත් විය යුතු නොවේ. සැබෑ දේශප්‍රේමී ජනතාවට අවශ්‍ය අපේ අනන්‍යතාවය, අපේ සංස්කෘතිය සුරැකෙන මාතෘ භූමියකි. ආසියාවේ ආශ්චර්ය බවට ශ්‍රී ලංකාව පත් කරන්නට ශ්‍රී ලාංකිකයින්ගේ අපේක්ෂාව වේ.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>25</day>
    </date>
    <link>http://www.dinamina.lk/2010/01/25/_art.asp?fn=f1001254</link>
    <topic>කලාකරුවාටසමාජය ගැනවගකීමක් තිබෙනවා</topic>
    <author>මනෝලි සුබසිංහ</author>
    <content>දේශපාලන වේදිකාවට කලාකරුවන්ගේ එක්වීම පසුගිය දිනවල බොහෝ ම ජනප්‍රිය මාතෘකාවක් වුණා. ප්‍රවීණ චිත්‍රපට අධ්‍යක්ෂ සෝමරත්න දිසානායක ද ඒ අතරේ කැපී පෙනුණු කලාකරුවෙකි. දින සියය අභිභවා තවමත් තිරගත වන ‘බිංදු’ චිත්‍රපටය සෝමරත්න දිසානායකගේ නවතම අධ්‍යක්ෂණයයි.කලාකරුවා දේශපාලනය කළයුතුද?කලාකරුවාට සමාජය ගැන වගකීමක් තියෙනවා. කලාකරුවා කියන්නේ සමාජයේ නියෝජනයක්. කලාකරුවා තමාගේ නිර්මාණ කටයුතු කරන්නෙත් සමාජය වෙනුවෙන්. සමාජයේ හොඳ නරක කතා කරනවා; සමාජයේ අසාධාරණ කතා කරනවා; එවගේ ම සමාජයට සිදුවන යහපත අයහපත ගැන කතා කරනවා.අපි කාටවත් කඩේ යෑමක් හෝ කාටවත් සහයෝගය දී එක කණ්ඩායමක් එක පුද්ගලයෙක් දිනවන්නට හදනවා නෙමෙයි. අපි පොදුවේ රට ගැන හිතන කලාකරුවෝ, රටට සිදු වන්නට යන අනතුරක සේයාවක් මුලින්ම දකින්නෙ කලාකරුවන්.එවිට අපට නිරන්තරයෙන් ම කලාකරුවෙකුට තිබෙන යුතුකමක් හැටියට සමාජය දැනුවත් කිරීමට බැඳී සිටිනවා. ඒ දැනුවත් කිරීමේ දී එක්තරා කණ්ඩායමකට වාසි වෙනවා. එක්තරා කණ්ඩායමකට අවාසි වෙනවා.ඒකට අපට කරන්න දෙයක් නැහැ. නමුත් අපි කරන්නේ ජනතාව වෙනුවෙන් ජනතා නියෝජිතයන් හැටියට රටට සිද්ධවන්නට යන අනතුරක් ගැන අපේ සහෘද ජනතාව දැනුවත් කිරීම යි. ඒ වගකීම කලාකරුවකුට තියෙනවා. ඒ වගකීමෙන් අපට මිඳෙන්න බැහැ.යුදමය පාලනයක් කියන්නේ ලෝක ඉතිහාසය දෙස බැලීමේ දී ඉතාම අමිහිරි අත්දැකීම් තියෙන දෙයක්. යුද නීතිය පමණක් දන්නා යුද අධ්‍යයනයක් පමණක් තියෙන නායකයෙක් රටක් පාලනය කරන්නට ගිය විට ඔහු රට පාලනය කරන්නේ යුද නීතියෙන්.ඒක එක්තරා විදියකට ඒකාධිපති වාදයක්. ජර්මනියේ හිට්ලර්ට උගන්ඩාවේ ඉඩි අමීන්ට වගේ ඉතිහාසයක් ලංකාවට ඕනේ නැහැ. එනිසා අපි හිතනවා යුද නීතිය පමණක් දන්නා නායකයෙක් නෙමෙයි;ජනතාව හඳුනන, රට හඳුනන, රටේ ඕනෑ එපාකම් හඳුනන, අපේ සංස්කෘතිය හඳුනන, අපේ භූ®මිය හඳුනන නායකයෙක් පත්කර ගැනීමේ ඕනෑකමේ පණිවුඩය අරගෙන අපේ කලාකරුවෝ තමන්ට හිමි යුතුකමක් ඉටු කළා.කලාකරුවන් අතිරින් ම නැගෙන තවත් හඬක් වන්නේ කලාකරුවන් පක්ෂවාදී පිරිසක් නොවිය යුතු බවයි?කලාකරුවා අපක්ෂපාතී විය යුතුයි කියන මතයට මම එකඟ නැහැ. කලාකරුවකුට දේශපාලන මතයක් තියෙනවා. කලාකරුවෙක් සමාජයට ආදරය කරනවා නම් සමාජය දෙස දයාබරව බලනවා නම් සමාජය කෙරෙහි සංවේදී බැඳීමක් තියෙනවා නම් ඒ සමාජයට වෙන්න යන අනතුරකදී ඒ කලාකරුවා ඉදිරිපත් වෙන්න ඕනේ.ඔහු හෝ ඇය ඉදිරිපත් වී අනතුරු ඇඟවීමක් කරන්න ඕනේ. එහෙම කරන්නේ නැතිව ඔය ඕන දෙයක් වෙච්චදෙන් කියලා නිකම් කට වහගෙන පැත්තකට වෙලා ඉන්නවා නම් මම දකින්නේ එවැනි කලාකරුවෝ ආත්මාර්ථකාමීන් විදියටයි.එහෙම කතා කරන කලාකරුවෝ ඉන්නවා. අපි දේශපාලනය කතා කරන්නේ නැහැ; අපි මේ ප්‍රබුද්ධ සම්භාව්‍ය කලාකරුවෝ කියලා නිහඬව ඉන්න පුළුවන්. අපි හැම දෙනාටත් නිහඬව පැත්තකට වෙලා ඉන්න පුළුවන්.එහෙම හිටියොත් අපි අනතුර දැක දැක, අපේ ජනතාව අමාරුවේ වැටෙන්න යන හැටි දැක දැක, උඹලා ඕන අමාරුවක වැටියල්ලා කියලා නිහඬව ඉඳීමක් වෙනවා. එහෙම ඉන්න එක හරිද? මම ඔය චෝදනාව එල්ල කරන කලාකරුවන්ගේ අහන්න කැමැතියි.මැතිවරණ කාලවලදී කලාකරුවෝ විකිණෙන බවට චෝදනාවක් තිබෙනවා, ඒ පිළිබඳ ඔබේ අදහස?කවුරුහරි එහෙම කිව්වානම් ඒ ප්‍රකාශය ගැන තව වතාවක් හිතන්න වෙනවා. මොකද ලෝකේ ඕනෑම රටක වෙළඳ ප්‍රචාරණයේ දී ජනප්‍රිය කලාකරුවන් ගන්නවා. නමුත් මෙතැනදී අපි කරන්නේ අපි කලින් කිව්වා වගේ ජනතාව අපට දී ඇති ජනප්‍රියත්වය ගෞරවය, විශ්වාසය ජනතාවගේ ම යහපත සඳහා අපි පාවිච්චි කරනවා.එහෙම නැතිව අපි කාටත් විකිණෙන්නේත් නැහැ. අපි කාටවත් විකිණිලාත් නැහැ. ලංකාවේ ඉන්න කලාකරුවෝ 95% කට වැඩිය පිරිසක් එකම වේදිකාවට ඇවිත් මතවලට විරුද්ධව කතා කරන කොට සමහරුන්ට රිදෙනවා.ඒ රිදෙන නිසා මොනවා හරි කියන්න ඕනේ නිසා අපි කඩේ යනවා, විකිණෙනවා, විකුණනවා වගේ කතා කියනවා. ඔය කියන අයත් එක්ක අපි එක වේදිකාවේ දේශපාලනය කතා කළ යුගයකුත් තිබුණනේ.එතකොට උන්නැහේ කිව්වේ නැහැනේ, කලාකරුවෝ විකුණන කතාවක් හෝ කඩේ යන කතාවක්. එතුමා එතකොට කිව්වේ කලාකරුවන් හඬක් නැඟීම කලාකරුවන්ගේ වගකීමක් කියලයි. මේ කතා කිසිම පදනමක් ඇතිව තර්කානුකූලව කියන කතා නෙමෙයි.කලාකරුවෝ මැතිවරණයකදී ඒකරාශි වී ඉන්නේ ලාභ අපේක්ෂාවෙන් බවත් මේ දිනවල ඇහෙන තවත් කතාවක්? කලාකරුවෝ ලාභයම පමණක් සිතන පිරිසක් ද?මම ලාභය අපේක්ෂා කරනවා. ඒ තමයි මේ රටේ පොදු ජනතාව රටට සිද්ධ වෙන ලාභය. එහෙම නැතිව පුද්ගලික වාසියක් නෙමෙයි. ඇත්තට ම අපට වාසියි මේ දේශපාලනය කතා නොකර නිකම් ඉන්නවා නම්.මොකද අපේ කලා නිර්මාණ රස විඳින්නේ අපේ දේශපාලන මතය ගරු කරන පිරිස පමණක් ම නෙමෙයි. අපේ දේශපාලන මතයට විරුද්ධ මතධාරීනුත් අපට ඉන්නවා. මේ විදියට අපි විවෘතව දේශපාලන මතය කතා කිරීමේ දී එක්තරා රසික පිරිසක් අපට එරෙහි ව නැඟී සිටිනවා. අපට අහිමි වෙනවා. අපව ප්‍රතික්ශේප කරනවා. අපට ද්වේෂ කරනවා. අපි ඒක දන්නවා.නමුත් අපට එතැනදී සිදුවන අවාසිය නොතකා අපි මේ කරන්නේ පොදුවේ රටට අපේකමට ජාතියට අනාගත පරම්පරාවට හොඳ රටක් හොඳ අනාගතයක් හදලා දෙන්න පුළුවන් නම් අපට එවැනි පුද්ගලික අවාසිය නොතකා සිටිය හැකියි.අපි මේ කරන්නේ පුද්ගලික වාසි තකාගෙන නෙමෙයි. මම උදාහරණයකට ගත්තොත් 2005 දී මැතිවරණයේ දී කලාකරුවන් සංවිධානය කරන්න මූලිකත්වය ගත්තේ මම. නමුත් මම ගත්තේ මොනවාද කියලා මේ අයගෙන් අහන්න කැමැතියි.මම කිසිම දෙයක් ගත්තේ නැහැ. බාර දුන්නු තනතුරුත් ප්‍රතික්ෂේප කළා. මම ස්වාධීන කලාකරුවෙක් හැටියට මගේ නිර්මාණ කටයුතුවල යෙදුණා. මම අදත් දේශපාලනය කතා කරනවා.මට පෙනෙනවා; මේ එන වංචාකාරයින්ට මේ එන ප්‍රෝඩාකාරයින්ට කිසියම් විදියකින් අපේ ජනතාව රැවටුණොත් එහෙම සිද්ධ වෙන්නේ මහ විනාශයක්. මේ භීතිය අපට තියෙනවා. ඒ අනතුරෙන් මේ රට, මේ ජනතාව බේරා ගැනීම, කලාකරුවන්ගේ වගකීමක්.මේ දවස්වල ඔබ අධ්‍යක්ෂණය කළ ‘බිංදු’ චිත්‍රපටය සාර්ථකව තිරගත වෙනවා. චිත්‍රපටයට ලැබෙන ප්‍රතිචාර කොහොමද?මේක කලින් ප්‍රශ්නයට හොඳ උදාහරණයක්. අපි පුද්ගලික වාසි බලා ගෙන නම් මේවා කරන්නේ හොඳම උදාහරණය තමයි මගේ ‘බිංදු’ චිත්‍රපටය. දින සියය පහුකරලා තවමත් ආරම්භක සිනමා ශාලාවල තිරගත වෙනවා.පහුගිය මාස කිහිපය පුරාම මගේ අවධානය මගේ චිත්‍රපටයට තිබුණේ නැහැ. සාමාන්‍යයෙන් නිෂ්පාදකවරු අධ්‍යක්ෂවරු චිත්‍රපටයට මොකද වෙන්නේ කියන එක ප්‍රචාරණ කටයුතු, ප්‍රෙක්ෂකයින් ආකර්ෂණය කර ගැනීමේ වැඩසටහන්වල යෙදෙන්න ඕනේ.නමුත් ඒ දේවල් මම අත හැරලා තියෙන්නේ. මොකද මම හිතනවා මම චිත්‍රපටයෙන් ලබන ආදායමට වඩා වැඩියි, රටට ආදරය කරන කලාකරුවෙක් හැටියට මගේ පණිවුඩය රටට කියලා අපේ රට බේරා ගැනීමේ ව්‍යාපාරයකට දායක වීම කියලා.අන්න ඒ සද් සිතින් තමයි අපි මේ දේවල් කරන්නේ. එනිසා කවුරු හරි කියනවා නම් පුද්ගලික වාසි තකා අපි දේශපාලනය කරනවය කියලා එහෙම නම් මට දේශපාලනය කතා කළ යුතු නැහැ. මම නිහඬව මගේ චිත්‍රපටයේ ප්‍රචාරක කටයුතු කරගෙන තව ප්‍රේක්ෂකයෝ සීයක් දෙසීයක් එකතු කර ගත්තා නම් මීට වඩා මට වාසියි.පෞද්ගලික ජීවිතය ඈඳා ගනිමින් මඩ ගැසීම අනුමත කළ හැකිද ?අපට විරුද්ධව ඉදිරිපත් කරන්නට සත්‍ය තොරතුරු නැති කොට එයලා බොරු නිර්මාණ කරන්නේ නැතිව වෙන මොනවාද කියන්නේ. පුද්ගලික ප්‍රශ්න, පවුලේ ප්‍රශ්න, ප්‍රේම සම්බන්ධතාවයන් මේ කිසිම දෙයක් දේශපාලනයට අදාල දේවල් නෙමෙයි නේ.ඕනෑම කෙනෙකුට ඕනෑම සම්බන්ධයක් පවත්වාගෙන ජීවිතය ගත කරන්න පුළුවන්. එක එක්කෙනාගේ ජීවන රටාවන් වෙනස්. ප්‍රේම සම්බන්ධතා එකකට වැඩිය තිබුණු මිනිස්සු මේ රටට සේවය කරලා නැද්ද? මහාචාර්ය සරච්චන්ද්‍රගේ ඉඳලා ගාමිණී ෆොන්සේකා තිස්ස අබේසේකරයන් ගේ ඉඳලා මහා විශාල ලැයිස්තුවක් අපට කියන්න පුළුවන්. ලංකාවේ විතරක් නෙවී ලෝකෙත් එහෙමයි.කාන්තාවනුත් එහෙමයි. මේක රටකට ප්‍රශ්නයක් ද? මේක සාමාන්‍ය මනුස්සයෙකුගේ ගෙදර ජීවිතයක්. අපි කන්නේ් බොන්නේ මොනවාද? රෑට අඳින ඇඳුම් මොනවාද මේවා නෙමෙයිනේ ප්‍රශ්න.කිසියම් පුද්ගලයකු මේ රටට ඉදිරිපත් කරන චින්තනය, දර්ශනය, දේශපාලන දැක්ම ඒකනේ වැදගත්. ඉතිං අපේ දේශපාලන දර්ශනය සහ චින්තනය සමඟ ගැටීමට තරම් කරුණු නැති සමහරු අපි යටට අඳින්නේ මොනවාද, නිදා ගන්න කොට්ටේ මොන පාටද කියලා හොයනවා.ඕවා මේ ළාබාල බොළඳ තර්ක මිසක් මොලේ තියෙන දේශපාලන දැනුමක් තියෙන මිනිසුන්ගේ තර්ක නෙමෙයි. අපි ඒවා ගණන් ගන්නෙත් නැහැ. අපේ රටේ මිනිස්සු ගණන් ගන්නෙත් නැහැ.අනාගතයේ දී ඍජුවම දේශපාලනයට එක්වීමේ අදහසක් ඔබට තියෙනවාද?ඒ ගැන මම හිතා බලනවා. කලාව හා සංස්කෘතිය අතින් කළ යුතු විශාල වැඩ ප්‍රමාණයක් තියෙනවා. මේ ගැන අපි ජනාධිපතිතුමා සමඟත් සාකච්ඡා කරලා තියෙනවා. මම ඉදිරියේ දී සිතා බලනවා මට වැඩි සේවයක් කළ හැක්කේ මොන විදියකින් ද කියලා.ස්වාධීන නිර්මාණකරුවෙක් විදියට ඉඳගෙන කලා නිර්මාණ තුළින් මට කරන්න තියෙන සේවය ද වැඩි සේවයක් වෙන්නේ? එහෙම නැතිව ඍජු දේශපාලනයකට ඇවිත් දේශපාලන ක්‍රමවේදය තුළින් සේවය කිරීම ද කියලා.ඒ දෙකෙන් වඩාත් ඍජුව සහ ප්‍රබලව මේ රටට සේවය කරන්න පුළුවන් වෙන්නේ මොන ක්‍ෂෙත්‍රයෙන් ද කියලා මම ඉදිරියේ දී තීරණය කරනවා.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>25</day>
    </date>
    <link>http://www.dinamina.lk/2010/01/25/_art.asp?fn=f1001255</link>
    <topic>බෝතලේ වලව්වෙන් සහතිකයක්</topic>
    <author>සටහන -ජනපි‍්‍රය සමරදිවාකර</author>
    <content>1948 දී ශ්‍රී ලංකාවට නිදහස ලබාදීමට පුරෝගාමී දේශපාලන නායකත්වය ලබාදුන්නේ කවු ද? මහාමාන්‍ය ඩී. එස්. සේනානායක මහතා ය. එක්සත් ජාතික පක්ෂය බිහි කිරීමට තීරණාත්මක කාර්ය භාරය ඉටු කළේ කවු ද? මහාමාන්‍ය ඩී. එස්. සේනානායක මහතා ය. එතුමා ගේ මී-මුණුපුරා වූ අධිනීතිඥ වසන්ත සේනානායක මහතා ශ්‍රී ලංකා නිදහස් පක්ෂයේ මීරිගම ආසනයේ සංවිධායකවරයා ය.ඩඩ්ලි සේනානායක මහතා ගේ සහෝදරයා වූ රොබට් සේනානායක මහතා ගේ පුත් රංජිත් සේනානායක මහතා ගේ එක ම පුත්‍රයා වන වසන්ත සේනානායක මහතා ශ්‍රී ලංකා නිදහස් පක්ෂය ගැනත් මහින්ද රාජපක්‍ෂ මහතා ගැනත් කතා කරයි.කොළඹ ශාන්ත තෝමස් විදුහලෙන් මූලික අධ්‍යාපනය ලැබුවෙමි. කලා විෂයන්ගෙන් උසස් පෙළ සමත්ව බ්‍රිතාන්‍ය බකිංහැම් විශ්වවිද්‍යාලයෙන් නීති උපාධිය ලැබුවෙමි. මේවන විට මීරිගම මැතිවරණ කොට්ඨාසය තුළ විශාල ප්‍රජා සත්කාර සේවාවක් ක්‍රියාත්මක වෙමින් දේශපාලනයේ නියැලෙමින් සිටිමි. රජයේ ප්‍රතිපාදන සතයක්වත් නොමැතිව මගේ් පෞද්ගලික ධන පරිත්‍යාගයෙන් දේශපාලනයේ නිරත වෙමි.ඩී. එස්. සේනානායක මහත්මා එක්සත් ජාතික පක්‍ෂය ආරම්භ කළේ මේ රටේ අධිරාජ්‍ය වාදීන්ගෙන් තැලී පෑගී සිටි ජනතාවකට සේවය කරන්නට ය. එහි පළමු තැන ලැබුණේ වැවයි, දාගැබයි, ගමයි, පන්සලයි මුල්කර ගනිමින් කෘෂිකාර්මික විප්ලවයක් ඇති කිරීමේ වැඩසටහනට ය.ඒ අනුව එජාප ය කියන්නේ ගොවිතැනත් එක්ක හැදුනු පක්‍ෂයක්. රටේ නිදහස දිනවපු පක්‍ෂයක්. ස්වෛරී භාවය දිනපවු පක්‍ෂයක්, සංස්කෘතිය ගොඩනගපු පක්‍ෂයක්. මේ පක්‍ෂයට වර්ණය ලෙස කොළපාට තෝරා ගැනීමට ඩී. එස්. කටයුතු කර තිබෙන්නේත් කෘෂිකර්මාන්තයත්, වී ගොවිතැනත් නියෝජනය කිරීමට යි.එහෙත් එක්සත් ජාතික පක්‍ෂය බුලත් වෙනුවට චුයින්ගම් කවන, බත් වෙනුවට ජනතාවට පාන්කවන පක්‍ෂයක් බවට වර්තමාන පක්‍ෂ නායක රනිල් වික්‍රමසිංහ ප්‍රමුඛ ඔහුගේ ගෝල බාලයෝ කටයුතු කළහ.ඉන් නොනැවතී රනිල් වික්‍රමසිංහගේ 2001 – 2003 රජය කාලයේ ඔහු අගමැතිව සිටියදී මේ රට සංවර්ධනය කරන්නට නම් වසර දෙකකට ප්‍රභාකරන්ට රට දිය යුතු බව කීවේ ය. කුඹුරු ගොඩ කරලා විදේශික කොම්පැනිකාරයන්ට දිය යුතු බව කීවේ ය.මගේ වෙනස්වීමට හේතු වූයේ මෙන්න මේ පසුබිම ය. හැබැයි මම එ.ජා.පය ඟල ගියා නෙමේ. සේනානායකවරුන් හදපු පක්‍ෂය ජනතාවගෙන් හොරකම් කරගන වෙන පාරක ගෙන යෑමට වික්‍රමසිංහ වෑයම් කරයි. එය දැන් ජාතියට සංස්කෘතියට පටහැනි පක්‍ෂයක් බවට පත් වී හමාර ය.සියලු දෙනා දන්නා පරිදි මේ රටේ තිබුණේ ත්‍රස්තවාදී ප්‍රශ්නයකි. එහෙත් චන්ද්‍රිකා මැතිනිය හැමදාම විශ්වාස කළේ සාකච්ඡාවෙන් ගැටලුව විසඳාගත හැකි බව ය. අවසානයේ එතුමියටත් බෝම්බ ප්‍රහාරයකට මුහුණ දෙන්නට සිදු විය.මහින්ද රාජපක්‍ෂ මහතා 2005 දී ජනාධිපති පදවියට පත්වීමෙන් පසු යම් කාල සීමාවක් සාකච්ඡාවට ලබාදී එයින් පලක් නැති තැන ත්‍රස්තවාදයට අවශ්‍ය කරන පිළිතුර ලබා දීමට උත්සුක විය. වසර තිහක් තිස්සේ මේ රටේ පාලකයන්ට විසඳාගත නො හැකි වූ ත්‍රස්තවාදයේ සැබෑ මුහුණුවර හඳුනාගත් එක ම නායකයා මහින්ද රාජපක්‍ෂ මහත්මා පමණි. යුද්ධ කිරීමෙන් මේ ත්‍රස්තවාදය විසඳන්න බැහැයි කී අයටත් මෙය දිනාගත නොහැකි සටනක් යැයි හඳුන්වපු අයටත් එතුමා නිසි පිළිතුරු ලබාදී තිබේ.කෙනකු යම් වැඩක් හරියට කරන කොට ඒ වගේම තමන්ට ඒ වැඩේ කර ගන්න බැරිවූ විට ඇතිවන කුහකකමට නැඟෙන වේදනාව මත විරුද්ධ බලවේගවලට ඕනෑ ම දෙයක් ප්‍රකාශ කළ හැකි ය.එහෙත් වසර 30 ක් තුළ ත්‍රස්තවාදය නිසා නැති වූ ජීවිත, දේපළ වටිනාකම ඒ වගේම යුද්ධය වෙනුවෙන් වැය කළ මුදල් ගැන සොයා බැලීමට කිසිවකු නැත. කෙටියෙන් කිවහොත් මේ රටේ තිස් වසරක් තුළ නැති නාස්ති වූ මුදල් කන්දරාවත්, අහිමිවන්නට තිබූ ජීවිත දේපළ ප්‍රමාණයත් රාජපක්‍ෂවරුන් වසර තුනක් තුළ මේ රටට ඉතිරි කර දී තිබේ.මහින්ද රාජපක්‍ෂ දේශපාලනය කරන්නේ ජනතාවාදිව. ඒ වගේ ම එතුමා තුන් වසරක් තුළ කළ මේ විශ්වකර්ම ක්‍රියාව කිසි ම කෙනෙකුට අමතක කරන්න බැහැ. ඒ කෙසේ වෙතත් මේ රටට නිදහස දිනාදී ඩී. එස්. බලාපොරොත්තු වූ වැඩ පිළිවෙළ මහින්ද රාජපක්‍ෂ තුළ දකින්න තිබේ.රටේ සංවර්ධනයටත් කෘෂිකර්මාන්තයටත් තැනක් ලබා දෙමින් දේශීයත්වය අගයමින් ජාත්‍යන්තරයට දණ නමන්නේ් නැතිව “මහින්ද චින්තනය” අර්ථවත් කර ඇත. වැවයි, දාගැබයි, ගමයි පන්සලයි කියන සංකල්පය මහින්ද රාජපක්‍ෂ මහතා ඉහළින් ම අගය කර තිබේ.මේ රටේ සිටින ඕනෑ ම කෙනෙකුට මහින්ද රාජපක්‍ෂ ජනාධිපතිතුමාගේ වැඩපිළිවෙළ අනුගමනය කරනවා හැර එය අත්හරින්නට පුළුවන්කමක් නැත. ඊට විකල්පයක් ද නැත.මහින්ද රාජපක්‍ෂ මහතා රාජ්‍ය නායකත්වය භාරගෙන වසර හතරෙකි. මේ සිවු වසර තුළ රටේ ප්‍රධාන ම ප්‍රශ්නය වූ ත්‍රස්තවාදය අතුගාන ගමන් රටට සංවර්ධනය ළඟාකර දි තිබේ. “නැගෙනහිර නවෝදය” “උතුරු වසන්තය” ඔස්සේ රටේ සංවර්ධනයට බරපතළ දායකත්වයක් ලබා දී ඇත. රට මැද සියලු පළාත්වලට “ගම නැගුම” “මඟ නැගුම” වැනි සංවර්ධන ව්‍යාපෘති දියත් කර තිබේ. වරාය ගුවන් තොටුපොළ, රෝහල්, පාසල් නවීකරණය කර තිබේ. අලුතෙන් වෙනත් ඉදිකිරීම් කරමින් පවතී. බලශක්ති අර්බූදයට විසඳුම් ලබාදී තිබේ.මොරගහකන්ද වැනි විශාල ජල යෝජනා ක්‍රම ආරම්භ තිබේ. ඊට අමතරව මේ රටට ආයෝජන ලැබීම් ගැන කතා කරනවා නම් වසර 25 ක් තුළ පැවැති රජයන් මේ රටට ලබාගත් විදේශ ආයෝජන ප්‍රමාණයටත් වඩා මේ වසර තුන හතර තුළ විදේශ ආයෝජනයන් වැඩි වී ඇත. යුද්ධය නිමාවීමෙන් පසු කොළඹ කොටස් වෙළෙඳපොළ හොඳ මට්ටමට පැමිණ තිබේ. සංචාරක ව්‍යාපාරය දියුණු වී ඇත.තවත් මොනවද කතා කරන්නෙ? මෙතෙක් කල් එතුමාට නව ආර්ථික සංකල්ප හඳුන්වා දෙන්න අවස්ථාවක් තිබුණේ නැත. දැන් තමයි එයට සුදුසු වෙලාව පැමිණ තිබෙන්නේ.හැම දෙයක්ම බදාගෙන කරන්න ගියා නම් එතුමාට රට මේ තත්ත්වයට ගෙන එන්න ලැබෙන්නේ නැත. විධිමත් පිළිවෙළකට වැඩ කරන නායකයකු නිසා ඉදිරි ජනාධිපතිවරණයෙන් පසුව මේ රටේ ජනතාවට දැවැන්ත සංවර්ධන වැඩපිළිවෙළක් දකින්නට ලැබේවි. තවත් වසර ගණනාවකට මෙවැනි දෑ හිතකාමී ප්‍රායෝගික ජනනායකයකු පේනතෙක් මානයකවත් නැත.මහින්ද මහතාට සටනක් නැත. අපි ගමන් කරන්නේ පොදු අපේක්‍ෂාවක් සමග ය. මේ රටේ තවත් අවුරුදු ගණනාවකට පොදු අපේක්‍ෂාව මහින්ද රාජපක්‍ෂම පමණයි.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>26</day>
    </date>
    <link>http://www.dinamina.lk/2010/01/26/_art.asp?fn=n1001261</link>
    <topic>සයවැනි ජනාධිපතිවරණය අද</topic>
    <author>දයා පෙරේරා</author>
    <content>ශ්‍රී ලංකාවේ සය වැනි ජනාධිපතිවරණය පැවැත්වෙන අද (26) හැකිතාක් උදෑසනින්ම නියමිත ඡන්ද මධ්‍යස්ථානයට ගොස් ඡන්දය පාවිච්චි කරන්නැයි මැතිවරණ කොමසාරිස් දයානන්ද දිශානායක මහතා සියලු ඡන්ද දායකයන්ගෙන් ඉල්ලා සිටියි.ඡන්දය පාවිච්චි කිරීමෙන් අනතුරුව ඡන්ද මධ්‍යස්ථානයේ හෝ ඒ අවට නොරැඳී සිය දෛනික කටයුතු සඳහා යන ලෙසද හෙතෙම පවසයි.ලංකාවේ හය වැනි ජනාධිපතිවරයා තෝරා ගැනීම සඳහා රට පුරා මධ්‍යස්ථාන 11098 කදී හෙට උදෑසන 7.00 සිට සවස 4.00 දක්වා ඡන්ද විමසීම පැවැත්වේ. 1,40,88500 ක් ඡන්දය පාවිච්චි කිරීමට සුදුසුකම් ලැබ සිටිති.විවිධ ඡන්ද රාජකාරී සඳහා රජයේ සේවකයන් තුන්ලක්ෂයකට ආසන්න පිරිසක් යොදවා ගෙන ඇත.පොලිසිය නිදහස් හා සාධාරණ ජනපතිවරණයක් සඳහා 70,000 ක පමණ පොලිස් නිලධාරීන් පිරිසක් යොදවා ඇත. අවශ්‍ය වුවහොත් ආරක්ෂක හමුදා කැඳවා ගැනීමට ද විධි විධාන යොදා තිබේ.මෙරට ජනපතිවරණයකට ඉදිරිපත් වූ වැඩිම අපේක්ෂක සංඛ්‍යාව මෙවර තරග වදිති. එම සංඛ්‍යාව 22 කි. ඡන්ද පත්‍රිකාවේ දිග අඟල් 18 1 / 2 කි. සිංහල අකාරාදි අනුව අපේක්ෂකයන්ගේ නම් වල අන්තිම නම වාසගම අනුව පෙළ ගස්වා ඇති බව කොමසාරිස්වරයා කියයි.ජනපතිවරයාගේ තැපැල් ඡන්ද ප්‍රතිඵල අද මධ්‍යම රාත්‍රියේ ප්‍රකාශ කිරීමට හැකි බවයි විශ්වාස කරන කොමසාරිස්වරයා සමස්ත අවසාන ඡන්ද ප්‍රතිඵලය හෙට (27) උදේ පාන්දර වන විට නිකුත් කිරීමට අපේක්ෂා කරනද බවත් පවසයි. යම් හෙයකින් මනාප ගණන් කිරීමට සිදුවුවහොත් ප්‍රතිඵලය එදින සවස නිකුත් කිරීමට හැකි වන බවද කොමසාරිස්වරයා කීය.වවුනියාව, යාපනය,කිලිනොච්චිය, මුලතිව්, මන්නාරම, යන දිස්ත්‍රික්ක වල ඡන්ද දායකයන්ට ඡන්ද පොළට යාමට හා ඊමට ලංගම හා පෞද්ගලික බස් රථ දහසක් යොදවා ඇතැයි ද කොමසාරිස්වරයා කීය.අවැතැන් වූවන්ට හා සහන ගම්මාන යනාදියේ සිටින පුද්ගලයන්ට ඡන්දය පාවිච්චි කිරීම සඳහා පහසුකම් සපයා නැතැයි කීමට බැරි ලෙස අවශ්‍ය සියලු පහසුකම් සපයා ඇතැයිද ඒ සඳහා වවුනියාවේ විශේෂ කාර්යාලයක් පවත්වන්නේ යැයිද කොමසාරිස්වරයා කීය.ජනපතිවරණයේදී ජාතික හැඳුනුම්පත හෝ මැතිවරණ කොමසාරිස්වරයා පිළිගෙන ඇති හැඳුනුම්පත් හැර සාමවිනිසුරු හැඳුනුම්පත් පාර්ලිමේන්තු මන්ත්‍රී හැඳුනුම්පත් ඇතුළු නියමිත නීතියක් අනුව නිකුත් කර නැති කිසිම හැඳුනුම්පතක් හෝ ලියවිල්ලක් ඡන්ද පොළේදී භාර ගනු නොලැබෙන බැව් ද කොමසාරිස්වරයා පැවසීය.මැතිවරණ දෙපාර්තමේන්තුව සහ පුද්ගලයන් ලියාපදිංචි කිරීමේ දෙපාර්තමේන්තුව විසින් හැඳුනුම්පත් නොමැති අය දෙලක්ෂයකට පමණ තාවකාලික හැඳුනුම්පත් නිකුත් කරනු ලැබ ඇත. ඡන්ද මධ්‍යස්ථානවල ඒවා පිළිබඳ මූලික ලියවිලි ඇති බැවින් අවශ්‍යතා අනුව ඒවා පරීක්ෂා කරන්නැයි ඡන්ද මධ්‍යස්ථාන නිලධාරීන්ට උපදෙස් දී ඇතැයිද හෙතෙම කීය.ඡන්ද ගණන් කිරීමේ මධ්‍යස්ථාන ගණන 888 කි. එයින් 139 ක තැපැල් ඡන්ද ගණන් කැරේ. සාමාන්‍ය ගණන් කිරීමේ මධ්‍යස්ථාන 737 ක් හා අවතැන් වූවන්ගේ ඡන්ද ගණින මධ්‍යස්ථාන ගණන 12 කි.ඡන්ද පොළ මෙන්ම ගණන් කිරීමේ මධ්‍යස්ථාන වලට උපරිම ආරක්ෂාව යොදවා ඇති බව පොලිස් මැතිවරණ කොට්ඨාස සඳහන් කරයි.ඡන්ද මධ්‍යස්ථානයේ සිට මීටර් පන්සියයක ප්‍රමාණය ආරක්ෂක බල ප්‍රදේශයක් වශයෙන් හැඳින්වෙන බව පැවැසූ කොමසාරිස්වරයා සාධාරණ හා නිදහස් මැතිවරණයක් සිදු නොවන පරිදි කලබල හා ඡන්ද දායකයන්ට බලපෑම් කළ හොත් එවැනි දෑ සිදුවූ බව ඔප්පු වන ඡන්ද මධ්‍යස්ථාන වල ඡන්දය ශුන්‍ය කරන බවත් නැවත එහි ඡන්දය පවත්වන්නේ සතියකින් පමණ බැවින් ජනපතිවරණයේ සමස්ත ප්‍රතිඵලය සතියකින් ප්‍රමාද විය හැකි බවට කොමසාරිස්වරයා අනතුරු අඟවයි.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>26</day>
    </date>
    <link>http://www.dinamina.lk/2010/01/26/_art.asp?fn=n1001262</link>
    <topic>එක්සත්ව එක්සිත්ව සාමකාමීව කටයුතු කරන්න</topic>
    <author/>
    <content>2005 වසරේ ඔබගේ ජනවරම ලබා ගත් මම වසර දෙකක් තිබියදී තවත් ජනාධිපතිවරණයක් ප්‍රකාශයට පත් කළේ ප්‍රජාතන්ත්‍රවාදය පිළිබඳව මා තුළ පවත්නා අසීමිත විශ්වාසය හා ගෞරවය නිසාය.මැතිවරණ ප්‍රචාරක කටයුතු දැන් අවසන් වී තිබෙනවා. සාධාරණ මැතිවරණයක් පැවැත්වීමට මැතිවරණ කොමසාරිස්තුමාට සහාය වීම ප්‍රජාතන්ත්‍රවාදය අගය කරන සියලු රට වැසියන්ගේ පූර්ණ යුතුකමක් හා වගකීමක් වෙනවා. නීතිය හා සාමය ආරක්ෂා කිරීමට අවශ්‍ය උපදෙස් මා ආරක්ෂක අංශ වෙත ලබා දී තිබෙනවා.අද (26) උදෑසනම ඡන්ද පොළට ගොස් ඔබේ ඡන්දය පාවිච්චි කරන මෙන් ඉල්ලනවා. ප්‍රජාතන්ත්‍රවාදයට ගරු කරන මානව අයිතිවාසිකම් ආරක්ෂා කරන කීර්තිමත් රටක් වශයෙන් ශ්‍රී ලංකාව දිනා ගෙන ඇති ගෞරවය තවදුරටත් ආරක්ෂා කරගෙන ප්‍රජාතන්ත්‍රවාදයත් මවුබිමේ කීර්තියත් රැක ගැනීමට එක්සත්ව, එක්සිත්ව, සන්සුන්ව, සාමකාමීව කටයුතු කරන ලෙස මාගේ සියලු ජනතාවගෙන් මා ඉතා ගෞරවයෙන් ඉල්ලා සිටිනවා.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>26</day>
    </date>
    <link>http://www.dinamina.lk/2010/01/26/_art.asp?fn=n1001263</link>
    <topic>‘නිදහස් හා සාධාරණ ඡන්දයකටරජය කැපවී ක්‍රියා කරනවා’</topic>
    <author/>
    <content>ප්‍රචණ්ඩත්වයෙන් තොර නිදහස් හා සාධාරණ මැතිවරණයක් පැවැත්වීමටත් තර්ජන හා බියගැන්වීම් වැළැක්වීමටත් රජය කැපවී ක්‍රියා කරන බව ආපදා කළමනාකරණ හා මානව හිමිකම් අමාත්‍යාංශය ප්‍රකාශ කරයි.අවුල් සහගත තත්ත්වයක් ඇතිකර ජනාධිපතිවරණයට බාධා පමුණුවා ප්‍රචණ්ඩත්වයක් මුදා හැරීමට හමුදා සේවය හැර ගිය පිරිස් හා ප්‍රචණ්ඩ ක්‍රියා සඳහා නම් දැරූ ප්‍රජාතන්ත්‍ර විරෝධි හා නීති විරෝධි කණ්ඩායම් තැත් කරන බවට රජයට තොරතුරු ලැබී ඇති බව පවසන අමාත්‍යාංශය ප්‍රචණ්ඩත්වයක් මගින් මැතිවරණ ප්‍රතිඵලවල අවිනිශ්චිතතාවක් ඇති කර මැතිවරණ ක්‍රියාවලිය අවුල් සහගත තත්ත්වයකට පමුණුවා ඒ තුළින් රජය හා රජයට පක්ෂපාති පාර්ශ්වයන් වෙත එම වගකීම පැවැරීම ඔවුන්ගේ මූලික අභිප්‍රාය වී ඇතැයි තවදුරටත් සඳහන් කරයි.මේ පිළිබඳව ආපදා කළමනාකරණ හා මානව හිමිකම් අමාත්‍යාංශය නිකුත් කර ඇති නිවේදනයේ වැඩිදුරටත් මෙසේද සඳහන් වේ.පිටස්තර බලවේග මෙවැනි උපායමාර්ග වෙනත් අවස්ථාවල දී ද ක්‍රියාත්මක කර ඇත. අප රට ත්‍රස්ත ග්‍රහණයෙන් මුදාගැනීම සඳහා ත්‍රස්තවාදීන් පරාජය කරන අවස්ථාවේ දී ඊට එරෙහිවූවන් මෙම සැලසුම්වලට සහාය දෙන බව පෙනී යයි. රට අස්ථාවර වුවහොත් නැවත ත්‍රස්තවාදයකට හිස එසවීමට ඉඩ සලස්වයි. ඒ නිසා අප ‘දිනාගත් සාමය’ ආරක්ෂා කරගැනීමට වගබලාගත යුතුව තිබේ.ඔවුන් මෙවැනි උපාය මාර්ග තෝරාගනුයේ පරාජයට ඇති බිය හේතුවෙනි. මේ උපාය මාර්ග හෙළා දැකිය යුතු අතර වලකාලිය යුතුව තිබේ. ජනමතය පූර්ණ හා නිදහස් ව ප්‍රකාශ කිරීමට අවශ්‍ය පරිසරය සකසමින් කඩාකප්පල්කාරී ක්‍රියා පිටුදැකීමට රජය දැනටමත් අවශ්‍ය පියවරගෙන තිබේ.නීතිය ක්‍රියාත්මක කරන ආයතන මහජනතාවගේ ආරක්ෂාව සහතික කරන අතර මැතිවරණ ක්‍රියාවලියට බාධා කරන ඕනෑ ම ක්‍රියාවක්, සාමයට බාධා කරන ඕනෑම ක්‍රියාවක් හෝ ශ්‍රී ලාංකිකයින්ගේ ආරක්ෂාව, ජීවිතවලට දේපළවලට, ආරක්ෂාවට තර්ජනයක් ඇති වන ඕනෑ ම අවස්ථාවක දී වහාම නීතිය ක්‍රියාත්මක කරන ආයතනවලට වාර්තා කළ යුතුයි.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>26</day>
    </date>
    <link>http://www.dinamina.lk/2010/01/26/_art.asp?fn=n1001264</link>
    <topic>පොලිසියේ 68,800ක් මැතිවරණ රාජකාරිවල</topic>
    <author>මහින්ද කුලතුංග</author>
    <content>මැතිවරණ රාජකාරි කටයුතු සඳහා පොලිසියේ 68800ක් සේවයේ යොදවා සිටිති.මේ පොලිස් නිලධාරීන් මුළු රටේම දිස්ත්‍රික්ක සියල්ලේම සේවයේ යොදවා ඇති බවත් පෙරේදා (24) සිට ඔවුන් සේවය ආරම්භ කර ඇති බවත් පොලිස් මාධ්‍ය ප්‍රකාශක ජ්‍යෙෂ්ඨ පොලිස් අධිකාරි අයි. එම්. කරුණාරත්න මහතා පැවසීය.මේ පිරිස අතරින් විශේෂ පොලිස් ජංගම කණ්ඩායම් 2523ක් ජංගම සංචාරයේ යෙදෙන බවත් ප්‍රධාන පොලිස් පරීක්ෂකවරයකුගේ හෝ පොලිස් පරීක්ෂකවරයකුගේ ප්‍රධානත්වයෙන් එම කණ්ඩායම සමන්විත බවත් ඒ මහතා පැවසීය.පශ්චාත් මැතිවරණ ප්‍රචණ්ඩ ක්‍රියා මැඬලීම සඳහා මැතිවරණය අවසන් වී සතියක් යන තුරු මේ විශේෂ පොලිස් ජංගම සංචාරක කණ්ඩායම් සේවයේ යොදවන බවත් ඒ මහතා කීය.රටේ නීතිය හා සාමය ආරක්ෂා කිරීම සඳහා පොලිසියේ සහායට සිවිල් ආරක්ෂක බළකායත්, ත්‍රිවිධ හමුදාවද යොදාගන්නා බවත් පොලිස් මාධ්‍ය ප්‍රකාශක කරුණාරත්න මහතා පැවසීය. මේ අතර මැතිවරණ රාජකාරි කටයුතු සඳහා එක් දිස්ත්‍රික්කයකට යුද හමුදාවේ බළ ඇණිය බැගින් සේවයේ යොදා ඇතැයි යුද හමුදා මාධ්‍ය ප්‍රකාශක බ්‍රිගේඩියර් උදය නානායක්කාර මහතා කීය.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>26</day>
    </date>
    <link>http://www.dinamina.lk/2010/01/26/_art.asp?fn=n1001265</link>
    <topic>ජාතික මැතිවරණ නිරීක්‍ෂණ මධ්‍යස්ථානයදිස්ත්‍රික් 22ක ඡන්ද නිරීක්‍ෂණයේ</topic>
    <author>අනුර ප්‍රේමලාල්</author>
    <content>මැතිවරණ දිස්ත්‍රික්ක 22 ක් ආවරණය වන පරිද්දෙන් ජනාධිපතිවරණ නිරීක්‍ෂණ කටයුතු සිදුකිරීමට ජාතික මැතිවරණ නිරීක්‍ෂණ මධ්‍යස්ථානය සියලු කටයුතු සූදානම් කර තිබේ.ඒ අනුව එක්දහස් දෙසීයකට අධික පිරිසක් මේ සඳහා යොදවා තිබෙන අතර හාරසීයකට අධික නීතිඥයෝ පිරිසක් ද විශ්වවිද්‍යාලවල මහාචාර්යවරු, කථිකාචාර්යවරු, වෙනත් වෘත්තිකයෝ හා සාම විනිසුරුවරු ඒ අතර වෙති.ජාතික මැතිවරණ නිරීක්‍ෂණ මධ්‍යස්ථානයේ ප්‍රධාන කාර්යාලය හැරුණු විට දිස්ත්‍රික්ක මට්ටමින් හා මැතිවරණ බල ප්‍රදේශ අනුව ජංගම රථ පනහක් යොදාගෙන නිරීක්‍ෂණ කටයුතු සිදුකරනු ලැබේ.මෙහිදී නීතිඥවරුන් දෙදෙනෙකු මැතිවරණ බල ප්‍රදේශයක නිරීක්‍ෂණ කටයුතු සිදුකරන අතර ඡන්දපොළ මට්ටමට ද මෙහි නිරීක්‍ෂණ කටයුතු පුළුල් කර තිබෙන බව එහි ජාතික සංවිධායක නීතිඥ රසාංග හරිශ්චන්ද්‍ර මහතා කීවේය.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>26</day>
    </date>
    <link>http://www.dinamina.lk/2010/01/26/_art.asp?fn=n1001266</link>
    <topic>ඡන්ද ගණන් කිරීමමධ්‍යස්ථාන 888කදී</topic>
    <author>මානෙල් පුෂ්ප කුමාරි</author>
    <content>ජනාධිපතිවරණයේදී මධ්‍යස්ථාන 888 දී ඡන්ද ගණන් කරන බව මැතිවරණ මහ ලේකම් කාර්යාලය කියයි.සාමාන්‍ය ඡන්ද ගණන් කිරීමේ මධ්‍යස්ථාන 737කි. තැපැල් ඡන්ද ගණන් කිරීමට මධ්‍යස්ථාන 139 ක්ද, අවතැන් වූවන්ගේ ඡන්ද ගණන් කිරීම සඳහා මධ්‍යස්ථාන 12 ක් ද යොදා ගැනේ. කොළඹ දිස්ත්‍රික්කයට මධ්‍යස්ථාන 101 ක්ද, ගම්පහට 88 ක්ද, කුරුණෑගලට 76 ක්ද, කළුතරට 57 ක්ද, මහනුවර 58 ක්ද පිහිටුවීමට නියමිතය.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>26</day>
    </date>
    <link>http://www.dinamina.lk/2010/01/26/_art.asp?fn=n1001267</link>
    <topic>ඡන්ද පෙට්ටිවල ආරක්ෂාවටවිශේෂ ක්‍රමවේදයක්</topic>
    <author>දයා පෙරේරා</author>
    <content>ජනපතිවරණයේ ඡන්ද පත්‍රිකා හා ඡන්ද පෙට්ටිවල ආරක්ෂාව සඳහා මෙවර සුවිශේෂ ක්‍රමවේදයක් අනුගමනය කර ඇතැයි මැතිවරණ කොමසාරිස් දයානන්ද දිශානායක මහතා අවධාරණය කරයි.ඡන්ද පත්‍රිකාවල නිල සලකුණ ලෙස එකිනෙකට වෙනත් සලකුණු මෙවර හඳුන්වාදී ඇති බවත් එම සලකුණු විශේෂ ආරක්ෂිත පැකට් මගින් දිස්ත්‍රික්කවලට යවා ඇති බවත් ඡන්ද පොළේදී විවෘත කර ඡන්ද නියෝජිතයන්ට පෙන්වීම සඳහා ආදර්ශයක් ගණන් කිරීමේ මධ්‍යස්ථානවලට යැවීමටත් නිලධාරීන් කටයුතු කරන බවත් හෙතෙම පැවැසීය.ඡන්ද පෙට්ටිවල ආරක්ෂාව සඳහා විශේෂ අංකයන් සහිත ‘ටැග්’ භාවිත කරන්නේ යැයි ද ඒ මහතා කීවේය.සවස 4.00 ට ඡන්දය නිමවීමෙන් පසු ඡන්දපොළ නියෝජිතයන් හමුවේ පෙට්ටි මුද්‍රා තබා මේ විශේෂ ටැග් යොදනු ලබන බවත්, යළි ටැග් ගැලවිය හැක්කේ ඡන්ද ගණන් කිරීමේ මධ්‍යස්ථානයේදී බවත් කොමසාරිස්වරයා කීය. ඡන්ද පෙට්ටි මුද්‍රා තැබීමෙන් පසු සවස 4.30 ට ගණන් කිරීමේ මධ්‍යස්ථාන වෙත පිටත් කැරේ. ඒ මධ්‍යස්ථාන දක්වා ඕනෑම ඡන්ද නියෝජිතයකුට ඡන්ද පෙට්ටි ගෙන යන වාහනය පසු පසින් ගමන් කිරීමට විධිවිධාන යොදා ඇති අතර ඒ සඳහා ඉඩ දෙන්නැයි පොලිස්පතිට උපදෙස් දී තිබෙන බවද කොමසාරිස් වරයා කීවේය.උතුරේ ඡන්ද මධ්‍යස්ථාන තිහක ඡන්ද පෙට්ටි ගුවනින් ගෙනයාමට විධිවිධාන යොදා ඇතැයි ද කොමසාරිස්වරයා පැවැසීය. “ඡන්ද විමසීම නිම වූ පසු විවිධ පුද්ගලයන් මාධ්‍ය මගින් තමන්ට හිතෙන ඒවා කියනවා. අවිශ්වාසය ගොඩනඟනවා. එවැනි අවස්ථා නැති කිරීම සඳහා අවශ්‍ය සෑම පියවරක්ම ගෙන තිබෙනවා” යැයි ද කොමසාරිස් වරයා පවසයි. තේරීම් භාර නිලධාරියාගේ අවසර නොමැතිව ඡන්ද පොළ භූමිය තුළ ජංගමදුරකථන භාවිතය, ඡායාරූප ගැනීම හා වීඩියෝ ගත කිරීම ද අවි ආයුධ රැගෙන යාම ද තහනම් ය.ඡන්ද පොළට පිවිසිය හැක්කේ ඒ සඳහා අවසර ලබා ඇති අයට පමණි. ඡන්ද හිමියන් ඡන්ද පොළ කාර්ය මණ්ඩලය, තරග කරන පක්ෂ වල ලේකම්වරුන්, අපේ්ක්ෂකයන්, ඡන්ද පොළ නියෝජිතයන් හා නිරීක්ෂකයන් රාජකාරියේ නියුතු පොලිස් නිලධාරීන් සහ තේරීම් භාර නිලධරයාගේ අවසරය ඇති වෙනත් පුද්ගලයන්ට ඒමට අවසර තිබේ.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>26</day>
    </date>
    <link>http://www.dinamina.lk/2010/01/26/_art.asp?fn=n1001268</link>
    <topic>දෙවිනුවරින් මුහුදු ගොස් අතරමංව සිටි ධීවරයන් 5ක් නාවික හමුදාවෙන් බේරා ගනී</topic>
    <author>බන්ධුල ගුණසේකර</author>
    <content>දෙවිනුවර නිල්වැල්ලෙන් මසුන් ඇල්ලීම පිණිස ඉකුත් 14 දින දියඹට ගිය “සමගිය – 05” බහුදින ධීවර යාත්‍රාවේ ගමන් ගත් ධීවරයන් පස්දෙනෙකු (05) 21 දා පස්වරුවේ නිරුපද්‍රිතව මුදාගත් බව නාවික හමුදාව පවසයි.මේ ධීවරයින් පිරිස මුදාගෙන ඇත්තේ පේදුරුතුඩුවේ සිට සැතපුම් දෙසීයක් පමණ ඊසාන දෙසින් වූ මුහුදේදී ඔවුන් ගමන් ගත් යාත්‍රාව කාර්මික දෝෂයකට ලක්ව අතරමංව සිටියදීය. ශශ්‍රී ලංකා නාවික හමුදාවට අයත් “සමුදුර” නෞකාවේ නාවික භටයන් විසින් මේ ධීවරයන් මුදාගත් බව නාවික හමුදා මාධ්‍ය ප්‍රකාශක කපිතාන් අතුල සෙනරත් මහතා “දිනමිණ” ට පැවසීය.අතරමංව තිබූ කාර්මික දෝෂය සහිත බහුදින යාත්‍රාව ප්‍රතිසංස්කරණය කර එහි ගමන් ගත් ධීවරයන් ද සමඟ ආපසු දෙවිනුවර නිල්වැල්ල බලා යැවීමට කටයුතු කර ඇති බවද කපිතාන්වරයා වැඩිදුරටත් පෙන්වා දෙයි.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>26</day>
    </date>
    <link>http://www.dinamina.lk/2010/01/26/_art.asp?fn=n1001269</link>
    <topic>සෑම සේවා නියුක්තිකයකුටමඡන්දය සඳහා අනුමත නිවාඩු</topic>
    <author/>
    <content>සෑම සේවා නියුක්තියෙකුටම අද (26) පැවැත්වෙන ජනාධිපතිවරණයේ දී ඡන්දය ප්‍රකාශ කිරීම සඳහා අවශ්‍ය නිවාඩු ලබා දිය යුතු බව අතිරේක මැතිවරණ කොමසාරිස් ඩබ්ලිව්.පී.සුමනසිරි මහතා පවසයි.එම නිවාඩු ලබා දෙන කාල සීමාව සේවා නියුක්තිකයන් ගේ සාමාන්‍ය නිවාඩු හිමිකමට අමතරව ලබා දෙන වැටුප් සහිත විශේෂ නිවාඩුවක් ලෙස සැලකිය යුතු බවත් මැතිවරණ කොමසාරිස්වරයා විසින් පසුගිය 04 දින නිකුත් කරන ලද නිවේදනයට අනුව සියලුම සේවා යෝජකයින් ක්‍රියාකළ යුතු බව ද සුමනසිරි මහතා සඳහන් කරයි.මෙවර ජනාධිපතිවරණයේ ඡන්දය ප්‍රකාශ කිරීම සඳහා නිවාඩු ලබා ගැනීම පිළිබඳව පෞද්ගලික අංශයේ සේවා නියුක්තිකයන්ගෙන් ලැබී ඇති විමසුම් සළකා බලා මේ කරුණු පැහැදිලි කරන අතිරේක මැතිවරණ කොමසාරිස්වරයා සේවකයකුට නිවාඩු ලබා දෙන කාල සීමාව අවම වශයෙන් පැය 4ක් විය යුතු බවත් සේවා ස්ථානය හා ඡන්ද මධ්‍යස්ථානය අතර ඇති දුර ප්‍රමාණය අනුව සේවකයාට ඡන්දය ප්‍රකාශ කිරීමට හැකි වනසේ නිවාඩු ලබා දිය යුතු බව සඳහන් කරයි.සෑම සේවා යෝජකයෙකුම නිවාඩු ඉල්ලුම් කරන අයගේ නම්, ඔවුන්ට නිවාඩු ලබා දුන් කාල සීමාව සහ නිවාඩු ප්‍රදානය කරනු ලැබූ අයගේ නම් ඇතුලත් ප්‍රකාශයක් පිළියෙළ කළ යුතු වන අතර සේවා ස්ථානයේ ප්‍රකට ස්ථානයක එය ප්‍රදර්ශනය කළ යුතු බවත් ඉහත විධි විධාන උල්ලංඝනය කරන හෝ පැහැර හරින සේවා යෝජකයින් මැතිවරණ කොමසාරිස්වරයාගේ 2010.01.04 දිනැති නිවේදනයේ දක්වා ඇති දඬුවම් වලට යටත් වීමට සිදුවන බව අතිරේක මැතිවරණ කොමසාරිස්වරයා වැඩිදුරටත් අවධාරණය කරයි.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>26</day>
    </date>
    <link>http://www.dinamina.lk/2010/01/26/_art.asp?fn=n10012610</link>
    <topic>අවතැන් ජනයා වෙනුවෙන්වෙනම ඡන්ද මධ්‍යස්ථාන</topic>
    <author>ත්‍රිකුණාමලය විශේෂ ඒ.ටී.එම්.ගුණානන්ද</author>
    <content>ජනාධිපතිවරණයේ දී අවතැන්වූවන්ට ඡන්දය ප්‍රකාශ කිරීම සඳහා ත්‍රිකුණාමලයේ ලියාපදිංචි ඡන්දදායකයන් සඳහා ඔවුන්ගේ ඉල්ලීම පරිදි පිට පලාත්වල ඡන්ද මධ්‍යස්ථාන අටක් ස්ථාපිත කර ඇතැයි සහකාර මැතිවරණ කොමසාරිස් එච්.එම්.නිශාන්ත දිනිපි‍්‍රය මහතා පැවැසී ය. මේ අනුව මඩකළපුව හා පොළොන්නරුව දිස්ත්‍රික්කවල ඡන්ද මධ්‍යස්ථාන එක බැගින්ද වන්නි දිස්ත්‍රික්කය සඳහා ඡන්ද මධ්‍යස්ථාන හයක්ද මෙසේ ස්ථාපිත කර තිබේ.ඡන්දය ප්‍රකාශ කිරීම නිම කිරීමෙන් පසු ඒ.ඒ දිස්ත්‍රික්කවල ගණන් කිරීමේ මධ්‍යස්ථානවලදී එම ඡන්දය ගණන් කර අවසන් ප්‍රතිඵලයට එකතු කිරීම සඳහා ත්‍රිකුණාමල තේරීම්භාර නිලධාරියා වෙත එවීමට විධි විධාන යොදා තිබේ.2008 ඡන්ද හිමි නාම ලේඛනය අනුව මේ විධිවිධාන සලසා ඇති අතර අවතැන් වූවන් මැතිවරණ මහ ලේකම් කාර්යාලයට යැව් ඉල්ලුම් පත් සැලකිල්ලට ගෙන මෙම තාවකාලික මධ්‍යස්ථාන ස්ථාපිත කර ඇති බව සහකාර මැතිවරණ කොමසාරිස්වරයා තවදුරටත් පැවැසී ය.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>26</day>
    </date>
    <link>http://www.dinamina.lk/2010/01/26/_art.asp?fn=n10012611</link>
    <topic>අනාරක්‍ෂිත දුම්රිය හරස් මාර්ග අසලගේට්ටු ක්‍රියාකරවන්න සමෘද්ධිලාභීන්</topic>
    <author>නිමල් රාජපක්‍ෂ</author>
    <content>තෛ‍්‍රයිපාක්ෂික ගිවිසුමකට අනුව අනාරක්‍ෂිත දුම්රිය හරස් මාර්ගවල ගේට්ටු ක්‍රියාකරවීම සඳහා සමෘද්ධිලාභීන් මේ වසර තුළ යෙදවීමට දුම්රිය දෙපාර්තමේන්තුව තීරණය කොට ඇත. සමෘද්ධිලාභී පවුල් අනාරක්‍ෂිත දුම්රිය හරස් මාර්ගවල සේවයේ යෙදවීම සඳහා ලියාපදිංචි කිරීම් මේ වන විට ආරම්භ කොට ඇත.සමෘද්ධි අධිකාරියේ අධ්‍යක්‍ෂ ජෙනරාල් සමඟ දුම්රිය දෙපාර්තමේන්තුව එළැඹි ගිවිසුමකට අනුව සමෘද්ධිලාභීන්ට මෙමඟින් රැකියා අවස්ථා සලසා දීමේ වැඩසටහනක් ප්‍රවාහන ඇමැති ඩලස් අලහප්පෙරුම මහතාගේ අදහසකට අනුව ක්‍රියාවට නංවා ඇත.අනාරක්‍ෂිත දුම්රිය හරස් මාර්ග හත්සියයක් තිබෙන බැවින් ඒ සඳහා අවශ්‍ය යකඩ ගේට්ටු රත්මලාන දුම්රිය වැඩපොළෙහි දැනටමත් සකස් කරමින් පවතින බව දුම්රිය සාමාන්‍යාධිකාරී පී. පී. විජේසේකර මහතා පැවැසීය.ලියාපදිංචි සමෘද්ධිලාභීන් සමෘද්ධි අධිකාරිය හා දුම්රිය දෙපාර්තමේන්තුව සමඟ ගිවිසුම් අස්සන් කිරීමෙන් පසු රැකියාව සඳහා තෝරා ගැනේ. අදාළ පවුල් සඳහා සමෘද්ධි අධිකාරිය මගින් වැටුප් ගෙවන බව ද විජේසේකර මහතා පැවැසීය.උණ බම්බු ගේට්ටු ක්‍රමය අසාර්ථක බැවින් අනාරක්‍ෂිත දුම්රිය හරස් මාර්ග සඳහා යකඩ ගේට්ටු සවිකිරීමට තීරණය කැර තිබේ.මාර්ගස්ථ මගී ප්‍රවාහන ඇමැති ලසන්ත අලගියවන්න මහතාගේ අධීක්‍ෂණය යටතේ සමෘද්ධි අධිකාරිය සුදුසුකම් ඇති සමෘද්ධිලාභීන් තාවකාලිකව මේ සඳහා අනුයුක්ත කෙරේ.මේ සඳහා අනුයුක්ත කරන්නන් හට උපදෙස් මාලාවක් ලබා දෙන අතර උපදෙස් පිළිනොපදින අය ඉවත් කිරීමට පියවර ගැනේ. දුම්රිය දෙපාර්තමේන්තුවෙන් මේ ක්‍රියාවලිය සඳහා දීමනාවක් සමෘද්ධි අධිකාරියට ලබා දෙනු ඇත.විකල්පයක් ලෙස ගේට්ටුවේ රාජකාරී කරන සමෘද්ධිලාභීන්ට දුම්රිය හරස් මාර්ග අසල වෙළඳසලක් පවත්වාගෙන යාමට අනුමැතිය ලබා දී ඇතැයි ද දුම්රිය සාමාන්‍යාධිකාරී පී. පී. විජේසේකර මහතා “දිනමිණ” ට ප්‍රකාශ කෙළේය.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>26</day>
    </date>
    <link>http://www.dinamina.lk/2010/01/26/_art.asp?fn=n10012612</link>
    <topic>ඡන්ද වැඩට උතුරට ගිය බස් රියෙන් සාමාන්‍ය ජනයා ප්‍රවාහනය කැර මුදල් අරන්</topic>
    <author>වවුනියාව මධ්‍යම විශේෂ</author>
    <content>මැතිවරණ රාජකාරි සඳහා යාපනයට නිලධාරීන් හා ආරක්‍ෂක අංශ සාමාජිකයන් පිටත් කර ආපසු එන ගමනේදී අතරමඟ මගී ජනතාව හා ආරක්‍ෂක අංශවල අය නංවාගෙන මුදල් අයකර ගත් ශ්‍රී‍්‍ර ලංගම බස් රථයක් ඕමන්ත යුද හමුදා පොලිසිය මගින් භාරයට ගෙන රියැදුරුට හා කොන්දොස්තරට අවවාද කැර මුදල් ගෙවූ ඒවා ලබා දී පිටත් කැර යවා ඇත.ජනාධිපතිවරණය වෙනුවෙන් යාපනය දක්වා ආරක්‍ෂක අංශ නිලධාරීන්ගේ ගමනාගමනය සඳහා ශ්‍රී ලංගම බස් රථ යොදා තිබිණි. මෙසේ වවුනියාව ඩිපෝවට අයත් බස් රථයක් එම නිලධාරීන් ඇරළවා ආපසු වවුනියාව දක්වා එන ගමනේදී යාපනය සහ අතරමඟ සිටි පිරිස් නංවාගෙන රුපියල් 100/- බැගින් එක් අයෙකුගෙන් අයකර ඇතත් ප්‍රවේශ පත්‍ර නිකුත් කැර නොමැත.ඕමන්ත යුද හමුදා පොලිස් මුරපොළේ දී බස් රථය ගැන විමසීමෙන් මැතිවරණ රාජකාරි සඳහා ගොස් එන බව පැවසීමත් සමඟ එහි ගමන් ගත් සියලු දෙනා එසේ නම් මුදල් අයකර ගත්තේ මන්දැයි ප්‍රශ්න කිරීමේදී වංචනිකව මුදල් එකතු කළ බව හෙළි වී ඇත.මෙහිදී ලබා ගත් මුදල් ආපසු ගෙවීමෙන් අනතුරුව බස් රථය මගීන් සමඟම පිටත් කැර එවා ඇත.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>26</day>
    </date>
    <link>http://www.dinamina.lk/2010/01/26/_art.asp?fn=n10012613</link>
    <topic>ශ්‍රී ලංකා රජයෙන් හයිටියට තවත් ආධාර</topic>
    <author/>
    <content>හයිටියේ භූ කම්පනයෙන් පීඩාවට පත්වූ ජනතාව වෙනුවෙන් තේ කිලෝ ග්‍රෑම් 1000ක හදිසි ද්‍රව්‍යමය ආධාරයක් ලබාදීමට රජය තීරණය කරයි. ජනාධිපති මහින්ද රාජපක්ෂ මැතිතුමාගේ උපදෙස් අනුව රජය මේ තීරණයට එළැඹ ඇත.මෙම ද්‍රව්‍යමය ආධාර ලබාදෙනුයේ පසුගිය 12 වැනි දින භූ කම්පනය වාර්තා වූ සැණින් ශ්‍රී ලංකා රජය හයිටිය වෙත ලබාදීමට පොරොන්දු වූ ඇමරිකානු ඩොලර් 25000ක හදිසි මූල්‍යාධාරයට අමතර වශයෙනි.පසුගිය 15 වැනි දින ජනාධිපති මහින්ද රාජපක්ෂ මැතිතුමා හයිටි ජනාධිපතිවරයා වෙත භූ® කම්පනයෙන් සිදුවූ විපත්තිය පිළිබඳ සිය දැඩි කනගාටුව ප්‍රකාශ කළ අතර මීට වසර පහකට පෙරාතුව සුනාමි ව්‍යසනය හේතුවෙන් ශ්‍රී ලංකාවටද මෙවැනි ඛේදවාචකයකට මුහුණ පෑමට සිදුවූ බවත් එබැවින් මෙවැනි අවස්ථාවක හයිටි ජනතාවගේ වේදනාව වඩාත් හොඳින් අවබෝධ කරගැනීමට ශ්‍රී ලාංකිකයින්ට හැකි බවත්, මේ අවාසනාවන්ත අවස්ථාවේ හයිටි ජනතාවගේ සංවේගය ශ්‍රී ලාංකිකයින් වශයෙන් අපට හොඳින්ම දැනෙන බවත් ජනාධිපතිතුමා ප්‍රකාශ කළේය.හයිටියේ සාම සාධක මෙහෙයුම්වල නිරත ශ්‍රී ලංකා හමුදා සාමාජිකයින් විපතට පත්වූවන් බේරාගැනීමේ මෙහෙයුම් සඳහා උපරිමයෙන් දායක වී සිටින බව ද ජනාධිපතිතුමා පෙන්වා දී ඇත. හයිටි රාජ්‍යයට මේ විපත්තිය සිදුවූ මොහොතේ සිටම ඔවුනට අවශ්‍ය සහයෝගය ලබාදීමට ශ්‍රී ලංකා රජය ක්ෂණිකව ජාත්‍යන්තරය හා එක් විය.ශ්‍රී ලංකාව හයිටියේ සාමය හා ස්ථාවරත්වය වෙනුවන් පෙනී සිටි අතර එහි සාම සාධක මෙහෙයුම්වල නිරතවීම සඳහා ශ්‍රී ලංකා යුද හමුදාව ගුවන් හමුදාව, නාවික හමුදාව හා පොලිසියේ නිලධාරින් 1000ක් එක්සත් ජාතීන්ගේ සාම සාධක හමුදා වෙත අනුයුක්ත කිරීමට පියවර ගෙන ඇත.හයිටියේ සාම සාධක මෙහෙයුම්වල නිරත ශ්‍රී ලාංකික භට පිරිස් එහි ගලවාගැනීමේ මෙහෙයුම් හා හදිසි මානුෂිය ආධාර සැපයීමේ ක්‍රියාවලියට දායක වී ඇති අයුරු එක්සත් ජාතීන්ගේ සංවිධානය ශ්‍රී ලංකාවට වාර්තා කර ඇත.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>26</day>
    </date>
    <link>http://www.dinamina.lk/2010/01/26/_art.asp?fn=n10012614</link>
    <topic>මැතිවරණය නිරීක්ෂණයටආසියාතිකයන් 40ක්</topic>
    <author>අනුර ප්‍රේමලාල්</author>
    <content>ජනාධිපතිවරණය නිරීක්ෂණය කිරීම සඳහා රටවල් 13කින් ආසියානු නිරීක්ෂකයින් හතළිහක් සහභාගි වෙනු ඇත.මේ සම්බන්ධයෙන් ඉකුත් දින පැවැති මාධ්‍ය හමුවකදී අදහස් දැක් වූ මේ මැතිවරණ නිරීක්ෂකයින් සඳහන් කළේ මැතිවරණය පැවැත්වෙන හෙට (26) දිනයේදී පමණක් තමන්ගේ නිරීක්ෂණ කටයුතු සිදු කරන බවය.මැතිවරණ මහ ලේකම් කාර්යාලයේ සහය ඇතිව මැතිවරණ කටයුතු නිරීක්ෂණය කිරීම සඳහා පැමිණ සිටින මේ කණ්ඩායමේ නිරීක්ෂකයන් දිස්ත්‍රික්කයකට දෙදෙනා බැගින් ඉදිරිපත් වී මැතිවරණ නිරීක්ෂණ කටයුතු සිදු කරනු ලැබේ.ආසියානු මැතිවරණ නිරීක්ෂකයින් මැතිවරණ කොමිසම්වල හා මැතිවරණ කාර්යාලවල සේවයේ යෙදී සිටින හසල අත්දැකීම් පලපුරුද්ද ඇති වෘත්තිකයින් වන අතර ඉකුත්(22) දින මැතිවරණ නිරීක්ෂණ කටයුතුවල යෙදී සිටින ආයතන හා කණ්ඩායම් සමග මැතිවරණ කොමසාරිස්ගේ ප්‍රධානත්වයෙන් සාකච්ඡාවක්ද පැවැතිවිණි.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>26</day>
    </date>
    <link>http://www.dinamina.lk/2010/01/26/_art.asp?fn=n10012615</link>
    <topic>මාලිගාවත්ත-කුරුණෑගල සිදුවීම් හෙළා දකී</topic>
    <author>අනුර ප්‍රේමලාල්</author>
    <content>මාළිගාවත්ත විහාරස්ථානයක අවිතොගයන් සඟවා තිබීම හා කුරුණෑගලින් අසුවූ වෙනත් පත්‍රිකා තොගයක් ඡන්ද පත්‍රිකා ලෙසට ඇතැම් මාධ්‍ය මඟින් අසත්‍ය ප්‍රචාරයක් ලබාදීමද ජාතික මැතිවරණ නිරීක්‍ෂණ මධ්‍යස්ථානය පිළිකුලෙන් යුතුව හෙළාදකී.බලය ලබාගැනීමට උත්සාහ දරන ඇතැම් දේශපාලන පක්ෂ මෙවැනි ප්‍රචණ්ඩකාරි ක්‍රියා සිදු කරමින් මැතිවරණ නීති උල්ලංඝනය කිරීමට පෙළඹී ඇති බව පවසන ජාතික මැතිවරණ නිරීක්ෂණ මධ්‍යස්ථානයේ ජාතික සංවිධායක නීතීඥ රසාංග හරිශ්චන්ද්‍ර මහතා මේ හේතුවෙන් නිදහස් හා සාධාරණ මැතිවරණයක් පැවැත්වීමට බාධා ඇති විය හැකි බව පෙන්වා දෙයි.එබැවින් ප්‍රජාතන්ත්‍රවාදය ගරුකරන ජනතාව මේ මුළාකිරීම්වලට හා බිය ගැන්වීම්වලට යට නොවී තම තමන්ගේ ඡන්දය භාවිතා කිරීමට උත්සුක වන ලෙස එම මධ්‍යස්ථානය ඉල්ලීමක් කරයි.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>26</day>
    </date>
    <link>http://www.dinamina.lk/2010/01/26/_art.asp?fn=r1001261</link>
    <topic>වෙනසක් ගැන කියන අයරට පුරා භීෂණය වපුරනවා</topic>
    <author>සීදුව සමූහනිශ්ශංක පියරත්න</author>
    <content>‘මහින්ද චින්තනය’ අනුව ජනාධිපති මහින්ද රාජපක්‍ෂ මහතා 2005 වසරේ සිට අද දක්වා මේ රටට යුතුකම් පොරොන්දු ඉටු කළ ආකාරයෙන්ම ඉදිරි වසර හයේදීත් මේ රටේ ජනතාවට විශේෂයෙන් අසරණ, අහිංසක ග්‍රාමීය ජනතාවගේ ආර්ථිකය නඟා සිටුවා අතමිට සරු කිරීමට උපරිම කැපවීමෙන් වැඩ කරන බව ජනතාවට විශ්වාස යැයි කටාන ශ්‍රීලනිප ප්‍රධාන සංවිධායිකා විශේෂඥ වෛද්‍ය සුදර්ශිනි ප්‍රනාන්දුපුල්ලේ මහත්මිය පැවැසුවාය.ප්‍රනාන්දුපුල්ලේ මහත්මිය එසේ පැවැසුවේ සමෘද්ධි වැඩසටහන යටතේ කටාන ප්‍රාදේශීය ලේකම් කොට්ඨාසයේ කටුනායක - සීදුව සමෘද්ධි බැංකු සංගමය මෙහෙයවූ අගැයීම් හා කලාප ජන හමුවට සහභාගී වෙමිනි. කටුනායක ඔලිෆුඩ් උත්සව ශාලාවේ මෙය පැවැත්විණි.ප්‍රනාන්දු පුල්ලේ මහත්මිය මෙසේ ද පැවැසුවා ය.ජනාධිපති ජනතාව කෙරෙහි තැබූ විශ්වාසය එදා සිට අද දක්වා කඩ කර නැහැ.2005 දී ජනතාව එතුමාගෙන් ඉල්ලුවේ ජීවත්වීමේ අයිතිය සුරක්‍ෂිත කර දෙන ලෙසයි. දුන් පොරොන්දුව ඒ අයුරින්ම ඉටු කළ නිසා ජනතාවට එතුමා ගැන ලොකු විශ්වාසයක් තිබෙනවා.මාතෘ භූමියට විවිධ තර්ජන එල්ලවී තිබෙනවා. සමහර අය වෙනසක් ගැන කතා කරනවා.අද වෙනසක් ගැන කතා කරන අය යහ පාලනයක් ගැන කතා කරන අය භීෂණය වපුරලා ජනතාව නොමඟ යවනවා.බස්නාහිර පළාත් සභා මන්ත්‍රී ලලිත් වනිගරත්න, කටුනායක සීදුව නගර සභාපති ඩිනල් පෙරේරා, නගර සභා මන්ත්‍රී නිමල් සිල්වා, ව්‍යාපාරික ලලන්ත ගුණසේකර යන මහත්වරුද කටුනායක සීදුව සමෘද්ධි කලාපයේ 143 උතුරු කටුනායක සමෘද්ධි නිලධාරිනි දීපිකා ශිරෝමාලි මෙනෙවිය ද කතා කළහ.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>26</day>
    </date>
    <link>http://www.dinamina.lk/2010/01/26/_art.asp?fn=r1001262</link>
    <topic>දරුවන්ගේ මනසට උචිත දේ දුන් පසුඒවා කිසිදා මතකයෙන් බැහැර වන්නේ නෑ</topic>
    <author>වාද්දුව සමූහ</author>
    <content>අපේ දරුවන්ට අධ්‍යාපනය ලබා ගැනීමට අත්වැලක් වශයෙන් රජය නොමිලේ පොත් ලබා දෙන විට පසුගිය කාලයේ උතුරු නැගෙනහිර ප්‍රදේශවල දරුවන්ට එල්.ටී.ටී.ඊ සංවිධානය ලබා දුන්නේ සයනයිඩ් කරල, ටී. 56 හා බෝම්බ බව ජාතිය ගොඩනැඟීමේ හා වතු යටිතල පහසුකම් සංවර්ධන ඇමැති රෝහිත අබේගුණවර්ධන මහතා පැවැසීය.මේ තත්ත්වය අවසන් කර ජනතාවට බියෙන් සැකෙන් තොරව ජීවත් වීමට අවස්ථාව ලබාදුන්නේ ජනාධිපති බැවින් කවුරුත් එතුමාට කෘතගුණ සැලකිය යුතු යැයි ද ඇමැතිවරයා පැවැසීය.ඇමැති රෝහිත අබේගුණවර්ධන මහතා එසේ පැවැසුවේ වාද්දුව මොරොන්තුඩුව ධම්මානන්ද නවෝද්‍යා විද්‍යාලයේ පැවැති මවුපිය හමුවක දීය.ප්‍රදේශයේ පාසල් ශිෂ්‍ය ශිෂ්‍යාවන්ට 2010 වසර සඳහා අභ්‍යාස පොත් ඇතුළු අධ්‍යාපනික උපකරණ ලබාදීම නිමිත්තෙන් මේ හමුව පැවැත්විණි.කළුතර අධ්‍යාපන කොට්ඨාසයේ වස්කඩුව මානගොඩ, නුගගොඩ, පංචිගොඩ, වාද්දුව, පොතුපිටිය, දෙල්දූව, පොහද්දරමුල්ල, මාවල, කළපුගම සහ මොරොන්තුඩුව යන ගම්වල අඩු ආදායම් ලාභී පවුල් හයසිය පනහක දරු දැරියන්ට මෙහිදී අලුතින් අභ්‍යාස පොත් ප්‍රදානය කැරිණි.මේ ව්‍යාපෘතිය සඳහා රෝහිත අබේගුණවර්ධන පදනම හා දෙල්දූව නිර්මල රෙස්ට් අධිපති ශාන්ත සිල්වා මහතා රුපියල් ලක්ෂ පහක මුදලක් වැයකර තිබිණි.ඇමැතිවරයා මෙසේ ද පැවැසීය. යම් කෙනෙක් හරි හම්බ කරන දේ සොරකම් කරගෙන යාමට පුළුවන් වුවත්, ලබන අධ්‍යාපනය කිසි කෙනෙකුට සොරකම් කිරීමට නොහැකි බැවින් මවුපියන් තම දරුවන්ට හොඳ අධ්‍යාපනයක් ලබාදීමට කටයුතු කළ යුතුයි.අප දරුවන් සමඟ කතා කළ යුත්තේ දේශපාලනය හෝ සංවර්ධනය ගැන නොව දරුවන්ට දරාගත හැකි දේයි. දරුවන්ගේ මනසට උචිත දේ දුන් පසු ඒවා කිසි දිනෙක ඔවුන්ගේ මතකයෙන් බැහැර වන්නේ නෑ.පරගස්තොට සුධම්ම හිමියෝ මුලසුනේ දෙසුම පවත්වමින් මෙසේ කීහ.අභ්‍යාස පොත් හා අනෙකුත් අධ්‍යාපනික උපකරණ දරුවන්ට ලබාදීමට ස්වෙච්ඡා සංවිධාන සහ දානපතියන් ඉදිරිපත් වීම පැසසිය යුතුයි. දරුවන් කියන්නේ රටේ අනාගතය භාර ගැනීමට සිටින පිරිස නිසා ඔවුන්ගේ අධ්‍යාපනයට අතදීම හොඳ ප්‍රතිඵල ලැබිය හැකි ආයෝජනයක්.අරුක්ගොඩ පාර්ශ්වයේ මහානායක කරන්නාගොඩ අමරවංශ නාහිමියන් පිරිස පංචශීලයේ පිහිටු වූහ. නුගගොඩ කවුඩුදූව නාගරුක්ඛාරාම විහාරාධිපති වස්කඩුවේ ධම්මාරාම හිමියෝ ද මෙහිදී කතා කළහ.කළුතර ප්‍රාදේශීය සභා මන්ත්‍රීවරුන් වන රොෂාන් අබේගුණවර්ධන සහ ටී. ඩී. ජයසිරි යන මහත්වරුද මේ අවස්ථාවට සහභාගී වූහ.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>26</day>
    </date>
    <link>http://www.dinamina.lk/2010/01/26/_art.asp?fn=r1001263</link>
    <topic>‘දඩාස්’ ගාන ශබ්දයක් ඇසී බලන විට බසය ඉදිරියේ ගැහැනු ළමයෙක් වැටී සිටියා</topic>
    <author>මීගමුව විශේෂ එච්. ප්‍රනාන්දු</author>
    <content>කටුනායක නිදහස් වෙළෙඳ කලාපයේ සේවයේ නියුතු ඇඟලුම් සේවිකාවක බසයක හැපී බරපතළ තුවාල ලබා මිය යෑමේ සිද්ධියක් මීගමුව රෝහල් පොලිසියේ පැවැති මරණ පරීක්ෂණයකදී අනාවරණය විය.මීගමුව දිස්ත්‍රික් මහ රෝහලේ නාගරික හදිසි මරණ පරීක්ෂක වෛද්‍ය සිරි ජයන්ත වික්‍රමරත්න මහතා ඉදිරියේ මේ මරණ පරීක්ෂණය පැවැත්විණි.මරණ පරීක්ෂකවරයා මේ මරණ පරීක්ෂණය පවත්වන ලද්දේ මිනුවන්ගොඩ මඩෑමුල්ලේ පදිංචිව සිටි ජේ. ඊ. ඉරේෂා කුමුදුනී (35) නැමැති එක් දරු මවකගේ මරණය සම්බන්ධයෙනි.මෙහිදී සාක්දි දුන් කටුනායක ආඬි අම්බලම ජය මාවතේ පදිංචි ආර්. සුනිල් ප්‍රියලාල් රණසිංහ (31) මහතා මෙසේ කීවේ ය.මා මිනුවන්ගොඩ පොල්වත්තේ සුදු මහත්තයාට අයිති 61 - 9889 යන අංකය දරන රියේ සහායක ලෙස මාසයක සිට වැඩ කරනවා.සිද්ධිය වූ දින සවස 4.45ට පමණ බසයේ සේවයට ආවා. බසය ගාල් කර තිබුණේ සැඩෝලයින් ආයතනයේ රථ ගාලේ. මා බසය ළඟට වෙලා හිටියා. සවස 5.40 ට විතර ගාමන්ට් එක ඇරි ගැහැනු පිරිමි ළමයි ආවා.මා බසය ළඟ සිටින විට මට මීටර් 5ක් පමණ දුරින් දඩාස් ගාලා ශබ්දයක් ඇහුණා. එබී බැලූ විට මා දැක්කා බසයට ඉදිරියෙන් දකුණු පැත්තේ ගැහැණු ළමයෙක් වැටිලා ඉන්නවා. තවත් බසයක් එතැනින් ඉදිරියට ගොස් තිබුණා. මගේ බස් රියේ බෆර් එකේ දකුණු පැත්තේ කණ්ණාඩිය කැඩිලා තිබුණා.ඉදිරියට ගිය බසය නවත්වා බසයේ අයිතිකරු වන සුදු මහත්තයා එතැනට ආවා. බසය පැදෙව්වේ සුදු මහත්තයා නමැති අයයි. මේ අනතුරු නිසා ගැහැනු ළමයා මිය යන්න ඇතැයි මා හිතනවා.මියගිය තැනැත්තියගේ පුරුෂයා වන මිනුවන්ගොඩ මැඩෑමුල්ලේ පදිංචි රියැදුරකු වන ආර්. ඒ. දෙවන් රොෂාන් සම්පත් කුමාර ජයසිංහ (32) මහතාද සාක්කි දුන්නේය.පශ්චාත් මරණ පරීක්ෂණය මීගමුව දිස්ත්‍රික් මහ රෝහලේ සහකාර අධිකරණ වෛද්‍ය කේ. ඒ. ඩී. එම්. එස්. චන්ද්‍ර කාන්ත මහතා විසින් පවත්වන ලදී. මේ මරණය හදිසි අනතුරකින් සිදු වූ මරණයක් බවට මරණය පරීක්ෂකවරයා තීරණය කෙළේ ය.මරණ පරීක්ෂණයේ දී සාක්කි මෙහෙයවන ලද්දේ කටුනායක පොලිසියේ පොලිස් සැරයන් නිමල්සිරි (30129) මහතා විසිනි.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>26</day>
    </date>
    <link>http://www.dinamina.lk/2010/01/26/_art.asp?fn=r1001264</link>
    <topic>‘ඉසුරු පාසල්’ ක්‍රමය හේතුවෙන් ගමෙන් දක්ෂයන් බිහි වෙනවා</topic>
    <author>කඩවත විශේෂ විජය ශ්‍රී ගම්මන</author>
    <content>පරිගණක තොරුතුරු තාක්ෂණය නැතිව අධ්‍යාපනයේ දියුණුවක් දැකීම අපහසු බවත් එය සැලකිල්ලට ගෙන මහින්ද චින්තනය යටතේ සෑම ප්‍රාදේශීය ලේකම් කොට්ඨාසයකින්ම එක් පාසලක් බැගින් තෝරාගෙන ‘ඉසුරු පාසල්’ ක්‍රමය ආරම්භ කළ බවත් මගී ප්‍රවාහන ඇමැති ලසන්ත අලගියවන්න මහතා පැවැසීය. ඉසුරු පාසල් ක්‍රමය මෙරට අධ්‍යාපනයේ ගමන්මඟ දියුණු වන ලෝකයට ඔරොත්තු දෙන තත්ත්වයට පත් වන බවත් කීවේය.ඒ මහතා මෙසේ පැවැසුවේ කඩවත ගෝනහේන එස්. කේ. කේ. සූරියආරච්චි විද්‍යාලය “ඉසුරු පාසලක්’ බවට පත් කිරීමෙන් අනතුරුව එහි දරුවන්ගේ ප්‍රයෝජනය සඳහා ආරම්භ කළ පරිගණක අංශය විවෘත කිරීමෙන් අනතුරුවය.ඇමැතිවරයා මෙසේ ද කීවේ ය.කලකට පෙර පාසල් විෂයය කෘෂිකර්මයත් එක්ක ඇඳා ගෙන කටයුතු කළා. ඊට පසු කර්මාන්ත විෂයය අධ්‍යාපනයට එකතු කළා.අද ඒ දෙකටම වඩා පරිගණක තොරතුරු තාක්ෂණය අවශ්‍යයි. දියුණු වන ලෝකයත් සමඟ තරග කිරීමට නම් එය කළ යුතුමයි.1948 න් පසු නිදහස් අධ්‍යාපන ක්‍රමය ආරම්භ කෙළේ සී. ඩබ්ලිව්. ඩබ්ලිව්. කන්නන්ගර මහතායි. එදා පටන් අධ්‍යාපනයේ දියුණුව අපේක්ෂා කළ හැම රජයක්ම අනාගතය දෙස බලා සෑහෙන වැඩ කොටසක් කළා.නාගරික පාසල්වලින් උගතුන් බිහි වීමට ප්‍රධාන හේතුව 5 වසර ශිෂ්‍යත්ව විභාගයෙන් දක්ෂම දරුවන් තෝරා නගරයේ පාසල්වලට ඇතුළත් කිරීමය.දක්ෂ ළමයින් බිහි වුණේ නගරයෙන් නොව ගමේ පාසල්වලින් බව මෙයින් තේරුම් ගත යුතුය.ඉසුරු පාසල් ක්‍රමය නිසා දැන් නරගයේ පාසලට නොයැව්වාට ගමෙන් දක්ෂයන් මතු වෙනවා. හැම ඉසුරු පාසලකටම පරිගණක තොරුතුරු තාක්ෂණ පහසුකම් ලබා දෙනවා.විදුහල්පති ජගත් ලියනාරච්චි මහතාජනාධිපති මහින්ද රාජපක්ෂ මතාගේ උදාර සංකල්පය නිසා අනාගත දරු පරපුරට කාලීන අවශ්‍ය තාව සපුරන අධ්‍යාපනයක් ලබා දීමට හැකි වීම මුළු රටේම වාසනාවක්.අද 90% ක සාක්ෂරතා හැකියාවක් අපේ රටේ ජනතාවට තිබෙනනවා.රජය අධ්‍යාපනය වෙනුවෙන් කරන කැපවීම අනුව 2010 වසර අවසන් වන විට එය 100% දක්වා වැඩිවනු නො අනුමානය.භීෂණයෙන් තොර සාමකාමී යුගයක් බිහිවී ඇති නිසා දරුවන් පාසලට යවලා එදා වගේ පාසල මුර කරන්න අවශ්‍ය වන්නේ නැහැ.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>26</day>
    </date>
    <link>http://www.dinamina.lk/2010/01/26/_art.asp?fn=r1001265</link>
    <topic>යුද්ධයක් නැති නිසා සංවර්ධනයටවෙන්වන මුදල් විශාල ලෙස වැඩි වේවි</topic>
    <author>හෝමාගම සංචාරක මංජුල හිරිපිටිය</author>
    <content>ජනාධිපති මහින්ද රාජපක්ෂ මහතා ග්‍රාමීය ජනතාවගේ ජන ජීවිතය නැංවීමට අවශ්‍ය සියලු යටිතල පහසුකම් ලබා දී තිබෙන බවත්, මේ නිසා නාගරික ප්‍රදේශවල පවතින පහසුකම් අද රටපුරා ග්‍රාමීය ප්‍රදේශවලද පවතින බවත් නාගරික සංවර්ධන හා පූජා භූ®මි සංවර්ධන ඇමැති දිනේෂ් ගුණවර්ධන මහතා පැවැසීය.ඇමැතිවරයා එසේ පැවැසුවේ කොළඹ දිස්ත්‍රික් ප්‍රජා ජල සම්පාදන (හෝමාගම) කාර්යාලය මගින් රුපියල් ලක්ෂ තිස් පහක මුදලක් වැය කර මීපේ ගලගෙදර ඉදිකැරුණු නව පානීය ජල ව්‍යාපෘතිය ජනතා අයිතියට පැවරීමෙන් අනතුරුවය.ඒ මහතා මෙසේද පැවැසීය.ගලගෙදර සත් සරණි ප්‍රජා මූල සංවිධානය සහ ප්‍රදේශවාසීන් විශාල කැපවීමකින් කටයුතු කළ නිසා මේ ප්‍රජා ජල ව්‍යාපෘතිය සාර්ථකව සාදා නිම කිරීමට හැකිවී තිබෙනවා.ප්‍රජා මූල සංවිධාන ව්‍යාපෘතියේ වැඩ කටයුතු කරගෙන යන විට පරිසරය සුරක්ෂිත වෙනවා. එසේම සමාජයේ එකමුතු වී වැඩ කිරීමට හැකි නායකයන් ද බිහි වෙනවා.ජනාධිපති මහින්ද රාජපක්ෂ මහතා ප්‍රධාන සන්ධාන ආණ්ඩුවේ මූලික අරමුණ ගම සංවර්ධනය කර රට සංවර්ධනය කිරීමයි. ප්‍රජා ජල ව්‍යාපෘති යටතේ පානීය ජලය නොමැති ප්‍රදේශවලට ජල පහසුකම් ලබා දීම සිදු කරනවා.ගම නැඟුම මඟ නැඟුම සංවර්ධන ව්‍යාපෘති මඟින් මාර්ග ඇතුළු ග්‍රාමීය ප්‍රදේශවල යටිතල පහසුකම් නංවාලීම ආරම්භ කර තිබෙනවා.වසර තිහක් පැවැති යුද්ධය සාර්ථකව නිම කිරීමට ඉකුත් වසරේ විශාල මුදලක් වැය කළත් රටේ සංවර්ධනය වෙනුවෙන් වෙන් කළ මුදල් ප්‍රමාණය අඩු කෙළේ නැහැ. අද රට කොටි ත්‍රස්තවාදයෙන් නිදහස් වී තිබෙනවා. මේ නිසා ඉදිරි කාලයේ රටේ සංවර්ධනය වෙනුවෙන් වෙන් කරනු ලබන මුදල් ප්‍රමාණය විශාල ලෙස වැඩි වෙනවා. සෑමදා අපට තුන් වැනි ලෝකයේ රටක් ලෙස සිටීමට අවශ්‍ය වන්නේ නැහැ.බස්නාහිර පළාත් සභා මන්ත්‍රී මහේෂ් අල්මේදා මහතා.ප්‍රජා ජල ව්‍යාපෘතිය යටතේ කොළඹ දිස්ත්‍රික්කයේ ග්‍රාමීය ප්‍රදේශ රැසකට පානීය ජලය ලබාදී තිබෙනවා. මේ ව්‍යාපෘතිය මඟින් පානීය ජලය ලබා ගැනීම දුෂ්කර වූ නිවාස පන්සීයක පමණ පානීය ජල අවශ්‍යතා සපිරෙනවා.නිවාස සංවර්ධන ඇමැති ගීතාංජන ගුණවර්ධන, පළාත් සභා මන්ත්‍රී ලයනල් කාරියවසම්, හෝමාගම හා සීතාවක ප්‍රාදේශීය සභා මන්ත්‍රීවරුන් වන කමල් චන්දන, ගාමිණි වැලිකල, ජයන්ත රෝහණ, ප්‍රජා ජල සම්පාදන නියෝජ්‍ය අධ්‍යක්ෂ ගුණපාල පතිරණ, ඇමැති දිනේෂ් ගුණවර්ධන මහතාගේ පෞද්ගලික ලේකම් ගැමුණු ඉද්දමල්ගොඩ, දිස්ත්‍රික් කළමනාකාර එම්. එම්. ආර්. සමන්ත යන මහත්වරුද මේ අවස්ථාවට සහභාගි වූහ.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>26</day>
    </date>
    <link>http://www.dinamina.lk/2010/01/26/_art.asp?fn=r1001266</link>
    <topic>වාහනයෙන් ආ ගුරු පුතාතාත්තා මහ මඟ දමා යයි</topic>
    <author>ගම්පහ මධ්‍යම සමූහපී. ඒ. ඔලිවර් පෙරේරා</author>
    <content>මැල්සිරිපුර ප්‍රදේශයේ පාසල් ගුරුවරයකු තම පියා ගම්පහ දුම්රිය පොළ අසල නවත්වා ‘තාත්තේ ඔතන ඉන්න මම ගමනක් ගිහිල්ලා විනාඩි 5 කින් එන්නම්’ කියා තම මෝටර් රථයෙන් පලා ගොස් තිබෙන සිද්ධියක් වාර්තා වේ.වයස අවු. 70ක් පමණ වන මේ පුද්ගලයා ප්‍රකාශ කෙළේ පුතා ගලගෙදර ප්‍රදේශයේ පාසලක ඉගැන්වීමේ කටයුතු කරන බවකි.මෝටර් රථයක් නවත්වන විටදී මේ පුද්ගලයා තමාගේ පුතා ඇවිත් ඇතිදැයි වාහනයදෙස හොඳින් බලමින් සිටින අතර මෙසේ දමා ගොස් ඇත්තේ ඇයි දැයි ඇසූ විට ඔහු පැවසුවේ පොඩි ප්‍රශ්න වගයක්තියෙනවා. ඒ නිසා වෙන්නට ඇති කියායි. තම පුතා විවාහවී ඇත්දැයි විමසූ විට පැවසුවේ ‘ඔහු විවාහ වෙලා නැහැ.නමුත් ඉඩම් ප්‍රශ්නයක් තිබෙන’ බවකි. පුතා මාව ගෙනියන්න හෙට එයි.අද එයි. කිය කියා ගම්පහ දුම්රිය පොළ අසල ඇති ව්‍යාපාරිකයන්ට පවසන බවද කියති.කෑමත් බිමත් අරන් දෙන්න ව්‍යාපාරිකයන් කතා කළත් මේ පුද්ගලයා එපා යැයි කියන අතර නිතරම තම පුතා එයි කිය කියා විපරම් කරන ආකාරය දැක ගත හැකිය.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>26</day>
    </date>
    <link>http://www.dinamina.lk/2010/01/26/_art.asp?fn=r1001267</link>
    <topic>විත්තිකාර මුස්ලිම් තරුණයාඅධි චෝදනාවලින් නිදහස්</topic>
    <author>පානදුර සමූහ කපිල සෝමරත්න</author>
    <content>අවුරුදු 16 ට අඩු බාල වයස්කාර මුස්ලිම් දැරියක් පැහැර ගෙන ගොස් දූෂ්‍ය කිරීම සම්බන්ධයෙන් අධි චෝදනා ලැබූ මුස්ලිම් ජාතික තරුණයකු පානදුර පළාත් බද මහාධිකරණ විනිසුරු මාලනී ගුණරත්න මහත්මිය විසින් එම අධි චෝදනා වලින් නිදහස් කරනු ලැබුවාය.මෙසේ මුදා හැරුණේ පානදුර හේනමුල්ල ප්‍රදේශයේ පදිංචි 28 හැවිරිදි මොහොමඩ් හරිස් මොහොමඩ් නැමැති තරුණයෙකි.ඔහු අධිකරණය හමුවේ මාර්තු මස පළමු වැනි දා බාල වයස්කාර මුස්ලිම් දැරියක් පැහැරගෙන ගොස් ඇයව දූෂණය කිරීම සම්බන්ධයෙනි.විත්තිකරුගේ නීතිඥවරයා අධිකරණයට සඳහන් කෙළේ මේ සිද්ධිය වන විට පැමිණිලිකාරිය වයස අවුරුදු 12 ඉක්මවා ඇති බවත් විත්තිකාර තරුණයා වයස අවුරුදු 14 ඉක්මවා ඇති බවත්ය. තරුණිය විත්තිකරු පැහැරගෙන නොගිය අතර ඇය සිය කැමැත්තෙන් පැමිණ විත්තිකාර තරුණයා සමග මුස්ලිම් විවාහ ආඥා පනත යටතේ විවාහ වී ඇති බවත් පැවසීය.රජයේ නීතිඥ චතුරංගි මහවඩුගේ මෙනවිය නීතිපතිවරයා වෙනුවෙන් අධිකරණයට දන්වා සිටියේ අධිකරණයට ඉදිරිපත් කර ඇති විවාහ සහතිකය අනුව පැමිණිලිකාරිය විත්තිකරු සමග මුස්ලිම් විවාහ ආඥාපනත යටතේ විවාහ වී ඇති බවයි. එම නිසා අධි චෝදනා මත නඩුව ඉදිරියට ගෙන යාමට නොහැකිය.විත්තිකරු නිදහස් කරන්න යැයි ඇය අධිකරණයෙන් ඉල්ලා සිටියාය.විත්තිකරු විනිසුරුවරිය විසින් නිදහස් කරනු ලැබුවාය.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>26</day>
    </date>
    <link>http://www.dinamina.lk/2010/01/26/_art.asp?fn=s1001261</link>
    <topic>සිංගප්පූරු ක්‍රිකට් පිලේ පුහුණුකරු තනතුර මාවන් අතපත්තුට</topic>
    <author>ෆවුස් මොහොමඩ්</author>
    <content>ශ්‍රී ලංකා ක්‍රිකට් පිලේ හිටපු නායක මාවන් අතපත්තු, සිංගප්පූරු ජාතික ක්‍රිකට් කණ්ඩායමේ පුහුණුකරු තනතුරට පත් කර ඇත. මේ ගිවිසුම 2010 වසර අවසානය වනතුරු ක්‍රියාත්මක වන අතර අතපත්තු විසින් ජාතික ක්‍රිකට් කණ්ඩායමක පුහුණුකරු ලෙස පූර්ණ කාලීන සේවයේ නිරතවනු ලබන ප්‍රථම අවස්ථාව මෙය වේ.කැනඩා ක්‍රිකට් පිලට 2011 වසරේ ලෝක කුසලාන ක්‍රිකට් තරගමාලාවට සුදුසුකම් ලබාදීමේ අරමුණින් කෙටි කලක් එරට පිතිහරඹ පුහුණුකරු ලෙස කටයුතු කළ අතපත්තු, සිංගප්පූරු ජාතික ක්‍රිකට් පිලට ලබන වසරේ නේපාලයේ පැවැත්වීමට නියමිත ලෝක කුසලාන ක්‍රිකට් ලීග් තරගමාලාවේ 5 වැනි කොටසට තරග වැදීමට සුදුසුකම් ලබාදීමේ අරමුණින් නව තනතුරෙහි කටයුතු කරනු ඇත.”අපේ ක්‍රිකට් පිලේ අභිවෘද්ධිය සඳහා උදව් ලබාගැනීමට අපි බොහෝ කාලයක සිට සුදුසු පුද්ගලයකු සොයමින් සිටියා. අපේ ක්‍රිකට් පිල නිවැරැදි මාවතට යොමුකිරීමට අත්දැකීම් බහුල මාවන් අතපත්තුට නිසැකවම හැකිවේවි” සිංගප්පූරු ක්‍රිකට් සංගමයේ නියෝජ්‍ය සභාපති මහ්මූද් ගස්නවි ප්‍රකාශ කළේය.පසුගිය වසරේ සිංගප්පූරු ජාතික ක්‍රිකට් පිලේ පුහුණුකරු ලෙස කටයුතු කරනු ලැබුවේ ඕස්ට්‍රේලියාවේ හිටපු ක්‍රිකට් ක්‍රීඩක ට්‍රෙවර් චැපල්ය.ඔහුගේ පුහුණුකාරත්වය මත සිංගප්පූරු ක්‍රිකට් පිල පසුගිය වසරේ ලෝක ක්‍රිකට් ලීග් තරගමාලාවේ 5 වැනි කොටසට තරග වැදුණේය. නමුත් පෞද්ගලික අවශ්‍යතාවන් සහ කාර්ය බහුලත්වය නිසා ඔහුට මේ වසරේ එම ගිවිසුම අවලංගු කිරීමට සිදුවූවේය.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>26</day>
    </date>
    <link>http://www.dinamina.lk/2010/01/26/_art.asp?fn=s1001262</link>
    <topic>දකුණු ආසියා ක්‍රීඩා උළෙලටශ්‍රී ලංකා පිල 28දා ඩකා යයි</topic>
    <author>පි‍්‍රන්ස් ගුණසේකර</author>
    <content>බංග්ලාදේශයේ ඩකාහී ආරම්භ වන 11 වැනි දකුණු ආසියානු ක්‍රීඩා උළෙලට ශ්‍රී ලංකාව නියෝජනය කරමින් සහභාගී වන ක්‍රීඩක ක්‍රීඩිකාවෝ මේ මස 28 වැනිදා පිටත්වීමට නියමිත ය. මෙතෙක් පැවැති දකුණු ආසියාතික තරගවලදී ශ්‍රී ලංකාව දිනාගත් පදක්කම්වලට වඩා වැඩි ඡයග්‍රහණ ප්‍රමාණයක් අත්කර ගැනීම මෙවර බලාපොරොත්තුව වේ. දකුණු ආසියාතික තරගාවලියට සහභාගී වන ක්‍රීඩා කණ්ඩායම් කිහිපයක් මෙසේ ය.ෂෙහාන් අබේපිටිය (මි. 100, 100ඔ 4),අෂාන් හසරංග(මි. 100 ,200,100 ඔ 4)එස්.එම්.වීරසූරිය(මි. 200, 100 ඔ 4)අයි.එම්.ආර්.පුෂ්පකුමාර(මි.400),ප්‍රසන්න අමරසේකර(මි.400),ඉන්දික විජේකෝන් (මී.1500), පී.එච්.චමිල්(මි.1500), සමන්ත පුෂ්පකුමාර (මි.5000), අරිජන රත්නායක(මි.110 කඩුලු), යසසිරි අජිත්(මි.400 කඩුලු), ප්‍රසාද් ධර්මරත්න(දුර පැනීම), ළහිරු සම්පත්(දුර පැනීම), උදාර සිල්වා(උස පැනීම) නිශාන් කුමාර(තුන්පිම්ම), උපුල් විජිත කුමාර (මැරතන්), ඉෂාන් තුෂාර ප්‍රනාන්දු (මී. 100 ඔ 4) ,ගිහාන් චාමර(මි. 100 ඔ 4, ගයාන් වික්‍රමසිංහ (මි. 400 ඔ 4), කසුන් කල්හාර් සෙනෙවිරත්න(මි. 400 ඔ 4, රෝහන ප්‍රදීප් කුමාර (මි. 400 ඔ 4), අජිත් බණ්ඩාර මැරතන්, වරුණ ලක්ෂාන් දයාරත්න(හෙල්ල), චරිත් කපුකොටුව(කවපෙත්ත), නුවන් ගමගේ(තුන් පිම්ම),ඩී.එන්.පී.රත්නසිරි (උස), කිංස්ලි ගුණතිලක(හෙල්ල)කාන්තා ප්‍රමිලා පි‍්‍රයදර්ශනී(මි.100,200, 100 ඔ 4), අචලා ශාලිකා ඩයස්(මි.100, 100 ඔ 4 ) ෂශිප්‍රභා ජයසිංහ(මි. 100 ඔ 4, 400 ඔ 4) මේනකා වික්‍රමසිංහ(මි.400, 400 ඔ 4) අමාලි හර්ෂනී විජේසිංහ(මි.100 කඩුලු) , ලක්ෂිලා මධුවන්ති (මි.100 කඩුලු), දිල්රුක්ෂි පි‍්‍රයදර්ශනී (දුර), පි‍්‍රයංගිකා මධුමන්ති(උස), දුලාංජලී කුමාරි(උස), තනූජා කුමාරි (මී. 400 ඔ 4), සුජානි බුද්ධිකා(මි. 400 ඔ 4), රත්නා කුමාරි (මි. 400 ඔ 4එන්.එස්.පී.සිල්වා(වෙදර් වේට්), කමල් සමීර (බැන්ටම් වේට්), කේ.කේ.ජයසුන්දර (ලයිට් වේට්), ආර්.පී.එස්.කුමාරසිංහ (වෙල්ටර් වේට්), එම්.සී.තෙන්නකෝන් (ෆලයි වේට්),පී.ඩී.සුරේෂ් (ෆලයි වේට්) ආර්.අයි.පි‍්‍රයදර්ශන, ඩී.කේ.ජයසූරිය, බුද්ධික බණ්ඩාර, පී.කේ.එස්.කුමාර, උදය කුමාර, එන්.පී.කේ.රත්නායක, අයි.ඒ.පී. මධුෂාන්ත, පී.එම්.ආර්.එන්.ගම්ලත්, එස්.පී.එම්.එස්.අමරසිංහ, එම්.එස්.නල්ලවංශ, සී.ජී.ආර්.විජේරත්න,නාලක එස්.කුමාර , ජී.එස්.බී.වර්තාන,ටී.එස්.කෝරළගේ ජගත් කුලවංශ, චමත් ධනවංශ, හර්ෂදේව යසරත්න,ප්‍රගීත් පුෂ්පකුමාර, සිදත් සේනානායක, රොෂාන් ප්‍රනාන්දු, ෂෙනාල් ඩයස්, චමත් සේනානායක, ඩිෂාන් විලී, ඩියුක් රාජපක්ෂ , රොෂාන් රන්දිම. හේමන්ත කුමාර, සුවාරිස් ප්‍රේමචන්ද්‍ර,සුධීර නිලංග, ඩේන් නුගේරා, ඩී.පී.මීමනගේ,කාන්තාලසන්ති ක්‍රිෂ්ණා, නිලූකා ශ්‍යාමලී , ඩබ්ලිව්.කේ.පුෂ්පරාණි, නිරෝෂනී පෙරේරාඑච්.ඒ.එම්.මිලාන්(කි.ග්‍රෑ 60 ට අඩු) ඩී.ජේ.බණ්ඩාර(කි.ග්‍රෑ 66 ට අඩු), ඩබ්ලිව්.ටී.ආර්.ප්‍රනාන්දු(කි.ග්‍රෑ.73ට අඩු),එස්.කේ.හපුආරච්චි(කි.ග්‍රෑ.81 ට අඩු),කේ.පී.සී.ගුණසේකර(කි.ග්‍රෑ.90 ට අඩු)කාන්තාසී.ඩී.විජේරත්න (කි.ග්‍රෑ.52 ට අඩු)එච්.කේ.හේරත්(කි.ග්‍රෑ 63 ට අඩු)හේෂාන් උනම්බුව, කේ.වී.එස්.ප්‍රියදර්ශන, .බී.වික්‍රමසිංහ, දිනික වීරසේකර, පසිදු නමල්ෂා, කොන්රඩ් ෆ‍්‍රැන්සිස්, දිලූක තිබ්බොටුමුනුව, දිලින දිසානායකකාන්තාමාධවී වීරතුංග , රෙෂිකා උඩුගම්පොල, ගිහාරා අමරසිංහ , උදාරා කුමාරතුංග, මේනකා කරුණාරත්න, ෂෙහානි මැදිවක, මිනිරුවණී සමරකෝන්කේ.ප්‍රභාගරන්, මිතුන් පෙරේරා, විජිත බණ්ඩාර , තිස්ස චන්ද්‍රදාස</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>26</day>
    </date>
    <link>http://www.dinamina.lk/2010/01/26/_art.asp?fn=s1001263</link>
    <topic>පාකිස්තානයඅවසන් තරගයට</topic>
    <author/>
    <content>විශිෂ්ට පිති හරඹයක යෙදුණු පාකිස්තානු 19න් පහළ කණ්ඩායමේ මැදපෙළ පිතිකරු හම්මාද් අසාම් නොදැවී ලකුණු 92ක් රැස් කරමින් කොදෙව් පිල සමඟ ඊයේ නවසීලන්තයේ ලින්කෝන් නුවර පැවැති අයි.සී.සී.19න් පහළ ලෝක කුසලාන ක්‍රිකට් තරගාවලියේ පළමු අවසන් පූර්ව තරගයෙන් කඩුලු 4ක ජයග්‍රහණයක් තම පිලට ලබාදුන් අතර පාකිස්තානය අවසන් මහා තරගය සඳහා සුදුසුකම් ලබා ගැනීමට සමත්විය.පළමුව පන්දුවට පහරදුන් කොදෙව් පිල ඕවර 50 අවසානයේ කඩුලු 8කට ලකුණු 212ක් රැස් කළ අතර කොදෙව් පිලේ ආරම්භක පිතිකරු ක්‍රෙග් බ්‍රේත්වේට් ලකුණු 85ක් ද ෂේන් ඩවුරිච් ලකුණු 55ක් ද රැස් කළහ.පන්දු යැවීමේ දී පාකිස්තානු පිලේ සර්මාද් බාති ලකුණු 37කට කඩුලු 2ක් බිඳ හෙළූ අතර රාසා හසන් ලකුණු 41කට කඩුලු 2ක් බිඳ දැමුවේ ය.පිළිතුරු ඉනිම ක්‍රීඩා කළ පාකිස්තාන පිල ඕවර 48.3කදී කඩුලු 6ක් දැවී සිය ජයග්‍රාහී ඉලක්කය සපුරා ගැනීමට සමත්වූවේ ය.පන්දු 93කට මුහුණ දුන් පාකිස්තානු පිලේ හම්මාද් අසාම් හතරේ පහර 10ක් සමඟ නොදැවී ලකුණු 92ක් රැස් කළේ ය.පන්දු යැවීමේදී කොදෙව් පිලේ ජේසන් හෝල්ඩර් ලකුණු 28කට කඩුලු 2ක් බිඳ දැමුවේ ය.දෙවැනි අවසන් පූර්ව තරගය ඕස්ට්‍රේලියාව සහ ශ්‍රී ලංකාව අතර හෙට(27) ලින්කෝන් හීදී පැවැත්වෙනු ඇත.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>26</day>
    </date>
    <link>http://www.dinamina.lk/2010/01/26/_art.asp?fn=s1001264</link>
    <topic>දෙස් විදෙස් රන් පදක්කම් දිනූටයිකොන්ඩෝ සූර සුමින්ද</topic>
    <author/>
    <content>ටයිකොන්ඩෝ, කරාතේ සහ තායි බොක්සිං (මෝඩ්තායි) ක්‍රීඩාවලදී දෙස් විදෙස් ජයග්‍රහණ රැසක් හිමිකරගත් කටුනායක සුමින්ද නදීෂාන් ලියනගේ සිය තරගදිවිය ආරම්භ කරනු ලැබුවේ අවුරුදු 12 දීය.2003 වසරේදී සමස්ත ලංකා ටයිකොන්ඩෝ තරගාවලියේ ෆ්ලයි බර පංතියෙන් රන් පදක්කම දිනා ගනිමින් විශිෂ්ට දස්කම් පෑ සුමින්ද 2005 වසරේ මැලේසියාවේ පැවැති ජගත් ටයිකොන්ඩෝ තරගාවලියේ දී ශ්‍රී ලංකාවට රිදී පදක්කමක් හිමි කර දීමට සමත් වූවේ ය.ඉන් අනතුරුව දේශීය සහ විදේශීය ටයිකොන්ඩෝ සහ මෝඕතායි තරගාවලදී පදක්කම් රැසක් දිනා ගැනීමට ඔහු සමත්විය.කටුනායක රෝමානු කතෝලික කනිෂ්ඨ විද්‍යාලයෙන් මූලික අධ්‍යාපනය හැදෑරූ සුමින්ද වැඩිදුර අධ්‍යාපනය ලැබුවේ සීදුව ද්විසමර මහා විද්‍යාලයෙනි.මේ මස 29 දා බංග්ලාදේශයේදී ආරම්භ වන දකුණු ආසියානු ක්‍රීඩා උළෙලට කිලෝග්‍රෑම් 62- 67 බර පංතියෙන් ටයිකොන්ඩෝ තරගාවලිය නියෝජනය කිරීමේ වරම් ලැබූ සුමින්ද මේ දිනවල සිය පුහුණුවීම් කටයුතුවල නිරත වෙමින් සිටියි.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>26</day>
    </date>
    <link>http://www.dinamina.lk/2010/01/26/_art.asp?fn=s1001265</link>
    <topic>අර්ධ අවසන් පූර්ව වටයට චීන ක්‍රීඩිකාවෝ දෙදෙනෙක්</topic>
    <author>මෙල්බර්න්(ඒ.එෆ්.පී.)</author>
    <content>චීන ටෙනිස් ක්‍රීඩා ඉතිහාසයේ නව පිටුවක් පෙරළු 27 හැවිරිදි ලී නා, ජගත් ටෙනිස් ශ්‍රේණිගත කිරීම්වල සිව්වැනි ස්ථානයේ පසුවන කැරොලින් වොස්නියැකි 6 - 4ක් සහ 6 - 3 ක් ලෙස පරාජයට පත් කරමින් ඕස්ට්‍රේලියානු විවෘත ටෙනිස් තරගමාලාවේ අර්ධ අවසන් පූර්ව වටයට පිවිසීමට සමත් වූවාය.මේ අනුව ‘ග්‍රෑන්ඩ් ස්ලැම්’ ටෙනිස් තරගාවලියක අවසන් අටදෙනා අතරට චීන ක්‍රීඩිකාවන් දෙදෙනෙකු සුදුසුකම් ලැබූ ප්‍රථම අවස්ථාව මෙය වේ. මෙවර ඔස්ට්‍රේලියානු විවෘත ටෙනිස් තරගාවලියේ අර්ධ අවසන් පූර්ව වටයට පිවිසි අනිකුත් චීන ක්‍රීඩිකාව වන්නේ ශෙන්ජී ය.අර්ධ අවසන් පූර්ව වටයේදී ලී තරග වැදීමට නියමිතව තිබෙන්නේ ජගත් ටෙනිස් ශ්‍රේණිගත කිරීම්වල 6 වැනි ස්ථානයේ පසුවන වීනස් විලියම්ස් සමඟය.වීනස් පිළියම්ස් අර්ධ අවසන් පූර්ව වටයට සුදුසුකම් ලැබුවේ ඉතාලියේ ෆ‍්‍රැන්සිස්කා ෂියාවොනේ 3 - 6 ත්, 6 -2 ත් සහ 6 -1 ත් ලෙස පරාජයට පත් කිරීමෙනි.මේ අතර මේ තරගමාලාවේ පිරිමි ඉසව්වේ අර්ධ අවසන් පූර්ව වටයට සුදුසුකම් ලැබීමට රුසියාවේ නිකොලායි ඩෙවිඩෙන්කෝ ද සමත් වූවේ ය. ඔහු වෙතින් පරාජයට පත්වූයේ ස්පාඤ්ඤයේ ෆර්නැන්ඩෝ වර්ඩස්කෝය.ජස්ටින් හෙනින්, නාදියා පෙත්‍රෝවා, මාරියා කිරිලෙන්කෝ , සෙරිනා සහ වීනස් විලියම්ස් කාන්තා ඉසව්වෙන්ද, ඇන්ඩි රොඩික්, මැරින් සීලික්, ඇන්ඩි මරේ සහ රෆායල් නඩාල් පිරිමි අංශයෙන්ද මේ වනවිටත් අර්ධ අවසන් පූර්ව වටය සඳහා සුදුසුකම් ලබා සිටිති.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>26</day>
    </date>
    <link>http://www.dinamina.lk/2010/01/26/_art.asp?fn=f1001266</link>
    <topic>බෙදුම්වාදය නිමාකළේවිධායක ජනාධිපති ධූරයයි</topic>
    <author>නීතීඥ ප්‍රදීප් රත්නායක</author>
    <content>විධායක ජනාධිපතිධූරය මෙන්ම සමානුපාතික නියෝජන ක්‍රමයද 1978 ආණ්ඩුක්‍රම ව්‍යවස්ථාවේ නිර්මිතයන් ය. ආණ්ඩුක්‍රම ව්‍යවස්ථාවේ සම්පූර්ණ සැකැස්ම රඳාපවතිනුයේ මෙම ද්විත්වය මත යැයි පැවසුවහොත් එයද නිවැරැදි ය.1978 පසු බිහිවන ආණ්ඩු ඉදිරියට යා යුත්තේ මෙම විධායක ජනාධිපතිධූරය හා සමානුපාතික ක්‍රමය යන පාද දෙකේම වාරුවෙනි.එහෙත් දැන් එහි එක් පාදයක් ඉවත් කිරීමට ඇතමෙකු උත්සාහ දරති. ඒ විධායක ජනාධිපතිධූරයයි. අදූරදර්ශීව සිදුකිරීමට උත්සාහ දරන මෙම කාර්යය සාර්ථක වුවහොත් අනාගතයේදී මෙරට බිහිවන සියලු ආණ්ඩු අබ්බගාත ආණ්ඩු බවට පත්වීම වළකාලීමට කිසිවෙකුටත් නොහැකිවනු ඇත. මෙම ලිපිය ඒ සම්බන්ධයෙනිසමානුපාතික නියෝජන ක්‍රමය මෙරට දේශපාලන ඉතිහාසයට හඳුන්වාදෙනුයේ 1978 ආණ්ඩුක්‍රම ව්‍යවස්ථාවෙනි. එතෙක් මෙරට මැතිවරණයන්හිදී භාවිත වූ කේවල ඡන්ද කොට්ඨාස ක්‍රමය පදනම් වූ මැතිවරණ රටාවකි. නිදහසින් පසු මෙරට පැවැත්වූ සියලු පාර්ලිමේන්තු මැතිවරණ කේවල ඡන්ද කොට්ඨාස ක්‍රමය පදනම්ව කරගත් ඒවා විය. එම සියලු මැතිවරණයන්හි ප්‍රතිඵලයන් ද බොහෝ දුරට සමාන විය.ජනතාව ඡන්ද බලය පිළිබඳ එතරම් වැටහීමක් නොතිබුණ 1947 මහා මැතිවරණය හා මෙරට දේශපාලන ව්‍යාකූලත්වය තුළ පැවැති 1960 මාර්තු මැතිවරණය හැර අන් සියලු අවස්ථාවන්හිම මෙරට ජනබලය තීරණාත්මකව පාවිච්චි වන අයුරු දක්නට ලැබිණි. එහි ප්‍රතිඵලයක් ලෙස බොහෝවිට ශක්තිමත් ආණ්ඩු බිහිවන අයුරුද දැකගත හැකිවිය.අගමැති ප්‍රමුඛ පාර්ලිමේන්තුව පෙරටු කරගෙන පාලන බලතල ක්‍රියාත්මක වුණු ආණ්ඩු ක්‍රමයකදී මෙලෙස ශක්තිමත් ආණ්ඩුවක් බිහිවිය යුතුවීම අත්‍යවශ්‍ය සාධකයක් වනු ඇත. නැතහොත් සිදුවනුයේ නිරන්තරයෙන් සිදුවන ආණ්ඩු පෙරළියන් ය. ආත්මාර්ථකාමී හෝ පෞද්ගලික වාසි තකා හෝ බල ලෝභය පිණිස යමෙකුට මෙවැනි ආණ්ඩුවක් පෙරළීමට ඇති හැකියාව ඉතා ඉහළය.එවැනි අවස්ථාවන්ට නිදර්ශන ලෝක දේශපාලන ඉතිහාසයේ විශේෂයෙන් ආසියානු දේශපාලනයේදී බොහෝ ය. පාර්ලිමේන්තු පාලන ආණ්ඩු ක්‍රමයකදී පාලක ආණ්ඩුවට නොබියව ජනතාවාදී ලෙස ක්‍රියාත්මක වීමට නම් ශක්තිමත් ආණ්ඩුවක් බිහිකර ගත යුතු ය. ඒ සඳහා යෝග්‍ය වනුයේ කේවල පදනමෙන් ක්‍රියාත්මක වන ඡන්ද ක්‍රමයක්ම පමණි.සමානුපාතික නියෝජනය තුළ මෙම තත්ත්වය උඩුයටිකුරු වීමක් සිදුවනු නිසැක ය. මැතිවරණයට එක්වන සියලු පක්ෂයන්ට තමන් ලබාගත් ඡන්ද පදනමට සාපේක්ෂව මන්ත්‍රීධූර හිමිකම් ලැබෙනු ඇත. මේ යටතේ සියලු පක්ෂයන් සවිමත් වේ. ප්‍රතිඵලය වනුයේ පාර්ලිමේන්තුව තුළ සියලු පක්ෂ නියෝජනයක් සිදුවීම ය. ප්‍රජාතන්ත්‍රවාදී රාමුවක් තුළ මෙය ඉතා යහපත් තත්ත්වයකි. එහෙත් එකඳු පක්ෂයකට හෝ බහුතර බලයක් හිමිනොවීම යනු පාලක පක්ෂය දුර්වල වීම ය. ඔවුන්ට සෘජු තීරණ ගතනොහැකි වීම ය. මෙහි අතුරු ප්‍රතිඵල බොහෝ ය.ඇතැම් සුළු පක්ෂ ආණ්ඩුව පාලනය කිරීම උදෙසා කේවල කිරීමට දරන උත්සාහයන් වැඩිවනු ඇත. බලලෝභීන්ට පිල් මාරුවට කදිම තෝතැන්නක් සැකසෙනු ඇත. ඒ සැමටම වඩා අහිතකර ප්‍රතිඵල වනුයේ ආණ්ඩුවේ ප්‍රධානීන්ට ජනතාවට සේවය කිරීමට වඩා වැඩි කාලයක් තම නියෝජිතයන් පිනවීමට වැයවීම ය.ජනතා මුදලින් යැපෙන තේරුමක් රහිත විශාල ඇමැති මණ්ඩලයන් පවා නඩත්තු කිරීමට සිදුව ඇත්තේ මෙම ඡන්ද ක්‍රමයේ වරදිනි. නැතහොත් අතුරු ප්‍රතිඵලයක් ලෙසිනි. ඒ බව නිවැරැදිව තේරුම්ගත යුතු ය. ඒ අරුතින් ගත් කල වඩා ශක්තිමත් පාර්ලිමේන්තු ආණ්ඩුක්‍රමයක් බිහිකිරීමට ඉදිරිපත්වන්නන් පළමුව කළයුත්තේ සමානුපාතික නියෝජනය ඉවත් කිරීම උදෙසා පෙළගැසීම ය. එහෙත් එවැන්නක් දක්නට නැත.1978 ආණ්ඩුක්‍රම ව්‍යවස්ථාව යටතේ හඳුන්වාදුන් මෙම සමානුපාතික නියෝජනය ක්‍රමය යටතේ තමන්ටද යළි ශක්තිමත් පාර්ලිමේන්තුවක් කිසිවිටෙක හිමිනොවන බව මුලින්ම වටහා ගත්තේ එහි නිර්මාතෘවරුන්ය. එහි ප්‍රතිඵලයක් ලෙස ඊළඟ මහා මැතිවරණය සමානුපාතික නියෝජනය යටතේ නොපවත්වා තමන්ට 5/6 ක් බලයක් හිමිවූ 77 පාර්ලිමේන්තුවේ නිල කාලයම සය වසරකට දික්කර ගැනීම උදෙසා ඊනියා ජනමත විචාරණයක් උපයෝගී කරගැනීමට එහි නිර්මාතෘවරුන්ටම සිදුවිය.එය එසේ වූයේ ශක්තිමත් පාර්ලිමේන්තුවකින් තොරව රාජ්‍ය පාලනය අසීරුයැයි ඔවුන්ම වටහාගත් හෙයිනි. මේ තත්ත්වය 1989 සමානුපාතික නියෝජනය යටතේ පැවැති මැතිවරණයෙන් පසුව කදිමට පැහැදිලි වී ඇත.ලාංකීය දේශපාලනයේ වැඩිම පිල්මාරුවීම් සිදුව ඇත්තේ 1989 න් පසුව ය. ඒ සඳහා හේතුවූ කාරණා බොහෝ ය. දේශපාලන කාරණා මෙන්ම මතවාදී කාරණාවන් එහි මතුපිටෙහි දක්නට ලැබුණද ඒවා අභිබවාලමින් පෞද්ගලික කාරණා රාශියක්ද එහිදී පෙරමුණ ගෙන ඇති බව මැදහත්ව බලන්නෙකු ට පෙනී යනු ඇත. කෙටියෙන් පවසතොත් 1989 න් පසු මෙරට ශක්තිමක් පාර්ලිමේන්තුවක් බිහිවූයේ නැති කරම් ය.එවන් තත්ත්වයක් තුළ සාර්ථක පාලනයක් කරා මෙරට ගෙනයාමේදී එකම ශක්තිමත් සාධකය බවට පත්වූයේ විධායක ජනාධිපතිධූරය ය. එය ව්‍යවස්ථාව තුළම ශක්තිමත් චරිතයක් වූ බැවින් ආණ්ඩුව නිරන්තරයෙන් ශක්තිමත්ව රඳවා තබාගත හැකිවූ බව පිළිගත යුතුව ඇත. පාර්ලිමේන්තු බල තුලනය විවිධ සාධකයන් මත අස්ථාවරවත් විධායක ජනාධිපතිධූරයේ බලයෙන් ආණ්ඩුවේ බල තුලනය රඳවාගත් අවස්ථාවන්ට නිදසුන් ආසන්නතම යුගයෙන්ම ලබාගත හැකි ය.දශක තුනක් මුළුල්ලේ මෙරටට වින කරමින් ඇදීගිය බෙදුම්වාදී අරගලය නිමාකිරීමේදී උද්ගත වූ තත්ත්වයෙන් ම මෙය හඳුනාගත හැක. මෙම යුද්ධය පවත්වාගෙන ගිය පාර්ලිමේන්තුව ප්‍රමුඛ ආණ්ඩුවක් මගින් වීනම් එය කිසිදා නිමාකළ නො හැකිවනු ඇත.සමානුපාතික නියෝජනය යටතේ බිහිවු දුර්වල ආණ්ඩුවකට එවැනි යුද්ධයක් කිරීමට තබා සිතීමටවත් නො හැකිවනු ඇත. මන්දයත් එවැනි සිතිවිල්ලකින් පවා පිල් මාරුවක් සිදුවී ආණ්ඩුවට විපක්ෂයට යාමට සිදුවන බැවිනි.විධායක ජනාධිපතිධූරය නොතිබිණි නම් යුද්ධයෙන් රට නිදහස් වනුයේ නැත. අවස්ථාවාදීව, බෙදුම්වාදයට එළිපිටම සහාය දැක්වු බොහෝදෙනෙකුට ආණ්ඩුව පෙරළීමේ හැකියාව තිබිණි. එහෙත් විධායක ජනාධිපතිධූරය හේතුවෙන් ඒ සියල්ලට මං ඇහිරිණි. රටට සාමය උදාවනුයේ එමගිනි. රකුසකු ලෙස වර්තමානයේ වෙස්ගැන්වුයේ වුවද විධායක ජනාධිපතිධූරය සාමයේ පරෙවියෙකුද වනුයේ එලෙසිනි.බොහෝ දේශපාලකයන් මෙය වටහා නොගැනීම අරුමයට කරුණකි. ආණ්ඩුක්‍රම ව්‍යවස්ථාව කවරක් වුවද එහි හොඳ හෝ නරක නැතිහොත් ශක්තිමත්භාවය හෝ දුර්වලභාවය රඳාපවත්නේ එය ක්‍රියාත්මක කරන්නාගේ දක්ෂතාවය මතය යන්න දේශපාලන විද්‍යාවේ පිළිගත් සරල සිද්ධාන්තයකි. විධායක ජනපතිධූරය සම්බන්ධයෙන් ද සත්‍යතාවය මෙය වේ. එහි යෝග්‍ය බව හෝ අයෝග්‍ය බව රඳාපවතිනුයේ ක්‍රියාත්මක කරන්නා අත ය.බෙදුම්වාදී අරගලය නිමකිරීමට සෘජු දායකත්වය ලබාදෙනුයේ විධායක ජනාධිපතිධූරයයි. එසේ තිබියදීත් අරගලය නිමවී සය මසක් ගතවීමටද මත්තෙන් එය අහිමි කිරීමට පෙළගැසිය යුත්තේ මන්දැයි සත්‍ය වශයෙන්ම පැහැදිලි නැත.විශේෂයෙන් ඉදිරියේදී බිහිවනු ඇත්තේද බහුතර බලය නැති දුර්වල පාර්ලිමේන්තුවක් වීමට ඇති ඉඩකඩ බොහෝ ය. බෙදුම්වාදීන්ටද එහි වැඩි ඉඩක් හිමිවීම වලකාලිය නොහැකිවනු ඇත. එසේනම් මේ උත්සාහ දරනුයේ විධායක ජනාධිපතිධූරය අහෝසිකර දුර්වල පාර්ලිමේන්තු ආණ්ඩුවක් තුළ රට යළිත් අරාජිකත්වයට පත්කිරීමටද? එමඟින් බෙදුම්වාදයට යළිත් අවස්ථාවක් ලබාදීමටද? යන්න සියුම්ව සලකා බැලිය යුතුය.විධායක ජනාධිපතිධූරයෙන් තොරව බිහිවන දුර්වල පාර්ලිමේන්තුවේ බෙදුම්වාදීන්, බලලෝභීන් තම තමන්ගේ පෞද්ගලික න්‍යාය පත්‍රයන්ට අනුකූලව අනාගත ආණ්ඩු මෙයෙවීමට උත්සාහ දරනු ඇත. එහි ප්‍රතිඵලය වනුයේ රූකඩ ආණ්ඩුවක් තුළ රට යළිත් ආපස්සට තල්ලු වීම ය.විධායක ජනාධිපතිධූරය හා සමානුපාතික නියෝජනය යන දෙපයින් නැඟීසිටිමින් ප්‍රජාතන්ත්‍රවාදයේ සමතුලිතතාවය රැකගනිමින් යන ගමන නිම කරලීම අතිශය භයානක වනු ඇත. විධායක ජනාධිපතිධූරය නමැති පාදය ඉවත් කිරීමෙන් කොරගසන අබ්බගාත ආණ්ඩුවක් බිහිවීම වලකාලිය නොහැකිවනු ඇත. ඇතැමෙකුගේ බලාපොරොත්තුව එහි කිහිලිකරුවක් වීම බවද නොරහසකි. එහෙත් එමඟින් ඇතිවන දේශපාලන අස්ථාවරත්වයට සහ ව්‍යාකූලත්වයට පිළියම් යෙදීමට අනාගතයේදී පොදු අපේක්ෂකයෙකු යොදාගැනීමෙන්වත් නොහැකිවනු ඇත.රටෙහි සුබ සිද්ධිය තකන්නේ නම් පළමුව එක්විය යුත්තේ සමානුපාතික නියෝජන ක්‍රමය අහෝසි කිරීමට ය. අනතුරුව විධායක ජනාධිපතිධූරය අහෝසි කිරීමට එක්විය හැක. එසේ නොමැතිව සමානුපාතික නියෝජන ක්‍රමය තිබියදී විධායක ජනාධිපතිධූරය අහෝසි කිරීමට උත්සාහ දැරීම අදූරදර්ශී ක්‍රියාවක් වනු ඇත.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>26</day>
    </date>
    <link>http://www.dinamina.lk/2010/01/26/_art.asp?fn=f1001267</link>
    <topic>1962 හමුදා කුමන්ත්‍රණය</topic>
    <author>උපාලි රූපසිංහ</author>
    <content>නීත්‍යානුකූලව ජනතාව විසින් තෝරා පත් කර ගන්නා ලද රජයක් සංවිධානාත්මක කුමන්ත්‍රණයක් මගින් පෙරලා දැමීමත් ත්‍රස්තවාදී ක්‍රියාදාමයක් මගින් පෙරළා දැමීමත් අතර කිසිම පැහැදිලි වෙනසක් නැත.දේශපාලන විද්වතුන් ත්‍රස්තවාදය හා කුමන්ත්‍රණය යන වචන දෙක හිතේ හැටියට පට්ට ගසා දේශපාලන උවමනාවන් යුද්ධමය ක්‍රියාදාමයන් මහජන අවශ්‍යතාවයන් යන මිහිරි අමිහිරි පද ඒවාට හේත්තු කරනු ලැබුවත් ඒ දෙකෙන්ම සිදු වන්නේ සදාචාර සම්පන්න නොවන නීති විරෝධී ක්‍රියාදාමයකි.වර්තමාන ලෝකයේ සංවිධානාත්මක කුමන්ත්‍රණ මගින් රට රටවල පාලන තන්ත්‍ර පෙරලා දැමීම බහුලව සිදු කෙරේ. ප්‍රජාතන්ත්‍රවාදී සමාජවාදී ආණ්ඩු මිලිටරි කුමන්ත්‍රණය මගින් මෙන්ම මිලිටරි ආණ්ඩු මිලිටරි කුමන්ත්‍රණ මගින්ද පෙරළා දැමීම පසු ගිය වකවානුවේ දිගින් දිගටම සිදු විය.රජයක් පෙරළා බලය ලබා ගැනීමේදී ද ලේ වැගිරීම් සිදු වනු අනිවාර්යය. 1948 දී නිදහස ලැබීමෙන් පසු මෙරට සිදු වූ ප්‍රථම දේශපාලන කුමන්ත්‍රණය අග්‍රාමාත්‍ය ඩී. එස්. සේනානායක මහතාගේ අභාවයෙන් පසු ‘තාත්තාගෙන් පුතාට’ යන ප්‍රතිපත්තිය මුල් කර ගෙන ඩඩ්ලි සේනානායක මහතාට අග්‍රාමාත්‍ය පදවිය හිමි වීම ය.‘කොතලාවල - ජේ. ආර්.’ කල්ලිය එදා මේ පදවි මාරු කුමන්ත්‍රණයට එරෙහිව පක්ෂය තුළ කැරලි ගැසූහ. ශ්‍රීමත් ජෝන් කොතලාවල මහතා ලියූ ‘අගමැති පොරය’ පොත ඒ කැරැල්ලේ නිරුවත හෙළි කිරීමකි.1956 දී ජනතා අභිප්‍රායෙන් මල්ඵල ගන්වමින් බලයට පත් අග්‍රාමාත්‍ය ඇස්. ඩබ්ලිව්. ආර්. ඩී. බණ්ඩාරනායක මහතා කොළඹ ඔහුගේ රොස්මිඩ් නිවසේ ආලින්දයේ දී පන්නපන්නා වෙඩි තබා ඝාතනය කිරීම සංවිධානය වූ තවත් කුමන්ත්‍රණයක ප්‍රතිඵලයකි. එය එක්සත් ජාතික පක්ෂයේ හෝ ඒ පක්ෂයේ නායකත්වයෙන් යුතු නොවූ ආණ්ඩු පෙරළා දැමීමට බලයෙන් පහ කිරීමට ගත් මුල්ම ප්‍රයත්නයයි.බණ්ඩාරනායක ඝාතනයෙන් පසු භාරකාර අගමැති පදවියට පත් විජයානන්ද දහනායක මහතා දේශපාලන උන්මත්තක භාවයෙන් යුතුව එක්සත් ජාතික පක්ෂයේ නායකත්වයට අවශ්‍ය පරිදි ශ්‍රී ලංකා නිදහස් පක්ෂයේ දුසිමකට අධික ඇමතිවරු උප ඇමතිවරු මහ රෑ 12 කණිසමට කැබිනට්ටුවෙන් දොට්ට දමා නැටූ මගඩිය ප්‍රතිගාමිත්වය කෙළින්කර තැබීමේ තවත් කුමන්ත්‍රණයක් විය.එහෙත් ශ්‍රී ලංකා නිදහස් පක්ෂය මෙරට සියලු වාමාංශික පක්ෂ එක්කර ගනිමින් සිරිමාවෝ බණ්ඩාරනායක මැතිනියගේ නායකත්වයෙන් යුතුව ප්‍රතිගාමිත්වයට එරෙහිව පෙළ ගැසීම නිසා දේශීය විදේශීය ධනවාදී පැලැන්තිය වියරු වැටෙන තත්ත්වයට පත් විය. තෙල්, රක්ෂණය, බැංකු හා විශේෂයෙන් ම පුද්ගලික පාසල් රජයේ පරිපාලනය යටතට ගැනීම නිසා කුªපිතව සිටි වරප්‍රසාද ලැබූ පන්තිය අධිරාජ්‍යවාදී මිනීමරු කුමන්ත්‍රණ මගින් වුව ජනතා රජය පෙරළා දැමීමට තීන්දු කළෝය.ඊට සිය දේශපාලන ස්වාමිවරුන් ද විදේශික බලවේග වල මෙරට සිටින ඒජන්තවරුන්ගේද ආශිර්වාදය තමන්ට ලැබෙන බව ඔවුන් නියත වශයෙන්ම දැන සිටියහ.1962 අවුරුද්ද ආරම්භ වූයේ රට පුරා වැඩ වර්ජන රැල්ලක් දියත් කරන බවට පුවත් පත් සහ සෙසු ආරංචි මාර්ගවලින් රටටම කළ අනතුරු ඇගවීමත් සමගය. බැංකු, ලංගම, හා දුම්රිය සේවකයන් මහා වැඩ වර්ජනයකට සූදානම් වන බව මෙම ආරංචි මාර්ග වලින් කියැවිණි. ප්‍රතිගාමී කඳවුරු ඒ වන විට වැඩ වර්ජනයේ මුවාවෙන් සිය සිතැඟි ඉටු කර ගැනීමට සැලසුම් කරමින් සිටියහ.වැඩ වර්ජනය මගින් රටේ පාලනය අඩාල කිරීමේ වෑයමක් ඇති බව රාජ්‍ය ඔත්තු සේවා මගින් දැන ගත් අගමැතිනිය ඒ බව රජයේ ජ්‍යෙෂ්ඨ ඇමැතිවරුන්ට දැනුම් දුන්නාය. ජනවාරි මාසය මැද වන විට තත්ත්වය උණුසුම් වන බව තේරුම් ගත් එතුමිය ඇමැති මණ්ඩලය කැඳවා ආරක්ෂක විධි විධාන යෙදීම පිණිස සාමූහික තීන්දුවකට එළඹීමේ වැදගත් කම පෙන්වා දුන්නාය.ඒ අනුව කොළඹ හා ප්‍රධාන නගරවල රජයේ ප්‍රධාන ගොඩනැගිලි ආරක්ෂක ස්ථාන, රෝහල්, මහා මාර්ගවල ප්‍රධාන හන්දි හා පාලම් අවට දැඩි පොලිස් මුරකාවල් යොදන ලදී. ඒ හැර රටේ තත්ත්වය ගැන නිති පතා සැලකිල්ලෙන් සිටින ලෙසත් වැදගත් තමා වෙත නොපමාව වාර්තා කරන ලෙසත් අගමැතිණිය රාජ්‍ය ආරක්ෂක ඇමති වශයෙන් රාජ්‍ය ඔත්තු සේවා අංශ වලට සහ රහස් පොලිසියට ද නියෝග නිකුත් කළාය.මේ අතර ලංකා ගුවන් විදුලි සේවය, සිවිල් හා හමුදා ඒකාබද්ධ පාලනයක් යටතට ගත යුතු බවට යෝජනාවක් ඇතැයි පුවත් පත් කීපයක පළ විය. මෙම ‘අදිසි යෝජනාව‘ කවුරුන් විසින් ඉදිරිපත් කරන ලද්දක් දැයි කිසි තැනක සඳහන් නොවීය.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>26</day>
    </date>
    <link>http://www.dinamina.lk/2010/01/26/_art.asp?fn=f1001261</link>
    <topic/>
    <author>සටහන ඉරෝෂිණී දීපිකා සන්ධ්‍යා කරුණාරත්න ඡායාරූප - සමන්ත වීරසිරි</author>
    <content>ඔහුගේ අද්වීතිය ප්‍රතිභා මහිමය රැඳී තිබුණේ කලා ලොව එක් ක්ෂේත්‍රයක පමණක් නොවේ. එම හැකියාව විවිධ ඉසව් අතික්‍රමනය කර තිබුණි. වරෙක ඔහු ගුවන්විදුලි සහ රූපවාහිනී නිවේදකයෙක් විය. නිෂ්පාදකවරයෙක් විය. ටෙලිනාට්‍ය, වේදිකා නාට්‍ය පමණක් නොව එදා මෙදාතුර හදවත්වල නිදන් වූ අරුත්බර ගී පදවැලක හිමිකරුවා වීමට ද හැකිවිය.සුබප්‍රාර්ථනා කියමන්, විදුලි මිණි පහන් දැවී, මං හින්දා නුඹෙ, දම් පාටින් ලා සඳ බැස යනවා. පිපුණු මලේ රුව එමල දනී දෝ වැනි ඔහුගේ පන්හිඳෙන් ගෙතුණු මියුරු පදවැල්, වත්මන් පරපුර පවා වැළඳ ගන්නේ මහත් සෙනෙහසිනි.නිර්මාණ කලා ක්ෂේත්‍රය තුළ නෙක් ඉසව් සමතික්‍රමණය කළ ඔහුට මුහුණදීමට සිදුවූ අභියෝග, අමතක නොවන මතක එමට ය. මේ දිගහැරෙන්නේ එවන් සිදුවීම් කිහිපයක ආවර්ජනයකි.“වරෙක අප කළපු දිය රැලි පීරමින් ඔරුවක ගමන් කළා. හිතේ තිබුණෙ පිරුණු සතුටක්. භීතියක් ඇතිවුණේ ම නෑ. බන්ධුල විතානගේ, ධම්ම ජාගොඩ, රෝහණ බැද්දගේ ඇතුළු ශිල්පීන් රැසක් සමඟ මං මේ ගමනට එක්වුණා.ඔරුවේ නැගිලා ටික දුරයි ගියේ. කළපු රැලි වේගයෙන් ගලා ගියා. ඔරුව පෙරළුණා. සමහරු පණ එපා කියලා කෑ ගැහුවේ මරණ බිය ආව නිසයි. හැමෝම ඔරු කඳේ එල්ලුණා. ඒත් කිසිම බයක් හැකක් නැතිව එක් පුද්ගලයෙක් ඔරු කඳේ එල්ලිලා එක අතකින් විටක් හපනවා. මේ සිද්ධිය දැකලා බයවෙලා හිටිය අපට හිනා යන්න ගත්තා. එදා ඔරු කඳේ එල්ලිලා බුලත් විට කෑව කෙනා කවුද කියලා හිතන්න පුළුවන්ද? රෝහණ බැද්දගේ මහත්තයා තමයි ඒ වැඩේ කළේ.මේ සිද්ධිය සිද්ධ වුණේ රූපවාහිනියේ වැඩ කරද්දි. ඒ කාලෙදි අපට රූපවාහිනියෙන් බාරදීලා තිබුණා ටෙලි නාට්‍යයක් කරන්න. ඒ ‘මැණික් හාම්’ නමැති පිටපත සෝමවීර සේනානායක මහත්තයා ලිව්වා. බන්ධුල විතානගේ මහත්තයා ඒක කරන්න කියලා මුලින් ම දුන්නේ ධම්ම ජාගොඩ මහත්තයට. පස්සේ මට කරන්න කිව්වා.මං ඒකේ නම ‘පළිඟු මැණිකෙ’ කියලා වෙනස් කළා. අපි ඉසව් සමීක්ෂණ කටයුතු සඳහා ගියේ හික්කඩුව ප්‍රදේශයට. දවස් ගණන් රස්තියාදු වෙමින් ඉසව් හෙව්වා. ඔය අතරෙදි තමයි කළපුව හරහා යන්න තීරණය වුණේ. එදා ඒ සිද්ධ වුණු සිද්ධිය අපට තවමත් මතකයි.රූපවාහිනි පුහුණු පාඨමාලාවක් හැදෑරීම සඳහා මට ජර්මනියෙන් ශිෂ්‍යත්වයක් ලැබුණා. ඒ කාලයේ රූපවාහිනී සංස්ථාව ආරම්භ කිරීමට කටයුතු කෙරෙමින් තිබුණා. මං ජර්මනියට ගොස් රූපවාහිනී පුහුණු පාඨමාලාව හදාරලා ආවට පස්සේ මට රූපවාහිනී සංස්ථාවේ රැකියාව ලැබුණා. රූපවාහිනියේ රැකියාව කරන අතරතුරේ දී මං වේදිකා නාට්‍ය නිෂ්පාදනය සිදුකළා. ටික කාලයක් ගත වුණාට පස්සේ ජර්මනියේ ශිෂ්‍යත්වයකට මට නැවත කැඳවීමක් ලැබුණා.‘ලූෂන් ආපසු ජර්මනියට එනවා නේද?’ කියලා අසා මගේ යහළුවෙකු ජර්මනියේ සිට මට දුරකතන ඇමැතුමක් ලබාදුන්නා. මං ආපසු ජර්මනියට නොපැමිණෙන බව කියමින් ඔහුට පිළිතුරු ලබාදුන්නා. ජර්මනියේ රූපවාහිනී පුහුණු ආයතනයේ දැන්වීම් පුවරුවක මගේ රූපය සහිත නම දමා තිබෙන බව ඔහු මට ප්‍රකාශ කළා.මට මේ කතාව විශ්වාස කළ නොහැකි වුණා. ඒකට හේතුව ඒ වනවිටත් රූපවාහිනී සංස්ථාවේ දෙදෙනෙකු ජර්මනියේ පුහුණු පාඨමාලාවට යාමට සූදානම්ව සිටි නිසයි. මං ඔවුන්ට එම ගමන සඳහා ඒ වනවිට සුබ පතලත් තිබුණා.මං මේ කතාව ජර්මනියේ මගේ යහළුවාට කියා සිටියත්, ඔහු දිගින් දිගටම ප්‍රකාශ කර සිටියේ මෙවර ශිෂ්‍යත්වය සඳහා තෝරාගෙන සිටින්නේ මාවම කියලයි. මේ ශිෂ්‍යත්වය පහුගිය කාලයේ ලබාදුන් පුහුණු පාඨමාලාවේ දෙවැනි අදියර බවත් ඔහු පැවසුවා. මේ ශිෂ්‍යත්වයට ඔයා ආවේ නැත්නම් ඒ ශිෂ්‍යත්වය ලංකාවට අහිමි වෙනවා කියලත් කිවුවා.මට ජර්මනියට යාමට කුමන හෝ අවස්ථාවක් ලැබී තිබෙනවාද කියලා පරිපාලන අංශයෙන් අහලා බැලුවා. මීට මාස ගණනකට පෙර පරිපාලන අංශයේ පුද්ගලයෙක් මගෙන් ඇහුවා. ලූෂන් ආපහු ජර්මනියට යනවා නේද? කියලා. මට ඒක යාංතමට වගේ මතකයි.මට ඒක මතක් වෙලා පරිපාලන අංශයට ගිහින් ඇහුවා මට මෙහෙම දෙයක් කිවුවා නේද? කියලා. ඔහු ගත් කටටම කිවුවා එහෙම දෙයක් නෑ කියලා. මං යමක් දැනගෙන කතා කරන්නේ, මට මේ සිද්ධියේ ඇත්ත තත්ත්වය කියන්න කියලා කිව්වා. එහෙම නොවුණොත් මං ඔයාගේ නමින් නෙවෙයි ඔයාට කතා කරන්නේ, බොරුගොඩ කියලා කිවුවා.ජර්මනියේ පුහුණු ආයතනයේ අධ්‍යක්ෂවරයාට මං කතා කළා. ඔහු කිවුවා, ‘ඇයි උඹ දන්නේ නැද්ද? උඹගේ ආණ්ඩුවට අප දන්වලා තියෙන්නේ මේ පුහුණුවට උඹත් සමඟ තවත් කෙනෙකු එනවා කියලයි’ එම අධ්‍යක්ෂවරයා මට කිවුවා. දැන් මට හොඳටම විශ්වාසයි මට ලැබුණ ශිෂ්‍යත්වයටම තමයි වෙන කෙනෙකු යවන්න තීරණය කරලා තිබෙන්නේ කියලා.මට මේ සිදුවීම වනවිට ඒ ගමන යාමට සති දෙකක්වත් ඉතිරිව තිබුණේ නැහැ. මං මේ ගැන රූපවාහිනි ආයතනයේ අධ්‍යක්ෂ ජනරාල්වරයාගෙන් ඇහුවා. සභාපතිවරයා රටේ නැති නිසා ඔහුට කිසිදෙයක් කරන්න බැහැ කියලා අධ්‍යක්ෂ ජනරාල්වරයා මේ ප්‍රශ්නයෙන් මඟහැරියා.මට කරන්නට එක දෙයයි ඉතිරිවෙලා තිබුණේ. ඇමැතිවරයාට කියන එක පමණයි.ඒ කාලයේ ජනමාධ්‍ය ඇමැතිවරයාව හිටියේ ආනන්ද තිස්ස ද අල්විස් මහතා. නියෝජ්‍ය ඇමැතිවරයාව හිටියේ භාරතී චන්ද්‍ර අබේගුණවර්ධන මහතා. බුද්ධි වික්‍රම නමින් අපේ නළුවෙක් හිටියා. නියෝජ්‍ය ඇමැතිවරයා ඔහුගේ මස්සිනා. බුද්ධි වික්‍රම මගේ “එක මවකගේ” ටෙලි නාට්‍යයේ රඟපෑවා.ඒ හැඳුනුම්කම මත මං බුද්ධිට කිවුවා මේ සිද්ධිය ඇමැතිවරයාට කියන්න අවස්ථාවක් සලසා දෙන්න කියලා. ඔහු මස්සිනා මාර්ගයෙන් මට වහාම ඇමැතිවරයාව හමුවීමට අවස්ථාවක් සලස්වා දුන්නා. මං මීට පෙර කිසිම හේතුවක් නිසා ඇමැතිවරයෙක්ව හමුවීමට ගොස් නැහැ. ඇමැතිවරයාව හමුවීමට මං ගිය ගමන් ම ඔහු මගේ නම කියලා එන්න කිවුවා. මට කතා කළාම පුදුමත් හිතුණා.“සර් මට මෙහෙම දෙයක් වෙලා තියෙනවා. සර් දීපු නියෝගයක් මත මට දෙවැනි වතාවට ජර්මනියට යන්න තිබුණ අවස්ථාව අපේ පරිපාලනයෙන් අහිමි කරලා තියෙනවා” කියලා මං කිවුවා.මොකක්ද මං දීපු නියෝගය කියලා ඔහු මගෙන් ඇහුවා. එක්කෙනෙක් එක වතාවක් එක රටකට ගියා නම්, එයාට නැවත වරක් යන්න දෙන්න එපා කියන නියෝගය කියලා මං කිවුවා.“නෑ, නෑ මං එහෙම නියෝගයක් දීලා නැහැ. ආයතනයේ ඉහළ තනතුරුවල සිටින අය එක එක රටවලට යනවා. එය වළක්වන්නට තමා මං නියෝගය දීලා තියෙන්නේ” ඇමැතිවරයා පැවැසුවා.මං ඇමැතිවරයාට පැහැදිලිව විස්තරය කිවුවා. මේ ශිෂ්‍යත්වයට මං නොගියොත් වෙන කෙනෙකුට ඒ අවස්ථාව ලැබෙන්නේ නැහැ. එම ශිෂ්‍යත්වය ලංකාවට අහිමි වෙනවා කියලා. කෙසේ හෝ අවසානයේ දී ජර්මනියට යාමට මට එම ශිෂ්‍යත්වය ලැබුණා.මේ හේතුව නිසා මට ‘පළිඟු මැණිකේ’ ටෙලිනාට්‍ය කරන්න බැරිවුණා. මං ජර්මනියට ගියාට පස්සේ ධම්ම ජාගොඩ මං නැවැත් වූ තැන සිට ඉදිරියට ටෙලි නාට්‍ය කළා. එය ඉතාම ජනප්‍රිය නාට්‍යයක් වුණා. එය කීපදෙනෙක්ම සකස් කළ නාට්‍යයක් වීම, එය ජනප්‍රිය වීමට එක හේතුවක් වුණා.මාස තුනකින් පමණ ජර්මනියේ පුහුණුව අවසන් කර ඇවිත් නිර්මාණය කළ නාට්‍ය තමයි “තාරා දේවි” කියන්නේ. 1986 දී ඒක විකාශනය වුණා. ඒ කාලේ විජය රූපවාහිනී සම්මාන උළෙල පැවතුණා. ටෙලිනාට්‍යවලට තිබූ එකම සම්මාන උළෙල එය. එහිදී නාට්‍යයකට ලැබෙන සම්මාන එකොළහෙන් නවයක්ම “තාරා දේවි” ටෙලි නාට්‍යයට ලැබුණා.හොඳ ම නිළිය, හොඳ ම සංගීතය, හොඳ ම අධ්‍යක්ෂණය ඒ සියල්ලටම සම්මාන ලැබුණා. හොඳ ම නළුවා සහ හොඳ ම පිටපත කියන සම්මාන දෙක පමණයි මේ ටෙලිනාට්‍යයට නොලැබුණේ. ඒ දෙක ලැබුණේ “යශෝරාවයට” එහෙත් ඒ ටෙලිනාට්‍ය තමයි මම රූපවාහිනියට නිර්මාණය කළ අවසාන ටෙලිනාට්‍යය. මේ සම්මාන ලබාගත් නිසාම ඒ කාලේ සිටි රූපවාහිනි අධ්‍යක්ෂ ජනරාල් නැවත කිසිම ටෙලි නාට්‍යයක් හදන්නට ඉඩදුන්නේ නැහැ.“තාරා දේවි” ජයග්‍රහණය ගැන කිසිම විදියකින් ප්‍රචාරය කිරීමක් රූපවාහිනියෙන් සිදුකළේ නැහැ. ඊට හේතුව මං ලබාගත් ජයග්‍රහණ. “ඇස් දෙක, රන්මසු උයන” ටෙලිනාට්‍ය නිර්මාණය කිරීමට රූපවාහිනියේ අධ්‍යක්ෂ ජනරාල්වරයාට මට ඒ කාලයේ අවසර දුන්නේ නැහැ.1988 කාලය වනවිට මෙරට භීෂණ කාලය උදාවුණා. පේ‍්‍රමකීර්ති ද අල්විස් කලාකරුවාට තිබූ තර්ජනම මටත් පැමිණියා. රැකියාවට නොයන ලෙස තර්ජනය කරමින් මට ලියුම් පවා එවුවා. භීෂණ කාලයේදී මට ලොකු බයක් තිබුණේ මගේ දරුවෝ දෙන්නාගේ ආරක්ෂාව ගැන ඉන්ද්‍රචාපා දුවයි, හර්ෂ පුතයි දෙන්නම රැගෙන මං රාත්‍රියට මගේ ගෙදර නොසිට, මගේ යහළුවන්ගේ නිවෙස්වලට ගිහින් රාත්‍රිය ගත කරනවා.කෙසේ හෝ මේ කාලයේදී පේ‍්‍රමකීර්ති ද අල්විස් කලාකරුවා භීෂකයන් මරා දැමුවා. ඉන්පසුව මාත් රැකියාවට නොගොස් නැවතුණා. මගේ රැකියාවට බාධා කළ අධ්‍යක්ෂ ජනරාල්වරයාත් රට හැර දමා ගියා. භීෂණය කාලයේදී රූපවාහිනියට නිසි බලධාරියෙකු පත්කර තිබුණා. භීෂණය අඩු වූවාට පසුව මං නැවතත් රැකියාවට ගියා.ඒ කාලයේදී රැකියාවට නොපැමිණීම හේතුවෙන් මාව රැකියාවෙන් ඉවත්කර තිබුණා.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>26</day>
    </date>
    <link>http://www.dinamina.lk/2010/01/26/_art.asp?fn=f1001262</link>
    <topic/>
    <author>මලික් චමින්ද ධර්මවර්ධන</author>
    <content>“මම කම්කරු සටන්වලට සහභාගි වුණේ 1947 වගේ කාලයෙයි. එතකොට මට අවුරුදු 17 ක් විතර ඇති. එදා කහවේ විතාරණ ජී.පී සුගතදාස, බද්දේගම නීල්ද අල්විස් වගේ නායකයෝ එක්ක කොළඹට ආවා ඇවිත් කම්කරු පෙළපාලිවලට සහභාගි වුණා. එතකොට මගේ දැලි රැවුලවත් නැහැ. දැන් මට අවුරුදු 80යි. ඒත් කම්කරු සටන අදත් මගේ ඇගේ තියෙනවා. අදත් මම රැස්වීම්වලට යනවා.හෙතෙම කියන්නට විය.ඔහු අප කවුරුත් හඳුනන ජේමිස් කාරියවසම්ය. හඬ නැගූ පන්තියේ අයගේ වචනයෙන්ම කියනවා නම් ජේමිස් සහෝදරයාය.ජේමිස් සහෝදරයා ජනවාරි 13 දිනට සිය දිවි ගමනේ 80 වැනි කඩඉමට ළඟා විය. එසේ වුවද ඔහුගේ ගතත් හිතත් තවමත් කම්කරු සටන වෙනුවෙන් කැපවී ඇත.ඔහු සමඟ කතාබහ කරනවිට තවමත් අපට ඔහු අතීතයේ නැගූ ප්‍රතාපවත් හඬ එලෙසින්ම ප්‍රතිරූපය වේයැයි සිතේ. එපමණටම එය වේගවත්ය. ශක්තිමත්ය. අර්ථවත්ය. ඔහුගේ කි‍්‍රයා විලාශය දෙස බලා සිටි අපට ඔහු අසූ වියැත්තෙකු ලෙස නොව, තරුණයකු ලෙසටද හැගෙන්නට විය.1930 වර්ෂයේ ජනවාරි 13 වැනි දින ගාල්ල දිස්ත්‍රික්කයේ අම්බන ගමේ ජේම්ස් කාරියවසම් සහෝදරයා උපත ලැබුවේය. ගම්මුලාදෑනියෙකු වූ ඔහු ගේ පියා නමින් හෙට්ටි තන්ත්‍රිගේ හීන්නේරිස් කාරියවසම්ය. මව සොපිනෝනා වීරතුංගය. සහෝදර සහෝදරියන් පස් දෙනෙකුගෙන් යුත් පවුලේ දෙවැනියා වූයේ ජේමිස් ය.බෙන්තර ඇල්පිටිය අම්බන ගමේ පාසලෙන් අධ්‍යාපනය ලැබූ ඔහු පාසල් අවධියේ සිට ම අසාධාරණයට එරෙහිව ක්‍රියාකරන්නෙකු ලෙස ප්‍රකට විය. ජේමිස් සහෝදරයාගේ පවුල වාමාංශික දේශපාලනය සමඟ ඉතා සමීප වී සිටියේය. ඔහුගේ නිවසට කොල්වින් ආර්. සිල්වා, එන්.එම්. පෙරේරා වැනි වාමාංශික ව්‍යාපාරයේ පතාක යෝධයන් නිතරම පැමිණයහ. ඒ ඔවුන් සමඟ කාරියවසම් පවුලේ තිබූ සැබෑතාව නිසා ය.මේ නිසා ඔවුන්ගේ ඇසුරට කුඩා ජේමිස් කාරියවසම්ට අවස්ථාව ලැබිණි. කොල්වින්ලා තම නිවසට විත් කරන කතාබහ ඔහු මහත් ආශාවෙන් බලා සිටියේ ය. කොල්වින් ලා එන්.එම්. ලා වැනි නායකයන් කතා කරන විලාශයත් හැසිරෙන ආකාරය අනුකරණය කිරීමට ඔහු නිතරම උත්සාහ කළේය. ඒ සමඟම ඔවුන්ගේ අදහස්වලින්ද බොහෝ දේ ඔහු උකහා ගත්තේය. ජේමිස් සහෝදරයාගේ මතය සමාජවාදී අදහස්වලින් පිරී යන්නේ මේ ඇසුර නිසාය. පසුව ඔහු ඉතා ලාබාල අවධියේ කම්කරු රැස්වීම්වලටද පෙළපාලිවලටද සහභාගි වන්නට විය.කල්යත්ම කොළඹ නගරයට රැකියාවක් සොයා පැමිණි ජේම්ස් සහෝදරයා සැවෝයි සිනමා ශාලාවේ රැකියාවක් ලබාගත්තේය. ඒ 1951 දීය.රස්සාව ලැබුණම මට දැනුනේ රජකමක් ලැබුනා වගේ. මොකද එතකොට මට වාමාංශික ව්‍යාපාරයේ වැඩවලට ක්‍රියාකාාරීව සහභාගිවෙන්න පුළුවන් කම ලැබෙනවා. ඒත් එක්කම වැඩි දවසක් නොගිහින් මං සමස්ත ලංකා කම්කරු සමිතියට බැදුනා. සිනමා ශාලාවේ සේවක ප්‍රශ්න ගැන මං කතා කළා. එක් අවස්ථාවක වෘත්තීය සමිතියක් ගොඩනගන්න ගිහින්, පොලිස් අත්අඩංගුවට පත්වූණා. පස්සේ ඩොරින් ද සුසා ඔස්මන්ඩ් ජයරත්න වගේ අය මාව එළියට ගත්තා.පොලිස් අත්අඩංගුවට පත්වුවද ජේමිස් සහෝදරයාගේ වෘත්තීය අයිතිවාසිකම් වෙනුවෙන් නැගුණු හඬ නවතා දැමීමට එයට හැකියාවක් ලැබුණේ නැත. 1952 දී ඔහු ඩී.ජී. විලියම් මහතා ඇතුළු පිරිසක් සමඟ එකතු වී සමස්ත ලංකා හෝටල් කම්කරු සමිතිය පිහිටුවා ගත්තේය.මෙලෙස වෘත්තීය සටන් වෙනුවෙන් සක්‍රීයව දායක වන ජේමිස් කාරියවසම් සහෝදරයා පසුව වරාය කොමිෂන් සභභාවේ රැකියාවකට පත් විය.“රැකියාව ලැබුණේ අනියම් සේවකයෙක් හැටියටයි. මමත් එක්ක තවත් අනියම් සේවකයන් පන්සීයක් ඇතුළත් වුණා. එදා අපිට බරපතළ කාර්යක් පැවැරිලා තිබුණා. ඒ කොළඹ වරායේ ඉදලා බේරේ වැවට බෝට්ටු හා බත්තල්වලට යන්න පුළුවන් වෙන විදිහට බේරේ ඇල මාර්ගය පුළුල් කරන්න. ඒක බොහොම අමාරු වැඩක්. ඒත් අපි ඔක්කොමලා එකතුවෙලා කෙටි කාලයකින් වැඩේ සාර්ථකව නිමකළා.වැඩේ ඉක්මනින්ම අවසන් කලා කියලා ඒකාලේ අගමැති හිටපු පෝන් කොතලාවල මහත්තයා අපිට ප්‍රශංසාත් කළා. ඇළ මාර්ගය විවෘත කරන්න කොතලාවල මහත්තයා එන උත්සවයේ සංග්‍රහ කටයුතු කරන්නවත් ගත්තේ මම. වරායේ අනියම් සේවකයන් ස්ථිර කරන්න කියලා කොතලාවල මහත්තයාට දැනුම් දෙන්න මට වුවමනාවක් තිබුණා.ඒ අනුව හැමෝටම රහසක් විදිහට අපේ ඉල්ලීම අතුළත් ලිපිය බන්දේසියේ හංගාගෙන මං අරගෙන ගියා. පස්සේ කොතලාවල මහත්තයා සේවකයන් පන්සිය ගණනම ස්ථිර කළා.”වරායේ සේවය කරන කාලය තුළ ඔහු වරායේ වෘත්තීය අයිතිවාසිකම් වෙනුවෙන් තවත් සුවිශේෂී කාර්යන් රැසක් කළේ ය. ඒ අනුව, වරාය භෝජනාගාරය හැදීම, වරාය සේවකයන්ගේ විධිමත් දිවා ආහාර වේලක් සැපයීමට ඔහු ඇප කැපවී කටයුතු කළේය.වරායේ සේවය කරන අතරතුර ඔහු මේ රටේ මගී බස් සේවාව සම්බන්ධයෙන් ද සුවිශාල කාර්යක් ඉටු කළේය.“එදා බස් සේවකයන්ට හරිහමන් කෑම විවේකයක් ලැබුණේ නැහැ. හරිහමන් වැටුපක් ලැබුණේ නැහැ. අති කාල නැහැ. ඒ නිසා බස් සේවකයෝ වැඩ කළේ හරිම අමාරුවෙන්. මේ තත්ත්වයට විරුද්ධව කටයුතු කරන්න අපි උත්සාහ කළා.ඒ අනුව සමස්ත ලංකා එක්සත් මෝටර් කම්කරු සමිතිය අප පිහිටුවා ගත්තා. 1956 දී අපි බස්වැඩ වර්ජනයක් ආරම්භ කළා. එදා අපිට වල්පොල රාහුල හාමුදුරුවෝ ලොකු සහයක් දුන්නා.බණ්ඩාරනායක අගමැතිතුමාගේ කාලයේ ලංගමය බිහිවෙන්නේ මේ පසුබිම ඇතිවයි. කෙසේ වෙතත් 1977 එජාපය බලයට පැමිණීමත් සමඟම ශ්‍රී ලංගමය මුළුමනින්ම අභාවයට යැවීමට කටයුතු කෙරිණි. ලංගමය ප්‍රාදේශීය මණ්ඩලවලට කඩා දැමිණි. පෞද්ගලික බස් සේවය ආරම්භ කෙළේය. එමෙන් ම 1980 වැඩවර්ජනයට සහභාගිවීම නිසා ලංගම සේවකයන් 6000කට ආසන්න පිරිසකට රජය රැකියා අහිමි කළේය.මෙවැනි තත්ත්වයක් ප්‍රවාහන ක්ෂේත්‍රයට උදාවී පවතින විට ලංගමය යළි නගා සිටුවීමට, සේවකයන්ට වෘත්තීය අයිතිවාසිකම් ලබාදීමට ජේමිස් කාරියවසම් මහතා කටයුතු කළේය. ඒ 1994 වර්ෂයේ ඇරැඹෙන පොදුජන එක්සත් පෙරමුණු ආණ්ඩුව යටතේය.මෙලෙස ජේමිස් සහෝදරයා වෘත්තීය අයිතිවාසිකම් වෙනුවෙන් කළ සේවය සුවිශේෂී වුවත් මේ නිසා ඔහු අවස්ථා කිහිපයකදී මැර ප්‍රහාරවලටද හසුවිය. 1988 පළාත් සභා මැතිවරණයේ දී එල්ල වූ තර්ජනය වඩාත් ප්‍රබලතම වුවක් විය.“මැතිවරණ සටන යනකොට දවසක් මැරයෝ නීතිඥ වෙල්ලපිලි සහෝදරයාට වෙඩිතිබ්බා. එතකොට මාත් හිටියේ ඔහු සමඟයි. එදා මම මැරිලා වගේ වාහනේ සීට් එකක් උඩ වැටිලා ඉදලා ජීවිතේ බේරගන්තා.මෙවැනි අභියෝග රැසකට ඔහු සිය වෘත්තීය සමිති ජීවිතයේ මුහුණ දුන්නේය. ඒ කෙසේ වෙතත් අද ඔහු සිය වෘත්තීය අරගලය වෙනුවෙන් එලෙසින්ම පෙනීසිටියි. මෙරට කම්කරු පන්තිය වෙනුවෙන් පෙනී සිටි සටන් කළ නායකයකු වූ මහින්ද රාජපක්ෂ” ජනාධිපතිවරයා සමඟ ඔහුගේ ඇසුර 1970 දශකය තෙක්ම දිවයන්නකි. ජේම්ස් සහෝදරයා ඒ ඇසුරත්, මහින්ද රාජපක්ෂ මහතා සමඟ කම්කරුවන් වෙනුවෙන් සටන් කළ ආකරයත් අද මහත් ගෞරවයෙන් සිහි කරයි.එමෙන් ම කම්කරු පන්තියේ සැබෑ ජයග්‍රහණය වෙනුවෙන් මහින්ද රාජපක්ෂ මහතා නැවතත් ජනපති වනු දැකීම ඔහුගේ ප්‍රාර්ථනය බවද අපට ප්‍රකාශ කළේය.මගේ ජීවිතයෙන් හතරෙන් තුනකට වඩා ගෙවා දැම්මේ දුක්විඳින ජනතාව වෙනුවෙන්. සටන් බිමේ දුක් විදිනා, කදුළු හලන ජනතාවට වඩා හොද ජිවන තත්ත්වයක් ලබා දෙන්න මං එදා කටයුතු කළා. අදත් මම ඒ මතවාදයේ ඉන්නේ . ඒත් මං දැන් කායිකව ශක්තිමත් නැහැ. ඇත්තෙන්ම කියනවා නම් ලංකාවේ මැතිවරණ ඉතිහාසයේ ගෙදරට වෙලා ඉන්න එක ම අවස්ථාව මේකයි.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>26</day>
    </date>
    <link>http://www.dinamina.lk/2010/01/26/_art.asp?fn=f1001263</link>
    <topic/>
    <author>ඡායාරූප හා සටහන කැලුම් බෝධිමානතිහගොඩ විශේෂ</author>
    <content>පරිසරයට විනයක්ව පවතින ෆයිනස් කොළ අද අපේ ගොවිතැනට යොදා ගැනීමේ ක්‍රමයක් සොයාගැනීමට හැකිවී තිබේ.වසර දහයකට අධික කාලයක් සිදුකළ පර්යේෂණ තුළින් මෙසේ සාර්ථක ප්‍රතිඵලයක් ලබාගෙන ඇත්තේ ගන්නෝරුවේ උද්‍යාන බෝග හා පර්යේෂණ සංවර්ධන මධ්‍යස්ථානයේ පර්යේෂණ නිලධාරිණී (මල් වගා) දයානී කරුණානන්ද මහත්මියයි.ෆයිනස් වගාව පවතින බිමක කිසිදු ආකාරයකින් යටි රෝපණයන් දැකගත නොහැකිය. මෙයට හේතුව වන්නේ මේ පත්‍රවල පවතින ඝන ඉටි ගතිය නිසා පස මතුපිට ආවරණයක් සේ දැකගත හැකිවීමයි. අවුරුදු ගණනාවක් පැවැතියද දිරාපත් වීම ඉතාම සෙමින් සිදුවීම මේ පත්‍රවල ඉතා සාමාන්‍ය තත්ත්වයකි.ෆයිනස් කොළ ගොවිතැනට යොදා ගැනෙනුයේ කොහුබත් ආකාරයෙනි. ෆයිනස් කොළ කොහුබත් බවට පත් කිරීම සඳහා පත්‍ර‍්‍ර කුඩු ආකාරයට යන්ත්‍රයකින් සකස් කරගත යුතුය. එම කුඩු ජලයේ දමා දවසක් පමණ තබා සෝදා හැරීම සිදු කළ යුතුය.මෙහිදී සේදීම සිදු කරනු ලබන්නේ එම පත්‍රවල පවතින විෂ සහිත ගතිය ඉවත් කිරීම සඳහා ය. කොහු බත් ආකාරයට සකසා ගත් මෙම ෆයිනස් පත්‍ර කුඩු ගොවිතැනට යොදාගත හැකිය.විශේෂයෙන් විසිතුරු මල් වගාකරුවන්ට මෙය වඩාත් වාසිදායක මාධ්‍යයකි. බොහෝ විට කොහුබත් මිලදී ගැනීමට වැයවන අධික මුදල් සම්භාරය මේ හේතු කොටගෙන අවම කරගැනීමට හැකිවීම වගාකරුවනට වඩාත් වාසිදායක තත්ත්වයකි. උඩරට ප්‍රදේශවල විසිතුරු මල් වගා කටයුතු සඳහා කොහුබත් වෙනත් ප්‍රදේශවලින් මිලදී ගනු ලැබේ.එහිදී ප්‍රවාහනයට පවා මුදලක් වැයවීම සිදු වෙයි. බොහෝවිට උඩරට කඳු ආශි‍්‍රතව ෆයිනස් වගාව බහුලව පැවතීම නිසා මෙම වගා මාධ්‍ය සකසා ගැනීම පහසුවෙන් කරගත හැකිය.කොහුබත් වගාවට යෙදීමේදී ජලය රඳා පැවැත්ම වැඩි වීමෙන් වගාවට යම් බලපෑමක් ඇතිවුවත් ෆයිනස් කුඩුවල 25% පමණක් ජලය රැදීම තුළින් වගාවට වඩාත් උචිත භාවයක් ගෙන දෙනු ලැබේ. ජලය රැඳීම නිසා වැඩිවුවහොත් වගාවේ ලෙඩ රෝග වැඩිවීමේ තත්ත්වයක්ද දැකගත හැකිය. දිලීර රෝග වැනි තත්ත්වයන්ට වැඩි වශයෙන් ගොදුරු වේ.අතීතයේදී මෙම ෆයිනස් කොළ වගාවට විෂ යැයි මතයක් පැවතිණි. එහෙත් හොඳින් කුඩු කොට සේදීම හේතු කොට ගෙන එහි පවතින විෂ ගතිය නැති කර ගැනීමට හැකියාව ලැබේ.මේ වන විට තක්කාලි වගාවට මෙම ෆයිනස් කොළ ආවරණ යෙදීමෙන් සාර්ථක ප්‍රතිඵල ලබාගෙන ඇත.විශේෂයෙන් ජල පෝෂිත වගාව සඳහා (ඩ්කඕඅර්‍ණර්‍ථඩ්ර්‍ණව්කඛ්ඉ) වඩා යෝග්‍ය වගා මාධ්‍යයක් බවට මෙය පත් කරගත හැකිය. මේ වගා ක්‍රමය ඊශ්‍රාලය වැනි රටවල ඉතා සාර්ථකව ක්‍රියාත්මක වේ. හරිතාගාරවල ජල රෝපිත වගාව සිදුවේ.අද වන විට අපේ රට තුළ විසිතුරු මල් හා පැළ අපනයනය කොට විශාල මුදලක් රටට ගලා ගෙන එනු ලැබේ.මෙම ෆයිනස් වගා මාධ්‍ය වඩාත් හොඳ පොහොරක්ද යන්න පිළිබඳ පර්යේෂණ කටයුතු සිදුවෙමින් පවතී.ගන්නෝරුව උද්‍යාන බෝග හා පර්යේෂණ සංවර්ධන මධ්‍යස්ථානයේ පර්යේෂණ නිලධාරිණී (මල් වගා) දයානි කරුණානන්ද මහත්මිය සමඟ කළ සාකච්ඡාවක් ඇසුරිණි.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>26</day>
    </date>
    <link>http://www.dinamina.lk/2010/01/26/_art.asp?fn=f1001264</link>
    <topic/>
    <author>පිංතූර හා සටහන සිරි වාව්වගේමාතර සංචාරක</author>
    <content>ගේ හදාගත්තට පස්සේ ඉතිරිවුණේ පර්චස් දෙකකටත් අඩු බිම් ප්‍රමාණයක්. ඒ බිමේ අගලක් නෑර මම වගා කළා. වවන්න කියල මට විශේෂ දැනීමක් තිබුණේ නැහැ. ඇට ජාති පැළ ජාති දඬු ජාති ගෙනල්ලා මම දන්න හැටියට සිටෙව්වා. දෙයියනේ කියල වගාව සරු වුණා.මිරිස්, මාළු මිරිස්, වම්බටු, බටු, බණ්ඩක්කා, කරවිල, රාබු, තක්කාලි, නිවිති, කතුරුමුරුංගා, පිපිඤ්ඤා මේ ආදී වගාවන්ගෙන් මගේ ගෙවත්ත පිරුණා. ඒවායේ අස්වැන්න නෙළාගෙන ගෙදර කෑමටත් අරගෙන වැඩිපුර ඒවා විකුණල මුදල් අරගෙන ගේ හදාගන්න ගත්ත බැංකු ණයේ වාරිකයත් දැන් මම ගෙවනවා.මේ කැකණදුර - තල්පාවිල කේ. ජී. කුසුමාවතී ගේ හඬයි. ගෙවතු වගාවෙන් අතමිට සරුකර ගත් කාන්තාවකි. එවැනි කාන්තාවන් කිහිපදෙනෙකුම හමුවීමට අපට අවස්ථාව ලැබිණි. ඔවුන් අපට මුණගස්සවන ලද්දේ මාතර නියෝජ්‍ය කෘෂිකර්ම අධ්‍යක්‍ෂ කාර්යාලයේ නියෝජ්‍ය අධ්‍යක්ෂ සේනානිද සිල්වායි.අපි වවමු රට නගමු වැඩසටහන යටතේ රූපවානියෙන් පෙන්වන ලද සාර්ථක ගෙවතු වගාවන් දැක බොහෝ කාන්තාවන් පිරිසක් තම ගෙවත්ත ආදායම් උපදවා ගතහැකි එළවළු කොටුවක් බවට පත්කරගෙන තිබූ අයුරු මෙහිදී අපි දුටිමු.ඇතැම් කාන්තාවන් වගා කරන්නට බිමක් නොමැතිව වගුරුබිම් පස්වලින් පුරවා ගොඩකර පාත්ති සකස් කර තිබූ අතර තවත් සමහරු පෝර මලුවල, පොලිතින් බෑග්වල හා ප්ලාස්ටික් බඳුන්වල වගාකර සකස් කර තබා ඒවා නඩත්තු කරනු දැකගන්නට ලැබිණි.ගොඩගම සුධර්මා විතාරණ එලෙස වගුරුබිමක් ගොවි බිමක් බවට පත්කර ගත් දිරිය කාන්තාවකි.අපිට මේ ගෙවතු වගා වැඩසටහනට සහාය දුන්නේ කොට්ටාසයේ කෘෂිකර්ම උපදේශිකාවයි. වගුරු බිමට පස් දමා ගොඩකර කොම්පෝස්ට්වලින් සරුකරගෙන එළවළු වගා කළා. මුලදී තරමක් වියදමක් දැරුවා. සෙලාන් බැංකුව අපට උදවු කළා. වගාවෙන් ලැබුණු අස්වැන්න ගෙදර පරිභෝජනයට අරන් වැඩිපුර ඒවා විකිණීමට මට හැකිවුණා.වෙළෙඳුන් ඇවිත් ගෙනයන තරමට මගේ ගෙවත්ත දියුණු කරගන්න මට හැකිවුණා. කලින් නිකරුණේ කාලය නැති නාස්ති කළ මට වගාවෙන් දියුණුවක් ලබන්න පුළුවන් වුණා. මට අද සතුටුයි, සැනසීමයි ආදයමයි සියල්ල මේ ගෙවතු වගාවෙන් ලබනවා.අපි මාතර කොට්ඨාසයේ කෘෂි උපදේශක බල ප්‍රදේශ විසිපහකට වැඩි ප්‍රදේශයක් පුරා සංචාරය කළෙමු. මේ හැම කොට්ඨාසයකම පදිංචි ගෙවල්වලින් 80% ක පමණ සාර්ථක ගෙවතු වගා දැකිය හැකිවිණි.අපි වවමු රට නගමු වැඩසටහන යටතේ මින් බොහෝ දෙනෙකුට පොහොර බීජ හා කෘෂි උපකරණ ලබාදී තිබූ බව ඔවුහු පැවසූහ.මම මුලින්ම කෘෂිකර්ම කාර්යාලයෙන් නොමිලේ දුන්න ගෙවතු වගා බීජ කට්ටලය ගෙනල්ලා පාත්ති තුනක් කොටා ඒවා සිටුවා තිබ්බා. ඒක වැහිකාලයක්. මේ බීජ ඇට පැළවෙලා බම්බටු, මිරිස්, තක්කාලි, නිවිති හා දඹල වගාව ගෙවත්තේ වැඩුණා. ඒවා දුටුවම මට ඉබේම වගාකරන්න ආශාවක් ඇතිවුණා. ඊට පස්සේ තමයි මම කෘෂි උපදෙස් ලබාගෙන මේ ගෙදර වටා තිබුණ සෑම බිම් අඟලක්ම වගා කළේ.මගේ යහළුවන් ඇවිත් මේ ගෙවත්ත නරඹා ඔවුන් ද මගෙන් උපදෙස් අරන් ගෙවතු වගාවට පෙළඹුණා. මුලින්ම මං කළේ ගෙදර පරිභෝජනයට අරන් ඉතිරි එළවළු පළාකොළ පලතුරු අවට ගෙවල්වල අයට නොමිලේ බෙදාදීම. දැන් මම කරන්නේ ගෙදර කෑමට ගත් පසු අනිත් සියල්ලම විකුණා මුදල් ලබා ගැනීම. මගේ සැමියගේ මාසික පඩියෙන් වැඩි ප්‍රමාණයක් දැන් ඉතිරියි.ළමයින්ගේ අධ්‍යාපන කටයුතුවලට කලින් වියදම් කරන්න අපිට හරියට මුදලක් තිබුණේ නැහැ. ගෙවතු වගාව දිගටම දැන් කරගෙන යන නිසා අපට ආර්ථික ප්‍රශ්න අඩුවුණා. රත්මලේ අයිරාංගනී ද සිල්වා මහත්මිය කීවේය. අපට ඇය හමුවුණේ ගේ වටා වවා තිබූ ගෙවත්තේ එළවළු අස්වනු නෙළමින් සිටියදීය.මේ පොළොව බොරලු පිරිලා. ගේ හදාගත්තට පසසේ මල් වගාවක් කරන්න ගොඩක් වෙහෙසුණා. වෙහෙසුණු තරමට ප්‍රතිඵල නැහැ. මේ අතර අපට ගෙවතු වගා වැඩසටහනක් ගැන ගමේ පන්සලට කැඳවා පුහුණුවක් දුන්නා.බීජ හා උපකරණත් දුන්නා. මගේ ගෙදර අවට පොළොව බොරළු පසක් වුනත් මම වගාවට වෙනත් උපක්‍රම භාවිත කළා. ප්ලාස්ටික් බඳුන්, පෝර මළු, පොලිතින් බෑග්, වෙනත් බෝතල්, වහළවලින් ඉවත් කළ වැහි පීලි මේවා අරගෙන කොම්පෝස්ට් පොහොර පුරවලා තමයි මේ වගාව ආරම්භ කළේ. දැන්නම් හරි ලස්සනයි. සතුටුයි. හැමදාමත් අලුත් පළතුරු අපට කන්න තියෙනවා. දින තුනකට වරක් මේ ගෙවත්තේ එළවළු අස්වනු නෙළනවා.ඒ බෝදරකන්දේ ආරියවතී සිය වගාකටයුතු ගැන විස්තර කළ අයුරුයි.ගෙවතු වගාව කරගෙන යන ගැමි කාන්තාවන් විසින් තම ඉඩම තුළ කොම්පෝස්ට් පොහොර නිෂ්පාදනය කරගැනීමට කටයුතු යොදා තිබෙන ආකාරයද අපට දැකගන්නට ලැබිණි.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>26</day>
    </date>
    <link>http://www.dinamina.lk/2010/01/26/_art.asp?fn=f1001265</link>
    <topic/>
    <author>පුන්‍යා චාන්දනී ද සිල්වා</author>
    <content>ගෙවත්තේ ඉතාම පහසු ලෙස වගා කරගත හැකි තක්කාලි ව්‍යංජන, සලාද මෙන්ම ජෑම්, චට්නි ආකාරයටත් පිළියෙළ කරගත හැකියි. විශාල ඉඩ ප්‍රමාණයක් වැය නොවෙන ලෙස මල් පෝච්චියක වුවද වගා කරගත හැකි තක්කාලි පිළිබඳ පර්යේෂණ මගින් නව තොරතුරු රැසක් අනාවරණය වී තිබේ.සකස් කරන ලද ආහාර මත යැපෙමින් අනවශ්‍ය විදිහට සිරුරට මේද ගබඩා කර ගැනීමට වඩා තක්කාලි ආහාර ලෙස ගැනීමෙන් සිහින් සිරුරකට අයිතිය ලැබෙන බව ඔබ නොදන්නවා ඇති.තක්කාලිවල අන්තර්ගත lycopene සංයෝගය මගින් ආහාර රුචිය පිළිබඳ උත්තේජනය මට්ටු කිරීම නිසා ප්‍රමාණය ඉක්මවා ආහාර ගැනීමට ස්වයං වාරණයක් ඉබේටම ලැබේ.ආහාර පරිවෘත්තික (Metabalism) ක්‍රියාවලිය පිළිබඳ විශේෂඥ වෛද්‍ය ජූලී ලෙ‍්‍රාව්ග්‍රොව් විසින් සිදු කරන ලද මෙම අධ්‍යනය සඳහා වයස අවුරුදු 18 සිට 35 අතර සාමාන්‍ය බර ප්‍රමාණයේ සිටින කාන්තාවන් 17 දෙනෙකු තෝරා ගැනිණි. මෙම පිරිසගෙන් කොටසකට චීස් ක්‍රීම් සහිත පාන් ද ඉතිරි පිරිසට තක්කාලි කැරට් සමඟ පාන්ද ලබා දෙනු ලැබේ. තක්කාලි ආහාර ලෙස ලබා ගත් කාන්තාවන්ගේ ශරීරය තරබාරු වීමේ ප්‍රවනතාවය අඩුවීමත් සමඟ ඔවුන්ට හෘද රෝග, දියවැඩියාව සහ dementi රෝග සඳහා ඇති අවදානම ඉබේටම පාලනය විය.තක්කාලි ඉතාම සංවේදී නිසා අස්වැන්න කල්තබා ගැනීම තරමක් අපහසුය. නමුත් තක්කාලිවලින්් ජෑම් චට්නි වැනි අතුරු නිෂ්පාදන පිළියෙළ කිරීමේ හැකියාව ඔබට ඇත්නම් ඵලදාව වැඩි වාරෙට ජෑම්, චට්නි පිළියෙළ කර අවාරයේ දී පරිහරණය කිරීමට හැකියාව ලැබේ.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>27</day>
    </date>
    <link>http://www.dinamina.lk/2010/01/27/_art.asp?fn=n1001271</link>
    <topic>මැතිවරණ නීති කැඩුවැයි ෆොන්සේකාට චෝදනා</topic>
    <author>ධනුෂ්ක ගොඩකුඹුර සහ අනුර ප්‍රේමලාල්</author>
    <content>ජනාධිපතිවරණ ඡන්ද විමසීම සිදුවන අතරතුර නව ප්‍රජාතන්ත්‍රවාදී පෙරමුණේ ජනාධිපති අපේක්ෂක සරත් ෆොන්සේකා මහතා විද්‍යුත් නාලිකාවල පෙනී සිටිමින් මැතිවරණ නීතිය උල්ලංඝනය කිරීම සම්බන්ධයෙන් එක්සත් ජනතා නිදහස් සන්ධානය විසින් මැතිවරණ කොමසාරිස්වරයාට පැමිණිලි කර තිබේ.ජනාධිපතිවරණයේ ප්‍රචාරක කටයුතු 23 වන දින මධ්‍යම රාත්‍රියෙන් අවසන් වූ අතර එසේ තිබියදී ෆොන්සේකා මහතා විද්‍යුත් නාලිකාවල පෙනී හිඳිමින් ජනතාව ඇමතීමෙන් මැතිවරණ නීතිය බරපතළ ලෙස උල්ලංඝණය වී තිබෙන බව එම සන්ධානයේ මහ ලේකම් ඇමැති සුසිල් ප්‍රේමජයන්ත මහතා කියයි.තමන්ට ඡන්ද අයිතිය නොලැබීමට හේතු දැක්වීමේ මුවාවෙන් කළ මේ වරද සම්බන්ධයෙන් ඉදිරි නීතිමය පියවර ගැනීමේ අවශ්‍යතාව උදෙසා සන්ධානය මේ පිළිබඳව මැතිවරණ කොමසාරිස්වරයා වෙත ඊයේ (26) සවස ලිඛිතව දැනුම් දුන් බවත් ඇමැතිවරයා ප්‍රකාශ කරයි.සරත් ෆොන්සේකා මහතා පමණක් න    ොව විපක්ෂ නායක රනිල් වික්‍රමසිංහ, හිටපු අගවිනිසුරු සරත් එන්.සිල්වා මහත්වරුද ඡන්ද විමසීම පැවැත්වෙන අතරතුර මැතිවරණ නීතිය උල්ලංඝනය කරමින් මෙසේ ප්‍රකාශ නිකුත් කළ බව ඇමැතිවරයා පෙන්වා දුන්නේය.ඇමැතිවරයා මෙසේ ප්‍රකාශ කෙළේ ජාතික ආරක්ෂාව පිළිබඳ මාධ්‍ය මධ්‍යස්ථානයේදී ඊයේ (26) පැවැති හදිසි මාධ්‍ය හමුවකට සහභාගී වෙමිනි. ජනාධිපතිවරණ ප්‍රචාරක කටයුතු නිම වූ පසු එක්සත් ජනතා නිදහස් සන්ධානය කිසිදු ප්‍රචාරක කටයුත්තක නියැළුණේ නැති බව කී ඇමැතිවරයා නිවේදනයක් හෝ නිකුත් කළා නම් එසේ කළේ කිසිදු අපේක්ෂකයකුට අගතියක් නොවන අයුරින් යැයි ද කීවේය.කුමන අපේක්ෂකයකු ජයග්‍රහණය කළත් මැතිවරණ නීතිය උල්ලංඝණය කළ හොත් ඊට එරෙහිව නීත්‍යානුකූ®ල පියවර ගැනීමේ අවස්ථාව තිබෙන බව අපනයන සංවර්ධන හා ජාත්‍යන්තර වෙළෙඳ ඇමැති මහාචාර්ය ජී.එල්. පීරිස් මහතා මෙහිදී පැවැසීය.ජනාධිපතිධූර අපේක්ෂකයකු මැතිවරණ නීතිය උල්ලංඝණය කිරීම සම්බන්ධව වහාම නීත්‍යානුකූ®ල පියවර ගැනීමට සූදානම් බව විදේශ කටයුතු ඇමැති රෝහිත බෝගොල්ලාගම මහතා පැවැසීය.ඇමැතිවරුන් වන දොස්තර රාජිත සේනාරත්න, පාඨලී චම්පික රණවක, පාර්ලිමේන්තු මන්ත්‍රී විමල් වීරවංශ මහත්වරුද මෙහිදී අදහස් දැක්වූහ.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>27</day>
    </date>
    <link>http://www.dinamina.lk/2010/01/27/_art.asp?fn=n1001272</link>
    <topic>ෆොන්සේකා රටම රවටයි</topic>
    <author>චන්ද්‍රානි මාරසිංහ, ධනුෂ්ක ගොඩකුඹුර හා සුභාෂිනි සේනානායක</author>
    <content>ශ්‍රී ලංකාවේදී ඡන්ද අයිතිය නැති සරත් ෆොන්සේකා මහතා 2010 ජනාධිපතිවරණයේ අපේක්ෂකත්වය ඉල්ලීම පිළිබඳව නීති ප්‍රශ්නයක් මතු ව තිබේ. ඊයේ පැවති මැතිවරණයේදී කිසිම ඡන්ද මධ්‍යස්ථානයකදී සරත් ෆොන්සේකා මහතා සිය ඡන්දය ප්‍රකාශ නොකළ බවට අනාවරණය වීමත් සමඟ සරත් ෆොන්සේකා මහතා කර ඇත්තේ මෙරට මැතිවරණ නීතියට මුළුමනින්ම පටහැනි ක්‍රියාවක් බව නීතිඥවරු සහ විද්වත්හු පෙන්වා දෙති.ෆොන්සේකා මහතා හෝ ඔහුගේ පවුලේ කිසිවකු ඡන්ද නාම ලේඛනයක ලියාපදිංචි වී නොමැති බවද අනාවරණය වෙයි.මේ බව සරත් ෆොන්සේකා ද පිළිගෙන තිබේ. ඒ අතර ෆොන්සේකා මහතාට ශ්‍රී ලංකාවේ ඡන්ද බලය නැතැයි පසුගිය දිනවලදී අධිකරණයට ඉදිරිපත් කළ මූලික අයිතිවාසිකම් පෙත්සම තහවුරු වන බවද නීතිඥවරු පෙන්වා දෙති.ෆොන්සේකා මහතා ජනාධිපති අපේක්ෂක ලෙස ඉදිරිපත් කිරීම ගැන එක්සත් ජාතික පක්ෂයට සහ ජනතා විමුක්ති පෙරමුණට එම පාක්ෂිකයන් චෝදනා එල්ල කරන බවට රට පුරා තොරතුරු දැනගන්නට ලැබී තිබේ.රනිල් වික්‍රමසිංහ, මංගල සමරවීර , සෝමවංශ අමරසිංහ, රවුෆ් හකීම් මනෝ ගනේෂන් සහ දෙමළ ජාතික සන්ධානය එක්ව ඉදිරිපත් කළ නව ප්‍රජාතන්ත්‍රවාදී පෙරමුණේ අපේක්ෂකයාට එරෙහි නීතිමය ක්‍රියාමාර්ග ගැනීම කෙරෙහි අවධානය යොමු වී ඇත.වලංගු ඡන්දදායකයකු නොවන සරත් ෆොන්සේකා මහතා ජනාධිපතිවරණයට ඉදිරිපත් වීම මෙරට ඡන්දදායකයන්ට කළ බරපතළම අපහාසය බව ජාතික නිදහස් පෙරමුණේ නායක, පාර්ලිමේන්තු මන්ත්‍රී විමල් වීරවංශ මහතා පවසයි.මේ ක්‍රියාව ජනාධිපතිවරණ පනතට මුළුමනින්ම පටහැනි බව කියන ඒ මහතා ෆොන්සේකාට ඡන්දය ඉල්ලීමට කිසිදු නෛතික අයිතියක් නැති බවත් අවධාරණය කරයි. ශ්‍රී ලංකාවේ පමණක් නොව ලෝක මැතිවරණ ඉතිහාසයේම මෙවැනි දෙයක් සිදුව ඇත්තේ ප්‍රථම වතාවට බව කියන හෙතෙම ඔහුට ඡන්දය දුන් අයගේ ඡන්දයට ඇති වටිනාකම කුමක්දැයි ප්‍රශ්න කරයි.තුවක්කුවකින් මිනිසුන් පාලනය කළ මිනිසකුට ඡන්දදායකයන්ගේ අගය නොතේරීම පුදුමයට කරුණක් නොවන බවත් හෙතෙම සඳහන් කරයි. ෆොන්සේකාට කඩේ ගිය සියලු දේශපාලන පක්ෂ මේ තත්ත්වයට වගකිව යුතු බවද වීරවංශ මහතා කියයි.ජනාධිපති අපේක්‍ෂක සරත් ෆොන්සේකා මහතාට ශ්‍රී ලංකාවේ ඡන්ද බලය නැතැයි තමා කළ ප්‍රකාශය මැතිවරණ කොමසාරිස්වරයා පිළිනොගත් බවත් මේ රටේ ඡන්ද බලය නොමැති සරත් ෆොන්සේකා මහතා ශ්‍රී ලාංකීය ජාතියෙන්ම සමාව ගතයුතු බවත් ජනාධිපති අපේක්‍ෂක සරත් කෝන්ගහගේ මහතා ප්‍රකාශ කරයි.ඇමෙරිකාවේ පුරවැසිභාවය හිමි සරත් ෆොන්සේකාට මේ රටේ ජනාධිපතිවරණයට ඉදිරිපත් වීමට කිසිදු අයිතියක් නොමැති බව එදා මැතිවරණ කොමසාරිස්වරයා නොපිළිගත් බව ප්‍රකාශ කළ කොන්ගහගේ මහතා තමා ශ්‍රේෂ්ඨාධිකරණයට මූලික අයිතිවාසිකම් පෙත්සමක් ඉදිරිපත් කළ බවත් සිහිපත් කළේය.මේ රටේ ඡන්ද දායකයා විශාල රැවටීමකට ලක් කළ පළමු වතාව මෙය බවත් සරත් ෆොන්සේකාට මේ රටේ ඡන්ද බලය 2005 වසරේ තිබුණේ නැති බවත් ප්‍රකාශ කළ සරත් කෝන්ගහගේ මහතා නීති විරෝධී ලෙස රටට විශාල වංචාවක් කළ සරත් ෆොන්සේකා මහතාත් එක්සත් ජාතික පක්‍ෂයත් ජනතා විමුක්ති පෙරමුණ සියලු රට වැසියාගෙන් සමාව ගත යුතු බවත් කීය.එක්සත් ජාතික පක්‍ෂය, ජනතා විමුක්ති පෙරමුණ පවා සරත් ෆොන්සේකා රවටා ඇති බවත් මැතිවරණ කොමසාරිස්වරයාව පවා නොමඟ යැවූ මේ පුද්ගලයා ශ්‍රී ලාංකීය ජාතියට දේශපාලනයට මහත් අවමානයක් සිදු කළ බවත් කෝන්ගහගේ මහතා පැවසීය.ශ්‍රී ලංකාවේ කිසිදු ඡන්ද නාම ලේඛනයක ලියාපදිංචි වී නොමැති සරත් ෆොන්සේකා ජනාධිපතිධූරය වැනි ඉහළ තනතුරකට ඉදිරිපත් වීම එක්කෝටි හතළිස් ලක්ෂයක් වූ මෙරට ඡන්දදායකයන්ට බලවත් නිග්‍රහයක් බව නිදහස් හා සාධාරණ මැතිවරණයක් සඳහා වන වෘත්තිකයෝ කියති.ෆොන්සේකා හෝ ඔහුගේ පවුලේ කිසිවකු ඡන්ද නාම ලේඛනයක ලියාපදිංචි වී නොමැති බවත් මෙය සදාචාර විරෝධී බවත් ඔවුහු අවධාරණය කරති.නිදහස් හා සාධාරණ මැතිවරණයක් නොපැවැත්වීම පිළිබඳව රජයට චෝදනා කළ ෆොන්සේකා මහතා ලියාපදිංචි ඡන්දදායකයකු නොවීම මෙරට මැතිවරණ නීතියට මුළුමනින්ම පටහැනි බවත් ඒ සංවිධානය කියයි.ඡන්ද දායකයාගේ ගෞරවය කෙළෙසන මේ සදාචාර විරෝධී ක්‍රියාවේ නිරත වූ ෆොන්සේකා මහතා ඉතිහාසයේ දරුණුම ඡන්ද දූෂකයා බවට ඉතිහාසගත වන බවත් ඔවුහු පවසති.මේ රටේ පුරවැසිභාවය පවා අහිමි සරත් ෆොන්සේකා මහතාට විරෝධතා ඉදිරිපත් කළද ඔහු හෝ ඔහුගේ නීතිඥයා හෝ ඒ පිළිබඳව කිසිදු ප්‍රකාශයක් සිදු නොකළ බව ජනාධිපති නීතිඥ රසික් ෆාරුක් මහතා ප්‍රකාශ කළේය.ආණ්ඩුක්‍රම ව්‍යවස්ථාවට අනුව මේ රටේ පුරවැසියකු ලෙස ඡන්ද බලය හිමි නොවීමෙන් ජනාධිපති වුවද එහි දිවුරුම් දීමේ කිසිදු අයිතියක් නොමැති බවද ෆාරූක් මහතා ප්‍රකාශ කළේය.සරත් කෝන්ගහගේ මහතා මේ සම්බන්ධයෙන් විරෝධතා ඉදිරිපත් කළද එම විරෝධතා සැලකිල්ලට නොගත් බවද සරත් ෆොන්සේකා මහතා මේ රටේ ජනතාව විශාල රැවටීමකට ලක්කළ බවද හෙතෙම කීය.මේ රටේ ඡන්ද බලය නොමැති සරත් ෆොන්සේකා මහතාට ජනාධිපතිවරණ අපේක්‍ෂකයකු ලෙස ඉදිරිපත් වී ජනතාවගෙන් ඡන්දය ඉල්ලීමට කිසිදු සදාචාරාත්මක අයිතියක් නොමැති බව නීතිඥ චම්පානි පද්මසේකර මහතා ප්‍රකාශ කළේය.ආණ්ඩුක්‍රම ව්‍යවස්ථාව4 ඊ, 88 , 89 ඈ 92 වගන්තියට අනුව සරත් ෆොන්සේකා මහතාට ජනාධිපතිවරණයට ඉදිරිපත් වීමට සුදුසුකමක් නොමැති බව පැහැදිලිවන බවද හෙතෙම ප්‍රකාශ කළේය.මැතිවරණය ප්‍රකාශයට පත් කළ විට සරත් ෆොන්සේකා මහතා ඡන්ද හිමියකු නොවන බවට විරෝධතා ලැබුණු බවද එම විරෝධතා පිළිගත්තේ නම් මෙම වාතාවරණය සිදු නොවන බවද හෙතෙම කීය. සරත් එන් . සිල්වා මහතා ප්‍රකාශ කරන්නේ දේශපාලනික වශයෙන් බව ප්‍රකාශ කළ පත්මසේකර මහතා එම ප්‍රකාශවල කිසිදු වැදගත්කමක් නොමැති බවද කීය.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>27</day>
    </date>
    <link>http://www.dinamina.lk/2010/01/27/_art.asp?fn=n1001273</link>
    <topic>සියයට 70ක් ඡන්දය දෙති</topic>
    <author>දයා පෙරේරා</author>
    <content>නිදහස් හා සාමකාමී ජනතාවගේ උද්යෝගය කැපී පෙනුණු මැතිවරණයක් වශයෙන් හයවැනි ජනපතිවරණය ඊයේ (26) රටපුරා මධ්‍යස්ථාන 11098ක් දී පැවැත්විණි.ලියාපදිංචි ඡන්දදායකයන්ගෙන් සියයට 70ක ප්‍රමාණයක් ඡන්දය පාවිච්චි කර තිබූ බව මැතිවරණ ආරංචි මාර්ග කීය.ඡන්ද ප්‍රකාශ කිරීම පෙ.ව. 7.00ට ආරම්භ විය. වේලාවටත් කලින් ඇතැම් ඡන්ද පොළවල දිගු පෝලිම් දක්නට ලැබිණි. ඇතැම් ඡන්ද මධ්‍යස්ථානයක කාර්ය මණ්ඩලයේ මන්දගාමී ස්වරූපය නිසා ඡන්දදායකයන්ට දිගු වේලාවක් පෝලිමේ රැදී සිටීමට සිදු වූ අයුරු දැකගත හැකිවිය.ඊයේ දහවල් වනවිට කිසිදු ප්‍රචණ්ඩ ක්‍රියාවක් වාර්තා වී නොතිබීම ද කැපී පෙනුණ බව මැතිවරණ ආරංචි මාර්ග කියයි.සෑම ඡන්ද මධ්‍යස්ථානයකටම පොලිසිය විශේෂ ආරක්‍ෂාව යොදවා තිබූ අතර ජංගම මුර සේවා ක්‍රියාත්මක විය. මීට ඉහත සිදුවීම් පැවැති ඡන්ද මධ්‍යස්ථාන සඳහා පොලිසියට අතිරේක හමුදාවේ ආරක්‍ෂාවද යොදවා තිබිණි.උතුරේ පොකුරු ඡන්ද මධ්‍යස්ථානවලද ඡන්දය සඳහා දැඩි උනන්දුවක් පැවැති බව වාර්තා විය.පිළිගත් හැඳුනුම්පත් නොමැතිව ඡන්ද පොළට ගිය වාමාංශික පෙරමුණේ ජනාධිපතිවරණ අපේක්‍ෂක ආචාර්ය වික්‍රමබාහු කරුණාරත්න මහතාට මැතිවරණ කොමසාරිස් දයානන්ද දිශානායක මහතාගේ මැදිහත්වීමෙන් ඡන්දය ප්‍රකාශ කිරීමේ අවස්ථාව හිමිවිය.ඊයේ (26) පෙරවරුවේ කොළඹ කොම්පඤ්ඤවීදියේ ගුණවර්ධනාරාමයේ බෞද්ධ විද්‍යාල ශාලාවේ පිහිටි ඡන්ද මධ්‍යස්ථානයට ගිය ආචාර්ය වික්‍රමබාහු කරුණාරත්න මහතා සතුව තිබී ඇත්තේ පළාත් සභා මන්ත්‍රීවරයෙක් වශයෙන් බස්නාහිර පළාත් සභාවෙන් නිකුත් කළ හැඳුනුම්පතකි.එය මැතිවරණ කොමසාරිස්වරයා විසින් පිළිගන්නා ලද හැඳුනුම්පතක් නොවූ බැවින් ඡන්ද පත්‍රිකාවක් නිකුත් කළ නොහැකි බව ප්‍රධාන ඡන්ද පොළ නිලධාරියා පවසා ඇත. අනතුරුව ආචාර්ය වික්‍රමබාහු කරුණාරත්න මහතා ජංගම දුරකථනයකින් මැතිවරණ කොමසාරිස් දයානන්ද දිශානායක මහතා අමතා තිබේ.ජංගම දුරකථනයෙන් ප්‍රධාන ඡන්ද පෙළ නිලධරයාට උපදෙස් දී ඇති කොමසාරිස්වරයා විශේෂ ප්‍රකාශයක් සටහන් කරගෙන ඡන්දය ප්‍රකාශ කිරීමට අවස්ථාව සලසා දී තිබේ.එම ප්‍රකාශය කළ ආචාර්ය කරුණාරත්න මහතා දෙපැයකට පමණ පසු ඡන්දය පාවිච්චි කර ඇත.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>27</day>
    </date>
    <link>http://www.dinamina.lk/2010/01/27/_art.asp?fn=n1001274</link>
    <topic>පෙට්‍රල් බෝම්බ දෙකක් පුපුරුවා හරී</topic>
    <author>චන්ද්‍රිකා පෙරේරා</author>
    <content>යාපනය වැල්වැටිතුරේ උඩුප්පිලි පාරේ දී ඊයේ (26) අලුයම 3.30ට පමණ පෙට්‍රල් බෝම්බ දෙකක් පුපුරවා හැර තිබේ.මේ පිපිරීම්වලින් හානි කිසිවක් සිදුව නැති අතර සිද්ධීන් සම්බන්ධයෙන් කිසිවකු මෙතෙක් අත්අඩංගුවට ගෙන නැතැයි පොලිසීය පවසයි.උඩුප්පිලි පාරේ මේ බෝම්බ පිපිරීම සිදුකැර තිබෙන අතර යතුරු පැදියකින් පැමිණි දෙදෙනකු බෝම්බ දෙක පුපුරවා පළාගොස් තිබෙන බවට පොලිසිය සිදුකළ මූලික පරීක්ෂණ මගින් හෙළි වී තිබේ.මේ ප්‍රහාරය එ.ජ.නි.ස. උඩුප්පිඩි සම්බන්ධිකාරක සුබ්‍රමනියම් ෂර්මා බිය ගැන්වීම සඳහා එල්ලවී තිබෙන බවට තොරතුරු ලැබී ඇතැයි මැතිවරණ ප්‍රචණ්ඩ ක්‍රියා නිරීක්‍ෂණ මධ්‍යස්ථානය පවසයි.මේ අනුව ඉකුත් 23දා යතුරුපැදිවලින් පැමිණි පිරිසක් ඡන්දය භාවිතා නොකරන ලෙසට ෂර්මා මහතාට තර්ජනය කැර අත්පත්‍රිකා දමාගොස් ඇති බවද එම මධ්‍යස්ථානය වැඩිදුරටත් සඳහන් කරයි.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>27</day>
    </date>
    <link>http://www.dinamina.lk/2010/01/27/_art.asp?fn=n1001275</link>
    <topic>මෙවර මැතිවරණයඉතා සාමකාමීයි</topic>
    <author/>
    <content>ජනාධිපතිවරණය ඉතා සාමකාමීව පැවැති බව එක්සත් ජාතික පක්‍ෂ නායක රනිල් වික්‍රමසිංහ මහතා ප්‍රකාශ කෙළේය.ජනතාව මෙවර ඡන්දය ප්‍රකාශ කිරීමට ඉතා උනන්දුවෙන් පැමිණි බවත්, උදෑසනින්ම ඡන්ද මධ්‍යස්ථානයට පැමිණ ඡන්දය ප්‍රකාශ කිරීම විශේෂත්වයක් වූ බවත් ඒ මහතා පැවැසීය.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>27</day>
    </date>
    <link>http://www.dinamina.lk/2010/01/27/_art.asp?fn=n1001276</link>
    <topic>කුච්චවේලි මධ්‍යස්ථාන 2ක ලියාපදිංචි වී ඡන්ද 2ක් දාන්න ගොස් කොටු වෙලා</topic>
    <author>ත්‍රිකුණාමලය විශේෂ ඒ.ටී.එම්. ගුණානන්ද</author>
    <content>ත්‍රිකුණාමලය, කුච්චවේලි ප්‍රදේශයේ මධ්‍යස්ථාන දෙකක ලියාපදිංචි වූ ඡන්ද දායකයෙකු එම ඡන්ද දෙකම භාවිතා කිරීමට සැරසෙද්දී ඊයේ (26) පොලිස් අත්අඩංගුවට පත් වූහ.කුච්චවේලි, ඉරණකෙරයි මහා විදුහලේදී මුලින් ඡන්දය භාවිතා කළ මේ පුද්ගලයා කුච්චවේලි විවේකානන්ද විද්‍යාලයේ ශාලා අංක දෙකේදී සිය දෙවන ඡන්දය භාවිතා කිරීමට යෑමේදී මෙසේ අත්අඩංගුවට පත් වී තිබේ.මේ පුද්ගලයා ස්ථාන දෙකක ඡන්ද ලියාපදිංචි කර ඇති නිසා ඡන්ද කාඩ් දෙකක් ලැබී ඇති අතර ඒ අනුව ඡන්දය භාවිත කිරීමට යෑමේදී මෙය නිරීක්ෂණය කළ මැතිවරණ නිරීක්ෂණ කණ්ඩායමක් විවේකානන්ද විද්‍යාලයේදී ඒ බව පොලිසියට දැනුම් දී තිබේ.මෙසේ අත්අඩංගුවට පත් වූ පුද්ගලයා කුච්චවේලි පොලිසියට වැඩිදුර පරීක්ෂණ පැවැත්වීම සඳහා භාරදී තිබේ. මෙසේ අත්අඩංගුවට පත්වී ඇත්තේ කුච්චවේලි, ඉරණකෙරයි කොට්ඨාස අංක දෙක පදිංචි වයස අවුරුදු 37 ක දෙමළ ජාතික පුද්ගලයෙකි.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>27</day>
    </date>
    <link>http://www.dinamina.lk/2010/01/27/_art.asp?fn=n1001277</link>
    <topic>පුත්තලමේ කිසිදු මැතිවරණ ප්‍රචණ්ඩ ක්‍රියාවක් නැහැ</topic>
    <author>බංගදෙණිය විශේෂ පී. ඒ. ප්‍රනාන්දු</author>
    <content>හයවන ජනාධිපතිවරණයේ ඡන්ද ප්‍රකාශ කිරීම පුත්තලම් දිස්ත්‍රික්කයේ පුත්තලම හා හලාවත ඉතා සාමකාමී ලෙස පැවැත්විණි.සියයට 40% ක් පමණ ඡන්දය ප්‍රකාශ කළ අය අතර කාන්තා පාර්ශ්වය වැඩිපුර දැකගත හැකි විය. උදෑසනම 7.00 - 10.00 ත් අතර කාලයේදී ඡන්ද මධ්‍යස්ථානවල දිගු පෝලිම් දැකගත හැකි විය.පුත්තලම හලාවත කිසිදු ප්‍රචණ්ඩ ක්‍රියාවක් සිදු නොවීම මේ මැතිවරණයේ තිබූ විශේෂ අවස්ථාව විය.මහරගම පොලිස් බලප්‍රදේශයට අයත් මහරගම මැතිවරණ කොට්ඨාසයේ ඡන්දපොළවලින් කිසිදු විෂම ක්‍රියාවක්, හොර ඡන්ද ප්‍රකාශය කිරීමක් හෝ කිසියම් ආකාරයක නීති විරෝධී සිදුවීමක් වාර්තා වී නැති බව මහරගම පොලිස් ස්ථානාධිපති නිරෝෂන රූපසිංහ මහතා දිනමිණට පැවසීය.සෑම මැතිවරණ මධ්‍යස්ථානයකම පාහේ ඉතාමත් උද්‍යෝගිමත් හා සාමකාමී මැතිවරණයක් පැවැතිබව බොහෝ ඡන්ද මධ්‍යස්ථාන භාරකාර නිලධාරීන් ප්‍රකාශ කළහ.පෙරවරු 7 ට ආරම්භයේ සිටම ඡන්දදායකයින් දිග පෝලිම්වල රැදෙමින් ඉතාමත් උනන්දුවකින් ඡන්ද පාවිච්චි කළ බව ඡන්දපොළ භාරව කටයුතු කළ ආරක්ෂක අංශවල නිලධාරීහු පැවසූහ.දහවල් 12 වනවිට සෑම ඡන්දපොළකම ඡන්දය ප්‍රකාශ කළ සංඛ්‍යාව 50%ක් ඉක්මවූ අතර කොට්ටාව ධර්මපාල විද්‍යාලය, කොට්ටාව ආනන්ද විද්‍යාලය, මහරගම ජනාධිපති විදුහල, විද්‍යාකර බාලික විදුහල, යන ස්ථානවල ඡන්ද මධ්‍යස්ථානවල දහවල් දොළහ වන විට ඡන්දය ප්‍රකාශය කළ සංඛ්‍යාව 60% ඉක්මවා තිබිණ.විශේෂයෙන්ම ඡන්ද ප්‍රකාශ කිරීමේදී කාන්තාවන්ගේ උනන්දුව කැපී පෙණිනි.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>27</day>
    </date>
    <link>http://www.dinamina.lk/2010/01/27/_art.asp?fn=n1001278</link>
    <topic>සැක කටයුතු වෑන්රියේහමුදා කපිතාන් කෙනෙක්</topic>
    <author>බන්ධුල ගුණසේකර මාතර දිසා විශේෂ හා මාලිම්බඩ සමූහ</author>
    <content>දණියාය වතුයාය අසළදී ඊයේ (26 දා) අලුයම 1.30 ට පමණ සැක කටයුතු වාහනයක් හා පුද්ගලයන් අටදෙනකු අත්අඩංගුවට ගනු ලැබූ බව දෙණියාය පොලීසිය කියයි.අත්අඩංගුවට පත් පුද්ගලයන්ගෙන් ප්‍රශ්න කිරීමේදී ඔවුන් මැතිවරණ පරීක්ෂණ සංවිධානයක නියෝජිතයන් බව ප්‍රකාශ කළද පසුගිය දකුණු පළාත් සභා මැතිවරණයට එජාපයෙන් තරග කළ හමුදා කපිතාන්වරයෙකුද එම පිරිස අතර සිටි බව පොලීසිය සිදුකළ වැඩිදුර පරීක්ෂණවලදී හෙළි වී ඇත.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>27</day>
    </date>
    <link>http://www.dinamina.lk/2010/01/27/_art.asp?fn=n1001279</link>
    <topic>සන්ධාන ආධාරකරුගේ ඝාතනයට සැක එජාප මන්ත්‍රී ඇතුළු 2ක් රිමාන්ඩ්</topic>
    <author>පුත්තලම සමූහ ඩබ්ලිව්. සී. බී. ප්‍රනාන්දු</author>
    <content>එක්සත් ජනතා නිදහස් සන්ධාන රැලියකට යමින් සිටි පිරිසකට වෙඩි තබා එක් අයකු ඝාතනය කර තවත් 10 දෙනකුට තුවාල සිදු කිරීමේ සිද්ධිය සම්බන්ධයෙන් සැක පිට අත්අඩංගුවට ගෙන අධිකරණයට ඉදිරිපත් කෙරුණු එජාප ප්‍රාදේශීය සභා මන්ත්‍රීවරයකු ඇතුළු දෙදෙනකු ලබන 03 දා තෙක් රක්‍ෂිත බන්ධනාගාර ගත කරන ලෙස පුත්තලම දිසා විනිසුරු සේසිරි හේරත් මහතා නියම කෙළේය.ඉකුත් 16 දා සවස මදුරන්කුලියේදී සිදු කෙරුණු මේ වෙඩි තැබීමෙන් මදුරන්කුලියේ පැවති එ. ජ. නි. සන්ධාන රැලියකට සහභාගි වීමට යමින් සිටි ආණමඩුවේ තෝනිගල පදිංචිව සිටි සමන් කුමාර (19) නමැති එ. ජ. නි. සන්ධාන ආධාරකරුවකු මිය ගිය අතර, තවත් 10 දෙනකු බරපතළ තුවාල ලබා රෝහල් ගත කෙරුණි.සිද්ධිය සම්බන්ධයෙන් පරීක්‍ෂණ පැවැත්වූ අපරාධ පරීක්‍ෂණ දෙපාර්තමේන්තුවේ නිලධාරීන් මදුරන්කුලියේ පදිංචිකරුවකු වන පුත්තලම ප්‍රාදේශීය සභාවේ එ. ජා. ප. මන්ත්‍රීවරයකුත්, හලාවත පදිංචි තවත් අයකුත් අත්අඩංගුවට ගෙන මෙසේ අධිකරණයට ඉදිරිපත් කරන ලදී.සැකකරුවන් හඳුනාගැනීමේ පෙරෙට්ටුවකට ඉදිරිපත් කළ යුතු බව පරීක්‍ෂණ නිලධාරීන් මෙහිදී විනිසුරුවරයාට දන්වා සිටි අතර, එයට අවධානය යොමුකළ විනිසුරු සේසිරි හේරත් මහතා, ලබන 03 දා ඔවුන් දෙදෙනා හඳුනාගැනීමේ පෙරෙට්ටුවකට ඉදිරිපත් කරන ලෙස නියම කර එතෙක් ඔවුන් දෙදෙනා රක්‍ෂිත බන්ධනාගාර ගතකරන ලෙස ද නියම කෙළේය.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>27</day>
    </date>
    <link>http://www.dinamina.lk/2010/01/27/_art.asp?fn=n10012710</link>
    <topic>2010 ජනපතිවරණයට රට පුරා උද්‍යෝගයක්</topic>
    <author>නුවරඑළිය මධ්‍යම සමූහ - එරික් තිලකරත්න</author>
    <content>2010 ජනාධිපතිවරණය ඉතාමත් සාමකාමීව හා උද්‍යේගීමත් ලෙස පැවැති බව රට පුරා එක්රැස්වූ තොරතුරුවලින් අනාවරණය වේ.ත්‍රස්තවාදය පරාජය කොට ලද ජයග්‍රහණයෙන් පසුව පැවැත්වූ ප්‍රථම ජනාධිපතිවරණයේදී ඡන්ද ප්‍රකාශ කිරීම සඳහා උතුරු නැගෙනහිර ප්‍රදේශ ඇතුළුව රට පුරා ජනතාව නිදහසේ ඡන්දය පාවිච්චි කරන්නට එක් වූහ.නුවරඑළිය දිස්ත්‍රික්කයරට පුරා මැතිවරණ තොරතුරු අනාවරණය වූයේ මෙසේය.ඊයේ (26) මධ්‍යහන 12.00 වන විට නුවරඑළිය දිස්ත්‍රික්කයේ, ඡන්දය පාවිච්චි කිරීමේ ප්‍රතිශතය 40% සීමාවේ පැවැති බව , නුවරඑළිය දිස්ත්‍රික් මැතිවරණ මෙහෙයුම් මැදිරිය සඳහන් කරයි.මේ අතර මුළු නුවරඑළිය දිස්ත්‍රික්කයම ඉතාම සාමකාමී වාතාවරණයක් යටතේ ඉමහත් උද්යෝගයකින් , ඡන්දය පාවිච්චි කිරීම සඳහා ඡන්ද දායකයෝ ඡන්ද මධ්‍යස්ථාන ඉදිරියේ පෝලීම් ගැසී සිටිනු , ඡන්ද පොල නිරීක්‍ෂණයේදී දැකගත හැකිව තිබිණ.ජංගම ආරක්‍ෂක සේවාවන්ද ඉතාම ඉහළ මට්ටමක පැවති නුරඑළිය දිස්ත්‍රික්කයේ ඊයේ (26) දහවල් 12.00 දක්වා කිසිදු මැතිවරණ ප්‍රචණ්ඩ ක්‍රියාවක් වාර්තා වී නැති බවද නුවරඑළිය පොලිසියේ මැතිවරණ මෙහෙයුම් මැදිරිය අවධාරණය කරයි.පොලොන්නරුවවිධායක ජනාධිපතිවරයකු පත්කර ගැනීම සඳහා ඊයේ (26) පැවැත්වුණු මැතිවරණයේදී පොළොන්නරුව දිස්ත්‍රික්කයේ සමකාමී ඡන්දයක් පැවැති බව එම දිස්ත්‍රික් තේරීම් බාර නිලධාරි නිමල් අබේසිරි මහතා පැවැසීය. ඊයේ දහවල් 12.00 වන විට 50% පමණ ඡන්දදායකයන් පාවිච්චි පාවිච්චි කර ඇති බවද ඒ මහතා කියයි.පොළොන්නරුව දිස්ත්‍රික්කයේ ලියාපදිංචි ඡන්ද දායකයින් දෙලක්‍ෂ අසූදහස් තුන්සිය තිස් හතක් සුදුසුකම් ලබමින් සිටි අතර ඡන්ද මධ්‍යස්ථාන 233ක ඡන්දය පැවැත්වුණි.මේ කාලය ඇතුළතදී කිසිදු ප්‍රචණ්ඩකාරි ක්‍රියාවක් වාර්තා නොවූ බව පොළොන්නරුව ජ්‍යෙෂ්ඨ පොලිස් අධිකාරි නේවීන් පද්මදේව මහතා කියයි.කෝට්ටේ - කඩුවෙලකෝට්ටේ, කඩුවෙල වැනි මැතිවරණ කොට්ඨාශවල පිහිටි සමහර ඡන්ද මධ්‍යස්ථානවල ඊයේ දහවල් 12 වනවිට සියයට පණහකට වඩා ඡන්දය ප්‍රකාශකර ඇති බවට වාර්තාවේ.කාන්තාවන් අතර දැඩි උනන්දුවක් දක්වන බව, උදෑසනින්ම ඡන්ද මධ්‍යස්ථානවලට පැමිණෙන පිරිස්වලින්ද දක්නට ලැබිණි.ඡන්ද මධ්‍යස්ථාන අවට දැඩි නිහඩතාවයක් දක්නට ලැබුන අතර, නීතිය අකුරටම ක්‍රියාත්මක වන බවත්ද පෙනිණි.මහනුවර සාමකාමී මැතිවරණ දිග පෝලිම්ශ්‍රී ලංකාවේ හයවෙනි ජනාධිපතිවරයා තෝරා ගැනීම සඳහා අද පැවැති ජනාධිපතිවරණය ඉතා සාමකාමීව හා දැඩි උනන්දුවකින් ඡන්ද දායකයා පෙරවරු 7.00 සිට දිග පෝලිම්වල පැය ගණන් සිටිමින් (2010.01.26) ඡන්දය පාවිච්චි කළහ.මහනුවර දිස්ත්‍රික්කයේ මැතිවරණ කොට්ඨාස 13 තුළ ලියාපදිංචි ඡන්ද දායකයෝ නවලක්ෂ 7045 දෙකෙන් මධ්‍යස්ථාන 683 කදී ඉතාමත් උනන්දුවකින් යුතුව ඡන්දය පාවිච්චි කෙළේය.මධ්‍යම කඳුකරයේ සෑම ඡන්ද මධ්‍යස්ථානකයදී දැඩි උණුසුම් තත්ත්වයකින් යුතුව ඡන්ද දායකයන් පැය ගණන් පෝලිම්වල රැඳි සිටිමින් ඡන්දය ප්‍රකාශ කළ අතර පෙරවරු 10.00 වන විට ප්‍රදේශයේ කළ සංචාරයකදී ඡන්ද දායකයින් 40% ක් පමණ දෙනා ඡන්දය පාවිච්චි කර තිබුණි.ත්‍රිකුණාමලයත්‍රිකුණාමල දිස්ත්‍රික්කයේ ජනාධිපතිවරණ ඡන්ද විමසීම මධ්‍යස්ථාන 278 කදී ආරම්භ වූ අතර මධ්‍යහාන වන විට 25% ක් ඡන්දය ප්‍රකාශ කර තිබිනැයි සහකාර මැතිවරණ කොමසාරිස් එම්. එම්. නිශාන්ත දිනුපි‍්‍රය මහතා පවසයි.ඉන් සුළු සිද්ධීන් කිහිපයක් හටගෙන තිබුණේ ඒවා පොලීසිය යොදා වැළැක්වීමට කටයුතු කළ බව හෙතෙම පෙන්වා දුන්නේය. මධ්‍යහානය දක්වා වූ කාලය තුළ කිසිදු සිදුවීමක් වාර්තා නොවූ අතර මැතිවරණය සාමකාමීව පැවැත්විණි.මේ අතර ප්‍රධාන පෙළේ පක්ෂ ගණනාවක මන්ත්‍රීවරු උදෑසනම සිය ඡන්දය ප්‍රකාශ කරනු ලැබූ අතර ජාතිය ගොඩනැගීමේ අමාත්‍ය සුසන්ත පුංචිනිළමේ, නැගෙනහිර පළාත් සභාවේ උප සභාපති එම්. කේ. ඒ. ඩී. එස්. ගුණවර්ධන, පළාත් සභා මන්ත්‍රීනී ආරියවති ගලප්පත්ති යන මහත්වරු ද වූහ.ආරියවති ගලප්පත්ති මහත්මිය හා ජාතිය ගොඩනැගීමේ අමාත්‍ය සුසන්ත පුංචි නිලමේ මහතා ත්‍රිකුණාමලය නගර සභා ඡන්ද මධ්‍යස්ථානයේදී ජන්දය ප්‍රකාශ කළහ.අනුරාධපුරයඅනුරාධපුර දිස්ත්‍රික්කයේ ඊයේ දහවල් 11.00 වන විට ඉතා සාමකාමීව ඡන්දය පවත්වා ඇති බවත් 35% සිට 40% දක්වා සෑම ඡන්ද මධ්‍යස්ථානයකම ඡන්දය ප්‍රකාශ කර ඇති බවත් අනුරාධපුර දිස්ත්‍රික්කයේ ඊයේ දහවල් 11.00 වන විට ඉතා සාමකාමීව ඡන්දය පවත්වා ඇති බවත් 35% සිට 40% දක්වා සෑම ඡන්ද මධ්‍යස්ථානයකම ඡන්දය ප්‍රකාශ කර ඇති බවත් අනුරාධපුර දිස්ත්‍රික් මැතිවරණ ප්‍රධාන නිලධාරී හා අනුරාධපුර දිස්ත්‍රික් ලේකම් එච්. එම්. කේ. හේරත් මහතා දන්වා සිටී.වෙනත් ඡන්දවලදීමට වඩා ඡන්දදායකයින් අතර තම ඡන්දය ප්‍රකාශ කිරීමට උනන්දුවක් ඇති බවද වැඩිදුරටත් හේරත් මහතා දිනමිණට දන්වා සිටියේය.අනුරාධපුර දිස්ත්‍රික්කයේ ඡන්ද මධ්‍යස්ථාන 527 දී උදේ 7.00 සිට ඡන්දය පාවිච්චි කිරීමට ඡන්ද දායකයින් විශේෂ උනන්දුවකින් ඡන්ද මධ්‍යස්ථාන කරා පැමිණෙමින් සිටින බව එච්. එම්. කේ. හේරත් මහතා පවසයි.ඡන්ද විමසීම සාමකාමීව පැවැති බවත් 26 දා උදේ වරුවේ සිට සාමය කඩවන සිද්ධීන් කිසිවක් වාර්තා නොවූ බවත් හෙතෙම කීය.අනුරාධපුර මධ්‍ය මහා විද්‍යාලයේදී ඡන්ද ගණන් කිරීම සිදු කිරීමට සියලු කටයුතු සූදානම් කැර ඇති බව හේරත් මහතා පැවැසීය. අනුරාධපුර දිස්ත්‍රික්කයේ ඡන්දදායකයින් 579261 දෙනෙකු මෙවර ඡන්දයදීම සඳහා සුදුසුකම් ලබා ඇති බවද හෙතෙම කියයි.ඡන්ද විමසීම සිදුකැරෙන ඡන්ද මධ්‍යස්ථානවලට පොලීසිය යොදවා පූර්ණ ආරක්ෂාව සලසා ඇති බව හේරත් මහතා පැවැසීය.අනුරාධපුර මධ්‍ය මහා විද්‍යාලයේදී ඡන්ද ගණන් කිරීම සිදුකැරේ.එහිදී ඡන්දය ගණන් කිරීමේ මධ්‍යස්ථාන 31 කදී සිදුකැරේ. තැපැල් ඡන්ද ගණන් කිරීම සඳහා මධ්‍යස්ථාන 15 ක් පිහිටුවා ඇතැයිද එච්. එම්. කේ. හේරත් මහතා පැවැසීය.කැස්බෑවකැස්බෑව මැතිවරණ බල ප්‍රදේශය තුළ ඡන්ද මධ්‍යස්ථාන සියල්ලෙහිම ඡන්දය දැමීමේ කටයුතු ඉතා ඉහළ අගයක පවතින බැව් ඊයේ (26) පෙරවරු කාලය තුළ අපකළ විමසීම්වලදී අනාවරණය විය.පෙරවරු 7ට ඡන්දය ප්‍රකාශ කිරීම ඇරඹුනු මොහොතේ සිටම ඡන්දය දැමීමට විශාල උනන්දුවක් හා උද්යෝගයක් ජනතාව තුළ දක්නට තිබූ අතර ඡන්ද මධ්‍යස්ථානවල විශාල දිගු පෝලිම් තිබුණි. පෙරවරු 12 වන විට බොහෝ ඡන්ද මධ්‍යස්ථානවල ඡන්දය ප්‍රකාශ කිරීම 75% දක්වා වර්ධනය වී පැවතින.කැස්බෑව මැතිවරණ බල ප්‍රදේශයේ මැතිවරණ කටයුතු ඉතාමත් සාමකාමී අන්දමින් සිදු කෙරෙමින් පවතින බව අප කළ විමසුමකදී පිළියන්දල ප්‍රදේශය භාර සහකාර පොලිස් අධිකාරී සුනිල් පතිරණ මහතා පැවසීය. ගත වූ කාලය තුළ කිසිඳු ප්‍රචණ්ඩ ක්‍රියාවක් හෝ මැතිවරණ දූෂණ ක්‍රියාවක් හෝ ඊට සමගාමී වෙනත් ක්‍රියා කිසිවක් සිදු නොවූ බවත් හෙතෙම සඳහන් කළේය.පොලිසිය සහ ආරක්‍ෂක අංශ කැස්බෑව ආසනය පුරා ජංගම සංචාරකමුර සේවා පවත්වනු ලබන අතර කිසිදු බලපෑමකින් තොරව නිදහසේ තම ඡන්දය ප්‍රකාශ කිරීමට ආරක්‍ෂක අංශ අවස්ථාව සලසා තිබේ.මාතර2010 ජනාධිපති මැතිවරණයේදී මාතර දිස්ත්‍රික්කයේ ඡන්ද දායක ජනතාව 26 වන දින පෙරවරු 7.00 ටත් පෙර ඡන්ද මධ්‍යස්ථානවල දිග පෝලිම් වලට එකතු වීම හා ප්‍රචණ්ඩත්වයෙන් තොර සාධාරණ මැතිවරණයකට මහත් දායකත්වයක් ලබාදීම විශේෂයෙන් කැපී පෙනෙන ලක්‍ෂණ විය. මාතර දිස්ත්‍රික්කයේ මධ්‍යස්ථාන 442කදී ඡන්ද දායකයන් 578858 දෙනෙක් ඡන්දය පාවිච්චි කිරීමට සුදුසුකම් ලැබ ඇත. ඡන්දය ආරම්භ වූ පෙරවරු 7.00 සිට පෙරවරු 9.00 වනවිට දිස්ත්‍රික්කයේ සෑම ඡන්ද මධ්‍යස්ථානයකම පාහේ ඡන්ද දායකයන් පෝලිම්වලට එක්වී සිටි බවට තොරතුරු අනාවරණය වේ. මාතර - පඹුරණ ශාරිපුත්‍ර මහා විද්‍යාලයේ ඡන්ද මධ්‍යස්ථානයේදී ස්වදේශ කටයුතු ඇමැති චන්ද්‍රසිරි ගජදීර මහතා ඡන්දය ප්‍රකාශ කෙළේය.මාතර - කොටුව ජනාධිපති විද්‍යාලයේදී ඇමැති මහින්ද විජේසේකර මහතාගේ පුත් දකුණු පළාත් සභා මන්ත්‍රී කංචන විජේසේකර මහතා ඡන්දය ප්‍රකාශ කෙළේය.දකුණු පළාත් සභාවේ විපක්‍ෂ නායක වශයෙන් සිටියදී එක්සත් ජනතා නිදහස් සන්ධානයට එකතු වී පසුගිය පළාත් සභා මැතිවරණයෙන් ජයගත් දකුණු පළාත් සභා මන්ත්‍රී ජස්ටින් ගලප්පත්ති මහතා මාතර - පඹුරණ ශාරිපුත්‍ර විද්‍යාලයේදීද, දකුණු පළාත් සභාවේ විපක්‍ෂ නායක බුද්ධික පතිරණ මහතා මාතර සුජාතා බාලිකා විද්‍යාලයේදීද, ශ්‍රී ලංකා නිදහස් පක්‍ෂයේ ම පාර්ශ්වයේ නායක මාතර දිස්ත්‍රික් පාර්ලිමේන්තු මන්ත්‍රී මංගල සමරවීර මහතා මාතර ශාන්ත තෝමස් උසස් බාලිකා විදුහලේදීද, දකුණු පළාත් සභාවේ මහාමාර්ග හා ප්‍රවෘත්ති ඇමැති හේමාල් ගුණසේකර මහතා වැලිගම අර්ෂා ජාතික පාසලේදීද, සිය ඡන්දය පාවිච්චි කළේය. ජාතික හෙළ උරුමයේ පාර්ලිමේන්තු මන්ත්‍රී අතුරලියේ රතන හිමියන් ඡන්දය පාවිච්චි කළේ මාතර ශාන්ත සර්වේසස් විදුහලේදීය. ආබාධිතයන්ද සැලකිය යුතු පිරිසක් අත් වාරු හා පාවාරු වල ආධාරයෙන් ඡන්දය පාවිච්චි කිරීමට මධ්‍යස්ථාන වෙත පැමිණියහ. මැතිවරණ කටයුතු වෙනුවෙන් රාජ්‍ය නිලධාරීන් 4000 කට අධික පිරිසක් යොදවා ඇතැයි මාතර දිස්ත්‍රික් ලේකම් ඩබ්ලිව්. කේ. කේ. අතුකෝරාළ මහත්මිය පැවසුවාය. ආරක්‍ෂක කටයුතු තර කර ඇත.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>27</day>
    </date>
    <link>http://www.dinamina.lk/2010/01/27/_art.asp?fn=n10012711</link>
    <topic>දුම්රියේ හොරෙන් ගිය මගීන්ගෙන්ඉකුත් වසරේදී ලක්ෂ 97ක දඩමුදල්</topic>
    <author>ශීලා උඩුවර</author>
    <content>වලංගු ප්‍රවේශපත්‍රයක් නොමැතිව දුම්රියේ ගමන් කළ මගීන්ගෙන් ඉකුත් 2009 වසර තුළදී දඩමුදල් වශයෙන් රුපියල් 9661296ක ආදායමක් දුම්රිය දෙපාර්තමේන්තුවට ලැබී තිබේ.ප්‍රවේශපත් නොමැතිව ගමන් කර අල්ලාගෙන ඇති පිරිස 17195කි.කොළඹ, නාවලපිටිය, අනුරාධුර යන කොට්ඨාසවල කළ වැටලීම්වලින් මෙම පිරිස අල්ලාගෙන තිබේ.මෙයින් වැඩියෙන්ම දඩ මුදල් ලැබී ඇත්තේ කොළඹ කොට්ඨාසයෙනි. එම මුදල රුපිය් 6425906 කි.නාවලපිටිය කොට්ඨාසයෙන් රුපියල් 2031005 ක්ද අනුරාධපුර කොට්ඨාසයෙන් රුපියල් 1204385 ක්ද ලැබී තිබිණි.වලංගු ප්‍රවේශ පත්‍රයක් නොමැතිව දුම්රියෙන් ගමන් කරන මගීන් අල්ලා ගැනීම සඳහා 2010 වසර තුළදී විශේෂ වැටලීම් සිදුකරන බව විජය සමරසිංහ මහතා කීය.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>27</day>
    </date>
    <link>http://www.dinamina.lk/2010/01/27/_art.asp?fn=n10012712</link>
    <topic>ඡන්ද කටයුතු සාමකාමීයි</topic>
    <author>බන්ධුල ගුණසේකර සමග ටී. කේ. ආරියදාස (මාලිම්බඩ සමූහ) මාතර දිසා විශේෂ ජස්ටින් කොඩිකාර</author>
    <content>මෙවර මැතිවරණ දිස්ත්‍රික්කය තුළ ජනපතිවරණ ඡන්ද විමසීමේ කටයුතු ඉතාමත් සාමකාමීව සිදුවූ අතර දිස්ත්‍රික්කයට අයත් මැතිවරණ කොට්ඨාශ හත තුළ ඊයේ (26 දා) පස්වරුව දක්වා කිසිදු ගැටුම්කාරී සිද්ධියක් පිළිබඳව වාර්තා නොවූ බව මාතර දිස්ත්‍රික් සහකාර මැතිවරණ කොමසාරිස් ඩී. ඒ. සුනෙත් ලෝචන මහතා ‘දිනමිණ’ට පැවසීය.මාතර දිස්ත්‍රික්කයේ ලියාපදිංචි ඡන්දදායකයන්ගේ සංඛ්‍යාව පන්ලක්‍ෂ හැත්තෑ අටදහස් අටසිය පනස් අටක් (5,78,858) පමණ වන අතර දිස්ත්‍රික්කයට අයත් මැතිවරණ කොට්ඨාශ හත තුළ ඡන්දය ප්‍රකාශ කිරීමේ මධ්‍යස්ථාන හාරසිය හතලිස් දෙකක් (442) පිහිටුවා තිබිණ.මෙවරද ප්‍රධාන මෙහෙයුම් කාර්යාලය හා ගණන් කිරීමේ මධ්‍යස්ථානය ලෙස යොදා ගෙන ඇත්තේ මාතර මැද්දවත්තේ පිිහිටි කාර්මික විද්‍යාලයයි. ඡන්ද ගණන් කිරීමේ මධ්‍යස්ථාන තිස්තුනක් (33) ස්ථාපනය කොට තිබින.මේ අතර මැතිවරණ රාජකාරි කටයුතු සඳහා රජයේ නිළධාරීන් හයදහසකට (6000) අධික ප්‍රමාණයක් යොදවා තිබූ බවද දිස්ත්‍රික්කයේ සාමය ආරක්‍ෂා කිරීම සඳහා පොලිස් නිළධාරීන් දහසකට අධික පිරිසක් යොදවා සිටි බවද දිස්ත්‍රික් තේරීම් බාර නිලධාරිනී ඩබ්. කේ. කේ. අතුකෝරාළ මහත්මිය සඳහන් කළාය.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>27</day>
    </date>
    <link>http://www.dinamina.lk/2010/01/27/_art.asp?fn=n10012713</link>
    <topic>මෙතෙක් තිබූ සියලු උවදුරු දුරුවෙලා බිය සැක නැතිව අප ජීවත් වෙනවා</topic>
    <author>වයිමන් හෙට්ටිආරච්චි</author>
    <content>හමුදාවේ රැකවරණ මුරකාවල් නොමැතිව මෙවැනි ගමනක් ඒම සිහිනයක් බවට පත්වී තිබුණා. එහෙත් අද එම ඛේදනීය තත්ත්වය වෙනස් වී අපටත් නිදහසේ අරුණළු ලැබී තිබෙනවා.නැගෙනහිර වාකරේ ප්‍රදේශයේ සිට මුල්ලේරියාව ජාතිකළමා අධ්‍යාපන පදනමේ එන්සෙත් බෞද්ධ පාසල වෙත සුහද චාරිකාවේ යෙදුණු සිසු සිසුවියෝ අප සමග කීහ.සිසු සිසුවියන් 100 කට අධික පිරිසක් ඇතුලත් වී සිටි අතර මෙය එම ප්‍රදේශයේ සිට සුබ පැතුම් රැගෙන පැමිණ 15 වෙනි කණ්ඩායම විය.වට ගම් දනව් වල පිහිටි පාසල් 10 ක පමණ සිසු සිසුවියෝ කණ්ඩායමට අයත් වූහ. ගුරුවර ගුරුවරියෝ සහ මවුපියවරු ද වැඩිහිටියෝද ඔවුන් සමග පැමිණ සිටියහ. විදුහල්පති ආචාර්ය බදගිරියේ සෝමවංශ ස්වාමීන් වහන්සේ ප්‍රධාන ගුරු මණ්ඩලයේත් සිසු පිරසගේ මෙන්ම එම මවුපියන්ගේත් සෙනෙහෙබර ආදරය ලැබ අන්‍යොනය සුහද බවින් සිව් දිනක් ගත කළහ.නේවාසික පහසුකම් ආහාර පාන සියල්ල නොඅඩුව සැපයිණි. කොළඹ හා අවට ප්‍රධාන රාජ්‍ය ආයතන හා අධ්‍යාපනය අතින් වටිනාකමින් යුත් ස්ථාන රැසක් නැරඹීමටද කරුණු හැදෑරීමට ද ඔවුනට අවස්ථාව සැලසිනි.එම ප්‍රදේශවල සිට සිසු කණ්ඩායම් මෙයට පෙර රැගෙන ඒමේදී විසි තිස් දෙනෙකුගෙන් පමණ යුත් හමුදා /කවලුන් පිරිසක්ද ඒම සිරිතක්ව පැවතියත් මෙවර එවැන්නක් නොවීම විශේෂ සිද්ධියකි.යුද බිය තිබූ දවස් වල අපි නිතරම බයෙන් තැති ගැනීමෙන් තමයි පසුවුණේ. දෙමසකට වාර ගණනක් මැරි මැරී උපදිනවා. කීයක් හෝ උපයා ගැනීම පිණිස පාන්දරින් පිටත්වන තාත්තලා ගෙදර එන තුරු අපි ඉන්නේ පණ බයෙන් ගහෙන් වැලෙන් නෙලා ගන්නා ගෙඩියක් පළතුරක් රැගෙන සිදාදියට යන අම්මලා නැන්දලා ආපසු එනතුරුත් එහෙමයි.ඇදිරි වැටීගෙන විට කුමක් හෝ කා බී නැතහොත් කුසගින්නෙන්ම හෝ කුප්පි ලාම්පුව නිවා එකට ගුලිවී නිදා ගන්නවා. සමහර පවුල් රෑ ගත කරන්නේ පිටස්තර තැන්වල. අවටින් ඇසෙන වෙඩි හඬ බෝම්බ පුපුරණ හඬ අපේ කන් සිදුරු කිරීමට සමත් වෙනවා.පාසල් බොහොමයක් පාළුවට ගිහිල්ලයි තිබුණෙ. උගන්වන්න ගුරුවරු නැහැ සිටියත් සමහර ඉස්කෝල වල එක්කෙනයි දෙන්නයි. දැන් ඒ සියලු උවදුරු දුරු වී එළිය වැටෙන්නට පටන් අරන්. ගෙවල් ;බාහොමයකට දැන් විදුලිය ලැබිලා. ගුවන් විදුලි යන්ත්‍ර ටී. වී. යන්ත්‍ර ක්‍රියාත්මකයි. ගම්බද පාරවල් කොන්ක්‍රීට් දැමෙනවා.රෑ දවල් ඕනෑම ගමනක් යන්න එන්න පුළුවන්. මගුලක් මරණයක් උනාම නෑදෑයන්ට හිතවතුන්ට බිය සැක නැතිව එක්රැස් වන්න පුළුවන්. ත්‍රස්තවාදීන් හෝ හමුදා නිලධාරීන් විටින් විට අපේ ගෙවල් පරීක්ෂා කරන්න දැන් එන්නේ නැහැ.ඔය ගොල්ලොත් එක්ක මේ වගේ් සතුටින් ගත කරන්න ආයෙත් එනවා යැයි පවසමින් සියලු දෙනාටම ආයුබෝවන් කී ඔව්හු සතුටත් දුකත් මුසු මුහුණින් යුතුව සෝමවංශ හිමියන්ගේ දෙපා වැද සෙසු අයටද ආචාර කර ආපසු ගියහ.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>27</day>
    </date>
    <link>http://www.dinamina.lk/2010/01/27/_art.asp?fn=n10012714</link>
    <topic>සහන මිලට භාණ්ඩ ලබා ගැනීමටසතොස ශාඛා 300ක් ඇති කරනවා</topic>
    <author>හෝමාගම සංචාරක මංජුල හිරිපිටිය</author>
    <content>ජනාධිපති මහින්ද රාජපක්ෂ මහතා පසුගිය එජාප ආණ්ඩුව විසින් අඩපණ කර වසා දැමීමට සැලසුම් කරන ලද සතොස සහ සමූපකාර ව්‍යාපාරය නංවාලීම සඳහා එතෙක් පැවැති බදු ඉවත් කර සහන රැසක් ලබාදුන් බවත් මේ නිසා අද සෑම ප්‍රදේශයකම ජනතාවට පහසු මිල ගණන් යටතේ අත්‍යවශ්‍ය භාණ්ඩ ලබා ගැනීමේ අයිතිය තහවුරු වී තිබෙන බවත් වෙළෙඳ අලෙවි සංවර්ධන, සමූපකාර හා පාරිභෝගික සේවා ඇමැති බන්දුල ගුණවර්ධන මහතා පැවැසීය.ඒ මහතා එසේ පැවැසුවේ එකසිය පනස් වැනි සතොස ශාඛාව කහතුඩුව නගරයේ විවෘත කළ අවස්ථාවේදීය. මෙහිදී වැඩිදුරටත් අදහස් දැක් වූ ඇමැති ගුණවර්ධන මහතා මෙසේද පැවැසීය.එකසිය පනස් වැනි සතොස ශාඛාව හෝමාගම මැතිවරණ කොට්ඨාසයේ කහතුඩුව නගරයේ විවෘත කිරීමට හැකිවීම පිළිබඳ සතුටු වෙනවා. දීර්ඝ කාලයක් සතොස පැවැතියත් රට පාලනය කළ ආණ්ඩු එය සාර්ථක ව්‍යාපාරයක් ලෙස පවත්වාගෙන යෑමට කටයුතු කෙළේ නැහැ. 2005 වසරේදී ජනාධිපති මහින්ද රාජපක්ෂ මහතා බලයට පැමිණීමෙන් පසු නව සැලැසුමක් යටතේ සතොස සුපිරි වෙළෙඳසල් ජාලාවක් ඇති කළා.අද මෙරට වැඩිම සුපිරි වෙළෙඳසැල් ජාලය වන්නේ සතොසයි.පසුගිය එජාප ආණ්ඩු සමයේ සතොස ව්‍යාපාරය අඩපණ කිරීමට කටයුතු කළා. ඒ පෞද්ගලික සුපිරි වෙළෙඳසල් දියුණු කිරීමට අවශ්‍ය නිසයි. මේ නිසා සතොසේ සේවය කළ විශාල පිරිසකගේ රැකියා අහිමිවුණා.ජනාධිපති මහින්ද රාජපක්ෂ මහතා සතොසට ලබාදුන් සහන නිසා පසුගිය දෙසැම්බර් මාසයේ සතොස ආදායම රුපියල් ලක්ෂ එක්දහස් දෙසිය ඉක්මවා තිබෙනවා. සෑම ප්‍රදේශයකම සිටින ජනතාවට අත්‍යවශ්‍ය භාණ්ඩ තරගකාරී සහන මිල ගණන් යටතේ ලබා ගැනීමට සතොස ශාඛා ජාලය තුන්සීය දක්වා වර්ධනය කරනවා.බස්නාහිර පළාත් සභා මන්ත්‍රී තිලකරත්න රාජපක්ෂ, හෝමාගම ප්‍රාදේශීය සභාවේ මන්ත්‍රීවරුන් වන සුනිල් පෙරුම්බුලි, ඒ. ඩී. කුමාරසිරි, බන්දුල රන්ජන් ඉලේපෙරුම, කමල් චන්දන, සතොස සභාපති තිලක් ප්‍රනාන්දු යන මහත්වරු මේ අවස්ථාවට සහභාගි වූහ.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>27</day>
    </date>
    <link>http://www.dinamina.lk/2010/01/27/_art.asp?fn=n10012715</link>
    <topic>‘මතට තිත’ තැබීමෙන් කතුන්ටවිශාල සැනසීමක් ලැබිලා</topic>
    <author>මාදම්පේ සමූහ - ඒ. පී. ගුණරත්න</author>
    <content>මහින්ද චින්තන වැඩසටහන මගින් ක්‍රියාත්මක කළ 'මතට තිත' නිසා අද කාන්තාවන්ට විශාල සැනසීමක් ලැබී තිබෙනවා යැයි සමස්ත ලංකා නිදහස් පක්‍ෂ කාන්තා සංවිධානයේ ප්‍රධාන ලේකම් බස්නාහිර පළාත් සභා මන්ත්‍රීනි අශෝකා ලංකාතිලක මෙනවිය පැවසුවාය.ඒ මහත්මිය එසේ කීවේ හලාවත හරින්ද්‍ර මාවත පිහිටි ධීවර නියොජ්‍ය ඇමැති නියෝමාල් පෙරේරා මහතාගේ නිවසේ පැවැති හලාවත ශ්‍රී ලංකා නිදහස් පක්‍ෂ කාන්තා සංවිධානයේ රැස්වීමකදීය.ජනඝෝෂා, පාද යාත්‍රා පවත්වමින් එදා ශශ්‍රී ලංකා නිදහස් පක්‍ෂය ශක්තිමත් කිරීමට කටයුතු කළ ජනාධිපතිවරු හතර දෙනකුට නිමකරන්න බැරි වුණ යුද්ධය නිමකළා. අද සියලු දෙනාට නිදහසේ ජීවත්විය හැකි යුගයක් උදාවෙලා තිබෙනවා.බස්නාහිර පළාත් සභා මන්ත්‍රී ගුණසිරි ජයනාත් මහතාජනාධිපති මහින්ද රාජපක්‍ෂ මහතා මව්බිමට ආදරය කරන මව් බිම සිප ගත්ත නායකයෙක්. මේ වන විට මහින්ද චින්තන වැඩපිළිවෙළ පොරොන්දු සියයට අනූවකට වැඩි ප්‍රමාණයක් ඉටු කර අවසන්. යෝෂිත රාජපක්‍ෂ පුතා ශශ්‍රී ලංකා නාවික හමුදාවට සම්බන්ධ කර ක්‍රියාවෙන් යුද්ධයට දායක වූ නායකයෙක් මහින්ද රාජපක්‍ෂ මහතා.වයඹ පළාත් සභා මන්ත්‍රී සුදත් චන්ද්‍රසේකර මහතාමහින්ද රාජපක්‍ෂ ජනාධිපතිතුමාගේ සේනාධි නායකත්වය යටතේ යුද්ධය ජයග්‍රහණය කර මව්බිම බේරා දුන්නාට මේ පොළොවේ පය ගහන හැම මිනිහෙක්ම එතුමාට සදා ණය ගැතියි. කළගුªණ සලකන පුද්ගලයෙක් හැටියට එක්සත් ජාතික පක්‍ෂයේ පුත්තලම දිස්ත්‍රික් පාර්ලිමේන්තු මන්ත්‍රී සිහිනය අමතක කර මහින්ද රාජපක්‍ෂ මහතා විජයග්‍රහණය කිරීමට එක්වූවා.හලාවත ශ්‍රී ලංකා නිදහස් පක්‍ෂ ප්‍රධාන සංවිධායක ධීවර නියෝජ්‍ය ඇමැති නියෝමාල් පෙරේරා මහතාඅද කල්පිටිය සංචාරක කලාපයක් කර තිබෙනවා. ජනතාවට සමීප හොද අමාත්‍යංශයක් ජනාධිපතිතුමා ලබාදී තිබෙනවා. ධීවර නියෝජ්‍ය ඇමැතිවරයා ඛ්ැටියට පුත්තලම දිස්ත්‍රික් ජනතාව හැටියට පුත්තලම දිස්ත්‍රික් ජනතාව ඇතුළු ලංකාවාසී ජනතාවට සුවිශාල මෙහෙවරක් ඉටු කර තිබෙනවා.මුදලට සීමා කළ නොහැකි සාමයක් උදා කරදී ඇති මහින්ද රාජපක්‍ෂ මහතා විජයග්‍රහණය කිරීමට හලාවත ආසනයේ සියලුම ශශ්‍රී ලංකා නිදහස් ශාඛා සමිති තරුණ සංවිධාන කාන්තා සංවිධාන ශක්තිමත් කර තිබෙනවා.මේ අවස්ථාවට සමස්ත ශ්‍රී ලංකා නිදහස් පක්‍ෂ කාන්තා සංවිධානයේ උපලේකම් බියට්‍රිස් දිසානායක උප සභාපති අරුන්දතී ජයකොඩි මහත්මීහු ද සහභාගි වූවාය.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>27</day>
    </date>
    <link>http://www.dinamina.lk/2010/01/27/_art.asp?fn=r1001271</link>
    <topic>රුපියල් ලක්ෂ පනහක වියදමින්දුම්මල මෝදර ඇළ අලුත්වැඩියා කරනවා</topic>
    <author>කළුතර දිස්ත්‍රික් සංචාරක</author>
    <content>දුම්මල මෝදර ඇළ දිගු කාලයකින් අලුත්වැඩියා කළේ නැහැ. නමුත් වරින් වර අලුත් වැඩියාවන් කළත් ඒවා නිසි ලෙස සිදු වුණේ නැහැ. එනිසා ජාතිය ගොඩනැඟීමේ අමාත්‍යාංශය මඟින් රුපියල් ලක්ෂ 50ක වියදමින් මෙම ඇළ අලුත්වැඩියා කටයුතු ඇරැඹුවා යැයි ජාතිය ගොඩනැඟීමේ හා යටිතල පහසුකම් ඇමැති රෝහිත අබේගුණවර්ධන මහතා පැවැසීය.ඇළේ අලුත්වැඩියා කටයුතු නිරීක්ෂණය කිරීමේ චාරිකාවක යෙදෙමින් ඇමැතිවරයා පයාගල දී එසේ පැවැසීය.ඇමැතිවරයා මෙසේ ද කීය.මේ ප්‍රධාන ඇළ මාර්ගයට කළුතර ආසනයේ ග්‍රාම සේවා වසම් 08ක් සහ බේරුවල ආසනයේ ග්‍රාම සේවා වසම් 11 ක් සම්බන්ධ වෙනවා.මගේ උපන්ගම වන පයාගල හරහා මේ ඇළ මාර්ගය ගලා යනවා. පුරන්ව පවතින අක්කර 900කින් යුක්ත පයාගල මහා වෙල් යාය යළි ඇස්වැද්දීමට හැකි වෙනවා.එම ප්‍රදේශයේ සහල් නිෂ්පාදනය වැඩි වීමෙන් එහි මිලට යම් බලපෑමක් ඇති වෙනවා. ප්‍රධාන මාර්ග ආසන්නව පැවැති පුරන් කුඹුරු දැන් යළිත් අස්වැද්දීමට පටන් අරන්.රජයේ මැදිහත් වීමෙන් පොහොර සහනාධාරය ලබා දීමත්, ඇළ වේලී ප්‍රතිසංස්කරණයත් ඊට හේතු වී තිබෙනවා.එදා මන්ත්‍රීවරයකුට ලැබුණේ ලක්ෂ 50ක මුදලක් පමණයි. එය මුළු දිස්ත්‍රික්කයටම වියදම් කිරීමටයි සිදු වුණේ.මා කළුතර ආසනයට පමණක් රුපියල් ලක්ෂ 1556ක් ලබා ගෙන තිබෙනවා.එමෙන්ම බේරුවලට ද අති විශාල මුදලක් ජාතිය ගොඩනැඟීමේ අමාත්‍යාංශය මඟින් ලබාගෙන තිබෙනවා.අපේ හමුදාව එල්. ටී. ටී. ඊ . ය අල්ලා ගෙන සිටි මායිම් ආක්‍රමණය කළා, යුද්ධය නැමැති කඩතුරාවෙන් එදා රටේ සංවර්ධනය වැසී තිබුණා. අද ත්‍රස්තවාදය අවසන් කරලා. රටේ සංවර්ධනය සිදු වෙනවා. මහින්ද රාජපක්ෂ ජනාධිපතිතුමා අපට කීවේ උතුරු නැෙඟනහිර ත්‍රස්තවාදය ගැන මා බලාගන්නම් දකුණේ සංවර්ධනය ඔබලා කැර ගෙන යන්න කියලයි.මාතෘ භූමිය නිදහස් කරගෙන මහා පරිමාණ ව්‍යාපෘතිත් මෙන්ම ගමේ සංවර්ධනයත් සාර්ථකව සිදු වෙනවා. රුපියල් ලක්ෂ 50කට වැඩි මූල්‍ය දායකත්වයකින් ක්‍රියාත්මක කරන දුම්මල මෝදර ඇළ ප්‍රතිසංස්කරණයෙන් කළුතර හා බේරුවල ග්‍රාම නිලධාරි වසම් 23 කට අයත් පුරන් කුඹුරු අක්කර 1000කට අධික ප්‍රමාණයක් දෙකන්නයේ අස්වැද්දීමට හැකියාව ලැබෙනවා.බේරුවල ප්‍රාදේශීය සභාවේ සභාපති ප්‍රසන්න සංජීව මහතා මහින්ද චින්තන ප්‍රතිපත්තිය අනුව ‘අපි වවමු’ ‘රට නඟමු’ වැඩසටහන යටතේ කළුතර දිස්ත්‍රික්කයේ කළුතර ආසනයේ කෘෂි කර්මාන්තයේ විශාල සංවර්ධනයක් අද ඇති වී තිබෙනවා. මෙම වැඩසටහන රුපියල් ලක්ෂ 50ක් වැය කරමින් මෙම ප්‍රධාන ඇළ ප්‍රතිසංස්කරණය කාලෝචිත ක්‍රියාවක්.සම්බන්ධීකරණ ලේකම් රෝහණ අබේගුණවර්ධන මහතා ඇතුළු විශාල පිරිසක් මෙම නිරීක්ෂණ චාරිකාවට සහභාගී වූහ.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>27</day>
    </date>
    <link>http://www.dinamina.lk/2010/01/27/_art.asp?fn=r1001272</link>
    <topic>ප්‍රාදේශීය සභා තුනකටනව සභාපතිවරු</topic>
    <author>ඇල්පිටිය විශේෂ</author>
    <content>නියාගම , කරන්දෙණිය සහ වැලිපිටිය දිවිතුර ප්‍රාදේශීය සභා තුනටම නව සභාපතිවරු තුන් දෙනෙක් ඉකුත්දා පත්කර ඇත.නියාගම ප්‍රාදේශීය සභාවේ සභාපති සම්පත් අතුකෝරළ කරන්දෙණිය ප්‍රාදේශීය සභාවේ සභාපති එස්. එල්. ජයවීර හා වැලිපිටිය දිවිතුර ප්‍රාදේශීය සභාවේ සභාපති ලසන්ත විජේනායක යන මහත්වරු මෙවර දකුණු පළාත් සභාවට තේරී පත් වීමෙන් හිස් වූ සභාපති තනතුරු සඳහා මෙම පත්වීම් කර ඇත.නියාගම ප්‍රාදේශීය සභාවේ උප සභාපතිව සිටි ප්‍රසාද් වීරක්කොඩි කරන්දෙණිය ප්‍රාදේශීය සභා මන්ත්‍රීවරයෙකු වූ ගාමිණී අමරවංශ සහ වැලිපිටිය දිවිතුර ප්‍රාදේශීය සභාවේ උප සභාපති ගුණසිරි ලොකුගේ යන මහත්වරුන් මෙම ප්‍රාදේශීය සභා සභාපතිවරුන් ලෙස ඉකුත් දා පත්කර ඇත.මේ අතර මෙම ප්‍රාදේශීය සභා වල මන්ත්‍රී පුරප්පාඩු තුනක්ද මේ වන විට පුරවා ඇති අතර ඒ සඳහා නව මන්ත්‍රීවරු තිදෙනෙක් පත් කර ඇත.නියාගම ප්‍රාදේශීය සභා විපක්ෂ නායකව සිටි එක්සත් ජාතික පක්ෂය නියෝජනය කළ ජී. සුනිල් ප්‍රනාන්දු මහතාගේ හදිසි අභාවය නිසාද මන්ත්‍රීධූරයක් සඳහා නව මන්ත්‍රීවරයකු පත්කර ඇති අතර මේ වන විට එම ප්‍රාදේශීය සභාවට මන්ත්‍රීවරු දෙදෙනකු අලුතෙන් පත්කර ඇත.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>27</day>
    </date>
    <link>http://www.dinamina.lk/2010/01/27/_art.asp?fn=r1001273</link>
    <topic>ක්ෂණික ආපදාවන්ට මුහුණදීමට රත්නපුරය සූදානම්</topic>
    <author>කුරුවිට සමූහ රූපිකා කේ.බණ්ඩාර</author>
    <content>ඕනෑම ක්ෂණික ආපදාවකට මුහුණදීමට රත්නපුර දිස්ත්‍රික් ආපදා කළමනාකරණ ඒකකය සූදානම් බව ආපදා කළමනාකරණ සම්බන්ධීකාරක ලුතිනන් කර්නල් එස්.එම්.පී.බී.අභයරත්න මහතා පවසයි.ප්‍රාදේශීය ලේකම් කොට්ඨාස 17ක් තුළ පිහිටි වසම් 575 තුළම ප්‍රාදේශීය ආපදා කමිටු පිහිටුවා ඇත. කුරුවිට , ඇළපාත, රත්නපුර, නිවිතිගල, පැල්මඩුල්ල, අයගම, කලවාන, කොලොන්න කොට්ඨාස වැඩි වශයෙන්ම ආපදාවන්ට ලක්වේ.ආරක්ෂක ස්ථාන ලෙස තෝරා ගන්නා උස් ස්ථානවලට අවශ්‍ය සියලු පහසුකම් සලසා ඇති අතර ඉහළ ජලාධාර ප්‍රදේශවල සවිකිරීම සඳහා වර්ෂාමාන 150ක් ගෙන්වා ඇත.පැය 24 පුරා වැඩකරන හදිසි මෙහෙයුම් මැදිරියක් ද ඇත. ක්ෂණිකව මුළු දිස්ත්‍රික්කයේම ක්‍රියාත්මක කළ හැකි හදිසි ආපදා සන්නිවේදන ජාලයක් ස්ථාපිත කිරීමට නියමිත ය. ක්ෂණික ආපදා සඳහා දැනට ලක්ෂ 18ක ඉතිරියක් පවතී.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>27</day>
    </date>
    <link>http://www.dinamina.lk/2010/01/27/_art.asp?fn=r1001274</link>
    <topic>මාර්ගය ඉක්මනින්අලුත්වැඩියා කර දෙන්න</topic>
    <author>රත්තොට විශේෂ</author>
    <content>රත්තොට දන්කන්ද හරහා පොල්වත්තකන්ද මාර්ගයේ කිලෝමීටර් පහේ සැතපුම් කණුවේ සිට ඉහළට ඇති මාර්ගය දැඩි ලෙස අබලන්වී පවතී.මාර්ගයේ ගල් හා තාර ගැල වී විශාල වළවල් හෑරී තිබේ. වැසි දිනවලදී මෙම මාර්ගයේ ගමන් කළ නොහැක.මාස 03කට පමණ පෙර මාර්ගය සෑදීමට බැකෝ යන්ත්‍රයෙන් කාණු හාරා ඇතත් මෙතෙක් කිසිම වැඩක් සිදු නොකළ බව දඩගොල්ල ප්‍රදේශයේ සමාජ සේවක ඩබ්ලියූ .බී.ලේනාවල මහතා පැවැසී ය.පොල්වත්තකන්ද දක්වා ශ්‍රී ලංගම බස් රථය හා සෙසු රථ වාහන මේ නිසා ගමන් කළ නොහැකි යැයි ජනතාව පවසති.මෙම මාර්ගය ඉක්මනින් අලුත්වැඩියා කර දෙන්නැයි ජනතාව ඉල්ලා සිටිති.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>27</day>
    </date>
    <link>http://www.dinamina.lk/2010/01/27/_art.asp?fn=r1001275</link>
    <topic>පවුල් පන්සියයකටකෘෂි උපකරණ හා කුරුඳු පැළ</topic>
    <author>රත්නපුර විශේෂ</author>
    <content>මහින්ද චින්තනය අර්ථවත්කරමින් ග්‍රාමීය ප්‍රදේශවල දිළිඳු පවුල්වල ආර්ථිකය නංවා ආදායම් වැඩි කරලීම අරමුණු කර ගනිමින් රත්නපුර දිස්ත්‍රික්කයට අයත් අයගම ප්‍රාදේශීය ලේකම් කොට්ඨාසයේ පවුල් 500ක් සඳහා රුපියල් ලක්ෂ 34 ක් වටිනා කෘෂි උපකරණ කට්ටල් සහ කුරුඳු පැළ පසුගියදා බෙදා දුනි.සබරගමු පළාත් සභාවේ පළාත් මාර්ග, ග්‍රාමීය සංවර්ධන සහ සංචාරක ඇමැති ජානක වක්කුඹුර මහතා ගේ ප්‍රදානත්වයෙන් කෘෂි උපකරණ සහ කුරුඳු පැළ බෙදා දීම සිදුවිය.රුපියල් ලක්ෂ 18 ක් වටිනා කෘෂි උපකරණ රුපියල් ලක්ෂ 16ක් වටිනා අක්කර 1 / 2 අවශ්‍ය වන කුරුඳු පැළද මෙහි දී බෙදාදුනි.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>27</day>
    </date>
    <link>http://www.dinamina.lk/2010/01/27/_art.asp?fn=r1001276</link>
    <topic>කාගේ වගකීමක්දැයි නොබලාජනපති මාර්ග සංවර්ධනය කළා</topic>
    <author>එ.මු. විජේරත්න බංඩාර කුරුණෑගල අතිරේක දිස්ත්‍රික් විශේෂ</author>
    <content>ජනාධිපතිතුමා මහජන අවශ්‍යතාවන් සොයා බලා ප්‍රායෝගිකව ඉටුකරන නායකයෙක්. වගකීම පළාත් සභාවට ද ප්‍රාදේශීය සභාවට ද කියා නොබලා එතුමා මාර්ග සංවර්ධනය කිරීමට පියවර ගෙන තිබෙනවායැයි මහාමාර්ග හා මාර්ග සංවර්ධන ඇමැති ටී. බී. ඒකනායක මහතා කීය.කුරුණෑගල, බමුණගෙදර කොස්ගහමුල හන්දියේ සිට හෙරලියාවල දක්වා වූ කුරුණෑගල ප්‍රාදේශීය සභාවට අයත් මාර්ගය කොන්ක්‍රීට් කිරීමේ කටයුතු ආරම්භ කිරීමෙන් අනතුරුව පැවැති උත්සවයේදී ඇමැතිවරයා මේ බව පැවසීය.ඒ මහතා මෙසේ ද කීවේය, යුද්ධයක් තිබුණත් රටේ හැම අංශයකම සංවර්ධනයක් සිදුවෙමින් පවතිනවා. මෙයට හේතුව ජනාධිපතිතුමා රටට ලබාදුන් නිවරැදි නායකත්වයයි. මේ අනුව අපේ අමාත්‍යංශය දිවයිනේ හැම ප්‍රදේශයකම – ගමනැඟුම සංකල්පය යටතේ මාර්ග ඉදිකරගෙන යනවා.අධිවේගී මාර්ග, පාලම්, ගුවන් පාලම්, උමං මාර්ග මේ අතර ප්‍රධාන තැනක් ගෙන තිබෙනවා. මෙය උතුර, දකුණ කියා වෙනසක් නැහැ. ඒ 9 මාර්ගය විවෘතයි. යාපනයට දැන් නිදහසේ ගමන් කළ හැකි වී තිබෙනවා. මේ නිසා නාගදීප විහාරස්ථානය වැඳ පුදා ගැනීමට පමණක් දිනකට පනස් දහසකට වැඩිපිරිසක් ගමන් කරනවා. යුද්ධයෙන් බැට කෑ ජනතාව අද අසීමිත නිදහසක් බුක්ති විදිනවා.එදා අපි ජීවත් වුණ තත්ත්වය අපට අමතක නැහැ. රැකියාවට නගරයට ගිය අය ආපසු නිවසට එනතුරු මග බලාගෙන සිටියා. දරුවන් වගේ ම මවු පියොත් පාසලට ගියා. දරුවා ඉගෙන ගෙන එනතුරු පාසලේ ගේට්ටුව ළඟට වී බලාගෙන හිටියා. දැන් ඒ යුගය ජනාධිපතිතුමා අවසන් කර තිබෙනවා. නිදහසේ ඕනෑම තැනකට ආගිය හැකියි.දැන් ආරම්භ වී ඇත්තේ රට ගොඩනඟන යුගයයි. යුද්ධයක් තිබුණත් රටේ හැමතැනකම දැවැන්ත සංවර්ධන යෝජනාක්‍රම – ආරම්භ කොට නිමවෙමින් පවතිනවා. ගම නැගුම හා මග නැගුම යටතේ ගමට සංවර්ධනය ගලාගෙන එනවා.තමන්ගේ ගම සංවර්ධනය කිරීම කෙරෙහි ගැමි ජනතා තුළ විශාල උනන්දුවක් පවතිනවා. මේ සංවර්ධනය පක්ෂයකට ජාතියකට සීමාවන්නේ නැහැ.මාර්ගයක් හැදුන විට එහි අයිතිය ඇත්තේ බුලත් කොළයට ඡන්දය දුන් අයට පමණක් නොවේ. එහෙත් අපි කලගුණ දන්නා මිනිසුන්. එම නිසා අපේ යුතුකම ඉටුකිරීමට පැකිලීමක් නැහැ. අද මුල්ගල් තැබූ මෙම මාර්ගයට මුදල් වෙන්කොට ඇති අතර කඩිනමින් නිමකර දෙනවා.පළාත් මාර්ග ඉංජිනේරු මංජුලා මාරසිංහ,, ජස්ටින් හේරත් හා දසනායක යන මහත්ම මහත්මීහු ද මෙහි දී කතා කළහ.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>27</day>
    </date>
    <link>http://www.dinamina.lk/2010/01/27/_art.asp?fn=r1001277</link>
    <topic>කුරුවිට පුරන් කුඹුරු 68ක් අස්වද්දයි</topic>
    <author>කුරුවිට සමූහ</author>
    <content>කුරුවිට ප්‍රාදේශීය ලේකම් කොට්ඨාසය තුළ මෙවර පුරන් කුඹුරු හෙක්ටයාර් 68ක් වගා කළ බව ගොවිජන සේවා කාර්යාලය කියයි.ගිය කන්නයේ පුරන් කුඹුරු අක්කර 170ක් වගා කළ බවද, ගොවීන්ට 50% ක සහනාධාර මත බිත්තර වී ලබාදුන් බවද එම කාර්යාලය පවසයි.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>27</day>
    </date>
    <link>http://www.dinamina.lk/2010/01/27/_art.asp?fn=r1001278</link>
    <topic>ගිනිගත්හේන නගරය රාත්‍රි කාලයට අඩ අඳුරේ</topic>
    <author>ගිනිගත්හේන විශේෂ</author>
    <content>අඹගමුව ප්‍රාදේශීය සභාව මගින් පාලනය වන ගිනිගත්හේන නගරය රාත්‍රි කාලයට අඩ අඳුරේ පවතී. ඇතැම් වීදි ලාම්පු අක්‍රීය තත්ත්වයක පැවතීම නිසා මෙවැනි තත්ත්වයක් උදා වී ඇත. ගිනිගත්හේන නගරය කොළඹ, මහනුවර හා හැටන් ප්‍රධාන මාර්ග සම්බන්ධ වන ස්ථානයකි.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>27</day>
    </date>
    <link>http://www.dinamina.lk/2010/01/27/_art.asp?fn=r1001279</link>
    <topic>කළුතර රජයේ ඉඩම්වලගැටලු ගොඩ ගැහිලා</topic>
    <author>බුලත්සිංහල විශේෂ</author>
    <content>බුලත්සිංහල හා මදුරාවල ප්‍රාදේශීය ලේකම් කොට්ඨාසවල රජයේ ඉඩම් නිරවුල් කිරීමට මිණුම් කටයුතු කරන ලෙස කළුතර දිස්ත්‍රික් මිනින්දෝරු කාර්යාලවලට නියෝග නිකුත් කළද ඒවායේ මිණුම් කටයුතු සිදු නොවීම නිසා ජනතාවගේ ඉඩම් ගැටලුවලට විසඳුම් ලබාදීම දිනෙන් දින අතපසු වෙමින් පවතී.විශේෂයෙන් රජයට අයත් ඉඩම්, බලෙන් අල්ලාගෙන ඇති ඉඩම් , විවිධ කටයුතු සඳහා පවරා දී ඇති ඉඩම් වල මිණුම් කටයුතු පිළිබඳව ගැටලු විශාල සංඛ්‍යාවක් මෙම ප්‍රාදේශීය ලේකම් කාර්යාලවල පවතී.මිණුම් නියෝග ක්‍රියාත්මක කිරීමට අදාළ මිනින්දෝරු නිලධාරින් නොපැමිණීම නිසා මෙම තත්ත්වය උදා වී තිබේ. දැනට මෙම ප්‍රාදේශීය ලේකම් කොට්ඨාස දෙකේ පමණක් මෙවැනි ගැටළු 300ක් පමණ ඇති බවද වාර්තා වේ.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>27</day>
    </date>
    <link>http://www.dinamina.lk/2010/01/27/_art.asp?fn=r10012710</link>
    <topic>මාර්ගයේ අලුත්වැඩියාවටජනතා ප්‍රසාදය</topic>
    <author>යක්කලමුල්ල විශේෂ</author>
    <content>රුපියල් මිලියන 1690 වියදමින් ගාල්ල දෙණියාය මාර්ගය සංවර්ධනය කෙරේ. නිදහසින් පසු ප්‍රථම වතාවට මෙම සංවර්ධන කටයුතු ලෝක බැංකු ආධාර යටතේ සිදුකැරේ.කි. මී. 79.8 දුරකින් යුත් ගාල්ල - දෙනියාය මාර්ගය මේවනවිට මුලුමනින්ම කාපට් කොට දෙපස පැතිකාණු සහ පාලම් බෝක්කු ඉදිකොට තිබේ.දෙණියාය , කොටපොළ, පිටබැද්දර, අකුරැස්ස, කනංකේ, ඉමදූව ආදි නගර රැසක ජනතාවට සෙත සෙත සැලසේ.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>27</day>
    </date>
    <link>http://www.dinamina.lk/2010/01/27/_art.asp?fn=r10012711</link>
    <topic>නෙළුව නගරයඅලුත් වෙයි  </topic>
    <author>අකුරැස්ස සමූහ තේජා විද්‍යාරූප</author>
    <content>පැරැණි ගොඩනැඟිලි කීපයකට පමණක් සීමාවූ නෙළුව කඩමණ්ඩිය අද වාණිජ නගරයක් බවට සංවර්ධනය වෙමින් පවතී.පැරැණි කඩ ඉවත්වී ගොඩනැඟිලි සංකීර්ණ ඉදිකර ඇත. නගරය තුළ රාජ්‍ය බැංකු සහ පෞද්ගලික බැංකු පහසුකම් සලසා ඇති අතර සතොස, සමූපකාර, සුපිරි වෙළෙඳ සංකීර්ණ, බස් නැවතුම් පොළ, තැපැල් කාර්යාලය, ප්‍රාදේශීය ලේකම් කාර්යාලය, ගොවිජන කේන්ද්‍රය, පොලීසිය ආදියෙන් සමන්විත වේ. මේ නගරයේ අඩු පාඩුවක් ව ඇති රෝහලද ඉදිකිරීමේ මූලික කටයුතු ද අරඹා ඇත.මහජන ක්‍රීඩාංගණයද නගරය අසළ ඉදිකොට ඇති අතර එය සංවර්ධනය කිරීමේ කටයුතුද ක්‍රියාත්මක කොට ඇත්තේ රුපියල් ලක්ෂ 40ක වියදමකිනි.දකුණු පළාත් ග්‍රාමීය ආර්ථික ප්‍රවර්ධන ව්‍යාපෘතිය මගින් ක්‍රියාත්මක කරන ලද සතිපොළ සංවර්ධන වැඩ සටහන යටතේ රුපියල් ලක්ෂ 200ක වියදමින් වෙළෙඳ කුටි 235කින් යුත් මහජන පොළක්ද ඉදිකොට ඇත්තේ ප්‍රදේශයේ කෘෂි බෝග නිපදවන්නන්ගේ සහ පාරිභෝගිකයන්ගේ පහසුව සඳහා ය.මේ අතර ළමා ක්‍රීඩාංගණයක්ද අත්පන්දු පිටියක්ද ඉදිකිරීමට නෙළුව ප්‍රාදේශීය සභාව සැලසුම්කොට ඇත.කුඩා තේ වතු හිමියන්ගේ පහසුව සඳහා නගර සීමාව තුළ ඉදිකොට ඇති නෙළුව තේ කම්හල තේ නිෂ්පාදනයේ සාර්ථක ප්‍රගතියක් පෙන්නුම් කරයි.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>27</day>
    </date>
    <link>http://www.dinamina.lk/2010/01/27/_art.asp?fn=s1001271</link>
    <topic>ශ්‍රී ලංකා-ඕස්ට්‍රේලියා අවසන් පූර්ව තරගය අද</topic>
    <author>ෆවුස් මොහොමඩ්</author>
    <content>අයි.සී.සී. අවුරුදු 19 න් පහළ ලෝක කුසලාන ක්‍රිකට් තරගාවලියේ දෙවැනි අවසන් පූර්ව තරගය අද (27) ශ්‍රී ලංකාව සහ ඕස්ට්‍රේලියාව අතර නවසීලන්තයේ ලින්කොන් හි දී පැවැත්වේ.‘සී’ කාණ්ඩය නියෝජනය කරමින් තරග වැදුණු ශ්‍රී ලංකා කණ්ඩායම පළමු වටයේ දී සිම්බාබ්වේ පිල කඩුලු 8 කින්ද, කැනඩාව ලකුණු 134කින්ද පරාජයට පත් කිරීමට සමත් වූ අතර නවසීලන්තයට කඩුලු 7 කින් පරාජය විය.අර්ධ අවසන් පූර්ව තරගයේදී ප්‍රබල දකුණු අප්‍රිකාවට එරෙහිව තරග වැදුනු ශ්‍රී ලංකාව එහි දී ලකුණු 146 ක විශිෂ්ට ජයග්‍රහණයක් අත්කර ගැනීමට සමත් විය.‘බී’ කාණ්ඩය යටතේ තරග වැදුණු ඕස්ට්‍රේලියාව පළමු වටයේ දී අමෙරිකා එක්සත් ජනපදය ලකුණු 108කින්ද, අයර්ලන්තය ලකුණු 209 කින්ද පරාජයට පත් කළ අතර දකුණු අප්‍රිකාවට කඩුලු 2 කින් පරාජය විය.අර්ධ අවසන් පූර්ව තරගයේදී නවසීලන්තයට එරෙහිව ලකුණු 62ක ජයග්‍රහණයක් හිමි කර ගැනීමට ඔවුහු සමත්වූහ.ශ්‍රී ලංකාවචතුර පීරිස් (නායක) කිත්රුවන් විතානගේ (උපනායක) ඇන්ඩ්‍රි බෙරෙන්ජර්, අක්ෂු ප්‍රනාන්දු, රුෂාන් ජලීල්, ලහිරු ජයරත්න, මධුක ලියනපතිරණගේ, නදීර රාජගුරු, භානුක රාජපක්ෂ, රුමේෂ් බුද්ධික, ධනුෂ්ක ගුණතිලක, චරිත් ජයම්පති, උදාර ජයසුන්දර, කසුන් මධුසංඛ, දෙනුවන් රාජකරුණා, යශෝධ ලංකා.ඕස්ට්‍රේලියාවමිචේල් මාෂ් (නායක) ටොම් බීටොන්, ජැක්සන් කොලෙමන්, බෙන් ඩෝගල්, ජෝෂ්, හැස්ල්වුඩ්, ඇලිස්ටර් මාක්ඩර්මොට්, කේන් රිචඩ්සන්, ඇඩම් සම්පා, ටිම් ආම්ස්ට්‍රෝං, නික් බකනන්, ලූක් ඩොරන්, ජේසන් ෆ්ලෝරොස්, ඇලෙක්ස් කීත්, නික් මැඩිසන්, ටොම් ප්‍රිෆිට්, බ්‍රයන් මැක්ෆැඩින්.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>27</day>
    </date>
    <link>http://www.dinamina.lk/2010/01/27/_art.asp?fn=s1001272</link>
    <topic>මේ වසරේදී ඉන්දියාව සමග තවත් ටෙස්ට් තරගාවලියක්</topic>
    <author>ෆවුස් මොහොමඩ්</author>
    <content>ඉන්දියාව සමග තරග 3 කින් සමන්විත ටෙස්ට් තරගාවලියක් ශ්‍රී ලංකාවේදී පැවැත්වීමට ශ්‍රී ලංකා ක්‍රිකට් ආයතනය බලාපොරොත්තු වේ. ටෙස්ට් තරගාවලියට පසු නවසීලන්තයත් එක්වන තුන්කොන් එක්දින ක්‍රිකට් තරගාවලියක්ද පැවැත්වීමට අපේක්ෂා කරන බව ශ්‍රී ලංකා ක්‍රිකට් ආයතනයේ ලේකම් නිශාන්ත රණතුංග මහතා පැවසුවේය.මේ තරගාවලිය බොහෝ දුරට ජූලි අගෝස්තු මාසවලදී පැවැත්වෙනු ඇතැයි ද මේ සම්බන්ධව ඉන්දියාවේ සහ නවසීලන්තයේ තීරණය බලාපොරොත්තුවෙන් සිටින බවද ඔහු වැඩිදුරටත් පැවසුවේය. එක්දින තරගාවලිය ජූලි 9 දා සිට 24 දක්වාද ටෙස්ට් තරග මාලාව ජූලි 28 දා සිට අගෝස්තු 15 දක්වා ද පැවැත්වීමට නියමිතය.2010 වසර සඳහා ශ්‍රී ලංකාවට මේ වන විට කොදෙව් පිල සමග ටෙස්ට් තරග 2 ක් සහ එක්දින තරග 3 ක් ලැබී ඇත. එම තරගාවලිය මේ වසර අවසානයේ පැවැත්වීමට නියමිතය.ඉන්දීය පී‍්‍රමියර් ලීග් තරගාවලියේදී පකිස්තානු ක්‍රීඩකයන් නොසලකා හැරීම නිසා දෙරට අතර උද්ගත වී තිබෙන උණුසුම් තත්ත්වය අනුව මේ වසරේ ජූනි මාසයේ ඉන්දියාවේ පැවැත්වීමට නියමිත ආසියානු කුසලාන තරගාවලිය එහි නොපැවැත්වෙන ලකුණු දැන් පහළ වී තිබේ.එය එසේ වුවහොත් ආසියානු කුසලාන තරගාවලිය ශ්‍රී ලංකාවේ පැවැත්වීමට හැකියාව තිබෙන අතර ශ්‍රී ලංකාව සත්කාරක රට බවට පත් නොවුවහොත් බංග්ලාදේශය ආසියානු කුසලාන තරගාවලියේ සත්කාරක රට බවට පත් වනු ඇත.මේ වසරේ මැද භාගයේදී දකුණු අපි‍්‍රකාවේ ලෝක කුසලාන පාපන්දු තරගාවලිය පැවැත්වීමට නියමිතය. ශ්‍රී ලංකා ක්‍රිකට් ආයතනයේ ලේකම්වරයාට අනුව ඒ කාලසීමාව තුළ ආසියානු කුසලාන තරගාවලිය පැවැත්වීමට කටයුතු යෙදීමෙන් වාණිජමය මට්ටමෙන් කෙතරම් දුරට බලපාන්නේදැයි සොයා බැළිය යුතු වන අතර වානිජමය ලෙස අවාසිදායක තත්ත්වයක් උදාවන්නේ නම් ඊට වෙනත් දින වකවානුවක් යොදා ගැනීම උචිත වනු ඇත.ආසියානු කුසලාන ක්‍රිකට් තරගාවලිය මෙහෙවනු ලබන ආසියානු ක්‍රිකට් කවුන්සිලය විසින් මේ සම්බන්ධව මේ මාසය අවසන්වීමට පෙර තීරණයක් ගැනීමට නියමිතය.මැයි මාසයේදී පැවැත්වීමට නියමිත අයි.සී.සී. විස්සයි-20 තරගාවලියට පසු සිම්බාබ්බේහි දී ශ්‍රී ලංකාව, බංග්ලාදේශය සහ සිම්බාබ්බේ අතර තුන්කොන් තරගාවලියක් පැවැත්වීමට නියමිතය.එක්දින තරග 3 කට සහ විස්සයි-20 තරගයට සහභාගි වීම සඳහා සැප්තැම්බර් මාසයේදී ශ්‍රී ලංකාව ඕස්ට්‍රේලියාවේ කෙටි සංචාරයක නිරතවීමට ද නියමිතය.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>27</day>
    </date>
    <link>http://www.dinamina.lk/2010/01/27/_art.asp?fn=s1001273</link>
    <topic>සාන්ත ජෝසප් ත්‍රිත්ව පරදවයි</topic>
    <author>උපනන්ද ජයසුන්දර මහනුවර ක්‍රීඩා විශේෂ</author>
    <content>අන්තර් පාඨශාලා ක්‍රිකට් තරගයකින් කොළඹ සාන්ත ජෝසප් විදුහල විසින් මහනුවර ත්‍රිත්ව විදුහල පරදවා ඉනිමක සහ ලකුණු 13ක ජයක් වාර්තා කරන ලදී. සාන්ත ජෝසප් විදුහල වෙනුවෙන් ඩී. දම්බරගේ තරගය පුරාම (ඉනිම් දෙකේදීම) ලකුණු 92කට කඩුලු 8ක් ලබාගත් අතර ඊ. සිල්වා ලකුණු 87ක් ලබාගත්තේ ය.ත්‍රිත්ව විදුහල: පළමු ඉනිම (ඕවර් 35.3) සියල්ලන් ම දැවී 118යි: එන්. දික්වැල්ල 24, කේ. අමුගොඩ 20, සී. කුමාර 43ට 4, ඩී. දම්බරගේ 36ට 3දෙවැනි ඉනිම (ඕවර් 39.2) සියල්ලන්ම දැවී 167යි : කේ. ජයසූරිය 43, කේ. අමුගොඩ 22, එම්. සාජිත් නොදැවී 45, ඩී. දම්බරගේ 56ට 5, සි. කුමාර 43ට 3යි, එස්. ජයතිලක 16ය 2යි.සාන්ත ජෝසප් විදුහල පළමු ඉනිම (ඕවර් 84) කඩුලු 9ට ලකුණු 198යි එස්. සමරවික්‍රම 40, ඊ. සිල්වා 87, ජේ. ජයසිංහ 28, ආර්. කතිල් 44, ඩී. දම්බරගේ නොදැවී 29, ඒ. අනාස් 68ට 3, කේ. ජයසූරිය 258ට 2, එස්. වික්‍රම 105ට 3.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>27</day>
    </date>
    <link>http://www.dinamina.lk/2010/01/27/_art.asp?fn=s1001274</link>
    <topic>ජස්ටින් හෙනින් අවසන් පූර්ව වටයට</topic>
    <author>මෙල්බර්න් (ඒ. එෆ්. පී)</author>
    <content>සත්වතාවකදී ග්‍රෑන්ඩ් ඩිලෑම් සූරතා දිනූ බෙල්ජියමේ ජස්ටින් හෙනින් නැවත ජගත් ටෙනිස් පිටියට පා තැබීමෙන් අනතුරුව ග්‍රෑන්ඩ් ඩිලාම් තරගාවලියක සූරතාව දිනා ගැනීමේ සිහිනයට ආසන්න වෙමින් සිටින්නීය. ඇය ඕස්ට්‍රේලියානු විවෘත ටෙනිස් තරගාවලියේ ඊයේ පැවැති අර්ධ අවසන් පූර්ව තරගයේදී රුසියාවේ නාදියා පෙත්‍රෝවා 7 - 6 ක් සහ 7 - 5 ත් ලෙස පරාජය කරමින් අවසන් පූර්ව වටයට පිවිසී සිටින්නීය.අවසන් පූර්ව වටයේදී හෙනින් සමඟ තරග වැදීමට නියමිතව ඇත්තේ තවම ජගත් ශ්‍රේණිගත කිරිම්වලට නොපැමිණි චීනයේ ශෙන් ජී ය ශෙන් ජී ඔස්ට්‍රේලියානු විවෘත ටෙනිස් තරගාවලියක අවසන් පූර්ව වටයට පිවිසි පළමුවැනි චීන ක්‍රීඩිකාව බවට පත්වූයේ අර්ධ අවසන් පූර්ව වටයේදී රුසියාවේ මාරියා කිරිලෙන්කෝ 6 - 1 ත් සහ 6 - 3ත් ලෙස පරාජය කිරීමෙනි. 27 හැවිරිදි හෙනින් 2008 මැයි මාසයේදී ක්‍රීඩාවෙන් සමුගත් අතර යළි ටෙනිස් බිමට පා තැබුවේ පසුගිය මාසයේදීය.මේ අතර මේ තරගාවලියේ පිරිමි අංශයේ අර්ධ අවසන් පූර්ව තරගයකදී ජගත් ටෙනිස් ශ්‍රේණිගත කිරීම්වල 7 වැනි ස්ථානයේ පසුවන අමෙරිකාවේ ඇන්ඩි රොඩික් පරාජය කරමින් අවසන් පූර්ව වටයට පිවිසීමට ක්‍රෝඒෂියාවේ මැරින් සීලින් සමත් වූයේය.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>27</day>
    </date>
    <link>http://www.dinamina.lk/2010/01/27/_art.asp?fn=s1001275</link>
    <topic>අම්බලන්ගොඩ ශ්‍රී දේවානන්ද විදුහලට බැඩ්මින්ටන් ජයක්</topic>
    <author/>
    <content>ශ්‍රී ලංකා පාසල් බැඩ්මින්ටන්, සංගමය මෙහෙය වූ ‘ආනන්ද අලහකෝන් අනුස්මරණ’ සමස්ත ලංකා බැඩ්මින්ටන් තරගාවලියේ වයස 12 න් පහළ ‘සී’ කොටසේ බාලිකා සූරතාව අම්බලන්ගොඩ ශ්‍රී දේවානන්ද කණ්ඩායමට හිමි විය.ගාල්ල රිච්මන්ඩ් විද්‍යාලයීය ගෘහස්ථ ක්‍රීඩාගාරයේදී මේ තරග පැවැත්විණි. ජයග්‍රාහී කණ්ඩායම (ඉදිරිපෙළ වමේ සිට) ඉන්දු අප්සරා, එස්. ඒ. තරිදි රුවනිකා. (මැද පෙළ වමේ සිට) නියෝජ්‍ය විදුහල්පති ජයසේන එගොඩගේ, ක්‍රීඩා පුහුණු ආචාරිනී ධම්මිකා ප්‍රියානි මහත්ම මහත්මීන් (පසුපෙළ වමේ සිට)තරුෂි ශෂි ප්‍රභා නිමේෂනී, රශ්මී ද සිල්වා, නිපුනි නිර්තා, දුනිෂා මල්කී (නායිකා) ඡායාරූපයේ වෙති. ඡායාරූපය - බලපිටිය සමූහ දිලිප් නිශ්ශංක</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>27</day>
    </date>
    <link>http://www.dinamina.lk/2010/01/27/_art.asp?fn=s1001276</link>
    <topic>ගුවන් හමුදාවේ ක්‍රීඩකයන්ගෙන්ශ්‍රී ලංකාවට රන් පදක්කම් 3ක්</topic>
    <author>ෆවුස් මොහොමඩ්</author>
    <content>සිංගප්පුරුවේ පැවැති 13 වැනි පොදු රාජ්‍ය මණ්ඩලීය ජූඩෝ ශූරතාවලියේදී ශ්‍රී ලංකාවට රන් පදක්කම් 3ක් හිමිකර දීමට ශ්‍රී ලංකා කණ්ඩායම නියෝජනය කරමින් තරගාවලියට සහභාගි වූ ශ්‍රී ලංකා ගුවන් හමුදාවේ බලගණ නායක මංජුල වීරසිංහ සහ නායක ගුවන් භට පී. ඩී. සෙනරත් සමත් විය.අවුරුදු 30 - 40 වයස් කාණ්ඩයේ කිලෝ ග්‍රෑම් 73 බර පංතිය සහ විවෘත අංශය නියෝජනය කරමින් මංජුල වීරසිංහ රන් පදක්කම් 2ක් දිනාගත් අතර පී. ඩී. සෙනරත්ට රන් පදක්කම හිමිවූයේ කිලෝග්‍රෑම් 66 බර පංතියේ තරගයෙනි.එම රන් පදක්කම් 3ට අමතරව රිදී පදක්කම් 8ක් සහ එක් ලෝකඩ පදක්කමක් දිනා ගනිමින් ශ්‍රී ලංකාව තරගාවලියේ පස්වැනි ස්ථානය හිමි කර ගැනීමට සමත්විය.රටවල් 11ක් තරග වැදුණු මේ තරගාවලියේ සමස්ත සූරතාව හිමි වූයේ ඉන්දියාවටය. අනුසූරතාව දකුණු අපි‍්‍රකාව දිනාගත් අතර සිංගප්පුරුවට තෙවැනි ස්ථානය හිමිවිය.රන් පදක්කම් - මංජුල වීරසිංහ - (අවුරුදු 30 - 40 වයස් කාණ්ඩය ) කි.ග්‍රෑ 73 බර පංතිය සහ විවෲත අංශයපී. ඩී. සෙනරත් කි.ග්‍රෑ. 66 බර පංතියරිදී පදක්කම් - සරත් කස්තුරිආරච්චි ( අවුරුදු 40 - 50 කාණ්ඩය) කි.ග්‍රෑ 73 බර පංතියපී. එස්. කුමාරවංශ - ( අවුරුදු 40 - 50 කාණ්ඩය ) කි.ග්‍රෑ. 81 බර පංතියචන්දන කුමාර - කි.ග්‍රෑ. 81පී. සී. පුෂ්පකුමාර - කි.ග්‍රෑ. 66එල්. ඒ. ක්‍රිෂාන්ත, ටී. කේ. සෝමරත්නකාන්තාඅයේෂා මධුවන්ති ( කනිෂ්ඨ අංශය)- කි.ග්‍රෑ 44ලෝකඩ - තිලංක පෙරේරා -කි. ග්‍රෑ. 81</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>27</day>
    </date>
    <link>http://www.dinamina.lk/2010/01/27/_art.asp?fn=f1001272</link>
    <topic>පුරාවස්තු ගිලිනනූතන බහිරවයෝ</topic>
    <author>රසිකා සෝලංගආරච්චි</author>
    <content>”පුරාවස්තු කොල්ලකෑම අපට අලුත් ආරංචියක් නොවේ. හොර රහසේත්, ප්‍රසිද්ධියෙත් පුරාවස්තු කොල්ලකෑම්, නිදන් හොරු පිළිබඳ බොහෝ දේ අපට නිතර අසන්නට දකින්නට ලැබේ. ආරක්‍ෂා කළ යුතු පුරාවස්තු කොල්ලකෑමට ජනතාවට සිදුවන්නේ ඇයි? එසේ කරන්නේ ඇයිදැයි වෙනමම විමසිය යුත්තකි. අපටත් බොහෝ සේ සමානකම් දක්වන මේ කතාව බල්ගේරියාවෙනි. එහි බොහෝ දේ අපට ද නෑකම් නොකියන්නේ ද?”පුරාවිද්‍යාඥ ජෝර්ජි කිටෝව් මහත් වේගයෙන් වැඩ කරමින් සිටියි. පුරාණ ත්‍රේසියානු (Thracian) පාලකයන්ගේ සොහොන් ගැබ්, මාස ගණනක් තිස්සේ සම්ප්‍රදායික ක්‍රමයට අතින් කැණීම් කරමින් සිට ඔහු පසුගිය සතිය තුළ බැකෝ යන්ත්‍ර හා බුල්ඩෝසර් ආශ්‍රයෙන් බොහෝ ප්‍රවේසමෙන් පුරාවස්තු මතුකර ගනිමින් සිටියේ ය.ඒ ක්‍රමය හැර ඔහුට වෙනත් විකල්පයක් නැත. ඒ මන්දැයි ඔහු පහදයි. එනම් සෑම විට ම හොර රහසින් පුරාවිද්‍යා භූමියට ඇතුළු වීමට සිටින කොල්ලකරුවෝ සෑම තැනක ම සිටින හෙයිනි.”මා ළඟ තියෙනවාට වඩා හොඳ මැෂින් කොල්ලකරුවන් ළඟ තිබෙනවා. මම උත්සාහ කරන්නේ ඔවුන් විනාශ කරන්න හදන දේවල් ආරක්‍ෂා කරගන්නයි. මම හිතන්නේ මම හුඟක් සාර්ථක වෙලා කියලයි. මොකද මේ වෙනකොට කොල්ලකරුවෝ බොහෝ දෙනෙක් වැඩ නවත්තලා නිසා; කිටෝව් පවසයි.ඇතැමුන්ට වීරයෙකු වන කිටෝව් තවත් පිරිසකට සතුරෙක් වෙයි. ඒ පුරාවස්තු කොල්ලකරුවනට ය. කිටෝව් ගේ සෝවියට් සගයෝ ඔහුගේ ක්‍රමවේද අධ්‍යයනය කරමින් සිටිති.‘මම හිතන්නේ අතින් විතරක් වැඩ කරන එක කාලය නාස්ති කිරීමක්.’ ඔහු කියයි. ඔහුගේ කඩිනම් බව, නිවැරැදි බව සමහරුනට ප්‍රශ්නයකි. එහෙයින් කිටෝව් පුරාවස්තු හඹායන්නෙකු ලෙස ඔව්හු චෝදනා කරති.ඔහු සෝබනයට පුරාවස්තු පෙන්වා ජනපි‍්‍රය වීමට තැත්කරන ප්‍රදර්ශක පුරාවිද්‍යාඥයකු ලෙස ද ඇතැම්හු කියති. ඔහු සිය සොයාගැනීම් ගැන ජනමාධ්‍යයට ගෙතූ කතා කියන බවට ද ඇතැම්හු චෝදනා කරති. එහෙත් ඔහුට පක්‍ෂපාතී පිරිස පෙන්වා දෙන්නේ බල්ගේරියාවේ විශාලත ම කෞතුකාගාරයේ තිබෙන රන් හා රිදීයෙන් නිර්මිත පුරාවස්තුවලින් අඩක් ම කිටෝව් ගේ ගවේෂණවලින් සොයාගත් ඒවා බව ය. අතිශය අලංකාර මාල සහ කරාබු, විසිතුරු අඬු සහිත කෝප්ප, රවුම් බඳුන්, කෙණ්ඩි, ඔලිව් අතුවලින් සියුම් ලෙස කැටයම් කළ අලංකාර ඔටුන්න, රජුගේ කාන්තිමත් වෙස්මුහුණ ඒ අතර තිබේ. යම් හෙයකින් මේවා කිටෝව් විසින් සොයා ගනු නොලැබුණි නම් නිසැකයෙන්ම කොල්ලකරුවන් සතුවනු ඇත.රන් ආකරබොහොමයක් කොල්ලකරුවනට බල්ගේරියාව යනු අඩු තරමින් ක්‍රි. පූ. 4000 කාලයේ වැළලී ගිය රන් ආකර බඳු වස්තුව පිරුණු ස්වර්ණ භූමියකි. ශතවර්ෂ ගණනාවක් තිස්සේ ආසියාව සහ බටහිර යුරෝපය අතර වූ යුදමය සම්බන්ධය නිසා ආක්‍රමණිකයෝ, ජයග්‍රාහකයෝ, සෙබළු, සංචාරකයන්, වෙළෙන්දෝ බල්ගේරියාවේ ගැවසුණහ. ඒ සියල්ලෝ ම තම සලකුණු එහි තබා ගියහ. දැන් ඒ සියල්ල පෞරාණික වස්තූ®න් ය. ගොඩගත් අයෙකුට “සල්ලි ගොඩගන්නා වැනිය.ත්‍රේසියානු රාජකීය සොහොන් ගැබ ක්‍රි. පූ. පස්වන හා තුන්වන සියවසේදී පමණ ගොඩනඟන ලද්දකි. කොල්ලකරුවනට මේ සොහොන් ගැබ් ඉතා ලෙහෙසි ඉලක්කයන් විය. ගණ සරුවට වැඩුණු පඳුරු බොහෝ ඈත පිහිටා තිබූ මේ සොහොන් ගැබ් වටා විවිධ කතා ගෙතී තිබිණි.කිටෝව් වැඩ කරමින් සිටි කසාන්ලක් සානුවේ සැතපුම් 50 ක් පමණ දිගට විහිදුණු පස් ගොඩැලි වැනි මෙවැනි සොහොන් ගැබ් දහස් ගණනක් විය. බෙලිකන් කඳු පාමුල රෝස වගාවන්ට ද මේවායින් බාධා ඇතිවුණි. එමෙන්ම මෙවැනි පස් කඳු 25000 ක් පමණ බල්ගේරියාවේ සෑම තැනම පාහේ විසිරී තිබේ. මේ පැරැණි භූමියේ තණ පඳුරු කපා දමා හෑරූ අගල් නිසා අලුත් දුර්ග මතු වී තිබේ. ඇතැම් කොල්ලකරුවෝ පුරාවස්තු කොල්ලකෑමට සොහොන් ගැබ් බිඳ එහි ඇතුළු වූහ. එහෙත් රන් රිදී වෙනුවට ඔවුනට හමුවූයේ පිංතාරු කළ මල් බඳුන්, ලෝකඩ ප්‍රතිමා හෝ බිතු සිතුවම් කැබලිය. එහෙත් ඒවාටද “පෞරාණික” (Antique) වෙළෙඳපොළෙහි හොඳ මිලක් ලැබිය හැකිය.මේ පුරාණ වස්තු සම්භාරය බල්ගේරියානු රජයේ දේපොළක් වෙයි. රජය සමෘද්ධිමත් කාලයේ දී ඊට විශාල වැදගත්කමක් ද ලැබී තිබිණි. 1949 දී පැනගුරිස්තේ නගරයට නුදුරින් උළු සෑදීම පිණිස මැටි හාරමින් සිටි සොහොයුරන් තිදෙනෙකුට නියම රන් කුට්ටිවලින් පිරුණු වසර 2000 ක වඩා පැරැණි යැයි සැලකිය හැකි භාජනයක් හමු විය. සෝවියට් පාලනයට ඒ වන විට රට නතු වී තිබිණි. නව ආඥාදායක රජය නීති කඩකරන්නන් කෙරෙහි දරුණු ලෙස සැලකුවේය. එහෙයින් සහෝදරයන් තිදෙනා තමන් සොයා ගත් වස්තුව රජයට භාර දුන්හ. හදිසියේ ලැබුණු මේ ධනය විකිණීමට උත්සාහ දරා අවදානමක් ගැනීමට ඔවුනට වුවමනා නොවී ය.බිඳ වැටීමඑසේ ම 1985 දී රොහොසෙන් ගම්වැසියෙක් ඉතා සුරක්‍ෂිතව වළලා තිබූ රන් හා රිදී භාජන 165 ක් ඔහුගේ එළවළු කොටුවේ වැඩ කරමින් සිටිය දී සොයා ගත්තේ ය. ඔහු ද මේ මිල කළ නොහැකි ධනය රජයට බාර දුන්නේය. දැන් මේ පුරාවස්තු දෙවර්ගයම කෞතුකාගාරයට වී විඩාහරියි.එහෙත් මේ තත්ත්වය වර්තමාන බල්ගේරියාවේ සිදුවන්නේද? එසේ වන්නේ නැත. 1989 දී සෝවියට් රාජ්‍යය බිඳවැටීමත් සමඟ බල්ගේරියාව ද බිඳ වැටිණි. කම්හල් වසා දමන්නට බලකැරිණි. අද ඉතිරි වී තිබෙන ඒවා ද හිස්ව ගොසිනි. සිය දහස් ගණන් මිනිසුන් තවමත් රැකියා විරහිත ය. වැඩි දෙනෙකුට අඩුම තරමේ මාසයකට ඩොලර් 200 ක ආදායමක් පවා උපයා ගැනීමට නොහැකි ය. පෙර පැවතී මධ්‍යම පංතිය බිඳ වැටී අවසාන ය. වැඩි දෙනෙක් ජීවත්වීම සඳහා කොල්ලකෑමේ යෙදෙති. ඔවුන් එය නම් කරන්නේ අඳුරු පුරාවිද්‍යාව වෙත නැවත යාමක් වශයෙනි.”බල්ගේරියාවේ ඉන්ඩියානා ජෝන්ස් ලෙස හඳුන්වන ජනපි‍්‍රය පුරාවිද්‍යාඥයකු වන නිකොලායි ඔචාරොව් පවසන්නේ බල්ගේරියාවේ පුරාවස්තු වෙළෙඳාම මත්ද්‍රව්‍ය වෙළෙඳාමටත් වඩා ලාභදායී වී ඇති බව ය. සමහර විට ඒ තත්ත්වය සත්‍ය විය හැකි ය. ඇතැම් විට බලධාරීන් පවා මේ තත්ත්වයෙන් වාසි ගන්නවා විය හැකිය.සියලු දෙනාම කතාන්දරය දනිති. නගරාධිපතිවරයා තම සගයන් හා පවුලේ අය සමඟ සංචාරයේ යන විට අලුතින් සොයා ගත් දේවලට එබී බලයි. පුරාවස්තු කණිමින් සිටියදී අල්ලා ගත් කොල්ලකරුවන් (තම රථය කාණුවක් අසල නවතා කොල්ලකෑමට සහභාගි වූ පොලිස් නිලධාරියෙකු ඇතුළුව) පුරාණ කාසි, ආභරණ කෞතුකාගාරයෙන් අතුරුදන් වූ මිලියන කීපයක ඩොලර් වැනි දේ නිසැකයෙන් ම එහිදී දැක ගත හැකි ය.කොල්ලකරුවන්ට කොමිස්සොපියා නගරයේ දකුණු කෙළවරේ කඩවීදියේ ඉඩ පොඩිත්තක අකුලන මේස මත පැරැණි යතුරුලියන, දෙවැනි ලෝක සංග්‍රාම සමයේ පදක්කම් හා බීට්ල්ස් කණ්ඩායමේ ඇල්බම ආදිය තබා තිබේ. මේවා පැරැණි බඩු මූට්ටු විකුණන ස්ථාන ය.”එතැන ඉඳලා පාර්ලිමේන්තුවට මීටර් 50 ක් විතර ඇති”ඔචාවොර් පවසන්නේ කේන්තියෙනි.”මං දැක්කා ත්‍රේසියන් මංගල අශ්ව කරත්තේ කෑලි විකුණන්න දාලා තියනවා. කාසි, ගාංචු එහෙමත් තිබුණා. හොරට හදපුවා නෙවෙයි. ඇත්තම ඒවා.”රන් රිදී ප්ලැටිනම් ආදී වටිනා ලෝහ කැබලි කැටයම් කළ ගල් වර්ග, ඉහළ කලාත්මක වටිනාකමක් ඇති විසිතුරු මැටි භාණ්ඩ, පුරාවස්තු එකතු කරන බල්ගේරියානුවෝ ද මිලට ගනිති. ඒ ගැන කිසිවකු විමසන්නේ ද නැත. මෙවැනි පුද්ගලයන්ගෙන් කොල්ලකරුවන්ට “කොමිස්” ලැබෙන බවටත් අපරාධ ඇතිකිරීම සම්බන්ධයෙන් කොල්ලකරුවන්ටද සම්බන්ධයක් ඇති බවටත් කටකතා පැතිරී තිබේ.නමුත් ඇත්ත වශයෙන් ම මෙය ආයුධ දරණ මිනිසුන්ගේ මැදිහත්වීම මත සිදුවන නීති විරෝධී හුවමාරුවකි. ඒ පිළිබඳ තොරතුරු කිසිවකු දන්නේ නැත. ඒවා හුවමාරු කර ගැනීමට කැමති අය ද නැත. අවම වශයෙන් මේ පුරාවස්තු රට තුළවත් තිබෙන්නේ නම් පොදු සමාවක් යටතේ හෝ උපක්‍රමශීලීව ඒවා ලබාගෙන කාටත් දැක බලා සතුටුවීම පිණිස කෞතුකාගාරයක තැබිය හැකි වනු ඇත.මෙය ජාත්‍යන්තර හොර බඩු ජාවාරමේ අඳුරුම ව්‍යාපාරයේ සෙවණැල්ලක් බඳුය. හොඳ ම පුරාවස්තු බල්ගේරියාව හැර ගොස් ඇති බව “ඔච්රොව්” කියයි.”වියනාව ලන්ඩනය, සූරිච්වල ඉන්න හැමෝම වගේ මේ සම්බන්ධකම් හොඳට දන්නවා. මම ළඟදී බර්ලිනයේ ඇන්ටික් සාප්පුවකට ගියා. ඒක පිරිලා තිබුණේ බල්ගේරියානු පුරාවස්තුවලින්. කාටද හරියට ම අනුමාන කරන්න පුළුවන් කොච්චර පුරාවස්තු මේ රටෙන් කොල්ලකෑවද කියලා. එහෙම ගණන් ගැනීමක් කරන්න පුළුවන් නම් හොර බඩු අපනයනයෙන් යුරෝපයෙන්ම අංක එක බල්ගේරියාව වෙයි.”ඉතිහාසයට ආදරය කරන පුද්ගලයන්ට මෙය විනාශකාරී පුවතකි. අලුත් වස්තු විද්‍යාව තවමත් එරට උරාගෙන නැත. කොහේ බැලුව ද දක්නට ලැබෙන්නේ ඉතිහාසය හා බැඳුණු වසර දහස් ගණනක් පැරැණි පාෂාණ තට්ටුව වැනි දේ ය. කොතැන හෑරුවද පැරැණි දෙයක් හමුවේ. උදාහරණයක් ලෙස සෝනියා උමං මාර්ගය ආවරණය කර ගත් පෙදෙසේ පිහිටි රෝමානු ගඩොල් බිත්තිය දැක්විය හැකිය. දැන් එය පොළව යට ඇති මහල් කීපයක් අතර වූ කුඩා කෞතුකාගාරයක් බඳුය.දේශ සීමා අරගල අතර ඇති මේ බෝල්කන් රාජ්‍ය ආශි‍්‍රත ප්‍රදේශවල තිබෙන ඉතිහාසමය සාක්‍ෂි දෙක ඉතා වැදගත් ය. භූමියට ඇති හිමිකම තහවුරු වන බැවිනි. බල්ගේරියාවේ සෑම නගරයකම එම ප්‍රදේශයෙන් ම සොයා ගත් පුරාවස්තුවලින් පිරි කෞතුකාගාර තිබේ.අරමුදල්සෑම සති අන්තයක ම සෑම වයසක ම සෑම පංතියක ම ගැහැනු පිරිමි මේවා නැරඹීමට යොමුවනු ඇත.”1989 ප්‍රජාතන්ත්‍රික වෙනසින් පස්සේ අපිට කෑම බීම පවා නැති තරමට දුප්පත් වෙලා හිටිය අවුරුදුවලදී පවා අපේ කෞතුකාගාරවලට නරඹන්නෝ ආවා.”සොෆියා නගරයේ ජාතික ඓතිහාසික කෞතුකාගාරයේ ප්‍රධානියා වන දිමිත්‍රි වෙනේඩාර් පවසයි. අද ඔහු ඒ උදෙසා මහත් කැපවීමෙන් වැඩ කරයි.”නරඹන්නන් ආකර්ෂණය කර ගැනීමට රිදී හා රත්තරන් පුරාවස්තු ටිකක් මට මෙහේට ඕනෑ ඔහු කියයි. එක් අතකින් සෝවියට් ආඥාදායකයෙකු මෙන්ම නිදහස් වෙළෙඳපොළ ධනවතෙක් සේ කටයුතු කරන මේ පුද්ගලයා පුරාවිද්‍යා ගවේෂකයන්ට අරමුදල් සපයා දෙයි. ඔව්හු ඔහුට අවශ්‍ය පුරාවස්තු සපයා දෙති.2004 අගෝස්තුවේ සාමාන්‍ය නිවාඩුවේදී 7000 ක පමණ පිරිසක් කෞතුකාගාරය නැරඹීමට ආහ. වසරකට පසුව ත්‍රේසියානු සොහොන් ගැබකින් රන් පුරාවස්තු සොයාගෙන ප්‍රදර්ශනයට තැබීමෙන් පසුව නරඹන්නන්ගේ සංඛ්‍යාව 68000 දක්වා වැඩිවිය.1998 දී ගවේෂණ සඳහා රජයට මුදල් නැතිවුණා. “අපිට දැන් මේ ක්‍රමය තුළ අපේ මාර්ගය සොයාගන්න වෙලා” දිමිත්‍රිරොව් පවසයි.අනිත් අතට පුරාවිද්‍යා ගවේෂකයන්ට ද තම වැඩ කටයුතු සඳහා සහයෝගය දක්වන කිසිවකු සොයාගැනීමට සිදු වී තිබේ. බොහෝ විට ඔවුනට ගනුදෙනු කිරීමට සිදුවන්නේ එතරම් අලංකාර නොවන ගල්, ඇටකටු, චාම් මැටි භාණ්ඩ සහ ගල් කැට සහ වසරකටම ඩොලර් 10,000 ක් වැනි මුදලක් සමඟය.නමුත් නැවත නැවතත් සිත් ඇදගන්නා සුළු අනාවරණ කරන පුරාවිද්‍යාඥයන්ගේ තත්ත්වය වඩා යහපත්ය. කිටෝව් ඊට හොඳම උදාහරණයයි. වසරකදී ඔහුට ඩොලර් 65000 ක් විදේශීය පදනමකින් ද, බල්ගේරියානු ව්‍යාපාරවලින් ඩොලර් 30,000 ක් ද, දිමිත්‍රිත්‍රොව්ගෙන් ඩොලර් 20,000 ක් ද ලැබිණි. එකතුව ඩොලර් 115000 කි. මේ උනන්දු සහගත අනුග්‍රාහකයන් සහ කොල්ලකරුවන්ගේ ප්‍රශ්නය පුරාවස්තූ®න්ගේ අගය දෙගුණ කරවයි. කිටෝව් වඩාත් වේගයෙන් වැඩකිරීමට හේතුව එයය.කිටෝට වැඩි කාලයක් හෝ ඉවසිල්ලක් හෝ නොවේ.”මම ත්‍රේසියාව නිසා ඔබ සමඟ කතා කිරීමට එකඟ වෙනවා පමණයි. මට ලෝකයට කියන්න ඕනෑ මෙහි ශ්‍රේෂ්ඨ ජාතියක් හිටිය බව.”ඔහු කියයි. නමුත් ඔහු සහ ඔහුගේ සගයින් විසින් අනාවරණය කර ගත් මේ කුඩා සංස්කෘතිය පුරාණ ලෝකයේ දී ම වෙනස්වීම්වලට භාජනය වී තිබිණි. සම්භාව්‍ය ගී‍්‍රක අධිරාජ්‍ය විසින් ඔවුනට උතුරින් සිටි අසල්වැසියන් (ත්‍රේසියානුවන්) හඳුන්වා දී තිබුණේ ම්ලේච්ඡයන් ලෙසය.නමුත් ගී‍්‍රකයන්ගේ බුහුමනට පාත්‍ර වූ වයින් සහ සශ්‍රීකත්වයට අධිපති දෙවියා වූ දියෝනීසස් ත්‍රේසියානුවන්ගේ දෙවියෙකි. එමෙන්ම ගී‍්‍රක පුරාවෘත්තයන්හි වීරයා ද සංගීතඥයා ද වන ඕර්පීස් ද ත්‍රේසියාවෙන් ආවෙකි. එහෙන් මේ ම්ලේච්ඡයන්ගේ සම්ප්‍රදාය හා වටිනාකම් ගී‍්‍රකයන් ණයට ගෙන ඇති බව පැහැදිලිය. එමෙන්ම ත්‍රේසියානුවන්ට සමෘද්ධිමත් හා ශක්තිමත් කලාවක් තිබූ බවද පැහැදිලිය.සංචාරක ආකර්ෂණය”අපට පේනවා, අපේ සංස්කෘතිය ගී‍්‍රක හා ඉතාලි සංස්කෘති වගේම ඉහළ එකක් බව“ ඔචාරොව් පවසයි.කෙසේ වූව ද මේ නටබුන් හා පුරාවස්තු ස්වර්ණමය අවස්ථාවක් උදාකර දී තිබෙන අතර එයින් සංචාරකයන්ගේ ආකර්ෂණය වැඩිකර ගැනීමට ද හැකි වී තිබේ. මුල දී ඒතරම් වටිනාකමක් නොතිබුණු බල්ගේරියානු කළු මුහුදු තීරයේ වෙරළට මේ පෞරාණික භාණ්ඩ නිසා වැඩි වටිනාකමක් හිමි වී තිබේ.වර්නාවේ සිට සොසොපෝල් දක්වා වෙරළ තීරයේ එක දිගට ඉදිවන මහල් හා තනි නිවාස විසිතුරු වර්ණයෙන් පැහැ ගන්වා තිබේ. එහි ඇති දොඹකරවලින් කියාපාන්නේ සුපිරි නිවාස සංකීර්ණ ඉදිවන බවය. දැවැන්ත දැන්වීම් පුවරුවල ඉංගී‍්‍රසි හා ජර්මානු බසින් එම නිවාස විකිණීම සඳහා තොරතුරු පෙන්වයි.නිදන කාමර දෙකක් සහිත නවාතැනක් ඩොලර් 170,000 ක් පමණ වෙයි. පෞරාණික වටකුරු ගල් ඇල්ලූ මාර්ග සහිත අලුත්වැඩියා කරන ලද නිවාසයක් ඩොලර් 700,000 කට ගත හැකිය. මේ බොහොමයක් වෙරළ තීර තවමත් නොකිලිටිය.මේ තත්ත්වය පුරාවිද්‍යාඥයන්ට මිශ්‍ර ඵල සහිත ආරංචියකි. නීතියට අනුව ගොඩනැගිලි තැනීම ආරම්භ නොකළ පුරාවස්තු තිබෙන භූමිවල කැණීම් ආරම්භ කළ හැකිය. නමුත් බොහොමයක් තැන්වල ගොඩනැගිලි තැනීම ආරම්භ වී ඇති හෙයින් පුරාවස්තු විනාශ වී ගොසිනි.සොසොපෝල් හී පුරාවිද්‍යා කෞතුකාගාරයේ අධ්‍යක්‍ෂ දිමිතාර් නොදෝවා සිය පිරිසත් සමඟ බලපත්‍ර සහිතව ගොඩනැගිලි නොමැති වෙරළ තීරුව සුරැකීමට වෙහෙස දරමින් සිටී. මාසයකින් ඇතැම්විට සති හයකින් සෑම වෙරළකම වැඩකටයුතු අවසන් කිරීමට හැකිවනු ඇත.එහෙයින් ඔවුන් ද ලහිලහියේ වැඩ කරන අතර කිටොව් මෙන් තමන්ට හසුවෙන හැම පුරාවස්තුවක්ම රැකගැනීමට කටයුතු කරමින් සිටිති.සොසොපෝල් හී වෙරළ තීරයේ ළඟ ළඟ පිහිටි සොහොන් අතර ගශ්‍රීක සොහොන් බිමක් ද පුරාවිද්‍යාඥයන් විසින් අනාවරණය කරගෙන තිබේ. උරහිසේ ලෝකඩ ඇණයක් සහිත ඇටසැකිල්ලක්, මැටි බඳුන්වල කොටස් කීපයක් හැරෙන්නට වටිනා වස්තූන් එයින් මතු වී නොමැත. නමුත් අධිරාජ්‍යවාදී ඉතිහාසය පිළිබඳ වැදගත් සාක්‍ෂි එමඟින් සපයයි.එසේ වුණත් දැනටමත් සොහොන් බිමේ සමහර කොටස් ඉවත් කර ගොඩනැගිලි තැනීම ආරම්භ කර තිබේ. පුරාවස්තුවල ඉරණම කෙබඳු විය හැකිද? සොහොන් බිමට පිටුපසින් පිහිනුම් තටාක හා නිවාස ඉදිවෙමින් තිබෙන අතර “විකිණීමට” යන බැනරවලින් ඒවා වැසී යමින් පවතී. එහි ඉදිරිපස ගඩොල් බිත්තිවලින් පුරාවිද්‍යා බිම වැසී යන අතර බරැති මිටි හා රවුම් කියත්වල ඝෝෂාවෙන් පළාතම පිරී යයි.නව කැනීම්අඩ කවාකාර මුහුදු බොක්ක ආශි‍්‍රත ප්‍රදේශයේ කැණීම් කළ කොටස් සංචාරකයනට පෙනෙන සේ තිබේ. වැලි රහිත, ගලින් නිමකළ මිටි තාප්පවලින් පෙන්නුම් කරන්නේ පැරැණි ශ්‍රීක වෙරළබඩ මාර්ගයකි. එක් පසෙක පැහැදිලිවම පෙනෙන සොහොන් බිමකි. එහි විශාල මැටි නළ ද මතු වී තිබේ.මුල් කාලීන ඉංජිනේරු ශිල්පය විදහා දක්වන මේ බිමේ සිට බලන විට නව ගොඩනැගිලිවල රළු කොන්ක්‍රීට් තට්ටු සහිත සැකිලි පෙනේ. පොතු ගැලවූ ගස් ආධාරක සේ සිටවූ වහල ද පෙනේ. මෙහි කොන්ත්‍රාත් ඉදිකිරීම් හිමිකරු ලුබෝමිර් නම් විශ්‍රාමික සෙබළෙකි.ලුබෝමිර්ගේ දියණිය මගී නෞකාවක සේවය කරමින් සොයාගන්නා මුදලින් ඔහු මෙසේ තානායමක් ටික ටික සාදයි. වසර 2 කට පෙර පුරාවිද්‍යාඥයන්ට මෙතැනදී හමුවූයේ කුඩා සොහොන් බිමක් පමණි. එමනිසා ඔහුට නිදහසේ තම ව්‍යාපෘතිය කරගෙන යා හැකිය.”මම මේවා කරන්නේ මගේ මුනුපුරන් වෙනුවෙන්. සොසොපෝල් ලොකු නගරයක් වෙනකොට එයාලට එයාලගෙම පොඩි පොඩි ව්‍යාපාර තියෙයි.”ලුබෝමිර් පවසයි. එහෙත් මෑත කාලයේදී රටේ පැවති දුෂ්කරතා සමඟ මේ “හීන” කෙතරම් දුරට සැබෑ වේදැයි ඔහු සිටින්නේ දෙගිඩියාවෙනි. එසේ වුවත් ඔහු අනාගතය පිළිබඳ අපේක්‍ෂා පෙරදැරිව සිය මුතුන්මිත්තන්ගේ සොහොන් බිම් මත අනාගතයට ගොඩනැගිලි ඉදිකරමින් සිටී.නැෂනල් ජියොග්‍රැෆික් ඇසුරිනි.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>27</day>
    </date>
    <link>http://www.dinamina.lk/2010/01/27/_art.asp?fn=f1001273</link>
    <topic/>
    <author>සාකච්ඡා කළේ ජීවනී පතිරණ ඡායාරූපය සමන්ත වීරසිරි</author>
    <content>රටකට රජයක් අවශ්‍ය යම් සේ ද ඒ හා සමානවම රජයකට ද ඔවුන්ගේ වටිනා ලේඛන සුරැකිව තබා ගැනීමේ අවශ්‍යතාවය ද වැදගත් සාධකයකි. එම භාරදූර කාර්යය ඉටු කිරීම සඳහා මෙරට ස්ථාපිත කර ඇත්තේ ජාතික ලේඛනාරක්ෂක දෙපාර්තමේන්තුවයි. ජාතික ලේඛනාරක්ෂක දෙපාර්තමේන්තුවේ අධ්‍යක්ෂිකා ආචාර්ය සරෝජා වෙත්තසිංහ මහත්මිය සමග දිනමිණ කළ සම්මුඛ සාකච්ඡාවකි මේ.* ජාතික ලේඛනාරක්ෂක දෙපාර්තමේන්තුවේ කාර්යභාරය කොයි ආකාරයෙන්ද බෙදී යන්නේ ?මේ ආයතනය නීතිමය තැන්පතු වශයෙන් ක්‍රියාත්මක වෙන ආයතනයක්. රාජ්‍ය ආයතන වල සියලුම වැදගත් ලේඛන ආරක්ෂා කිරීමටත්, සංරක්ෂණය කිරීමට කටයුතු කිරීමත්, ඒවා මහජනතාව වෙනුවෙන්, මහජනතාවගේ අයිතිවාසිකම් ලබා ගැනීමට අවශ්‍ය ලේඛන උදෘත සකස් කිරීමත්, පර්යේෂණ සඳහා අවශ්‍ය පහසුකම් ලබාදීමත්, මහජනතාවගේ ලේඛන සම්බන්ධයෙන් උසාවිවල සාක්ෂි දීම, රාජ්‍ය, රාජ්‍ය නොවන හා අනුබද්ධ ආයතන හෝ පුද්ගලයන්ගේ ලේඛන, සංරක්ෂණය පිළිබඳව විද්‍යා හා තාක්ෂණ උපදෙස් ලබා දීම, පූජ්‍ය ආයතනයන්හි ලේඛන සංරක්ෂණය කිරීම, විවිධ මාතෘකා ඔස්සේ ප්‍රදර්ශන පැවැත්වීම වැනි විෂයයන් අපගේ කාර්යභාරයට අයත් වෙනවා.* මේ කාර්යභාරය ජනතාව අතරට ගොස් කියා විශ්වාස කරනවද ?මෙහෙමයි, ලේඛනාගාරය පාවිච්චි කරන ජනතාව දන්නව මෙහි වටිනාකම. මේ පිළිබඳව නොදන්නා ජනතාව දැනුවත් කිරීම සඳහා අපි වාර්ෂිකව ලේඛන සතියක් පවත්වා ඒ ඔස්සේ ජනතාව ද දැනුවත් කරනවා. ඒ උනත් මම හිතනවා ජනතාව ලේඛනාගාරයක කාර්යභාරය පිළිබඳව මීට වඩා දැනුවත් වීම හොඳයි කියා. කොහොම වුණත් විශාල වශයෙන් ජනතාව අපේ සේවය ලබා ගැනීමට පැමිණෙනවා. නොදන්නවාම කියා කියන්න පුළුවන්කමක් නෑ.* මේ ආයතනයේ තියෙන යන්ත්‍ර සූත්‍ර බොහොමයක් ක්‍රියා විරහිත බවයි බොහෝ දෙනා පවසන්නේ. මේවා නඩත්තු නොවන්නේ ඇයි ?අපේ ආයතනයේ සූක්ෂම ඡායාගත වාචක කියවනයන් (Micro film Reader Filter) දෙකක් හා මැෂින් තුනක් තියනවා. ඉන් දෙකක් ක්‍රියා විරහිතයි. ඒවා සකස් කරන්න ලංකාවේ තාක්ෂණික දැනුම නැති නිසා යථා තත්ත්වයට පත් කිරීමට නොහැකි වී තිබෙනවා.* යන්ත්‍ර සූත්‍ර නඩත්තුවේදී ඔබ ආයතනයේ වසරක් පාසා ක්‍රියාත්මක කරන ටෙන්ඩර් පටිපාටියක් තියෙනවා. එය මේ වසරේ ජූලි වන විට අවසන් වුණා නේද ? ඇයි නැවත ටෙන්ඩර් කැඳෙව්වේ නැත්තෙ ?මේ දෙපාර්තමේන්තුවේ යන්ත්‍රෝපකරණ විශාල සංඛ්‍යාවක් තියෙනවා. එක් එක් යන්ත්‍රෝපකරණ සේවාවලට බැඳුනු දිනයන් වෙනස්’ ඒ නිසා ස්ථිර වශයෙන් දිනයක් කියන්න බෑ. ක්‍රියාත්මක වන සෑම යන්ත්‍රෝපකරණයක් සඳහාම සේවා ගිවිසුම් ක්‍රියාත්මක වෙනවා. පරණ යන්ත්‍රවලට සේවා ගිවිසුම් නෑ.* ඔබ ආයතනය සතු පුස්කොල පොතක් නැතිවීම පිළිබඳව දැන ගන්න ලැබුණා. ඒ වගේම අනගාරික ධර්මපාලතුමාගේ අත් අකුරින් ලියවුණු ලේඛන පවා මෙම ආයතනයේ පෙනෙන්නට නැහැ ?වටිනා ලේඛන කිසිම දෙයක් මේ වන තුරුත් අස්ථාන ගත වී නෑ. අනගාරික ධර්මපාලතුමාගේ පරණවිතානගේ මුද්‍රණය කළ දින පොත් පමණයි අප සතුව තිබෙන්නේ. ඔය චෝදනා කරන අයගෙන් අහන්න කැමතියි; පුළුවන්නම් නැති වූ ලේඛනයක් පිළිබඳව ඔප්පු කරන්න කියා. ලේඛනාගාරය සතු සෑම සුවිශේෂී ලේඛනයක්ම අපි ආරක්ෂා කරනවා. මම එහෙම කියන්නේ ඉතාම වගකීමෙන්.මම භාරගත්තට පස්සේ ලේඛන නැති වෙන්න විදිහක් නෑ. සමහර ලේඛන දුර්වල වුනාම මහජනතාවට දෙන්න විදිහක් නෑ. නමුත් එහෙම වුණේ නෑ.* ජාතික ලේඛනාරක්ෂක දෙපාර්තමේන්තුවට ජනතාවගේ චෝදනා එන්න එන්නම වැඩි වෙනවා. ඊට හේතුව ලෙස ඔවුන් දකින්නේ ප්‍රමාදය හා වටිනා ලේඛන නොමැතිවීමයි’ මෙහි සත්‍යතාවයක් තියෙනවද ?සමහර යන්ත්‍රෝපකරණ ක්‍රියා විරහිත වීම නිසා ප්‍රමාදයක් සිදු වෙනවා. ඒ වගේම යන්ත්‍රෝපකරණ පිටරටින් ගේන්න සෑහෙන කාලයක් ගත වෙනවා. නමුත් අපි ජනතාවට ප්‍රමාදයකින් තොරව උපරිම සේවයක් ලබා දීමට උත්සාහ කරනවා.ජාතික ලේඛනාරක්ෂක පනත අනුව හා ආයතන සංග්‍රහයේ 2, 8 හි 9 – 2 හා 9 – 6 පරිච්ඡේද අනුව මේ පිළිබඳව වගකීම් දැරීමේදී සාමාන්‍යයෙන් ලේඛනයක් වසර 25 ගිහාම තමයි අපේ ආයතනයට බද්ධ කර ගන්නෙ. ඒවා මනා ලෙස ආරක්ෂා කර නැත්නම් හෝ ලැබෙන විට දිරාපත් වී ඇත්නම් ඒවායේ වටිනාකම අනුව ලබා ගන්න සිදු වෙනවා. කෙසේ වුවත් අපේ ආයතනයේ ශිල්පීය අංශය විසින් තවදුරටත් දිරාපත් වන ලේඛන සංරක්ෂණය කිරීමට කටයුතු කරනවා. ඔප්පු වගේ දේවල් වසර 100 ක් රෙජිස්ටාර් දෙපාර්තමේන්තුවේ තිබිලයි අපට එන්නේ. එහෙම වෙන කොට ඒ ලේඛන අපට ලැබෙන්නේම ඉතාම දුර්වල තත්ත්වයෙන්.* වර්තමානයේ ආයතනයට අවශ්‍ය තනතුරු විශාල වශයෙන් පුරප්පාඩු වෙලා. ඊට ඔබ එකඟ ද ?ඔව් තනතුරු පුරප්පාඩු තියෙනවා. පසුගිය දින වල කළමනාකරණ දෙපාර්තමේන්තුවෙන් කීපයක් අනුමත වුණා. නමුත් ලේඛන ප්‍රතිසංස්කරණ තනතුරු අනුමත වුණේ නෑ. මේ තනතුරට 25 දෙනෙක් අවශ්‍යයි. නමුත් අපට ඉන්නේ 15 යි. මාණ්ඩලික නිලධාරීන් 30 ක් අවශ්‍ය ආයතනයට දැන් ඉන්නෙ 8 දෙනෙක් පමණයි. සහකාර ලේඛනාරක්ෂණ තනතුරු 1 යි තියෙන්නේ. අඩුම තරමින් පළාත් 9 ට නම දෙනෙක් හිටිය නම් ඇති.තවත් වැදගත් දෙයක් තියෙනවා. අපේ ආයයතනයට දියුණු පරිගණක තොරතුරු තාක්ෂණ අංශයක අවශ්‍යතාවය අපට දැඩිව දැනී තියෙන්නේ. අද අපේ ආයතනයේ ඒ පිළිබඳව කටයුතු කරන්න ඉන්නෙ සැලසුම් සහකාර මහත්මයෙක් පමණයි. ලෝකයේ සමස්ත ලේඛනාගාර සංරක්ෂණය කිරීම අතින් අපි ඉන්නෙ පහළ මට්ටමක. අපට මේ පහසුකම් ලැබෙනවා නම් දත්ත බැංකුවක් ඇතුළත් කර අංකනීකරණය කර රජයට මුදල් ඉපයීමේ මාර්ගයක් සාදා ගත හැකියි.එක යන්ත්‍රයක් තියාගෙන එය කිරීමට අපහසුයි. 80 ගණන් වල තිබූ පුරප්පාඩු 2 තමයි අදත් තියෙන්නේ. ඒ වගේම 80 ගණන්වල ඡායාරූප අංශයේ පුරප්පාඩු 2 තවමත් වෙනස් වී නෑ. නමුත් කියන්න ඕනේ මේ දෙපාර්තමේන්තුවේ කාර්ය මණ්ඩලය පුදුම කැපවීමකින් කටයුතු කරන බව. ඔවුන් දිවා රෑ නොබලා රාජකාරිය කරනවා. එය උපරිමයෙන්ම හදවතින් කරනවා. නිලධාරීන් නෑ කියා රාජකාරිය අඩුවෙන් කරන්නේ නෑ. තනතුරු අනුමත කිරීමේ ගැටලු තියෙනවා තමයි. නමුත් පසුගිය දිනවල සංස්කෘතික ඇමැති මහින්ද යාපා අබේවර්ධන මහතා මැදිහත් වී කළමනාකරණ දෙපාර්තමේන්තුව හරහා අප ආයතනයට අවශ්‍ය තනතුරු 21 ක් අනුමත කරදී තිබෙනවා.* ආදායම පිළිබඳව කතා කළොත් ?මේ ආයතනය ලාභ ලබන ආයතනයක් කළ හැකියි. ඊට ඉස්සර වෙලා පිරිවැයක් අවශ්‍යයි. මේ රටේ තමයි ලේඛනාගාරයට ප්‍රමුඛතාවයක් නොදෙන්නේ. වෙනත් රටවල ලේඛනාගාරය ඉහළින් පිළිගන්න ආයතනයක්. රාජ්‍ය ලේඛනාරක්ෂක වග කියන්නේ පාර්ලිමේන්තුවටයි. ඒ නිසා මෙහි වටිනාකම දන්න අය දන්නවා.* දෙපාර්තමේන්තුවේ ඉදිරි සැලසුම් මොනවාද ?හැම වෙලේම කල්පනා කරනවා; තියන තත්ත්වයට වඩා දියුණුවක් ලබන්න. අනිවාර්යයෙන්ම යන්ත්‍රෝපකරණ ප්‍රමාණය වැඩි කළ යුතුයි. රාජකාරී ඉටු කිරීමට අවශ්‍ය නිලධාරීන් වැඩි විය යුතුයි.විශේෂයෙන් තොරතුරු තාක්ෂණ අංශයෙන්. අපි දැනටමත් නව ගොඩනැගිල්ලක් ඉදි කිරීමට සැලසුම් හදල කැබිනට් මණ්ඩලයට ඉදිරිපත් කිරීමට අදහස් කර තිබෙනවා. ඒ මේ ආයතනය පිටුපසට වෙන්න. අනුමත උනොත් ඒ ඉදි කිරීම් ආරම්භ කළ හැකියි.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>27</day>
    </date>
    <link>http://www.dinamina.lk/2010/01/27/_art.asp?fn=f1001274</link>
    <topic/>
    <author>මනෝලි සුබසිංහ</author>
    <content>ලේක්හවුස් පත්තර මහ ගෙදර එකම වහලක් යට එකම ක්ෂේත්‍රයක නියැලෙන අප සහෘද මාධ්‍ය සුහදිණියක සොඳුරු හිතැත්තියක වන ප්‍රවීණ මාධ්‍යවේදිනී මංජුලා මල්කාන්ති කුළුඳුලේ ලියූ ග්‍රන්ථය ‘මනාලිය ඔබමයි’ පසුගියදා දොරට වැඩුණේ රූපලාවන්‍ය ලොවේ අති විශිෂ්ටකු වන හැරිස් විජේසිංහ හට පිළිගන්වමිනි. මංජුලා මෙසේ ග්‍රන්ථ කතුවරියක වීම අපට සතුටුදායක පුවතක් වනවා සේම ඇගේ පාඨක පිරිසට ද සතුටට හේතුවක් වනු ඇත.‘තරුණි’ පුවත්පතේ ජ්‍යෙෂ්ඨතම මාධ්‍ය හිතවතුන් අතරේ එක් අයෙකු වන මංජුලා සැබැවින්ම රූපලාවන්‍ය ලිපි ලියන්නට ශූරියෙකි. ඇයගේ ලිවීමේ බස නිරවුල් ය. සරලය; පැහැදිළි ය. තේරුම් ගැනීමට පහසු ය. මංජුලා ගේ මේ ලිවීමේ උපන් හැකියාව, ශූරබව අප මෙන්ම තරුණී පාඨකයා ද හොඳාකාරව දන්නා බව නොරහසකි. මේ නිසාම මංජුලා මල්කාන්ති රූපලාවන්‍ය පිළිබඳ විශේෂයෙන්ම, මනාලියක් වන්නට සූදානම් වන යුවතියකට අවැසි සියලු කරුණු කාරණා මෙසේ ගොනුකොට ‘මනාලිය ඔබමයි’ නමින් ග්‍රන්ථයක් ලෙස එළිදැක්වීම එක්තරා අතකින්් බලනවිට සමාජමය වගකීමක් යුතුකමක් ඉටුකිරීමක් වැනිය.සෑම යුවතියකගේ ම සිහිනය සුන්දර මනාලියක් වීම ය. තම මංගල දිනයේ දී ආකර්ෂණීයම සුන්දරතම මනාලිය ලෙස හැඩ ගැන්වෙන්ට කා තුළත් ඇත්තේ අසීමිත ආසාවකි. එහෙත් මේ සිතැඟි සිහිනය එයාකාරයෙන්ම සඵල කර ගන්නට හැකි වනුයේ මනාලියන් කීයෙන් කී දෙනාට ද? තමාගේ ජීවිතයේ සුන්දරම දිනයේ දී බොහෝ මනාලියන් මෝස්තර නිරූපිකාවන් නැතහොත් විහිළුකාරියන් ලෙස සැරසී සිටීම කොයිතරම් නම් අවාසනාවක් ද? අපගේ ප්‍රවීණ මාධ්‍යවේදිනිය මෙම ග්‍රන්ථය හරහා ඉටු කරන්නට යන කාර්යභාරය වන්නේ තරුණියකගේ සුන්දරතම දිනය වන මනාලිය වන දා සංවරබවින් පිරුණු සැබෑම මනාලියක ලෙස වඩාත් සුන්දර කර ගන්නේ කෙසේද යන්න සවිස්තරව විස්තර කරන්නට යි. මංජුලා මේ කටයුත්ත සඳහා එක්කරගෙන ඇත්තේ රූපලාවන්‍ය ක්ෂේත්‍රයේ වෙසෙසින්ම මනාලියන් හැඩගැන්වීමේ ප්‍රමුඛයා වන ප්‍රකට, ප්‍රවීණ විශිෂ්ට රූපලාවන්‍ය ශිල්පී හැරිස් විජේසිංහ ය. මම කතුවරියගෙන් කාලීනව මෙම කෘතියේ වැදගත්කම විමසුවෙමි.රූපලාවන්‍ය කලාවෙන් සිද්ධවන්නේ තරුණ පෙනුම වඩාත් ආකර්ෂණීය කරවීමයි. ඕනෑම තරුණියක් උත්සහ කරන්නේ තමන්ගේ මංගල දිනය ඉතාමත්ම සුන්දර දවසක් කරගන්නට. නමුත් ඒ වෙනුවෙන් සමහර යුවතියන් සූදානම් වන විදියේ වැරැද්දක් තියෙන බව පෙනෙනවා. මනාලියක් කියන්නේ අම්මා තාත්තා සෙවණේ ආදරණීයව හැදී වැඩුණු එතරම් පරිණත නොවූ දියණියක් ජීවිතයේ වෙනස් අත්දැකීමකට සූදානම් වන මොහොතක්.මේ මොහොතේ දී යුවතියකගේ සංවර හැසිරීම හුඟක් වැදගත්වෙනවා. එනිසා තමන්ගේ මංගල දිනයේ දී මනාලියක අනවශ්‍ය ලෙස විලාසිතා ඉස්මතු කරමින් නිරූපිකාවක ලෙස සැරසීම සුදුසු නැහැ. අඟපසඟ නිරුවත්ව පෙනෙනසේ විලාසිතා කිරීමත් නුසුදුසුයි. ඕනෑවට වඩා විලාසිතා නිරූපණය කරන්නට හෝ අඟපසඟ නිරුවත් වන ලෙස සැරසීමෙන් සිදුවන්නේ තමාගේ ආත්ම ගරුත්වයට හානිකර ගැනීමකි. මෙය මනාලියකට සුදුසු තත්ත්වයක් නොවේ.හෙට දිනයේ මනාලියක වන්නට පෙරුම්පුරන දියණියට සුන්දර මනාලියක ලෙස හැඩවෙන්නට උපදෙස් දෙන්නට කතුවරිය එක්කරගෙන ඇත්තේ හැරිස් විජේසිංහය. හැරිස් ගේ රූපලාවන්‍ය සොබාව නොදන්නා කෙනෙක් නැත. මනාලියක වන්නට සිහින දකින බහුතරයක් ‘අනේ හැරිස් අතින් හැඩවැඩ වෙන්නට ඇත්නම්’ සිතනු නොඅනුමානය. එහෙත් හැරිස් විජේසිංහ මේ ක්ෂේත්‍රයේ අතිශය කාර්යබහුල ශිල්පියෙකි. මංජුලා මේ කළ කටයුත්ත හරහා හැරිස් අතින් හැඩ වෙන්නට පෙරුම් පුරන දසදහස් ගණනකට සුබම සුබ පණිවුඩයක් ගෙන දෙන බව නොඅනුමානයි. ‘මනාලිය ඔබමයි’ සියලු උපදෙස් මංජුලාට ලබාදුන්නේ අපේකම මැනැවින් ඉස්මතු කරමින් සුන්දර මනාලියන් අපට දකින්නට සලස්වන හැරිස් විජේසිංහ යි.‘තරුණී’ පුවත්පතේ කර්තෘ ගාමිණී සමරසිංහ මහතාගේ අදහසක් අනුව රූපලාවන්‍ය පිළිබඳ සුවිශේෂි ලිපි පෙළක් අරඹන්නට තීරණය කළා. එහිදී සම්පත් දායකයා ලෙස එකතු වුණේ ප්‍රවීණ රූපලාවන්‍ය ශිල්පී හැරිස් විජේසිංහයි. මේ විශේෂාංගය දවසින් දවස ඉතාම හොඳ ප්‍රතිචාර ලබමින් ජනපි‍්‍රය වු දීර්ඝ ලිපි පෙළක්. ඉන් මම මනාලියකට සුවිශේෂී වන කොටස තෝරාගෙන මේ පොත සකස් කළා.මනාලියක් වන්නට හිතන දවසේ සිට මනාලිය වන මොහොත දක්වා පිළිපැදිය යුතු උපදෙස් මෙම ග්‍රන්ථයට ඇතුළත් වෙනවා. ‘මනාලියක’ ගැන කතා කිරීමේදී බොහෝ දෙනාගේ අවධානය යොමු වන්නේ ‘කොණ්ඩ විලාසිතා’ ‘මේකප්’ ‘සාරිය’ වැනි කාරණාවලට ය. බොහෝ ශිල්පීන් වැඩි අවධානය දක්වන්නෙත් ඒවාටයි. නමුත් හැරිස් අයියා ඊට වඩා වෙනස් විදියකට මේ ලිපි පෙළෙන් කතාකර තිබෙනවා.”මනාලියන් හැඩ ගැන්වීමේ සූරයකු වන හැරිස් විජේසිංහ පවසන්නේ මනාලියක් හැඩ ගැන්වීමේදී ඇගේ ලස්සන, චාම්බව, ගරුත්වය, රැකදෙන පරිදි විලාසිතා තෝරාගත යුතු බවයි. සමහර යුවතියන් රූපලාවන්‍ය ශිල්පීන් හමුවන්නට යාමේදී කිසියම් සඟරාවක හෝ චිත්‍රපටයක අසවල් නිළිය කළ විලාසිතාව තමාටත් අවශ්‍ය බව පවසන ආකාරයන් අපද අසා ඇත. එහෙත් එය සුදුසු ඉල්ලීමක් නොවේ. තමාගේ ශරීරයේ පෙනුම පැහැය සහ ආර්ථික වත්කමට සරිලන ලෙස මනාලිය හැඩගැන්විය යුතු ආකාරය ශිල්පියා සමඟ මනාලිය නිරන්තර අවබෝධයක් සහ එකඟතාවයක් ඇතිව කටයුතු කළ යුතු බවත් මෙම ග්‍රන්ථයෙන් කතුවරිය මනාව පැහැදිළි කරයි.මේ කෘතිය හරහා මනාලියක් වන ඔබට මංගල උත්සවයේ වැදගත්කම තැනින් පටන්ගෙන මංගල උත්සවයට සූදානම් වන තැන් සිට මංගල දිනයේ විලාසිතා, මංගල සාරිය තෝරාගැනීම මනාලියකගේ මේකප්, ගැළපෙන කොණ්ඩා මෝස්තරය, මනාලියගේ මල් කළඹ, සාම්ප්‍රදායානුකූල මනාලියකගේ ආභරණ කට්ටලය, වේල් සැරසිල්ල ආදිය මේ සියලුම විස්තර පැහැදිළිව විස්තර කරමින් ලස්සන මනාලියක් ලෙස තම මංගල දිනයේ පෙනී සිටින ආකාරය ගැන හැරිස්ගේ උපදෙස් ඇසුරින් මංජුලා පෙළගස්වා ඇති අයුරු ප්‍රශස්තය.“අපේ මනාලියන් කරන ලොකු වැරැද්දක් තියෙනවා. ඒ තමයි මංගල උත්සවයේ වැඩකටයුතු මනාලෙස කළමනාකරණය නොකර ගෙන අධික ලෙස මහන්සි වී මංගල දිනයේ දී වෙහෙසබරව සිටීම. මෙය මනාලියක කරන බරපතළ වැරැද්දක්. සාමාන්‍යයෙන් මංගල දිනයට මාසයකට පෙර මනාලිය මංගල උත්සවයේ සියලු කටයුතුවලින් බැහැර වී නිදහස් මානසික තත්ත්වයකින් හිඳීම අනිවාර්යයි.”මනාලියක වන්නට සිටින යුවතිය බාහිර දේ පිළිබඳව විමසිලිමත් වනවා සේම තමන්ගේ ශරීර සෞඛ්‍ය, සමේ පැහැය, තරබාරුව, ආදී කරුණු ගැනත් විමසිලිවිය යුතුය. ආහාර පාලනයේ ඇති වැදගත්කම, පළතුරු නිතර ආහාරයට ගැනීම, හිසකෙස් පිළිබඳ විමසිලිමත්් වීම, දත් පිළිබඳ සැලකිළිමත් වීමත් වැදගත්. මනාලියගේ සිරුර මනා ලෙස සකස් කර ගැනීමට රූපලාවන්‍ය ශිල්පියකුගේ සහ අවශ්‍යනම් වෛද්‍යවරයකුගේ වුව සහය පැතීමේ වැරැද්දක් නැති බව කතුවරිය පවසයි.“ඇත්තටම මනාලියක් කියන්නේ තිබෙන මේකප් සියල්ල තවරාගෙන තමාගේ රූපය යටපත් වන්නට දී වෙනත් කෙනෙකු ඉස්මතු වන්නට ඉඩ හැරීම නෙවෙයි. ඕනෑම කෙනෙකුට ලස්සනක් තියෙනවා. මංගල දිනයේ දී විය යුත්තේ ඒ ලස්සන ඉස්මතු කිරීමයි. මනාලියක් ලස්සන වෙන්නේ චාම් සරල වන තරමටයි. ආභරණ පුරෝගෙන විහිළුවක් වන්න එපා. ‘මනාලිය ඔබමයි’ කියලා ග්‍රන්ථය නම් කළෙත් ඒ අර්ථයෙන්මයි.”යම්තම් හය හතර ලියන්නට හැකි අවධියේ සිටම ලියන්නට ආසා කළ මංජුලා මල්කාන්ති මිහිර පත්තරේට මුලින්ම කවියක් ලියා යැව්වේ අවුරුදු අටේදීය. නමුත් මාසයක් පමණ එකදිගට ලිපි යැව්වත් පළවී නැත. මේ පුංචි දැරිය සිත් තැවුලෙන්ම පුංචි සිතට දැනුණු ඒ දුක කවියකින් ලියා යැව්වාය. ඊළඟ මිහිර පුවත්පතේ ඒ කවිය පළවුණි. එපමණක් නොව කවිය යටින් වැකියක් ද තිබිණි. “පුංචි දුවේ ඔයා අධෛර්යමත් වෙන්න එපා. ඔයාගෙන් හොඳම නිර්මාණයක් අවශ්‍යවූ නිසයි පළවීම ප්‍රමාද වුණේ. ඔයා දිගටම ලියන්න. ඔයාට හොඳ අනාගතයක් තිබෙනවා.මිහිර කතුවරිය පුංචි මංජුලාගේ කවිය සහ ඇගේ ලිවීමේ හැකියාව එලෙස අගය කොට දිරිමත් කර තිබුණි. එදා සිට මංජුලා ලීවාය. පත්තරේට ලිපි වගේම ගුවන්විදුලියට රූපවාහිනියට නාට්‍ය පිටපත් ඇය ලීවාය. අදටත් ලියන්නීය. ඉදිරියටත් ලියන්නීය. ඇගේ ඊළඟ බලාපොරොත්තුව රුව පිළිබඳ මෙලෙස පොතක් එළිදැක්වීම ය.කවර නිර්මාණයෙන් ධනංජය පි‍්‍රයලාල් එක්වූ ‘මනාලිය ඔබමයි’ මාපා පබ්ලිකේෂන් ප්‍රකාශනයකි.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>28</day>
    </date>
    <link>http://www.dinamina.lk/2010/01/28/_art.asp?fn=n1001281</link>
    <topic>රට යළිත් මහින්දට</topic>
    <author/>
    <content>ශ්‍රී ලංකා මැතිවරණ ඉතිහාසයේ විශිෂ්ටතම ප්‍රතිඵලය වාර්තා කරමින් සයවැනි ජනාධිපතිවරණයෙන් ජනාධිපති මහින්ද රාජපක්ෂ මහතා අතිවිශිෂ්ට ජයග්‍රහණයක් ඊයේ (27) හිමිකර ගත්තේය.ජනාධිපති මහින්ද රාජපක්ෂ මහතා ප්‍රතිවාදී අපේක්ෂක සරත් ෆොන්සේකා මහතාට වඩා වැඩි ඡන්ද දහඅට ලක්ෂ හතළිස් දෙදාස් හත්සිය හතළිස් නවයක් (18,42,749ක්) ලබා ගත්තේය.ජනාධිපතිවරණයේදී ප්‍රකාශිත ඡන්දවලින් හැටලක්ෂ පහළොස් දහස් නවසිය තිස් හතරක් (60,15,934ක්) හෙවත් 57.88%ක ඡන්ද ප්‍රතිශතයක් ලබා ගත් ජනාධිපති මහින්ද රාජපක්ෂ මහතා, ශ්‍රී ලංකාවේ සයවැනි ජනාධිපතිවරයා වශයෙන් තේරී පත් වූ බව මැතිවරණ කොමසාරිස් දයානන්ද දිශානායක මහතා විසින් ඊයේ (27) සවස නිල වශයෙන් නිවේදනය කරන ලදී.නව ප්‍රජාතන්ත්‍රවාදී පෙරමුණේ අපේක්ෂක විශ්‍රාමික ජනරාල් සරත් ෆොන්සේකා මහතා ඡන්ද හතළිස් එක් ලක්ෂ හැත්තෑතුන් දහස් එකසිය අසූ පහක් (41, 73,185ක්) හෙවත් 40.15ක ඡන්ද ප්‍රතිශතයක් හිමිකර ගත්තේය. අනෙකුත් සියලු අපේක්ෂකයන්ට හිමි කර ගත හැකි වූයේ ඡන්ද දෙලක්ෂ හාරදහස් අනූ හතරක් (2,0 4484ක්) හෙවත් 1.97%ක ඡන්ද ප්‍රතිශතයකි.ජනාධිපතිවරණය පෙරේදා (26) පෙ.ව. 7.00 සිට ප.ව. 4.00 දක්වා රටපුරා මධ්‍යස්ථාන 11,098කදී පැවැත්විණි.ජනාධිපති මහින්ද රාජපක්ෂ මහතා මැතිවරණ දිස්ත්‍රික්ක විසි දෙකෙන් (22) දහසයක් (16) විශිෂ්ට ලෙස ජයග්‍රහණය කෙළේය.. සියයට 60 ඉක්මවූ ඡන්ද ප්‍රතිශතයක් ලබා ඡන්ද බල ප්‍රදේශ අසූවකට වැඩි ගණනක් ජය ගැනීමට ජනාධිපති මහින්ද රාජපක්ෂ මහතා සමත් වූ අතර සියයට 50ත් 60ත් අතර ප්‍රතිශතයක් ලබා ගනිමින් ජය ලැබූ ඡන්දබල ප්‍රදේශ ගණන 32ක් විය.මැතිවරණ, කොමසාරිස්වරයා ඊයේ පස්වරුවේ මැතිවරණ මහලේකම් කාර්යලයේදී ජනාධිපතිවරයා ප්‍රතිඵල නිල වශයෙන් ප්‍රකාශයට පත් කෙළේය. විපක්ෂයේ අපේක්ෂක සරත් ෆොන්සේකා මහතා හැර ජනාධිපතිවරණයට ඉදිරිපත් වූ අපේක්ෂකයන්ද මැති ඇමැතිවරුන් රැසක්ද මේ අවස්ථාවට එක්ව සිටියහ.  </content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>28</day>
    </date>
    <link>http://www.dinamina.lk/2010/01/28/_art.asp?fn=n1001282</link>
    <topic>මෙය රටේත් ජනතාවගේත් ජයග්‍රහණයක්: දැන් සමස්ත ජනතාවගේම ජනපති මමයි</topic>
    <author>මහින්ද අලුත්ගෙදර</author>
    <content>අද සිට තමන්ට ඡන්දය දුන් - නොදුන් සියලු දෙනාගේම ජනාධිපතිවරයා තමන් බව ජනාධිපති මහින්ද රාජපක්ෂ මහතා අවධාරණය කෙළේ ය.පරිනත දේශපාලන අත්දැකීම් හේතුවෙන් ප්‍රජාතන්ත්‍රවාදය පිළිබඳව රටේ ජනතාව නිවැරැදිව කරුණු අවබෝධ කැරගෙන ඇතැයි ද හෙතෙම සඳහන් කරයි.ජනාධිපතිවරණ ප්‍රතිඵල නිල වශයෙන් ප්‍රකාශයට පත් කිරීමෙන් අනතුරුව මැතිවරණ මහ ලේකම් කාර්යාලයේ දී ඊයේ (27) පස්වරුවේ ඒ මහතා මේ බව සඳහන් කෙළේ දෙස් විදෙස් මාධ්‍යවේදීන් හමුවේ අදහස් දක්වමිණි. නීතිය ඉදිරියේ සියලු දෙනාටම එක හා සමාන ලෙස සලකන බවත් , කිසිවෙකුටත් වෙන් - වෙන්ව නොසළකන බවත් ජනාධිපති මහින්ද රාජපක්ෂ මහතා කීවේ ය.මෙවර පැවැති ජනාධිපතිවරණයෙන් ලද ජයග්‍රහණය හුදෙක්ම තමාගේ පමණක් නොවන බව කී ඒ මහතා එය මේ රටේත් ජනතාවගේත් ජයග්‍රහණයක් බව සිහිපත් කෙළේ ය.ජාති , ආගම් , කුල , පන්ති භේද වලින් තොරව මේ රටේ සියලු ජන කොටස්, මෙම ජයග්‍රහණය වෙනුවෙන් දායක වූ බව පෙන්වා දුන් ජනාධිපතිවරයා ඒ නිසාම තමා විසින් ක්‍රියා කළ යුත්තේ පුළුල් පරාසයක් තුළ බවද කියා සිටියේ ය.තවද මේ රටේ අනාගතය ගොඩනැංවීමට කිසිදු භේදයකින් තොරව තමා සමඟ අත්වැල් බැඳ ගන්නා ලෙස මේ රටේ සියලු ජන කොටස් වෙත ඒ මහතා ආයාචනය කෙළේ ය.  </content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>28</day>
    </date>
    <link>http://www.dinamina.lk/2010/01/28/_art.asp?fn=n1001283</link>
    <topic>පහර දුන්නොත් පහර දෙනවා: ප්‍රතිඵල බාරගැනීමට සූදානම් නෑ</topic>
    <author/>
    <content>තමන් ඉවතට පැමිණෙන මොහොතක කිසියම් ප්‍රහාරයක් එල්ලවූවහොත් ඊට එරෙහිව තමන්ටද අවි ආයුධ පාවිච්චි කිරීමට සිදුවන බව, නව ප්‍රජාතන්ත්‍රවාදී පෙරමුණේ ජනාධිපති අපේක්ෂක සරත් ෆොන්සේකා මහතා ප්‍රකාශ කෙළේය.එවැන්නක් සිදු නොවුණහොත් සියලු දේ පවරාදී බාරවීමට කටයුතු කරන බවත් වඩාත් උචිත තීරණය තමන් එම මොහොතේ ගන්නා බවත් හෙතෙම කීය. කොළඹ සිනමන් ලේක් හෝටලයේ ඊයේ (27) පැවැති පුවත්පත් සාකච්ඡාවේදී හෙතෙම එසේ කීය.මැතිවරණය සාමකාමී වුවත් ඉන් ලැබූ ප්‍රතිඵල බාරගැනීමට සූදානම් නැති බව පවසන ෆොන්සේකා මහතා ප්‍රතිඵලවලට විරුද්ධව අධිකරණයට යන බවද කීය.  </content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>28</day>
    </date>
    <link>http://www.dinamina.lk/2010/01/28/_art.asp?fn=n1001284</link>
    <topic>අත්අඩංගුවට ගැනීමේ සූදානමක් නෑ</topic>
    <author/>
    <content>කොළඹ තරුපහේ හෝටලයක (27) රැඳී සිටින පරාජිත අපේක්‍ෂක සරත් පොන්සේකා මහතා අත්අඩංගුවට ගැනීමේ සූදානමක් රජයට කොහෙත්ම නැතැයි ජාතික ආරක්‍ෂාව පිළිබඳ මාධ්‍ය මධ්‍යස්ථානයේ අධ්‍යක්ෂ ජනරාල් ලක්ෂ්මන් හුළුගල්ලේ මහතා පැවසීය.සරත් ෆොන්සේකා මහතා අත්අඩංගුවට ගැනීමට යන බවට පැතිර යන කට කතා සම්බන්ධයෙන් අදහස් දක්වමින් ඒ මහතා එසේ පැවසීය.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>28</day>
    </date>
    <link>http://www.dinamina.lk/2010/01/28/_art.asp?fn=n1001285</link>
    <topic>මඩ ප්‍රචාර, කට කතා පරදවා ලැබූ විශිෂ්ට ජයක්</topic>
    <author>දයා පෙරේරා හා රන්ජිත් පද්මසිරි නිරූෂි විමලවීර</author>
    <content>එක්කෝටි හතළිස් ලක්ෂ අසූ අට දහස් පන්සියයක ඡන්ද දායකයෝ, තිස් වසරක් පැවැති කුරිරු ත්‍රස්තවාදය පරාජය කළ සේනාධිනායක ජනාධිපති මහින්ද රාජපක්ෂ මහතා දෙවැනි වරටත් ජනපති පදවියට පත් කර ගනිමින් පෙරේදා (26) පැවැති ජනාධිපතිවරණයේදී සිය කෘතවේදීත්වය පළ කළහ.ජනාධිපති මහින්ද රාජපක්ෂ මහතා ප්‍රකාශිත ඡන්ද බල ප්‍රදේශවල සමස්ථ ඡන්ද සංඛ්‍යාවෙන් දහඅට ලක්ෂයක වැඩි ඡන්ද සංඛ්‍යාවක් හිමි කර ගෙන ඇත.තවත් ඡන්ද බල ප්‍රදේශ ගණනාවක ප්‍රතිඵල නිකුත් කිරීමට තිබියදී ඊයේ (27) පස්වරු තුනට නිකුත් කර තිබූ නිල ප්‍රතිඵල අනුව ජනාධිපති මහින්ද රාජපක්ෂ මහතා ඡන්ද 5927711 ක් ලබා සිටියේය. ප්‍රතිශතය 57.89 කි. නව ප්‍රජාතන්ත්‍රවාදී පෙරමුණේ අපේක්ෂක විශ්‍රාමික ජනරාල් සරත් ෆොන්සේකා මහතා ඡන්ද 4110176 ක් ලබා ගෙන සිටි අතර ප්‍රතිශතය 40.14 ක් විය.එක්සත් ජාතික පක්ෂය හා ජනතා විමුක්ති පෙරමුණ ඇතුළු පක්ෂ ගණනාවක් එක්ව සිදු කළ තරගයේදී ජ. වි. පෙ. ඡන්ද පදනම සේදී ගොස් එ. ජා. ප. ඡන්ද පදනම දෙදරා ගොස් තිබූ අයුරු මැතිවරණ බල ප්‍රදේශ ප්‍රතිඵල අනුව පෙනී යයි.විපක්ෂයෙන් එල්ල කළ සෑම චෝදනාවක් මෙන්ම ඔවුන්ගේගගමාධ්‍ය මෙහෙයුම්, කට කතා, අවලාද හා මඩ ප්‍රචාර වලට පිළිතුරු ඡන්ද ප්‍රතිඵල වලින් පෙනී යන බව දේශපාලන විචාරකයෝ කියති.සරත් ෆොන්සේකා මහතා නුවරඑළිය දිස්ත්‍රික්කය වැඩි ඡන්ද 29000 කින්ද, යාපනය, මඩකලපුව, වන්නි යන දිස්ත්‍රික්ක තුන ද වැඩි ඡන්දයෙන් ජල ලබා සිටිති.ඊයේ සවස 3.00 ට නිකුත් වූ නිල ප්‍රතිඵල අනුව ජනාධිපති මහින්ද රාජපක්ෂ මහතා සියයට 60 කට වැඩි ප්‍රතිශතයකින් ජය ගත් ඡන්ද බල ප්‍රදේශ ගණන 72 ක් විය. සියයට 50 – 60 අතර ප්‍රතිශතයෙක ජය ගත් බල ප්‍රදේශ 32 ක් ජය ගෙන තිබිණි.සරත් ෆොන්සේකා මහතා ජය ලබා තිබුණේ ඡන්ද බල ප්‍රදේශ 32 කි. එයින් දහ අටක්ම යාපනය, වන්නි, ත්‍රිකුණාමලය හා මඩකළපුව දිස්ත්‍රික්ක වලිනි.එක්සත් ජාතික පක්ෂයෙන් රජයට සම්බන්ධ වී ඇමැති තනතුරු ලබා ගෙන පසුව ශ්‍රී. ල. නි. ප. ආසන සංවිධායකයන් බවට පත්වූවන්ගේ ආසනද මහින්ද රාජපක්ෂ මහතා විශිෂ්ට ලෙස ජය ලබා ඇත.මහින්ද රාජපක්ෂ මහතා ජය ලබා ගත් මැතිවරණ බල ප්‍රදේශ වලින් ඊයේ සවස් වන විට නිකුත්ව තිබූ ප්‍රතිඵල අනුව සියයට 60 – 70 අතර ප්‍රතිශතයකින් ජය ලැබූ ප්‍රදේශ ගණන 70 ක් විය. සියයට 50 ක ප්‍රතිශතයකින් ජය ලැබූ ඡන්ද බල ප්‍රදේශ ගණන තිහක්ව තිබිණි.සරත් ෆොන්සේකා මහතාගේ ඡන්ද ව්‍යාපාරයේ කැපී පෙනුන එ. ජා. ප. නායකයන් වූ කරු ජයසූරිය, තිස්ස අත්තනායක, ලක්‍ෂ්මන් කිරිඇල්ල, දයාසිරි ජයසේකර, ලක්‍ෂ්මන් සෙනෙවිරත්න, සජිත් ප්‍රේමදාස, යන මහත්වරුන් සංවිධානය කළ ආසන ද ජ. වි. පෙ. නායකයන් වූ අනුර කුමාර දිසානායක, කේ. ඩී. ලාල් කාන්ත, විජිත හේරත්, නියෝජනය කළ දිස්ත්‍රික්ක ද රාජපක්ෂ මහතා දිනා ගෙන තිබේ.මහින්ද රාජපක්ෂ මහතාගේ මැතිවරණ ව්‍යාපාරයට කිසිම සහයෝගයක් ලබා නොදී මැතිවරණ දිනයට ආසන්නයේ සරත් ෆොන්සේකා මහතාට සහාය පළ කළ හිටපු ජනාධිපතිනි චන්ද්‍රිකා බණ්ඩාරනායක කුමාරතුංග මහත්මියගේ අත්තනගල්ල ආසනයද රාජපක්ෂ මහතා දිනා ගත්තේ වැඩි ඡන්ද තිස් දහසකට අධික සංඛ්‍යාවකිනි.සරත් ෆොන්සේකා මහතාගේ උපන් බිම් ප්‍රදේශය වූ ගාල්ල දිස්ත්‍රික්කයේ අම්බලන්ගොඩ හා ඊට යාබද බලපිටිය ඡන්ද බල ප්‍රදේශයද ජනාධිපති මහින්ද රාජපක්ෂ මහතා දිනා ගත්තේය.මහනුවර දිස්ත්‍රික්කයේ සෙංකඩගල ඡන්ද බල ප්‍රදේශය මහින්ද රාජපක්ෂ මහතා 52.33 ක ප්‍රතිශතයක් සමග ඡන්ද 28444ක් ලබා ගත්තේය. 2005 ජනපතිවරණයේ දී මහින්ද රාජපක්ෂ මහතා ලබාගත් ඡන්ද 22670 මෙවර ඡන්ද 5774කින් වැඩිවී ඇත. 2005 දී මේ බල ප්‍රදේශය ජය ගත්තේ එ.ජා.ප යයි. එවර ප්‍රතිශතය 55.51ක් විය. එහෙත් සරත් ෆොන්සේකා මහතාට මෙවර හිමිවී ඇත්තේ ඡන්ද 25243කි. ප්‍රතිශතය 46.44 යි. එදාට වඩා ඡන්ද 3651 අඩුවී ඇත.මහින්ද රාජපක්ෂ ජනාධිපතිතුමා රත්නපුර දිස්ත්‍රික්කයේ කලවාන ඡන්දබල ප්‍රදේශය ඡන්ද 31514ක් සමග 67.81ක ප්‍රතිශතයකින් ජයගත්තේය. 2005 ජනපතිවරණයේදී මහින්ද රාජපක්ෂ මහතා කලවාන ජය ගත්තේ ඡන්ද 24463ක් සමග 55.78 ප්‍රතිශතයකින්. එම ඡන්ද බල ප්‍රදේශයේ එවර එජාප ඡන්ද පදනම වූ 42.73 ප්‍රතිශතය මෙවර ඡන්ද 14009 ක් සමග 30.14ක් දක්වා පහත වැටී ඇත.මොණරාගල දිස්ත්‍රික්කයේ මොණරාගල ඡන්ද බල ප්‍රදේශය ජනාධිපති මහින්ද රාජපක්ෂ මහතා ජය ලැබුවේ ඡන්ද 46731ක් සමග 68.63ක ප්‍රතිශතයකිනි. එය 2005 දී ඡන්ද 37575 ක් සමඟ ප්‍රතිශතය 56. 66 ක් විය. එ.ජා.ප ඡන්ද පදනම එදා 27754ක් සමග 41.85ක ප්‍රතිශතයක් වුවත් මෙවර එය 19990 ක් සමගින් 29.36 ක් ප්‍රතිශතයකට ඇද වැටී තිබේ.මාතර දිස්ත්‍රික්කයේ දෙවිනුවර ආසනය මහින්ද රාජපක්ෂ මහතා ජය ගත්තේ ඡන්ද 36428ක් ලබාගනිමිනි. ප්‍රතිශතය 67.00 යි. සරත් පොන්සේකා මහතා ගේ ප්‍රතිශතය 31.67 ක් විය. 2005 ජනපතිවරණයේ දී මහින්ද රාජපක්ෂ මහතා එහිදී ලබාගත් ප්‍රතිශතය 63.81 ක් විය. එජාප අපේක්ෂක රනිල් වික්‍රමසිංහ මහතා එවර ලබාගත් ඡන්ද 19288 හා ප්‍රතිශතය 34.84 මෙවර 31.67 දක්වා පහත වැටී ඇත.කඹුරුපිටිය ඡන්ද බල ප්‍රදේශයෙන් ජනාධිපති මහින්ද රාජපක්ෂ මහතා ජයගත්තේ ඡන්ද 40879ක් සමග 70.04 ක ප්‍රතිශතයක් ඛ්ඹ්මිකර ගනිමිනි. එය 2005 ජනපතිවරණයේ දී ලබාගත් 64.63 ප්‍රතිශතයට වඩා 5.4ක වැඩි වීමක් එජාප අපේක්ෂකයා 2005 දී ඡන්ද 19771ක් ලබා 33.95ක ප්‍රතිශතයක් ඔහු ලබා ගත් නමුත් මෙවර එය ඡන්ද 16561 ක් හා 28.37ක ප්‍රතිශතයක් දක්වා පහත බැස ඇත.හක්මන ඡන්ද බල ප්‍රදේශය ජනාධිපති මහින්ද රාජපක්ෂ මහතා ජය ගත්තේ සියයට 70.66ක දැවැන්ත ප්‍රතිශතයකිනි. එහිදී ඡන්ද 46590ක් රාජපක්ෂ මහතාට ලැබෙන අතර සරත් පොන්සේකා මහතාට හිමිවූයේ 17626 ක ඡන්ද සංඛ්‍යාවකි.ජනාධිපති මහින්ද රාජපක්ෂ මහතා කුරුණෑගල දිස්ත්‍රික්කයේ යාපහුව ඡන්ද බල ප්‍රදේශය ඡන්ද 49854ක් සමග 65.24ක ප්‍රතිශතයක් වාර්තා කරමිනි. එය 2005 ජනපතිවරණයේදී ලබාගත් 53.29ක ප්‍රතිශතයට වඩා 11.85ක වැඩිවීමක් පෙන්වයි. එ.ජා.පක්ෂ අපේක්ෂක රනිල් වික්‍රමසිංහ මහතා එම ඡන්දයේදී ලබාගත් 45.76 ප්‍රතිශතය 32.98 දක්වා පහත බැස ඇත.හම්බන්තොට දිස්ත්‍රික්කයේ තිස්සමහාරාම ඡන්ද බල ප්‍රදේශය ජනාධිපති මහින්ද රාජපක්ෂ මහතා ජය ගත්තේ වැඩි ඡන්ද 34155කින්. ලබාගත් මුළු ඡන්ද ගණන 71581කි. ප්‍රතිශතය 64.58කි. 2005 ජනාධිපතිවරණයේ දී මහින්ද රාජපක්ෂ මහතා ඡන්ද 63197 ක් සමඟ 60.47කින් තිස්සමහාරාමය ජය ගත්තේ ය. එහිදී එ. ජා. ප. ය ඡන්ද 40006ක් ලැබීය. එය ජ. වි. පෙ සමඟ එක්වීමෙන් පසුව 37 426 දක්වා අඩු වී ඇති අතර ප්‍රතිශතයද 38.28 සිට 3377 දක්වා අඩු වී තිබීම ද කැපී පෙනේ.හම්බන්තොට දිස්ත්‍රික්කයේ , තංගල්ල ඡන්ද බල ප්‍රදේශය ජනාධිපති මහින්ද රාජපක්ෂ මහතා විසින් ජය ගන්නා ලද්දේ ඡන්ද 60082 ක් සහ 70.59 ක ප්‍රතිශතයත් හිමිකර ගනිමිනි. 2005 ජනාධිපතිවරණයේ දී ලබාගත් 53291ක ඡන්ද ප්‍රමාණයකි. එහි ප්‍රතිශතය වූයේ 66.35කි.බෙලිඅත්ත , ඡන්ද බල ප්‍රදේශය මහින්ද රාජපක්ෂ මහතා ජය ගත්තේ වැඩි ඡන්ද 20090කිනි. එහි ප්‍රතිශතය 66.93ක් විය.අනුරාධපුර දිස්ත්‍රික්කයේ අනුරාධපුර බටහිර ඡන්ද බල ප්‍රදේශය ජනාධිපති මහින්ද රාජපක්ෂ මහතා දිනාගත්තේ ඡන්ද 41965ක් ලබා ගනිමිනි. ප්‍රතිශතය 64.99කි. 2005 ජනාධිපතිවරණයේ දී එම ප්‍රතිශතය 50.61ක් හා ඡන්ද ගණන 31575ක් විය. එම අවස්ථාවේ එ. ජා. ප අපේක්ෂකයා ඡන්ද 29829 ක් සමඟ 47.82ක් වූ ප්‍රතිශතය මෙවර ඡන්ද 21288 ක් සමඟින් 32.97 දක්වා පහතට වැටී ඇත.හොරොව්පොතාන ඡන්ද බල ප්‍රදේශය ජනාධිපති මහින්ද රාජපක්ෂ මහතා ජයගත්තේ ඡන්ද 33622 ක් ලබා ගනිමිනි. ප්‍රතිශතය 65.05 කි.මැදවච්චිය ඡන්ද බල ප්‍රදේශය ජනාධිපති මහින්ද රාජප්තෂ මහතා ජයගත්තේ ඡන්ද 35996 ක් සමඟ 69.25 ක ප්‍රතිශතයකිනි.දිගාමඩුල්ල දිස්ත්‍රික්කයේ අම්පාර ඡන්ද බල ප්‍රදේශය වැඩි ඡන්ද 40494කින් මහින්ද රාජපක්ෂ මහතා දිනා ගත්තේ ය. ලැබූ මුළු ඡන්ද ගණන 73389කි. ප්‍රතිශතය 67.94කි.ගාල්ල දිස්ත්‍රික්කය ජනාධිපති මහින්ද රාජපක්ෂ මහතා ජය ගත්තේ ඡන්ද 386971 ක් ලබා වැඩි ඡන්ද 175338ක් හිමිකර ගනිමිනි. එහි ප්‍රතිශතය 63.69ක් විය. සරත් ෆොන්සේකා මහතාට ලබාගත හැකි වූයේ ඡන්ද 211633කි. ප්‍රතිශතය 34.83 කි. ගාල්ල දිස්ත්‍රික්කයේ ඡන්ද බල ප්‍රදේශ දහයෙන් නවයක බලය මහින්ද රාජපක්ෂ මහතාට හිමි විය.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>28</day>
    </date>
    <link>http://www.dinamina.lk/2010/01/28/_art.asp?fn=n1001286</link>
    <topic>ත්‍රි’මලේ තැන තැන රතිඤ්ඤා දල්වති</topic>
    <author>ත්‍රිකුණාමලය විශේෂ</author>
    <content>ජනාධිපති මහින්ද රාජපක්ෂ මහතාගේ ජයග්‍රහණය වෙනුවෙන් ත්‍රිකුණාමලයේ ස්ථාන කිහිපයක ඊයේ (27) රතිඤ්ඤා පත්තු කරමින් ජනතාව පී‍්‍රතිඝෝෂා කරන අයුරු දැකගත හැකිවිය.විද්‍යුත් මාධ්‍ය හරහා මහින්ද රාජපක්ෂ මහතාගේ ජයග්‍රහණය නිවේදනය කිරීමත් සමඟ රතිඤ්ඤා පත්තු කරමින් ජනතාව මෙසේ පී‍්‍රතිවූහ. ත්‍රිකුණාමල නගරයේ පොදු වෙළෙඳ පොළ අසල විශාල ලෙස රතිඤ්ඤා පත්තු කළ අතරම නගරයට තදාසන්න ප්‍රදේශ ගණනාවකද වරින්වර රතිඤ්ඤා පත්තු කරනු ලැබුහ.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>28</day>
    </date>
    <link>http://www.dinamina.lk/2010/01/28/_art.asp?fn=n1001287</link>
    <topic>ෆොන්සේකාගේ පරාජයඉවසනු බැරිව දුම්රියට</topic>
    <author>පනින්න හදලා</author>
    <content>ජෙනරාල් සරත් ෆොන්සේකාගේ නියත පරාජය දරාගත නොහැකිව දුම්රියට පැන සියදිවි හානිකර ගැනීමට පැමිණි අයකු එඩේරමුල්ල දුම්රිය ස්ථානාධිපති ඇතුළු කාර්ය මණඩලය ඊයේ (27) දහවල් බේරාගෙන ඇත.ජෙනරාල්වරයා දිනන බවට දැඩි විශ්වාසයකින් පසුවූවක් ජනාධිපතිවරණයේදී දැඩිලෙස පරාජයට පත්වීමෙන් එය දරා ගැනීමට නොහැකිවූ මේ පුද්ගලයා අධික ලෙස බීමතින් එඩේරමුල්ල දුම්රිය ස්ථානයේ කාර්ය මණ්ඩලයට පරුෂ වචනයෙන් බැනවදිමින් දුම්රිය මාර්ගයේ වාඩිවූ බව දුම්රිය මගීන් “දිනමිණ”ට කීය.පසුව දැඩි පරිශ්‍රමයක් දරා පරාජය හමුවේ සිත් තැවුලට පත් පුද්ගලයා දුම්රියකට ගොඩකර යැවීමට එඩේරමුල්ල දුම්රිය කාර්ය මණ්ඩලය සමත්වීය.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>28</day>
    </date>
    <link>http://www.dinamina.lk/2010/01/28/_art.asp?fn=n1001288</link>
    <topic>ෆොනී - මංගලගුටි කෙළ ගනිති</topic>
    <author/>
    <content>නව ප්‍රජාතන්ත්‍රවාදී පෙරමුණෙන් ජනාධිපතිවරණයට තරග වැදී අන්ත පරාජයක් ලැබූ සරත් ෆොන්සේකා මහතා අතහැර ඔහුගේ සියලු දේශපාලන සගයන් පලා ගොස් තිබේ.ෆොන්සේකා මහතා සහ ඔහුගේ සගයන් 400 දෙනකු පමණ පෙරේදා (26 දා) සිට කොළඹ ප්‍රධාන පෙළේ හෝටලයක සාකච්ඡා කරමින් සිට ඇත.එම හෝටලයේදී ෆොන්සේකා මහතා සහ මංගල සමරවීර මන්ත්‍රීවරයා අතර හටගත් ගුටි බැට හුවමාරුවකින් පසුව රනිල් වික්‍රමසිංහ මහතා සහ දෙමළ සන්ධාන මන්ත්‍රීවරුන් හෝටලයෙන් පලාගොස් ඇත. අනතුරුව රාවුෆ් හකීම් මහතා ද හීන්සීරුවේම හෝටලයෙන් පලාගොස් ඇති අතර, මංගල සමරවීර මන්ත්‍රීවරයාට පහර දීමේ සිද්ධියත් සමඟ විපක්‍ෂයේ අවුල් වියවුල් රැසක් හටගෙන තිබේ.මේ නිසා ඊයේ (27) පැවැත්වීමට තිබූ මාධ්‍ය හමුවට එක්වීම ෆොන්සේකා මහතා මෙන්ම රනිල් හකීම් ඇතුළු පිරිස ද ප්‍රතික්ෂේප කොට ඇති අතර, ඊට සහභාගි වීමට සිදුව ඇත්තේ කරු ජයසූරිය සහ අනුර කුමාර දිසානායක මන්ත්‍රීවරුන්ටය.මේ අතර ෆොන්සේකා මහතා විසින් නීති විරෝධීව රඳවාගෙන සිටි සෙබළුන් දස දෙනකු ඔවුන්ගේ නිල ඇඳුම් සහ ආයුධ ද සමඟ යුද හමුදා පොලීසියට භාරවී ඇත.මේ සෙබළුන් දස දෙනා මීට පෙර පැන ගොස් ඇති බවට මැතිවරණ කොමසාරිස්වරයා වෙත පැමිණිලි කළ ෆොන්සේකා මහතා මොවුන් නීති විරෝධී අයුරින් සඟවා ගෙන සිටියදී මෙසේ ඔවුන් යුද හමුදා පොලිසියට භාරවී ඇත.යුද හමුදාවෙන් පලා ගොස් ෆොන්සේකා මහතා සමඟ සිටි තවත් සෙබළුන් තිදෙනකු අත්අඩංගුවට ගැනීමට ආරක්‍ෂක අංශ සමත්ව තිබේ.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>28</day>
    </date>
    <link>http://www.dinamina.lk/2010/01/28/_art.asp?fn=n1001289</link>
    <topic>මාර්ග සංවර්ධන අධිකාරිඅධ්‍යක්‍ෂවරයකුගේ නිවසටමැර ප්‍රහාරයක්</topic>
    <author>පුත්තලම සමූහ වාර්තාකරුඩබ්ලිව්. සී. බී. ප්‍රනාන්දු</author>
    <content>දංකොටුවේ නිවෙසකට මැර ප්‍රහාරයක් එල්ලවී ඇති අතර, මාර්ග සංවර්ධන අධිකාරියේ ක්‍රියාකාරී අධ්‍යක්‍ෂවරයෙකුට අයත් එම නිවසට එල්ලවූ මෙම ප්‍රහාරයෙන් නිවෙස ඉදිරිපිට නවතා තිබී ඇති වාහන දෙකකට ද තදබල ලෙස අලාභහානි සිදුවී ඇත.ජනාධිපතිවරණ මැතිවරණය පැවැත්වුනු ඉකුත් 26 දා මධ්‍යම රාත්‍රියේ මෙම ප්‍රහාරය එල්ලකර පලාගියේ ජීප් රථයකින් පැමිණි කණ්ඩායමක් බව මාර්ග සංවර්ධන අධිකාරියේ ක්‍රියාකාරී අධ්‍යක්‍ෂවරයෙක් වන දංකොටුව කුරුණෑගල පාරේ පදිංචි වැලන්ටයින් ප්‍රනාන්දුපුල්ලේ යන අයෙකු දංකොටුව පොලිසියට පැමිණිලි කරමින් පවසා ඇත.ප්‍රහාරයෙන් තමන්ට රජයෙන් ලබා දී ඇති නිල වාහනයටත්, තමාගේ පෞද්ගලික වාහනයටත්, තදබල ලෙස අලාභ හානි සිදුවී ඇති අතර, නිවෙසට ද තරමක අලාභහානි සිදුවී ඇති බවත්, සිදුවී ඇති මුළු අලාභය රුපියල් ලක්‍ෂ (12) දොළහක් පමණ වන බවත් දංකොටුව පොලිසියට ඔහු කර ඇති පැමිණිල්ලෙහි වැඩි දුරටත් සඳහන්ව ඇත.දංකොටුව පොලිසිය සිද්ධිය පිළිබඳව වැඩිදුර පරීක්‍ෂණ පවත්වයි.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>28</day>
    </date>
    <link>http://www.dinamina.lk/2010/01/28/_art.asp?fn=n10012810</link>
    <topic>මැදවච්චිය සිට තලෙයිමන්නාරමටඅධිවේගී දුම්රිය මාර්ගයක්</topic>
    <author>නිමල් රාජපක්‍ෂ</author>
    <content>ඉදිරි වසර දෙකහමාර තුළ මැදවච්චිය සිට තලෙයිමන්නාරම දක්වා අධිවේගී දුම්රිය මාර්ගයක් ඉදිකොට පැයට කිලෝමීටර් සියයක වේගයෙන් දුම්රිය ධාවනය කිරීමට දුම්රිය දෙපාර්තමේන්තුව තීරණය කර ඇත.ඉන්දියාවේ ඉර්කෝන [IRCON]  සමාගම දුම්රිය මාර්ගය ඉදිකිරීම සඳහා ඉදිරිපත් වී සිටී. මේ වනවිට අදාල ගිවිසුම් සකස් කොට පසුගියදා නීතිපති දෙපාර්තමේන්තුවට ඉදිරිපත් කොට තිබේ. නීතිපති දෙපාර්තමේන්තුවේ අනුමැතිය ලද විගස කිලෝමීටර් 106 ක් දිග අධිවේගී දුම්රිය මාර්ගයේ ඉදිකිරීම් කඩිනමින් ආරම්භ කරනු ඇතැයි දුම්රිය සාමාන්‍යාධිකාරී පී. පී. විජේසේකර මහතා දිනමිණ ට ප්‍රකාශ කළේ ය.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>28</day>
    </date>
    <link>http://www.dinamina.lk/2010/01/28/_art.asp?fn=n10012811</link>
    <topic>කොට්ටගම ඡන්ද මධ්‍යස්ථානයේ සිටි පොලිස් නිලධාරීන්දෙදෙනාගේ වැඩ තහනම්</topic>
    <author>පුත්තලම සමූහ වාර්තාකරුඩබ්ලිව්. සී. බී. ප්‍රනාන්දු</author>
    <content>ජන්ද මධ්‍යස්ථානයක ආරක්ෂක රාජකාරියේ සිටි පොලිස් නිලධාරියකුගේ ටී. 56 ගිනි අවියක් පතරොම් තිහක්ද සමග අතුරුදන්වීමේ සිද්ධිය සම්බන්ධයෙන් පරීක්ෂණ පවත්වන පොලිසිය ආණමඩුවේ කොට්ටගම ඡන්ද මධ්‍යස්ථානයේ ආරක්ෂක රාජකාරි සඳහා යොදවා සිටි පොලිස් නිලධාරීන් දෙදෙනාගේ් වැඩතහනම් කර ඇත.කොට්ටගම ඡන්ද මධ්‍යස්ථානයේ ආරක්ෂාව භාරව සිටි පොලිස් නිලධාරීන් දෙදෙනාගෙන් එක් අයෙක් සතුව තිබූ ටී. 56 ගිනි අවිය, සහ එයට යොදන ජීව උණ්ඩ 30 ක්ද සමග සොරකම් කර තිබුනේ ඉකුත් 26 දා රාත්‍රියේය. මෙම අවි සොරකම පිළිබඳව සැලවූ වහාම ක්‍රියාත්මකවූ වගකිව යුතු අංශ කොට්ටගම ඡන්ද මධ්‍යස්ථානයට විශේෂ ආරක්ෂාවත් ඒ අවට විශේෂ ජංගම ආරක්ෂක සේවාවනුත් යොදවා ඡන්ද විමසීම් කටයුතු ඉතා සාමකාමී හා සාර්ථක අන්දමින් පවත්වන ලදී.මේ අතර එම ටී. 56 හොරකම පිළිබඳව ඉහළ පෙළේ පරීක්ෂණයක් ආරම්භ කර ඇති අතර, සොරකම සිදුවූ අවස්ථාවේ එම ඡන්ද මධ්‍යස්ථානයේ රාජකාරි සඳහා යොදවා සිටි පොලිස් නිලධාරීන් දෙදෙනාගේම වැඩතහනම් කර ඇත.නැතිවූ ගිනි අවිය සහ පතරොම් සෙවීමේ පරීක්ෂණ කටයුතු තවදුරටත් ක්‍රියාත්මකයි.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>28</day>
    </date>
    <link>http://www.dinamina.lk/2010/01/28/_art.asp?fn=n10012812</link>
    <topic>උ-නැ’ හිර ඒකාබද්ධ කිරීම ගැනෆොන්සේකා සමඟ කතා කරනවා</topic>
    <author/>
    <content>සරත් ෆොන්සේකා ජනාධිපති ලෙස පත්වීමෙන් පසු උතුරු - නැගෙනහිර ඒකාබද්ධ කිරීම පිළිබඳව ඔහු සමඟ නිශ්චිතව සාකච්ඡා කරන්නේ්යයි දෙමළ ජාතික සන්ධානයේ ආර්. සම්බන්ධන් මහතා පසුගිය සෙනසුරාදා නල්ලූර්හි පැවැති ප්‍රචාරක රැලියකදී කීය.උතුර – නැගෙනහිර නොබෙදා පැවතිය යුතුය යන තීරණයෙහි දැඩිව සිටින බවද ඔහු කීය.හින්ද ගෙදර යැවීමට දෙමළ ජනතා ඡන්ද නැතුවම බැහැ යන හිසින් ඉහත ප්‍රකාශය ටැමිල් නෙට් වෙබ් අඩවියේ පළ කර තිබේ.වසර 20 කීන් පසු යාපනය අර්ධද්වීපයේ පැවති පළමු විශාල මැතිවරණ රැස්වීම වන නල්ලූර් රැස්වීම ද්‍රවිඩ ජාතික සන්ධානය සරත් ෆොන්සේකාගේ සහාය සඳහා එහි පැවැත්වූ පළමු රැස්වීම බවද ප්‍රකාශ වී තිබේ.මහින්ද රාජපක්ෂ ජනාධිපතිතුමා හමුවේ තැබූ ඉල්ලීම් ප්‍රතික්ෂේප වීමෙන් පසු සරත් ෆොන්සේකා ඒවාට එකඟවීම මත ඔහුට සහාය දැක්වීමට තීරණය කළ බව එම රැස්වීමේදී ප්‍රකාශ කළ සම්බන්ධන් මහතා මෙම ජනාධිපතිවරණයේදී ද්‍රවිඩ ඡන්ද බෙහෙවින් වැදගත් තැනක් ගන්නා බව අවධාරණය කළේය.න්නි ජනතාව යළි පදිංචි කිරීම ඇතුළු දැඩිසේ බලපාන විවිධ ප්‍රශ්න ගණනාවක් සම්බන්ධයෙන් සරත් ෆොන්සේකා සමග සාකච්ඡා කිරීමෙන් පසු තම ඉල්ලීම් වලට මහින්ද රාජපක්ෂ ජනාධිපතිවරයා එකග නොවූවද ෆොන්සේකා මහතා එකඟවීම මත ඔහුට සහාය පළ කිරීමට තීරණය කළ බවද සම්බන්ධන් මහතා කියා තිබේ.උතුරු නැගෙනහිර ඒකාබද්ධ කිරීමට අතිරේකව වාර්ගික අර්බුදයට විසඳුම් පා සරත් ෆොන්සේකා සමග සාකච්ඡා කරන බව පවසන සම්බන්ධන් මහතා මේ සාකච්ඡා වලදී බටහිර රටවල් ඇතුළු අන්තර්ජාතික ප්‍රජාවගේ පිහිට පතන බවද කියා ඇත.සරත් ෆොන්සේකාට සහාය පළ කිරීමට අනුදත් මෙම හේතු සාධක සලකා සියලුම ද්‍රවිඩ ජනතාව ඔහු වෙනුවෙන් ඡනද්දය ප්‍රකාශ කළ යුතු බවද ඔහු පවසා තිබේ.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>28</day>
    </date>
    <link>http://www.dinamina.lk/2010/01/28/_art.asp?fn=n10012813</link>
    <topic>රට රැකදුන් උතුම් මිනිසාටසියලු ජනතාව කළගුණ දැක්වූවා</topic>
    <author>සුභාෂිනී සේනානායක</author>
    <content>මරණය සමඟ ජීවත් වූ ශ්‍රී ලාංකීය ජනතාවට ජීවිතය ලබාදුන්, දැයේ දරුවන්ට මාතෘ භූ®මිය රැකදුන් උතුම් මිනිසාට ශ්‍රී ලාංකීය ජනතාව කළගුණ සැලකීම මේ සුවිශාල ජයග්‍රහණයෙන් මනාව සනාථ කොට ඇති බව එ. ජා. ප. හිටපු ජාතික සංවිධායක එස්. බී. දිසානායක මහතා පැවසීය.සමස්ත ලංකා අනාථයන්ගේ සංගමය නොහොත් නව ප්‍රජාතන්ත්‍රවාදී පෙරමුණේ රනිල් වික්‍රමසිංහ, මංගල සමරවීර, සෝමවංශ අමරසිංහ, රවුෆ් හකීම්, චන්ද්‍රිකා කුමාරණතුංග, මනෝ ගනේෂන්, සරත් නන්ද සිල්වා ඇතුළු පිරිස තමුන්ගේ පාක්ෂිකයන් අනාථ කර විනාශ කර දැමු බවද දිසානායක මහතා ප්‍රකාශ කළේය.ජනාධිපති මහින්ද රාජපක්ෂ මහතා ලැබූ අතිවිශිෂ්ට ජයග්‍රහණය වෙනුවෙන් විශේෂ ප්‍රකාශයක් කළ ඒ මහතා මෙසේද කීය.මේ අනාථ සංගමය උත්සාහ කළේ සම්බන්ධන් සමඟ ජාත්‍යන්තර දෙමළ සමාජය එකතු කරගෙන රටත් විනාශ කිරීමට සහ නැවත මේ රටේ බෙදුම්වාදයක් ඇති කිරීමටයි.මේ රටේ කළගුණ දත් ජනතාව ඒ සියල්ල විනාශ කර දැමුවා. මේ අශුද්ධ පිරිස එකතු වී මේ රටේ ද්‍රවිඩ, මුස්ලිම්, බහුතරයක් ජනතාව තවදුරටත් මුළා කිරීමට ශක්තිමත් වූ බව මේ මැතිවරණ වලින් පෙනී යනවා. ඒ සම්බන්ධයෙන් මේ රටේ ද්‍රවිඩ මුස්ලිම් ජනතාවට දොස් පැවරිය යුතු නැහැ. ඒ අය අහිංසකයි, අසරණයි, අවංකයි.වතුකරයේත් උතුරු නැඟෙනහිරත් රට පුරාත් සිටින ද්‍රවිඩ මුස්ලිම් ජනතාව අතරට ගොස් ජාත්‍යන්තර කුමන්ත්‍රණකරුවන් ගේ ඩොලර් පවුම්වලට යටවී සිටින මේ නිහීන ක්‍රියාව හෙළිදරව් කර මේ ජාතික අපරාධය ඔවුන්ට පෙන්වා දි ඔවුන් දිනාගැනීමටත් ඔවුන් ජනාධිපතිතුමා ළ¼ඟ තැබීමටත්, අප ඉදිරියේදී ක්‍රියා කරනවා.සියලුම ශ්‍රී ලාංකීය ජනතාව සමඟ මේ රට ගොඩනැගීවමටත් එය තව තවත් ශක්තිමත් කිරීමටත් අප ක්‍රියා කරනවා.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>28</day>
    </date>
    <link>http://www.dinamina.lk/2010/01/28/_art.asp?fn=n10012814</link>
    <topic>සන්ධාන ආධාරකරුවන් පිරිසකටනාවලපිටියේදී අත්බෝම්බ ගසති</topic>
    <author>චන්ද්‍රිකා පෙරේරා සහ ගඟඉහළ කෝරළේ සමූහ - ජේ. ජනපි‍්‍රය</author>
    <content>ජනාධිපතිවරණයේ ජයග්‍රහණය භුක්ති විඳිමින් සිටි නාවලපිටිය කැඹිලිගල ප්‍රදේශයේ පිරිසකට ඊයේ (27) උදේ 8.30 ට පමණ අත්බෝම්බ ප්‍රහාරයක් එල්ලවීමෙන් හිමිනමක් සහ තවත් පුද්ගලයෙකු මියගොස් ඇති අතර හයදෙනකු තුවාල ලබා රෝහල්ගත කැර තිබේ.තැඹිලිගල ශශ්‍රී බෝධිරාජාරාම විහාරස්ථානය අසලදී ඇතිවූ යම් ගැටුමක් මත මේ මරණ හා තුවාල සිදුව තිබෙන බවත් තුවාල ලැබූ පුද්ගලයන් හයදෙනා මහනුවර හා ගම්පොළ රෝහල් වෙත ඇතුළත් කැර තිබෙන බවත් පොලිස් මාධ්‍ය ප්‍රකාශක ජ්‍යෙෂ්ඨ පොලිස් අධිකාරී අයි. එම්. කරුණාරත්න මහතා පැවැසීය.ජනාධිපති මහින්ද රාජපක්‍ෂ මහතාගේ ජයග්‍රහණය භුක්තිවිඳිමින් සිටි එක්සත් ජනතා නිදහස් සන්ධානයේ පිරිසකට ජනතා විමුක්ති පෙරමුණේ පිරිසක් මේ ප්‍රහාරය එල්ලකැර තිබෙන බව ප්‍රදේශවාසීහු පවසති.ගැටුමෙන් පසු ප්‍රහාරයට සම්බන්ධ සාහසිකයින් පලාගොස් ඇති බව පවසන පොලිසිය සැකකරුවන් අත්අඩංගුවට ගැනීම සඳහා පරීක්‍ෂණ ආරම්භ කැර ඇති බව සඳහන් කරයි. ඊයේ සවස වන විටද සැකකරුවන් අත්අඩංගුවට ගෙන නොතිබිණි. මරණය පිළිබඳ මහේස්ත්‍රාත් පරීක්‍ෂණ කටයුතු සිදුකිරීමෙන් අනතුරුව පොලිසිය සිද්ධිය පිළිබඳ රසපරීක්ෂක වාර්තාවක් කැඳවා තිබේ.ගම්පොළ පොලිස් අධිකාරී රොෂාන් ප්‍රනාන්දු මහතාගේ උපදෙස් පරිදි ගම්පොළ පොලිස් ස්ථානාධිපති පොලිස් පරීක්‍ෂක ජාලිය හීන්කෙන්ද මහතා ඇතුළු නිලධාරීහු පරීක්‍ෂණ පවත්වති.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>28</day>
    </date>
    <link>http://www.dinamina.lk/2010/01/28/_art.asp?fn=n10012815</link>
    <topic> ජනපති මහින්දගේ ජයග්‍රහණය ශ්‍රී ලංකාවාසීන්ගේ වාසනාවක්</topic>
    <author/>
    <content>ශ්‍රී ලාංකීය දේශප්‍රේමී ජනතාවගේ ආශීර්වාදය මැද ජනාධිපති මහින්ද රාජපක්‍ෂ මහතා බලයට පැමිණීම රටේ වාසනාවකැයි බොදු සංරක්‍ෂණ පදනමේ සභාපති, සාමුහික භික්ෂු පෙරමුණේ සංවිධායක, සූරියවැව ජාතික පාසලේ ආචාර්ය, හම්බන්තොට සිංහගිරි විහාරාධිපති විතාරන්දෙණියේ වජිරවංශ හිමියෝ පැවසූහ.තිස් වසරක කුරිරු යුද්ධයෙන් රට විනාශ වෙමින් ගිය සමයක රුහුණු ගිරුවාදනව්වෙන් රටේ නායකත්වයට පත්වූ ජනාධිපති මහින්ද රාජපක්‍ෂ මහතා බලවේගවලට යට නොවී අනාගත දූ දරුවන් වෙනුවෙන් රට බේරාගත්තේය.එතුමාගේ ජයග්‍රහණය උදුරා ගැනීමට ෆොන්සේකා මහතා මුල්කර ගත් විවිධ බලවේග ක්‍රියාත්මක වුවද, මහා සංඝරත්නයේ ආශීර්වාදයත්, ශශ්‍රී ලංකා දේශප්‍රේමී ජනතාවගේ ආශීර්වාදයත් තුළින් නැවත බලයට පත්වීම සියලු රටවැසියන් ලැබූ විජයග්‍රහණයකි.එම ජයග්‍රහණය ගැන සතුටට පත්වන අතරම එතුමා සමඟ රට සංවර්ධනය කිරීමට අප සියලු දෙනා ක්‍රියා කළ යුතු කාලය උදා වී ඇත.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>28</day>
    </date>
    <link>http://www.dinamina.lk/2010/01/28/_art.asp?fn=r1001281</link>
    <topic>කුට්ටිකුලම ගමේ පවුල් 254කටපිරිසුදු පානීය ජල පහසුකම්</topic>
    <author>එප්පාවල සමූහ</author>
    <content>රජරට වකුගඩු රෝගය නිරාවරණය කිරීමේ එක් පියවරක් වශයෙන් පිරිසුදු කළ පානීය ජලය සැපයීමේ ව්‍යාපෘති දැන් ගම්මානවල ව්‍යාප්ත කරමින් පවතී.ඒ අනුව නාගරික සංවර්ධන හා පූජා භූ®මි සංරක්ෂණ අමාත්‍යාංශයේ දායකත්වය ඇතිව අංක 530 දරන ග්‍රාම සේවා තුලානේ කුට්ටිකුලම ගම්මානයේ පවුල් 254කට පිරිසුදු කළ පානීය ජලය සැපැයීමේ ව්‍යාපෘතියක් ආරම්භ කර තිබේ. මේ ගම්මානයේ වසර කීපයකට පෙර වකුගඩු රෝගීන් දහතුන් දෙනකු වූහ. එයින් පස් දෙනෙක් මියගියහ. නව ජල සම්පාදන ක්‍රමය ඇරැඹීමෙන් පසු වකුගඩු රෝගීන් හමුවී නැත.මේ වැඩසටහන සංවිධානගතවී ඇති ‘පවසට දිය’ ප්‍රජා මූල සංවිධානයේ උප සභාපති පේ‍්‍රමලාල් ජයසූරිය මහතා මෙසේ කීය.පවුල් 254කට පානීය ජල පහසුකම් සලසා දීම සඳහා මේ ව්‍යාපෘතිය සකස්කළා. ව්‍යාපෘතියේ වියදම රුපියල් හැත්තෑ හතර ලක්ෂයක්. මෙයින් රුපියල් පනස් ලක්ෂයක මූල්‍ය හා ද්‍රව්‍ය සම්පත් නාගරික සංවර්ධන අමාත්‍යාංශයෙන් ලැබුණා. ව්‍යාපෘති අධ්‍යක්ෂ දිස්ත්‍රික් නිලධාරි රංජන් ජයසිංහ මහතා මෙය ක්‍රියාත්මක කළා.මේ ජල සම්පාදනය වෙනුවෙන් එක් පවුලක් වර්ෂයකටම නඩත්තු කටයුතු සඳහා ගෙවිය යුත්තේ රුපියල් 300ක් පමණයි. වැව පාමුල ජල මූලාශ්‍රය සහ පොම්පාගාරය ඉදිකර තිබෙනවා. පානීය ජලය පිරිසුදු කරලයි දෙන්නෙ.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>28</day>
    </date>
    <link>http://www.dinamina.lk/2010/01/28/_art.asp?fn=r1001282</link>
    <topic>අම්පාර -දොරකුඹුර බසයයළි ලබා දෙන්නැයි ඉල්ලීමක්</topic>
    <author>පදියතලාව සමූහ</author>
    <content>1975 වර්ෂයේදී එවකට අම්පාර මහජන මන්ත්‍රී වාරිමාර්ග විදුලිබල මහා මාර්ග නියෝජ්‍ය ඇමැති සෝමරත්න සෙනරත් මහතා විසින් අම්පාර සිට පදියතලාව කොලමන්තලාව දක්වා ධාවනය කර වූ බස් රථය 1977 දී බලයට පත් එජාප රජයෙන් නාම පුවරුවෙන් පමණක් දොරකුඹුර දක්වා දීර්ඝ කරන ලදී.පසුව 1994 දී බලයට පත් රජයේ ප්‍රවාහන හා මහා මාර්ග නියෝජ්‍ය ඇමැතිවරයා වූ එච්. ඇම්. වීරසිංහ මහතා අවශ්‍ය පාලම් ඉදි කොට පාර සකස් කර දී එම බස් රථය කෝමාන දක්වා ධාවනය කරවීමට කටයුතු කරන ලදී. එයට අමතරව පදියතලාවට නව ලංගම ඩිපෝවක් ලබාදීමට එවකට හිටපු ශ්‍රීලනිප සංවිධායක චන්ද්‍රදාස විජයසිරි මහතාගේ ඉල්ලීම අනුව මූලික කටයුතු සංවිධානය කරන ලදී.වීරසිංහ මහතාගේ අභාවයත් සමගම බස් රථය ද නතර විය. කෝමාන, මාරාව, හෙළ කෝමාන, දොර කුඹුර කොලමන්තලාව සිට සැතපුම් 14 ක් දුර ගෙවා පදියතලාව ජාතික පාසලට අකුරු කරන්නට එන සිය ගණනක් දරුවෝ මේ නිසා අසරණ වූහ. පා පැදියක් හෝ ගැනීමට හැකියාව තිබූ දරුවෝ පාසලට පැමිණියත් එවන්හැකියාවක් නොමැති දරුවෝ අධ්‍යාපනයට තිත තැබුවෝය. මේ සම්බන්ධයෙන් වසර ගණනාවක් තිස්සේ සිටින වගකිවයුත්තන් දැනුවත් කළත් එය මෙතෙක් ඉටු නොවීය.පාරවල්, ජලය, අනෙකුත් යටිතල පහසුකම් රැසක් තමන් වෙත ලැබී ඇති බව පවසන මේ ගම්වැසියෝ නවතා දැමූ බස් රථය නැවත ලබා දෙන ලෙස අදාළ බලධාරීන්ගෙන් ඉල්ලා සිටිති.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>28</day>
    </date>
    <link>http://www.dinamina.lk/2010/01/28/_art.asp?fn=r1001283</link>
    <topic>වයඹ පළාතට ක්‍රීඩා පාසල් දෙකක්</topic>
    <author>හිරියාල සමූහ</author>
    <content>වයඹ පළාතේ පාසල් දරුවන්ගේ ක්‍රීඩා කුසලතා නැංවීමේ අරමුණින් මධ්‍ය මහා විද්‍යාල දෙකක් අංග සම්පූර්ණ ක්‍රීඩා පාසල් බවට පත් කිරීමට වයඹ පළාත් අධ්‍යාපන අමාත්‍යාංශය කටයුතු කර ගෙන යයි. මේ අනුව කුරුණෑගල දිස්ත්‍රික්කයේ මල්කඩුවාව, ඩී. බී. වෙලගෙදර මධ්‍ය මහා විද්‍යාලයත්, පුත්තලම දිස්ත්‍රික්කයේ ආණමඩුව මධ්‍ය මහා විද්‍යාලයත් ක්‍රීඩා පාසල් වශයෙන් සංවර්ධනය කෙරේ.ම් වැඩසටහන යටතේ දැනටමත් ආණමඩුව මධ්‍ය මහා විද්‍යාලයට ක්‍රීඩා ශිෂ්‍යත්ව ලාභීන් 80 දෙනකු ඇතුළත් කර තිබෙන බැව් වයඹ පළාත් අධ්‍යාපන අධ්‍යක්ෂ ජේ. පී. එන්. තිලකරත්න මහතා පැවසීය.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>28</day>
    </date>
    <link>http://www.dinamina.lk/2010/01/28/_art.asp?fn=r1001284</link>
    <topic>බණ්ඩාරවෙල ඇතැම් ෆාමසිවලබෙහෙත් ගිනි ගණන්ලු</topic>
    <author>හපුතලේ සමූහ</author>
    <content>බණ්ඩාරවෙල නගරයේ ඉංග්‍රීසි බෙහෙත් වර්ග අළෙවි කරනු ලබන ඇතැම් පෞද්ගලික ෆාමසිවල නියමිත මිලට වඩා අධික මිලගණන්වලට ඇතැම් බෙහෙත් වර්ග අළෙවිකරන නිසා රෝහල්වල නොමැති ඇතැම් බෙහෙත් වර්ග පෞද්ගලික ෆාමසිවලින් මිලදී ගැනීමට සිදුවී ඇති අසරණ රෝගීන්ට දැඩි අපහසුතාවකට මුහුණ දීමට සිදුව තිබේ.මේ අපහසුතාව මඟහැරී යන පරිදි ජනාකීර්ණ නගරයක් වූ බණ්ඩාරවෙල නගරයේ රාජ්‍ය ඖෂධ සංස්ථාවේ ශාඛාවක් පිහිටුවන ලෙස ප්‍රදේශවාසීහු අදාළ බලධාරීන්ගෙන් ඉල්ලීමක් කරති.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>28</day>
    </date>
    <link>http://www.dinamina.lk/2010/01/28/_art.asp?fn=r1001285</link>
    <topic>ටින් මාළු කර්මාන්ත ශාලාවේඉදි කිරීම් ළඟදීම ඇරැඹෙයි</topic>
    <author>මාතර සමූහ ඩබ්ලිව්. පී. ධර්මසේන</author>
    <content>මහින්ද චින්තනයේ තවත් පොරොන්දුවක් ඉටු කරමින් දකුණේ ආරම්භ වන දැවැන්ත ටින්මාළු කර්මාන්ත ශාලාවේ ඉදිකිරීම් මාර්තු මාසයේ ඇරඹීමට පියවර ගෙන ඇත.ගාල්ල කුරුඳුවත්තේ අක්කර 19 ක භූමියක ඉදි වෙන මේ කර්මාන්ත ශාලාව ‘නිව්සීලන්ට් ස්පීට් මින් ලිමිටඩ්’ සමාගම විසින් ආරම්භ කරන අතර ඒ සඳහා රුපියල් මිලියන 5400 ක් වැය කෙරේ. මේ ඉදි කිරීම් සඳහා සමාගමේ සභාපති නික්මැරින් කොවින් මහතා මේ වන විට ශ්‍රී ලංකාවට පැමිණ ඇත.මේ කර්මාන්ත ශාලාව ඇරැඹීමත් සමගම දකුණේ්තරුණ තරුණියන් සඳහා සෘජු රැකියා 900 ක් වක්‍ර රැකියා 1500 ක් ලබා ගැනීමට අවස්ථාව උදා වෙනු ඇත.ග්‍රෑම් 80, 160, 200 ප්‍රමාණයේ මාළු ටින් මිලියන 334 ක් වාර්ෂිකව අපනයන කිරීමටත් කෙලවල්ලා ලොයින්ස් (වැකුම්පැක්) 5000 ක් වාර්ෂිකව අපනයනය කිරීමටත් අපේක්ෂා වේ. මීට අමතරව ඉවත දමන මාළු කොටස්වලින් මාළු කෑම නිෂ්පාදනය කිරීමට අපේක්ෂිත වෙන අතර මෙම අපනයනය මගින් වාර්ෂික ඩොලර් මිලියන 50 ක ආයෝජනයක් අපේක්ෂා කෙරේ.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>28</day>
    </date>
    <link>http://www.dinamina.lk/2010/01/28/_art.asp?fn=r1001286</link>
    <topic>මධ්‍යම පළාතේජල ව්‍යාපෘති68ක වැඩ නිමවෙයි</topic>
    <author>මධ්‍යම පළාත් විශේෂ</author>
    <content>මධ්‍යම පළාතේ පළාත් පාලන ආයතන ජල ව්‍යාපෘති 68 ක් පසුගිය මාස කීපය ඇතුළත නිමාවට පත් කැර තිබේ.මහනුවර දිස්ත්‍රික්කයේ 38 ක්, මාතලේ දිස්ත්‍රික්කයේ අටක් සහ නුවරඑළිය දිස්ත්‍රික්කයේ 22 ක් වශයෙන් නිම කැර ඇති මේ ජල ව්‍යාපෘති සඳහා රුපියල් මිලියන 13 ක් වැය කර තිබේ.ජල හිඟය පවතින ප්‍රදේශවල ජනතාවගේ ජල අවශ්‍යතා සපුරාලීම සඳහා නිම කළ මේ ජල ව්‍යාපෘති කටයුතු වලට පළාත් පාලන ආයතන වල දායකත්වය ද ලැබී තිබේ.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>28</day>
    </date>
    <link>http://www.dinamina.lk/2010/01/28/_art.asp?fn=r1001287</link>
    <topic>අධික මීදුම නිසාහන්තාන කන්ද තරණය ප්‍රවේසමෙන්</topic>
    <author>පේරාදෙණිය සමූහ</author>
    <content>මේ දිනවල පවතින අධික “මීදුම” නිසා හත්නාන කඳුවැටිය තරණය කිරීමෙන් වළකින ලෙස පොලිසිය ජනතාවගෙන් ඉල්ලීමක් කැර තිබේ.දිනපතා සවස් කාලයේ “මීදුම” පැතිරීමත් සමඟම කඳුවැටියේ ගමන් මාර්ග සොයාගැනීමට අපහසුතාවක් පැනනැඟී තිබේ.හන්තාන කඳුවැටිය තරණය කළ කණ්ඩායම් කීපයකට සවස්වරුවේ “මීදුම” පැතිරීමත් සමඟම ගමනාගමන අපහසුතාවයන්ට මුහුණදීමට සිදුවී පොලිසියේ සහයෝගය පැතීමට සිදුවී තිබේ.”මීදුමට” කොටු වී සිටි තරුණ කණ්ඩායම් කීපයක් පසුගියදා පේරාදෙණිය විශ්වවිද්‍යාලයේ ආරක්‍ෂක අංශයේ හා පේරාදෙණිය පොලිසියේ ආධාර උපකාර මත සිය නිවෙස් කරා රැගෙන ඒමට හැකි වී තිබේ.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>28</day>
    </date>
    <link>http://www.dinamina.lk/2010/01/28/_art.asp?fn=s1001281</link>
    <topic>දකුණු ආසියා ක්‍රීඩා උළෙලට ශ්‍රී ලංකා පිල අද ඩකා යයි</topic>
    <author/>
    <content>බංග්ලාදේශයේ ඩකාහී පැවැත්වෙන 11 වැනි දකුණු ආසියානු ක්‍රීඩා උළෙලට සහභාගීවන ශ්‍රී ලංකා කණ්ඩායම අද පෙරවරු 7.50ට විශේෂ ගුවන් යානයකින් පිටත්වීමට නියමිතය.මලල ක්‍රීඩක චමින්ද විජේකෝන්ගේ නායකත්වයෙන් යුතු ශ්‍රී ලංකා කණ්ඩායමට ක්‍රීඩක ක්‍රීඩිකාවෝ හා නිලධාරීහු 372 ක් එක්ව සිටිති. ක්‍රීඩකයන් 209ක් ක්‍රීඩිකාවන් 91ක් හා නිලධාරීන් 72ක් දකුණු ආසියානු ක්‍රීඩා උළෙල සඳහා ශ්‍රී ලංකාව නියෝජනය කරති.මෙයට අමතරව ක්‍රීඩා අමාත්‍යාංශ නිලධාරීන්, නිරීක්ෂකයන්, වෛද්‍යවරු, මාධ්‍යවේදීන් ඇතුළු 100කට ආසන්න පිරිසක් ද අද ඩකා අගනුවර බලා පිටත්ව යති.ශ්‍රී ලංකා පාපන්දු කණ්ඩායම ඊයේ ඩකා නුවර බලා පිටත් වූ අතර ශ්‍රී ලංකා මලල ක්‍රීඩා කණ්ඩායමේ ක්‍රීඩකයන් කොටසක් හෙට පිටත්වෙන අතර තවත් ක්‍රීඩක ක්‍රීඩිකාවන් පිරිසක් පෙබරවාරි 4 වැනිදා ඩකා බලා ගමන් අරඹනු ඇත.ශ්‍රී ලංකා පිලේ විශාලත්වය හේතුවෙන් ගුවන් යානයක් කුලියට ලබාගැනීමට කටයුතු කළේ යැයි ජාතික ඔලිම්පික්් කමිටු සභාපති හේමසිරි ප්‍රනාන්දු මහතා ‘දිනමිණ’ට පැවැසීය.මෙවර තරගාවලියේ දී ශ්‍රී ලංකා ක්‍රීඩක ක්‍රීඩිකාවෝ ක්‍රීඩා 23ක් නියෝජනය කරති. මෙතෙක් ශ්‍රී ලංකා ක්‍රීඩා ඉතිහාසයේ දී එතෙර පැවැත්වෙන තරගාවලියකට සහභාගීවන වැඩිම ක්‍රීඩක ක්‍රීඩිකාවෝ පිරිස මෙවර එක්වීම විශේෂත්වයකි. ශ්‍රී ලංකා පිලේ වැඩිම පිරිසක් මලල ක්‍රීඩා ඉසව් නියෝජනය කරන අතර ඒ සඳහා ක්‍රීඩක ක්‍රීඩිකාවෝ 38ක් එක්ව සිටිති.මලල ක්‍රීඩා ඉසව්වලින් වැඩි පදක්කම් ප්‍රමාණයක් ශ්‍රී ලංකාව අපේක්ෂා කරයි. එම ක්‍රීඩා උළෙලේ දී ශ්‍රී ලංකාව වැඩි පදක්කම් ප්‍රමාණයක් අපේක්ෂාවෙන් පසුවේ.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>28</day>
    </date>
    <link>http://www.dinamina.lk/2010/01/28/_art.asp?fn=s1001282</link>
    <topic>ශ්‍රී ලංකාව පරදවා ඕස්ට්‍රේලියාව අවසන් තරගයට සුදුසුකම් ලබයි</topic>
    <author/>
    <content>අයි. සී. සී. 19 න් පහළ ලෝක කුªසලාන තරගමාලාවේ ශ්‍රී ලංකාව සහ ඕස්ට්‍රේලියාව අතර පැවැති අවසන් පූර්ව තරගයෙන් කඩුලු 2 ක ජයක් ලබා ගනිමින් ඕස්ට්‍රේලියාව අවසන් මහා තරගය සඳහා සුදුසුකම් ලබා ගැනීමට සමත්විය.නවසීලන්තයේ ලින්කෝන් නුවර දී ඊයේ පැවැති මේ තරගයේ පළමුව පන්දුවට පහර දුන් ශ්‍රී ලංකාව ඕවර 48.2 ක දී ලකුණු 205 ක් රැස් කළේය. අක්ෂු ප්‍රනාන්දු ලකුණු 52 ක් රැස් කළ අතර කිත්රුවන් විතානගේ් ලකුණු 40 ක් ද, නායක චතුර පීරිස් ලකුණු 39 ක් ද රැස් කළහ.පන්දු යැවීමේ දී ඕස්ට්‍රේලියාවේ වේගපන්දු යවන ක්‍රීඩක ජෝස් හැස්ල්වුඩ් ලකුණු 26 කට කඩුලු 4 ක් බිඳ දැමුවේය. ඇලිස්ටර් මැක්ඩර්මොට් නික් බකනන් සහ ලූක් ඩොරන් කඩුලු 2 බැගින් දවාලනු ලැබීය.පිළිතුරු ඉනිම ක්‍රීඩා කළ ඕස්ට්‍රේලියාව ඕවර 48.3 කදී කඩුලු 8 ක් දැවී ලකුණු 206 ක් ලබා ගනිමින් පකිස්තානය සමඟ අවසන් තරගයට තේරී පත්විය. විශිෂ්ට ඉනිමක් ක්‍රීඩා කළ ඕස්ට්‍රේලියානු පිලේ නායක මිචේල් මාෂ් පන්දු 110 කට මුහුණ දී හතරේ පහර 12 ක් සමඟ ලකුණු 97 ක් රැස් කිරීමට සමත් වූවේය.ටොම් ට්‍රිෆිටි ලකුණු 50 ක් රැස් කළ අතර චරිත් ජයම්පති ලකුණු 34 කට කඩුලු 3 ක් ද චතුර පීරිස් ලකුණු 46 කට කඩුලු 2 ක් ද බිඳ හෙලූහ. ඕස්ට්‍රේලියාව සහ පකිස්තානය අතර අවසන් මහා තරගය 30 දා ලින්කෝන් හිදී පැවැත්වීමට නියමිතය.මේ තරගමාලාවේ තුන්වැනි ස්ථානය ලබා ගැනීමේ අරමුණින් ශ්‍රී ලංකාව 29 දා ක්‍රයිස්චර්ච් හිදී කොදෙව් පිල සමඟ තරග වැදීමට නියමිතය.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>28</day>
    </date>
    <link>http://www.dinamina.lk/2010/01/28/_art.asp?fn=s1001283</link>
    <topic>සීදූව දවිසමර විදුහලටජයග්‍රහණ රැසක්</topic>
    <author>සීදූව සමූහ නිශ්ශංක පියරත්න</author>
    <content>මුදල් හා ක්‍රම සම්පාදන අමාත්‍යාංශය අධ්‍යාපන අමාත්‍යාංශය එක්ව “දැය කිරුළ” සමස්ත ලංකා වොලිබෝල් තරග මාලාවේ බස්නාහිර පළාතේ තරග සීදූව ද්විසමර විදුහල් ක්‍රීඩා පිටියේදී පසුගියදා පැවැත්විණි.එහිදී වයස 16 පහළ බාලක සූරතාවය දිනාගැනීමට සීදූව ද්විසමර විදුහල සමත් වූ අතර අනු සූරතාව කඳාන ද මැසනඩ් විදුහලට හිමිවිය. 16 න් පහළ බාලිකා සූරතාව පිළියන්දල මධ්‍ය මහ විදුහල දිනාගත් අතර අනු සූරතාව වේයන්ගොඩ මහ විදුහල හිමිකර ගත්තේය.යොවුන් පිරිමි සූරතාව සීදූව ද්විසමර විදුහල දිනාගත් අතර අනු සූරතාව දෙකටන පද්මාවතී මධ්‍ය මහ විදුහල හිමිකර ගත්තේය. යොවුන් කාන්තා සූරතාව හේනේගම මධ්‍ය මහ විදුහල දිනාගත් අතර අනු සූරතාව මීගමුව පිටිපන සාන්ත මරියා මහ විදුහල සතුකර ගත්තේය.කණිෂ්ඨ පිරිමි සූරතාව සීදුව ද්විසමර විදුහල දිනාගත් අතර අනුසූරතාව සියනෑතරු කණ්ඩායම හිමිකර ගත්තේය.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>28</day>
    </date>
    <link>http://www.dinamina.lk/2010/01/28/_art.asp?fn=s1001284</link>
    <topic>ඩී.එස්.සේනානායක විදුහලට ඉනිමක සහ ලකුණු 84 ක ජයක්</topic>
    <author>ෆවුස් මොහොමඩ්</author>
    <content>ඩී. එස්. සේනානායක විදුහලේ චමෝද් වික්‍රමසිංහගේ විශිෂ්ට පිතිහරඹය සහ මොහොමඩ් ඉජාස්ගේ දක්‍ෂ පන්දු යැවීම හේතුවෙන් අන්තර් පාසල් අවුරුදු 19 න් පහළ ක්‍රිකට් තරගමාලාව යටතේ කෝට්ටේ ජනාධිපති විදුහලට එරෙහිව ඉනිමක සහ ලකුණු 84 ක ජයක් හිමිකර ගැනීමට ඩී. එස්. සේනානායක විදුහල් පිල සමත් විය.ඩී. එස්. සේනානායක විදුහලේ පළමු ඉනිමේදී චමෝද් වික්‍රමසිංහ ලකුණු 107 ක් රැස්කිරීමට සමත් වූ අතර ජනාධිපති විදුහල් පිලේ පළමු ඉනිමේදී ලකුණු 23 කට කඩුලු 4 ක් දවාලූ මොහොමඩ් ඉජාස් දෙවැනි ඉනිමේදී ලකුණු 34 කට කඩුලු 3 ක් දවාලීමට සමත්වූවේය.ඩී. එස්. සේනානායක පළමු ඉනිම 300/5 (ඕවර 51.1) ඉනිම අත්හිටුවන විට - චමෝද් වික්‍රමසිංහ 107, චරිත් සතරසිංහ 68, මල්ෂාන් ගුණසිංහ 66, ගීත් පෙරේරා 43/2කෝට්ටේ ජනාධිපති විදුහල පළමු ඉනිම 118 (ඕවර 32.3) - ළහිරු කඹුරුගමුව 41, මොහොමඩ් ඉජාස් 23/4, හරේෂ් විජේනායක 11/3, සහ දෙවැනි ඉනිම 98 (ඕවර 28) - ගීත් පෙරේරා 27, ළහිරු කඹුරුගමුව 26, අකිල වීරසිංහ 13/3, මොහොමඩ් ඉජාස් 34/3වේල්ස් කුමර විදුහලට කඩුලු 5 ක ජයක්මොරටුව වේල්ස් කුමර විදුහලේ නිපුන් පීරිස්ගේ තුන් ඉරියව් දස්කම් සහ බුද්ධික ද අල්විස්ගේ පන්දු යැවීමේ දස්කම් හේතුවෙන් කොළඹ ලුම්බිණි විදුහලට එරෙහිව කඩුලු 5 ක ජයග්‍රහණයක් හිමිකර ගැනීමට මොරටුව වේල්ස් කුමර විදුහල් පිල සමත් විය.ලුම්බිණි විදුහල පළමු ඉනිම 100 (ඕවර 46.2) - දමිත් පි‍්‍රයදර්ශන 24, නිපුන් පීරිස් 30/5, බුද්ධික ද අල්විස් 17/3 සහ දෙවැනි ඉනිම 221 (ඕවර 50) - රවීජ සඳරුවන් 98, බුද්ධික ද අල්විස් 75/4මොරටුව වේල්ස් කුමර විදුහල පළමු ඉනිම 194 ( ඕවර 68.3) - ඉසුරු තිළිණ 66, නිපුන් පීරිස් 29, රවීජ සඳරුවන් 58/6 සහ දෙවැනි ඉනිම 131/5 (ඕවර 20.1) - නිපුන් පීරිස් 55, තරිඳු ඩිල්ෂාන් 38, රවීජ සඳරුවන් 32/3</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>28</day>
    </date>
    <link>http://www.dinamina.lk/2010/01/28/_art.asp?fn=s1001285</link>
    <topic>සෙරීනා විලියම්ස් අවසන් පූර්ව වටයට</topic>
    <author>මෙල්බර්න් (ඒ. එෆ්. පී.)</author>
    <content>පසුගිය වසරේ ඕස්ට්‍රේලියානු විවෘත ටෙනිස් තරගාවලියේ කිරුළ හිමිකර ගත් ටෙනිස් ලොව සුපිරිතම ක්‍රීඩිකා සෙරීනා විලියම්ස් මෙවර තරගාවලියේ අර්ධ අවසන් පූර්ව වටයේදී බෙල්ජියමේ වික්ටෝරියා ඇසරෙන්කා 4 – 6 ක්, 7 – 6 ක් සහ 6 – 2 ක් ලෙස පරාජයට පත් කොට අවසන් පූර්ව වටයට පිවිසෙමින් සිය කිරුළ රැකගැනීමේ ආසන්නතම අවස්ථාවට පැමිණ සිටින්නීය.මේ අතර සෙරීනා විලියම්ස්ගේ සොයුරිය වන විනස් විලියම්ස් අර්ධ අවසන් පූර්ව වටයේදී 2 – 6 ක්, 7 – 6 ක් සහ 7 – 5 ක් ලෙස පරාජයට පත්කරමින් අවසන් පූර්ව වටයට පිවිසීමට චීනයේ ලී නා සමත් වූවාය. මේ අනුව ජගත් ටෙනිස් ඉතිහාසයේ ප්‍රථම වතාවට ග්‍රෑන්ඩ් ස්ලැම් තරගාවලියක අවසන් පූර්ව වටයට පිවිසීමට චීන ක්‍රිඩිකාවන් දෙදෙනෙකු සමත්ව සිටිති.චීන ටෙනිස් ක්‍ෂේත්‍රය ජගත් ටෙනිස් පිටියේ අවධානයට යොමු කරමින් අවසන් පූර්ව වටයට පිවිස අනිකුත් චීන ක්‍රීඩිකාව වන්නේ ශෙන් ජී ය.මෙවර ඕස්ට්‍රේලියානු විවෘත ටෙනිස් තරගාවලියේ කාන්තා ඉසව්වේ අවසන් පූර්ව වටයට පිවිසි ක්‍රීඩිකාවන් වන්නේ සෙරීනා විලියම්ස්, ජස්ටින් හෙනින්, ශෙන් ජී සහ ලී නා ය.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>28</day>
    </date>
    <link>http://www.dinamina.lk/2010/01/28/_art.asp?fn=f1001281</link>
    <topic>ඉතිහාසයේ රන් අකුරෙන් ලියැවෙන ජයග්‍රහණයක්</topic>
    <author>සාකච්ඡා කළේ උදිත ගුණවර්ධන</author>
    <content>* නව ප්‍රජාතන්ත්‍රවාදී පෙරමුණේ ජනාධිපති ධුර අපේක්ෂක සරත් ෆොන්සේකා මහතාට ජනාධිපතිවරණයෙන් දැවැන්ත පරාජයක් අත් වෙලා තිබෙනවා. මේ පරාජය පිළිබඳ ඔබේ විග්‍රහය කුමක්ද ?සරත් ෆොන්සේකා මහතා ලැබූ පරාජයකට වඩා මේ පරාජය ඔහු පසු පස සිටි විජාතික බලවේග, දේශද්‍රෝහී බලවේග ලැබූ විශාල පරාජයක් විදියටයි හඳුන්වන්න පුළුවන්කම තියෙන්නේ. ඔවුන් උත්සාහ කළේ ෆොන්සේකා මහතා රූකඩයක් විදිහට තබාගෙන ඒ අයගේ න්‍යාය පත්‍රය ක්‍රියාත්මක කිරීමටයි.ඒත් ඔවුන් සිදු කිරීමට උත්සාහ කළ මහා භයානක කුමන්ත්‍රණය පසුගිය 26 වැනිදා ජනතාව ලබාදුන් තීන්දුවත් සමඟ සුන්නද්දූලි වෙලා තිබෙන්නේ. මෙම ජයග්‍රහණය ජනාධිපතිතුමා ලැබූ ජයග්‍රහණයක් දේශපාලන පක්ෂයක් ලැබූ ජයග්‍රහණයක් පමණක් නෙමෙයි සමස්ත දේශප්‍රේමී ජන කණ්ඩායම් ලැබූ ජයග්‍රහණයක්.දුෂ්ඨ බලවේග සැලසුම් කළ විදිහට ෆොන්සේකා මහත්මයා ජනාධිපති ධුරයට පත් වුණා නම් රට විජාතික බලවේග වල කොළනියක් වීම වැළැක්විය නොහැකියි. ඒත් රටේ වාසනාවට ඔවුන්ගේ මේ කුමන්ත්‍රණය සම්පූර්ණයෙන් පරාජය වෙලා තිබෙනවා.සමහරු හංසයා මහා බලයක් ශක්තියක් තිබෙන දේශපාලන ව්‍යාපාරයක් විදිහට උලුප්පා දැක්වීමට විශාල ප්‍රයත්නයක් ගත්තා. සමහරු හංසයාට විශාල ශක්තියක් තිබෙනවා යැයි විශ්වාස තබා කටයුතු කළා. ඒත් ප්‍රතිඵල එද්දී තමයි රටටම තේරුණේ හංසයා විදිහට අන්දවලා තිබෙන්නේ පොල්කිච්චෙක්ට කියලා.එක්සත් ජාතික පක්ෂයේ මහත්වරුන් ජනතා විමුක්ති පෙරමුණේ සහෝදරවරුන් විවිධ සමීක්ෂණ කළා. ඒවායේ ප්‍රතිඵල කියලා බොරු බේගල් සමීක්ෂණ ජනතාව ඉස්සරහ දිග ඇරලා පෙන්නුවා. ජනතාවත් මේ අයගේ දේවල් පොර කකා බැලුවා. මෙහෙම ජනතාව රැස්වෙද්දී එජාපය යි ජවිපෙ යි හිතුවේ මේ රැස්වෙන සියල්ලන් හංසයට ඡන්දය දෙයි කියලා.පසුගිය මාස එකහමාර පුරාම මේ අය එක එක සුන්දර සිහින මාලිගා ඉදි කළා. ඒත් අන්තිමට රැස්වීම් බලන්න ආපු මිනිස්සුවත් කතා අහන්න ආපු මිනිස්සුවත් හංසයට ඡන්දය දුන්නේ නැහැ. බුලත් කොළයට තමයි ඒ අය ඡන්දය දුන්නේ.අඩුම ගානේ පාවෙන ඡන්ද දායකයෝ තියා එජාපයේ සම්පූර්ණ ඡන්ද පදනමවත් මෙවර ජනාධිපතිවරණයේදී සරත් ෆොන්සේකා මහත්තයාට ඡන්දය දීලා නැහැ. 2005 දී රනිල් වික්‍රමසිංහ මහත්මයා බැරි බැරි ගාතේ තරග කරලත් ලක්ෂ හතළිස් හතක් ගත්තා. දිස්ත්‍රික් ගණනාවක් ජයග්‍රහණය කළා. ඒත් මෙවර ෆොන්සේකා මහතාට රනිල් මහත්මයා ගත්තු ඡන්ද ප්‍රමාණයවත් ගන්න බැරි වුණා. 2010 ඡන්ද ප්‍රතිඵලයෙන් රනිල් ට තරම් වත් ෆොන්සේකා මහතාට දේශපාලන හැකියාවක් නොමැති බව තහවුරු වෙනවා.* ජනාධිපතිවරණ ප්‍රතිඵලයත් සමග ජනතා විමුක්ති පෙරමුණේ දේශපාලන සැලසුම් විශාල අවුලකට පත් වෙන ලකුණු පහළ වෙලා තිබෙන්නේ. ජනතා විමුක්ති පෙරමුණ පත්ව තිබෙන අසරණ තත්ත්වය පිළිබඳව ජවිපෙ හිටපු සාමාජිකයෙකු ක්‍රියා කාරිකයකු ලෙස ඔබේ අදහස මොන වගේද ?මා කලක් නියෝජනය කළ පක්ෂය වැටී තිබෙන අසරණ අඩිය පිළිබඳව එහි හිටපු සාමාජිකයකු විදිහට සාතිශය කනගාටුවට පත් වෙනවා. අද එම පක්ෂයේ නායකකම් අරගෙන ඉන්න අය මා ඇතුළු පිරිසක් පක්ෂයෙන් එළියට යන තැනට වැඩ සැලැස්සුවා. ඒ අයම තමයි අද ජනතා විමුක්ති පෙරමුණ කියන රටට වැඩ කළ හැකිව තිබූ දේශපාලන පක්ෂය එක්සත් ජාතික පක්ෂයේ පිළිකන්නක් බවට පත් කෙළේ.රෝහණ විජේවීර සහෝදරයා ඇතුළු නායකයන් දිවි නොතකා ලෙයින් දහදියෙන් කඳුලෙන් බිහි කළ පක්ෂය අද ජරාජීර්ණ වූ මිය යමින් තිබෙන දේශපාලන පක්ෂයක් බවට පත්ව තිබෙනවා.* සිංහල බෞද්ධ ඡන්ද පදනමේදී ස්ථාවර වූ ජනාධිපතිතුමාගේ ජයග්‍රහණය උතුරේ දෙමළ ප්‍රදේශවලදී දියාරු වුණා. මේ පිළිබඳව ඔබේ අදහස මොන වගේද ?සම්බන්ධන් ෆොන්සේකා ගිවිසුමක් පිළිබඳව අපි මුල සිටම හෙළිදරව් කිරීම් කළා. එදා ෆොන්සේකා මහත්තයලා මේ චෝදනාව පිළිගත්තේ නැහැ. ඒත් මේ ඡන්ද ප්‍රතිඵලයත් එක්ක සම්බන්ධන් ෆොන්සේකා ගිවිසුම් චෝදනාව යථාර්ථයක් බවට පත් වෙලා තිබෙනවා.ජාතියේ වාසනාවට ෆොන්සේකා මහත්මයා ජනාධිපති ධුරයට පත් නොවුණත් වැරැදිලා හරි ඔහු ජනාධිපති වුණා නම් සම්බන්ධන් ෆොන්සේකා ගිවිසුම මහා පාවාදීමක් බවට පත්වී ජාතිය ලැබූ සියලු ජයග්‍රහණ ආපසු හැරීමට ඉඩ තිබුණා.* ජනාධිපතිතුමා අති විශිෂ්ට ජයග්‍රහණයක් ලබා ගෙන තිබෙනවා. මේ ජයග්‍රහණය රටේ යහපතට යොදා ගැනීමට තියෙන්නේ මොන විදිහේ් සැලසුමක්ද ?ඔව්. අපි ලැබූ ජයග්‍රහණය රටේ යහපතට යොදා ගත යුතු බවට ඔබ කියූ දේ මාත් පිළි ගන්නවා. ජනාධිපතිතුමා දෙවන ධුර කාලය සඳහා ජනවරම ඉල්ලීමේ ප්‍රමුඛ පරමාර්ථය වී තිබුණේත් ඉදිරි වසර හය රටේ යහපත සංවර්ධනය සඳහා යොදා ගත යුතු බවට වූ අදහසයි.ඒ සඳහා අති විශිෂ්ට ජනවරමක් රටේ ජනතාව විසින් ජනාධිපතිතුමාට ලබා දී තිබෙනවා. මම දැඩි ලෙස විශ්වාස කරනවා ඉදිරි කාලයේදී මහා සංවර්ධනයකට රට යොමු කිරීමට ජනාධිපතිතුමා නායකත්වය ලබා දෙයි කියලා.එතුමාගේ පළමු ධුර කාලයේදී රටට පිළිලයක් වෙලා තිබුණ ත්‍රස්තවාදය පරාජය කිරීමට නායකත්වය ලබා දුන්නා. එදා ජනාධිපතිතුමා ගේ කරමත තිබූ වගකීම විශිෂ්ට ලෙස ඉෂ්ඨ කරලා රටේත් ජනතාවගේත් ගෞරවයට භක්තියට පාත්‍ර වුණා.අද ජනාධිපතිතුමාගේ කරමත තිබෙන්නේ ආර්ථික හා සංවර්ධන සංග්‍රාමය ජයග්‍රහණය කිරීමේ අභියෝගය. ජනාධිපතිතුමාට සහයෝගය ලබා දෙන දේශපාලන පක්ෂ විදිහට අපි ඒ සඳහාත් ජනාධිපතිතුමාට ශක්තියක් වීමට සූදානමින් ඉන්නේ.* ජෙනරාල් සරත් ෆොන්සේකා මහතා දේශපාලනයට පිවිසීමත් කෙටි කාලයකදී ඔහු ලැබූ දැවැන්ත දේශපාලන පරාජයත් ඔහුගේ දේශපාලන අනාගතය පිළිබඳවත් ඔබේ අදහස මොන වගේද ?ත්‍රස්තවාදය පරාජය කිරීමේ සටනේදී ඔහු යම් කාර්යයක් ඉෂ්ඨ කළා. අපිත් රටේ ජනතාවත් එතුමා ඉටු කළ එම කාර්යය අගය කළා. ඒත් හිතුවක්කාර විදිහට ඔහු දේශපාලනයට පිවිසීමට ගත් තීරණය සමඟ රටේ ජාතික බලවේග මගින් සරත් ෆොන්සේකා කියන සාධකය බැහැර වුණා. අවසානයේදී ඔහු විජාතික බලවේග වල පදයට නටන නැට්ටුවෙක් බවට පත් වුණා.එයම තමයි ෆොන්සේකා මහත්මයාගේ පරාජයට මූලික විදිහට බලපෑවේ. ඔහු දැන් දේශපාලන වශයෙන් අවලංගු වෙලා ඉවරයි. දැන් ඒ මහත්මයාට තියෙන්නේ විශ්‍රාම ජීවිතය නිදහසේ ගත කිරීම පමණයි. එහෙම වුණොත් ඔහුට යළිත් ජනතාවගේ ගෞරවය හිමිවේවි.* සරත් ෆොන්සේකා මහතාගේ ‘දෙවන මෙහෙයුමේ’ ප්‍රබල චරිතයක්ව සිටියේ මංගල සමරවීර මහතායි. ඒත් ඔහුට ජනාධිපතිවරණයේදී ෆොන්සේකා මහතාගේ මැතිවරණය ජයග්‍රහණය කරා මෙහෙයවන්න බැරි වුණා. මේ ගැන ඔබේ විග්‍රහය මොනවගේද ?සමරවීර මහත්මයාට දේශපාලනය තුළ සෙල්ලම් දැමීම මෙහෙයුම් කිරීම සිදුකරන්න බැහැ කියලා මේ වෙද්දී තහවුරු වෙලා ඉවරයි.අඩුම ගානේ එතුමාට මාතර දිස්ත්‍රික්කය ජයග්‍රහණය කරනවා තියා පරාජය අවම කිරීමටවත් හැකියාව ලැබුණේ නැහැ.මේ වෙද්දී මංගල සමරවීරට පුළුවන් එජාපයට හේත්තු වෙලා මන්ත්‍රීකමක් අරගෙන පැත්තකට වෙලා ඉන්න එක විතරයි. එයින් එහා මෙහෙයුම් දැන් මංගලට බැහැ.මංගල සමරවීර මහත්මයා විතරක් නෙමෙයි රනිල් වික්‍රමසිංහ, සෝමවංශ අමරසිංහ, ටිල්වින් සිල්වා, ඇතුළු හැමෝටම දැන් තියෙන්නේ ජනාධිපතිතුමා රට සංවර්ධනය කරන හැටි ආර්ථික සංග්‍රාමය ජයග්‍රහණය කරන හැටි බලාගෙන පැත්තකට වී සිටීම පමණයි.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>28</day>
    </date>
    <link>http://www.dinamina.lk/2010/01/28/_art.asp?fn=f1001282</link>
    <topic>උදාර ගති ඇති-අපේ ජනපති</topic>
    <author>සටහන ජයසිරි මුණසිංහ</author>
    <content>ශ්‍රී ලංකා දේශපාලන වංශ කථා ඉතිහාසයේ රන් අකුරින් ලියැවෙන අති විශිෂ්ටම ජනවරමක් හිමි කර ගනිමින් මහින්ද රාජපක්ෂ මහතා නැවත වතාවක් රටේ විධායක ජනාධිපති ධුරයට පත්වී සිටියි.මහින්ද රාජපක්ෂ මහතා ලැබූ මේ දැවැන්ත ජයග්‍රහණය හුදු පෞද්ගලික ජයග්‍රහණයක් නොව, මුළු රටේම ජනතාව ලැබූ අභිමානවත් ජයග්‍රහණයකි.විපක්ෂයේ මඩ අවලාද, බොරු ප්‍රචාර, කට කථා සහ පහත් දේශපාලන ප්‍රචාරක උපාය මාර්ග වලට නොරැවටී මේ රටේ බුද්ධිමත් ඡන්ද දායකයෝ සිය යුතුකම් ඉටු කළ අවස්ථාවක් ලෙස මේ ජය ඉතිහාසයේ රන් අකුරින් ගලේ කෙටූ අකුරක් ලෙස සනිටුහන් වනු නියත ය.මහින්ද රාජපක්ෂ මහතා යනු ශ්‍රී ලාංකේයීය ජාතියේ රුව, ගුණ, තේජස ලොවට කියාපාන මහා පොදු සාධකය වේ. මහා පුරුෂ ලකුණ වේ.පර සතුරු උවදුරු,සුදු අධිරාජ්‍යවාදීන්ගේ වධ බන්ධනයන්ට යටත්ව පීඩාවට පත්ව සිටි අප ජාතියේ උස් නිදහස පතා දුරාතීතයේ පටන් අභීතව සටන් කළ නරවිරුවෝ මේ රටේ විසූහ. මහා විජයබාහු, මහා පරාක්‍රමබාහු, දුටුගැමුණු මහ රජතුමා වැනි ඔවුන්ගේ පරපුරෙන් පැවැත එන මහා වීරවරයා මහින්ද රාජපක්ෂ මහතා බවට පත් වී හමාරය.මෙරට ලාබාලම පාර්ලිමේන්තු මන්ත්‍රීවරයා ලෙසට වාර්තා පොත් අතරට එක්වෙමින් වසර 1970 දී බෙලිඅත්ත ආසනය නියෝජනය කරමින් පාර්ලිමේන්තුවට පැමිණි රාජපක්ෂ මහතා එදා මෙදා තුර කාලය තුළ දේශපාලන, සමාජීයිය හා ආගමික අංශයන්ගේ පුළුල් අත්දැකීම් සමුදායක් ලැබූවෙකි.වෛරය, ක්‍රෝධය වෙනුවට සහජීවනය සහ සමානාත්මතාවය හා මානව දයාව පෙරදැරිව දේශපාලනය කළ මහින්ද රාජපක්ෂ මහතාගේ දෑත් වල මඩ හෝ ලේ හෝ තැවරී නැත. සුපිරිසුදු දේශපාලන ගමනක නිරත වන ඔහු හරි හම්බ කර ගත් එකම දේ මහජනතාව වේ. මහජනතාවගේ කැමැත්ත මනාපය තිබෙන තුරු දේශපාලනයේ රැඳී සිටීම හැර එකදු නිමේෂයක් ඉන් පරිබාහිරව ක්‍රියා කිරීම රාජපක්ෂ මහතාගේ පිළිවෙත නොවේ.ම්ලේච්ඡ කොටි ත්‍රස්තවාදය මුළුමනින්ම පරාජයට පත් කොට ඉන් අනතුරුව රට දැවැන්ත සංවර්ධන සංග්‍රාමයක් කරා පිය නගන්නට සැරසුණා පමණි. බටහිර හා දේශීය විෂම බලවේග ඒ ගමන වැළැක්වීමට දන්න සියලු බාධා එල්ල කළහ. එහි අවසාන ප්‍රතිඵලය වූයේ තම පෙරමුණේ සිටි සරත් ෆොන්සේකා පරසතුරු බලවේග සතුටු කරන බල කඳවුරේ ඉත්තෙකු බවට පත්වීමය. ඔහු රාජපක්ෂ මහතා සමග ජනාධිපතිවරණයට ඉදිරිපත් විය.අවුරුදු 40 ක් දේශපාලන අත්දැකීම් සහිත මහින්ද රාජපක්ෂ මහතා මැතිවරණයේදී තරගයක් දී පරාජයට පත් කිරීමට ෆොන්සේකා මහතා සිහින මැවුවේය. ෆොන්සේකා මහතා වෙත මේ සිහිනය කාන්දු කරවූයේ එක්සත් ජාතික පෙරමුණේ නායක හා විපක්ෂ නායක රනිල් වික්‍රමසිංහ, ජනතා විමුක්ති පෙරමුණේ නායක සෝමවංශ අමරසිංහ, ශ්‍රී ලංකා නිදහස් පක්ෂයේ ‘ම’ පාර්ශවයේ කැඳවුම්කරු මංගල සමරවීර සහ රට බෙදීමට වලි කන දුෂ්ඨ බලවේග විය.මේ සියලු බලවේග එක මිටකට ඒකරාශී වීම පමණක් නොව, ඊට ද්‍රවිඩ ජාතික සන්ධානයේ නායක පාර්ලිමේන්තු මන්ත්‍රී ආර්. සම්බන්ධන්, බස්නාහිර ප්‍රජාතන්ත්‍රවාදී පෙරමුණේ පාර්ලිමේන්තු මන්ත්‍රී මනෝ ගණේෂන් වැන්නෝ ඒකරාශී විය. ශ්‍රී ලංකා මුස්ලිම් කොංග්‍රසයේ නායක පාර්ලිමේන්තු මන්ත්‍රී රවුෆ් හකීම් මහතා මේ බලවේගයේ සාමාජිකයෙකු විය. ඒ හරහා ගොඩනැගුණ අවුල් හවුල බලාපොරොත්තු වූයේ රට අරාජිකත්වයට පත් කරනවා විනා, වෙන කිසිදු ජයක් රටට අත්කරදීම නොවේ.මහින්ද රාජපක්ෂ මහතා මේ රට දෙකඩ කරන බල මුළු, ත්‍රස්තවාදය, බෙදුම්වාදය පෝෂණය කළේ නැත. ඔහු එම දුෂ්ඨ බලවේග මුළුමනින්ම පරාජයට පත් කෙළේය.රටේ සුබ සෙත උදෙසා රාජ්‍ය සම්පත් ජාලය ශක්තිමත් කරනවා විනා මහින්ද රාජපක්ෂ මහතා රාජ්‍ය දේපොළ කිසිවක් කුණු කොල්ලයට විකුණා දැමුවේ නැත. එමෙන්ම ‘මතට තිත’ සමාජීය හර පද්ධතීන් රැක ගන්නා දේ විනා රටට සමාජයට වින කරන දේ සිදු කළේ නැත.මීට අමතරව බටහිරට ගැති විදේශීය ආණ්ඩු වලට උවමනා ලෙස අප රටේ ප්‍රශ්න විසඳීමට හෝ ඔවුන්ගේ පරගැති උපදෙස් මත කොටු වී සිටීමට රාජපක්ෂ මහතා සූදානම් වූයේ නැත.මුළු ලෝකයේම ජීවය පිරි හරි දේ කරන නිවැරැදි පිළිවෙත් රකින රාජ්‍ය නායකත්වයක් කරා ළඟාවීම හැර රටවල් වලට අනවශ්‍ය ඇඟිලි ගැසීම් සිදු කරන බලවතුන්ගේ පිල මහින්ද රාජපක්ෂ මහතාට ප්‍රිය වූයේ නැත. මේ බව ඉරානය, පලස්තීනය, ලිබියාව, වැනි රටවල රාජ්‍ය තාන්ත්‍රික සංචාරවලට එක් වීමෙන් රාජපක්ෂ මහතා ඔප්පු කළේය.වසර 2005 නොවැම්බර් මස 17 වැනිදා පැවැති මෙරට පස්වැනි විධායක ජනාධිපතිවරයා තෝරා පත් කර ගැනීමේ මැතිවරණයට ඉදිරිපත් වූ මහින්ද රාජපක්ෂ මහතාට එදා හෙල්පින් හම්බන්තොට හොරා යැයි විපක්ෂය චෝදනා කළේය. ඉන් සිත් තැවුලට පත් වී දේශපාලන භූමියෙන් ඉවත් වීමට රාජපක්ෂ මහතා ක්‍රියා නොකළේය. ඒ පුරා දශක හතක් රාජපක්ෂවරු මහජන දේපොල හොරකම් නොකොට රැක ගත් අනභිභවනීය උරුමය ඔහු ශක්තිමත් කළ නිසාය.මෙවර ජනාධිපතිවරණයේදී මහින්ද රාජපක්ෂ මහතාට පමණක් නොව ඔහුගේ පවුලේ සාමාජිකයින්ට හොරා, . . . ! හොරා . . . ! හොරා . . . ! යනුවෙන් අභූත චෝදනා නැගීමට විපක්ෂය සවිමත් විය.ඒ අමාත්‍ය චමල් රාජපක්ෂ, පාර්ලිමේන්තු මන්ත්‍රී බැසිල් රාජපක්ෂ යන මහජන නියෝජිතයින්ගේ සහ ගෝඨාභය රාජපක්ෂ සහ විශිෂ්ට ආරක්ෂක ලේකම්වරයාට පහරදී ඔවුන්ගේ සිත් බිඳ මෙරටින් ඉවත් කිරීමේ චේතනාව ඇතිවය. නමුත් ජාතියේ වාසනාවට ඔවුන්ගේ සිත් නොබිඳුණි. ඒ ඔවුහු කිසිදා ජනතා මුදලක් ගසා කෑමට කටයුතු නොකළ නිසාය.මුළු ලෝකයේම ධනවත් රටවල් ආර්ථික අවපාතයන්ට ගොදුරුව මිලියන ගණනින් රැකියා අහිමි වෙද්දී මහා පරිමාණ සමාගම්, බැංකු හා මූල්‍ය අංශ කඩා වැටෙද්දී එවන් අභාග්‍ය තත්ත්වයක් කරා අප රට රැගෙන නොගිය අභීත නායකත්වය රාජපක්ෂ මහතා විය.ලෝකයේ මහා පරිමාණ ලෙස නැතිනම් වාණිජ මට්ටමින් වී නිෂ්පාදනය කරන රටවල් එක සහල් ඇටයක් වත් පිටරට නොයැවීමට තීරණය කොට ආහාර අර්බුදයකට මුලපුරා සිටියදී ඉන් අප ජාතිය පීඩාවට පත් නොවන තැනට කටයුතු කළ අභීත ජනහිතකාමී නායකයා ජනාධිපතිවරයා විය. ‘අපි වවමු - රට නඟමු’ වැනි වගා සංග්‍රාම අරඹා ලෝකයාට ආදර්ශ සැපයූ නායකයා ඔහුය.බොර තෙල් බැරල් එකකට ගෙවන අමෙරිකානු ඩොලර් 35 – 45 හිටි හැටියේම ඩොලර් 140 – 145 දක්වා විශාල ලෙස ඉහළ නැගි මොහොතක ඉන් අප ආර්ථිකයට එල්ලවන බලපෑම් වලින් ජනතාව බේරා ගැනීමට දිරිය තිබූ නායකයා රාජපක්ෂ මහතා විය.මැතිවරණ ප්‍රචාරක අති සාර්ථක ජන රැළි වලට සහභාගි වන අතර ම දෙනෙත් නොපෙනෙන ඇතාවැටුණුවැව තරිඳු ලක්‍ෂාන් ළදරුවා අරලියගහ මැදුරට ගෙන්වා ඔහුගේ සියලු දුක් දොම්නස් දුරු කිරීමට තරම් කාලය වෙන් කළ නායකයා ඔහුය.යාපා පටුන සංචාරයේදී ආරක්ෂක අංශ වල උපදෙස් පවා නොතකමින් මහ මග රථය නවතා යාපනේ දරු දැරියන්ට කථා බහ කොට වචනයක්, දෙකක් හුවමාරු කරගත්, ඔවුන්ගේ හදවතට දැනෙන සේ කථා කළ රාජ්‍ය නායකයා ඔහු විය. සෙට්ටිකුලම සුබ සාධක මධ්‍යස්ථාන වල රැඳී සිටි ලක්ෂ තුනක ජනතාවට යළි ජීවිතය පිරිනැමූ නායකයා ඔහුයි.සිංහල, දමිළ, මුස්ලිම්, බර්ගර්, මැලේ ජාතිකත්වයන්ගේ අභිලාෂයන් තම අභිලාෂයන් සේ සලකා ඉටු කිරීමට පුරා වසර 30 කට පසු සෝමාවතිය, නාගදීපය, මන්නාරම මරඳ මඩු දේවස්ථානය වැනි ආගමික සිද්ධස්ථාන කිසිදු බේදයකින් තොරව කප්පම් ගෙවීමකින් තොරව වැඳ පුදා ගැනීමට ඉඩ කඩ ලබා දුන් නායකයා රාජපක්ෂ මහතා විය.මේ සියලු ගුණාංග වලින් සපිරි මහින්ද රාජපක්ෂ මහතා අප රටේ බහුතර ජනතාවගේ ගෞරවයට පාත්‍ර වී සිටිනුයේ පහත සඳහන් පරිද්දෙනි.දෙස් විදෙස් කුමන්ත්‍රණ අභියෝග සියල්ල පරාජයට පත් කරමින් මවුබිමේ අභිමානය කීර්තිය සහ ගෞරවය රැක ගත් පළමු පුරවැසියා බවට දෙවතාවක් පත්වූ මහින්ද රාජපක්ෂ මහතා මෙවර අති බහුතර ජනතා කැමැත්තක් ඒ සඳහා හිමි කර ගෙන සිටියි.සය වැනි විධායක ජනාධිපතිවරයා තෝරාපත් කර ගැනීමේ ජනාධිපතිවරණයේදී අති විශිෂ්ට ජයග්‍රහණයක් හිමි කර ගත් මහින්ද රාජපක්ෂ මැතිතුමා මේ රටේ තැලෙන පෑගෙන මහජනතාවගේ සැබෑම ජනතා නියෝජිතයා විය.එපමණක් නොව ඔහු ඈත ගිරුවාගම් දොළොස් දහසේ ඉපිද වෙල් ඉපනැල්ලේ දුව පැන වක්කඩේ ඇළ දොලේ දිය නා ගමෙන් නගරයට ආ මුල අමතක නොකළ ජාතික නායකයා බවට පත් විය.බටහිර ගැති සුදු අධිරාජ්‍යවාදීන්ගේ න්‍යායන්ට අනුව රට දෙකඩ කිරීමේ මෙහෙයුම් පරාජයට පත් කිරීමට අභීතව ක්‍රියා කළ දුරදක්නා නුවණින් යුතු රාජ්‍ය තාන්ත්‍රිකයා බවට පත් විය.ශ්‍රී ලාංකේයීය ජාතිය සතු උත්තුංග ගුණ සමුදායේ සාරයෙන් පෝෂිත වූ රාජ්‍ය නායකයා ඔහුය. මෙරට රාජ්‍ය දේපොල කිසිවක් කුණු කොල්ලයට තබා කොටින්ම කිසි ලෙසකටවත් විකුණා නොදැමූ අභීත ආර්ථික විශේෂඥයා ඔහුය.පුරා දශක හතක් තිස්සේ මිල මුදල් නොව මහජනතාව හරි හම්බ කළ නිකලැල් දේශපාලන පරපුරකට හිමි කම් කියන ජන නායකයාණන් ඔහුය.රාජ්‍ය මන්ත්‍රණ සභාවේ පටන් ඇරඹි දකුණේ රාජපක්ෂවරුන්ට උරුම දේශපාලන භූමිකාව වර්තමානයේ වඩාවත් ගැඹුරින් නම සඳහන් කර ගත් නායකයා ඔහු විය. රුහුණේ සිංහයා නම් වූ දිවංගත ඩී. එම්. රාජපක්ෂයන්ගේ සහ රුහුණු ජනතාවගේ ‘හද ගැස්ම’ සහ ‘ජීවය’ ලෙස නම් ලද ඩී. ඒ. රාජපක්ෂ මැතිතුමාගේ දේශපාලන තක්‍ෂලාවෙන් ඊට මුල පිරූ සැබෑ ජන නායකයා ඔහුය.මානව හිමිකම්, ප්‍රජාතන්ත්‍රවාදී අයිතිවාසිකම් රැක ගැනීම වෙනුවෙන් බොරුවට කෑ මොර දෙන නිවට නියාළු නායකයින් පිරි සමාජයක ඊට එරෙහි වූ සැබෑ මානව හිතවාදියා ඔහුය.සිංහල, දමිළ, මුස්ලිම්, බර්ගර්, මැලේ සියලු ජාතිකත්වයනගේ ආත්ම ගෞරවය අයිතිවාසිකම් හා එක හා සමානව සුරැකී සමාජ සාධාරණයේ ප්‍රතිමූර්තිය ඔහු ය.බෞද්ධ, හින්දු, කතෝලික හා ඉස්ලාම් බැතිමතුන්ගේ ආගමික ප්‍රබෝධයට සහ තමන්කැමැති ආගමක් ඇදහීමේ හිමිකම නිදහසේ උරුම කළ සැබෑ මානව හිතවාදියා ඔහුය.මේ රටේ 40 ලක්ෂය ඉක්ම වූ ගොවි ජනතාවගේ අත මිට සරු කිරීම උදෙසා රුපියල් නව දහසට වඩා වැඩි මිලකට කිලෝග්‍රෑම් 50 පොහොර මිටියක මිල ඉහළ ගියද, රුපියල් 350 / - කට එය ගොවි ජනතාව අතට පත් කොට ජාතියේ ගොවි දූ පුතා දිරි ගැන්වූ අනුහස් සහිත නායකයා ඔහුයි.දැයේ දූ දරුවන්ගේ අනාගත අපේක්ෂා කිසිවක් බිඳ නොදමා සුරක්ෂිත කිරීමට දිවි ඇති තෙක් කැපවී ක්‍රියා කරන ආඩම්බරකාර තාත්තා ඔහුයි.ගමේකම, අපේකම නොනසා රැක ගනිමින් ජාතික ආර්ථිකය නැංවීමට අපේ කර්මාන්ත ජාලය පණ ගැන්වූ රාජ්‍ය පාලකයා ඔහුයි.මහජනතාවගේ බලය තරම් සවිමත් බලවත් වෙනත් බලයක් මතයක් නැතැයි ඉර හඳ සේ ඇදහූ මෙරට පාලනයට පත් පොඩි මිනිසාගේ සැබෑ දහඩිය කඳුල හඳුනන අපේම නායකයා යැයි කට පුරා පැවැසිය හැකි උදාර නායකයා දිරිය සහිත මිනිසා ඔහුය.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>28</day>
    </date>
    <link>http://www.dinamina.lk/2010/01/28/_art.asp?fn=f1001283</link>
    <topic>මහින්දගේ මහත්මා දේශපාලනයදින 40 සහ වසර 40 වෙනස</topic>
    <author>සටහන් කෙළේ ධනුෂ්ක ගොඩකුඹුර නුවන් කොඩිකාර, මහින්ද අලුත්ගෙදර</author>
    <content>වසර හතළිහක පරිණත දේශපාලන අත්දැකීම් අත දරා ගත් ජනාධිපති මහින්ද රාජපක්‍ෂ මහතා මේ සටනේදී තරග වැදුණේ සදාචාරාත්මක අවිය අත දරා ගෙනය. දින හතළිහක ආධුනිකයකු වූ සරත් ෆොන්සේකා මහතා මඩ අවිය අත දරා සටන් වැදුණේය. සරත් ෆොන්සේකාටත් ඔහුට ගසන්නට මඩ අනා දුන් රනිල්, මංගල, හකීම්, සෝමවංශ, මමෝ ගනේෂන් නඩයටත් වැරදුණු එක තැනක් තිබුණේය. ඒ මහින්ද රාජපක්‍ෂ යනු මේ රටේ ගමෙන් උපන් නායකයකු බවය. ගමේ ජනතාවගේ හද ගැස්ම හඳුනන, ගමේ ජනතාවත් හොඳින් හඳුනන නායකයකු බවය.වසර දෙදහස් පන්සියයකට අධික ඉතිහාසයකට හිමිකම් කියන ශ්‍රී ලාංකේය ජනතාව සදාචාරාත්මක සමාජයක් තුළ හැදුණෝ, වැඩුණෝ වෙති. ඔවුහු කුමන කාර්යයක නියැලුණත් සදාචාරත්වය අගයති. ජාතිය, ආගම, කුලය, කුමක් වුවත් සිය මුතුන් මිත්තන්ගේ කාලයේ පටන් පැවත ආ සිරිත් විරිත් අගයති.නොකළ දේ කළ දේ ලෙස පෙන්වමින් අභූ®ත චෝදනා නැඟීම ශ්‍රී ලාංකේය ජනතාවගේ සිරිත නොවෙයි. ඇස් පනා පිට පෙනෙන සත්‍ය බොරු කරමින් දූෂණ වංචා චෝදනා නැඟීමත් ඔවුහු පිළිකුල් කරති. අපගේ ඉතිහාසය පිළිබඳ අබැටක් තරම් වූ දැනුමක් ඇත්තකුට වුවත් මේ බව හොඳින් පැහැදිලි වනු නිසැක ය.හදිසියේ ම ඉතිහාසයක් ඈඳා ගෙන සදාචාරය ගැන කතා කරන්නට සිදු වූයේ 2010 ජනාධිපතිවරණයේදී අප ඇසූ දුටු දේ නිසාවෙනි. සදාචාරාත්මක දේශපාලනයට එරෙහිව නැඟී සිටි මඩ දේශපාලනයට එරෙහිව නැඟී සිටි මඩ දේශපාලනයක් දුටු නිසාවෙනි.ගමේ අම්මා තාත්තාගේ සතයක් වුව බැතියෙන් බාර ගන්නට සුදානම් වූ පුතකුªට එරෙහිව ප්‍රභාකරන්ගේ මව්පියන්ගේ මුදල් වුව ගෙන ඡන්ද කරන්නට සැරැසුණු නිර්පාක්‍ෂිකයකුගේ දේශපාලනය පිළිබඳව අපටම ඇති වූ කළකිරීමක් නිසාවෙනි.දේශපාලනඥයෝ බොහෝ වෙති. සමහරු උත්පත්තියෙන්ම නායකත්වයේ ගුණාංග රැගෙන එති. සමහරු අතරමඟ දී ඊට එක් වෙති. කලාතුරකින් සමහරකු දේශපාලනයට උඩින් පාත් වෙයි. මේ ආකාරයේ දේශපාලනඥයන් හැඳින්වෙන්නේ පැරෂුට්කාරයන් ලෙසිනි. අප කියන්නට යන සදාචාරාත්මක හා මඩ දේශපාලනය අතර තරඟය ඇති වුණේ උපතින් නායකත්ව ගුණාංග රැගෙන ආවකු සහ පැරෂුට්කාරයකු අතරය.වසර හතළිහක පරිණත දේශපාලන අත්දැකීම් අත දරා ගත් ජනාධිපති මහින්ද රාජපක්‍ෂ මහතා මේ සටනේදී තරග වැදුණේ සදාචාරාත්මක අවිය අත දරා ගෙනය. දින හතළිහක ආධුනිකයකු වූ සරත් ෆොන්සේකා මහතා මඩ අවිය අත දරා සටන් වැදුණේය.සරත් ෆොන්සේකාටත් ඔහුට ගසන්නට මඩ අනා දුන් රනිල්, මංගල, හකීම්, සෝමවංශ, මමෝ ගනේෂන් නඩයටත් වැරදුණු එක තැනක් තිබුණේය. ඒ මහින්ද රාජපක්‍ෂ යනු මේ රටේ ගමෙන් උපන් නායකයකු බවය. ගමේ ජනතාවගේ හද ගැස්ම හඳුනන, ගමේ ජනතාවත් හොඳින් හඳුනන නායකයකු බවය.ජනාධිපතිවරයා මේ තීරණාත්මක සාධකය ඉතා හොඳින් භාවිත කෙළේය. ඔහු එසේ භාවිත කෙළේ මේ රටේ ජනතාව මඩ ප්‍රහාරයන්ට නොරැවටෙන ජනතාවක් බව වසර හතළිහක දේශපාලන අත්දැකීම් මතින් හඳුනාගෙන සිටි බැවිනි. ආධුනිකයකුට මඩ ගැසීම ප්‍රියජනක වුවත් පරිණත දේශපාලනඥයකු මඩ ගැසීම රටටම අප්‍රියජනක බව හොඳින් දැන සිටි බැවිනි.ඉතාමත් අලංකාර මැතිවරණ ව්‍යාපාරයක් මෙහෙය වූ ජනාධිපති මහින්ද රාජපක්‍ෂ මහතාගේ වේදිකාවේ මඩවලට තැනක් නොවීය. ඔප්පු කළ නොහැකි අසත්‍ය හා අභූත චෝදනාවලටද තැනක් නොවීය. ඔහුගේම වචනවලින් කිව හොත් කියන දේ කරන කරන දේ කියන මිනිසකු වූ ජනාධිපතිවරයා එහි ප්‍රතිඵල අද භුක්ති විඳින බව ජනාධිපතිවරණ ප්‍රතිඵලවලින් අපට පැහැදිලි වනු ඇත.සරත් ෆොන්සේකා සිය මැතිවරණ ප්‍රචාරය පටන් ගත්තේම අවලාද නඟමිනි. මඩ ප්‍රහාර එල්ල කරමිනි. ජනාධිපතිවරයා ඔහුට නොසැළකූ බව කීවේය. තනතුරු නොදුන් බව කීවේය. ඉඩමේ ඔප්පුව සඟවා ගෙන සිටින බව කීවේය.එහෙත් විශ්‍රාම යන්නට සිටි සරත් ෆොන්සේකා හමුදාපති කළ අයුරුත් යුද්ධය නිම වූ පසු ජෙනරාල් නිලයට උසස් කොට ආරක්‍ෂක මාණ්ඩලික ප්‍රධානී තනතුර දැරූ හැටිත් ජනතාව දැන සිටි බැවින් ඒ සියල්ල නිෂ්ප්‍රභා විය.සරත් ෆොන්සේකා මහතා සිය පිරිවර සමඟ මඩ අනන්නට වෙහෙසෙද්දී ජනාධිපතිවරයා රට වටේ ජනතාව හමුවන්නට ගියේය. තමන්ගේ ආකර්ශණීය සිනාවෙන් මුවඟ සරසාගෙන වේදිකාවට නැග්ගේය. තමන් යුද්ධය කළ හැටි කීවේය. යුද්ධය කරන අතරතුර ආර්ථික, ආහාර අර්බුදවලට මුහුණ දෙමින් රට සංවර්ධනය කළ හැටිත් කීවේය. ජනාධිපතිවරයාට කියන්නට බොහෝ දේ තිබුණු බැවින් මඩ ගැසුවේ නැත.එහෙත් නිර්පාක්‍ෂික පැරෂුට්කරුට කියන්නට දෙයක් තිබුණේ නැත. වසර හතළිහක් යුද සේවයේ හිටියා කීවත් දිනූ යුද්ධයක් නොතිබූ නිසා ජනාධිපතිවරයා පසුගිය වසර හතර තුළ රටට කළ සේවයට අලගු තබන්නටවත් හැකි වුණේ නැත. එබැවින් එකම පිහිට වුණේ මඩ ය. ඊට සරිලන අය ඔහු වටා එකතු විය. දේශපාලන ප්‍රතිපත්තියක්, ඉදිරි දැක්මක් නැති මේ පිරිස තව තවත් මඩම ගැසූහ.විපක්‍ෂයේ මඩ ප්‍රහාර සිනාමුසුව ඉවසූ ජනාධිපතිවරයා ප්‍රසිද්ධ වේදිකාවේ මඩ සම්බන්ධයෙන් ප්‍රකාශ කෙළේ එකම කරුණකි. එනම් තමන්ගේ අත්වල මඩ තැවැරී නැති බවත් මඩ දේශපාලනය තමන්ට වුවමනා නැති බවත් ය. වසර හතළිහක් මහින්ද රාජපක්‍ෂව හඳුනන ජනතාව මඩ දේශපාලනයට පිළිතුරු දෙනු ඇතැයි ද ජනාධිපතිවරයා කීවේය. ඒ කරුණ මේ වන විට පැහැදිලිව ඔප්පු වී හමාරය.රාජපක්‍ෂ සමාගමේ වත්කම් පිළිබඳව විපක්‍ෂය නොයෙක් චෝදනා කෙළේය. ජනාධිපතිවරයා ප්‍රමුඛ පවුලේ උදවිය අසවල් ඉඩම මිලට ගත්තා, අසවල් හෝටලය මිලට ගත්තා කියමින් බොරු ප්‍රචාර යැවුවේය. ජනාධිපති මහින්ද රාජපක්‍ෂ මහතා ඒ සියල්ලට සිනාසුණේය. ඒ සමඟම ඔහු වටා සිටි ජනතාව ද ඒවාට සිනාසුණේය. විපක්ෂයේ මේ මඩ ප්‍රහාරවලට සිනාසුණු ජනාධිපතිවරයා කිසිත් නොකියා සිය අනාගත දැක්ම කියන්නට ජනතාව සොයා ගියේය.මවුබිමට සුබ අනාගතයක් උදා කරන්නට තමාගේ මහින්ද චින්තන ඉදිරි දැක්ම ඉදිරිපත් කෙළේය. ලෝකයේ පංච බල කේන්ද්‍රස්ථානයක් බවට ශ්‍රී ලංකාව පත් කරමින් අනාගත දරු පරපුර වෙනුවෙන් රට ගොඩ නඟන හැටි කීවේය. තරුණයන් රැකියා සොයා යන යුගය හමාර කොට රැකියා තරුණයන් සොයා එන යුගය බිහි කරන හැටි කරුණු කාරණා සහිතව ඔප්පු කෙළේය. මවුබිමේ අනාගතය වෙන්‍රුවෙන් අත්වැල් බැද ගන්නට ජනතාවට ආරාධනා කෙළේය.ජනාධිපතිවරයාගේ සිනාවත් ඉදිරි දැක්මත් නොඉවසු විපක්‍ෂය කුලියට ගත් පිරිස් ලවා දුම්රියේ දී, බස් රියේදී ආදී සෑම තැනකම මඩ ගසන්නට පටන් ගත්තේය. ජනාධිපතිවරයාගේ නුගුණම කියමින් රට පුරා සැරි සැරූහ.එහෙත් ජනාධිපතිවරයා මඩවලට කිසිදු ප්‍රතික්‍රියාවක් නොදැක්වීය.මඩ ඔස්තාර්ලාට ඒ කාර්යය කරන්නට ඉඩ දුන් ජනාධිපතිවරයා ආණ්ඩුවේ ඇමැතිවරුන් සමඟ සිය ගමනේ යෙදුණේය.ජනාධිපති මහින්ද රාජපක්‍ෂ මහතා සිය සුපිරිසුදු දෑත් වනමින් වේදිකාවට නඟිද්දී විපක්‍ෂ අපේක්‍ෂකයාට සිදු වුණේ මඩ තැවැරී අපිරිසුදු වූ සිය දෑත් වනමින් ජනතාව හමුවන්නට එන්නටය. ඒ මඩ ගසන්නන්ගේ දෑත්වල පමණක් නොව සියොළඟම මඩ තැවරෙන බව නොදැන සිටි බැවිනි. එහෙත් සිය දේශපාලන අත්දැකීම් තුළින් මේ සත්‍ය වඩා හොඳින් තේරුම් ගෙන සිටි ජනාධිපතිවරයා මඩ තවරා නොගෙනම සිය ජයග්‍රහණය තහවුරු කර ගත්තේය.ආරම්භයේ සිටම මේ ජනාධිපතිවරණයේදී ජනාධිපති මහින්ද රාජපක්‍ෂ මහතා පැහැදිලිවම ඉදිරියෙන් සිටියේය. විපක්ෂය මඩ තවරාගෙන අතරමඟ හිර වෙද්දී ජනාධිපතිවරයා තව තවත් ඉදිරියටම ගියේය. දිවයින පුරා එක්සත් ජනතා නිදහස් සන්ධානය සංවිධානය කළ ජන රැලියෙන් ජන රැලියට මේ ගමන තවත් ස්ථිර විය.එක්සත් ජනතා නිදහස් සන්ධානයේ ජන රැලි සංවිධානය කළ සංවිධායකයන්ට මුහුණ දෙන්නට සිදු වුණු විශාලම ගැටලුව වුයේ අවශ්‍ය ක්‍රීඩාංගණ සපයා ගැනීමයි. අවම මට්ටමින් පනස් දහසක්වත් රැස් විය හැකි ක්‍රීඩාංගණ සපයා ගැනීමට ඔවුනට සිදු විය. ඒ එතරම් ජනතාවක් ජනාධිපතිවරයාගේ කතා අසන්නට රැස් වූ බැවිනි. රටේ අනාගතය කෙබඳු ස්වරූපයක් ගනී දැයි කුතුහලයෙන් සිට ජනතාව මේ වේදිකා වටා එක් රොක් වුහ.එහෙත් විපක්‍ෂ රැස්වීම් පැවැත්වුණේ මහා මාර්ග අසළය. එසේත් නැති නම් කුඩා පාසල් ක්‍රීඩාංගණවලය. මඩ දේශපාලනයට ලොල් වූ සුළු පිරිසක් ඔවුන් වටා විය. මඩත් බොරු පොරොන්දුත් එකට එක් වුණු මේ වේදිකා වටා එක් වීමෙන් ලැබුණු දෙයක් නැති බව ඔවුනට මේ වන විටත් තේරුම් ගොස් ඇති බවට තර්කයක් නැත. ඒ බොරුවට දිගු ආයුෂ නොමැති බැවිනි.මඩ, වෛරය සහ ක්‍රෝධය පදනම් කොට ගත් දේශපාලනයක නොයෙදී සදාචාරාත්මක දේශපාලනයක නියැලෙන්න යැයි මහින්ද රාජපක්‍ෂ මහතා විපක්ෂයෙන් කීප විටක්ම ඉල්ලා සිටියේ්ය. එහෙත් පලක් වුණේ නැත.මඩ ගසන්නට ගොස් දේශපාලනයත් අනා ගත් පිරිස වැතිර හිඳිද්දී ජනාධිපතිවරයා ජයග්‍රාහීව ඉදිරියටම ගියේය. ත්‍රස්තවාදයෙන් මවු බිම බේරා ගත් තමන්ට මඩවලට මුහුණ දීම එතරම් ගැටලුවක් නොවන බව කියමින් නිසැක ජයක් ලැබීය.වසර හතළිහක නිකැළැල් චරිතය රැකගෙන සිටි ජනතා පුත්‍රයා තවත් වරක් ජනවරමින් අභිෂේක ලැබීය. ශ්‍රී ලාංකේය දේශපාලනයේ සියයට සියයක් මඩවලට එරෙහිව සටන් වැදී ඒ ජනතා පුත්‍රයා ලැබූ ජයග්‍රහණය ඉතිහාසගත වන්නේ ඒ නිසාවෙනි.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>29</day>
    </date>
    <link>http://www.dinamina.lk/2010/01/29/_art.asp?fn=n1001291</link>
    <topic>ජනපති මහින්ද බෝගම්බර හිර ගෙදරට: බැසිල්-ගෝඨාභය ඝාතන සැලැස්මක්</topic>
    <author>මහින්ද අබේසුන්දර</author>
    <content>තමා බෝගම්බර සිරගත කිරීමටත්, ආරක්ෂක ලේකම් ගෝඨාභය රාජපක්ෂ මහතා සහ පාර්ලිමේන්තු මන්ත්‍රී බැසිල් රාජපක්ෂ මහතා ගාලු මුවදොර පිටියට ගෙන ගොස් ඝාතනය කිරීමටත් සැලැසුමක් තිබුණු බව ජනාධිපති මහින්ද රාජපක්ෂ මහතා ඊයේ (28)මාධ්‍ය ප්‍රධානීන් හමුවේ ප්‍රකාශ කෙළේය.ජනාධිපතිවරණයේදී තම ප්‍රතිවාදියා ජයග්‍රහණය කෙළේ නම් ඇතිවිය හැකි භයානක තත්ත්වය මහින්ද රාජපක්ෂ මහතා හෙළි කෙළේය.මේ බව ප්‍රතිවාදී අපේක්ෂකයා ප්‍රසිද්ධ රැස්වීම්වලදී පවා කියා සිටි බවත් තමන්ගේ ලේකම් ලලිත් වීරතුංග, අතිරේක ලේකම් ගාමිණී සෙනරත් ඇතුළු අමාත්‍යාංශ ලේකම්වරුන්ට ෆොන්සේකා මහතාට ඡන්දය දෙන ලෙසට මරණීය තර්ජනය කොට ලිපි පවා යවා තිබුණු බවත් පැවැසීය.තම අමාත්‍යාංශයේ සංවර්ධන කටයුතු පිළිබඳව කටයුතු කරන ලේකම්වරුන්ට ද මරණ තර්ජන ලිපි පවා ඇති බවද හෙතෙම කීය.එමෙන්ම සරත් ෆොන්සේකාට ජනාධිපති ලෙස ජනවාරි 28 වැනි දින දිවුරුම්දීමට සියලු කටයුතු සූදානම් කරන ලෙස සිනමන් ග්‍රෑන්ඩ් ලේක් සයිඩ් සිට හිටපු ජනාධිපති ලේකම්වරයකු වූ කුසුම්සිරි බාලපටබැදි මහතා දුරකථනයෙන් මැතිවරණ කොමසාරිස්වරයාට දැනුම්දීමේ සිද්ධියක් පිළිබඳවද මාධ්‍ය හමුවේදී ජනාධිපතිවරයා කරුණු හෙළි කෙළේය. එවකට කුසුම්සිරි බාලපටබැදි මහතා චන්ද්‍රිකා බණ්ඩාරනායක මහත්මියගේ ජනාධිපති ලේකම්වරයා ලෙස කටයුතු කෙළේය.පාර්ලිමේන්තුව කවදා විසුරුවා හරින්නේදැයි මාධ්‍යවේදියෙකු ඇසූ ප්‍රශ්නයකට පිළිතුරු දුන් ජනාධිපතිවරයා තමාගේ විදේශ සංචාරයෙන් පසු දිනය සම්බන්ධයෙන් තීන්දුවක් ගන්නා බව කීය.උතුරේ 1,80,000ක් සිය ඡන්දය භාවිත කර ඇති බව කී ජනාධිපතිවරයා එම ජනතාව ඡන්දය දුන්නේ කාටද යන්න ප්‍රශ්නයක් නොවන බවත් ඔවුන් ඡන්දය දීමට පැමිණීම අගය කරන බවත් කීය.ජනාධිපති ධූරයේ දිව්රුම් දෙන්නේ කවදාදැයි මාධ්‍යවේදියකු ඇසූ ප්‍රශ්නයකට පිළිතුරු දුන් ජනාධිපතිවරයා දිව්රුම් දෙන්නට අවශ්‍ය දැයි පෙරලා ප්‍රශ්න කෙළේය. කෙසේ හෝ ඒ සම්බන්ධයෙන් ශ්‍රේෂ්ඨාධිකරණයේ උපදෙස් බලාපොරොත්තු වන බවද ඒ මහතා කීය.ෆොන්සේකා මහතාට සහාය පළකරමින් හිටපු අගවිනිසුරු සරත් එන් සිල්වා මහතා කටයුතු කිරීම ගැන මාධ්‍යවේදියකු ප්‍රශ්න කළ විට ඔහු ගිලපුවා වමාරන බවත් අග විනිසුරුවරයා වශයෙන් සියලු තීන්දුවලට විරුද්ධව දැන් කතා කරන බවත් කීය.‘අග විනිසුරු කරන කතාවලට මා කලබල වෙන්නේ නැහැ. තීරණය බලෙන් ලබාගන්න බැහැ. හරියට උඩ ගහන පරවියා වගෙයි. උඩ ගහන පරවියා ආපසු එන්නේ හිටපු ගෙදරටම’ බව ජනාධිපතිවරයා පැවැසීය.මෙවර ජනාධිපතිවරණයේදී බෙදුම්වාදයට විරුද්ධව ජනමතය ගොඩ නැඟී ඇති බවත්, ජාතිවාදය සහ ත්‍රස්තවාදය වෙනස් ස්වරූපයකින් මතුවිය හැකි නිසා එයට අනුබලයක් ලැබෙන අන්දමින් කටයුතු නොකරන ලෙස මාධ්‍ය ප්‍රධානීන්ගෙන් ඉල්ලා සිටියේය.  </content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>29</day>
    </date>
    <link>http://www.dinamina.lk/2010/01/29/_art.asp?fn=n1001292</link>
    <topic>විපක්ෂය ලැබූ ජනතා සහායත් දිනා ගෙන මහ මැතිවරණයෙන් විශිෂ්ට ජයක් ලබනවා</topic>
    <author>ස්වර්ණා විජේකෝන් හා ප්‍රාර්ථනා වීරසිංහ</author>
    <content>විපක්ෂයේ අපේක්ෂකයාට සහාය දැක් වූ 40% ක් වූ ජනතාවගේ සහාය ද ලබා ගනිමින් ඉදිරි මහ මැතිවරණය අතිවිශිෂ්ට ලෙස ජයගැනීම සඳහා රජය දැනටමත් සූදානම් බව ශ්‍රී ලංකා නිදහස් පක්ෂයේ මහලේකම්, කෘෂිකර්ම සංවර්ධන හා ගොවිජන සේවා ඇමැති මෛත්‍රිපාල සිරිසේන මහතා සඳහන් කරයි.ලබන අප්‍රේල් මාසය වනවිට පාර්ලිමේන්තු කාලය අවසන් වන බැවින් ඊට පෙර මහමැතිවරණය පැවැත්වෙන බවද එහිදී මහින්ද රාජපක්ෂ මහතාට සහාය දුන් 60%ක ජනතාව මෙන්ම විපක්ෂයේ අපේක්ෂකයාට සහාය දුන් 40% ක ජනතාවද දිනා ගනිමින් අතිවිශිෂ්ට ලෙස මහමැතිවරණය ජය ගැනීම රජයේ අපේක්ෂාව බවත් ඇමැතිවරයා සඳහන් කළේ ය.ඇමැති මෛත්‍රිපාල සිරිසේන මහතා මේ බව සඳහන් කළේ කොළඹ බණ්ඩාරනායක සම්මන්ත්‍රණ ශාලාවේ ඊයේ (28) පැවැති මාධ්‍ය සාකච්ඡාවකට සහභාගී වෙමිනි.එහිදී වැඩිදුරටත් අදහස් දැක්වූ සිරිසේන මහතා සඳහන් කළේ, ඉදිරි මහමැතිවරණය පැවැත්වීමට අදාළ මූලික කටයුතු දැනටමත් ආරම්භ කර ඇති බවයි.විශේෂයෙන්ම නාම යෝජනා මණ්ඩල පත් කිරීම, අපේක්ෂකත්ව සඳහා අයදුම්පත් කැඳවීම, එක්සත් ජනතා නිදහස් සන්ධානයට සහාය දක්වන සහෝදර පක්ෂ සමඟ සාකච්ඡා කිරීම, සහෝදර පක්ෂවල අපේක්ෂකයින් නම් කිරීමට අදාළ මූලික සාකච්ඡා පැවැත්වීම ආදි වූ මූලික කටයුතු දැනටමත් ආරම්භ කර ඇති බවත් ඇමැතිවරයා සඳහන් කළේ ය.වසර හතරක් වැනි කෙටි කාලයක් ඇතුළත මහින්ද රාජපක්ෂ මහතාගේ රජය යටතේ ත්‍රස්තවාදය පරාජයට පියවර ගැනීම, රටපුරා ආරම්භ කර ඇති යෝධ සංවර්ධනය ආදිය හේතුවෙන් කළගුණ දත් ජනතාවක් ලෙස මෙරට ලක්ෂ හැටකට අධික ජනතාවක් මහින්ද රාජපක්ෂ මහතාට සිය ඡන්දය පාවිච්චි කළ බවත් ඇමැතිවරයා සඳහන් කළේ ය.ශක්තිමත් ආර්ථිකයක් මෙන්ම ශක්තිමත් රාජ්‍යයක් බිහිකළ හැකි එකම නායකයා මහින්ද රාජපක්ෂ මහතා බව මෙරට බුද්ධිමත් ජනතාව දන්නා බැවින් 60%ක් වූ ජන පිරිසක් මහින්ද රාජපක්ෂ මහතා දිනවීමට කටයුතු කර ඇති බවත් ඇමැතිවරයා සඳහන් කළේ ය.මහින්ද රාජපක්ෂ මහතා ප්‍රමුඛ රජයට එරෙහිව විවිධ මඩ ව්‍යාපාර, චෝදනා අපහාස සිදු කරමින් 40%ක් වූ ජනතාවගේ ඡන්දය විපක්ෂයේ අපේක්ෂකයා ලබාගෙන ඇති අතර ඉදිරි මහ මැතිවරණයේදී එම ජනතාවද දිනා ගැනීම අරමුණ බවත් ඇමැතිවරයා සඳහන් කළේ ය.සරත් ෆොන්සේකා මහතාට සහාය දැක් වූ ජනතාවගෙන් 20% ක් පමණ මේ වනවිටත් රජය සමඟ එක්ව සිටින අතර ඉතිරි පිරිසද රජය සමඟ එක්කර ගැනීම අරමුණ බවත් ඇමැතිවරයා වැඩිදුරටත් සඳහන් කෙළේ ය.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>29</day>
    </date>
    <link>http://www.dinamina.lk/2010/01/29/_art.asp?fn=n1001293</link>
    <topic>ජනපති ඝාතන තැතකතොරතුරු හෙළි වේ</topic>
    <author>නුවන් කොඩිකාර</author>
    <content>සරත් ෆොන්සේකා මහතා තමන්ට හිතවත් කණ්ඩායම් දෙකක් යොදවා ජනාධිපති මහින්ද රාජපක්‍ෂ මහතා ඝාතනය කිරීමේ සැලැසුමක් පිළිබඳ තොරතුරු අනාවරණය වී ඇති බව ජාතික ආරක්‍ෂාව පිළිබඳ මාධ්‍ය මධ්‍යස්ථානයේ අධ්‍යක්‍ෂ ජෙනරාල් ලක්ෂ්මන් හුළුගල්ල මහතා පැවැසීය.ජනාධිපතිවරණයේ ප්‍රතිඵල නිකුත් වීමෙන් පසු ජනාධිපතිවරයා අරලියගහ මන්දිරයේ සිට ජනාධිපති මන්දිරයට ගමන් ගනිද්දී ලේක්හවුස් වටරවුමේ දී හෝ ගාලු පාරේ දී මේ ඝාතනය කිරීමට සැලැසුම් කර ඇති බව ද හෙතෙම කීය.ඝාතනය සඳහා හමුදාවෙන් පැන ආ අය සහ විශ්‍රාමික පුද්ගලයින් යොදා ගැනීමට ෆොන්සේකා කටයුතු කර ඇති අතර ඒ සඳහා කොළඹ සුපිරි හෝටල් දෙකක කාමර 70 ක් ද වෙන්කර තිබී ඇතැයි ද ඒ මහතා පැවැසීය.ආරක්‍ෂාව පිළිබඳ මාධ්‍ය මධ්‍යස්ථානයේ ඊයේ (28) පැවැති පුවත්පත් සාකච්ඡාවේදී හුළුගල්ල මහතා මේ තොරතුරු අනාවරණය කෙළේ ය.මහින්ද රාජපක්‍ෂ මහතා ගේ පවුලේ පිරිස් හා ආරක්‍ෂක ලේකම් ගෝඨාභය රාජපක්‍ෂ මහතා ද ඝාතනය කිරීමේ සැලැසුම් ද මීට ඇතුළත්ව තිබුණු බවද අධ්‍යක්‍ෂ ජනරාල්වරයා ප්‍රකාශ කෙළේ ය.මැතිවරණයක් හරහා ජනාධිපතිවරයා පරාජය කළ නොහැකි හෙයින් ඝාතනය කර බලය ලබා ගැනීම මේ පිරිසගේ මූලික ඉලක්කය වී ඇතැයි ද ඒ මහතා කීවේය.ජනතාව නොමඟ යවමින් කෙටි පණිවිඩ [SMS] යැව් පුද්ගලයින් තිදෙනකු අත්අඩංගුවට ගෙන ඇති බවත්, තවත් පිරිස් පිළිබඳ තොරතුරු ලැබෙමින් තිබෙන බවත් අධ්‍යක්‍ෂ ජනරාල් වරයා පැවැසීය.රට නොමඟ යැවූ පුද්ගලයින් ගේ තරා තිරම නොබලා ඔවුන් අත්අඩංගුවට ගෙන නීතිය ක්‍රියාත්මක කරන බවද ඒ මහතා කීවේය.මේ අවස්ථාවේ දී ආරක්‍ෂක අමාත්‍යංශයේ අතිරේක ලේකම් ආචාර්ය විලී ගමගේ, හිටපු පොලිස්පති චන්ද්‍රා ප්‍රනාන්දු, ස්වාධීන රූපවාහිනි සංස්ථාවේ සභාපති අනුර සිරිවර්ධන මහත්වරුන් ද අදහස් දැක්වූහ.  </content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>29</day>
    </date>
    <link>http://www.dinamina.lk/2010/01/29/_art.asp?fn=n1001294</link>
    <topic>ෆොන්සේකා-සම්බන්දන් ගිවිසුමඡන්ද ප්‍රතිඵලවලින් පැහැදිලියි</topic>
    <author>චමීර ඇල්ලදෙනිය</author>
    <content>ෆොන්සේකා මහතා සහ දෙමළ ජාතික සන්ධානය අතර ගිවිසුමක් පැවැති බව ජනාධිපතිවරණ ප්‍රතිඵලවලින් පැහැදිලි වන්නේ යැයි ජනමාධ්‍ය ඇමැති ලක්ෂ්මන් යාපා අබේවර්ධන මහතා පවසයි.සරත් ෆොන්සේකා මහතා ජයගත් දිස්ත්‍රික්ක සියල්ල ඊලාම් සිතියමට ඇතුළත් බව ද ඇමැතිවරයා කීය. පොදු අපේක්ෂකයා ලෙස පෙනී සිටි ෆොන්සේකා මහතාට 2005 දී රනිල් වික්‍රමසිංහ මහතා ලබා ගත් ඡන්ද ප්‍රතිඵලයවත් ලබා ගැනීමට නොහැකි වූ බව ද ඇමැතිවරයා පෙන්වා දෙයි.ජවිපෙ බළකොටුව ලෙස සැලකූ තිස්සමහාරාම අධිෂ්ඨාන පුරවරය මෙවර ජනාධිපතිවරණයේ දී බිඳ වැටී ඇත. මෙයින් පෙන්නුම් කරන්නේ රටට ආදරය කරන රට සංවර්ධනය කරන එකම නායකයා මහින්ද රාජපක්ෂ මහතා බව ජනතාව ඒකමතිකව තීරණය කිරීම බව ද අබේවර්ධන මහතා කීය.2005 වර්ෂයේ දී එජාප ජයගත් කොළඹ, මාතලේ, මහනුවර, පුත්තලම, බදුල්ල යන දිස්ත්‍රික්කවලින් පොදු අපේක්ෂකයා පරාජයට පත් වී තිබෙන බව ද ඇමැතිවරයා කීය.වැරදිලාවත් ෆොන්සේකා මහතා ජයග්‍රහණය කළේ නම් රාජ්‍ය සේවකයන්, ලේකම්වරුන් අත්අඩංගුවට ගැනීමේ ලැයිස්තු ඒ ඒ ආයතනවලට යවා තිබූ බව පැවසූ ඇමැතිවරයා ඒ පිළිබඳව සැලකිලිමත් වූ ජනතාව බුද්ධිමත් තීන්දුවක් ලබා දී ඇති බව ද කීය.ෆොන්සේකා මහතා සිරකරගෙන සිටින බවට බොරු ප්‍රචාර කළේ ය. එසේ මඩ ප්‍රචාර යවන පිරිසම මාධ්‍ය සාකච්ඡා පැවැත්වූයේ කෙසේදැයි ඇමැතිවරයා ප්‍රශ්න කෙළේය.සිනමන් ලේක් සයිඩ් හෝටලයේ කාමර 64ක් වෙන්කරගත් ෆොන්සේකා මහතා, ඡන්දය දුන් ලක්ෂ 40ට ස්තූතියක් නොකළ බව ද ප්‍රකාශ කරන ඒ මහතා, හමුදාවේ පිරිසක් එම හෝටලයට යැවූයේ එම හෝටලයේ හමුදාව හැර ගිය සෙබළුන් සිටි නිසා බව ද කීය.ෆොන්සේකා මහතා මෙසේ බොරු ප්‍රචාර යැවූයේ ජනතාව අතර ගැටුම් ඇති කිරීමට බව ද හෙතෙම වැඩිදුරටත් පැවසීය.ජනමාධ්‍ය අමාත්‍යාංශයේ ඊයේ (28) පැවති මාධ්‍ය හමුවකදී ඇමැතිවරයා මේ කරුණු අනාවරණය කෙළේය.  </content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>29</day>
    </date>
    <link>http://www.dinamina.lk/2010/01/29/_art.asp?fn=n1001295</link>
    <topic>ජනාධිපතිවරණය සාමකාමී වීම ගැනජගත් මහ ලේකම්වරයාගේ ප්‍රසාදය</topic>
    <author/>
    <content>ශශ්‍රී ලංකාවේ ජනාධිපතිවරණය සාපේක්‍ෂ වශයෙන් ප්‍රචණ්ඩත්වයෙන් තොරව නිමාවට පත්වීම ගැන එක්සත් ජාතීන්ගේ මහා ලේකම් බෑන් කි මුන් මහතා සිය ප්‍රසාදය පළ කර සිටී.නිව්යෝක් හි එක්සත් ජාතීන්ගේ මූලස්ථානයේ දී (ඊයේ 28) මාධ්‍යවේදීන්ගේ ප්‍රශ්නවලට පිළිතුරු දෙමින් මේ බව පළ කළ මහා ලේකම්වරයා ජනාධිපතිවරණයේ නිල ප්‍රතිඵලයට අනුකූලව ක්‍රියා කරන ලෙසත්, යම් ගැටළුවක් වෙතොත් සාමකාමීව අවශ්‍ය පියවර ගන්නා ලෙසත් රටේ සියලු දේශපාලන පක්‍ෂවලින් ඉල්ලීමක් කෙළේ ය.ජනාධිපතිවරණය ප්‍රබල සටනක් වූ බව තමාට දැන ගැනීමට ලැබිණැයි එහිදී මහා ලේකම්වරයා සඳහන් කෙළේ ය. රජයේ හමුදා හා එල්.ටී.ටී.ඊය අතර දශක කිහිපයක ගැටුම පසුගිය මැයි මස දී අවසන් වීමෙන් පසු ශ්‍රී ලංකාවේ පැවැති ප්‍රථම ජාතික ඡන්ද විමසීම මෙයයි. ඡන්ද ව්‍යාපාරයේ දී සිදුවූ ප්‍රචණ්ඩ ක්‍රියා පිළිබඳ මා කණස්සල්ලෙන් සිටියා.එහෙත් ඇතැම් ප්‍රචණ්ඩ සිදුවීම් තිබුණද ඡන්ද විමසීම සාපේක්‍ෂ වශයෙන් සාමකාමීව අවසන් වීම සැනැසීමට කරුණක්’ බැන් කී මූන් මහතා පැවැසීය.ශ්‍රී ලංකාවේ මැතිවරණ බලධාරීන් අවසන් ප්‍රතිඵලය නිකුත් කර ඇති බව සඳහන් කළ ඔහු මේ ප්‍රතිඵලයට හා නීති හා රෙගුලාසිවලට අනුකූලව ක්‍රියා කරන්නැයි දේශපාලන පක්‍ෂවලට ආයාචනය කෙළේ ය.‘ජාතියේ යහපත පිණිස සංයමයෙන් හා වගකීමෙන් ක්‍රියා කිරීම ප්‍රඥාගෝචර බව හැම දෙනාම තේරුම්ගනු ඇතැයි මා ඕනෑකමින් බලාපොරොත්තු වෙනවා. එය අනාගත මැතිවරණවලට සේම ජාතික සමඟියට ද පිටුබලයක් වනුඇත’ මහ ලේකම් වරයා පෙන්වා දුන්නේ ය.  </content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>29</day>
    </date>
    <link>http://www.dinamina.lk/2010/01/29/_art.asp?fn=n1001296</link>
    <topic>සුබ උපන් දිනයක්</topic>
    <author/>
    <content>මධ්‍යම පළාත් මහ ඇමැති සරත් ඒකනායක මහතාගේ උපන් දිනය අදයි. දිනමිණ ඒ මහතාට සුබ උපන් දිනයක් පතයි.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>29</day>
    </date>
    <link>http://www.dinamina.lk/2010/01/29/_art.asp?fn=n1001297</link>
    <topic>‘විශ්වසනීය වෙනසක්’ ගැන කී ෆොන්සේකා තිබූ ජනතා විශ්වාසයත් විනාශ කර ගත්තා</topic>
    <author>ස්වර්ණා විජේකෝන් සහ ප්‍රාර්ථනා වීරසිංහ</author>
    <content>“විශ්වසනීය වෙනසක්” ගෙන එන බව පැවසූ සරත් ෆොන්සේකා මහතා ජනාධිපතිවරණයට නාම යෝජනා බාර දුන් දිනයේ පටන් අවසන් මොහොත තෙක්ම, රටේ ජනතාවගේ විශ්වාසය පළුදු වන අන්දමට ක්‍රියා කළ බව, එක්සත් ජනතා නිදහස් සන්ධානයේ මහ ලේකම්, අධ්‍යාපන අමාත්‍ය සුසිල් ප්‍රේමජයන්ත මහතා පැවැසීය.කෝටි දෙකක පමණ ජනතාවගේ ඉරණම බාර දීමට පැවැත්වූ ජනාධිපතිවරණයේ දී තමාට තම ඡන්දයවත් හිමි නොවන බව දැන දැනම, ජනතාවගෙන් ඡන්දය ඉල්ලා සිටීම සදාචාරාත්මක නොවන බව ද අමාත්‍යවරයා කීය.අමාත්‍යවරයා මේ අදහස් පළ කෙළේ බණ්ඩාරනායක සම්මන්ත්‍රණ ශාලාවේ ඊයේ (28දා) පැවැති, එක්සත් ජනතා නිදහස් සන්ධානයේ මාධ්‍ය සාකච්ඡාවට සහභාගි වෙමිනි.එහිදී වැඩිදුරටත් අදහස් දැක්වූ අමාත්‍යවරයා,ෆොන්සේකා මහතාගේ විශ්වසනීයත්වය පිළිබඳ මා හැම මාධ්‍ය සාකච්ඡාවකදීම කතා කළා. මහින්ද රාජපක්‍ෂ කියන්නේ අවුරුදු 40 ක දේශපාලන අත්දැකීම් ඇති නිවැරැදි දේශපාලන දැක්මක් ඇති කෙනෙක්.ඔහු විශ්වාස කළ හැකියි. නමුත් ෆොන්සේකා මහතා කළ කී දේවල් වලින් විශ්වසනීයත්වය පිළිබඳ දිගින් දිගටම ප්‍රශ්න ඇති වුණා.ඡන්දය පාවිච්චි කර අවසන් වන වේලාවට පැය භාගයකට පමණ පෙර විද්‍යුත් මාධ්‍ය මගින් ජනතාව වෙත ඉල්ලීමක් කරමින් ඔහු වෙනුවෙන් ඡන්දය ලබා දෙන ලෙස ඉල්ලා සිටියා.මැතිවරණ ප්‍රචාරක කටයුතු අවසන් කළ යුතුව තිබුණේ 23 දා මධ්‍යම රාත්‍රියේ දී වුවත් ඔහු ඊට පසුවදා මාධ්‍ය සාකච්ඡා තුනක් පැවැත්වුවා. මැතිවරණ කොමසාරිස්වරයාට පොරොන්දු වූ පරිදි අපි සියලු කටයුතු අකුරට ඉෂ්ට කළා. නමුත් ෆොන්සේකා මහතා මැතිවරණ නීති උල්ලංඝනය කළ බව පැහැදිලිව දුටුවා.ඔහුට ඒ පිළිබඳව අවබෝධයක් නැත්නම්, ඔහුගේ නීතිඥයන් හෝ ඔහු වටා සිටින පිරිස හෝ ඒ ගැන ඔහු දැනුවත් කළ යුතුව තිබුණා. දේශපාලනඥයෙකු නොවන කෙනෙකු දේශපාලනයට ගෙනැවිත් ;ද්ශපාලඥයෙකු කරවීමේ අසාර්ථක උත්සාහයක් ඇතිව මේ රටේ සමහර පිරිස් ක්‍රියා කළා. නමුත් ඒවායේ ප්‍රතිඵල අද පැහැදිලිව පේනවා.කුමන අභියෝග බාධා පැමිණියත් මේ රටේ ජනතාව තම සර්වජන ඡන්ද අයිතිය තහවුරු කරමින් ජනාධිපති මහින්ද රාජපක්‍ෂ මහතාට සිය ඡන්දය පාවිච්චි කිරීම වෙනුවෙන් සැම දෙනාට ම ගෞරවනීය ස්තුතිය පිරිනමනවා.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>29</day>
    </date>
    <link>http://www.dinamina.lk/2010/01/29/_art.asp?fn=n1001298</link>
    <topic>ෆොන්සේකා-සගයන් සමඟ හෝටලයක ලැඟුම් ගත්තේ අරලියගහ මැදුරට බලෙන් ඇතුළු වී බලය ඇල්ලීමටයි</topic>
    <author>ස්වර්ණා විජේකෝන් සහ ප්‍රාර්ථනා වීරසිංහ</author>
    <content>සරත් ෆොන්සේකා හා ඔහුගේ දේශපාලන සහචරයින් මෙන්ම නීති විරෝධි ආරක්ෂකයින් පිරිස සිනමන් ලේක් හෝටලයේ ලැඟුම් ගත්තෙ ජනාධිපති මහින්ද රාජපක්ෂ මහතා ඇතුළු පිරිස පාරට ඇද දමා අරලියගහ මන්දිරයට බලහත්කාරයෙන් ඇතුලු බලය ඇල්ලීමට බව ජාතික නිදහස් පෙරමුණ සභාපති, පාර්ලිමේන්තු මන්ත්‍රී විමල් වීරවංශ මහතා සඳහන් කරයි.සරත් ෆොන්සේකා ජය ගන්නා බවට විපක්ෂයේ සහචරයින් විශ්වාස කළ අතර ඔහු ජයගත හොත් වහාම අරලියගහ මන්දිරය, ජනාධිපති ලේකම් කාර්යාලය ඇතුළු ආයතන කිහිපයක බලය කඩිනමින් අත්පත් කර ගැනීම සඳහා මේ පිරිස සිනමන් ලේක් හෝටලයේ ලැගුම්ගත් බවත් වීරවංශ මහතා සඳහන් කෙළේය.සිය ආරක්ෂාව වෙනුවෙන් සිනමන් ලේක් හෝටලයේ ලැඟුම් ගැනීමට තමන් තීරණය කළ බව ෆොන්සේකා මහතා සඳහන් කළත් එය බරපතළ අසත්‍යයක් බවත් වීරවංශ මහතා සඳහන් කරයි.ආරක්ෂාව වෙනුවෙන් විශාල වශයෙන් ඒකරාශීවී සිටින බැව් තමන් මීට පෙර දැන නොසිටි බවත් කවරකු හට හෝ තර්ජනයක් වේ නම් එම තර්ජනයෙන් බේරීම සඳහා ඥාතීන් හා දේශපාලන සගයන් සියලු දෙනා රැගෙන යන බැව් තමන් දැන නොසිටි බවත්, වීරවංශ මහතා සඳහන් කෙළේය.එමෙන්ම ඉතිහාසය පුරාවට කිසිම දේශපාලකයෙක් මැතිවරණ ප්‍රතිඵල වලට සවන් දීම සඳහා කාමර හැට හැත්තෑවක් වෙන්කරගෙන තමන් ගේ සහචරයින් සමඟ හෝටල්වල ලැගුම් ගන්නා බවක් තමන් දැනනොසිටි බැව් වීරවංශ මහතා සඳහන් කෙළේය.එහිදී වැඩිදුරටත් අදහස් දැක් වූ විමල් වීරවංශ මහතා සඳහන් කෙළේ තමන්ගේ ආරක්ෂාව පිළිබඳව පවා තමන්ට ගැටළුවක් පවතින බවට වැරැදි ප්‍රතිරූපයක් ගොඩනැඟීමට ෆොන්සේකා මහතා උත්සාහ කළද ඔහුගේ අරමුණ වූයේ අරලියගහ මන්දිරය ජනාධිපති ලේකම් කාර්යාල ආදියෙහි බලය අල්ලා ගැනීම බවයි.හිටපු ජනාධිපතිනිය වන චන්ද්‍රිකා බණ්ඩාරනායක මහත්මියගේ ලේකම්වරයකු වන බාලපටබැදිගේ මහතා ජනාධිපති ලේකම් කාර්යාලයට දුරකථන ඇමතුමක් ලබාදී ෆොන්සේකා මහතාට ජනාධිපති ධූරයේ දිව්රුම් දීමට සූදානම් කර තබන ලෙස සඳහන් කර ඇති බවත් සඳහන් කෙළේය.මේ පිරිස බරපතළ වූ සිහිනයක ගිලි සිටි බවත් ෆොන්සේකා මහතා ජය ගත්තේ නම් තමන්ට සිදුවන්නෙ ෆොන්සේකා මහතාගේ කුමන හෝ කටුවක් සූප්පු කිරීමට බවත් වීරවංශ මහතා සඳහන් කෙළේය.කෙසේ වුවද සරත් ෆොන්සේකා මහතා උත්සාහ කෙළේ තමන්ට ආරක්ෂාව පිළිබඳ ගැටළුවක් පවතින බව සඳහන් කරමින් බලය අත්පත් කර ගැනීමට බවත් ඒ මහතා වැඩිදුරටත් පැවැසීය.ෆොන්සේකා ළඟ හිටපු හමුදා සෙබළුන් පිරිසක් පැනල ගියා කියල බොරු වාර්තා දුන්නා. එහෙම කියල තව හමුදාභට පිරිසක් ඔහුගෙ ආරක්ෂාවට ගත්තා.නීති විරෝධීව සිනමන් ලේක් එකේ රෑදී සිටි පිරිස අත්අඩංගුවට ගත්තා. ෆොන්සේකාට තියා වෙන කිසිම කෙනෙකුට නීතියත් එක්ක සෙල්ලම් කරන්න දෙන්න බැහැ. ආරක්ෂක අංශවලින් අපි ඉල්ලීමක් කරනවා මෙවැනි වූ වංචනික ක්‍රියාවන් සිදුකළ අය වහාම අත්අඩංගුවට ගන්න.මෙවර ජනාධිපතිවරණයෙන් ජනතාව ඔප්පු කරපු ප්‍රධාන කරුණු ගණනාවක් තිබෙනවා. ඒකීයභාවය ගැන සඳහන් නොකර මැතිවරණ ජයගන්න බැරි බව ජනතාව ඔප්පු කර තිබෙනවා.ඒ වගේම සක්විතිල වගේ බොරු පොරොන්දු දීලා ඡන්දය දිනන්න බැරි බවත් ජනතාව උත්තර දී තිබෙනවා. සක්විතිල දෙන පොරොන්දු වලට රටේ ජනතාව රවට්ටන්න බෑ. ඒ වගේම වෛරිභාවයට, සහාසික භාවයට දුෂ්ඨකමට ජනතාව ඉඩ නොදෙන බවත්, මෙවර ජනාධිපතිවරණයෙන් පැහැදිලියි. රනිල් කිව්වා පෝඩා කියලා. ෆොන්සේකා කිව්වා කලවැද්දා, පාහරයා කියලා. කටු ලෙවකන්න දෙනව කිව්වා.වැරැදීමකින් හරි ෆොන්සේකා ජනාධිපති උනානම් මම එයාගෙ කොහෙ හරි තිබෙන කටුවක් ලෙවකනවා. වෙන අයට පැදුරු එළාගෙන සිරබත් කන්න වෙනවා.ඒ වගේම මෙවර ජනාධිපතිවරණයෙන් ජනතාව ඔප්පු කර තිබෙන තවත් කරුණක් තිබෙනවා. එනම් ජනතා විමුක්ති පෙරමුණට දේශපාලනය කළ හැකි සාධනීය කිසිවක් තවත් ඉතිරි වී නොමැති බව ඒ කරුණයි.සෝමවංශ ඇතුළු ජ.වි.පෙ. නායකයින්ට තවත් භූ®මිකාවක් ඉතිරිවී නැහැ. සෝමවංශ සහෝදරයා කිව්වා මෙවර ජනාධිපතිවරණයට හොඳ ජොකියෙක් සොයාගත්ත කියලා. මම අහනව සෝමවංශගෙන් ජොකියා කොහොමද කියලා. මේ ජොකියා රනිල් තරම්වත් හොඳ නෑ නේද, ජොකියා ගැන පාරම්බාපු එක ජොකියෙක්වත් අද නැහැ.ජ.වි.පෙට ඉතිරි වෙල තිබුණ හම්බන්තොට ඉතිරි ඡන්ද ටිකත් මහින්ද රාජපක්ෂ මහතාට මෙවර ලැබුණා. ඒ තැනට ජනතා විමුක්ති පෙරමුණේ සාමාජිකයින් තල්ලු කරපු ජ.වි.පෙ නායකයින්ට ස්තුති කළ යුතුයි.ඒ වගේම මෙවර ඡන්දෙදි ජනතාව ඔප්පු කරපු තවත් කරුණක් තිබෙනවා. මිනිහෙක් මෝඩ අමන තීරණ ගත්තම ඉක්මනට විනාශ වන බව ඒ කරුණයි.ඒ වගේම මිනිහෙක් ගොනාට අන්දවල මොන තරම් ඉක්මනට විනාශ කරවන්න පුලුවන්ද කියලත් සෝමවංශල, රනිල්ට රටට ඔප්පු කළා. මේ ඒකම දෙයක්වත් නොතේරුන ෆොන්සේකා අද වෙන කොට දේශපාලන අනාථයෙක් බවට පත් වෙලා.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>29</day>
    </date>
    <link>http://www.dinamina.lk/2010/01/29/_art.asp?fn=n1001299</link>
    <topic>සම්බන්දන්-හකීම් හවුලටරජුන් තනන්නට කිසිදා බෑ</topic>
    <author>ස්වර්ණා විජේකෝන් සහ ප්‍රාර්ථනා වීරසිංහ</author>
    <content>සම්බන්ධන් සහ හකීම් හවුලට මෙරට රජුන් තනන්නට නොහැකි බව, උතුරු නැගෙනහිර පළාත්වල ජනතාව ඔප්පු කොට ඇති බව, පාරිසරික හා ස්වාභාවික සම්පත් ඇමැති පාඨලී චම්පික රණවක මහතා පවසයි.ඒ අනුව රට තුළ අන්තවාදීන්ට හා බෙදුම්වාදයට ඉඩක් නොමැති බවට ජනතාව විසින් තහවුරුවක් දී ඇති බව ද ඇමැතිවරයා කීය.දාහත් වැනි සංශෝධනය ඇතුළුව මැතිවරණ නීති සියල්ල, රටේ සෑම බිම් අඟලක්ම නියෝජනය වන පරිදි මැතිවරණ කොමසාරිස්වරයාට ක්‍රියා කළ හැකි වූ එකම මැතිවරණය මෙය බව පෙන්වා දුන් ඇමැතිවරයා, සාධාරණ හා යුක්තිසහගත මැතිවරණයක් පැවැත්වූ බව විපක්‍ෂ නායකයා ඇතුළුව ජාත්‍යන්තර නියෝජිත කණ්ඩායම් හා එක්සත් ජාතීන්ගේ මහ ලේකම් බැන් කී මූන් ද පිළිගෙන ඇති බව කීය.එහෙත් පරාජය ඉවසා ගැනීමට නොහැකි වූ විපක්‍ෂයේ අපේක්‍ෂකයා සහ ඔහුගේ ආධාරකරුවන් ඉරානයේ හා යුක්රේනයේ මෙන් මැතිවරණයෙන් පසුව රට අභ්‍යන්තරයේ කැරලි ඇතිකොට ජයග්‍රහණය කැලැල් කිරීමට උත්සාහ කළත් ඒවා ව්‍යවර්ථ වූ අයුරු පැහැදිළි කෙළේ ය.මේ දිනවල පතුරුවන විවිධ කට කතා අතුරින්, පාර්ලිමේන්තු කාලය දීර්ඝ කිරීමට රජය සැරසෙන බව සම්පූර්ණ අසත්‍යක් බවද ඇමැතිවරයා පවසමින්, අවධාරණය කෙළේ මහින්ද රාජපක්‍ෂ ජනාධිපතිවරයා කිසි දිනෙක මැතිවරණ සිතියම දිග හැරියා මිස හැකිලුුවේ නැති බවයි.මේ ඓතිහාසික ජයග්‍රහණයට සහයෝගය ලබා දුන් නොදුන් සියලුම ජනතාව, මේ රට ආසියාවේ ඓශ්චර්ය බවට පත් කිරීමේ ක්‍රියාදාමයට අත්වැල් බැද ගන්නා ලෙස ද ඇමැතිවරයා ඉල්ලීමක් කෙළේ ය.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>29</day>
    </date>
    <link>http://www.dinamina.lk/2010/01/29/_art.asp?fn=n10012910</link>
    <topic>ෆොන්සේකාගේ ප්‍රකාශවලකිසිදු සත්‍යතාවක් නැහැ</topic>
    <author>ස්වර්ණා විජේකෝන් සහප්‍රාර්ථනා වීරසිංහ</author>
    <content>පරාජයෙන් වියරු වැටී සිටින ෆොන්සේකා මහතා රට අපකීර්තියට පත් කරමින් විදෙස් මාධ්‍යවලට කරන ලද ප්‍රකාශවල කිසිදු සත්‍යතාවක් නැතැයි, අපනයන සංවර්ධන හා ජාත්‍යන්තර වෙළෙඳ කටයුතු ඇමැති මහාචාර්ය ජී. එල්. පීරිස් මහතා පවසයි.සරත් ෆොන්සේකා මහතා අත්අඩංගුවට ගැනීමට හෝ ඔහුට කිසිදු හිරිහැරයක් කිරීමට රජයේ බලාපොරොත්තුවක් නොතිබුණ බවත්, පරාජය ඉවසා ගැනීමට නොහැකිව ඔහු විසින් යම් යම් අසත්‍ය ප්‍රචාර පතුරුවා හැරීමට ක්‍රියා කරන බවත් ඇමැතිවරයා කීය.මෙවැනි අසත්‍ය ප්‍රචාර තානාපති කාර්යාලවල නිලධාරීන් වෙත සහ විදෙස් මාධ්‍ය වෙත ප්‍රචාරය කරමින් ඉලක්ක කළේ, මේ රටේ ආර්ථිකයට පහරක් එල්ල කිරීමට බව ඇමැතිවරයා කීය.ඒ ප්‍රචාර ජාත්‍යන්තරය තුළ ප්‍රචලිත කිරීමත් සමඟ දැනට සිදු කෙරෙන ආයෝජන නැවැත්වීමට ද ඔවුන් බලාපොරොත්තු වී ඇති අයුරු ද ඇමැතිවරයා පැහැදිළි කෙළේ ය.රජය විසින් තමා කොළඹ හෝටලයක සිර කරගෙන ඇති බව පුන පුනා තානාපති කාර්යාලවලට හා මේ රටේ ජනතාව වෙත විවිධ ක්‍රමෝපායන් මඟින් ප්‍රචාරය කළත් ඒවා සියල්ල සවස් කාලයේ දී අසත්‍යක් බව සක් සුදක් සේ ජනතාවට දැකගත හැකි වූ බව ද හෙතෙම පැවැසීය.මහින්ද රාජපක්‍ෂ මහතාට ඡන්දය දුන් - නොදුන් සියලුම දෙනාට රජය වෙනුවෙන් ස්තුතිය ප්‍රකාශ කළ ඇමැතිවරයා, රටේ ආර්ථික සංවර්ධනය ඇති කිරීමට සියලු දෙනාගේ පූර්ණ සහයෝගය ලබා දීමට අත්වැල් බැඳගන්නා ලෙස ආරාධනා කෙළේ ය.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>29</day>
    </date>
    <link>http://www.dinamina.lk/2010/01/29/_art.asp?fn=n10012911</link>
    <topic>රාජ්‍ය සේවකයන් බුද්ධිමත් ලෙසජනපතිට සහාය දක්වා තිබෙනවා</topic>
    <author>ස්වර්ණා විජේකෝන් සහ ප්‍රාර්ථනා වීරසිංහ</author>
    <content>සරත් ෆොන්සේකා මහතා විසින් රාජ්‍ය සේවකයන්ට විශාල වරප්‍රසාද ලබාදෙන බවට පොරොන්දු වී සිටියදීත්, රාජ්‍ය සේවකයන් බුද්ධිමත්ව කල්පනා කොට සියයට හැත්තෑවක් (70%) පමණ මහින්ද රාජපක්‍ෂ මහතාට ඡන්දය ප්‍රකාශ කර ඇති බව, රාජ්‍ය පරිපාලන හා ස්වදේශ කටයුතු ඇමැති සරත් අමුණුගම මහතා පවසයි.මෙම ජනාධිපතිවරණය වෙනුවෙන් උතුරු නැඟෙනහිර පළාත් ඇතුළු ලංකාවේ සියලුම ප්‍රදේශවල ඡන්දය භාවිත කර ඇති බවද ඇමැතිවරයා කීය.සියලුම ජන කොටස් මේ මැතිවරණය වෙනුවෙන් වෙහෙස මහන්සි වී ඇති බව කී හෙතෙම, උතුරු - නැඟෙනහිර – දකුණ බටහිර යන සෑම තැනකට ම නායකයා මහින්ද රාජපක්‍ෂ වන බව ද පැවැසීය.මේ මැතිවරණය නිදහස් හා සාධාරණ මැතිවරණයක් බව මැතිවරණ නිරීක්‍ෂණ කණ්ඩායම්, විපක්‍ෂ නායක සහ මුස්ලිම් කොංග්‍රස් නායකයා පවා තහවුරු කර ඇති බව පෙන්වා දුන්, ඇමැතිවරයා, සරත් ෆොන්සේකා මහතාට ලක්‍ෂ 40 ක පමණ ජනතාවක් ඡන්දය භාවිත කර තිබෙන අතර මහින්ද රාජපක්‍ෂ මහතාට ලක්‍ෂ 60 ක පමණ ජනතාවක් ඡන්දය ලබා දී තිබෙනවා. එය ප්‍රතිශතයක් ලෙස ගත්විට මහින්ද රාජපක්‍ෂ මහතා විශාල ජයග්‍රහණයක් ලබාගෙන ඇති බව කීය.ෆොන්සේකා මහතා මාධ්‍ය භාවිත කරමින් විවිධ උපක්‍රම යෙදුවද ඒවා අසාර්ථක වූවා සේම අවසන් පැය 12 ඇතුළත ඔහු මාධ්‍ය මඟින් ජනතාව ඇමැතීමට කළ උත්සාහය ද ඇමැතිවරයා පැහැදිළි කෙළේ ය.මහින්ද රාජපක්‍ෂ මහතා වෙනුවෙන් ඡන්දය භාවිත කළ සියලුම රාජ්‍ය සේවකයන්ට ස්තුතිය පිරිනමන බවද ඇමැතිවරයා පැවැසීය.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>29</day>
    </date>
    <link>http://www.dinamina.lk/2010/01/29/_art.asp?fn=n10012912</link>
    <topic>ජනපතිවරණය දූෂිතයි කීවිපක්‍ෂයට ‘හූ’ සංග්‍රහයක්</topic>
    <author>හෝමාගම විශේෂ සහහෝමාගම සමූහ</author>
    <content>හෝමාගම ප්‍රාදේශීය සභාවේ විපක්ෂනායකයාත් ජනතා විමුක්ති පෙරමුණේ මන්ත්‍රීවරුනුත් ගැටීමෙන් පසු ජනතා විමුක්ති පෙරමුණ ඝෝෂා මධ්‍යයේ සභාවෙන් ඉවත්වෙයි.හෝමාගම ප්‍රාදේශීය සභාවේ මාසික සභාරැස්වීම ඊයේ (28) සිරිත් පරිදි සභාපති රංග අබේසිංහ මහතාගේ ප්‍රධානත්වයෙන් පැවැත්විනි. සභාව ආරම්භයේදීම අරුණ පනාගොඩ මහතා (ජවිපෙ) ප්‍රකාශයක් කිරීමට අවශ්‍යබව පවසා ඉකුත් ජනාධිපතිවරණය ලංකාවේ පැවති දූෂිතම මැතිවරණය බව පැවැසීය.මේ අවස්ථාවේ නැගීසිටි විපක්ෂ නායක සුනිල් පෙරුම්බුලි මහතා (එජනිස) කතාකරමින් එක්සත් ජාතික පක්ෂය ජනතා විමුක්ති පෙරමුණ ලංකරගත් නිසා, තිබුණු ඡන්දටිකත් නැතිවුන බව පැවැසීය.විපක්ෂ නායකගේ ප්‍රතිප්‍රහාර මැද ජනතා විමුක්ති පෙරමුණේ මන්ත්‍රීවරු සමග එක්සත් ජාතික පක්ෂ මන්ත්‍රීවරු කීපදෙනෙක්ද සභා ගැබෙන් ඉවත්ව ගියේ හූ හඬ මධ්‍යයේය.මේ අවස්ථාවේ සභාපතිවරයා විසින් සභාව කල්තබන ලදී.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>29</day>
    </date>
    <link>http://www.dinamina.lk/2010/01/29/_art.asp?fn=n10012913</link>
    <topic>රටට ජනතාවට ආදරය කරන ජනපතිට ඉතිහාස ගතවන ජයක් මෙදා ලබා දුන්නා</topic>
    <author>විජයානි එදිරිසිංහ</author>
    <content>විපක්ෂයේ රට බෙදන කුමන්ත්‍රණයට එරෙහි වූ මේ රටේ ජනතාව රටට සහ ජනතාවට ආදරය කරන ආදරණීය නායකයා වූ මහින්ද රාජපක්ෂ මැතිතුමා වටා එක් රොක් වෙමින් ඉතිහාසගත වන ජයග්‍රහණයක් ලබා දුන් බව ඇමති ජොන්ස්ටන් ප්‍රනාන්දු මහතා පැවැසීය.තමා මහින්ද රාජපක්ෂ ජනාධිපතිතුමාට සහාය දීමට ඉදිරිපත් වූයේ මැතිවරණයට දින 30 ක් පමණ කෙටි කාලයක් තිබිය දීය. එසේ පැමිණ එ.ජා.පයේ කුමන්ත්‍රණ පිළිබඳව රටේ ජනතාව දැනුවත් කෙළේ ය.එම කරුණු පිළිගෙන ජනාධිපතිතුමාට ඡන්දය ප්‍රකාශ කළ සෑම පුද්ගලයකුටමත් විශේෂයෙන් තමා සමඟ ජනාධිපතිතුමාට එක්වූ කුරුණෑගල ජනතාවට ස්තුති වන්ත වන බවද ඇමැතිවරයා පැවැසීය.ජනාධිපතිවරණයේ දී කුරුණෑගල දිස්ත්‍රික්කයෙන් විශාල ඡන්ද සංඛ්‍යාවක් ලබාදීම සහ ජනාධිපති මහින්ද රාජපක්ෂ මහතාගේ ජයග්‍රහණය වෙනුවෙන් දිනමිණ ට විශේෂ ප්‍රකාශයක් කරමින් පැවසීය.මේ රට පවා දීමට රනිල් වික්‍රමසිංහ මහතා කුමන්ත්‍රණ කළා. ඒ කුමන්ත්‍රණයට රනිල් සමඟ මංගල, සම්බන්දන්, මනෝ ගනේෂන්, රවුෆ් හකීම් ඇතුලු පිරිසක් සහයෝගය දුන්නා.අප මේවාට විරුද්ධ වන විට අප පක්‍ෂයට ද්‍රෝහිකම් කරන පිරිස් බවට ප්‍රචාරය කළා. එක්සත් ජාතික පක්‍ෂය නැති කළේ රනිල් වික්‍රමසිංහ යි. ඔහුට අවශ්‍ය වුණේ සැමදාම විපක්ෂ නායකයා ලෙස සිටීමට යි.මේ ජනාධිපතිවරණයේ දී ජනාධිපති මහින්ද රාජපක්‍ෂ මහතා අති විශිෂ්ට ජයක් ලබා ගත්තා. ඒ අතර තවත් පුද්ගලයෙක් ජයග්‍රහණය කළා. එනම් ඒ රනිල් වික්‍රමසිංහ මහතා යි.මා එසේ ප්‍රකාශ කරන්නේ දරුණු පරාජයකට හිමිකම් කීමට සිටි රනිල් ගේ නම ඉන් බේරා ගැනීමට හැකි වීමයි. ඔහුගේ ඡන්දය පොදු අපේක්‍ෂකයාට නොව වෙනත් අපේක්‍ෂකයකුට දෙන්නට ඇති. ඔහු එවැනි කපටි පුද්ගලයෙක්.තවත් පිරිසක් මේ ඡන්දයේ දී ජයග්‍රහණය කළා. එනම් ඒ එක්සත් ජාතික පක්ෂයේ සාමාජිකයන් වුවත් එම පක්‍ෂයට ඡන්දය නොදුන් පිරිස, එක්සත් ජාතික පක්ෂයේ ඡන්ද ප්‍රතිශතය ඉතා ශීඝ්‍රයෙන් පහළට ගොස් තිබෙන බව මේ මැතිවරණයේ දී දක්නට ලැබේ. ඊට හේතුව පක්‍ෂ නායකයන් ගේ ක්‍රියා කලාපය එම පක්‍ෂ සාමාජිකයන් අනුමත නොකිරීමයි.ගමට රටට ජනතාවට ආදරය කරන ගමෙන් පැමිණි නායකයකු වන්නේ මහින්ද රාජපක්‍ෂ ජනාධිපතිතුමා පමණයි. එතුමා මේ රට බෙදන දේශපාලනය නැති කළා. රට ආරක්‍ෂා කළා.රටේ දියුණුව සිදු කළා. ජාති ආගම් භේදවලින් තොරව රටේ ජනතාවට සේවය කළා. ජනතාවගේ ගැටලු හදවතින්ම හඳුනාගත් ආදරණීය නායකයකු ලෙස සැම කෙනෙකුම පිහිට වුණා. එතුමාගේ ඒ සංවේදී බව හඳුනාගත් රටේ ජනතාව එතුමා වටා එක් රොක්වූ බව මේ මැතිවරණ ප්‍රතිඵල වලින් ඔප්පු වෙන බව ද ඇමැතිවරයා කීය.අප පක්‍ෂය අතහැර යන විට පක්‍ෂයේ හිතවත් පිරිස් සහ තවත් අය අප ගත්තේ වැරදි තීරණයක් බව ප්‍රකාශ කළා. නමුත් අද ඔවුන්ට ඔප්පු වෙනවා අප ගත් තීරණය නිවැරදි බව.තවද මඩ ගැසීම් කටකතා ඊර්ෂ්‍යාව ක්‍රෝධය සහිත දේශපාලනයට ඉතිහාසගත වන පරාජයක් හිමිකර දීමට ජනාධිපතිතුමා කටයුතු කළ බව පවසන ඇමැති ජොන්ස්ටන් ප්‍රනාන්දු මහතා ජනතාව ඊට සහයෝගය දෙමින් ජනාධිපතිතුමා කළ සේවයට කෘත ගුණ සැලකු බව ද කීය.රනිල් ගේ නියෝග තව දුරටත් අනුමත කරන පිරිස සිටී නම් ඔවුන් ඉන් ඉවත් වී තමන්ගේ ගමට නගරයට පවුලට ඇති ප්‍රශ්න විසඳා ගනිමින් විශේෂයෙන් රැකියා ප්‍රශ්න විසඳා ගනිමින් රටේ සංවර්ධනයට සම්බන්ධ වෙමින් ඉදිරියට යාම සඳහා ඉදිරි මැතිවරණයේ දී ජනාධිපතිතුමා වෙත එකතු වෙන්නැයි ද ජොන්ස්ටන් ප්‍රනාන්දු මහතා මෙහිදී තවදුරටත් එ.ජා.ප ය තුළ සිටින පාක්‍ෂිකයන්ට දන්වා සිටියි.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>29</day>
    </date>
    <link>http://www.dinamina.lk/2010/01/29/_art.asp?fn=n10012914</link>
    <topic>අලුත්ගම වැවේ දිය නෑමට ගියදෙසොහොයුරෝ ගිලී මිය යති</topic>
    <author>අමල් යශෝමන් ජයසිංහ</author>
    <content>බණ්ඩාරගම, අලුත්ගම වැවේ දිය නෑමට ගිය ඥාති සොහොයුරන් දෙදෙනකු පෙරේදා 27 දා සවස වැව් දියෙහි ගිලී මරුමුවට පත් වී ඇත.මෙම ඛේදජනක ඉරණමට ගොදුරු වී ඇත්තේ බණ්ඩාරගම , රුක්ගහතොටුපල පදිංචි හොරණ රාජකීය මහා විද්‍යාලයේ 11 වසර ඉගෙනුම ලබන සලිඳු හංසන රණසිංහ (16) සහ පෞද්ගලික ආයතනයක සේවයේ නියුතු වත්තල එඬේරමුල්ලේ පදිංචි මලිත් චාමර (20) නමැති ඥාති සොහොයුරන් දෙදෙනෙකි.පස්වරු 5ට පමණ බණ්ඩාරගම, අලුත්ගම පිහිටි වැවට දිය නෑමට ගිය දෙදෙනා ආපසු නිවසට නොපැමිණීමෙන් සොයා බැලීමේ දී එම දෙදෙනා ගේ පාවහන් සහ ඇඳුම් පැළඳුම් පමණක් වැව් ඉවුරේ තිබී හමුවී තිබේ.ප්‍රදේශවාසින් එක් ව වැව සෝදිසි කිරීමෙන් පසුව පෙරේදා රාත්‍රි 9ට පමණ වැව් දිය ගැඹුරෙහි සැඟ වී ගිය පාසල් ශිෂ්‍යයාගේ මළ සිරුර ගොඩගෙන ඇත.මියගිය අයගේ මවගේ සොහොයුරිය ගේ පුතු වන අනෙක් අයගේ මළසිරුර ඊයේ (28) අලුයම 1.30 ට පමණ ගොඩගෙන තිබේ.එම දෙදෙනාගේ සිරුරු හොරණ මූලික රෝහලේ මෘත ශරීරාගාරයේ තැන්පත් කොට ඇති අතර හදිසි මරණ පරීක්ෂක සුමේධ ගුණවර්ධන මහතා ඒ පිළිබඳ පශ්චාත් මරණ පරීක්ෂණය ඊයේ පැවැත්වීමට නියමිත ව තිබිණි.බණ්ඩාරගම පොලිසියේ ස්ථානාධිපති ප්‍රධාන පොලිස් පරීක්ෂක චාල්ස් වික්‍රමසිංහ මහතා මේ පිළිබඳ වැඩිදුර පරීක්ෂණ පවත්වයි.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>29</day>
    </date>
    <link>http://www.dinamina.lk/2010/01/29/_art.asp?fn=n10012915</link>
    <topic>ත්‍රස්තවාදයට යළි පණ ලබාදීමටකටයුතු කළ අයට ජනතාව නිසි පාඩම් ඉගැන්නුවා</topic>
    <author/>
    <content>සැබෑම දේශප්‍රේමීන් ලෙස රට සංවර්ධනය කිරීමට කිසිදු භේදයකින් තොරව එකාවන්ව නැඟී සිටිය යුතු යැයි අගමැති රත්නසිරි වික්‍රමනායක මහතා සඳහන් කරයි.ජනාධිපති මහින්ද රාජපක්ෂ මහතාගේ ජයග්‍රහණය වෙනුවෙන් නිවේදනයක් නිකුත් කරන අගමැතිවරයා ත්‍රස්තවාදයට යළි පණ දෙන්නට සූදානම්වන පිරිසට රටේ බහුතරයක් නිසි පාඩම උගන්වා ඇතැයිද කියා සිටී. එම නිවේදනයේ මෙසේද සඳහන් වේ.ලැබී ඇත්තේ විශිෂ්ට ජයග්‍රහණයකි. ලැබූ ජයග්‍රහණය සැමරීමේ දී අන් අයට හිංසා පීඩාවන අන්දමින් හැසිරී අප ලබා ගත් මේ විශිෂ්ට ජනතා ජයග්‍රහණය හෑල්ලු නොකරන්න යැයි අගමැති රත්නසිරි වික්‍ර‍්‍රමනායක මහතා සමස්ත ජනතාවගෙන් ඉල්ලනවා.ජනාධිපති මහින්ද රාජපක්ෂ මහතාගේ විශිෂ්ට ජයග්‍රහණය පිළිබඳව පුවත්පත් නිවේදනයක් නිකුත් කරමින් රත්නසිරි වික්‍රමනායක මහතා මෙසේ ද කියයි.ජනාධිපතිවරණයේ ප්‍රතිඵල ඉතා පැහැදිලියි. ජනාධිපතිතුමා ජනතාව හමුවේ තැබූ මහින්ද චින්තනය ප්‍රතිපත්ති මාලාව ජනතාව පිළිගෙන ඇත. එමෙන්ම ගත වූ වසර 4 ක කාලය එතුමා ඉකුත් මැතිවරණයේ දී ලබා දුන් පොරොන්දු ඒ ආකාරයෙන්ම ඉටු කිරීමට සමත් වූ බව සමස්ත ජනතාව ම පිළිගෙන ඇත.වසර 30ක් තිස්සේ රටට විපත් ගෙන දුන් ත්‍රස්තවාදය නිමා කොට රටේ බියකින් සැකයකින් තොරව ජීවත් වීමට සුදුසු වාතාවරණයක් ලබාදීම ජනතාවගේ ඉමහත් ප්‍රසාදයට ලක්ව ඇති බව මෙවර ජනාධිපතිවරණයේ ප්‍රතිඵල මගින් කියාපායි.දැන් ආරම්භවී ඇත්තේ රට සංවර්ධනය කිරීමේ සංග්‍රාමයයි. එය ජය ගැනීමට ජනාධිපතිතුමා සමස්ත ජනතාවගෙන්ම තමන්ට සහය ලබා දෙන ලෙස ඉල්ලා සිටියි. මව්බිම කෙරෙහි වෙන කවරදාකටත් වඩා හැඟීමක් ඇතිවී ඇති නිසා ඒ හැඟීම රටේ යහපත උදෙසා යෙදවිය යුතුය. ජයග්‍රහණය අප භුක්ති විඳිය යුත්තේ සාමකාමීවය. එමෙන්ම බුද්ධිමත්වය.තවකෙකුට රිදවා අප සතුටු නොවිය යුතුය. එය බුදු දහමටත් මිනිස්කමටත් නිගා දෙන්නකි. 1994 දී අප දේශපාලන ජයග්‍රහණ වලින් අනුන්ට හිරිහැර කිරීමේ අශෝබන සිරිතට නැවතීමේ තිත තැබුවෙමු.එසේ ;හයින් ලබා ගන්නා ලද ජනතා ජයග්‍රහණය හෑල්ලුවට ලක් නොකරන මෙන් සතුට සතුටින් විදදරා ගන්නා ලෙස සමස්ත රටවැසියා වෙත මම ආයාචනා කර සිටිමි, යැයිද වික්‍රමනායක මහතා තම නිවේදනයේ සඳහන් කර සිටී.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>29</day>
    </date>
    <link>http://www.dinamina.lk/2010/01/29/_art.asp?fn=n10012916</link>
    <topic>ප්‍රචණ්ඩ ක්‍රියාවල නිරත වන්නන්ට එරෙහිව දැඩිව නීතිය ක්‍රියාත්මක කරනවා</topic>
    <author>චන්ද්‍රිකා පෙරේරා</author>
    <content>ප්‍රචණ්ඩ ක්‍රියා වල යෙදෙන්නන්ට විරුද්ධව දැඩිව නීතිය ක්‍රියාත්මක කරන බව මැතිවරණ කටයුතු භාර ජ්‍යෙෂ්ඨ නියෝජ්‍ය පොලිස්පති ගාමිණි නවරත්න මහතා පවසයි.ඊයේ (28) පෙරවරු 8.00 න් අවසන් වූ පැය 24 පුරා පශ්චාත් මැතිවරණ ප්‍රචණ්ඩ ක්‍රියා 83 ක් වාර්තා වී තිබෙන අතර නාවලපිටියෙන් වාර්තා වූ මරණ 02 හැරෙන්නට අනෙක් සියල්ල සුළු සිද්ධීන් බව නවරත්න මහතා සඳහන් කෙළේය.අවිහිංසාවාදීව හා සාමකාමී ලෙස හැසිරෙන ලෙසත් නීතිය හා සාමය ආරක්ෂා කර ගැනීමට පොලිසියට සහය වන ලෙසත් හෙතෙම ජනතාවගෙන් ඉල්ලා සිටියි.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>29</day>
    </date>
    <link>http://www.dinamina.lk/2010/01/29/_art.asp?fn=n10012917</link>
    <topic>මැතිවරණයසාමකාමියි - සාධාරණයි</topic>
    <author>නුවන් කොඩිකාර</author>
    <content>මෙවර ජනාධිපතිවරණය ඉතා සාමකාමී හා සාධාරණ මැතිවරණයක් බව ආසියා මැතිවරණ බලධරයන්ගේ සංගමය ප්‍රකාශ කරයි.සෑම දිස්ත්‍රික්කයක්ම ආවරණය වන පරිදි තම සංගමය මැතිවරණ නිරීක්ෂණ කටයුතුවල නියැලී සිටි බවත්, එම ප්‍රදේශයන්හි මැතිවරණයට බාධාවන සිද්ධීන් සිදු නොවුණු බවද එම සංගමය ප්‍රකාශ කළහ.මැතිවරණය සම්බන්ධයෙන් තම සංගමය ඉදිරිපත් කරන වාර්තාව ඊයේ (28) සවස මැතිවරණ කොමසාරිස්වරයාට බාර දෙන බවද විදේශ නිරීක්ෂකයෝ කීහ. කොළඹ ගලදාරී හෝටලයේ ඊයේ (28) පැවැති පුවත්පත් සාකච්ඡාවේදී එම කරුණු අනාවරණය කළේය.2010 මැතිවරණ නිරීක්ෂණ කටයුතු සඳහා ආසියා හා යුරෝපා රටවල් රැසක නිරීක්ෂකයන් සහභාගි වූ බවද එම සංගමය ප්‍රකාශ කළේය.තැනින් තැන සුළු සිද්ධීන් සිදුවූ බවට තොරතුරු ලැබුණද ඉන් මැතිවරණ කටයුතු සඳහා බලපෑම් එල්ල නොවුන හෙයින් ඊට අවධානය යොමු නොකළ බවද ආසියා මැතිවරණ බලධරයන්ගේ සංගමය කීහ.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>29</day>
    </date>
    <link>http://www.dinamina.lk/2010/01/29/_art.asp?fn=n10012918</link>
    <topic>රටට සුබ අනාගතයක් පතාජනතාව කැවුම් කිරිබත් කති</topic>
    <author>මහින්ද අලුත්ගෙදර</author>
    <content>දශක තුනක් මේ රටේ පැවැති රුදුරු ත්‍රස්තවාදයෙන් මාතෘ භූමිය මුදා ගත් පසු පළමු වරට පැවැති ජනාධිපතිවරණයෙන් ජනාධිපති මහින්ද රාජපක්‍ෂ මහතා ජය ගැනීමත් සමඟ රට පුරා දේශප්‍රේමී ජනතාව උද්දාමයෙන් පසුවෙති.ලබාගත් ජයග්‍රහණයේ සතුට භුක්ති විඳින ඔවුහු වීදි බැස පී‍්‍රති ඝෝෂා පවත්වති. තවත් සමහරු විවිධ සටන් පාඨ ඉදිරිපත් කරමින් පෙළපාලි යති.රටේ අනාගතය ආපස්සට හැරවීමට උත්සාහ ගත් සියලුම ජාත්‍යන්තර කුමන්ත්‍රණ පරාජයට පත් කිරීමේ විජයග්‍රහණය සමරන පිරිස් කැවුම්, කිරිබත් පිස සතුට උපරිමයෙන් භුක්ති විඳීන අයුරු දැක ගන්නට ලැබිණි.දිවයිනේ සෑම ප්‍රදේශයකම මේ තත්ත්වය දක්නට ලැබීම සුවිශේෂී ය. දශක තුනක් පැවැති යුද්ධය ජයගත් මොහොතේ ද මේ රටේ ජනතාව වීදි බැස මෙලෙස පී‍්‍රති ඝෝෂා පැවැත් වූහ.සදාචාර සම්පන්න දේශයක් බිහි කරමින් සොඳුරු අනාගතයකට මේ රට කැඳවාගෙන යන සදාදරණීය නායකයාට තම කෘත ගුණ සැළකීම උපරිමයෙන් සිදුකළ ජනතාව තමන්ගේ මීළඟ ඉලක්කය වෙත ගමන් කිරීමට සැදී පැහැදී සිටිති. අපේ මීළඟ ඉලක්කය වන්නේ රටේ සියලු ජන කොටස් සමඟ එක්ව අපේම හෙට දවස වෙනුවෙන් යහපත් රටක් නිර්මාණය කිරීමයි.දැවැන්ත කිරිබතක් පිස ජනාධිපති මහින්ද රාජපක්‍ෂ මහතාගේ විජයග්‍රහණයේ සතුට භුක්ති විඳීමට මහරගම ජනතාවට ද ඊයේ (29) අවස්ථාව සැළසිනි. මෙලෙස සංවිධානය කළ උත්සව දෙකක් ඊයේ (28) පැවැත්විණි.එක් උත්සවයක් සංචාරක ඇමැති අචල සුරංග ජාගොඩ මහතා සංවිධානය කළ අතර, අනෙක මහරගම නගරාධිපතිනි කාන්ති කොඩිකාර මහත්මිය සංවිධානය කළාය. දස දෙසින් රැස් වූ සිය ගණනක් පිරිස පී‍්‍රති ඝෝෂා නඟමින් ජයග්‍රහණය සැමරීමට එක් වූහ. මහරගම නගර මධ්‍යයේ දැවැන්ත කිරි බතක් පිස යන එන සෑම දෙනාටම එය පිළිගන්වන්නට සංවිධායකයෝ කටයුතු කළහ.මෙහිදී කතා කරමින් සංචාරක ඇමැති අචල සුරංග ජාගොඩ මහතා මෙසේ පැවසීය. මේ රටේ කෘත ගුණ දන්නා ජනතාව පසුගිය 26 දා ඓතිහාසික ජයග්‍රහණයක් ජනාධිපති මහින්ද රාජපක්‍ෂ මහතාට ලබා දුන්නා. ජාතියේම ගුණ ගරුක බව ලෝකයා ඉදිරියේ ප්‍රදර්ශනය කළ එක් අවස්ථාවක් වෙනවා. ඒ වගේම යළිත් වරක් විජාතික බලවේගයන් පරාජයට පත් කළා.යම් හෙයකින් සරත් ෆොන්සේකා ජයගත්තා නම් ජනාධිපති මහින්ද රාජපක්ෂ මහතා සහ පවුලේ අයත් රජයේ මැති ඇමැතිවරුන් සිර බාරයට ගන්නවා. මේ ලද ජයග්‍රහණයේ සතුට අද මහරගම ජනතාව සමඟ එක්ව භුක්ති විඳීනවා. අද අපි මහරගම දී ඒ සතුට වෙනුවෙන් කිරිබත් අනුභව කරනවා.සමස්ත ජාතියටම එල්ල වූ සතුරු බලවේගයන් සියල්ල පරාජයට පත් කරමින් ජනාධිපති මහින්ද රාජපක්ෂ මහතා යළිත් වරක් බලයට පත්වීම ජාතියේ වාසනාවක් කොට සැළකිය හැකියි.ජයග්‍රහණයෙන් උදම් වූ පිරිස් මහරගම නගරය පුරා විවිධ උත්සව සංවිධානය කොට තිබිණි. මහරගම නගරාධිපතිනි කාන්ති කොඩිකාර මහත්මිය සංවිධානය කළ උළෙලක් නගර සභාව ඉදිරිපිට පැවැත්විණි. මෙහිදී රැස්වූ පිරිස අමතමින් කාන්ති කොඩිකාර මහත්මිය මෙසේ පැවසුවාය.කිසිවෙකු නොසිතු ලෙස විශාල ජනවරමක් මහින්ද රාජපක්ෂ මහතාට හිමිව තිබෙනවා. කළ ගුණ දන්නා මේ රටේ ජනතාව යළිත් වරක් රාජපක්‍ෂ මහතාට රට භාර දුන්නා. මේ රට ලේ ගංගාවක් කළ ප්‍රභාකරන් කියූ සෑම දෙයක්ම අසත්‍යයක් බව මනාව පසක් කළා.අලුතින් දිනා ගන්නට යමක් මේ රටේ ජනතාව ඉතිරි කැර නැහැ. අපේ රට සංවර්ධනය කළ යුතු වෙනවා. සමගිය වර්ධනය කරමින් ඉදිරි ගමනක් යාමට මහින්ද රාජපක්‍ෂ මහතා සැරසෙනවා. සියලු ජන කොටස් ඒකරාශී වීමෙන් අපේ රට සංවර්ධනය කරා පහසුවෙන් ගෙන යා හැකියි.දේශයේ හෙට දවස වෙනුවෙන් උදාර මෙහෙවරක නියැළෙන ජනාධිපති මහින්ද රාජපක්‍ෂ මහතා වෙනුවෙන් මේ රටේ සෑම ජාතියක්ම තම යුතුකම් කොටස නිවැරැදිව ඉටු කොට ඇතැයි කිව යුතුය.ජයග්‍රහණයේ සතුට භුක්ති විඳිමින් මීළඟට කළ යුතු දැවැන්ත කාර්ය භාරය පිළිබඳව අපේ අවධානය යොමු කිරීම අතිශය වැදගත් ය. රට ඉදිරියට ගෙන යන ගමන් මගේ දී රටේ සියලු ජාතීන් එක්ව කටයුතු කිරීම ඒ සඳහා වඩාත් පහසුවක් වනු ඇත.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>29</day>
    </date>
    <link>http://www.dinamina.lk/2010/01/29/_art.asp?fn=r1001291</link>
    <topic>‘ගම හදා රට හදමු’ සංකල්පයෙන්ගමත් නගරයත් දියුණු වුණා</topic>
    <author>මහරගම විශේෂ - වේහැල්ලේ පියතිලක</author>
    <content>පසුගිය වසරේ මුළු ලෝකයේම අමෙරිකාව, ප්‍රංශය, ජර්මනිය, ජපානය වැනි ධනපති රටවල්වල පවා ඇතිවූ ආර්ථික අවපාතය නිසා ඒ රටවල කර්මාන්ත වැසුණා. බැංකු කඩාවැටුණා. ලක්ෂ ගණනින් කම්කරුවන් කම්හල්වලින් පාරට දැම්මා. එහෙත් ජනාධිපති මහින්ද රාජපක්ෂ මැතිතුමාගේ ආර්ථික කළමනාකරණයේ ප්‍රශස්තකම නිසා 2005 අපේ තිබුණු ඍණ ආර්ථිකය අදවනවිට 6% ප්‍රගමනයක් ඇතිවී තියෙනවා.”“විදේශ කටයුතු ඇමැති රෝහිත බෝගල්ලාගම මහතා මේ අදහස් පළකළේ මහරගම යොවුන් රඟහලේ පැවැති කොළඹ දිස්ත්‍රික් සමෘද්ධි හා කෘෂිකර්ම පර්යේෂණ නිෂ්පාදන නිලධාරීන්ගේ සම්මේලනය සහ කොළඹ දිස්ත්‍රික් සමෘද්ධි බලකායන්හි නිලධාරීන්ගේ සම්මේලන වාරයක් අමතමිනි.ඇමැතිවරයා මෙසේද පැවසීය.යුද්ධයක් කරන ගමන් ජනතාවගේ් සහන කප්පාදුවක් නොකර, විරැකියාවෙන් පීඩා විඳින තරුණ තරුණියන්ට රැකී රක්ෂා දෙමින් සමෘද්ධිය වැනි සහන නොඅඩුව ලබා දෙමින්, කිසිම රජයකින් නොකළ තරම් දැවැන්ත සංවර්ධන යෝජනා කළ එකම රජය එක්සත් ජනතා නිදහස් සංධාන රජය පමණයි.එකවර යෝධ වරාය 5ක් ඉදිවෙනවා. විදුලිය බලාගාර 4ක් ඉදිවෙනවා. මෙමගින් අපේ තරුණ තරුණියන් දෙළක්ෂයකට අධික ප්‍රමාණයකට රැකියා නිර්මාණය වෙනවා. ජනාධිපති මහින්ද රාජපක්ෂ මැතිතුමාගේ එඩිතර, දේශප්‍රේමී ක්‍රියා නිසා 30 වසරක ත්‍රස්තවාදී සාපය සදහටම අවසන්වී තිබෙනවා. මේ දසකය අප රටේ ස්වර්ණමය දසකයයි.ඉකුත්දා එළිදැක්වූ මහින්ද චින්තනයේ දෙවන අදියර ඉදිරි දැක්ම ක්‍රියාත්මක වූ විට වෙනත් රජයකට කරන්න තරම් සංවර්ධනයක් ඉතිරිවන්නේ නැහැ.කොළඹට කිරි ගමට කැකිරි යුගය අවසන් කළ ජනාධිපතිතුමාගේ දේශීය චින්තනය නිසා ක්‍රියාත්මක වූ ගම නැඟුම, මග නඟුම, ජාතික සවිය ආදී සංවර්ධන යෝජනා ක්‍රම නිසා අද ගම පිබිදී තිබෙනවා.නගරය හදා ගම හදමු යන සංකල්පයට තිත තැබූ ජනාධිපතිතුමාගේ ගම හදා රට හදමු යන සංකල්පය නිසා ගමත් නගරයත් සමගාමීව සංවර්ධනය වී තියෙනවා. මේ සමෘද්ධි සංවර්ධන නිලධාරීන් හා කෘෂි පර්යේෂණ නිලධාරීන් ගම නැඟුමේ පතාක යෝධයින් වී සිටිනවා.ස්වාභාවික සම්පත් හා පාරිසරික ඇමැති පාඨලී චම්පක රණවක මහතා -1988 – 89 යුගයේ තරුණ තරුණියන් 66,000 ටයර් සෑයවල පුළුස්සා දැමූ, අමු අමුවේ තරුණයින් වධකාගාරවල මරා දැමූ එක්සත් ජාතික පක්ෂය අද යහ පාලනය, ප්‍රජාතන්ත්‍රවාදය ගැන කතා කිරීම ලෝක විහිලුවක්.ඉඩම් හා වාරිමාර්ග ඇමැති ජීවන් කුමාරණතුංග, මහරගම නගර සභාපතිනි කාන්ති කොඩිකාර, පළාත් සභා මන්ත්‍රිනී අශෝකා ලංකාතිලක මහත්ම මහත්මීහු ද සම්මේලනය ඇමතූහ.සමෘද්ධි සංවර්ධන නිලධාරීන්, කෘෂි පර්යේෂණ නිලධාරීන්, කොළඹ දිස්ත්‍රික් සමෘද්ධි බලකායවල නිලධාරීන් සහ සමෘද්ධි සහනලාභීන් දෙදහසකට අධික සංඛ්‍යාවක් මේ සම්මේලනයට සහභාගිවූහ.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>29</day>
    </date>
    <link>http://www.dinamina.lk/2010/01/29/_art.asp?fn=r1001292</link>
    <topic>නාර්තුපාන වතු රෝහල ගරාවැටිලා  </topic>
    <author>හල්තොට සමූහ විනීතා මානෙල් ගමගේ</author>
    <content>මිල්ලනියේ උඩුවර ග්‍රාම නිලධාරි වසමට අයත් නාර්තුපාන නිච්චැටල් රාජ්‍ය වතුයායට අයත් රජයේ රෝහල මේවන විට ගරාවැටෙමින් ලක්ෂ ගණනක් වටිනා භෞතික සම්පත් විනාශවීම පිළිබඳව ප්‍රදේශවාසී ජනතාව අප්‍රසාදය පල කරති.1920 දී ස්ථාපිත කරන ලද මේ රෝහල ගැහැණු වාට්ටු 2ක් ද පිරිමි වාට්ටු 2ක්ද සහිත විශාල ගොඩනැගිලි සහිත වාට්ටු සංකීර්ණයක් ද සූතිකාගාරය, බාහිර රෝගී අංශය වසංගත රෝග ඒකකය, ආදාහනාගාරය, වෛද්‍ය නිල නිවාස ඇතුලු අංග සම්පූර්ණ ගොඩනැගිලිවලින් ද යුක්ත විය.නමුත් මේ වන විට එක් වෛද්‍ය නිල නිවාසයක් කඩා වැටී ඇති අතර දැනට කටයුතු කරන වෛද්‍ය නිලධාරිනිය විසින් එක් නිල නිවෙසක් ප්‍රයෝජනයට ගනී. කඩා වැටී වේ හුඹස් බැඳ ඇති වාට්ටුවල යකඩ ඇඳන් දිරාපත් වෙමින් පවතී.දැනට මෙම රෝහලේ මසකට සායන දෙකක් පැවැත්වෙන අතර සතියේ පළමු හා තුන්වන අඟහරුවාදා ළමා හා මාතෘ සායනයක් සිකුරාදා හා අඟහරුවාදා දිනවල බාහිර රෝගීන් සඳහා ප්‍රතිකාර ලබාදීමක් සිදු කෙරේ. වහල දිරාපත් අබලන් ගොඩනැගිලිවල සිදු කෙරෙන මේ සායන සඳහා සහභාගිවීම ඉතා අනාරක්ෂිත තත්ත්වයක් බව ප්‍රදේශවාසීහු පෙන්වා දෙති.මේ වන විට බස්නාහිර පළාත් සභාවට පවරාගෙන ඇති මේ රෝහල 1997 සිට රජය මගින් ප්‍රතිසංස්කරණය කරන බව පැවසුවත් මෙතෙක් කිසිදු අලුත්වැඩියාවක් නොකල බව ජනතාව පවසයි.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>29</day>
    </date>
    <link>http://www.dinamina.lk/2010/01/29/_art.asp?fn=r1001293</link>
    <topic>ග්‍රාම නිලධාරීන්ජනතාව මුණ ගැසීමටදිනයක් දෙන්නැයි ඉල්ලීම්</topic>
    <author>අවිස්සාවේල්ල සමූහ</author>
    <content>මහජනයා මුණ ගැසීම සඳහා ග්‍රාම සේවා නිලධාරීන්ට තම කාර්යාල වල රැඳී සිටීමට දවසක් හෝ වේලාවක් නියම කර නැත.මේ නිසා ජනතාවට අවැසි වූ විටක ග්‍රාම සේවා නිලධාරී මහතා මුණ ගැසීම ඉතා අසීරු කරුණක් වී තිබේ. ග්‍රාම සේවා නිලධාරී මහතා සොයා ගැනිමට තැන් තැන් වලට යෑමට ජනතාවට සිදුවේ.රජයේ අනෙක් නිලධාරීන්ට මහජනයා මුණ ගැසීමට සෑම බදාදා දිනයන්හිදී තම කාර්යාල වල රැඳී සිටීමට උපදෙස් දී ඇතත් ග්‍රාම සේවා නිලධාරීන්ට එවැනි නියෝගයක් පනවා නැත.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>29</day>
    </date>
    <link>http://www.dinamina.lk/2010/01/29/_art.asp?fn=r1001294</link>
    <topic>ගම්පහ ප්‍රදේශයේප්‍රචණ්ඩ ක්‍රියා මැඩලීමටසිවිල් ආරක්ෂක කමිටු</topic>
    <author>ගම්පහ මධ්‍යම සමූහ ගම්පහ සංචාරක</author>
    <content>ජනාධිපතිවරණ සමයේ සෑම පොලිස් බල ප්‍රදේශයකම සිවිල් ආරක්ෂක කමිටු ක්‍රියාත්මක කිරීමට ගම්පහ පොලිසිය ක්‍රියා කරගෙන යයි.ප්‍රචණ්ඩ ක්‍රියා හා මැරකම් පවතින හැම ප්‍රදේශයකම සිවිල් ආරක්ෂක කමිටු දිවා රාත්‍රියේම සේවයේ යෙදවීමට කටයුතු කර ගෙන යන බැව් ගම්පහ පොලිසියේ ජ්‍යෙෂ්ඨ නිලධාරියෙක් පැවසීය.සාමකාමි මැතිවරණයක් සඳහා ජනතාව කටයුතු කළහොත් ප්‍රචණ්ඩ ක්‍රියා ඇති නොවන අතර සැක කටයුතු පුද්ගලයන් සිටී නම් සිවිල් ආරක්ෂක කමිටු නිලධාරීන්ට හා අදාළ ආරක්ෂක අංශ වල නිලධාරීන්ට දැනුම් දෙන ලෙස පොලිසිය ඉල්ලා සිටී.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>29</day>
    </date>
    <link>http://www.dinamina.lk/2010/01/29/_art.asp?fn=r1001295</link>
    <topic>කෝට්ටගොඩ ධීවර වරායේ ඉදිකිරීම් ඇරැඹේ</topic>
    <author>ඩබ්ලිව්. පී. ධර්මසේන මාතර සමූහ</author>
    <content>කෝට්ටගොඩ සුදුවැල්ලේ රුපියල් මිලියන 350 ක වියදමින් “නැංගුරම් තොටුපලක්” ඉදිකිරීම ආරම්භ වී ඇත. ප්‍රදේශයේ ජීවත්වන පවුල් 2500 කට සෙත සැලසෙන මෙම සංවර්ධන ව්‍යාපෘතියට ධීවර හා ජලජ සම්පත් ඇමැති ෆීලික්ස් පෙරේරා මහතා මුල්ගල් තැබීය.පශ්චාත් සුනාමි වෙරළ පුනරුත්ථාපන වැඩසටහන මේ සඳහා අරමුදල් සපයන අතර ඉදිකිරීම් කටයුතු වසරකින් නිම කිරීමට අපේක්ෂිතය. දියකඩනයක් සහිතව ඉදිකෙරෙන මෙම ධීවර නැංගුරම්පොළට, ඉන්දන පිරවුම්හලක් ශීතාගාර දෙකක් සහිතව ඉදිකිරීමට නියමිතව ඇත.දැනට වරාය පහසුකම් නොමැතිකම නිසා මිරිස්ස, දෙවිනුවර, තංගල්ල යන ධීවර වරායවල නැංගුරම්ලා තිබෙන බහුදින ධීවර යාත්‍රා 100 ක් පමණ නැවත සුදුවැල්ල ධීවර නැංගුරම් පොළට පැමිණීමත් සමඟ අක්‍රීය වී තිබූ ප්‍රදේශයේ උම්බලකඩ නිෂ්පාදනය ආරම්භ වී කාන්තාවන්ගේ අතමිටද සරුවෙනු ඇතැයි විශ්වාස කැරේ.කෝට්ටගොඩ, සුදුවැල්ල, කප්පරවැල්ල, ඒදණ්ඩවැල්ල, කටුගහවත්ත, ගොඩඋඩ, කලුකැටේවත්ත යන ගම්වල පදිංචි ධීවර ජනතාවට මෙමගින් මහත් පිටුවහලක් ලැබෙන අතර මෙම ධීවර වරාය ඉදිවීමත් සමඟම ගමේ සුවිශේෂ දියුණුවක් උදාවේ.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>29</day>
    </date>
    <link>http://www.dinamina.lk/2010/01/29/_art.asp?fn=r1001296</link>
    <topic>වයඹ පාසල් 26ක් ඉසුරු පාසල් ලෙසසංවර්ධනයට පියවර</topic>
    <author>කුරුණෑගල දිසා සමූහ</author>
    <content>වයඹ පළාතේ ප්‍රාදේශීය ලේකම් කොට්ඨාසයකට එක බැගින් පාසල් 2 ක් ඉසුරු පාසල් වශයෙන් දියුණු කිරීමට සැලැසුම් කර තිබේ.වයඹ ප්‍රධාන ඇමැති අතුල විජේසිංහ මහතාගේ උපදෙස් පිට පළාත් අධ්‍යාපන අධ්‍යක්ෂ ටී. බී. තිලකරත්න මහතා විසින් සකස් කර ඇති මෙම වැඩපිළිවෙළ යටතේ පාසලකට රුපියල් දස ලක්ෂ 35 ක් වැය කෙරේ. තෝරාගෙන ඇති පාසල් අතරින් පාසල් 07 ක් ඉසුරු පාසල් වශයෙන් සංවර්ධනය කිරීමේ කටයුතු දැනටමත් ආරම්භ කර තිබේ.මෙහිදී වැඩි වශයෙන් මුදල් වැය කිරීමට නියමිතව ඇත්තේ භෞතික හා මානව සම්පත් මෙන්ම පුහුණු අවශ්‍යතා සපුරාලීමටය.දැනට වැඩ අරඹා ඇති පාසල් හත මෙසේය. ම.කෝරුවාව මහ විදුහල, මාම්පූරිය රෝමානු කතෝලික හින්දු දෙමළ මහ විදුහල, වනාතවිල්ලුව බණ්ඩාරනායක මහ විදුහල, විල්පොත අනුර මහ විදුහල, මහතන්නේරිය මහ විදුහල, නවගත්තේගම මහ විදුහල හා වෑ උඩ මහ විදුහල. මෙම පාසල් අතරින් වැඩි හරියක් පිහිටා ඇත්තේ දුෂ්කර ප්‍රදේශ තුළ සම විශේෂත්වයකි.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>29</day>
    </date>
    <link>http://www.dinamina.lk/2010/01/29/_art.asp?fn=r1001297</link>
    <topic>කළුතර ජන සභා ව්‍යාපෘති 801 කට ප්‍රතිපාදන</topic>
    <author>නාගොඩ විශේෂ</author>
    <content>‘ජාතික සවිය – ගම නැඟුම’ සංවර්ධන වැඩසටහන යටතේ කළුතර දිස්ත්‍රික්කයේ ජන සභා ව්‍යාපෘති 801 ක් සඳහා රුපියල් 357,573,883.32 ක මුදලක් අනුමත විය.එමෙන්ම ආදර්ශ ගම්මාන ව්‍යාපෘති 34 ක් සඳහා රුපියල් 30,729,454.15 ක මුදලක් අනුමත වූ අතර අතිරේක ප්‍රතිපාදන යටතේ ව්‍යාපෘති 267 ක් සඳහා රුපියල් 162,694194/30 ක් අනුමත විය.ඒ අනුව පසුගිය වර්ෂයේ කළුතර දිස්ත්‍රික්කයේ ප්‍රාදේශීය කොට්ඨාස 14 ක ව්‍යාපෘති 1262 ක් අනුමත වූ අතර ඒ සඳහා රුපියල් 653,753,505.37 ක මුදලක් අනුමත විය. ජාතිය ගොඩ නැගීමේ අමාත්‍යාංශය මගින් මෙම මූල්‍ය ප්‍රතිපාදන ලබාදී තිබේ.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>29</day>
    </date>
    <link>http://www.dinamina.lk/2010/01/29/_art.asp?fn=r1001298</link>
    <topic>ජනතා සහායෙන්අරණායක රෝහල නැංවේ  </topic>
    <author>අරණායක විශේෂ</author>
    <content>අරණායක දිසා රෝහලේ ප්‍රධාන වෛද්‍ය නිලධාරි කේ. ඩී. ගමගේ මහතාගේ විශේෂ වැඩපිළිවෙළ යටතේ ප්‍රදේශවාසීන්ගේ ධන පරිත්‍යාගයෙන් රෝහලේ අවශ්‍ය අඩුපාඩු විශාල ප්‍රමාණයක් ශ්‍රමදාන පදනම යටතේ සකස් කරනු ලැබීය.විශේෂයෙන් මේ යටතේ් පැරැණි වැසිකිළි හා කැසිකිළි වෙනුවට නවීන පන්නයේ වැසිකිළි හා කැසිකිළි සකස් කළ අතරම අබලන් තත්ත්වයේ පැවැති සියලුම වාට්ටු නවීකරණය කළ අතරම රෝහල් භූමියද මනා ලෙස සකස් කරන ලදී.මේ සඳහා ලක්ෂ හතලිහකට ආසන්න මුදලක් වැයවී ඇති අතරම මිනිස් ශ්‍රමයද පරිත්‍යාග කැරිණි.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>29</day>
    </date>
    <link>http://www.dinamina.lk/2010/01/29/_art.asp?fn=r1001299</link>
    <topic>බේරුවල කසළ ප්‍රශ්නයට විසැඳුම්</topic>
    <author>(කළුතර දිස්ත්‍රික් සංචාරක)</author>
    <content>බේරුවල ප්‍රාදේශීය සභා බල ප්‍රදේශයේ එක්රැස්වන කසළ ප්‍රතිචක්‍රීයකරණය කර කොම්පෝස්ට් පෙහොර නිෂ්පාදනය කිරීමේ ව්‍යාපෘතියක් ආරම්භ කිරීමට පසුගියදා මුල්ගල් තබන ලදී.මෙම ව්‍යාපෘතියට අපද්‍රව්‍ය කළමනාකරණ අධිකාරිය යටතේ ගොඩනැඟිල්ලක් ඉදිකිරීමට වැය කෙරෙන මුළු මුදල රුපියල් ලක්ෂ 57 කි.බේරුවල ප්‍රාදේශීය සභාව සතු මැලේවන්බද්ද උප කොට්ඨාසයට අයත් මාලේවන පොදු සුසාන භූමියේ එක් බිම් කොටසක මෙම ගොඩනැඟිල්ල ඉදිකෙරේ.කසල ප්‍රතිචක්‍රීයකරණය කරන මධ්‍යස්ථානයට මුල්ගල් තැබීම බේරුවල ප්‍රාදේශීය සභාවේ සභාපති පි‍්‍රයන්ත සංජීව මහතා විසින් සිදුකරන ලදී.ප්‍රාදේශීය සභාවේ සභාපතිවරයා ලෙස පත්වී පැමිණ මාස 06 ක් යන්නත් පෙර මේ වගේ දැවැන්ත ව්‍යාපෘතියක් බේරුවල ප්‍රාදේශීය සභා බල ප්‍රදේශයේ අරඹන්නට මට ලැබීම මා ලබාපු භාග්‍යයක් කොට සලකනවා.තව මාසයකින් මෙම ගොඩනැඟිල්ලේ වැඩ අවසන් කර ඉතා ඉක්මනින් කොම්පෝස්ට් පොහොර ව්‍යාපෘතිය ආරම්භ කරනවා.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>29</day>
    </date>
    <link>http://www.dinamina.lk/2010/01/29/_art.asp?fn=r10012910</link>
    <topic>රෙදි වියළන යන්ත්‍රයක්නිපද වූ තරුණයාට අතදෙන්න</topic>
    <author/>
    <content>අඩු වියදමකින් රෙදි වියලාගත හැකි නවීන යන්ත්‍රයක් නිෂ්පාදනය කිරීමට හාරිස්පත්තුව කුළුගම්මන ග්‍රාමයේ පදිංචි ළහිරු කරුණාරත්න තරුණයා සමත්ව ඇත.ඉවතලන තහඩු කැබලි උපයෝගී කරගෙන නිෂ්පාදනය කර ඇති මෙම යන්ත්‍රයට වෝට් 12 ක විදුලියක් සපයා වෝට් 100 ක බලයකට පරිවර්තනය කර ගැනීමටද හැකියාව තිබේ.විදුලි බලයෙන් මෙන්ම කාර් බැටරියකින්ද මෝටර් බයිසිකල් බැටරියකින්ද මෙම යන්ත්‍රය ක්‍රියාත්මක කිරීමට හැකිවන නිසාම අකුණු ගසන අවස්ථාවකදී කිසිදු බාධාවකින් තොරව ඇඳුම් වියලා ගැනීමටද හැකියාව ඇත.ඇඳුමක් වියලා ගැනීමට ගතවන කාලය විනාඩි පහකට අඩුය. කුඩා දරුවන් සිටින නිවසකට මෙම නව යන්ත්‍රය අතිශයින්ම ප්‍රයෝජනවත් වන අතර විදුලිබිල අඩු කරගෙන කරදරයකින් තොරව ඇඳුම් වියලා ගැනීමට අතිශයින්ම මෙම යන්ත්‍රය උපකාරී වන බවද ළහිරු කරුණාරත්න තරුණයා පවසයි.නව නිපැයුමක් ලෙස නිෂ්පාදනය කළ මෙම යන්ත්‍රය වැඩි දියුණු කිරීමේ හැකියාව තිබෙන බවද පවසන කරුණාරත්න තරුණයා, මෙබදු යන්ත්‍රයක් නිෂ්පාදනය කිරීමට රුපියල් දාහකට අඩු මුදලකින් සිදුකළ හැකි බවද කියයි.තමාට කවරකු හෝ අතහිත දෙන්නේ නම් මෙම යන්ත්‍රය නිෂ්පාදනය කරමින් වෙළෙඳපොළට ඉදිරිපත් කිරීමට උනන්දු වෙන බවද කරුණාරත්න තරුණයා පවසයි.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>29</day>
    </date>
    <link>http://www.dinamina.lk/2010/01/29/_art.asp?fn=s1001291</link>
    <topic/>
    <author/>
    <content>දකුණු ආසියාවේ රටවල් අටක සහභාගීත්වයෙන් පුංචි ඔලිම්පික් උළෙල අද බංග්ලාදේශයේ බංග බන්දු ජාතික ක්‍රීඩාංගණයේදී ආරම්භ වේ.ශ්‍රී ලංකාව, ඉන්දියාව, පාකිස්තානය, භූතානය, ඇෆ්ගනිස්තානය, මාලදිවයින, නේපාලය හා සත්කාරක බංග්ලාදේශයේ ක්‍රීඩක ක්‍රීඩිකාවෝ හා නිලධාරීහු දස දහසක් පමණ දකුණු ආසියානු ක්‍රීඩා උළෙලේ සමාරම්භක උළෙලට සහභාගීවීමට නියමිතය.දකුණු ආසියානු ක්‍රීඩා උළෙලේ සමාරම්භක උළෙල පැවැත්වෙන බංග බන්ධු ජාතික ක්‍රීඩාංගණයේ 36000 පමණ පිරිසකට මේ සුවිශේෂී උත්සවය දැක බලා ගැනීමට අවස්ථාව උදා කිරීමට බංග්ලාදේශ ඔලිම්පික් කමිටුව පියවර ගෙන තිබේ. බංග්ලාදේශ සංස්කෘතිකාංග රාශියක් සමාරම්භක උළෙලට එක් කිරීමට පියවර ගෙන ඇතැයි සංවිධායකයෝ පවසති.මෙයට පෙර බංග්ලාදේශයේ ඩකා නුවරදී දකුණු ආසියානු ක්‍රීඩා තරගාවලි දෙකක් පවත්වා ඇති අතර එම සමාරම්භක උළෙල වල් වලට වඩා වෙනස් ස්වරූපයකින් මෙවර තරගාවලිය සංවිධානය කිරීමට කටයුතු යොදා තිබේ.1985 දී හා 1993 දී දකුණු ආසියානු ක්‍රීඩා උළෙල බංග්ලාදේශයේ ඩකාහිදී පැවැත්විණි.කෝටි 13.5 ක පමණ ජනගහනයෙන් යුත් බංග්ලාදේශයේ ප්‍රධාන භාෂාව බංගාලි වේ. එයට අමතරව ඉංග්‍රීසි භාෂාව ද බහුලව භාවිතා කිරීමට බංග්ලාදේශ වැසියෝ පුරුදුව සිටිති.බංග්ලාදේශ තරුණ පිරිස වෘත්තීමය සුදුසුකම් සේ සලකා ජර්මන් ප්‍රංශ ස්පාඤ්ඤ ජපන් හා චීන භාෂා ද ප්‍රගුණ කරමින් සිටිති. අසීමිත ආගමික නිදහසක් ඇති බංග්ලාදේශයේ මුස්ලිම් ජාතිකයන් 88 % ක් සිටිති.එයට අමතරව හින්දු භක්තිකයන් 10 % ක් ද බෞද්ධ හා සෙසු භක්තිකයන් 2 % ක් ද සිටිති. බංග්ලාදේශය පළාත් 6 කින් සමන්විතවන අතර ඩකා, චිතගොං, රාජ්ෂාහී බරිසායි, සයිහෙට් හා කුයිනා එම පළාත් වේ. දිස්ත්‍රික්ක 64 කින් සමන්විත විශාල භූමි ප්‍රදේශයක් වූ බංග්ලාදේශයේ පරිපාලන ප්‍රදේශ 465 ක් ඇති අතර ගම් 85,650 කින් සමන්විත වේ.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>29</day>
    </date>
    <link>http://www.dinamina.lk/2010/01/29/_art.asp?fn=s1001292</link>
    <topic>දිවා රාත්‍රී ටෙස්ට් තරග පැවැත්වීමේපළමු අත්හදා බැලීම ඩුබායිහිදී</topic>
    <author>ලන්ඩන් (ඒ. එෆ්. පී.)</author>
    <content>දිවා රාත්‍රි ටෙස්ට් තරග පැවැත්වීමේ ජගත් ක්‍රිකට් කවුන්සිලයේ අත්හදා බැලීම ක්‍රියාවට නංවාලීමේ පළමු අදියර දියත් කරමින් මෙරලිබෝන් ක්‍රිකට් සමාජය (එම්. සී. සී.) සහ ඩර්හෑම් ප්‍රාන්ත පිල අතර සිවු දින දිවා රාත්‍රි ක්‍රිකට් තරගයක් මාර්තු 29 සිට අප්‍රේල් 1 දක්වා එක්සත් අරාබි එමීර් රාජ්‍යයේ ඩුබායි නුවර ෂේක් සෙයිඩ් ජාත්‍යන්තර ක්‍රීඩාංගණයේ පැවැත්වීමට නියමිතය.එංගලන්ත ප්‍රාන්ත අතර පැවැත්වෙන පළමු පෙළ ක්‍රිකට් තරගයක් එංගලන්තයෙන් පිට පවත්වනු ලබන ප්‍රථම අවස්ථාව ද මෙය වේ. ටෙස්ට් ක්‍රීඩාවේ පුනර්ජීවය රඳවා තබා ගැනීමේ ක්‍රමයක් ලෙසින් රෝස පැහැති පන්දුව උපයෝගී කර ගෙන දිවා රාත්‍රී ටෙස්ට් තරග පැවැත්වීමට ජගත් ක්‍රිකට් කවුන්සිලය දීර්ඝ කාලයක් තිස්සේ සාකච්ඡා කරමින් සිටියේය.එක් දින තරග සහ පන්දු වාර විස්සයි – 20 තරග සඳහා අති විශාල ක්‍රීඩා ලෝලීන් පිරිසක් ඇදී යාමේ ප්‍රවණතාව නිසා ටෙස්ට් ක්‍රීඩාවට බොහෝ දුරට බලපෑම් එල්ල වෙමින් තිබෙන බව ජගත් ක්‍රිකට් කවුන්සිලයේ මෙන්ම හිටපු සහ වත්මන් ක්‍රිකට් කී‍්‍රඩකයන්ගේද අදහස වී තිබේ.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>29</day>
    </date>
    <link>http://www.dinamina.lk/2010/01/29/_art.asp?fn=s1001293</link>
    <topic>ෆෙඩරර්-සොංගා අවසන් පූර්ව තරගයට</topic>
    <author>මෙල්බර්න් (ඒ. එෆ්. පී.)</author>
    <content>ජගත් ටෙනිස් ශ්‍රේණිගත කිරීම් වල 10 වැනි ස්ථනයේ පසු වන ප්‍රංශයේ ජෝ විල්ෆ‍්‍රයිඩ් සොංගා නොවැක් ජොකෝවික් පරාජය කරමින් ඕස්ට්‍රේලියානු විවාත ටෙනිස් තරග මාලාවේ අවසන් පූර්ව වටයට පිවිසීමට සමත් විය.අවසන් පූර්ව වටයේදී ඔහු තරග වැදීමට නියමිතව ඇත්තේ ජගත් ටෙනිස් ශ්‍රේණිගත කිරීම් වල අංක 1 ස්ථානයේ පසුවන ස්විට්සර්ලන්තයේ රොජර් ෆෙඩරර් සමගින්ය.රොජර් ෆෙඩරර් අවසන් පූර්ව වටයට පිවිසියේ නිකොලායි ඩෙවිඩෙන්කෝ පරාජයට පත් කරමින්ය.පිරිමි අංශයේ අවසන් පූර්ව වටයට පිවිසි පිරිමි අංශයේ සෙසු ක්‍රීඩකයන් වන්නේ ඇන්ඩි මරේ සහ මැරින් සීලික් ය.සෙරීනා - හෙනින් අවසන් තරගයටමේ අතර මාස 18 විශ්‍රාම කාලයකින් අනතුරුව යළි ටෙනිස් පිටියට පා තැබූ බෙල්ජියමේ ජස්ටින් නෙනිත් චීනයේ ශෙන් ජී 6 – 1 ක් සහ 6 – 0 ක් ලෙස පරාජයට පත් කරමින් අවසන් මහා තරගයට පිවිසීමට සමත් වූවාය.2004 වසරේ ඕස්ට්‍රේලියානු විවෘත ටෙනිස් කිරුළ සමග ග්‍රෑන්ඩ් ඩිලෑම් කිරුළු 7 කට හිමි කම් කියන හෙනින් සමග අවසන් තරගයට පිවිසි අනෙක් ක්‍රීඩිකාව වන්නේ ජගත් ටෙනිස් ශ්‍රේණිගත කිරීම් වල අංක 1 ස්ථානයේ පසුවන අමෙරිකාවේ සෙරීනා විලියම්ස්ය.ග්‍රෑන්ඩ් ඩිලෑම් තරගාවලියක ප්‍රථම වතාවට අවසන් පූර්ව වටයට පිවිසි චීන ක්‍රීඩඩිකාවන්දෙදෙනාම පරාජයට පත් වූහ.ශෙන් ජී පරාජයට පත් වූයේ ජස්ටින් හෙනින්ටය. ලී නා පරාජයට පත් කිරීමට ෂරීනා විළියම්ස් සමත් වූවාය.අවසන් පූර්ව වටයේදී සෙරීනා විලියම්ස් වෙතින් ලී නා පරාජයට පත් වූවේ 7 – 6 ක් සහ 7 – 6 ක් වශයෙනි.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>29</day>
    </date>
    <link>http://www.dinamina.lk/2010/01/29/_art.asp?fn=s1001294</link>
    <topic>10 න් පහළ චෙස් සූරතාවබදුල්ලේ විහාරමහදේවි බාලිකාවට</topic>
    <author>මහවැලි කලාපීය වාර්තාකරු</author>
    <content>සමස්ත ලංකා පාසල් චෙස් තරගාවලියේ වයස අවුරුදු දහයෙන් පහළ කාණ්ඩයේ ජය හිමිකර ගැනීමට බදුල්ලේ විහාරමහාදේවි බාලිකා විද්‍යාලයීය චෙස් පිල සමත්විය.එහිදී ඔවුන් වෙතින් පරාජය වූයේ කොළඹ සිරිමාවෝ බණ්ඩාරනායක බාලිකා විද්‍යාලයේ ක්‍රීඩිකාවන්ය.චමාෂා නෙත්මි, සදීකා අවින්දි, පවනි භාවනා, සඳුනි හංසනී, දෙවන්මිනි හංසභාග්‍යා, අසානි දිව්‍යාංජලී, සදිකා ආවින්දි හා සනුමි ගීසංගා ජයග්‍රාහී බදුල්ලේ විහාරමහදේවි බාලිකා පිලට ක්‍රීඩා කළහ. මෙම තරගාවලියේ කොළඹ රාජකීය විද්‍යාලයේදී පවත්වනු ලැබුවේ ශ්‍රීී ලංකා පාසල් චෙස් ක්‍රීඩා සංගමයේ මෙහෙයවීමෙනි.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>29</day>
    </date>
    <link>http://www.dinamina.lk/2010/01/29/_art.asp?fn=s1001295</link>
    <topic>නාලන්දා විද්‍යාලයටඉනිමක හා ලකුණු 30 ක ජයක්</topic>
    <author/>
    <content>නාලන්දා විද්‍යාලයේ අදීෂ නානායක්කාරගේ විශිෂ්ට පිතිහරඹයත් කේෂාන් ධනුෂ්කගේ දක්‍ෂ පන්දු යැවීමත් හේතුවෙන් අන්තර් පාසල් 19 න් පහළ ක්‍රිකට් තරගමාලාවේ ලුම්බිණි විද්‍යාලය සමඟ පැවැති තරගයෙන් ඉනිමක සහ ලකුණු 30 ක ජයග්‍රහණයක් වාර්තා කිරීමට නාලන්දා විද්‍යාලයීය කණ්ඩායම සමත් විය.නාලන්දා විද්‍යාල ඉනිමේදී ලකුණු 123 ක් රැස්කිරීමට අදීෂ නානායක්කාර සමත් වූ අතර පන්දු යැවීමෙන් දස්කම් දක්වමින් කේෂාන් ධනුෂ්ක ලුම්බිණි පළමු ඉනිමේදී ලකුණු 25 කට කඩුලු 3 ක් ද, දෙවැනි ඉනිමේදී ලකුණු 23 කට කඩුලු 5 ක් ද බිඳ දැමීමට සමත් වූවේය.නාලන්දා විදුහල පළමු ඉනිම 222 (ඕවර 56.4) - අදීෂ නානායක්කාර 123, රවීජ සඳරුවන් 38/3, විකුම් සංජය 57/3ලුම්බිණි පළමු ඉනිම 91 (ඕවර 42.2) - නිපුන් කරුණානායක 30/4, කේෂාන් ධනුෂ්ක 25/3) සහ දෙවැනි ඉනිම 111 (ඕවර 43.4) - හේෂාන් මධුෂංඛ 38, රවීජ සඳරුවන් 29, කේෂාන් ධනුෂ්ක 23/5, සුරංග තෙන්නකෝන් 21/3</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>29</day>
    </date>
    <link>http://www.dinamina.lk/2010/01/29/_art.asp?fn=s1001296</link>
    <topic>ටෙස්ට් තරගමාලාවේ ජය ඉන්දියාවට</topic>
    <author/>
    <content>බංග්ලාදේශයේ මීර්පූර් නුවර පැවැති ඉන්දීය බංග්ලාදේශ දෙවැනි ටෙස්ට් තරගයෙන් කඩුලු 10 ක විශිෂ්ට ජයග්‍රහණයක් වාර්තා කළ ඉන්දීය පිල තරග 2 කින් සමන්විත ටෙස්ට් තරගාවලිය 2 – 0 ක් ලෙස ජයග්‍රහණය කිරීමට සමත්විය.විශිෂ්ට පන්දු යැවීමක නිරත වූ ඉන්දීය වේග පන්දු යවන ක්‍රීඩක සහීර් ඛාන් බංග්ලාදේශ පළමු ඉනිමේ කඩුලු 3 ක් ද, දෙවැනි ඉනිමේ කඩුලු 7 ක් ද, ඇතුළුව සමස්ත තරගයේදී ලකුණු 149 කට කඩුලු 10 ක් බිඳහෙලීමට සමත් වූවේය.බංග්ලාදේශය පළමු ඉනිම 233 (ඕවර 73.5) - මහමුදුල්ලාහ් 96, මොහොමඩ් අෂ්රාෆුල් 39, ෂර්මා 66/4, සහීර් ඛාන් 62/3 සහ දෙවැනි ඉනිම 312 (ඕවර 90.3) - තමීම් ඉක්බාල් 151, ජුනෙයිඩ් සිද්දීක් 55, සහීර් ඛාන් 87/7ඉන්දියාව පළමු ඉනිම 544/8 (ඕවර 133) ඉනිම අත්හිටුවන විට - සචින් තෙන්ඩුල්කාර් 143, රාහුල් ඩ්‍රාවිඩ් 111, මහේන්ද්‍ර සිං දෝනි 89, ගෞතම් ගම්භීර් 68, විරේන්ද්‍ර ෂෙවාග් 56, සයිෆුල් ඉස්ලාම් 86/3, සහ දෙවැනි ඉනිම 2 කඩුලු කිසිවක් නොදැවී (පන්දු 2 කදී)</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>29</day>
    </date>
    <link>http://www.dinamina.lk/2010/01/29/_art.asp?fn=s1001297</link>
    <topic>ක්‍රිස්ටියාමෝ රොනල්ඩෝට තරග තහනමක්</topic>
    <author>මැඩ්රිඩ්(ඒ.එෆ්.පී.)</author>
    <content>රියල් මැඩ්රිඩ් සහ මලගා කණ්ඩායම් අතර පැවැති පාපන්දු තරගයේදී ඩෙන්මාර්ක ක්‍රීඩක පැටි‍්‍රක් ටිලිගා ට නීති විරෝධී පා පහරක් එල්ලකොට තුවාල කිරීමේ වරදට හසු වූ රියල් මැඩ්රිඩ් පිලේ සුපිරි ක්‍රීඩක ක්‍රිස්ටියාණේ රොනල්ඩෝ හට තරග විනිසුරුගෙන් රතු කාඩ්පත ලැබීම නිසා තරග 2ක තහනම් පැනවීමට ස්පාඤ්ඤ පාපන්දු විනය කමිටුව තීරණය කළේ ය.මීට අමතරව රියල් මැඩ්රිඩ් පිලට යුරෝ 180ක දඩ මුදලකුත්, රොනල්ඩෝ හට යුරෝ 600ක දඩ මුදලකුත් ගෙවීමට සිදුවිය.‘මං ඔහුට ඕනෑකමින් තුවාල සිදුනොකළ බව ටිල්ගා පවා පිළිගන්නවා. මේ පිළිබඳව මං මගේ කණගාටුව ඔහුට ප්‍රකාශ කළා! රොනල්ඩෝ පැවසුවේය.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>29</day>
    </date>
    <link>http://www.dinamina.lk/2010/01/29/_art.asp?fn=f1001292</link>
    <topic/>
    <author>සාකච්ඡා කෙළේ - මනෝලි සුබසිංහ</author>
    <content>පසුගිය මැයි මාසේ 19 වැනිදා මුළු රටම පක්‍ෂ පාට ජාති ආගම් කිසිදු භේදයකින් තොරව මේ රට එක්සේසත් කළ උද්දාමය අපේ හදවත් තුළ කාවැදී තිබුණා. නමුත් අපි නොහිතූ තත්ත්වයක් ජනාධිපතිවරණයේදී ඇතිවුණේ. අපි කිසිසේත් බලාපොරොත්තු නොවූ අභියෝගයක්. කලාකරුවන් හැටියට සංවේදී හදවත් ඇති අය විදියට ඒ තත්ත්වය අපට දරාගන්න බැරි වුණා.මේ තුළ මොකක්දෝ සැඟවුණු ප්‍රෝඩාවක්, වෛරයක්, අද්භූත බවක්, බලකාමයක්, පළිගැනීමක් මේ අභියෝගය තුළ තිබුණා. එතැනදී අපි බොහෝම සසල වුණා. මේ තත්ත්වය තුළ ජනාධිපතිතුමා ආරක්‍ෂා කර ගත යුතු යැයි තැනට කලාකරුවන් බොහෝ දෙනෙක් පැමිණියා. අපි කිසිසේත්ම බලාපොරොත්තු නොවූ තරම් කලාකරුවන් අප සමඟ අත්වැල් බැඳගත්තා.විශේෂයෙන් පසුගිය ජනාධිපතිවරණයේදී අපව විවේචනයට ලක් කළ අප හා විරුද්ධ මත සමඟ ගැටුණු කලාකරුවන් පවා අප සමඟ අත්වැල් බැඳගන්නට තරම් මහින්ද රාජපක්‍ෂ මැතිතුමාගේ නායකත්වය පිළිබඳ පූර්ණ විශ්වාසය හේතු වුණා. මට හිතෙන හැටියට නම් ඒ තමයි විශ්වාසනීය වෙනස.මීට මාස අටකට පෙර ලේ විලක් වෙලා තිබූ රට... දස අතින් අඳෙීනා පිරුණු රට... ජනතාව පිරෙන හැම තැනකම මිනිසුන්ගේ ජීවිත තිබුණේ අනතුරේ. ජීවිතවල තිබූ අන්තරා භය තුරන් කරවීමේ භාග්‍යය ලබා දුන් මැයි 19 වැනිදා බව මේ රටේ සියලු දෙනාගේම ඒකමතික තීන්දුව වුණේ. එයයි විශ්වාසනීය වෙනස. මේ වෙනස තිබුණේ ජනාධිපතිතුමා තුළයි.මැයි 19 වැනිදා මේ රටේ විශ්වසනීය වෙනස ඇතිකිරීමේදී එතුමා තුළ තිබූ විශ්වාසනීය නායකත්වය, කිසිදු ජාත්‍යන්තර බලවේගයකට නොසැලී හරි දේ ඉටුකිරීමට ගත් නිවැරැදි තීන්දු මේ නායකත්වය පිළිබඳ අපි කලාකරුවන් හැටියට නිවැරැදිව දැක්කා. ජනාධිපතිතුමා ගේ මැතිවරණ සටනේදී එතුමාට විපක්‍ෂය විසින් එල්ල කළ අභූත අසභ්‍ය මඩ ප්‍රචාර, දූෂණ චෝදනා අසද්දී කලාකරුවන් හැටියට අපේ ශක්තිය, ආවේගය ප්‍රබල වුණා.විපක්‍ෂය විසින් ගෙන යන මේ ප්‍රධාන අවිය “අසත්‍යතාවය” ට එරෙහිව සත්‍යතාවය වටහා දීමට කලාකරුවන් හැටියට අපි පෙළගැහුණා. අපි නිදහස් කලාකරුවෝ හැටියට ජනතාව ඉදිරියට ගිහින් සැබෑ කරුණු ඉදිරිපත් කරමින් ජනතාවට සත්‍ය වටහා දෙන්නට ඉදිරිපත් වුණා. එතැනදී අපේ පිරිස කොයි තරම් විශාල ද කිව්වොත් අපි කණ්ඩායම් හතරක් විදියට සංවිධානය වුණා.එක කණ්ඩායමක් දේශපාලනඥයන්ගෙන් තොරව ප්‍රසිද්ධ රැස්වීම් පවත්වාගෙන ගියා. මේ රැස්වීම්වලට ජ්‍යෙෂ්ඨ කලාකරුවෝ එකතු වුණා. තවත් කණ්ඩායමක් මහජනතාව නිරන්තරව ගැවසෙන ස්ථානවලදී “කණ්ඩායම් රැස්වීම්” (ර්‍ථධඬඥබ ථඥබබඪදඨ) ඒවාට සම්බන්ධ වුණේ ජනපි‍්‍රය නවක නළු නිළියෝ. පාලිත සිල්වා, සේනක විජේසිංහ වගේ අය එතැන හිටියා.ඊළඟ පිරිස අනුර මාධව ජයසේකර, රොහාන් වැලිවිට, ජයන්ත චන්ද්‍රසිරි වැනි පිරිස් එකතු වෙලා ගම්මාන ඇතුළට ගිහින් ගම්මානවල ජනතාව දැනුවත් කළා. හතරවැනි කණ්ඩායම රසවින්දනය ඉදිරිපත් කරමින් ජනතාව අතරට ගියා. මේ අය ප්‍රසිද්ධ සංදර්ශන පවත්වන අතරේ ජනතාවට සත්‍ය කරුණු පහදා දුන්නා. මේ කණ්ඩායම්වල සියලු දෙනාම පෞද්ගලික කටයුතු පැත්තකට දමලා කිසිම ලාභ අපේක්‍ෂාවකින් තොරව තමයි ජනතාව දැනුවත් කරන්නට රට පුරා ගියේ. අපේ ඒ මහන්සිය අපතේ ගිහින් නැහැ. අපේ කටයුත්ත බොහෝ දෙනා පිළිගෙන තිබෙනවා. විශාල ප්‍රමාණයක් ව තිබූ පාවෙන ඡන්දදායකයින් මේ අනතුරින් අපට ගලවා ගන්න පුළුවන් වුණා.නාගරිකව බොහෝ දෙනා මේ දූෂණ වංචා අසත්‍ය මඩ ප්‍රචාරයේ ගොදුරු බවට පත් වුණා. එතැනින් අපට පෙනුණේ මොවුන්ගේ අවස්ථාවාදී බවයි. කවුරු ආවත් මොකද තමන් ගේ මඩිය තරවෙනවා නම් එහෙම හිතපු සුළුතරය ගැනත් අපි දැනගෙන හිටියේ.අපි රට පුරාම ගිය නිසා බොහෝ පිරිසිදු නිර්මල ගැමි ජනතාවගේ සැබෑ ප්‍රතිචාර අපි දැක්කා. ඔවුන් මොන තරම් නම් කෘතවේදී ජනතාවක් ද? රටේ අනාගතය ගැන සෞභාග්‍ය ගැන ඔවුනට නිවැරැදි අවබෝධයක් තිබුණා.අපේ රටේ ඉදිරි වසර හය කළුවර නැහැ. මාර්ග ඉදිවෙනවා, වරායවල් හැදෙනවා, විදුලි බලාගාර ඉදිවෙනවා, ගුවන් තොටුපළවල් හැදෙනවා, රැකියා සුරක්‍ෂිතයි, නව රැකියා බිහිවෙනවා, උද්දමනය පහළ වැටිලා, ආර්ථික වර්ධන වේගය ඉහළ ගිහින්, ඒක පුද්ගල ආදායම වැඩි වෙලා, සංචාරක ව්‍යාපාරය දියුණු වීම මේවා ගැන හිතන කොට අපට අනාගතය ගැන බයක් නැහැ.“නිව්යෝර්ක් ටයිම්ස්” සඟරාවේ සංචාරය කළ හැකි සුන්දර රටවල් 31 ක් ගැන නම් පළවෙලා. ඒ අතරේ සංචාරය කළ හැකි සුන්දරම ආරක්‍ෂිතම රට ලෙස අංක එකට සඳහන් වෙලා තියෙන්නේ ශ්‍රී ලංකාවයි. ඒ තත්ත්වයට පත්කළේ කවුද? අනාගතයේදී සංචාරක ව්‍යාපාරය හරහා අපට ලැබෙන විදේශ විනිමය ඉහළ යනවා. අද විපක්‍ෂය මවිත වෙලා රජය ලැබූ මේ ජයග්‍රහණය ගැන. ඒ තමයි මිනිසුන්ගේ කෘතගුණ දැක්වීම. නාගරික ආත්මාර්ථකාමී සුළුතරය කෘතගුණ අමතක කළා.මේ පිරිසට තමයි විශ්වාසනීය වෙනස ජනවාරි 26 වැනිදා ලබාගන්න අවශ්‍ය වුණේ. අපි හැමෝම ඒ වෙනස ලැබුවේ මැයි 19 වැනිදා. මීට වඩා සැබෑ වෙනසක් කොයින් ද?</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>29</day>
    </date>
    <link>http://www.dinamina.lk/2010/01/29/_art.asp?fn=f1001293</link>
    <topic/>
    <author>සාකච්ඡා කෙළේ - මනෝලි සුබසිංහ</author>
    <content>මේ ලැබූ ජයග්‍රහණයෙන් වැටහෙන්නේ අපේ රට කුරිරු ත්‍රස්තවාදයෙන් ගලවා ගත් ජන නායකයාට ජනතාව කොතරම් ආදරේ කරනවාද යන්නයි.මේ මැතිවරණ ව්‍යාපාරය තුළ ජනපතිතුමා පෞද්ගලිකව ගැරහුමට ලක් කරද්දීත් එතුමාට ගරු කළ ජනතාව එතුමා වටා ඒකරාශී වුණා. යුද්ධය නිම කර පැවැත්වූ මේ මැතිවරණයෙන් ජය ලැබුවා පමණක් නොවෙයි මහා ලේ විලක් වී අඳුරු අගාධයකට වැටීමට ගිය රට ඉන් වැළකුනේ ද මේ ජයග්‍රහණය නිසයි.මහින්ද රාජපක්ෂ මැතිතුමාගේ නායකත්වය නොවන්නට මේ ජය ලැබෙන්නේ නැහැ. රට වෙනුවෙන් එතුමා කළ සේවයට රටේ ජනතාව විදියට අපි එතුමාට ණය ගැතියි.ජනතාවගේ හද ගැස්ම හඳුනන රට වෙනුවෙන් තමන්ගේ ජීවිතය වුවත් කැප කරන බව ක්‍රියාවෙන්ම ඔප්පු කළ එකම නායකයාත් මොහුයි. මේ ජයග්‍රහණයෙන් පසුව ජනාධිපතිතුමා කළ ප්‍රකාශය ඉතා වටිනවා. එයින් කියැවුණේ ජාති ආගම් කුල පක්ෂ පාට කිසිදු භේදයකින් තොරව සියලු ශ්‍රී ලාංකික ජනතාවගේ ජනාධිපති තමා බව යි.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>29</day>
    </date>
    <link>http://www.dinamina.lk/2010/01/29/_art.asp?fn=f1001294</link>
    <topic/>
    <author>සාකච්ඡා කෙළේ - මනෝලි සුබසිංහ</author>
    <content>මම මෙවර පමණක් නෙවෙයි ගිය වරත් ජනාධිපතිතුමාගේ ජයග්‍රහණය උදෙසා වැඩ කළා. මම ජනාධිපතිතුමාට සහයෝගය දක්වන හේතු ගොඩාක් තියෙනවා. මීට පෙර බලයේ සිටි ජනාධිපතිවරු 05 දෙනෙක් ම ජනතාව රැවැට්ටුවා. ඒ කාටවත් යුද්ධය ඉවර කිරීමේ උවමනාවක් තිබ්බේ නෑ. ත්‍රස්තවාදයෙන් මේ රට දෙකඩ කිරීමට දවසින් දවස උල්පන්දම් දෙන අය මිසක ත්‍රස්තවාදයෙන් රට ගලවා ගැනීමේ උවමනාවක් තිබුණු අය හිටියේ නෑ.නමුත් මහින්ද රාජපක්ෂ ජනාධිපතිතුමා ගිය වර ඡන්දයේදී පොරොන්දු වුණා එල්. ටී. ටී. ඊ. ත්‍රස්තවාදය ඉවර කරනවා කියලා. රට දෙකඩ වෙන්න ඉඩ දෙන්නෑ යුද්ධයේ අවසානයක් දකිනවා කියලා. ජනාධිපතිතුමා එය කියපු ආකාරයෙන් ම යුද්ධය අවසන් කළා. අවුරුදු තිහක් තිස්සේ මේ රටට සාපයක් වෙලා තිබුණු කුරිරු යුද්ධය අවසන් කළා. රට පුරාම බෝම්බ පිපිරුණු යුගය අවසන් කළා.කාගෙවත් දේශපාලන වේදිකාවට නගින් නෑ කියලා මම තීරණයක හිටියා. නමුත් මගේ ඒ තීරණය මම එක රැයින් වෙනස් කරලා මහින්ද රාජපක්ෂ ජනාධිපතිතුමාගේ වේදිකාවට නගින්න තීරණය කළා. මොකද පසුගිය කාලය පුරා පුදුමාකාර බොරු තොගයක් කට කතා විදිහට පැතිරුණා. මේ කට කතා මහ පොළොව නුහුලන තරමේ බොරු.මේ සියල්ල වෙනුවෙන් පෙනී සිටිය යුතුයි කියලා මම තීරණය කළා. ජනාධිපතිතුමා යුද්ධය අතරතුරත් මේ රට සංවර්ධනය කළා. මේ කිසිවක් නොපෙනෙනවා වගේ තමයි මිනිස්සු ක්‍රියා කළේ. දේශපාලන වේදිකාවට නැඟලා මම ඇල්පෙනෙති තුඩක තරම් වත් දෙයක් බලාපොරොත්තු වුණෙත් නෑ. ගත්තෙත් නෑ. මම අතින් වියදම් කර ගෙනයි ඒ තැන් වලට ගියේ.මහින්ද රාජපක්ෂ ජනාධිපතිතුමාට සහයෝගය පළ කරන්න කලාකරුවෝ විශාල ප්‍රමාණයක් එතුමා වටා රොක් වුණා. මම ජනාධිපතිතුමා වෙනුවෙන් වේදිකාවට නගින්න හේතු ගොඩක් තිබුණා කියලා මම කලින් කිව්වා. පළමුවෙන් ම මම කෘතගුණ සැලකීමක් වශයෙන් තමයි මේ දේ කළේ. වසර තිහක් තිස්සෙ අපේ රටට සාපයක් වෙලා තිබුණු යුද්ධය අවසන් කරලා රට එක්සේසත් කිරීම වෙනුවෙනුයි ඒ කළගුණ සැලකීම කළේ.දෙවැන්න ජනාධිපතිතුමා රට සංවර්ධනය කළා. මහාමාර්ග ඉදි කිරීම අද කාටත් පේ්න්න තියෙනවා. ජනාධිපතිවරු 5 දෙනෙක්ට කරන්න බැරි වෙච්ච දේ අපේ ජනාධිපති තුමා කළාම අපේ මිනිස්සු එතුමාට ‘රජතුමා’ කිව්වා. ඒක තමයි මිනිස්සුන්ට එතුමාට දෙන්න පුළුවන් වුණු උපරිම ගරු කිරීම වුණේ. මොකද අපේ මිනිස්සු වීරයො හැටියට දන්නෙ රජවරුන් තමයි. මේ වාගේ ඇදහිය නොහැකි දේවල් කරලා තියෙන්නේ රජවරු විතරයි. අනේ ඒකටත් මේ මිනිස්සු අපහාස කළා.පට්ටපල් බොරු කතා හදලා කට කතා පතුරවපු ගුණමකු මිනිස්සුන්ට ඡන්ද දායකයෝ අද හොඳ උත්තරයක් දීලා තියෙනවා. මේ ඡන්ද ප්‍රතිඵලය ඒ කට කතා හදපු මිනිස්සුන්ට දීපු හොඳ කම්මුල් පාරක්.අපි දැකපු දෙයක් තමයි තාමත් අපේ රටේ තියෙන්නේ ප්‍රධාන පක්ෂ දෙකක් අතර තියෙන සටනක් කියනෙක. පක්ෂ තුනක් කොහෙත්ම මේ වාගේ ඡන්දෙක දී මතුවෙන් නෑ. ඒත් බලන්න වෙච්ච දේ. යූ. එන්. පී. එක එක පැත්තක. ජේ. වී. පී. එක තවත් පැත්තක. මේ පක්ෂ දෙකටම ඡන්දෙට ඉදිරිපත් කරන්න අපේක්ෂකයෙක් තෝරා ගන්න බැරි වුණා. ඔවුන් තෝරා ගත්ත අපේක්ෂකයා රණවිරුවන්ව පහළට ඇදලා දැම්මා. රණවිරුවන්ට අපහාස කළා. නමුත් ජනාධිපතිතුමා සොල්දාදුවාව රණවිරුවෙක් කළා. රණවිරුවාට අදාල වටිනාකම ලබලා දුන්නා.දැන් බලන්න සරත් ෆොන්සේකාට ලැබිලා තියෙන ඡන්ද වල ස්වරූපය. කොහෙන් කොහෙන්ද වැඩිපුර ඡන්ද ලැබිලා තියෙන්නේ කියලා. සම්බන්ධන්ගේ ගිවිසුම ඇත්ත කියලා ඔහුට ලැබිලා තියෙන ඡන්ද වලින්ම ඔප්පු වෙලා තියෙනවා. ඇත්ත හංගන්න බෑ.ජනාධිපතිතුමාට සහයෝගය දක්වන්න අපි ස්ටේජ් එකට නැග්ගට පස්සේ අපිට තර්ජනය කළා. මරලා එල්ලනවා කිව්වා. අපි ඒකෙන් දැන ගත්තා එයාලගේ දර්ශනය මොකක්ද කියලා. කුරුණෑගල පැත්තෙ සමහර මන්ත්‍රීවරුන්ට තමන්ගෙ ආසනේවත් බේරා ගන්න බැරි වුණා. අපිට කොපමණ අපහාස කළාද? ඒ අපහාස වලට ඡන්දෙන් හොඳ උත්තරයක් දීලා තියෙනවා.ඇත්තටම රනිල් වික්‍රමසිංහ මහත්තයා මේ පාර ඡන්දෙට ඉදිරිපත් වුණා නම් මීට වඩා ඡන්ද ගන්න තිබුණා. ජේ. වී. පී. එක මොකක්ද කළේ ? රට පාවා දුන්නා. මේ ඔක්කොම එකතු වෙලා අපේ නායකයින්ව යුද අධිකරණයට ගෙනියන්නයි ලෑස්ති වුණේ.ලෝකයා ඉදිරියේ රට පාවා දෙන්න උත්සාහ කළා. මේවා කොළඹ ජීවත් වෙන ටික දෙනෙකුගේ කුමන්ත්‍රණ විතරයි. ගම්බද ජනතාව එක පෙළට මහින්ද රාජපක්ෂ ජනාධිපතිතුමා සමඟයි හිටියේ. මේ ලබාපු ජයග්‍රහණයෙන් ඒක හොඳටම ඔප්පු වෙනවා. අපි ඉදිරියටත් ජනාධිපතිතුමා සමඟ ඉන්නවා. මේ රට සංවර්ධනය කරන්න එතුමාට අපි උපරිම සහයෝගය දෙනවා. ජනාධිපතිතුමාට මම දීර්ඝායුෂ ප්‍රාර්ථනා කරනවා.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>29</day>
    </date>
    <link>http://www.dinamina.lk/2010/01/29/_art.asp?fn=f1001295</link>
    <topic/>
    <author>සාකච්ඡා කෙළේ - මනෝලි සුබසිංහ</author>
    <content>මේ රටේ ජනතාව ජනාධිපතිතුමා කෙරෙහි තිබූ විශ්වාසය පිළිබඳ අපට දැන් නැවතත් ඔප්පු වී තිබෙනවා. මේ මොහොතේ මම මේ ලැබූ ජයග්‍රහණයට සමගාමීව ජනාධිපතිතුමාගේ ඉදිරි දැක්ම පිළිබඳ විශ්වාසය නොතැබූ අය ගැනත් මතක් කරන්න කැමැතියි.පසුගිය මැතිවරණ සමයේ සමහරු උත්සාහ කරලා තියෙන්නේ ජාතිවාදය නැවත ඇවිස්සීමේ කිසියම් ප්‍රයත්නයක් බව ප්‍රතිඵල ගැන හිතන විට අපිට පැහැදිලියි. සමහරු බලය ලබා ගැනීමට අත කොලු බවට පත් කර ගෙන තියෙන්නේ අහිංසක දෙමළ ජනතාවයි. ඒ බව උතුරු නැෙඟනහිර වගේම වතුකරයේ ඡන්ද ප්‍රතිඵල පිළිබඳව හිතන කොට පැහැදිළියි. ජාතිවාදයේ ඇස් අවුස්සන බව නොතේරුණු නොදන්න අහිංසක දමිළ ජනතාව බොරු පොරොන්දු වලට රැවටී ඡන්දය දුන්නා.මේ විදියට ජාතිවාදය නැවත හිස ඔසවන්නට හිත් අවුස්සන විදියේ තේමා පාඨ ඉදිරියටත් ගත්තොත් කිසි දවසක ජයග්‍රහණයක් ලැබෙන්නේ නැහැ. තම තමන්ගේ බලය තහවුරු කර ගන්නට මේ විදියට ඉදිරියටත් හැසිරෙන කාටවත් කවදාවත් ජයග්‍රහණය කරන්නට බැහැ.ඇත්තටම කලාකරුවන් මෙහෙම එකතු වෙලා ජනතාව ඉදිරියට ඇවිත් ජනතාව දැනුවත් කළේ අප මේ ලබා ගෙන තිබෙන සමගිය නැවතත් ඉරි තලා යන සමහරුන්ගේ වැඩපිළිවෙළවල් අපට දැනුණු නිසයි.කලාව කියන්නේ ජාති ආගම් කුල පාට පක්ෂ බලලා කටයුතු කරන තැනක් නෙමෙයි. මේ සත්‍ය ජනතාවට කියන්නයි අපි එදා එළියට බැස්සේ. දේශපාලන වේදිකාවට නැග්ගේ. ඒ වෙලාවේ අපට දොස් කිව් අනෙකුත් කලාකරුවන්ට දැන් ඒ බව තේරෙනවා ඇති.මේ මොහොතේ මම ජනාධිපතිතුමාගෙන් ඉල්ලීමක් කරන්න කැමැතියි. නොමඟ ගිය මේ අහිංසක දෙමළ ජනතාව ජනාධිපතිතුමාට උදව් කළේ නැහැ කියලා අංශු මාත්‍රයක හෝ තරහක් හිත් තුළ උපදවා ගත යුතු නැහැ.ජනාධිපතිතුමාගේ ජයග්‍රහණයෙන් පසු එතුමා කළ ප්‍රකාශය ගැන හිතන කොට අපට එතුමා ගැන අවිශ්වාසයක් ඇති කර ගත යුතු නැහැ. එතුමා කිවූ පරිදිම ඡන්දය දුන් නොදුන් හැමෝටම සුබ අනාගතයක් ඒකාන්තයි.මේ රටේ පුරවැසියන් හැටියට හැමෝම එකට අත්වැල් බැඳගෙන මේ රට සංවර්ධනයේ ලොව දියුණුම රටක් කරන්නට ඇපි සැවොම එකතු වෙමු. මේ ජයග්‍රාහී මොහොතේ මගේ ප්‍රාර්ථනය එයයි.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>29</day>
    </date>
    <link>http://www.dinamina.lk/2010/01/29/_art.asp?fn=f1001296</link>
    <topic/>
    <author>සාකච්ඡා කෙළේ - මනෝලි සුබසිංහ</author>
    <content>දිනූ බිම අපේකම වෙනුවෙන් කලාකරුවෝ ඒකරාශී කර ගෙන දීප ව්‍යාප්ත රැස්වීම් මාලාව සමඟ පසුගිය මාස දෙක පුරාම අපි කාර්ය බහුලව සිටියා. ඇත්තටම දෙසැම්බර් මාසය කියන්නේ කලාකරුවන්ට අධික ලෙස කාර්ය බහුල අවධියක්.ඒ සියලු වැඩ රාජකාරී පැත්තකට දාලා ඔවුන් හදවතින්මයි මේ කටයුත්තට එකතු වුණේ. දෙසැම්බර් 31 වැනිදා අවුරුදු උදාව සිදුවෙනකොට අපි හැමෝම ආසයි ගෙදරට වෙලා පවුලේ හැමෝත් එක්ක කිරි උතුරලා සමරන්න. නමුත් මේ කලාකරුවන්ට අවුරුදු උදාව සිද්ධ වුණේ නුවරඑළියේ මහ පාරේ බස් එකක් ඇතුළේ.ඇත්තටම මම මුලින්ම මගෙත් එක්ක එකතුවෙලා රටේ සුබ අනාගතයක් වෙනුවෙන් ජනතාව ඉදිරියට ගිහින් හඬක් නඟන්නට එකතු වූ මගේ සහෝදර කලා ශිල්පීන්ට මගේ ගෞරව ප්‍රණාමය දක්වනවා. මේ තමයි ජාතියේ කලාකරුවෝ.මොකද රට අනතුරකට පත්වෙන්නට ගිය මොහොතේ රටේ ජාතික ප්‍රශ්නයකදී ඉදිරියට ගිය කලාකරුවන් එලෙස හැඳින්වීමේ වරදක් මම දකින්නේ නැහැ. මේ කටයුත්තේ අවසාන මොහොත දක්වා අත්නොහැර සම්බන්ධ වූ ඒ හැම කලාකරුවෙකුටම ස්තූ®තියි. ඒවගේම මේ රටේ ජනතාවටත් ස්තූතියි.ලංකාව වටේ හැම දිස්ත්‍රික්කයම ආවරණය වන පරිදි විශේෂයෙන් උතුරු නැඟෙනහිර ප්‍රදේශවලටත් අපි ගියා. ඒ ගමන්වලදී ජනතාවගෙන් ලැබුණු ප්‍රතිචාර එක්ක අපට ජනාධිපතිතුමාගේ ජයග්‍රහණය ගැන කිසිම සැකයක් තිබ්බේ නැහැ.ජනාධිපතිතුමාගේ ජයග්‍රහණය නිසැක බව අපි හොඳාකාරවම දැනගෙන හිටියා. මේ පොළොවේ පය ගහලා ජීවත්වන අම්මා තාත්තලාගේ දරුවෝ මේ රටට ද්‍රෝහි වෙන්නේ නැති බව අපි දැනගෙන හිටියා.ඡන්ද ප්‍රතිඵලවලින් ඒ බව තවදුරටත් හොඳින් පැහැදිලි වී තිබෙනවා. පාවෙන ජීවිත ගතකරන තමන් ගැන හිතන, ඉතාම සීමිත මිනිසුන් පිරිසක් හැරුණු විට රටේ ජනතාව විශාල වශයෙන් ජනාධිපතිතුමා වටා අද එක් වී සිටිනවා.එතුමා ඡන්ද ජයග්‍රහණයෙන් පසු ප්‍රකාශ කළ පරිදි ඡන්දය දුන් නොදුන් හැමටම සුබ අනාගතයක් කරා රට පත්කරවන්නට දුන් පොරොන්දුව ගැන දෙගිඩියාවක් තබා ගත යුතු නැහැ. මේ රටේ සියලුම ජනතාව වෙනුවෙන් හොඳ රටක්, හොඳ අනාගතයක් හදා දෙන විත්තිය අපටත් දැනෙනවා. මොකද අනෙකුත් රාජ්‍ය නායකයින් සමඟ බලන විට මෙතුමා රටට ආදරෙයි.මිනිස්සුන්ට ආදරෙයි. මෙතුමා සමඟ එකතුවන්නට සිටින බලවේගවලට අපට කියන්නට තියෙන්නේ ජනාධිපතිතුමා සමඟ නිවැරැදිව ඉදිරි ගමන යන්න කියන එකයි.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>30</day>
    </date>
    <link>http://www.dinamina.lk/2010/01/30/_art.asp?fn=n1001301</link>
    <topic>ඉදිරි මහ මැතිවරණයෙන් සන්ධානයට ආසන 149ක්</topic>
    <author>නුවන් කොඩිකාර</author>
    <content>ජනාධිපතිවරණයේ ප්‍රතිඵල අනුව ඉදිරි පාර්ලිමේන්තු මැතිවරණයේදී එක්සත් ජනතා නිදහස් සන්ධානයට නියත වශයෙන් මන්ත්‍රීධූර 149ක් හිමිවන බව ජාතික නිදහස් පෙරමුණේ නායක, පාර්ලිමේන්තු මන්ත්‍රී විමල් වීරවංශ මහතා පැවැසීය.1988 වසරේදී පැවැති ජනාධිපතිවරණයේදී රණසිංහ පේ‍්‍රමදාස මහතාට 50.43% ඡන්ද ප්‍රතිශතයක් හිමිව තිබියදීත්, මහ මැතිවරණයකට ගොස් මන්ත්‍රීධූර 120 පමණ ලබාගත් බව පෙන්වාදුන් මන්ත්‍රීවරයා ජනාධිපතිවරයා ලබාගත් ප්‍රතිශතය අනුව මන්ත්‍රීධූර 149 කරා යෑම පහසු කාර්යයක් යැයිද හෙතම කීය. මේ වන විටත් සන්ධානයේ නායකයන්, විපක්ෂ මන්ත්‍රීවරුන් සමඟ සාකච්ඡා කරමින් සිටින බවත්, ඔවුන්ගේ සහය ඇතිව නව මැතිවරණ ක්‍රමය යටතේ මහ මැතිවරණයට යෑමට උත්සහ ගනිමින් සිටින බවද හෙතෙම සඳහන් කෙළේය.මැතිවරණයක් අවසන්වී නව මැතිවරණයකට යෑමේදී, පරාජය වූ පක්‍ෂයේ බිඳවැටීමත්, ජයග්‍රාහී පක්ෂයේ උද්යෝගයත් මැතිවරණ ප්‍රතිඵලවලට බලපාන බවද ඒ මහතා කීවේය. ජාතික නිදහස් පෙරමුණ මූලස්ථානයේ ඊයේ (29) පැවැති මාධ්‍ය සාකච්ඡාවේදී වීරවංශ මහතා එසේ ප්‍රකාශ කෙළේය. නව ක්‍රමය යටතේ මැතිවරණය පැවැත්වීමට නොහැකි වුවහොත් පවතින ක්‍රමය යටතේ වුවත් 2/3 ක බලය ලබාගැනීමේ හැකියාව එක්සත් ජනතා සන්ධානය සතුව තිබෙන බවද මන්ත්‍රීවරයා කීවේය.මෙවර පරාජයට පත්වූ දිස්ත්‍රික්ක හා ආසන ඉදිරි මැතිවරණයේදී නියත වශයෙන්ම ජය ගන්නා බවද වීරවංශ මහතා පැවැසීය. ජ. වි. පෙ.ට හා දෙමළ ජාතික පක්ෂවලට අන්ත පරාජයක් හිමිවන බවද ඒ මහතා සඳහන් කෙළේය. මේ අවස්ථාවට එම පක්ෂයේ මාධ්‍ය ප්‍රකාශක, පාර්ලිමේන්තු මන්ත්‍රී මොහොමඩ් මුසාම්මිල් මහතාද සහභාගි වී සිටියේය.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>30</day>
    </date>
    <link>http://www.dinamina.lk/2010/01/30/_art.asp?fn=n1001302</link>
    <topic>රට පාවාදුන් ෆොන්සේකා නීතිය හමුවට ගෙන එන්න</topic>
    <author>නුවන් කොඩිකාර</author>
    <content>ඝාතන මෙහෙයුම් දියත් කරමින්, රට පාවාදුන් සරත් ෆොන්සේකා මහතා නීතිය හමුවට කැඳවන්නැයි ජාතික නිදහස් පෙරමුණ, ජනාධිපති මහින්ද රාජපක්ෂ මහතාගෙන් ඉල්ලා සිටී.සේ නොවුණහොත් ඔහු තවදුරටත් දිනාගත් මාතෘභූ®මිය අපකීර්තියට පත්කිරීමට ඉඩ ඇතැයි ජාතික නිදහස් පෙරමුණේ නායක, පාර්ලිමේන්තු මන්ත්‍රී විමල් වීරවංශ මහතා පැවැසීය.ජාතින නිදහස් පෙරමුණ මූලස්ථානයේ ඊයේ (29) පැවැති මාධ්‍ය සාකච්ඡාවේදී මන්ත්‍රීවරයා එසේ ප්‍රකාශ කෙළේය.ඇහැලේපොළගෙන් පසු මෙරට බිහිවූ නූතන පාවා දෙන්නා බවට ෆොන්සේකා මහතා පත්ව ඇතැයිද හෙතෙම කීය.ෆොන්සේකා මහතා මෙරට පිළිබඳ වැරදි මත ලොවට ගෙන යමින් අන්තර් ජාතික ප්‍රජාවගේ අනුකම්පාව දිනා ගැනීමට කටයුතු කරමින් සිටින බව පැවැසූ වීරවංශ මහතා ඔහුගේ එම ක්‍රියාවලියට ඉඩනොදැන්නයිද ඉල්ලා සිටියේය.2005 ජනාධිපතිවරණයේදී රනිල් වික්‍රමසිංහ මහතා ලබාගත් ඡන්ද ප්‍රමාණය යම් අයුරකින් ෆොන්සේකා මහතා ලබා ගත්තේ නම් ඔහු කුමන්ත්‍රණ දියත් කර බලය ඇල්ලීමට කටයුතු කරන බවද වීරවංශ මහතා සඳහන් කෙළේය.යුද හමුදාවට කළ අපහාස වෙනුවන් එම නීතිය යටතේද ෆොන්සේකා මහතාට විරුද්ධව ක්‍රියා කළ හැකි යැයිද වීරවංශ මහතා කියා සිටියේය.සම්බන්ධන් - ෆොන්සේකාගේ ගිවිසුම යළි යළිත් තහවුරු කිරීමට මෙවර ඡන්ද ප්‍රතිඵලය ඉවහල් වී ඇතැයිද කීය.මේ අවස්ථාවට ජාතික නිදහස් පෙරමුණේ මාධ්‍ය ප්‍රකාශක, පාර්ලිමේන්තු මන්ත්‍රී මොහොමඩ් මුසාමිල් මහතාද සහභාගී වී සිටියේය.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>30</day>
    </date>
    <link>http://www.dinamina.lk/2010/01/30/_art.asp?fn=n1001303</link>
    <topic>දැයට කිරුළ සංවර්ධන ප්‍රදර්ශනය මෙවර මහනුවර පල්ලේකැලේ දී</topic>
    <author>මහින්ද අලුත්ගෙදර</author>
    <content>සිවු වැනි වරට පැවැත්වෙන “දැයට කිරුළ ජාතික සංවර්ධන ප්‍රදර්ශනය” පෙබරවාරි මස 4 දා සිට 10 දා දක්වා මහනුවර පල්ලෙකැලේ දී පැවැත්වීමට නියමිත බව රජය සඳහන් කරයි.“පැළඳ එක කිරුළක් - නැවුම් හෙට දවසක්” යන්න තේමාව කැර ගනිමින් කොළඹින් පිටත පළමු වරට පැවැත්වෙන මේ ප්‍රදර්ශනය ජනාධිපති මහින්ද රාජපක්ෂ මහතාගේ ප්‍රධානත්වයෙන් ඇරැඹෙන බව මුදල් හා රාජ්‍ය ආදායම් ඇමැති රංජිත් සියඹලාපිිටිය මහතා සඳහන් කරයි.පෙබරවාරි 4 දා පස්වරු 4.00 ට ප්‍රදර්ශනය ආරම්භ කෙරෙන අතර අනෙක් සෑම දිනෙකම පෙරවරු 9.00 සිට මධ්‍යම රාත්‍රිය දක්වා ප්‍රදර්ශනය විවෘතව තැබේ. පාසල් ගුරුවරුන්ට හා පාසල් දරු දැරියන්ට මේ අවස්ථාව සඳහා නොමිලේ සහභාගි විය හැකි බව ඇමැතිවරයා ප්‍රකාශ කෙළේය.ඒ මහතා මේ බව ප්‍රකාශ කෙළේ මුදල් අමාත්‍යාංශ ශ්‍රවණාගාරයේදී පෙරේදා (28) පස්වරුවේ පැවැති මාධ්‍ය හමුවකට එක් වෙමිණි. සියලුම අමාත්‍යාංශ හා ඊට අනුබද්ධ ආයතන සියල්ල මේ ජාතික ප්‍රදර්ශනයට එක් වන අතර පෞද්ගලික අංශයේආයතන 300ක් පමණ දැනටමත් ඉදිරිපත් වී ඇතැයිද රංජිත් සියඹලාපිටිය මහතා කීවේය.මහින්ද චින්තන අනාගත දැක්මෙන් රට ගෙන යාමට අපේක්ෂා කෙරෙන ස්ථානය පිළිබඳව සමාජය වෙත ප්‍රායෝගිකව තොරතුරු ඉදිරිපත් කැරෙන මෙම ජාතික සංවර්ධන ප්‍රදර්ශනය සඳහා තම රටේ තොරතුරු පිළිබඳව ද ජනතාව දැනුවත් කිරීමට විදේශ තානාපති කාර්යාල 14ක් එක්ව සිටී.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>30</day>
    </date>
    <link>http://www.dinamina.lk/2010/01/30/_art.asp?fn=n1001304</link>
    <topic>මහින්ද චින්තන ඉදිරි දැක්මේ යෝජනා කඩිනමින් ක්‍රියාවට</topic>
    <author/>
    <content>මහින්ද චින්තන 2 ඉදිරි දැක්ම ප්‍රතිපත්ති මාලාවේ සඳහන් යෝජනා කඩිනමින් ක්‍රියාත්මක කිරීමේ අවශ්‍යතාව ජනාධිපති මහින්ද රාජපක්‍ෂ මහතා ඊයේ (29) දැඩිව අවධාරණය කෙළේය.නාවික, ගුවන්, වාණිජ, බලශක්ති සහ දැනුම යන පංචවිධ අංශ පදනම් කරගත් ආසියාවේ ආශ්චර්යය බවට ලංකාව පත්කිරීම සහ ශශ්‍රී ලංකාව ආසියාවේ සංවර්ධිතම රට බවට පත්කිරීමේ වැඩපිළිවෙළ ලෙස ප්‍රතිපත්ති මාලාව නම් කළ ජනාධිපතිවරයා, එය සකස් කිරීමට දායක වූ බුද්ධි මඩුල්ල ඊයේ උදේ අරලියගහ මන්දිරයේ දී හමුවූ අවස්ථාවේදී මේ කරුණු අවධාරණය කෙළේය. ජීවන වියදම පහත හෙළීමේ යෝජනා සහ බත බුලතින් සපිරි අගහිඟකමින් තොර ඉසුරුමත් රටක් බිහිකිරීමේ යෝජනා වහාම ක්‍රියාත්මක කරන්නැයි ද ජනාධිපතිවරයා මෙහිදී උපදෙස් ලබා දුන්නේය.විනය ගරුක හා නීති ගරුක සමාජයක්, නිවාස, විදුලිය, ජලය සහ සන්නිවේදන පහසුකම් සැමට හිමි රටක් බිහිකිරීම වහාම කළ යුතු බව මෙහිදී ජනාධිපතිවරයා දැඩිව අවධාරණය කෙළේය.දිනූ දේශය යළි නොබෙදෙන ඒකීය රටක්, බහුතර සම්මුතියකින් ගොඩනැඟෙන තිරසාර සාමයක් උදාකිරීම තම අරමුණ බව ද, මෙහිදී පවසා සිටි ජනාධිපති, කාන්තාව, තරුණ පරපුර, ළමා පරපුර පමණක් නොව ගහකොළ සතා සීපාවාද සුරක්‍ෂිත වන ආකාරයේ සර්ව සම්පූර්ණ දියුණුවක් රටේ ඇතිකළ යුතු යැයි ද අවධාරණය කෙළේය.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>30</day>
    </date>
    <link>http://www.dinamina.lk/2010/01/30/_art.asp?fn=n1001307</link>
    <topic>මඩ කෙටි පණිවිඩ සම්බන්ධයෙන් පොලිසිවලට පැමිණිලි රැසක්</topic>
    <author/>
    <content>ඊ-මේල්, එස්.එම්.එස් කෙටි පණිවුඩ සහ ඇතැම් විද්‍යුත් මාධ්‍ය මඟින් ජනතාව අපහසුතාවට පත්කරවන අන්දමේ බොරු ප්‍රචාර ගෙන යන බවට විවිධ ප්‍රදේශවල ජනතාව පොලිසිවලට පැමිණිලි කැර ඇත.ජන ජීවිතය අඩාළ වන සහ වෛරය, ක්‍රෝධය ඇතිවන ආකාරයෙන් පණිවුඩ තුළින් ජනතාව තුළ වැරදි මත ඇති කිරීමට ක්‍රියා කරන බව එම පැමිණිලිවල සඳහන් කර තිබේ.කඩාකප්පල්කාරී සංවිධාන හෝ කණ්ඩායම් විසින් හෝ විවිධ මාධ්‍ය උපයෝගී කොට ගනිමින් මේ ක්‍රියාදාමය සිදු කරනු ලබන බවද පැමිණිලිවල දැක්වේ. මේ පිළිබඳව රජය වහාම කරුණු සොයා බලා ඒවා සිදුකරන්නවුන්ට එරෙහිව නීත්‍යානුකූලව පියවර ගන්නැයි මහජනතාව තම පැමිණිලිවලින් ඉල්ලා තිබේ. ඒ පිළිබඳව පොලිස් මූලස්ථානය විසින් ජනාධිපතිවරයා වෙත වාර්තාවක් ද ඉදිරිපත් කොට ඇත.මේ පිළිබඳව සොයා බලා අවශ්‍ය පියවර ගන්නා ලෙස දන්වමින් එම පොලිස් පැමිණිලි ජනමාධ්‍ය අමාත්‍යාංශය වෙත යොමුකර ඇත.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>30</day>
    </date>
    <link>http://www.dinamina.lk/2010/01/30/_art.asp?fn=n1001308</link>
    <topic>වාර්තාගත අගයකින් කොළඹ කොටස් වෙළෙඳ පොළ ඉහළට</topic>
    <author>මහින්ද අලුත්ගෙදර</author>
    <content>කොටස් වෙළෙඳපොළ වාර්තාගත අගයකින් ඉහළ ගොස් ඇතැයි වාර්තා වෙයි.පෙරේදා (28) දිනයේදී කොටස් වෙළෙඳපොළ සමස්ත මිල දර්ශකය ඒකක 3637 ක් ලෙස සටහන් වූ අතර එය කොළඹ කොටස් වෙළඳපොළ ඉතිහාසයේ මේ දක්වා වාර්තා කැර ඇති ඉහළම අගය ලෙස පෙන්නුම් කරයි.ආයෝජකයන් තුළ හටගත් කිසියම් අවිනිශ්චිතභාවයක් හේතුවෙන් 2010 ජනාධිපතිවරණය පැවැති පසුගිය 26 දා කොටස් වෙළෙඳපොළ සුළු පසුබෑමකට ලක්වූ අතර ජනාධිපතිවරණයෙන් මහින්ද රාජපක්‍ෂ මහතා විශිෂ්ට ජයග්‍රහණයක් ලබාගැනීමත් සමඟ වැඩි විශ්වාසයකින් යුතුව ආයෝජකයෝ කොටස් වෙළෙඳපොළ ගනුදෙනු සඳහා යොමුවෙති.පෙරේදා (28) දිනයේ මුල් පැය 4 තුළ සිදුකරන ලද ගනුදෙනුවල වටිනාකම රුපියල් මිලියන 1300 ක් ලෙස වාර්තා වෙයි. මේ අගය පසුගිය වසරේ එක් දිනෙක කළ ගනුදෙනු සංඛ්‍යාවේ දෙගුණයටත් වඩා වැඩි අගයක් ගනු ඇත.නිසි ආර්ථික කළමනාකරණයකින් හා ඉදිරි දැක්මකින් යුතුව කටයුතු කිරීම කොළඹ කොටස් වෙළෙඳපොළ දෛනික වෙළෙඳ කටයුතු දිනෙන් දින ඉහළ යාමට හේතු වී තිබේ. ජනාධිපති මහින්ද රාජපක්‍ෂ මහතාගේ දැක්ම හා මඟපෙන්වීම අනුව නිසි ආකාරයට කටයුතු කිරීම මෙහිදී වැදගත් වේ.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>30</day>
    </date>
    <link>http://www.dinamina.lk/2010/01/30/_art.asp?fn=n1001309</link>
    <topic>ජනතාව තැබූ විශ්වාසය කිසිදා කඩ කරන්නේ නෑ</topic>
    <author>ජයසිරි මුණසිංහ</author>
    <content>මහින්ද චින්තනය අනුමත කරමින් ජනතාව තැබූ විශ්වාසය කිසිවිටෙකත් අබමල් රේණුවකින්වත් කඩකරන්නේ නැතැයි මහින්ද රාජපක්ෂ ජනාධිපතිවරයා පැවැසීය.සාමාන්‍යයෙන් ලංකාවේ මැතිවරණ වලට පෙර සකස්කරන ලද ප්‍රතිපත්ති ප්‍රකාශන මැතිවරණයක් අවසන්වීමෙන් පසු කුණුකූඩයට ගියත් 2005 දී සකස්කළ මහින්ද චින්තන ප්‍රතිපත්ති ප්‍රකාශනයේ සඳහන්කළ සියලුදේ ඉටුකළ නිසා ජනතාව එය අනුමත කළ බව ජනාධිපතිවරයා සඳහන් කෙළේය.සිය ජනාධිපතිවරණ ජයග්‍රහණය සම්බන්ධයෙන් වූ විශේෂ සාකච්ඡාවක දී ජනාධිපතිවරයා එසේ පැවැසීය.ඉටුකිරීමට නොහැකි පොරොන්දු කිසිවක් මහින්ද චින්තනයේ සඳහන් නොවූ බව පැවැසූ ජනපති මහින්ද රාජපක්ෂ මහතා ප්‍රතිපත්ති ප්‍රකාශනවලට පොරොන්දු දැමූ පමණින් ජනතාව ඊට නොරැවටෙන බවත් කීය.විපක්ෂය විසින් ඉදිරිපත් කරනු ලැබූ ඉටුකළ නොහැකි පොරොන්දු ඇතුලත් ආකර්ශනීය ප්‍රතිපත්ති ප්‍රකාශනය ජනතාව අනුමත නොකළ බව කී ජනාධිපතිවරයා ජනතාව ඉතා බුද්ධිමත් බව ද පැවැසීය.මහින්ද චින්තන ඉදිරි වැඩපිළිවෙළ පිළිගත් ජනතාවට ස්තූ®තිකරන බව කී ජනාධිපතිවරයා ජනාධිපතිවරණය සාර්ථකව නිමකිරීමට උදව්දුන් සියලුම ආගමික නායකයින්ටද, රජයේ නිලධාරීන්ටද පොලීසිය සහ ත්‍රිවිධ හමුදාවනටද ස්තූතිය පුදකරන බවත් පැවැසීය.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>30</day>
    </date>
    <link>http://www.dinamina.lk/2010/01/30/_art.asp?fn=n10013010</link>
    <topic>විපක්ෂය රජයට එරෙහිව නැඟූ සියලුම චෝදනා රටේ ජනතාව ප්‍රතික්ෂේප කළා</topic>
    <author>මහින්ද අලුත්ගෙදර</author>
    <content>සමස්තයක් ලෙස මෙවර ජනාධිපතිවරණයේ ජයග්‍රාහකයෝ දෙදෙනෙකු නම් කළ හැකි යැයි ඉඩම් ඉඩම් සංවර්ධන, ජනාවාස හා රණවිරු සුබසාධන ඇමැති ජොන්ස්ටන් ප්‍රනාන්දු මහතා පැවැසීය.ඒ අනුව මහින්ද රාජපක්ෂ මහතා පළමු ජයග්‍රාහකයා ලෙස නම් කළ හැකි බවත් දෙවැනි ජයග්‍රාහකයා ලෙස රනිල් වික්‍රමසිංහ මහතා නම් කළ හැකි බවත් හෙතෙම අවධාරණය කෙළේය. එසේ වන්නේ පසුගිය ජනාධිපතිවරණයෙන් රනිල් වික්‍රමසිංහ මහතා ලබා ගත් ඡන්ද සංඛ්‍යාව හෝ ලබා ගැනීමට සරත් ෆොන්සේකා මහතාට නොහැකි වීම නිසා යැයිද ඇමැතිවරයා පෙන්වා දුන්නේය.ඇමැතිවරයා මේ බව සඳහන් කෙළේ රජයේ ප්‍රවෘත්ති දෙපාර්තමේන්තු ශ්‍රවණාගාරයේ ඊයේ (29) පස්වරුවේ පැවැති මාධ්‍ය හමුවකට එක්වෙමිනි. එඑහිදී වැඩිදුරටත් කතා කළ ජොන්ස්ටන් ප්‍රනාන්දු මහතා.මෙවර ජනාධිපතිවරණයේදී එක්සත් ජාතික පක්ෂයේ යම් පිරිසක් සරත් ෆොන්සේකා මහතාටට ඡන්දය දුන්නේ නැහැ. එයිනුත් විශාල පිරිසක් ජනාධිපති මහින්ද රාජපක්ෂ මහතාට සහයෝගය ලබා දුන්නා. සරත් ෆොන්සේකා මහතාට ඡන්දය ලබා දෙන ලෙස රනිල් වික්‍රමසිංහ මහතා එක්සත් ජාතික පාක්ෂිකයන්ට නියේග කළද අවසානයේ ඔවුනට ස්තුති කරන්නට හෝ අකමැති වුණා.රනිල් වික්‍රමසිංහ මහතා අද කටයුතු කරන්නේ තමන්ගේ විපක්ෂ නායක තනතුර හා පක්ෂ නායක තනතුර බේරා ගැනීමේ සටනකයි. ජාත්‍යන්තර කුමන්ත්‍රණයක් ක්‍රියාත්මක කරවීම සඳහා සරත් ෆොන්සේකා මහතා ජනාධිපති අපේක්ෂකයා වශයෙන පත් කළා. රනිල් වික්‍රමසිංහ යුද ජයග්‍රහණය දෙස බලන්නේ වෛරයෙන්, යුද්ධය නතර කරන්නට ද ඔහු කටයුතු කළා.අපි අවශ්‍ය මොහොතක නිවැරදි තීරණ ගනිමින් ජනාධිපති මහින්ද රාජපක්ෂ මහතාට සහයෝගය ලබා දීමට තීරණය කළා. මමත් ඉන්දික, එස්. බී. අසාද් ඇතුළු විශාල පිරිසක් සන්ධානයට එක් වුණා. මෙවර ජනාධිපතිවරණය සාධාරණ එකක් බවට රනිල් වික්‍රමසිංහ මහතා ප්‍රකාශ කළා. අද විපක්ෂය විවිධ චෝදනා නඟනවා. ඡන්දය මංකොල්, කෑ බවට ප්‍රකාශ කරනවා.රාජ්‍ය අංශයේ නිලධාරීන් මේ සඳහා සහාය දුන් බවටද සඳහන් කරනවා. රාජ්‍ය අංශයේ පිරිසක් ඔවුනටද සහයෝගය ලබා දුන්නා. ඡන්ද මංකොල්, කන්න නම් එසේ කරන්න තිබුණේ යාපනය, මඩකළපුව වැනි දිස්ත්‍රික්ක වලයි.එළඹෙන මහ මැතිවරණයෙන් එක්සත් ජාතික පක්ෂය ශුද්ධ පරාජයක් ලබනවා. මේ ලබන පරාජයට රනිල් වික්‍රමසිංහ මහතා සහ ඔහුගේ ළඟම මිතුරන් වගකිව යුතු වෙනවා. විපක්ෂය රජයට එරෙහිව නැගූ® චෝදනා සියල්ල මේ රටේ ජනතාව ප්‍රතික්ෂේප කළා. ඊළඟ මැතිවරණයේදී මෙරටට මැතිවරණ ඉතිහාසයේ විශාලතම ජයග්‍රහණය රජය ලබනවා.රනිල් වික්‍රමසිංහගේ ආණ්ඩුව සමඟ ඉටුකිරීමට නොහැකි වැඩ කොටසක් ජනාධිපති මහින්ද රාජපක්ෂ මහතාගේ ආණ්ඩුව යටතේ ඉටු කිරීමට හැකි වෙනවා. අද වන විට ප්‍රාදේශීය සභාව නියෝජනය කළ එක්සත් ජාතික පක්ෂයේ මන්ත්‍රීවරු 100කට වැඩි පිරිසක් ජනාධිපති මහින්ද රාජපක්ෂ මහතාට සහාය දීමට ඉදිරිපත් වී සිටිනවා.මංගලගේ දේශපාලන බංකොලොත් භාවය අද ප්‍රදර්ශනය කරනවා. ඔහු එක්සත් ජාතික පක්ෂයට පැමිණියේ අගමැති කම ලබා ගැනීම සඳහා ගිවිසුමකට අත්සන් තබලයි. ඔහු එක්සත් ජාතික පක්ෂය වෙත මන්ත්‍රීවරු 30 දෙනෙක් රැගෙන එන බව ප්‍රකාශ කළා. මංගලට අවශ්‍ය පිළිගැනීමයි’ රට හදන්න කිසිදු අවශ්‍යතාවයක් නැහැ.දේශපාලන වශයෙන් විවිධ කුමන්ත්‍රණ කිරීමට විපක්ෂය සූදානම් වුණා. ජනාධිපතිවරණය දිනයේ විජිත හේරත් මන්ත්‍රීවරයා කිලිනොච්චියට ගියේ කුමකටද, මේ ආකාරයේ ක්‍රියාවලට තවදුරටත් ඉඩදිය යුතු නැහැ. යම් හෙයකින් සරත් ෆොන්සේකා බලයට පැමිණියා නම් ජනාධිපති මහින්ද රාජපක්ෂ, ආරක්ෂක ලේකම් ගෝඨාභය රාජපක්ෂ, පාර්ලිමේන්තු මන්ත්‍රී විමල් වීරවංශ යන මහත්වරු ඝාතනය කරනවා.කොළඹ මහනගර සභාවේ හිටපු උප නගරාධිපති අසාද් සාලි මහතාඑක්සත් ජාතික පක්ෂයේ නායකයා ජනාධිපතිවරණය සඳහා තරග නොකරමින් පක්ෂයේ ලකුණු වෙනස් කිරීමෙන් විශාල විනාශයක් සිදුවන බව අපි දැන සිටියා. සරත් ෆොන්සේකා වැනි අය එම පක්ෂය විනාශ කරන බව අපි කල් තියා ප්‍රකාශ කළා. 1994 සිට කනගාටුවෙන් කාළය ගත කළත් අද අපි සතුටු වෙනවා. අපි දේශපාලන වශයෙන් විශාල කැපවීමක් කළා.එක්සත් ජාතික පාක්්ෂිකයන්ගෙන් ඡන්ද ලක්ෂ 9 ක් පමණ ජනාධිපතිවරයා වෙත ලබා දීමට අපිට හැකි වුණා. ජාත්‍යන්තර කුමන්ත්‍රණ පිළිබඳව ජනතාව තේරුම් ගත්තා. ගියවර ජනාධිපතිවරණයෙන් රනිල් වික්‍රමසිංහ මහතා ඡන්ද ලක්ෂ 47 ක් ලබා ගත්තද සරත් ෆොන්සේකා මහතාට ඒ ප්‍රමාණය ලබා ගැනීමට නොහැකි වුණා.සරත් ෆොන්සේකා මහතාට ඡන්දය නොමැති බව කල්තියා ප්‍රකාශ කළා නම් මේ රටේ ජනතාව ලක්ෂ 75ට වැඩි ඡන්ද ප්‍රමාණයක් ජනාධිපති මහින්ද රාජපක්ෂ මහතා වෙත ලබා දෙනවා. එක්සත් ජාතික පක්ෂයේ සංවිධායක වරුන්ද කලකිරීමෙන් වැඩ කළා. මිනිසුන් බලෙන් රැස්වීම් වලට රැගෙන යන්න බැහැ.සුපිරි හෝටල් වල කාමර 70ක් කුලියටගැනීමට සරත් ෆොන්සේකා මහතාට මුදල් පැමිණියේ කොයින්ද, මහින්ද රාජපක්ෂ මහතා විනාශ කිරීමට ඇති විශාල මුදල් ප්‍රමාණයක් විදේශ රටවලින් ගලා ආවා. නමුත් මහින්ද රාජපක්ෂ මහතා පරාජය කරන්න බැරි වුණා. තවත් වසර 7 ක් මේ රටේ දේශපාලන වශයෙන් කිසිදු වෙනසක් වෙන්නේ නැහැ.ඡ්ජජදධථඪජඵ ඊඪථඥඵ සඟරාවද මේ රටේ වර්තමාන තත්ත්වය පැහැදිලි කර තිබෙනවා. ඒ තත්ත්වයට රට රැගෙන ආවේ කවුද ? ඉදිරියේ දී අපි රට ගොඩ නැගියයුතු වෙනවා. අද වන විට පළාත් සභා මන්ත්‍රීවරු 8 දෙනෙකුද රජයට එක්වීමට සූදානමින් සිටිනවා. සියලු දෙනා සමගින් රට ගොඩ නැගීම සඳහා ජනාධිපති මහින්ද රාජපක්ෂ මහතා සමග අත්වැල් බැඳ ගත යුතු වෙනවා.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>30</day>
    </date>
    <link>http://www.dinamina.lk/2010/01/30/_art.asp?fn=n10013011</link>
    <topic>සංවර්ධනයේ සුබ ලකුණු පහළ වෙලා</topic>
    <author>නිමල් රාජපක්ෂ</author>
    <content>ඉදිරි සංවර්ධන දශකය ඇරඹීම සඳහා ජනාධිපති මහින්ද රාජපක්ෂ මහතාගේ විජයග්‍රහණයෙන් සුබ ලකුණු පහළවී ඇතැයි පෞද්ගලික ආරක්ෂක සේවා නියුක්තිකයින්ගේ් සුබසාධන හා සමාජ ආරක්ෂණ පදනම පැවැසීය.විජයග්‍රහණයෙන් පසු ඇරඹෙන 2010 වසර සුබ අනාගතය අනාගත පරපුරට උරුමකර දෙන බව විශ්වාසයි. ජනතාව එම විශ්වාසය මත අතිවිශිෂ්ට ජයග්‍රහණයක් ලබාදී තිබෙනවා.රාජ්‍ය මෙන්ම පෞද්ගලික අංශයේ සාමුහිකත්වයෙන් ශ්‍රී ලංකාව ජාත්‍යන්තරය තුළ කීර්තිමත් රාජ්‍යයක් බවට පත්කිරීමට කාලය එළඹ ඇතැයි පෞද්ගලික ආරක්ෂක සේවා නියුක්තිකයන්ගේ් සුබසාධන හා සමාජ ආරක්ෂණ පදනමේ ලේකම් ගාමිණී රාජපක්ෂ මහතා පැවැසීය.දේශපාලන කුලල් කාගැනීම් බැහැර කොට ජාතියක් වශයෙන් එක්වී දේශයේ අභිමානය වෙනුවෙන් කැපවිය යුතු කාලය එළඹ තිබෙනවා.අනාගත දරු පරපුර වෙනුවෙන් ඉටුකිරීම් හා වගකීම් රාශියක් ශ්‍රී ලාංකිකයනට තිබෙනවා. පෞද්ගලික ආරක්ෂක සේවා නියුක්තිකයන්ගේ සුබසාධන හා සමාජ ආරක්ෂණ පදනමේ සේවාවන්හි නිරත සේවක සේවිකාවන්ගේ සේවක සුරක්ෂිතතාවය ඉටුකරලීමේ අවශ්‍යතාවය ඉටුකර ගතයුතුව තිබෙනවා.වෘත්තීය ක්‍රියාමාර්ග වලින් තොරව සේවක සුබසාධනය තුළින් වෘත්තීය අභිමානයන් ගොඩනැංවූ සංවර්ධිත දේශයේ රන් දොරටුව මුරකරන ආරක්ෂක නිලධාරියා නිර්මාණය කිරීම සඳහා සේව්‍ය, සේවක දෙපක්ෂයේම සහයෝගය තිබිය යුතුය. රජය පසුගිය වසර කිහිපය තුළදීද පඩිපාලක සභා හරහා වැටුප් වැඩිකර දී තිබෙනවා. මහින්ද චින්තන වැඩපිළිවෙළ යටතේ විශ්‍රාම වැටුප් යෝජනා ක්‍රමයක් ක්‍රියාත්මක කිරීමට ජනාධිපතිතුමාගේ් ඉදිරි වැඩපිළිවෙල තුළ තිබෙනවා.එතුමා ලැබූ විජයග්‍රහණයට සුබ අනාගතයක් ළඟාකරදීම සඳහා පෞද්ගලික ආරක්ෂක සේවා නියුක්තිකයන්ගේ සුබසාධන හා සමාජ ආරක්ෂක පදනම උණුසුම් සුබ පැතුම් ප්‍රකාශ කරන බවද මෙහිදී කීවේය.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>30</day>
    </date>
    <link>http://www.dinamina.lk/2010/01/30/_art.asp?fn=n10013013</link>
    <topic>ජනපතිගේ විජයග්‍රහණය සමරා හලාවත මහා බත් දන්සලක්</topic>
    <author/>
    <content>ජනාධිපති මහින්ද රාජපක්ෂ මැතිතුමාගේ විජයග්‍රහණය නිමිත්තෙන් හලාවත අමන්දා දේපළ වෙළෙඳ සමාගමේ අධිපති ආර්. එම්. පී. බණ්ඩාර මහතාගේ පෞද්ගලික ධන පරිත්‍යාගයෙන් මහා බත්දන්සලක් ඊයේ දහවල් හලාවත - පුත්තලම් පාර “සලාපුර” ලර්නස් ඉදිරිපිටදී පැවැත්විණි. හලාවත නගරාධිපති නීතිඥ හිලරි ප්‍රසන්න ප්‍රනාන්දු, ආර්. එම්. බණ්ඩාර මහත්වරුන් ඇතුළු පිරිස පැමිණි අයට සංග්‍රහ කළ අයුරු මෙහි දැක්වේ. මාදම්පේ සමූහ - ඒ. පී. ගුණරත්න</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>30</day>
    </date>
    <link>http://www.dinamina.lk/2010/01/30/_art.asp?fn=n10013014</link>
    <topic>උතුරේ දෙමළ ජනතාව ජනපතිට ගුණමකු වූවත් සෙසු පළාත්වල ජනයා සිය කෘතගුණය දැක් වූවා</topic>
    <author>මහරගම විශේෂ - වේහැල්ලේ පියතිලක</author>
    <content>2005 වසරේ මහින්ද රාජපක්ෂ මැතිතුමා ජනාධිපති නොවුවානම් අද උතුර නැගෙනහිර ජනතාව මිනීමරු ප්‍රභාකරන්ගේ ප්‍රාණ ඇපකරුවන්වී සිටි බවත් එම මිනීමරුවාගෙන් දමිළ ජනතාව මුදාගත් ජනාධිපතිතුමාට ඔවුන් ගුණමකුවුවත් අනිත් පළාත් හතේම ජනතාව එතුමාට කළ ගුණ දැක්වූ බවත් නාගරික හා පූජාභූ®මි සංවර්ධන ඇමැති දිනේෂ් ගුණවර්ධන මහතා පැවැසීය.ඇමතිවරයා මෙම අදහස් පළකෙළේ පෙරේදා (27 දා) මහරගම මන්සන්ධියේ පැවැති ජනාධිපතිවරණයේ ජයපැන් බීමේ ජන හමුවකදීය.ජනාධිපති මහින්ද රාජපක්ෂ මහතා ශ්‍රී ලංකාවේ ජනාධිපතිවරණ ඉතිහාසයේ අනභිභවනීය විජයග්‍රහණය ලබාගත් බවත් ඇමැතිවරයා පැවසීය.තවදුරටත් අදහස් දැක්වූ ඇමැතිවරයා මෙසේද පැවසීය.බටහිර බලවතුන්ගේ අණ පසෙක දා කොටි ත්‍රස්තවාදය පරාජය කරමින් ජනාධිපති මහින්ද රාජපක්ෂ දැක්වූ එඩිතරභාවය ගැන ලොවම මවිත විය.මේ ජනාධිපතිවරණයේදී බටහිර බලවතුන් හා දේශීය ජාතිද්‍රෝහීන් ගෙනගිය යටිකූට්ටු ව්‍යාපාරය කුජීත ලෙස පරාජය කිරීම නිසා දෙස් විදෙස් කුමන්ත්‍රණ කරුවන්ගේ කොඳු නාරටි බිඳ දැමීමට ජනාධිපති මහින්ද රාජපක්ෂ මැතිතුමා සමත්විය.ත්‍රස්තවාදය පරාජය කළත් උතුර නැගෙනහිර ඊළාම්වාදයේ ඇටකටු තවමත් ක්‍රියාත්මක වේ. මේ පිළිබඳව දේශ හිතෛෂීන් අවදියෙන් සිටිය යුතුයි.පොදු අපේක්ෂකයාගේ බොරු පොරොන්දු බහුතර ජනතාව පිළිගෙන නැත. මහින්ද චින්තනයේ පොරොන්දු සියයට 90ක් ඉටුකිරීම නිසා මහින්ද චින්තනයේ ඉදිරි දැක්ම කෙරෙහි ජනතාව විශ්වාසය තබා තිබේ.අද රට නිදහස්ය. ඊළඟ මහ මැතිවරණයේදී තුනෙන් දෙකක ඡන්දය රජයට හිමිවීම සිකුරුය. එදාට ජේ.ආර්. ආණ්ඩුක්‍රම ව්‍යවස්ථාව වෙනස් කළ හැකිය. ජනාධිපති තුමා ගේ ඊළඟ ධූර කාලය සිංහල රාජ යුගයෙන් මෙපිට දේශයේ ස්වර්ණමය යුගය බවට ඊළඟට ලියවෙන මහා වංශ කතාවේ රන් අකුරින් ලියවේ.බස්නාහිර ආණ්ඩුකාර අලෙවි මව්ලානා මහතාදෙස් විදෙස් කුමන්ත්‍රණ කරුවන්ගේ් කොඳු ඇට බිඳ දැමීමට දෙවන වතාවටද ජනාධිපති මහින්ද රාජපක්ෂ මහතා සමත්විය. ඡන්දය දුන් හා නොදුන් හැම දෙනාගේ ජනාධිපති මමයි. ජයග්‍රහණයෙන් පසු ජනාධිපති මහින්ද රාජපක්ෂ මැතිතුමාගේ කතාවත් සමඟ වෛරී දේශපාලනය අවසන්විය. ත්‍රස්තවාදය අවසන්ය. ජාති, කුල, වර්ණ, භාෂා දේශපාලන භේද අවසන්ය. ජනාධිපතිවරණය අවසන්ය. දැන් ඇත්තේ ආර්ථික හා සංවර්ධන සංග්‍රාමයයි. සියලුම අභියෝග ජයගත්තා සේ මහින්ද චින්තන ඉදිරි දැක්ම ක්‍රියාත්මක වීමත් සමඟ එය විශිෂ්ට ලෙස ජයගෙන ලෝකයෙන් උතුම්ම රට ශ්‍රී ලංකාව බවට පත්කිරීමට ජනාධිපතිතුමාට ශක්තිය ඇතැයිද ඇමැතිවරයා කීය.මෙහිදී පළාත් සභා මන්ත්‍රී සලෝචන ගමගේ මහතා සහ එක්සත් ජනතා නිදහස් සන්ධානයේ සහායක පක්ෂවල සාමාජිකයින් එක්ව මේ ජය පැන් බීමේ ජන හමුව සංවිධානය කෙළේය.මහරගම නාගරික මන්ත්‍රීවරුන් වන නිශාන්ත විමලචන්ද්‍ර, අමරපාල වන්නිආරච්චි, කොළඹ දිස්ත්‍රික් ශ්‍රී ලංකා නිදහස් පක්ෂ සංවිධායක අජ්මාල් මොවුජුඩි, සහ අභිනවයෙන් මඩකලපුව ශ්‍රී ලංකා නිදහස් පක්ෂ ප්‍රධාන සංවිධායක ලෙස පත් කළ ඩී.ඩී. අතුල ද සොයිසා යන මහත්වරුන් ඇතුළු විශාල පිරිසක් මෙම ජය පැන්බීමේ සාදයට එක්විය.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>30</day>
    </date>
    <link>http://www.dinamina.lk/2010/01/30/_art.asp?fn=n10013016</link>
    <topic>ජනපතිගේ විජයග්‍රහණය ප්‍රජාතන්ත්‍රවාදයේ ප්‍රතිමූර්තියක්</topic>
    <author/>
    <content>ජනාධිපති මහින්ද රාජපක්ෂ මහතාගේ විජයග්‍රහණය ප්‍රජාතන්ත්‍රවාදයේ ප්‍රතිමූර්තියක් බව ප්‍රජාතන්ත්‍රවාදී වාමාංශික පෙරමුණේ ලේකම් වාසුදේව නානායක්කාර මහතා ප්‍රකාශ කරයි.ජනාධිපති මහින්ද රාජපක්ෂ මහතාගේ ජයග්‍රහණය ගැන නිවේදනයක් නිකුත් කරමින් ඒ මහතා මෙසේ ද කියයි.1982 සිට පැවැත්වුණු ජානධිපතිවරණය සමග සසඳා බැලූ කල මෙවර මහින්ද රාජපක්ෂ මහතා ලබා ඇත්තේ වාර්තාගත දැවැන්ත ජයග්‍රහණයක්. එක්සත් ජාතික පක්ෂයෙන් හා ජනතා විමුක්ති පෙරමුණෙන් ඉවත් වී සන්ධානයට එකතු වූ ඡන්දය මෙහිලා තීරණාත්මක විය. 1994 චන්ද්‍රිකා කුමාරතුංග මහත්මිය ලැබූ ජයග්‍රහණය ප්‍රධාන ප්‍රතිවාදී අපේක්ෂකයාගේ වියෝව නිසා උද්ගත වූ විශේෂිත තත්ත්වයක් ලෙස සැලකිය යුතුය. ඡන්ද ප්‍රතඵලයට කිසිදු සැලකිය යුතු තරමේ බලපෑමක් ඇති කරන ප්‍රචණ්ඩ සිදුවීම් ඡන්දය දිනයේ හෝ එයට ආසන්නව ඇති නොවීම ද මෙම ඡන්ද ප්‍රතිඵලය වඩාත් ඔපවත් කරයි. ප්‍රචණ්ඩ සිදුවීම් හා ඡන්ද නීති උල්ලංඝනය වීමද වළකා ගත හැකි වූයේ නම් මෙය ලංකා ඉතිහාසයේ නොකැලැල්ම අද්විතීය ඡන්දය විය හැකිව තිබුණි. ප්‍රචණ්ඩ ක්‍රියාවන් පිළිබඳව වගකිව යුතු පුද්ගලයන් හා මෙහෙයවූවන් ගැන පක්ෂපාට නොබලා ක්‍රියා කිරීමෙන් නව රජයේ විශ්වාසනීය බවද පෙන්විය හැකි වනු ඇත.යුද්ධය අවසන් වීමේ සැනසීම මුල් කර ගෙන ප්‍රධාන ලෙසම ජනතාව මහින්ද රාජපක්ෂ මහතාට පක්ෂව සිය ඡන්දය ප්‍රකාශ කර ඇති බව පෙනේ. දෙමළ හා මුස්ලිම් ජනතාව අතරින්ද කොටස් ඒ අනුව ඡන්ද ප්‍රකාශ කර ඇත.ජනාධිපතිතුමාගේ ජයග්‍රහණය සඳහා එක් වූ හැටඑක් ලක්ෂයක් පමණ වූ ජනතාව එතුමාගෙන් බලාපොරොත්තු වන්නේ දැනට වඩා ප්‍රජාතන්ත්‍රවාදී ආණ්ඩු පාලන ක්‍රමයක් හා ජනාධිපති ක්‍රමයේ අහෝසි වීමකි. එමෙන්ම කොට්ඨාස ක්‍රමය මුල් කර ගත්, අනුපාතය ද එක් කර ගත් මිශ්‍ර ඡන්ද ක්‍රමයකි. මේ සඳහා නව පාර්ලිමේන්තුවක් පත් කර ගෙන ක්‍රියා ආරම්භ කළ යුතුය.එහිදී සන්ධානය ලබන මන්ත්‍රී සංඛ්‍යාවට වඩා 1977 ලැබූ ප්‍රතිශතය ඉක්මවා ලබන ඉදිරි මැතිවරණයේ ජනවරම මත පදනම්ව වුණද ක්‍රියාත්මකවීමට සූදානම් විය යුතුය.තවද මහා ජාවාරම්කරුවන් ඇතුළු ඉහළ පන්තියේ සුළු පිරිසකට අධික ලාභය ගොඩගසා දෙමින් පුළුල් ජනතාවගේ කර මතට බර වැටෙන ලෙස සැකසී ඇති ඊනියා විවෘත ආර්ථිකය වෙනස් කරමින් සාමාන්‍ය මිනිසුන්ගේ ජන ජීවිතය නංවාලන ආර්ථික හා සංවර්ධන මාවතකට දැන් රට මෙහෙය විය යුතුව තිබේ.මෙම ඡන්ද ප්‍රතිඵලයේ කැපී පෙනෙන ලක්ෂණයක් වනුයේ දෙමළ හා මුස්ලිම් ජනතාවගේ විශාල වැඩි කොටසක් අතර, ඇති සැකය හා අවිශ්වාසයයි. එම ජනවාර්ගික කොටස් සන්ධානය වෙත දිනා ගැන්මට හා රජය සමග ඒකාබද්ධ කර ගැනීමට අවශ්‍ය පියවර කඩිනම්ව ගත යුතුව ඇත. නැතහොත් ජාතික ඒකාබද්ධතාවය ඇති කිරීමට අවශ්‍ය ව්‍යවස්ථාමය හා ප්‍රායෝගික පියවර ඉක්මන් කළ යුතුය.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>30</day>
    </date>
    <link>http://www.dinamina.lk/2010/01/30/_art.asp?fn=n10013017</link>
    <topic>පොදු අපේක්ෂකගේ ප්‍රකාශය තරයේ හෙළා දකිනවා</topic>
    <author/>
    <content>විපක්‍ෂයේ පොදු අපේක්‍ෂක සරත් ෆොන්සේකා මහතා ජනාධිපතිවරණයට පසු මාධ්‍යයට සිදුකර ඇති ප්‍රකාශය මගින් මහජනයා තුළ කැළඹීමක් හා නොසන්සුන්කාරී වාතාවරණයක් ඇති කරන හෙයින් එය තරයේ හෙළා දකින බව ජාතික නිරීක්ෂණ මධ්‍යස්ථානය නිවේදනයක් නිකුත්කරමින් කියයි.එහි මෙසේද දැක්වේ.ජනාධිපතිවරණයේ ඡන්ද ප්‍රකාශ කෙරෙන අතරතුර එතුමා කැඳවන ලද මාධ්‍ය සාකච්ඡාව ජනාධිපතිවරණ නීතිය උල්ලංඝණය කරන්නක් වන අතර නිල ඡන්ද ප්‍රතිඵල ප්‍රකාශයට පත් කිරීමෙන් අනතුරුව ඔහු විසින් කරන ලද ප්‍රකාශය මහජනයා තුළ කැළඹිලිකාරී වාතාවරණයක් ඇති කිරීමට හේතුවන බවද ජාතික මැතිවරණ නිරීක්‍ෂණ මධ්‍යස්ථානයේ නිගමනයයි.විපක්‍ෂ නායක රනිල් වික්‍රමසිංහ මැතිතුමා මෙම ජනාධිපතිවරණය සාමකාමී, සාධාරණ බවට සිදුකරන ලද ප්‍රකාශය, පරිනත දේශපාලනඥයකු විසින් මහජනයා තුළ අනවබෝධය ඇතිවීම වැළැක්වීමට කරන ලද ප්‍රකාශයක් ලෙස අපි සලකමු.මැතිවරණ කොමසාරිස්තුමාගේ ආරාධනයෙන් මෙවර ජනාධිපතිවරණ නිරීක්‍ෂණයට පැමිණි ආසියානු බලධාරීන්ගේ සංගමය ද ජනාධිපතිවරණය ඉතා සාමකාමීව හා සාධාරණ ලෙස පැවැත්වූ බවට ප්‍රකාශ කර ඇත.එබැවින් පදනම් විරහිත චෝදනා ඉදිරිපත් කර ජනතාව තුළ කැළඹීම් ඇති කිරීමට උත්සාහ නොගන්නා ලෙස ජනරාල් සරත් ෆොන්සේකා මහතාගෙන් ඉල්ලා සිටින අතර එවැනි පදනම් විරහිත ප්‍රකාශ සඳහා ප්‍රසිද්ධිය දීමෙන් වළකින ලෙස සියලු මාධ්‍ය ආයතනවලින් ඉල්ලා සිටින බවද ජාතික මැතිවරණ නිරීක්‍ෂණ මධ්‍යස්ථානයේ ජාතික සංවිධායක නීතිඥ රසාංග හරිස්චන්ද්‍ර මහතා ප්‍රකාශ කරයි.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>30</day>
    </date>
    <link>http://www.dinamina.lk/2010/01/30/_art.asp?fn=n10013018</link>
    <topic>ජනපති මහින්ද නැවත බලයට පත්වීම භාග්‍යයක්</topic>
    <author>මහින්ද අලුත්ගෙදර</author>
    <content>සමෘද්ධිමත් දේශයක් ගොඩනැගීමට යන ගමනේදී ජනාධිපති මහින්ද රාජපක්‍ෂ මහතා නැවතවරක් බලයට පත්වීම භාග්‍යයක් කොට සැලකිය හැකි යැයි ගම්පහ, හෙට්ටියදෙණිය ශශ්‍රී සුදර්ශන ධර්ම නිකේතනාධිපති ශාස්ත්‍රපති කැටවල හේමාලෝක හිමියෝ පැවැසූහ.විශිෂ්ට රාජ්‍යනායක ගුණයෙන් හෙබි ඒ මහතා ගතවූ සිවුවසර තුළ උදාරතර කාර්යභාරයක් ඉටු කැර තිබෙන බව සඳහන් කළ උන්වහන්සේ අද වන විට මහින්ද ශිලාව රටපුරා ප්‍රතිෂ්ඨාපනය කැර තිබෙන බවද අවධාරණය කළහ.නවම් පුර පසළොස්වක පොහොය නිමිත්තෙන් අරලියගහ මන්දිරයේදී පැවැති ධර්ම දේශනයේ අනුශාසනාවක් කරමින් හේමාලෝක හිමියෝ මේ බව සඳහන් කළහ.සෑම පුරපසළොස්වක පොහෝ දිනකම අරලියගහ මන්දිරයේදී ධර්ම දේශනයක් පැවැත්වෙන අතර මෙය ධර්ම දේශන මාලාවේ හැත්තෑ වැනි ධර්ම දේශනය විය. 2010 ජනාධිපතිවරණයෙන් පසුව පැවැති පළමු ධර්ම දේශනයද මෙයයි.උන්වහන්සේ වැඩිදුරටත් මෙසේද කීහ. විශිෂ්ට රාජ්‍ය පාලකයෙක් තමන්ගේ රට වෙනුවෙන් ලබා දිය යුතු සම්පත් දෙවර්ගයක් තිබෙනවා. ධන සම්පත් හා ගුණ සම්පත් ලෙස ඒවා හදුන්වා දෙන්න පුළුවන්. මේ යුගය තුළ සම්ප්‍රදායෙන් වෙනස් ආකාරයට ධර්ම දේශනා පැවැත්විය යුතු වෙනවා. ඊට මූලික හේතුව අද කාලයේද ගිහි පැවැදි සුභද්‍රාලා බිහිවීමයි.ලෝකයේ වැඩි වශයෙන්ම බණ කියන රට ලෙස ශශ්‍රී ලංකාව හඳුන්වා දෙන්න පුළුවන්. නමුත් දිනෙන් දින විනයෙන් පිරිහෙන්නේද අපේ රටයි. විනය අතින් අපේ රට ගොඩනැඟිය යුතු වෙනවා. ධර්මය දෙසුවොත් සසුන රැකෙනවා. සසුන රැකුණොත් විනය රැකෙනවා. විනයෙන් පිරිපුන් මිනිසුන් බිහිවෙනවා.රත්රන් හදවතක් ඇති නායකයකුගේ සෙවණේ අපි ඉන්නවා. මත් උවදුර නැවැත්වීමට අවශ්‍ය මූලික මඟපෙන්වීම කළා. ජනාධිපති මහින්ද රාජපක්‍ෂ මහතා තම යුතුකම් කොටස රට වෙනුවෙන් ඉටු කැර තිබෙනවා. කළගුණ සලකන යුතුකම ඉටු කිරීම ගැන මේ රටේ සියලු දෙනා අතිශය සතුටට පත් වෙනවා.පැමිණි ගමන කටුකයි. යන මඟ සොඳුරුයි කියා නොසිතන්න. වන, වලසුන් වැනි මිනිසුන් ළඟ දනින් වැටිය යුතු නැහැ. ඒ වගේම යළිත්වරක් අපේ රට බෙදන්න ඉඩ දිය යුතු නැහැ.ජනාධිපති මහින්ද රාජපක්‍ෂ මහතා ජනාධිපති ආර්යා ශිරන්ති රාජපක්‍ෂ මැතිනිය සහ සංස්කෘතික කටයුතු හා ජාතික උරුමයන් පිළිබඳ ඇමැති මහින්ද යාපා අබේවර්ධන, විදේශ රැකියා ප්‍රවර්ධන හා සුබ සාධන ඇමැති කෙහෙළිය රඹුක්වැල්ල, පේෂකර්මාන්ත සංවර්ධන ඇමැති මහින්ද රත්නතිලක, උතුරුමැද පළාත් ආණ්ඩුකාර කරුණාරත්න දිවුල්ගනේ, වන්නි ආරක්ෂක සේනා ආඥාපති මේජර් ජනරාල් කමල් ගුණරත්න, මේජර් ජනරාල් ශවේන්ද්‍ර සිල්වා, ‘තාරුණ්‍යයට හෙටක්’ සංවිධානයේ සභාපති නාමල් රාජපක්‍ෂ යන මහත්වරු ඇතුළු විශාල පිරිසක් මෙම අවස්ථාවට එක්ව සිටියහ.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>30</day>
    </date>
    <link>http://www.dinamina.lk/2010/01/30/_art.asp?fn=r1001301</link>
    <topic>‘මතට තිත’ තැබීමෙන් කතුන්ට විශාල සැනසීමක් ලැබිලා</topic>
    <author>මාදම්පේ සමූහඒ. පී. ගුණරත්න</author>
    <content>මහින්ද චින්තන වැඩසටහන මගින් ක්‍රියාත්මක කළ ‘මතට තිත’ නිසා අද කාන්තාවන්ට විශාල සැනසීමක් ලැබී තිබෙනවා යැයි සමස්ත ලංකා නිදහස් පක්‍ෂ කාන්තා සංවිධානයේ ප්‍රධාන ලේකම් බස්නාහිර පළාත් සභා මන්ත්‍රීනි අශෝකා ලංකාතිලක මෙනවිය පැවසුවාය. ඒ මහත්මිය එසේ කීවේ හලාවත හරින්ද්‍ර මාවත පිහිටි ධීවර නියොජ්‍ය ඇමැති නියෝමාල් පෙරේරා මහතාගේ නිවසේ පැවැති හලාවත ශ්‍රී ලංකා නිදහස් පක්‍ෂ කාන්තා සංවිධානයේ රැස්වීමකදීය. ජනඝෝෂා, පාද යාත්‍රා පවත්වමින් එදා ශශ්‍රී ලංකා නිදහස් පක්‍ෂය ශක්තිමත් කිරීමට කටයුතු කළ ජනාධිපතිවරු හතර දෙනකුට නිමකරන්න බැරි වුණු යුද්ධය නිමකළා. අද සියලු දෙනාට නිදහසේ ජීවත්විය හැකි යුගයක් උදාවෙලා තිබෙනවා.බස්නාහිර පළාත් සභා මන්ත්‍රී ගුණසිරි ජයනාත් මහතාජනාධිපති මහින්ද රාජපක්‍ෂ මහතා මව්බිමට ආදරය කරන මව් බිම සිප ගත්ත නායකයෙක්. මේ වන විට මහින්ද චින්තන වැඩපිළිවෙළ පොරොන්දු සියයට අනූවකට වැඩි ප්‍රමාණයක් ඉටු කර අවසන්. යෝෂිත රාජපක්‍ෂ පුතා ශශ්‍රී ලංකා නාවික හමුදාවට සම්බන්ධ කර ක්‍රියාවෙන් යුද්ධයට දායක වූ නායකයෙක් මහින්ද රාජපක්‍ෂ මහතා.වයඹ පළාත් සභා මන්ත්‍රී සුදත් චන්ද්‍රසේකර මහතාමහින්ද රාජපක්‍ෂ ජනාධිපතිතුමාගේ සේනාධි නායකත්වය යටතේ යුද්ධය ජයග්‍රහණය කර මව්බිම බේරා දුන්නාට මේ පොළොවේ පය ගහන හැම මිනිහෙක්ම එතුමාට සදා ණය ගැතියි. කළගුªණ සලකන පුද්ගලයෙක් හැටියට එක්සත් ජාතික පක්‍ෂයේ පුත්තලම දිස්ත්‍රික් පාර්ලිමේන්තු මන්ත්‍රී සිහිනය අමතක කර මහින්ද රාජපක්‍ෂ මහතා විජයග්‍රහණය කිරීමට එක්වූවා.හලාවත ශශ්‍රී ලංකා නිදහස් පක්‍ෂ ප්‍රධාන සංවිධායක ධීවර නියෝජ්‍ය ඇමැති නියෝමාල් පෙරේරා මහතාඅද කල්පිටිය සංචාරක කලාපයක් කර තිබෙනවා. ජනතාවට සමීප හොද අමාත්‍යංශයක් ජනාධිපතිතුමා ලබාදී තිබෙනවා. ධීවර නියෝජ්‍ය ඇමැතිවරයා හැටියට පුත්තලම දිස්ත්‍රික් ජනතාව හැටියට පුත්තලම දිස්ත්‍රික් ජනතාව ඇතුළු ලංකාවාසී ජනතාවට සුවිශාල මෙහෙවරක් ඉටු කර තිබෙනවා.මුදලට සීමා කළ නොහැකි සාමයක් උදා කරදී ඇති මහින්ද රාජපක්‍ෂ මහතා විජයග්‍රහණය කිරීමට හලාවත ආසනයේ සියලුම ශශ්‍රී ලංකා නිදහස් ශාඛා සමිති තරුණ සංවිධාන කාන්තා සංවිධාන ශක්තිමත් කර තිබෙනවා. මේ අවස්ථාවට සමස්ත ශ්‍රී ලංකා නිදහස් පක්‍ෂ කාන්තා සංවිධානයේ උපලේකම් බියට්‍රිස් දිසානායක උප සභාපති අරුන්දතී ජයකොඩි මහත්මීහු ද සහභාගි වූහ.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>30</day>
    </date>
    <link>http://www.dinamina.lk/2010/01/30/_art.asp?fn=r1001302</link>
    <topic>මාතලේ ගොවීහු වැඩි පිරිසක් විශ්‍රාම වැටුපට දායක වෙති</topic>
    <author>රත්තොට විශේෂ ඒ. ලියනගේ</author>
    <content>ගොවි විශ්‍රාම වැටුප සඳහා ගොවීන් 3500කට වැඩි සංඛ්‍යාවක් මේ වන විට දායක කරගෙන ඇතැයි කෘෂිකර්ම රක්ෂණ මණ්ඩලයේ මාතලේ දිස්ත්‍රික් කාර්යාලය පවසයි.ඒ අතුරින් මේ වන විට 1800 ක් පමණ මාසිකව ගොවි විශ්‍රාම වැටුප් ලබාගනිනි.2010 වසරේ ජනවාරි මාසයේදී ගොවීන් 50 දෙනකු පමණ ගොවි විශ්‍රාම වැටුපට දායකත්වය ලබාගෙන ඇත. මේ අතර මාතලේ දිස්ත්‍රික්කයේ ප්‍රථම වරට මෙවර මහකන්නයේ එළවළු වගාව ද රක්ෂණය කර ඇත.ඒ අනුව මාතලේ යටවත්ත ප්‍රදේශයේ අකරක 40ක සිදුකළ එළවළු වගාව ප්‍රථම වරට රක්ෂණය කර ඇතැයි කෘෂිකර්ම රක්ෂණ මණ්ඩලයේ මාතලේ දිස්ත්‍රික්කයේ කළමනාකාර එච්. ආර්. කල්දේරා මහතා පැවැසීය.මෙවර මහකන්නයේ මහ හා සුළු වාරිමාර්ග යටතේ වී වගා කළ කුඹුරු අක්කර 1000 ක් පමණ ගොවීන් විසින් රක්ෂණය කර ඇත.මාතලේ දිස්ත්‍රික්කයේ බහුලව වී වගා කරන දඹුල්ල - ගලේවෙල හා විල්ගමුව කලාපවල ගොවීන් මෙසේ කෘෂි රක්ෂණයට දායක වී සිටිති.පසුගිය යල්කන්නයේ දඹුල්ල හා ගලේවෙල ලොකු ලූනු වගාකර අස්වැන්න වර්ෂාවට හසුවී විනාශ වූ ගොවීන් 40 දෙනකුගේ පමණ ලොකු ලූනු අස්වැන්න වෙනුවෙන් කෘෂිකර්ම වන්දි වශයෙන් රුපියල් 300000.00 ක පමණ මුදලක් ගෙවූ බවද දිස්ත්‍රික්ක කළමණාකාර කල්දේරා මහතා පැවසීය.සමෘද්ධි සංවර්ධන චක්‍රීය අරමුදල යටතේ සමෘද්ධි ලාභීන් සඳහා ලබාදුන් කිරි ගවයන් 50 ක් එළුවන් 150ක් ද පශු රක්ෂණයට කෘෂි රක්ෂණ මණ්ඩලය ආවරණය ලබාදී තිබේ.2010 වසරේදී ද මේ ඉලක්ක දෙගුණයක් වැඩිකර ගොවි ජනතාවට හා සතුන් ඇතිකරන ගොවීන්ට ප්‍රතිලාභ හා රක්ෂණ ආවරණ ලබාදීමට කෘෂි රක්ෂණ මණ්ඩලය පුළුල් වැඩ සටහන් දියත් කර ඇතැයි මාතලේ කෘෂි රක්ෂණ දිස්ත්‍රික් කාර්යාලය ප්‍රකාශ කරයි.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>30</day>
    </date>
    <link>http://www.dinamina.lk/2010/01/30/_art.asp?fn=r1001303</link>
    <topic>සංවර්ධන ව්‍යාපෘති ඇරැඹීමෙන් ජනතා අවශ්‍යතා රැසක් ඉටුකළා</topic>
    <author>ගිනිගත්හේන විශේෂජී. ඒ. ගුණසේන</author>
    <content>පසුගිය වසරේ ඉදිරිපත් කළ අයවැය වාර්තාවට අනුව එකී යෝජනාවන් ක්‍රියාත්මක කර අප ප්‍රදේශයේ ජනතාවට අවශ්‍ය සේවාවන් ඉටුකර දීමට අපට හැකිවුණා යැයි අඹගමුව ප්‍රාදේශීය සභාවේ සභාපති ජී. නඟුලේශ්වරන් මහතා පැවැසීය.ඒ මහතා එසේ කීවේ අඹගමුව ප්‍රාදේශීය සභා ප්‍රධාන කාර්යාලීය රැස්වීම් ශාලාවේ පැවැති අඹගමුව ප්‍රාදේශීය සභාවේ අයවැය විවාදයට සහභාගි වෙමිනි.එම අයවැය වාර්තාවට අනුව මෙම වසරේ අපේක්‍ෂිත මුළු ආදායම රුපියල් 119,503,000 ක් වේ. අපේක්‍ෂිත මුළු වියදම රුපියල් 119,402,800 කි. ඒ අනුව අතිරික්තය රුපියල් 100,200 කි.සභාපතිවරයා මෙසේ ද කීය.ඉදිරි වසරේත් නව අයවැය වාර්තාවේ සඳහන් යෝජනා ක්‍රියාත්මක කරමින් අප ප්‍රදේශයේ ජනතාවට වැඩි සේවාවක් සැලැසීමට අප කටයුතු කරනවා.ඉකුත් වසරේදී අප ප්‍රාදේශීය සභා බල ප්‍රදේශයේ යටිතල පහසුකම් නංවාලීම සඳහා මූල්‍ය ප්‍රතිපාදන විශාල ප්‍රමාණයක් තරුණ අභිවෘද්ධි හා සමාජ ආර්ථික සංවර්ධන ඇමැති ආරුමුගම් තොණ්ඩමන් මහතා ලබා දී තිබෙනවා”එමඟින් අප ප්‍රදේශයේ යටිතල පහසුකම් සංවර්ධන ව්‍යාපෘති රැසක් කිරීමට අප සභාවට හැකිවුණා.යූ. ජී. ජයසේන මහතා (එ. ජා. ප.) - පසුගිය වසරේදී අප සභාවේ මන්ත්‍රීවරුන් සඳහා රුපියල් ලක්‍ෂය බැගින් ලබා දුන්නා.එහෙත් අප කරවන ලද සංවර්ධන ව්‍යාපෘති සඳහා එම මූල්‍ය ප්‍රතිපාදන ලැබීම ප්‍රමාද වුණා. ඒ නිසා මේ වසරේදී එම ප්‍රතිපාදන ප්‍රමාදයකින් තොරව ලබා දීමට කටයුතු කරන මෙන් මා ඉල්ලීමක් කරනවා.එස්. සිවසුන්දරම් මහතා - නව අයවැය වාර්තාවේ සඳහා යෝජනා සාර්ථක ලෙස ක්‍රියාත්මක කරමින් අප ප්‍රදේශයේ ජනතාවට එමඟින් ඉමහත් සේවාවක් සලසා දීමට හැකිවේවායි මා ප්‍රාර්ථනය කරනවා.එස්. රාජේන්ද්‍රන් මහතා (එ. ජා. ප.) -අප සභාවේ මන්ත්‍රීවරුන් සඳහා ලබා දෙන රුපියල් ලක්‍ෂයක ප්‍රතිපාදන ඔවුන්ගේ විවිධ සංවර්ධන ව්‍යාපෘති ක්‍රියාත්මක කිරීම සඳහා ප්‍රමාණවත් වන්නේ නැහැ.එබැවින් අප සභාවේ මන්ත්‍රීවරුන් සඳහා වාර්ෂිකව ලබාදෙන එම ප්‍රතිපාදන ප්‍රමාණය වැඩි කිරීමට පියවර ගන්නා මෙන් මා ඉල්ලීමක් කරනවා.එස්. සිවසාමි මහතා (එ. ජ. නි. ස.) -අප බලයට පත්වීමෙන් පසුව සිවුවැනි වරට ඉදිරිපත් කෙරෙන නව අයවැය වාර්තාවේ සඳහා සංවර්ධන ව්‍යාපෘති සාර්ථකව ක්‍රියාත්මක කිරීමට හැකිවේවායි මා ප්‍රාර්ථනය කරනවා.අඹගමුව ප්‍රාදේශීය සභාවේ අයවැය ඒකච්ඡන්දයෙන් සභා සම්මත විය.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>30</day>
    </date>
    <link>http://www.dinamina.lk/2010/01/30/_art.asp?fn=s1001301</link>
    <topic>බංග්ලාදේශ සංස්කෘතික අංගවලින් විචිත්‍රව ‘පුංචි ඔලිම්පික් උළෙල’ ඇරැඹේ</topic>
    <author/>
    <content>දකුණු ආසියානු කළාපයේ මහා ක්‍රීඩා මංගල්‍යය හෙවත් ‘පුංචි ඔලිම්පික් උළෙල’ ඊයේ සවස බංගබන්දු ජාතික ක්‍රීඩාංගණයේදී විචිත්‍රවත් සමාරම්භක උත්සවයකින් ආරම්භ විය. බංග්ලාදේශයේ සංස්කෘතිකාංගවලින් සමන්විත වූ මේ අපූරු ක්‍රීඩා උළෙලේ සමාරම්භය අගමැතිනී ෂීක් හසීනා මහත්මියගේ ප්‍රධානත්වයෙන් පැවැත්විණි.සහෝදරත්ව - මිත්‍රත්වය හා සහයෝගිතාව තේමාව කොටගත් දකුණු ආසියානු ක්‍රීඩා උළෙල පෙබරවාරි 9 වැනිදා දක්වා පැවැත්වේ. 11 වැනි වරටත් පැවැත්වෙන මේ ක්‍රීඩා උළෙලට රටවල් අටකින් ක්‍රීඩක ක්‍රීඩිකාවෝ 1800ක් සහභාගි වෙති. ක්‍රීඩා 23 ක් මෙවර ඇතුළත්වන අතර රන් පදක්කම් 156 ක් සඳහා තරග ඉසව් පැවැත්වේ.බංගබන්දු ක්‍රීඩාංගණයේ පැවැති ප්‍රධාන සමාරම්භක උත්සවයට අමතරව ක්‍රීඩා තරග පැවැත්වෙන චිතගොං, රාජෂාහි, ෂෙල්හෙට් හා කුල්නා යන ප්‍රදේශවලදී ද ඊයේ දිනයේ විශේෂ සංදර්ශන පැවැත්විණි.මිනිත්තු 133කට සීමා වූ වර්ණවත් සමාරම්භක උළෙල බංග්ලාදේශයේ සුපිරි පාපන්දු තරුවක් වූ කාසී සලාහුඩීන් දකුණු ආසියානු ක්‍රීඩා ගිනි සිළුව දැල්වීමෙන් අනතුරුව ආරම්භ විය. බංග්ලාදේශයේ ජාතික පක්ෂියා ලෙස නම්කර ඇති “මැක්ෆයි රොබින්” කුරුල්ලාගේ විශාල අනුරුව සහිත ක්‍රීඩා උළෙලේ නිල ලාංඡනය පෙරටුකරගත් ඔලිම්පික් ධජ හා කළාපයේ රටවල් අටේ ධජ සමග ආචාර පෙළපාලියේ ක්‍රීඩක ක්‍රීඩිකාවෝ ගමන් ගත්හ. ශ්‍රී ලංකා පිල මලල ක්‍රීඩක චමින්ද විජේකෝන්ගේ නායකත්වයෙන් ආචාර පෙළපාලියේ ගමන් ගත්තේය. ඇෆ්ගනිස්තානය, බංග්ලාදේශය, භූතානය, ඉන්දියාව, මාලදිවයින හා පාකිස්තානය නියෝජනය කරමින් ක්‍රීඩක ක්‍රීඩිකාවෝ සමග නිලධාරීහුද එක්ව සිටියහ.අනතුරුව බංග්ලාදේශයේ ප්‍රමුඛතම සුපිරි ගායිකා රුනා ලයිලා ක්‍රීඩා උළෙලේ තේමා ගීතය ගායනා කළාය. බංගබන්ධු ජාතික ක්‍රීඩා පිටිය වර්ණවත් කරමින් 7500ක් දෙනා සහභාගි වූ සංදර්ශනය කාගේත් සිත්ගන්නා සුළු විය. පාසල් සිසු සිසුවියන්, යුද හමුදාව හා බංග්ලාදේශයේ අන්සාර් හා වී. ඩී. පී. හමුදා බල ඇණිවල සාමාජිකයෝ සමාරම්භක උළෙලට ගාම්භීරත්වයක් එක් කරමින් සංදර්ශන එක් කළහ. තූර්ය වාදන හා සුමියුරු සංගීත රාවයට අනුව ලේසර් ආලෝකය මැද ක්‍රීඩා පිටියේ පැවැති ජල ක්‍රීඩා සංදර්ශනය අලුත්ම අත්දැකීමක් විය.මෙතෙක් පැවැති බීජිං ඔලිම්පික් උළෙලට හා පොදුරාජ්‍ය මණ්ඩල හෝ ආසියානු ක්‍රීඩා උළෙලේ සමාරම්භක උත්සවවලට මෙය සමකළ නොහැකි වුවද, සදා මතකයේ රැඳෙන අයුරින් මේ අවස්ථාව සංවිධානය කිරීමට බංග්ලාදේශ ඔලිම්පික් කමිටුව විශාල වෙහෙසක් දරා තිබුණි. සමාරම්භක උළෙල ඇමතූ අගමැතිනී ෂීක් හසීනා මහත්මිය පැවැසුවේ කළාපයේ සහෝදරත්වය, මිත්‍රත්වය හා සහයෝගීතාව දකුණු ආසියානු ක්‍රීඩා උළෙලින් වර්ධනය වන බවයි. “රටවල් අටේ ක්‍රීඩක ක්‍රීඩිකාවන් ඇතුළු සියලු දෙනා ඉතා සතුටින් පිළිගන්නවා.මෙය ඓතිහාසික අවස්ථාවක්. සියලු දෙනාට ජයග්‍රහණය සඳහා සුභ පතනවා” යනුවෙන් ෂීක් හසීනා මහත්මිය පැවැසුවාය.බංග්ලාදේශයේ දී දකුණු ආසියානු ක්‍රීඩා උළෙල තෙවැනි වතාවට පැවැත්වෙන අතර මෙයට පෙර 1985 දී හා 1993 දී ඩකා නුවර දී මේ ක්‍රීඩා උළෙල පැවැත්විණි. ක්‍රීඩා උළෙල පැවැත්වෙන බංගබන්ධු ජාතික ක්‍රීඩාංගණය නවීකරණය කර ඇති අතර එය වසර 400ක් පමණ ඉතිහාසයක් ඇති පැරණිම ක්‍රීඩාංගණයක් වේ.ශ්‍රී ලංකාව හා ඉන්දියාව අතර ඊයේ පැවැති කාන්තා පාපන්දු තරගයෙන් ගෝල් 8 – 1ක ජයක් ඉන්දීය පිලට හිමි විය. කාන්තා පාපන්දු මුල්වරට දකුණු ආසියානු ක්‍රීඩා උළෙලට එක්වූයේ මෙවරය.ශ්‍රී ලංකාව වෙනුවෙන් එකම ගෝලය 74වෙනි මිනිත්තුවේදී වාර්තා කෙළේ පුෂ්පා ඒකනායකයි.බැඩ්මින්ටන්, පාපැදි, වොලිබෝල්, ජූඩෝ, බර ඉසිලීම, ඉලක්කයට වෙඩි තැබීම, හොකී ආදී තරග අද පැවැත්වේ.දකුණු ආසියානු ක්‍රීඩා උළෙලේ සමාරම්භක අවස්ථාව දැකබලා ගැනීමට නොහැකිව පන්දහසක පමණ පේ‍්‍රක්‍ෂක පිරිසක් බංගබන්දු ජාතික ක්‍රීඩාංගණය අවට රැස්ව සිටියහ. පැය ගණනක් ක්‍රීඩාංගණය අවට රැස්ව සිටි පේ‍්‍රක්‍ෂක පිරිස පාලනය කිරීමට පොලිසිය ක්‍රියා කළ අතර බැටන් පොලු ප්‍රහාරයක් ද එල්ල විය. අගමැතිනී ෂීක් හසීනා මහත්මිය ක්‍රීඩාංගණයේ ප්‍රධාන ප්‍රේක්‍ෂකාගාරයේ රැඳී සිටීම හේතුවෙන් ඩකා නුවර දැඩි ආරක්‍ෂක විධිවිධාන යොදා තිබුණි. සමාරම්භක උළෙල දැකබලා ගැනීමට නොහැකි වූ ප්‍රේක්‍ෂක පිරිස බලාපොරොත්තු සුන් වී සිටි අයුරු දක්නට ලැබුණි.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>30</day>
    </date>
    <link>http://www.dinamina.lk/2010/01/30/_art.asp?fn=s1001302</link>
    <topic>ඕස්ට්‍රේලියානු විවෘත ටෙනිස් අවසන් ගැටුම:</topic>
    <author>මෙල්බර්න් (ඒ. එෆ්. පී.)</author>
    <content>ඇන්ඩි මරේ ක්‍රොඒෂියාවේ අංක 14 ට ශ්‍රේණිගත ක්‍රීඩක මාටින් කිලික් පරදවමින් වසර 33 කට පසුව ඕස්ට්‍රේලියානු විවෘත ටෙනිස් අවසාන මහා තරගයට පිවිසි පළමු බ්‍රිතාන්‍ය ජාතිරයා බවට පත් විය.අංක 5 ට ශ්‍රේණිගතව සිටින ස්කොට් ජාතික මරේ පැය තුනක් මිනිත්තු දෙකක කාලයකදී ලකුණු 3 – 6, 6 – 4, 6 – 4, 6 – 2 කින් කිලික් පරාජය කළේය.මරේ මීලගට ස්විස්සර්ලන්තයේ අංක 1 ක්‍රීඩක රොජර් ෆෙඩරේ හෝ ප්‍රංශයේ අංක 10 ට ශ්‍රේණිගතව සිටි ක්‍රීඩක ජෝ විල්ෆ‍්‍රයිඩ් සොංගා සමග හෙට අවසාන මහා තරගයට මුහුණ දෙනු ඇත.තෙවතාවක්ම ඕස්ට්‍රේලියානු සූරයා වූ ෆෙඩරර් 2008 වසරේ අවසන් තරගයට පිවිසි සොත්ගා සමග ඊයේ අවසන් පූර්ව වටයෙට තරග වැදීමට නියමිතව සිටියේය.‘අවසාන තරගයට පිවිසීමට ලැබීම මට ඉතාමත් වැදගත් වෙයි. හේතුව පසුගිය වසරෙත් පසුව ග්‍රෑන්ඩ් ස්ලෑම් තරගවලදී මට පරාජයන් කිහිපයක්ම අත්වූ නිසායි, අවසාන තරගය ජය ගැනීමට මම සෑම උත්සාහයක්ම දරනවා’ යැයි මරේ පවසා සිටියේය.ඕස්ට්‍රේලියානු විවෘත ටෙනිස් සූරතාවලියේ පිරිමි අවසාන තරගයට පිවිසි අවසන් බ්‍රිතාන්‍ය ජාතිරයා වූයේ ජෝන් ලොයිඩ් ය. ඒ 1977 වසරේදීය.මෙල්බර්න්හිදී ඕස්ට්‍රේලියානු විවෘත පිරිමි සූරයා බවට අවසාන වතාවට පත් වූ බ්‍රිතාන්‍ය ජාතිරයා වූයේ ෆෙළුඩ් පෙරී ය.ඒ 19934 වසරේදීය. පෙරී 1936 වසරේදී අමෙරිකානු විවෘත ටෙනිස් සූරතාව දිනා ගැනීමෙන්පසුව ප්‍රථම බ්‍රිතාන්‍ය ජාතික පිරිමි ග්‍රෑන්ඩ් ස්ලෑම් සූරයා බවට පත් වීමට මරේ උත්සාහ කරමින් සිටි.ග්‍රෑන්ඩ් ස්ලෑම් කිරුළ අවසන් වතාවට දිනා ගත් බ්‍රිතාන්‍ය කාන්තාව වූයේ වර්ජිනියා වෙඩ් ය. ඒ 1977 වසරේ විම්බ්ල්ඩන්හිදීය. 2008 වසරේ අමෙරිකානු විවෘත ටෙනිස් අවසාන තරගයේ ෆෙඩරේට පරාජය වීමෙන් පසුව හෙට පැවැත්වෙන තරගය මරේ ගේ දෙවැනි ග්‍රෑන්ඩ් ස්ලෑම් අවසාන තරගය වෙයි.‘මා සමග වැඩ කරන අය වෙනුවෙනුත් මගේ මව්පියන් වෙනුවෙනුත් මා හැදෙන වැඩෙන යුගයේ මට උදව් කළ අය වෙනුවෙනුත් බ්‍රිතාන්‍ය ටෙනිස් ක්ෂේ්ත්‍රය හා සමස්ත බ්‍රිතාන්‍ය ක්‍රීඩාව වෙනුවෙනුත් මට ඒ සූරතාව දිනා ගැනීම අවශ්‍යයි’ ඇන්ඩි මරේ අවධාරණය කරයි.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>30</day>
    </date>
    <link>http://www.dinamina.lk/2010/01/30/_art.asp?fn=s1001303</link>
    <topic>පාසල් රගර් සභාපති පුටුව තෙවැනි වරටත් පුණ්‍යදාසට</topic>
    <author>ජගත් පේ‍්‍රමචන්ද්‍ර</author>
    <content>ශ්‍රී ලංකා පාසල් රගර් සංගමයේ 2010/11 වසරේ නව සභාපති ලෙස නැවත වරක් කොළඹ ඉසිපතන විද්‍යාලයේ විදුහල්පති කේ. ඒ. ඩී. පුණ්‍යදාස මහතා නිතරගයෙන් තේරී පත් විය. පුන්‍යදාස මහතා සභාපති තනතුරට පත්වූයේ තෙවැනි වරටය. මේ නිලවරණය පසුගියදා කොළඹ ඉසිපතන විද්‍යාලයේ දී පැවැත්විණි.මෙවර නිලවරණයේ දී ලේකම් තනතුර සඳහා හිටපු ලේකම් කොළඹ ආනන්ද විද්‍යාලයේ කුමාර රොද්‍රිගෝ මහතා සහ බණ්ඩාරවෙල සාන්ත තෝමස් විද්‍යාලයේ ඩෙන්සිල් ඩාලිං මහතා ඉදිරිපත්ව සිටි අතර ඔවුන් අතර පැවැති ඡන්ද විමසීමේ දී ඩෙන්සිල් ඩාලිං මහතා වැඩි ඡන්ද දෙකකින් ජයග්‍රහණය කෙළේය. ඩාලිං මහතා සංගමයේ ලේකම් තනතුරට පත්වූයේ ප්‍රථම වරටය.මීට අමතරව භාණ්ඩාගාරික තනතුරට මහනුවර සාන්ත සිල්වෙස්තර විද්‍යාලයේ අයි. එස්. වෑත්තෑව මහතා ද උප ලේකම් තනතුරට මොරටුව වේල්ස් කුමාර විද්‍යාලයේ සුසන්ත මෙන්ඩිස් මහතා ද සහ උප සභාපති තනතුරු සඳහා එස්. එම්. කීර්තිරත්න (මහනුවර – ධර්මරාජ), ඩී. කේ. අතූර් (කොළඹ - සහිරා), පී. කේ. ආරියවංශ (රත්ගම - දේවපතිරාජ), සරත්චන්ද්‍ර ද සිල්වා (පානදුර – රාජකීය), සරත් රණවීර (ගාල්ල - සාන්ත ඇලෝසියස්) යන මහත්වරුන් ද තේරී පත්වූහ.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>30</day>
    </date>
    <link>http://www.dinamina.lk/2010/01/30/_art.asp?fn=s1001304</link>
    <topic>සැහැල්ලු පන්දු විස්සයි / 20 තරග මාලාව මෙවර මැතිවරණ කොට්ඨාස මට්ටමින්</topic>
    <author/>
    <content>සැහැල්ලු පන්දු විස්සයි / 20 ක්‍රිකට් තරග මාලාව මෙවර මැතිවරණ කොට්ඨාශ මට්ටමින් පවත්වනු ලබයි. එක් මැතිවරණ කොට්ඨාශයට ක්‍රිකට් කණ්ඩායම් 20 බැගින් තරග කරන අතර මැතිවරණ කොට්ඨාශ සූරයන් සහ අනු සූරයන් දිස්ත්‍රික්ක තරගාවලියට සුදුසුකම් ලබා ඇත. දිස්ත්‍රික් සූරයන් සහ අනුසූරයන් පළාත් හා සමස්ත ලංකා මට්ටමින් තරග වදිනු ඇත.ශ්‍රී ලංකා සැහැල්ලු පන්දු ක්‍රිකට් සම්මේලන පූර්ණ අධීක්ෂණය යටතේ දිස්ත්‍රික් සංගම් වල මෙහෙයවීම මත මේ තරග මාලාව පවත්වනු ලබයි. පසුගිය වසරේදී ඩයලොග් ටෙලිකොම් ඕවර් 30 ජාතික සූරතා ක්‍රිකට් තරගාවලිය පැවැත්වූ අතර 2009 – 2010 තරග මාලාව විස්සයි / 20 තරග මාලාවක් වශයෙන් මෙවර පැවැත්වීමට තීරණය වී තිබේ. විශේෂයෙන් ගම් මට්ටමින් නැගී එන ක්‍රිකට් ක්‍රීඩකයින්ට ජාතික මට්ටමේ තරග මාලාවට පැමණීමට අවස්ථාව ලබා දීම සඳහා මැතිවරණ කොට්ඨාශ මට්ටමින් මේ තරගාවලිය පැවැත්වීමට අදහස් කළ බව ශ්‍රී ලංකා සැහැල්ලු පන්දු ක්‍රිකට් සම්මේලනයේ ලේකම් ඩබ්ලිව්. ඩී. එල්. මහිලාල් මහතා පවසයි.ක්‍රීඩා අමාත්‍ය ගාමිණි ලොකුගේ මහතා සහ ශ්‍රී ලංකා සොෆ්ට් බෝල් ක්‍රිකට් සම්මේලනයේ සභාපති හා නිපුණතා සංවර්ධන අමාත්‍ය දයාශ්‍රිත තිසේරා මහතා සමග විධායක සභාව පැවැත්වූ විශේෂ සාකච්ඡාවෙන් පසුව ගම්බද ක්‍රිකට් ක්‍රීඩා සමාජයේ වැඩි වශයෙන් තරග කිරීමේ අවස්ථාවන් මුල් කර දීම මත ග්‍රාමීය මට්ටමින් ක්‍රීඩකයන් ජාතික මට්ටමට ගෙන ඒම සඳහා දිස්ත්‍රික්ක 25 ක් ආවරණය පරිදි මේ තරග මාලාව මැතිවරණ කොට්ඨාශ මට්ටමින් කඩිනමින් පවත්වා නම් කරන බවට ක්‍රිකට් විධායක රනදේව කුමාරනායක මහතා ප්‍රකාශ කර සිටියි.තරග මාලාවන් සඳහා අයදුම්පත් භාරගන්නා අවසාන දිනය අදයි (30) සියලු විස්තර ඩබ්. ඩී. මහිලාල්, ප්‍රධාන ලේකම්, ශ්‍රී ලංකා සැහැල්ලු පන්දු ක්‍රිකට් සම්මේලනය, ජනමාධ්‍ය හා තොරතුරු අමාත්‍යාංශය, අංක 163, කිරුල පාර, නාරාහේන්පිට, කොළඹ – 05 හා දුරකථන අංක 077 – 3662555 හෝ ක්‍රිකට් විධායක ආර්. කුමාරනායක මහතා 071 – 3200151 ඇමතීමෙන් ලබා ගත හැකිය.සමස්ත ලංකා තරග මාලා සූරයන්ට කුසලානයක් සමග මුදලින් රු. 150000 /- ක්ද අනුසූරයන්ට කුසලානය සමග රු. 100000 /- ක් ද තරගාවලියේ සූරයාට රු. 30000 /- ක්ද හොඳම පිතිකරුට රු. 15000 /- ක්ද හොඳම පන්දු යවන්නාට රු. 15000 /- ක්ද සමගින් රන් පදක්කම් සහ රදී පදක්කම් ඇතුළුව වටිනා සහතික පත් හා ත්‍යාග ලබාදීමට ජාතික සොෆ්ට් බෝල් ක්‍රිකට් සම්මේලනය කටයුතු සංවිධානය කර ඇත. මේ තරගමාලාව සඳහා රාජ්‍ය, පෞද්ගලික බැංකුª හා රක්ෂණ සමාගම් හා ක්‍රීඩා සමාජ සංවිධාන, රාජ්‍ය නොවන සංවිධාන, ආරක්ෂක සේවා ඇතුළු ඕනෑම ක්‍රීඩා සමාජයකට අයදුම්කළ හැකි බව සංවිධායකයෝ දන්වා සිටිති.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>30</day>
    </date>
    <link>http://www.dinamina.lk/2010/01/30/_art.asp?fn=f1001301</link>
    <topic>ෆොන්සේකාගේ වගේම රනිල්ගෙයි සෝමවංශගෙයි පස්ස බිම ඇනුණා</topic>
    <author>සාකච්ඡා කෙළේ ඩබ්ලිව්.කේ. ප්‍රසාද් මංජු</author>
    <content>උතුරු නැඟෙනහිර ඇතුළුව මුළු රටපුරා ඡන්ද මධ්‍යස්ථානවල දී ජාතික මැතිවරණයක් පැවැත්වීමට හැකිවුණේ වසර ගණනාවකට පසුවීම ඉතා ම සුවිශේෂී කරුණක්. මීට පෙර තිබූ මැතිවරණයේ දී උතුරු නැඟෙනහිර ජනතාව ගේ නිදහස් ඡන්දයට කොටි සංවිධානයේ විවිධාකාර බලපෑම් එල්ලවුණා. ශ්‍රී ලංකාවේ සියලු ම ඡන්ද දායකයන් වසර ගණනාවකට පසුව නිදහස් ඡන්දය ලබාදුන් ජාතික මැතිවරණය මෙය වීම තවත් සුවිශේෂී කරුණක්. ඒ වගේ ම මහින්ද රාජපක්ෂ ජනාධිපතිතුමා ගේ මේ ජයග්‍රහණය මේ ආකාරයෙන් සිදුවෙන බව අපි මුල ඉඳල ම කිව්වා.2005 වසරේ දී මහින්ද රාජපක්ෂ මහතා ජනාධිපතිධූරයට පත්වන විට මේ රටේ පැවති වාතාවරණය ගැන අමුතුවෙන් ජනතාවට මතක් කරදිය යුතු නැහැ. කොටි ත්‍රස්තවාදයේ දැඩි බලපෑම් හමුවේ මුළු රටේ ම මහජනතාව දැඩි පීඩාවන්ට ලක්වෙලා හිටියේ. එදා ජනාධිපතිවරණයේ ජනාධිපතිතුමා දුන්නු පැහැදිලි පොරොන්දුවක් වූයේ රට ත්‍රස්තවාදයෙන් මුදාගෙන ජනතාවට ගෞරවනීය සාමයක් ලබා දෙනවා කියන කරුණ යි. වසර 4 ක් ඇතුළත එම පොරොන්දුව ජනාධිපති මහින්ද රාජපක්ෂ මැතිතුමා ඉටුකළා.රට ත්‍රස්තවාදයෙන් මුළුමනින් ම මුදාගැනීමෙන් අනතුරුව යි මේ ජනාධිපතිවරණය පැවැත්වුණේ. ඒ වගේ ම 2005 දී මහින්ද චින්තන ප්‍රතිපත්ති ප්‍රකාශය මහජනතාව අනුමත කළා. ඒ වගේ ම එහි පොරොන්දු රැසක් ඉටුකළා. එම ප්‍රතිපත්ති තවදුරටත් ඉදිරියට ගෙනයමින් රට විශාල සංවර්ධන ඉලක්කවලට ගමන් කිරීම තව තවත් පුළුල් කිරීම සඳහා ‘මහින්ද චින්තන ඉදිරි දැක්ම’ මහජනතාවට ඉදිරිපත් කළා.කවුරු විපක්ෂයෙන් ඉදිරිපත් වුණත් මහින්ද රාජපක්ෂ ජනාධිපතිතුමා මේ ජයග්‍රහණය ලබනවා. එහි කිසිම සැකයක් නැහැ. නමුත් සරත් ෆොන්සේකා මහතාට වඩා සාර්ථක අපේක්ෂකයෙකු වෙන්න තිබුණා. විපක්ෂ නායක රනිල් වික්‍රමසිංහ මහත්තයට. නමුත් රනිල් වික්‍රමසිංහ අපේක්ෂකයෙකු ලෙස ඉදිරිපත්වුණා නම් එක්සත් ජාතික පක්ෂය තුළත් ඔහුට එරෙහිව යම් යම් බලවේග ක්‍රියාත්මක වීමට ඉඩ තිබුණා.ඒ වගේ ම රට ත්‍රස්තවාදයෙන් මුදාගැනීම සඳහා මහින්ද රාජපක්ෂ ජනාධිපතිතුමා ගෙන ගිය වැඩපිළිවෙළට රනිල් වික්‍රමසිංහ මහත්තයා කිසිම දායකත්වයක් ලබාදුන්නේ නැහැ. ඒ වගේ ම ඔහු සිදුකළේ දේශීයව හා ජාත්‍යන්තරව ත්‍රස්තවාදය විනාශ කිරීමට එරෙහිව යම් මතයක් ගොඩනැගීමට යි. ප්‍රභාකරන් සමඟ රනිල් වික්‍රමසිංහ මහතා සටන් විරාමයක් අස්සන් කළ බවත් මහජනතාවට තව ම හොඳින් මතකයි. මේ කරුණු කාරණා සමග රනිල් වික්‍රමසිංහ මහතා ඉදිරිපත් වුණත් ඔහුටත් මහජනතාවගේ එතරම් කැමැත්තක් හිමිනොවන්න ඉඩ තිබුණා.සරත් ෆොන්සේකා මහතා ජනාධිපතිධූර අපේක්ෂක ලෙස ඉදිරිපත් කිරීමට වැඩි වුවමනාවක් තිබුණේ ජනතා විමුක්ති පෙරමුණට යි. ඒ වගේ ම මැතිවරණ ව්‍යාපාරය ඉදිරියට ගෙනයාම සඳහා වැඩි වැඩ කොටසක් සිදුකළේත් ජනතා විමුක්ති පෙරමුණ යි.ෆොන්සේකා මහතා ඉදිරිපත් කිරීමට ජනතා විමුක්ති පෙරමුණ ක්‍රියා කළේ දේශපාලනමය වශයෙන් ජනතා විමුක්ති පෙරමුණ වැටී තිබුණු තත්ත්වයෙන් ගොඩ ඒම සඳහා යි. සරත් ෆොන්සේකා මහතා ඉදිරිපත් කළා ම ත්‍රස්තවාදය අවසන් කිරීමේ වැඩසටහන අනුමත කළ මහජනතාව ගේ ඡන්දය බෙදලා ඉන් විශාල කොටසක් සරත් ෆොන්සේකා මහතාට ලබාගන්න පුළුවන් වෙයි කියලා ජනතා විමුක්ති පෙරමුණ කල්පනා කළා.රනිල් වික්‍රමසිංහ මහතාට එම ඡන්ද ලබාගැනීමට නොහැකි නිස යි සරත් ෆොන්සේකා මහතා ඉදිරිපත් කළේ. ඒ එක්ක ම ෆොන්සේකා මහතා දිනවීම සඳහා අනෙක් පැත්තෙන් මනෝ ගණේෂන්, රවුෆ් හකීම් යන මහත්වරුන් සමඟ දෙමළ ජාතික සන්ධානයත් එක්කර ගත්තා. රවුෆ් හකීම්, මනෝ ගණේෂන්, ආර්.සම්බන්ධන් වැනි දේශපාලනඥයන් ත්‍රස්තවාදය පරාජය කිරීමේ වැඩසටහනට දායක වූවන් නොවේ. එම නිසා ත්‍රස්තවාදය පරාජය කිරීම අනුමත කළ ජනතාව හකීම්ලා මනෝ ගණේෂන්ලා හා සම්බන්ධන්ලා ගේ මේ එකතුවට කැමති වුණේ නැහැ.සරත් ෆොන්සේකා මහතා මඟින් දකුණේ ඡන්ද බෙදන අතරේ හකීම්ලා , සම්බන්ධන්ලා, මනෝ ගණේෂන්ලා හරහා උතුරේ ඡන්ද ලබාගන්නත් විපක්ෂය උත්සාහ කළා. මේ කරුණු දෙක එකවර කරන්න බැරිබව විපක්ෂය දැනගෙන හිටියේ නැහැ. මහජනතාව බුද්ධිමත්. බහුතර ජනතාව මේ දෙපැත්තෙම ඉන්නේ නැහැ. තෝරාගනු ලබන්නේ මේ දෙපැත්තෙන් එක් පැත්තක් පමණයි.ද්‍රවිඩ ජාතික සන්ධානය එක්කරගැනීම තුළින් විපක්ෂයේ ඡන්ද ව්‍යාපාරයට විශාල අවාසියක් සිදුවුණා. සරත් ෆොන්සේකා මහතාට සහාය ලබාදුන්නු දේශපාලන නායකයන්ගෙන් බහුතරයක් කොටි ත්‍රස්තවාදය පරාජය කිරීමට එරෙහි වූවන්.මේ ඇතැම් දේශපාලනඥයන් තවමත් බෙදුම්වාදය පෝෂණය කිරීමට එක්ව සිටින අතර තවත් සමහරක් විදේශීය බෙදුම්වාදී බලවේග සමඟ දැඩි සබඳකම් පවත්වනු ලබනවා. අවසන් මොහොතේ දී ටැමිල්නෙට් වෙබ් අඩවියත් කිව්වේ සරත් ෆොන්සේකා මහතාට ඡන්දය ලබාදෙන්න කියලයි.වෙනස්කම් රැසක් තිබෙනවා. එමගිනුත් පැහැදිලිව ම පෙන්නුම් කළ දෙයක් වන්නේ ප්‍රධාන අපේක්ෂකයන් දෙදෙනා ගේ විශ්වාසනීයත්වය යි. වසර 40ක පළපුරුද්දක් තිබෙන දේශපාලනඥයෙක් වශයෙන් මහින්ද රාජපක්ෂ මහතා බොහෝ දෙනෙකු හඳුනනවා. ශ්‍රී ලංකාවේ ලාබාලතම මන්ත්‍රීවරයා වශයෙන් පාර්ලිමේන්තුවට තේරී පත්වෙලා කෙටි කාලයක් තුළ මහජනතාව වෙනුවෙන් විශාල වැඩකොටසක් ඉටුකළා.කොටින්ම මහජනතාව වෙනුවෙන් හිරගෙට පවා යන්න සිදුවුණා. කැබිනට් අමාත්‍යවරයෙකු, විපක්ෂ නායකවරයෙකු ලෙස, අග්‍රාමාත්‍යවරයෙකු ලෙස අති විශාල වැඩකොටසක් කිරීමෙන් අනතුරුව යි, මේ රටේ ජනාධිපතිධූරයට පත්වුණේ. ඒ වගේම බැලූ බැල්මට මහින්ද රාජපක්ෂ මහතා ඕනෑම කෙනෙකුට ඉතා ප්‍රියමනාප පුද්ගලයෙක්. සමාජයේ පහළ මට්ටමේ සිට ඉහළ ම මට්ටම දක්වා සෑම ක්ෂේත්‍රයක් සමඟ ම මහින්ද රාජපක්ෂ මහතා සම්බන්ධකම් ඇතිකරගෙන තිබුණා.මේ සියලු කරුණු ජනාධිපතිවරණයක දී බලපානවා. අලෙවිකරණයේ දී හොඳට ම අලෙවි කරන්න පුළුවන් භාණ්ඩයට තමයි හොඳඉල්ලුමක් පවතින්නේ. මහින්ද රාජපක්ෂ කියන චරිතය සෑම ක්ෂේත්‍රයක ම අවධානය දිනාගත හැකිවන සේ අලෙවි කළ හැකි චරිතයක්. මහින්ද රාජපක්ෂ මැතිතුමා එය ගොඩනඟා ගත්තේ අද ඊයේ නොවේ. වසර 40ක දේශපාලනය තුළිනුයි මහින්ද රාජපක්ෂ මහතා මේ තත්ත්වය ගොඩනගා ගත්තේ. නමුත් සරත් ෆොන්සේකා මහතා ගේ චරිතය එසේ අලෙවි කරන්න බැරිවුණා.ඒකට ප්‍රධානතම හේතුව විශ්වාසනීයත්වය සම්බන්ධයෙන් තිබුණු ගැටලුවක්. සරත් ෆොන්සේකා මහතා එකිනෙකට පරස්පර විරෝධී කතා රැසක් කිව්වා. මේ තත්ත්වයට මහජනතාව කැමති නැහැ. පළමු පුවත්පත් සාකච්ඡාව තුළින් සරත් ෆොන්සේකා මහතා ගේ විශ්වාසනීයත්වය සම්බන්ධයෙන් ගැටළු පැන නැගුණා. එක්සත් ජාතික පක්ෂයේ ආර්ථිකය වඩා හොඳයි කියලා ප්‍රකාශ කරපු ෆොන්සේකා මහතා පසුවට කියන්න ගත්තා ආර්ථික විශේෂඥයන් අවශ්‍ය වෙන්නේ නැහැ, ඔවුන් රට පටවන්න ඕන කියලා.ඒ ප්‍රකාශය මේ රටේ බුද්ධිමතුන්ට කරන ලද නිගාවක්. ඒ වගේ ම සරත් ෆොන්සේකා මහතා ගේ ඇතැම් ප්‍රකාශවලට යොදාගත් වචන ඉතා බරපතළ යි. “කලවැද්දා, පාහරයා, කටුගොඩවල් දෙනවයි කිව්වා ලෙවකන්න” වැනි වචන ජනාධිපතිධූර අපේක්ෂකයෙකුට කෙතරම් ගැලපෙනවාද කියලා කල්පනා කරන්න ඕන.මහින්ද රාජපක්ෂ ජනාධිපතිතුමා, ආරක්ෂක ලේකම් ගෝඨාභය රාජපක්ෂ යන මහත්වරුන් සම්බන්ධයෙනුත් එකිනෙකට පරස්පර කතා රැසක් ම සරත් ෆොන්සේකා මහතා ප්‍රකාශ කළා. එක්සත් ජාතික පක්ෂය හා ජනතා විමුක්ති පෙරමුණ අතර ප්‍රතිපත්ති අහසට පොළව වගේ ගැලපෙන්නේ නැහැ. මේ කරුණු කාරනා නිසා සරත් ෆොන්සේකා මහතා ගේ් විශ්වාසනීයත්වය කෙරෙහි මහජනතාවට බරපතළ ආකාරයෙන් ගැටළු ඇතිවෙන්න පටන් ගත්තා.එක්සත් ජාතික පක්ෂය හා ජනතා විමුක්ති පෙරමුණ එකිනෙකට කිසි සේත්ම නොගැලපෙන දේශපාලන පක්ෂ 2 ක් හුදු වෛරී දේශපාලනයෙන් ජනාධිපතිතුමා පරාජය කිරීමට පමණක් ක්‍රියාකරමින් තිබෙන තත්ත්වයක් මේ රටේ මහජනතාව දැක්කා. එම අති බහුතර මහජනතාව ඒක දැනගත්තු නිසා පටු දේශපාලන අරමුණු වෙනුවෙන් මහින්ද රාජපක්ෂ ජනාධිපතිතුමා පරාජය කිරීමට ඉඩ දුන්නේ නැහැ. එම නිසා සරත් ෆොන්සේකා මහතා ගේ ‘විශ්වාසනීය වෙනස’ ප්‍රතිපත්ති ප්‍රකාශය මහජනතාව විශ්වාස නොකරන හුදු ලියවිල්ලක් බවට පත්වුණා.ඒ වගේම සරත් ෆොන්සේකා මහතා දේශපාලනයට ආධුනික නිසා මේ රටේ දේශපාලන යාන්ත්‍රණය ගැන ඔහු දැනගෙන හිටියේ නැහැ. දේශපාලන නායකත්වයේ සිට ග්‍රාමීය ප්‍රාදේශික දක්වා දේශපාලනය ගමන් කරන යාන්ත්‍රණය ඊට සම්බන්ධ සාමාජිකයන් හා දේශපාලන නායකත්වයේ සම්බන්ධතා ගැනත් ෆොන්සේකා මහතා දැනගෙන හිටියේ නැහැ.ඒ වගේම එක්සත් ජාතික පක්ෂය හා ජනතා විමුක්ති පෙරමුණ ඒ ගැන අවධානය යොමු නොකිරීම ද විශාල අඩුපාඩුවක්. නමුත් මහින්ද රාජපක්ෂ ජනාධිපතිතුමා හා එක්සත් ජනතා නිදහස් සන්ධානය නියෝජනය කරනු ලබන සියලු ම දේශපාලන පක්ෂ අතර විශාල සම්බන්ධයක් තිබෙනවා. ඒකයි පළපුරුදු දේශපාලන නායකත්වයට ජනතාව තුළ විශාල කැමැත්තක් තිබෙන්නේ.ඒ ප්‍රකාශයෙන් ම ෆොන්සේකා මහතා ගේ දේශපාලන වශයෙන් තිබෙන නොදැනුවත්කම පෙන්නුම් කෙරෙනවා. ඡන්ද විමසීම අවසන් වූ පසුව රනිල් වික්‍රමසිංහ මහතා ප්‍රකාශ කළේ මේ මැතිවරණය නිදහස්ව, හා සාමකාමීව පැවැත්වුණා කියලයි. ජනාධිපති අපේක්ෂකයෙකු ලෙස තරග කරපු කෙනෙක් හැටියට, හිටපු අග්‍රාමාත්‍යවරයෙකු හැටියට, වසර ගණනාවක් විපක්ෂ නායකවරයෙකු ලෙස කටයුතු කළ කෙනෙක් ලෙස රනිල් වික්‍රමසිංහ මහතා එවැනි ප්‍රකාශයක් කළේ ඔහුට හොඳ දේශපාලන අත්දැකීම් හා පළපුරුද්දක් තිබෙන නිසයි.ඒ වෙලාවේ කිසිම දෙයක් නොකියපු සරත් ෆොන්සේකා මහතා දැන් කියන්න පටන් අරගෙන මේ ප්‍රතිඵලය විකෘතියක්ය, ඡන්ද දූෂණයක් සිදුවුණා කියලා. ඔහු මේ ප්‍රතිඵල පිළිගන්නේ නැහැ කියන එකගැන එක් අතකට පුදුම වෙන්න දෙයක් නැහැ. ඒකට හේතුව සරත් ෆොන්සේකා මහතා දේශපාලඥයෙකු නොවෙයි. තමන්ගේ රැස්වීම්වලට සෙනඟ ආපු විදියට මේ ප්‍රතිඵල පිළිගන්න බැහැ කියලා ෆොන්සේකා මහත්තයා කියන්නේ. සෙනඟ ආපු විදියට ඡන්ද දිනන්න පුළුවන් කියලා කියන්නේ දේශපාලනය ගැන කිසිම දෙයක් නොදන්න කෙනෙක්.ලක්ෂ 18ක ඡන්ද පරතරයක්, 17%ක ඡන්ද පරතරයක් වෙනස් කරන්නේ කොහොමද? මෙතරම් ප්‍රමාණයක් හොර ඡන්ද දමන්නේ කොහොමද ? එවැනි ඡන්ද කොල්ලයක් සිදු නොවූ බව දෙස් විදෙස් මැතිවරණ නිරීක්ෂකයන් කියනවා, රනිල් වික්‍රමසිංහ මහත්තයා කියනවා. ඉතිං තව මොන කතාද ? ඒ වගේ ම තවත් වැදගත් දෙයක් තියෙනවා. ජනාධිපතිවරණ පනත අනුව පරාජිත අපේක්ෂකයෙකුට එරෙහි වුවද නඩු පවරන්න පුළුවන්.සරත් ෆොන්සේකා මහතා ජනාධිපතිධූර අපේක්ෂකයෙකු ලෙස මැතිවරණය අවසන්වීමට පෙර එක්තරා පෞද්ගලික රූපවාහිනී නාලිකාවකට ඇවිල්ලා විශේෂ ප්‍රකාශයක් කළා.තමන්ට ඡන්ද නොමැති බවත් එය නොතකා ඡන්දය ප්‍රකාශ කරන ලෙසටත් ෆොන්සේකා මහතා මහජනතාවගෙන් ඉල්ලීමක් කළා. මේක ඉතා බරපතළ මැතිවරණ නීති උල්ලංඝනය කිරීමක්. ඡන්ද නාමලේඛනයේ නම නොතිබුණාට අපේක්ෂකයෙකු වෙන්න පුළුවන්. නමුත් තමන්ට ඡන්දය නොමැති බව දැනගෙනම තමන්ට ඡන්දය ලබාදෙන ලෙස ඡන්ද විමසීම සිදුකෙරෙන අතරතුර ප්‍රසිද්ධියේ ප්‍රකාශ කිරීම බරපතළ නීති විරෝධී ක්‍රියාවක්. කිසිම ජනාධිපති අපේක්ෂකයෙකු මීට පෙර මේ ආකාරයෙන් ක්‍රියාකරලා නැහැ. ෆොන්සේකා මහතාට ජනතාව රවටවන්න බැහැ. ඔහු ලක්ෂ 40ක ජනතාව රවට්ටලා.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>30</day>
    </date>
    <link>http://www.dinamina.lk/2010/01/30/_art.asp?fn=f1001302</link>
    <topic/>
    <author>මානෙල් පුෂ්ප කුමාරි</author>
    <content>කෙසෙල් ශශ්‍රී ලංකාවේ ජනතාව අතර ඉතාමත් ජනපි‍්‍රය පලතුරකි. එය ඕනෑම වයස් කාණ්ඩයක පුද්ගලයෙකුට ආහාරයට සුදුසුය. නමුත් අද වෙළෙඳපොළේ මෙම පලතුරු මිල අධිකව පවතියි.මේ වන විට වගාවට සුදුසු කෙසෙල් ප්‍රභේද රාශියක් කෘෂිකර්ම දෙපාර්තමේන්තුව හඳුන්වා දී ඇත. මෙම වර්ගවල වර්ධන විලාශය අනුව උස වර්ග, මධ්‍යම උස හා මිටි වර්ග ඇත. ගෙවතු වගාවේදී විශේෂයෙන් නාගරික කෘෂිකර්මාන්තයේ දී සීමිත ඉඩ කඩක් තුළ නඩත්තු කටයුතු පහසුවෙන් කර ගැනීමට ඇති හැකියාව නිසා මිටි කෙසෙල් වර්ග ජනපි‍්‍රය විය. නාගරික කෘෂිකර්මයේ දී බිං කෙසෙල්, මිටි ඇම්බුන් වර්ග ජනපි‍්‍රය වී ඇත. මෙම වර්ග අඩු පරතරයන් යටතේ වගා කළ හැකි අතර, අඩි 4 ක් අඩි 5 ක් පමණ වන අඩු උස නිසා නඩත්තු කටයුතු පහසු වී ඇත. තවද මෙම වර්ගවල ඉක්මනින් ඵලදාව ලබාගැනීමට හැකි වීම විශේෂ වාසියකි.මෙවැනි මිටි වර්ගවල පැළයක සාමාන්‍ය වෙළෙඳපොළේ මිල රුපියල් 125 ක් වන අතර හෝමාගම පැළෑටි වෛරස් හඳුනාගැනීමේ ආයතනයේ පර්යේෂණ පදනම මත රුපියල් 25 ක සහන මිලකට ඉතා කුඩා ප්‍රමාණවලින් ගෙවතු වගාව සඳහා ලබා ගත හැක.වසර පුරා පැතුරුණු වර්ෂාව සහිත මුහුදු මට්ටමේ සිට මීටර් 1500 දක්වා උස් වූ ප්‍රදේශවල සාර්ථකව වගා කළ හැකිය. මීටර් 1 1/2 ක් පමණ ගැඹුරු හොඳ ජලවහනයක් සහිත පස මේ සඳහා යෝග්‍යයි. වියළි කළාපයේ වගා කටයුතුවලදී ජලසම්පාදනය කිරීමට සිදුවෙයි.ගෙවතු වගාවේදී ආලෝකය ලැබෙන ස්ථානයක අඩි 2 ය 2 ය 2 දිග පළල ගැඹුරු වන වළක් සකසා මතුපිට පස් කිලෝග්‍රෑම් 10 ක් හා කාබනික පොහොර කිලෝග්‍රෑම් 15 ක් කලවම් කර වළ පුරවා ගත යුතුයි. තෙත් කලාපයේ දී මේ සඳහා ඩොලමයිට් ග්‍රෑම් 500 ක් එක්කර ගනියි.පැළ ප්‍රතිකාර කිරීම මගින් නිරෝගී වගාවක් ලබාගත හැකිය. මේ සඳහා සිටුවීමට ගන්නා මොරෙයියන්ගේ මුල් හා දිරා ගිය අල කොටස් ඉවත් කර අල කොටස පැය 48 ක් ජලයේ ගිල්වා තැබීමට හෝ අමු ගොම, අළු, කාබෆියුරාන් මිශ්‍ර කර ගත් උකු ද්‍රාවණයේ ගිල්වා විනාඩි 5 කින් පමණ ආපසු ගෙන දින කීපයකට පසු සිටවා ගත හැක.පැළ සිටුවීමේදී කපා පුරවා ඇති වළෙහි අල කොටස පමණක් යටවන සේ පස් ඉවත් කර සිටුවීම සිදුකරයි. සිටුවීම සඳහා පටක රෝපිත පැළ භාවිත කරයි නම්, ඒ සඳහා නිර්දේශිත පිළිවෙත් අනුගමනය කළ යුතුය.සරු ඵලදාවක් ලබාගැනීම සඳහා නිර්දේශිත පරිදි පොහොර යෙදීම පඳුරු පාලනය, රෝග පළිබෝධ පාලනය අවශ්‍ය අවස්ථාවේදී ජලසම්පාදනය කළ යුතුයි.පොල් පැළ සිටුවා පළමු වසර 5 තුළදී ද, පොල් වගාවට වසර 25 පමණ ගත වූ පසුවද අතුරු බෝගයක් ලෙස කෙසෙල් වගා කළ හැකිය. රබර් පැළ සිටුවා වසර තුනක් පමණ ගතවන තෙක් අතුරු බෝගයක් ලෙස කෙසෙල් වගා කළ හැකිය.තෙත් හා අතරමැද කලාපවල කහ, ඉඟුරු, වැල් දොඩම්, අන්නාසි හා දේශීය අල වර්ග ආදිය කෙසෙල් සමඟ වගා කළ හැකිය.වියළි කලාපයේ (ජල පහසුකම් සහිතව) ළූණු, රනිල බෝග ආදිය කෙසෙල් සමඟ වගා කළ හැකිය. වෛරස් රෝග බෝවීම වැළැක්වීම සඳහා කිසි විටෙකත් කෙසෙල් සමඟ අතුරු බෝග වශයෙන් බටු, මිරිස්, තක්කාලි වැනි බෝග හෝ වැටකොළු, පතෝල, කරවිල, පිපිඤ්ඤා වැනි බෝග හෝ වගා නොකළ යුතුයි.කැන්වල හා ගෙඩිවල විශාලත්වය වැඩි කර ගැනීම සහ කෘමි හා රෝග හානි පාලනය පහසු කර ගැනීම සඳහා පඳුරු පාලනය කළ යුතුයි. පැළයක් සිටුවා මාස 4 ක් ගතවන තෙක් හටගන්නා සියලුම මොරෙයියන් ඉවත් කරන්න. මාස 4 ක් ගත වූ පසුව හොඳින් වර්ධනය වන එක් ශක්තිමත් මොරෙයියකු හට පමණක් වැඩීමට ඉඩ හරින්න. සෑම විටම මාස 4 කට වරක් බැගින් එක් මොරෙයියකු හට වැඩීමට ඉඩ සළසන්න. වැඩි ඝණත්වයක් යටතේ වාර්ෂික ක්‍රමයට පැළ සිටුවා ඇති වගාවන්හි, මව් ගසෙන් මොරෙයියන් හටගැනීමට ඉඩ දෙනු නොලැබේ.වියළි කාලවලදී වගාවට ජලය සැපයිය හැකි නම් කැන්වල විශාලත්වය හා ගෙඩිවල ප්‍රමාණය වැඩි කර ගත හැකිය. මේ සඳහා වැඩි වශයෙන් භාවිත වන මතුපිට ජලසම්පාදන ක්‍රම හෝ බිංදු ජලසම්පාදනය, විසුරුම් ජලසම්පාදනය වැනි ක්ෂූද්‍ර ජලසම්පාදන ක්‍රම හෝ යොදා ගත හැකිය. විසුරුම් ජලසම්පාදන ක්‍රම භාවිත කරන විට පත්‍ර වියනට පහළින් ජලය විසිරීමට සැලැස්විය යුතුය. පත්‍ර මතුපිටට ජලය විසිරවීමෙන් කොළ පුල්ලි රෝගය ඇතිවීමට උපකාර වන නිසා ගැටලු සහගත තත්ත්වයකට පත්වීමට ඉඩ තිබේ.කෙසෙල් පඳුර වටා මීටරයක පමණ ප්‍රදේශයක් තුළ වල් පැළෑටි වැවීමට ඉඩ නොදෙන්න. වගාවේ සෙසු කොටස්වල ඇති වල් පැළෑටි විසිකැත්තක් යොදා වරින් වර කපා දමන්න.පඳුරු ආසන්නයේ වල් පැළෑටි වැඩීම පාලනය කර ගැනීම සඳහා ද පස වියළී යාම අඩු කර ගැනීම සඳහා ද වසුන් යොදනු ලැබේ. කෙසෙල් පඳුරේ පාදස්ථානයේ සිට සෙන්ටිමීටර 30 ක් පමණ දුරක සිට පඳුර වටා මීටරයක පමණ ප්‍රදේශයක් මෙසේ වසුන් කළ හැකිය. මේ සඳහා කුඩා කොටස්වලට කැපූ කෙසෙල් කඳ කැබලි වල් පැළෑටි කොටස් හා පිදුරු වැනි ද්‍රව්‍ය භාවිත කළ හැකිය.කෙසෙල් ගසට ඇත්තේ නොගැඹුරු මුල් පද්ධතියකි. එනිසා තද සුළං මගින් වගාවට විශාල හානි ඇතිවිය හැකිය. විශාල වගාවන්හි සෑම කෙසෙල් පේළි 10 – 15 අතර සුළං බාධකය බැගින් ඇතිකිරීම වඩා සුදුසුය. සුළං බාධකය සුළං හමන දිශාවට ලම්භකව පිහිටා තිබිය යුතුයි. මේ සඳහා ග්ලිරිසීඩියා වැනි වගාවක් යොදා ගත හැකිය. එසේ නැතහොත් අඩු පරතරයකින් සීනි කෙසෙල් පේළි කීපයක් සිටුවීමෙන් සුළං බාධයක් ලෙස ක්‍රියාකිරීමට අමතරව කැන් ලබාගැනීමට ද ඉඩ සැලසේ.කැන ආවරණය කිරීමෙන් තෙතමනය ආරක්‍ෂා වන නිසා ගෙඩිවල විශාලත්වය වැඩිවේ. මෙයට අමතරව ප්‍රසන්න පෙනුමක් ලබා දීම සඳහා කෙසෙල් කැන් ආවරණය කළ යුතුයි. අපනයනය සඳහා කෙසෙල් වගා කරන විට මෙය විශේෂයෙන් වැදගත් වේ.කැන් ආවරණය කිරීම සඳහා සාමාන්‍යයෙන් පොලිතීන් භාවිත කරන අතර විශේෂයෙන් නිල් පැහැති පොලිතීන් මේ සඳහා යොදා ගැනේ. කෙසේ වුවද සමහර විට මෙවැනි පොලිතීනයකින් ආවරණය කර ඇති කෙසෙල් කැන්, වගාව තුළදීම ඉදීම ආරම්භ වීමට ඉඩ තිබේ. මෙය විශාල ගැටලුවකි. එනිසා විනිවිද පෙනෙන පොලිතීන් භාවිත කර වුවද කැන් ආවරණය කළ හැකිය.කැන ආවරණයට යොදාගන්නා පොලිතීනය පහළින් විවෘත වී තිබිය යුතුයි. එසේම කැන තුළට හොඳින් වාතාශ්‍රය ලැබීම සඳහා පොලිතීනයෙහි කුඩා සිදුරු සකසා තිබීම ද වැදගත් ය.වියළි කලාපයේ කෙසෙල් කැන් ආවරණය සඳහා පොලිතීන් යොදා ගත් අවස්ථාවලදී සමහර විට කැන් පිළිස්සීම සිදුවෙයි. මේ නිසා වඩාත් ම සුදුසු වන්නේ සිදුරු සහිතව සකස් කර ගත් පොලිසැක් (සුපර්සැක්) ආවරණ යෙදීමයි. මේවා අඩුම තරමින් දෙවරක් වත් භාවිත කළ හැකි නිසා වැයවන මුදල ද අඩුය. මෙම තත්ත්වය තෙත් කලාපයේ එතරම් ගැටලුවක් නොවිය හැකිය.කෙසෙල් කැන හට ගැනීමෙන් පසුව එය හොඳින් මේරීමට ගතවන කාලය කෙසෙල් ප්‍රභේද අනුව වෙනස් වෙයි.පවතින දේශගුණික තත්ත්ව අනුව මෙම කාලසීමාවන් සුළු වශයෙන් වෙනස් විය හැකිය.අධික ලෙස මෝරන තෙක් අස්වනු නෙළීම ප්‍රමාද කළ විට බොහෝ කෙසෙල් වර්ගවල ගෙඩි පිපිරීමට ඉඩ තිබේ. මෙයට අමතරව ප්‍රවාහනයේ දී වැඩි හානියක් සිදුවීමත්, අස්වනු නෙළා ඉතා කෙටි කාලයකදී ගෙඩි ඉදීම ආරම්භ වීමත් මෙහි ඇති සෙසු අහිතකර බලපෑම් වේ.එනිසා සම්පූර්ණයෙන් මේරූ අවස්ථාවට පත්වීමට පෙර කෙසෙල් කැන් කපා ගන්න. කැන් කැපීම වැසි රහිත දිනයක සවස් වරුවේදී සිදුකරන්න. දුර බැහැර ප්‍රදේශ කරා ප්‍රවාහනය කිරීමට බලාපොරොත්තු වන්නේ නම්, කැන සම්පූර්ණයෙන් මේරීමට සතියකට පමණ පෙර අස්වනු නෙළාගැනීම විශේෂ හේතුවකි.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>30</day>
    </date>
    <link>http://www.dinamina.lk/2010/01/30/_art.asp?fn=f1001303</link>
    <topic/>
    <author>පුණ්‍යා චාන්දනී</author>
    <content>දැඩි හිරු රශ්මිය දැනෙන දවසකට දිය කොමඩු (water – melon) පංගුවකින් ලැබෙන තෘප්තිය පිළිබඳ අමුතුවෙන් පැවසීමට අවශ්‍ය නොවේ. රස - ගුණ දෙන කොමඩු, පලතුරක් ලෙසට මෙන්ම ව්‍යංජනයක් ලෙසද ආහාරයට ගත හැකිය.මේ අතර දිය කොමඩු ඉන්ධන ප්‍රභවයක් විදිහට ඔබේ මෝටර් රථය පණ ගන්වන දිනයක් ඉදිරියේදී අසන්නට දකින්නට ලැබේවි. ඔක්ලහෝමා හි කෘෂිකර්ම පර්යේෂණ සේවා ආයතනයේ ‘වේනි පිෂ්’ සඳහන් කරන්නේ දිය කොමඩු ආශ්‍රය කර ගෙන Ethanol හෙවත් මෝටර් රථ ඉන්ධන නිපදවීමේ හැකියාව ලැබෙන බවයි.ඉන්ධන පිළිබඳ වූ උග්‍ර අර්බුදය සඳහා විකල්ප සොයන උදවියට මේ ප්‍රවෘත්තිය ඉතා සුබදායක ආරංචියක් වෙනවාට සැක නැත. ඒ අතරම පාෂාණිභූත ඉන්ධන මගින් සිදු වන පරිසර දූෂණයට පිළියම් විදිහට ජෛව ඉන්ධන වෙතට යොමු වීමට තිබෙන වටිනා අවසථාවක් විදිහට මෙම නිපදවීම පිළිගැනීමට හැකිය.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>30</day>
    </date>
    <link>http://www.dinamina.lk/2010/01/30/_art.asp?fn=f1001304</link>
    <topic/>
    <author>එස්. එම්. ඒ. සී. යූ. සේනාරත්න ආහාර පර්යේෂණ ඒකකය ගන්නෝරුව පේරාදෙණිය</author>
    <content>දේශීය වෙළෙඳ පොළ මෙන්ම විදේශ වෙළෙඳ පොළ ඉලක්ක කර ගනිමින් කරනු ලබන ආහාර නිෂ්පාදනයේදී එහි ප්‍රමිතිය පිළිබඳ දක්වන සැලකිල්ලට සමානම වූ අගයක් එම ආහාරයේ ආරක්ෂණයට එනම් පරිභෝජනයට ගැනීමට සුදුසු වන ආකාරයෙ ආහාරයක්ද යන්න සහතික වීම වැදගත්ය. එසේත් නොමැති නම් අප ශරීරයට අහිතකර බලපෑම් ඇති නොවන ආහාරයක් වීම අනිවාය¸ සාධකයකි. ආහාරයක් ගත් කල අවශ්‍යතාවය අනුව භාවිතයට ගැනීමේදී එයින් පරිභෝජනයට ගන්නාට කිසිම හානියක් සිදු නොවීම අත්‍යාවශ්‍යයය.එළවළු පලතුරු හෝ වෙනත් ද්‍රව්‍යයයක් වගා කිරීම එම අමුද්‍රව්‍ය යොදා ගෙන ආහාරයක් නිෂ්පාදනය කිරීම, බෙදා හැරීම, ගබඩා කිරීම, වෙළෙඳ පොළ ආහාර පරිහරනය, යන ක්‍රියාවලින් ගෙන් පසුව ආහාරයට ගැනීම යන ආහාර දාමයක් ලෙස අප හඳුන්වන සියලුම අවස්ථාවලදී රසායනික, භෞතික, ආකාරයකින් හෝ ක්‍ෂුද්‍ර ජීවීන් මගින් අහිතකර තත්වයකට බඳුන්වීමෙන් වළක්වා ගැනීම ආහාර ක්‍ෂේත්‍රයේ වගකීමකි.රසායනික වශයෙන් ගත් කල ආහාරයක් පරිභෝජනයට නුසුදුසු වන ක්‍රම කිහිපයකි. සමහර ආහාර ද්‍රව්‍ය වල ස්වභාවිකවම විෂ ද්‍රව්‍ය පවතින අතර අස්වනු නෙළීමේදී ආහාරයට විෂ ද්‍රව්‍ය එකතු වන අවස්ථා ද ඇත. එනම් විෂ සහිත බිම්මල් ආහාරයට සුදුසු යයි වරදවා ආහාරයට එක් කර ගැනීම සිදුවේ. තවද මස් සඳහා සතුන් මැරීමේදී මස් වල විෂ ද්‍රව්‍ය එක්රැස්වීම සිදු වේ. ආහාර නිෂ්පාදනයේදී ආහාර කල් තබා ගැනීමට මෙන්ම මස්, මාළු ආදියේ ස්වභාවික වර්ණය පවත්වා ගැනීමට ආහාර සංරක්ෂක යොදන අතර සමහර ඒවා විෂ සහිත පිළිකා කාරක ලෙස ක්‍රියා කරයි.සෝඩියම් නයිට්‍රයිට එවැනි සංරක්ෂකයක් වන අතර මෙය ආහාර සංරක්ෂකයක් ලෙස භාවිතා කිරීමේදී නිර්දේශිත තත්ව අනුගමනය කළ යුතුයි. තවද ආහාර නිෂ්පාදනයේදී පළිබෝධනාශක ආහාරයට එක්විය හැකියි. එසේ වනුයේ අස්වැන්න නෙළීමට ආසන්න කාලවලදී බෝගවලට පළිබෝධ නාශක යෙදීමේදීය. එවිට එවා ආහාර වල රැඳී තිබිය හැකිය. මෙය බෝග වලට පළිබෝධනාශක යෙදීමේ වැරැදි ක්‍රමයකි. සිරුරට අසාත්මිකතා (Allergic reactions) ඇති කරන ද්‍රව්‍ය සමහර ආහාර වල පැවතිය හැකිය (උදා : මස් රට කජු ආදියේ පවතී)ආලෝකය, හිරුඑළිය, වාතය, ජලය, උෂ්ණත්වය ආදී කරුණු හේතුවෙන් ද භෞතික වශයෙන් ආහාර භාවිතයට නුසුදුසු තÀවයට පත් විය හැකිය.ක්‍ෂූද්‍ර ජීවීන් මගින් ආහාර භාවිතයට ගත නොහැකි තත්ත්වයට පත් කළද සියලුම ක්‍ෂුද්‍ර ජීවීන් සිරුරට අහිතකර නොවන අතර සමහර නිෂ්පාදනවලදී එම ක්‍රියාවලියට දායක වන ක්‍ෂූද්‍ර ජීවීන්ද පවතී. එනම් යෝගට්, මුදවාපුකිරි, වයින්, සෝයා සෝස් ආදි ආහාර ක්‍ෂුද්‍ර ජීවීන් යොදාගෙන නිපදවනු ලබයි. නමුත් නිෂ්පාදන ක්‍ෂේත්‍රයේදී බොහොමයක් ක්‍ෂූද්‍ර ජීවීන් මගින් ආහාරය පරිභෝජනයට නුසුදුසු තත්වයට පත් කරයි.මෙලෙස ක්‍ෂුද්‍ර ජීවීන් ආහාරයට එකතු වීම සිදු වනුයේ නිෂ්පාදකයන් සනීපාරක්ෂක ක්‍රම අනුගමනය නොකිරීමෙන් පස්, දූවිලි, මළපහ, වෙනත් නරක්වූ ආහාර දූෂිත ජලය ආදිය ආහාර නිෂ්පාදනයට එකතු වීමෙන් හා සුරතල් සතුන් ආශ්‍රයෙන් , ආදියෙනි. නිෂ්පාදනයේදී අදාළ නිෂ්පාදන ක්‍රම නිවැරැදිව අනුගමනය නොකිරීමෙන්ද ක්‍ෂුද්‍ර ජීවීන් ආහාර තුළ වර්ධනය වීම සිදු වන අතර ආහාරය කල් තබා ගැනීමට නොහැකි තතත්වයට පත් වේ.නිෂ්පාදනයක තිබිය යුතු ප්‍රමිතිය හා ආරක්ෂණ තත්වය රැක ගැනීම සඳහා නිති හා ප්‍රමිතිකරණ තත්ත්ව හඳුන්වාදී ඇත. මෙලෙස ආහාර ක්‍ෂෙත්‍රයේ පවතින ආහාර ආරක්ෂණ නීතිය (Law of Food Hygiene) හා ප්‍රමිතිකරණ තත්ත්ව එනම් :පුද්ගලික ප්‍රමිති - ආයතනික වශයෙන් සාදා ගන්නා ප්‍රමිතිජාතික ප්‍රමිති - ශ්‍රී ලංකා තත්ත්ව සහතික (Sri Lanka Standards – SLS)අන්තර්ජාතික ප්‍රමිති - ISO ප්‍රමිති ආදිය ගැනේ.ප්‍රමිති තත්ත්වවලට අනුකූලව නිෂ්පාදනයක් සිදු කිරීම අනිවාර්යයෙන්ම කළ යුතු අතර ආහාර නිෂ්පාදන ක්‍ෂේත්‍රයේ නියුතු අය මෙන්ම නව කර්මාන්තයක් ආරම්භ කිරීමට තීරණය කර සිටින අයද ප්‍රමිතිය පිළිබඳ විශේෂ අවධානය යොමු කළ යුතුව ඇත.ජාත්‍යන්තර ආහාර ආරක්ෂණ ආයතනය මගින් අන්තර්ජාතික වෙළෙඳ පොළ දක්වා පැමිණෙන ආහාර නිෂ්පාදනවල ප්‍රමිතිය හා ආකර්ෂණය ඉහළ මට්ටමක පවත්වා ගැනීමට උත්සුක වෙයි. ආහාර හා කෘෂිකර්ම සංවිධානය (Food and Agriculture Organization) ලෝක සෞඛ්‍ය සංවිධානය (World Health Organization) හා CAC (Codax Alimentarius Commision) යන ආයතන ජාත්‍යන්තර මට්ටමින් මේ සඳහා ක්‍රියා කරයි.ප්‍රමිතියෙන් හා සෞඛ්‍යාරක්‍ෂිත බවෙන් පිරිපුන් ආහාරයක් ගත් කල එය පහත අවශ්‍යතා සම්පූර්ණ කළ යුතුව ඇත.1. පෝෂණ අගය සම්පූර්ණ වීම2. ක්‍ෂුද්‍ර ජීවීන්ගෙන් තොරවීම3. පරිසරයෙන් හානි සිදු නොවීම4. විෂ ද්‍රව්‍ය එක්වී නොතිබීම5. ආගන්තුක ද්‍රව්‍ය අනුමත ප්‍රමාණ පමණක් වීම6. ආහාරමය නොවන අහිතකර ද්‍රව්‍ය එනම් පළිබෝධනාශ, බෙහෙත් ද්‍රව්‍ය ආදිය ආහාරයට එක්වීම වැලැක්වීම7. වෙනත් බලපෑම් වලින් තොරවීමඋදා : ජාන වෙනස් කිරීම් ආදී . . .ආහාර නිෂ්පාදනයක් වෙළෙඳ පොළට ඉදිරිපත් කිරීමේ දී ඒ සඳහා ලියාපදිංචි අංකයක් මූලිකවම ලබා ගත යුතුය. එමෙන්ම වෙළෙඳ පොළ තුළ නිෂ්පාදනය පවත්වාගෙන යාම සඳහා ප්‍රමිති ආයතන මගින් රසායනික, භෞතික හා ක්‍ෂුද්‍ර ජීවී නිර්ණායක යොදා ගනිමින් උක්ත ප්‍රමිතිකරන තත්ත්වලට හා ආරක්ෂණයට අනුකූලව ආහාරය නිෂ්පාදනය කොට ඇත් දැයි සොයා බලා නිකුත් කරනු ලබන ප්‍රමිති සහතික යටතේ නිෂ්පාදනය කර ගෙන යා හැකිය.උක්ත ප්‍රමිතිකරණ තත්ව ලබා ගැනීම සඳහා නිෂ්පාදකයෙක් වශයෙන් ආරම්භක පියවර විය යුත්තේ අදාළ ආහාරය නිෂ්පාදනය කිරීම සඳහා පිළිගත් ආයතනයකින් පුහුණුවක් ලබා ගැනීමය. කෘෂිකර්ම දෙපාර්තමේන්තුවේ ආහාර පර්යේෂණ ආයතනයෙන් සුළු හා මධ්‍ය පරිමාණ ආහාර නිෂ්පාදකයන් බිහි කිරීම සඳහා අවශ්‍ය නිෂ්පාදන පුහුණුව ප්‍රමිතිකරණ හා ආරක්ෂණ තත්ත්ව යටතේ ආහාර නිෂ්පාදනය කිරීම, යොදා ගන්නා උපකරණ, භාජන හා අමුද්‍රව්‍යවල තත්ත්වය සුදුසු ඇසුරුම් ද්‍රව්‍ය තෝරා ගැනීම, ලේබලයක් සකසා ගැනීම, සුදුසුවන ආහාර සංරක්ෂණ හා ප්‍ර‍්‍රමාණ පිළිබඳ දැනුම මෙන්ම කර්මාන්ත ශාලාවක් පවත්වාගෙන යාම පුද්ගල සනීපාරක්ෂාව ඇති කර ගැනීම යන කරුණු පිළිබඳ ප්‍රායෝගික පාඨමාලාවක් ඇතුලත් පුහුණුවක් ලබා ගත හැකිය.එමෙන්ම ආහාර පර්යේෂණ ආයතනයෙන් නිෂ්පාදනයේදී ඇති වන ගැටලු නිරාකරණය කර ගැනීම සඳහා අදාළ නිෂ්පාදන සාම්පල පර්යේෂණාගාර විශ්ලේෂණයන්ට භාජනය කොට උපදෙස් සපයයි.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>30</day>
    </date>
    <link>http://www.dinamina.lk/2010/01/30/_art.asp?fn=f1001305</link>
    <topic>ස්වයංපෝෂිත දේශයක සුබ පෙර නිමිති දැන් ඇත</topic>
    <author>නලින් මර්වින් ප්‍රනාන්දු ශ්‍රී ලංකා ආයුර්වේද ඖෂධ සංස්ථාවේ කළමනාකාර අධ්‍යක්‍ෂ</author>
    <content>දකුණුලක හද්දා පිටිසර ගිරුවාපත්තුවේ මැදමුලන ග්‍රාමයෙහි උපත ලද මහින්ද රාජපක්ෂයන්, දකුණේ හා අගනුවර ප්‍රධාන පාසල් කීපයක අධ්‍යාපනය හදාරා සිව් වසරක් විදුදය (ජයවර්ධනපුර විශ්වවිද්‍යාලයේ) සරසවියේ සිට 1970 වර්ෂයෙහි සිය පියාණන් වූ ඩී. ඒ. රාජපක්ෂ ශ්‍රීමතාණන්ගේ දේශපාලන උරුමය මත බෙලිඅත්ත ආසනයේ පාර්ලිමේන්තු මන්ත්‍රීවරයා වූයේ එම පාර්ලිමේන්තුවේ ලාබාලම මන්ත්‍රීවරයා වශයෙනි.එදා සිට හතළිස් වසරක දේශපාලන ගමනේ දෙවැනි වරටත් ජනපති පදවියට පත්වන්නට ඔහුගේ කැපවීම අධිෂ්ඨානශීලීභාවය, ඉවසීම හා නොපසුබස්නා ධෛර්යය මේ ගමන් මඟ සාර්ථක කර ගැනීමට අතිශයින් මහෝපකාරී විය.දෙවැනි වරටත් ජනතා ආශිර්වාදය මත ජනපති පදවියට පත්වීමට පෙර එදා - මෙදා තුර ඔහු ආ ගමන් මඟ අති දුෂ්කර කටුක මාවතකි. එම දුෂ්කර ගමනින් ශ්‍රී ලංකාවට මහා පුරුෂයකු බිහි කරලීමට හැකි වූයේ රාජපක්ෂයන් තුළ තිබූ අධිෂ්ඨානශීලී නොසැලෙන චරිතයක ප්‍රතිඵලයක් වශයෙනි.පාර්ලිමේන්තුවට පත් වී රටේ රාජ්‍ය නායකයා වන තුරු ඔහුටම උරුම වූ දේශපාලන දර්ශනයන් මත ගමන් ගත් මොහු දිනෙන් දින ජනතා හදවත්වලට සමීප වූයේ ජනතාවගේ හද ගැස්ම තේරුම් ගැනීමට සමත් වන පරිදි දීර්ඝකාලීනව ජනතාව තුළම සිට ලබා ගන්නා ලද පලපුරුද්දෙනි.දේශපාලන අත්දැකීම්වලින් පරිපූර්ණ වූ මේ ජන නායකයා දෙවැනි වරටත් ජනපති පදවියට ඉදිරිපත් වන විට දේශපාලන කෘතහස්ත භාවයෙන් පරිපූර්ණ වූ අතර, ආසියාවේ සිටින පරිපූර්ණ රාජ්‍ය තාන්ත්‍රිකයින් කීප දෙනා අතර කැපී පෙනෙන රාජ්‍ය තාන්ත්‍රිකයකු බවට පත් වී හමාර ය. දේශපාලන ජීවිතයේදී තමන් පසු කර ආ මැති ඇමැති අගමැති හා විපක්ෂ නායක තනතුරුවලින් ලබා ගත් අත්දැකීමත් පරාජයට පත් ව සිටි කාලයේ ලබා ගන්නා ලද කර්කශ අත්දැකීම් ශ්‍රේෂ්ට රාජ්‍ය තාන්ත්‍රිකයකු තුළ තිබිය යුතු නොපසුබස්නා උත්සාහය හා ධෛර්යය මේ ජයග්‍රහණයේ මූලික රහස බැව් සඳහන් කළ යුතුය.තමාගේ දේශපාලන ඉතිහාසයේ වසර හතළිහක කාලය මෙරට දුක් විඳින පීඩිත පන්තිය වෙනුවෙන් කැප වී කටයුතු කළ මොහු ජනතාවගේ මානව හිමිකම් ආරක්ෂා කර දීම සදහා එකල පැවති රජයන්ට විරුද්ධව ජාත්‍යන්තරය තුළ මහත් අරගලයක් කළේ තම ජීවිතය පරදුවට තබමිනි. ගමේ ඉපදී නගරයේ හැදී වැඩුන මොහුට ගමත් නගරයත් යන දෙකම පිළිබඳ හොඳ අවබෝධයක් තිබුණි. විවිධ ජන කොටස් සමග එක්ව කටයුතු කිරීමේ හැකියාව එතුළින් ඔහු ලබා ගන්නා ලදී. එය ඔහුගේ ජයග්‍රහණයේ රහස විය.ඔහු තුළ උපතින් මුසු වී තිබූ ගැමි සුවඳ මෙරට ගැමි ජනතාව ආකර්ෂණය කර ගැනීමට දැඩිව ඉවහල් විය. නාගරික කම්කරු පන්තිය ඔහු හා එක් වූයේ එම පන්තිය වෙනුවෙන් ඔහු කරන ලද කැපවීම එම පන්තියට දැඩිව තේරුම් ගොස් සිටි බැවිනි. ඉදිරියට යන දේශපාලනඥයකුට තිබිය යුතු පින්වත් පෙනුම මහින්ද රාජපක්ෂයින් උපතින්ම ලබා තිබුණි. එය ජනතාව ආකර්ෂණය කර ගැනීමට ඔහුට මහත් සේ උපයෝගී විය.1974 වර්ෂයේ නීතිඥයකු වශයෙන් නීතිඥ වෘත්තියට එකතු වූ ඔහු තම දැනුම භාවිත කළේ මෙරට දුගී දුප්පත් ජනතාව වෙනුවෙනි. අවුරුදු හතරක් තමන් දැරූ ජනාධිපති තනතුර තුළින් මෙරට සංවර්ධනය සඳහා දැවැන්ත සේවාවක් ඉටු කළේය. දෙවැනි වර ජනාධිපතිවරණයට ඉදිරිපත් වන විට රට වෙනුවෙන් කර තිබූ මෙහෙවර ජනතාව නිසි ලෙස අවබෝධ කර ගෙන සිටි අතර, එය මෙම ජයග්‍රහණයේ අඩිතාලම විය.අවුරුදු තිහක් මෙරට මුල් බැසගෙන තිබූ කුරිරු එල්. ටී. ටී. ඊ. ත්‍රස්තවාදය මුළුමනින්ම උපුටා දමා මුළු උතුරුකරයම තම අණසකට යටත් කර ගෙන සිටි මිනීමරු ප්‍රභාකරන් පරාජයට පත් කර, රට එක්සේසත් කිරීම ජනතා ආශිර්වාදය ලබා ගැනීමට හේතු විය. මෙතෙක් තිබූ කිසිදු රජයකින් සිදු නොවූ දැවැන්ත සංවර්ධන ව්‍යාපාරයක් දියත් කර එය සාර්ථකව ඉදිරියට ගෙන යාමට සමත්වීම ඔහුගේ ඉදිරි දැක්ම පිළිබඳ ජනතා අවබෝධයට හේ්තු විය.රට සංවර්ධනය කිරීමට විදේශ මුදල්වල අවශ්‍යතාව තේරුම් ගෙන තිබූ ඔහු ධනපති බටහිර රටවලින් ආධාර ලබා ගත්තේ තම රටේ ස්වෛරීභාවයට කිසිදු හානියක් නොවන පරිදි, විවිධ කොන්දේසිවලට යටත් නොවී, රටේ ගරුත්වයද ආරක්ෂා කර ගනිමිනි. ලෝකයේ ඇති කුඩා වුවද ආර්ථික වශයෙන් ශක්තිමත් රටවල් සමඟ සුහදතාව ගොඩ නගා ගත් මේ නායකයා මෙරට සංවර්ධන කටයුතු ශක්තිමත් කරලීමට ඔවුන්ගේ සහාය ලබා ගත්තේ තම රාජ්‍ය තාන්ත්‍රික ඥාාණය උපයෝගී කර ගනිමිනි.දුප්පත් රටක් සංවර්ධනය කරා ගෙන යාමේදී විදේශ ආයෝජනයන්හි අවශ්‍යතාව තේරුම් ගත් ඔහු, මෙරට විදේශ ආයෝජකයන්ට ඉඩ සලසන ලද්දේ රටේ ගරුත්වයට හානියක් නොවන පරිදිය.මහින්ද රාජපක්ෂයන් ජාත්‍යන්තර ප්‍රශ්න වලදී තම රටේ ස්ථාවරය ඉදිරිපත් කිරීමේදී අනුගමනය කළ මධ්‍යස්ථ නිවැරැදි ප්‍රතිපත්තිය ලෝක රාජ්‍ය නායකයින්ගේ පැසසුමට ලක් විය.ඔහුගේ මානව හිතවාදී බව ලොව සියලු ජනවර්ගයකටම සමානාත්මතාව ලෝකයා හමුවේ තැබීමට පසු බට නොවීය.තමා දේශපාලන වශයෙන් මුහුකුරා යනවාත් සමඟම ඔහු තමාටම ආවේණික දේශපාලන දර්ශනයක් මත ක්‍රියා කළේය. එය ගොඩනැගී තිබුණේ ප්‍රජාතන්ත්‍රවාදී මූලධර්ම තරයේ ආරක්ෂා වන පරිදිය. ඔහුගේ එම දේශපාලන දර්ශනය මෙරට ජනතාව තරයේ වැළඳ ගත් අතර, ලෝක නායකයින්ගේ ප්‍රශංසාවටද ලක් විය. ලෝකයේ බලගතු, ධනපති, අධිරාජ්‍යවාදී දේශපාලන දර්ශනයක් මත ක්‍රියාත්මක වූ රටවල් සමග වුවද සහයෝගයෙන් ක්‍රියා කිරීමට තම රාජ්‍යතාන්ත්‍රික ඥාණය උපයෝගී කර ගත් මහින්ද රාජපක්ෂයන්, සමාජවාදී දේශපාලන දර්ශනයක් මත ක්‍රියාත්මක වූ චීනය වැනි රටවල් සමඟ දැඩි සබඳතාවක් පවත්වා ගෙන ගියේ මෙරට දුගී දුප්පත් බව නැති කිරීම හා රටේ සංවර්ධනයට චීනයෙන් ගත හැකි ප්‍රයෝජන දැඩි සැලකිල්ලට ගනිමිනි.තම විපක්ෂ අපේක්ෂකයා ලබා තිබු දේශපාලන දැනුම මහින්ද රාජපක්ෂයන්ගේ දේශපාලන කෘතහස්ත භාවය හා රාජ්‍ය තාන්ත්‍රික දැනුම ඉදිරියේ ඉතා පහත් තත්වයක තිබුණි.ජනතාවට එපා වූ දේශපාලන පක්ෂ දෙකක රූකඩයක් වූ ඔහු අවසානයේ ප්‍රතිපත්තියක් නැති පුද්ගලයකු ලෙස ජනතා පිළිකුලට භාජනය විය. ‘සැබෑ වෙනසක්’ ගැන කතා කළ ඔහු එජාපයේ සැබෑ වෙනසත් ජනතා විමුක්ති පෙරමුණේ සැබෑ වෙනසත් එකක් නොවන බව තේරුම් ගැනීමට තරම්වත් දේශපාලන අවබෝධයක් නොවීම ඉදිරියේ අසරණ වූවා පමණක් නොව, තමා දේශපාලන වශයෙන් සිටින්නේ කොතැනකද යන්න තේරුම් ගැනීමට නොහැකි වුවද බුද්ධිමත් ජනතාව ඔහුගේ හැසිරීමෙන් හා කතාවෙන් ඔහු තේරුම් ගෙන සිටීම ඔහුගේ මෙම දේශපාලන අවපාතයට මූලික හේතුව විය.මෙවර ජනාධිපතිවරණයේදී රාජපක්ෂයන්ගේ ජයග්‍රහණයේ මං සලකුණු ලෙස දැක්විය හැක්කේ ඔහුගේ දීර්ඝ කාලීන දේශපාලන පරිණතභාවයත්, ඔහු ලබා තිබූ රාජ්‍ය තාන්ත්‍රික ඥාානයත්, බියෙන් සැකෙන් තොර ජීවත් විය හැකි රටක් ජනතාවට නිර්මාණය කර දීමත්, රට තුළ ක්‍රියාත්මක වෙමින් පවතින මහා පරිමාණ සංවර්ධන ක්‍රියාදාමයත්, ජනතාව තුළ තවදුරටත් සාමකාමී ප්‍රජාතන්ත්‍රවාදයට ඇති කැමැත්තය.සාමකාමී ප්‍රජාතන්ත්‍රවාදී පාලනය මෙරටින් තුරන්වනු දැකීමට අකමැති වූ ජනතාව මිලිටරි ඒකාධිපති ආණ්ඩුවක් මෙරට ස්ථාපනය වනු දැකීමට තිබූ බලවත් අකමැත්ත මේ ජයග්‍රහණය තුළින් මනාව පැහැදිලි විය. දිනෙන් දින පිළිකුලෙන් පිළිකුලට පත් විපක්ෂ අපේක්ෂකයාගේ අල්ප දේශපාලන අවබෝධයත්, ඔහුගේ දේශපාලන හවුලේ අතීත ක්‍රියා කලාපයන් තුළින් රටට සිදු වූ හානියත් මේ වන විට සංකේතවත් වී තිබුණි.කෙසේ වුවද ඉදිරි කාලයේදී ඔබ ඉදිරියේ ඇති අභියෝග ජය ගැනීමට තරම් ශක්තියක් ඔබ සතුව ඇති බවට මෙරට ජනතාව තුළ බලවත් විශ්වාසයක් ඇත. අභියෝග අභිබවමින් ස්වයංපෝෂිත දේශයක් බිහි කරලීම සඳහා ඔබට ජනතාව මේ ජයග්‍රහණය ලබා දී ඇත. ඔබ කෙරෙහි තබා ඇති විශ්වාසය, අවබෝධයෙන් යුතුව, මෙරට ජනතාවට සුබ අනාගතයක් හිමි වන පරිදි කටයුතු කිරීම රාජ්‍ය නායකයා වශයෙන් ඔබගේ පරම යුතුකම වන්නේය.  </content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>01</day>
    </date>
    <link>http://www.dinamina.lk/2010/02/01/_art.asp?fn=n1002011</link>
    <topic>ජයග්‍රහණයෙන් පසු ජනපතිදළදා සමිඳුන් වැඳ පුදා ගනී</topic>
    <author>මහින්ද අලුත්ගෙදර</author>
    <content>ජනාධිපතිවරණයෙන් විශිෂ්ට ජයග්‍රහණයක් ලැබීමෙන් පසුව ජනාධිපති මහින්ද රාජපක්ෂ මහතා ඓතිහාසික මහනුවර ශ්‍රී දළඳා මාලිගාව වෙත ගොස් ආශිර්වාද ලබා ගත්තේය.මහනුවර ප්‍රදේශයේ සංචාරයක නියැළුණු ජනාධිපතිවරයා දළදා වහන්සේ වැඳ පුදා ගැනීමෙන් අනතුරුව අස්ගිරි පාර්ශ්වයේ මහානායක උඩුගම ශ්‍රී බුද්ධරක්ඛිත මහ නාහිමියන් හා මල්වතු පාර්ශ්වයේ මහානායක තිබ්බටුවාවේ ශ්‍රී සුමංගල මහ නාහිමියන් බැහැ දුටුවේය.ගැටඹේ රාජෝපවනාරාමයට ගිය ඒ මහතා කැප්පෙටියාගොඩ සිරිවිමල නාහිමියෝ බැහැ දැක “මහින්ද චින්තන” ඉදිරි දැක්මද පිළිගැන්වීය. මේ අතර ජනාධිපති මහින්ද රාජපක්ෂ මහතා මල්වතු පාර්ශ්වයේ අනුනායක නියංගොඩ විජිත හා දිඹුල්කුඹුරේ විමලධර්ම යන නාහිමිවරුන් වැඩසිටින ආරාම වෙත යාමටද අමතක නොකළේය.මහින්ද රාජපක්ෂ මහතා ගෙන යන වැඩපිළිවෙළ සහ ඒ මහතා කෙරෙහි ජනතා කැමැත්ත ජනාධිපතිවරණ ප්‍රතිඵලවලින් සනාථ වන බව මහ නාහිමිවරු ප්‍රමුඛ මහා සංඝරත්නය මෙහිදී අවධාරණය කළහ. මහ නාහිමිවරු ප්‍රමුඛ මහා සංඝරත්නය සෙත් පිරිත් සජ්ඣායනා කොට මහින්ද රාජපක්ෂ මහතාට ආශිර්වාද කළහ.මධ්‍යම පළාත් ආණ්ඩුකාර ටිකිරි කොබ්බෑකඩුව, ප්‍රධාන ඇමැති සරත් ඒකනායක, විදේශ රැකියා ප්‍රවර්ධන හා සුබසාධන ඇමැති කෙහෙළිය රඹුක්වැල්ල, විදුලිබල ඇමැති මහින්දානන්ද අලුත්ගමගේ, ජනාධිපති අතිරේක ලේකම් ගාමිණී සෙනරත් යන මහත්වරු මේ අවස්ථාවට එක්ව සිටියහ.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>01</day>
    </date>
    <link>http://www.dinamina.lk/2010/02/01/_art.asp?fn=n1002012</link>
    <topic>දළදා මාලිගය මුල්කොට ගනිමින්නිදහස් උළෙල අභිමානයෙන්</topic>
    <author>අසේල කුරුළුවංශ</author>
    <content>මෙරට හැට දෙවැනි ජාතික නිදහස් දින උත්සවය මහනුවර ශ්‍රී දළදා මාලිගාවේ ඓතිහාසික මහ මළුව කේන්ද්‍ර කරගනිමින් අභිමානවත් ලෙස පැවැත්වීම සඳහා අවශ්‍ය සියලු කටයුතු මේ දිනවල සුදානම් කෙරෙමින් පවතී.ජනපති මහින්ද රාජපක්ෂ මහතාගේ ප්‍රධානත්වයෙන් පැවැත්වෙන ජාතික නිදහස් දින උත්සවය ත්‍රිවිධ හමුදාවේ පෙළපාළි හා සංස්කෘතික සංදර්ශනවලින් ඔපවත්වෙයි.ශ්‍රී ලංකාව යුද හමුදාව, ගුවන් හමුදාව, නාවික හමුදාව, පොලිසිය හා සිවිල් ආරක්ෂක බළකාය නියෝජනය කරමින් ආචාර පෙළපාළිය සඳහා 2500ක පමණ පිරිසක් සහභාගිවන අතර ඔවුහු ඊයේ (31) මහනුවර නගර මධ්‍යයේ පෙරහුරු අභ්‍යාසවල නිරතවූහ.ජනපති මහින්ද රාජපක්ෂ මහතා පෙරේදා (30) පෙරවරුවේ ශ්‍රී දළදා සමිඳුන් වැඳ පුදා මල්වතු අස්ගිරි මහනාහිමිවරුන් බැහැදැක ආශිර්වාද ලබා ගත් අවස්ථාවේ ජාතික නිදහස් දින උත්සවය අති උත්කර්ෂවත් ලෙස මහනුවර ශ්‍රී දළදා මැදුර අභියසදී මෙවර පැවැත්වීමට රජය තීරණය කැර තිබෙන බව උන්වහන්සේ දෙනමට දැනුම් දුන්නේ ය.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>01</day>
    </date>
    <link>http://www.dinamina.lk/2010/02/01/_art.asp?fn=n1002013</link>
    <topic>ජනපති මහින්ද කෙරෙහි තිබූ ජනතා විශ්වාසය තහවුරුයි</topic>
    <author>පේරාදෙණිය සමූහ කේ. වී. සී. ධර්මවර්ධන</author>
    <content>මේ රටේ ජනතාවගෙන් බහුතරය, මහින්ද රාජපක්‍ෂ මහතා ගෙන යන වැඩපිළිවෙළ අනුමත කරමින් ඒ මහතා කෙරෙහි විශ්වාසය තබා ඇති බැව් ජනාධිපතිවරණ ප්‍රතිඵලවලින් සනාථ වන්නේ යැයි පේරාදෙණිය, ගැටඹේ රාජෝපවනාරාමාධිපති පූජ්‍ය කැප්පෙටියාගොඩ සිරිවිමල නා හිමියෝ ප්‍රකාශ කළහ.මහින්ද රාජපක්ෂ මහතා රාජෝපවනාරාම විහාරස්ථානයට ගොස් විහාරාධිපති කැප්පෙටියාගොඩ සිරිවිමල හිමියන් ප්‍රධාන නේවාසික භික්‍ෂුන් වහන්සේ බැහැදැක මල් පහන් පූජා කිරීමෙන් පසුව උන්වහන්සේ එසේ කීහ.මේ රටේ බහුතරයක් ජනතාව ජනාධිපතිතුමා ගේ අනාගත වැඩපිළිවෙළ අනුමත කරමින් ලබාදී ඇති “ජනවරම” මූලික කරගෙන මේ රට ලෝකයේ දියුණු රටක් බවට පත් කිරීමට ඉදිරියේදී කටයුතු කිරීමට ශක්තිය, ධෛර්ය, ප්‍රාර්ථනා කරන බවද කීහ.‘මහින්ද චින්තනය’ ක්‍රියාත්මක කිරීමේ දී ගැටඹේ රාජෝපවනාරාම විහාරස්ථානයේ පූර්ණ ආශීර්වාදය ලැබුණු බවත්, මහින්ද චින්තන (2) ක්‍රියාත්මක කිරීමේ දී ගැටඹේ රාජෝපවනාරාම විහාරස්ථානයේ පූර්ණ සහයෝගය හා ආශීර්වාදය ලබාදෙන බවද කීහ.ඉදිරියේ දී එන සියලුම බලවේගවලට කෙළින් මුහුණ දීමට ඔබතුමාට ශක්තිය ධෛර්යය හිමිවන හෙයින් ත්‍රිවිධ රත්නයේ බලය හා ආශීර්වාදය ප්‍රාර්ථනා කරන බවද සිරිවිමල හිමියෝ වැඩිදුරටත් කීහ.ජනාධිපති මහින්ද රාජපක්‍ෂ මහත්මා අදහස් දක්වමින්, ප්‍රථමයෙන් මහනුවර ශ්‍රී දළදා මාලිගාවට ගොස් දළදා සමිඳුන් වැඳ පුදාගෙන ආශීර්වාද ලබාගත් බවත්, මල්වතු, අස්ගිරි මහා නායක හිමිවරු බැහැදැක ඉදිරි වැඩ පිළිවෙළ ගැන දැනුවත් කැර නාහිමිවරුන් ගේ ආශීර්වාද ලබාගත් බවත් කීවේය.මේ අවස්ථාවට මධ්‍යම පළාතේ ආණ්ඩුකාර ටිකිරි කොබ්බෑකඩුව, මධ්‍යම පළාතේ ප්‍රධාන ඇමැති සරත් ඒකනායක මහත්වරුද සහභාගි වූහ.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>01</day>
    </date>
    <link>http://www.dinamina.lk/2010/02/01/_art.asp?fn=n1002014</link>
    <topic>ගැමිකම අගය කළ නායකයා යළිත් ජනාධිපති වුණා</topic>
    <author/>
    <content>ත්‍රස්තවාදය අවසන් කළ ජන නායකයාට රටේ බහුතර ජනතාව, කෘතවේදිත්වය පළකළ මැතිවරණයක් ලෙස මෙවර ජනාධිපතිවරණය පෙන්වාදිය හැකි යැයි ‘රාවය’ කර්තෘ, ප්‍රවීණ මාධ්‍යවේදී වික්ටර් අයිවන් මහතා පවසයි.තමන්ගේ මිනිහා, තමන්ගේ නායකයා, ගැමි සුවඳ, ජන සුවඳ හඳුනන නායකයා ලෝකයා ඉදිරියේ ශක්තිමත් කිරීමට ජනතාව කටයුතු කර ඇතැයි වික්ටර් අයිවන් මහතා සති අන්ත ජාතික පුවත්පතක සංවාදයට එක්වෙමින් ප්‍රකාශ කැර සිටී.ජනාධිපතිවරයා ගම්වල විශාල සංවර්ධනයක් කළා. මහා මාර්ග තැනුවා. වහ බීලා මැරෙන ගොවියන් ගැන අහන්න ලැබුණේ නැහැ. වසර 30ක් පැවැති ත්‍රස්තවාදය අවසන් කළා. ජනතාව ජනාධිපති මහින්ද රාජපක්ෂ මහතාව දැක්කේ වීරයෙක් ලෙස යයි ද ඒ මහතා සඳහන් කැර තිබේ.නගරබද මිනිස්සු මහින්ද මහත්තයට ඡන්දය ලබානොදීම තුළ ප්‍රභූ පැළැන්තියේ එක්තරා කුහකකමක් එළිවී තිබෙනවා. ටයි කෝට් අඳින නගරේ ප්‍රභූ පැළැන්තිය ඊර්ෂ්‍යා කළා. මෙයාගේ අම්මා, තාත්තා, ඉංග්‍රිසි කතා කරපු ටයි කෝට් ඇදපු අය ද කියලා බැලුවා.මහින්ද මහත්තයා ටයි, කෝට් ඇන්දේ නැහැ. කිරිබත් ටික කන්න ගියෙත් ගමට. ඒක ප්‍රභූ පැලැන්තියට ගැළපුණේ නැහැ. ඒ කුහකකම ප්‍රභූ® පැළැන්තිය තුළ තිබුණා.ගම ගැන, ගැමිකම ගැන බලපු සැබෑ සිංහල නායකයාට නගරබද ඡන්ද ප්‍රතිශතය අඩු වෙන්න ඒක හේතුවක් වුණා ඒ කුහකකමයි. එහෙත් අවසාන ප්‍රතිඵලය වූයේ සැබෑ වීරයා රැකගත් ඡන්දයක අවසානයක් යයි ද හෙතෙම වැඩිදුරටත් ප්‍රකාශ කර තිබේ.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>01</day>
    </date>
    <link>http://www.dinamina.lk/2010/02/01/_art.asp?fn=n1002015</link>
    <topic>‘ලංකා’ පුවත්පතට සීල් තබයි</topic>
    <author>දෙහිවල ගල්කිස්ස සමූහ සුරන්ජිත් පෙරේරා</author>
    <content>රහස් පොලීසියේ අත්අඩංගුවේ සිටින ප්‍රබල ත්‍රස්තවාදී නායකයකු වන කේ. පී. හෙවත් කුමාරන් පද්මනාදන් නමැත්තා සම්බන්ධයෙන් සිදුකරන රහසිගත පරීක්ෂණ මාධ්‍ය මඟින් හෙළිකර එම පරීක්ෂණවලට බාධාවන අයුරින් කටයුතු සිදු කිරීමේ චෝදනාව යටතේ ‘ලංකා’ ඉරිදා පුවත්පතේ ප්‍රකාශනය වළක්වා, අධිකරණ නියෝග ලැබෙන තෙක් මුද්‍රණය කිරීම තහනම් කොට ප්‍රධාන කාර්යාලයට පෙරේදා (30) දින සිට මුද්‍රා තබා ඇත.30 දින රහස් පොලීසිය මඟින් ගංගොඩවිල අධිකරණයට ඉදිරිපත් කළ විශේෂ වාර්තාවක් සලකා බලමින් ගංගොඩවිල මහේස්ත්‍රාත් අධිකරණය මේ නියෝගය නිකුත් කර ඇත.ත්‍රස්තවාදී ක්‍රියා වැළැක්වීමේ පනත සහ හදිසි නීති පනත යටතේ රහස් පොලීසිය මඟින් ගංගොඩවිල අධිකරණයට මේ කරුණු වාර්තා කොට ඇත.ලංකා පුවත්පතේ සති මැද ප්‍රකාශනයේ මේ කරුණු සඳහන් ලිපියක් පළ වී ඇති අතර එමගින් මේ පරීක්ෂණයන්හි රහස් හෙළි වී ඇත. ඒ අනුව එම පුවත්පතේ ප්‍රධාන කර්තෘ චන්දන සිරිමල්වත්ත මහතා පසුගිය සිකුරාදා රහස් පොලීසියේ පෙනී සිට මේ සම්බන්ධයෙන් ප්‍රකාශයක්ද ලබා දී තිබේ.පසුව ඒ මහතා අත්අඩංගුවට ගෙන ඇති අතර මේ වන විට රැඳවුම් නියෝග මත රඳවා ගෙන ප්‍රශ්න කෙරෙයි.කොළඹ අපරාධ පරීක්ෂණ දෙපාර්තමේන්තුව ඉදිරිපත් කළ වාර්තාව මඟින් කළ ඉල්ලීමකට අනුව ඉදිරි පරීක්ෂණ කටයුතු සඳහා මේ පුවත්පත් කාර්යාලයට මුද්‍රා තැබීමට අධිකරණය අවසර ලබා තිබේ.මේ සිද්ධියේ වගඋත්තර පාර්ශ්වය වන ලංකා ඉරිදා පුවත්පතේ කළමණාකාරීත්වයට සභ අධ්‍යක්ෂක මණ්ඩලයට අද (1) දින ගංගොඩවිල මහේස්ත්‍රාත් අධිකරණය ඉදිරියේ් පෙනී සිටින ලෙසද මහේස්ත්‍රාත්වරයා වැඩිදුරටත් නියෝග කර ඇත.නුගේගොඩ දෙල්කඳ පරණ කැස්බෑව පාරේ පිහිටි ප්‍රධාන මුද්‍රණාලය මුද්‍රා තබා ඇති අතර එය මිරිහාන පොලිසියේ ආරක්ෂාව යටතේ පවතී.ඊයේ දින ලංකා පුවත්පත් කාර්යාලය රහස් පොලීසියේ පරීක්ෂාවට ලක් වී නොමැති බවද ආරංචි මාර්ග සඳහන් කරයි.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>01</day>
    </date>
    <link>http://www.dinamina.lk/2010/02/01/_art.asp?fn=n1002016</link>
    <topic>කමල් - චින්තකශ්‍රී ලංකාවට රන් පදක්කම්දෙකක් ගෙන එති</topic>
    <author>පි‍්‍රන්ස් ගුණසේකර බංගලාදේශයේ සිට</author>
    <content>බංග්ලාදේශයේ මේ දිනවල පැවැත්වෙන 11 වැනි දකුණු ආසියානු ක්‍රීඩා උළෙලේ දී ශශ්‍රී ලංකාවට රන් පදක්කම් දෙකක් දිනා දීමට පොලොන්නරුවේ කමල් බණ්ඩාර සහ චින්තක විදානගේ ඊයේ සමත් වූහ.ගුවන් හමුදාවේ සේවය කරන බණ්ඩාර බර ඉසිලීමේ තරග බිමේ කිලෝ ග්‍රෑම් 56 බර පන්තිය යටතේ තරග වදිමින් රන් පදක්කම දිනා ගත්තේ කිලෝ ග්‍රෑම් 230ක බරක් ඔසවමිණි. ඔහු මේ බර පංතියේ ශ්‍රී ලංකාවේ ජාතික සූරයා ද වෙයි.අනෙකුත් රන් පදක්කම චින්තක විදානගේ විසින් ශ්‍රී ලංකාවට අත්පත් කර දුන්නේ බර ඉසිලීමේ තරඟ බිමේ කි ග්‍රෑ.69 බර පන්තිය යටතේ තරඟ වදිමින් කි ග්‍රෑ. 297 බර ප්‍රමාණයක් ඔසවනු ලැබීමෙනි.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>01</day>
    </date>
    <link>http://www.dinamina.lk/2010/02/01/_art.asp?fn=n1002017</link>
    <topic>විදුලි සම්පේ‍්‍රෂණ පද්ධතිනවීකරණයට කෝටි 1600ක්</topic>
    <author>සුභාෂිනී සේනානායක</author>
    <content>නවීන තාක්ෂණය යටතේ විදුලි සම්පේ‍්‍රෂණ පද්ධති සංවර්ධනය කිරීමට රජය රුපියල් කෝටි 1600ක් වෙන් කර ඇත. මේ යටතේ විදුලි සම්පේ‍්‍රෂණ පද්ධති වර්තමානයට ගැළපෙන පරිදි යාවත්කාලීන කෙරෙන බව විදුලිබල හා බලශක්ති අමාත්‍යාංශය අවධාරණය කරයි.ආසියා සංවර්ධන බැංකු ණය ආධාර යටතේ ක්‍රියාත්මක වන මේ ව්‍යාපෘතිය මඟින් අම්පාර, වාලච්චේන, විදුලි උපපොළවල් සංවර්ධනය කෙරෙන අතර හබරණ වාලච්චේන සම්පේ‍්‍රෂණ මාර්ගයද ඉදි කෙරෙනු ඇත.පාණදුර, වේයන්ගොඩ, මාත, කුරුණෑග, හොර, කිරිබත්ගොඩ, කටුනායක, නාවල , කොටිකාවත්ත, හික්කඩුව , බලංගොඩ, සීතාවක, නුවරඑළිය, උකුවෙළ, මහියංගගනය, බදුල්ල, විදුලි උපපොළ ද මේ යටතේ සංවර්ධනය කෙරෙන අතර උකුවෙල සිට පල්ලෙකැලේ දක්වාත් , මාහෝ සිට පුත්තලම දක්වාත්, ගාල්ල සිට මාතර දක්වාත් විදුලි සම්පේෂණ පද්ධති සංවර්ධනය කැරේ.විදුලිය ජනනය කිරීමෙන් පසු විදුලි සම්පේ‍්‍රෂණ පද්ධති ඔස්සේ විදුලි උප පොළවල් දක්වා විදුලිය සම්පේ‍්‍රෂණය කිරීමේ දී සිදුවන නාස්තිය අවම කිරීමත් එයින් කාර්යක්ෂම සේවාවක් මෙන්ම දැරිය හැකි මිලකට විදුලිය ලබා දීමටත් හැකි වන බවද විදුලි බල හා බලශක්ති අමාත්‍යාංශය ප්‍රකාශ කරයි.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>01</day>
    </date>
    <link>http://www.dinamina.lk/2010/02/01/_art.asp?fn=n1002018</link>
    <topic>ඡන්ද ඔට්ටුව පැරැදී අඩක් හිස මුඩු කරන්මහ පාරේ</topic>
    <author>රත්නපුර දිසා විශේෂ එස්. ඒ. එල්. නිරෝෂණ</author>
    <content>ජනාධිපතිවරණයෙන් විපක්ෂයේ අපේක්‍ෂකයා ජයගන්නා බවට ඔට්ටු අල්ලා පරාජය වූ එ. ජා. ප. සාමාජිකයකු හිසෙන් අඩක් මුඩු කරගෙන මහ පාර දිගේ ඇවිදයමින් පොරොන්දු ඉටු කෙළේය. කුවිතාන්සියකට අස්සන් තබා පොරොන්දු වූ පරිදි වැලිගෙපොළ හටන්ගල පදිංචිකරුවකු මේ අපූරු ඔට්ටුව ක්‍රියාත්මක කෙළේ දහස් ගණනක් බලා සිටියදීය.සමන්ත සෙනෙහේවීර (33) නම් මේ තරුණයා කීවේ ගම්වල අපි ඔට්ටු ඉටුකරන බවයි. ඡන්ද ඔට්ටු ඇල්ලූ දේශපාලනඥයන් දැන් නිහඬව සිටින බවද ඔහු කීවේය.වැලිගෙපොළ හටන්ගලදී මේ තරුණයාගේ හිස බූ ගෑම සිදුවූයේ 30 (සෙනසුරාදා) ය. ඔහුගේ හිස කෙස් අඩක් බූගාන ලද්දේ ඔට්ටුවේ අනෙක් පාර්ශවකරුගේ අතින් වීම විශේෂයකි.මහින්ද රාජපක්‍ෂ මහතා ජනාධිපතිධූරයට යළිත් පත්වෙන බව පාලිත සූරියආරච්චි නම් ශ්‍රී. ල. නි. ප. ආධාරකරුවා ඔට්ටුවට ඉදිරිපත්වූ අනෙක් පාර්ශවකරුයි. ගමේ ස්වාධීන පුද්ගලයන් දෙදෙනකු ඉදිරිපිට සාක්‍ෂි සමඟ කුවිතාන්සියකට අස්සන් තබා මේ අපූරු ඔට්ටුව තැබීය.කුවිතාන්සියට අනුව එකඟවූ ලෙස හිසෙන් අඩක් බූගාගත් තරුණයා කිලෝමීටර් පහක පමණ දුරක් ඇවිදයමින් එය ප්‍රදර්ශනය කෙළේය.ඊයේ 31 දිනයේදීත් තවත් ගම් කීපයක ඇවිදයාමට ඔහුට නියමිතව තිබුණි. ඉන් පසු ඉතිරිවූ හිසකෙස් භාගයද බූ ගාගෙන තට්ටය ගෑමට නියමිතව තිබුණි.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>01</day>
    </date>
    <link>http://www.dinamina.lk/2010/02/01/_art.asp?fn=n1002019</link>
    <topic>යොවුන් නාට්‍ය උළෙල අද ඇරැඹේ</topic>
    <author>මහරගම විශේෂ වේහැල්ලේ පියතිලක</author>
    <content>ජාතික තරුණ සේවා සභාව සංවිධානය කරන 2009 ජාතික යොවුන් නාට්‍ය උළෙල අද (පෙබ 1) සිට 13 වැනිදා දක්වා කොළඹ 5 ලුම්බිණි රඟ හලේදී පැවැත්වේ.සමාරම්භක උළෙල අද පස්වරු 6 ට තරුණ කටයුතු ඇමැතිනී පවිත්‍රා වන්නිආරච්චි මහත්මිය හා ජාතික තරුණ සේවා සභාවේ සභාපති හා අධ්‍යක්ෂ ජෙනරාල් භාෂ්වර සේනාංක ගුණරත්න මහතාගේ සහභාගීත්වයෙන් පැවැත්වීමට නියමිතය.මෙම යොවුන් නාට්‍ය උළෙලට කෙටි නාට්‍ය 27ක් සහ දිගු නාට්‍ය පහක් ඇතුළත් වේ.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>01</day>
    </date>
    <link>http://www.dinamina.lk/2010/02/01/_art.asp?fn=n10020110</link>
    <topic>උතුරේ දරු දැරියන් අතරේපොත් 5000ක් බෙදා දෙයි</topic>
    <author>මහින්ද අලුත්ගෙදර</author>
    <content>යාපනයේ වෙසෙන දරු දැරියන්ගේ දැනුම වර්ධනය කිරීම පිණිස පොත් 5000 බෙදාදීම උතුරු පළාත් ආණ්ඩුකාර මේජර් ජනරාල් ජී. ඒ. චන්ද්‍රසිරි මහතාගේ ප්‍රධානත්වයෙන් යාපනය මහජන පුස්තකාලයේදී පසුගියදා සිදුකැරිණි.යාපනය නගරාධිපතිනි යෝගේෂ්වරී ෂට්ගුනරාජා මහත්මිය වෙත මේ පොත් තොගය නිල වශයෙන් බෙදාදීමෙන් අනතුරුව පාසල් දරු දැරියන් වෙත පිරිනැමීමට කටයුතු කරන ලදී.රූම් ටූ රීඩ් සංවිධානය හා ආසියානු පදනම වෙතින් මේ පොත් තොගය උතුරු පළාත් ආණ්ඩුකාරවරයා වෙත ලැබුණු අතර ඒ මහතා මේ පොත් තොගය යාපනයේ දරු දැරියන්ගේ දැනුම වර්ධනය වෙනුවෙන් යෙදවීමට පියවර ගත්තේය.මේ පොත් තොගයට අමතරව සිංගප්පූරු රජයෙන් ලද පොත් තොගයක්ද යාපනය මහජන පුස්තකාලය වෙත බාර දුන්නේය. දකුණේ ජනතාවට මෙන්ම උතුරේ ජනතාවටද මේ රටේ රාජ්‍ය නායකයා වශයෙන් ජනාධිපති මහින්ද රාජපක්ෂ මහතා එකසේ සලකන බවත් දරු දැරියන්ගේ අනාගතය වෙනුවෙන් මෙහිදී වැඩි අවධානයක් යොමුකර තිබෙන බවත් උතුරු පළාත් ආණ්ඩුකාර මේජර් ජනරාල් ජී. ඒ. චන්ද්‍රසිරි මහතා සඳහන් කෙළේය.ජනාධිපති මහින්ද රාජපක්ෂ මහතාගේ නායකත්වය හා ජනාධිපති ජ්‍යෙෂ්ඨ උපදේශක හා පාර්ලිමේන්තු මන්ත්‍රී බැසිල් රාජපක්ෂ මහතාගේ මඟපෙන්වීම යටතේ ඇරැඹි “උතුරු වසන්තය” කඩිනම් සංවර්ධන වැඩසටහන යටතේ උතුරේ දරු දැරියන්ගේ අධ්‍යාපන කටයුතු වෙනුවෙන් විශාල සංවර්ධන වැඩපිළිවෙළක් ක්‍රියාවට නංවා ඇතැයිද ඒ මහතා කියා සිටියේය.සමාජ සේවා හා සමාජ සුබ සාධන ඇමැති ඩග්ලස් දේවානන්දා, යාපනය නගරාධිපතිනි යෝගේෂ්වරී ෂට්ගුණරාජා යන මහත්ම මහත්මීන්ද මේ අවස්ථාවට එක්ව සිටියහ.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>01</day>
    </date>
    <link>http://www.dinamina.lk/2010/02/01/_art.asp?fn=r1002011</link>
    <topic>‘ගමින් ගමට දහම් සිසිල’වැඩසටහන ඇරැඹේ</topic>
    <author>වාද්දුව සමූහ</author>
    <content>බෞද්ධයන් අන්‍යාගම් වලට හරවා ගැනීම සහ රටේ සිදුවන හද කකියවන බාලාපචාර සහ මනුෂ්‍ය ඝාතන වළක්වා ගැනීම සඳහා ‘ගමින් ගමට දහම් සිසිල සදහම් චාරිකාව’ නමින් වැඩ සටහන් මාලාවක් කළුතර ප්‍රාදේශීය උතුර ශාසනාරක්ෂක මණ්ඩලය මඟින් ආරම්භ කැර තිබේ.එම ප්‍රාදේශීය ශාසනාරක්ෂක මණ්ඩල බල ප්‍රදේශයේ විහාරාධිපතින් වහන්සේ සහභාගී කරවා ගනිමින් ලබන (2011) වසරේ වෙසක් පුන් පෝදා දක්වා මේ ව්‍යාපෘතිය පැවැත්වේ.2011 සම්බුද්ධ ජයන්තිය අරමුණු කරගෙන සංවිධාන කර ඇති ගමින් ගමට දහම් සිසිල වැඩ සටහන් මාලාවේ පළමු වැන්න පසුගියදා පොතුපිටිය පූජාරාම විහාරාධිපති කළුතර ප්‍රාදේශීය (උතුර) ශාසනාරක්‍ෂක මණ්ඩලයේ සභාපති බද්දේගම සුමන හිමියන් ගේ සංවිධායකත්වයෙන් එම විහාරස්ථානයේ දී පැවැත්වුන අතර එහිදී මාවරලේ භද්දිය ස්වාමීන් වහන්සේ විසින් මෙහෙය වූ සංවාදශීලී දහම් හමුවක් ද පැවැත්විණි.සමස්ත ලංකා ශාසනාරක්‍ෂක මණ්ඩලයේ ලේඛකාධිකාරී මොල්ලිගොඩ වජ්‍රකොත් විහාරස්ථානාධිපති ගෝනදූවේ ගුණානන්ද හිමි සහ කළුතර ප්‍රාදේශීය ලේකම් සිරිසෝම ලොකුවිතාන මහතා මෙහිදී කථා කළ අතර බෞද්ධ කටයුතු කොමසාරිස් චන්ද්‍රප්‍රේම ගමගේ, කළුතර සහකාර ප්‍රාදේශීය ලේකම් චතුර මල්රාජ් සහ කළුතර ප්‍රාදේශීය බෞද්ධ කටයුතු සමයෝජක සනත් සිල්වා මහත්වරු ද මේ අවස්්ථාවට සහභාගී වූහ.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>01</day>
    </date>
    <link>http://www.dinamina.lk/2010/02/01/_art.asp?fn=r1002012</link>
    <topic>දුප්පත් දරුවන් ලබන කටුක අත්දැකීම්අභියෝග ජය ගැනීමට ශක්තියක්</topic>
    <author>සීදුව සමූහ</author>
    <content>දුප්පත් අහිංසක දරුවන් ජීවිතේ පියවරින් පියවර ඉස්සරහට යන කොට ලබන කටුක අත්දැකීම් මත මේ ලෝකයේ හොඳ දේවල් නිර්මාණය වන බව බස්නාහිර පළාත් සභා මන්ත්‍රීනි කටාන එක්සත් ජාතික පක්ෂ ප්‍රධාන සංවිධායිකා නීතිඥ ඒ. එම්. රෝස් ප්‍රනාන්දු මෙනෙවිය කීවාය.ඒ මහත්මිය එසේ පැවැසුවේ නැගෙනහිර මූකලංගමුව එක්සත් ජාතික පක්ෂ ශාඛාවේ සභාපති මිල්රෝයි ගජසිංහ මහතා සංවිධාන කළ ප්‍රදේශයේ දුප්පත් පාසල් දරුවන්ට අභ්‍යාස පොත් බෙදා දීමේ උත්සවයේ ආරාධිත අමුත්තා වශයෙන් සහභාගි වෙමිනි.රෝස් ප්‍රනාන්දු මෙනෙවිය මෙසේද කීවාය. සල්ලිකාරයන්ගේ පාසල් යන දරුවන්ට නිර්මාණශීලී අත්දැකීම් මනසට ඇති වන්නේ නැහැ. සෑම දේම තියෙන නිසා. නමුත් දුප්පත් අයගේ දරුවෝ දුක් මහන්සි වීම නිසා අධිෂ්ඨානය නිසා අභියෝගය ජය ගන්නවා. නිර්මාණශීලී දරුවන් වෙනවා.ඒ නිසා අද මේ දෙන පොත් ලබා ගෙන හොඳට ඉගෙන ගෙන අනාගතයේ හොඳ සමාජයකට වැදගත් අය බිහි වේවා කියා සැමට ආශිර්වාද කරනවා.මූකලංගමුව එක්සත් ජාතික පක්ෂ ශාඛා සභාපති මිල්රෝයි ගජසිංහ මහතාද කතා කළේය.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>01</day>
    </date>
    <link>http://www.dinamina.lk/2010/02/01/_art.asp?fn=r1002013</link>
    <topic>හිතුමතේ පුද්ගලයන්ට නඩුපැවරීමෙන් පලක් නැහැ</topic>
    <author>පාණදුර සමූහ</author>
    <content>හිතුමතේ පුදගලයන්ට නඩු පැවරීමෙන් පලක් වන්නේ නැහැ. නීතිය නොදන්නේ නම් නීතිය ඉගෙන ගෙන රාජකාරී කටයුතු නීත්‍යානුකූලව ඉටු කිරීමට පොලිස් නිලධාරීන් උනන්දු විය යුතු යැයි පාණදුර මහේස්ත්‍රාත් රංග දිසානායක මහතා වාද්දුව පොලිසියේ නිලධාරීන්ට විවෘත අධිකරණයේදී පැවසීය.නීති විරෝධී ලෙස කළු ගඟේ වැලි ලොරියකින් ප්‍රවාහනය කිරීම සම්බන්ධයෙන් චෝ්දනාවක් මත ලොරි රියදුරෙකු වූ ඇල්. ඩී. ජිනදාස නැමැත්තා අධිකරණය හමුවේ පෙනී සිටියේය.ඔහුට විරුද්ධව නඩු පවරා තිබුණේ වාද්දුව පොලිසිය විසිනි.භූ විද්‍යා සමීක්ෂණ සහ පතල් කැණීම් පනත යටතේ සැකකාර රියදුරුට නඩු නොපැවරුවේ ඇයි දැයි මහේස්ත්‍රාත්වරයා අධිකරණයේ පෙනී සිටි වාද්දුව පොලිසියේ නිලධාරීන් ගෙන් විමසීය.ඔවුහු නිරුත්තර වූහ.ගංගාවක හෝ ඔයක වැලි ගොඩ දමා අනවසරයෙන් ප්‍රවාහනය කිරීම සම්බන්ධ චෝදනාවකට වරද කරුවකු වන අයෙකුට රුපියල් ලක්ෂ පහක දඩයක් නියම කිරීමට අදාළ පනතින් අධිකරණයට බලය පැවරීතිබෙන බව දන්නවාදැයි මහේස්ත්‍රාත්වරයා නැවත පොලිස් නිලධාරීන්ගෙන් විමසීය.එවරද එම නිලධාරීහු නිරුත්තර වූහ. ගඟේ්වැලි අනවසරයෙන් ප්‍රවාහනය කිරීම සම්බන්ධයෙන් අත් අඩංගුවට ගන්නා පුද්ගලයන්ට නඩු පැවරිය යුත්තේ භූ විද්‍යා සමීක්ෂණ සහ පතල් කැනීම් පනතෙන් යැයි මහේස්ත්‍රාත්වරයා පොලිස් නිලධාරීන්ට පැවසීය.වෙරළ සංරක්ෂණ පනත යටතේ චෝදනා ලබා සිටි රියදුරු ඇල්. ඩී. ජිනදාස වරද පිළිගත්තෙන් ඔහුට රුපියල් 15000.00 දඩයක් මහේස්ත්‍රාත් වරයා නියම කර ලොරියෙන් ප්‍රවාහනය කළ ගඟේ වැලි තොගය පානදුරේ විහාරස්ථානයකට ගෙන ගොස් බාර දෙන ලෙස විත්තිකාර රියදුරුට නියෝග කෙළේය.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>01</day>
    </date>
    <link>http://www.dinamina.lk/2010/02/01/_art.asp?fn=r1002014</link>
    <topic>කළුතර නගර සභාවේ විපක්ෂය ගෙනා බදු අඩු කිරීමේ යෝජනාව සම්මතයි</topic>
    <author>වස්කඩුව සමූහ</author>
    <content>කළුතර නගර සභාවේ එක්සත් ජාතික පක්ෂ පාලනය විසින් 2009 වර්ෂය සඳහා වැඩිකර අය කර ගන්නා ලද වරිපනම් බදු වෙනුවට 2009 වර්ෂයට බලපවත් වන පරිදි 2010 වර්ෂයට ගෘහස්ත වරිපනම් බදු සියයට පනහකින්ද, ව්‍යාපාරික වරිපනම් බදු සියයට විසිපහකින්ද, අඩු කිරීමට විපක්ෂය විසින් ගෙන එන ලද යෝජනාවක් පාලක එක්සත් ජාතික පක්ෂයේ විරෝධතා මැද වැඩි ඡන්ද එකකින් සභා සම්මත විය.නාගරික මන්ත්‍රී ප්‍රේමතිලක් ෆොන්සේකා සහ නාගරික මන්ත්‍රී බී. ඩී. ජෝශප් යන මහත්වරුන් විසින් ගෙනෙන ලද යෝජනාවක් අනුව මේ වරිපනම් බදු අඩු කිරීමේ ප්‍රතිසංශෝධිත යෝජනාව මෙසේ සභා සම්මත විය.2008 වර්ෂයේ කරන ලද තක්සේරු ප්‍රතිශෝධනය මත 2009 වර්ෂයේ සිට නේවාසික දේපළවලින් 3% ක් හා වාණිජ දේපළවලින් 15% ක් ලෙස බදු ප්‍රතිශතය අඩු කළ යුතු යයි මෙම යෝජනාවෙන් කියැවේ.ළුතර නගර සභාව විසින් 2009 වර්ෂය සඳහා නේවාසික දේපළවලින් 6% ක වරිපනම් බදුද, ව්‍යාපාරික වරිපනම් බදු 20% කින්ද, වැඩිකර අය කිරීම ගැන සහනයක් සලසා දෙන ලෙස ඉල්ලා කළුතර බදු ගෙවන්නන්ගේ සංගමය හා වෙළෙඳන්ගේ සංගමය විසින් මෙයට මාස හයකට පමණ පෙර බස්නාහිර පළාත් ප්‍රධාන ඇමැති ප්‍රසන්න රණතුංග මහතා වෙත පෙත්සමක් ඉදිරිපත් කැරිණි.පෙත්සම විභාග කිරීමෙන් පසු බස්නාහිර පළාත් පළාත්පාලන කොමසාරිස් එච්. සුමනපාල මහතා වැඩිකර ඇති වරිපනම් බදු ප්‍රධාන ඇමැතිවරයාගේ උපදෙස් පරිදි නගර සභාවේ රැස්වීමක් කැඳවා සම්මත කර ක්‍රියාත්මක කරන ලෙස නගර සභාවේ ලේකම් අශෝක රණසිංහ මහතා වෙත කරන ලද නියමය පරිදි මේ විශේෂ රැස්වීම කැඳවනු ලැබිණි.මෙම විශේෂ රැස්වීමේදී වරිපනම් සම්බන්ධයෙන් යෝජනා හතරක් ඉදිරිපත් කැරිණි.නගරාධිපති මුඛාරක් මහතා විසින් නේවාසික දේපළ 4% කින්ද, ව්‍යාපාරික දේපළ සියයට 16% කින්ද, විපක්ෂනායක පාලිත සිල්වා මහතා විසින් නේවාසික දේපළ 3% කින්ද, ව්‍යාපාරික දේපළ 9% කින්ද, නාගරික මන්ත්‍රී සුකුමාල් පෙරේරා මහතා විසින් නේවාසික දේපළ 3% කින්ද, ව්‍යාපාරික දේපළ 10% කින්ද, නාගරික මන්ත්‍රී ප්‍රේමතිලක් ෆොන්සේකා හා නාගරික මන්ත්‍රී බී. ඩී. ජෝශප් (එජනිස) යන මහත්වරුන් විසින් නේවාසික දේපළ 3% කින්ද, ව්‍යාපාරික දේපළ 15 කින්ද වැඩිකරන ලෙස යෝජනා කැර තිබිණි.නගරාධිපතිගේ යෝජනාව ඉල්ලා අස්කර ගත් අතර, විපක්ෂනායක පාලිත සිල්වා මහතාගේ යෝජනාව ඡන්ද විමසීමකින් තොරව නිශ්ප්‍රභා විය.සුකුමාල් පෙරේරා මහතාගේ යෝජනාවට පත්ව ඡන්ද 4 ක්ද, විපක්ෂව ඡන්ද 5 ක්ද ලැබී පරාජය විය.ප්‍රේමතිලක් ෆොන්සේකා හා බී. ඩී. ජෝශප් යන මහත්වරුන්ගේ යෝජනාවට පක්ෂව ඡන්ද 5 ක්, විපක්ෂව ඡන්ද 4 ක්ද ලැබීම නිසා එම යෝජනාව සභා සම්මත විය.මේ අනුව 2009 වර්ෂය සඳහා වරිපනම් බදු අය කිරීමේදී වැඩිදුර අයකර ගෙන ඇති බදු මුදල් 2010 වර්ෂයට හිලව් කරන ලෙස මේ රැස්වීමේදී තීරණයක් ගැනිණි.වාර්ෂික වටිනාකම රුපියල් 700 ට අඩු දේපළ සඳහා වරිපනම් බදු අය නොකිරීම තීරණය කරන ලදී.මේ ගැන අදහස් දැක් වූ නගරාධිපති මුඛාරක් මහතා රුපියල් 700 ට අඩු දේපළ සඳහා වරිපනම් බදු අය කිරීමෙන් නිදහස් කළත් එයට අයත්වන අයට පාසලකට ළමයින් ඇතුළත් කිරීමේ තක්සේරු වාර්තා සහ වරිපනම් බදු ගෙවන කුවිතාන්සිය නොමැතිවීමෙන් ප්‍රශ්න මතුවන බව පැවැසීය.විපක්ෂ නායක පාලිත සිල්වා මහතා - නගර සභා ආඥා පනතේ 160 වන වගන්තියේ (1) වන උප වගන්තියෙන් ලැබි ඇති බලතල ප්‍රකාර එකී දේපළ මත ඉහත කී වාර්ෂික වටිනාකම යටතේ නේවාසික දේපළ සඳහා 3% බද්දක්ද, ව්‍යාපාරික දේපළ සඳහා 9% ක බද්දක්ද පනවන ලෙස යෝජනා කරන්න.නාගරික මන්ත්‍රී ප්‍රේමතිලක් ෆොන්සේකා මහතා (එජනිස) - 2008 වර්ෂයේ කරන ලද තක්සේරුව මත 2009 වැඩිකරන ලද නේවාසික දේපළ 6% බද්දක්, ව්‍යාපාරික දේපළ 20% බද්දක් අය කිරීම සභා සම්මතින් තොරව කර ඇති නිසා මෙහි විශාල වරදක් හා අසාධාරණයක් සිදු වී තිබෙනවා.මෙම සභාවේ පැවැති ඒකාධිපති ක්‍රියා මාර්ගය නිසා සාධාරණයක් පතා නගරයේ බදු ගෙවන්නන්ට බස්නාහිර පළාත්් ප්‍රධාන ඇමැතිවරයා වෙත යන්ට සිදුවුණා.මේ වරද සිදු වුණේ ප්‍රතිසංශෝධිත තක්සේරුව සභාවට ඉදිරිපත් නොකිරීම නිසයි.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>01</day>
    </date>
    <link>http://www.dinamina.lk/2010/02/01/_art.asp?fn=r1002015</link>
    <topic>ජනපතිගේ එකම අරමුණ සමාජශීලීගුණ ගරුක පුද්ගලයන් බිහි කිරීමයි</topic>
    <author>මිනුවන්ගොඩ සමූහසිරිසේන අත්තනායක</author>
    <content>බෞද්ධ දර්ශනය අනුව පොළොවේ පය ගසාගෙන සිටිය හැකි සමාජශීලී, ගුණ ගරුක පුද්ගලයකු බිහි කිරීම ජනාධිපතිතුමාගේ එකම බලාපොරොත්තුව වන බවත් ‘මහින්ද චින්තන ඉදිරි දැක්මෙන්’ එය මනාව පැහැදිලි බවත් “තාරුණ්‍යයට හෙටක්” සංවිධානයේ සභාපති නාමල් රාජපක්‍ෂ මහතා පැවැසීය. ඒ මහතා එසේ පැවැසුවේ උඩුගම්පල දී පැවැති තරුණ හමුවක දීය.මේ තරුණ හමුව සංවිධානය කරන ලද්දේ මිනුවන්ගොඩ සංවිධායක බස්නාහිර පළාත් ප්‍රධාන ඇමැති ප්‍රසන්න රණතුංග මහතාගේ පූර්ණ අනුග්‍රහයෙන් මිනුවන්ගොඩ ‘නිල් බළකාය’ සංවිධානය විසිනි.නාමල් රාජපක්‍ෂ මහතා එහිදී මෙසේ ද පැවැසීය.විපක්‍ෂය අද මඩ දේශපාලනය කර පින්නාගෙන. ගම්බද තරුණ තරුණියන්ට බොරු පොරොන්දු දෙන්නේ ඔවුන්ට දේශපාලන දැනුමක් නැතැයි කියා සිතාගෙනයි.අලි මදිවට හරක් යයි කියන්නා වාගේ අද ජනතා ජනතා විමුක්ති පෙරමුණත් විපක්‍ෂයේ සල්ලිවලට යටවී කඩේ යන්න පටන් අරන්.බිහිසුණු යුද්ධයක් පවතිද්දී රටේ සංවර්ධනය වෙනුවෙන් කටයුතු කෙළේ ජනපති හෙටක් ගැන සිතා කටයුතු කරන නිසයි. ප්‍රධාන මාර්ග කාපට් කරමින් හා ග්‍රාමීය මාර්ග කොන්ක්‍රීට් අතුරමින් පළමුවෙන් මාර්ග පද්ධතිය ක්‍රමවත් කළා.ග්‍රාමීය ආර්ථිකය නැංවීමට වාරි පද්ධති ක්‍රමවත් කොට කෘෂි කර්මාන්තය නඟා සිටුවීමට කටයුතු කළා. නව ගුවන් තොටුපළවල්, වරාය, විදුලිබලාගාර, ගුවන් පාලම් ඉදි කළා. මේ සියල්ල කෙළේ හෙටක් ගැන සිතලයි.අද සමහරුන් අපේ පවුලට හෙණ ගහන්න කියනවා. හොරු කොන්ත්‍රාත් කාරයෝ කියල චෝදනා එල්ල කරනවා. මගේ මව කිසිම දේශපාලන කාර්යයකට සහභාගි වන්නේ නැහැ. මගේ මල්ලිලා දේශපාලනය කරන්නෙත් නැහැ.මම ඉදිරිපත් වුණේ අපේ තරුණ මල්ලිලා නංගිලා වෙනුවෙන් යමක් කරන්න ජනාධිපතිතුමාගේ අවධානය යොමු කරවන්නයි. අපිට හෙටක් තිබිය යුතුයි. හෙටක් ගැන සිතන්න අපේ ජනාධිපතිතුමා අපිට යමක් කරදී තිබෙනවා.බස්නාහිර පළාත් ප්‍රධාන ඇමැති ප්‍රසන්න රණතුංග, ප්‍රාදේශීය සභා සභාපති පද්මකුමාර අරංගල්ල මහත්වරු ද අදහස් දැක්වූහ.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>01</day>
    </date>
    <link>http://www.dinamina.lk/2010/02/01/_art.asp?fn=r1002016</link>
    <topic>නුගගොඩ පානීය ජල යෝජනා ක්‍රමයට කෝටි 1 1/2ක්</topic>
    <author>එස්. විජේරත්න නාගොඩ විශේෂ</author>
    <content>නුගගොඩ පානීය ජල යෝජනා ක්‍රමය සඳහා රුපියල් එක්කෝටි හැත්තෑ ලක්ෂයක් වැය කෙරේ.ජාතිය ගොඩනැගීමේ සහ වතුª යටිතල පහසුකම් ඇමති රෝහිත අබේගුණවර්ධන මහතා මේ සඳහා සිය අමාත්‍යංශය අරමුදලින් මූල්‍ය ප්‍රතිපාදන ලබාදී ඇත.මේ පානීය ජල යෝජනා ක්‍රමයේ මුල් අදියර ක්‍රියාවට නංවා ඇති අතර මුළු ව්‍යාපෘතිය ක්‍රියාත්මක වීමෙන් පසු පවුල් විශාල සංඛ්‍යාවකට සෙත සැලැසේ.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>01</day>
    </date>
    <link>http://www.dinamina.lk/2010/02/01/_art.asp?fn=r1002017</link>
    <topic>හෝමාගම-හංවැල්ල හාපාදුක්කේ පාසල් 96ක්අලුත්වැඩියා කැරේ</topic>
    <author>හෝමාගම සමූහ</author>
    <content>හෝමාගම කලාප අධ්‍යාපන කාර්යාලයට අයත් හෝමාගම, හංවැල්ල සහ පාදුක්ක අධ්‍යාපන කොට්ඨාශවල පාසල් 96 ක කඩිනම් අලුත්වැඩියා සහ තීන්ත ආලේප කිරීමේ වැඩපිළිවෙළක් ක්‍රියාත්මක කෙරේ.බස්නාහිර පළාත් ප්‍රධාන ඇමැති ප්‍රසන්න රණතුංග මහතා මේ සඳහා ප්‍රතිපාදන සපයා ඇත. ම් අනුව සිසුන් 500 ට අඩු පාසල් සඳහා රු. 50000 ක්ද, සිසුන් 500 සිට 1000 දක්වා වූ පාසල් සඳහා රු. 75000 ක්ද, සිසුන් 1000 සිට 2000 දක්වා වූ පාසල් සඳහා රු. 100000 ක්ද, සිසුන් 2000 ට වැඩි පාසල් සඳහා රු. 150000 ක්ද ආදී වශයෙන් ප්‍රතිපාදන වැය කෙරේ.හෝමාගම කලාප අධ්‍යාපන අධ්‍යක්ෂිකා චිත්‍රාංගනී ලුණුවිල මහත්මියගේ අධීක්ෂණය යටතේ ගුරු දෙගුරු සංගම්වලද සහාය ඇතිව මේ වැඩපිළිවෙළ ක්‍රියාත්මක වේ.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>01</day>
    </date>
    <link>http://www.dinamina.lk/2010/02/01/_art.asp?fn=r1002018</link>
    <topic>වසරේ ආදර්ශවත්පාරිසරික පාසලතේරීමේ තරගයක්</topic>
    <author>මහරගම විශේෂ</author>
    <content>‘එක්වෙමු - ගොඩනඟමු හරිත ලොවක්’ යන තේමාව යටතේ වසරේ ආදර්ශවත් පාරිසරික පාසල තේරීමේ තරගයක් හරිත වන සංසදය තෙවන වරටත් සංවිධානය කරනු ලබයි.සමස්ත ලංකා හා දිස්ත්‍රික් වශයෙන් මේ තරගාවලිය සංවිධානය කෙරේ. අධ්‍යාපන අමාත්‍යංශය ලංකා බැංකුව මේ සඳහා අනුග්‍රහය දක්වයි. සෑම පාසලකටම මේ තරගය සඳහා සහභාගි විය හැකිය.අයදුම්පත් භාර ගැනීමේ අවසන් දිනය 2010 අප්‍රේල් 5 වනදාය. කොළඹ 7 ජෝන් ද සිල්වා සමරු රඟහලේදී ජූලි 10 වැනිදා සම්මාන උත්සවය පැවැත්වීමට නියමිතය. දිස්ත්‍රික් තරගවලින් ප්‍රථම ස්ථානය සඳහා රු. 10000 ක මුදලින් ත්‍යාග පිරිනැමේ.සමස්ත ලංකා තරගයේදී ප්‍රථම ස්ථානයට රු. 50000 , දෙවැනි ස්ථානය රු. 30000 ක් හා තෙවැනි ස්ථානයට රු. 25000 ක් පිරිනැමෙන අතර පළාත් ශූරතාවයට රු. 15000 ක් පිරිනැමේ.අයැදුම්පත් සහ තොරතුරු සඳහා විධායක අධ්‍යක්ෂ හරින්ද්‍ර සේරසිංහ හරිත වන සංසදය 17/1, හරිත ශ්‍රී ඥානවිමල මාවත අතුරුගිරිය ලිපිනයෙන් දුරකථන - 0112782184-0772012900 න් හා WWW. gta Sri Lanka. Org. වෙබ් අඩවියෙන් හා eco @ gta Sri Lanks. Org' ඊමේල් ලිපිනයෙන් ලබා ගත හැකිය.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>01</day>
    </date>
    <link>http://www.dinamina.lk/2010/02/01/_art.asp?fn=s1002011</link>
    <topic>බර ඉසිලීමෙන් ශ්‍රී ලංකාවට රන් පදක්කම් 2ක්</topic>
    <author/>
    <content>බංග්ලාදේශයේ ඩකා නුවරදී දැන් පැවැත්වෙන දකුණු ආසියානු ක්‍රීඩා උළෙලේ ඊයේ තෙවැනි දිනයේ දී ශ්‍රී ලංකාවට බර ඉසිලීමේ ඉසව්වලින් රන් පදක්කම් 2ක් හිමි විය. මුල්ම රන් පදක්කම කි. ග්‍රෑ 56 බර පන්තියෙන් කමල් බණ්ඩාර හිමිකරගත් අතර කි. ග්‍රෑ 69 බර පන්තියෙන් චින්තන ගීතාල් විදානගේ අනෙක් රන් පදක්කම ශ්‍රී ලංකාවට හිමි කර දුන්නේ ය.මෙයට අමතරව ජුඩෝ තරග ඉසව්වකින් ශ්‍රී ලංකාවට රිදී පදක්කමක් හිමි විය. එම ගෞරවය ශ්‍රී ලංකාවට හිමිකර දුන්නේ කිලෝ ග්‍රෑම් 81 බර පන්තියෙන් තරග වැදුණු තුසිත රංගන ප්‍රනාන්දුය. පෙරේදා කාන්තා පා පැදි තරගවලින් ශ්‍රී ලංකාවට ලෝකඩ පදක්කමක් එක් විය.බැඩ්මින්ටන් ක්‍රීඩක ක්‍රීඩිකාවෝ අද අවසන් තරග බිමේශ්‍රී ලංකා කාන්තා - පිරිමි බැඩ්මින්ටන් ක්‍රීඩක ක්‍රීඩිකාවෝ යුගල තරගවලදී අවසන් තරගය දක්වා සුදුසුකම් ලැබීමට සමත් වූහ. එම අවසන් තරග දෙක ඉන්දියාව සමඟ අද පැවැත්වේ.පිරිමි බැඩ්මින්ටන් අවසන් පූර්ව තරගයේ දී නේපාලය 5 - 0 කින් පරාජය කිරීමට නිලූක කරුණාරත්න , දිනූක කරුණාරත්න හා නුවන් හෙට්ටිආරච්චි සමත් වූ අතර එහි යුගල තරග වටවලදී රජිත සන්දීප දහනායක හා හසිත චානක ද නිලූක හා දිනුකද ශ්‍රී ලංකාව වෙනුවෙන් විශිෂ්ට දක්ෂතා දැක් වූහ.කාන්තා බැඩ්මින්ටන් අවසන් පූර්ව තරගයේ දී තිළිණි ජයසිංහ , චන්ද්‍රිකා ද සිල්වා හා අචිනි රත්නසිරි ද යුගල තරග වටවලදී චන්ද්‍රිකා හා නදීශා ගයන්ති ද අචිනි රත්නසිරි හා උපුලි සමන්ද්‍රිකා ද එක්ව බංග්ලාදේශය 5 - 0කින් පරාජය කළහ.බර ඉසිලීමේ තරගවලදී ශ්‍රී ලංකාවට ගෞරවය ගෙනදුන් චින්තන ගීතාල් විදානගේ පොදුරාජ්‍ය මණ්ඩලීය තරගාවලියේ දී රන් පදක්කම් දිනූ ක්‍රීඩකයෙකි. ඔහු ඊයේ දිනයේ දී කි. ග්‍රෑ 297 ක බරක් එසවිය.කිලෝ ග්‍රෑම් 56 බර පන්තියේ තරග වදිමින් කිලෝ ග්‍රෑම් 230ක බරක් ඔසවමින් ශ්‍රී ලංකාවට ප්‍රථම රන් පදක්කම ගෙන ආ කමල් බණ්ඩාර පොළොන්නරුව රාජකීය මහා විදුහලේ සිසුවෙකු වන අතර ශ්‍රී ලංකා ගුවන් හමුදාවේ සේවය කරයි.ජයග්‍රහණයෙන් අනතුරුව කමල් බණ්ඩාර පැවැසුවේ තමා සහභාගී වූ ප්‍රථම සාග් තරගාවලියේදීම රන් පදක්කමක් දිනා ගැනීමට හැකි වීම විශාල සතුටක් බවයි. ‘’මගේ එකම පැතුම මේ වසරේ පැවැත්වෙන පොදු රාජ්‍ය මණ්ඩලයීය තරගාවලියේ දී පදක්කමක් දිනා ගැනීමයි’’ කමල් පැවැසීය.ඔහුගේ පුහුණුකරුවන් වූ ඩක්නන් ලසන්ත , චින්තන විදානගේ , රුක්ෂාන් ගුණතිලක හා ආර්. බී. වික්‍රම යන මහත්වරුන්ට සිය ස්තූතිය පුද කෙළේ ය.කමල් බණ්ඩාර කි. ග්‍රෑ 56 බර පන්තියේ ජාතික සූරයාද වන අතර මෙයට පෙර ඉරාණයේ පැවැති නම්ජු රන් කුසලාන තරගාවලියේදී බර ඉසිලීමෙන් රන් පදක්කම් 3ක් දිනා ගැනීමට සමත් වූයේ ය.පාපැදි දෙවැනි රන් පදක්කමත් ඉන්දියාවටකි. මී. 80 පිරිමි පාපැදි තරගයේ රන් පදක්කම ඉන්දියාව සතුවිය. එම කණ්ඩායම ගතකළ කාලය වූයේ පැය 1 : 47 : 11 කි.ශ්‍රී ලංකාව සිවුවැනි ස්ථානයට පත්විය. සුවාරිස් පේ‍්‍රමචන්ද්‍ර , ජනක හේමන්ත , සුමිත් තිලංග හා ඩේන් නුගේරා පැය 1 : 48 : 38 කින් තරගය නිම කළහ. රිදී පදක්කම පාකිස්තානය දිනා ගත්තේ පැය 1 : 45 : 59 ක කාලයකිනි. ලෝකඩ පදක්කම දිනාගත් බංග්ලාදේශය පැය 1 : 46 : 44 ක කාලයක් ගත කෙළේ ය.කි. මී 30 කාන්තා පාපැදි තරගයට එක් වූ නිලුකා ශ්‍යාමලී , ලසන්ති ක්‍රිෂ්ණා , නිරෝෂිණී පෙරේරා හා පුෂ්පරාණි ලෝකඩ පදක්කමට හිමිකම් කීහ. එහි රන් පදක්කම ඉන්දියාව , රිදී පදක්කම පාකිස්තානය හිමිකර ගත්හ.නිමා වූ පා පැදි තරග ඉසව් දෙකේම මෙතෙක් ශ්‍රී ලංකාව ඉදිරියෙන් සිටියත් මෙවර තරගාවලියේදී පසුබෑමට ලක්විය. අවසන් වරට පැවැති සාග් තරගාවලියේ දී මේ ඉසව් දෙකේ රන් පදක්කම් ශ්‍රී ලංකාව සතුකරගෙන සිටියේය.කබඩි පිරිමි තරගයෙන්ශ්‍රී ලංකාව පරදීපාකිස්තානය හා ශ්‍රී ලංකාව අතර පැවැති කබඩි පිරිමි තරගයෙන් ශ්‍රී ලංකාව ලකුණු 28 - 8 ක් ලෙස පරාජය විය. ප්‍රථම භාගයේ දී ලකුණු 12 - 5 ක් ලෙස පාකිස්තානය ඉදිරියෙන් සිටියේ ය.වොලිබෝල් ජය ඉන්දියාවටශ්‍රී ලංකාව හා ඉන්දියාව අතර පැවැති පිරිමි වොලිබෝල් තරගයෙන් ලකුණු 25 - 18 , 25 - 19 හා 25 - 22 ක් ලෙස ශ්‍රී ලංකාව පරාජයට පත්විය.ස්කොෂ්ශ්‍රී ලංකාවේ නවීන් සමරසිංහ හා ගිහාන් සුවාරිස් සහභාගී වූ ඒකල තරග දෙකම පරාජයට පත්විය. ඉන්දියාවේ සන්දීප් වෙතින් නවීන් 3 - 1 කින්ද , ගවුරව් වෙතින් සුවාරිස් 3 - 0 කින් පරාජයට පත් වුහ.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>01</day>
    </date>
    <link>http://www.dinamina.lk/2010/02/01/_art.asp?fn=s1002012</link>
    <topic>විදුලි සෝපානයක් කඩා වැටීනේපාල ක්‍රීඩකයන් 7කට තුවාල</topic>
    <author/>
    <content>බංග්ලාදේශයේ ඩකාහී දැන් පැවැත්වෙන දකුණු ආසියානු ක්‍රීඩා උළෙලට සහභාගිවී සිටින නේපාල කණ්ඩායමේ ක්‍රීඩකයන් හා නිලධාරීන් හත්දෙනෙකු නවාතැන්ගෙන සිටි හෝටලයේ විදුලි සෝපානයක ගමන් ගනිමින් සිටිද්දී එය කඩා වැටී බරපතළ තුවාල ලැබූහ.ජුඩෝ ක්‍රීඩකයන් සිවුදෙනෙකු, බර ඉසිලීමේ ක්‍රීඩකයන් දෙදෙනෙකු හා නේපාල ඔලිම්පික් කමිටු සාමාජිකයෙකු මේ අනතුරට පත්වූහ. විදුලි සෝපානයේ දස දෙනෙකුට ගමන් කළ හැකි වුව ද අනතුර සිදුවන අවස්ථාවේ දාහත්දෙනෙකු ගමන්ගෙන ඇත.බංග්ලාදේශයේ ‘ස්කුවයාර් රෝහලේ මේ පිරිස ප්‍රතිකාර ලබන අතර ජුඩෝ ක්‍රීඩකයෙකුගේ තත්ත්වය බරපතළ බව වාර්තා වේ.අට්ටාලයක් පෙරැළීමෙන් ඡායාරූප ශිල්පියා රෝහලටමේ අතර ක්‍රීඩා උළෙලේ සමාරම්භක අවස්ථාව ඡායාරූපගත කරමින් සිටි බංග්ලාදේශ මාධ්‍යවේදියෙකු නැගසිටි තාවකාලික අට්ටාලයක් පෙරැලීමෙන් ඔහු තුවාල ලබා රෝහල් ගත කෙළේය.තරප්පු පේලියක් ද සහිත වූ මීටර් 10ක් පමණ උසින් පිහිටා තිබූ මේ තාවකාලික අට්ටාලයේ මාධ්‍යවේදීන් දොලොස් දෙනෙකු නැග සිටි අතර කැමරා උපකරණ රැසක් ද හානියට පත්විය.දකුණු ආසියානු ක්‍රීඩා උළෙල වාර්තා කිරිමට 200කට අධික මාධ්‍යවේදීන් පිරිසක් එක්ව සිටිති.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>01</day>
    </date>
    <link>http://www.dinamina.lk/2010/02/01/_art.asp?fn=s1002013</link>
    <topic>ඉසිපතනයේ අනුශ්ක කඩුලු 100යි</topic>
    <author/>
    <content>ඉසිපතන විදුහලේ වමතින් දඟපන්දු යවන ක්‍රීඩක අනුශ්ක සමරතුංග සහිරා විදුහලට එරෙහිව කඩුලු 10ක් ලබා ගනිමින් වර්තමාන පාසල් ක්‍රිකට් තරග වාරයේ කඩුලු 100ක් සම්පූර්ණ කිරීමට සමත් විය.මරදානේදී සති අන්තයේ පැවැති තරගයේදී අනුෂ්ක පළමු ඉනිමේදී ලකුණු 36 කට කඩුලු 4ක් ද දෙවැනි ඉනිමේදී ලකුණු 69 කට කඩුලු 6ක් ද බිඳ හෙලූ අතර ඔහුගේ මේ දස්කම් මත ඉසිපතන විදුහල කඩුලු 2කින් සහිරා පිල පරාජය කෙළේය.සහිරා - පළමු ඉනිම 160එම්. ශබීර් 29, එම්. ඉම්රාස් නොදැවී 66 (ඒ. සමරතුංග 36ට 4, සමිත සුලෝචන 24ට3)දෙවැනි ඉනිම 190එම්. ඉම්රාස් 67, ඒ. බොහොරාන් 56, එම්. ඉෂාන් 23 (ඒ. සමරතුංග 69ට 6, එස්. සුලෝචන 41ට 2)ඉසිපතන – පළමු ඉනිම 221ඩී. වරාපිටිය 63, ඩී. පෙරේරා 37, ටී. රණසිංහ 34, එස්. සුලෝචන 23, සී. ජයනෙත්ති 20 (එම්. නෆීස් 10ට 2, අයි. මොහමඩ් 41 ට 2, එම්. ඉම්රාස් 45 ට 2, එම්. ඉර්ෂාඩ් 46ට 2)දෙවැනි ඉනිම කඩුලු 8ට 133එන්. සසංක 50, සී. වඩුගේ නොදැවී 21 (අයි. මොහමඩ් 28 ට 3)</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>01</day>
    </date>
    <link>http://www.dinamina.lk/2010/02/01/_art.asp?fn=s1002014</link>
    <topic> ඕස්ට්‍රේලියාව 19න් පහළලෝක ක්‍රිකට් කුසලානය දිනයි</topic>
    <author>වෙලිංටන්</author>
    <content>ඕස්ට්‍රේලියාව ලකුණු 25කින් පාකිස්තානය පරදවමින් අයි. සී. සී අවුරුදු 19න් පහළ ලෝක ක්‍රිකට් කුසලානය දිනා ගත්තේ ය.ප්‍රථමයෙන් පන්දුවට පහර දීම සඳහා කැඳවනු ලැබූ ඕස්ට්‍රේලියාව කඩුලු 9 ක් දැවී ලකුණු 207 ක් රැස් කෙළේ ය. කේන් රිචඩ්සන් ලකුණු 44ක් ද ටිම් ආම්ස්ට්‍රෝං ලකුණු 37ක්ද ජේසන් ෆලොරොස් ලකුණු 35 ක්ද ඉනිමට එක් කළහ.පාකිස්තානය ජයග්‍රහණය සඳහා කඩුලු 4ක් ඇතැතිව ලකුණු 51 ක් අවශ්‍යව තිබියදී 43 වැනි ඕවරය ආරම්භ කරන විට තරගය දෙපිලටම සමබරව තිබෙන අයුරු දිස්විණි.එහෙත් ඕවර 4ක් ඇතුළත ඉතිරි කඩුලු 4 බිඳ හෙලීමට ඕස්ට්‍රේලියාව සමත් විය.ඉනිම කඩා වැටීම ආරම්භ වූයේ පිට දඟ පන්දු යවන ෆ්ලොරොස් විසින් ලකුණු 41 ක් ලබාගෙන සිටි පාකිස්තාන නායක අසීම් ගුම්මාන් දවාලීමත් සමඟය. ඉන් පසුව ඉතිරි කඩුලු 3 ලකුණු 26 කදී බිඳ වැටිණි.ඕස්ට්‍රේලියාව : කඩුලු 9 ට 207 (50)කේ. රිචඩ්සන් 44 , ටී. ආම්ස්ට්‍රෝං 37 , ජේ. ෆ්ලොරොස් 35 (සර්මාඩ් බට්ටි 33 ට 3, ෆයියාස් බට් 37 ට 2)පාකිස්තානය : 182 (46.4)ඒ. ගුම්මාන් 41, අහමඩ් ෂාසාද් 38 (ජොෂ් හැස්ල්වුඩ් 30 ට 4)</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>01</day>
    </date>
    <link>http://www.dinamina.lk/2010/02/01/_art.asp?fn=s1002015</link>
    <topic>5වැනි වතාවටත්ඕස්ට්‍රේලියානු ටෙනිස් සූරතාව සෙරීනාට</topic>
    <author>මෙල්බර්න් (ඒ. එෆ්. පී.)</author>
    <content>ලොව අංක 1 ට ශ්‍රේණිගතව සිටින ටෙනිස් ක්‍රීඩිකා සෙරීනා විලියම්ස් ලකුණු 6 - 4, 3 - 6, 6 - 2 කින් ජස්ටින් හෙනින් පරදවමින් පස්වැනි වතාවටත් ඕස්ටේ‍්‍රලියානු විවෘත ටෙනිස් සූරතාව දිනා ගැනීමට සමත් වූවාය.මෙය ඇයගේ 12 වැනි ග්‍රෑන්ඩ් ස්ලෑම් ජයග්‍රහණය ද විය.තියුණු මුහුණුවරකින් පැවැති තරගය පැය දෙකක් හා මිනිත්තු හතක කාලයක් පුරා පැවැත්විණි.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>01</day>
    </date>
    <link>http://www.dinamina.lk/2010/02/01/_art.asp?fn=s1002016</link>
    <topic>කොලොන්නාව චෙස් සංවත්සරඋත්සවය කල් යයි</topic>
    <author/>
    <content>පෙබරවාරි 6 වැනි සෙනසුරාදා පස්වරු 2.30 ට කොළඹ ලුම්බිණි රඟහලේ පැවැත්වීමට නියමිතව තිබූ කොළොන්නාව චෙස් ඇකඩමියේ 7 වැනි සංවත්සරය හා සාමාජික ත්‍යාග ප්‍රදානෝත්සවය නොවැලැක්විය හැකි හේතුවක් නිසා පෙබරවාරි 27 වැනි දිනට කල් දැමීමට සිදුවූ බව සංවිධායක කමිටුව ප්‍රකාශ කර සිටී.පෙබරවාරි 6 වැනි දිනට වූ සියලුම ආරාධනා පත්‍ර හා ප්‍රවේශ පත්‍ර පෙබරවාරි 27 දිනට වලංගු වන බවත් සංවිධායක කමිටුව දන්වා සිටී.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>01</day>
    </date>
    <link>http://www.dinamina.lk/2010/02/01/_art.asp?fn=f1002011</link>
    <topic>රටට සාමය උදා කළා සේමරට සංවර්ධනය කරන්නත් ජනාධිපතිතුමාට පුළුවන්</topic>
    <author>සාකච්ඡා කෙළේ -බුද්ධික සමන්ගුණවර්ධන</author>
    <content>ශ්‍රී ලංකාවේ හයවැනි විධායක ජනාධිපතිවරයා තෝරා පත් කර ගැනීමේ ජනාධිපතිවරණය ඉකුත් දා පැවැත්විණි. මේ මැතිවරණ ප්‍රතිඵල පිළිබඳව සලකා බලන විට ඒ මගින් මේ රටේ ජනතාවගේ අභිලාෂය හා සංස්කෘතිකමය චින්තන ධාරාව මොනවට ප්‍රකට වේ. ඒ පිළිබඳව කැලණිය විශ්ව විද්‍යාලයේ සංස්කෘත භාෂා අධ්‍යයන අංශයේ අංශ ප්‍රධාන ජ්‍යෙෂ්ඨ කථිකාචාර්ය ආචාර්ය ඉඳුරාගාරේ ධම්මරතන නාහිමියන් සමඟ පැවැත් වූ සම්මුඛ සාකච්ඡාවකි වේ.මේ දිනවල වැඩිපුරම කතා වෙන දෙයක් තමයි ජයග්‍රහණය සහ පරාජය කියන කාරණා දෙක. බුද්ධ දේශනාවට අනුව මේ කරුණු දෙක විස්තර කළොත් ?ජයග්‍රහණය ප්‍රධාන වශයෙන් කොටස් දෙකයි. එකක් පරදා ලබන ජයග්‍රහණය. අනෙක ඉලක්ක ජයග්‍රහණය. සාමාන්‍යයෙන් තරගයක හා සටනක ජයග්‍රහණය යනුවෙන් අදහස් කරන්නේ ප්‍රතිවාදියා පැරදවීම යි.හරියට ඉබ්බාගෙයි හාවගෙයි ධාවන තරගය වගේ. එතනදී ජයග්‍රාහකයෙක් වගේම පරාජිතයකුත් ඉන්නවා. එහෙත් දෙවනුව කී ජයග්‍රහණය පරාජිතයෙක් නැති ජයග්‍රහණයක්. ඒ කියන්නේ ඉලක්ක ජය ගැනීමක්. හරියට විභාගයකින් සමත් වෙනවා වගේ.එතනදී අදාළ ලකුණු සීමාව පසු කර යාම මිසක් ප්‍රතිවාදියා පරාජය කිරීමක් සිදු වන්නේ නැහැ. එතනදී ඉතිරි වන්නේ ඉලක්කය පසු කිරීමට හැකි වූවන් හා හැකි නොවූවන් මිසක් පරාජිතයන් නෙමෙයි.ඒ නිසා එය පුද්ගලබද්ධ තරගයක් නොවෙයි. තථාගතයන් වහන්සේ ජයග්‍රහණය යැයි දකින්නේ මේ දෙවනුවට කියූ ජය ගැනීමයි. ඒ කියන්නෙ පුද්ගලයා තමා තුළම ඇති කර ගන්නා ජයග්‍රහණය යි.ඉකුත්දා පැවැති ජනාධිපතිවරණයට සමගාමීව කතා කළොත් එය අයිති වෙන්නේ පරදා ලබන ජයග්‍රහණයකට යි. ඒත් එය ඉලක්ක ජයග්‍රහණයක් වෙත යොමුකර ගත යුතුව තිබෙනවා නේද ?මෙතැන ජයග්‍රහකයෙක් හා පරාජිතයෙක් ඉන්නවා. ඒත් දැන් ඒ කටයුතු අවසන්. දෙවැනි ජයග්‍රහණයට සම්බන්ධව නූතන භූමිකාව වන්නේ ඉලක්ක ජය ගැනීම යි. එහිදී මහින්ද චින්තන හා මහින්ද චින්තන ඉදිරි දැක්ම යන දෙකෙහි සඳහන් වන ඉලක්ක ජය ගැනීම පරදා ලබන ජයග්‍රහණයට වඩා අසීරු යි.එහෙත් දෙවැනි ජයග්‍රහණය සඳහා පළමු ජයග්‍රහණය අවශ්‍යයි. ඒක හරියට විවෘත කරන සමරු ඵලකයත්, මුල්ගලත් හා සමානයි. විවෘත කරන සමරු ඵලකය සඳහා තමයි මුල්ගල අවශ්‍ය වන්නේ.ජනාධිපතිවරණ ප්‍රතිඵලත් සමඟ අපේ රටේ බහුතර ජනමතය අප දුටුවා. මේ බහුතර ජන මතයෙන් සංකේතවත් කරන්නේ කුමක්ද ?මෙවර ජනාධිපතිවරණයෙන් අනාවරණය වන ආචාරධර්මීය හා ධර්මානුකූල කරුණු රාශියක් තියෙනවා. පළමු එක තමයි කළගුණ සැලකීම. අපි අත්දැකීම් ලැබුවා කෘතඥයන් හා අකෘතඥයන් පිළිබඳ.ඉතා සතුටට කරුණ තමයි අපේ රටේ ජනතාව කුසගින්නේ සිටියත් අකෘතඥයන් වෙන්න අකමැති බව පෙන්නලා දීම. කඩේ, පොළේ, වැඩපොළේ, ගොවියෝ, කම්කරුවෝ, අග හිඟකම්වලින් පෙළුන, අඩු ආදායම් ලාභී මිනිස්සු ඡන්දයට ආසන්න කාලයේත් ඇත්තටම ජීවත් වුණේ අමාරුවෙන්.බඩු ගොඩක් ගණන් ගිහින්. ඒත් අපේ ගම්වල මිනිස්සු නැති බැරි කමට එහා ගිය ආචාරශීලී බවක් පෙන්නුම් කරලා තියෙනවා.කළගුණ සලකන්න ඕනෑ නිසයි මේ තරම් විශාල ප්‍රමාණයක් ඡන්දය දුන්නේ. ආණ්ඩුව කරන කියන හැම දෙයක්ම හරි නිසාවත්, ප්‍රාදේශීය සංවිධායකයන් ගැන තිබෙන පැහැදීම නිසාවත් නෙවෙයි, මහින්ද මහත්තයට ඡන්දය නොදුන්නොත් තමන් පව්කාරයන් වන නිසයි බොහෝ දෙනා ඡන්දය දුන්නේ.ඒක ක්‍රිස්තු පූර්ව දෙවැනි සියවසේ ආව මහින්ද චින්තනයක්. ඒ කියන්නේ මහින්ද මහ රහතන් වහන්සේගෙන් ලැබුණු චින්තනයක්. මේ මහින්ද චින්තනයට පදනම් වුණෙත් ඇත්තටම ඒ මහින්ද මහ රහතුන්ගේ චින්තනයම තමයි.කෘතඥතාව ගැන කතා කරද්දී අකෘතඥතාව ගැනත් කතා කරන්න ඕනෑ. මහින්ද රාජපක්ෂ කියන්නේ මරණයට කැප වුණ ජනතා විමුක්ති පෙරමුණු සාමාජිකයන් බොහෝ පිරිසක් පෞද්ගලිකව මැදිහත් වෙලා බේරගත්ත කෙනෙක්. එහෙව් තමන්ගේ ජීවිත බේරල දුන්න සත්පුරුෂයකුට එරෙහි වෙන්න සත්පුරුෂයකුට පුළුවන්ද ?ඔහු කෘතඥයෙක්ද ? නැඟෙනහිර හා උතුර මිනිස්සුන්ට අභයදානය දුන්න නායකයා තමයි මහින්ද රාජපක්ෂ. තමන්ට නිදහසේ ඇවිදින්න, දිවි සරි කර ගන්න, බෝම්බ හඬ නැති වට පිටාවක් බිහි කළ නායකයෙකුට සලකන හැටි මෙහෙමද ? ඒක කෘතඥ පූර්වක වීමක් ද ?තමන්ට සේවා දිගුවක් ලබා දී , හමුදාපතිකමත් ලබා දෙමින්, වගකීම් විශ්වාසයෙන් බාර දෙමින්, මරණාසන්න මොහොතේ කොයිතරම් දේ කැප කැර හෝ ජීවිතෙත් බේරා දෙන්න මැදිහත් වුණ සිය නායකයාට, ෆොන්සේකා මහතා කළ ගුණ සලකපු හැටි ද මේ? ඒ නිසා මෙය කළ ගුණ සැලකීම නොසැලකීම අතර තරගයක්. අකෘතඥයන් පරදා කෘතවේදීන් දිනූ ආචාරධර්ම තරගයක්.අපේ රටට ආවේණික වූ සාම්ප්‍රදායික දෘෂ්ටියක් මේ ජනමතයට බලපාලා තියෙනවා නේද ?මැතිවරණයෙන් මතුවුණු අනෙක් ධර්ම කරුණ තමයි ආචාරශීලී බව. මැතිවරණ වේදිකාවක සදාචාරය හොයන්න යන එක අනවශ්‍ය වෑයමක් තමයි. ඒත් හතළිස් වසරක පරිණත දේශපාලනඥයකු වූ මහින්ද රාජපක්ෂ ජනාධිපතිවරයා ‘අරූ’ ‘මූ’ ‘ඕකා’ ‘ඌ’ ‘කලවැද්දා’ වගේ ග්‍රාම්‍ය වචන භාවිත කළේ නෑ.ඔහුගේ පරිණතකමත්, ආචාරශීලී බවත් නිසා, සරත් ෆොන්සේකා ගේ පවුලේ සාමාජිකයන්, භාර්යාව, සහෝදරයන්, ඇඳුම, ආදායම් ආදිය ජනාධිපතිවරයාගේ විවේචනයට හසුවුණේ නෑ.එහෙත් ජනාධිපතිවරයාව නිර්දය අපහාසයට හා උපහාසයට ලක් නොකර ඉන්නට ෆොන්සේකා මහතා ආචාරශීලී වුණේ නෑ. ඒ නිසා මේක හොඳ හා නරක අතර සටනක්. ද්වේශය, වෛරය, ඊර්ෂ්‍යාව හා ක්‍රෝධය පදනම් කර ගත්, වඩාත් නිවැරැදිව කියනවා නම් ඒවා පමණක් පදනම් කර ගත් දේශපාලන ව්‍යාපාරයක් පැරදීම මේ මැතිවරණයේදී සිදු වුණා.බෙදුම්වාදය, ත්‍රස්තවාදය අනුමත කළ ද්‍රෝහී චින්තනයෙන් කටයුතු කළ අය හා පෞද්ගලික ව්‍යාපාරික චේතනාවෙන් රොක්වූ පිරිස් ද, රටට වඩා පක්ෂයට ඇළුම් කළ අදූරදර්ශීන්ද සුළුතරයක් බවට පත් කිරීම මේ ඡන්දයේ ප්‍රතිඵල වලින් පෙනෙන තවත් වැදගත් කාරණාවක්.හැමදාමත් රටට විපතක් වෙන වෙලාවට දළදා හාමුදුරුවෝ, ජයසිරිමා හාමුදුරුවෝ මේ රට බේරා ගත්තා. මේ අවස්ථාවේදී හාමුදුරුවරු, පූජකවරු, කලාකරුවෝ, විවිධ වෘත්තිකයෝ, උගත්තු ඇතුළු කුඩා ලොකු පොහොසත් දුප්පත් සියලු ප්‍රජාවගේ ආශිර්වාදයෙන් මේ රට බේරුණා.මේ දිනුවේ මහින්ද රාජපක්ෂ නම් පුද්ගලයා නොවෙයි. මහින්ද රාජපක්ෂ නම් වූ දේශප්‍රේමී ලාංකික ප්‍රජා මූල සාධකය යි. ඊට සියලු ජන වර්ග හා සියලු ආගමිකයන් ඇතුළත්.ජයග්‍රහණය ලබා අවසන්. මේ මුළු රටම ඉලක්ක ජයග්‍රහණය කරා දැන් යොමු විය යුතු කාලය ඇවිත්. ඔබ වහන්සේ සිතන්නේ එය කෙසේ සිදු විය යුතුයි කිය’ලා ද ?කළ යුතුව ඇත්තේ තව එකක් විතරයි. ත්‍රස්තවාදයෙන් රට මුදා ගත්තා වගේ, දේශද්‍රෝහීභාවයෙන් හා විජාතික භාවයෙන් රට මුදා ගත්තා වගේ, දූෂිතයන්ගෙන් ආණ්ඩුව බේරා ගැනීමයි. ඒකත් ජනාධිපතිවරණය ජයග්‍රහණය කරනවාට වඩා ප්‍රවේශමෙන් කළ යුත්තක්. යුද්ධ කරන එකටත් වඩා ජනපතිවරණයෙන් දිනනවාටත් වඩා ඒ දේ අමාරුයි.ඒක හරියට යන්ත්‍රයක් කෑලි කෑලිවලට ගලවලා, ගෙවුණු කෑලිවලට හරියන අලුත් කෑලි දිලා සර්විස් කරලා වැඩ කරන තත්ත්වයට හදනවා වගේ වැඩක්. අලුත් කෑලි හරි නොගියොත්, පරණ කෑලිත් කැඩෙන්න පුළුවන්. නොගැලපෙන කෑල්ලක් දැම්මොත් යන්ත්‍රය වැඩ නොකරන්න පුළුවන්.යන්ත්‍රය වැඩ නොකොළොත් නිෂ්පාදනයක් වෙන්නෙ නෑ. ජනාධිපතිවරයා සතු දැවැන්ත අභියෝගය විය හැක්කේ අන් කිසිවක් නෙමෙයි. මේ කාරණාවයි. එයද ජයග්‍රහණය කළොත් අපරාජිත වන්නේ ඔහුයි.ඒ සඳහා තුණුරුවන්ගේ ආශිර්වාදය එතුමන්ට ලැබේවා කියලත් දූරදර්ශීව හා විමංසනයෙන් කටයුතු කරන්නට හැකියාව ලැබේවායි කියලත් අප ප්‍රාර්ථනා කරනවා.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>01</day>
    </date>
    <link>http://www.dinamina.lk/2010/02/01/_art.asp?fn=f1002012</link>
    <topic> </topic>
    <author>බන්ධනාගාර කොමසාරිස් ජනරාල් මේජර් ජනරාල් වී.ආර්.සිල්වා මහතා, ගාල්ල බන්ධනාගාර අධිකාරිතුමා හා ගාල්ල බන්ධනාගාර සුබසාධන අංශයේ සියලු නිලධාරීන්ට ස්තූ®තිය පළ කරමු.</author>
    <content>හැම තැනකම මල් පිපිලා. ඒත් ඒවා සියල්ලම කඳුළු මල් දෝරෙ ගලා යන කඳුළු ගංඟා අතරෙ මං කිමිදුණා. කඳුළු මලක් කඩා ගත්තා. අනෙක් මල් වගේ මේ කඳුළු මල සුවඳ නෑ. පාටකුත් නෑ.හැඩයක් නෑ. ඒත් ඒ මලේ වතගොත සොයලා බැලුවොත් අපට උගත හැකි පාඩම් බොහොමයක් වෙයි කියලා මට හිතුණා. ඒ නිසාම මං ඒ මලේ උත්පත්ති කතාව හාරා අවුස්සලා බැලුවා.‘’මගේ ගම ගාල්ල. මං ඉගෙන ගත්තෙ සා. පෙළ දක්වා විතරයි. ආර්ථික අගහිඟතා නිසා මගේ අධ්‍යාපන කටයුතු කඩාකප්පල් වුණා. ටික කාලයක් ඉඳලා මං හමුදාවට ගියා. හමුදාවෙ වසර 12ක් සේවය කරලා අයින් වුණා.අවුරුදු 36ක් වෙනකොට මං ජීවිතයේ ලබන්න පුළුවන් උපරිම දුක් වේදනා විඳලා ඉවරයි. මට දැන් කොයි දේ වුණත් එකයි. ඕන දෙයක් විඳ දරාගන්න පුළුවන් ශක්තිය මට තියෙනවා.මිනිසුන්ට කඳුළු උපතින්ම උරුම වූවක් ද ? නැත්නම් මිනිසුන් විසින්ම උරුමකර ගත්තක් ද ? නැත්නම් සමාජය විසින් උරුම කරවන්නක් ද ? සමාජය නරක යැයි කියනා දේට මිනිසුන් පෙලඹෙන්නේ ඇයි ? කියන දේ නො ඇසීම නිසා අවසන සිපිරි ගෙයි බත් අනුභව කරන්නට සිදුවන බව මේ මිනිසුන් නොදන්නේ ද ? ප්‍රශ්න ගොඩක ම’ සිත පැටළුණා.එහෙත් ඒ ප්‍රශ්න නිරවුල් කර ගන්න යාමෙන් මගේ් සිත තවත් අවුල් වනවා මිස සැනසීමක් නම් ලැබෙන්නේ නැති බව මට විශ්වාසයි.ජීවිතය තියෙන්නෙ විඳින්නද ? විඳවන්නද ? අවුරුදු 36ක් වැනි කෙටි ජීවිත කාලයක් ගත වන විට මේ මිනිසා සිතින් කී වරක් වැලපී ඇත් ද ? කී වරක් මැරි මැරි ඉපදී ඇත් ද ? මේ ගැන සිතන විට කලකිරීමක් ඇති වනවා මිස සතුටක් ලැබෙන්නේ නෑ.‘’කිත්සිරි , මේ වගේ තැනකට එන්න ඔයා කළ වැරැද්ද මොකක් ද ? ‘’‘’එක වැරැද්දක් නෙමෙයි. මේ සමාජය වැරැදියි කියලා කියන වැරැදි ගොඩක් කරලා තියෙනවා. මං මිනිස්සුන්ට වද දුන්නා. කරදර කළා. භීතියට පත් කළා. ඒ හැම දෙයක්ම කරද්දී ඒකෙන් මට ඊළඟට අත්වන ප්‍රතිඵලය මොකක්ද කියලා හිතුවේ නෑ. ‘’සමාජ ආශ්‍රයකිත්සිරි මිනීමරුවෙක් ද ? බේබද්දෙක් ද ? ස්ත්‍රී දූෂකයෙක් ද ? පාතාල සාමාජිකයෙක්ද ? කුඩ්ඩෙක් ද ? හොරෙක් ද ? ඔහු වැරැදි ගොඩක් කළා යැයි කීවද කළ වැරැදි මොනවා දැයි මට පැහැදිළි නැත. මං නැවතත් ඔහු දෙසට යොමු වුණා.‘’ඔයා කළ වැරැදි මොනවද කියලා කියන්න පුළුවන් ද ? ‘’‘’මට මිනී මැරුම් චෝදනාවක් තියෙනවා. දෙන්නෙක්ට පිහියකින් ඇන්නා. රාලහාමිලා දෙන්නෙක්ට වෙඩි තියලා තුවාල කළා. තව කෙනෙක්ට බෝම්බ ගහලා තුවාල සිදු කළා. ඉතිරි ඒවා ඔක්කොම කොල්ලකෑම් නඩු. මේ හැම එකක් ම මේ වන විට විභාග වෙමින් තියෙන්නෙ’’මිනිසකු යහපතට හැරීමට ඔහු ජීවත් වන සමාජය බලපාන්නේ යම් සේ ද , අයහපතට හැරීමටද එය එසේම බලපානවා. කිත්සිරි ජීවත් වූ සමාජය ඔහුගේ මිතුරන්ගේ අයහපත් ක්‍රියා කලාපය , අද ඔහු ජීවත් වන ගාල්ලේ සිර ගෙදර දොරගුළු හැර දීමට බලපාලා.මිනිසුන් ලෙස ජීවත් වීමේ දී සමාජයේ විවිධ පුද්ගලයන් සමඟ ආශ්‍රය පවත්වාගෙන යන්න සිදු වෙනවා. එතන්දී තමා අනුන් කරන වැරැදි උගෙන ගන්නවාද ? නැද්ද ? යන්න තීරණය කිරීමට තම බුද්ධිය මෙහෙය විය යුතුය. ඒ නිසා යම්කිසි කෙනෙක් වැරැද්දක් කරන්න පෙලඹෙන්නේ සමාජ ආශ්‍රයේ වැරැද්ද නිසා යැයි චෝදනා කිරීම කළ යුත්තක් ද ? මං නැවතත් සිතුවා‘’ඔයා වැරැදි කරන්න පෙලඹුණේ කොහොම ද ? ‘’‘’ඒක ලොකු කතාවක්’’‘’ඒ කතාව අපට කියන්න කැමතිද ? ‘’‘’ඇයි නැත්තෙ, මං කැමැතියි . මට හැදෙන්න බැරි වුණාට , මගෙ කතාව අහලා , වරදට පෙලඹෙන්න ඉන්න එක් කෙනෙක් හරි හැදෙනවා නම් ඒ තරම් සතුටක් මට තවත් නෑ. මං ජීවිතය වරද්ද ගත්තා.මට තේරෙන්නේ එච්චරයි. මට වුණ හැම දෙයක් ගැනමත් , මං කළ හැම නරක වැඩක් ගැනමත් මං දුක් වෙනවා. කලකිරීමක් හිතේ තියෙනවා. මට මං ගැන දුකයි.තමන් කොපමණ දුකට පත් වනවා යැයි කීවත් , මේ මිනිසාගේ නෙත් අතරින් කඳුලක් දැකීම එතරම් සුලබ කාරණයක් නෙමෙයි. ඔහුගේ මුහුණින් කලකිරුණු සෙයක් පෙනුණ ද , කම්පාවට පත් වූ ස්වභාවයක් පිළිබිඹු වුවද , කඳුළ .. කඳුළ එතරම් හුරුපුරුදු නෑ.නැත්නම් සිය දහස්වර කම්පාවට පත් වුණු ඔහුට හඬා වැටෙන්න තරම් කඳුළු නැති ද ? ම’ සිත නැවතත් ප්‍රශ්න ගොඩක පැටළුණා. මේ මිනිසා මොනතරම් දැඩි දැයි කීවොත් සිනහවක් මුව රඳවා ගෙන නැවතත් කතාවට වැටුණා.“මං කෙටියෙන්ම කියන්නම්. මං මේ වැරැදි ඔක්කොම කළේ මගේ යාළුවොත් එක්ක තැන තැන රස්තියාදුවෙ ගිය නිසයි. අවසානෙදි කොහොම හරි මේවට ඇබ්බැහි වුණා.පුරුදු වුණාට පස්සෙ නවත්තන්න බැරි වුණා. කාටවත් දෙවැනි වෙන්න මං කැමැති නෑ. මට රිදෙව්වොත් මං රිදවනවා. ඒක අනිවාර්යයි’’මිනිසුන්ගේ ජීවන පැවැතුම්, සිතිවිලි එකිනෙකාට වෙනස්. කිත්සිරිගේ සිතිවිලිත් ඔබේ මගේ සිතුම් පැතුම්වලට , සිිතිවිලිවලට වඩා වෙනස්. ඒ වෙනස නිසාම ඔහුට මේ ලෝ්කෙ කඳුළු මලක් වෙලා සිපිරි ගෙයි පිපෙන්න සිදුවෙලා.‘’මං සිදුවුණු හැම දෙයක්ම කියන්නම්. හැබැයි මං කියන දේවල් මේ රටේ මිනිස්සු අහන්න කැමැති වෙයිද කියන්න මං දන්නෙ නෑ. ඇත්තටම මං නරක මිනිහෙක්’’හැඩි දැඩි මේ මිනිසා , තමා විසින් ම තමාව හඳුන්වා දෙන්නේ නරක මිනිසෙක් යැයි කීමෙනි. දරදඬු බවක් මෙන්ම නපුරු බැල්මක් සහිත මොහු , තරමක් කළුයි. ඔහුගේ ශරීර ස්වභාවය ඔහුට හිමිකර දී ඇත්තේ , තමන්ගේ හැසිරීම්වලට ඔබින පරිදි යැයි මට සිතුණා.මං ඔහුගේ නරක වැඩ ගැන අහන්න නොඉවසිල්ලෙන් සිටියත් , ඔහු බර කල්පනාවකට වැටිලා. සමහර විට කොතනින් පටන් අරන් කොතනින් නවත්වන්නද කියලා ඔහුට ම තේරුම් ගන්න බැරුව ඉන්නව වෙන්නැති. මසිත මට කිව්වා.‘’මං ළඟින් ම ආශ්‍රය කළ මිතුරෙක් මට හිටියා. මං මේ කියන කාලය වෙද්දී එයා විවාහ වෙලා හිටියෙ. විවාහයෙන් ටික කාලයකට පස්සේ එයාගෙ බිරිය රට රස්සාවකට ගියා. මගෙ මිත්‍රයා තනි වුණා. ඊට පස්සෙ එයා නිතරම වගේ මාත් එක්ක එහෙ මෙහෙ ගියා.ඒ එයාගේ ජීවිතයට පාළුවක් දැනුණ නිසයි. කාලෙකට පස්සෙ එයාගෙ බිරිඳ ලංකාවට ආවා. ඒත් එයා ආවට පස්සෙ මගෙ යාළුවා ප්‍රශ්න ගොඩක පැටළුණා. ඒ ප්‍රශ්න නිසා මගෙ යාළුවා දුක් විඳිනවා බලන් ඉන්න මට බැරි වුණා. මට විතරක් නෙමෙයි, මගෙ යාළුවො හැමෝම එයාගෙ හිත හදන්න උත්සාහ කළා’’මිනිසුන්ගේ ජීවිතවලට ප්‍රශ්න එන්නෙ නොසිතූ® නොපැතූ වෙලාවටයි. කිස්තිරිගේ යහළුවා වූ ප්‍රියන්තට වූයේත් මේ දෙයමයි. ඔහු දහ අතේ කල්පනා කළේ තමන්ගේ විවාහ ජීවිතය රැක ගන්න වුණත් , බාහිර බලපෑම් හමුවේ අවසානයේ අසරණ වුණේ ප්‍රියන්තමයි.බිරියගේ නිවසේ අය ද , බිරියගේ පැත්ත ගෙන කටයුතු කිරීම නිසා අවුල් වියවුල් ජීවිතය වැළඳ ගත්තේ නොසිතනා ආකාරටයි. ප්‍රියන්තගේ දුකට පිහිටක් වීමට සියලු ම යහළුවන් එක් වුවද අවසන ඉතිරි වුයේ වෙහෙස වීම පමණයි.‘’ප්‍රියන්ත එයාගෙ බිරිය ගැන දහසක් බලාපොරොත්තු තියාගෙන හිටියෙ දරු මල්ලොත් එක්ක හොඳ පවුල් ජීවිතයක් ගෙවමින්, ගෙයක් දොරක් හදාගෙන සතුටින් ඉන්න ඕනෑ කියන ප්‍රාර්ථනය විතරයි එයාට තිබුණෙ. කවදාවක්වත් කාටවත් හිරිහැරයක් නොකර ජීවත් වුණු ප්‍රියන්තට සිද්ධ වුණේ අහසේ හැදූ මාලිගා බිඳගෙන , සියලු බලාපොරොත්තු හිතින් ඈත්කර ගෙන ජීවත් වෙන්න විතරයි.ප්‍රියන්තගෙ බිරිය ලංකාවට ආවෙ එයාගෙ වෙනම ලෝකෙක අහස් මාලිගා හදාගෙන. එයා එහෙම වෙන්න හේතු වුණේ වැඩ කළ රටේ දී වෙනත් සම්බන්ධයක් ඇති වුණ නිසයි.එයාගෙන් අයින් වෙලා නැවත තමන් ළඟට එන්න කියලා මගේ යාළුවා එයාගෙ බිරියට කොච්චර කිව්වත් එයා ඇහුවේ නෑ. එයාට නැවත වතාවක් රට යන්න ඕනෑ කිව්වා. අවසානෙ මේ දෙන්නා ඇති වෙනකම් රණ්ඩු වුණා.එක දවසක් මාව හම්බ වෙන්න ප්‍රියන්ත අපේ ගෙදරට ආවා. එයාට ලොකු උදවුවක් කරලා දෙන්න කිවුවා. මං ඇහුවා මොකක්ද කෙරෙන්න ඕනෙ කියලා. ඒ සැරේ එයා කිවුවා එයාගෙ බිරියගේ ගෙදර අල්මාරියේ පාස්පෝර්ට් එක තියෙනවා, ඒක කොහොම හරි අරන් දෙන්න කියලා. මං ඒකට කැමැති වුණා.’’තමාගේ බිරියව කෙසේ හෝ තමන් ළඟ තබා ගැනීමේ අරමුණෙන් යුතුව ප්‍රියන්ත විවිධ උප්පරවැට්ටි යෙදුවා. යාළුවොත් තමාගේ යාළුවා කියන කියන දේ කළේ එයාගේ හිත හදන්න ඕන නිසයි.ප්‍රියන්ත , කීර්ති සහ තවත් යාළුවෝ හත් දෙනෙක් එක්ක ප්‍රියන්තගේ බිරියගේ මහ ගෙදරට ගියා. ඒ යන කොට ඇගේ අනියම් සැමියාත් නිවසේ ඉඳලා. ගෙදර අය ප්‍රියන්ත එක්ක රණ්ඩු වෙලා. අවසානෙදි ප්‍රියන්තගේ බිරිය ගිය පිරිසට ඇසිඩ්වලින් ගහලා.පාප මිතුරා‘’මේ සිද්ධිය නිසා අපේ යාළුවෙක්ගෙ මූණ පිච්චුණා අපි දෙන්නෙක් එයාව අරගෙන රෝහලට ගියා. මේ අතරෙ රණ්ඩුව ජයටම කෙරුණා. අපේ එක්කෙනෙක්ට ප්‍රියන්තගෙ මාමණ්ඩි ගහන්න ඇවිත්.ඒ එක්කම අපේ යාළුවා එයාට පිහියකින් ඇනලා. එයාව එතනම මැරුණා. ඊට පස්සෙ බෑණව මුලින්ම අත්අඩංගුවට ගත්තා. එයාගේ කට උත්තර ගනිද්දී අපේ නම් ගම් ඔක්කොම කියලා. අවසානෙදී අපිව අත්අඩංගුවට ගත්තා. ඒ නඩුව මේ වෙනකොට මහාධිකරණයේ විභාග වෙමින් තියෙනවා. ‘’යහළුවාගේ දුක සැප දෙකේදීම පිහිටට සිටි කලණ මිතුරන්ව ප්‍රියන්ත පාවා දුන්නා. අවසානයේ දී සිදුවුණේ ඒ සියලුදෙනාටම හිරේ විලංගුවේ වැටිලා ජීවත් වෙන්න. ප්‍රියන්ත කියන්නේ පාප මිත්‍ර‍්‍රයෙක්ද? කලණ මිතුරෙක්ද? මේ වෙනකොට කිත්සිරි ඒ සියල්ල අවබෝධ කරගෙන හමාරයි.ඒත් මේ වෙනකොට සියල්ල සිදුවෙලා. සිදුවුණු වැරැදි දැන් හදාගන්න බෑ. ඔහු කියන පරිදි යහළුවාගේ උදවුවට ගිහින්, නිකං බොරුවට තමන් මිනී මරුවා යන චෝදනාවකට ලක්වෙලා. හිතන්න බොහෝ දේ තිබුණත්, කළ යුතු යමක් දැන් නැහැ. සියල්ල කාලයා බාරගෙන. මේ වෙනකොට කිත්සිරිගේ ඉරණම විසඳන්න සිදුවෙලා තියෙන්නෙත් කාලයාට මයි.“මට තව ප්‍රශ්නයක් වුණා. ඒ සංගීත සංදර්ශනයකට ගිය වෙලාවක. අපි ඩාන්ස් කරද්දි එතන හිටිය ගෑනු ළමයෙක්ගේ ඇඟට මඩ විසිවුණ කියලා මට පිරිමි කට්ටියක් ගැහුවා. ඒ අය අපේ ගමට අල්ලපු ගමේ. මට ගුටි පාරවල් ඉවසගෙන ඉන්න බැරුව මගෙ යාළුවෙක් ළඟ තිබුණ පිහියක් උදුරගෙන ඒ එක්කෙනෙක්ට ඇන්නා. ඒ නඩුවත් මහාධිකරණයේ විභාග වෙමින් තියෙනවා.මේ සිද්ධිය වෙලා අවුරුදු එක හමාරකට විතර පස්සේ මේ අය අපේ ගෙදරට දෙපාරක්ම ආවා. මට වෙඩි තිබ්බා. බෝම්බ ගැහුවා. අපේ අයියට කඩුවකින් ගැහුවා. එයාගේ අත කැපුණා.එක දවසක් අපි නඩුවට ගියා. ඒ වෙලාවෙත් මේ අය වෙඩි තියන්න හැදුවා. මට ජීවිත තර්ජන තිබෙන බව මං මහේස්ත්‍රාත්තුමාටත් කිවුවා. ඊට පස්සේ මට ගමෙන් පිට ගිහින් ඉන්න අවසර ලැබුණා.”සියල්ල සිදුවන්නේ යහපතට යැයි කිවුවත්, කිත්සිරිට සියල්ල සිදුවූයේ අයහපත් ආකාරයටයි. තමන් කරන්නේ කුමක්ද? ඒ කරන දෙයින් පෙරලා ලැබෙන්නේ අතුල් පරහකි. දෛවය ඔහුට සරදම් කළත්, කෙසේ හෝ ජීවත්විය යුතු යැයි ඔහු තීරණය කළා. ජීවිත ආරක්ෂාව පතා ඔහු ගමෙන් පිටවන්නට තීරණය කළේ ඔය අතරයි.වරදට දඬුවම්“මං ගෙවල් දොරවල් විකුණලා ගමෙන් පිටවුණා. අඟුණකොළපැලැස්සෙන් ඉඩමක් අරගෙන ගේ දොර හැදුවා. ඒත් රස්සාවක් නැතිව ජීවත් වෙන්න බැරි නිසා කුමක් හෝ කළ යුතු යැයි සිතුවා.මගෙ මස්සිනා කෙනෙක් ඩුබායිවල ඉන්නවා. ඔය අතරෙදි එයා මට ටිකට් එකක් එවුවා. ලංකාවට ආයුබෝවන් කියලා මං රට ගියා. එහෙ ගිහින් අවුරුදු පහක් රැකියාව කළා. හොඳට මුදල් හෙව්වා. හිතේ ප්‍රශ්නත් නෑ. සතුටින් කාලය ගත කළා. මරණ බිය නෑ. කවුරුත් රණ්ඩුවට එන්නෙත් නෑ. එහෙ ජීවත්වුණ කාලෙ හරිම සුන්දරයි.කාලය ගතවුණත් ලංකාවේ හිටිද්දි මට ප්‍රශ්න තිබුණා. නඩුවලට යන්නත් බැරිවුණානෙ. කොහොම කොහොම හරි මං ලංකාවට ගොඩබැස්සා. ගිය අවුරුද්දෙ නොවැම්බර් දෙවැනිදා මං මේ රටට අඩිය තිබ්බා.මං ආව බව දන්වලා කවුරු හරි පොලිසියට ඔත්තුවක් දීලා. ඊට පස්සේ පොලිසියෙන් ඇවිත් මාව අල්ලගෙන ගියා. මහාධිකරණයේ තියෙන නඩුවලට මාව අරගෙන ආවා.”කවුරු වැරැදි කළත් කවදා හෝ ඒ වෙනුවෙන් වන්දි ගෙවන්න වෙනවා. කිත්සිරිට වුණෙත් ඒ දේමයි. සමාජය වැරැදි යැයි පිළිකුල් කරන කුමන දෙයකට හෝ ඇබ්බැහි වුණොත්, අවසානයේදී ලැබෙන්නේ දඬුවමකට ලක්වෙන්න.කළ දේවල් නිසා දඬුවම් විඳින්න ලැබුණ විට සිදුවූ දේ ගැන දුක්වෙලා, පසුතැවිලා වැඩක් නෑ. කිත්සිරි තමාගේ වටිනා තරුණ ජීවිතය සිපිරි ගෙයට සින්න කරලා තියෙන්නේ තමන් කළ වැරැදි නිසා. දැන් හැමදේම වෙලා ඉවරයි. වැරදුණු තැන දැන් හදන්න බෑ.“මුලින්ම මං හිර ගෙදරට ආවේ වැරැද්දක් කරලා නෙමෙයි. යාළුවා මාව පාවා දුන්න නිසයි. ඒත් ඇවිදින් මෙතන ඉන්නකොට බොහෝ දේ ඉගෙන ගත්තා. මෙතන ඉන්න මිනිස්සු විවිධාකාර වැරැදි කළ අය.ඒ අය තමන් කළ දේවල් ගැන අපත් සමඟ කියනවා. එතකොට අපි කොච්චර හොඳ වුණත්, ඒවා ඉගෙන ගෙන මෙතැනින් එළියට ගියහම ඒවා කරනවා. ඒ අය ගත්ත අත්දැකීම් අපි කොහොම හරි ගන්න හදනවා. රහසිගතව හැමදේම කරන්න හැකියාව, හිරගෙදර මිනිස්සුන්ගෙන් ලැබෙනවා. මං මේ වගේ නරක මිනිහෙක් වුණේ එක් වතාවක් හිරේ වැටිලා හැම දේම ඉගෙන ගත්ත නිසයි.”කඳුළු බිබී ජීවත්වෙන මේ කඳුළු මල, අපට ජීවිතය ගැන බොහෝ දේ කියා දෙනවා. පසුතැවෙන ජීවිතය ගැන හිත හිතා දුක් වෙනවට වැඩිය, යහපත් විදිහට ජීවත් වෙන්න හිතුවොත්? එදාට මේ ලෝකෙන් කඳුළු මල් වියැකී යාවි.මෙහි සියලු නම් ගම් මනඞකල්පිත යි.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>01</day>
    </date>
    <link>http://www.dinamina.lk/2010/02/01/_art.asp?fn=f1002013</link>
    <topic> </topic>
    <author>ධම්මික සෙනෙවිරත්න</author>
    <content>ත්‍රස්තවාදය පරාජය කරමින් එක්සේසත් කළ ශ්‍රී ලංකාවේ අනාගතය සම්බන්ධයෙන් අතිශයින් තීරණාත්මක වූ මැතිවරණයෙන් මහින්ද රාජපක්ෂ ජනාධිපතිතුමාට අති විශිෂ්ට ජයග්‍රහණයක් ලබා දෙමින් සිය ඡන්දය ප්‍රකාශ කළ කෘතවේදී මිනිසුන් මේ පින් බිමේ ද, සමස්ත ශ්‍රී ලාංකීය ජාතියේ ද භාරකාරයා ලෙස යළිත් වරක් ජනාධිපතිතුමන් තෝරා පත්කර ගෙන තිබේ; තමන්ටත්, අනාගත පරම්පරාවන්ටත් සුබ අනාගතයක් උදාකිරීම සඳහා පෙරමුණ ගන්නැයි ඒකී ජනවරම තුළින් ජනාධිපතිතුමාට ලෙන්ගතුව ආරාධනා කර තිබේ. ජනවාරි 26 දා පැවැති ශ්‍රී ලංකාවේ සයවැනි ජනාධිපතිවරණයෙන් මහින්ද රාජපක්ෂ ජනාධිපතිතුමා ලැබූ ජය වචනාර්ථයෙන්ම අති විශිෂ්ට ජයග්‍රහණයකි.විශිෂ්ටත්වයඒ හේතූන් කිහිපයක්ම නිසාය. එතුමා ලබාගත් ඡන්ද සංඛ්‍යාව වන 6,015,934 යනු මෙරට ජනාධිපතිවරණ ඉතිහාසයේ අපේක්ෂකයකු ලබාගත් වැඩිම ඡන්ද සංඛ්‍යාවයි. සිය දෙවන ධූර කාලය සඳහා තරග කළ ජනාධිපතිවරයකු මෙතරම් ඉහළ ඡන්ද සංඛ්‍යාවක් ලැබූ පළමු අවස්ථාව ද මෙයයි.ප්‍රතිවාදී අපේක්ෂකයාට වඩා 18% ක පමණ ඡන්ද ප්‍රතිශතයකින් තම ජයග්‍රහණය වාර්තා කිරීමට ද ජනාධිපතිතුමා සමත්ව සිටී. මේ සියලු සංඛ්‍යාමය වාර්තාවන් ද සමඟ මේ ජයග්‍රහණය විශාල වශයෙන් නිදහස් හා සාධාරණ මැතිවරණයක ප්‍රතිඵලයකි.එමෙන්ම දශක ගණනාවකට පසු මුළු දිවයිනේම ජනතා කැමැත්ත පිළිබිඹු වූ , ප්‍රජාතන්ත්‍රවාදී අයිතිය තහවුරු වූ මැතිවරණයක ප්‍රතිඵලයකි. මැතිවරණයේ නිදහස් හා සාධාරණ බව පිළිබඳ එය නිරීක්ෂණය කළ දෙස් විදෙස් නිරීක්ෂකයන් විසින් සනාථ කරනු ලැබ තිබේ. ජාත්‍යන්තර මාධ්‍ය ද එය වාර්තා කළේ එපරිද්දෙනි. මේ කාරණය විපක්ෂ නායකවරයා පවා පිළිගත්තේ ය.ඉතිහාසයමහින්ද රාජපක්ෂ යනු ඉබේ පහළ වු දේශපාලනඥයකු නොවේ. ඔහු දේශපාලන ජීවිතයේ වසර 40ක අත්දැකීම් ඇති ජනතාවාදී දේශපාලනඥයෙකි. සොඳුරු සංවේදී මිනිසෙකි. නිර්ව්‍යාජ ගැමියෙකි. ඔහුගේ සිනහවේ ඒ නිර්ව්‍යාජ බව රැඳී තිබේ.ඔහුගේ කතාවෙන් ඒ නිර්ව්‍යාජ බව පිළිබිඹු වේ. රාජපක්ෂලාගේ දේශපාලනය අධිරාජ්‍යවාදී යුගය දක්වාම දිව යන්නකි. සිය පියාණන් සහ රාජපක්ෂ පරපුරේ සෙසු දේශපාලන පූර්වගාමීන් ඔස්සේ යමින්.දේශපාලනයට අවතීරණ වූ ඔහු 1970 දී බෙලිඅත්ත මහජන මන්ත්‍රීවරයා ලෙස පාර්ලිමේන්තුවට පිවිසුණේ ලාබාලම මන්ත්‍රීවරයා ලෙසයි. ශ්‍රී. ල. නි. ප. ය විශාල පසුබෑමකට ලක් වූ 1977 මැතිවරණය හැරුණු විට සෙසු සෑම මැතිවරණයකදී ම ඔහු මහජන ඡන්දයෙන් පාර්ලිමේන්තුවට තේරී පත් විය.ජයග්‍රහණයේ දී මෙන්ම පරාජයේ දී ද පක්ෂය සමඟ සිටි ඔහු කිසිදා පක්ෂය හැර ගියේ නැත. 17 වසරක එජාප අඳුරු , මර්දනකාරී පාලන සමය නිමාවට පත්කරමින් 1994 දී රටේ ඇති වූ දේශපාලන වෙනස සඳහා ඔහු ද පෙරමුණ ගත්තේ ය.පාද යාත්‍රා , ජන ඝෝෂා , මිනිස් දම්වැල් ආදී දැවැන්ත ක්‍රියාන්විතයන් ඔස්සේ ඒ වන විට මන්දෝත්සාහීව සිටි ශ්‍රී.ල.නි.ප සාමාජිකත්වය ද , සෙසු ජනතා බලවේගයන්ද අවදි කෙරිණි. 89 - 90 භීෂණ සමයේ දී මානව හිතවාදී දේශපාලනඥයකු ලෙස ඔහු ඉටු කළ කාර්යභාරය සැබෑ ප්‍රගතිශීලීහු කිසිදා අමතක නොකරති.පියවරෙන් පියවරමහින්ද රාජපක්ෂ නම් දේශපාලඥයා පියවරෙන් පියවර ඉදිරියට ආ නායකයෙකි. මන්ත්‍රීවරයකු ගෙන් පටන් ගෙන ඇමැතිවරයකු , විපක්ෂ නායක හා අගමැති වශයෙන් ද ක්‍රියාකරමින් විවිධ භුමිකාවන් නියෝජනය කළ ඔහු 2005 දී මේ රටේ නායකත්වය සඳහා මහජනතාව විසින් තෝරා ගන්නා ලදී.තමන් වෙත පැවැරුණ කවර වගකීමක් වුව ඉහළින් සපුරාලන්නට ඔහු සෑම විටෙකම ක්‍රියා කළ බව පැහැදිලිය. ධීවර, කම්කරු ආදී අමාත්‍ය ධූර දරමින් ඔහු එකී ක්ෂේත්‍රයන්ට කැපී පෙනෙන මෙහෙවරක් කර තිබේ.ශ්‍රී. ල. නි. ප ජ්‍යෙෂ්ඨ උප සභාපතිවරයෙකු ලෙස හා සන්ධාන රජයේ අගමැති වශයෙන් ද කටයුතු කරමින් සිටියදී 2005 ජනාධිපතිවරණය සඳහා ඔහු ඉදිරිපත් වන විට රට තීරණාත්මක අවස්ථාවකට මුහුණ දී සිටියේ ය.එක්සත් ජනතා නිදහස් සංධානය නියෝජනය කළ දේශපාලන පක්ෂ 25ක් සහ ජනතා ව්‍යාපාර, සන්ධාන ගණනාවක සහාය ඇතිව මවුබිමට ආදරය කළ මිනිසුන්ගේ ඡන්දයෙන් ඔහු ජනාධිපතිධූරය සඳහා පත් නොවන්නට ශ්‍රී ලංකාව යනු දෙකඩ වූ රටකි.ජනාධිපතිවරණය තුළ මහින්ද රාජපක්ෂ මහතා ජනතාවට ලබාදුන් ප්‍රධාන ප්‍රතිඥාව වූයේ ත්‍රස්තවාදයෙන් රට නිදහස් කර ගන්නා බවයි. රට රකින රට හදන වැඩපිළිවෙළ ඔහු ඉදිරිපත් කළේ ‘මහින්ද චින්තන‘ නමිනි.මහින්ද චින්තන ඉහළින් අනුමත කළ ජනතාව 2005 දී මහින්ද රාජපක්ෂ ජනාධිපතිවරයාට රට භාර දෙමින් උදක්ම ඉල්ලා සිටියේ ත්‍රස්තවාදයෙන් මවුබිම මුදා ගන්නා ලෙසයි.දශක තුනක් තිස්සේ රටත් - ජනතාවත් පීඩා කළ, රටට මහා විනාශයක් වූ එල්. ටී. ටී. ඊ ත්‍රස්තවාදය බලයට පත්ව සිව් වසරක් ගත වීමට පෙර සම්පූර්ණයෙන් පරාජය කරමින් රට එක්සේසත් කරන්නට මහින්ද රාජපක්ෂ ජනාධිපතිවරයාට හැකිවිය. තමා කියන දේ කරන නායකයකු බව ඔහු යළිත් ප්‍රායෝගිකවම සනාථ කළේ ය.ත්‍රස්තවාදය රටින් තුරන් කර මිස ඔහු ආපසු හැරුණේ නැත. කවර බලවතකුගේ බලපෑමකට වුව ඔහු නතු වුයේ ද නැත. සේනාධිනායකයා ලෙස රණවිරුවනට ඔහු ලබාදුන් නොසැලෙන, එඩිතර නායකත්වය නොවන්නට යුද ජයග්‍රහණය සිහිනයක් වනු ඇත.ජීවිත පරිත්‍යාගයෙන් යුතුව යුද බිමේ සටන් කළ සොල්දාදුවා ගැන පමණක් නොව ඔහුගේ මව - පියා - දරු - පවුල පිළිබඳ ද සංවේදීව කල්පනා කළ රාජ්‍ය නායකයකු ඉන් පෙර නොවීය.2005 දී ජනාධිපතිවරණය සඳහා තරග කරන විට මහින්ද රාජපක්ෂට රාජ්‍ය තාන්ත්‍රික හැකියාවක් නැතැයි ද, ජාත්‍යන්තර සම්බන්ධතා නිසි ලෙස මෙහෙයවීමට නොහැකි යැයි ද ඉංග්‍රීසියෙන් , ලියූ අයට කදිම පිළිතුරක් ඔහු , තමා විශිෂ්ට රාජ්‍ය තාන්ත්‍රිකයකු බව පෙන්නුම් කළේ ය. ලොව අතිශය බියකරු වූද , බෙහෙවින් මිලේච්ඡ වූද ත්‍රස්තවාදී සංවිධානය පරාජය කළ ශ්‍රී ලංකාවේ රාජ්‍ය නායකයා දෙස ලෝකයම හැරී බැලුවේය.අභියෝගමහින්ද රාජපක්ෂ ජනාධිපතිවරයාට ජය ගැනීමට සිදු වූයේ ත්‍රස්තවාදයේ අභියෝගය පමණක් නොවේ. දැවැන්ත ගෝලීය අර්බුද ලෙස මතු වූ ලෝක බලශක්ති අර්බුදය , ලෝක ආහාර අර්බුදය , ලෝක මූල්‍ය අර්බුදය , සෙසු අභියෝග අතර ඉදිරියෙන්ම විය.මේ අර්බුද හේතුවෙන් ඛනිජ තෙල් මිල ගණන් ඉතිහාසයේ නොවූ විරූ තරම් ශීඝ්‍රයෙන ඉහළ ගියේ ය. 2007 වර්ෂයට සාපේක්ෂව 2008 දී තිරිඟු පිටි, සහල් , ආදී ආහාර ද්‍රව්‍ය මිල ගණන් ඉහළ ගියේ 100% කටත් වැඩි වේගයකිනි. ලොව ඇතැම් රටවල් ආහාර හිඟය නිසා බලවත් පීඩාවන්ට මුහුණ පෑවේ ය.මේ දැවැන්ත අර්බුදයන්ගේ බලපෑම යම් යම් ප්‍රමාණවලින් මෙරටට ද දැනෙන්නට විය. එහෙත් , එම බලපෑම් හැකිතාක් නිවැරැදිව කළමනාකරණය කරමින් ජනතාවට එහි පීඩාවන් අවම කිරීමට මහින්ද රාජපක්ෂ ජනාධිපතිවරයාට හැකිවිය.ජාත්‍යන්තර මූල්‍ය අරමුදල වැනි ආයතන පවා ශ්‍රී ලංකාවේ ආර්ථික තත්ත්වය පිළිබඳ සතුටු දායක ප්‍රතිචාර දැක්වීය. බලවත් රටවල කොටස් වෙළඳ පොළ කඩා වැටෙද්දී කොළඹ කොටස් වෙළෙඳ පොළ ලොව වේගයෙන්ම වර්ධනය වන දෙවන කොටස් වෙළෙඳ පොළ ලෙස වාර්තා තැබීය.6% වැඩි සතුටුදායක ආර්ථික වර්ධන වේගයක් පවත්වා ගැනීමට ද දරුණු යුද්ධයකට හා ගෝලීය අර්බුද ගණනාවකට එකවර මුහුණ දෙන අතර වුව ශ්‍රී ලංකාවට හැකිවිය.2005 වසරට සාපේක්ෂව 2009 වන විට ශ්‍රී ලාංකීකයන්ගේ ඒක පුද්ගල ආදායම දෙගුණයකින් ඉහළ ගොස් තිබිණි. ඉන්දියාවටත් වඩා වේගයකින් ශ්‍රී ලංකාව මධ්‍යම මට්ටමේ ආදායම් ලබන රටක් බවට පත්වෙමින් ඇත.ශ්‍රී ලංකාව අසාර්ථක රාජ්‍යයක් (Failed state) ලෙස ලේබල් කිරීමට උනන්දු වූ ඇතැම් බටහිර මාධ්‍ය පවා ශ්‍රී ලංකාව වේගයෙන් ඉදිරියට එමින් ඇති රටක් ලෙස වාර්තා කරන්නට පටන් ගත්තේය.මේ සාර්ථකත්වය රටක් ලෙස අප අත්කර ගැනීමට බලපෑ ප්‍රධාන සාධකය රටට නිවැරැදි හා දූරදර්ශී නායකත්වයක් ලැබී තිබීමයි. ශ්‍රී ලංකාව පළමුව ආසියාවේ ආශ්චර්යය බවට පත් කිරීමේ ඉලක්කය සඳහා නිසි වැඩපිළිවෙළක් ඔස්සේ මහින්ද රාජපක්ෂ ජනාධිපතිවරයා රට මෙහෙයවමින් ඇත.යුද්ධය පවතිද්දීම රටේ සංවර්ධන ක්‍රියාවලිය ද පෙරට ගැනීමට ඔහු සමත් විය.ප්‍රතිඵලමහින්ද රාජපක්ෂ ජනාධිපතිවරයාගේ පළමු ධූර කාලයට වසර 4 ක් සම්පූර්ණ වන විට ඔහු රටේ ජනතාවට වූ ප්‍රධාන පොරොන්දුව ඉටු කොට සිටියේ ය. රාජ්‍ය ප්‍රතිපත්තිය බවට පත් වූ මහින්ද චින්තනයෙන් යෝජනා කළ වැඩපිළිවෙළ 90%ක්ම සපුරා සිටියේය.ත්‍රස්තවාදයෙන් නිදහස් කරගත් රට අලුත් රටක් ලෙස ගොඩනැඟීම ඔහුගේ ඊළඟ ඉලක්කය විය. ඊට උතුර නැඟෙනහිර ජනතාවගේ නියෝජනයද සහිත නව ජනවරමක් ලබා ගැනීමට ඔහු අදහස් කෙළේ ය.තම පළමු ධූර කාලය නිමා වීම සඳහා තවත් දෙවසරක් තිබියදීම ඔහු නොබියව අලුත් ජනවරමක් අපේක්ෂා කෙළේ් ය. ජනවාරි 26 දා පැවැති ජනාධිපතිවරණය එකී තීරණයේ ප්‍රතිඵලය විය.මේ ජනාධිපතිවරණයේ දී තමන්ගේ ප්‍රධාන ප්‍රතිවාදියා වනු ඇත්තේ තමන් විසින්ම පත් කළ හිටපු යුද හමුදාපති සහ ඒකාබද්ධ ආරක්ෂක මාණ්ඩලික ප්‍රධානියා බව ජනාධිපතිවරයා අපේක්ෂා නොකරන්නට ඇත.එහෙත් විමතියකට මෙන්, ඒ වන විටත් පැහැදිලිව හඳුනාගත හැකිව තිබූ රටට ආදරය කරන මිනිසුන්ගේ කඳවුර සහ රටට ද්‍රෝහී මිනිසුන්ගේ කඳවුර යන ප්‍රධාන කඳවුරු දෙකෙන් රටට ද්‍රෝහී කඳවුර තෝරාගත් හිටපු හමුදාපතිවරයා විපක්ෂයේ පොදු අපේක්ෂකයා ලෙස තමන් හඳුන්වා දෙමින් ජනාධිපතිවරණයට ඉදිරිපත් විය.ඔහු සමඟ එකට සිටි උදවිය එරෙහි වූයේ රටට පමණක් නොවේ, ඔහු යුද හමුදාවට නායකත්වය දුන් සමයේ ඔහුට ද එරෙහි වූ අයයි. හුදු පෞද්ගලික අභිමතාර්ථයන්ගෙන්, වෛරයෙන් හා බලයට ඇති ආසාවෙන් මුළා වූ විශ්‍රාමික හමුදාපතිවරයාට යථාර්ථය අවබෝධ කරවීමට කිසිවකුටත් හැකි වූයේ නැත. තමන් කළ කී දෑ සියල්ලට පටහැණි දේවල් ඔහු කරමින් ද කියමින්ද සිටියේ ය.පාවෙන සංකල්පජනාධිපති මහින්ද රාජපක්ෂ මහතා රටට සුබ අනාගතයක් උදා කිරීම සිය මැතිවරණ තේමාව බවට පත්කර ගනිද්දී, සරත් ෆොන්සේකා මහතා අතීතය ගැන කතා කරමින්, විශ්වසනීය වෙනසක් නම් තේමාවක් අහසේ පාවෙන සංකල්ප වලින් සැරසිලි කර රට හමුවේ තැබීය.විපක්ෂයේ මැතිවරණ ව්‍යාපාරය තුළ ප්‍රතිපත්ති දේශපාලනයක මූලික ලක්ෂණවත් දක්නට නොවිණි. එය තනිකරම රාජපක්ෂ විරෝධය සහ රාජපක්ෂලා කෙරෙහි ඇති වෛරය පිරිමසා ගැනීමට ඇතැම් අය යොදා ගනිද්දී , එම අශුද්ධ සන්ධානය නියෝජනය කළ තවත් අය පරාජයට පත් කළ බෙදුම්වාදය ට යළි පණදීම සඳහා එය උපයෝගී කර ගත්තේ ය.තම ආදරණීය නායකයාද , තරුණ - තරුණියන් හැට දහසක් ද ඝාතනය කළ එජාප සමඟ එක වේදිකාවට ගොඩ වූ ජවිපෙ මෙහිදී ප්‍රදර්ශනය කෙළේ රාජපක්ෂ ජනාධිපතිවරයා සහ විමල් වීරවංශ මන්ත්‍රීවරයා ද ජානිපෙ ද කෙරෙහි ඇති වෛරයයි.මෙවැනි බලවේග තම දෙපසින් තබාගත් සරත් ෆොන්සේකා මහතා රණවිරුවන් පාවා දුන්නේ ය. තම ප්‍රධානියා වූ ආරක්ෂක ලේකම්වරයා පාවා දුන්නේ ය.එල්. ටී. ටී. ඊ යේ දේශපාලන පෙරමුණ වූ දෙමළ සන්ධානයේ සම්බන්ධන්ලාගේ බෙදුම්වාදී මනදොළ පිරවීම සඳහා ඔවුන් සමඟ සම්මුතියකටද පිළිපන්නේය. ෆොන්සේකා මහතාගේ මැතිවරණ ව්‍යාපාරය ඉදිරියට ගියේ ජනතා හදවත් දිනා ගනිමින් නොවේ.රටට ආදරය කරන සහ අතීතය මතක ඇති කිසිවකුටත් ඊට එක්වීමට හැකි නොවීමද තවත් කාරණයකි. කට කතා සහ අවලාදත්, මඩ ප්‍රචාර වලටත්, කුමන්ත්‍රණ වලටත් ඔහුගේ මැතිවරණ ව්‍යාපාරය සීමා විය. එස් . එම්. එස් සහ වෙබ් අඩවි දේශපාලනය මඟින් ජනමතය වෙනස් කළ හැකි යැයි ෆොන්සේකා මහතාගේ දේශපාලන න්‍යායාචාර්යවරුන් වූ ගොබෙල්ස්ලා කල්පනා කළේ ය.යුද ජයග්‍රහණය තනිවම පවරා ගෙන ඇතැයි මහින්ද රාජපක්ෂ ජනාධිපතිවරයාට චෝදනා කළ ෆොන්සේකා මහතා එය තමා තනිව ලැබූ ජයක් ලෙස පෙන්නුම් කරමින් සිය ප්‍රචාරක ව්‍යාපෘතිය සඳහා යුද්ධය අලෙවි කරමින් සිටියේය.විවිධ සමාජ තලයන් උපයෝගී කරගනිමින් කොළඹ ජනමතයට සිය මතය කාන්දු කිරීමේ මෙහෙයුමක සිටි ඔවුන් මේ ජනාධිපතිවරණය කරටකර සටනක් බවට තවත් මතයක් නිර්මාණය කළේය.මේ ජනාධිපතිවරණයෙන් සරත් ෆොන්සේකා මහතා ජය ගත්තේ ය යන සිහිනයේ විපක්ෂය පාවෙමින් සිටියේ ය. ඔවුන් මහපොළවේ යථාර්ථය තේරුම් ගත්තේ නැත. මෙරට ජන විඥානය හැඳින ගැනීමට එජාපය මෙන්ම ජවිපෙ ද සමත් වූයේ නැත. දැඩි අධිතක්සේරුවක පිහිටා සිටි ඔවුනට එය හඳුනාගැනීමට අවශ්‍ය වූයේ ද නැත.මෙවැනි අතීශය සංකීර්ණ හා තීරණාත්මක දේශපාලන වාතාවරණයක් තුළ සිය ඔලු කුරුවල්කර නොගත් මේ රටේ බහුතර බුද්ධිමත් මිනිසුන් කාට කාටත් තමන්ගේ ප්‍රතිචාරය දැක්වීම සඳහා අවස්ථාව පැමිණෙන තුරු නිහඬව , සාමකාමීව බලා සිටියේ ය. ජනවාරි 26 දා උදෑසන වන විට ඡන්ද මධ්‍යස්ථාන ඉදිරිපිට දිගු පෝලිම් දක්නට ලැබුණේ එහි ප්‍රතිඵලයක් ලෙසයි.කාන්තාවන් හා තරුණ පිරිස් විශාල උනන්දුවකින් ඡන්දය ප්‍රකාශ කරන බව පෙනෙන්නට තිබිණි. දෙපයින් ඇවිද ඒමට වාරු නැති ජ්‍යෙෂ්ඨ පුරවැසියන් රෝද පුටුවෙන් හෝ කිසිවකුගේ වාරුවෙන් පැමිණ තම ඡන්දය ප්‍රකාශ කෙළේ ය. 1982 න් පසු මෙරට ජනාධිපතිවරණ ඉතිහාසයේ ප්‍රකාශ වූ වැඩිම ඡන්ද ප්‍රතිශතය ලෙස 74% ඡන්දය ප්‍රකාශ කිරීම සටහන් වූයේ එලෙසිනි.කළගුණ සැලකීමමනා සිහිනුවණින් යුතු වූ , කෘතවේදී සත්පුරුෂ මිනිසුන් මහින්ද රාජපක්ෂ ජනාධිපතිවරයා දෙවන වරටත්් ලක්ෂ 60 කට වඩා ඡන්දය ප්‍රකාශ කරමින් යළි තෝරාගත්තේ ය. මැතිවරණය බෙහෙවින් නිදහස් හා සාධාරණ එකක් විය.මේ රටේ මිනිසුන්ගේ හද ගැස්ම අසළටවත් නො ආ, ඔවුනගේ බුද්ධියට සමච්චල් කළ අශුද්ධ හවුල මේ ප්‍රතිඵලයෙන් අන්ද මන්ද විය. ලක්ෂ 60ක් මිනිසුන්ගේ කතිරය විසින් ඔවුන් පා වෙමින් සිටි සිහින වළාකුල සිදුරු කර තිබිණි.රට වියරු ආඥාදායකත්වයකට ඇද දමමින් , මවුබිම යළි ලේ ගංඟාවක ගිල්වන්නට දරන ලද ප්‍රයත්නය සම්පූර්ණයෙන් ව්‍යර්ථ කර තිබිණි. 2009 මැයි 19 දා දිනාගත් නිදහස රැක ගන්නට මේ දේශයත් , දේශයේ අනාගත භාරකරුවන් වන දූ දරුවනුත් පින්කර තිබිණි.සරත් ෆොන්සේකා මහතා ලබා ගත්තේ 40% ක ඡන්ද ප්‍රතිශතයක් පමණි 2005 දී රනිල් වික්‍රමසිංහ ලබාගත් ඡන්ද ප්‍රතිශතයටත් වඩා 8% ක් ඔහු පසු පසිනි. මහින්ද රාජපක්ෂ ජනාධිපතිතුමා 2005 දී ලබාගත් ඡන්ද ප්‍රතිශතය වන 50.3% ට වඩා 8%ක් ඉදිරියෙනි.ෆොන්සේකා මහතා ජයග්‍රහණය කළේ සිහින ඊළාම් රාජ්‍යය ලෙස හඳුනාගෙන තිබූ උතුරු නැඟෙනහිර ප්‍රදේශත්, මධ්‍ය කඳුකරයේත්, කොළඹ දිස්ත්‍රික්කයේත් ප්‍රදේශ කිහිපයක් පමණි. සමස්තයක් ලෙස ඔහු ජයග්‍රහණය කළේ දිස්ත්‍රික්ක 6ක් පමණි. ජනාධිපතිවරයා දිස්ත්‍රික්ක 16 ක් ජයග්‍රහණය කළේ විශාල බහුතර ඡන්ද සංඛ්‍යාවලිනි. 2005 දී මහින්ද රාජපක්ෂ මහතාගේ ප්‍රතිවාදියා වූ වික්‍රමසිංහ මහතා දිස්ත්‍රික්ක 11 ක් දිනා ගත්තේ ය.ත්‍රස්තවාදය පරාජය කිරීමෙන් පසු ඊළාම් වාදයේ බලපෑම්වලින් මුදාගනිමින් සැබෑ ශ්‍රී ලාංකිකයන් ලෙස අනාගතයට මුහුණ දීම සඳහා සූදානම් කරමින් සිටි උතුරු නැඟෙනහිර ප්‍රදේශවල අහිංසක මිනිසුන් යළි බෙදුම්වාදය වෙත ඇද දමන්නට සම්බන්ධන්ලා දරන ලද ප්‍රයත්නය මේ ප්‍රතිඵලයෙන් මනාව පිළිබිඹුවේ. ෆොන්සේකා හා සම්බන්ධන්ලා අතර ගිවිසුමක් තිබුණේ ද නැද්ද යන්න සොයා බලන අයකුට මේ ප්‍රතිඵලයද කදිම සාධකයකි.උතුරු නැඟෙනහිර මේ ජනතාව යළි බෙදුම්වාදී අවතාරවලට යට කිරීමට ඉඩ නොදී නිසි මඟට යොමු කිරීම මහින්ද රාජපක්ෂ ජනාධිපතිතුමා හමුවේ ඇති එක් අභියෝගයකි.හකීම්ලා , විසින් රවටන ලද නැඟෙනහිර සහෝදර මුස්ලිම් ජනයා ගැනද කීමට ඇත්තේ එවැන්නකි. මේ කාරණය දැනටමත් ජනාධිපතිවරයා තේරුම් ගෙන ඇති බවක් පෙනෙන්නට තිබීම සතුටට කාරණයක් බව කිව යුතුය.ක්මනින් ජයගත යුතු තවත් අභියෝගයක් ලෙස අප දකින්නේ විශ්‍රාමික හමුදාපතිවරයා හා ඔහු වටා සිටි අශුද්ධ බලවේගය විසින් බිඳ දමන ලද ඉකුත් මැයි 19 දායින් පසු මේ රටේ ගොඩනැගුණු සාමුහිකත්වයේ බැඳීම යළි ශක්තිමත් කිරීමයි.එකම කඳවුරක් බෙදීම මඟින් ජාතිකත්වය විනාශ කිරීම සඳහා විදේශීය බලවේග විසින් දරන ලද ප්‍රයත්නය ෆොන්සේකා මහතාගේ ආගමනයෙන් යම් තාක් සාර්ථක විය. ඔවුන් විසින් මුළා කරන ලද මිනිසුන් යළි දිනා ගැනීම පිළිබඳ අභියෝගය ද ජනාධිපතිවරයා ජයගනු ඇත යන්න අපගේ විශ්වාසයයි.රටට සුබ අනාගතයක් උදා කරන්නට ජනතාව හමුවේ ‘මහින්ද චින්තන - ඉදිරි දැක්ම’ නම් දූර දර්ශී වැඩ පිළිවෙළ තැබූ ජනතාවගේ ජනාධිපතිවරයා අභියෝගවලට ආදරය කරන සොඳුරු - සංවේදී මිනිසෙකි. පරිණත නායකයෙකි. නිසැකවශයෙන්ම ඔහු මවුබිමට සුබ අනාගතයක් උදාකරනු ඇත.එහි දී ඔහු සමඟ අත්වැල් බැඳගත් ලක්ෂ සංඛ්‍යාත ආදරණීය මිනිසුන් සමඟ එක්ව අපි ඔහුට සුබ අනාගතයක් කියමු.මෙවර ජනාධිපතිවරණය පැවැත්වීමේදී ඡන්දය ප්‍රකාශ කළ ආකාරය දෙස බලන විට පෙනී යන්නේ මොනතරම් බලවේග ආවත් කළගුණ සැලකීමේ ගුණාංගය ජනතාවගෙන් ඈත් වී නැති බවයි.මහින්ද රාජපක්‍ෂ මහතා මිනිසුන්ගේ බිය නැති කිරීමට ගත් වීරෝදාර ක්‍රියාමාර්ගය ජනතාව අනුමත කළා පමණක් නොව එතුමාට සහ එතුමාගේ පවුලේ අයට මඩ ගැසීමට ගත් ක්‍රියා මාර්ග ද අනුමත නොකළේ ය.එනිසා ජනතාව ඉහළ ප්‍රතිශතයකින් ඡන්දය ලබාදී මහින්ද රාජපක්‍ෂ මහතා ඉහළම තැන ඔසවා තැබීමට කටයුතු කළහ.දේශපාලන පන්නරයක් ලැබූ අව්‍යාජ නායකත්වයට මින් මතු කිසිදා එරෙහි වන්නට නොහැකි වන අන්දමට ජනතාව කළ ගුණ සලකා ඇත.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>01</day>
    </date>
    <link>http://www.dinamina.lk/2010/02/01/_art.asp?fn=f1002014</link>
    <topic>අම්පාර පුබුදනසංවර්ධන වැඩපිළිවෙළ</topic>
    <author>එල්. දෙහිගොල්ලඅම්පාර විශේෂ</author>
    <content>සද්ධාතිස්ස රජු දීඝවාපියේ සිට ගොවිතැනින් රට සංවර්ධනය කළ බවත්, ඒ නිසා ම දිගාමඩුල්ල සමෘද්ධිමත් සම්පතින් පිරුණු ජනාකීර්ණ ප්‍රදේශයක් වූ බව ඉතිහාස පොත් පත් වල සඳහන් වෙයි.එවන් ඈත අතීතයකට දිව යන අම්පාර දිස්ත්‍රික්කයේ පැවැති බෙදුම්වාදී යුද තත්ත්වය නිසා ග්‍රාමීය ප්‍රදේශ වල තිබූ ස්වයංපෝෂිත ආර්ථික රටාව විනාශ වී ගියේ ඉතාමත් අකාරුණික ආකාරයට ය.ඒ නිසා ම ආර්ථික, සමාජීය, සංස්කෘතික හා අධ්‍යාත්මික දියුණුව ඉතා පහළ මට්ටමකට ඇද වැටුණි. අම්පාර දිස්ත්‍රික්කයේ 80 % ක් පමණ ජනතාව සිය ජීවනෝපාය ලෙස කෘෂිකර්මාන්තයේ නියැලී සිටි අතර, ගොවිතැනින් තොර අම්පාරක් ගැන සිතීම පවා අසීරුය. ඒ තරමටම ගොවිතැනට අම්පාරේ ජන ජීවිතය බැඳී පවතී.දිස්ත්‍රික්කයේ පුරන්වූ කුඹුරු ප්‍රමාණයන් අක්කර ලක්ෂය ඉක්මවා තිබුණි. ගොඩ ගොවිතැන කිරීම ද ගොවීන් අත හැර දැම්මේය. ඒ නිසා ම ජාතික ආර්ථිකයට ලැබිය යුතු ආදායම විශාල ප්‍රමාණයක් නොලැබී ගිය අතර කෘෂිකර්ම දෙපාර්තමේන්තුවේ නිලධාරීන්ට තම සේවය නිසි ලෙස යෙදවීමට නොහැකි වීමත් තවත් පැත්තකින් තිබූ ගැටලුවකි.ත්‍රස්තවාදීන් කළ කෲර කටයුතු නිමාවත් සමග එදා පුරන්වූ කෙත් යායවල් නැවත අස්වැද්දීමට පටන් ගෙන තිබීම නිසා, ප්‍රදේශයේ ආර්ථික ප්‍රබෝධයක් ඇති වෙමින් පවතී.මීට වසර ගණනාවකට පෙර නිල්ල පිරුණු මහා කෙත් යායවල් යුද්ධය නිසා එම ඉඩම් තණ පිට්ටනි බවට පත් විය. අද මංගලගම, අරන්තලාව වැනි ගම් වල හේන් ගොවියා කව්පි, මුං ඇට, බඩ ඉරිඟු, පැණි කොමඩු, කුරක්කන් වැනි භෝග සරුවට වගා කරන අතර එමගින් කාටවත් අත නොපා තම පවුලේ දියුණුව සරි කර ගැනීමට කටයුතු කරමින් සිටී.යුද්ධය නිසා අත හැර දැමූ මඩ කුඹුරු පමණක් මේ කන්නයේ අක්කර 7500 ක් පමණ නැවත වගා කර තිබේ. ගොඩ ඉඩම් අක්කර 50000 ක් ඉක්මවා වගා කිරීම නිසා මුළු පළාතම නිල්ල පිරුණු ප්‍රදේශයක් වී ඇත.දේශීය කෘෂි සංස්කෘතිය ගැන කතා කිරීමේ දී අම්පාර දිස්ත්‍රික්කයේ වාරි සංස්කෘතිය ද ඉතිහාසයට දිව යන්නකි. ගව්වෙන් ගව්ව වැව් අමුණු මෙරට තිබූ බවට හොඳම සාක්‍ෂිය අම්පාර දිස්ත්‍රික්කයේ විසිරී ඇති වැව් අමුණු ය.එම වැව් අමුණු නැවත ප්‍රතිසංස්කරණය කිරීමට පියවර ගෙන ඇත. ඒ අතර මහ පරිමාණ වැව් කිහිපයක් ද ප්‍රතිසංස්කරණයට ලක් කර ඇත. පුරන් කුඹුරුවලට ජලය සැපැයීමත් අලුතින් කුඹුරු අස්වැද්දීමත් මෙහි මූලික අරමුණ වේ.ඈත පිටිසර ගම්මානවල ගොවීන්ගේ ගොවිතැනින් ලබා ගන්නා අස්වැන්න නගරයට ගෙන ඒම සඳහා ග්‍රාමීය පාරවල් සෑදීමට පමණක් මේ වසර 04 කාලයේ දී රුපියල් ලක්ෂ 10000 කට ආසන්න ප්‍රමාණයක් රජය වැය කර ඇත.ඒ නිසා ම ගොවීන්ගේ භෝග අස්වැන්නට හොඳ මිලක් ලබා ගැනීමට ගොවීන්ගේ තිබූ සිහින සැබෑ කර ඇත. මහඔය ප්‍රදේශයේ ජල හිගයට විසඳුමක් ලෙස රඹකැන්ඔය ජලාශ ව්‍යාපෘතියේ මේ වන විට 50 % කින් වැඩ නිම කර ඇත. ඒ සඳහා වැය කර ඇති මුදල රුපියල් කෝටි 250 කි.2005 වසරේ සිට ආණ්ඩුව ආරම්භ කළ පොහොර සහනාධාර වැඩපිළිවෙළ නිසා දිගාමඩුල්ලේ ගොවීන්ට සහනයක් සැලසී ඇත. එක් වර්ෂයකට අම්පාර දිස්ත්‍රික්කයේ සියලු ගොවීන්ට පොහොර ලබාදීමට රජයේ වැය කරන ලද මුදල රුපියල් කෝටි 600 ක් පමණ වේ.රුපියල් 350 ක් වැනි මුදලකට පොහොර මිටිය ලබා දීම නිසා ම ගොවිතැනට යොදන පිරිවැය අඩුවීමත්, ඒ මගින් ලැබෙන ලාභය වැඩි වීම නිසා ගොවීන්ගේ ආදායම් මට්ටම දියුණු වෙමින් පවතී.2009 වර්ෂයේ මහ කන්නයට පුරන් වූ කුඹුරු සඳහා රජය ලබා දී ඇති බිත්තර වී ප්‍රමාණය වී බුසල් 16000 ක් පමණ වෙයි. ඊට අමතරව නියඟය නිසා පුරන් වූ කුඹුරු බිත්තර වී ලබා ගැනීමට ගොවීන් 5000 කට පමණ රුපියල් කෝටි 04 ක් බෙදා දීම සිදු කරනු ලැබීය.පසුගිය කාලය තුළ තිබූ විවිධ වාතාවරණය හා වර්තමානයේ මේ ප්‍රදේශවල සිදුවී ඇති සංවර්ධනය පිළිබඳ ගම්වැසියන් අපට කතා කරමින් මෙසේ පැවසීය.මංගලගම කේ. එම්. රසිකා (43) මහත්මිය පැවසුවේ ‘අපේ ගමේ අපි ගොඩක් සතුටින් හිටියේ. ඒ සතුට අපට නැති වී ගියේ එල්. ටී. ටී. ඊ.ය විසින් මේ ගම්මාන යටත් කර ගන්න කොට අපිට යන්න වෙන තැනක් තිබුණේ නෑ.මේ ගමේම කොහාම හරි ජීවත් වුණා. හැබැයි රෑට අපි ගෙවල් අත් හැරලා යනවා. ආපහු දවල්ට ඇවිත් පදිංචි වෙනවා. අවුරුදු ගාණක් මේ විදියට අපි දුක් වින්ඳෙ. පෙර කරන ලද කරුමයකට කියලා අපිට හිතෙනවා.ඒත් අද දරුවොත් එක්ක ගොඩක් සතුටින් අපි ජීවත් වෙනවා. අපේ කුඹුරු ගොඩ ඉඩම් අවුරුදු ගාණක් පුරන් වෙලා තිබුණත් දැන් ඒවා වැඩ කරන්න පටන් ගත්තා. අපි වගේ අසරණ මිනිස්සු එල්. ටී. ටී. ඊ. එකෙන්බේර ගත්ත එක පිළිබඳ ජනාධිථතිතුමාට ණය ගැති වෙනවා’නුවරගලතැන්න පදිංචි ඒ. එම්. ඒකනායක ගොවි මහතා (61) පවසන්නේ මෙවන් අදහසක්.‘1960 ගණන්වල තමා මේ ගම්වලට අපි ආවේ. එදා ඉඳලාම මේ මහ පොළොවත් එක්ක තමා අපි හැපුණේ. කාටවත් අත නොපා අපි ජීවත් වුණා. එහෙම ඉන්න කොට තමා අපිට කොටි ගහන්න පටන් ගත්තේ.මේ ප්‍රදේශයේ ජලය ටිකක් අඩුයි. අවුරුද්ද පුරාම කන්න මොනවා හරි භෝග වගා කරන්නේ මාස් කන්නයට. හේන් වගාව නැතිවුණ එක අපිට ලොකු ගැටලුවක් වුණා. දැන් අපි ගෙවල් හදාගෙන හේන් ගොවිතැන පටන් ගත්තා’අරන්තලාව ගමේ ඩබ්ලිව්. එම්. කරුණාවතී මහත්මිය (45) තමන් විඳි දුක් කරදර සහ වත්මන් තත්ත්වය පිළිබඳ ප්‍රකාශ කළේ මෙබඳු අදහසක්.‘කොටින්ගෙන් මේ ගමේ වැඩියෙන්ම දුක් වින්ඳේ කාන්තාවෝ. දරුවො හම්බ වෙන්න ඉන්න අම්මලාට පවා රෑ එළිවෙනකම් සමහර වෙලාවට කැලේ ඉන්න සිදු වුණා. බෝම්බ සද්දේ, වෙඩි සද්දේ ඇහෙන කොට අපේ දරුවෝ නිතරම ඇඬුවා.මේ ප්‍රධාන පාරේ ඇම්බියුලන්ස් නිතරම යනවා එනවා. එතකොටත් අපේ දරුවෝ බය වෙනවා. අද නම් ඇම්බියුලන්ස් හඬක් අහන්නත් ආසයි. අරන්තලාවේ හාමුදුරුවෝ කපපු වෙලාවේ ඉඳලා අපි හිටියේ නෑ. ගම අතහැරලා අපි යන කොට අපේ ගෙවලුත් කොටි විනාශ කළා. දැන් ගෙවල් දොරවල් හදාගෙන ගොවිතැන් කරලා හොඳින් ජීවත් වෙනවා.’ඩී. පී. රොමියල් මහතා (67) තමන්ට ලැබුණු නිදහස පිළිබඳ තතු පවසන්න අමතක කළේ නෑ. ඔහු පවසන පරිදි තමන්ට ලැබුණු නිවහන සුරපුරයක් වගේය.‘මේ ගම අතහැරලා ඔක්කොම ගියා. රෑට කැලෑවල නිදා ගනිමින් මගේ ගෙයිම මං හිටියා. මට වෙඩි තියන්න දෙතුන් වරක් කොටි උත්සාහ ගත්තා. මට දරුවෝ 09 දෙනෙක් හිටියා. ඔවුන් නම් ගමෙන් පිටවෙලා වෙන තැන්වල පදිංචියට ගියා. මං ඉලංදාරි කාලේ ඉඳලා වැඩ කළේ ගල්ඔය බෝඩ් එකේ. ඒකෙන් අයින් වෙලා තමයි මෙහෙ පදිංචියට ආවේ. මං ජීවත් වුණු පුංචි පැල්පත තාම තියෙනවා. අපි වාගේ අයට ගෙයක් දුන්න එකට බොහොම පින්’රජගලතැන්න පදිංචි ඩී. කේ. චමින්ද කුමාර (28) මහතා ද අප සමඟ තොරතුරු බෙදා ගත්තා.‘අපේ ගම ආසන්නයේ පිහිටි දෙමළ කොළනි නිසා ගමට ගහලා කොටි ඒ ගම්මානවලට යනවා. අවුරුදු ගාණක් නිතර අපේ ගම්මානවල තර්ජන තිබුණා. කොටි ගමේ 25 – 30 ක් විතර හිටියා. මේ ගමේ එක ගෙයක්වත් හදා ගන්න ඉඩ ලැබුණේ නෑ.මේ කොටි ප්‍රශ්නය හින්දා අපේ කුඹුරුත් ඔක්කොම පුරන් වෙලා තිබුණා. මට ලක්ෂ 04 ක් විතර ගෙයක් ලැබුණා. දැන් අපි කුඹුරුත් කරගෙන ගොඩක් සතුටින් ඉන්නවා. අල්ලපු ගමේ දෙමළ මිනිස්සු ඉතා සමගියෙන් තමා දැන් ජීවත් වෙන්නේ.’ගොවීන්ගේ ගමනට දිරි දෙන අම්පාර නියෝජ්‍ය කෘෂිකර්ම අධ්‍යක්‍ෂ නිමල් දයාරත්න මහතා අප හා පැවසුවේ මෙවන් අදහසක්.‘අම්පාර දිස්ත්‍රික්කයේ ජනතාවගේ ප්‍රධාන වෘත්තීය වෙලා තියෙන්නේ ගොවිතැන. ගල්ඔය සංවර්ධන ව්‍යාපාරයත් එක්ක තමා මේ ප්‍රදේශයේ කෘෂිකර්ම නවෝදයක් ඇති වුණේ. මහා වාරිමාර්ග යටතේත්, සුළු වාරිමාර්ග යටතේත් දිස්ත්‍රික්කයේ ගොවිතැන් කරනවා. අම්පාර දිස්ත්‍රික්කයෙන් ලබා ගත් බිත්තර වී බුසල් 71000 ක් පමණ උතුරු නැඟෙනහිර දෙකටම මුදා හැරියා. ත්‍රස්තවාදී ක්‍රියාකාරකම් නිසා ගොවීන් බොහෝ පිරිසක් අතහැර දැමීමට ගොවීන්ට වගේම අපිටත් සිදු වුණා.ඒ අතහැර දැමූ සියලු කුඹුරු මෙවර වගා කළා. පුරන් වූ කුඹුරුවලින් පමණක් මෙවර කන්නයේ වී බුසල් මෙට්ට්‍රික් ටොන් 20000 ක් පමණ ලැබෙයි කියලා අපි බලාපොරොත්තු වෙනවා.ඒ වගේම ගෙවතු වගා හා කුඩා ගොවිපලවල් කරන්න ගොවීන් යොමු වී සිටිනවා. ඒකෙන් අපි බලාපොරොත්තු වෙන්නේ ස්වයංපෝෂිත පවුලක්. එහෙම වුණාම මුළු රටම ස්වයංපෝෂිත වෙනවා. යුද්ධයේ නිමාවත් සමග ගොවිතැනේ ලොකු පිබිදීමක් තියෙනවා.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>01</day>
    </date>
    <link>http://www.dinamina.lk/2010/02/01/_art.asp?fn=f1002015</link>
    <topic>කට කතා පරදවා සත්‍ය ජයග්‍රහණය කර වූ වගයි</topic>
    <author>මහාචාර්ය ඊ. ඒ. වික්‍රමසිංහ</author>
    <content>2010 ජනවාරි 26 දින පැවති ජනාධිපතිවරණයට දින නියම වීමත් සමඟ ම මහින්ද රාජපක්ෂ මහතා ප්‍රමුඛ එතුමාගේ දරුවන්, සහෝදරයන් හා ඥාතින් සම්බන්ධයෙන් රට තුළ විවිධ කට කතා ශීඝ්‍රයෙන් සංවිධානාත්මක ලෙස ප්‍රචාරය විය.2005 වර්ෂයේ දී ජනාධිපති පදවියට පත් මහින්ද රාජපක්ෂ මහතා තවත් දෙවසරක පාලන කාලය ඉතිරිව තිබිය දී යළිත් ජනමතය විමසා බැලීම සඳහා ජනාධිපතිවරණයකට ඉදිරිපත් වූයේ ඒ වනවිට රට තුළ තිස් වසරක් පුරා ක්‍රියාත්මක වූ කුරිරු ම්ලේච්ඡ ත්‍රස්තවාදය මුළුමනින් ම විනාශයට පත් කළ පසුව යි.මේ රටේ සියලු දෙනා තුළ මරණය කොයි මොහොතේ කොතැනක දී කවර ආකාරයකින් උරුම වේ දැයි කිව නොහැකි, සිතිය නොහැකි තරම් අවිනිශ්චිත බවක් ඇති වී තිබුණි. ඒ වනවිටත් දහස් ගණන් ජීවිත මෙන් ම මිල කළ නොහැකි තරමට රාජ්‍ය හා පෞද්ගලික දේපළ විනාශ වී තිබුණි.2005 බලයට පත් මහින්ද රාජපක්ෂ මහතා ජනතාවට දුන් ප්‍රධානතම පොරොන්දුව වූයේ ත්‍රස්තවාදය මුලිනුපුටා සාමය ඇති කරන බව යි. පොරොන්දු වූ පරිදි ම ජනාධිපතිතුමා රට තුළ ත්‍රස්තවාදය විනාශ කිරීමට ඇරැඹි මානුෂික මෙහෙයුම නන්දිකඩාල් කළපුවෙන් අවසන් කිරීමට හැකිවූයේ වසර තුන හමාරක් වැනි කෙටි කලකිනි.ලොව භයානක ම ත්‍රස්ත කණ්ඩායම මෙලෙස විනාශ කර දැමීමට මෙවන් සුළු කලකින් හැකි වූ ප්‍රධාන කරුණක් නම් ජනාධිපති මෙන් ම සේනාධිනායක මහින්ද රාජපක්ෂ මහතාගේ දුරදක්නා තියුණු දේශපාලන නුවණ යි. එමෙන් ම ත්‍රිවිධ හමුදාව ප්‍රධාන සකල ආරක්ෂක බලමුළුවල අභීත අවංක කැපවීම යි.මොවුන් එදා අප රට නිදහස් කර දුන් නිසා ජාති ආගම් භේදයෙන් තොර ව සියලු දෙනා ත්‍රස්තවාදයේ අවසානය ඇසීමත් සමඟ ම ප්‍රීති ඝෝෂා පැවැත්වූහ. උත්සව පැවැත්වූහ. මහමඟ කැවුම් කොකිස් සකස් කොට දන්සල් පැවැත්වූහ.මෙරට ස්වාධීන රාජ්‍යයක් බවට පත්වීමේ පුවත දේශීය හා විදේශීය බලවේගවලට නම් අශුභ ආරංචියක් විය. එකී යුද්ධය පැවති කාලයේ පවා ජාතිද්‍රෝහි දේශීය හා විදේශීය අධිරාජ්‍යවාදීහු ලක් රජය අකර්මණ්‍ය කිරීමට විවිධ උපාය උපක්‍රම යෙදූහ. ඒ අතර කට කතා ද ප්‍රබල උපායක් විය.දේශීය ජනයා පවා නොමඟ යැවීමට තරම් ප්‍රබල එකී කට කතා නිර්මාණය කළ වුන් අතර ශ්‍රී ලංකා පාර්ලිමේන්තුව නියෝජනය කළ විපක්ෂ දේශපාලකයෝ ද වූහ. එහෙයින් රටේ ජනතාව තුළ සත්‍යය අවබෝධ කොට දී යුද්ධය ඉදිරියට පවත්වාගෙන යෑමට ජනාධිපතිතුමාට බොහෝ වෑයමක් දැරීමට සිදුවිය.එවැනි ප්‍රබල බාධක හමුවේ නවීන යුද අවි ගෙන්වා එමගින් ප්‍රබල කොටි ත්‍රස්තවාදීහු ද පරාජය කරන ලදහ. මේ නිසා ම ජනපති මහින්ද රාජපක්ෂ මහතා පුරාණ ලංකාවේ විජාතික බලවේග මුළුමනින් දුරලා රට එක් සේසත් කළ දුටුගැමුණු පරාක්‍රමබාහු වැනි රජවරුන්ගේ තත්ත්වයෙහි ලා ගෞරව කරන්නට ජනතාව නිරායාසයෙන් ම පෙලඹුණහ. එසේ සලකන්නට ද වූහ. ඒ අන් කරුණක් නිසා නොව රට තිරසාර සාමයෙන් යුතුව දිගු කලක් පවත්වා ගැනීමට අවශ්‍ය ශක්තිමත් අඩිතාලමක් යොදා තිබූ හෙයිනි.දෙවැනි වරට ජනාධිපති තරගයට මහින්ද රාජපක්ෂ මහතා ඉදිරිපත් වීමත් සමඟ ඔහුට එරෙහි ව යළි කටකතා නිර්මාණය ශීඝ්‍රයෙන් වර්ධනය වී රට පුරා පැතිරී ගියේය. බොහෝ ජනයා ඒවා අසා මවිත වූහ. සොයා බැලිය යුතු යැයි කීහ.කිසිසේත් එසේ විය නොහැකි යැයි තර්ක කළහ. ඒවා පිළිබඳ අහිංසක ජනයා තව තව අයගෙන් ඇසූහ. කිසිවක් කරකියා ගත නොහැකි තැන නිහඬ වූහ. ජනපතිවරණය සඳහා දින නියම වූ දා සිට යළිත් නැවුම් මුහුණුවරක් ගත් එකී කටකතා ජනාධිපතිතුමා හා ඔහුගේ ඥාතීන් සම්බන්ධ දූෂණ ලෙසින් කිසිදු අයුරකින් තහවුරු කළ නොහැකි, සාධකයකින් තොර ව ඉදිරිපත් වීම නිසා ජනයා ඒවා විශ්වාස කළේ නැත.ඊට හේතුව දේශීය හා විදේශීය ජාතිද්‍රෝහී බලවේග ජනාධිපතිතුමාට එරෙහි ව එල්ල කරන කටකතා සහ ඔවුන් නියෝජනය කරන ලද දේශපාලන කණ්ඩායම් පිළිබඳ ජනතාවට මනා අවබෝධයක් තිබීම යි.කොටින් විනාශයට පත් කළ යුද්ධයේ ගෞරවය ජනාධිපතිතුමාගෙන් ඉවත් කොට අන් අයෙකුට ආරෝපණය කොට දී ජනහදවත් තුළ ජනපති කෙරෙහි පවතින ජනප්‍රසාදය ඉවත් කිරීමට උත්සාහ කළත් ලක්වැසි ජනයා මුලාවට පත් නොවූහ. ශ්‍රී ලංකාවාසීන්ට අද නිදහසේ මේ රටේ ඕනෑ ම තැනක ඕනෑ ම වේලාවක මරබියෙන් තොර ව යෑම් ඊම් කළ හැක්කේ ත්‍රස්තවාදී උවදුර ඉවත් වී තිබීමෙනි.ඒ තත්ත්වය උදාකරන ලද ජනාධිපතිතුමා කෙරෙහි එකිනෙකා නිර්මාණය කළ සත්‍යයෙන් තොර අසත්‍යයෙන් පිරුණු ද්වේෂ සහගත කටකතා නොසලකා ශ්‍රී ලංකාවාසී ජාති හිතෛෂී බොහෝ දෙනා මහින්ද රාජපක්ෂ මහතා දෙවැනි වරටත් ජනාධිපති බවට පත් කරන ලද්දේ පළමුවර ලබාගත් ඡන්දවලට වඩා වැඩි ප්‍රතිශතයක්ද සහිතව යි.මේ ප්‍රතිඵලයෙන් අපට කටකතා නිර්මාපකයන්ගේ ඡන්ද පදනම ද වටහා ගැනීම ඉතා පහසු විය. 2005 ජනාධිපතිවරණයේ දී රනිල් වික්‍රමසිංහ මහතා තනි ව එක්සත් ජාතික පක්ෂයෙන් තරග කොට ලක්ෂ 46ක් පමණ ඡන්ද ලබා ගති.ඒ අවස්ථාවේ උතුරු නැඟෙනහිර කිසිවෙක් ඡන්දය පාවිච්චි නොකළහ. මෙවර අලුතින් ඡන්ද දායකයින් විශාල ප්‍රමාණයක් ඡන්ද ප්‍රකාශ කිරීමට වරම් ලබා තිබුණි. එසේ ම එක්සත් ජාතික පක්ෂය සමඟ ජනතා විමුක්ති පෙරමුණ ප්‍රමුඛ තවත් විපක්ෂයේ පක්ෂ කීපයක් ප්‍රමුඛ ව පොදු අපේක්ෂකයකු ඉදිරිපත් කොට ලබාගෙන ඇත්තේ ඡන්ද හතළිස් එක් ලක්ෂයක් පමණි.එහි දී මහින්ද රාජපක්ෂ මහතා සමඟ තරග කිරීමට ඉදිරිපත් කර ඇත්තේ ජනාධිපතිතුමා යුද්ධය විකුණාගෙන කනවා යැයි චෝදනා කොට යළි එයට ඉඩ නොතැබීමට සමත් අයෙකු ලෙස සැලකූ හිටපු යුද හමුදාපති සරත් ෆොන්සේකා මහතා ය.එහෙත් විපක්ෂය ජනාධිපති මහින්ද රාජපක්ෂ මහතාට එල්ල කරන ලද එකී චෝදනා නිෂ්ප්‍රභ වූ බව සරත් ෆොන්සේකා මහතා පරාජය වීමෙන් ම තහවුරු වේ.මේ සියල්ල තුළ අන්තර්ගත වන්නේ ශ්‍රී ලාංකේය ජනතාව කළගුණ හඳුනන ජනතාවක් බව යි. ඒ නිසා අකෘතඥ නිලධාරියෙකුට හෝ වෙනත් ඕනෑ ම කෙනෙකුට හදවතට එරෙහි ව යමින් පෞද්ගලික එදිරිවාදිකම් පිරිමසා ගැනීමට යෑමෙන් සිදුවූයේ සදාකාලික ව හිමිවීමට තිබූ කීර්තිය, ගෞරවය අහිමි වීම යි. ජනපතිවරණය අවසන් වූ පසුද තම පරාජය පිළිගැනීමට අකමැති විපක්ෂයේ ඇතැම් අය විවිධ කටකතා පතුරුවා හැරියහ.දේශීය හා විදේශීය කුමන්ත්‍රණවලින් දෙවැනි වරටත් රට ආරක්ෂා කර ගැනීමට මහින්ද රාජපක්ෂ මහතා ජනාධිපති කර වූ සත්පුරුෂ කෘතවේදී ශ්‍රී ලංකාවාසී ජනතාවට සුබ අනාගතයක් සැබවින්ම ඇති කිරීමට නව ජනාධිපතිතුමාට ආයුෂ, ශක්තිය, බලය, ප්‍රඥාව තව තවත් ලැබීමට තෙරුවන්ගෙන් හා දෙවියන්ගේ් ආශිර්වාදය ලැබේවායි ප්‍රාර්ථනා කරමි!</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>01</day>
    </date>
    <link>http://www.dinamina.lk/2010/02/01/_art.asp?fn=f1002016</link>
    <topic> </topic>
    <author>සටහන -ඉරෝෂිණී දීපිකා සන්ධ්‍යා කරුණාරත්න</author>
    <content>එකම පුද්ගලයෙකුට ගීත රචකයෙක්, නළුවෙක්, වේදිකා නාට්‍ය නිර්මාණකරුවෙක්, ටෙලිනාට්‍ය අධ්‍යක්ෂවරයෙක් සහ ප්‍රවීණ මාධ්‍යවේදියෙක් විය හැකි යැයි ඔබ සිතන්නේද ? ඔබ එසේ නොසිතුවත් එවන් චරිතයක් අපට මුණගැසිණි. මේ සියලු අංශයන්හි එකලෙස දස්කම් පෑ ඔහු විස්මිත පුද්ගලයෙකි. ඒ අන් කවරෙකුවත් නොව, ඔබ අප හොඳින් දන්නා ප්‍රතිභා සම්පන්න කලාකරුවෙක් වන ලූෂන් බුලත්සිංහලයන්ය.දම්පාටින් ළා සඳ බැස යනවා, කොළොම්තොට නැත මහලු වී, පිපිණු මලේ රුව වැනි විශිෂ්ට පද නිර්මාණ සබැඳි ලූෂන් බුලත්සිංහලයන්, ‘තාරාවෝ ඉඟිලෙති’, ‘රතු හැට්ටකාරි’ යන වේදිකා නාට්‍යවලත්, ‘එක මවකගෙ දරුවෝ’ , ‘තාරාදේවි’ ටෙලිනාට්‍යවලත් නිර්මාණාත්මක හිමිකරුවා වේ.ඔහුගේ දෑතින් ලියැවුණු ගී පද ශ්‍රාවකයන්ගේ හද පිනවන ගීත බවට පත්ව ඇත. මේ කලා කරුවාණන්ගේ ජීවිතය පිළිබඳ තතු විමසූ අපට ඔහුගේ අතීත මතක ආවර්ජනය කර සිටියේ මෙලෙසිනි.“ධම්ම ජාගොඩ මියගියාට පස්සෙ එම තනතුරේ වැඩ බලන්න වුණේ මට. මං අවුරුදු එක හමාරක් පමණ එම තනතුරේ වැඩ බැලුවා. හැමෝම හිතුවේ මේ තනතුරට එක ම සුදුස්සා මං කියලයි.ඒත් පරිපාලනය මගින් දැන්වීමක් දමා තිබුණා මේ තනතුරට සුදුසුකම් තිබෙන අයට ඉල්ලුම් කරන ලෙසට, මං ඉල්ලුම් කළා. මේ තනතුර ලැබිය යුත්තේ මට කියා රූපවාහිනියේ හැමෝම හිතුවා.ඒ නිසා ඔවුන් කිසි කෙනෙක් ඊට ඉල්ලුම් කළේ නැහැ. එහෙත් මං නොදැනුවත්වම ලාබාල, සුදුසුකම් අඩු ආධුනිකයෙකුත් මේ තනතුරට ඉල්ලුම් කර තිබුණා. එම සම්මුඛ පරීක්ෂණයට අප දෙදෙනා පමණයි හිටියේ.මේ විදිහට ටික කාලයක් ගත වුණා. බන්දුල විතානගේයි මායි දවසක් මගේ වෑන් එකෙන් දවල් කෑමට එළියට ගියා. එදා කෑම කාලා එනවිට වැස්සකට අසුවුණා. ඒ මදිවට අපේ වෑන් එක මඟදි කැඩුණා.එදා රූපවාහිනියට එනකොට සවස තුන විතර වුණා. අපි එළියට ගියේ 1.30ට පමණ. රූපවාහිනියට එනකොට අපව ගේට්ටුවෙන් ඇතුළට ගත්තේ නැහැ. ඉන්පසුව අප දෙදෙනාගේම වැඩ තහනම් කළා.මාව විශ්‍රාම යන තුරු අනිවාර්ය නිවාඩු යැවුවා. බන්දුල විතානගේ මේ සිද්ධියෙන් පස්සේ එංගලන්තයට ගියා. මාව අනිවාර්ය නිවාඩු යවලා ටික දවසකට පස්සේ මං අයැදුම් කළ තනතුරට අර ආධුනිකයාව පත් කළා.1992 දී ඩී.බී. විජේතුංග මහත්තයා ජනාධිපතිවරයා වුණා. එවකට ජන මාධ්‍ය ඇමැති විදිහට වි.ජ.මු. ලොකු බණ්ඩාර මහතා පත්වුණා. ඒ දිනවල මට මගේ රැකියාව අහිමිවෙලා තිබුණා. දවසක් වි.ජ.මු. ඇමැතිවරයා මට දුරකථන ඇමැතුමක් දුන්නා.උඹ ගෙදර ඉන්න එපා, වැඩට වරෙං කියලා. ඇමැතිවරයා කතා කරන්නේ එහෙමයි. මගෙන් අහිමි කළ දේවල් මට නැවත ලබාදෙනවා නම් මං එනවා කියලා මං ඇමැතිවරයාට පිළිතුරු දුන්නා. හරි හරි උඹ වරෙංකො, මං ඒ ඔක්කොම බලාගන්නං කියලා ඔහු කිවුවා. මං නැවතත් මගේ රැකියාවට ගියා. ඒත් මට අහිමි වූ කිසිදෙයක් නැවත ලැබුණේ නැහැ.1994 දී ජනාධිපතිවරණය තිබුණා. චන්ද්‍රිකා ජනාධිපති කිරීමට අප වැඩ කළා. ඒ කාලයේදී තමයි “කලා සන්ධානයක්” හැදුවේ. මාත් මෙහි සාමාජිකයෙක් වී සිටියා. චන්ද්‍රිකාව බලයට ගෙන ඒමට දේශපාලන වේදිකාවලට නැගලා අප රැස්වීම් තැබුවා.චන්ද්‍රිකා මැතිනිය ජනාධිපති වුණා. ධර්මසිරි සේනානායක මහතා ජනමාධ්‍ය ඇමැතිවරයා වුණා. ධර්මසිරි ඇමැතිවරයා මාව හොඳින් හඳුනනවා.දවසක් ඔහු මට එන්න කියලා, රූපවාහිනියේ මට අහිමි වූ සියල්ල සලකා බලා රූපවාහිනි වැඩසටහන් අංශයේ නියෝජ්‍ය අධ්‍යක්ෂ ජනරාල් ධූරය ලබාදුන්නා. මං එම ධූරයෙහි වැඩ කරමින් සිටින විට ධර්මසිරි ඇමැතිවරයා මාව කැඳෙව්වා.ඔහු මගෙන් මෙහෙම ඇහුවා, “අයිසෙ, අපේ නායිකාව තමුසෙත් එක්ක තියෙන තරහ මොකද්ද?” කියලා, “චන්ද්‍රිකා මැතිණියව මං ළඟින්ම ඇසුරු කරලා නැහැ. ඒත් ඇයට බලයට එන්න අපත් උදවු කළා. එතැනින් එහාට වෙන සම්බන්ධයක් නැහැ” කියලා මං කිවුවා.“නෑ, නෑ, අයිසේ මට දැන් කීපසැරයක්ම කිවුවා තමුසෙව ඔය ධූරයෙන් අයින් කරන්න කියලා. මං ගණන් ගත්තේ නැහැ. ඊයේ මට ඇයව හමුවුණා. ඒ වෙලාවේ ඇය මගෙන් ඇහුවා, ඔයා තාම ලූෂන් තියාගෙන ඉන්නවා නේද ? කියලා.ඇමැතිවරයා මට එහෙම කියන විට මට කේන්ති ආවා. “සර් එහෙනං මං ඉල්ලා අස්වෙන්නං. මට මේ රස්සාව දුන්නේ එතුමියත් නෙවෙයි. සර්රුත් නෙවෙයි. 1963 සිට පෙන්වූ මගේ දක්ෂකම්වලටයි මට මේ රැකියාව ලැබුණේ. මං මගේ ධූරයෙන් අයින් වෙන්නං හැබැයි කාටවත් මගේ රැකියාව අහිමි කරන්න බෑ” කියලා මං කිවුවා.මගේ හිත රිදුණු බව ඇමැතිවරයා දැන ගත්තා. ඔහු කිවුවා, තමුසෙ මං ඉන්නකං ඉන්නවා” කියලා. ඉතිං මං මේ තනතුරේ දිගටම වැඩ කරගෙන ඉන්නකොට සමහරු මට කෙණෙහිලිකම් පවා කළා. ඊට ටික කාලෙකට පස්සේ ධර්මසිරි ඇමැතිවරයාව අයින් කරලා, ජන මාධ්‍ය ඇමැති ලෙස මංගල සමරවීර පත් කළා. ඔහු පත්වුණාට පස්සෙ සුමාන දෙකකින් රූපවාහිනියට ලියුමක් එවුවා.එහි තිබුණේ පහත නම් තිබෙන අය ඉවත් කර, ඒ වෙනුවට ලියුමෙහි නම් සඳහන් අය රැකිියාවට ගන්න කියලයි. ඒ අනුව මාව රැකියාවෙන් ඉවත් කළා. කිසිම වැරැද්දක් නැතිව මාව රැකියාවෙන් ඉවත් කළ නිසා මං කම්කරු උසාවියේ නඩුවක් දැම්මා.ඒ නඩුවෙන් මං ජය ගත්තා. වන්දි මුදලකුත් අවුරුදු හතරක මූලික වැටුපත් මට ලැබුණා. 1963 සිට 1996 දක්වා වූ රූපවාහිනි සංස්ථාවේ රාජ්‍ය සේවයෙන් මං ඉවත්වුණේ එහෙමයි.මං මාධ්‍ය වෘත්තියේ පමණක් නියැලුණේ නැහැ. මගේ දෑතින් ගීත බොහොමයක් රචනා වී තිබෙනවා. මේ ගීත බිහිවුණේ මගේම අත්දැකීම්වලින්. ඒ නිසා ඒවා අව්‍යාජයි. දම්පාටින් ළා සඳ බැස යනවා’ ගීතය ලියවුණේ මෙහෙමයි.මං මගේ ආදරවන්තියක් සමඟ වෙසක් දවසක පාන්දර යාමයේ වෙසක් බලල මුහුද අද්දරින් ආවා. එතකොට මුහුද පැත්තේ ලොකු හඳක් බැහැගෙන යනවා මං දැක්කා. මං මේ හඳ දැක්කෙ දම් පාටට. ඒක තමයි මං ‘දම්පාටින් ළා සඳ බැස යනවා.’ කියලා ලිවුවේ.ඒ වෙසක් දවසින් පස්සෙ නිවාඩු ඉවරවෙලා මට වැඩට යන්න තිබුණා. ඒ නිසා මට දැනුණා අප වෙන්වෙන බව. පසු කාලයකදී මට මේ සිදුවීම සිහිවෙලා මං මේ ගීතය ලිවුවා.‘පිපුණු මලේ රුව එමල දනීදෝ’ ගීතයට අත්දැකීම වුණේ මගේම දුව. මගේ දුව එතකොට හරිම චූටියි. එයා කණ්ණාඩියෙන් මූණ බල බලා ඉන්නකොට ආපු හැඟීමක් තමයි මේ ගීතයට පදනම් වුණේ.මං පුංචි කාලේ මට ඒ වාගේ කණ්ණාඩි තිබුණෙ නැහැ. මට හොඳට මතකයි අපේ ගෙදර බිත්තියේ එල්ලා තිබුණෙ කැඩුණු කණ්ණාඩියක කෑල්ලක්. මගේ දරිද්‍රතාව ඒ තරමටම දරුණුයි. ඒත් මගේ දුවට ඒ ප්‍රශ්නය තිබුණෙ නැහැ. ඒ නිසයි හැඩරුව නෙමෙයි වැදගත් වෙන්නේ කියලා මා මේ ගීයෙන් ඇයට කියන්නේ.මගේ අතින් ලියැවුණු තවත් ගීතයක් තමයි “රජ මැඳුරක ඉපදී සිටියා නම්” කියන ගීතය. මගේ ළමා කාලයෙ පැවැති දුප්පත්කම මේ ගීතයෙන් කියැවෙනවා. මං කවදාවත් මගේ මාපියන්ගෙන් සෙල්ලම් බඩු ඉල්ලලා නැහැ.මං දන්නවා සෙල්ලම් බඩු ඉල්ලුවාට මගේ මාපියන්ට ඒවා අරගෙන දෙන්න බැරි බව. ඒ නිසයි මං ඉල්ලන්නෙ නැත්තෙ. ඒ සිදුවීම් මට ප්‍රබලව දැනුණෙ මගේ දරුවෝ දෙන්නා මට ලැබුණාට පසුවයි. මේ දෙන්නගේ ළමා කාලයයි, මගේ ළමා කාලයයි හාත්පසින්ම වෙනස්. ඒ වෙනස දැනිලයි මං මේ ගීතය ලිවුවේ.“පිනිබර යාමේ සැවුලන් හඬලනවා” ගීතයත් මගේ කුඩා කාලයේ ඇත්දැකීම්වලට සම්බන්ධයි. මේ ගීතයේ කියැවෙන වෙලාවට තමයි අපේ තාත්තා කෝච්චියේ වැඩට යන්නේ. රත්මලානේ මුහුද අද්දර තමයි අපේ ගෙවල් තිබුණේ.ලුනාව පැත්තෙන් කෝච්චිය එන සද්දෙ ඇහෙන කොට තාත්තා ගෙදරින් පිටත්වෙනවා. ඉහේ හිටන් පොරවගෙන නිදන් ඉන්න මාව ඇහැරවලා, මට දවසේ වැඩ නියම කරලා තාත්තා ගෙදරින් යන්නෙ. ඒ අත්දැකීම් මට හොඳට මතකයි. ඒත් ‘පිනිබර යාමේ’ ගීතයෙන් කියැවෙන දරුවා මං කියලා හුඟක් අය දන්නෙ නැහැ.මගේ සමීපතම මිත්‍රයෙක් හිටියා. එයා විවාහ වීමට පෙර විවාහක කාන්තාවක් සමඟ අනියම් ප්‍රේමයක් තිබුණා. ඔහුට ඇයව අයින් කරන්නම බැරි තැන වෙනත් කාන්තාවක් සමඟ විවාහ වුණා. එදා ඔහුගේ උත්සවයට පෙර කියූ තැනැත්තියත් පැමිණියා.ඒ මොහොතේ මගේ සිතේ ඇතිවුණ හැඟීම මං ‘සුබ ප්‍රාර්ථනා කියමන්’ කියන ගීතයෙන් ඉදිරිපත් කළා. මේ ගීතයේ තවත් විශේෂත්වයක් තියෙනවා. මගේ මිත්‍රයකු වුණ ගුණදාස කපුගේට මං ලියූ ප්‍රථම ගීතය වුණේ මේ ගීතයයි.කාලයාගේ ඇවෑමෙන් හිතට නැගෙන සිතිවිලි හරිම සුන්දරයි. අපේ අතීත ප්‍රේම වෘත්තාන්ත ඇකී මැකී ගියත් කලෙක නැවත ඒවා අපේ හිතට නැඟෙනවා. 1960 දශකයේදී මහනුවර කඳුකරයට වැටුණු වර්ෂාවක් ‘මිණි මිණි පොදේ’ ගීතයට පසු බිම සැකැසුවා. මේ ගීතයෙන් කියවෙන සිදුවීම මගේ ජීවිතයට අතිශයින්ම සමීපයි.ඔය ගීතය වගේම ‘මුතු කුඩ ඉහළන මල් වරුසාවේ’ කියන ගීතයත්, මගේ ජීවිතය හා බැඳුණු සත්‍ය සිදුවීමක්. එක දවසක් මං මගේ පුංචි දියණියත් සමඟ ගමනක් ගියා. ගෙදර එනකොට තද වැස්සක් ඇද හැළුණා.අපි දෙන්නා කුඩයකට මුවාවෙලා පාර දිගේ එනවා. මෙහෙම එනකොට පාරේ ගිය කාර් එකකින් පාරෙ තිබුණු මඩ වතුර ඉහිරිලා ගියා. ඒ වතුරෙන් අපි දෙන්නව හොඳටම තෙමුණා. කාර් එකේ හිටියෙ කවුද කියලා මං පස්සෙයි දැක්කෙ.කාලයක් මගේ පෙම්වතියක්ව සිටි ඇය, තමන්ගෙ සැමියා සමඟ කාර් එකේ. එම පුද්ගලික අත්දැකීම වචනවලට පෙරළිලා ගීතයක් බවට පත්වුණේ හරිම අපූරු විදිහටයි.මේ ගීත කිහිපය විතරක් නෙමෙයි, මගේ ගීත බොහොමයකට අරුත්බර පදවැල් ගොතන්න පුළුවන් වුණේ ඒවා මං වින්ද පෞද්ගලික අත්දැකීම් වුණ නිසයි.අවසානයි.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>02</day>
    </date>
    <link>http://www.dinamina.lk/2010/02/02/_art.asp?fn=n1002021</link>
    <topic>ජනාධිපතිගේ ධූර කාලය ගැනශ්‍රේෂ්ඨාධිකරණයේ තීන්දුව අද</topic>
    <author>නෙල්කා මැදගෙදර</author>
    <content>පළමුවැනි ධූර කාලය අවසන් වන දිනය සහ දෙවැනි ධූර කාලය ආරම්භ වන දිනය පිළිබඳව ජනාධිපති මහින්ද රාජපක්‍ෂ මහතා කළ මත විමසුම පිළිබඳව සිය තීන්දුව අද (02) ජනාධිපතිවරයාට දන්වා යවන බව ශ්‍රේෂ්ඨාධිකරණය ඊයේ (01) ප්‍රකාශ කෙළේය.සත් පුද්ගල ශ්‍රේෂ්ඨාධිකරණ විනිසුරු මඬුල්ලක් හමුවෙහි මේ මත විමසුම සැලැකිල්ලට ගනු ලැබිණ.ආණ්ඩුක්‍රම ව්‍යවස්ථාවේ 3වැනි සංශෝධනයට අනුව දෙවැනි ධූර කාලය සඳහා ජනාධිපති මහින්ද රාජපක්‍ෂ මහතා 2010 වසරේ නොවැම්බර් මස 19 වැනි දින පසුවී සති දෙකක් තුළ දී දිවුරුම් දිය යුතු බවට නීතිපති මොහාන් පීරිස් මහතා අධිකරණයට කරුණු ඉදිරිපත් කෙළේය.ජනාධිපතිවරයාගේ වසර 6 ක ප්‍රථම ධූර කාලය අවසන් වීමෙන් අනතුරුව 2011 නොවැම්බර් මස 19 වැනි දින පසුවී සති දෙකක් තුළ දී දෙවැනි ධූර කාලය සඳහා දිවුරුම් දිය යුතු බවට නිහාල් ජයමාන්න සහ ඩී. එස්. විජේසිංහ, ජනාධිපති නීතිඥවරු කරුණු ඉදිරිපත් කළහ.ජනතාවගේ පරමාධිපත්‍යය රැකීම සඳහා ලිඛිත කරුණු ඉදිරිපත් කිරීමට ජනතා විමුක්ති පෙරමුණ වෙනුවෙන් පෙනී සිටි නීතිඥ ක්‍රිෂ්මාල් වර්ණසූරිය මහතා කළ ඉල්ලීමක් ශ්‍රේෂ්ඨාධිකරණය මෙහිදී ප්‍රතික්‍ෂේප කෙළේය.අගවිනිසුරු අශෝක ද සිල්වා, ආචාර්ය ශිරාණී බණ්ඩාරනායක, ජගත් බාලපටබැඳි, කේ. ශ්‍රීපවන්, පී. ඒ. රත්නායක, චන්ද්‍රා ඒකනායක, එස්. අයි. ඉමාම් සත් පුද්ගල ශ්‍රේෂ්ඨාධිකරණ විනිසුරු මඩුල්ලක් හමුවෙහි මේ මත විමසුම ඊයේ (01) සැලකිල්ලට ගනු ලැබිණි. නීතිඥ සරත් කෝන්ගහගේ, මහාචාර්ය මැන්දිස් රෝහණධීර, රොහාන් එදිරිසිංහ මහත්වරු මේ මත විමසුම පිළිබඳව මෙහිදී අදහස් ඉදිරිපත් කළහ.ජනාධිපතිවරණයෙන් නැවැත පත්වූ තමන්ගේ පළමු ධුර කාලය අවසන්වන්නේ කවදාද සහ දෙවැනි ධුර කාලය ආරම්භ වන්නේ් කවදාද යන්න පිළිබඳව ආණ්ඩුක්‍රම ව්‍යවස්ථාවෙහි 31 3 (ඒ) ඤ ධ්අනුව අර්ථ නිරූපණය කරන ලෙස ඉල්ලා ජනාධිපති මහින්ද රාජපක්ෂ මහතා විසින් ශ්‍රේෂ්ඨාධිකරණයෙන් කරුණු විමසීමක් කර තිබුණි.ආණ්ඩුක්‍රම ව්‍යවස්ථාවෙහි 129(1) යටතේ තමන්ට ලැබුණු බලතල අනුව ජනාධිපතිවරයා මේ මත විමසීම කර ඇත්තේ හදිසි අත්‍යවශ්‍ය කරුණක් වශයෙනි. එබඳු මත විමසීමක් පිළිබඳ ශ්‍රේෂ්ඨාධිකරණ තීන්දුව පැය 24කදී ලබා දිය යුතුය.මෙහිදී මේ මත විමසුම පිළිබඳව කරුණු ඉදිරිපත් කළ නීතිපති ජනාධිපති නීතිඥ මොහාන් පීරිස් මහතා සඳහන් කෙළේ ජනාධිපතිවරයාගේ දෙවැනි ධුර කාලය 2010 වසරේ නොවැම්බර් මස ඇරැඹෙන බවය.ජනාධිපතිවරයා සිය ප්‍රථම ධුර කාලය සඳහා දිව්රුම් දුන්නේ 2005 වසරේ නොවැම්බර් මස 19 දිනයේ දීය. ඡන්ද විමසීම පැවැත්වූ වසරේ නොවැම්බර් මස 19 වැනි දින එනම් 2010 නොවැම්බර් මස 19 වැනි දින දෙවන ධුර කාලය සඳහා දිව්රුම් දිය යුතු බවට නීතිපතිවරයා මෙහිදී කරුණු ඉදිරිපත් කෙළේය. ආණ්ඩුක්‍රම ව්‍යවස්ථාවෙහි 3 වැනි සංශෝධනයෙහි31 3 (A) d I වගන්තිය මඟින් එය පැහැදිලි ලෙස දක්වා ඇතැයි නීතිපතිවරයා මෙහිදී පෙන්වා දුන්නේය.බලයෙහි සිටින ජනාධිපතිවරයා නොව වෙනත් අපේක්ෂකයකු මැතිවරණයෙන් ජයග්‍රහණ කෙළේ නම් පමණක් ජනාධිපතිවරණ මැතිවරණ ප්‍රතිඵල නිකුත් කළ මොහොතේ සිට නව ධුර කාලය ආරම්භ වන බව නීතිපතිවරයා සඳහන් කෙළේය.එසේ නොමැතිව බලයේ සිටින ජනාධිපතිවරයාට ජයග්‍රහණය කළ අවස්ථාවක මැතිවරණය පැවැත්වූ වසරේ මුල් වරට දිව්රුම් දුන් දිනය හෝ ඊළඟ වසරේ නිදහස් දිනය යන දින දෙකෙන් කලින් එළැඹෙන දිනකදී දිව්රුම් දිය යුතු බවට ව්‍යවස්ථාවෙහි සඳහන් වන බව නීතිපතිවරයා මෙහිදී ප්‍රකාශ කෙළේය. ඒ අනුව දෙවැනි ධුර කාලය සඳහා ජනාධිපතිවරයා 2010 නොවැම්බර් මස 19 වැනි දින පසු වී සති දෙකකදී දිව්රුම් දිය යුතු බවට නීතිපතිවරයා විසින් කරුණු ඉදිරිපත් කරන ලදී.නීතිඥ සරත් කෝන්ගහගේ මහතා වෙනුවෙන් කරුණු දැක් වූ ජනාධිපති නීතිඥ නිහාල් ජයමාන්න මහතා මෙසේ කීය. වසර 6 ක ධූර කාලයකට ජනතාව පත් කළ ජනාධිපතිවරයා එම තනතුරෙහි දිවුරුම් දුන්නේ 2005 නොවැම්බර් මස 19 වැනිදායි. එම ධූර කාලය අවසන් වන්නේ් වසර 2011 නොවැම්බර් 19 වැනිදායි.තවත් ධූර කාලයකට ජන වරමක් ඉල්ලා ජයග්‍රහණය කළ ජනාධිපතිවරයාගේ දෙවැනි ධූර කාලය පටන් ගත යුත්තේ 2011 වසරේදීයි. වසර 6 ක කාලයට දිවුරුම් දුන් ජනාධිපතිවරයා එම ධූර කාලය සම්පූර්ණ කළ යුතුයි.එය අඩු කිරීමේ හැකියාවක් ජනාධිපතිවරයාට හෝ නැහැ. ජනාධිපතිවරයාගේ මරණය හෝ දෝෂාභියෝගයකින් පරාජය වීමකින් හැර වෙනත් කිසිඳු අයුරකින් එම කාලය සීමා කළ නොහැකි යි. පළමුවැනි ධූර කාලය අවසන් කළ යුතුයි. දෙවැනි ධූර කාලය ආරම්භ වන්නේ ඉන් අනතුරුවයි.අගවිනිසුරු - ධූර කාලය වසර 6 ක් ලෙස සඳහන් වුවත් එම ධූර කාලයෙන් වසර 4 ක් ගෙවුණු පසු ජනවරමක් ඉල්ලීමේ අයිතිය තුන්වැනි ව්‍යවස්ථා සංශෝධනයෙන් ජනාධිපතිවරයාට ලබා දී තිබෙනවා. එහිදී දෙවැනි ධූර කාලය සඳහා දිවුරුම් දියයුතු කාලය පිළිබඳව ආණ්ඩුක්‍රම ව්‍යවස්ථාව නිශ්චිත ලෙස දක්වා තිබෙනවා.ජයමාන්න මහතා - ජනාධිපතිවරයාගේ ප්‍රථම ධූර කාලය තවමත් ක්‍රියාත්මකයි. ඡන්දයෙන් ජනාධිපතිවරයා තේරීපත්වුණේ නැතත් නව ජනාධිපති දිවුරුම් දෙන තෙක් ඔහුගේ ධූර කාලය ක්‍රියාත්මකයි. එබඳු අවස්ථාවක මැතිවරණ ප්‍රතිඵල නිකුත් කළ දිනට පසුදින සිට ඔහුගේ ධූර කාලය අවසන් වෙනවා.තුන්වැනි ව්‍යවස්ථා සංශෝධනයේ කලින් දිනයක් පිළිබඳව සඳහන් කර ඇත්තේ ඉක්මව ජනාධිපතිවරයාගේ ධූර කාලය වසර 12 ඉක්මවා බලාත්මකවීම වැළැක්වීමටයි. ජනාධිපතිවරයා මියගියත් වසර 6 ක ධූර කාලය ක්‍රියාත්මක විය යුතුයි.ආර්. පේ‍්‍රමදාස ජනාධිපතිවරයාගේ අභාවයෙන් පසුව ඩී. බී. විජේතුංග ජනාධිපතිවරයා පත්වුණේ ඒ අනුවයි. ඒ අනුව මහින්ද රාජපක්ෂ මහතාගේ වසර 6 ක ධූර කාලය අවසන් වීමෙන් අනතුරුව දෙවැනි වාරය සඳහා දිවුරුම් දිය යුත්තේ 2011 නොවැම්බර් මස 19 වැනිදා සිට ක්‍රියාත්මක වන පරිදියි.මහාචාර්ය මැන්දිස් රෝහණධීර මහතා වෙනුවෙන් කරුණු ඉදිරිපත් කළ ජනාධිපති නීතිඥ ඩී. එස්. විජේසිංහ මහතා මෙසේ කීය.ආණ්ඩුක්‍රම ව්‍යවස්ථාවෙන් ජනතාවගේ ස්වාධිපත්‍යය සහතික කර තිබෙනවා. ඒ අනුවයි ප්‍රථම ධූර කාලයෙන් වසර 4 ක් ගත වූ පසුව ජනවරමක් ඉල්ලීමට ජනාධිපතිවරයාට බලය දී ඇත්තේ ජනාධිපතිවරයා පිළිබඳ තීරණ ගැනීමට ජනතාවට වසර 4 ක කාලයක් දී තිබෙනවා.එම කාලයේදී ජනාධිපතිවරයාගේ ක්‍රියාකාරිත්වය දෙස බලා ජනතාවට තීරණ ගත හැකියි. ජනාධිපතිවරණයේදී බලයේ සිටින ජනාධිපතිවරයා වෙනත් අපේක්ෂකයකු විසින් පරාජය කළහොත් ප්‍රතිඵල ප්‍රකාශ කළ මොහොතේ සිට ජනාධිපතිවරයාගේ ධුර කාලය අවසන් වෙනවා. මෙය ජනතාවගේ පරමාධිපත්‍යය හා ජනාධිපතිවරයාගේ ධූර කාලය පිළිබඳ ප්‍රශ්නයක්. වසර 6 ක ධූර කාලය දිගටම ක්‍රියාත්මක විය යුතුයි.ජනාධිපතිවරණයක් ප්‍රකාශ කළ පමණින් එම ධූර කාලය අඩු කිරීමේ හැකියාවක් ජනාධිපතිවරයාටවත් නැහැ. එලෙස කාලය අඩු කරනවා නම් ජනතා පරමාධිපත්‍යය මඟින් වසර 6 ක ධූර කාලයක් සඳහා දුන් ජනවරම උල්ලංඝනය වනවා.එම ධූර කාලය අඩු කරන්නේ කෙසේද? එලෙස සිදුකළ හැකි එකම අවස්ථාව වෙනත් අපේක්ෂකයකු ජයග්‍රහණය කළහොත් පමණයි. ඒ අනුව ජනාධිපතිවරයාගේ ධූර කාලය පිළිබඳ තීරණය කිරීමේදී ජනතාවගේ පරමාධිපත්‍යය සහ ජනවරම ගැන අධිකරණය විශේෂයෙන් සැළකිලිමත් විය යුතුයි.ව්‍යවස්ථානුකූලව ජනාධිපතිවරයාගේ වසර 6 ක පළමු ධූර කාලය අවසන් වීමෙන් අනතුරුව වසර 6 ක දෙවැනි ධූර කාලය ඇරැඹිය යුතුයි. ඒ අනුව මහින්ද රාජපක්ෂ මහතා දෙවැනි ධූර කාලයට දිවුරුම් දිය යුත්තේ 2011 නොවැම්බර් මස 19 වැනිදා සිට ක්‍රියාත්මක වන පරිදියි. එදිනට පෙර ඔහු ජනාධිපතිධූරයෙහි දිවුරුම් දුන්නත් එම ධූර කාලය 2011 සිට ක්‍රියාත්මක විය යුතුයි.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>02</day>
    </date>
    <link>http://www.dinamina.lk/2010/02/02/_art.asp?fn=n1002022</link>
    <topic>ජනපතිවරණ සමයේ විපක්ෂ මඩ ප්‍රචාරත්කොටි ජාලයේ ප්‍රචාරත් එක හා සමානයි</topic>
    <author>මහින්ද අලුත්ගෙදර</author>
    <content>ජනාධිපතිවරණය පැවැති කාල සීමාවේ විපක්ෂය ගෙන ගිය මඩ ප්‍රචාර සහ එල්.ටී.ටී.ඊ. ත්‍රස්තවාදී ජාලයේ ප්‍රචාර බෙහෙවින්ම සමාන යැයි ජනාධිපති ජ්‍යෙෂ්ඨ උපදේශක හා පාර්ලිමේන්තු මන්ත්‍රී බැසිල් රාජපක්ෂ මහතා සඳහන් කරයි.මෙවැනි මඩ ප්‍රචාර හා කට කතා රටට ඉතාම අහිතකර බව සඳහන් කළ මන්ත්‍රී වරයා මේ සියල්ල එකම කණ්ඩායමක් ඉලක්ක කැර සිදු කළ බවද අවධාරණය කරයි.ඒ මහතා මේ බව කියා සිටියේ රූපවාහිනී සංවාදයකට එක් වෙමිනි. රටේ සුබ අනාගතය වෙනුවෙන් සේම කළගුණ සැලකීමක් වශයෙන් මේ රටේ ජනතාව මෙවර ජනාධිපතිවරණයේදී ඡන්දය දුන් බව සිහිපත් කළ රාජපක්ෂ මහතා අපේ රටේ ජනතාව අතීතය අමතක නොකරන බව ඉන් සනාථ වන්නේ යැයි ද ප්‍රකාශ කෙළේය.2005 වර්ෂයේ පැවැති ජනාධිපතිවරණයෙන් මහින්ද රාජපක්ෂ මහතාට ඡන්දය ලැබුණේ සියයට 50 ප්‍රතිශතය ඉක්මවා ඡන්ද 28000 ක් බව පෙන්වා දුන් මන්ත්‍රීවරයා මෙවර එය සියයට 58 ක් තරම් විශාල අගයක් ගත් බවද කීවේය.විධායක ජනාධිපති බලතල අහෝසි කළ යුතු බවට ඇතැම් පිරිස් ප්‍රකාශ කළද ඒ සඳහා පාර්ලිමේන්තුවේ තුනෙන් දෙකක බලය අවශ්‍ය බව කී ජනාධිපති ජ්‍යෙෂ්ඨ උපදේශක හා පාර්ලිමේන්තු මන්ත්‍රී බැසිල් රාජපක්ෂ මහතා ඒ නිසාම පැවැති ජනාධිපතිවරණය සේ එළැඹෙන පාර්ලිමේන්තු මැතිවරණයද මේ රටේ තීරණාත්මක මැතිවරණයක් බව පෙන්වා දුන්නේය.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>02</day>
    </date>
    <link>http://www.dinamina.lk/2010/02/02/_art.asp?fn=n1002023</link>
    <topic>වියපත් වූ කලාකරුවන්ගේසුබසාධනයට පොදු අරමුදලක්</topic>
    <author>ප්‍රාර්ථනා වීරසිංහ සහ චින්තා රණසිංහ</author>
    <content>වයෝවෘද්ධ, රෝගාතුර කලාකරුවන්ගේ සුබසාධනය වෙනුවෙන් ‘පොදු අරමුදලක්’ පිහිටුවීමට ජනාධිපති මහින්ද රාජපක්ෂ මහතා තීරණය කොට තිබේ.ජනාධිපතිවරයා ඊයේ (01) පුවත්පතක පළවී තිබූ ප්‍රවීණ ගායක හරූන් ලන්ත්‍රා සහ ප්‍රවීණ නිළි ලැටීෂියා පීරිස්ගේ වර්තමාන තත්ත්වය පිළිබඳ පුවත දැකීමෙන් පසු දුරකතනයෙන් තමා අමතා මේ බව ප්‍රකාශ කළ බව, ප්‍රවීණ සිනමාවේදී රවීන්ද්‍ර රන්දෙනිය මහතා ප්‍රකාශ කෙළේය.සියයට අනු අටකට වැඩි (98%) කලාකරුවන් පිරිසක් එකම වේදිකාවකට නැග ජනාධිපති අපේක්ෂකයකු වෙනුවෙන් සහය පළ කිරීම ඓතිහාසික සිදුවීමක් බව පෙන්වා දුන් රවීන්ද්‍ර රන්දෙනිය මහතා, මහින්ද රාජපක්ෂ මහතා ජනාධිපතිවීමට පෙර සිටම කලාකරුවන් වෙනුවෙන් දක්වන සංවේදීකම හා කලාවත් සමඟ පවත්වාගෙන යන සම්බන්ධතා මත මහින්ද රාජපක්ෂ මහතා වෙත කලාකරුවන් මේ අයුරින් එක්රොක් වී ඇති බවද කීය.ඒ මහතා මේ අදහස් පළ කෙළේ රජයේ ප්‍රවෘත්ති දෙපාර්තමේන්තුවේදී ඊයේ (01) පැවැති ඇසිදිසි විද්වත් හමුවේදීය.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>02</day>
    </date>
    <link>http://www.dinamina.lk/2010/02/02/_art.asp?fn=n1002024</link>
    <topic>ක්‍රියාකාරී දේශපාලනයෙන් ඇමැති හේමකුමාර සමුගනී</topic>
    <author>නුවන් කොඩිකාර</author>
    <content>සෞඛ්‍ය හේතුන් මත ක්‍රියාකාරී දේශපාලනයෙන් ඉවත්වීමට ශ්‍රී ලංකා නිදහස් පක්ෂ බද්දේගම ආසන සංවිධායක, කෘෂිකර්ම ඇමැති හේමකුමාර නානායක්කාර මහතා තීරණය කර තිබේ.තමන් එළැඹෙන මහ මැතිවරණයට තරග නොකරන බවත්, පාර්ලිමේන්තුව විසුරුවන තෙක් එම ධුරයේ සිටින බවත් හෙතෙම ‘දිනමිණ’ ට පැවසීය.ක්‍රියාකාරී දේශපාලනයෙන් ඉවත් වුවද තමාගේ සහාය ඉදිරියටත් ජනාධිපතිතුමා ප්‍රමුඛ ශ්‍රී ලංකා නිදහස් පක්ෂයට ලබාදෙන බවද නානායක්කාර මහතා පැවසීය. වෛද්‍ය උපදෙස් මත මෙම තීරණය ගැනීමට සිදුවූ බවද ඒ මහතා වැඩිදුරටත් සඳහන් කෙළේය.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>02</day>
    </date>
    <link>http://www.dinamina.lk/2010/02/02/_art.asp?fn=n1002025</link>
    <topic>ශ්‍රී ලංකාවට ලබා දෙන ආධාරමුදල් කෝටි 328කින් වැඩි කරයි</topic>
    <author/>
    <content>එක්සත් ජාතීන්ගේ ලෝක ආහාර වැඩපිළිවෙළ මඟින් රජයට ලබා දෙන ආධාර මුදල මේ වර්ෂයේ දී රුපියල් කෝටි 328 මඟින් වැඩි කර ඇත.සහන පුනරුත්ථාපන හා ප්‍රතිසන්ධාන මෙහෙයුම් ව්‍යාපෘතිය මඟින් 2009 හා 2010 වසර දෙක සඳහා අනුමත කළ ප්‍රතිපාදනය එක්සත් ජනපද ඩොලර් කෝටි 2.8කින් වැඩි කළ බව රෝමයේ ලෝක ආහාර වැඩසටහනෙහි විධායක අධ්‍යක්ෂිකා ජොසැල් පීරාන් මහත්මිය විසින් ජාතිය ගොඩනැඟීමේ හා වතු යටිතල පහසුකම් අමාත්‍යාංශයට දන්වනු ලබා තිබේ.අභ්‍යන්තර අවතැන් වූවන්ගේ හා නැවැත පදිංචි කළ ජනතාවගේ ආහාර අවශ්‍යතා සඳහා මේ ප්‍රතිපාදන මුදල වැඩි කර ඇත. සහන පුනරුත්ථාපන ප්‍රතිසංවිධාන මෙහෙයුම් ව්‍යාපෘතිය සඳහා කලින් වෙන් කර තිබූ මුදල අමෙරිකානු ඩොලර් දස ලක්ෂ 134.45කි.මේ වන විට වෙන් කර ඇති මුලු ප්‍රතිපාදන ප්‍රමාණය අමෙරිකානු ඩොලර් දශ ලක්ෂ 163.50කි.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>02</day>
    </date>
    <link>http://www.dinamina.lk/2010/02/02/_art.asp?fn=n1002026</link>
    <topic>‘ලංකා’ පුවත් පතේතහනම ඉවතට</topic>
    <author>සුරන්ජිත් පෙරේරා දෙහිවල ගල්කිස්ස සමූහ</author>
    <content>‘ලංකා’ පුවත්පතේ ප්‍රධාන කාර්යාලය වන ලංකා ෆාස්ට් පබ්ලිසරීස් පුද්ගලික සමාගමේ මුද්‍රා තැබීම අවලංගු කරමින් නැවත වැඩකටයුතු පවත්වාගෙන යාම සඳහා අවසර ලබා දෙන ලෙස ගංගොඩවිල ප්‍රධාන මහේස්ත්‍රාත් අනුර කුමාර හේරත් මහතා නියෝග කෙළේ ය.පසුගිය සෙනෙසුරාදා මුද්‍රා තබා තිබූ ‘ලංකා’ ඉරිදා පුවත්පතේ ප්‍රධාන කාර්යාලය සහ එම පුවත්පතේ ප්‍රකාශනය කිරීම වළක්වාලමින් අධිකරණ නියෝග අනුව ඊයේ 01 දින එම පුවත් පත් ආයතනයේ අධ්‍යක්ෂවරුන් අධිකරණය හමුවේ පෙනී සිටියහ.පසුගිය ජනවාරි මස 17 වැනි දින ඉරිදා ලංකා පුවත්පතේ පළකර බෙදාහැරි රාජ්‍ය විරෝධී ප්‍රවෘත්තියක් හේතුවෙන් පොලිස්පතිවරයාගේ පැමිණිල්ලකට අනුව හදිසි නීතිය යටතේ් මේ පුවත්පත් ආයතනය මුද්‍රා තබා , වැඩිදුර පරීක්ෂණ සම්බන්ධයෙන් වාර්තාවක් කොළඹ අපරාධ පරීක්ෂණ දෙපාර්තමේන්තුවේ විශේෂ විමර්ශන ඒකකයේ ස්ථානාධිපති සී. බී පිලපිටිය මහතා විසින් අධිකරණයට ඉදිරිපත් කළේ ය.රජය වෙනුවෙන් පෙනි සිටි රජයේ ජ්‍යෙෂ්ඨ නීතිඥ චේතිය ගුණසේකර මහතා පැමිණිල්ල වෙනුවෙන් අධිකරණයට කරුණු ඉදිරිපත් කරමින් පසුගිය සෙනසුරාදා අපරාධ පරීක්ෂණ දෙපාර්තමේන්තුව මඟින් අධිකරණයට බී වාර්තාවක් ඉදිරිපත් කරමින් විස්තර ඉදිරිපත් කළ බව පැවැසීය.ඒ අනුව එම පුවත් පතේ ප්‍රධාන කතෘ චන්දන සිරිමල්වත්ත මහතා රහස් පොලිසිය මඟින් අත්අඩංගුවට ගෙන රඳවාගෙන ප්‍රශ්න කරමින් ඉදිරි පරීක්ෂණ කටයුතු සිදු කරන බවත්, පසුගිය ජනවාරි 19 වැනි දින ‘ඉරිදා ලංකා’ පුවත් පත රාජ්‍ය විරෝධී පුවතක් ප්‍රකාශනය කර ඇති අතර එම ප්‍රවෘත්තිය සඳහාත් මුද්‍රණය සඳහා උපයෝග කරගත් මුද්‍රණ තැටිය සහ මුල් සෝදුපත මෙතෙක් කළ පරීක්ෂණවලදී සොයා ගැනීමට නොහැකි වූ බවද පැවැසීය.එම ප්‍රවෘත්තියට අනුව පසුගිය ජනාධිපතිවරණයේ දී රජයේ ජයග්‍රහණය සඳහා රාජ්‍ය විරෝධී ක්‍රියා සිදු කිරීමට රජය විසින් පියවර ගෙන තිබෙන බවත් , එම පුවතින් අනාවරණය කර තිබිණි. ඒ අනුව දැනට රහස් පොලිස් අත්අඩංගුවේ පසුවන කේ. පී. හෙවත් කුමරන් පද්මනාදත් ඝාතනය කිරීමට සූදානම් වීම , එසේ නොහැකි වුවහොත් දෙවැනි ක්‍රමය ලෙස ජනාධිපති අපේක්ෂකයකු වන , සරත් ෆොන්සේකා ඝාතනය කිරීමට සැලැසුම් කිරීම සහ එම ක්‍රම දෙකම අසාර්ථක වුවහොත් දැවැන්ත ඡන්ද මංකොල්ලයක් ක්‍රියාත්මක කිරීම යන කරුණු පදනම් කරගෙන මේ ලිපිය සකස් කර තිබිණි.මෙය ලිපිය පළ කිරීමෙන් එහි ඇති ව්‍යජ කරුණු හේතුවෙන් රජය කෙරෙහි කළකිරීමක් මහ ජනතාව වෙත ඇති කොට මෙවැනි ක්‍රියා සිදුකොට පසුගිය මැතිවරණය ජයග්‍රහණය කිරීමට රජය උත්සාහ දරමින් කටයුතු සිදුකළ බව මේ ප්‍රවෘත්තියෙන් ජනතාවට වැටැහෙන ආකාරයෙන් එය සකස් කර ඇති බවද ඒ මහතා පැවැසීය.විත්තියේ නීතිඥ සුනිල් වටගල මහතා විසින් මෙහිදී කරුණු ඉදිරිපත් කරමින් රාජ්‍ය ආරක්ෂාව වෙනුවෙන් මෙවැනි ඉල්ලීමක් නොකළ යුතු වුවත් , මේ ප්‍රවෘත්තියේ රාජ්‍ය ආරක්ෂාවට වන තර්ජනය පිළිබඳව සෘජුව කරුණු ඉදිරිපත් කිරීමට අපරාධ පරීක්ෂණ දෙපාර්තමේන්තුව පියවර ගත යුතු බවත් ප්‍රකාශන මූලික අයිතිවාසිකම් යටතේ 124 වගන්තියට අනුව සියලු පාර්ශවයන් සඳහා දැනගැනීමේ අයිතිය මත මෙවැනි ඉල්ලීමක් කිරීමට නීතියෙන් අවකාශයක් නොමැති බවත් විත්තියේ නීතිඥවරයා වැඩිදුරටත් අධිකරණයට පැවැසීය.ඉදිරිපත් වූ කරුණු අනුව පැමිණිල්ල මඟින් ගොනු කළ වාර්තාව සහ විත්තිය මඟින් ඉදිරිපත් වූ කරුණු ද සලකා බලා මූලික නිතිය අනුව ආණ්ඩුක්‍රම ව්‍යවස්ථාවේ ප්‍රකාශනය හා තොරතුරු දැන ගැනීමේ අයිතිය මත ආණ්ඩුක්‍රම විධිවිධාන සංග්‍රහයේ 127 පියවර වගන්ති සැලැකිල්ලට ගනිමින් මේ ආයතනය මුද්‍රා තැබූ නියෝගය අත්හිටුවන බව මහේස්ත්‍රාත්වරයා ප්‍රකාශ කෙළේ ය.පෙබරවාරි 22 වැනි දින නැවැත මේ නඩුව විභාග කිරීමට නියමිතය.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>02</day>
    </date>
    <link>http://www.dinamina.lk/2010/02/02/_art.asp?fn=n1002027</link>
    <topic>අලුත් පාසල් නොලැබුණුශිෂ්‍යත්ව සමතුන්ට කඩිනමින් පාසල්</topic>
    <author>දයා පෙරේරා</author>
    <content>පහ ශ්‍රේණිය ශිෂ්‍යත්ව විභාගයෙන් සමත්ව මෙතෙක් අලුත් පාසල් නොලැබුණු සිසුන් සඳහා ඉක්මනින්ම පාසල් ලබාදෙන බව අධ්‍යාපන අමාත්‍යාංශය කියයි.අභියාචනා බාරගැනීම මේ මස 12 වැනිදා දක්වා සිදුකැරෙන අතරතුර දැනට ලැබී ඇති අභියාචනා සලකා බැලීමක් සිදුකරගෙන යන බවද අමාත්‍යාංශ ජ්‍යෙෂ්ඨ නිලධරයෙන් දිනමිණ ට කීය.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>02</day>
    </date>
    <link>http://www.dinamina.lk/2010/02/02/_art.asp?fn=n1002028</link>
    <topic>හෙද පුහුණුසම්මුඛ පරීක්ෂණඅද සිට</topic>
    <author>සන්ධ්‍යා කරුණාරත්න</author>
    <content>හෙද පුහුණුව සඳහා සිසු හෙදියන් බඳවා ගැනීමේ සම්මුඛ පරීක්ෂණ අද (02 දා) සිට 05 වැනිදා දක්වා ඒ ඒ දිස්ත්‍රික්කයන්හි හෙද විදුහල්වලදී පැවැත්වෙන බව සෞඛ්‍ය අමාත්‍යාංශය පවසයි.අයැදුම්කරුවන් වෙත සම්මුඛ පරීක්ෂණය සඳහා කැඳවීම් ලිපි මෙතෙක් නොලැබී ඇත්නම් එම සියලු දෙනාට අද (02) දින අදාළ හෙද විදුහලට වාර්තා කර විදුහල්පතිවරයාගෙන් එම සම්මුඛ පරීක්ෂණයට ඉදිරිපත් වීමට අවසර ඉල්ලා සිටින මෙන් සෞඛ්‍ය අමාත්‍යාංශය සිසු හෙදියන්ට දැනුම් දෙයි.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>02</day>
    </date>
    <link>http://www.dinamina.lk/2010/02/02/_art.asp?fn=n1002029</link>
    <topic>මැතිවරණ ප්‍රතිඵල දූෂිත නම් මඩ ගැසීම් එපා: උසාවි යන්න</topic>
    <author>ප්‍රාර්ථනා වීරසිංහ සහ චින්තා රණසිංහ</author>
    <content>පරාජය ඉවසාගත නොහැකි විපක්ෂ සාමාජිකයන්, මැතිවරණ ප්‍රතිඵල දූෂිත බව පවසමින්, රටපුරා මඩ ප්‍රචාර ගෙන යනවා වෙනුවට, කළ යුත්තේ් නීතිමය පියවර ගැනීම බව නීති විද්‍යාලයේ කථිකාචාර්ය නීතිඥ නිහාල් ජයවර්ධන මහතා පවසයි.මැතිවරණ ප්‍රතිඵල යුක්ති සහගත හා සාධාරණ නොමැති බවට විවිධ කටකතා ප්‍රචාරය කිරීම ජාතික හා ජාත්‍යන්තර වශයෙන් රටට අහිතකර ප්‍රතිරූපයක් ගොඩ නැගීමට හේතුවන බවද නීතිඥ ජයවර්ධන මහතා පවසයි.මැතිවරණය සම්බන්ධයෙන් යම් දූෂණ ක්‍රියාවක් සිදුවී ඇත්නම්, ඒ සම්බන්ධව ජනාධිපතිවරණයට ඉදිරිපත්වූ අපේක්ෂකයාට හෝ ජනාධිපතිවරණ අපේක්ෂයකු ලෙස යෝජනා ස්ථිර කළ පුද්ගලයකුට හෝ ශ්‍රේෂ්ඨාධිකරණ ක්‍රියාමාර්ගයකට යා හැකි බවද හෙතෙම පැවැසීය.1981 අංක 15 දරන ජනාධිපතිවරණ පනතේ 6 වැනි කොටසේ සඳහන් ආකාරයට මාසයක් ඇතුළත ශ්‍රේෂ්ඨාධිකරණය වෙත පෙත්සමක් ඉදිරිපත් කරමින් ඒ සම්බන්ධයෙන් කටයුතු කර හැකි බව නීතිඥ ජයවර්ධන මහතා පැහැදිලි කෙළේය.මැතිවරණ ප්‍රතිඵල නිකුත් කිරීමට ප්‍රථම මැතිවරණ කොමසාරිස්වරයා විසින් පූර්විකාවක් ඉදිරිපත් කරමින් කියා සිටියේ, යම් යම් සිදුවීම් වාර්තා වූවද සමස්ත මැතිවරණ ප්‍රතිඵලයට ඒවා බලනොපාන බව යැයි පෙන්වා දුන් ජයවර්ධන මහතා, ඡන්දයේදී සිදුවූවා යැයි පවසන චෝදනා නිවැරැදි කිරීම හෝ පැහැදිලි කිරීම නීත්‍යානුකූල දෙයකට වඩා සදාචාරාත්මක ක්‍රියාවක් බව පැවැසීය.ඒ මහතා මේ අදහස් පළ කළේ රජයේ ප්‍රවෘත්ති දෙපාර්තමේන්තුවේ ඊයේ (1) පැවැති ඇසිදිසි විද්වත් හමුවට සහභාගි වෙමිනි.විශාල පරතරයක් සහිතව ජනාධිපති මහින්ද රාජපක්ෂ මහතා ලබාගත් ජයග්‍රහණය ඉලෙක්ට්‍රොනික් විකෘතියක් ලෙස අර්ථ දැක්වීමට උත්සාහ දරන විපක්ෂයේ අපේක්ෂකයන් ඉටු කරමින් සිටින්නේ ජාත්‍යන්තරයේ අපේක්ෂාවන් යැයි, ප්‍රවීණ සිනමාවේදී රවීන්ද්‍ර රන්දෙණිය මහතා පවසයි.ජාතික, ජාත්‍යන්තර නිරීක්ෂකයන් හා සමස්තය විසින් මැතිවරණ ප්‍රතිඵලය පිළිගත් පසුබිමක මැතිවරණ කොමසාරිස්වරයා විසින් නිශ්චිත නිවේදනයක් නිකුත් කොට පැය කිහිපයකට පසුව විපක්ෂය විසින් ඉදිරිපත් කරන සාවද්‍ය චෝදනා තහවුරු කිරීමට කිිසිදු සාක්ෂියක් නොමැති බවද ඒ මහතා පැවසීය.මෙරට මැතිවරණ ඉතිහාසයේ කිසිදිනෙක වාර්තා නොවූ විශිෂ්ට ජයග්‍රහණයක් ලබාගත් ජනාධිපති මහින්ද රාජපක්ෂ මහතාට පදනමක් නොමැති චෝදනා ඉදිරිපත් කරන්නේ විපක්ෂය ලැබූූ පරාජයේ වේදනාව ඉවසා ගත නොහැකිව බවද හෙතෙම පැවසීය.මෙවැනි සාවද්‍ය ප්‍රකාශ ජාත්‍යන්තරයට ගෙන යෑමෙන් ඔවුන්ගේ අදූරදර්ශී ක්‍රියා හරහා මේ රටේ ජනතාවගේ ඡන්දය හෑල්ලුවට ලක් කරමින් සිටින බවද රන්දෙණිය මහතා කීය.ඒ මහතා මාධ්‍යයට මේ අදහස් ප්‍රකාශ කළේ, රජයේ ප්‍රවෘත්ති දෙපාර්තමේන්තුවේ ඊයේ (1) පැවැති ඇසිදිසි විද්වත් හමුවේදීය.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>02</day>
    </date>
    <link>http://www.dinamina.lk/2010/02/02/_art.asp?fn=n10020210</link>
    <topic>අවතැන් වූවන් ලක්ෂ තුනක්නැවත පදිංචි කර හමාරයි</topic>
    <author>මහින්ද අලුත්ගෙදර</author>
    <content>උතුරේ අභ්‍යන්තර වශයෙන් අවතැන් වූ පුද්ගලයන්ගෙන් නැවත පදිංචි කිරීම සඳහා ඉතිරිව ඇත්තේ පවුල් 30,000 ක් පමණ යැයි නැවත පදිංචි කිරීම හා ආපදා සහන සේවා අමාත්‍යාංශය සඳහන් කරයි.අවතැන් වූවන්ගෙන් ලක්ෂ තුනකට ආසන්න ප්‍රමාණයක් නැවත පදිංචි කිරීමට රජයට හැකිවී තිබෙන බවත් අද (02) දිනයේ කිලිනොච්චි, පුනකර් ප්‍රදේශයේ පදිංචිව සිටි පුද්ගලයින් දහසකට වැඩි ප්‍රමාණයක් නැවත පදිංචි කිරීමට නියමිත බවත් නැවත පදිංචි කිරීම හා ආපදා සහන සේවා අමාත්‍යාංශයේ ලේකම් යූ. එල්. එම්. හාල්දීන් මහතා “දිනමිණ”ට පැවැසීය.පුද්ගලයන් නැවත පදිංචි කිරීමේ කාර්යයේදී බිම් බෝම්බ වළ දමා තිබීම බාධකයක් බව පෙන්වා දුන් ලේකම්වරයා බිම් බෝම්බ ඉවත් කිරීමෙන් පසුව කඩිනමින් අවතැන් වූ පුද්ගලයන් තමන්ගේ මුල්ගම්බිම්වල නැවත පදිංචි කරන බවද කීවේය.උතුරේ ප්‍රදේශ රැසක නැවත පදිංචි කිරීම මේ වනවිටත් අවසන් කැර තිබෙන අතර ඒ ප්‍රදේශවල සියලුම යටිතල පහසුකම් සංවර්ධනය කිරීමද රජය මගින් සිදුකැර ඇත. ජනාධිපති මහින්ද රාජපක්ෂ මහතාගේ සංකල්පයක් මත ජනාධිපති ජ්‍යෙෂ්ඨ උපදේශක හා පාර්ලිමේන්තු මන්ත්‍රී බැසිල් රාජපක්ෂ මහතාගේ නායකත්වය යටතේ ඇරැඹි “උතුරු වසන්තය” දින 180 කඩිනම් සංවර්ධන වැඩසටහන යටතේ මේ සියලු කාර්යන් සිදුකෙරේ.එක් එක් ප්‍රදේශවල බිම් බෝම්බ ඉවත් කළ වහාම පුද්ගලයන් නැවත පදිංචි කිරීමටත් නැවත පදිංචි කෙරෙන සෑම පවුලකටම අවශ්‍ය මූලික අවශ්‍යතා සම්පූර්ණ කරන ලෙසටත් බැසිල් රාජපක්ෂ මහතා අදාළ බලධාරින් වෙත උපදෙස් දී ඇත.නැවත පදිංචි කෙරෙන සෑම පවුලක් වෙතම රජය මගින් රුපියල් 50,000 ක දීමනාවක් ලබාදෙන අතර ඊට අමතරව සෙවිලි තහඩු 12, මාස හයකට ප්‍රමාණවත් වියළි සලාක, කෘෂි උපකරණ, මුළුතැන්ගෙයි උපකරණ, ධීවර ආම්පන්න ඇතුළු සෑම පහසුකමක්ම ලබාදීමට පියවර ගෙන ඇත. උතුරේ පුද්ගලයන් නැවත පදිංචි කිරීමේ කටයුතු සාර්ථක කැර ගැනීමට උතුරු පළාත් ආණ්ඩුකාර මේජර් ජනරාල් ජී. ඒ. චන්ද්‍රසිරි මහතාද පූර්ණ අධීක්ෂණයකින් යුතුව කටයුතු කරයි.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>02</day>
    </date>
    <link>http://www.dinamina.lk/2010/02/02/_art.asp?fn=n10020211</link>
    <topic>පුරසාරම්වලට රාජ්‍ය සේවකයා රැවටිය නොහැකි බව තැපැල් ඡන්දවලින් ඔප්පු වුණා</topic>
    <author/>
    <content>රාජ්‍ය සේවකයාට රුපියල් දස දහසකින් වැටුප් වැඩි වීමක් ලබාදෙන බවට සරත් ෆොන්සේකා මහතා පුරසාරම් කතා කීව ද , රාජ්‍ය සේවකයන් රැවටිය නොහැකි බව , තැපැල් ඡන්දවලින් තහවුරු වුණු බව, අධ්‍යාපන අනධ්‍යයන සේවක සංගමය ප්‍රකාශ කරයි.ජනාධිපතිවරණයේ විශිෂ්ට ජයග්‍රහණය වෙනුවෙන් පණිවිඩයක් නිකුත් කරමින් එම සංගමය මේ බව කියා සිටියි.එම පණිවිඩය මෙසේ ද සඳහන් වේ.රටේ ඒකීය භාවය ආරක්ෂා කරමින් පටු අරමුණු ඔස්සේ ගමන් නොකර රට ගැන සිතා ඔබතුමා ගත් සියලුම ක්‍රියා මාර්ගවලට අප රටේ ජනතාව පිළිගෙන විශිෂ්ට ජයග්‍රහණයක් ළඟා කර දී ඇත.මෙම ජයග්‍රහණය විජාතීය බලවේගවලට මරු පහරකි. සමස්ත ජනතාව ඔබතුමා කෙරෙහි තැබූ එම විශ්වාසය රට ගොඩනැඟීමට ශක්තියක් ධෛර්යක් වනු ඇත. මහින්ද චින්තනයෙන් ලබා දෙන රු. 2500/= ක වැටුප් වැඩිවීම සාධාරණ යැයි සිතූ® රාජ්‍ය සේවකයෝ ඔබතුමා ගැන තිබූ විශ්වාසය මෙමඟින් පැහැදිලිය. රට ආගාදයට ඇද දමා රට දෙකඩ කිරීමට නැවත ඉඩ දිය නොහැකි බව ජනතාව ඔප්පු කර ඇත.බඩු මිල යම් ආකාරයකින් ඉහළ ගියත් රටේ සංවර්ධනය හා රාජ්‍ය සේවයේ උන්නතිය උදෙසා ඔබතුමා ගැන තැබූ විශ්වාසයට අප සංගමයේ උණුසුම් සුබ පැතුම් පිරිනමමු.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>02</day>
    </date>
    <link>http://www.dinamina.lk/2010/02/02/_art.asp?fn=n10020212</link>
    <topic>හොරෙන් දුම්රියේ ගමන් කළ40ක් කොම්පඤ්ඤවීදියේදී හසුවෙයි</topic>
    <author>නිමල් රාජපක්ෂ</author>
    <content>පැරැණි වාර ප්‍රවේශපත්‍රවලින් හා ප්‍රවේශපත්‍ර නොමැතිව ගමන් කළ මගීන් හතළිස් දෙනෙකු පැය තුනක් ඇතුළත කොම්පඤ්ඤවීදිය දුම්රිය ස්ථානයේ දී සංචාරක ප්‍රවේශපත්‍ර පරීක්ෂවරු අත්අඩංගුවට ගෙන ඇත.අත්අඩංගුවට ගත් මගීන් අතර 2008 වසරේ වාර ප්‍රවේශපත්‍රයකින් ගමන් කළ මගියකුද සිටි බව ප්‍රධාන මාර්ගයේ සංචාරක ප්‍රවේශපත්‍ර පරීක්ෂක ආර්. ඩී. පේ‍්‍රමරත්න මහතා පැවැසීය.මගීන් බොහෝ දෙනකුට සිය වාර ප්‍රවේශපත්‍රය රැගෙන ඒමට අමතක වූ බවද සංචාරක ප්‍රවේශපත්‍ර පරීක්ෂක මහතුන්වෙත පවසා ඔවුන්ගෙන් බේරීයාමට තැත්කොට ඇත.කාර්යාලවල සේවයේ නියුතු සුරූපී කාන්තාවන් හතර දෙනෙකුද ප්‍රවේශපත්‍ර නොමැතිව ගමන් කොට හසු වී තිබිණි.ප්‍රවේශපත්‍ර නොමැතිව හසු වූ මගීන්ගෙන් රුපියල් 25800ක දඩ මුදලක් අය කර ගැනීමට ප්‍රවේශපත්‍ර පරීක්ෂකවරු සමත්වී ඇත.ප්‍රධාන මාර්ගයේ ආර්. බී. පේ‍්‍රමරත්න , කැලණිවැලි මාර්ගයේ එන්. ඩබ්ලිව්. අබේවර්ධන , මුහුදුබඩ මාර්ගයේ ඒ. අල්විස් නගරාසන්න මාර්ගයේ ආර්. ඒ පේ‍්‍රමරත්න සහ සංචාරක ප්‍රවේශපත්‍ර පරීක්ෂකවරු නිලධාරින්ගේ සහාය ඇතිව මෙම වැටලීම සිදු කළහ.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>02</day>
    </date>
    <link>http://www.dinamina.lk/2010/02/02/_art.asp?fn=n10020213</link>
    <topic>පාසල් හිමි නොවූ දරුවන්ගේ අභියාචනා කලාප අධ්‍යාපන කාර්යාලවලට බාර දෙන්න</topic>
    <author>දයා පෙරේරා</author>
    <content>පළමුවැනි ශ්‍රේණියට ඇතුළත් කිරිම සඳහා මෙතෙක් පාසල් හිමි නොවූ දරුවන්ගේ අභියාචනා කලාප අධ්‍යාපන කාර්යාලවලට ඉදිරිපත් කරන්නැයි අධ්‍යාපන අමාත්‍යාංශය මවුපියන්ට දැනුම් දෙයි.මේ වර්ෂය සඳහා ජාතික පාසල්වල පළමුවැනි ශ්‍රේණියට ළමයින් ඇතුළත් කර අවසන් බව අධ්‍යාපන අමාත්‍යාංශයේ ජාතික පාසල් ශාඛාව පවසයි. ඉදිරියේදී පළමුවැනි ශ්‍රේණියේ පුරප්පාඩු ඇතිවුවහොත් පොරොත්තු ලේඛන යළි කැඳවන බව ද අමාත්‍යාංශය කියයි.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>02</day>
    </date>
    <link>http://www.dinamina.lk/2010/02/02/_art.asp?fn=n10020214</link>
    <topic>මහනුවර නිදහස් සමරුවටවිශේෂ ආරක්ෂක වැඩපිළිවෙළක්</topic>
    <author>ඉන්දික පොල්කොටුව</author>
    <content>හැට දෙවැනි ජාතික නිදහස් දින සැමරුම් උළෙල හා එයට සමගාමීව පැවැත්වෙන දැයට කිරුළ ප්‍රදර්ශනය හේතුවෙන් විශේෂ ආරක්ෂක වැඩපිළිවෙළක් ක්‍රියාවට නැංවෙන බැව් මධ්‍යම පළාත භාර ජ්‍යෙෂ්ඨ නියෝජ්‍ය පොලිස්පති ගාමිණී නවරත්න මහතා පැවසීය.මේ සඳහා අට දහසක පමණ පොලිස් නිලධාරීන් පිරිසක් දැයට කිරුළ ප්‍රදර්ශනයෙහි රාජකාරියේ යොදවන බවත් තුන් දහසක පමණ නිලධාරීන් පිරිසක් නිදහස් දින ජාතික උළෙල සඳහා රාජකාරියේ යොදවන බවත් නවරත්න මහතා කීය.පොලිසියට අමතරව යුද හමුදාව, විශේෂ කාර්ය බළකාය හා බුද්ධි අංශ නිලධාරින් පිරිසක් ද මේ සඳහා රාජකාරියේ යොදවනු ලැබේ.මේ ආරක්ෂක වැඩපිළිවෙළ යටතේ නව රථ වාහන සැලැස්මක් ද ක්‍රියාත්මක කිරීමට නියමිතය.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>02</day>
    </date>
    <link>http://www.dinamina.lk/2010/02/02/_art.asp?fn=r1002021</link>
    <topic>ජනතා සේවකයන් වන අප සැම ජනපතිගේ උදාර නායකත්වය ආදර්ශයට ගනිමු</topic>
    <author>මහරගම විශේෂ වේහැල්ලේ පියතිලක</author>
    <content>අපේ මාතෘ භූමියේ අනාගතය දෙවැනි වරටත් ජනපති මහින්ද රාජපක්ෂ මහතාට බාර කරමින් කළ ගුණ දන්නා ජනතාව තම යුතුකම මැනවින් ඉටු කළා යැයි නාගරික සංවර්ධන හා පූජා භූමි සංවර්ධන ඇමැති දිනේෂ් ගුණවර්ධන මහතා කීය.සමෘද්ධිමත් ශ්‍රී ලංකාවක් නිර්මාණය කිරීමේ මහා සංග්‍රාමය දැන් ආරම්භ වී ඇති බවත් සියලුම රාජ්‍ය සේවකයන්ගෙන් ඒ සඳහා සහාය ලැබෙනු ඇතැයි තමන් විශ්වාස කරන බවත් ඒ මහතා කීවේය.ජනාධිපති මහින්ද රාජපක්ෂ මහතාගේ විජයග්‍රහණය නිමිත්තෙන් පසුගියදා සිය අමාත්‍යාංශයේ සියලුම නිලධාරීන් කැඳවා පැවැති උත්සවයට සහභාගී වෙමින් ඇමැතිවරයා මේ බව පැවසීය. එහිදී හෙතෙම මෙසේද කීය. වසර 30 ක කාලයක් ඇතුළත අපේ සංවර්ධනය උදුරාගෙන සිටි කොටි ත්‍රස්තවාදය දැන් මුලිනුපුටා දමා තිබෙනවා.විනාශ වූ වසර 30 ක සංවර්ධනය වේගවත් කර ජනතාව සුඛිත මුදිත කිරීමේ සටනට ජනාධිපති මුල් ගල් තැබුවා. දෙස් විදෙස් බලවේග කුමන්ත්‍රණ හමුවේ ඉන්ද්‍රඛීලයක් සේ අභීතව නැගී සිට සියලුම දෙස් විදෙස් අභියෝග වලට මුහුණ දුන් ජනාධිපති ලෝක නායකයන්ටද ආදර්ශයක් දුන්නා.අභීතභාවය, දේශීය චින්තනය අවංකකම, අපේකම ප්‍රජාතන්ත්‍රවාදය ජනපති ලැබූ ජයග්‍රහණ වල ප්‍රධාන සාධක වෙනවා. මා මේ රටේ අයිතිකරුවත් නායකයාවත් නොවේ භාරකරුයි වශයෙන් කියූ ජනාධිපති මහින්ද රාජපක්ෂ මහතා අග්‍රගණ්‍ය පාලකයෙක්.ජනතාව සිය යුතුකම් සියල්ල ඉටු කර ඇත. එමනිසා ජනතා සේවකයෝ වන අප ජනාධිපති ආදර්ශයට ගනිමින් අද සිට නව ශ්‍රී ලංකාවක් ගොඩනැගීමේ මහා සංග්‍රාමයට කැපවෙමු.වෘත්තිය සමිති ඇත්තේ තම තමන්ගේ අයිතිවාසිකම් සඳහා සටන් කිරීමට පමණක් නොවේ. ජනතාව වෙනුවෙන් සටන් කිරීමද ඔහුගේ කාරියක් විය යුතුයි. පසුගිය කාලයේදී ශ්‍රී ලංකා නිදහස් සේවක සංගමය ඇතුළු බහුතරය වෘත්තීය සමිති දැක්වූ සහාය දෙගුණයක් කර ඉදිරියේදී කටයුතුªකළ යුතුය.අප ලත් ජයග්‍රහණයේ මල්පල ගැන්වෙන්නේ අතීත ශ්‍රී ලංකාවේ ශ්‍රී විභූතිය වර්තමානයේත් ඇතිවූදාටය.අමාත්‍යාංශයට අයත් නාගරික සංවර්ධන අධිකාරිය, ඉඩම් ගොඩකිරීමේ හා සංවර්ධනය කිරීමේ සංස්ථාව, රීල් සමාගම, ප්‍රජා ජල ව්‍යාපෘතිය, ලුනාව විශේෂ සංවර්ධන ව්‍යාපෘතිය, පෑලියගොඩ ගබඩා සංකීර්ණය, කුසුම් නිවාස වැඩසටහන, ජනාවාස අධිකාරිය, ජාතික භෞතික හා සැලසුම් අංශය ආදී ආයතන වල ලේකම්වරු අධ්‍යක්ෂවරු සභාපතිවරු පරිපාලන නිලධාරීවරු මේ අවස්ථාවට සහභාගී වී ජනාධිපති විජයග්‍රහණයේ සව්දිය පිරූහ.අමාත්‍යාංශයේ ලේකම් ආචාර්ය පී. රාමනුජම්, නාගරික සංවර්ධන අධිකාරියේ සභාපති සනත් වීරකෝන්, නාගරික ජනාවාස සංවර්ධන අධිකාරියේ සභාපති ප්‍රසන්න ගුණවර්ධන යන මහත්වරු ඇතුළු විශාල පිරිසක් මේ අවස්ථාවට සහභාගී වී සිටියහ.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>02</day>
    </date>
    <link>http://www.dinamina.lk/2010/02/02/_art.asp?fn=r1002022</link>
    <topic>මුල් ළමා විය සංවර්ධනය කරනපෙර පාසල් ගුරුවරුන් අගය කළ යුතුයි</topic>
    <author>මිනුවන්ගොඩ සමූහසිරිසේන අත්තනායක</author>
    <content>රටක පැවැත්ම තීරණය කෙරෙන මහා කාර්ය භාරය පැවරී ඇත්තේ මුල් ළමා විය සංවර්ධනය කෙරෙන පෙර පාසල් ගුරුවරුන්ට බවත්, ළමා මනස හඳුනාගෙන ඔවුන් සමාජයට ඵලදායි ලෙස හසුරුවා ගන්නා මේ පිරිස පිළිබඳ අගැයීමක් කළ යුතු බවත් මිනුවන්ගොඩ ප්‍රාදේශීය මහ ලේකම් විජිත් කණුගල මහතා පැවැසීය.ඒ මහතා එසේ පැවැසුවේ මිනුවන්ගොඩ ප්‍රාදේශීය ලේකම් බල ප්‍රදේශයේ පෙර පාසල් 151ක ගුරුවරුන් වෙනුවෙන් ‘ සෞන්දර්යාත්මක ලෙස දරුවා හැසිරවීම’ මැයෙන් පැවැති විශේෂ සම්මන්ත්‍රණයකදීය. මේ සම්මන්ත්‍රණය මිනුවන්ගොඩ ප්‍රාදේශීය ලේකම් කාර්යාලයීය ශ්‍රවණාගාරයේදී ඉකුත්දා පැවැත්විණි.ප්‍රාදේශීය ලේකම්වරයා එහිදී මෙසේද කීවේය. දරුවාගේ බුද්ධි වර්ධනයේ 75% ක් සිදු වන්නේ වසර 5 සම්පූර්ණ වන විටයි. ඒකාලයේ දරුවාගේ දැනුම, ආදරය හා ආකල්ප වර්ධනය ඇති කරනුයේ පෙර පාසල් ගුරුවරියයි.පුංචි දරුවාට ඒ දැනුම දීමට සෞන්දර්යය විශේෂයෙන් තෝරා ගත යුතුයි.ගහ කොළ හා සතුන්ට තිබෙන සංවේදී බව ගැන විද්‍යාව, ගණිතය උගන්වනවා වගේම දරුවන්ට පහදා දිය යුතුයි. ගහ කොළ හා සතුන්ට ආදරය නොකරන දරුවා මිනිසුන්ටත් සමාජයටත් ආදරය කරයිද යන්න තේරුම් ගත යුතුයි.විශේෂයෙන් දරුවා තම මවට, පියාට, අත්තම්මාට, ගහකොළ , සතුන්ට, ආදරය කරන්න පුරුදු වුණොත් ඒ දරුවා සමාජයටත් , රටටත්, ආදරය කරනවා. එසේම නවීන ගීත සාහිත්‍යය දරුවන්ගේ මනස විකෘති කරන නිසා හරවත් ගීත සාහිත්‍යය තෝරාගෙන ඒ දරුවාට ඉගැන්වීම වැදගත් වෙනවා.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>02</day>
    </date>
    <link>http://www.dinamina.lk/2010/02/02/_art.asp?fn=r1002023</link>
    <topic>බස් රථයේ පසු පස රෝදයටගැහැනු ළමයකු යට වී සිටියා</topic>
    <author>හෝමාගම සංචාරක මංජුල හිරිපිටිය</author>
    <content>හෝමාගම හන්දිය පසු කරනවාත් සමග මා පැද වූ බස් රථයේ වම් පස යමක් වැදෙන ශබ්දයක් ඇසුණා. එවිට මා බස් රථය නවතා බිමට බැස බලන විට යතුරු පැදියක් පදවා ගෙන ආ පුද්ගලයකු වැටී සිටියා දැක්කා.ඒ සමග දැක්කා බස් රථයේ පසු පස රෝදයට ගැහැනු ළමයකු යට වී ඇගේ හිසේ් කොටස් ලේ සමග බස් රථයේ මඩ් ගාඩ් එකේ තැවරී තිබෙනවා යැයි හෝමාගම මූලික රෝහලේ පැවැති මරණ පරීක්ෂණයකදී සාක්කි දෙමින් බස් රථ රියැදුරකු වන මාතරගේ දොන් සරත් පුෂ්පකුමාර පැවසීය.අනතුරින් මිය ගොස් ඇත්තේ හෝමාගම මාවත්ගම ප්‍රදේශයේ පදිංචිව සිටි හෝමාගම ජනාධිපති විදුහලේ දහවන වසරේ අධ්‍යාපනය හදාරමින් සිටි දාහතර හැවිරිදි මැණික්රාලලාගේ තරුෂිකා පසංගි නැමැති ශිෂ්‍යාවයි.මරණ පරීක්ෂණය හේවාගම් කෝරළයේ හදිසි මරණ පරීක්ෂක සාම විනිසුරු බී. එච්. කේ. චින්තක උදය කුමාර මහතා විසින් පවත්වන ලදී. හෝමාගම පොලිසියේ රථ වාහන අංශයේ් පොලිස් සැරයන් (829) බණ්ඩාරනායක මහතාගේ මෙහෙයවීම යටතේ සාක්කි දුන් බස් රථයේ රියැදුරු මෙසේ ද පැවසීය.මා 1987 වසරේ දී බර වාහන පැදවීම සඳහා ලබා ගත් බලපත්‍රයක් තිබෙනවා. දැනට මාර්ග අංක 129 මොරගහහේන - හෝමාගම පෞද්ගලික බස් රථයක සේවය කරනවා.2010 – 01 – 26 දින පෙ. ව. 10.26 ට පමණ හෝමාගම ප්‍රධාන බස් නැවතුම් පොළේ සිට මොරගහහේන දක්වා යාමට ගමන් ආරම්භ කළා. එසේ පැමිණ හෝමාගම හන්දිය පසු කරනවාත් සමග මා පැද වූ බස් රථයේ වම් පස යමක් වැදෙන ශබ්දයක් ඇසුණා.පසුව මේ අනතුර සිදු වූ ස්ථානයට පොලිසියෙන් පැමිණියා. අනතුරුව මා හෝමාගම පොලිසියට රැගෙන ගියා. පොලිසියේදී දැන ගන්නට ලැබුණා අනතුරට ලක් වූ ගැහැණු ළමයා මිය ගොස් ඇති බව.මිය ගිය පාසල් ශිෂ්‍යාවගේ මව වන නිලන්ති ධම්මිකා සුදසිංහ සාක්කි දෙමින් මෙසේ කීවාය. මිය ගොස් සිටින්නේ මාගේ වැඩිමහල් දුව වන තරුෂිකා පසංගියි. දුවට අවුරුදු දාහතරක් පමණ වෙනවා. දෙවැනි දරුවාට වයස අවුරුදු පහක් පමණ වෙනවා. දුව හෝමාගම ජනාධිපති විදුහලේ දහවන වසරේ අධ්‍යාපනය හැදෑරුවා.මාගේ සැමියා බී. එම්. නන්දසේන ඔහු ;පාලිස් දෙපාර්තමේන්තුවේ සේවය කරනවා. මා මහරගම ස. ණ. ස. ශාඛාවේ සේවය කරනවා.2010 – 01 – 26 දින දුවට සෙම්ප්‍රතිශ්‍යාව සෑදී මාගේ සැමියාගේ සහෝදරියගේ සැමියා වන අනුර සමග හෝමාගම නගරයේ පෞද්ගලික වෛද්‍ය මධ්‍යස්ථානයකින් ප්‍රතිකාර ගැනීමට යන ලෙස කියා මා උදෑසන රැකියාවට පිටව ගියා.අනතුරුව පෙ. ව. 10.30 ට පමණ දුරකථන පණිවිඩයක් ලැබුණා දුවව හදිසි අනතුරකට ලක්වී ඒ පිළිබඳව විස්තරය දැන ගැනීමට හෝමාගම පොලිසියට පැමිණෙන ලෙසට ඒ අනුව පොලිසියට ගොස් අනතුරුව හෝමාගම රෝහලට ගියා. එහිදී දැන ගත්තා දුව හෝමාගම නගරයේදී අනතුරකට ලක් වී මිය ගොස් ඇති බව.මෙහිදී අතපත්තුගේ දොන් අනුර කීර්තිරත්න යන අය ද සාක්කි දුන්නේය.පශ්චාත් මරණ පරීක්ෂණය හෝමාගම මුලික රෝහලේ අධිකරණ වෛද්‍ය නිලධාරී අසිත ගලගම මහතා විසින් සිදු කරන ලදී.ඉදිරිපත් වූ සාක්කි සහ පශ්චාත් මරණ පරීක්ෂණ වාර්තා අනුව යතුරු පැදි බස් රථ අනතුරක් හේතුවෙන් ගැහැනු දරුවාගේ හිසට මොළයට සිදු වූ බරපතළ හානි රුධිර වහනය සහ කම්පනය මත සිදු වූ හදිසි අනතුරු මරණයක් බවට මරණ පරීක්ෂකවරයා නිගමනය කෙළේය.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>02</day>
    </date>
    <link>http://www.dinamina.lk/2010/02/02/_art.asp?fn=r1002024</link>
    <topic>කළුතර සංචාරක ව්‍යාපාරයේ නියුතු139දෙනකුට බලපත්‍ර ලබා දෙයි</topic>
    <author>වාද්දුව සමූහ</author>
    <content>පසු ගිය කාලයේ ශ්‍රී ලංකාවාසී ජනතාව බෝම්බ භීතිකාවෙන් මුසපත් වී සිටියා. ඒ භීතිකාව ලංකාවෙන් තුරන් කර රටට සාමය ගෙනාවේ මහින්ද රාජපක්ෂ ජනපති බව කවුරුත් දන්නවා. අද බෝම්බ භීතිකාව වෙනුවට රට පුරා මනුෂ්‍යත්වය ගලා යනවා යැයි කළුතර දිස්ත්‍රික් පාර්ලිමේන්තු මන්ත්‍රී ජයන්ත සමරවීර මහතා කීවේය. රටේ මෙවැනි වාතාවරණයක් නිර්මාණය කිරීම පිළිබඳව අප කවුරුත් ජනාධිපති මහින්ද රාජපක්ෂ මහතාට ණය ගැති යැයි ද මන්ත්‍රීවරයා කීය.පසුගියදා වස්කඩුවේදී පැවැති උත්සවයකට සහභාගී වෙමින් සමරවීර මහතා මේ බව පැවසීය. කළුතර දිස්ත්‍රික්කයේ සංචාරක සේවා සපයන තරුණ පිරිසට ඒ සඳහා සංචාරක අධිකාරියේ බලපත්‍ර ප්‍රදානය කිරීම නිමිත්තෙන් මේ උත්සවය පැවැත්විණි.මෙහිදී කළුතර දිස්ත්‍රික්කයේ අලුත්ගම, බේරුවල, කළුතර වස්කඩුව සහ වාද්දුව යන නගරවල සංචාරක හෝටල ආශ්‍රිත සංචාරකයන්ට සේවා සපයන තරුණයන් එකසිය තිස් නව දෙනකුට එම බලපත්‍ර ප්‍රදානය කෙරුණි. මේ බලපත්‍ර නිකුත් කිරීම සඳහා පසුගිය ජනවාරි 04 සහ 05 යන දින වල පුහුණු වැඩ මුළුවක් පවත්වා විභාගයක්ද පවත්වා තිබුණි.ජයන්ත සමරවීර මන්ත්‍රීවරයා මෙසේද කීවේය. ජනාධිපති අපේ රටේ සාමය ඇති කිරීම නිසා දකුණේ ජනතාව අද උතුරේ නාගදීපය වැනි සිද්ධස්ථාන වැද පුදා ගැනීමට යනවා. උතුරේ ජනතාවද දකුණේ ආගමික සිද්ධස්ථාන වලට ඇදී එනවා. එපමණක් නොව පසුගිය කාලයේ පැවැති සංචාරකයින්ගේ පැමිණීම කඩා වැටීමේ ප්‍රවණතාව අද වන විට මර්දනය වී විදේශීය සංචාරකයින්ද වෙනදාට වඩා පැමිණෙනවා.මේ ප්‍රදේශය සංචාරක කලාපයක් නිසා සංචාරක කර්මාන්තයේ විවිධ අංශවල නියැලුණ අයට ගැටලු පවතින බව අවබෝධ කර ගෙන සිටි හෙයින් ඒවා පිළිබඳව අභාවප්‍රාප්ත වූ අනුර බණ්ඩාරනායක මහතා සංචාරක ඇමැතිව සිටි කාලයේදී එම ගැටලු පෙන්වාදී පාර්ලිමේන්තු කාරකසභාවටද ඉදිරිපත් කළා.සංචාරක ව්‍යාපාරයේ ගැටලු වලට නිසි විසඳුම් ලබා ගැනීමේදී ඔවුනට නිසි පුහුණුවක් නොමැති වීම අපට ගැටලුවක් වූ බැවින් සංචාරක අධිකාරිය සමග කථා කර මේ පුහුණු වැඩ මුළුව සහ බලපත්‍ර ලබාදීම සංවිධාන කළා.කළුතර නාගරික මන්ත්‍රී වින්සන් ජෝෂප් මහතාවසර හයක පමණ කාලයක සිට මේ ප්‍රදේශයේ සංචාරක සේවා සපයන අයට මේ බලපත්‍රය ලබාදීමට කටයුතු කළත් යම් හේතුවක් නිසා එය මදක් අත පසු වුණා.කළුතර උතුර වස්කඩුව සහ වාද්දුව යන ප්‍රදේශ වල සංචාරක ව්‍යාපාරයේ නියැලී සිටින තරුණයන්ට මේ දැක්වූ සහයෝගය ගැන වර්තමාන සංචාරක ඇමැතිවරයාට ස්තුති කරනවා.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>02</day>
    </date>
    <link>http://www.dinamina.lk/2010/02/02/_art.asp?fn=r1002025</link>
    <topic>කෘතවේදී ජනතාව ජනපතිටයළි වරම් දුන්නේ රට නැගුමටයි</topic>
    <author>මල්වාන සමූහමහානාම විතානගේ දෙල්ගොඩ සමූහසුදත් පුබුදු කීර්ති</author>
    <content>පුරා දශක තුනක් තිස්සේ මේ රටේ පැවැති කුරිරු යුද්ධය අවසන් කොට ජනතාවට නිදහසේ හුස්ම ගන්නට හැකි මාතෘ භූ®මියක් නිර්මාණය කැර දුන්නේ වත්මන් ජනපතිතුමා යැයි ද ඒ නිසා ඒ උදාර ශ්‍රේෂ්ඨ මිනිසාට මේ මාතෘ භූමියට ආදරය කරන ජනතාව කෘත ගුණ සලකමින් රට පෙරට ගෙන යෑමට නැවත මේ රට භාර දී තිබෙන්නේ යැයි ද බියගම ශ්‍රී. ල. නි. පක්ෂ ප්‍රධාන සංවිධායක හා ගම්පහ දිස්ත්‍රික් පාර්ලිමේන්තු මන්ත්‍රී ඩුලිප් විජේසේකර මහතා පැවැසීය.ඒ මහතා එසේ පැවැසුවේ මෙවර ජනාධිපතිවරණයෙන් ජනපති මහින්ද රාජපක්ෂ මහතා සුවිශාල ජයග්‍රහණයක් ලබා දෙවැනි වරටත් ජනපති ධූරයට පත්වීමේ ප්‍රීතිය නිමිත්තෙන් බියගම ආසනයේ ශ්‍රී. ල. නි. පාක්ෂිකයන් විසින් ප්‍රදේශ ගණනාවකම කැවුම්, කිරිබත් , පිස ජනතාවට සංග්‍රහ කරමින් සිය සතුට ප්‍රකාශ කළ අවස්ථාවලට එක් වෙමිනි.වැඩිදුරටත් කතා කළ ඒ මහතා මෙසේ ද පැවැසීය. මෙතෙක් මේ රටේ බලයට පත් වූ විධායක ජනපතිවරුන් සිවු දෙනාටම මේ කුරිරු යුද්ධය අවසන් කිරීමට නොහැකි වුණා ඔවුන් විදේශ බලපෑම්වලට යටත් වී යුද්ධයට මුහුණ දීමට බිය වුණා. ඉතින් එවැනි අවස්ථාවක බලයට ආ වත්මන් ජනපතිතුමා එම විදේශ බලපෑම්වලට යට වුණේ නැහැ.එතුමා නිවැරැදි දේශපාලන නායකත්වය රණවිරුවන්ට ලබා දුන්නා. ඒ අනුව යුද්ධය අවසන් කිරීමට ජනාධිපතිතුමාට හැකි වුණා. මේ බව දන්නා ජනතාව එතුමාට කෘත ගුණ සැලකුවා එය අපි ඉතාමත්ම අගය කරනවා.මෙවර ජනාධිපතිවරණයේ දී ජනාධිපතිතුමා ජනතාවගෙන් ඉල්ලා සිටියේ යුද්ධයෙන් ආපස්සට ගිය රට පෙරට ගෙන ඒමට ජනවරමක් ලබා දෙන ලෙසයි එදා ජනාධිපතිතුමා කෙරෙහි ජනතාව තැබූ විශ්වාසය අදත් එලෙසම පවතින නිසා ජනතාව එම ජනවරම එතුමාට ලබා දුන්නා.ඒ අනුව රට තුළ දැනට ක්‍රියාත්මක කැර තිබෙන සංවර්ධන යෝජනා ක්‍රම සාර්ථකව නිම කොට ඒවායේ ප්‍රතිලාභ ජනතාවට ලබා දීමට ජනපතිතුමාට හැකි වෙනවා. එවිට ඉදිරියේ දී ජනතාවට දැනට මුහුණ පෑමට සිදුවී ඇති දුෂ්කරතා සියල්ලක්මද මඟ හැරී යනවා.විපක්ෂයෙන් ඉදිරිපත් කරන ලද පොදු අපේක්ෂකයා බලය ලබා ගැනීම සඳහා විවිධ බොරු පොරොන්දු දුන්නා. නමුත් බුද්ධිමත් ජනතාව ඒවා පිළිගත්තේ නැහැ. ඔහු යුද වීරයකු ලෙස පෙන්වීමටද විපක්ෂය උත්සාහ කළා. ඒ යුද්ධයේ නියම වීරයා ජනපතිතුමා වන බව ජනතාව දන්නවා. ඒකයි ජනතාව ඉහළම වැඩි ඡන්ද ප්‍රතිශතයකින් එතුමා නැවතත් ජනපතිධූරයට පත් කෙළේ ඒ සඳහා සහාය දුන් සැමට අපගේ ප්‍රණාමය පුද කරනවා.බස්නාහිර පළාත් සභා මන්ත්‍රී ගුණසිරි ජයනාත් මහතාජනාධිපතිතුමා බලයට පත් වී ගත වූ සිවු වසර තුළ රටට ලබා දුන් ජයග්‍රහණය ආපසු හරවන්නට විපක්ෂය මාන බැලුවා. එය හරි ගියේ නැහැ. විපක්ෂයට යළි රට භාර දෙන්නට ජනතාව සූදානම් නැති බව සනාථ වුණා.බියගම ප්‍රාදේශීය සභාවේ විපක්ෂ නායක නලින් සේනක දිසානායක මහතා ද සහභාගී විය.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>02</day>
    </date>
    <link>http://www.dinamina.lk/2010/02/02/_art.asp?fn=r1002026</link>
    <topic>කැබ් රථයේ ගැටී කැරකී ආ ත්‍රිරෝද රියමා පැදවූ බසයේ වැදී යළි කැබ් රියේ හැපුණා</topic>
    <author>වාද්දුව සමූහ</author>
    <content>මා බසය කළුතර දෙසට පදවා ගෙන එනවිට පාණදුර නල්දූරුවේ ඩයමන්ඩ් ගරාජයට නුදුරින් ගාලු පාරේ මට මුහුණලා කළුතර දෙසින් පැමිණි කැබ් රථයක් එයට ඉදිරියෙන් කොළඹ දෙසට ධාවන වූ ත්‍රිරෝද රථයක පසුපසින් හැපීම නිසා එම ත්‍රිරෝද රථය කැරකී පාර මැදට විසි වුණා. ඊට ආසන්නව මගේ බස් රථය ධාවන වූ නිසා ත්‍රිරෝද රථය මගේ බස් රථයේ හැපී නැවත වරක් කැබ් රථයේ හැපුණා.ජනපතිවරණය පැවැති 26 වැනිදා දහවල් පාණදුර නල්දූරුව ගාලුපාරේ සිදුවූ ත්‍රිරෝද කැබ්රථ සහ බස් රථ අනතුරින් මියගිය ත්‍රිරෝද රථ රියැදුරාගේ මරණ පරීක්ෂණයේදී අනතුරට සම්බන්ධ බස් රථයේ රියැදුරු වන අහුංගල්ල මරදානේ සීවනෙත්ති නිමල් ද සිල්වා (42) නමැති සාක්ෂි දෙමින් මෙසේ කීවේය.මේ අනතුරින් ත්‍රිරෝද රථයේ රියැදුරු වූ පාණදුර මොරවින්න කව්රාජ මාවතේ පදිංචිව සිටි මාදනගොඩගේ සුපුන් හිරන්ත ප්‍රනාන්දු (28) නමැති අය මියගිය අතර, ත්‍රිරෝද රථයේ ගමන් කළ ශිවන්ති රසිකා (26) සහ ෂෙරීන් රංජිකා (24) නමැති කාන්තාවන් දෙදෙනාත්, සෙනිල් හසංක නමැති අවුරුදු දෙකක් වයසැති කුඩා දරුවන් තුවාල ලබා රෝහල් ගත කැර ඇත.පාණදුර හදිසි මරණ පරීක්ෂක ඩී. ඩබ්ලිව්. අදිකාරම් මහතා පාණදුර මූලික රෝහලේදී මේ මරණ පරීක්ෂණය පැවැත්වීය. පානදුර පොලිස් රථවාහන අංශයේ කොස්තාපල් 45362 සමීර මහතාගේ මෙහෙයවීම මත සාක්ෂි දුන් බස් රියැදුරු මෙසේද කීවේය.සිද්ධිය වූ දා උදෑසන මා අලුත්ගම සිට කොළඹ දක්වා බසය ධාවන කොට උදේ 10.15ට පමණ ආපසු අලුත්ගම බලා යෑමට කොළඹින් ගමන් ආරම්භ කළා. මා ඉදිරියේ ආ කැබ්රථය ආවේ ඉතාමත් වේගයෙනුයි. මට තිරිංග දැමීමට වෙලාවක් තිබුණෙත් නෑ. කැබ් රථයේ ගැමුණු ත්‍රිරෝද රථය මගේ බස් රථයේ හැපී නැවත වරක් අර කැබ් රථයේ වැදුණා. එවිට මා බස්රථය පාරේ අයිනට කර නවතා ගත්තා.මා බස් රථයෙන් බැස එනවිට ත්‍රිරෝද රථයේ රියැදුරු පාර මැද වැටී ලේ ගොඩක හිටියා.පාණදුර මූලික රෝහලේ නියෝජ්‍ය අධිකරණ වෛද්‍ය නිලධාරී වෛද්‍ය ප්‍රශාන් විජේතුංග මහතා පශ්චාත් මරණ පරීක්‍ෂණය පැවැත්වීය. වෛද්‍යවරයා සටහන් කර තිබුණේ රිය අනතුරකට මුහුණ පෑම නිසා හිසට සිදුවී ඇති බරපතළ හානි මරණයට හේතු වී ඇති බවයි.ඉදිරිපත් වූ සාක්කි අනුව එය රිය අනතුරු මරණයක් ලෙස නිගමනය කළ මරණ පරීක්‍ෂකවරයා කැබ් රථයේ රියැදුරු අනතුරට මුළුමනින්ම වගකිව යුතු අතර බස් රියැදුරාද අනියම් ලෙස ඊට වගකිව යුතු බැවින් අත්අඩංගුවේ සිටින එම රියැදුරන් දෙදෙනා පාණදුර මහේස්ත්‍රාත්වරයා වෙත ඉදිරිපත් කරන ලෙස පාණදුර රථවාහන පොලිසියට නියෝග කෙළේය.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>02</day>
    </date>
    <link>http://www.dinamina.lk/2010/02/02/_art.asp?fn=r1002027</link>
    <topic>අතුරුදන් වූවන්ගේ දූ දරුවෝජනපති මහින්දට සුබ පතති</topic>
    <author>මහරගම විශේෂවේහැල්ලේ පියතිලක</author>
    <content>88 - 89 භීෂණ සමයේ ජනතා විමුක්ති පෙරමුණ හා එක්සත් ජාතික පක්ෂ ආණ්ඩුව ඝාතනය කළ දහස් සංඛ්‍යාත මවුපියන්ගේ දූ දරුවෝ සංවිධානයක් ලෙස මෙවර ජනාධිපතිවරණයේ දී ත්‍රස්තවාදයෙන් රට මුදාගෙන ජනතාවට සැකෙන් බියෙන් තොරව ජීවත් වීමේ අයිතිය තහවුරු කරදුන් ජනාධිපති මහින්ද රාජපක්ෂ මැතිතුමාගේ විජයග්‍රහණයට දායක වූහ.ත්‍රස්තවාදීන් , දේශද්‍රෝහීන් , අන්තවාදීන් , ජාතිවාදීන් අවස්ථාවාදීන් හා දෙස් විදෙස් කුමන්ත්‍රණකරුවන් පරාජය කැර අති විශිෂ්ට ජයග්‍රහණයක් කළ ජනාධිපති මහින්ද රාජපක්ෂ මැතිතුමාට 88 / 89 භීෂණ සමයේ ඝාතනයට ලක්වූ මවුපියන්ගේ දූ දරු සංවිධානය සුබ පතයි.අපේක්ෂිත ඊළඟ මහ මැතිවරණයේදී ද තම සංවිධානය දිස්ත්‍රික්ක මට්ටමින් සංවිධානය කර එක්සත් ජනතා නිදහස් සංධානයේ ජයග්‍රහණය සඳහා කැපවීමට සපථ කරන බව 88-89 භීෂණ සමයේ මවුපියන් අහිමි දූ දරු සංවිධානයේ මහරගම ශාඛාවේ සභාපති හා මවු සංවිධානයේ කැඳවුම්කරු චතුර ජයසේකර මහතා නිකුත් කර ඇති පුවත්පත් නිවේදනයක සඳහන් වේ.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>02</day>
    </date>
    <link>http://www.dinamina.lk/2010/02/02/_art.asp?fn=r1002028</link>
    <topic>'ගම නැඟුමෙන්' ගම්පහවිශාල සංවර්ධනයක් සිදුවෙලා</topic>
    <author>ගම්පහ සංචාරක</author>
    <content>ජනාධිපතිතුමා රට සංවර්ධනයට ක්‍රියාත්මක කළ අනෙකුත් සංවර්ධන වැඩකටයුතුවලට සමගාමීව ගම නැඟුම සංවර්ධන ව්‍යාපෘතියෙන් ගම්පහ දිසාවේ විශාල සංවර්ධනයක් සිදු වී ඇති බවත් , ඒ නිසාම මෙවර ජනාධිපතිවරණයේ දී කෘතවේදී ගම්පහ ජනතාවද ගම්පහින් අති විශිෂ්ට ජයග්‍රහණයක් ජනාධිපතිතුමන්ට ලබාදුන් බවත් ගම්පහ ප්‍රාදේශීය සභාවේ සභාපති රංජිත් ගුණවර්ධන මහතා පැවැසීය.ඒ මහතා එසේ පැවැසුවේ ජනාධිපතිවරයා ගේ විජයග්‍රහණයෙන් පසු ගම්පහ ප්‍රාදේශීය සභාවේ පැවැති මාධ්‍යහමුවේදී වැඩිදුරටත් අදහස් දැක් වූ ඒ මහතා ගම්පහ දිසාවේ ග්‍රාමීය මාර්ග රාශීයක් මේ වන විට නිසිපරිදි සකසා ජනතා අයිතියට පවරා දී ඇති බවත් , 2010 වසරටද මඟ නැඟුම සංවර්ධන ව්‍යාපෘති සඳහා විශේෂ උපදෙස් මාලාවක් මේ වන විට ලැබී ඇති බවයි.ග්‍රාමීය ජනතාව නඟා සිටුවීම , ග්‍රාමීය මාර්ග වැඩි දියුණු කිරීම , යටිතල පහසුකම් නංවාලීම මුළු දිවයින පුරා සාර්ථකව ක්‍රියාත්මක වූ බවද පෙන්වා දුන්නේ ය.ප්‍රාදේශීය සභා මන්ත්‍රී දයා ලක්ෂ්මන් රාජපක්ෂ , ජයන්ත මුදන්නායක , අංජන ශ්‍රීනාස් , චුල්ල බණ්ඩාර අතපත්තු , මානෙල් කරුණාවංශ , යන ප්‍රාදේශීය සභා මන්ත්‍රීවරුද තම ප්‍රදේශයන් හී මඟ නැඟුම ව්‍යාපෘති වලින් සිදු වූ මාර්ග සංවර්ධනය සම්බන්ධව ජනාධිපතිතුමන් වෙත සිය ප්‍රසාදය පළ කරන බවද පැවැසූහ.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>02</day>
    </date>
    <link>http://www.dinamina.lk/2010/02/02/_art.asp?fn=s1002021</link>
    <topic>ශ්‍රී ලංකාවට තවත් රිදී පදක්කම් 4ක් හා ලෝකඩ 1ක්</topic>
    <author/>
    <content>බංග්ලාදේශයේ ඩකා නුවර දැන් පැවැත්වෙන දකුණු ආසියානු ක්‍රීඩා උළෙලේ ඊයේ සිවුවැනි දිනය නිමාවෙද්දී ශ්‍රී ලංකාවට තවත් රිදී පදක්කම් 4ක් හා ලෝකඩ පදක්කමක් එක් විය. ඒ අනුව දැනට ශ්‍රී ලංකාව රන් 2ක් රිදී 6ක් හා ලෝකඩ පදක්කම් 2ක් දිනා තෙවැනි ස්ථානයේ පසුවේ.ශ්‍රී ලංකාවට එක් වූ රිදී පදක්කම් පිරිමි කාන්තා බැඩ්මින්ටන් , කාන්තා පාපැදි හා කි. ග්‍රෑ 85 බර ඉසිලීමේ තරග ඉසව්වලින් එක්විය. ඊයේ දිනාගත් ලෝකඩ පදක්කම වූයේ කි. ග්‍රෑ 94 බර පන්තියේ තරග ඉසව්වකිනි.මෙතෙක් නිමා වු තරගවලදී ඉන්දියාව පෙරමුණ ගෙන සිටී. පාකිස්තානය දෙවැනි ස්ථානයටත් සත්කාරක බංග්ලාදේශය සිවුවැනි ස්ථානයටත් පත්ව සිටිති.කාන්තා පිරිමි බැඩ්මින්ටන්රිදී පදක්කම් ශ්‍රී ලංකාවටඉන්දියාව සමඟ පැවැති අවසන් තරගයේදී ශ්‍රී‍්‍ර ලංකාව තරග වට 3 – 0 කින් පරාජය වී රිදී පදක්කම දිනා ගත්තේය. කොළඹ විශාඛා විදුහලේ අචිනි රත්නසිරි අවසන් වටයේදී ඉන්දීය ක්‍රීඩිකා තුල්ෂීට එරෙහිව ප්‍රබල සටනක් ලබා දුන්නාය. එම වටයේ ලකුණු තත්ත්වය වූයේ 21 - 13, 21 – 17 කි. රේනු චන්ද්‍රිකා හා තුව්ටී මුරුගෙන්ඩේ අතර දෙවැනි වටයේ ලකුණු තත්ත්වය 21 – 9, 21 – 13 කි.පසුගිය ඔලිම්පික් තරගාවලියේ දී ශ්‍රී ලංකාව නියෝජනය කළ තිළිණි ජයසිංහ දුර්වල ක්‍රීඩා විලාශයක් දැක්වූවාය. ආරම්භයේ සිටම පසුබෑමට ලක්වූ ඇය රිදී පදක්කමෙන් සෑහීමට පත්වන අයුරු දක්නට ලැබුණි. ෂහිලී ගොක්ගේලා සමඟ එම වටයේ ලකුණු තත්ත්වය 21 – 4, 21 – 11 කි.පිරිමි අවසන් තරගය තරගවට 3 – 0 ක් ලෙස ඉන්දියාව ජය ගත්තේය.නිලුක කරුණාරත්න හා චෙතන් අනන් අතර ප්‍රථම වටය 21 – 12, 21 – 18 ක් වූ අතර දිනුක කරුණාරත්න හා ගුරුසෙයුඩුට් අතර දෙවැනි වටය 21 – 8, 21 – 18 කි. නුවන් හෙට්ටිආරච්චි හා ආදිත්‍යා රවිප්‍රකාශ් අතර තරගය 21 – 10, 21 – 15ක් විය.බර ඉසිලීමෙන් ශ්‍රී ලංකාවටතවත් පදක්කම් 2ක්කි. ග්‍රෑ. 85ක බර පන්තියෙන් තරග කළ සමරසේකර ඊයේ රිදී පදක්කමක් දිනා ගත්තේය. කි. ග්‍රෑ. 94 බර පන්තියෙන් තරග කළ රන්සිළු ජයතිලක ලෝකඩ පදක්කමක් දිනා ගත්තේය.වොලිබෝල් පිල අවසන් පූර්ව තරගයටඇෆ්ගනිස්තානය තරග වට 3 – 0 කින් පැරද වූ ශ්‍රී ලංකා වොලිබෝල් ක්‍රීඩකයෝ අවසන් පූර්ව වටයට පිවිසියහ. ලකුණු තත්ත්වය වූයේ 25 – 14, 25 – 15 හා 25 – 19 කි.ශ්‍රී ලංකාව පාපන්දු අවසන් පූර්ව වටයටපාකිස්තානය ගෝල්, 1 – 0 කින් හා ඉන්දියාව සමඟ තරගය ගෝල් නොලබා ජය පරාජය වීමත් සමඟ ශ්‍රී ලංකා 23න් පහළ පාපන්දු පිල අවසන් පූර්ව වටයට සුදුසුකම් ලැබීය. මේ තරගාවලියට ඉන්දියාව 19න් පහළ කණ්ඩායමක් සහභාගී කරවීම විශේෂත්වයකි.ක්‍රිකට් ප්‍රථම ජයශ්‍රී ලංකාවටශ්‍රී ලංකාව හා නේපාලය අතර පැවැති පළමු ක්‍රිකට් තරගයෙන් ශ්‍රී ලංකාවට ලකුණු 64ක ජයක් හිමිවිය. මුලින් පන්දුවට පහරදුන් ශ්‍රී ලංකාව ඕවර් 20කදී කඩුලු 8කට ලකුණු 166ක් ලබාගත් අතර නේපාලය ඕවර් 20කදී කඩුලු 3කට ලකුණු 102 ක් ලැබීය.කි.මි.50 පාපැදි තරගයෙන් ශ්‍රී ලංකාවට රිදී පදක්කමකාන්තා කි.මී.50 පාපැදි තරගයෙන් ශ්‍රී ලංකාවට රිදී පදක්කමක් හිමිවිය. මේ තරගය මුලින් නිමාකළ බංග්ලාදේශ ක්‍රීඩිකාවෝ නීති විරෝධී ක්‍රියා හේතුවෙන් තරගයෙන් ඉවත් කළ අතර ඉන්දියාවට රන් පදක්කම හිමි විය.ඉන්දියාව පැය 1:52:42ක කාලයක්ද ශ්‍රී ලංකාව පැය. 1:28.34 ක කාලයක්ද ලෝකඩ පදක්කම දිනූ ඉන්දියාව පැය.1:28.35 ක කාලයක්ද ගත කළහ. බංග්ලාදේශ ක්‍රිඩිකාවක් තරගයට ඉදිරියෙන් ගමන්ගත් තරග කොමසාරිස්වරයාගේ යතුරු පැදියේ ගැටීම හේතුවෙන් රන් පදක්කම අහිමි විය.බාස්කට් බෝල්ඉන්දියාව සමග පැවැති බාස්කට් බෝල් තරගයෙන් ශ්‍රී ලංකාව ලකුණු 106 - 54 ක් ලෙස පරාජයට පත්විය.හෑන්ඩ් බෝල්ශ්‍රී ලංකා පිල සහභාගී වූ ප්‍රථම හැන්ඩි බෝල් තරගයෙන් ලකුණු 58-10ක් ලෙස ඉන්දියාවට පරාජය විය.කබඩිබංග්ලාදේශය සමග පැවැති පිරිමි හා කාන්තා කබඩි තරග දෙකෙන්ම ශ්‍රී ලංකාව පරාජය විය. පිරිමි තරගයේ ලකුණු තත්ත්වය 36 - 15 ක් වූ අතර කාන්තා තරගය ලකුණු 34 - 10 ක් විය.මීළඟ ද.ආසියා ක්‍රීඩා උළෙල ඉන්දියාවේමීළඟ 12 වැනි දකුණු ආසියානු ක්‍රීඩා උළෙල ඉන්දියාවේදී පැවැත්වීමට ඊයේ තීරණය විය. දකුණු ආසියානු ඔලිම්පික් කමිටු සාමාජිකයෝ බංග්ලාදේශයේ ඩකා නුවරදී රැස්වී මේ තීරණය ගත්හ.ක්‍රීඩා උළෙල 2012 දී පැවැත්විය යුතු වුවද ලන්ඩන් ඔලිම්පික් උළෙල එම වසරේදී පැවැත්වෙන හෙයින් 2014 ට පෙර දකුණු ආසියානු ක්‍රීඩා උළෙල පැවැත්වීමට ඉන්දීය ඔලිම්පික් කමිටුව එකඟතාව පළ කෙළේ ය.දකුණු ආසියානු ඔලිම්පික් කමිටුව නැවැත රැස්වී ක්‍රීඩා උළෙල පැවැත්වෙන කාල වකවානු ප්‍රකාශයට පත් කිරීමට නියමිතය.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>02</day>
    </date>
    <link>http://www.dinamina.lk/2010/02/02/_art.asp?fn=s1002022</link>
    <topic>මාතලේ දිසා පාසල් මාර්ග ධාවන පාපැදි තරග අනිද්දා</topic>
    <author>චන්ද්‍ර ශ්‍රී අසෝක බණ්ඩාර හිඳගොඩ - මාතලේ දිසා විශේෂ</author>
    <content>රෝහණ දිසානායක පදනම විසින් 62 වැනි ජාතික නිදහස් දිනය සමරමින් සංවිධානය කරන මාතලේ දිසා පාසල් බාලක බාලිකා මාර්ග ධාවන තරගය සහ විවෘත පාපැදි තරගය මෙම පෙබරවාරි මස 4 වැනිදා මාතලේ බර්නාඩ් අළුවිහාරේ ක්‍රීඩාංගණය කේන්ද්‍රකර ගනිමින් පැවැත්වේ.කි.මී. 10 දුරැති බාලක හා කි.මී. 7 ක් දුරැති බාලිකා මාර්ග ධාවන තරගය එදින පස්වරු 3 ට බර්නාඩ් අළුවිහාරේ ක්‍රීඩාංගණය අසලින් ආරම්භවීමට නියමිතය. විවෘත පිරිමි පාපැදි තරගය මීටර් 10,000ක් ලෙස බර්නාඩ් අළුවිහාරේ ක්‍රීඩාංගණ ධාවන පතයේදී පැවැත්වීමට නියමිතය.මේ තරග සඳහා ඉදිරිපත්වන සියලු ක්‍රීඩක ක්‍රීඩිකාවන් එදින පස්වරු 1.00ට පෙර බර්නාඩ් අළුවිහාරේ ක්‍රීඩාංගණයට වාර්තා කළ යුතුව ඇතැයි තරග සංවිධායක රංජිත් අළුවිහාරේ මහතා ‘දිනමිණ’ ට පැවැසීය.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>02</day>
    </date>
    <link>http://www.dinamina.lk/2010/02/02/_art.asp?fn=s1002023</link>
    <topic>සිවුකොන් මලල ක්‍රීඩා සූරතාව - මීගමුව මාරිස්ටෙල්ලා විදුහලට</topic>
    <author>ජී.ඒ.ජෝශප් ප්‍රනාන්දුමීගමු සමූහ වාර්තාකරු</author>
    <content>මීගමු මාරිස්ටෙල්ලා විදුහල් පිටියේ පසුගිය දා පැවති මීගමුව ‘මාරිස්ටෝනියස්’ ක්‍රීඩා සමාජය සංවිධානය කළ සිව්කොන් මලල ක්‍රීඩා තරඟාවලියේ ශූරතාව මීගමුව මාරිස්ටෙල්ලා විද්‍යාලයීය කණ්ඩායම විසින් දිනා ගන්නා ලදී.මෙම මලල ක්‍රීඩා තරඟාවලියට කොළඹ රාජකීය කොටහේන සාන්ත බෙනඩික්, මහනුවර ත්‍රිත්ව හා මීගමුව මාරිස්ටෙල්ලා යන විදුහල් සහභාග වූ අතර එම විදුහල්වලට අයත් ක්‍රීඩකයන් 300ක් පමණ තරඟවලට සහභාගි වූ බව වාර්තා වේ.තරඟාවලියේ අනු ශූරතාව මහනුවර ත්‍රිත්ව විදුහලටද, තෙවැනි ස්ථානය කොටහේන ශාන්ත බෙනඩික් විදුහලට ද හිමි වී ඇත.තරඟවලට සහභාගි වූ ක්‍රීඩකයන්ගේ වයස 11න් පහළ දක්ෂම ක්‍රීඩකයා රාජකීය විදුහලේ තමිෂ්ක කරුණාරත්න වූ අතර මාරිස්ටෙල්ලා විදුහලේ පැතුම් සසන්ත වයස 13න් පහළ දක්ෂම ක්‍රීඩකයා විය.මහනුවර ත්‍රිත්ව විදුහලේ ආර්.එච්.ජී.එම්.පී රත්නායක වයස 15න් පහළ දක්ෂම ක්‍රීඩකයා විය. වයස 17න් පහළ එම්.ඒ.එල්.කුමාර, කොටහේන සාන්ත බෙනඩික් විදුහල, වයස 19න් පහළ ඉසාන් සංජය මීගමුව මාරිස්ටෙල්ලා විදුහල හා හෂාන් චාමර සාන්ත බෙනඩික් විදුහල, බී.එල්.ජේ.පෙරේරා මහනුවර ත්‍රිත්ව විදුහල තුලින් වයස් කාණ්ඩ අනුව දක්ෂම ක්‍රීඩකයන්ට හිමි ස්ථාන හිමිකර ගත්හ.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>02</day>
    </date>
    <link>http://www.dinamina.lk/2010/02/02/_art.asp?fn=s1002024</link>
    <topic>මාතලේ දිසා පාසල් මාර්ග ධාවන පාපැදි තරග පෙබරවාරි 4දා</topic>
    <author>චන්ද්‍ර ශ්‍රී අසෝක බණ්ඩාර හිඳගොඩ - මාතලේ දිසා විශේෂ</author>
    <content>රෝහණ දිසානායක පදනම විසින් 62 වැනි ජාතික නිදහස් දිනය සමරමින් සංවිධානය කරන මාතලේ දිසා පාසල් බාලක බාලිකා මාර්ග ධාවන තරගය සහ විවෘත පාපැදි තරගය මෙම පෙබරවාරි මස 4 වැනිදා මාතලේ බර්නාඩ් අළුවිහාරේ ක්‍රීඩාංගණය කේන්ද්‍රකර ගනිමින් පැවැත්වේ.කි.මී. 10 දුරැති බාලක හා කි.මී. 7 ක් දුරැති බාලිකා මාර්ග ධාවන තරගය එදින පස්වරු 3 ට බර්නාඩ් අළුවිහාරේ ක්‍රීඩාංගණය අසලින් ආරම්භවීමට නියමිතය. විවෘත පිරිමි පාපැදි තරගය මීටර් 10,000ක් ලෙස බර්නාඩ් අළුවිහාරේ ක්‍රීඩාංගණ ධාවන පතයේදී පැවැත්වීමට නියමිතය.මේ තරග සඳහා ඉදිරිපත්වන සියලු ක්‍රීඩක ක්‍රීඩිකාවන් එදින පස්වරු 1.00ට පෙර බර්නාඩ් අළුවිහාරේ ක්‍රීඩාංගණයට වාර්තා කළ යුතුව ඇතැයි තරග සංවිධායක රංජිත් අළුවිහාරේ මහතා ‘දිනමිණ’ ට පැවැසීය.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>02</day>
    </date>
    <link>http://www.dinamina.lk/2010/02/02/_art.asp?fn=s1002025</link>
    <topic>සහකාර තාක්ෂණ නිලධාරි පරීක්ෂණයේ වැඩිම ලකුණු ගෝවිනාත්ට</topic>
    <author/>
    <content>ශ්‍රී ලංකා මලල ක්‍රීඩා සංගමය විසින් පවත්වන ලද සහකාර තාක්ෂණ නිලධාරි (4 ශ්‍රේණිය) පරීක්ෂණයේ දී වැඩිම ලකුණු ප්‍රමාණයක් ලබාගැනීමට යාපනය දිස්ත්‍රික්කයේ සිවරාජා ගෝවිනාත් සමත් ව තිබේ. ලකුණු 88ක් හිමිකර ගත් ගෝවිනාත් හට මේ පරීක්ෂණයේ වැඩිම ලකුණු ලබා ගන්නා අපේක්ෂකයාට පිරිනැමෙන මේජර් ජනරාල් පාලිත ප්‍රනාන්දු අභියෝග කුසලානය මේ වසරේ දී හිමි වෙයි.කොළඹ දිස්ත්‍රික්කයේ ඉන්දික ගමගේ, කේ. එන්. සඳමල් කුමාරි සහ පී. ජී. චාමර දිල්රුක්ෂ මේ පරීක්ෂණයේ දී ලකුණු 83 බැගින් ලබාගෙන සිටිති. දිවයිනේ මධ්‍යස්ථාන 7කදී පවත්වන ලද මේ පරීක්ෂණයට අපේක්ෂකයන් 800ක් පමණ පෙනී සිටියත් ඔවුන් අතුරින් සමත් වූයේ 67 දෙනෙකු පමණකි.ඉදිරියේ දී පවත්වනු ලබන මෙවැනි පරීක්ෂණවල දී සංගමයට අනුබද්ධ සියලුම දිස්ත්‍රික් සංගම් වැඩමුළු හා සම්මන්ත්‍රණ පවත්වා තම දිස්ත්‍රික්කයේ විභාග අපේක්ෂකයින්ගේ දැනුම නංවාලීම සඳහා යම් වැඩපිළිවෙළක් සකස් කළ යුතු බවට ද මලල ක්‍රීඩා සංගමය අවධාරණය කරයි.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>02</day>
    </date>
    <link>http://www.dinamina.lk/2010/02/02/_art.asp?fn=s1002026</link>
    <topic>ඕස්ට්‍රේලියානු විවෘත ටෙනිස් සූරතාව ෆෙඩරර්ට</topic>
    <author>මෙල්බර්න් (ඒ. එෆ්. පී.)</author>
    <content>සුපිරි ටෙනිස් ක්‍රීඩක රොජර් ෆෙඩරර් සිවුවැනි වරටත් ඕස්ටේ‍්‍රලියානු විවෘත ටෙනිස් සූරතාව දිනාගනිමින් සිය 16 වැනි ග්‍රෑන්ඩ්ස්ලෑම් වාර්තාව තැබූ අතර 268 වැනි සතියටත් ලොව අංක 1 ටෙනිස් ක්‍රීඩකයා ලෙස ඉදිරියෙන් සිටියි.මෙවර ඕස්ට්‍රේලියානු විවෘත ටෙනිස් තරගාවලියේ අවසන් මහා තරගයේදී බ්‍රිතාන්‍යයේ ඇන්ඩි මරේ 6 - 3ක්, 6 - 4ක් සහ 7 - 6 ක් ලෙස පරාජය කිරීමට ස්විට්සර්ලන්තයේ ෆෙඩරර් සමත්විය.28 හැවිරිදි ෆෙඩරර් පසුගිය වසරේ විම්බල්ඩන් සහ ප්‍රංශ විවෘත ටෙනිස් සූරතා ජය ගැනීමට ද සමත් විය.ග්‍රෑන්ඩ් ස්ලැම් තරගාවලියක අවසන් තරගයෙන් ෆෙඩරර් විසින් ඇන්ඩි මරේ පරාජය කරනු ලැබුවේ දෙවැනි වතාවටය. මීට පෙර 2008 වසරේ අමෙරිකානු විවෘත ටෙනිස් තරගාවලියේ අවසන් මහා තරගයේදී ද මරේ පරාජය කිරීමට ෆෙඩරර් සමත්විය.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>02</day>
    </date>
    <link>http://www.dinamina.lk/2010/02/02/_art.asp?fn=s1002027</link>
    <topic>පන්දුව පළුදු කිරීම නිසා අෆ්රිඩිට තරග තහනමක්</topic>
    <author>කරච්චි(ඒ.එෆ්.පී.)</author>
    <content>පාකිස්තානයේ ප්‍රවීණ තුන් ඉරියව් ක්‍රීඩක ෂහීඩ් අෆ්රිඩි ඕස්ට්‍රේලියාව සමඟ පැවැති අවසන් එක්දින තරගය අතරතුරදී පන්දුව පළුදු කිරීමේ වරදට හසුවී ඕවර විස්සයි - 20 තරග 2ක තහනමක් අත්වීමෙන් පසුව සමාව ඉල්ලා සිටියේ ය.29 හැවිරිදි මේ පාකිස්තානු ක්‍රිකට් තරුව නායක මොහොම්මඩ් යූසූෆ් විවේක ගැනීම නිසා ඕස්ට්‍රේලියාව සමඟ පැවැති අවසන් එක්දින තරගයේදී පාකිස්තානු පිලේ නායකත්වය දැරුවේ ය. තරගය අතරතුරදී ඔහු දෙවතාවකදීම පන්දුව සපමින් පළුදු කිරීම රූපවාහිනි කැමරා මගින් නැරැඹූ රූපවාහිනී විනිසුරු මේ බව පිටි විනිසුරුවන්ට දැන්වීමෙන් පසුව ඔවුහු තරග තීරක රංජන් මඩුගල්ලේ වෙත මේ බව පැමිණිළි කළහ.මේ පැමිණිල්ල සම්බන්ධව පාකිස්තානු පිලේ කළමනාකරු අබ්දුර් රකීබ් සහ ෂහීඩ් අෆ්රිඩිගෙන් කරුණු විමසීමෙන් අනතුරු අෆ්රිඩිට පන්දු වාර විස්සයි - 20 තරග 2ක තහනමක් පැනවීමට තරග තීරකවරයා කටයුතු කළේ ය.‘මම එය නොකළ යුතුව තිබුණා. මේ පිළිබඳව මම දැඩි ලෙස ලැජ්ජා වෙනවා. මම මුලු ලෝකයේම සිටින ක්‍රීඩා ලෝලීන්ගෙන් මේ සම්බන්ධව සමාව අයැද සිටිනවා. මේ වරද යළි සිදුවන්නේ නැහැ. අෆ්රිඩි පැවසුවේ ය.ඕස්ට්‍රේලියා - පාකිස්තාන අවසන් එක්දින තරගය කඩුලු 2කින් ජයගත් ඕස්ට්‍රේලියානුවන් එක්දින තරගමාලාව 5 -0 ක් ලෙස ජයග්‍රහණය කළේ ය.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>02</day>
    </date>
    <link>http://www.dinamina.lk/2010/02/02/_art.asp?fn=s1002028</link>
    <topic>ශ්‍රී ලංකා ‘ඒ’ පිලටකඩුලු 9ක ජයක්</topic>
    <author/>
    <content>ශ්‍රී ලංකා ‘ඒ ‘ කණ්ඩායමේ මිලින්ද සිරිවර්ධන පන්දු 40කදී හතරේ පහර 8ක් සමග නොදැවී ලකුණු 54ක් රැස් කරමින් කැනඩාවට එරෙහිව පැවැති පන්දුවාර විස්සයි -20 තරගයෙන් කඩුලු 9ක ජයක් සිය කණ්ඩායමට ලබා දීමට සමත් වූවේ ය.කොළඹ සරවනමුත්තු පිටියේදී පැවැති මේ තරගයේ පළමුව පන්දුවට පහර දුන් කැනඩාවට ඕවර 20 අවසානයේ කඩුලු 6කට රැස් කිරීමට හැකි වුයේ ලකුණු 93ක් පමණි.කැනඩාව වෙනුවෙන් ආශිස් බගායි ලකුණු 25ක් රැස් කළ අතර අබ්දුල් සමද් ලකුණු 24ක් රැස් කළේ ය. පන්දු යැවීමේදී එස්.ප්‍රසන්න ලකුණු 13කට කඩුලු 3ක් බිඳ දැමුවේ ය.පිළිතුරු ඉනිම ක්‍රීඩා කළ ශ්‍රී ලංකා ‘ඒ’ පිල පන්දු ඕවර 13ක් අවසානයේ එක් කඩුල්ලක් පමණක් දැවී ජයග්‍රාහී ඉලක්කය සපුරා ගත්තේ ය. මිලින්ද සිරිවර්ධන නොදැවී ලකුණු 54ක් ද කෞශල් සිල්වා නොදැවී ලකුණු 35ක් ද රැස් කළහ.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>02</day>
    </date>
    <link>http://www.dinamina.lk/2010/02/02/_art.asp?fn=f1002021</link>
    <topic>කවුරු මොනවා කිව්වත් ජනතාවට ජනාධිපතිතුමා විශ්වාසයි</topic>
    <author>සාකච්ඡා කළේ චන්දන ජයවීර</author>
    <content>* ජනාධිපති මැතිවරණයේ ප්‍රතිඵලය ඔබ වහන්සේ අර්ථ දක්වනේ කුමන ආකාරයෙන් ද ?මේ ප්‍රතිඵලය මුළුමනින්ම ගැමි ජනතාව මහින්ද රාජපක්ෂ මහතා කෙරෙහි ලොකු විශ්වාසයක් සහිතව ලබාදීපු පරිත්‍යාගශිලී ඡන්දයක්. විශාල අසත්‍ය ප්‍රචාර රාශියක් මධ්‍යයේ ගැමි ජනතාව ඒ කිසිවකින් නොසැලී රට බේරාගත් නායකයා වෙනුවෙන් කෘතගුණ සලකා තිබෙනවා.එමඟින් ඔවුන් මුළු ලෝකයටම පණිවුඩයක් දී තිබෙනවා. මෙරට ජනතාව කෘතවේදී ආදර්ශමත් ජාතියක් බවට. මේ මැතිවරණය තුළ දී ඇතැම් විද්‍යුත් මාධ්‍ය හරහා විපක්ෂය අසත්‍ය ප්‍රචාර රාශියක් ගෙන ගියා. ඔවුන් ජනතාව මානසික ආක්‍රමණයකට හසු කර ගන්න උත්සාහ කළා. ජනතාව ඒවා අසා සිටියා පමණයි. ඔවුන් තමන්ගේ අදහස් එමඟින් වෙනස් කරගන්නේ නැහැ අපිට සිටින්නේ දේශපේ‍්‍රමයෙත් මානසිකව සන්නද්ධ වි සිටින ජාතියක්.විජාතික දේශද්‍රෝහී පිළ හා දේශපේ‍්‍රමී බල කඳවුර අතර තිබුණු තරගයේ දී දේශපේ‍්‍රමී රජය රැක ගන්න ජනතාව 26 වැනිදා මහා බල කඳවුරක් ගැහුවා. මම හිතන්නේ නැහැ විජාතික බලවේගවලට ඒ කඳවුර කඩා දමන්න කවදාවත් පුළුවන් වෙයි කියලා.* මෙවර ජනාධිපතිවරණය ප්‍රධාන වශයෙන්ම මතවාද දෙකක් නියෝජනය කරන කඳවුරු දෙකක සටනක් ලෙස දිස් වූවා නොවේ ද ?ඔව් දේශපේ‍්‍රමී බලවේගවල නියෝජනය හැටියට මහින්ද රාජපක්ෂ මහතා එක පැත්තකින් අනෙක් පැත්තෙන් බටහිර බෙදුම්වාදී බලවේගවල නියෝජිතයා හැටියට සරත් ෆොන්සේකා මහතාත් තරග කළා. මේ මැතිවරණය මේ රටේ දේශපේ‍්‍රමී ජනතාව බෙදුම්වාදී බලවේග සමඟ සිය දේශයේ නිදහස සඳහා ගෙන ගිය සටනක්.බෙදුම්වාදී පිළට ප්‍රධාන ධාරාවක් හා අතුරු ධාරාවක් තිබෙනවා. ෆොන්සේකා මහතා සමඟ සිටි එජාපය , ජේවිපීය හා දෙමළ ජාතික සන්ධානය බෙදුම්වාදයේ ප්‍රධාන ධාරාව. ඒකට එකතු නොවුණ ඒ වුණාට බෙදුම්වාදය පිළිගත් වික්‍රමබාහු කරුණාරත්න , සිරිතුංග ජයසූරිය , විජේ ඩයස් වැනි අය එහි අතුරු ධාරාව නියෝජනය කරනවා.* දෙමළ ජාතික සන්ධානය හා විපක්ෂයේ පොදු අපේක්ෂකයා අතර ගිවිසුමක් තිබුණා ද ?ඔව් එවැනි ගිවිසුමක් තිබුණු බවට මැතිවරණ ප්‍රතිඵලවලින් කදිමට පැහැදිළි වෙනවා. යාපනය , මඩකලපුව වැනි දෙමළ ජාතික සන්ධානයේ බලපෑමට හසු වෙලා තිබෙන ප්‍රදේශවල ඡන්ද මහින්ද රාජපක්ෂ මහතාට හිමි වුණේ්නැහැ.එල්. ටී. ටී. ඊ තමයි බෙදුම්වාදී බලවේගවල හමුදා සේනාංකය. එහි දේශපාලන සේනාංකය තමයි දෙමළ ජාතික සන්ධානය. මෙවර මැතිවරණයේ කිසිදවස එකතු විය නොහැකි බලවේග එකතු වුණා. මනෝ ගනේෂන්ලා , දෙමළ ජාතික සන්ධානය , රවුෆ් හකීම් ලා , රනිල් වික්‍රමසිංහලා , ජේ. වී. පී ය කව්ද මේ ගොල්ලන්ව එකට එකතු කළේ. දැන්පේනව නේද මේ ගොල්ලේ නියෝජනය කරන්නේ කාගේ බලාපොරොත්තු ද කියලා.* දැන් තිස් අවුරුද්දක් තිස්සේ පටන් පැවැති යුද්ධය අවසන්වී තිබෙනවා. එම අලුත් තත්ත්වය තුළ තවදුරටත් දේශපේ‍්‍රමී බලවේගවලට වැඩ කොටසක් තිබේ ද ?ත්‍රස්තවාදය විනාශ කළාට බෙදුම්වාදී මතවාදය විනාශ වුණේ නැහැ. බෙදුම්වාදී මතවාදය වෙනුවෙන් ගැසූ කඳවුරු වසා දැමුවෙත් නැහැ. ඔවුන්ගේ කඳවුර පැත්තෙන් නිහඬ වීමක් පමණයි සිදුවුණේ. ත්‍රස්තවාදය විනාශ කිරීම නිසා වඩාත්ම ලැජ්ජාවට හා අපහසුතාවට පත් වුණේ බටහිර බලවේග. මොකද ඔවුන් කිසිසේත්ම මේ යුද්ධය ජයග්‍රහණය කළ හැකි වේ යැයි විශ්වාස කළේ නැහැ.බටහිර බලවේග මතවාදීමය වශයෙන් සහ මූල්‍යමය ආධාර සැපයීමෙන් බෙදුම්වාදී කඳවුරක් මේ රට තුළ ගොඩනැගුවා. ඔවුන් බෙදුම්වාදයට පක්ෂ මාධ්‍යවේදීන්ගේ , කලාකරුවන්ගේ , භික්ෂුන්ගේ කඳවුරක් ගොඩනැගුවා.මේ කඳවුරේ උදවිය යුද්ධය අවශ්‍යය නැහැයි කිව්වා. මේ යුද්ධයෙන් කවදාවත් ජය ගන්න බැහැයි කිව්වා , දේශපේ‍්‍රමී කොටස් විවේචනය කළා. ත්‍රස්තවදයට උඩගෙඩි දුන්නා. ඔවුන් ජාතික ඉලක්ක වලින් අපව ඈත් කර තබා ගැනීම සඳහා නැති ප්‍රශ්න ඇති කළා.දෙමළ ජනතාව අපේ සහෝදර ජන කොටසක්. ඔවුන්ගේ සංස්කෘතිය හා අපේ සංස්කෘතිය අතිශයින්ම සමීපයි. මේ ජාතීන් දෙක විරසක කළේ විදේශ බලවේග. ලංකාවේ බෙදුම්වාදය සොල්බරි කොමිෂම ලංකාවට ආපු කාලේ ඉඳලා ක්‍රම ක්‍රමයෙන් උත්සන්න කරවූ දෙයක්.ඔවුන් පනහට පනහ අයිතිවාසිකම් ඉල්ලපු එක ප්‍රතික්ෂේප කළේ සොල්බරි කොමිෂම. නමුත් පසු කාලීනව ඒක සිංහලයින් කරපු දෙයක් විදියට රට තුළ ඇතැම් මාක්ස්වාදී කණ්ඩායම් සහ දෙමළ කණ්ඩායම් හැඳීන් වූවා.’ජාතිවාදය’ කියන වචනය බලන්න. ඒක අපේ ව්‍යවහාරයේ තිබුණ වචනයක් නොවෙයි. ඒක බෙදුම්වාදීන් විසින් අපේ ව්‍යවහාරයට එකතු කළ වචනයක්. සිංහල මනුස්සයෙක් තවත් සිංහල කියන එකේවත් දෙමළ මනුස්සයෙක් තමන් දෙමළ කියන එකේවත් වැරැද්දක් නැහැ.අපි විරුද්ධ විය යුතු වන්නේ ජාති භේද වාදයටයි. ජාතිවාදය සහ ජාතිභේදවාදය කියන්නේ දෙකක්. ජාතිවාදය කියලා ඔවුන් පහර ගැහුවේ මේ රටේ දේශපේ‍්‍රමී කොටස්වලට. ජාතිවාදී මිනිස්සු රට ,, ජාතිය ගැන කතා කරන්න මැළි වුණා.* සාමාන්‍යයෙන් ලෝක දේශපාලන අත්දැකීම් අනුව බැලූ විටද රාජ්‍ය නායකයෙකුට තම දෙවෙනි ධූර කාලයේ දී මුල්වර ලබාගත් ඡන්ද ප්‍රතිශතය ඉක්මවා යන ජනවරමක් ලබාගත හැකි වී නැහැ. ඒ අනුව බලනවිට මහින්ද රාජපක්ෂ මහතාගේ සුවිශේෂ ජයග්‍රහණයට හේතු වූ කාරණය කුමක් ද ?දේශපාලනඥයන් දිහා නිරන්තරයෙන්ම ජනතාව බලන්නේ සැකයෙන්. එයට හේතුව ඔවුන් ජනතාවගේ විශ්වාසය බිඳගෙන තිබීමයි. මහින්ද රාජපක්ෂ මහතා ජනතාවට බොරු කියලා නැහැ. ඔහු කියපු දේ කරන නායකයෙක්.එතුමන් රටේ ජනතාවට ත්‍රස්තවාදය අවසන් කරලා දෙනවයි කියලා පොරොන්දුවක් දුන්නා. ඒක කළා.ඔහු කිසිම ජාතික සම්පතක් විකුණන්නේ නැහැයි කිව්වා. කිව්ව වගේම විකුණුවේ නැහැ. ඔහු කිසිම දේශපාලන කොටසකගෙන් පළිගත්තේ නැහැ. ඒ නිසා ජනතාවට ඔහුව අවිශ්වාස කරන්න කිසිම හේතුවක් නැහැ. මුලින් ලැබුණු ජන වරම අඩු නොවුණේ ඒකයි.ඒ වගේම ඔහුට මේ රටේ නායකත්වයට පත්වීමට අවශ්‍ය සියලුම සුදුසුකම් තිබෙනවා. ඔහු අපේ සංස්කෘතිය , ගහ කොළ , ඇළ දොළ , සතා සිව්පාවා හඳුනන නායකයෙක්. අනෙක් අතට ඔහුට අවුරුදු හතළිහක් දේශපාලනය කළා. භික්ෂුන් වහන්සේලා දැඩිව ඇසුරු කළ දේශය පුරා විහි දී ගිය අක්මුල් සහිත නායකයෙක්. මේ අනුව ඔහුට මුල් වතාවට වැඩිය විශාල ජනවරමක් දෙවැනි වතාවේ දී ලැබුණ එක ගැන පුදුම වෙන්න හේතුවක් නැහැ.* විපක්ෂයේ ජනාධිපතිධුර අපේක්ෂකයා සාධාරණ මැතිවරණයක් නොපැවැත්වුණු බවට ප්‍රකාශයක් කර තිබුණා. එමඟින් මැතිවරණ ප්‍රතිඵලයට අභියෝගයක් එල්ල වනවා නොවේද ?මැතිවරණයට ඉදිරිපත් වෙන හැමෝම උත්සාහ කරන්නේ ජයග්‍රහණය කරන්නයි. සුළු පක්ෂ වල අපේක්ෂකයන් පවා තමන් ජයගන්නා බව කියනවා. ස්වාධීන අපේක්ෂකයෝ වුණත් උත්සාහ කරන්නේ අඩුම ගානේ තුන්වෙනියවත් වෙන්නයි.මේ රටේ කවදාවත් පැරදිච්ච අපේක්ෂකයෙක් ඡන්දයක් හොඳින් කෙරුණයි කියලා නැහැ. මම හිතන්නේ මෙතැනදී පැහැදිලි ප්‍රකාශයක් කළේ විපක්ෂ නායක රනිල් වික්‍රමසිංහ මහතා පමණයි. ඔහු එතනදී ප්‍රජාතන්ත්‍රවාදය පිළිගත් පක්ෂයක නායකයෙක් හැටියට මැතිවරණය ආරම්භයේදීම සාධාරණ මැතිවරණයක් පැවැත්වූ බව ප්‍රකාශ කර සිටියා.* පසුගිය ජනාධිපතිවරණයේදී මහින්ද රාජපක්ෂ මහතා සමග තරග කර රනිල් වික්‍රමසිංහ මහතා ලබාගත් ඡන්ද ප්‍රමාණය හෝ ප්‍රතිශතය හෝ් ලබාගැනීමට පක්ෂ කිහිපයක් සමඟ සන්ධාන ගත වී තරග කළ සරත් ෆොන්සේකා මහතා අසමත් වී තිබීම කෙරෙහි බලපෑ හේතුව කුමක්ද ?මම පුද්ගලිකවම දන්නවා එක්සත් ජාතික පක්ෂයේ සමහර කොටස් මේ ඉදිරිපත් කිරීමට විරුද්ධ බව. ඒ වගේම එක්සත් ජාතික පක්ෂයේ ලාංඡනය, වර්ණය වෙනස් කළාට තවත් පිරිසක් විරුද්ධයි.ඒ හැම දේම පැත්තකින් තිබ්බත් මේ මැතිවරණය වෙන කොට එ. ජා. ප. ය මුළුමනින්ම කඩා වැටුණු පක්ෂයක්. යන්තම් ගැටගහගෙන යන පක්ෂයක්. පදනමක් ඇති පක්ෂයක් නෙමෙයි.ඒ නිසා අඩු ගානේ ඒකේ නායකයාට තමන්ගේ පක්ෂය ඇතුලේ හිටපු පිරිසවත් රැක ගන්න බැරිව රටේ ජනතාව රැක ගන්නේ කොහොමද ?රජය සිය ආරක්ෂාවට යොදවා තිබෙන සෙබළුන් සංඛ්‍යාව අඩු කිරීමෙන් ජීවිතාරක්ෂාවට තර්ජනයක් එල්ල කොට ඇති නිසා ඊට මැදිහත් වන ලෙස විපක්ෂයේ අපේක්ෂකයා මැතිවරණ කොමසාරිස්වරයාගෙන් ඉල්ලා තිබුණා. එම ඉල්ලීමට පිළිගත හැකි පදනමක් තිබෙනවාද ?ඔහුගේ එම ඉල්ලීම හරියට මිනිහෙක් පික්පොකට් ගහලා අහුවුණාම මාව ආරක්ෂා කර ගන්න කියලා ජනතාවගෙන් ඉල්ලා සිටිනවා වගේ වැඩක්. දේශපාලනය කරන්න ගියහම ඒවයින් ලැබෙන ප්‍රතිඵල විඳ දරා ගන්න දැනගන්න ඕන. අපි දේශපාලන අරගල වල යෙදෙන අය හැටියට අපේ ආරක්ෂාව අපි සලස්වා ගන්නවා. අපි ඒක ජනතාවගෙන් ඉල්ලන්න යන්නෙ නැහැ.ඔය විදිහට දේශපාලනය කරන්න බැහැ. මේ වතාවේ ජනාධිපතිවරණයට අපේක්ෂකයන් විසි ගණනක් ඉදිරිපත් වුණා. ඒ හැමෝටම ආරක්ෂාව සලස්වන්න ගියොත් ඒකට වෙනම ආණ්ඩුවක් ඕන වෙයි.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>02</day>
    </date>
    <link>http://www.dinamina.lk/2010/02/02/_art.asp?fn=f1002022</link>
    <topic>ප්‍රතිපත්තියක් නැති වූ විපක්ෂයට ජනතාවගෙන් මතක හිටින පාඩමක්</topic>
    <author>ජනතා මිත්‍ර</author>
    <content>මහින්ද රාජපක්ෂ ජනාධිපතිවරයාගේ අති විශිෂ්්ට ජයග්‍රහණය පිළිබඳ විද්‍යුත් හා මුද්‍රිත මාධ්‍යවලින් තවමත් බොහෝ වාර්තා පළවන්නේ ය. මහින්ද රාජපක්ෂ මහතාගේ ජයග්‍රහණය මැතිවරණ දිනට පෙර සිටම මේ රටේ අති බහුතරයක් මහ ජනතාව දැනගෙන සිටි බව රහසක් නොවේ.නමුත් මහින්ද රාජපක්ෂ මහතා පරාජය වන බවට යම් යම් අනාවැකි පළ කළ ඇතැම් මාධ්‍ය හා ඇතැම් මාධ්‍යවේදීන් ද මහින්ද රාජපක්ෂ ජනාධිපතිවරයාගේ ගුණ ගායනා කිරීමට එක සැරේටම පටන් ගෙන තිබේ.එම නිසා රාජපක්ෂ මහතා වෙනුවෙන් හඬ නැඟු සැබෑ බලවේග හඳුනාගැනීම ඉතා කාලෝචිතය. සරත් ෆොන්සේකා මහතා වෙනුවෙන් පෙනී සිටි ඇතැම් මාධ්‍ය හා ඇතැම් මාධ්‍යවේදීන් මහින්ද රාජපක්ෂ මහතාගේ ජයග්‍රහණය වාර්තා කරනුයේ කපන්න බැරි අත සිප ගන්නා පරිද්දෙනි.එම නිසා මහින්ද රාජපක්ෂ මහතාගේ සැබෑ ජයග්‍රහණයේ තතු තවදුරටත් විශ්ලේෂණාත්මකව ගෙන ඒම හා එය වත්මන් දේශපාලන තත්ත්වයට හා රටේ ඉදිරි අනාගතයට කරන බලපෑම පිළිබඳව සොයා බැලීම මෙවර ‘කතිරය’ අරමුණයි.හිරු උදාවත් සමඟජනවාරි 26වෙනි දින ජනාධිපතිවරණය පැවැත්වෙන බව ප්‍රකාශයට පත්කළ දිනයේ දීම එක්සත් ජාතික පක්ෂයත් ජනතා විමුක්ති පෙරමුණත් කියා සිටියේ ජනවාරි 27වෙනි දිනට හිරු උදාවත්ම මහින්ද රාජපක්ෂ මහතාට පරාජය අත්වන බවයි.ඉන් අනතුරුව පවත්වන මහ මැතිවරණයෙන් එක්සත් ජනතා නිදහස් සන්ධාන ආණ්ඩුව පරාජයට පත්වන බවත් තමන්ගේ ආණ්ඩුවක් එම මහ මැතිවරණයේ දී බිහි වනු බවට එක්සත් ජාතික පක්ෂයේත් ජනතා විමුක්ති පෙරමුණේත් නායකයෝ සිහින මවන්නට වූහ.ඔවුන් සිහින මැව්වේ කෙසේ හෝ සන්ධාන ආණ්ඩුව පෙරළා දැමීමට මිස වෙනත් ප්‍රතිපත්තිමය තීරණයක් අනුව නොවේ. එම නිසා කිසිඳු ප්‍රතිපත්තියක් නොමැති විපක්ෂයට මහජනතාව මතක හිටින පාඩමක් උගන්වා ඇත. දැනටත් විරුද්ධ පක්ෂය දේශපාලන යථාර්ථය තේරුම් නොගන්නවා නම් අනිවාර්යෙන්ම ඉදිරියේ දී ඔවුන්ගේ ඡන්ද පදනම තව තවත් අඩු වනු නොඅනුමානය.මේ රටේ බොහෝ ප්‍රශ්නවලට විසැඳුම් ඉදිරිපත් කිරීමට හිටපු රාජ්‍ය නායක නායිකාවන් හා දේශපාලනඥයන් ක්‍රියා නොකළේ ඔවුන්ට ඒ සඳහා කදිම පිළිතුරක් තිබුණු නිසාය. ඒ අන් කවරක්වත් නොව යුද්ධයයි. වසර 30කට අධික කාලයක් මෙය හිඟන්නාගේ තුවාලය කරගත් දේශපාලනඥයන් මහජනතාවගේ ගැටලු ගැන කතා නොකර රිසිසේ රට පාලනය කළේ ප්‍රභාකරන්ට හා යුද්ධයට පින්සිදු වන්නටය.වැටුප් වැඩිකිරීම් නව රැකියා අවස්ථා ලබා දීම , ජලවිදුලිබලාගාර , වරාය , ගුවන් තොටුපළ , අධිවේගී මාර්ග , ගුවන් පාලම් ඇතුළු විශාල සංවර්ධන ව්‍යපෘති ඉදිකිරීමට මීට පෙර රට පාලනය කළ නායක නායිකාවන් එතරම් උනන්දුවක් නොදැක් වූ අතර ඔවුන් ඒ සඳහා කෝකටත් තෛලය කර ගත්තේ යුද්ධයයි.කිසිදු ප්‍රතිලාභයක් ජනතාවට ලබානොදීම සඳහා එම නායකයින්ට තිබුණු එකම පිළිතුර වූයේ යුද්ධයයි. ‘කොටි සංවිධානය සමඟ අප සටන් කළ යුතුයි. ත්‍රස්තවාදයෙන් රට බේරා ගැනීම සඳහා ආරක්ෂක අංශ දැඩි වෙහෙසක් ගන්නවා. යුද්ධය වෙනුවෙන් විශාල මුදලක් වැය කරනවා. ඒ සඳහා මුදල් වැය කරන්න සිදු වෙන නිසා රටේ සංවර්ධනය ගැන වැඩි අවධානයක් යොමුකරන්න ලැබෙන්නේ නැහැ.ඒක නිසා යුද්ධය අවසන් කළ පසුව රටේ විශාල සංවර්ධනයක් ඇති කරන්න පුළුවන්’ යනුවෙන් මහින්ද රාජපක්ෂ මහතාට පෙර රට පාලනය කළ රාජ්‍ය නායක නායිකාවෝ සෑම කෙනෙක්ම ප්‍රකාශ කළහ. වසර ගණනාවක් මේ දේශපාලන නායකයින්ගේ පම්පෝරිවලින් හෙම්බත්ව සිටි මහජනතාව ත්‍රස්ත ක්‍රියා හේතුවෙන්ද නොවිඳිනා දුක්වින්ද බව රහසක් නොවේ.නිවැරැදි බවමේ රට ඉදිරියට ගෙන යාමට තිබෙන බාධකය හා මහජනතාවගේ සැබෑ අවශ්‍යතාවය නිවැරැදිව තේරුම් ගත් එකම නායකයා වන්නේ මහින්ද රාජපක්ෂ ජනාධිපතිවරයාය. එම නිසා 2005 ජනාධිපතිවරණයට ඉදිරිපත් වූ මහින්ද රාජපක්ෂ මහතා මහින්ද චින්තන ප්‍රතිපත්ති ප්‍රකාශය මේ රටේ මහජනතාවට ඉදිරිපත් කළේ බලාපොරොත්තු රැසක් සහිතවය.සර්ව ආගමික නායකයින්ගේ , විවිධ ක්ෂේත්‍රවල විද්වතුන්ගේ හා බුද්ධිමතුන්ගේ , මේ රටේ මහජනතාවගේ අදහස්වලට ගරු කරමින් ඉදිරිපත්කරන ලද ‘මහින්ද චින්තන’ වැඩසටහන වසර ගණනාවකට පසුව මෙරට දේශපාලන නායකයකු මහජනතාවට ඉදිරිපත් කළ ප්‍රායෝගික වැඩසටහනක් වශයෙන් ඉතිහාසයට එක් වී හමාරය.එම ප්‍රතිපත්ති මාලාවේ අංක 01 වශයෙන් සඳහන්කර තිබුණේ මේ රටේ හිටපු බොහෝ නායක නායිකාවන් හිඟන්නාගේ තුවාලය කරගත් යුද්ධය නැමැති විශාල තුවාලයට ප්‍රතිකාර කිරීමය.ඒකීය රාජ්‍යයක සියලු ශ්‍රී ලාංකීකයන්ට ගෞරවනීය සාමයක් උදාකර දෙන බව මහින්ද රාජපක්ෂ මහතා ප්‍රකාශ කෙළේ ය. ඒ අකාරයටම ත්‍රස්තවාදය මුළුමනින්ම පරාජය කළේ ජනතාවට ලබාදුන් පොරොන්දුව වසර තුන හමාරක කාලයක දී ඉටුකර දෙමිණි. වසර 30ක් තිස්සේ මේ රටට දරුණු ලෙස විනාශ කළ ත්‍රස්තවාදය මුළු මනින්ම පරාජය කිරීමෙන් ජනතාව ලැබුණු මානසික සුවය ගැන අමුතුවෙන් කීමට අවශ්‍ය නැත.වැඩි ඡන්ද ලක්ෂ 18කින් මහින්ද රාජපක්ෂ මහතා ජයග්‍රහණය කරවීමෙන් ඒ බව මැනවින් පසක්වේ. තමන්ගේ කෙළෙහිගුණය ශ්‍රී ලංකාවේ මහජනතාව මේ වන විට මුළු ලෝකයටම ප්‍රකාශකර තිබේ. මහින්ද රාජපක්ෂ යනු යුග පුරුෂයෙකි. මෙවැනි දේශපාලනඥයන් ඉදිරියේ දී තවත් බිහි වේද යන සැකය මතුව ඇත්තේ ඔහු ඉතා දුර්ලභ ගණයේ දේශපාලන නායකයකු නිසාය.මහින්ද රාජපක්ෂ මහතාට එල්ල වූ අභියෝග මෙතෙකැයි කිව නොහැක. නමුත් ඒ සියලු අභියෝගවලට සාර්ථකව මුහුණ දී ඒවා ජය ගැනීමේ සුවිශේෂී ගුණයක් මහින්ද රාජපක්ෂ මහතා සතුව පවතී. ඒ අනුව දෙස් විදෙස් ඕනෑම කුමන්ත්‍රණයක් පරාජය කර රට බේරා ගැනීමේ අවස්ථාව මහින්ද රාජපක්ෂ මහතාට දෛවයෙන් හිමි වී ඇත.2005 දී මහින්ද රාජපක්ෂ මහතා ජනාධිපතිධූරයට පත් වී ත්‍රස්තවාදය මුළුමනින්ම පරාජය කොට ශ්‍රී ලංකාව බේරා ගත්තේය. ඉන් අනතුරුව 2010 දී යළි ජනාධිපතිධුරයට පත් වී අරාජිකවීමට ගිය ශ්‍රී ලංකාව බේරා ගත්තේ ය. එම නිසා මෙම කරුණු දෙක මහින්ද රාජපක්ෂ මහතාට කෙළෙහිගුණ දැක්වීමට හොඳටම ප්‍රමාණවත්ය.වැඩි ඡන්දයෙන්2005 ජනාධිපතිවරණයට වඩා මහින්ද රාජපක්ෂ මහතාට ඡන්ද ලක්ෂ 12කට ආසන්න ප්‍රමාණයක් හිමිවිය. එය ප්‍රතිශතයක් ලෙස ගත හොත් 7%ක වැඩි වීමකි. ප්‍රතිවාදී අපේක්ෂකයාට වඩා ඡන්ද ලක්ෂ 18ක වැඩි වීමකි. 2005 ජනාධිපතිවරණයේ දී එක්සත් ජාතික පක්ෂයේ අපේක්ෂක රනිල් වික්‍රමසිංහ මහතා ලබාගත් ඡන්ද සංඛ්‍යාව හතළිස්හත් ලක්ෂ හයදහස් තුන්සිය හැටහයකි.නමුත් විපක්ෂයේ අපේක්ෂක ලෙස මෙවර තරගවැදුණු හිටපු යුද හමුදාපති ජෙනරාල් සරත් ෆොන්සේකා මහතාට ලබා ගැනීමට හැකි වූ ඡන්ද ප්‍රමාණය හතළිස් එක් ලක්ෂ හැත්තෑතුන් දහස් එකසිය අසූ පහකි. ලක්ෂ 6කට ආසන්න ඡන්ද ප්‍රමාණයක් අඩු වී ඇත.මේ ඡන්ද සංඛ්‍යාව අනිවාර්යෙන්ම හිමි වී ඇත්තේ මහින්ද රාජපක්ෂ මහතාටය. එම නිසා මේ ඡන්ද ප්‍රතිඵලය දෙස ඉතා ඕනෑ කමින් බලන විට මහින්ද රාජපක්ෂ මහතාගේ සුවිශේෂී ජයග්‍රහණය මෙන්ම විරුද්ධ පක්ෂයේ බංකොලොත් දේශපාලනයද ඉතා හොඳීන් පෙන්නුම් කෙරේ.මේ ජනාධිපතිවරණයෙන් පෙන්නුම් කෙරෙන තවත් සුවිශේෂීතම කරුණක් වනුයේ වගකීමකින් තොවර විපක්ෂය ගෙන ගිය ක්‍රියා කලාපයත් මහජනතාව ඉතා දැඩි ලෙස ප්‍රතික්ෂේප කර තිබීමයි. එය මෙරට දේශපාලනයේ ඉතා වැදගත් අවස්ථාවකි.එම නිසා ඉදිරියේ දී අවස්ථාවාදී පටු බංකොළොත් දේශපාලනයක නිතර නොවන ලෙසටද මහජනතාව විරුද්ධ පක්ෂයට අනතුරු අඟවා තිබීම ද විශේෂත්වයකි. විරුද්ධ පක්ෂය අවස්ථාවාදී ලෙස බංකොලොත් දේශපාලනයක නිරත වූයේ ඇයි ද ? යන්න වෙනමම සොයා බැලිය යුතු කරුණකි.පසුගිය පළාත් සභා මැතිවරණ එක පිට එක ජයග්‍රහණය කළේ එක්සත් ජනතා නිදහස් සන්ධානයයි. ඉතා ඉහළ ප්‍රතිශතවලින් මේ මැතිවරණ ජයග්‍රහණය කිරීමේ ප්‍රධානම සාධකය වුයේ මහින්ද රාජපක්ෂ ජනාධිපතිවරයායි. වසර 30ක් තිස්සේ පැවැති ත්‍රස්තවාදය මුළු මනින්ම පරාජය කිරීමෙන් අනතුරුව රටේ දැවැන්ත සංවර්ධනයක් ඇති කිරීමට මහින්ද රාජපක්ෂ ජනාධිපතිතුමා ගෙන යන වැඩපිළිවෙළ අති බහුතරයක් මහජනතාව අනුමත කළහ.එක් පැත්තකින් එය කෘතගුණ සැලකීමක් වශයෙන් ද හැඳීන්වීමට පුළුවණි. අනෙක් පැත්තෙන් රටේ ඉදිරි අභිවෘද්ධිය තකා ලබාදුන් තීන්දුවකි. අති විශාල ඡන්ද ප්‍රතිශතය රටේ සෑම පළාතකින්ම ලැබුණේ ද එම නිසාය. මේ තත්ත්වය තේරුම් ගැනීමට නොහැකි වූ එක්සත් ජාතික පක්ෂයේත් ජනතා විමුක්ති පෙරමුණේත් නායකයෝ විවිධ කතා කියූහ. නමුත් ඒ කිසිවක් ගණනකට ගත්තේ මේ රටේ මහජනතාව නොවේ.විටින් විට පළාත් සභා මැතිවරණ නොපවත්වා රට පුරා එකම දිනයක මැතිවරණයක් පවත්වන ලෙසත් එය ජනාධිපතිවරණය හෝ මහ මැතිවරණය වනවා නම් වඩාත් යහපත් බවත් විපක්ෂය කීය.මුළු ශ්‍රී ලංකාව පුරාම එකම දිනයක මැතිවරණයක් පවත්වනවා නම් රජයට ඒ ගැන මුළුමනින්ම අවධානය යොමු කිරීමට නොහැකි බවත් එක් පළාතක පමණක් මැතිවරණයක් පවත්වනවා නම් රජයට ඒ ගැන විශේෂ අවධානයක් යොමු කළ හැකි අතර එහි වාසියද අත් වන්නේ එක්සත් ජනතා නිදහස් සන්ධානයට බවත් විපක්ෂයේ දේශපාලනඥයෝ පෙන්වා දුන්හ.ඔවුන් මතු කළ තවත් තර්කයක් වූයේ එක් පළාතක් මෙවන් අති විශාල ඡන්ද ප්‍රමාණයකින් ජය ගන්නට මුළු රට පුරාම මැතිවරණයක් පැවැත්වෙනවා නම් ආණ්ඩුවට හිමි වෙන්නේ අන්ත පරාජයක් බවයි.මහින්ද රාජපක්ෂ ජනාධිපතිතුමා ත්‍රස්තවාදය පරාජය කිරීමට ක්‍රියා කළ නිසා එයට තවත් ආකාරයකින් සම්බන්ධ වූ කෙනෙකු ඉදිරිපත් කිරීමට විපක්ෂය මාන බැලුවේ ඔවුන් දේශපාලනමය වශයෙන් ඒ වන විටත් නන්නත්තාර වී සිටි නිසාය. සරත් ෆොන්සේකා මහතා කරලියට පැමිණෙන්නේ ඒ අනුවය.2005 ජනාධිපතිවරණය යම් විටෙක 2010 ජනාධිපතිවරණයටත් වඩා වැදගත් වන්නේය. ත්‍රස්තවාදය පරාජය කිරීමේ මුල් වෙඩි මුරය පත්තු කරන්නේ එම ජනාධිපතිවරණයෙන් මහින්ද රාජපක්ෂ මහතා ජයග්‍රහණය කළ පසුය. එම මැතිවරණයේ දී ද මහින්ද රාජපක්ෂ මහතා පරාජය කිරීම සඳහා දෙස් විදෙස් බලවේග නොගත් උත්සාහයක් නැත.2005 ජනාධිපතිවරණයට රනිල් වික්‍රමසිංහ මහතා ඉදිරිපත් වන්නේ ජයග්‍රාහී අපේක්ෂකයකු ලෙසින්ය.රනිල් වික්‍රමසිංහ මහතා සිතන්නේ මහින්ද රාජපක්ෂ මහතාගෙන් තමන්ට තරගයක් නොමැති බවයි. ඇතැම් රාජ්‍ය නොවන සංවිධාන අමෙරිකානු ඩොලර් මිටි ගණන් වියදම් කළේ රනිල් වික්‍රමසිංහ මහතා කෙසේ හෝ ජයග්‍රහණය කරවීමටය.මහින්ද රාජපක්ෂ මහතා ජයග්‍රහණය කළ හොත් යළි යුද්ධයක් ඇති විය හැකි බව පැවසූ එම රාජ්‍ය නොවන සංවිධාන දිගින්දිගටම කියා සිටියේ සාම වැඩපිළිවෙළ ආරම්භ කිරීමට නම් අනිවාර්යෙන්ම රනිල් වික්‍රමසිංහ මහතා ජයග්‍රහණය කළ යුතු බවයි. මේ සඳහා ඇතැම් පෞද්ගලික මාධ්‍ය ආයතන ද දායක වූ බව රහසක් නොවේ.ජයග්‍රාහී ලීලාවෙන් රනිල් වික්‍රමසිංහ මහතා ජනාධිපතිවරණයට පිවිසියද එන්න එන්නම මහින්ද රාජපක්ෂ මහතාත් සටනට අවතීර්ණ වූයේය. රනිල් වික්‍රමසිංහ මහතාගේත් මහින්ද රාජපක්ෂ මහතාගේත් පාර්ශව දෙකේ් ප්‍රධාන වෙනස්කම් රැසක්ම තිබිණි.දේශීය බලවේග රැසක් මහින්ද රාජපක්ෂ මහතාට සහයෝගය ලබා දුන්නේ ;ම් රට ත්‍රස්තවාදයෙන් බේරා ගැනීමේ බලාපොරොත්තුව ද සමගිනි. සාමය ගැන කතා කළ රනිල් වික්‍රමසිංහ මහතාට අවශ්‍ය සහයෝගය ලබා දුන්නේ කොටි ත්‍රස්තවාදයට හිත කරවන සාම වැඩපිළිවෙළක් ගැන කතා කළ ව්‍යාජ සාමවාදීන්ය.නමුත් ශ්‍රී ලංකාව බෞද්ධ රටක් නිසාදෝ අවසාන මොහොතේදී හෝ රට බේරා ගැනීමට අවශ්‍ය කරන ශක්තිය මහින්ද රාජපක්ෂ මහතාට හිමි විය. ප්‍රතිඵලය වූයේ ඉතා තියුණු තරගයකින් පසුව රනිල් වික්‍රමසිංහ මහතා පරාජයට පත්කරමින් මහින්ද රාජපක්ෂ මහතාට ජයග්‍රහණය හිමිවීමයි. වැඩි ඡන්ද එක්ලක්ෂ අසුදහසකට ආසන්න සංඛ්‍යාවකින් ජය ලබා ගෙන මේ රටේ ඉරණම සමාජයට වැඩදායක වන රටට හිතකර ආකාරයෙන් විසඳීමට මහින්ද රාජපක්ෂ මහතාට හැකි විය.එය රටේත් ජනතාවගේත් වාසනාවක් වූ බව බලයට පත් වී වසර තුනහමාරකදී පෙන්නුම් කිරීමට මහින්ද රාජපක්ෂ මහතා සමත් වන්නේය. 2005 දී මහින්ද රාජපක්ෂ මහතා බලයට පත් නොවන්නට ප්‍රභාකරන් තවමත් ජීවතුන් අතරය. කොටි පාලන ප්‍රදේශවල තවමත් රජ කරන්නේ කොටි ත්‍රස්තවාදයයි. මේ වන විට ඔවුන් ඊළාම් රාජ්‍ය නීත්‍යානුකූලව ලබා ගත හැකි තවත් බොහෝ දේ කරන්නේය.ඒ වගේම යුද හමුදාපති ධුරයට සරත් ෆොන්සේකා මහතා ද පත් නොවන්නේය. මීට අමතරව බෙදුම්වාදයට පක්ෂපාතී වන තවත් කරුණු කාරණා රැසක් මහින්ද රාජපක්ෂ මහතා බලයට පත් නොවුණා නම් ඉටු වීමට බොහෝ දුරට ඉඩ තිබිණි.2005 ජනාධිපතිවරණයේ දී සහ 2010 ජනාධිපතිවරණයේ දී සමානකම් කිහිපයක් බෙදුම්වාදයට පක්ෂපාතීව හා බෙදුම්වාදයට එරෙහිව ක්‍රියාත්මක වූ බව රහසක් නොවේ. 2005 දී රට ජාතිය ගැන සිතූ බහුතරයක් මහජනතාව මහින්ද රාජපක්ෂ මහතා ජයග්‍රහණය කරවීය. එපමණක් නොව ඉන් අනතුරුව පැවති පළාත්සභා මැතිවරණ වල බලය අත් වූයේද මහින්ද රාජපක්ෂ මහතා ඇතුළු එක්සත් ජනතා නිදහස් සන්ධානයටයි.මුළු රටේම මැතිවරණයක් පැවැත්වූයේ නම් තමන් ජයග්‍රහණය කරන බවට වහසි බස් කියවූ විපක්ෂයට හොඳ පාඩමක් 2010 ජනාධිපතිවරණයෙන් මහජනතාව උගන්වා ඇත. එනම් විපක්ෂයට වඩා වැඩි ඡන්ද දහඅට ලක්ෂයකට ආසන්න ප්‍රමාණයකින් මහින්ද රාජපක්ෂ මහතා ජයග්‍රහණය කර තිබීමයි. එකම දිනයක මුළු රට පුරා පැවති මැතිවරණයෙන් අත්වූ පරාජය ගැන විපක්ෂය නන්දෙඩවූවාට කරන්නට දෙයක් නැත.යථාර්ථය අනුව මහින්ද රාජපක්ෂ ජනාධිපතිතුමා අති බහුතරයකින් මේ රටේ රාජ්‍ය නායකයා ලෙස යළිත් පත් වී තිබේ. එම නිසා 2005 වසරේදී මහින්ද රාජපක්ෂ මහතා ජනාධිපතිධුරයට පත් වී ත්‍රස්තවාදය පරාජය කර ඉටු කළ පොරොන්දුවට කෘතගුණ සැලකීම මේ රටේ මහජනතාව දක්වා ඇත.දේශපාලන කුහකකම්2005 ජනාධිපතිවරණයේදීත් චන්ද්‍රිකා බණ්ඩාරනායක හිටපු ජනාධිපතිනිය එතරම් සහයෝගයක් ලබා නොදුන් බව නොරහසකි. හිටපු ජනාධිපතිනියගේ නියෝග හා උපදෙස් අනුව රජයේ ඇතැම් දේශපාලඥයන් පවා මහින්ද රාජපක්ෂ මහතාගේ ජයග්‍රහණය වෙනුවෙන් එතරම් වෙහෙසුණේ් නැත. මහින්ද රාජපක්ෂ මහතා පැහැදිලි දේශපාලන ගමනක් යන බව හිටපු ජනාධිපතිනියට වැටහෙන විට ඇය තුළ ඊර්ෂ්‍යාවක් හට ගත්තාය.තමන්ට ධුර 2 කදී කිරීමට නොහැකි වූ බොහෝ දේවල් කෙටි කාලයකදී ජනතාව වෙනුවෙන් සිදු කිරීමට මහින්ද රාජපක්ෂ මහතා සැලසුම් කර තිබීම මේ ඊර්ෂ්‍යාවට හේතුවයි. 2005 දී මෙන් 2010 ජනාධිපතිවරණයේදීද හිටපු ජනාධිපතිනිය හැසිරුණේ 2005 දී ක්‍රියා කළ ආකාරයට සමාන ආකාරයකිනි. චන්ද්‍රිකා කුමාරතුංග මහත්මිය තමන්ගේ හිතවත් සංවිධායකයින්ට හා ආධාරකරුවන්ට උපදෙස් ලබා දුන්නේ විපක්ෂයේ අපේත්ෂක සරත් ෆොන්සේකා මහතාට සහාය ලබා දෙන ලෙසයි.ඇය ගම්පහ දිස්ත්‍රික්කයේ ගමින් ගමට ගොස් ඡන්ද දායකයින්ට හොර රහසේ ලබා දුන්නේ මේ පණිවිඩයයි. මංගල සමරවීර මහතා සමඟ සාකච්ඡා කළ හිටපු ජනාධිපතිනිය අවසානයේදී සරත් ෆොන්සේකා මහතා හමු වී ප්‍රකාශ කළේ තමාගේ සහායද මහින්ද රාජපක්ෂ මහතාට එරෙහිව ජෙනරාල් සරත් ෆොන්සේකා මහතාට ලබා දෙන බවයි.අවසානයේදී මැතිවරණයට දින 2 ක 3 කට පමණ පෙර හිටපු ජනාධිපතිනිය මාධ්‍ය වෙත ප්‍රකාශයක් ලබා දෙමින් මහින්ද රාජපක්ෂ ජනාධිපතිවරයාගේ ආණ්ඩුව දැඩි ලෙස විවේචනයට ලක් කළාය.ඇය නොකියා කියා සිටියේ මහින්ද රාජපක්ෂ මහතාට නොව සරත් ෆොන්සේකා මහතාට ඡන්දය ලබා දෙන ලෙසය. චන්ද්‍රිකා කුමාරතුංග හිටපු ජනාධිපතිනිය සමග එදා විරසකව සිටි රනිල් වික්‍රමසිංහ හිටපු අගවිනිසුරු සරත් එන්. සිල්වා යන මහත්වරුන්ද පරණ තරහ මරහ අමතක කොට කඳවුරු බැඳගත්තේ කෙසේ හෝ මහින්ද රාජපක්ෂ මහතා පරාජයට පත් කිරීම සඳහාය.එපමණක් නොව දේශපාලනික වශයෙන් කවදාවත් එක් නොවන බව සපථ කළ එක්සත් ජාතික පක්ෂය හා ජනතා විමුක්ති පෙරමුණ එක් වූයේද මහින්ද රාජපක්ෂ මහතා පරාජයට පත් කිරීමටය. මීට පෙර මැතිවරණ වේදිකාවලදී ජනතා විමුක්ති පෙරමුණේ රතු සහෝදරයන් දෙමළ ජාතික සන්ධානය, රවුෆ් හකීම්, මනෝ ගණේෂන්, දැඩි ලෙස විවේචනයට ලක් කළේය.මේ පිරිස් සමග කතා කරන කෙනෙකුට වුණද කොටි ලේබලය ඇලවීමට ජනතා විමුක්ති පෙරමුණේ නායකයෝ පසු බට නොවූහ. නමුත් ඒ සියලු වාද භේද අමතක කොට ජනතා විමුක්ති පෙරමුණ දෙමළ ජාතික සන්ධානය රවුෆ් හකීම් මනෝ ගණේෂන් සමග එක්වූයේ කෙසේ හෝ මහින්ද රාජපක්ෂ මහතා පරාජය කිරීමට අවශ්‍ය නිසාය.2001 වසරේදී බලයට පත් වූ රනිල් වික්‍රමසිංහ මහතාගේ ආණ්ඩුවේ අමාත්‍යාංශ 3 ක් පවරාගෙන ඉන් අනතුරුව පාර්ලිමේන්තුව විසුරුවා හැරියේ චන්ද්‍රිකා බණ්ඩාරනායක කුමාරතුංග හිටපු ජනාධිපතිනියයි. ඒ සඳහා අවශ්‍ය නීති උපදෙස් හා ඇතැම් නීතිමය රැකවරණයන් ලබා දුන්නේ එවකට අග විනිසුරුව සිටි සරත් එන්. සිල්වා මහතාය.මේ සියලු කඳවුරු එක් වූයේ ඇයිද යන්න ඔවුන්ට නොතේරුණාට රටේ මහජනතාවට නම් හොඳ හැටි තේරුම් ගියහ. හමුදාපතිකම සරත් ෆොන්සේකා මහතාට ලබා නොදුන් හිටපු ජනාධිපතිනිය සරත් ෆොන්සේකා මහතා වෙනුවෙන් කිඹුල් කඳුළු හෙළුවේ ඇයි ? එදා ෆොන්සේකා මහතාට එරෙහිව ප්‍රකාශ කළ රනිල්ලා, සම්බන්ධන්ලා, මනෝ ගණේෂන්ලා, හකීම්ලා, මංගලලා මෙදා ෆොන්සේකා මහතා වෙනුවෙන් කිඹුල් කඳුළු හෙලුවේ ඇයි ? කළ ගුණ දත් මහජනතාව මහින්ද රාජපක්ෂ මහතා මේ රටට ආදරය කළ අයුරු රට ගොඩ නැගන ආකාරය හොඳින් තේරුම් ගැනීම මේ විජයග්‍රහණයේ රහසය.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>02</day>
    </date>
    <link>http://www.dinamina.lk/2010/02/02/_art.asp?fn=f1002023</link>
    <topic>මැතිවරණය ප්‍රචාරණය හා ජනමතය</topic>
    <author>සමීර තිලකවර්ධන</author>
    <content>ජනවාරි 26 වනදා නිමා වූ මැතිවරණය මැතිවරණ ව්‍යාපාරයක් තුළ ජනමාධ්‍ය හා අනෙකුත් බලපෑම් සාධක ක්‍රියාත්මක වූ ආකාරය සහ එය ජනමතය කෙරෙහි බලපාන්නා වූ ආකාරය අධ්‍යනය කිරීම සඳහා අගනා ප්‍රත්‍යයකය සපයනවා.26 වනදා සවස් වන තෙක් ප්‍රතිඵල නිකුත් වීම ආරම්භ වන තෙක් බොහෝ විදෙස් ජනමාධ්‍ය වාර්තා කළේ ශ්‍රී ලංකා ජනාධිපතිවරණ ප්‍රධාන අපේක්ෂකයන් දෙදෙනා කරින් කර තරග වදින බවයි.වත්මන් ජනාධිපතිවරයාට නිසි තරගයක් දිය හැකි ජනතාව අතර හොඳින් අලෙවි කළ හැකි ප්‍රබල නායකත්වයක් මෙවර විපක්ෂය නියෝජනය කරන බව නැවත නැවත ඔවුන් ගේ මාධ්‍ය ඔස්සේ ප්‍රකාශ වුණා. බොහෝ විදෙස් මාධ්‍ය නොකියා කිව්වේ ෆොන්සේකා මහතා ජයග්‍රහණය කරන බවයි.ෆොන්සේකා මහතා ගේ ජයග්‍රහණය පිළිබඳ ඉඟි පල කිරීම රාජපක්ෂ මහතා සහ ඔහු ගේ ආධාරකරුවන් මානසිකව බිඳ දැමීමට හෝ රටේ ජනමතය තවදුරටත් ෆොන්සේකා මහතා වෙත නැඹුරු කරවීමට කළ උපක්‍රමයකට වඩා සැබවින්ම ෆොන්සේකා මහතා ජයග්‍රහණය කරාවි යැයි ඔවුන් විශ්වාස කළ නිසා ඔවුන් එසේ ප්‍රකාශ කළ බව සනාත කිරීමට සාක්ෂි ලැබෙන්නට වූයේ මැතිවරණය දා රාත්‍රිය වන විට ය.මෙය මැතිවරණ රාත්‍රියේදී බළලා මල්ලෙන් එළියට පැනීමකට වඩා බළලා මල්ලෙන් එළියට ගෙන ඔසවා ප්‍රදර්ශනය කිරීමකි. ඔවුන් එසේ ක්‍රියා කළේ ඔවුනට ඉතා විශ්වාසනීය වූ ෆොන්සේකා මහතා ගේ ජයග්‍රහණයේ ගෞරවය තමන් වෙත නතු කර ගැනීමට දැරූ උත්සාහයක් වශයෙනි.ද ඕස්ට්‍රේලියන්ජනවාරි 27 දා ‘ද ඕස්ට්‍රේලියන්’ නම් ඕස්ට්‍රේලියානු පුවත් සේවය ප්‍රකාශ කළේ සරත් ෆොන්සේකා ගේ රජයක් විසින් ඕස්ට්‍රේලියාව වෙත ඇදෙන ශ්‍රී ලාංකීය සරණාගතයන්ගේ පැමිණීම වළකාලනු ඇති බවත් එම නිසා ලිබරල් පක්ෂයේ නියෝජ්‍ය අධ්‍යක්‍ෂ ජේම්ස් මැග්‍රාක් මහතා පසුගිය දෙසැම්බර් මස සිට ම රහසිගතව ෆොන්සේකා මහතා ගේ ඡන්ද ව්‍යාපාරයේ ක්‍රියාකාරීව යෙදී සිටින බවත් ය.ඔහු ෆොන්සේකා මහතාව ජයග්‍රහණය කළ හැකි තැනකට ගෙන ඒමට කටයුතු කර ඇති බව ද තවදුරටත් ‘ද ඕස්ට්‍රේලියන්’ පවසා සිටියා. ජනවාරි 27 වනදා එක්සත් ජරාජධානියේ ‘ටෙලිග්‍රාෆ්’ පුවත් සේවය ද මේ බව සනාත කරමින් කියා සිටියේ ෆොන්සේකා මහතා ජයග්‍රහණය කළ හොත් එහි ගෞරවය ජේම්ස් මැග්‍රාත් හට හිමි විය යුතු බවයි. ටෙලිග්‍රාෆ් පුවත් සේවයේ ඩීන් නෙල්සන් ප්‍රකාශ කරන පරිදි ෆොන්සේකා මහතා ගේ ඡන්ද ව්‍යාපාරයේ පසු පස සිටි මහදැනමුත්තා වූයේ ජේම්ස් මැග්‍රාත් ය.කවුද මේ ජේම්ස් මැග්‍රාත් ?ටෙලිග්‍රාෆ් පුවත් සේවයට අනුව රනිල් වික්‍රමසිංහ මහතාට ජේම්ස් මැග්‍රාත් හමුවී ඇත්තේ 2008 මාලදිවයින් ජනාධිපතිවරණයේ දී එය ජයග්‍රහණය කළ එවකට මාලදිවයින් විපක්ෂ නායක මොහොමඩ් නෂීඩ් මහතා ගේ ජයග්‍රහණය පිටුපස සිටි නියාමකයා ලෙසයි.ඩීන් නෙල්සන්ට අනුව විධායක ජනාධිපති බලතල සීමා කර පාර්ලිමේන්තුවට වගකියන ජනාධිපති ක්‍රමයක් බිහි කිරීම සඳහා වූ විපක්ෂ සන්ධානය ඉදිරිපත් කළ ක්‍රමෝපායන් වල නිර්මාතෘවරයා මැග්‍රාත් ය. විපක්ෂය විසින් එම ක්‍රමෝපායන් දේශීය මාධ්‍ය ඔස්සේ ප්‍රකාශ කිරීමේදී හා ඒවා විග්‍රහ කිරීමට උත්සාහ කිරීමේ දී ඒ පිළිබඳ ඔවුන් තුළ තිබූ අපහැදිලි බව සහ ව්‍යාකූල බවට හේතුව මේ ඔස්සේ අපට විග්‍රහ කර ගත හැකිය.වර්ණ බේදවාදයඕස්ට්‍රේලියාවේ කුව්න්ස්ලන්ත ප්‍රාන්තයේ උපත ලැබූ ජේම්ස් මැග්‍රාත්ගේ නම මුල් වරට ජාත්‍යන්තර දේශපාලනය තුළ මතු වන්නේ 2008 වසරේ මැයි මාසයේ ය. එවිට ඔහු ගේ වයස අවුරුදු 34 කි. ඔහු තේරී පත් වනවා ලන්ඩන් නගරාධිපති බොරිස් ජොන්සන් ගේ ප්‍රධාන දේශපාලන උපදේශකවරයා වශයෙන්.මේ අන්ත දක්ෂිණාංශික නගරාධිපතිවරයා ප්‍රමුඛ කන්සර්වේටිව් පක්ෂ අපේක්ෂාව වූයේ ගෝඩ්න් බ්‍රවුන් ගේ ජාතික කම්කරු පක්ෂය බලයෙන් පහ කිරීමයි. මේ සඳහා මැග්‍රාත් ගේ මෑත කාලීන ප්‍රධාන වගකීම වූයේ 2010 මහ මැතිවරණයෙන් අන්ත දක්‍ෂිණාංශික ටෝරි පක්ෂයේ ජය තහවුරු කිරීම යි. මැග්‍රාත් ගේ දීර්ඝ කාලීන බලාපොරොත්තුව වූයේ බ්‍රිතාන්‍ය පාර්ලිමේන්තුවේ ආසනයක් ලබා ගැනීමයි. බ්‍රිතාන්‍ය නීතියෙන් ඔහුට ඒ සඳහා අවසර ලැබේ.නමුත් 2008 ජූලි 23 වනදා එනම් පත් වීමෙන් දෙමසක් ගත වීමටත් පෙර නගරාධිපති බොරිස් ජොන්සන් විසින් මැග්‍රාත්ව සේවයෙන් පහ කරනවා. එයට මූලික ම හේතුව වන්නේ ජේම්ස් මැග්‍රාත් විසින් මාධ්‍ය ඔස්සේ බ්‍රිතාන්‍යයේ සිටින කළු ජාතිකයන්ට එරෙහිව වර්ගවාදී ප්‍රකාශයක් නිකුත්කිරීම යි. බ්‍රිතාන්‍ය දේශපාලනයේ සිටින අන්ත දක්ෂිනාංශිකයන් පවා කැමති වන්නේ නැහැ.එවන් ජාති වාදී, වර්ණ බේදවාදී පුද්ගලයෙකු තම කඳවුරේ තබා ගැනීමට ඔහු සේවය කළ නගරාධිපතිවරයා ද මීට පෙර කළු ජාතිකයන්ට ම්ලේච්ඡයන් යැයි හැඳින්වීමෙන් ආන්දෝලනයටත් අපකීර්තියට පත්ව සිටීම ද මැග්‍රාත් සේවයෙන් නෙරපීමට බලපාන්නට ඇත. මීට අමතරව තවත් ප්‍රබල චෝදනාවක් මැග්‍රාත් වෙත යොමු වුණා. එනම් බ්‍රිතාන්‍ය අගමැති ගෝඩ්න් බ්‍රවුන්ගේ චරිතය ඝාතනය කිරීම සඳහා මැග්‍රාත් විසින් සකස් කළ සැලසුම් සහගත ලේඛනයක් එළිදරවු වීම යි.මේ නිසා දක්ෂිණාංශික ඉංග්‍රීසි දේශපාලනය තුළ පවා මැග්‍රාත් වැන්නකුගේ ක්‍රියාකාරීත්වය අහිතකර බලපෑමක් ඇති කළා.නමුත් මාලදිවයිනේ ඔහු ගේ දේශපාලන ව්‍යාපාරය ලබන ජයග්‍රහණය සමඟ යළි දක්ෂිණාංශික දේශපාලන ව්‍යාපාර ඔහු වෙත යොමු වුණා. මේ අනුව 2009 ජනවාරියේ දී ඕස්ට්‍රේලියානු දක්ෂිණාංශික ලිබරල් පක්ෂයේ නියෝජ්‍ය අධ්‍යක්ෂ ධුරයට ඔහු නම් කෙරෙනවා.එහිදී ද මැතිවරණ ව්‍යාපාරය මෙහෙයවීම සම්බන්ධ වගකීම ඔහු වෙත පැවරෙනවා. ඉන් පසුවයි ඔහු 2009 දෙසැම්බරයේදී රනිල් වික්‍රමසිංහ මහතා ගේ ඇරයුමෙන් ෆොන්සේකා මහතා ගේ මැතිවරණ ව්‍යාපාරය මෙහෙයවීම සඳහා රහසිගතව ලංකාවට පැමිණෙන්නේ.මේ අනුව ජේම්ස් මැග්‍රාත්ගේ පැටිකිරිය අධ්‍යයන කිරීමේ දී ඔහු අන්ත දක්ෂිණාංශික සම්ප්‍රදායික ධනවාදී ආර්ථික ක්‍රමෝපායන්කෙරේ විශ්වාසය තබන ඉංග්‍රීසි සම්බවයක් නොමැති (විශේෂයෙන් සුදු සමක්නොමැති) ජාතීන් දෙස අවතක්සේරුවෙන් බලන පුද්ගලයෙකි. තවදුරටත් ඔහු තම දේශපාලන අරමුණු හා ඉලක්ක ජය ගැනීමට ඕනෑම සදාචාර විරෝධී කටයුත්තක යෙදීමට සූදානමින් සිටින දේශපාලන දඩයම්කරුවෙකි.ජේම්ස් මැග්‍රාත්ගේ පැටිකිරියමහින්ද රාජපක්ෂ මහතා ගේ මැතිවරණ ව්‍යාපාරයට සාපේක්ෂව ෆොන්සේකා මහතා ගේ මැතිවරණ ව්‍යාපාරය තනි කේන්ද්‍රයක සිට ක්‍රියාත්මක වන ඉතා සූක්ෂම උපක්‍රමශීලී යාන්ත්‍රණයක ස්වරූපය පෙන්නුම් කෙළේය.ඊට ප්‍රතිමුඛව රාජපක්ෂ මහතා ගේ දකින්නට විවිධ කේන්ද්‍ර ඔස්සේ ක්‍රියාත්මක වන හුදෙක් ඔහුගේ ප්‍රතිරූපය වටා රොක් වූ මැතිවරණ ව්‍යාපාරයකි. මේ නිසා ම ජනමාධ්‍ය ඔස්සේ විශේෂයෙන් ටෙලිවිෂන් මාධ්‍ය ඔස්සේ ෆොන්සේකා මහතා ඉතා ප්‍රබල චරිතයක් බවට පත් වී තිබුණි. මැග්‍රාත්ගේ පැටිකිරිය ෆොන්සේකාගේ මැතිවරණ ව්‍යාපාරය තුළ ප්‍රබලව ස්මතු වන්නට වුණි.ඔහු (මැග්‍රාත්) විසින්ම සිදු කළ මැතිවරණ සමීක්ෂණයකට අනුව මැතිවරණය ආසන්න වන විට ෆොන්සේකා මහතා සියයට 12 ක ඡන්ද ප්‍රතිශතයකින් රාජපක්ෂ මහතාට වඩා ඉදිරියෙන් සිටියා. ජනවාරි 26 වනදා වන විට ෆොන්සේකා පිලට තම අපේක්ෂකයා ගේ ජය තහවුරු වී තිබුණා. එය උත්සවශ්‍රීයෙන් සැමරීමට ඔවුන් කොළඹ තරු පහේ හෝටලයකට එක්රොක් වී සිටියා.මහින්ද රාජපක්ෂ දිනුවෙ කාහොමද ?රාජපක්ෂ මහතා ගේ මැතිවරණ ව්‍යාපාරය තුළ තිබුණේ විවිධ පාක්ෂික කොටස් තම තමන්ගේ අභිමතය පරිදි කළ එකිනෙකා අතර මනා සන්නිවේදනයක් නොතිබුණු ඡන්ද ව්‍යාපාරයක ලක්ෂණයි. න්‍යායාතත්මකව එය අපේත්ෂකයාට එතරම් හිතකර වාතාවරණයක් නොවේ. නමුත් ඒ දෙස ආපසු හැරී බැලීමේ දී රාජපක්ෂ මහතා ගේ ජයග්‍රහණයට හේතු වූ ප්‍රමාණාත්මක හා ගුණාත්මක ලක්ෂණ ඒ තුළ හඳුනාගත හැකියි.අසංවිධිත වූ විවිධ කොටස් විසින් විවිධ ආකාරයට සිදු කළ විවිධ ප්‍රයත්නයන් ගේ එකතුවක් ලෙස ඒ දෙස නැවත බැලීමේදී එහි මහා පොදු සාධකය අපට දැක ගත හැකි වේ. එනම් රාජපක්ෂ මහතාගේ න්‍යායාත්මකව අවිධිමත් වූ ඡන්ද ව්‍යාපාරය තුළ අපට හමුවන්නේ මහජනයා ගේ සාමූහික ප්‍රයත්නයක ප්‍රතිඵලයයි. ඒ මේ රටේ පොදු ජනතාවගේ සාමූහික ව්‍යාපාරයයි. තනි කේන්ද්‍රයකින් ක්‍රියාත්මක වූ යාන්ත්‍රික වූ ඕපපාතික ව්‍යාපාරයක් නොවේ.අපේ රටේ පොදු ජනතාව තනිව හෝ කණ්ඩායම් වශයෙන් තමන්ට හැකි අයුරින් දායක වෙමින් එක් අරමුණක් ජය ගැනීමට විවිධ මාර්ග ඔස්සේ ප්‍රවේශ වූ ගමනක ගුණයන් මෙහි දක්නට ලැබුණා. එනිසාම රාජපක්ෂ මහතාගේ මැතිවරණ ව්‍යාපාරය තුළ සැබෑ අව්‍යාජ පොදු ජන ප්‍රයත්නයක හැඩතල හා වර්ණ දක්නට ලැබුණා.එහි ප්‍රවේශයන් විවිධ ස්වරූපයන්ගෙන් යුක්ත වූ අතර ඒවා විවිධ තලවල ජන කොටස් විසින්තම විඥාානයට රිසි අයුරින් ග්‍රහණය කොට ගත්තා. මෙය වඩා හොඳින් පැහැදිලි වන්නේ ඕපපාතිකව වුවත් දැඩි විනයක් ඇතිව ඇරඹෙන ෆොන්සේකා මහතාගේ මැතිවරණ ව්‍යාපාරය මැතිවරණය ආසන්න වන විට වඩා අක්‍රමවත් හා විපරිත මැතිවරණ ව්‍යාපාරයක ස්වරූපයසට තල්ලු වී යනු ලැබීම තුළිනි.අනෙක් අතට මැග්‍රාත්ගේ පැටිකිරියට අනුව ඔහුට ශ්‍රී ලංකාව එහි දේශපාලනය හා මහජනතාව පිළිබඳ ප්‍රමාණවත් තක්සේරුවක් තිබුණා වන්නට නොහැක. ඔහුගේ ඉතිහාසය තුළ ඔහු සුදු ජාතීන් නොවන සෙසු ජාතීන් පිළිබඳ එතරම් තැකීමක් කළ පුද්ගලයකු නොවේ. එනිසාම ඔහු ශ්‍රී ලංකාව හා මාලදිවයින අතර එතරම් වෙනසක් නොදකින්නට ඇත.එමෙන්ම ශ්‍රී ලාංකිකයන්ගේ චින්තනයේ ස්වාධීනත්වය ශාක්ෂරතාව හා විචාරශීලී බව පිළිබඳව මැග්‍රාත්ට හෝ ෆොන්සේකාගේ මැතිවරණ ව්‍යාපාරයට අවබෝධයක් තිබූ බවක් පෙනෙන්නට නැත. කෙතරම් සුළු වූවත් තම ප්‍රතිවාදියා අවතක්සේරු නොකරන්නැයි ටිසන් සූ විසින් මීට සියවස් ගණනාවකට පෙර යුධ කලාව නම් ප්‍රකාශනය ඔස්සේ සඳහන් කළේ මෙය යි.ශ්‍රී ලංකා පොළව මත දෙපයින් නොසිට වූ ෆොන්සේකා මහතා ගේ මැතිවරණ ව්‍යාපාරය ජනමාධ්‍ය හරහා කෙතරම් ආකර්ෂණියව ප්‍රදර්ශනය වූවත් එය පොදු ජන විඥානය තුළට කිඳා බැස්සේ නැත.මීට අමතරව එය ක්‍රියාත්මක කිරීමට පෙරමුණට ගිය ජවිපයේ හෝ යූඇන්පී යේ සාමාජිකයන්ට එය විචාරාත්මකව අවබෝධ කර ගෙන ලංකා පොළව මත දෙපයින්සිටවීමට හැකියාවක් තිබූ බවක් පෙනෙන්ට නැත. සමහර විට ඊට භාෂා ප්‍රශ්නය, සංකල්පීමය ගැටලු ආදිය බලපාන්නට ඇත.ජනාධිපති විධායක බලතල අහෝසි කිරීම වැනි ෆොන්සේකා මහතාගේ ප්‍රමුඛ සටන් පාඨ පවා මාධ්‍ය ඔස්සේ හරි හැටි විග්‍රහ කිරීමට ඔවුන්ට නොහැකි වූයේ මැග්‍රාත් කී දේ ඔවුන්ට හරි හැටි නොවැටහුනනිසා විය හැකියි. නැති නම් මැග්‍රාත් ශ්‍රී ලාංකිකයන් ගේ විචාර බුද්ධිය අවතක්සේරු කර අදාළ සැලසුම් මනා ලෙස එකලස් නොකළ නිසා විය හැකිය.වැරදුණු ඉලක්කයෆොන්සේකාගේ මැතිවරණ ව්‍යාපාරය විශ්ලේශණය කිරීමේ දී පෙනී යන්නේ එහි ඉලක්කය වැරදුණු බවයි. යමෙක් මැතිවරණ ව්‍යාපාරය ක්‍රියාත්මක කරනු ලබනුයේ කෙනෙක් තමන් වෙත ආකර්ෂණය කර ගැනීමටයි. නමුත් ෆොන්සේකා මහතාගේ මැතිවරණ ව්‍යාපාරයේ රූපිය ප්‍රබලත්වය නිසා සිදු වූයේ ෆොන්සේකා මහතාගේ ජයග්‍රහණය පිළිබඳ බිය වූ රාජපක්ෂ මහතා ගේ පාක්ෂිකයන් මෙන්ම ෆොන්සේකා මහතා ගේ ජයග්‍රහණය අපේක්ෂා නොකළ ස්වාධීන ඡන්ද දායකයන්ද සක්‍රීය වී විශාල වශයෙන් ඡන්ද පොලට ගොස් ෆොන්සේකා මහතාට එරෙහිව ඡන්දය ප්‍රකාශ කිරීම යි.එනම් ෆොන්සේකා මහතා ගේ ඡන්ද ව්‍යාපාරය විසින් සිදු කර ඇත්තේ ඔහුට අපක්ෂපාතී ඡන්ද දායකයින් අවදි කරවා ඔහුට එරෙහිව ඡන්ද පොළට තල්ලු කිරීම යි.තම පරාජය පිළිබඳ ෆොන්සේකා මහතා ගේ ප්‍රශ්නය මැතිවරණ වේදිකාවල තමා වටා සිටි ප්‍රසිද්ධියේ තමාට පක්ෂපාතීව කතා කළ ජනතාවට සිදු වූයේ කුමක්ද ?ජවිපෙය ට එක් පාර්ලිමේන්තු ආසනයක් ඇති කාලයේදීත් ඔවුන්ගේ රැළි වලට ප්‍රධාන පක්ෂ දෙකට හා සමාන වූ ජයග්‍රහණයක් රොක් වූ නමුත් ඔවුන් ගේ ඡන්ද පදනම අදත් පවතින්නේ ලක්ෂ දෙකේ සීමාවේය. එනම් රැළිවල ඔළු ගෙටි ගණන් කර ලැබෙන ඡන්ද සංඛ්‍යාව නිර්ණය කළ හැකි සමීකරණයක් අප සතුව නැත.මීට අමතරව එජාප සාමාජිකයා ගේ මත ප්‍රකාශන රටාවන් ගේ ස්වරූපය ද බලපෑමක් ඇති කළ බව ඉතා පැැදිලි ය. තම නායකත්වය ප්‍රබල වන විට ඔවුන් තම පක්ෂය වෙනුවෙන් ප්‍රසිද්ධියේ කතා කරන පාක්ෂිකයා නායකත්වය දුබල වන විට බෙහෙවින් නිහඬ භාවයට පත් වෙයි. නමුත් ඡන්ද පොළේදී සෑම විටම එජාපයටම ඡන්දය ලබා දෙයි.මෙවර සිදු වූයේ වික්‍රමසිංහ මහතාගේ දුර්වල නායකත්වය යටතේ නිහඬව සැඟවී සිටි එජාප පාක්ෂිකයා ෆොන්සේකා මහතාගේ ආගමනයත් ඔහුගේ මාධ්‍ය යාන්ත්‍රණයේ ආකර්ෂණීය බවත් නිසා මුසපත්වී එළිපහළියට පැමිණ ප්‍රබෝධමත්ව සිය හඬ අවදි කිරීම යි. බැලූ බැල්මටම මෙය ෆොන්සේකා මහතාට විශාල පිරිසක් සහාය දක්වන්නා සේ පෙනුන ද සරලවම සිදු වූයේ නිහඬව සිටි එජාප පාක්ෂිකයන් හඬ අවදි කිරීමක් විනා ඡන්ද දායකයන්ගේ සංඛ්‍යාත්මක වැඩිවීමක් නොවේ.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>02</day>
    </date>
    <link>http://www.dinamina.lk/2010/02/02/_art.asp?fn=f1002024</link>
    <topic>ජනපතිගේ ද්විත්ව විජයග්‍රහණය ගැනඉතාලියෙන් ඇසෙන කතා</topic>
    <author>මිත්‍රානන්ද රත්නායක භාණ්ඩාගාරික , ඉතාලියේ ශ්‍රී ලංකානිදහස් පක්ෂ මූලස්ථාන සංවිධානය</author>
    <content>රෝමයේ පිහිටි ශ්‍රී ලංකා නිදහස් පක්ෂ සංවිධානය ට අනුබද්ධ ශාඛා සංවිධාන නවයක් අද ඉතාලිය පුරා ක්‍රියාත්මක වේ.එය ව්‍යාප්ත කළේ හා එයට නව පණක් දෙනු ලැබුවේ ජනාධිපති මහින්ද රාජපක්ෂ මැතිතුමා හා මෙරටට යන එන පක්ෂයේ වර්තමාන ක්‍ර‍්‍රියාකාරින් විසිනි. ඉතාලියේ රැකියාවේ යෙදී සිටින විශාල ශ්‍රී ලාංකීක ජනගහණයෙන් ඉතාම ඉහළ ප්‍රතිශතය ඒක රාශී වී සිටින්නේ ද අපේ පක්ෂ සංවිධානය තුළ ය.අප සමඟ සමාජ සබඳකම් පවත්වන ඉතාලි ජනතාවගෙන් ඇසෙන කතා අනුව අපේ ජනාධිපතිතුමා ඔවුන් දකින්නේ ළගන්නා පෞරුෂයක් ඇති නොපසුබට උත්සාහ ඇති චරිතයක් වශයෙනි.එතුමාගේ ශාරිරික පෙනුම ප්‍රතාපවත් උඩු රැවුල , සුදු ඇඳුම හා කර වටා ඇති වර්ණවත් සාටකය දෙස ඔවුන් බලන්නේ බලවත් කුතුහලයකිනි. එතුමා මෑතකදී ඉතාලියට පැමිණි අවස්ථාවේ, වතිකානුවට ගොස් පාප්තුමාට ගරු බුහුමන් දැක්වීම , ඔවුන් බලවත් ලෙස අගේ කළ සිදුවීමක් වී ය.ලෝක ත්‍රස්තවාදී සංවිධානවලට සාපේක්ෂව කොටි සංවිධානය සලකා බැලූ ඔවුන් , එය ඔයතරම් සාර්ථකව පරාජය කරන්නට හැකි වේ යැයි කිසිසේත් විශ්වාස කළේ නැත. වන සතුන් ආදී අංශවලින් එල්ල වෙන ස්වභාවික ජීවිත තර්ජනවලින් බේරි සිටීමේ කලාව මෙන් කොටි සංවිධානය සම්බන්ධයෙන් ද ආරක්ෂක ජීවන රටාවක් ගොඩනඟා ගතයුතු බව යි ඔවුන් කියා සිටියේ.එය මුලිනුපුටා දමනු පිණිස සාර්ථක සැලැස්මක් ක්‍රියාත්මක කරන්නට අපේ ජනාධිපතිතුමා සමත් වී ඇත්තේ , එතුමා යථාභුත ඥානයකින් ප්‍රශ්නය දෙස බලා ඇති නිසා යැයි ඉතාලි ජාතිකයෝ විශ්වාස කරති. කෙසේ හෝ එය ඔවුන් ට නම් ආශ්චර්යමත් සිදුවීමකි.එතුමා වර්තමානය වටහා ගැනීම පිණිස අතීතය හදාළ හැටි අපි ඔවුන් ට පැහැදිළි කොට දුනිමු. කොටින්ට එරෙහි සටනට අවතීර්ණ වීමට පෙර දේශපාලනමය හා යුදමය ශක්තිය ද එහි මූලෝපාය ද ගොඩනඟා ගත් , ආකාරය ද ඔවුන් ද පෙන්වා දුනිමු.එහෙත් එවන් බහුශ්‍රැත ජාතික නායකයකු ගේ එඩි මඩින්නට , බල සිදින්නට රටේ ඇතැම් කොටස් ඉදිරිපත් වී ඇත්තේ මන්දැයි ඔවුන් අපට නිරන්තරයෙන් ඉදිරිපත් කරන ප්‍රශ්නයකි. ජාතියේ උන්නතිය මුල් කරගත් වෙන ම දේශපාලන සංස්කෘතියක් අනුගමනය කරන ඔවුන් ට , අපේ රටේ පවතින වෛරී දේශපාලනය පහදා දීම අපට අපහසු කාර්යයක් වී ඇත.අප සමඟ සබඳකම් පවත්වන හා ශ්‍රී ලකාව ට යන එන ද , එය ගැන විශේෂ උනන්දුවක් දක්වන ද ඉතාලි ජාතිකයන් ශ්‍රී ලංකාවේ පවතින වත්මන් දේශපාලන වාතාවරණය දකින්නේ , එය දිනාගෙන ඇති ස්වර්ණමය අවස්ථාවක් ලෙස ය.ඔවුන් සැමකෙක් ම විමසා සිටින්නේ , ලෝකයේ ප්‍රබල ම රාජ්‍යයන්ට ද අපහසු කාර්යයක් වී ඇති ත්‍රස්තවාදය මැඩලීම සම්බන්ධයෙන් , ඔබේ රට ලැබූ ඓතිහාසික ජයග්‍රහණයෙන් පසු , එයට ආධාර වූ ව්‍යවස්ථාමය බලතල හා නායකත්වය වෙනස් කිරීම සඳහා කෙනෙක් කටයුතු කරන්නේ නම් , එය ප්‍රඥාගෝචර වන්නේ කෙසේ ද යන්න ය.ඇත්ත වශයෙන් ම හැත්තෑව දශකයේ තිබුණු එම විරෝධය ආකර්ශණීයත්වය හෝ වලංගුභාවය අද ඇත්තේ නැත. අද එය හුදු මැතිවරණ වාද විෂයක් පමණක් වී ඇති බව අපි ඔවුන් ට කියා සිටියෙමු.තවද , වර්තමාන ව්‍යවස්ථා විධි විධාන පිහිටෙන් ජනාධිපති තනතුර දිනා ගන්නා කිසිවෙකු , මුදුනට නැඟීමෙන් පසු හිනිමග පෙරලා නො ගන්නා මෙන් , එය අහෝසි කරන්නට පෙළඹෙන්නේ නැති බව ද , මෙතෙක් පැවැති ජනාධිපතිවරණවල දි ඉදිරිපත් වූ ප්‍රතිඥා දිගින් දිගටම නිශ්ප්‍රභ වූ ආකාරය සලකා බැලීමෙන් ම වඩාත් පැහැදිළි වන බව ද පෙන්වා දුනිමු.ඇත්ත වශයෙන් ම , ප්‍රජාතන්ත්‍රවාදි සමාජයක දේශපාලන නායකයකු ගේ තිබිය යුතු විශිෂ්ටතම ලක්ෂණය විය යුත්තේ , සමාජයේ ජීවත් වන නොයෙක් තරාතිරම්වල සිටිනා විවිධ මතධාරින් ගේ නානාප්‍රකාර මති මතාන්තරවලට සවන් දෙමින් , ඒ ඉතා සැලකිල්ලෙන් හා ඉවසිල්ලෙන් ද සලකා බලා , ප්‍රශ්න පිළිබද ව ස්වතන්ත්‍ර නිගමනයනට බැස ගැනීමේ ශක්තිය යි.ජාතියේ යහපත් පැවැත්ම සඳහා අදාළ ප්‍රශ්න විධිමත් පරිදි නිරාකරණය කිරීමට ස්වතන්ත්‍ර චින්තනය හා අකුටිල විචාරණය අත්‍යවශ්‍ය බව අපේ ජනාධිපතිතුමා යුද ජයග්‍රහණයෙන් මෙන්ම තම මැතිවරණය ජයග්‍රහණයෙන්ද , මැනවින් සනාථ කොට ඇත.එමෙන් ම , සම්ප්‍රදායි දේශපාලන විවේචන හා තර්ක විතර්ක මෙන්ම අභූත චෝදනා ද උපේක්ෂාවෙන් සැලැකීමට එතුමාට මනා ආත්ම ශක්තියක් හා ආත්ම සංයමයක් ජන්මයෙන් ලැබී ඇත. ලෝක ධර්මයන්ගෙන් ප්‍රකම්පනය නො වන චිත්තයක් ඇති වීම මංගල කරුණක් බව බුදු සමයේ ඉගැන්වෙයි ; විවේචනයෙන් කම්පා නො වන්නා ගේ මනස නැංගුªªරම් දැමූ නැවක් වැනි ය. මෙවැනි කාරණා අපි ඉතාලි මිතුරන් සමඟ සාකච්ඡා කෙළෙමු.විදේශ රටක රැකියාවක් කළ හෝ අධ්‍යාපනය ආදී වෙනත් කාර්යයක යෙදී සිටි ශ්‍රී ලාංකිකයකු එම රටේ දී ද්‍රවිඩයකු දෙස බැලුවේ සැකයෙන් හා චකිතයකිනි. එහෙත් අද ඒ තත්ත්වය සම්පූර්ණයෙන්ම පහව ගොස් ඇත. අද සිංහලයකු මුණගැසෙන දෙමළ ජාතිකයකු සහෝදරත්වයේ හස්තය දිගු කරන්නට ද මැළි වන්නේ නැත. ඒ අනුව මේ සාමකාමී තත්ත්වයෙන් වඩාත් සැනසීමක් ලැබී ඇත්තේ විදේශගත ශ්‍රී ලාංකිකයාට ය.දේශපාලන බලය ජනාධිපති වෙත සංකේන්ද්‍රිය වීම හේතුවෙන් ඇති වන වාසිය හෝ අවාසිය කිරා බැලිම ද සාමාන්‍ය ඡන්ද දායකයාට ලෙහෙසි වන්නේ නැත. ඒ තත්ත්වය ප්‍රයෝජනයට ගෙන , ජනාධිපතිවරණවල දී ඡන්ද දායකයා ගේ මනස එහෙ මෙහෙ කරන්නට දිගටම වෙහෙසී ඇති වා හැර , ඒ තර්කය උඩ මහින්ද රාජපක්ෂ මැතිතුමාට පෙර තේරී පත් වූ එකම ජනාධිපතිවරයකු වත් , එම බලතල නිසියාකාරව ප්‍රයෝජනයට ගන්නට සමත් වී නැති බව ඉතාලි ජාතිකයෝ ද පිළිගනිති.පවතින බලතල නිසියාකාරව ක්‍රියාත්මක කොට , මෙරට වැසියන ට වඩා දුර බැහැර විදේශ රටක රැකියාවක් කරන ශ්‍රී ලාංකියන්ට සැනසුම් හුස්මක් හෙළන්නට පුළුවන් ආකාරයට , රුදුරු ත්‍රස්තවාදය මුලිනුපුටා දමන්නට සමත් වූ එකම නායකයා වත්මන් ජනාධිපතිතුමා ය.එ වැනි ඓතිහාසික ජයග්‍රහණයකින් පසු ඊට උපකාරි වූ ව්‍යවස්ථාමය බලතල ඉවත් කොට , නැවතත් දුර්වල දේශපාලන වාතාවරණයක් බිහි කරන්නට කෙනෙක් සටන් වදින්නේ නම් , ඒ පෞද්ගලික වාසියක් තකා මිස රටේ යහපත සඳහා නොවන බව අපේ පිළිගැනීම යි.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>02</day>
    </date>
    <link>http://www.dinamina.lk/2010/02/02/_art.asp?fn=f1002025</link>
    <topic/>
    <author>සටහන ශ්‍යාමා සමරසිංහ ඡායාරූප සමන් ශ්‍රී වෙදගේ</author>
    <content>තාරුණ්‍යය ඔහුගෙන් තවමත් ගිලිහී නොමැත. ඔහු තමාට ඇඳීමට නියමව ඇති ඇඳුම ඉතාමත් පිරිසිදුව ඇඳ පිළිවෙලකට හිස පීරා ඇත. සිහින් සිනාවක් මුහුණේ රැදී ඇත. මැදි වයසට ආසන්න ඔහු මට හමු වූයේ ගාල්ල සිපිරි ගෙදරදීය. සහෝදර සහෝදරියන් සිව් දෙනෙකුගෙන් යුතු පවුලක තුන් වැනි පිරිමි ළමයා ඔහුය. තම සහෝදර සහෝදරියන් සමඟ කෙළි දෙලෙන් ගත කළ සුන්දර ළමා වියක් ඔහුට හිමිය. අපි ඔහුට වසන්ත ජයලත් යැයි කියමු.‘මට හිටියේ එක නංගි කෙනෙකුයි අයියලා දෙන්නෙකුයි. අපි ගමේ ඉස්කෝලේට ගියේ. තුන් දෙනාම එකට ඉස්කෝලේ යනකොට හරිම විනෝදයි. අහල පහළ ළමයිනුත් අපට එකතු වෙනවා. ඉස්කෝලේ ඇරිලා එනකොට තමයි ගොඩක් ම විනෝද. අපි සමහරදාට ගෙදරට එනකොට හොඳට ම හවස් වෙලා. එතකොට නම් අම්මාගෙන් බැනුම්’.සුන්දර අතීතයඔහුට සුන්දර අතීතය සිහිපත් වූවාක් වැන්න. ‘මම ඉස්කෝලේ ගියේ 10 වසරට විතරයි’.ඒ ඇයි?‘අපේ තාත්තා පුද්ගලික ව්‍යාපාරයක් කළේ. අම්මා රැකියාවක් කළේ නෑ. ඒත් අපට පවුලෙ අඩුපාඩු එතරම්ම දැනුණේ නෑ. අපි අපේ ළමා කාලය ඉතාමත් හොඳින් ගත කළා. මට ඉස්කෝලේ ගමන ඇති කියලා හිතුණා. මං ඉගෙන ගන්න එතරම් දක්ෂ නෑ. මං ඉස්කෝලෙන් අස් වුණා. ටික කාලෙකින් හමුදාවට බැදුණා’.ඔහු ළා බාල තරුණයෙකු සිටිය දී හමුදා නිළධාරියෙකු ලෙස සේවයට බැදුණේ ය. හමුදා නීති රීති හා හැසිරීම්වලට ඔහු හුරු පුරුදු වූවේ ය. වසන්ත දැන් විනය ගරුක නීති ගරුක හමුදා නිළධාරියෙකි. සේවයේ යෙදී සිටිය දී තමාට ලැබෙන නිවාඩුව එළැඹෙනතුරු ඔහු ඇඟිලි ගනිමින් සිටියේ ය.ඔහුට ලැබෙන නිවාඩු දින කිහිපය එළැඹි මොහොතේ ඉඟිලී නිවසට පැමිණෙයි. කෙළි දෙළෙන් ගත කළ ළමා වියේ පසු වූවෝ දැන් හිරිමල් යොවුන් විය පසු කරති. හමුදාවේදී තමා කළ කී දෑ හා තමා ලැබූ අද්දැකීම් ඔහු තම මිතුරන් සමඟ පැවැසීය. කතාවට උපන් හපන්කමක් දැක් වූ වසන්තගේ කතාන්දර ඇසීමට කවුරුත් ප්‍රිය කළහ.දේශපාලන පෙරළියක්වසන්ත ඇතැම් වේලාවට තම මිතුරු කැළට යම් යම් රසවත් සිදුවීම් අභිනයෙන් ඉදිරිපත් කරන්නට තරම් සමත් වූවේ ය. මේ සතුටු සාමීචි අතරතුර කිසියම් රහස්‍ය මෙන් ම අත්භූත යමක් සිදු වන බව කවුරුත් කිසිවක් ම නොදත්තහ.මීට වසර කිහිපයකට පෙර එනම් 1977 දී සිදු වූ සමාජ ආර්ථික හා දේශපාලන පෙරළිය වසන්තලාගේ ගම දෙවනත් කරමින් හැමූ සැඩ සුළඟක් විය. ගම් දනව්ව පුරා පැතිරුණු එම සිදුවීම සිදු වී දැනට වසර ගණනාවක් ගත වී හමාරය. පරම්පරා ගණනාවක් ඉන් පසුවට ද ඇති විය. සියල්ල යටපත් ව අතීතයට එකතුව නිවී සැනැසී ඇතැයි කවුරුත් සිතුව ද එය සාවද්‍යයක් ම විය.අපි ඔහුට තුෂාර සිල්වා යැයි කියමු. 1977 වර්ෂයේ පැවැති මැතිවරණය හා සම්බන්ධ කිසියම් සිදුවීමක් වසන්තලාගේ ගමේ සිදු විය. ඒ තුෂාර සිල්වා සහ වෙනත් පිරිසක් අතර දේශපාලනමය වශයෙන් ඇති වූ මතවාද නිසාවෙන් බහින් බස් වීමකි. කෙසේ හෝ මේ බහින් බස් වීම් හා මත ගැටුම් හේතුවෙන් ගම පාර්ශව දෙකකට වෙන් විය. පෞද්ගලික හේතුවක් අරඹයා හෝ ඔවුහු ඇනකොටා ගත්හ.ඡන්දයෙන් ජය ලැබූවන්ගේ පාර්ශවය විසින් තුෂාර සිල්වාගේ නිවසට ප්‍රහාරයක් එල්ල විය. ගෙය ගිනිබත් කළහ. තුෂාර සිල්වා ඇතුළු නිවැසියන්ට උන්හිටි තැන් අහිමි විය. මෙය එතැනින් නිමා නොවුණි. පාරා වළල්ලක් මෙන් ඔවුනොවුන්ගේ ජීවිත සිසාරා පැතිරී ඉතිරී ගියේ ය. අළු යට ගිනි පුපුරු මෙන් දැවි දැවී සිටි තුෂාර සිල්වා ඇතුළු පිරිසක් කිසියම් උගුලක් රහසේ සූක්ෂම ලෙස සැළසුම් කළහ.ඔවුන් සමඟ දැඩි බද්ධ වෛරයෙන් පසු වූවන් සියල්ලම ඝාතනය කිරීම ඔවුන්ගේ අරමුණ විය. ඒ අනුව කල් යල් බලා ඔවුන් දින කාල වකවානු නියම කර ගත්හ. නියම කර ගත් දිනය උදා විය. පළි ගැනීමේ චේතනාව උඩුගම් බලා පැතිරුණු අතර තුෂාර සිල්වා තමාගේ දඩයම ක්‍රියාත්මක කිරීම ඇරැඹීය. දිනය හරියට ම 96 වර්ෂයේ ජුනි මස 20 වැනිදාය. මුළු ගම්මානයම දැඩි අඳුරක ගිලී තිබුණි.එහෙත් තුෂාර සිල්වා ඇතුළු පිරිසගේ හිත් තුළ ඉපදුණු ගිනි පුපුරුවලින් ගම්මානයේ ඔවුන්ගේ ඉලක්ක නිවස ආලෝකමත් විය. රාත්‍රි 12 කනිසම වාදනය විය. තවත් හෝරා කිහිපයක් ගත විය. තුෂාර සිල්වා තම සඟයන් කිහිප දෙනාත් සමඟ දඩයමට සුදානම් ය. ආම්පන්න සියල්ල මුවහත් ය. ඔවුන් කිසියම් පානයකින් තම ගත සිත තවත් ශක්තිමත් කර ගත්හ. යක්ෂයාගේ හෝරාව එළැඹිණි. ඉලක්ක නිවසට අඩියෙන් අඩිය කිට්ටු වූ ඔවුහු නිවසේ දොරට තට්ටු කළහ.විජේ...... විජේ....... විජේ..කවුද?මම මේ සෝමේ. අපේ පොඩි එකීට සනීප නෑ.නිවසේ විදුලි ආලෝකය දැල්විණි.දොර විවෘත විය.දොර විවෘත වූවාත් සමඟම සැඟව සිටි පිරිස නිවසට ඇතුළු වූහ. එකෙකු පැන විජේගේ කට වැසීය. යක්ෂා වේෂයෙන් සිටි පිරිස තමන් කැමැති කැමැති පරිදි බිල්ල ගත්හ. කඩු කිනිසි වලින් දිගට හරහට නිවැසියන්ට පහර දුන්හ. අවේලාවේ සිදු වන්නේ කුමක්දැයි නොදත් ඔවුහු කපා හෙළු කෙසෙල් කඳන් මෙන් ඇඳ වැටුණහ.අත පය සහ බෙලි වෙන් වෙන්ව ගේ පුරා විසිරී පැතිරී ඇත. මුළු ගෙයම ලේ විලකි. එකම ගාලගෝට්ටියකි. ගම්මු තුෂ්නිම්භූත වූහ. මේ සිදුවීමෙන් 7 දෙනෙක් මරු වැළඳ ගත් අතර 3 දෙනෙකු මාරාන්තික තුවාල ලැබූහ. භීතියෙන් ඇලලී ගිය මෙම සිදුවීම ගම්මානය පමණක් නොව මුළු රටම භීතියකට පත් කළේය.මහත් ආන්දෝලනයක්මුළු ගමම පොලීසිය විසින් වටලන ලදී. ගමේ ලොකු කුඩා සියලු දෙනාම නීතියේ රැහැනටත් ඇතමුන් ආරක්ෂාව පතා පොලිසිටියත් ඇඳුනහ. මේ ආකාරයට මුළු ගමක් අත්අඩංගුවට ගැනීමට සිදු විය.තුෂාර සිල්වාගේ නිවසට මදක් නුදුරින් පිහිටියේ වසන්ත ජයලත්ගේ නිවසය. වසන්ත ජයලත් ද අත්අඩංගුවට පත් විය. මේ ආකාරයට මුළු ගමක් අත්අඩංගුවට පත් වූ අතර එකම නිවසක සියල්ලෝම සමූල ඝාතනය විය. ඝාතනයට ලක් වූ අයගේ හිතවතුන් විසින් බොහෝ දෙනා සැක කටයුතු යැයි ද පවසා අත්අඩංගුවට පත් කෙරිණි. කෙසේ හෝ වේවා ගම්මානයක් ම භීතියෙන් ඇලැලී ගිය පාර්ශව දෙකම මහත් ආන්දෝලනයකට ලක් විය.තුෂාර සිල්වා ඇතුළු පිරිස නීතියේ රැහැනට හසු විය. නඩු වාර එක දෙක වශයෙන් ඇරැඹිණි. ටිකෙන් ටික සියල්ලේම අග මුල් ඇති ව ඉදිරිපත් විය. කිසිවෙක් සාක්ෂි දීමට ඉදිරිපත් නොවූහ. තුෂාර සිල්වා ඇතුළු පිරිසේ කිහිප දෙනෙක් මරණීය දණ්ඩනයට නියම විය.තුෂාර සිල්වා දැන් ඉන්නවාද?නැහැ.ඇයි?එයා මළාඒ කොහොමද?‘තුෂාර සිල්වා කියන්නේ මගේ මාමා කෙනෙක්. මම හමුදාවේ නිසාත්, මේ සිදුවීමට මම හවුල් කියලා ඒ දවස්වල මුළු ගමම අත්අඩංගුවට ගත් වේලාවේ මමත් අත්අඩංගුවට පත් වුණා. ඒ කාලේ මම තමයි ඒ සිදුවීම හා සම්බන්ධ වුණු ළා බාලම පුද්ගලයා.’ඉතිං මාමා මැරුණේ කොහොමද?‘මාමා අවුරුදු ගණනාවක් බන්ධනාගාරයේ හිටියා. එයාට හාට් ඇටෑක් ආවා. මටත් ඇතුළෙදිම කිහිප වතාවක් ම හමුවෙලත් තියෙනවා. දැන් අවුරුදු කිහිපයකට ඉස්සර වෙලා මාමා හාට් ඇටෑක් එකෙන් මළා.’පළි ගැනීමේ චේතනාවකින් පසු වූ සියල්ලෝ ම දැන් මරු වැළදගෙන ඇත. ඉපදුණු කාටත් මරණය හිමිය. මැරෙන්නට සිටින මිනිසුන් මරන්නේ කිමදැයි ගැටලුවකි.ජය හෝ පරාජය කාටත් පොදුය. යමෙක් ජය ගත්තේ නම් තවකෙකුට පරාජය හිමිය. අෂ්ට ලෝක දහමේ ඇති දෑ මිනිසුන් වන කාටත් කුමන හෝ වේලාවක දී අත්විදීමට සිදු වේ. එය කුමන වේෂයකින් කුමන මොහොතක පැමිණේ දැයි කිසිවෙකුටත් කිව නොහැකිය.එදා ගමේ සිදු වුණු කෝලාහලයෙන් පැරැදුණේ ගමේ හිටි අපි. අපේ ජීවිතයි පරාජය වුණේ. ගොඩ ඒමක් නෑ. අපේ පරම්පරා ගණනාවක් තවමත් ඒ සිදුවීමෙන් බැට කනවා. සමහර අය ගම් බිම් අතහැරලා ගියා. මුළු ගමම පාළුයි. සිපිරි ගෙදරට වෙලා අවුරුදු ගණනාවක් කයින් මනසින් හිර වෙලා ඉන්න මට දැන් හිතෙන්නේ එදා හිතේ ගතේ ආවේගෙට කෑ ගැහුවට ඒ ඔක්කොම ඒ කාලෙට විතරයි.කාලයෙන් කාලයට යුගයෙන් යුගයට නොයෙක් සමාජ හා දේශපාලන පෙරළි රටේ වුණත් ඒවා ඒ කාලෙට විතරයි. ඒත් අපේ ජීවිත වසා පැතිරුණු පෙරළියෙන් අපේ හත්මුතු පරම්පරාවක් ම දුක් විඳිනවා. මේවා ඔක්කොම බොරු කතා. බොරු වැඩ. එච්චරයි මට කියන්න තියෙන්නේ. අපේ ජීවිතවලින් පාඩම් ඉගෙන ගන්න කියලයි මං හැමෝගෙන් ම ඉල්ලන්නේ ජීවත් වෙන්න තියෙන්නේ ටික කලයි.ඒ ටික කල සතුටින් ජීවිතේ ජීවත් කරවන්න. තුෂාර සිල්වා ඇතුළු එදා යක්ෂාවේෂයෙන් මුළු ගමක් ම දෙවනත් කළ අය දැන් කාලයේ හෝරාවට ඉඩ දී මෙලොවෙන් තුරන් ව ගොස් ඇත. ඔවුන්ගේ අක් මුල් වල අවසාන පුරුක වසන්ත ජයලත් බව හේ පවසයි. මිනිස් දිවියේ සුන්දරම කාලච්ඡේදය ඔහු සිපිරි ගෙදර හිර කර ගත්තෙකි. එදා ජවයෙන් ගමක් සෙල්ලූ අය දැන් මෙලොව ද නොමැත.මමත් මරණීය දණ්ඩනයට නියම වූ අයෙක්.මට මගේ රස්සාව නැති වුණා.මගේ ආදරය නැති වුණා.ඒ විතරක් නෙවෙයි මගේ යාළුවෝ, සහෝදරයෝ දෙමාපියෝ කවුරුත් දැන් මට නෑ.බොරු සාක්ෂි‘මම මේ සිද්ධියට සම්බන්ධ නෑ. මට සාක්ෂි දුන්නු අය අපිත් එක්ක තරහයි. ඒ තරහට බොරු සාක්ෂි දුන්නා. මට දඬුවම නියම වෙනකොට වයස 22 යි. මම දැන් වසර 12ක් බන්ධනාගාරයේ. මට හොඳ ළමා කාලයක් තිබුණා. යාළුවොත් එක්ක සතුටින් කාලය ගත කළා. ඒ වගේමයි හරි කැමැත්තෙන් තමයි මම රස්සාවත් කළේ. මට පෙම්වතියක් හිටියා. අපි ආදරෙන් හිටියා. එයාට දැන් මොනවා වෙලාද කියලාවත් දැන්නේ නෑ.’ඔහු තමාගේ සිතුවිලි අවදි කරයි. කටට එන දේ කියවාගෙන යයි.එතකොට අම්මා තාත්තා එහෙම?එයාලට දැන් හොඳට ම වයසයි.‘එයාලා ඉදලා හිටලා මාව බලන්න එනවා. එයාලා දකිනකොට මට වාවන්නේ නෑ. ඒ හින්දා මම කැමැති නෑ එයාලා මෙහේ එනවාට. මම ක්‍රිස්තියානි. මෙහේ පල්ලියක් තියෙනවා මගේ ආගමේ හැටියට මම මෙහේ ඉදන් කටයුතු කරනවා. ඒක තමයි මට දැන් තියෙන එකම සැනසීම.’ඔහු කියවාගෙන යන දෑ දැන් දැන් නිමවේ යැයි මම සිතුවෙමි. ඔහුගේ කට හඩින් පිට වෙන වචන සීමා වී දැයි නැතිනම් අවසන්දැයි නොදනිමි. එහෙත් ඔහුගේ දෑස තුළින් කියන කතාව නිමක් නැති බව නම් මට පසක් විය.</content>
  </post></root>