<?xml version="1.0" encoding="UTF-8" standalone="no"?><root><post>
    <category>NEWSPAPER</category>
    <date>
      <year>2012</year>
      <month>04</month>
      <day>21</day>
    </date>
    <link>http://www.dinamina.lk/2012/04/21/_art.asp?fn=s1204214</link>
    <topic>අමෙරිකානු ක්‍රීඩිකාව නිරුවතින්</topic>
    <author/>
    <content>ඔලිම්පික් රන් පද්කම්ලාභී නටාෂා හැස්ටින්ග්ස් ඇගේ පවුලට ඉතාමත් සමීපය. එබැවින් නිරුවතින් සේයාරුවකට පෙනී සිටින ලෙසට Espn සඟරාව ඇගෙන් ඉල්ලා සිටි විට ඊට කැමැති වීමට පෙර සිතන්නට බොහෝ දේවල් ඇයට තිබිණි.නටාෂාගේ ප්‍රධාන සැලකිල්ලට භාජනය වූයේ ඇගේ ජීවිතයේ පිරිමින් එනම් සීයා, පියා, පුංචි මල්ලී හා ඇගේ පෙම්වතා ය. ඊටත්, තමා විසින් තනියම ගැනීමට සිදු වූ පළමු ප්‍රධාන තීරණය මෙය බව ඇයට හැගිණි. ජාතික සඟරුවකට නිරුවතින් පෙනී සිටින්නැයි ඇගේ මව ඇයට නොකියනු ඇත. ඒ අතරම, මව ඇයට තහංචි දැමීමද නොකරනු ඇත.“මම මේක කරනවාද? මම කාටහරි රිදවයිද? මිනිස්සු මේක අනුමතත නොකරාවිද ? ලෙසින් බියක් මට ඇතිවුනා” යැයි නටාෂා කියා සිටියාය.ඇය, අමෙරිකාවේ ඉහළම මීටර 400 ක්‍රීඩිකාවක ලෙසින් දිගින් දිගටම දියුණු වෙමින් සිටින්නීය. 2008 බීජිං ඔලිම්පික් උලෙළේ මීටර 400 ය4 සහාය දිවීම ජයග්‍රාහී කණ්ඩායමේ සාමාජිකාවක වූ නටාෂා ලෝක සූරතාවලියේ දී සහාය දිවීම රන් පදක්කම් 3ක් දිනා ගත්තාය. ඇය දැන් දෙවැනි වතාවටත් ඔලිම්පික් උළෙලට සුදුසුකම් ලබා ගැනීමට උත්සාහ කරමින් සිටින්නීය. ඇය අවසන් තීරණයකට එළැඹියාය. දැන් ඇගේ නිරුවත් සේයාරුවලින් Espn සඟරාව සැරසී තිබේ.</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>21</day>
    </date>
    <link>http://www.dinamina.lk/2012/04/21/_art.asp?fn=s1204215</link>
    <topic>බංග්ලාදේශ පිලේ පාකිස්තාන සංචාරයට අධිකරණයෙන් තහංචි</topic>
    <author>ඩකා ඒ.එෆ්.පී</author>
    <content>ත්‍රස්තවාදීන් විසින් විදෙස් ක්‍රිකට් කණ්ඩායම් ඉලක්ක කර ගනු ඇතැයි යන බියෙන් බංග්ලාදේශ කණ්ඩායමේ පාකිස්තාන සංචාරය අවම වශයෙන් සති හතරකට කල් දමන ලෙස බංග්ලාදේශ අධිකරණය නියෝග කර තිබේ.බංග්ලාදේශ ක්‍රිකට් කණ්ඩායම මේ මස 29 හා 30 යන දිනවල ලාහෝරයේදී සීමිත ඕවර 50 තරගයකටත් විස්සයි 20 තරගයකටත් ක්‍රීඩා කිරීමට නියමිතව තිබිණි. එය, මීට තෙවසරකට පෙර සංචාරක ශ්‍රී ලංකා ක්‍රිකට් කණ්ඩායමට එල්ල වූ ත්‍රස්ත ප්‍රහාරයෙන් පසුව පාකිස්තානයේ පැවැත්වීමට තිබූ පළමු ජාත්‍යන්තර ක්‍රිකට් තරගය විය.කණ්ඩායමේ ආරක්ෂාව පිළිබඳව අවදානමක් තිබියදී මේ සංචාරය සැලසුම් කළේ මන්ද කියා පැහැදිලි කරන ලෙසට ඩකාහි ඉහළ උසාවිය විසින් බංග්ලාදේශ ක්‍රිකට් බලධාරීන්ට නියෝග කර තිබේ.“මීළඟ සති හතර ඇතුළත එම පැහැදිලි කිරීම කරන ලෙසට උසාවිය ක්‍රිකට් මණ්ඩලයට කීවා.එම කාලයට බලපාන පරිදි කණ්ඩායමේ පාකිස්තාන සංචාරයට අතුරු තහනම් නියෝගයක් උසාවිය විසින් පනවා තියෙනවා” යැයි අතිරේක නීතිපති ජනරාල් එම්.කේ. රහමාන් පැවසීය.ඉහළ උසාවිය විසින් මේ නියෝගය පනවා ඇත්තේ නීතිඥවරයකු හා සරසවි ගුරුවරයකු විසින් ඉදිරිපත් කර තිබූ පෙත්සමක් සලකා බැලීමෙන් පසුවය“පාකිස්තාන සංචාරයෙන් අපේ ක්‍රිකට් ක්‍රීඩකයන්ගේ ජීවිත අනතුරට ලක්වීමට ඉඩ තියෙනවා කියා අපි උසාවියට කීවා” යැයි පෙත්සම්කරුවන් දෙදෙනා වෙනුවෙන් පෙනී සිටි නීතිඥ හසන් අසිම් ප්‍රකාශ කළේ ය..</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>21</day>
    </date>
    <link>http://www.dinamina.lk/2012/04/21/_art.asp?fn=s1204216</link>
    <topic>ඉතාලි පාපැදි ක්‍රීඩකයාට වසර 12ක තහනමක්</topic>
    <author>රෝමය (ඒ. එෆ්. පී)</author>
    <content>තහනම් ශරීර උත්තේජන භාවිතා කිරීම හේතුවෙන් ඉතාලි පාපැදි ක්‍රීඩක රිකාඩෝ රිකෝට දොළොස් වසරක තරග තහනමක් එරට ජාතික මත්ද්‍රව්‍ය විරෝධී අධිකරණය විසින් පනවා තිබේ.28 හැවිරිදි රිකෝ තහනම් උත්තේජන භාවිතා කළ බවට චෝදනා කරමින් ඉතාලි ඔලිම්පික් කමිටුවේ මත්ද්‍රව්‍ය විරෝධී නීතිඥවරයා ඉදිරිපත් කළ කරුණු අධිකරණය විසින් පිළිගනු ලැබීය.මේ තහනමට අමතරව යූරෝ 5,000ක දඩයක්ද නඩු ගාස්තු වශයෙන් තවත් යූරෝ 15,000ක් ද ගෙවන ලෙසට රිකෝට නියෝග කෙරිණි.ම් තහනම මේ වසර ආරම්භයේ සිට ක්‍රියාත්මක වන අතර ඒ අනුව 2024 ජනවාරි 18 වන දින දක්වා රිකෝට තරගවලට සහභාගි වීමට ඉඩ නොලැබෙනු ඇත. ඒ වනවිට රිකෝ 40 වැනි වියට පත්ව සිටිනු ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>21</day>
    </date>
    <link>http://www.dinamina.lk/2012/04/21/_art.asp?fn=s1204217</link>
    <topic>බර්ලින් මැරතන් ජයකෙන්යාවට</topic>
    <author>බර්ලින් (ඒ.එෆ්.පී.)</author>
    <content>බර්ලින් අර්ධ මැරතන් තරගයේ ජය හිමිකර ගැනීමට කෙන්යාවේ නවක ක්‍රීඩක ඩෙනිස් කෝච් සමත් විය. මේ තරගයේ කාන්තා හා පිරිමි දෙ අංශයෙන්ම ජය අත්කරගනු ලැබුවේද කෙන්යානු ක්‍රීඩක ක්‍රීඩිකාවන් විසිනි.පසුගිය පෙබරවාරි මස එක්සත් අරාබි එමීර් රාජ්‍යයේ පැවැති ‘රසල් කයිමා’ අර්ධ මැරතන් තරගය ජයගත් ඩෙනිස් මේ තරගයේ දී ජය අත් කරගනු ලැබුවේ මිනිත්තු 59 කුත් තත්පර 14 කින් තරගය නිමා කරමිනි..</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>21</day>
    </date>
    <link>http://www.dinamina.lk/2012/04/21/_art.asp?fn=s1204218</link>
    <topic>පොලිස් බොක්සිංපුහුණුකරු මෙන්ඩිස්</topic>
    <author/>
    <content>ජාතික බොක්සිං ක්‍රීඩකයෙකු වූ පොලිස් පරීක්ෂක ඩබ්ලිව්. පී. මෙන්ඩිස් මහතා ශ්‍රී ලංකා පොලිස් දෙපාර්තමේන්තුවේ වත්මන් බොක්සිං පුහුණුකරු ලෙස පත්කර ඇත.කොළඹ රාජකීය විද්‍යාලයේ ආදිශිෂ්‍යයකු වූ මෙන්ඩිස් පාසල් මට්ටමේ පැවැති සියලු බොක්සිං තරග සියල්ලෙන්ම ජය ලැබූ ක්‍රීඩකයෙකි. ඉන් අනතුරුව උප පොලිස් පරීක්ෂකයකු ලෙස පොලිස් දෙපාර්තමේන්තුවට එක්වූ ඔහු ජාතික හා ජාත්‍යන්තර තරග නියෝජනය කරමින් පදක්කම රැසක් දිනාගත් අයෙකි.ජර්මන් කියුබානු අමෙරිකානු ජාත්‍යන්තර පුහුණු පාඨමාලා හදාරා ඇති පොලිස් පරීක්ෂක මෙන්ඩිස් ඉන්දියාවේ පට්යාල ඇකඩමියේදී බොක්සිං පුහුණු කිරීම් සම්බන්ධ පාඨමාලා හදාරා තිබේ.හයවන ආසියාතික කාන්තා බොක්සිං ශූරතාවලිය සඳහා නියෝජනය කළ ශ්‍රී ලංකා බොක්සිං කණ්ඩායම එකම ලෝකඩ පදක්කම ලබාගත් පොලිස් ක්‍රීඩිකාවගේ වත්මන් පුුහුණුකරුද වන්නේ මොහුය. එම පදක්කම ශ්‍රී ලංකා පොලිසිය ලබාගත් එකම ජාත්‍යන්තර කාන්තා බොක්සිං පදක්කමක වේ.තම පුහුණුකරු යටතේ ලැබූ මෙම ජයග්‍රහණයත් සමඟ මන්දගාමීව තිබූ පොලිස් බොක්සිං ක්‍රීඩාවට නව ජවයක් එක්වී තිබෙන අතර ක්‍රීඩක ක්‍රීඩිකාවන්ද මහත් උද්යෝගයෙන් ඉදිරියට නියමිත ක්‍රීඩා තරගවලට එක්වීමට සූදානමින් සිටී.කොළඹ රාජකීය විද්‍යාලයේද හිටපු බොක්සිං පුහුණුකරු වූ මොහු යටතේ පොලිස් ක්‍රීඩක ක්‍රීඩිකාවන් දාහතර දෙනෙකු මේ වනවිටත් පුහුණුවීම් ලබති. තවත් නවකයන් 30 දෙනෙකු කණ්ඩායමේ පුහුණුවීම් ලබති. ඔවුන් මේ වසරේ පැවැත්වෙන ආධුනික තරග සඳහා ඉදිරිපත් කිරීම තම අරමුණ බව පොලිස් පරීක්ෂක මෙන්ඩිස්ගේ බලාපොරොත්තුව වේ..</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>21</day>
    </date>
    <link>http://www.dinamina.lk/2012/04/21/_art.asp?fn=s1204219</link>
    <topic>ලලිත්ගෙන් තවත් ග්‍රන්ථ 2ක්</topic>
    <author/>
    <content>ක්‍රීඩා ග්‍රන්ථ ගණනාවක් ප්‍රකාශයට පත් කළ මෙරට ප්‍රමුඛ ක්‍රීඩා ග්‍රන්ථ කර්තෘවරයකු වන ලලිත් ගුණවර්ධන මහතා ‘උස පැනීම පුහුණුව‘ හා ‘දුර පැනීම පුහුණුව‘ නමින් මලල ක්‍රීඩා ග්‍රන්ථ දෙකක් පසුගියදා එළි දැක්වීය.මෙරට ප්‍රථම ‘මීටර් 100 දිවීම’ හා ‘මීටර් 400 දිවීම’ නමින් ග්‍රන්ථ දෙකක් එළි දැක්වූ කතුවරයා කවපෙත්ත යගුලිය හා හැමරය ඉසව්වලින් ජාතික ශූරතා දිනා පසුව මලල ක්‍රීඩා සහකාර පුහුණුකරුවෙකු ලෙස අභාවප්‍රාප්ත ප්‍රවීණ මලල ක්‍රීඩා පුහුණුකරුවෙකු වූ ලක්ෂ්මන් ද අල්විස් මහතා යටතේ කටයුතු කළේය.ගුණවර්ධන මහතා කැලණිය විශ්වවිද්‍යාලය, කොළඹ ජාතික විශ්වවිද්‍යාලය හා ශ්‍රී ජයවර්ධනපුර විශ්වවිද්‍යාලයෙන් උපාධි ලැබීය.ක්‍රීඩා ග්‍රන්ථකරණය වෙනුවෙන් අන්තර් ජාතික ඔලිම්පික් කමිටුවෙන් ගෞරව සම්මානයක් ලබා ඇති ඒ මහතා ජාතික ලේඛනාරක්ෂක දෙපාර්තමේන්තුවේ හිටපු සහකාර අධ්‍යක්ෂවරයෙකි. දැනට කැලණිය විශ්වවිද්‍යාලයේ ක්‍රීඩා හා කළමනාකරණ අංශයේ ක්‍රීඩා ප්‍රතිපත්ති හා ක්‍රීඩා ඉතිහාසය විෂයයන් පිළිබඳ බාහිර කථිකාචාර්යවරයෙක් ලෙස සේවය කරයි..</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>21</day>
    </date>
    <link>http://www.dinamina.lk/2012/04/21/_art.asp?fn=f1204211</link>
    <topic>තෙල් මිල නැග්ගත්බඩු මිල නැග්ගෙ නෑ</topic>
    <author>සාකච්ඡා කළේ උදිත ගුණවර්ධන</author>
    <content>2005 දී ජනාධිපතිතුමා බලය පැමිණීමට පෙර ගොවියාට විශාල පාඩුදායි හා නො සැලකිල්ල මුසු වූ කාලයක් තමයි ගත වුණේ. ඒත් 2005 න් එළැඹියේ පසු ගොවියාට විශාල වටිනාකමක් හා වැදගත්කමක් ලැබු යුගයක්. ඒ තත්ත්වය ඇති වුණේ ජනාධිපතිතුමා ගේ වැඩපිළිවෙළ නිසයි. පොහොර සහනාධාරය ලබා දීම ඇතුළු ගොවියාට අවශ්‍ය ශක්තිය ලබා දීම යන කරුණුත් මේ සඳහා විශාල පිටිවහලක් ලැබුණා. ඒ වගේම බීජ පවා නොමිලේ ලබා දීමට රජය එක් අවස්ථාවක කටයුතු කළා. මේ සියල්ල නිසා නිෂ්පාදනය ඉහළ ගියා පමණක් නොවෙයි ගොවියාගේ ආදායම් ප්‍රමාණය ද විශාල ලෙස ඉහළ ගියා. ගොවියා ගේ මේ උනන්දුව හා රජයේ සැලැසුම් සහගත සහයෝගය නිසා තමයි කෘෂිකර්මාන්තයේ ප්‍රබෝධයක් ඇති වුණේ. මේ අනුව අපි සැලසුම්කර තිබෙනවා මේ අස්වනු අතිරික්තය විදේශ රටවලට අපනයනය කිරීමට. ඒ පිළිබඳ සැලැසුම් හා වැඩපිළිවෙළ දැනටමත් සකස්කර තිබෙනවා.විදේශ වෙළෙඳපොළ වෙත සහල් අපනයනය කිරීම සඳහා සැලැසුම් කර තිබෙනවා. එහිදී අපි විදේශ පරිභෝජනය පිළිබඳ ත් විදේශ පාරිභෝගිකයන්ගේ උනන්දුව පිළිබඳ ත් අවධානය යොමු කරමින් කටයුතු කළ යුතුයි.මෙතැන දී අප අවධානය යොමු කළ යුතුයි විදේශ රටවල්වලට අවශ්‍ය ප්‍රමිතිය මොකක්ද කියලා. අප සිදු කළ යුත්තේ ඒ ප්‍රමිතියට අනුගත නිෂ්පාදනයි. ඒ නිසා ගොවියන් කල්පනාකාරීව මේ ගැන කටයුතු කළ යුතුයි.ඔව් ප්‍රමිතිය නැති නම් අපට ඒ දේවල් මිල දී ගන්න බැහැ. එය සත්‍ය තත්ත්වයක්. ඒ නිසා ප්‍රමිතිය ගැන සියලු පාර්ශ්ව අවධානය යොමු කළ යුතුයි. එහෙම ප්‍රමිති ගත නිෂ්පාදනයක් නම් අපනයනය කිරීම හෝ අලෙවි කිරීම පහසුයි.ගොවියාට වී කිලෝවක් නිෂ්පාදනය කිරීමට රුපියල් දහසයක් පමණ මුදලක් තමයි වැය වෙන්නේ. එය තමයි වියළි කලාපයේ දී වී කිලෝවක් සඳහා යන මුදල .ඒ වගේම තෙත් කලාපයේ දී වී කිලෝවකට රුපියල් 38 පමණ මුදලක් වැය වෙනවා. පසුගිය කන්න දෙකේද වගාවට සුදුසු දේශගුණයක් තිබුණා. ඒ නිසා අස්වැන්න ප්‍රමාණයක් ඉහළ ගියා. මේ සියලු කරුණු නිසා තමයි වී මිල පිළිබඳ ගැටලු සහගත තත්ත්වයක් ඇති වුණේ. සමහර ස්ථානවලින් අක්කරයකට වී බුසල් 150ක් පමණ ලැබුණු අවස්ථා තිබුණා.පාලන මිලක් අවශ්‍ය වෙන්නේ නැහැ.උපරිම මිල තමයි අවශ්‍ය කරන්නේ. රජ‍යේ අරමුණ වෙලා තිබෙන්නෙ ත් උපරිම මිලක් ලබා දීම යි . අස්වැන්න නිෂ්පාදනයේදී ම එම නිෂ්පාදනය අලෙවිකිරීම ගැන අවධානය යොමු කර කටයුතු කළ යුතුයි.සියලු දේවල් පිටුපස දේශපාලනය තිබෙනවා. දේශපාලනය නැති දෙයක් නැහැ. සියල්ල පිටුපස ම දේශපාලනය තිබෙනවා. විරෝධතාවලට ගොවීන් නිකම්ම ආවේ නැහැ. ඔවුන් උසිගැන් වූ අවස්ථා තිබෙනවා. ඒ සඳහා ඔවුන් පෙළඹ වූ අවස්ථා තිබෙනවා. ගොවියාට සුළු ප්‍රමාණයක් තිබෙනවා නම් එය දෙගුණ කර උසිගැන්වීම තමයි සිදු වුණේ. පසුගිය දිනවල දිගින් දිගටම මේ විදිහේ දේශපාලන අත පෙවීම් මුල්කරගත් විරෝධතා ව්‍යාපාර රාශියක් සිදු වුණා. හලාවත දී කටුනායක දී මෙවැනි දේවල් තමයි සිදු වුණේ.එළවළු මිල පහළ යාමට ප්‍රධාන කාරණයක් විදියට මා දකින්නේ. ගෙවතු වගා පිළිබඳ ජනතාව ගේ උනන්දුව ඉහළ යාමයි. ඒ අතර එළවළු අස්වැන්න ඉහළ ගියා. මේ සැම කරණක්ම මුල්වීම නිසා තමයි එළවළු මිල ගණන් පහළ ගියේ. මේ තත්ත්වය නිසා ගොවියා අපහසුතාවයට පත්ව තිබෙනවා. ඒ තත්ත්වය වැළැක්වීමටත් සැලැසුම් සහගත වැඩපිළිවෙළක් තමයි අවශ්‍ය කරන්නේ. ඒවගේම එළවළු පරිභෝජනය ඉහළ දැමීමටත් කටයුතු කළ යුතුයි. සාපේක්‍ෂව බැලුවහොත් අද එළවළු පාරිභෝජනය ‘එක්තරා සීමාකාරී මට්ටමකයි. තිබෙන්නේ. ඒ නිසා අප ජනතාව එළවළු පාරිභෝජනයට උනන්දු කර යුතුයි.ඒ වගේම එළවළු මිල ඉහළ යාමට ප්‍රධාන වී ඇත්තේ කල්තබා ගැනීමට නො හැකිවීම යන කරුණයි. ශීතකරණයක තැබුවත් අපට එළවළු තියාගන්න පුළුවන් දින හය හතක් පමණයි. එළවළු මිල ඉහළ පහළ යාමට මේ සියලු කරුණු අඩු වැඩි වශයෙන් බලපානවා.උද්ධමනයේ හෝ ජීවන මිලේ පැහැදිලි ඉහළයාමක් ඇතැයි සිතන්න බැහැ. පසුගිය සති කිහිපයේ දී සහල්, එළවළු, පරිප්පු, අල, ළූණු වැනි අත්‍යවශ්‍ය ද්‍රව්‍ය මිල විශාල ලෙස ඉහළ යාමක් දක්නට නැහැ. ඇතැම් අවස්ථාවල මිල රුපියල් දෙක තුනකින් ඉහළ ගියාට එමඟින් විශාල බලපෑමක් ජීවන මිලට ඇතිවෙන්නේ නැහැ.විශේෂ සටන්පාඨයක් විදියට බඩු මිල ඉහළ යාම ගැන කතා කළත් සාධාරණ හා මැදහත් ලෙස සිතනවා නම් පසු ගිය මාස කිහිපයේ දී විශේෂ මිල ඉහළයාමක් ඇති වුණේ නැහැ. ඇතැම් අය හිතුවා තෙල් මිල ඉහළ යාමත් සමඟ සියලු දේ වේගවත්ව ඉහළ යයි කියලා එහෙත් එහෙම තත්ත්වයක් උදා වුණේ නැහැ. ඒ නිසා ජීවන මිල ඉහළ යාම හා ඒ පිළිබඳ කතා බහ දේශපාලන සටන් පාඨයක් විදියට තමයි අප සැලකිය යුත්තේ.මේ කතා ඉතාමත් ද්වේෂ සහගතව සිදු කරන දේවල්. දැයට කිරුළ කියන්නේ නාස්තිකාර වියදමක් නොවෙයි. පසුගියවර දැයට කිරුළ තිබුණේ අනුරාධපුරයේ පසුගාමී ප්‍රදේශයක් වන ඔයාමඩුවේ දී. මේ ප්‍රදේශයේ කැඩුණු බිඳුණු පාරවල් අලුත්වැඩියා වුණේ නව මාර්ග ඉදිවුණේ දැයට කිරුළ නිසා. මේවා සංවර්ධනයේ ඉතාමත් හොඳ ප්‍රවේශයක් විදියට හඳුන්වන්න පුළුවන්. මෙහි ඉදි වූ ගොඩනැඟිලි කිසිවක් නිශ්ප්‍රයෝජනවත්ව තබන්නේ නැහැ. ප්‍රදේශයේ අවශ්‍යතා සඳහා ‍ෙයදවෙනවා. ඒ නිසා මේ වැනි ව්‍යාපෘති හොඳ නැහැ.ජනතාවට වැඩක් නැහැ නාස්තිකාර වියදම් කියලා කියන්නේ දේශපාලන වෛරක්කාරකමට මිසක් සැබෑ හැඟීමෙන් නොවෙයි. විපක්‍ෂයේ කාර්යය භාරය විය යුත්තේ මේ විදිහට පදනම් විරහිත දේවල් ප්‍රකාශ කරමින් ජනතාව නොමඟ යැවීම නොවෙයි සාධාරණ විවේචනාත්මක ප්‍රවේශයක් සහිතව කටයුතු කිරීමයි..</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>21</day>
    </date>
    <link>http://www.dinamina.lk/2012/04/21/_art.asp?fn=f1204212</link>
    <topic>අලුත් පා‍‍‍ෙරන් ලෝකයක්</topic>
    <author>සටහන වෙල්ලස්සේ බණ්ඩාර ඡායාරූප කහවත්ත තිනකරන් විශේෂ</author>
    <content>සමනළ අඩවියේ පිහිටි අඩවිකන්ද ගම්මානය හෙළ රජ දවස සිට පැවත එන ඓතිහාසික ගම්මානයන්ගෙන් එකකි.කුරුවිට පසුකරමින් එරත්න මාර්ගයේ සිරිපා කරුණා කරන්නට යන බැතිමතුන්ට යෑමට සිදුවන්නේද මේ අඩවිකන්ද පසුකරගෙනය.එරත්න ශ්‍රී පාද කැකුණහින්න හංදියේ සිට අඩවිකන්ද පසුකරගෙන සිරිපාගමට යාවෙන්නේ එම මර්ගයයි.රුපියල් කෝටි තුනහමාරක් වැයකරමින් එම මාර්ගයේ පාලම් බෝක්කු සියල්ල ඉදිකර අඩි 14ක පළලට විශාල ප්‍රමාණයේ කොන්ක්‍රීට් මාර්ගයක් ඉදිකිරීමට රජය පසුගියදා පියවර ගත්තේ අඩවිකන්දේ ජනතාවගේ කාලාන්තරයක් තිස්සේ පැවැති අපේක්‍ෂාවන් මල්ඵල ගන්වමිනි.ආර්ථික සංවර්ධන ඇමැති බැසිල් රාජපක්‍ෂ මහතාගේ සංකල්පයක් අනුව, රජය ක්‍රියාත්මක කරනු ලබන දෙවැනි ප්‍රජා සංවර්ධන හා ජීවන මාර්ග වැඩිදියුණු කිරීමේ ව්‍යාපෘතිය යටතේ මේ සඳහා ප්‍රතිපාදන ලබාදෙයි.කාලාන්තරයක් තිස්සේ වන ලැහැබ අතරින් දියපාරක් මෙන් තිබූ අඩිපාරක් වාහන ගමනාගමනයට සුදුසු පරිදි ඉතාමත් ඉහළ ප්‍රමිතියෙන් යුතුව ඉදිකරමින් සිටින අයුරු එහි ගිය අපට දැකගැනීමට හැකිවිය.ගමහදා රට හදන මහින්ද චින්තන ඉදිරිදැක්මට සමගාමීව ආරම්භ කර තිබූ එම මාර්ග සංවර්ධන ව්‍යාපෘතිය පිළිබඳ අඩවිකන්ද ගම්වාසීන් සිය අදහස් දැක්වූයේ රජයට සහ මෙම ක්‍රියාවට දායක වන සෑම කෙනකුටම ඔවුන්ගේ කෘතඥතාපූර්වක භාවය ද පළ කරමිනි.සමනළ අඩවියේ ඉඳීකටුපානට මායිම් වෙන අඩවිකන්ද ගම්මානයට අලුතෙන් මාර්ගයක් ඉදිකරදීම වෙනුවෙන් ඒ සඳහා උරදුන් සැමට පිං පමුණුවන බවද ගම්වාසීහු අප සමඟ පැවසූහ.පාර හදන්ට කලින් අපි ඉස්කෝලේ ගියේ හරිම අමාරුවෙන්. මඩවලට සපත්තු කැඩෙනවා. මඩ ගෑවිලා පංතියට ගියාම ළමයි විහිළු කරනවා. සෙරෙප්පු දාගෙන යන අයට ඉස්කෝලෙත් තහනම් කරලායි තිබෙන්නේ. මායි මල්ලියි උදේ 5.30 විතර පයින් යන්ට පටන් ගන්නවා. කි. මි. 5.6 ක් විතර පයින් ගිහින් කැකුණහින්න හන්දියේ ඉඳලා ත්‍රීවිල් එකක යනවා.දැන් අපට සපත්තු දාගෙන ඇඳුම් කිලුටු කරගන්නේ නැතුව ඉස්කෝලේ යන්ට පුළුවන්.ඉස්සරනම් ඉස්කෝලේ ගියේ ගලෙන් ගලට පැන පැන අතු – ඉති අතරින් රිංගාගෙන හුඟාක් අමාරුවෙන්.උපන්දා සිට අඩවිකන්දේ තමයි ඉන්නේ. අපේ හත්මුතු පරම්පරාවත් අඩවිකන්දේම ඇත්තන්.මෑතක් වනතුරුම අප ගමන් බිමන් ගියේ පයින්. හදිසියේ ලෙඩෙක් වුණත් ගෙනියන්නේ ලී මැස්සේ.හරිහමන් පාරක් තොටක් අපේ ගමට තිබුණේම නැහැ. හදිසියේ ලෙඩ්ඩු ලී මැස්සේ ගෙන යන අවස්ථාවල අතරමගදී අන්තරාවෙලාත් තිබෙනවා.මේ පැත්තේ කිතුල් මදිනවානේ. ඉතින් කිතුල් ගහකින් ඇද වැටෙන කෙනෙකු ලී මැස්සේ ගෙනියන කොට ලෙඩාට අසාධ්‍ය වෙනවා. මෑත කාලයේ අප දැනුවත්ව දෙදෙනෙක් අතරමගදී මැරුණා.දැන් පාර හැදෙනවා.ඉතාමත් හොඳයි සන්තෝසේ කියලා නිමක් කරන්ට බැහැ. මේ වැඩේට මුල් වුණු හැමටම පිං දෙනවා.එරත්න ශ්‍රී පාද කැකුණහින්නේ සිට සිරිපාගම ගුරුළුවාන දක්වා කිලෝමීටර් 5 1/2 ක් 6 ක් පමණ අලුතෙන් මාර්ගය හැදෙනවා. මාර්ගයේ සියලුම බෝක්කු ඉදිකරනවා. ඒ අනුව බෝක්කු ප්‍රමාණය 9 ක් වෙනවා.පාර අඩි 14 ක් පළලයි. අඟල් 5 ක් ඝනකමට කොන්ක්‍රීට් අතුරනවා.අඩවිකන්ද මාර්ගය ඉදිකිරීමෙන් ගම්වැසියන් වශයෙන් අපටත් රටේ ආර්ථිකයටත් ලැබෙන ප්‍රතිලාභ විශාලයි. මාර්ගය අලුතෙන් ඉදිකිරීමට පෙර මුලින්ම තිබුණේ අඩි පාරක්. ගලින්ගලට පැනලායි ගමන් කළේ.තේ, හකුරු, කෙසෙල්, පුවක් මේ ගම්මානවල ආදායම් මාර්ගයි. අප දන්නා කාලයේ කිතුල් ගස් වලින් වැටිලා ජීවිත හානි දෙකක් සිදුවුණා.පාර හැදෙන්නට පටන්ගත්තාට පස්සේ දැන් ස්ථිර ගෙවල් හැදෙන්ට පටන් අරන්. දැනටමත් තේ දළු සහ අනෙකුත් නිෂ්පාදනවලට ලොකු ඉල්ලුමක් ඇවිත්. පාර හදලා අවසන්වූ තැන් දක්වා වාහන එනවා.කළයුතු සංවර්ධන ව්‍යාපෘතිය තෝරාගත්තේත් ගම්වාසීන් වන අප විසින්මයි. ගමේ සම්පත් දායකත්වයත් ලබාගෙන ගම්වාසීන් සැවොම එකතුවෙලා සංවර්ධන ව්‍යාපෘතිය නිමකරනවා.ගමක් එලිය වෙන්නේ, ඒ ගමට පාරක් තිබුණොත් විතරයි. මේ පාරෙන් කොපමණ ආර්ථික ප්‍රතිලාභ තිබෙනවාද කීවොත් ඉස්සර රුපියල් 25000කටවත් විකුණාගන්ට බැරිව තිබූ අපේ ගමේ ඉඩම් අක්කරය දැන් ලක්ෂ 4 ක්, 5 ක් දක්වා ඉහළ ගිහින්.මේ මාර්ගය වැඩ නිමවුණාට පසුව කුරුවිට රත්නපුර ප්‍රාදේශීය ලේකම් කොට්ඨාස දෙක වාහන ගමනාගමනයට හැකි විදියට සම්බන්ධ වෙනවා. කුරුවිට ප්‍රාදේශීය සභාවත්, රත්නපුර ප්‍රාදේශීය සභාවත් දෙක එකට යාවෙනවා. ඒ අනුව ආර්ථික සංවර්ධන අමාත්‍යංශය ක්‍රියාත්මක කරනු ලබන අන්තර්ගම්මාන සංවර්ධන වැඩසටහන් ඉතාමත් ඵලදායී හා කාලෝචිත මෙන්ම සාර්ථකම ව්‍යාපෘතියක් බව කියා සිටිනවා.අප දන්නා කාලයක සිට මේ වගේ ව්‍යාපෘතියක් ආවේ පළමුවැනි වතාවටයි. රටේ පොදු සංවර්ධනය ආණ්ඩුවෙන් හෝ ප්‍රාදේශීය සභාවෙන් හෝ, මන්ත්‍රීවරුන් හෝ විසින් කළ යුතුයි කියන අදහස මේ ව්‍යාපෘතියෙන් ජනතාවගෙන් දුරු වුණා.අපේ ගමේ ඕනෑ එපාකම් අප විසින්ම සකස් කර ගත යුතුයි කියන අදහස මේ ව්‍යාපෘතිය නිසා ගම්වාසීන්ට දැන් තේරෙනවා.ඉස්සර රටේ වැඩ කෙරෙැණේ ඉහළ සිට පහළටනේ. සංවර්ධන වැඩ කටයුතු තීරණය කරන්නේ කොළඹින්. මේ ව්‍යාපෘතිය ඒක කණපිට පෙරළුවා.ගමේ අයට ගමට ඕන දේ තෝරාගෙන ගමේ අය විසින්ම වුවමනාවෙවන් ඉටුකර ගැනීමයි මේ ව්‍යාපෘතියෙන් කෙරෙන්නේ. ඒක ඉතාමත් සාර්ථක බව අපේ පාර හදපු හැටියෙන්ම පේනවා.කුරුවිට සිට පල්ලේකන්ද මාර්ගය කිලෝ මීටර් 6.00 කට වැඩි ප්‍රමාණයක් අප මේ මාර්ග ව්‍යාපෘතිය යටතේ කොන්ක්‍රීට් කරනවා.පදිංචි කරුවන්ගෙන් 80% ක්ම ප්‍රජාදායකත්වය ලබා දෙනවා. බෝක්කු 23 ක් හදනවා. පැති බැමි 5 ක් බඳිනවා.මේ මාර්ගය වැඩ නිමවීමෙන් ඇහැලියගොඩ කුරුවිට ප්‍රාදේශීය සභා දෙකත් ප්‍රාදේශීය ලේකම් කොට්ඨාස දෙකත් එකට යාවෙනවා.අන්තර් ගම්මාන වැඩසටහන අපට ලොකුම ලොකු ආශිර්වාදයක්. අපේ කොට්ඨාසය කලාප අටකට බෙදලා අන්තර්ගම්මාන වැඩ සටහන් ක්‍රියාත්මක ‍ෙවනවා. මේ යටතේ රුපියල් කෝටි විසි එකක් අපට ලැබෙනවා.ගමට රුපියල් කෝටි 20 ක් සහ ප්‍රාදේශීය සභාවේ ආයතනික සංවර්ධනයට තවත් රුපියල් කෝටියක් ලැබෙනවා.ප්‍රාදේශීය සභාව, යාබද ප්‍රාදේශීය සභාවන් සමඟ මේ ව්‍යාපෘතියෙන් එකට යාවෙනවා.එය ගම්මාන සංවර්ධනයට ලොකු පිටුවහලක්. විශේෂයෙන් ප්‍රාදේශීය සභාවේ ආයතනික සංවර්ධනයට ලැබෙන ආධාර අපට ලොකු සම්පතක්.අද නගරයේ ආලෝකය නඩත්තුවට වීදි ලාම්පු සේවාවට අප යොදා ගන්නේ මේ ව්‍යාපෘතියෙන් ලැබුණු ආධාරයක් වූ ත්‍රීරෝද රථයයි.මේ ව්‍යාපෘති සියල්ලම ජනතාවගේ ව්‍යාපෘති විදියටයි ක්‍රියාත්මක වෙන්නේ. අප කරන්නේ ඔවුනට කරගැනීමට බැරි කොටස ඉටුකර දීම පමණයි.සෑම ඉදිකිරීමක්ම ගුණාත්මක බවෙන් හා ප්‍රමාණාත්මකභාවයෙන් ඉහළයි. කුරුවිට අන්තර් ගම්මාන වැඩසටහනට පක්ෂ විපක්ෂ සියලුම ජනයා නියෝජිතයන්ගේ උපරිම සහාය ලැබෙනවා.ව්‍යාපෘති අධ්‍යක්ෂතුමා නිසි පරිදි අපව මෙහෙයවනවා.අප සියලුදෙනා එකම කණ්ඩායමක් හැටියට කණ්ඩායම් හැඟීමෙන් වැඩකිරීම නිසා සාර්ථක ප්‍රතිඵල අත්කර ගැනීමට හැකිවුණා.ආර්ථික සංවර්ධන අමාත්‍යංශයේ මඟ පෙන්වීම යටතේ ක්‍රියාත්මක වෙන දෙවැනි ප්‍රජා සංවර්ධන හා ජීවන මාර්ග වැඩි දියුණු කිරීමේ ව්‍යාපෘතියේ දෙවැනි අදියරේ ඉතාමත් ඵලදායි වැඩසටහනක් ලෙස අන්තර් ගම්මාන වැඩසටහනක් පෙන්වා දිය හැකිය.මෙය නියමු ව්‍යාපෘතියක් ලෙස ප්‍රාදේශීය සභා බලප්‍රදේශ 4 ක ආරම්භ කළා. පසුව මෙය අනෙකුත් කොට්ඨාසවලටත් ව්‍යාප්ත කිරීමට අපේක්ෂා කරනවා.හම්බන්තොට දිස්ත්‍රික්කයේ අඟුණුකොළපැලැස්ස, මොනරාගල, සියඹලාණ්ඩුව, රත්නපුර, කුරුවිට සහ බදුල්ලේ, පස්සර ප්‍රාදේශීය සභා 4 ක සමාරම්භක නියමු ව්‍යාපෘතිය දැනට ක්‍රියාත්මක කරනවා.බදුල්ලේ හල්දුම්මුල්ල, හම්බන්තොට , කටුවන, මොනරාගල මඩුල්ල, පොළොන්නරුව, මැදිරිගිරිය, රත්නපුර, කලවාන සහ කෑගල්ල දැරණියගල, යන ‍ෙකාට්ඨාසවලත් ඉදිරියේදී අන්තර් ගම්මාන වැඩසටහන ක්‍රියාවට නංවනවා.වසර 4 කට වැඩි කාලයක් ව්‍යාපෘතිය ක්‍රියාත්මක කෙරෙන අතර මෙය ආරම්භ වන්නේ 2009 වසරේදීය. 2014 වසරේදී අවසන් කිරීමට නියමිත අතර මෙය ක්‍රියාත්මක කිරීමේදී මෙතෙක් පැවැති සියලු බාධා ඉවත්කර ව්‍යාපෘතිය සාර්ථකව නිම කිරීමට බලාපොරොත්තු වෙනවා..</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>21</day>
    </date>
    <link>http://www.dinamina.lk/2012/04/21/_art.asp?fn=f1204213</link>
    <topic>මඩුකන්දේ වන්නි සූර්ය මංගල්‍යය</topic>
    <author>ඉදිකිරීම් ඉංජිනේරු සේවා නිවාස හා පොදු පහසුකම් අමාත්‍යාංශයේ ලේකම් ගෝඨාභය ජයරත්න</author>
    <content>අවුරුදු 30ක ත්‍රස්තවාදී යුද්ධයෙන් පසු මඩුකන්ද ඇතුළු වව්නියාවේ මෙන්ම උතුරු පළාතේ ද ගම්වාසීන් අලුත් බලාපොරොත්තු ඇතුව අලුත් ජීවිතයක් ආරම්භ කර ඇත. කාලයක් තිස්සේ කැඩී දුර්වලව තිබූ මහා මාර්ග, අඩි 40 කට වඩා කාපට් කරන ලද දියුණු මහා මාර්ග බවට රජයෙන් දියුණු කර ඇති අතර අධ්‍යාපනය ඇතුළු අනෙකුත් මූලික පහසුකම් සියල්ලම යාවත්කාලීන වී ඇත.එමෙන්ම ගම්මුන් විසින් සුපුරුදු කෘෂිකාර්මික ජන ජීවිතය නව ප්‍රබෝධයක් අත්පත් කර ගෙන ඇති අතර වැව් හා වාරි ප්‍රතිසංස්කරණ සමඟ වී ගොවිතැන ඉතාම සාර්ථක අන්දමින් දියුණු කරගෙන ඇත.කාලෙකට පසු විශාල වී අස්වැන්නක් මෙම ගම්මුන් සතුව ඇත. මෙලෙස සංවර්ධනයේ නැවුම් බලාපොරොත්තු සමඟ වව්නියාවේ සියලුම ජාතීන් ඒකාබද්ධව මඩුකන්ද සංස්කෘතික මධ්‍යස්ථානය කේන්ද්‍ර කොට ගෙන අප්‍රේල් 22 දා ඒකාබද්ධ අවුරුදු උත්සවයක් පැවැත්වීමට සියල්ල සූදානම් කර ඇති අතර “වන්නි සූර්ය මංගල්‍යය” ලෙස මෙම අවුරුදු උත්සවය නම් කර ඇත. සිංහල, ද්‍රවිඩ, මුස්ලිම් ජනී ජනයා කවදත් වන්නියේ සහෝදරත්වයෙන් ජීවත් වූ ජන කොට්ඨාසයක් වේ. එම සහෝදරත්වය යළිත් ශක්තිමත් කර ගැනීමට මෙතුළින් ගම්වාසීන් විසින් උත්සාහ කරයි.මඩුකන්ද ශ්‍රී දළදා විහාරස්්ථානයේ පරිවේණාධිපති ආනන්ද හාමුදුරුවන්ගේ උපදේශකත්වයෙන් වව්නියා දිසාපති චාල්ස් මහත්මිය හා වව්නියා ප්‍රාදේ්ශීය ලේකම් ජානක මහතාගේ සංවිධායකත්වයෙන් හා මඩුකන්ද ගම්වාසීන්ගේ දායකත්වයෙන් පැරැණි සිරිත් හා සම්ප්‍රදාය අනුව මෙම අවුරුදු උත්සවය සූදානම් කර ඇත.මේ සඳහා මඩුකන්ද සංස්කෘතික මධ්‍යස්ථානය කේන්ද්‍ර කර ගෙන ඇති අතර එම සංස්කෘතික මධ්‍යස්ථානය මේ සඳහා නවීකරණය කිරීමට සංස්කෘතික හා කලා කටයුතු අමාත්‍යාංශය විශේෂ ප්‍රමුඛතාවක් ලබා දුනි.එක්දහස් නවසිය වසරේ මුල් භාගයේ පමණ වව්නියාවේ ආරම්භ කරන ලද ප්‍රමුඛ පෙළේ පාඨශාලාවක් වන මඩුකන්ද විද්‍යාලය මෙම සංස්කෘතික මධ්‍යස්්ථානය සඳහා නවීකරණය කර යොදා ගෙන ඇති අතර ප්‍රදේශයේ දරුවන්ගේ කලා ශිල්ප හා සෞන්දර්යාත්මක කටයුතු වල සංවර්ධනය සඳහා ඉමහත් පිටි වහලක් මෙම මධ්‍යස්්ථානයෙන් ලැබේ. මෙනිසාම මෙම උත්සවයේ ප්‍රධාන ආරාධිත අමුත්තා ලෙස සංස්කෘතික හා කලා කටයුතු අමාත්‍ය ටී. බී. ඒකනායක මහතා සහභාගි වේ.සිංහල හා හින්දු අලුත් අවුරුද්ද සියලුම ජාතීන්ට තමන්ගේ ජීවිතවලට නැවුම් ආකාරයකින් යළි නව ජීවිතයක් ආරම්භ කිරීම සඳහා ලොකු දායකත්වයක් ලැබෙන අතර ශක්තිමත් සංස්කෘතික මංගල්‍යයක් හැටියට වව්නියාව වැනි පළාතක ජාතීන් අතර සාමය හා සමගිය ඇති කර ගැනීමට ශක්තිමත් දායකත්වයක් ද වනු ඇත. යුද්ධයෙන්, බෝම්බවලින් නිරන්තරයෙන් බයෙන්, සැකෙන් කිසිම බලාපොරොත්තුවක් නැතුව ජීවත් වූ වව්නියා ජනතාවට ජනාධිපතිතුමාගේ නායකත්වයෙන් නව සාමය ලැබීමත් සමඟ අලුත් බලාපොරොත්තු හා ප්‍රාර්ථනා ඇතිව සාමකාමී නිදහස් ජීවිතයක් ගත කිරීම සඳහා හොඳ පරිසරයක් සකස් වී ඇත‍.වන්නි සූර්ය මංගල්‍යය මඩුකන්ද ගම්වාසීන් ඒ සඳහා ශක්තියක් කර ගනු ඇත.ඒ ශක්තිමත් බැම්ම ජාතීන් අතර සමගියට මෙන්ම දුෂ්කර ගම්මානවල ජනතාව ශක්තිමත් සංවර්ධනයක කොටස්කරුවන් වීම සඳහා ද වන බලාපොරොත්තුවක් වනු ඇත.ඒ අනුව දුෂ්කර ගම්මාන, සීමා ගම්මාන ලංකාවේ සිතියමෙන් ද ඈත් වී අප ජීවිත කාලය තුළ බලාපොරොත්තු වූවාටත් වඩා ඉහළ මට්ටමක සංවර්ධනයක් ඇති වී නව ශ්‍රී ලාංකික දේශයක එක් සහෝදර කැලක් මෙන් ජීවත් වීම සඳහා සියලු ගම්වාසීන්ට මෙවන් උත්සව ආදර්ශයක්, මඟ පෙන්වීමක් වනු ඇත.මෙයින් වඩාත් වැදගත් වන්නේ ලැබෙන සම්පත් ප්‍රමාණය නොවේ. එකී සංසිද්ධිය හරහා ගමට ලැබෙන අවධානයයි. මෙම අවධානය අංශ දෙකකින් දැකිය හැකිය.පළමුවැන්න ගමේ පවත්නා සැබෑ තත්ත්වය හරහා කෙරෙන අවශ්‍යතා අධ්‍යයනයයි. දෙවැන්න ජාතික ශක්තීන් ය. උදාහරණයක් ලෙස මඩුකන්ද ගමේ වැව සංවර්ධන උපායක් ලෙස තක්සේරු කිරීම වැනි කාර්යයන් ය. ඊට අමතරව ගමට ලැබෙන සම්පත් ඉතා වැදගත් වේ.ගමේ නව පරපුර ඉන් උත්තේජනයක් ලබයි නම් ගමට එය මහත් ශක්තියක් වේ. මේ අරමුණ මඩුකන්දට පමණක් සීමා වූවක් නොවේ.මඩුකන්ද වැනි පිටිසර ගම්වලින් බිහි වූ සාර්ථක පෞරුෂයන් හරහා ගමේ උවමනාවන් පෙළ ගැස්වීම තුළ ජාතික සැලසුම්කරණයට ලැබෙන එළිය ගැන වඩාත් අවධානය යොමු කිරීම මෙහිලා දැඩිව අවධානය කෙරෙයි..</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>23</day>
    </date>
    <link>http://www.dinamina.lk/2012/04/23/_art.asp?fn=n1204231</link>
    <topic>අනුරපුර-මිහින්තලා පොසොන් උළෙලට යටිතල පහසුකම් සැලසීමේ වැඩ ඇරැඹේ</topic>
    <author>නිමල් විජේසිංහ අනුරාධපුර අතිරේක දිස්ත්‍රික් සමූහ</author>
    <content>අනුරාධපුරය සහ මිහින්තලය කේන්ද්‍ර කොටගනිමින් වාර්ෂිකව පැවැත්වෙන පොසොන් උත්සවය සඳහා අවශ්‍ය යටිතල පහසුකම් සැලසීමේ කටයුතු ආරම්භ කොට තිබේ.2012 පොසොන් ආගමික වතාවත් සඳහා දිවයිනේ සතරදිග් භාගයෙන් බැතිමතුන් විසිපන්ලක්‍ෂයකට අධික පිරිසක් අනුරාධපුරයට එක්රොක් වෙතැයි අනුරාධපුර විශේෂ පොසොන් උත්සව කමිටුව අපේක්‍ෂා කරයි. සුපුරුදු අයුරින් මෙවරද ඓතිහාසික මිහින්තලා පුදබිම විදුලි ආලෝකයෙන් වර්ණවත්ව ඒකාලෝක කිරීම ලේක්හවුස් ආයතනය විසින් ලංකා විදුලිබල මණ්ඩලයේ ද අනුග්‍රහය ඇතිව සිදුකරනු ලබනු ඇත. මෙය අඛණ්ඩව සිදුකරනු ලබන 50 වැනි ආලෝක පූජාව වීම විශේෂත්වයකි.අනුරාධපුර අටමස්ථානාධිපති ආචාර්ය පල්ලේගම සිරිනිවාස නාහිමියන් ප්‍රමුඛ අටමස්ථානයේ විහාරාධිපති ස්වාමින් වහන්සේලාගේ උපදෙස් අනුශාසනා හා සහභාගිත්වයෙන් මිහින්තලා විහාරස්ථ කාරක කාරකාදී නාහිමිපාණන් වහන්සේගේද අනුදැනුම සහිතව මෙවර පොසොන් දාන ශීල භාවනා ඇතුළු සියලු ආගමික වතාවත් සංවිධානය කරනු ලබන්නේ යැයි පොසොන් උත්සව කමිටු ප්‍රධානී හා අනුරාධපුර දිසා ලේකම් මහින්ද සෙනෙවිරත්න මහතා සඳහන් කළේය.පොසොන් පෝ දිනය ජූනි 04 දාට යෙදී ඇති අතර ජූනි 01 දා සිට 07 දක්වා කාලසීමාව අනුරාධපුර “පොසොන් සතිය” වශයෙන් ප්‍රකාශයට පත්කර ඇත.සිරිත් පරිදි පොසොන් මහා සති පිරිත් පින්කම ලබන මැයි 31 දා සාම්ප්‍රදායික පැන් පෙරහැරින් අනතුරුව මහමෙවුනාවේ විශේෂිත සති පිරිත් මණ්ඩපයේදී ආරම්භ වේ. පිරිත ඇතුළු අනුරාධපුර පොසොන් පින්කම් ජූනි 08 දා බෝමළුව විහාරස්ථානයේදී පිරිනමනු ලබන්නා වූ දහවල සාංඝික දානයෙන් පසු නිමාවට පත්වෙයි.ලබන ජූනි 01 දා සිට ජූනි 07 දක්වා බලපැවැත්වෙන පොසොන් සතිය තුළ අනුරාධපුර දිස්ත්‍රික්කයේ සියලු සුරාසැල් හා මස්කඩ මුළුමනින්ම වසා තැබේ.මේ අතර පොසොන් උත්සව සමය තුළ අනුරාධපුරයට සහ මිහින්තලයට ඇදී එන ලක්‍ෂ සංඛ්‍යාත බැතිමතුන්ගෙන් පරිසරයට සහ පුරාවිද්‍යාත්මක ස්මාරක යනාදියට සිදුවිය හැකි හානි වළක්වා ගැනීම සඳහා මෙම කාලය තුළ විධිමත් පුරාවිද්‍යා ආරක්‍ෂක සහ පරිසර නියමු වැඩසටහන් ජාලයක් ක්‍රියාත්මක කිරීමට ද සැලසුම් කර ඇත.මේ උත්කෘෂ්ඨ ආගමික උත්සව සමයේදී හුදු වෙළඳ ප්‍රචාරක වැඩසටහන් විකාශයෙන් වැළකී බොදු බැති ගී සහ බොදු බැතිය උද්දීපනය කරන බෞද්ධාගමික වැඩසටහන් ඉදිරිපත් කරන මෙන් අනුරාධපුර පොසොන් උත්සව කමිටුව රාජ්‍ය හා රාජ්‍ය නොවන සියලු වාණිජ ආයතනවලට දැනුම් දී තිබේ. එමෙන්ම මේ දිනයන්හිදී පුදබිම් තුළ බීමත්ව අවිනීතව හා අසංවර ලෙස හැසිරීමෙන් වැළකී සිටින ලෙසත්, මත්පැන් ඇතුළු මත්ද්‍රව්‍ය ගෙනඒමෙන් හා ළඟ තබාගැනීමෙන් වළකින ලෙසත් කමිටුව බැතිමත් ජනතාවගෙන් විශේෂ ආයාචනයක් ද කරයි.“මේ පොසොන් ආගමික උත්සව සමය අනුබුදු මිහිඳු හිමියන් සිහිපත් කෙරෙන පින්කම් සිදුකෙරෙන කාලපරිච්ඡේදයයි. ඒ වෙනුවෙන් සංවිධානය කරනු ලබන උත්සව කටයුතුවලදී අනුරාධපුර පූජා නගරය සැණකෙළි සහිත වෙළඳ පුරයක් කර ගැනීම මෙන්ම පූජා නගරය පේන තෙක් මානයේ “සිංහ කණුව“ වටරවුම කලාපය වෙළඳ ප්‍රචාරක කටයුතු සඳහා යොදා ගැනීම පිළිබඳව මහා සංඝයා වහන්සේගේ බලවත් අප්‍රසාදය හා විරෝධතාවය ප්‍රකාශ කර සිටිනවා. මේ සම්බන්ධයෙන් අනුරාධපුර මහ නගර සභාව සතු වගකීම ඉතා විශාලයි” පොසොන් උත්සව සමය සම්බන්ධයෙන් කරුණු දක්වමින් සියම් මහ නිකායේ මල්වතු පාර්ශ්වයේ නුවරකලාවිය ප්‍රධාන සංඝනායක, රුවන්වැලි මහ සෑ විහාරාධිකාරි පල්ලේගම හේමරතන නාහිමිපාණෝ අවධාරණය කළහ..</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>23</day>
    </date>
    <link>http://www.dinamina.lk/2012/04/23/_art.asp?fn=n1204232</link>
    <topic>දුමට - මතට ඇබ්බැහිවූවන් ගොඩගන්න රට පුරා කඳවුරු</topic>
    <author>සන්ධ්‍යා කරුණාරත්න</author>
    <content>රෝගවලින් බේරාගන්න පිළියමක්දුම්වැටි හා මත්පැන්වලට ඇබ්බැහිවූවන් පුනරුත්ථාපනය කිරීම සඳහා පුනරුත්ථාපන කඳවුරු රට පුරා පිහිටුවීමට සෞඛ්‍ය අමාත්‍යාංශය තීරණය කර ඇත.ඉදිරි මාස දෙක තුළ මේ වැඩපිළිවෙළ රට පුරා ආරම්භ කරන බවත් එක් දිස්ත්‍රික්කයකට එක් පුනරුත්ථාපන කඳවුරක් බැගින් ඉදිකිරීමටත් අමාත්‍යාංශය තීරණය කර ඇති බව සෞඛ්‍ය ඇමැති මෛත්‍රීපාල සිරිසේන මහතා පවසයි.මේ සඳහා ප්‍රාදේශීය ලේකම්වරුන්ගේ, ග්‍රාම නිලධාරීන්ගේ, පොලිස්, සමෘද්ධි, කෘෂි පර්යේෂණ නිලධාරින්ගේ, වෛද්‍යවරුන්ගේ, මහජන සෞඛ්‍ය පරීක්ෂකවරුන්ගේ සහාය ලබාගැනීමටත් කටයුතු යොදා ඇති බව ඇමැතිවරයා ප්‍රකාශ කරයි.දියවැඩියාව, අධි රුධිර පීඩනය, හෘදයාබාධ, ස්වසන රෝග, පිළිකා වැනි බෝ නොවන රෝගවලට ජනතාව ගොදුරු වීමට බලපාන ප්‍රධාන හේතුවක් වන්නේ අධික ලෙස දුම්වැටි හා මත්පැන් භාවිතය බවත් දුම්වැටි හා මත්පැන් භාවිතයෙන් ජනතාව මුදාගැනීම මේ වැඩපිළිවෙළෙහි අරමුණ බවත් ඇමැතිවරයා ප්‍රකාශ කළේය.මහරගම පිළිකා රෝහලෙන් ප්‍රතිකාර ලබන රෝගීන්ගෙන් සියයට 60 ක්ම පිළිකාවලට ගොදුරු වීමට හේතු වී තිබෙන්නේ අධික ලෙස මත්පැන් හා දුම්වැටි භාවිතය බව ද හෙළි වී ඇත.බෝ නොවන රෝග නිසා දිනකට පුද්ගලයන් 350 ක් පමණ මරණයට පත්වේ. හෘදයාබාධ නිසා 150 ක් ද, ආඝාතයෙන් 45 ක් ද, පිළිකා, දියවැඩියාව, අධිරුධිර පීඩනය යනාදී රෝග නිසා 160 ක් පමණ ද දිනකට මරණයට පත්වේ. මද්‍යසාර හා දුම්වැටි භාවිතය නිසා රෝගී වන්නන්ට ප්‍රතිකාර ලබාදීමට වාර්ෂිකව සෞඛ්‍ය අමාත්‍යාංශය රුපියල් කෝටි සිය ගණනක් වැය කරන බව අමාත්‍යාංශය පවසයි.ග්‍රාමීය වශයෙන් දුප්පත්කම ඉහළ යාම සඳහා අධික ලෙස මත්පැන් හා ජම්වැටි භාවිතයට ඔවුන් ඇබ්බැහි වීම ප්‍රධාන හේතුව වී ඇති බවත් තමන් දෛනිකව උපයන මුදලින් විශාල ප්‍රමාණයක් මේ සඳහා වැය කිරීම නිසා දරුවන් මන්දපෝෂණයට ගොදුරුව සිටින බවත් සමීක්ෂණ වාර්තාවලින් හෙළි වන්නේ යැයි සෞඛ්‍ය අමාත්‍යාංශය සඳහන් කරයි.මේ පුනරුත්ථාපන කඳවුරු පිහිටුවීම නිසා තමා සිගරට් කඳවුරට හෝ මත්පැන් කඳවුරට වැටී ඇතැයි සිතා ඔවුන් ලැජ්ජාවට පත්වනු ඇතැයි ද එසේ ලැජ්ජාවට පත්වීම නිසා ඉන් මිදීමට ඔවුන් උත්සාහ දරනු ඇතැයි ද ඇමැති මෛත්‍රීපාල මහතා කීය.මද්‍යසාර හා දුම්වැටි භාවිතය නිසා ග්‍රාමීය වශයෙන් වයස අවුරුදු 40 ත් 55 ත් අතර වයස් කාණ්ඩයේ පිරිමින් බහුතරයක් මරණයට පත් වන බව ද පවුලකට ඉතාම අත්‍යවශ්‍ය වයස් කාණ්ඩයක් මෙසේ මරණයට පත්වීම හෝ රෝගී තත්ත්වයට පත්වීම පවුලකට දරා ගත නොහැකි බව ද ඇමැතිවරයා ප්‍රකාශ කළේය.</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>23</day>
    </date>
    <link>http://www.dinamina.lk/2012/04/23/_art.asp?fn=n1204233</link>
    <topic>පාසල් දෙවැනි වාරය අද සිට</topic>
    <author>සුභාෂිනි සේනානායක</author>
    <content>දෙවන පාසල් වාරය අද (23) ආරම්භ කෙරේ.ශීඝ්‍රයෙන් පැතිර යන ඩෙංගු රෝගයට පාසල් දරුවන් ගොදුරු වීමේ අවදානමක් ඇති බැවින් සෑම පාසලකම ඩෙංගු මර්දන විශේෂ වැඩසටහන් ක්‍රියාත්මක කිරීමට අවශ්‍ය උපදෙස් ලබා දී ඇතැයි අධ්‍යාපන අමාත්‍ය බන්දුල ගුණවර්ධන මහතා දිනමිණ ට ප්‍රකාශ කළේ ය.සෞඛ්‍ය අමාත්‍යාංශය අධ්‍යාපන අමාත්‍යාංශයෙන් සිදු කළ ඉල්ලීමට මේ පියවර ගෙන ඇති අතර 2010/22 දරන ඩෙංගු මර්දන චක්‍රලේඛයට අනුව විශේෂ අවධානයක් යොමු කර ක්‍රියා කර ඇති අතර ප්‍රදේශයේ මහජන සෞඛ්‍ය පරීක්‍ෂකවරුන්ගේ ද සහාය ලබා ගන්නා ලෙස අධ්‍යාපන අමාත්‍යාංශයේ ලේකම් එච්. එම්. ගුණසේකර මහතා විදුහල්පතිවරුන්ට දන්වා තිබේ..</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>23</day>
    </date>
    <link>http://www.dinamina.lk/2012/04/23/_art.asp?fn=n1204234</link>
    <topic>රන්ගිරි දඹුලු විහාර බිමේ ඉදිවෙන ගොඩනැගිල්ල ඉවත් කෙරේ</topic>
    <author/>
    <content>ඓතිහාසික රන්ගිරි දඹුලු විහාර පූජා භූමි ප්‍රදේශයේ ඉදිකෙරෙමින් පැවැති යැයි පැවසෙන මුස්ලිම් ආගමික දේවස්ථානය වහාම ක්‍රියාත්මක වන පරිදි එම භූමියෙන් ඉවත් කිරීමට පියවර ගත් බව අග්‍රාමාත්‍ය, බුද්ධශාසන හා ආගමික කටයුතු අමාත්‍ය දි. මු. ජයරත්න මහතා ප්‍රකාශ කරයි.ඒ අනුව ඉවත් කෙරෙන එම මුස්ලිම් දේවස්ථානය, ප්‍රදේශයේ වෙනත් සුදුසු ස්ථානයක ස්ථාපිත කොට ඉස්ලාම් භක්තිකයන්ගේ ආගමික ඇදහීම් සඳහා අවශ්‍ය පහසුකම් සලසා දෙන ලෙස ද අග්‍රාමාත්‍යවරයා බලධාරීන්ට උපදෙස් ලබා දී තිබේ. අග්‍රාමාත්‍යතුමා මේ උපදෙස් ලබා දී ඇත්තේ ඊයේ (22) පෙරවරුවේ ගම්පොළ පැවැති විශේෂ සාකච්ඡාවකින් අනතුරුවය. මේ සාකච්ඡාවට ඉස්ලාම් ආගමික නායකතුමන්ලා මෙන්ම ජ්‍යෙෂ්ඨ අමාත්‍ය ඒ. එච්. එම්. ෆවුසි, බස්නාහිර පළාත් ආණ්ඩුකාර අලෙවි මව්ලානා, නියෝජ්‍ය අමාත්‍යවරුන් වන අබ්දුල් කාදර්, ඒ. එල්. එම්. හිස්බුල්ලා යන දේශපාලන නායකයෝ ද එක්ව සිටියහ.මෙහිදී වැඩිදුරටත් අදහස් දැක්වූ අග්‍රාමාත්‍ය දි. මු. ජයරත්න මහතා කියා සිටියේ, ලෝකයේ සියලුම මුස්ලිම් රාජ්‍යයන් ශ්‍රී ලංකාව සමඟ දැඩි මිත්‍රශීලී හැඟීමකින් ක්‍රියා කරන මෙවන් මොහොතක මෙවැනි අවශේෂ කාරණා පදනම් කරගනිමින් ජාතීන් හා ආගම් අතර අනවශ්‍ය ගැටලු නිර්මාණය කර ගැනීමට යෑම කිසිදු ආකාරයකින් අනුමත කළ නොහැකි තත්ත්වයක් බවයි..</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>23</day>
    </date>
    <link>http://www.dinamina.lk/2012/04/23/_art.asp?fn=n1204235</link>
    <topic>ශ්‍රී ලංකාවේ ප්‍රථම වරට කිඹුල් සංරක්ෂණ උයනක්</topic>
    <author>තෙන්නකෝන් කුලසේකර</author>
    <content>ශ්‍රී ලංකාවේ ප්‍රථම වරට “කිඹුල් සංරක්‍ෂණ උද්‍යානයක්” බිහි කැරේ. ජනාධිපතිතුමාගේ උපදෙස් අනුව ගොවි ජන සේවා හා වන ජීවි අමාත්‍යාංශය මගින් කිඹුල් උද්‍යානයක් ඉදිකිරීමට යයි.අලි - මිනිස් ගැටුමේ දී වන අලින්ගේ ජීවිත විනාශ වී යන්නා සේ මිනිස් කිඹුල් ගැටුමේ දී කිඹුල් ජීවිත විනාශ වී යෑම වැළැක්වීම උදෙසා ඉතා කඩිනමින් කිඹුල් උද්‍යානය ඉදිකිරීම සඳහා සුදුසු ස්ථානය නිරීක්‍ෂණය කිරීමේ කටයුතු වන ජීවී නිලධාරීන් මේ දිනවල සිදු කරන බවත් වන අලි සංරක්‍ෂණ උද්‍යාන හතරක් ඉදිකිරීමේ කටයුතු අරඹා ඇති බවත් ගොවි ජන සේවා හා වන ජීවි අමාත්‍ය එස්. එම්. චන්ද්‍රසේන මහතා පවසයි..</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>23</day>
    </date>
    <link>http://www.dinamina.lk/2012/04/23/_art.asp?fn=n1204236</link>
    <topic>සම්මාන රදගුරු ඇන්ඩෲ කුමාරගේ හිමිපාණෝ ස්වර්ගස්ථ වෙති</topic>
    <author>රඹුක්කන විශේෂ ඔස්වල්ඩ් ගොඩකුඹුර</author>
    <content>ලංකා සභාවේ කුරුණෑගල දියෝකිසයේ සම්මාන රදගුරු ඇන්ඩෘ ඔලිවර් කුමාරගේ හිමිපාණෝ ස්වර්ගස්ථ වූහ.1934 වර්ෂයේ ජනවාරි 16 වැනි දින මාවතගම මීතැන්වල ග්‍රාමයෙහිදී උපත ලද උන්වහන්සේ තලම්පිටිය ලංකා සභා පාසලෙන් ද, මීතැන්වල ලංකා සභා පාසලෙන් ද, කුරුණෑගල ශාන්ත ආනා විද්‍යාලයෙන් ද අධ්‍යාපනය ලබා ඇත. ඉන්දියාවේ කල්කටා නගරයේ බිෂොප් දේවධර්ම ශාස්ත්‍රාලයෙන් දේවධර්ම පිළිබඳ උපාධිය ලැබූ මෙතුමෝ එංගලන්තයේ බර්මිංහැම් විශ්වවිද්‍යාලයෙන් දේවධර්මය පිළිබඳ ඩිප්ලෝමා සහතිකයක් ද හිමිකර ගත්තෙකි.හේවාදිවෙල ශුද්ධ පේතෘස් හා පාවුළු දේවස්ථානය, කුඩාගම ස්වර්ගාරෝහණ දේවස්ථානය, සියඹලන්ගමුව ක්‍රිස්තුදේව දේවස්ථානය, මීතැන්වල ශාන්ත අන්දෘ දේවස්ථානය, ජාකඩුව ශාන්ත මරියතුමියගේ දේවස්ථානය, ගම්පොළ ශාන්ත අන්දෘ දේවස්ථානය, නාවලපිටිය ශාන්ත අන්දෘ දේවස්ථානය, රත්මීවල ක්‍රිස්තු රජාණන්ගේ දේවස්ථානය හා කුරුණෑගල ක්‍රිස්තු රජිඳ මුල් දෙව්මැදුරේ පූජකවරයකු ලෙස සේවය කළ මෙතුමාණෝ 1984 පෙබරවාරි 18 වැනි දින ලංකා සභාවේ කුරුණෑගල දියෝකිසයේ තෙවැනි රදගුරු හිමිපාණන් ලෙස තෝරාගනු ලැබූහ. අනතුරුව 1984 මැයි මස 06 වැනි දින ආසනාරූඪ කරනු ලැබූ උන්වහන්සේ 2000 වසරේ සැප්තැම්බර් 28 දින තෙක් කුරුණෑගල දියෝකිසයට විශිෂ්ට නායකත්වයක් ලබා දුන්හ.ඉන් අනතුරුව කුරුණෑගල දියෝකිසියේ සම්මාන රදගුරුතුමකු ලෙස නිහඬ සේවාවක් ඉටුකළ කුමාරගේ රදගුරු හිමියෝ ටික කලක් රෝගාතුරව පසුවූහ. පසුගිය 21 වැනි දින අලුයම කුරුණෑගල පෞද්ගලික රෝහලකදී ස්වර්ගස්ථ වූ උන්වහන්සේගේ සේවාවට තුති පිදීමේ දිව්‍ය මෙහෙය අද (23) පස්වරුවේ කුරුණෑගල ක්‍රිස්තු රජිඳ ආසන මුල් දෙව්මැදුරේදී සිදුකිරීමට නියමිතය.ඉතා සරල දිවි පෙවෙතක් ගතකළ ඇන්ඩෘ කුමාරගේ හිමිපාණෝ කිතුනු ජනතාව සමඟ මෙන්ම අනෙකුත් ආගමිකයන් අතර ද සුහදතාව ගොඩනැංවීමට ෂශාල වෙහෙසක් ගත් රදගුරුතුමෙකි.තම සේවා කාලය තුළ විවිධ නාගරික හා ග්‍රාමීය විහාරස්ථාන සමඟ සුහද සම්බන්ධතාවයක් ගොඩනඟා ගත් මෙතුමාණෝ කුරුණෑගල දියෝකිසයේ පූජකවරයකු ලෙස වසර හතළිහකට අධික සේවා කාලයක් සැපුරූහ. ඉන් වසර දහසයක්ම රදගුරුතුමෙකු ලෙස දියෝකිසයට නායකත්වය දීමට උන්වහන්සේ කැප කළහ..</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>23</day>
    </date>
    <link>http://www.dinamina.lk/2012/04/23/_art.asp?fn=n1204237</link>
    <topic>මාමඩුව වී අලෙවි මණ්ඩලය මෙදා වී ඇටයක්වත් මිලට අරන් නෑ</topic>
    <author>වවුනියාව මධ්‍යම විශේෂබණ්ඩාර විපුලසේන</author>
    <content>රුපියල් ලක්‍ෂ හතළිහක් වියදම් කර ප්‍රතිසංස්කරණය කළ මාමඩුව වී අලෙවි මණ්ඩලය මෙවර වී ඇටයක්වත් මිලට නොගෙන කැලෑවට යටවෙමින් පවතී.ප්‍රදේශයේ මෙවර මාස් කන්නයේ ලද අස්වැන්න අඩු මිලට පුද්ගලික වෙළඳුන්ට විකිණීමට මේ නිසා තමන්ට සිදුවූ බව ගොවීහු චෝදනා කරති. වසර 20 ක් පමණ ත්‍රස්තවාදී කලබල හේතුවෙන් විනාශ වී අතහැර දමා තිබූ වවුනියාවේ ප්‍රධාන ගබඩාවක් වන මාමඩුව වී අලෙවි මණ්ඩලය, මහින්ද චින්තන වැඩපිළිවෙළ යටතේ රුපියල් ලක්‍ෂ 40 ක වියදමින් ගොඩ නැගුවේ පසුගිය වසරේ දීය.මෙය විවෘත වීමත් සමඟ ප්‍රදේශයේ ගොවීන්ට නියමිත වී අලෙවි කර ගැනීමට පසුගිය වසරේ පහසුකම් තිබූ අතර ගබඩාව ද සම්පූර්ණයෙන් ම පිරී ගියේ ය.මේ වී තොගය තවමත් ගබඩාවේ දිරාපත් වෙමින් පවතින අතර ගබඩාව හිස් නොකිරීමෙන් මෙවර වී මිලදී ගැනීමට නොහැකි විය. ගොඩනැගිල්ලද කිසිවෙකුගේ අවධානයක් නොමැතිව කැලෑවට යටවෙමින් පැවතීම ප්‍රදේ්ශවාසීන් ගේ අප්‍රසාදයට ලක් වී ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>23</day>
    </date>
    <link>http://www.dinamina.lk/2012/04/23/_art.asp?fn=n1204238</link>
    <topic>සෝමාලි කොල්ලකරුවන් යටතේ සිටි ධීවරයන්මෙරටට ගෙන්වා ගැනීමට සිදුවන සියලු වියදම් ධීවර අමාත්‍යාංශයෙන්</topic>
    <author>බුද්ධිකා ඉඹුලාන සහ මහින්ද අලුත්ගෙදර</author>
    <content>සෝමාලියානු මුහුදු කොල්ලකරුවන්ගෙන් මුදාගත් ශ්‍රී ලාංකික ධීවරයන් හයදෙනා යළි මවුබිමට රැගෙන ඒම සඳහා සියලු වියදම් දැරීමට ධීවර හා ජලජ සම්පත් සංවර්ධන අමාත්‍යාංශය තීරණය කර ඇත.ඒ අනුව ඔවුන් මෙරටට රැගෙන ඒම සඳහා වැයවන ගුවන් ගමන් වියදම්, ආහාර පාන මෙන්ම අනෙකුත් වියදම් ලබාදෙන ලෙස ධීවර හා ජලජ සම්පත් සංවර්ධන ඇමැති වෛද්‍ය රාජිතතමේන්තුවට උපදෙස් දී තිබේ.පසුගිය 2011 සැප්තැම්බර් මස 27 දා මීගමුව ධීවර වරායෙන් මුහුදු ගිය “නිමේෂා දුව“ යාත්‍රාවේ සිටි ධීවරයන් හය දෙනෙකු එම වසරේ ඔක්තෝබර් මස 29 දා සෝමාලියානු මුහුදු කොල්ලකරුවන් විසින් පැහැර ගන්නා ලදී.මේ ධීවරයන් පිරිස සමඟ තවත් පිරිසක්ද සෝමාලියානු මුහුදු කොල්ලකරුවන්ගේ අත් අඩංගුවට පත්ව තිබෙන අතර ස්පාඤ්ඤ නාවික හමුදාවට අයත් යුද නෞකාවක් මඟින් ඔවුන් රඳවා සිටි යාත්‍රාවට ප්‍රහාරයක් එල්ල කොට එම පිරිස බේරාගෙන තිබෙන බවද ධීවර හා ජලජ සම්පත් සංවර්ධන අමාත්‍යාංශය සඳහන් කරයි.මේ ශ්‍රී ලාංකික ධීවරයන් පිරිස රැගත් සෝමාලියානු මුහුදු කොල්ලකරුවන් සතු යාත්‍රාව ටැන්සානියානු මුහුදු තීරයට මුහුදු සැතපුම් 50 ක් ඔබ්බෙන් වූ මුහුදේ යාත්‍රා කරමින් සිට ඇති අතර ඒ අවස්ථාවේදී ස්පාඤ්ඤ නාවික හමුදාවට අයත් “ඉන්ෆැන්ටා එලේනා” යාත්‍රාවේ සිටි නාවික කණ්ඩායමක් විසින් ප්‍රහාරයක් එල්ල කොට මොවුන්ව නිදහස් කරගෙන ඇත.වීරසේන සිල්වා, ඩී. එස්. ප්‍රනාන්දු, පී. සෙල්වරාජන්, එල්. පී. ලෙවන්, ජේ. එන්. ප්‍රනාන්දු, ඩබ්ලිව්. එස්. එස්. ප්‍රනාන්දු, “නිමේෂා දුව“ ධීවර යාත්‍රාවේ යාත්‍රා කළ ධීවර කාර්මිකයෝ වෙති.මේ ධීවරයන් පිරිස යළි ශ්‍රී ලංකාවට රැගෙන ඒම සඳහා විදේශ කටයුතු අමාත්‍යාංශය සහ ධීවර හා ජලජ සම්පත් සංවර්ධන අමාත්‍යාංශය ඒකාබද්ධ විශේෂ වැඩපිළිවෙලක් ක්‍රියාවට නංවා ඇති අතර කෙන්යාවේ නයිරෝබි නුවර පිහිටි ශ්‍රී ලංකා තානාපති කාර්යාලයේ නිලධාරීන් දෙදෙනෙකු දැනටමත් ටැන්සානියාවට පිටත්කර යවා ඇති බවද එම අමාත්‍යාංශය කියයි..</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>23</day>
    </date>
    <link>http://www.dinamina.lk/2012/04/23/_art.asp?fn=n1204239</link>
    <topic>පෞද්ගලික වෛද්‍ය විද්‍යාලයට අනුබද්ධවශික්‍ෂණ රෝහලක් ඇරැඹීමට අමාත්‍යාංශයේ අනුමැතිය ලබා දී නෑ</topic>
    <author>සන්ධ්‍යා කරුණාරත්න</author>
    <content>මාලඹේ පෞද්ගලික වෛද්‍ය විද්‍යාලයට අනුබද්ධව ශික්ෂණ රෝහලක් ඉදි කිරීමට අමාත්‍යාංශය අනුමැතිය දී නොමැති බව සෞඛ්‍ය අමාත්‍යාංශය ප්‍රකාශ කරයි.මාලඹේ පෞද්ගලික වෛද්‍ය විද්‍යාලයට අනුබද්ධව ශික්ෂණ රෝහලක් ඉදි කිරීමට අමාත්‍යාංශය අවසර දී ඇති බවට එම ආයතනයේ පුද්ගලයෙක් පසුගියදා මාධ්‍යයට ප්‍රකාශයක් කර තිබුණත් එම ප්‍රකාශය අසත්‍ය බව අමාත්‍යාංශය පවසයි.මේ ප්‍රකාශය සම්බන්ධයෙන් අමාත්‍යාංශයේ ලේකම්වරයා පෙරේදා (21) විශේෂ සොයා බැලීමක් සිදු කරන ලදී.ඒ අනුව මාලඹේ පෞද්ගලික වෛද්‍ය විද්‍යාලයට අනුබද්ධව ශික්ෂණ රෝහලක් ඉදිකිරීම සඳහා එම ආයතනයෙන් මේ වන තෙක් කිසිදු අයදුම්පතක් සෞඛ්‍ය අමාත්‍යාංශයට ඉදිරිපත් කර නැති බව හෙළිව තිබේ.මේ සඳහා සෞඛ්‍ය අමාත්‍යාංශයෙන් අනුමැතිය ලබා ගැනීමට අවශ්‍ය නම් අමාත්‍යාංශයේ පෞද්ගලික රෝහල් සංවර්ධන අංශයට අයදුම්පතක් ඉදිරිපත් කළ යුතු බව ද ඒ සඳහා හෝ මේ වන තෙක් අයදුම්පතක් ඉදිරිපත් කර නොමැති බව ද අමාත්‍යාංශය දැනුම් දෙයි. මීට වසරකට පමණ පෙර සායන වැඩපිළිවෙළක් ක්‍රියාත්මක කිරීමට අවශ්‍ය බවට ඉල්ලීමක් කළත් ඒ සඳහා අවශ්‍ය ලියකියැවිලි ද මේ වන තෙක් ඉදිරිපත් කිරීමට එම ආයතනය පියවර ගෙන නොමැත.ඒ අනුව මාලඹේ පෞද්ගලික වෛද්‍ය විද්‍යාලයේ සිසුන්ට සායනික පුහුණුව ලබාගැනීම සඳහා අවශ්‍ය අනුමැතියවත් සෞඛ්‍ය අමාත්‍යාංශයෙන් ලබාගෙන නොමැති බව එම අමාත්‍යාංශය පවසයි..</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>23</day>
    </date>
    <link>http://www.dinamina.lk/2012/04/23/_art.asp?fn=n12042310</link>
    <topic>තල්වත්ත බොල්ලෑගල ශ්‍රී සුනන්දාරාමයේසර්වඥ ධාතු ප්‍රදර්ශනය හාධාතු මන්දිරය විවෘත කිරීමේ පින්කම්</topic>
    <author/>
    <content>2600 වන සම්බුද්ධත්ව ජයන්තියට සමගාමීව තල්වත්ත බොල්ලෑගල ශ්‍රී සුනන්දාරාමයේ අභිනවයෙන් ඉදිකරන ලද අලංකාර දෙමහල් ධාතු මන්දිරය ජනතා පූජෝපහාරයට පත්කිරීම හා සර්වඥ ධාතු ප්‍රදර්ශනය කිරීමේ මහා පුන්‍යෝත්සවය වර්ෂ 2012 ක් වූ අප්‍රේල් මස 27 වන දින සිට මැයි මස 05 වන දින දක්වා පැවැත්වේ.‍ධර්ම දේශනා, තිස්පෑ හතේ පිරිත් සජ්ඣායනාව, සර්වඥ ධාතුප්‍රදර්ශනය, කැලණි රජමහා විහාරයේ සිට තල්වත්ත ශ්‍රී සුනන්දාරාමය දක්වා ගමන් කෙරෙන අලි ඇතුන් සහිත දර්ශනීය දේව දූත පෙරහැර හා 75 නමක් විෂයෙහි පිරිනැමෙන සපිරිකර සංඝගත දක්ෂිණාවකින් මෙම පිංකම් මාලාව සමන්විත වේ.ඒ අනුව අප්‍රේල් මස 27 වන දින සවස 6.00ට පෑලියගොඩ විද්‍යාලංකාර පරිවේණාධිපති ආචාර්ය වැලමිටියාවේ කුසලධම්ම නාහිමිපාණන් වහන්සේ විසින් පවත්වනු ලබන ධර්ම දේශනාව 28 දා සවස 6.00 කොළොන්නාවේ සිරි සුමංගල හිමියන්ගේ දේශනාව.29 වන දින කැලණි රජමහා විහාරාධිපති මහාචාර්ය කොල්ලුපිටියේ මහින්ද සංඝරක්ඛිත හිමිගේ දෙසුම. 30 වන දින සිට මැයි මස 04 වන දින දක්වා පැවැත්වෙන තිස්පෑ හතේ පරිත්‍රාණ ධර්ම දේශනය.මැයි මස 01 දින දෙමහල් ධාතු මන්දිරය විවෘත කිරීමමැයි මස 01 දින සිට මැයි මස 05 දින දක්වා සවස 04.00 සිට රාත්‍රී 9.00 දක්වා සර්වඥ ධාතු ප්‍රදර්ශනයමැයි මස 03 දේවදූත පෙරහැරමැයි මස 04 වන දින 75 නමක් විෂයෙහි පිරිනැමෙන සංඝගත දක්ෂිණාව සිදු කෙරේ.මෙම පිංකමෙහි දොරකඩ අස්න ප්‍රකාශ කරනු ලබන්නේ බොල්ලෑගල බියගම පාරේ පදිංචි ජනක නිවුන්හැල්ල මහතාගේ සහ අයිරාංගනී වික්‍රමාරච්චි මහත්මියගේ පුත් කැළණිය ශ්‍රී ධර්මාලෝක කනිෂ්ඨ විද්‍යාලයේ 5 ශ්‍රේණියේ ඉගෙනුම ලබන නමිඳු චත්‍රභානු නිවුන්හැල්ල කුළ කුමරුවා විසිනි.පරිවාර දූතයන් වශයෙන් යුගීෂ දිල්ශාන් විජේතුංග සහ දහම් බණ්ඩාර රත්නායක ක්‍රියා කරති..</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>23</day>
    </date>
    <link>http://www.dinamina.lk/2012/04/23/_art.asp?fn=r1204231</link>
    <topic>සෞඛ්‍ය මධ්‍යස්ථානයේ ජලය නැතිව සායන නෑ</topic>
    <author>ගලේවෙල මධ්‍යම සමූහ – පී. ජී. ගුණතිලක</author>
    <content>ග්‍රාම සේවා වසම් තුනක ගැබිනි මවුවරුන්ට සහ ළදරුවන්ට සේවා පහසුකම් සපයන මැදබැද්ද පවුල් සෞඛ්‍ය මධ්‍යස්ථානයේ අඩුපාඩු රාශියක් පවතී.එහි මූලික ම අඩුපාඩුව වන්නේ ජලයයි. පානීය ජලසම්පාදන යෝජනා ක්‍රමයකින් මෙම ස්ථානයට ජලය සපයා දී ඇතත් ජල හිඟය හේතුවෙන් මේ වන විට එය නතර වී ඇත.මේ නිසා එහි සායන කටයුතු සඳහා ජලය සපයා ගැනීමට සිදු වී ඇත්තේ අවට ළිං වලිනි. එසේ ජලය සපයා ගැනීමට සිදු වී ඇත්තේ ද සායනයට පැමිණෙන මවුවරුන්ටය. දහසකුත් එකක් රාජකාරි මධ්‍යයේ වුවද පවුල් සේවිකාවෝ ද ඊට සහාය දෙති.මෙම මධ්‍යස්ථානයේ රාජකාරි සඳහා ඇත්තේ කුඩා කාමර දෙකකි. එක් කාමරයක් වෛද්‍යවරයාට රෝගීන් පරීක්‍ෂා කිරීමට වෙන්කර ඇත. අනිකුත් සියලුම කටයුතු කරන්නේ අනික් කාමරයේය. දරුවන්ගේ බර කිරීම, එන්නත් ලබාදීම, පෝලිම් ගැසී සිටීම, පවුල් සෞඛ්‍ය සේවිකාවන්ගේ ලියකියවිලි කටයුතු සිදුකිරීම, ත්‍රිපෝෂ ලබාදීම ආදී කටයුතු ද ඒ අතර වේ. ඒ නිසා මෙහි ඉඩකඩ පුළුල් කිරීමේ අවශ්‍යතාව තදින් පවතී.ගැබිනි මවුවරුන්ට හදිසියේ වෛද්‍ය පරීක්‍ෂණයට පෙර ඇඳුම් මාරු කිරීමට අවශ්‍ය වූ විට ඒ සඳහා ස්ථානයක් මෙහි නැත. ඔවුන්ට සිදු වී ඇත්තේ මධ්‍යස්ථානයේ පිටුපසට ගොස් බිත්තිවලට මුවා වී එම කටයුත්ත සිදුකර ගැනීමටය.මෙම මධ්‍යස්ථානයේ පිහිටීම ද එහි පැමිණෙන ළදරුවන්ගේ ජීවිතවලට තර්ජනයකි. එය පිහිටා ඇත්තේ ගැඹුරු බෑවුමක් සහිත ස්ථානයකය. මවුවරුන් සමඟ පැමිණෙන කුඩා දරුවන් ඔවුන්ගේ රැකවරණයෙන් ඈත්ව ගියහොත් මෙම ප්‍රපාතයට වැටී අනතුරු සිදුවිය හැකි ඉඩකඩ වැඩිය.මෙම ස්ථානය 1992 වසරේ විවෘත කළ පසු මේ වනතෙක් කිසිම නඩත්තුවක්කර නැති නිසා බිත්ති පුපුරා ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>23</day>
    </date>
    <link>http://www.dinamina.lk/2012/04/23/_art.asp?fn=r1204232</link>
    <topic>ගාල්ල-කරන්දෙණියේ ප්‍රදේශ රැසක දුරකථන රැහැන් හොරු කපලා</topic>
    <author>ඇල්පිටිය විශේෂ – ඩී. ජේ. විජේසිංහ</author>
    <content>ගාල්ල දිස්ත්‍රික්කයේ කරන්දෙණිය මැතිවරණ කොට්ඨාසයේ රන්දෙණිගම, පනාපිටිය, කොහිලවතුර ගම්මානවල දුරකථන රැහැන් සොරුන් කපාගෙන යෑම නිසා විදුලි සංදේශ ආයතනයට රුපියල් මිලියන විසිපහකට අධික පාඩුවක් සිදු වී ඇතැයි විදුලි සංදේශ නියාමන කොමිසන් සභාව කියයි.මේ හේතුව නිසා මෙම ප්‍රදේශවල ජනතාවට වසර දෙකකට අධික කාලයක සිට දුරකථන විසන්ධි වී ඇති අතර දුරකථන බිල්පත් නම් නොකඩවාම තමන් වෙත ලැබෙන බව ප්‍රදේශවාසීහු චෝදනා කරති.එම්. ටී. එම්. මන්සීල් මහතා - අපි බොහොම මහන්සියෙන් තමයි මේ දුරකථන පහසුකම් ගත්තේ. කාලයක ඉඳලා හොරු මේ දුරකථන කම්බි කැපීම නිසා ඒකේ වන්දිය ගෙවන්න වෙලා තියෙන්නේ අපට.දුරකථන විසන්ධි වෙලා කියලා නැහැ මාසේ අන්තිමට අනිවාර්ය බිලක් එනවා. අපේ දුරකථන වැඩ කරන්නේ නැහැ කියල දැන්නුවත් බිල නතර කරන්නේ නැහැ.ලක්‍ෂ්මන් පෙරේරා මහතා - මම බොහොම මහන්සි වෙලා මේ දුරකථනය අරගත්තේ. අපිට වෙන දුරකථනයක් හරි යන්නේ නැහැ. මේ පළාතෙම දුරකථන දැන් වැඩ කරන්නේ නැහැ. රැහැන් හොරු කපනවා. හැම තැනම එහෙමයි. අපිට දැන් සිදුවෙලා තියෙන්නේ ඒ අපරාධයට දඩ ගෙවන්න.ටෙලිෆෝන් ඇත්තෙත් නැහැ. ඒත් බිල ගෙදරට වෙලාවට එනවා.වැලිවිටිය ගොඩගේ රත්නාවතී මහත්මිය - දැන් කාලෙක ඉඳලා අපේ ගෙවල්වලට දුරකථන පහසුකම් නැහැ. අපි හොයල බැලුවම කට්ටිය කියනවා කම්බි හොරු කපල කියලා. ඉතින් අපේ ගෙවල්වල එදා ඉඳල තිබුණු දුරකථන දැන් පැත්තකට දාලා. ඒත් වේලාවට ගෙදරට බිල එනවා.අලහකෝන් විමලාවතී මහත්මිය - අපි කියන්නේ මේ ගැන හොයල බලල අපට සාධාරණයක් කරන්න කියලා..</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>23</day>
    </date>
    <link>http://www.dinamina.lk/2012/04/23/_art.asp?fn=r1204233</link>
    <topic>වාද්දුවේ හොර බැංකුවක්: වංචා කළ මුදල රුපියල් කෝටියයි</topic>
    <author>වාද්දුව සමූහ එස්. රූපරත්න පියදාස</author>
    <content>නිල නොවන බැංකුවක් පවත්වාගෙන යමින් රුපියල් කෝටියකටත් වැඩි මුදලක් වංචා කළ බව කියන වාද්දුව පොතුපිටිය දකුණ කාන්තාවකට විරුද්ධව නගා තිබූ චෝදනා දොළහක එක චෝදනාවකට රුපියල් ලක්ෂය බැගින් රුපියල් දොළොස් ලක්ෂයක ශරීර ඇපයක් නියම කළ කළුතර මහේස්ත්‍රාත් අරුණ අලුත්ගේ මහතා ලබන 26 දා නැවත අධිකරණයේ පෙනී සිටින ලෙස ඇයට නියෝග කළේය.මෙසේ ඇප නියමවූයේ වාද්දුව දකුණ පොතුපිටිය වතුදුරයාලාගේ සමන්තා ලාලනි නමැති කාන්තාවකටය.වැඩි පොලියක් ගෙවන බව පවසමින් නිල නොවන බැංකුව පවත්වාගෙන ගිය එම කාන්තාව ආපසු මුදල් ගෙවා ගැනීමට නොහැකිවීම නිසා පදිංචිව සිටි නිවස විකුණා ප්‍රදේශයෙන් පලා ගොස් සිටියදී වාද්දුව පොලිස් නිලධාරීන් විසින් මාවනැල්ල ප්‍රදේශයේදී අත්අඩංගුවට ගෙන අධිකරණයට ඉදිරිපත් කර තිබුණි’පොතුපිටිය ප්‍රදේශයේ කාන්තාවන් සහ පුද්ගලයන් විස්සකට වැඩි පිරිසකගෙන් රුපියල් ලක්ෂය දෙක තුන සහ පහළව ආදි වශයෙන් මුදල් ලබාගෙන ලක්ෂ ගණනක සීට්ටුවක්ද දමා ඇතැම් අවස්ථාවලදී ඒ මුදල් වලට පොලියද නොගෙවා ප්‍රදේශයෙන් පලා ගොස් සිටියදී ඇයට මුදල් දුන් පුද්ගලයන් විශාල පිරිසක් විසින් වාද්දුව පොලිසියට කරන ලද පැමිණිලි අනුව අත්අඩංගුවට ගෙන තිබූ එම කාන්තාව වාද්දුව පොලිසිය මගින් අධිකරණයට ඉදිරිපත් කෙරුණි.වාද්දුව පොලිස් ස්ථානාධිපති පොලිස් පරීක්ෂක නිමල් කරුණාරත්න මහතා සමග සැරයන් 26393 සුදත් සමග කාන්තා සැරයන් 2154 දිනුෂා එම කාන්තාව අත්අඩංගුවට ගැනීම සඳහා පරීක්ෂණ පැවැත්වූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>23</day>
    </date>
    <link>http://www.dinamina.lk/2012/04/23/_art.asp?fn=r1204234</link>
    <topic>අමිතිරිගල රූමත් විවාහක කත ඝාතනයේ සැකකරු ඇල්ලූ හැටි</topic>
    <author>හෝමාගම සංචාරකමංජුල හිරිපිටිය සබරගමුව සමූහ</author>
    <content>තරුණ රූමත් කාන්තාවකගේ ගෙලට පිහි පහරවල් විස්සක් පමණ ඇන අමානුෂික ලෙස ඝාතනය කළ ප්‍රධාන සැකකරු ඝාතනය සිදුවී සුළු වේලාවක් ඇතුළත නීතියේ රැහැනට අසුකර ගැනීමට රුවන්වැල්ල පොලිසිය සමත් වී තිබේ.ඝාතනයට ලක්වී ඇත්තේ රුවන්වැල්ල පොලිස් බල ප්‍රදේශයට අයත් අමිතිරිගල හල්ගහහේන ප්‍රදේශයේ අංක 154 / 4 දරන නිවෙසේ පදිංචිව සිටි තිස් හැවිරිදි ජී. පද්මකාන්ති ප්‍රේමලතා නැමැති විවාහක රූමත් කාන්තාවකි.ඉතා අඩු මිනිස් ජනාවාසයක් පවතින අමිතිරිගල හල්ගහහේන ප්‍රදේශය විශාල රබර් වතු හා ලඳු කැලෑවලින් බහුල උස් බිම් සහිත ප්‍රදේශයකි. මේ නිසා නිවෙසක් ඇත්තේ තවත් නිවෙසකට මීටර් ගණනාවක් දුරස්ව වුවත් ඝාතනය කළ පද්මකාන්තිගේ නිවෙස අසලම තවත් නිවෙසක් ඇත.ඒ ධර්මසේන නැමැති පුද්ගලයාගේ නිවෙසයි. පද්මකාන්තිගේ නිවෙස අඩක් සාදා නිම කළ නිවෙසකි.පද්මකාන්ති නැමැති තරුණ කාන්තාව ඝාතනය වී සුළු වේලාවකින් එම ස්ථානයට සීතාවක කොට්ඨාසය භාර පොලිස් අධිකාරී අතුල වීරසිංහ, රුවන්වැල්ල පොලිස් ස්ථානාධිපති ප්‍රධාන පොලිස් පරීක්ෂක චන්ද්‍රරත්න බඹරැන්ද මහත්වරුන් ඇතුළු නිලධාරීන් පිරිසක් පැමිණ තිබේ.මෙසේ පැමිණි විට ඝාතනය කළ තරුණ කාන්තාවගේ නිවෙස වටා විශාල ජනතාවක් රැඳී සිටින බව දැක ගත් අතර ඒ සමීපයේ පිහිටි නිවෙසේ මිදුලේ යම් පුද්ගලයකු ගිනි ගොඩක්ගසා සිටින බවද දැක තිබේ. පැමිණි පොලිස් කණ්ඩායමේ පිරිසක් කාන්තාව විසූ නිවෙසට ගිය අතර තවත් පිරිසක් කොට්ඨාසය භාර පොලිස් අධිකාරී අතුල වීරසිංහ මහතාගේ නියෝගයක් මත ගිනිගොඩ ගසා තිබූ නිවෙසට ගොස් වහා එය නිවා දැමීම සිදු කර තිබේ.නිවෙස තුළට ගිය පොලිස් නිලධාරීන්ට දැක ගැනීමට හැකි වී ඇත්තේ අඩ නිරුවත්ව ලේ විලක් මැද ගෙලට කැපුම් පහරවල් රැසක් එල්ල කර අමානුෂික ලෙස ඝාතනය කර නිවෙසේ මුළුතැන්ගෙයි බිම ඇද වැටී සිටි තරුණියකි. මේ අතර නිවා දැමු ගිනි ගොඩ තුළ අඩක් පිළිස්සු අත්ආවරණ දෙකක් තිබී ඇත. ප්‍රදේශවාසීන් කඩි ගුලක් ඇවිස්සී අයුරින් කලබලයෙන් ඝාතනය සිදුවූ ස්ථානය බලන්නට පැමිණෙද්දී ඒ අසල පදිංචිකරුවා නිවෙසේ මිදුලේ ගිනි ;ගාඩක් ගසා තිබීම පිළිබඳව සැක මතු වීමත් සමග පොලිසිය එම පුද්ගලයාගෙන් සාමාන්‍යයෙන් ප්‍රශ්න කර අනතුරුව අත්අඩංගුවට ගෙන දීර්ඝ ලෙස ප්‍රශ්න කිරීමේදී හෙළිවී ඇති කරුණු අනුව ධර්මසේන නැමැති මේ පුද්ගලයා කෘෂිකර්ම හා පර්යේෂණ සංවර්ධන සහකාර තනතුරක් දරමින් සිටින අයෙකි.මොහු කලක සිට ඝාතනය කළ තරුණියගේ සැමියා වන නිශාන්ත කැලුම් යන අය සමග සමලිංගික ඇසුරක් පවත්වාගෙන ගොස් ඇත. නිශාන්ත මාතලේ නාඋල ප්‍රදේශයේ අයකු වන අතර ඔහු අවිස්සාවේල්ල පුවක්පිටිය ප්‍රදේශයේ විහාරස්ථානයක මහණ වී සිටි සමයේදී පටන් දෙදෙනා නිතර හමුවී බොහෝ කාලයක් එකට සිටීමට හුරු පුරුදු වී තිබේ.මෙසේ සිටියදී මීට වසර පහකට පමණ පෙර සිවුරු හැර දමා ඇති නිශාන්තව හතළිස් හතර හැවිරිදි ධර්මසේන නැමැති අය සිය නිවෙසේම පදිංචි කර ගෙන ඇත. ධර්මසේන එක්දරු පියකු වන අතර මොහුගේ බිරිය ගුරුවරියකි. ධර්මසේන හා නිශාන්ත දෙදෙනා සමලිංගිකයන් බවට කලක සිට අමිතිරිගල හල්ගහහේන ප්‍රදේශයේ පවතින ප්‍රසිද්ධ රහසකි.ස්ථිර රැකියාවක් නොමැතිව ඝාතනයේ ප්‍රධාන සැකකරු වන ධර්මසේන නැමැති අයගේ නිවෙස සිටි නිශාන්තට ගෝනගල ප්‍රදේශයේ පිහිටි ගෘහ භාණ්ඩ නිෂ්පාදනය කරනු ලබන ආයතනයක රැකියාවක් ලැබී එයට යෑමට පටන්ගෙන ඇත.එහි යෑමට පටන් ගෙන ටික දිනකින් උඩකණුගල නැමැති ප්‍රදේශයේ සිටි පද්මකාන්ති දැන හඳුනා ගැනීමෙන් පසු දෙදෙනාට නොදැනී ප්‍රේමවන්තයන් වී ඇත. මෙය දැන ගත් ප්‍රථමයෙන් මෙයට හරස් වී ඇති ධර්මසේන නිශාන්තට වහාම සම්බන්ධය නතර කරන ලෙස දන්වා තිබේ. මේ නිසා සිය සම්බන්ධතාව නතර කර දැමු නිශාන්ත ධර්මසේනගේ අදහසට එකඟ වී කාලය ගත කළත් මෙවැනි කිසිම දෙයක් නොදන්නා පද්මකාන්ති නිශාන්තගේ වෙනස්වීම පිළිබඳව කල්පනා කරමින් සිටියදී ධර්මසේන ඊට කැමැත්ත දී අනතුරුව නැවත නිශාන්ත හා පද්මකාන්ති සමග පෙර පැවැති සම්බන්ධතාවය ගොඩනගා ගෙන තිබේ.අනතුරුව ධර්මසේන සිය නිවෙස අසලින්ම නිවෙසක් සාදා ගැනීමට නිශාන්තට ඉඩම් කැබැල්ලක් දී ටික දිනකට පසු 2011. 08. 03 දින නිශාන්ත හා පද්මකාන්ති විවාහ වී තිබේ.විවාහ සිදු වීමට පෙර ඝාතනයේ ප්‍රධාන සැකකරු වන ධර්මසේන හා නිශාන්ත අතර රහස් ගිවිසුමක් ගසා ගෙන ඇත. ඒ දෙදෙනා කලක සිටම කරගෙන ආ සමලිංගික ක්‍රියාව නොනවත්වාම පෙර පැවැති ආකාරයට විය යුතු බවටය. එහෙත් විවාහයෙන් පසු නිශාන්ත රහස් ගිවිසුම කඩ කරන්නට පටන් ගෙන තිබේ. නිශාන්ත උදෑසන 6.30 ට පමණ රැකියාවට ගිය පසු නැවත සවස 6.00 ට පමණ නිවෙසට පැමිණ සිය බිරිය වන පද්මකාන්ති සමග කාලය ගත කිරීමට හුරු ස සිටීම පිළිබඳව ධර්මසේන දිනෙන් දින පද්මකාන්ති සමග වෛරයක් ඇති කර ගෙන තිබේ.මෙසේ වෛරයෙන් සිටි ධර්මසේන අවසානයේ තීන්දුවක් ගත්තේය. ඒ පද්මකාන්තිව කෙසේ හෝ මරා දැමීමයි. එය රහසිගතව කළ යුතු බවට තීරණය කරගෙන සිටි ධර්මසේන නිශාන්ත යන එන වේලාවල් මැනවින් දැනගත් පසු සුදුසු දිනයක් උදාවන තුරු බලා සිටියේයඑදින උදා විය. එනම් 2012. 04. 03 දිනයි. අඟහරුවාදා දිනයක් වුවත් රැකියාවට නොගිය ධර්මසේන පමණක් සිය නිවෙසේ නතර වී ඇත. නිශාන්ත සුපුරුදු පරිදි උදෑසන 6.30ට පමණ රැකියාව සඳහා නිවසින් පිටව ගියේය.උදෑසන 8.00 පසුවී මද වේලාවකින් මන්නයක් අතට ගත් ධර්මසේන වට පිට බලා නිශාන්තලාගේ නිවෙසට ඇතුළු විය.නිවෙසට ඇතුළු වන අවස්ථාවේදී පද්මකාන්ති මුළුතැන්ගෙයි යමක් කරමින් ඉඳ ඇත. එහිදී ක්ෂණිකව පද්මකාන්ති අසලට ගිය ධර්මසේන ඇගේ ගෙල ප්‍රදේශයට මන්න ප්‍රහාර රැසක් එක විට එල්ල කළේය. ලේ විලක් මැද පද්මකාන්ති බිමට වැටෙද්දි ඒ විගස ධර්මසේන නිවෙසට පැමිණියේය.මද වේලාවකින් කෙසේ හෝ සිද්ධිය දැන ගත් ප්‍රදේශවාසියෙක් මේ පිළිබඳව පොලිසියට දන්වා තිබේ.මේ අතරතුර ඝාතනය කළ පද්මකාන්තිලාගේ නිවෙස වටා විශාල පිරිසක් එක් රොක් වෙද්දී ක්ෂණිකව එම ස්ථානයට සීතාවක කොට්ඨාස භාර පොලිස් අධිකාරී අතුල වීරසිංහ හා රුවන්වැල්ල පොලිස් ස්ථානාධිපති ප්‍රධාන පොලිස් පරීක්ෂක චන්ද්‍රරත්න බඹරැන්ද මහත්වරුන් ඇතුළු නිලධාරීන් පිරිස පැමිණෙද්දී ධර්මසේන නැමැති ඝාතනයේ ප්‍රධාන සැකකරු නිවෙස ඉදිරිපිට ගිනි ගොඩක් ගසා යමක් හදිසියේ පුළුස්වන බව දැක තිබේ.මේ පිළිබඳව සැක සිතූ කොට්ඨාස භාර පොලිස් අධිකාරී වීරසිංහ මහතා එය නිවා දැමීමට නියෝග කිරීමෙන් අනතුරුව ධර්මසේන නැමැති පුද්ගලයා අත්අඩංගුවට ගෙන ප්‍රශ්න කිරීමේදී ඝාතනයේ සුල මුල හෙළිවී තිබේ. පද්මකාන්තිගේ සැමියාගේ ආරක්ෂාව සඳහා රුවන්වැල්ලෙ පොලිසියේ රඳවා ගැනීමට පියවර ගෙන තිබුණි. විශාල ජනතාවකගේ සෝ සුසුම් මැද පද්මකාන්තිගේ අවසන් කටයුතු අමිතිරිගල උඩකණුගල පොදු සුසාන භූමියේදී සිදු කෙරිණි. සැකකරු අධිකරණයට ඉදිරිපත් කිරීමෙන් අනතුරුව රක්ෂිත බන්ධනාගාර ගත කර ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>23</day>
    </date>
    <link>http://www.dinamina.lk/2012/04/23/_art.asp?fn=r1204235</link>
    <topic>මනස විකල් යාචකයන්ට කෑගල්ල පොලීසියෙන් සාත්තුවක්</topic>
    <author>සබරගමුව සමූහ</author>
    <content>කෑගල්ල පොලිස් කොට්ඨාසයේ මහ මඟ හැසිරුණු අයිතිකරුවන් නොමැති මානසික රෝගී යාචකයන් අල්ලාගෙන රැගෙන ගොස් නාවා පිරිසිදු කර වෛද්‍ය ප්‍රතිකාර සඳහා රෝහල් ගත කිරීමේ වැඩසටහනක් පසුගියදා කෑගල්ල පොලිසිය සංවිධානය කර තිබේ.කාන්තාවන් තිදෙනකුගෙන් හා පිරිමි දස දෙනකුගෙන් සමන්විත වූ මේ මානසික රෝගි යාචක පිරිස කෑගල්ල නගරය සහ මාවනැල්ල රඹුක්කන අරණායක හෙම්මාතගම පිංදෙණිය ආදි පොලිස් බල ප්‍රදේශවල මහ මඟ පයින් යන ජනතාවට සහ පාසල් සිසුන්ට තර්ජනයක් හා බියවීමට හේතුවක් බවටද පොලිසිය වෙත පැමිණිලි ලැබී තිබේ.පිරිමි මානසික රෝගී යාචකයන් සැර පරුෂ බවකින් හැසිරුණ ද ඔවුන් කාරුණිකව රැගෙන ඒමටත් කොණ්ඩය සහ රැවුල කපා පිරිසුදු කර නාවා අලුත් ඇඳුම් අන්දවා කෑගල්ල මහ රෝහලේ මානසික වෛද්‍යවරයා ඉදිරියට පැමිණ වීම දක්වා වූ ක්‍රියාවලියට සම්බන්ධ වූ පොලිස් නිලධාරී හා නිලධාරිනියන් මහත් කැපවීමකින් හා ඉවසීමකින් කටයුතු කරනු ද දක්නට ලැබුණි.කෑගල්ල පොලිස් කොට්ඨාස භාර පොලිස් අධිකාරීවරයාගේ හා සහකාර පොලිස් අධිකාරීවරුන්ගේ උපදෙස් මත කෑගල්ල මූලස්ථාන පොලිස් පරීක්ෂක කමල් පෙරේරා මහතා ප්‍රධාන නිලධාරීන් පිරිසක් මීට දායක වූ අතර කෑගල්ල පොලිස් කොට්ඨාසයේ විධායක නිලධාරීන්ගේ සංගමය මීට අවශ්‍ය මුදල් ප්‍රතිපාදන සපයා තිබුණි.</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>23</day>
    </date>
    <link>http://www.dinamina.lk/2012/04/23/_art.asp?fn=s1204231</link>
    <topic>ලෝක ශ්‍රේණිගත කිරීමේ ඉදිරියට ශ්‍රී ලංකා රගර් කණ්ඩායම එයි</topic>
    <author>පි‍්‍රන්ස් ගුණසේකර</author>
    <content>ආසියානු ෆයිව් නේෂන් රගර් තරගාවලියට ඉතා සාර්ථකව මුහුණ දුන් යෝෂිත රාජපක්‍ෂගේ නායකත්වයෙන් යුත් ශ්‍රී ලංකා රගර් පිල ලෝක රගර් කණ්ඩායම් ශ්‍රේණිගත කිරීමේ ලේඛනයට අනුව පියවර කිහිපයක් ඉදිරියට ගොස් ඇත.එය මෑත ඉතිහාසයේ ශ්‍රී ලංකා රගර් පිල ජගත් කෙළිබිමේ දැක්වූ හොඳම දක්‍ෂතාව විය.ආසියානු ෆයිව් නේෂන් රගර් තරගාවලියට සහභාගි වීමට පෙර ශ්‍රී ලංකාව ලෝක රගර් කණ්ඩායම් අතර 46 වැනි ස්ථානයේ පසුවූ අතර තරගාවලිය නිමාවෙද්දී 43 වැනි ස්ථානය දක්වා ඉදිරියට ගොස් ඇත.ශ්‍රී ලංකා රගර් පිල ඉදිරියට යද්දී මෝල්ටා, උගන්ඩා හා අයිවරි කෝස්ට් රගර් කණ්ඩායම් පහළට ඇදවැටුණි.ෆයිව් නේෂන් රගර් තරගාවලියට එක්වූ සිංගප්පූරුව හා චීන තායිපේ පිල් ද පහළට ගොස් ඇත. ශ්‍රී ලංකාව වෙතින් සිංගප්පූරුව ලකුණු 35 - 10 කින් හා චීන තායිපේ පිල ලකුණු 36 - 8 කින් පරාජයට පත් විය.ශ්‍රී ලංකාව හා පිලිපීනය අතර තරගයේදී පිලිපීනය ලකුණු 28 - 18 ක තියුණු ජයක් ලැබීමත් සමඟ පිලිපීන පිල ද ලෝක රගර් ශ්‍රේණිගත කිරීම අනුව 72 වැනි ස්ථානයේ සිට 62 වැනි ස්ථානය දක්වා ඉහළට ගියේය.මැනිලා නුවර රිසාල් ජාතික ක්‍රීඩාංගණයේ පැවති ශ්‍රී ලංකා - පිලිපීන තරගයේදී විශිෂ්ට ලෙස ක්‍රීඩා කළ ශ්‍රී ලංකා ක්‍රීඩකයෝ ගෞරවනීය පරාජයක් ලැබූහ. ෆයිව් නේෂන් පළමු කොටසේ ශූරයන් වූ පිලිපීනය ආසියාවේ හොඳම කණ්ඩායම් පහ අතරට පිවිසියේය.තරගයේ පළමු භාගය නිමාවෙද්දී ලකුණු 23 - 3 ක් ලෙස පිලිපීනය ඉදිරියෙන් සිටියද දෙවැනි භාගයේ දී ශ්‍රී ලංකා පිල තරගයට හොඳින් අවතීර්ණ වී තවත් ලකුණු 15 ක් එක්කර ගත්තේය.ශ්‍රී ලංකා පිල ගෝල් 1 ක්, ට්‍රයි 1 ක් හා පෙනෙල්ටි දෙකකින් ලකුණු රැස් කළේය.පිලිපීන කණ්ඩායමට විදෙස් ක්‍රීඩකයන් රැසක් එක්ව සිටි අතර ශ්‍රී ලංකා පිලට අවුරුදු 19 න් පහළ ක්‍රීඩකයන් 5 ක් එක්ව සිටියහ.ශ්‍රී ලංකා පිලේ නව පුහුණුකරු බ්‍රිතාන්‍ය ජාතික පිල් ගී‍්‍රනිත් මහතා ශ්‍රී ලංකා පිලේ දක්‍ෂතා පිළිබඳ සෑහීමකට පත්වන බව පවසයි. නව යොවුන් කණ්ඩායමක් ලෙස ආසියාවේ ප්‍රබල ක්‍රීඩකයන් ඉදිරියේ දැක්වූ දක්‍ෂතා ඉහළ මට්ටමක තිබූ බව පුහුණුකරු ගී‍්‍රනිත් මහතා මාධ්‍ය වෙත පැවැසීය.ආසියානු ෆයිව් නේෂන් රගර් තරගාවලියේ තෙවැනි ස්ථානය සඳහා වූ තරගයේ දී චීන තායිපේ ලකුණු 49 - 31 කින් සිංගප්පූරුව පරාජයට පත් කළේය..</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>23</day>
    </date>
    <link>http://www.dinamina.lk/2012/04/23/_art.asp?fn=s1204232</link>
    <topic>පිටියේ අවුලට රිනවුන් උසාවියට</topic>
    <author>පි‍්‍රන්ස් ගුණසේකර</author>
    <content>පාපන්දු ක්‍රීඩකයන් හතරදෙනෙකු හා කණ්ඩායම් කළමනාකරුට තරග තහනමක් පැනවීමට එරෙහිව රිනවුන් ක්‍රීඩා සමාජය නීති මගින් කටයුතු කිරීමට සූදානම් වෙයි.චැම්පියන් ලීග් පාපන්දු තරගාවලියේදී තරග විනිසුරුට පහරදීමේ චෝදනාව මත ශ්‍රී ලංකා පාපන්දු සම්මේලනය මගින් මොහොමඩ් සෙයින්, මොහොමඩ් නෆීර්, මොහොමඩ් රිස්නි හා ෆසුල් රහ්මාන් යන ක්‍රීඩකයන් සිවුදෙනාට වසර දෙකක පාපන්දු තරග තහනමක් හා පාපන්දු විනය කමිටුවට සාවද්‍ය කරුණු ප්‍රකාශ කිරීමේ වරද මත රිනවුන් කළමනාකරු රොයිස්ටන් ප්‍රනාන්දු මහතාට වසරක තහනමක් පනවා ඇත.මොහොමඩ් ෆසුල් හා මොහොමඩ් සෙයින් ජාතික පාපන්දු පිලට එක්වූ ප්‍රබල ක්‍රීඩකයන් දෙදෙනකි. ක්‍රීඩකයන් හතර දෙනාට පැනවූ දඬුවම 2014 පෙබරවාරි අවසන් සතිය තෙක් බලපැවැත්වේ.රිනවුන් හා දොන් බොස්කෝ අතර කැලණිය පාපන්දු සංකීර්ණ ක්‍රීඩා පිටියේ පසුගිය පෙබරවාරි 26 වැනිදා පැවති තරගයේදී විනිසුරු පි‍්‍රයංග නාමල් මහතා ලබා දුන් ඇතැම් තීරණ පිළිබඳ මතභේදාත්මක තත්ත්වයක් ඇතිවී අවසානයේ තරග විනිසුරුට පහරදීමේ චෝදනා එල්ල වුණි. ශ්‍රී ලංකා පාපන්දු සම්මේලනයේ විනය කමිටුව මේ චෝදනා ගැන පරීක්‍ෂණයක් පවත්වා දඬුවම නියම කළද එය අසාධාරණ එකක් බව රිනවුන් පිලේ කළමනාකරු රොයිස්ටන් ප්‍රනාන්දු මහතා පැවැසීය. මෙයට පෙර තරග විනිසුරුට පහරදීමේ චෝදනාව ලැබූ වෙනත් ක්‍රීඩා සමාජවල ක්‍රීඩකයන්ට ලැබුණු දඬුවම් උදාහරණයට ගෙන එමින් ප්‍රනාන්දු මහතා සඳහන් කරන්නේ රිනවුන් ක්‍රීඩා සමාජයේ ක්‍රීඩකයන්ට ලබා දී ඇති දඬුවම් හිතාමතා අපසුතාවට පත්කරවන සුළු ඒවා බවය.චැම්පියන් ලීග් තරගාවලියේදීම වෙනත් ක්‍රීඩා සමාජවල ක්‍රීඩකයන්ට මෙවැනි චෝදනා සම්බන්ධව ලබා දී ඇති උපරිම දඬුවම තරග දෙක තුනක තහනම වුවද රිනවුන් ක්‍රීඩකයන්ට වසර දෙකක තහනමක් ලබා දීමෙන් අයිතිවාසිකම් උල්ලංඝනය කර ඇතැයි ඒ මහතා පවසයි.එබැවින් පාපන්දු සම්මේලනයේ මෙම තීරණයට එරෙහිව අධිකරණ ක්‍රියාමාර්ගයක් ගැනීම හැර වෙනත් විකල්පයක් නොමැති බව රිනවුන් කළමනාකරුගේ අදහස විය. කෙසේ වුවද මේ පිළිබඳ අවසන් තීරණය අද පැවැත්වෙන විශේෂ රැස්වීමකදී ගන්නා බව ද ඒ මහතා වැඩිදුරටත් පැවැසීය..</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>23</day>
    </date>
    <link>http://www.dinamina.lk/2012/04/23/_art.asp?fn=s1204233</link>
    <topic>අනුරාධ ඉන්ද්‍රජිත්ට ඔලිම්පික් වරම්</topic>
    <author/>
    <content>මැරතන් සූර අනුරාධ ඉන්ද්‍රජිත් කුරේ ඊයේ පැවැති ලන්ඩන් මැරතන් තරගයේ දී පැය 2:17.17.50ක කාලයක් වාර්තා කිරීම හේතුවෙන් ලන්ඩන් ඔලිම්පික් උළෙලට සුදුසුකම් ලබා ගත්තේ ය.පසුගියදා මලල ක්‍රීඩා පරිපාලනයෙන් සමුගනිද්දී හිටපු සභාපති මේජර් ජෙනරාල් පාලිත ප්‍රනාන්දු මහතා පැවැසූ අනාවැකිය සනාථ කරමින් අනුරාධ ඉන්ද්‍රජිත් කුරේ ලන්ඩන් මැරතන් තරගාවලියේ ශ්‍රී ලංකා ක්‍රීඩකයෙකු දැක්වූ හොඳම දක්‍ෂතාව පෙන්නුම් කරමින් ඔලිම්පික් වරම් දිනා ගත්තේ ය.ලන්ඩන් ඔලිම්පික් උළෙලට මලල ක්‍රීඩාවෙන් සුදුසුකම් ලැබූ මුල්ම ක්‍රීඩකයා වූයේ අනුරාධ ඉන්ද්‍රජිත් කුරේ ය. ඔහු ලන්ඩන් මැරතන් තරගයේ දී ප්‍රබල ක්‍රීඩකයන් සමග තරග වැදී 23 වැනි ස්ථානයට පත් විය..</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>23</day>
    </date>
    <link>http://www.dinamina.lk/2012/04/23/_art.asp?fn=s1204234</link>
    <topic>තාරුණ්‍යයට හෙටක් වයඹ මැරතන් අජිත් බණ්ඩාර - දිස්නා මල්කාන්ති දිනති</topic>
    <author>මුන්නේශ්වරම සමූහඊ. සී. ප්‍රනාන්දු</author>
    <content>තාරුණ්‍යයට හෙටක් සංවිධානයේ පූර්ණ අනුග්‍රහයෙන් කුරුණෑගල නගරය කේන්ද්‍ර කරගෙන පෙරේදා (21 දා) පැවැති වයඹ පළාත් මැරතන් ශූරතා තරගාවලියේ ශූරයා වශයෙන් ගනේවත්ත ප්‍රාදේශීය ලේකම් කොට්ඨාසයේ ඒ. එම්. අජිත් බණ්ඩාර ද, ශූරිය වශයෙන් වනාතවිල්ලුව ප්‍රාදේශීය ලේකම් කොට්ඨාසයේ ඒ. එම්. දිස්නා මල්කාන්ති ද තේරුණි.පිරිමි හා කාන්තා පළමුවැන්නාගේ සිට දසවැන්නා දක්වා තරගය නිම කරන සියලු ක්‍රීඩක ක්‍රීඩිකාවනට තාරණ්‍යයට හෙටක් සංවිධානය මුදල් තිළිණ පිරිනැමුණි. පළමුවැන්නාට රුපියල් ලක්ෂයක් ද, දෙවැන්නාට රුපියල් 75,000 ක් ද, තෙවැන්නාට රුපියල් 50,000 ද පිරිනැමීය. වයඹ ක්‍රීඩා ඉතිහාසයේ එවැනි තිළිණ පිරිනැමුණු පළමු අවස්ථාව මෙය වේ.පිරිමි - 1. අජිත් බණ්ඩාර (ගනේවත්ත) 2. ඉන්දික බණ්ඩාර (ආනමඩුව) 3. සජීව ලක්මාල් (ආනමඩුව) 4. ඩබ්ලිව්. ජී. ජයරත්න (උඩුබද්දාව) 5. ආර්. පී. ඩී. ජේ. ජේ. රාජපක්ෂ (පල්ලම) 6. කිත්සිරි රාහුල විතාරණ (නිකවැරටිය) 7. ගයාන් මධුසංඛ (උඩුබද්දාව) 8. කේ. ඩබ්ලිව්. ආර්. ජයලත් (රිදීගම) 9. සුමේධ පැතුම් (නවගත්තේගම) 10. දිනේෂ් තරංග අප්පුහාමි (දංකොටුව)කාන්තා - 1. දිස්නා මල්කාන්ති (වනාතවිල්ලුව) 2. රුවනි නිසංසලා මල්කාන්ති (කරුවලගස්වැව) 3. රසිකලා මධුවන්ති (කරුවලගස්වැව) 4. තරංගා චාමලී ජයසේකර. (උඩුබද්දාව) 5. හසිනි බුද්ධිකා කරුණානායක (කුලියාපිටිය නැ. ගෙ.) 6. සුරේඛා සෙව්වන්දි (හලාවත) 7. මංජුලා දිල්හාරි (කරුවලගස්වැව) 8. වන්දනා ශ්‍රීමාලි (නිකවැරටිය) 9. දිල්ෂානි විජේරත්න (නවගත්තේගම) 10. නිර්මලී කුමුදුනි සේනානායක (මල්ලවපිටිය).</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>23</day>
    </date>
    <link>http://www.dinamina.lk/2012/04/23/_art.asp?fn=s1204235</link>
    <topic>පැරැණි ගංගුලි අලුත් වෙයි</topic>
    <author/>
    <content>ඉන්දීය හිටපු ක්‍රිකට් නායක සවුරව් ගංගුලි තවමත් ශක්තිමත් ක්‍රීඩකයකු බව තහවුරු කරමින් ඩිල්ලි ඩෙයාර්ඩෙවිල්ස් පිලට එරෙහි තරගයේ වීරයා සම්මානය දිනා ගත්තේය. ගංගුලි පිත්තෙන් දස්කම් දක්වමින් පන්දු 35ක දී ලකුණු 41ක් ලැබූ අතර පන්දු යැවීමේදී ඕවර් 4ක දී ලකුණු 27ක කඩුලු 2ක් ද බිඳහෙලීය.ගංගුලි නායකත්වය දෙන පූනේ වොරියස් පිල ලකුණු 20කින් දිල්ලි ඩොයාර්ඩෙවිල්ස් පිලට එරෙහි ජයක් ලැබූ අතර එය අයි.පී.එල්. තරගාවලියේ ලැබූ සිවුවැනි ජයග්‍රහණය විය.පුනේ වොරියස් පිල ඕවර් 20ක දී කඩුලු 3කට ලකුණු 192ක් ලැබූ අතර දිල්ලි ඩෙයාර්ඩෙවිල්ස් පිල ඕවර් 20ක දී කඩුලු 7කට ලකුණු 172ක් ලබා ගත්තේය.අයි.පී.එල්. තරගාවලියේ රෝයල් චැලෙන්ජර්ස් හා රාජස්තාන් රෝයල් අතර තරගය අද ජායිපූර්හිදී පැවැත්වේ.පුනේ වොරියස් කඩුලු 3කට ලකුණු 192 (20)උත්තප්පා 10, රෙයිඩර් 86, ගංගුලි 41, ස්මිත් 34 (එම්. මෝකල් 50/3)දිල්ලි ඩෙයාර්ඩෙවිල්ස් කඩුලු 7කට ලකුණු 172 (20)ෂෙවාග් 57, පිටර්සන් 32, පතාන් 15, ටේලර් 12, නාගර් 24, ඕජා නොදැවී 11 (අල්ෆොන්සෝ තෝමස් 22/3, ගංගුලි 27/2).</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>23</day>
    </date>
    <link>http://www.dinamina.lk/2012/04/23/_art.asp?fn=s1204236</link>
    <topic>ෆොක්ස්හිල් සුපර් ක්‍රොස් තරගයේ පසිඳු පීරිස් - ගයාන් සඳරුවන් ඉදිරියෙන්</topic>
    <author>ඌව පළාත් සමූහ මාපා බණ්ඩාර</author>
    <content>ශ්‍රී ලංකා යුද හමුදා විද්‍යා පීඨය හා ශ්‍රී ලංකා මෝටර් රථ හා යතුරු පැදි ධාවකයන්ගේ සංගමය එක්ව සංවිධානය කළ “ෆොක්ස් හිල් සුපර් ක්‍රොස්” සමස්ත මෝටර් රථ තරගාවලියේ අති දක්‍ෂ ධාවන ශූරයා ලෙස පසිඳු පීරිස් සහ යතුරු පැදි තරගාවලියේ අති දක්‍ෂ ධාවන ශූරයා ලෙස ගයාන් සඳරුවන් දක්ෂතා දැක්වීය. දියතලාව නරියාකන්ද ධාවන පථයේ පැවැති මෙම මෝටර් රථ තරගාවලියේ (3500 සී සී) ප්‍රථම ස්ථානය පසිඳු පීරිස්ටත් දෙවන ස්ථානය දිනේෂ් දෙහෙරගොඩටත් තෙවන ස්ථානය ජනක ඩයස්ටත් හිමි විය.යතුරු පැදි තරගාවලියේ (125 – 250 සී සී) ප්‍රථම ස්ථානය ගයාන් සඳරුවන්ටත් දෙවන ස්ථානය කැන්ටි වෙඩිසිංහටත් තෙවෙනි ස්ථානය හරිෂ් නොහාටත් හිමි විය.මෝටර් රථ තරග 11ක් සහ යතුරු පැදි තරග 14ක් පැවැත්වූ අතර ධාවකයින් 175ක් පමණ සහභාගි වී සිටියහ.අති දක්‍ෂ ධාවකයින්ට කුසලාන හා තෑගි පිරිනැමීම සඳහා ජනාධිපති ආර්යා ශිරන්ති රාජපක්‍ෂ මැතිනිය සහ යුද හමුදාපති ජගත් ජයසූරිය මහතා පැමිණ සිටියහ..</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>23</day>
    </date>
    <link>http://www.dinamina.lk/2012/04/23/_art.asp?fn=f1204231</link>
    <topic>කුමන්ත්‍රණවලින් අපව හොල්ලන්න බෑ</topic>
    <author/>
    <content>තරුණ දේශපාලනඥයකු වන පාර්ලිමේන්තු මන්ත්‍රී ශාන්ත බණ්ඩාර මහතා සමඟ වර්තමාන දේශපාලන සමාජය ප්‍රවණතා පිළිබඳ සිදුකළ සාකච්ඡාවකි මේ.අප මේ චෝදනා එල්ල කරන්නේ කවුද කියලා මුලින්ම සලකා බැලිය යුතුයි. ප්‍රජාතන්ත්‍රවාදය, මානව හිමිකම් ගැන කතා කරන්නේ කවුද, එක්සත් ජාතික පක්‍ෂය විසිනුයි. අප ඔවුන්ගේ ඉතිහාසය සලකා බැලිය යුතුයි. එජාපය 1977 දී බලයට පැමිණි විගස විරුද්ධවාදීන් විශාල ප්‍රමාණයක් මරා දැම්මා. ශාරීරිකව හානි කළා. ගෙවල් දොරවල් විනාශ කළා. එජාපය එදා තමන්ගේ තරු පහේ ප්‍රජාතන්ත්‍රවාදය ක්‍රියාත්මක කළේ ඔය විදිහටයි. තමන්ට කැමැති දේශපාලන මතයක් දැරීම, තමන් කැමැති දේශපාලන පක්‍ෂයකට ඡන්දය දීම නිසයි එදා ශ්‍රී. ල. නි. පාක්ෂිකයෝ මේ විදිහේ දරුණු පීඩනයකට ගොදුරු වූයේ.පාර්ලිමේන්තු මැතිවරණ කල් දමමින් එවකට සිටි විපක්‍ෂයේ ප්‍රබල නායිකාව වූ බණ්ඩාරනායක මැතිනියගේ ප්‍රජා අයිතිය අහිමි කළේ මේ අයයි. එවැනි පිරිසක් අද දේශපාලන නිදහස ගැන කතා කරන්නේ රෙදි ඇඳගෙන ද කියන එක ප්‍රශ්නයක්.1988, 1989 භීෂණ යුගයේදී ඇති ලිඛිත සාක්‍ෂි අනුව තරුණ තරුණියන් හැටපන්දහසක් පමණ අතුරුදහන් වෙලා තිබෙනවා. මේ සියල්ල කළේ එදා ආණ්ඩුවේ නියෝගයෙන් ක්‍රියාත්මක වූ නිල නොවන හමුදා විසිනුයි. අද සිල් ගත්තා වගේ ඉන්න එජාප මහත්වරුන්ට මේ දේවල් අමතක වුණාට ජනතාවට හොඳ හැටි මතකයි.අද මානව හිමිකම් ගැන කතා කරන ජනතා විමුක්ති පෙරමුණ එදා මිනිසුන් ඝාතනය කළේ එ. ජා. ප.යට නොදෙවෙනි විදිහටයි. වෙනත් වචනයකින් කීවොත් එජාපය සමඟ ජවිපෙ තරගයට මිනී මැරුවා. එවැනි මිනීමරු ම්ලේච්ඡ ඉතිහාසයක් ඇති අය තමයි පරමාදර්ශී චරිත විදිහට සමාජය ඉදිරියට එන්නේ. එජාපය හා ජවිපෙ යන දෙපැත්තම සිදුකරන්නේ ජනතාව ගොනාට ඇන්දවීමයි.මේ දේ ආණ්ඩුව කියන දෙයක්වත් අතිශයෝක්තියක්වත් නොවෙයි. සැබෑ තත්ත්වයක්. ඕනෑම රටක ආර්ථික වර්ධනය, සංවර්ධනය මනින මිනුම් දඬු තිබෙනවා. ඒ අනුව තමයි මේ දේවල් ගණනය කරන්නේ. මේ වන විට මෙරට ඒක පුද්ගල ආදායම ඩොලර් දෙදහස් පන්සියය ඉක්මවා ගොස් තිබෙන්නේ. ඉතිහාසයේ පළමු වතාවට තමයි ආර්ථික වර්ධන වේගය 8% සීමාව පිට පිට ඉක්මවා ගියේ. එය අපේ රටේ ආර්ථික වර්ධනයේ හා සංවර්ධනයේ මූලික අංශයක් විදිහට පෙන්වා දෙන්න පුළුවන්.ආර්ථික උද්ධමන වේගය පසුගිය අවුරුදුවලදී ඉතා ඉහළ අගයකයි තිබුණේ. එක් කාලයක 27% තරම් ඉහළ අගයක මෙරට උද්ධමනය පැවතුණා. එහෙත් අද වන විට උද්ධමනය තනි ඉලක්කමක රඳවා ගැනීමට පුළුවන් වෙලා තිබෙනවා. මෙය අපේ රජයේ ආර්ථික ප්‍රතිපත්තියේ ජයග්‍රහණයක් විදිහට හඳුන්වන්න පුළුවන්. මෙරටේ නූගත්කම 26% සිට 8.2% දක්වා පහළ ගිහින් තිබෙනවා. මේ සියලු අංශ ගැන පොදුවේ සලකා බලද්දී තහවුරු වන දේ තමයි මේ රට දැන් සංවර්ධනයේ තිරසාර මාවතට පැමිණ ඇති බව.මා නම් ඔය තර්කය කිසිසේත් පිළිගන්නේ නැහැ. පසුගිය අවුරුද්දට වඩා මේ අවුරුද්දේ අත්‍යවශ්‍ය භාණ්ඩ රැසක මිල ගණන් පහළ මට්ටමක තිබෙන්නේ. මට මතකයි ගිය අවුරුද්දේ මේ කාලයේදී මිරිස් කිලෝවක් රුපියල 500/- ඉක්මවා ගියා. ඒත් අද මිරිස් කිලෝවක් රුපියල් සියයටත් අඩුයි. හැම එළවළුවක්මත් ඉතා පහළ මිල මට්ටමකයි තිබෙන්නේ. මේ සියලු කරුණු අනුව සලකා බලද්දී තහවුරු වෙන දේ තමයි අත්‍යවශ්‍ය භාණ්ඩ මිල සමහරු කියන තරම් ඉහළ නැහැ කියන දේ.තෙල් මිල ඉහළ යාම ඇතුළු කරුණු නිසා ඇතැම් දේවල මිල යම් ප්‍රමාණයකට ඉහළ ගියත් විපක්‍ෂය කියන තරමේ තත්ත්වයක් නැහැ. එදා එළවළු මිල ඉහළ යද්දී, මිරිස් මිල ඉහළ යද්දි විපක්‍ෂයේ අය දේශපාලන වේදිකාවට නැග්ගේ මිරිස් කරල් අරගෙන. ඒත් මේ දේවල්වල මිල පහළ යද්දී කවුරුත් ඒ ගැන කියන්නේ නැහැ. එළවළු පමණක් නොවෙයි, මස් වර්ග, බිත්තර වැනි දේවල මිලත් ජනතාවට දැරිය හැකි ස්ථාවර මට්ටමක රැඳී තිබෙනවා. ඒ නිසා ජනතාවගේ ජීවන තත්ත්වය අභියෝග මැද පවා ස්ථාවර කර ගැනීමට පුළුවන් වෙලා තිබෙනවා. මෙය රජය ලැබූ ජයග්‍රහණයක් විදිහට පෙන්වා දීමට පුළුවන්.මේ ගැන අවධානයෙන් සිටිය යුතුය. පසුගිය කාලයේදී ඇතිකළ විවිධ විකල්ප වැඩසටහන් නිසා එළවළු අතිරික්තයක් ඇතිවුණා. දැන් කළ යුත්තේ එම අතිරික්තය ද පරිභෝජනයට ගැනීමට පුළුවන් රටාවක් ගොඩනැඟීමයි. ඒ වගේම අපනයනය කළ හැකි ක්‍රමවේද මෙන්ම පාරිභෝජනය වැඩි කරන ප්‍රවර්ධන ක්‍රියාමාර්ග ද ඇතිකළ හැකියි. එමඟින් ගොවීන් මුහුණ දෙන ගැටලු සහගත තත්ත්වය මඟහැරිය හැකියි.අද වී ගොවියා එළවළු ගොවියා ගැන අනුකම්පාවෙන් කතා කරන විපක්‍ෂයම තමයි එදා එළවළු මිල, සහල් මිල ගැන කියලා ජනතාව කුපිත කිරීමට කටයුතු කළේත්.මේ විරෝධතා සඳහා සියලු ගොවීන් සම්බන්ධ යැයි සිතනවා නම් එය වැරැදීමක් එක්තරා ගොවීන් කණ්ඩායමක් මේ විරෝධතා සඳහා එන්න ඇති. මා කියන්නේ නැහැ ගොවීන්ට කිසිදු ප්‍රශ්නයක් නැහැ කියලා. ඒත් මේ තත්ත්වය උග්‍ර කරන්නේ අවස්ථාවාදී දේශපාලන කණ්ඩායම් කියන එක තමයි මගේ අදහස වන්නේ.ගොවීන්ගේ ප්‍රශ්න හඳුනාගෙන ගොවීන් සමඟ කටයුතු කරන මේ ආණ්ඩුවට ගොවීන් මුහුණ දෙන ගැටලු විසඳීමට හොඳ හැකියාවක් තිබෙනවා. ආණ්ඩුව ඒ ගැන අවධානය යොමුකර කටයුතු කර තිබෙනවා. ගොවීන්ට අවශ්‍ය සහන වගේම හොඳ මිලකට වී අලෙවි කිරීමට අවශ්‍ය පියවර ගෙන තිබෙනවා.සාමාන්‍යයෙන් වී කිලෝවකට ගොවියාට රුපියල් දහසයක් වැනි මුදලක් පමණ වැයවෙන්නේ. ඒ නිසා වී වගාව පාඩු ලබන දෙයක් යැයි කවුරුන් හෝ කියනවා නම් එය පිළිගන්න බැරි කරුණක්.දේශපාලන ක්‍රමයේ වැරැදි අඩුපාඩු වැඩි වුණේ 1977 න් පසු ඇතිවූ දේශපාලන පරිවර්තන නිසා. ඡන්ද ක්‍රමය තුළ අවුල් සහගත තත්ත්ව ඇතිවුණා. අද පවා අප භුක්ති විඳින්නේ එහි ප්‍රතිවිපාක විදිහටයි මා දකින්නේ.මැතිවරණ ක්‍රමයේ අඩුපාඩු තිබෙනවා. විශේෂයෙන්ම මනාප ක්‍රමය නිසා ආරවුල් ගැටුම් ප්‍රමාණය ඉහළ ගියා. ඉස්සර දේශපාලන තරගය තිබුණේ පක්‍ෂ දෙකක් අතර නැතිනම් දෙපක්‍ෂයක අපේක්‍ෂකයෝ දෙන්නා අතර. ඒත් අද එහෙම නොවෙයි, එකම පක්‍ෂයේ අය මනාපයට මරා ගන්නවා. මෙය නුසුදුසු දෙයක්. ඒ නිසා මැතිවරණ ක්‍රමයේ අඩුපාඩු නිවැරැදි කරගත යුතුයි.මෙම පීඩනය එල්ල කරන්නේ සද් චේතනාවෙන් නොවෙයි. බටහිර රටවල් දන්නවා මෙරට ජනාධිපතිවරයා හෝ රජය තමන්ට අවශ්‍ය විදිහට නටවන්න බැහැ කියලා. ඒ නිසා තමයි ඔවුන් තමන්ට නටවන්න පුළුවන් කෙනෙක්ව බලයට ගේන්න තැත් කරන්නේ, කුමන්ත්‍රණය කරන්නේ. ඒත් මේ රටේ අතිශය බහුතර ජනතාවක් ජනාධිපතිතුමාට, ආණ්ඩුවට ශක්තිය දෙමින් කටයුතු කරන නිසා ආණ්ඩුව ස්ථාවරව තබාගැනීමට පුළුවන්..</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>23</day>
    </date>
    <link>http://www.dinamina.lk/2012/04/23/_art.asp?fn=f1204232</link>
    <topic>බොරු කියන කෙනාට කරන්න බැරි අපරාධයක් නැහැ</topic>
    <author/>
    <content>බුදුදහම ප්‍රායෝගිකව සහ අර්ථවත්ව ක්‍රියාත්මක කළ යුතු ආකාරය පිළිබඳ රුහුණ විශ්වවිද්‍යාලයේ පාලි හා බෞද්ධ අධ්‍යයන අංශයේ, මහාචාර්ය විලේගොඩ අරියදේව හිමියන් සමඟ සිදුකළ සාකච්ඡාවකි මේ.බුදුදහම දර්ශනයක් සහිතව බිහිවූ ආගමක්. තවත් ආකාරයකට කිව්වොත් බුදුදහම කියන්නේ අන්අය පිළිබඳවත් ඔවුන්ගේ යහපත පිළිබඳවත් මූලික කරගත් දර්ශනයක්. එහෙත් බුදුදහම කියන්නේ ප්‍රායෝගික තලයේ ක්‍රියාත්මක විය යුතු ආගමික දර්ශනයක්. මේ ප්‍රායෝගිකත්වය එදා තිබූ නිසයි විවිධ අභියෝග මැද පවා බුදුදහම මෙරට සුරක්ෂිතව පැවතුණේ. වර්තමානයේදිත් අප බුද්ධ පුත්‍රයන් විදිහට බුද්ධ අනුගාමිකයන් විදිහට බුදුදහම අර්ථවත් විදිහට, ප්‍රායෝගික විදිහට ක්‍රියාත්මක කිරීමට කටයුතු කළ යුතුයි. අද යුගයේ යුතුකම විය යුත්තේ එයයි.පිළිවෙතින් පෙළගැසෙමු යන්න තමයි 2600 සම්බුද්ධත්ව ජයන්තියේ මුලික තේමාව වී තිබුණේ. එහෙත් අපට ආපසු හැරී බලද්දී හිතෙනවා 2600 සම්බුද්ධත්ව ජයන්තියේ අරමුණු කෙතෙක් දුරට ඉටුවුණාද කියලා. කෙතරම් දුරට මෙහි අරමුණු ප්‍රායෝගික තලයට පත්වුණාද කියලත් සලකා බැලිය යුතුයි. තොරණ, කූඩු ඇතුළු ආමිස පුජාවලට අපි එදා පෙළ ගැසුනත් ප්‍රතිපත්තිවල එළඹුම ඒ තරම් යහපත් යැයි මා සිතන්නේ නැහැ.අපේ වැඩිහිටියන්ට මතක ඇති 1956 දී 2500 බුද්ධ ජයන්තිය සැමරුවා. ඒ සඳහා දිගු කලක සිටම සුදානම් වුණා. ඒ සඳහා වූ මූලික කටයුතු ආරම්භ වුණේ 1944 දී කමිටුවක් පිහිටුවීම මඟින්. බුද්ධ ජයන්ති වර්ෂය එළඹෙද්දී සමාජයේ හොඳ දැහැමි අරමුණු වෙත පෙළ ගැසීමක් දක්නට ලැබුණා. ඒ කාලයේදී අපරාධ හා මිනීමැරුම් ප්‍රමාණය පහළ ගියා. එවැනි දෙයකින් අපට තහවුරු කර ගන්න පුළුවන් දේ තමයි නිසි පෙළගැසීමක් තිබෙනවා නම් ඒ සමඟ සමාජය පෙළගැස්වීමට පුළුවන් බව.2600 සම්බුද්ධත්ව ජයන්තිය පසුවු කාලය තුළ අපට එහෙම දෙයක් දක්නට තිබුණේ නැහැ. එමඟින් අපට සිතා ගැනීමට පුළුවන්කම ලැබුණේ එක් දෙයයි. එනම් අප පොතපතට සීමාවූ බුදුදහම අනුගමනය කළත් ප්‍රායෝගික විදිහට බුදුදහම වටහා ගැනීමට නොහැකිවී ඇති බවයි.ඔබ ඇසුවොත් පුදුම වෙයි පසුගිය අවුරුදු තිහක කාලයේදී යුද්ධයෙන් මියගිය ප්‍රමාණයට ආසන්න ප්‍රමාණයක් මත්පැන් බීම, දුම්බීම නිසා මියගොස් තිබෙනවා. දිවිනසා ගැනීම්වලටත් මේ වාතාවරණය මුල්වුණා. මේ හැම දෙයකටම මුල්වෙලා තිබෙන්නේ බොදුණු ඉගැන්වීම් බොදුණු පිළිවෙත් අතහැර කටයුතු කිරීමයි. ඒ නිසා අප මුලිකව කල්පනා කළ යුත්තේ බුදුදහම අනුව ජීවත්වීමටයි. එසේ කළොත් පමණයි බුදුදහමේ පිළිවෙත් අපේ ජීවිතයේ සාර්ථකත්වයට මනා ලෙස පිටිවහල් වෙන්නේ.මේ තත්ත්වයට බලපාන තවත් ප්‍රමුඛ කරුණක් වන්නේ මාධ්‍යවල බලපෑම් එල්ලවීමයි. බිග් මැච් වැනි පාසල්වල ක්‍රීඩා උළෙල අවස්ථාවලදී පවා දුම්වැටි මත්පැන් ආදිය පැමිණ තිබෙනවා. අපේ සංස්කෘතිය අනුව මේවා හොඳ දේවල් නොවෙයි.ඔව්. සමහරු මුසාවාදය සරළ කාරණයක් විදිහට තමයි සලකන්නේ. එය හොඳ දෙයක් නොවෙයි. නරක කාරණයක්. ඒ නිසා මුසාවාදය කියන නරක සිරිත අප අතහැරිය යුතුයි. සමාජය භේදවීම අනවබෝධය පැතිරීම යන කරුණුවලට මේ කාරණය ප්‍රබල ලෙස බලපානවා. බුදුන්වහන්සේ මුසාවාදය පිටුදැකිය යුතු දෙයක් විදිහට තමයි දේශනා කළේ. මුසාදාවය නිසා විශ්වාසය බිඳවැටුණා. මෙය අයහපත් දෙයක් ලෙස සලකන්නේ මේ නිසයි. සමහර තැන්වල බොරුව රජකරනවා. මෙය හොඳ දෙයක් නොවෙයි. එහෙම වුණාම මිනිස්සු තවත් මිනිස්සු පිළිබඳ බලන්නේ සැකමුසු ඇසකින්.සුරතල් සතුන් ඇති කිරීම ගනිමු. බොහෝ ගෙවල්වල ආදරයට ඇති කරන සුරතල් සතාට පුළුවන් කාලයේදී ආදරය කරනවා. එහෙත් ඒ සතාට බැරිවූ පසු අතරමං කරනවා. නැතිනම් ළඟම තියෙන පන්සලට පල්ලියට ගිහින් දමනවා. එය හොඳ දෙයක් නොවෙයි. සතුන් ඇති කරනවා නම් ලියාපදිංචි කළ යුතුයි කියා නීති පැනවිය යුතුයි. අවිහිංසාව මුල්කරගත් දහමක් අනුගමනය කරන අපි සියල්ලන්ටම ආදර්ශමත් විදිහට කටයුතු කිරීමට උත්සුක විය යුතුයි.අප බෞද්ධයන් වූවත් නිසියාකාරව පන්සලට යන්නේ ආගමික වතාවත් කරන්නේ කීයෙන් කී දෙනාද. එහෙත් අන්‍යආගමිකයන් ඒ විදිහට නොවෙයි ඔවුන්ගේ ආගමික කටයුතු හා පිළිවෙත් නිසියාකාරව ඉෂ්ඨ කරනවා.නගරයේ කුණු අදින කසළ සේවකයාට පවා බුදුදහම අනුව නිවන අවබෝධ කර ගැනීමට පුළුවන්කම තිබුණා. බුදුරජාණන් වහන්සේ ඔවුන්ට අවශ්‍ය කරන නිසි මඟ පෙන්වා දුන්නා. උන්වහන්සේට තත්ත්වය තරාතිරම පිළිබඳව භේදයක් තිබුණේ නැහැ. අපත් ඒ තත්ත්වයට පැමිණිය යුතුයි. අප අද එක් එක් තරාතිරමේ රැකියා කළාට අප සියලුදෙනාම මනුෂ්‍යත්වය කල්පනාවේ තබාගත යුතුයි.කුණු අතුගාන පිරිසට අවුරුද්දට තෑගි ලබාදීම සිදුකරනවා. දහම් පාසල් ශිෂ්‍යත්වයත් මේ කාර්යයට අප සම්බන්ධ කර ගත්තා. මෙමඟින් බාල පරපුර යහපත් සිරිත් විරිත්වලට හුරුකර ගැනීමට කටයුතු කිරීමක් විදිහට හඳුන්වන්න පුළුවන්. කසල ශෝධනය නැතිනම් කුණු ඉවත් කරන රැකියාව පහළ මට්ටමේ රැකියාවක් විදිහට සලකන්නේ. ඒත් ඔවුන් ඉවත් කරන්නේ පවිත්‍ර කරන්නේ අන් දෙයක් නොවෙයි අපේම කැළිකසළයි.මෙය තමයි අප දකින යථාර්ථය. සමාජය සංවේදී වී සිටින්නේ ඉතාමත් අවම වශයෙනුයි.අප රටේ කාන්තාවටත් හොඳ සමානාත්මතාවයෙන් සලකනවා. එහෙත් ඉන්දියාව තුළ කාන්තාවට සමානාත්මතාවක් නැහැ. එහි ගැහැණු දරුවෙකු ලැබීම සාපයක් අයහපත් දෙයක් විදිහට සලකනු ලබන්නේ. ඒ වගේම ගෝත්‍රවාදය, ජාතිභේදය, කුලවාදය බුදුදහමට අනුගත වු දේවල් නොවෙයි බුදුදහම මේ පටු සීමාවන් ප්‍රතික්ෂේප කරනවා.වර්තමාන දේශපාලනයේත් කුලවාදය ආගම්වාදය වගේ පටු දේවල් තම අරමුණු වෙත යාමට යොදා ගන්නවා. මෙය හොඳ දෙයක් නොවෙයි..</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>23</day>
    </date>
    <link>http://www.dinamina.lk/2012/04/23/_art.asp?fn=f1204233</link>
    <topic>නිදහස් හුස්මකට පිරිසුදු වායුව අත්‍යවශ්‍යයි</topic>
    <author/>
    <content>පිවිතුරු නිලඹර 2020 ව්‍යාපෘතිය මේ වසරේ සිට ක්‍රියාත්මක කෙරේ. පිරිසිදු වාතය මිලක් නියම කළ නොහැකි සම්පතකි. ශ්‍රී ලංකාව ඇතුළු බොහෝ රටවල කාර්මික සංවර්ධන හා නාගරික ප්‍රදේශයන්හි මෝටර් රථ භාවිතය වේගවත් ලෙස ඉහළයාම හේතුකොට ගෙන පිරිසිදු වාතය අපිරිසිදු වීමේ අවදානමකට මුහුණ පා සිටි.ශ්‍රී ලංකාවේ කොළඹ, මහනුවර ඇතුළු නාගරික ප්‍රදේශ රැසක මෙම තත්ත්වයට මුහුණ පා සිටින අතර ඇතැම් ජන කොටස් අපිරිසිදු වායුන් ආශ්වාස කිරීම හේතු කොටගෙන විවිධ රෝගාබාධයන්ට ලක්වීමේ ප්‍රවණතාවයක්ද මේ වන විට දැකගත හැකිය. මෙම තත්ත්වය වළක්වා ගැනීම සඳහා ලෝකයේ බොහෝ රටවල් විවිධ ක්‍රියාමාර්ග ගෙන ඇත මෙරට පරිසර ප්‍රතිපත්ති සහ සැලසුම් බලාත්මක කරන ආයතනය වන මධ්‍යම පරිසර අධිකාරිය එවැනි සුවිශේෂී ව්‍යාපෘතියක් ක්‍රියාත්මක කරයි. ඒ පිළිබඳව මධ්‍යම පරිසර අධිකාරියේ සභාපති චරිත හේරත් මහතා සමග කරන ලද සාකච්ඡාවකි මේ.ජනාධිපති මහින්ද රාජපක්ෂ මහතාගේ මහින්ද චින්තන ඉදිරි දැක්ම අනුව මතු පරපුර උදෙසා සුපිරිසිදු වාතාශ්‍රයක් යන තේමාව මූලික කර ගනිමින් මධ්‍යම පරිසර අධිකාරියේ වායු තත්ත්ව පර්යේෂණ අංශය මගින් පිවිතුරු නිලඹර 2020 (ඕතභඥ ඉඬර 2020) ව්‍යාපෘතිය මෙම වසරේ සිට ක්‍රියාත්මක කිරීමට සැලසුම් කොට තිබෙනවා.මෙම ව්‍යාපෘතිය සඳහා තවත් ආයතන කිහිපයක් අපට සහාය ලබාදෙනවා. පරිසර අමාත්‍යාංශය, ප්‍රවාහන අමාත්‍යාංශය, කර්මාන්ත අමාත්‍යාංශය, විද්‍යා හා තාක්ෂණ අමාත්‍යාංශය, බලශක්ති අමාත්‍යාංශය, ලංකා ඛනිජ තෙල් සංස්ථාව, ලංකා විදුලිබල මණ්ඩලය, මෝටර් රථ ප්‍රවාහන දෙපාර්තමේන්තුව, ව්‍යවසාය සංවර්ධන මණ්ඩලය, කාලගුණ විද්‍යා දෙපාර්තමේන්තුව, විශ්වවිද්‍යාලවල විශේෂඥයින්ගේ හා ආයතන ප්‍රධානින්ගෙන් මෙම ව්‍යාපෘතියේ කමිටු සංයුතිය සැකසිලා තිබෙනවා එහි සභාපතිත්වය හා මූලිකත්වය දරන්නේ මධ්‍යම පරිසර අධිකාරියයි.මෙරට වායු සම්පත් කළමනාකරණය සඳහා ප්‍රතිපත්ති රෙගුලාසි හා ප්‍රමිති සම්පාදනය, සෞඛ්‍ය හා පාරිසරික හානිය තක්සේරු කිරීම, වායු දූෂ්කාරක ප්‍රභවයන්ට සම්බන්ධ දත්ත ලේඛන ගත කිරීම වැනි ක්‍රියාමාර්ග මෙන්ම වායු දූෂණය සම්බන්ධයෙන් ජනතාව දැනුවත් කිරීම වැනි ක්‍රියාමාර්ග සඳහා මධ්‍යම පරිසර අධිකාරිය මැදිහත්වී කටයුතුª කරනවා.වායු දූෂණයේ මූලාශ්‍ර වශයෙන් සැලකිය හැක්කේ රථවාහන, බලාගාර සහ කර්මාන්ත ශාලා මගින් පිටවන කාබන් මොනොක්සයිඩ්, සල්ෆර් ඩයොක්සයිඩ්, නයිට්‍රජන් ඔක්සයිඩ් දූෂක අංශුන් හා හයිඩ්‍රො කාබන් වැනි අහිතකර වායු මෙන්ම ලෝකයේ අධික ලෙස සම්පත්, භාණ්ඩ හා සේවා පාරිභෝජකයන් අධික වායු දූෂකයන් විදියට සලකන්න පුළුවන්. ලෝක සෞඛ්‍ය සංවිධානය වාර්තා කරන අන්දමට ලෝකයේ ඉතාම දරුණු ලෙස වායු දූෂණය සිදුවන්නේ සංවර්ධනය වෙමින් පවත්නා රටවලයි. ඒ අනුව අපිත් මෙම අර්බුදයේ කොටස්කරුවන් බවට පත් වී තිබෙනවා. මෙවැනි තත්ත්වයක් හමුවේ ඉදිරියේදී උද්ගත විය හැකි අර්බුදකාරී තත්ත්වයන් වළක්වා ගැනීමේ අරමුණින් මෙම බ්ලූ ස්කයි 2020 ව්‍යාපෘතිය අපි සැලසුම් කළා.මෙම ව්‍යාපෘතිය අදියර කිහිපයක් යටතේ ක්‍රියාත්මක කිරීමට සැලැසුම් කර තිබෙනවා. ඒ යටතේ දැනට පවතින වායු විමෝචන නීති රෙගුලාසි තවදුරටත් ශක්තිමත් කිරීමටත්, නව නීති හා ප්‍රතිපත්ති සම්පාදනය කිරීමටත් අවශ්‍ය දත්ත හා තොරතුරු ඒකරාශී කිරීම සඳහා අවශ්‍ය වායු තත්ත්ව මිනුම් මධ්‍යස්ථාන ඇති කිරීමට බලාපොරොත්තු වෙනවා.එසේම දැනට විශාල අර්බුදයක් ඇති ඉන්ධන තත්ත්ව ප්‍රමිතිගත කිරීම වාහන නිසි ආකාරයට නඩත්තු කිරීම සඳහා මහජනතාව මෙන්ම වෙළඳ ප්‍රජාව දැනුවත් කිරීමේ වැඩ සටහන් නොකඩවාම ක්‍රියාත්මක කරනවා.මේ සඳහා ශිල්පීය මෙන්ම තාක්ෂණික දැනුමෙන් පරිපූර්ණ විශේෂඥයින් ගෙන් සමන්විත කමිටුවක් ස්ථාපිත කිරීමටත් මේ වන විට කටයුතු සූදානම් කර තිබෙනවා.විශේෂයෙන් මෙම ව්‍යාපෘතිය හරහා වායු සම්පත් කළමනාකරණයට අවශ්‍ය ලංකාවේ වායු විමෝචන ප්‍රභවයන්ගේ දත්ත ගොනුවත් ස්ථාපිත කිරීමට කටයුතු කරනවා.මෙය ඉදිරියේදී මෙරට සංවර්ධන ව්‍යාපෘති සැලසුම් කිරීමේ දී අදාළ ව්‍යාපෘති සැලසුම්කරුවන්ට ඉතා ප්‍රයෝජනවත් වෙනවා.අප රටේ නාගරික ප්‍රදේශවල විශේෂයෙන් කොළඹ නගරයේ වායු සම්පත අධික වාහන ගමනාගමනය හා වාහන තදබදය හේතුවෙන් දූෂණයට ලක්වෙමින් වාතයේ ගුණාත්මක භාවය පිරිහෙමින් නගරයේ වායු සම්පත අනතුරට ලක්ව තිබෙනවා. වාහන දුම් පරීක්ෂාව ඊට සැලකියයුතු විසඳුමක් ලබාදෙනවා. මධ්‍යම පරිසර අධිකාරිය මෝටර් රථ ප්‍රවාහන දෙපාර්තමේන්තුව හා කිරුම් මිනුම් දෙපාර්තමේන්තුව එක්ව මෙම වැඩපිළිවෙළ දැනටත් වඩා ක්‍රමානුකූල ලෙස ප්‍රමිතියකින් යුතුව පවත්වාගෙන යාමට කටයුතු කරනවා. ඒ සඳහා නව රෙගුලාසි සකස් කරන ලෙස පරිසර අමාත්‍ය අනුර පි‍්‍රයදර්ශන යාපා මහතා උපදෙස් දී තිබෙනවා. “බ්ලූ ස්කයි 2020” ව්‍යාපෘතිය යටතේ 2020 වන විට මුළුමනින්ම නිල් අහසක් බවට පත් කරනවා.නාගරික වායු දූෂණයෙන් සියයට 65 ක් පමණ වාහනවලින් පිටවන වායුව නිසා සිදුවන්නක් බව පෙනී යනවා. ඉකුත් 2011 වසර තුළදී අප රටේ වාහන සංඛ්‍යාව අලුතින් වාහන ලක්ෂ 5 ක් එක්වී තිබෙනවා. මෙසේ ධාවනය වන වාහන පරණ වන විට ඒවායින් වැඩිපුර දුම් පිටවෙනවා. එය ගැටලුවක් බවට පත් වී තිබෙනවා. මෙවැනි පසුබිමක් තුළ වාහනවලින් පිටවන දුම් පරීක්ෂා කිරීමේ වැඩසටහන ඉතාම කාලෝචිතයි.මෙම වැඩ සටහන වඩාත් ඵලදායී ලෙස පවත්වා ගෙන යාම සඳහා ගතයුතු ක්‍රියාමාර්ග සඳහන් කළොත් රටපුරා ධාවනය කරන වාහනවලින් අධික දුම් පිටවන වාහන නිතර නිතර හඳුනා ගැනීම සඳහා රටේ සියලුම පළාත් ආරක්ෂා වන පරිදි රෝඩ් සයිඩ් මොනිටරින් ප්‍රෝ ගෑම් එක මාසයකට එක බැගින් වත් පැවැත්විය යුතුයි. ඒ සඳහා මධ්‍යම පරිසර අධිකාරියේ පොලිස් ඒකකය සහාය ලබාදෙනවා.වාහන දුම් පරීක්ෂණ සහතිකය තවත් එක් සහතිකයක් පමණක් නොව පාරිසරික වායු දූෂණය වැළැක්වීමේ ප්‍රධාන සංඝටකය බවට මහජන මතයක් ඇති කළ යුතුයි. වාහන දුම් පරීක්ෂා කිරීමේ මධ්‍යස්ථාන අන්තර්ජාතික ප්‍රමිති තත්ත්වයෙන් රටපුරා ඒකාබද්ධ ලෙස සේවය ලබාදීමට කටයුතු කළයුතුයි..</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>23</day>
    </date>
    <link>http://www.dinamina.lk/2012/04/23/_art.asp?fn=f1204234</link>
    <topic>තරුණකමේ උරුමයට පණ දුන් දෙවසරක්</topic>
    <author/>
    <content>සිය පරමාදර්ශී දේශපාලන රටාව තුළ ශ්‍රී ලාංකේය දේශපාලනඥයින්ට හිතන්නට යමක් ඉතිරි කළ, ඩලස් අලහප්පෙරුම නම් ජනතාවාදී පත්තරකාරයා අමැතිවරයකු ලෙස රටේ තාරුණ්‍යයේ වගකීම බාරගෙන අදට (23) වසර දෙකක් සපිරේ.ශ්‍රී ලාංකේය තාරුණ්‍යය රටට ඵලදායී පුරවැසියන් ලෙස ඔවුන්ගේ කුසලතාවය, දැනුම හා ආකල්ප වර්ධනය කර දේශපාලන, ආර්ථික හා සාමාජීය වශයෙන් ඔවුන් වඩාත් ඉහළ මට්ටමින් සවිබල ගැන්වීමේ අරමුණින් යෞවන කටයුතු සහ නිපුණතා සංවර්ධන අමාත්‍යාංශය පිහිටුවන ලද්දේ 2010 අපි‍්‍රයෙල් 23 වන දාය. කර්මාන්ත ක්‍ෂේත්‍රයේ නිරතුරු වෙනස් වන මිනිස් බල අවශ්‍යතාවයන්ට සරිලන නිපුණතා සංවර්ධන වැඩසටහන් ඵලදායී හා කාර්යක්ෂමව පවත්වාගෙන යෑම නිපුණතා සංවර්ධනයේ අරමුණ වේ. ශ්‍රී ලාංකේය යෞවනයා විවිධ වැඩසටහන් හරහා කායික හා මානසික වශයෙන් සංවර්ධනය කර වඩාත් ඵලදායී තරුණයෙකු නිර්මාණය කිරීම යෞවන කටයුතු යටතට ගැනේ.කාර්මික අධ්‍යාපන හා පුහුණු කිරීමේ දෙපාර්තමේන්තුව, ජාතික ආධුනිකත්ව සහ කාර්මික පුහුණු කිරීමේ අධිකාරිය, ශ්‍රී ලංකා වෘත්තීය පුහුණු අධිකාරිය, වෘත්තීය තාක්ෂණ විශ්වවිද්‍යාලය, තෘතියික හා වෘත්තීය අධ්‍යාපන කොමිෂන් සභාව, සීමාසහිත නිපුණතා සංවර්ධන අරමුදල, ජාතික ව්‍යාපාර කළමනාකාරීත්ව ආයතනය, මානව සම්පත් සංවර්ධනය කිරීමේ ජාතික සභාව, ශ්‍රී ලංකා ජර්මානු කාර්මික අභ්‍යාස ආයතනය , ග්‍රාමීය නායකයන් පුහුණු කිරීමේ ජාත්‍යන්තර මධ්‍යස්ථානය, ජාතික ධීවර හා නාවික ඉංජිනේරු අභ්‍යාස ආයතනය , ශ්‍රී ලංකා මුද්‍රණ ආයතනය, ජාතික තරුණ සේවා සභාව, ජාතික යොවුන් සේනාංකය, යෞවන තිළිණ අධිකාරිය, සීමාසහිත තරුණ සේවා සමාගම, ජාතික තරුණ සේවා සමුපකාර සමිති සංගමය යන තරුණයා නගා සිටුවීම සඳහා ඍජුවම මැදිහත් වන ආයතනයන් 17ක්, යෞවන කටයුතු සහ නිපුණතා සංවර්ධන අමාත්‍යාංශය යටතේ ක්‍රියාත්මක වේ. ඊට අමතරව තරුණයා ඵලදායී අයුරින් ගොඩනැඟීමේදී අතමිට සරු තරුණයෙකු බිහිකිරීම සඳහා අමාත්‍යාංශය යටතේ කුඩා ව්‍යාපාර සංවර්ධන අංශයක් ද ක්‍රියාත්මකය.ඩලස් අලහප්පෙරුම යනු අප රටේ හුදු තවත් එක් දේශපාලනඥයෙක් පමණක්ම නොවේ. ඔහු වත්මන් දේශපාලනඥයින් අතර අවදානමට නොබියව මුහුණදෙන, දුෂ්කරතාවය සිය කාර්යයන්ගේ සාර්ථකත්වයට නිරතුරු පාදක කරගත්, ජාතික සංහිදියාව වෙනුවෙන් පොදු ජනතාවට ඉදිරියෙන් ගමන් කරන වත්මන් දේශපාලන මඩගොහොරුව තුළ සුපිරිසිදුව පිපෙන්නට වෙර දරන පියුමක් ලෙස හැඳින්වුවහොත් එයට එරෙහි වන්නේ සුළුතරයක් පමණි. මේ පරමාදර්ශී චරිතය ඒ වෙනුවෙන් තැබූ පියවර ගොන්න තුළ කිහිපයක් හෝ සඳහන් නොකළහොත් එය දැවැන්ත අඩුවක් යැයි සිතේ.ඇමැතිවරයෙකු, සිය ඇමැති ධුරයේ දිවුරුම් දීමෙන් පසු අදාළ තනතුරේ වැඩ භාරගැනීම වෙනුවෙන් එම අමාත්‍යාංශය සැලකිය යුතු මුදලක් වැය කරයි. නැකැත් බැලීම, සැරසිලි කටයුතු, ශබ්ද වාහිනි, ආගමික වතාවත්, පුද පූජා මෙන්ම සංග්‍රහ කටයුතු සඳහා වැයකරන මුදල සුළු පටු නොවේ. ඩලස් අලහප්පෙරුම මහතා සිය අමාත්‍ය ධුරයේ දිව්රුම් දෙන්නේ 2010 අපි‍්‍රයෙල් 23 වන දින දහවල්ය. එදිනම සවස ඔහු සිය ඇමැති ධුරයේ රාජකාරී භාරගැනීම සඳහා කොළඹ නාරාහේන්පිට පිහිටි “නිපුණතා පියසට” පැමිණෙයි. එවකට අමාත්‍යාංශ ලේකම්වරයා වූ තිලක් හපන්ගම මහතා හොඳ වෙලාවක් බලා, ආගමික චාරිත්‍ර ඉටුකර වැඩ බාරගන්නා ලෙස ඩලස් අලහප්පෙරුම මහතාගෙන් ඉල්ලීමක් කළ අතර එය ප්‍රතික්‍ෂේප කළ ඒ මහතා සෑම දවසකම සෑම වේලාවක්ම හොඳ වේලාවක් බව ප්‍රකාශ කරමින් එම මොහොතේ සිටම රාජකාරී ආරම්භ කළේ ය. තමා විවාහ වූයේද නැකැත් බැලීමකින් තොරව බව ප්‍රකාශ කළ ඒ මහතා, අද ඉතා හොඳ පවුල් ජීවිතයක් ගත කරන බවද හපන්ගම මහතාට ප්‍රකාශ කළේ ය.ඩලස් අලහප්පෙරුම මහතා 2010 අප්‍රේල් 23 දින සිය පළමු රාජකාරීය ලෙස සිදු කළේ ප්‍රවාහන අමාත්‍යවරයා ලෙස තමා සහ සිය කාර්ය මණ්ඩලය පාවිච්චි කළ ප්‍රවාහන අමාත්‍යාංශය සතු වාහන සියල්ල ආපසු යැවීමයි. අවසානයේ ඔහු නික්ම ගියේ ආරක්ෂක රාජකාරී සඳහා අනුයුක්ත කළ පොලිස් නිලධාරීන් සතු ජීප් රථයෙනි.අමාත්‍යාංශයේ හෝ ඊට අයත් කිසිදු ආයතනයක ඩලස් අලහප්පෙරුම මහතාගේ පිංතූරයක් ප්‍රදර්ශනයට තබා නැත. සෑම තැනකම ඇත්තේ ජනාධිපතිතුමාගේ පිංතූරය සහ ජාතික කොඩිය පමණි. වෙලාවට වැඩ කිරීම, බොහෝ ස්ථානයන්හි සුලබ දසුනක් නොවේ. ඩලස් අලහප්පෙරුම මහතා සහභාගී වන කිසිදු කටයුත්තක් කුමන හේතුවක් නිසා හෝ පමා වන්නේ නැත. එය හොඳින්ම දන්නා අවශේෂ නායකයින්ද කල්වේලා ඇතිවම පැමිණ සිටීම ඉදිරි පරපුරට මහඟු ආදර්ශයකි. අහම්බෙන් හෝ සුළු පමාවක් සිදු වුවහොත් එයට සහභාගී වන සියල්ලන්ගෙන්ම කිහිප වතාවක් සමාව අයැද සිටීම එතුමාගේ සිරිතයි.උත්සව හෝ වෙනත් කිසිදු කටයුත්තක් අවසානයේ බොහෝ තැන් වල මෙන් මත්පැන් සාද, යෞවන කටයුතු අමාත්‍යාංශය තුළ පැවැත්වෙන්නේ නැත. සියලු සංග්‍රහ අවම මුදලකින්, කිරිබතක් සහිතව දේශීය රස කැවිලි වලින් සැකසී තිබේ. කිසිදු තැනක ප්ලාස්ටික්, ඉටිකොල සැරසිලි ද දක්නට නැත. ස්වභාවික මල් හා පැලෑටි වලින් උත්සව අවස්ථා සහ අමාත්‍යාංශය අලංකාර කර ඇත. මහජන මුදලින් වැටුප් ලබන අමාත්‍ය කාර්ය මණ්ඩලයේ කිසිවෙක් පෞද්ගලික දේශපාලන කාර්යයන් සඳහා යොදා ගැනීමක්ද නොකරන අතර නාස්තිය, දූෂණය, වංචාව සම්පූර්ණයෙන් පාහේ නතර කර ඇත. නොදැනුවත්ව සිදුවන එවැනි කටයුත්තක් හෝ දැනගත් මොහොතේම තරාතිරම නොබලා ඊට දක්වන ප්‍රතිචාරද විශ්මිතය.අමාත්‍යාංශයේ සියලු සේවක සේවිකාවන් උසස් මානසික මට්ටමකින් යුතුව තබාගැනීමටද ඒ මහතා වැඩසටහන් රැසක් සම්පාදනය කර තිබේ. සේවක සේවිකාවන් හා ඔවුන්ගේ පවුල්වල අය වෙනුවෙන් වාර්ෂිකව පැවැත්වෙන බක් මහ උළෙල, ආයතන අතර ක්‍රීඩා කණ්ඩායම් නිර්මාණය කිරීම සහ තරඟ පැවැත්වීම, සුහද චාරිකා මේ අතර ප්‍රධාන තැනක් ගනී. ඒ සියල්ලටම වඩා සේවක සේවිකාවන්ගේ දරුවන්ගේ අධ්‍යාපනික හා ශාරීරික සංවර්ධනය ඉහළ නැංවීම කෙරෙහි දක්වන අවධානය ද පැසසුමට ලක්විය යුතුය.සේවකයන් හෝ මහජනතාව, අමාත්‍යවරයා හමුවන්නේ සිය පෞද්ගලික හෝ පොදු ගැටලු මෙන්ම දුක් කරදර වෙනුවෙන් උපකාරයක් බලාපොරොත්තුවෙනි. ඇතැම් කාරණා අන් අය දැන ගන්නවාට බොහෝ අය කැමැත්තක් නැත. ඩලස් අලහප්පෙරුම අමාත්‍යතුමාගේ නිල කාමරය තුළ ඔහුගේ හිතවතුන් හෝ නිලධාරීන් කිසිවෙක් නැත. අමාත්‍යවරයාට සහය දක්වන නිලධාරීන් සිටින්නේද යාබද කාමර වලය. දුරකථන ඇමතුම් පවා එම කාමරවල සිට සම්බන්ධ කරනු ලබයි. ඒ නිසා අමාත්‍යවරයා හමුවන අය කරන, කියන දේ පිටස්තර අය දන්නේ නැත. අමාත්‍යවරයෙකු යම් අයෙකුට දොස් පැවරුවහොත් ඔහු කාමරයෙන් එළියට පැමිණීමට පෙර කියූ දෑ අමාත්‍යාංශයම දැනගන්නා තැන්ද නැතුවා නොවේ. ඔහුට ගෞරවයක් ලෙස මෙම කාරණය සඳහන් කරමි.මෙම ලිපිය අවසන් කිරීමට පෙර ඩලස් අලහප්පෙරුම අමාත්‍යවරයා මාධ්‍යවේදීන් පිළිබඳව දක්වන ගෞරවය හා ලෙංගතු බව පිළිබඳවද සඳහන් කළ යුතුමය. ඒ තමා යම් කලෙක මාධ්‍යවේදියෙකු ලෙස කටයුතු කළ නිසාම නොවේ. ඔහු එසේ කරන්නේ මාධ්‍ය, සමාජ ප්‍රගමනය වෙනුවෙන් ලබාදෙන දැවැන්ත කොටස නිසාවෙනි. ඔහු සිය බිරිය හා දරු දෙදෙනාට මෙන් සමාන ආදරයක් සිය පැරණි මාධ්‍ය හැඳුනුම්පතට දක්වන බවද නිතර ප්‍රකාශ කරයි.මේ ඔහුගේ සමාජ මෙහෙවරට සමගාමී දුර්ලභ හා මානූෂීය ගුණාංගයන් හඳුනාගැනීමට ඉවහල් වන කරුණු කිහිපයකි. යෞවනයා ගොඩනැඟීම සඳහා වූ කාර්යභාරයට දෙවසර පිරෙද්දී මේ කරුණු පිළිබඳව සැකෙවින් සඳහන් කළේ එහි ආදර්ශයන් රැසක්ම ඇති නිසාය. ඩලස් අලහප්පෙරුමයන් දේශයේ තවත් එක් දේශපාලනඥයෙක් පමණක්ම නොවේ. ඔහු මගේ දේශය පිපාසාවෙන් ඉල්ලා සිටින විරල දේශපාලන මොඩලයකි..</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>23</day>
    </date>
    <link>http://www.dinamina.lk/2012/04/23/_art.asp?fn=f1204235</link>
    <topic>ජපානයේ මිතුදම වඩවන ජපන් ශ්‍රී ලංකා මිත්‍රත්ව සමුළුව</topic>
    <author/>
    <content>ජපන් ශ්‍රී ලංකා මිත්‍රත්ව සංස්කෘතික හා වෙළෙඳ කේන්ද්‍රය ආරම්භ කෙරෙන්නේ 2011 වසරේදීය.මෙම සංවිධානයේ ප්‍රධානතම අරමුණ වන්නේ දෙරටේ දිගු කාලීන මිතුදම තවදුරටත් වර්ධනය කර ගනිමින් දෙරටේ වෙළෙඳ හා සංස්කෘතික ක්ෂේත්‍රයේ ද්විපාර්ශ්වික සබඳතා වඩ වඩාත් තර කරගැනීමය.30 වසරක් පුරා ශ්‍රී ලංකාව තුළ පැවති ත්‍රස්තවාදී යුද්ධය නිමා කරමින් ජනාධිපතිතුමන් මෙරටට සාමය උදා කරලීමත් සමග මෙරට සංවර්ධනය උදෙසා ජපන් මිත්‍රත්වයේ සහයෝගය ලබා ගැනීම මෙහි තවත් එක් අරමුණකි. විශේෂයෙන්ම ශ්‍රී ලංකාව තුළ ගොඩනැගී තිබෙන වර්තමාන හිතකර පරිසරය පිළිබඳව ජපන් ජනතාව දැනුවත් කරමින් ශ්‍රී ලංකාවේ ශ්‍රී විභූතිය පිළිබඳවත්, ස්වභාව සෞන්දර්ය පිළිබඳවත්, ඓතිහාසික වටිනාකම් පිළිබඳවත්, ජපාන සංචාරක ආකර්ෂණය වඩවාලීම තවත් අරමුණකි.ජපන් ශ්‍රී ලංකා මිත්‍රත්ව සංස්කෘතික හා වෙළෙඳ කටයුතු කේන්ද්‍රය නිර්මාණය කරන්නේ දැනට වසර 24 ක පමණ කාලයක සිට ජපානයෙන් ඉබාරකි - චීබා හා සයිටාමා ප්‍රාන්ත ඇතුළු සමස්ත ජපානය තුළම දේශපාලනික, ආගමික, ආර්ථික, සමාජයීය හා සංස්කෘතික කටයුතු සම්බන්ධීකරණය කරන ශ්‍රී ලංකා ජපාන කොන්සල් ජනරාල්වරයා වන සුනිල් එම්.ගමගේ මහතා ය. ඔහු කිසිදු වැටුපක් නොලබා ස්වේච්ඡාවෙන් මෙ තනතුර දරමින් ඉටුකරන මෙහෙවර ප්‍රශංසනීයය.ජපාන රජයේ පූර්ණ අනුමැතිය ඇතිව ලියාපදිංචි ආයතනයක් ලෙස පවත්වාගෙන යන මෙම මධ්‍යස්ථානය පිහිටුවීමට විශේෂ සහයෝගය දක්වා තිබෙන්නේ ජපානයේ හිටපු අග්‍රාමාත්‍යවරයෙකු වන ජ්භඬභඤච කචඵභධ මහතා ය. එසේම ජපාන රජයේ ජ්‍යෙෂ්ඨ අමාත්‍යවරුන්ගේ පූර්ණ සහයෝගය නිරන්තරයෙන්ම ලැබෙන අතර ජපානයේ ප්‍රධාන පෙළේ මහා පරිමාණ බහුජන ව්‍යාපාරික ආයතනය සාමාජිකත්වය දරන ජපාන ව්‍යාපාරික වාණිජ මණ්ඩලයේ හා ජපාන ආර්ථික සම්මේලනයේ මෙන්ම ජපාන විද්‍යාර්ථින්ගේද පූර්ණ සහයෝගය මෙ සංවිධානයට ලබා දීම එහි ශක්තිමත්භාවය වර්ධනය කිරීමට හේතු වී තිබේ. මෙම ජපාන ශ්‍රී ලංකා මිත්‍රත්වය සංස්කෘතික හා වෙළඳ කේන්ද්‍රයේ සභාපති ධූරය දරන්නේ ජපානයේ ශ්‍රී ලංකා කොන්සල් ජනරාල් සුනිල් එම්. ගමගේ මහතාය. එහි උප සභාපතිවරයා වන්නේ ජපන් ජාතික විද්‍යාර්ථයෙකු වූ කොකෙන් ටකායාම මහතාය. එහි කොමසාරිස්වරයා වන්නේ සෙන්ජිරෝ කනෙකො මහතාය.මේ කේන්ද්‍රය මගින් වර්තමානයේ ශ්‍රී ලංකාවේ සැබෑ තත්ත්වය පිළිබඳ ජපන් ජනතාව, ජපාන ව්‍යාපාරිකයින්, විද්‍යාර්ථයින්, මෙන්ම ජපන් ආයෝජකයින් දැනුවත් කරන අතර ලංකාවේ සංචාරක කර්මාන්තය ඉහළ නැංවීම සඳහා ජපන් සංචාරකයින් ආකර්ෂණය කර ගැනීමද සිදු කෙරේ. එසේම දෙරටේම මිත්‍රත්වය තුළින් අන්‍යෝන්‍ය සහයෝගිතාවය වර්ධනය කිරීමද මෙහිදී සිදු කෙරේ.එසේම වර්තමාන ශ්‍රී ලංකාවට තුළ ආයෝජනයට හොඳ අවස්ථාවක් තිබෙන බවට ජපාන අයෝජකයින් දැනුවත් කරලීම හරහා ජපානයේ දැවැන්ත ආයෝජකයින් ශ්‍රී ලංකාව ආයෝජනය සඳහා යොමු කර ගැනීමද, ශ්‍රී ලංකා නිෂ්පාදන සඳහා ජපානයේ හොඳ වෙළෙඳපලක් ඇති කර ගැනීමද, අපගේ සංස්කෘතික අංග සඳහා ජපානයේ උනන්දුව වැඩිදියුණු කිරීමද, මෙමගින් සිදු කෙරේ. එසේම අප රටේ තරුණයින්ට ජපානය තුළ නවීන තාක්ෂණය පිළිබඳව හා විවිධ කාර්මික ක්ෂේත්‍ර පිළිබඳව පුහුණුවක් ලබා දීමට දැවැන්ත වැඩ පිළිවෙළක් ද මේ මගින් ක්‍රියාත්මක කෙරේ. එසේම දෙරටේ මිත්‍රත්වය තුළින් දෙරටේ අදහස් උදහස් හුවමාරු කරගැනීම ඔස්සේ අනාගතය යහපත් ඉසව්වක් වෙත යොමු කරලීමට මෙම ජපාන ශ්‍රී ලංකා මිත්‍රත්ව සංස්කෘතික හා වෙළෙඳ කේන්ද්‍රය දරන ප්‍රයත්නය අගය කළ යුතුය.මෙම කේන්ද්‍රයේ දැවැන්ත දෙවැනි සමුළුව 2012 අප්‍රේල් 23 (අද) වැනිදා ජපානයේ ටෝකියෝ නුවර දී මුළු දෙන අතර එහි ප්‍රධාන ආරාධිතයා ලෙස ධීවර හා ජලජ සම්පත් සංවර්ධන අමාත්‍ය වෛද්‍ය රාජිත සේනාරත්න මහතා “ශ්‍රී ලංකාවේ සංවර්ධන ඉලක්ක” ගැන ප්‍රධාන දෙසුමක් පැවැත්වීමට නියමිතය. මේ මගින් අප මව්බිමේ අනාගත අභියෝග ජය ගැනීමට ජපාන මිත්‍රත්වයේ හස්තය අප වෙත දිගුවනු නොඅනුමානය..</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>24</day>
    </date>
    <link>http://www.dinamina.lk/2012/04/24/_art.asp?fn=n1204241</link>
    <topic>තොරතුරු තාක්‍ෂණය ඉගැන්වීමට අලුතින් ගුරුවරු දහසක්</topic>
    <author>සුභාෂිනී සේනානායක</author>
    <content>තොරතුරු තාක්ෂණය විෂයක් ලෙස 6 වන ශ්‍රේණියේ සිට ඉගැන්වීම මෙම වසරේදී ම ආරම්භ කරන බව අධ්‍යාපන අමාත්‍ය බන්දුල ගුණවර්ධන මහතා පවසයි. මේ සඳහා අවශ්‍ය ගුරුවරුන් 1000ක් මැයි මාසයේදී බඳවා ගන්නා බවද ඇමැතිවරයා ප්‍රකාශ කළේය.මෙම ගුරුවරුන් දහස සඳහා විශේෂ ගුරු පුහුණුවක්ද ලබාදෙන බව කී ඇමතිවරයා සුදුසුකම් ලැබූ 17500 ක් අතරින් තොරතුරු තාක්ෂණය, ගණිතය විද්‍යාව සහ ඉංග්‍රීසි විෂයයන් සඳහා මෙම ගුරුවරුන් බඳවා ගැනීමට අමාත්‍යංශය සහ විභාග දෙපාර්තමේන්තුව එක්ව විභාගයක් පවත්වා ඇත. විභාගය සමත් වූවන් සම්මුඛ පරීක්ෂණයකට ලක් කිරීමෙන් අනතුරුව තවත් ගුරුවරුන් 2000 බඳවා ගැනීමට කටයුතු කළ බවත් කීය.ඇමැතිවරයා මේ බව ප්‍රකාශ කළේ ඊයේ (23) කොළඹ රාජකීය විද්‍යාලයේ රාජකීය විද්‍යාලයීය නව රඟහලේ පැවති පළමු ශ්‍රේණියේ සිට 9වන ශ්‍රේණියේ දරුවන්ට තොරතුරු තාක්ෂණ පෙළපොත් බෙදාදීමේ අවස්ථාවට එක්වෙමිනි. මෙම පෙළ පොත් ඉන්දියාවේ කේම්බ්‍රිජ් විශ්ව විද්‍යාලයේ මාධ්‍ය ආයතනය මගින් ලබා දී ඇති අතර ඒ සඳහා රුපියල් මිලියන 1.4කට අධික මුදලක් වැය වී තිබේ.මෙම කාර්්‍යය සඳහා රාජකීය විද්‍යාලයීය සංගමය (RCU) අනුග්‍රහය ලබා දී ඇති අතර RCOBECA ( Royal College Old Boys East Coast Association of USA )  ආයතනයද උපකාර කිරීමට කැමැත්ත ප්‍රකාශ කොට තිබේ.ප්‍රථම වතාවට තොරතුරු තාක්ෂණ විෂය වෙනුවෙන් වැඩපොත් බෙදාදීම සඳහා ආදී රාජකීයයන් ක්‍රියා කිරීම වෙනුවෙන් තමාගේ ගෞරවය පුදකරන බව අධ්‍යාපන අමාත්‍ය බන්දුල ගුණවර්ධන මහතා එහිදී ප්‍රකාශ කළේය.දරුවන් මේරටේ අනාගතය යැයි කී ඇමතිවරයා විශ්වයට සරිලන දරුවකු බිහිකිරීමේ කාර්්‍යය සඳහා අධ්‍යාපන අමාත්‍යංශය වැඩසටහන රැසක් දියත් කොට ඇතැයිද ඒ සඳහා ආදී රාජකීයයන්ගේ සහා ලබා දෙන ලෙසද ඉල්ලා සිටියේය..</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>24</day>
    </date>
    <link>http://www.dinamina.lk/2012/04/24/_art.asp?fn=n1204242</link>
    <topic>ජනපති සෝල් නුවරට ළඟා වෙයි</topic>
    <author/>
    <content>සිවු දින නිල සංචාරයක් සඳහා දකුණු කොරියාව බලා පිටත්ව ගිය ජනාධිපති මහින්ද රාජපක්ෂ මහතා සහ ශිරන්ති රාජපක්ෂ මහත්මිය ඇතුළු ශ්‍රී ලංකා දූත පිරිස සෝල් නුවරට ළඟා වෙති.එරට වේලාවෙන් පෙරවරු 11.40 ට සෝල් නුවර විශේෂ ගුවන් මෙහෙයුම් මූලස්ථාන පර්යන්තය වෙත ළඟාවූ ශ්‍රී ලංකා දූත පිරිස එරට විදේශ කටයුතු නියෝජ්‍ය ඇමැති කිම් සුං හං මහතා විසින් මහත් හරසරින් පිළිගන්නා ලද අතර ශ්‍රී ලංකා ජනාධිපතිවරයා වෙනුවෙන් විශේෂ හමුදා ආචාර වෙඩි මුර 21 ක්ද පැවැත්විණි.මේ සංචාරයේදී ජනාධිපති මහින්ද රාජපක්ෂ හා දකුණු කොරියානු ජනාධිපති ලී මයුම් බක් මහත්වරුන් අතර ද්වීපාර්ශවීය සාකච්ඡා පැවැත්වීමට නියමිත අතර දෙරටට වැදගත්වන ද්වීපාර්ශවීය ගිවිසුම් කිහිපයකටද අස්සන් කිරීමට නියමිතය. ඊට අමතරව සෝල් නුවර ප්‍රධාන පෙළේ ව්‍යාපාරික සංගම් 04 ක් මඟින් සංවිධානය කරන ව්‍යාපාරික සමුළුවකටද සහභාගි වන ජනාධිපති මහින්ද රාජපක්ෂ මහතා බූසාන් වාණිජ හා කර්මාන්ත මණ්ඩලයේ අනුග්‍රහයෙන් පවත්වන ශ්‍රී ලංකා කොරියානු ව්‍යාපාර සංසඳය අමතා විශේෂ දේශනයක්ද පවත්වයි. ශ්‍රී ලංකා හා දකුණු කොරියාව අතර සබඳතාව 1967 වසර දක්වා දිවයන අතර 1977 වසරේදී ශ්‍රී ලංකාව සඳහා දකුණු කොරියානු තානාපතිවරයෙකු පත් කරන ලදී. ඒ සමඟ ජපානයේ ශ්‍රී ලංකා තානාපතිවරයා 1978 වසරේ සිට සෝල් නුවරට පත්කරන ලදී.අනතුරු 1987 වසරේදී ශ්‍රී ලංකාවේ තානාපති කාර්යාලයක් සෝල් නුවරදී විවෘත කළේය.මේ සංචාරය සඳහා විදේශ කටයුතු ඇමැති මහාචාර්ය ජී.එල් පීරිස්, පාර්ලිමේන්තු මන්ත්‍රීවරුන් වන සජින් වාස් ගුණවර්ධන, නිශාන්ත මුතු හෙට්ටිගම, රොෂාන් රණසිංහ, සනී රෝහණ, ජනාධිපති ලේකම් ලලිත් වීරතුංග, ශ්‍රී ලංකා මහ බැංකුවේ අධිපති අජිත් නිවාඩ් කබ්රාල්, දකුණු කොරියාවේ ශ්‍රී ලංකා තානාපති තිස්ස විජේරත්න මහත්වරු ඇතුළු පිරිසක් එක්ව සිටිති..</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>24</day>
    </date>
    <link>http://www.dinamina.lk/2012/04/24/_art.asp?fn=n1204243</link>
    <topic>යාපනයේ ගම් දෙකක පොදු ගැටලු රැසකට විසඳුම්</topic>
    <author>චින්තා රණසිංහ</author>
    <content>යාපනයේ කොලුම්බුතුරෙයි ප්‍රදේශයේ පිහිටි වසන්තපුරම් හා නෙඩුන්කුලම් ගම්මානවල ජනතාව ගේ බලපාන ඉඩම් ගැටලු සහ පොදු ගැටලු රැසකට රජය විසඳුම් ලබා දී තිබේ.මේ ප්‍රදේශ සාම්ප්‍රදායික කර්මාන්ත හා කුඩා ව්‍යවසාය සංවර්ධන ඇමැති ඩග්ලස් දේවානන්දා මහතා ගේ නිරීක්‍ෂණයට ලක්වූ අතර වසන්තපුරම් ප්‍රදේශයේ දීර්ඝ කාලීනව පැවැති ජල ප්‍රශ්නයට විසඳුම් ලෙස ජල බවුසර් ලබා දෙන ලෙස යාපනය මහ නගර සභාවේ නිලධාරීන්ට ඇමැතිවරයා උපදෙස් දුන්නේය.වසන්තපුරම් ප්‍රදේශයේ සෑම නිවෙසකම වැසිකිළියක් සෑදීම සඳහා මුදල් ප්‍රතිපාදන ලබා දීමට කටයුතු කරන ලෙස ඇමැතිවරයා උපදෙස් දුන් අතර එම ප්‍රදේශයට පාසැලක් හා ක්‍රීඩාපිටියක් ඉදිකිරීම පිළිබඳ අවධානය යොමු කළේය.මීට අමතරව සෑම නිවසකම වගා ව්‍යාපෘති ක්‍රියාත්මක කිරීම සම්බන්ධයෙන් හා හින්දු සහ ක්‍රිස්තියානි ජනතාව වෙනුවෙන් සුසාන භූමි දෙකක් වෙන් කර දීමටද උපදෙස් දී තිබේ.නෙන්ඩුකුලම් ගම්මානයේ පොදු ගැටලු නිරීක්ෂණය කළ ඇමැතිවරයා ඉඩම් ප්‍රශ්නවලට රජයේ නීතිරීතිවලට අනුව විසඳුම් ලබා දෙන බවත් ප්‍රදේශයට අවශ්‍ය ක්‍රීඩා පිටිය හා නෙන්ඩුකුලම් වැව ගැඹුරු කිරීම සඳහා කටයුතු කරන බවද පැවැසීය.යාපනය කච්චේරි නල්ලූර් පාරේ පිහිටි පානාන්කුලම් ප්‍රදේශයේ සංචාරය කළ ඇමැතිවරයා එම ප්‍රදේශයේ වැව ප්‍රතිසංස්කරණය කරන ලෙසද වැසි කාලයේදී ජනතාව මුහුණ දෙන ගැටලුවලට සැලසුම් සකස් කරන ලෙසත් නිලධාරීන්ට උපදෙස් දුන්නේය.යාපනය නගරාධිපති යෝගේෂ්වරී පට්කුණරාජා, උතුරු පළාත් ඉඩම් කොමසාරිස් දයානන්ද යන මහත්ම මහත්මීහු ප්‍රමුඛ පිරිසක් මේ අවස්ථාවට සහභාගි වූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>24</day>
    </date>
    <link>http://www.dinamina.lk/2012/04/24/_art.asp?fn=n1204244</link>
    <topic>දිවයින පුරා තද වැසි අකුණු සරින් ප්‍රවේසම් වන්න</topic>
    <author>උදුලා පීරිස්</author>
    <content>ශ්‍රී ලංකාවේ ඇතැම් ප්‍රදේශවලට අද (24) මිලි මීටර් 125 කට අධික වර්ෂාපතනයක් ඇතිවිය හැකි යැයි කාලගුණ විද්‍යා දෙපාර්තමේන්තුව පවසයි.උදය කාලයේදී විශේෂයෙන් බස්නාහිර හා දකුණ ගිගුරුම් සහිත වැසිත් සමග තරමක තද සුළං (පැයට කිලෝ මීටර් 80) තත්ත්වයක් ඇතිවිය හැකි යැයි ද, ඒ සමග ඇතිවන අකුණු අනතුරු කෙරෙහි වැඩි අවධානයක් යොමු කරන ලෙස ද කාලගුණ විද්‍යාඥ ගයනා හෙන්දවිතාරණ මහත්මිය පැවසුවාය.එසේම වෙරළබඩ ප්‍රදේශවලට වැසි අපේක්ෂා කෙරෙන බව පවසන ඒ මහත්මිය, දකුණු හා බස්නාහිර වෙරළට ඔබ්බෙන් වූ ගැඹුරු හා නොගැඹුරු මුහුදු ප්‍රදේශවල කඩින් කඩ වැසි හෝ ගිගුරුම් සහිත වැසි ඇතිවන බවත් මුහුදු ප්‍රදේශ තරමක් රළු විය හැකි බවත් පැවැසීය.ශ්‍රී ලංකාව ආශ්‍රිතව වායු ගෝලයේ පවතින කැළඹිලි තත්ත්වය තවදුරටත් පැවැතිය හැකි බව ද අපරභාගයේදී හා රාත්‍රි කාලයේදී දිවයිනේ බොහෝ ප්‍රදේශවලට වැසි හෝ ගිගුරුම් සහිත වැසි වර්ධනය විය හැකි බව ද කාලගුණ විද්‍යා දෙපාර්තමේන්තුව අනාවරණය කර සිටී. ඊයේ (23) වැඩිම වර්ෂාපතනය යටියන්තොට ප්‍රදේශයට ලැබී ඇත. එය මිලි මීටර් 76.8 කි..</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>24</day>
    </date>
    <link>http://www.dinamina.lk/2012/04/24/_art.asp?fn=n1204245</link>
    <topic>විශාලතම මඟී නෞකාවක්අද කොළඹ වරායට</topic>
    <author>සුභාෂිණි සේනානායක</author>
    <content>ඉතාලියේ කොස්තා සමාගමට අයත් මීටර් 250ක් දිග තට්ටු 7කින් යුත් මගීන් 1304 ක් රැගත් කොස්තා වික්ටෝරියා නෞකාව අද (24) කොළඹ වරායට ළඟා වේ.මගීන් 1304 ක් රැගත් මෙම නෞකාව මාලදිවයින් සිට මෙරටට ළඟා වන අතර තායිලන්තය බලා නැවත ගමන් ආරම්භ කිරීමට නියමිතය.ශ්‍රී ලංකාවේ සාමය ස්ථාපිත වීමත් සමඟ ආරක්ෂාව පිළිබඳ සංචාරකයන් විශ්වාසය තබා ඇති බවත් ශ්‍රී ලංකාව කෙරෙහි සංචාරකයන්ගේ ඇති ආකර්ෂණය දිනෙන් දින වර්ධනය වන බවත් වරාය හා මහා මාර්ග නියෝජ්‍ය අමාත්‍ය රෝහිත අබේගුණවර්ධන මහතා ප්‍රකාශ කළ අතර මෙරටට ළඟා වීමට සංචාරකයන්ට පහසු වීමට මගී ප්‍රවාහන නෞකා සේවාවන්ද ශක්තිමත් කිරීමට ඉදිරියේදී පියවර ගන්නා බවද කීය.තට්ටු 7කින් යුත් ආකර්ෂණීය කොස්තා වික්ටෝරියා නෞකාව මාලදිවයිනේ සිට තායිලන්තය බලා ගමන් ගන්නා බවත් මේ මගින් රටවල් අතර තිබෙන මිත්‍රත්වය ද වර්ධනය වන බවද අමාත්‍යවරයා සඳහන් කළේය..</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>24</day>
    </date>
    <link>http://www.dinamina.lk/2012/04/24/_art.asp?fn=n1204246</link>
    <topic>ගායන ශිල්පී සතිෂ් පෙරේරාඅභාවප්‍රාප්ත වෙයි</topic>
    <author>පණ්ඩුක සමරසේකර</author>
    <content>ජනපි‍්‍රය ගායන ශිල්පී සතිෂ් පෙරේරා මහතා ඊයේ (22) කොළඹ පෞද්ගලික රෝහලක ප්‍රතිකාර ලබමින් සිටියදී අභාවප්‍රාප්ත විය.මෙයට මාස 1 1/2 කට පෙර රෝගාතුරු වූ සතිෂ් පෙරේරා මහතා කොළඹ පෞද්ගලික රෝහලකට ඇතුළත් කරනු ලැබීය.දින 42ක් තිස්සේ ප්‍රතිකාර ලැබූ නමුත් ඊයේ ඒ මහතා දැඩි සත්කාර ඒකකයේදී අවසන් හුස්ම හෙළීය. වෘත්තීය ගායන ශිල්පියකු වූ සතිෂ් පෙරේරා මහතා එක් දරු පියකු වන අතර එකම පුතුගේ වයස මාස 08 කි. දිනේෂා පෙරේරා සතිෂ්ගේ ආදරණීය බිරියයි.සංගීත ක්ෂේත්‍රයේ නොමැකෙන සටහන් තැබූ ප්‍රකට ගායන ශිල්පී ෂෙල්ටන් පෙරේරාගේ පුත්‍රයා වන සතිෂ් පෙරේරාට අනුරාධා සහ අනුපමා නමින් සොයුරියෝ දෙදෙනකු සිටිති.දේහය අංක 66/9 ජෝතිකාරාම පාර, පන්නිපිටිය ලිපිනයේ ඔහුගේ නිවසේ තැන්පත් කර ඇත.අවසන්කටයුතු 25 වනදා සවස 3.00 ට බොරැල්ල සුසාන භූමියේදී සිදු කෙරේ. දේහය එදිනම පෙරවරු 11.00 ට මහජන ගෞරවය සඳහා කොළඹ කලා භවනට රැගෙන යන බව අවමංගල සංවිධාන කමිටුව දන්වා සිටී..</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>24</day>
    </date>
    <link>http://www.dinamina.lk/2012/04/24/_art.asp?fn=n1204247</link>
    <topic>ස්වභාවික ව්‍යසන හානි අවම කිරීමටතාක්‍ෂණික හා විශේෂඥ දැනුම ජපානයෙන්</topic>
    <author>මහින්ද අලුත්ගෙදර</author>
    <content>සුනාමි, භූකම්පන වැනි ස්වාභාවික ව්‍යසනයන් සඳහා සාර්ථකව මුහුණදීමට අවශ්‍ය තාක්ෂණික හා විශේෂඥ දැනුම ඕනෑම අවස්ථාවකදී ශ්‍රී ලංකාව වෙත ලබාදීමට සූදානම් බව ජපන් රජය අවධාරණය කරයි.ඒ සඳහා වන තාක්ෂණික හා විශේෂඥ දැනුම ජපානය සතුව ඉහළ මට්ටමක පවතින බවද මෙය ශ්‍රී ලංකාවට අතිශය වැදගත් වන බවද ශ්‍රී ලංකාවේ ජපාන තානාපති නොබුහිතෝ හොබෝ මහතා පවසයි.තානාපතිවරයා මේ බව සඳහන් කළේ මාධ්‍ය වෙත අඳහස් දක්වමිනි.පැසිෆික් ගිනි වළල්ල අවට මෙන්ම ඉන්දියන් සාගරය අවට රටවල් රැසක් ස්වාභාවික ව්‍යසනයන්ට නිරන්තරයෙන් ගොදුරු වන බව පෙන්වාදුන් ශ්‍රී ලංකාවේ ජපාන තානාපතිවරයා එවැනි තත්ත්වයන් කල්තියා හඳුනා ගැනීම වැදගත් බවද ඒ සඳහා ශ්‍රී ලංකාවට උපරිම සහාය ලබාදෙන බවද සඳහන් කළේය.පසුගිය 11 දා ඇතිවූ භූකම්පන තත්ත්වයෙන් ශ්‍රී ලංකවේ ප්‍රදේශ රැසක ගොඩනැඟිලි වලට බලපෑමක් එල්ල කළ බවද පසුගිය 2004 වසරේ ශ්‍රී ලංකාවට පැමිණි සුනාමි ව්‍යසනයෙන් මුළුමනින්ම විනාශයට පත් හික්කඩුව පොලිස් ස්ථානය ප්‍රතිනිර්මාණය කිරීම සඳහා ජපානයේ විශේෂඥ සහාය ලැබුණු බවද නොබුහිතෝ හොබෝ මහතා සිහිපත් කළේය.මෙවැනි භූ කම්ිපන තත්ත්වයන්ට මුහුණදීම සඳහා ශ්‍රී ලංකාව සූදානම් වියයුතු බව පෙන්වාදුන් ඒ මහතා ජපාන රජයෙන් ලබාදෙන සහයෝගය මත එවැනි තත්ත්වයන් කල්තියා නිරීක්ෂණය කිරීම, පසුකම්පන තත්ත්වයන් ගැන මෙන්ම ඒ සඳහා ඔරොත්තු දෙන පරිදි ගොඩනැඟිලි නිර්මාණය කිරීම ආදිය සඳහා විශේෂඥ දැනුම ලබාගත හැකි බවද ප්‍රකාශ කළේය.මෙවැනි ආපදාවන් සඳහා ශ්‍රී ලංකාවට සහයෝගය ලබාදීමෙන් අවදානම් තත්ත්වයෙන් මිදී සාර්ථක ප්‍රතිඵල අත්කර ගත හැකි බවද ශ්‍රී ලංකාවේ ජපාන තානාපතිවරයා සඳහන් කළේය..</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>24</day>
    </date>
    <link>http://www.dinamina.lk/2012/04/24/_art.asp?fn=n1204248</link>
    <topic>දුම් සහතික නිකුත් කිරීමේදී අක්‍රමිකතා සිදු කරනමධ්‍යස්ථාන වැටලීම ඇරැඹෙයි</topic>
    <author>විජයානි එදිරිසිංහ</author>
    <content>දුම් සහතික නිකුත් කිරීමේදී අක්‍රමිකතා සිදු කරන මධ්‍යස්ථානවල බලපත්‍ර අවලංගු කර තහනම් කිරීමට පියවර ගෙන තිබේ.එවැනි අක්‍රමිකතා සිදු කළ කිරිබත්ගොඩ ප්‍රදේශයේ දුම් සහතික නිකුත් කිරීමේ මධ්‍යස්ථානයක් මේ වනවිටත් තහනම් කර ඇත.මෝටර් රථ ප්‍රවාහන දෙපාර්තමේන්තු දුම් සහතික නිකුත් කිරීමේ අධ්‍යක්ෂ කාර්යාලය මගින් පැවැත්වූ පරීක්ෂණවලින් අනතුරුව එම තහනම් කිරීම සිදු කළ බව එහි අධ්‍යක්ෂ දිසානායක මහතා කීය. මීට අමතරව දුම් පිටකරමින් මහා මාර්ගවල ධාවනය කෙරෙන වාහන ඡායාරූපගත කර අනතුරුව ඒවාට විරුද්ධව නීතිය ක්‍රියාත්මක කිරීමේ වැඩ පිළිවෙළක් මෝටර් රථ ප්‍රවාහන දෙපාර්තමේන්තුව මගින් ආරම්භ කර තිබේ.එම දෙපාර්තමේන්තුව යටතේ පිහිටුවා ඇති විශේෂ ව්‍යාපෘතිය හරහා එම වැටලීම් සිදු කෙරෙන බව එහි අධ්‍යක්ෂ දිසානායක මහතා පැවැසීය.මෙම වැටලීම් සඳහා අවශ්‍ය වැටලීම් කණ්ඩායම් මේ වනවිටත් මෙහෙයුම්වල යෙදී සිටිති. දුම් පිට කරමින් ධාවනය වන වාහන මෙන්ම අක්‍රමිකතා සිදු කරන දුම් සහතික නිකුත් කිරීමේ ආයතනද මෙම කණ්ඩායම් විසින් වටලනු ඇත.ගාල්ලේ සිට කොළඹ දක්වා ගමන් කළ පුද්ගලයකු විසින් දුම් පිටකරමින් මහා මාර්ගයේ ධාවනව වූ වාහන 16ක තොරතුරු මෝටර් රථ ප්‍රවාහන දෙපාර්තමේන්තු අධ්‍යක්ෂ ව්‍යාපෘතිය වෙත ලබා දී තිබේ.එම වාහන සම්බන්ධවද පරීක්ෂණ ආරම්භ කර තිබේ.පරිසරයට හානිකර ලෙස දුම් පිටකරමින් ධාවනය කෙරෙන වාහන පිළිබඳ තොරතුරු ලබාදීම සඳහා ක්ෂණික අංකයක් (ඩ්ධබ තඪදඥ) හඳුන්වා දීමටද පියවර ගෙන තිබේ.මේ වනවිට වැටලීම් සම්බන්ධව පුහුණුව ලබමින් සිටින සියයකට වැඩි පිරිසක්ද අද හෙටම විසුරුවා හැරීමට නියමිත බවද දිසානායක මහතා කීය.මේ අතර අක්‍රමිකතා සිදු කරන දුම් සහතික නිකුත් කරන මධ්‍යස්ථාන පිළිබඳ තොරතුරු ලබා දෙන්නැයි මෝටර් රථ ප්‍රවාහන දෙපාර්තමේන්තුව සහ මධ්‍යම පරිසර අධිකාරිය ඉල්ලා සිටියි..</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>24</day>
    </date>
    <link>http://www.dinamina.lk/2012/04/24/_art.asp?fn=r1204241</link>
    <topic>කල් ඉකුත් වූ ආහාර අලෙවි කළව්‍යාපාරිකයකුට රුපියල් 7500ක් දඩ</topic>
    <author>පොල්ගහවෙල විශේෂ කරුණාරත්න කළුආරච්චි</author>
    <content>පාරිභෝජනයට නුසුදුසු කල් ඉකුත්වූ චිලි සෝස් අලෙවිය සඳහා තබා තිබූ පොල්ගහවෙල දෙණගමුව ප්‍රදේශයේ වෙළඳසල් හිමියකුට පොල්ගහවෙල මහේස්ත්‍රාත් බුද්ධික සී. රාගල මහතා රුපියල් හත්දහස් පන්සියයක දඩයක් හා මාස හයක අත්හිටවූ සිර දඬුවමක් නියම කෙළේය.පොල්ගහවෙල සෞඛ්‍ය වෛද්‍ය නිලධාරී එච්. පී. සී. තිලකසිරි මහතාගේ උපදෙස් පරිදි පනාලිය මහජන සෞඛ්‍ය පරීක්ෂක ආර්. එම්. ඒ. සරත් විජේතිලක මහතා ඇතුළු ප්‍රදේශයේ මහජන සෞඛ්‍ය පරීක්ෂකවරු කණ්ඩායමක් ප්‍රදේශයේ සිදු කළ වෙළෙඳසල් පරීක්ෂා කිරීමකදී මිනිස් පරිභෝජනයට නුසුදුසු මේ කල් ඉකුත්වු චිලි සෝස් සොයා ගැනීමට හැකිවී ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>24</day>
    </date>
    <link>http://www.dinamina.lk/2012/04/24/_art.asp?fn=r1204242</link>
    <topic>නැටුම් කලාවට හපන් ගනේමුල්ලේ පුංචි සිසුවෙක්</topic>
    <author>කැලණිය විශේෂ ලයනල් පී. පෙරේරා</author>
    <content>ගනේමුල්ල තිබ්බටුගොඩ පදිංචි නලිඳු නිමන්ත ජයලත් (9) විවිධ දස්කම් වලින් හෙබි දරුවෙකි.නලිඳු කැලණිය ශ්‍රී ධර්මාලෝක ප්‍රාථමික විදුහලේ 5වැනි ශ්‍රේණියේ ඉගෙනුම ලබන අතර පියා ගනේමුල්ල කොමාන්ඩෝ රෙජිමේන්තුවේ විශ්‍රාමික රණවිරුවෙක් වන ගෝෂක ජයලත්ය.මව මනෝරි නයනා මල්ලවආරච්චිය. සොයුරියක් සිටී.නලිඳු කලාවට උපන් හපන්කම් ඇති දක්ෂයකු බව පියා පවසයි. දරුවා ළදරු පාසල් වියේ සිටම දිවයිනේ ප්‍රකට නර්තන ශිල්පියකු වෙත යොමු කෙළේය. ළදරු වියේ පසු වුවද නලිඳු උඩරට පහතරට නැටුම් කලාව මැනැවින් ප්‍රගුණ කර ඇත. වන්නම් 18න් ප්‍රධානතම වන්නම් ත්‍රිත්වය වන හනුමා, ගජගා, තුරඟ වන්නම් නටන්නේ දුටුවන් පුදුමයෙන් පුදුමයට පත් කරවමිනි.නැටුමට පමණක් නොව ගැයුමට, රංගනයට මෙන්ම චිත්‍ර ඇඳීමටද නලිඳු දස්කම් පෙන්වයි. උඩරට පහතරට නර්තනයන් තුළින් නලිඳු දක්වා ඇති දස්කම් හේතුවෙන් විවිධ සම්මාන සහතික පදක්කම් හිමිවී ඇත.වසර 30 ක යුද්ධයෙන් මේ රට ගලවාගත් ජනාධිපතිතුමාට උදේ සවස ගෞරව දැක්වීමද ඔහුගේ පුරුද්දක් බව මවුපියෝ පවසති..</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>24</day>
    </date>
    <link>http://www.dinamina.lk/2012/04/24/_art.asp?fn=r1204243</link>
    <topic>අක්‍රීය සී.එෆ්.එල්. විදුලි බුබුළුනවීකරණය කිරීමේ ව්‍යාපෘතියක්</topic>
    <author>වික්‍රම සමරසිංහ – අතුරුගිරිය විශේෂ</author>
    <content>කඩුවෙල මහ නගර සභා බල ප්‍රදේශයේ විදුලිය ආලෝකය වෙනුවෙන් වීදි ලාම්පු සඳහා විශාල මුදලක් වැය වන හෙයින් එයට විසැඳුම් වශයෙන් කල්ඉකුත් වු සහ පාවිච්චි කළ නොහැකි සී.එෆ්.එල්. බල්බ් නැවත නවීකරණය කිරීමේ නව ව්‍යාපෘතියක් කඩුවෙල මහනගර සභා විදුලි කාර්මිකයන්ගේ ක්‍රියාකාරිත්වයෙන් නගරාධිපති ජී. එච්. බුද්ධදාස මහතාගේ මඟපෙන්වීම යටතේ සාර්ථකව ආරම්භ කර ඇත.මෙම ව්‍යාපෘතිය උසස් අන්දමින් පවත්වාගෙන යෑමත් මෙසේ අලුත්වැඩියා කළ විදුලි බුබුළු කලාප කාර්යාල අතර බෙදාහැරීමක් සිදුකළ උත්සවයක් කඩුවෙල නගර සභා කාර්යාලයේදී පැවැත්විණි. එහිදී අදහස් දැක්වූ ජී. එච්. බුද්ධදාස මහතා -අප නගර සභාවෙන් වාර්ෂිකව වීදි ලාම්පු සහ ඒවායේ අමතර කොටස් වෙනුවෙන් ලක්ෂ විස්සක් පමණ වැය වෙනවා. මේ සඳහා විසඳුම් ලෙස කල් ඉකුත් වු විනාශ වූ වීදි ලාම්පු අලුත්වැඩියා කිරීමට හැකිද යන්න සොයා බලන ලෙස විදුලි කාර්මිකයන්ට මා දැන්වුවා. ඔවුන් මේ ගැන පුළුල් පරීක්ෂණයක් කරමින් ඒවායේ ගෙවී යන සහ විනාශ වූ කොටස් ඉවත් කරමින් නව කොටස් සවිකර විදුලි බුබුළු නවීකරණය කිරීමට හැකි බව මට දැන්වූවා. මෙම දක්ෂ සේවකයන්ගේ නව සොයා ගැනීම ව්‍යාපෘතියක් වශයෙන් මා ඇරඹුවා. එවැනි දක්ෂ සේවකයන්ගේ දක්ෂකමත් අවංකකමත් මා අගය කරනවා. මෙහි සිටින වංක අක්‍රීය සේවකයන්ටත් මෙම කාර්මික නිලධාරින් හොඳ ආදර්ශයක්. මේ ව්‍යාපෘතිය ප්‍රදේශයට පමණක් නොව රටටම ව්‍යාප්ත කළ හැකි කාර්යයක් සේ පුළුල් කිරීමට අප අදහස් කරනවා.මෙම උත්සව සභාවේදී කලාප කාර්යාල කාර්යභාර නිලධාරින්ට මෙසේ අලුත්වැඩියා කළ විදුලි බුබුළු පෙට්ටි බෙදාදීමක් ද සිදුවිය. උත්සවය සඳහා නගරාධිපති, නාගරික මන්ත්‍රීවරු, නාගරික කොමසාරිස්, ලේකම්, ඉංජිනේරු ගණකාධිකාරි ඇතුළු කාර්ය මණ්ඩලය ද විශේෂ ආරාධිත අමුත්තන් රැසක් ද පැමිණ සිටියහ..</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>24</day>
    </date>
    <link>http://www.dinamina.lk/2012/04/24/_art.asp?fn=r1204244</link>
    <topic>සයිමන් පසුපස එළවන බල්ලා ඔහුගේ හැදුනුම් පතටත් බුරලා</topic>
    <author>මීගොඩ සමූහ – ඩබ්ලිව්. ඩී. ජයතිස්ස</author>
    <content>හෝමාගම පදිංචිකරුවකු වු ඔහු දිනපතා මී හරක් රංචුවක් දක්කාගෙන යයි.ප්‍රදේශයේ එක් ගෙදරක පදිංචිකරුවකුගේ සුරතලට ඇති දැඩි කරන සුනඛයකු මී හරක් රැගෙන යන පුද්ගලයා වන සයිමන්ට බුරයි. “හැමදාමත් මේ බල්ලා මට බුරාගෙන පනින නිසා, හොඳ පාඩමක් උගන්වන්නම්” කියමින් බිම තිබූ ගල් කැටයක් රැගෙන බල්ලාට වේගවත් පහරක් එල්ල කළේය.එම ගල ඒ සුනඛයාට වැදී ඒ සතා බෙරිහන් දීගෙන නිවෙසට දිව්වේ, පාදයක්ද ඔසවාගෙන ය. නයාට ගහලා පොල්ල වැරැදුණා වගේ කියනවා වගේ, බල්ලාට ගහලා ගල වරද්දා ගත්තා යයි ගම්මු සයිමන්ට විහිළු තහළු කරති. හේතුව, දැන් බල්ලා සයිමන් පසු පස එළවා එළවා සපා කෑමට වෙහෙස දරන බැවිනි.දිනක් සයිමන් තම සුපුරුදු කාරිය කොට, ගෙදර එමින් සිටින විට කැලෑ පාරක් මැදින් හිතවතෙකුගේ නිවෙසට ඇතුළු විය. සයිමන් නිවෙසට ඇතුළු වී සුළු මොහොතකින් පෙර කී බල්ලා පඳුරක් අසලට පැමිණ හඬ නගා බුරන්නට පටන් ගත්තේ නිවසේ සැවොම විමතියට පත් කරමිනි.“මොකෙක් හරි සර්පයෙක් රිංගන්න ඇති පඳුර යටට” යි, නිවැසියා සයිමන්ට පැවැසීය. සයිමන් එතැනට ගියොත් බල්ලා සපා කා දමයි යන බිය, සයිමන්ට තිබිණ. ගෙහිමියා හිමින් සීරුවේ බල්ලා එළවා විමසීමක් කළේය.ඔහුගේ ඇස් අදහන්නට බැරි දෙයක් සිදුවී ඇති බව ඔහුට පෙනුණි. ඔහුට සිනහවක්ද නැගුණි.“සයිමන් අයියේ, මෙහේ එනවකො වැඩක් පෙන්වන්න. අපොයි ඔය බල්ලා පනියි” තමුසේ එනවකෝ. මම බලාගන්නම්” සයිමන් ද සෙමින් සීරුවේ එතැනට ගියේය. ‘කවුද ඕයි මේ....” මේ නිවැසියා ඇසීය.සයිමන් සරම බුරුල් කොට ඔලොගුව බැලීය. මේ බල්ලා ආත්ම ගණනාවක ඉඳන් මා පස්සෙන් එන වෛරක්කාරයෙක් ද කොහේද? සයිමන් පැවැසීය. නිවැසියාට තවත් හිනා....සයිමන්ගේ ඔලොගුවේ තිබූ ජාතික හඳුනුම්පත බිම වැටී, සයිමන්ගේ රුව මතුපිටට පත්වී තිබුණි. බල්ලා බුරා ඇත්තේ සයිමන්ගේ ජාතික හැඳුනුම්පතෙහි ඡායාරූපයටය.අදත් ගම්වාසීන් සයිමන් දුටු තැන බල්ලාට ගහලා ගල වරද්ද ගන්න එපායි පවසමින් සිනාසෙති.මෙය සත්‍ය සිද්ධියකි..</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>24</day>
    </date>
    <link>http://www.dinamina.lk/2012/04/24/_art.asp?fn=r1204245</link>
    <topic>ගම්පහ දහම් පාසල්වලටඋපකරණ පරිත්‍යාග කරයි</topic>
    <author>ගම්පහ සංචාරක – නිමල් ජයසිංහ</author>
    <content>ගම්පහ දිස්ත්‍රික්කයේ දහම් පාසල්වලට ඩෙස් බංකු ඇතුළු භාණ්ඩද, ෆොටෝකොපි යන්ත්‍ර ලබාදීමට ආර්ථික සංවර්ධන ඇමැති බැසිල් රාජපක්ෂ මහතා සිය විමධ්‍යගත අරමුදලින් රුපියල් ලක්ෂ 20ක් වැයකොට ප්‍රදානය කිරීමට කටයුතු යොදා ඇතැයි දේශීය වෛද්‍ය නියෝජ්‍ය ඇමැති පණ්ඩු බණ්ඩාරනායක මහතා පැවැසීය.නියෝජ්‍ය ඇමැතිවරයා එසේ පැවැසුවේ ආර්ථික සංවර්ධන ඇමැති බැසිල් රාජපක්ෂ මහතාගේ විමධ්‍යගත ප්‍රතිපාදන යටතේ ගම්පහ දිස්ත්‍රික්කයේ දහම් පාසල් වැඩි දියුණු කිරීම සඳහා දහම් පාසල් උපකරණ බෙදාදීමේ උත්සවයට සහභාගි වෙමිනි. උත්සවය ගම්පහ ප්‍රාදේශීය ලේකම් කාර්යාලයේදී පැවැත්විණි.නියෝජ්‍ය ඇමැති පණ්ඩු බණ්ඩාරනායක මහතා මෙසේද කීවේය. යුද්ධය නිමවා රටට සාමය උදාවූ අවස්ථාවේ ජනපතිට විවිධ ප්‍රශ්න මතුකරනවා. මෙවැනි අවස්ථාවක අපේ සංඝරත්නය නිරන්තරයෙන්ම ජනාධිපතිතුමා නිරතුරු රැක ගැනීමට ආශිර්වාද කරනවා. රජ කාලේ පටන් මහා සංඝරත්නය රජය රැක ගැනීමට කටයුතු කර තිබෙනවා.ආර්ථික සංවර්ධන ඇමැතිවරයා දහම් පාසල් සංවර්ධනයට ප්‍රතිපාදන ලබා දෙනවා. එතුමා වෙනුවෙන් උත්සවයට සහභාගී වන ‘ලිය අබිමන්’ ව්‍යාපෘතියේ සභාපතිනිය පුෂ්පා රාජපක්ෂ මැතිනියද ගම්පහ දිසාවේ සංවර්ධන කටයුතු සඳහා ඉදිරිපත් වී සිටීමද අගය කරන බවද පැවැසීය..</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>24</day>
    </date>
    <link>http://www.dinamina.lk/2012/04/24/_art.asp?fn=s1204241</link>
    <topic>ශ්‍රී ලංකා බොක්සිං ක්‍රීඩිකාවන්තායිලන්තයේ පුහුණුවක</topic>
    <author>ෆවුස් මොහොමඩ්</author>
    <content>ඔලිම්පික් ක්‍රීඩා උළෙලේ කාන්තා බොක්සිං තරගාවලියට සුදුසුකම් ලැබීමේ බලාපොරොත්තු සඵල කර ගැනීමට නම් ශ්‍රී ලංකා බොක්සිං ක්‍රීඩිකාවන් ලෝක කාන්තා බොක්සිං ශූරතාවලියේ සාර්ථක දස්කම් දැක්වීම අත්‍යවශ්‍ය වේ.ඒ සඳහා සහභාගි වන ක්‍රීඩිකාවන්ට එම ශූරතාවලියට පෙර තායිලන්තයේ දී දින 10 ක විශේෂ පුහුණු සැසියක් පැවැත්වීමට කටයුතු යොදා තිබේ.තායිලන්තයේ ජාතික කාන්තා බොක්සිං ක්‍රීඩිකාවන් සමඟ ඒකාබද්ධව පැවැත්වෙන මේ පුහුණු සැසියට ඕස්ට්‍රේලියානු ක්‍රීඩිකාවන් ද එක්වීමට නියමිතය.මෙවර ඔලිම්පික් ක්‍රීඩා උළෙලට ආසියානු සුදුස්සන් තේරීමේ පිරිමි තරගාවලියේ දී ශ්‍රී ලංකා ක්‍රීඩකයන්ට සාර්ථකව දස්කම් දැක්වීමට නොහැකි වූ බැවින් ක්‍රීඩිකාවන් කෙරෙහි බලාපොරොත්තු රඳවා තබාගැනීමට සිදු වී තිබේ.ලෝක කාන්තා බොක්සිං ශූරතාවලිය ලබන මැයි මස 9 වැනිදා චීනයේ දී ඇරැඹීමට නියමිතය. මේ සඳහා සහභාගි වන ශ්‍රී ලංකා කණ්ඩායම මේ වන විට ක්‍රීඩා අමාත්‍යවරයාගේ අනුමැතිය සඳහා ඉදිරිපත් කර ඇත.පසුගියදා මොංගෝලියාවේ පැවැති ආසියානු කාන්තා බොක්සිං තරගාවලියේ දී ශ්‍රී ලංකාව දිනූ එකම ලෝකඩ පදක්කමේ හිමිකාරිනිය වන ශිරෝමාලා වීරරත්න කෙරෙහි කාගෙත් අවධානය යොමු වී තිබේ.කිලෝග්‍රෑම් 69 බර පංතිය නියෝජනය කරන ශිරෝමාලා පොලිස් ක්‍රීඩා සමාජයෙන් බොක්සිං පිටියට පැමිණි ක්‍රීඩිකාවකි. ඇය මොංගෝලියාවේ දී ආසියාවේ ප්‍රබලයන් වන ජපානය, චීනය, තායිලන්තය, කසකස්තානය, ඉන්දියාව හා පාකිස්තානය වැනි රටවල ක්‍රීඩිකාවන් අභිභවා යාමට සමත් වූවාය.ඔලිම්පික් තරග සඳහා සුදුසුකම් ලබාගැනිමේ තරගාවලියක් ලෙස සැලකෙන ලෝක කාන්තා බොක්සිං ශූරතාවලියට පෙර පැවැත්වෙන තායිලන්ත පුහුණු සැසිය මේ මස 28 වැනිදා ආරම්භ වීමට නියමිතය..</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>24</day>
    </date>
    <link>http://www.dinamina.lk/2012/04/24/_art.asp?fn=s1204242</link>
    <topic>ආසියානු කනිෂ්ඨ මලල ක්‍රීඩා ශූරතාවලියට රටවල් 34ක්</topic>
    <author>පි‍්‍රන්ස් ගුණසේකර</author>
    <content>ආසියාතික කනිෂ්ඨ මලල ක්‍රීඩා ශූරතාවලියට රටවල් 34ක සහභාගිත්වය ස්ථිර කොට ඇත.තරගාවලියට සහභාගිවන ලෙස ආසියාවේ රටවල් 45කට ආරාධනා කර ඇති අතර ඉන් රටවල් දෙකක් සහභාගීවිය නොහැකි බව දන්වා ඇතැයි ශ්‍රී ලංකා මලල ක්‍රීඩා අතුරු කමිටුව පවසයි.ලබන ජුලි මස 9 සිට 12 වැනිදා දක්වා කොළඹ සුගතදාස ක්‍රීඩාංගණයේදී ආසියාතික කනිෂ්ඨ මලල ක්‍රීඩා ශූරතාවලිය පැවැත්වීමට කටයුතු සැලසුම්කර තිබේ.මේ තරගාවලියට ඉන්දියාවෙන් වැඩිම ක්‍රීඩක ක්‍රීඩිකාවන් පිරිසක් එක්වන බව දැනුම්දී තිබේ. ඉන්දියාවෙන් ක්‍රීඩක ක්‍රීඩිකාවන් 115ක් කොළඹට පැමිණෙනු ඇත. ක්‍රීඩක ක්‍රීඩිකාවන් 758ක් හා නිලධාරීන් 300ක් පමණ තරගාවලියට එක්වීමට නියමිතය ජාත්‍යන්තර මලල ක්‍රීඩා සංගමයේ විශේෂ නියෝජිත පිරිසක්ද තරගාවලිය අධීක්‍ෂණය කිරීම පිණිස පැමිණේ.මේ අතර ආසියානු කනිෂ්ඨ මලල ක්‍රීඩා ශූරතාවලිය වෙනුවෙන් වැය ඇස්තමේන්තුවක් තවමත් සකස්කර නොමැති බව වාර්තා වේ. එහෙත් නිලධාරීන්ට හා ක්‍රීඩක ක්‍රීඩිකාවන්ට අවශ්‍ය හෝටල් කාමර වෙන්කිරීමට පියවර ගත් බව මලල ක්‍රිඩා අතුරු කමිටු සභාපති බ්‍රිගේඩියර් පි‍්‍රයන්ත සමරතුංග මහතා පැවැසීය. ආසියානු කනිෂ්ඨ මලල ක්‍රීඩා ශූරතාවලියට වැයවන මුදල් පෞද්ගලික අංශයෙන් හා රජයේ අරමුදලින් ගැනීමට බලාපොරොත්තු වේ. ක්‍රීඩා ඇමැති මහින්දානන්ද අලුත්ගමගේ මහතාග් උපදෙස් පරිදි ප්‍රධාන සංවිධායක කමිටුවක් හා අනු කමිටු කිහිපයක් නම් කර තිබේ.මේ තරගාවලියට සහභාගීවන ශ්‍රී ලංකා සංචිතයේ ක්‍රීඩක ක්‍රීඩිකාවන් 81ක් දියගම මහින්ද රාජපක්‍ෂ ක්‍රීඩාංගණයේදී මේ දිනවල පුහුණුවෙමින් සිටී..</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>24</day>
    </date>
    <link>http://www.dinamina.lk/2012/04/24/_art.asp?fn=s1204243</link>
    <topic>පෞද්ගලික න්‍යාය පත්‍රවලින් ක්‍රීඩාවේ අනාගතය අඳුරට</topic>
    <author/>
    <content>මේ වසරේ ජූනි මස 09 වන දින සිට 12 වන දින දක්වා ශ්‍රී ලංකාවේ පැවැත්වෙන 15 වන ආසියාතික කනිෂ්ඨ මලල ක්‍රීඩා තරගාවලිය සාර්ථකව සංවිධානය කිරීම සඳහා ක්‍රීඩා අමාත්‍යාංශයේ මූලිකත්වයෙන් ආසියාතික කනිෂ්ඨ මලල ක්‍රීඩා ලේකම් කාර්යාලය ක්‍රීඩා අමාත්‍ය මහින්දානන්ද අලුත්ගමගේ මහතා අතින් සුගතදාස ක්‍රීඩාංගණයේ හෝටල් පරිශ්‍රයේදී විවෘත කෙරිණි.මෙම තරගාවලිය ශ්‍රී ලංකාවේ දී ප්‍රථම වරට පැවැත්වෙන බැවින් ක්‍රීඩා අමාත්‍ය මහින්දානන්ද අලුත්ගමගේ මහතාගේ මූලිකත්වයෙන් ක්‍රීඩා අමාත්‍යාංශයේ ලේකම් උදය ආර්. සෙනෙවිරත්න මහතාගේ සභාපතිත්වයෙන් සංවිධාන කමිටුවක් පත් කර ඇති අතර, ශ්‍රී ලංකා යුද හමුදාවේ මාණ්ඩලික ප්‍රධානී මේජර් ජනරාල් දයා රත්නායක, ශ්‍රී ලංකා නාවික හමුදාවේ රියර් අද්මිරාල් ෂෙමාල් ප්‍රනාන්දු යන මහත්වරුන් ඇතුළු ත්‍රිවිධ හමුදා නිලධාරීන් හා ජ්‍යෙෂ්ඨ මලල ක්‍රීඩා පරිපාලකයින් මෙම කමිටුවේ කටයුතු කරන බැවින්, ක්‍රීඩා උළෙල සාර්ථකව සංවිධානය කිරීම සඳහා මෙම ලේකම් කාර්යාලය ස්ථාපිත කර ඇත. ලේකම් කාර්යාලය විවෘත කිරීමේ අවස්ථාවට සහභාගි වූ ක්‍රීඩා අමාත්‍ය මහින්දානන්ද අලුත්ගමගේ මහතා මෙසේද පැවැසීය.”ක්‍රීඩා අමාත්‍යවරයා වශයෙන් මම ක්‍රීඩාවේ යහපත වෙනුවෙන් හරි දේ හරි වේලාවට ඉටු කරන්න උත්සාහ ගන්නවා.”දශක ගණනාවක් නිසි එල්ලයක් නොමැතිව ගමන් කළ ක්‍රීඩාවේ බොහෝ තැන් නිවැරදි කර නිසි මඟට ගැනීමට උත්සාහ කිරීමේදීත් අපට විවේචන එල්ල කරනවා.නමුත් නිසි කලට අවශ්‍ය තීන්දු තීරණ ගැනීමට ක්‍රීඩා අමාත්‍යවරයා වශයෙන් කිසිසේත් පසුබට වන්නේ නැතැයි” ක්‍රීඩා අමාත්‍ය මහින්දානන්ද අලුත්ගමගේ මහතා සුගතදාස ක්‍රීඩා සංකීර්ණයේදී ඊයේ ස්ථාපිත කළ ආසියාතික කනිෂ්ඨ මලල ක්‍රීඩා ලේකම් කාර්යාලය විවෘත කරමින් පැවසීය.මෙරට ක්‍රීඩාවේ ගමන් මඟ රැඳී තිබෙන්නේ ජාතික ක්‍රීඩා සංගම්වල නිවැරදි ක්‍රියාකාරීත්වය මතයි. ජාතික ක්‍රීඩා සංගම් හා එම සංගම්වලට පත්වන නිලධාරීන්ගේ පරම යුතුකම වන්නේ, රට වෙනුවෙන් අදාළ ක්‍රීඩා ඉසව්ව ඉහළින්ම ඔසවා තැබීමයි. පෞද්ගලික න්‍යාය පත්‍ර මත කටයුතු කළොත් ක්‍රීඩාවට අනාගතයක් නැහැ. රට වෙනුවෙන් රටේ ක්‍රීඩාව වෙනුවෙන් වගකියන අමාත්‍යවරයා වශයෙන් ක්‍රීඩාවේ යහපත වෙනුවෙන් අවශ්‍ය තීන්දු තීරණ ගන්න කුමන විවේචන එල්ල වුණත් මම පසුබට වෙන්නේ නැහැ” ඇමැතිවරයා පැවැසීය..</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>24</day>
    </date>
    <link>http://www.dinamina.lk/2012/04/24/_art.asp?fn=s1204244</link>
    <topic>හොඳම කාලය සන්යාගෙන්</topic>
    <author/>
    <content>ටෙක්සාස් හි පැවති මයිකල් ජොන්සන් තරගාවලියේදී මීටර් 400 කාන්තා ඉසව්ව තත්පර 50.8ක කාලයකින් නිම කරමින් සන්යා රිචඩ්ස් රොස් ජයග්‍රහණය කර ඇත. මෙය මෙම ඉසව්වේදී කාන්තාවක් වාර්තා කළ හොඳම කාලය ලෙස සැලකේ.ඇය බිඳ හෙළන ලද්දේ ඊට පැය කිහිපයකට පෙර ලෝරන්ස් හි කැන්සාස් සහාය දිවීමේ තරගයේදී ඇයගේ සහයිකාවක් වූ ඩීඩි ට්‍රොටර් විසින් සහාය දිවීමේ තරගයකදී මීටර් 400 ධාවනයේදී වාර්තා කළ තත්පර 50.94 වාර්තාවයි. මෙම ඔලිම්පික් වාරයේදී තත්පර 51ට අඩුවෙන් මීටර් 400 ධාවනය කර ඇත්තේ මේ ක්‍රීඩිකාවන් දෙදෙනා පමණි.පසුගිය බීජිං ඔලිම්පික් තරගාවලියේ මීටර් 4 ඔ 400 සහාය දිවීමේ තරගය ජයග්‍රහණය කළ කාන්තා කණ්ඩායම මේ දෙදෙනා විසින් නියෝජනය කර තිබිණි.හිටපු ලෝක ශූරී කැස්ටර් සිමෙන්යා මිනිත්තු 1යි තත්පර 59.58 කින් මීටර 800 ඉසව්වක් ජය ගනිමින් ඔලිම්පික් ක්‍රීඩා උලෙළෙ සඳහා වන දකුණු අප්‍රිකානු කණ්ඩායමේ ස්ථානයක් ස්ථිර කර ගෙන සිටින්නීය.ලන්ඩන් ඔලිම්පික් උලෙළේ දකුණු අප්‍රිකාවේ හොඳම රන් පදක්කම් බලාපොරොත්තුවක් ලෙසින් සැලකෙන සිමෙන්යා, ප්‍රිටෝරියා සරසවි ධාවන පථයේ පැවැති තරගයේදී වේගවත් ආරම්භයක් ලබා ගැනීමට සමත් වූවාය.“මගේ කාලය පිළිබඳව මා ඉතාමත් සතුටට පත්ව සිටිනවා. යුරෝපීය තරග වාරය සඳහා මගේ බලාපොරොත්තු මොනවාද කියා මා දැන් දන්නවා. මට දැන් කලබල වෙන්න වුවමනාවක් නෑ. මා දැන් ඉවසීමෙන් යුතුව ඔලිම්පික් එනතුරු සිටිය යුතුයි” සිමෙන්යා පවසන්නීය..</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>24</day>
    </date>
    <link>http://www.dinamina.lk/2012/04/24/_art.asp?fn=s1204245</link>
    <topic>මාතලේ කලාප ක්‍රීඩාඅද ඇරැඹේ</topic>
    <author>අසෝක හිඳගොඩමාතලේ දිසා විශේෂ</author>
    <content>මාතලේ අධ්‍යාපන කලාපීය අන්තර් විද්‍යාලයීය මලල ක්‍රීඩා උළෙල අද සිට (24) අපේ‍්‍රල් 25, 26, 27 සහ මැයි 2 වැනි දිනවලදී මාතලේ බර්නාඩ් අලුවිහාරේ ක්‍රීඩාංගණයේදී පැවැත්වේ.මාතලේ අධ්‍යාපන කලාපයේ පාසල් 68 ක පාසල් ක්‍රීඩක ක්‍රීඩිකාවන් පන් දහසක් පමණ තරග වදින මෙම තරගාවලියේදී වයස අවු: 11 න් පහළ සිට 21 න් පහළ දක්වා වයස් සීමා හයක් යටතේ බාලක බාලික තරග පැවැත්වීමට නියමිතය.මෙහි සමාප්ති උළෙල මැති ඇමතිවරුන්ගේ සහභාගිත්වයෙන් අප්‍රේල් මස 2 වැනිදා පැවැත්වීමටද සැළසුම් කර තිබේ..</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>24</day>
    </date>
    <link>http://www.dinamina.lk/2012/04/24/_art.asp?fn=s1204246</link>
    <topic>විස්සයි-20 ලෝක කුසලාන ක්‍රිකට්ප්‍රචාරය ජාතික ගුවන් විදුලියෙන්</topic>
    <author/>
    <content>මේ වසරේ සැප්තැම්බර් මාසයේ ශ්‍රී ලංකාවේ දී පැවැත්වෙන විස්සයි – 20 ලෝක කුසලාන ක්‍රිකට් තරගාවලියේ නිල විස්තර ප්‍රචාරණ අයිතිය ශ්‍රී ලංකා ගුවන් විදුලි සංස්ථාවට හිමිවෙයි. දීර්ඝ කාලයක සිට භාෂා තුනෙන්ම ක්‍රිකට් විස්තර ප්‍රචාර ගෙන ආ ශ්‍රී ලංකා ගුවන් විදුලි සංස්ථාවට නිමාවූ ලෝක කුසලාන ක්‍රිකට් තරගාවලියේ ගුවන් විදුලි විස්තර ප්‍රචාරණ නිල අයිතිය අහිමි විය.විස්සයි – 20 ලෝක කුසලාන ක්‍රිකට් තරගාවලියේ තරග 27 ක් ශ්‍රී ලංකාවේ දී පැවැත්වේ. සියලුම තරඟ හම්බන්තොට මහින්ද රාජපක්‍ෂ ජාත්‍යන්තර ක්‍රීඩාංගණය, පල්ලේකැලේ ජාත්‍යන්තර ක්‍රීඩාංගණය හා ආර්. ප්‍රේමදාස ක්‍රීඩාංගණයේ දී පැවැත්වේ..</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>24</day>
    </date>
    <link>http://www.dinamina.lk/2012/04/24/_art.asp?fn=s1204247</link>
    <topic>මාෂ්ගේ ප්‍රහාරයෙන් මුම්බායි පිල පරදී</topic>
    <author/>
    <content>විශිෂ්ට පිතිහරඹයක නිරත වූ ෂෝන් මාෂ් පන්දු 40 කදී හතරේ පහර 5 ක් සහ හයේ පහර 3 ක් සමඟ නොදැවී ලකුණු 68 ක් ලබා ගනිමින් අයි. පී. එල්. තරගාවලියේ ප්‍රබල මුම්බායි ඉන්දියන්ස් පිලට එරෙහිව කඩුලු 6 ක ජයක් කරා පන්ජාබ් කණ්ඩායම මෙහෙයවීමට සමත් විය.පළමුව පන්දුවට පහර දුන් මුම්බායි පිල ඕවර 20 අවසානයේ කඩුලු 6 කට රැස්කළ ලකුණු 163 හඹා ගිය කිංග්ස් පන්ජාබ් පිල ඕවර 19.3 කදී කඩුලු 4 ක් පමණක් දැවී ජයග්‍රහණය අත්කර ගත්තේය.මුම්බායි පිල 163/6 (ඕවර 20) - ජේමිස් ෆ‍්‍රැන්ක්ලින් 79, දිනේෂ් කාර්තික් 35, (ප්‍රවීන් කුමාර් 36/2)කිංග්ස් පන්ජාබ් පිල 164/4 (ඕවර 19.3) - ෂෝන් මාෂ් නොදැවී 68, නිතින් සයිනි 30 (කීරොන් පොලාර්ඩ් 14/2, ප්‍රග්යාන් ඕජා 28/2)මේ අතර ඩෙකැන් චාර්ජර්ස් පිලට එරෙහිව කඩුලු 5 ක ජයක් වාර්තා කිරීමට කල්කටා නයිට් රයිඩර්ස් පිල සමත්විය.පළමුව පන්දුවට පහර දුන් ඩෙකැන් චාර්ජර්ස් පිල ඕවර 20 අවසානයේ කඩුලු 7 කට රැස්කළේ ලකුණු 126 ක් පමණි.ඩෙකැන් පිල 126/7 (ඕවර 20) - ශිකාර් දවාන් 50, පාර්තිව් පටෙල් 23 (ලක්‍ෂමිපති බාලාජි 22/2, සුනිල් හරේන් 26/2)කල්කටා පිල 127/5 (ඕවර 19) - මනෝජ් තිවාරි නොදැවී 30, ගෞතම් ගාම්භීර් 30, (ඩේල් ස්ටේන් 24/2).</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>24</day>
    </date>
    <link>http://www.dinamina.lk/2012/04/24/_art.asp?fn=s1204248</link>
    <topic>අනුරාධ ඉන්ද්‍රජිත්ට ඔලිම්පික් වරම් ලැබුණේමලල ක්‍රීඩා පරිපාලනයේ ක්‍රමවත් බව නිසයි</topic>
    <author>ප්‍රින්ස් ගුණසේකර</author>
    <content>මැරතන් ශූර අනුරාධ ඉන්ද්‍රජිත් කුරේ ලන්ඩන් ඔලිම්පික් උළෙලට සුදුසුකම් ලැබුවේ ශ්‍රී ලංකා මලල ක්‍රීඩා සංගමයේ ක්‍රමවත් සැලසුමක් හේතුවෙන් බව හිටපු සභාපති මේජර් ජෙනරාල් පාලිත ප්‍රනාන්දු මහතා පවසයි.යුද හමුදා සේවයට වාර්තා නොකොට සිටි අනුරාධ ඉන්ද්‍රජිත් එම චෝදනාවලින් නිදහස් කොට ශ්‍රී ලංකා ධජය යටතේ යළිත් තරග බිමට යොමු කිරීමට ශ්‍රී ලංකා මලල ක්‍රීඩා සංගමය කටයුතු කිරීම එහි මුල්ම පියවර බව ප්‍රනාන්දු මහතා පැවැසීය.පසුව පූනේහි පැවැති මැරතන් තරගාවලියට ඉදිරිපත් කර ආසියාවේ පළමුවැනියා බවට පත්වීමත්, ලන්ඩන් මැරතන් තරගාවලියට අවශ්‍ය මුදල් ගෙවා ඉදිරිපත් කිරීමට මලල ක්‍රීඩා සංගමය කටයුතු කිරීමත් අනුරාධ ඉන්ද්‍රජිත්ගේ ක්‍රීඩා දිවිය ඉදිරියට යෑමට බලපෑ ප්‍රධාන කරුණු හැටියට පෙන්වා දෙයි.”ඔලිම්පික් උළෙලට අනුරාධ ඉන්ද්‍රජිත් සුදුසුකම් ලැබීම ගැන විශාල සතුටක් ඇති වෙනවා. පූනේ පැවැති මැරතන් තරගයේ දී ඔහුට ඔලිම්පික් යන්න තත්පර 42ක කාලයක් අඩුවුණා. ලන්ඩන් මැරතන් තරගයේ දී ඔලිම්පික් පරිසාධන මට්ටම පසුකරන බව අපට විශ්වාසයක් තිබුණා. අනුරාධට අවශ්‍ය වුණේ පැය 2 යි විනාඩි 15ක පමණ කාලයකින් තරගය නිම කරන්නය. අධික සීතල නිසා එය වැළකී ගියා. ලන්ඩන් ඔලිම්පික් උළෙලේ දී ඔහු ඉතා හොඳ කාලයක් වාර්තා කරන බව විශ්වාසයි” ප්‍රනාන්දු මහතා පැවැසීය.අනුරාධ ඉන්ද්‍රජිත් කුරේ ඉදිරි මාස තුනක පුහුණුවීම් සඳහා පවුම් 600ක පමණ මුදලක් ඉල්ලා ඇති හෙයින් එම මුදල් මලල ක්‍රීඩා අතුරු පාලන කමිටුව හරහා ලබා ගැනීමට අවශ්‍ය කටයුතු කරන බව පාලිත ප්‍රනාන්දු මහතා පැවැසීය.ලන්ඩන් මැරතන් තරගයේ දී අනුරාධ ඉන්ද්‍රජිත් කුරේ පැය 2:17:50ක කාලයක් වාර්තා කර 22 වැනි ස්ථානයට පත්වූ අතර පළමු ස්ථානය දිනූ කෙන්යාවේ කිවසෑන්ග් විල්සන් පැය 2:04:44ක කාලයකින් තරගය නිමා කළේය..</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>24</day>
    </date>
    <link>http://www.dinamina.lk/2012/04/24/_art.asp?fn=f1204241</link>
    <topic>ආර්ථිකය ගැන බොරු ඉලක්කම් හදන්න බැහැ</topic>
    <author>සාකච්ඡා කළේ ජයසිරි මුණසිංහ</author>
    <content>මේක ඓතිහාසික වර්ධනයක්. මේ වගේ වර්ධනයක් මීට පෙර ලැබිල නැහැ. මීට ටිකක් අඩුවෙන් වර්ධන වේග දෙකක් වාර්තා වුණා. ඒ 1968 දී හා 1978 දි 8.2% ක් ලෙස. නමුත් මේ 8.3% වැදගත් වන්නේ 2010 දීත් 8% ක් ලබාගත් පසුව දෙවැනි වරට 8%කට වැඩි වර්ධනයක් ලබා ගත් පසුවයි. පිට පිට 8%ක වර්ධන වේග වාර්තා කළ වසර දෙකක් 1948න් පසු වාර්තා වනුයේ 2010 හා 2011 දී.අනෙක් අතට මේක තවත් වැදගත් වනුයේ 2009 සිට අප භුක්ති විඳින නියම නිදහස එනම් ත්‍රස්තවාදය පිටු දැක රටට සාමය ඇති කළ පසු උදාවන ඉහළ වර්ධනයක් නිසයි. ඒ අනුව අද රට සාමය මැද වර්ධනය වන රටක් නිසා රටේ සුබ අනාගතයක පෙර නිමිති පහළ වී තිබෙනවා.ඇත්තට ම මහ බැංකු වාර්තාව ලිවීමේ කාර්ය භාරය නියම වෙලා තිබෙන්නේ ආර්ථික පර්යේෂණ ‍ෙදපාර්තමේන්තුවට. එම දෙපාර්තමේන්තුව අවුරුද්ද පුරා මේ කාර්යයට වෙහෙසෙනවා. මම ඔය දෙපාර්තමේන්තුවේ කර්මාන්ත අංශයේ, කෘෂිකාර්මික අංශයේ, වෙළෙඳාම් අංශයේ, ආර්ථික හා සමාජ පොදු කාර්ය අංශයේ අංශ ප්‍රධානියකු ලෙස වැඩ කරලා තිබෙනවා. ඒ අනුව ඒ ඒ අංශවල මහ බැංකු වාර්තාවේ කොටස් ලිවීමට සම්බන්ධ වෙලා තිබෙනවා.මේක සුළුපටු කාර්යයක් නොවෙයි. නිදසුනක් වශයෙන් කර්මාන්ත අංශයේ තොරතුරු සොයන්න විශාල මහන්සියක් ගන්නවා. අදාළ ආයතනවලට ප්‍රශ්න පත්‍රයක් යවනවා ඒවා ගෙන්වාගෙන, එහි තිබෙන කරුණු ආශ්‍රයෙන් අවශ්‍ය සංඛ්‍යා වගු සකස් කරනවා. ඒ වගු ආශ්‍රයෙන් අවශ්‍ය දේ ලියනවා. ඒ වගේ අනිකුත් අංශවල අයත් එසේ කරනවා.පසුව ඒ සියල්ල ම එකට අරගෙන සමස්ත කාර්ය මණ්ඩලයම ඒ ඒ පරිච්ඡේදවලට දායකත්වය සපයනවා. මෙහි දී ආර්ථික පර්යේෂණ අධ්‍යක්ෂතුමාට විශාල වගකීමක් තිබෙනවා. ඒකට සංඛ්‍යාන දෙපාර්තමේන්තුවත් විශාල වශයෙන් දායක වෙනවා. ඒ කාලයේ ඒ දෙපාර්තමේන්තුවෙන් තමයි ඔය “ජාතික ගිණුම්” සකස් කළේ.1950 සිට 2007 දක්වා ඒක කළා. පස්සේ මහ බැංකුව තීරණය කළා එම කාර්යය නිල වශයෙන් අයත්ව සිටින ජල ලේඛන හා සංඛ්‍යා ලේඛන දෙපාර්තමේන්තුවට භාර දෙන්න. ඒ අනුව එම දෙපාර්තමේන්තුවත් මේ මහ බැංකු වාර්තාවට සුවිශේෂ දායකත්වයක් සපයනවා. රටේ උද්ධමනය ගැන කරුණු ගත්තොත් ජන ලේඛන හා සංඛ්‍යා ලේඛන දෙපාර්තමේන්තුව සකස් කරන මිල දර්ශක උපයෝගී කරගෙන 1952 = 100, 2002 = 100, ලෙස සකස් කළ මේ මිල දර්ශක දැන් 2006/07 = 100 ලෙස ගෙන අලුතින් සකස් කරනවා.ඒ කාලයේ මට මතකයි මේ වාර්තාව දුන්නේ හරියට නියමිත දිනට දිනයකට කලින්. නමුත් අජිත් නිවාඩ් කබ්රාල් මහතා අධිපති වූවාට පසුව එම කාර්ය ගැන විශේෂ අවධානයක් යොමු කොට, කාර්ය මණ්ඩලය උනන්දු කොට, ඒක නියමිත දිනට සති දෙක තුනකට පෙර ලබා දීමට එතුමා ආදා සිට මේ කටයුතු කළා. ඒක මහ බැංකුවේ කාර්යක්ෂමතාව පෙන්නුම් කරන දර්ශකයක් ලෙස හඳුන්වන්න පුළුවන්. ඒ ගෞරවය මුළුමනින් ම කබ්රාල් මහතාට මෙන් ම සියලුම දෙපාර්තමේන්තුවලට හා එහි කාර්ය මණ්ඩලයට හිමිවෙනවා.මෙහි නිමාව ලස්සන කිරීමට, එහි අන්තර්ගතය වැඩි කිරීමට ද එතුමා පැමිණි පසු විශාල වැඩ කොටසක් ඉටු කර තිබෙනවා. ඒ නිසා ජනාධිපතිතුමා ඉතා ම සුදුසු පුද්ගලයා ඒ තනතුරට පත් කර තිබෙන බවයි මගේ පෞද්ගලික විශ්වාසය.මහ බැංකු වාර්තාවේ ප්‍රධාන කොටස් 4 ක් තිබෙනවා. වාර්තාවේ පළමුවැනි කොටස වෙන් කරනුයේ ආර්ථිකය පිළිබඳ සමස්ත සමාලෝචනයක් කරන්නයි. ඒ යටතේ මහ බැංකුවේ අරමුණු වන ආර්ථික හා මිල ස්ථායිතාව ඇති කිරීම හා මූල්‍ය පද්ධති ස්ථායිතාව ඇති කිරීම සඳහා සිදු කළ කාර්ය භාරයත්, ඉදිරි වර්ෂ සඳහා වූ දැක්ම හා ප්‍රතිපත්තින් විග්‍රහ කරනවා. එසේ ජාතික නිෂ්පාදිතය හා වියදම, රාජ්‍ය මූල්‍ය කටයුතු, විදේශ වෙළෙඳාම, ගෙවුම් ශේෂය, ආර්ථික හා සමාජ යටිතල පහසුකම්, මුදල් ප්‍රතිපත්තිය හා මූල්‍ය පද්ධතියේ ක්‍රියාකාරීත්වය, මිල, ජනගහනය, ශ්‍රම බළකාය පිළිබඳ තොරතුරු රැසක් එහි අන්තර්ගත වෙනවා.ඒ නිසා මෙම වාර්තාව උසස් පෙළට සම්බන්ධ ගුරු භවතුන් සිසුන්ට මෙන්ම විශ්වවිද්‍යාලවල කථිකාචාර්යවරුන්ට හා සිසුන්ටත් සමස්තයක් ලෙස හැම කෙනකුටමත් වැදගත් වෙනවා.වාර්තාවේ දෙවැනි කොටස මහ බැංකුවේ දෙපාර්තමේන්තු 27 සිදු කළ කාර්යභාරය දැක්වෙනවා. තෙවැනි කොටස මහ බැංකුව, වානිජ බැංකුවලට නිකුත් කළ සියලුම චක්‍රලේඛ දැක්වෙනවා. සිව්වන කොටස අදාළ වර්ෂයේ මූල්‍ය අංශයට අයත් වන පාර්ලිමේන්තුවේ සම්මත කළ අණ පනත් දැක්වෙනවා. මීට අමතරව වසර 5 ක පමණ තොරතුරු ඇතුළත් සංඛ්‍යා පරිශිෂ්ටයක් මෙන් ම 1950 සිට මේ දක්වා අවශ්‍ය වැදගත් ආර්ථික සංඛ්‍යා දත්ත ද ඇතුළත් වෙනවා. ඒ නිසා මහ බැංකු වාර්තාව රටේ ආර්ථිකය ගැන හදාරන කෙනකුට හොඳ පුස්තකයක්.සමහරු අහනවා ඔය වර්ධනය කන්න ද? කියලා. සමහරු කියනවා ඔය වර්ධනය බොරු ඉලක්කම් කියලා. එසේ ප්‍රකාශ කරන්නේ කරුණු නොදැනයි. ඕනෑ ම රටක ප්‍රධාන ආර්ථික අරමුණ වනුයේ ඉහළ ආර්ථික වෘද්ධියක් අත්පත් කර ගැනීමයි. රටක ආර්ථිකයක් වර්ධනය වන වේගය අනුව ඒ රටේ ජනයාගේ ආදායම් මට්ටම් දෙගුණ වීමේ වේගය වැඩි වෙනවා. ආර්ථිකයේ වර්ධනය 1% ක් නම් ඒ රටේ ජනයාගේ ආදායම් මට්ටම් දෙගුණ වීමට අවුරුදු 70 ක් යන බව “වර්ධනය පිළිබඳ 72 නීතිය” මඟින් දක්වා තිබෙනවා. එය එක්සත් ජාතීන්ගේ සංවිධානය සකස් කළ ගණිත ක්‍රමයක්. වර්ධනය 2% ක් නම් වසර 35 ක් බලා ඉන්න වෙනවා ආදායම් දෙගුණ කර ගන්න. 1950 සිට 2004 දක්වා ශ්‍රී ලංකාවේ වර්ධනය සාමාන්‍යයෙන් 5% ක්. ඒ කියන්නේ ජනයා ගේ ආදායම් දෙගුණ වීමට වසර 14 ක් බලා ඉන්න වෙනවා. ඒකයි වර්ධනය ඇඟට දැනෙන්නේ නැහැ කියලා කියන්නේ. 2005 – 2010 දක්වා කාලය 6% ක සාමාන්‍ය වර්ධනයක් තිබුණා. ඒ කියන්නේ අවුරුදු 12 කින් තමයි ආදායම් දෙගුණ වනුයේ. දැන් 8% ක වේගයෙන් යනවා. එවිට වසර 9 කට වරක් ආදායම් දෙගුණ වේවි. ඉදිරියේ දී එම වේගය 10% ක් කරන්න පුළුවන් වුණොත් වසර 7 කට වරක් ජනයාගේ ආදායම් දෙගුණ වේවි.එවිට වර්ධනයේ ඵල පොඩි මිනිහාටත් දැනේවි. හැබැයි එකක් මතක තබා ගත යුතුයි. එක දිගට ම 8% - 10% ක ඉහළ වර්ධනයක් පවත්වාගෙන යෑම ඒ සඳහා අවශ්‍යයි. චීනය එවැනි වර්ධනයක් වසර 30 ක් තිස්සේ ලබාගෙන 2015 දී ලෝකයේ දියුණුම ආර්ථිකය වීමට කටයුතු කරනවා. ඉන්දියාව ද ඒ සඳහා උත්සාහ කරනවා. එහෙම නම් ආසියාවේ පුංචි රටක් වශයෙන් අපටත් ඒක කරන්න බැරිකමක් නැහැ.වර්ධනයේ ඵල දැන් දැන් අපටත් දැනෙන්නට පටන් ගෙන තිබෙනවා. බලන්න ඒක පුද්ගල ආදායම දිහා. නිදහස ලද දා සිට ඒක පුද්ගල ආදායම 1000 ක් වීමට වසර 55 ක් ගත වුණා. 2005 දී ඒක පුද්ගල ආදායම ඩොලර් 1421 ක් බවට පත් වුණා. 2011 වන විට එය 2826ක්. ඒ කියන්නේ වසර 6 ක් ඇතුළත රටේ ජනයා ගේ ඒක පුද්ගල ආදායම ඩොලර් 1000 කින් වැඩි කරලා තිබෙනවා. මේක රටේ හැම කෙනාට ම එක වගේ ලැබෙන්නේ නැති එක ඇත්ත. එහෙත් කාලයක් යන විට පොඩි මිනිසා ගේ තත්ත්වයත් ක්‍රමයෙන් ඉහළ යෑමට මෙය හේතුවක් වෙනවා. ඒකට කියන්නේ වර්ධනයේ ඵල පහළට කාන්දු වීම කියලයි.වර්ධනයේ ඵල පොඩි මිනිහට දැනෙන්නේ “බඩු මිල” පහළ යාම තුළයි. එය මනින්නේ මිල දර්ශකවලින්. ශ්‍රී ලංකාවේ උද්ධමන වේගය 2000 – 2008 කාලය තුළ ඉලක්කම් දෙකක මට්ටමේ තමයි තිබුණේ. 2000 දී 10.8% යි. 2008 දී 14% යි. 2007දී 19% ක් තරම් මට්ටමක් තිබුණා. නමුත් 2009 – 2011 දක්වා කාලය තුළ උද්ධමන වේගය 4% - 6.7 අතර මට්ටමක තබාගන්න හැකි වෙලා තිබෙනවා. ඒකත් පොඩි මිනිසාට යහපතක් ගෙන දෙන දෙයක්. බඩු මිල අඩුකර ගන්නට නම් මිනිසුන් වශයෙන් අපත් දායක විය යුතුයි. අපේ ඵලදාව වැඩි කර ගත යුතුයි. අපේ සේවකයන් මිල වැඩියි, පඩි වැඩි කරව් කියලා කෑ ගහනවා.ඒ වගේ ස්වාමිවරුන්ටත් කෑ ගහන්න පුළුවන් පඩි වැඩි කරන්න නම් වැඩ වැඩි කරව් කියලා. ඒ වගේ ම මා දැකලා නැහැ කිසිම වෘත්තිය සමිතියක් තම සේවකයින්ගෙන් වැඩ වැඩි කරව්, එවිට අපට පඩි වැඩි කරාවි” කියලා හඬ නඟනවා. ඒ නිසා අන් අයගේ යුතුකම් ගැන කතා කරන අය තමන්ගේ යුතුකම් ද ඉටු කිරීමට වගබලා ගත යුතුයි. මොකද මේ සේවක සේව්‍ය දෙපාර්ශ්වයේම රට නිසා.වර්ධනයේ ඵල පහළට කාන්දු වන තවත් ක්‍රමයක් තමයි රැකියා. දුප්පත් කෙනෙකුට රැකියා ලැබෙනකොට ඔවුන්ගේ අත මිට සරු වෙනවා. රටක රැකියා ලැබෙන්නේ රැකියා බිහිවුණොත්. ඒවා බිහිවන්නේ වර්ධනය වැඩි වුණොත්. ඒ තත්ත්වය දැන් ඇතිවේගෙන යනවා. 1970 – 77 කාලයේ විරැකියාව 24% ත් 78 – 2005 කාලයේ එය 10% ක මට්ටමකට අඩු වුණත් එය වැඩි ප්‍රතිශතයක්. 2006 සිට විරැකියාව ඉතා ශීඝ්‍රයෙන් අඩුවේගෙන යනවා.ඒ නිසා වර්ධනය පහළ ජන කොටස්වලට ක්‍රමයෙන් කාන්දු වන බවක් පෙනී යනවා.ඇත්තට ම ඔව්. 2011 අග භාගය වන විට ශ්‍රී ලංකා ආර්ථිකයේ අසමතුලිතතා මතු වුණා. ලෝක ආර්ථිකය තවදුරටත් අයහපත් වුණා. ලෝක බලශක්ති මිල ගණන්, භාණ්ඩ මිල ගණන් තවදුරටත් ඉහළ ගියා. අපනයන ආදායම 22% කින් වැඩි වන විට ආනයන වියදම 50% කින් වැඩි වුණා. එසේ වුණේ යටිතල පහසුකම්වලට ආනයන කිරීමත්, වාහන ආනයනය කරන්නට ඉඩ දීමත්, තෙල් මිල වැඩි වීමත් නිසා. දැන් ඒ තත්ත්වය තරමක් මර්දනය කරන්නට ප්‍රතිපත්ති සකස් කරලා තිබෙනවා.මූල්‍ය අරමුදල අපට 7 වැනි වාරිකය නිදහස් කිරීම සමඟ අපේ විදේශ සංචිත යළිත් ශක්තිමත් වුණා. වාහන ආනයන බදු වැඩි කොට වාහන ආනයන අඩු කරලා තිබෙනවා. තෙල් මිල වැඩි කොට තෙල් ආනයනය අඩු කරන්නට කටයුතු කරලා තිබෙනවා. විනිමය අනුපාතිකය නිදහසේ පාවීමට ඉඩ හැර තිබෙනවා. ණය වර්ධනය 34% සිට 18% කට අඩු කිරීමට කටයුතු කරලා තිබෙනවා. ඒ නිසා ශ්‍රී ලංකාවේ නරක අතට හැරුණු විදේශ අංශය ක්‍රමයෙන් යහපත් වීමට ඉඩ තිබෙනවා..</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>24</day>
    </date>
    <link>http://www.dinamina.lk/2012/04/24/_art.asp?fn=f1204242</link>
    <topic>මෑතකදී රජය ක්‍රියාත්මක කළසාර්ථකම වැඩපිළිවෙළ දිවි නැඟුමයි</topic>
    <author>සංවාද සටහන උදිත ගුණවර්ධන</author>
    <content>දිවි නැඟුමෙන් බලාපොරොත්තු වූ ඉලක්ක රාශියක් එම කාලසීමාවේ දී ඉටු කර ගැනීමට අපට පුළුවන් වුණා. මේ කාලයේ දී එළවළු, පලතුරු නිෂ්පාදනය රටේ ඉහළ ගියා. මෙය වුවත් දිවි නැඟුමේ සාර්ථකත්වයට හොඳ ම උදාහරණයක් ලෙස පෙන්වන්න පුළුවන්.එපමණක් නොවෙයි සත්ත්ව පාලනය ආදී වෙනත් අංශවලට ද දිවි නැඟුමෙන් විශාල පිටිවහලක් ලැබුණා. ඒ නිසා මට පෙනෙන විදිහට දිවි නැඟුම කියන්නේ මෑත කාලීනව රාජ්‍ය මට්ටමින් ක්‍රියාත්මක වූ සාර්ථකම වැඩපිළිවෙළක් ලෙස හඳුන්වන්න පුළුවන්.එළවළු මිල ඉහළ යෑම හා එහි මිල ගණන් දරා ගැනීමට නොහැකි තත්ත්වයක් පසුගිය කාලයේ දී දක්නට ලැබුණා. දිවි නැඟුම ක්‍රියාත්මක වීම සමඟ අප සිදුකළ වැඩපිළිවෙළ නිසා ජනතාවගේ පැත්තෙන් ආර්ථික සහනයක් වගේම දේශීය නිෂ්පාදන ප්‍රමාණය ද ඉහළ ගියා.අනිවාර්යයෙන් ම ජනතාව තුළ ගෙවතු වගාව පිළිබඳ උනන්දුව ඉහළ ගියේ දිවි නැඟුම නිසයි.එයට රජයේ ප්‍රවර්ධනය හා ජනතාවට අවශ්‍ය දැනුවත්භාවය ලබා දුන්නා. මෙහි දී ආර්ථික සංවර්ධන අමාත්‍යාංශය අවධානය යොමු කළේ අඩු වියදම් භෝග ප්‍රචලිත කිරීම පිළිබඳවයි.ඒ අරමුණු මනා ලෙස තේරුම් ගෙන කටයුතු කිරීමට ජනතාවට පුළුවන් වෙලා තිබෙනවා. ජනතාව අතර ගෙවතු වගාව පිළිබඳ ප්‍රවර්ධන වැඩසටහනක් විදිහට ආරම්භ කළත් දිවි නැඟුමෙන් විශාල සාර්ථකත්වයක් මේ වන විට පෙන්නුම් කර තිබෙනවා.සාමාන්‍යයෙන් ගත්තොත් අපේ රටේ ජනතාවගේ එළවළු හා පලතුරු පරිභෝජනයෙන් අඩු බවකුයි ඇත්තේ. ඒ තත්ත්වය මූලිකව වෙනස් කළ යුතුයි.අපේ එළවළු, පලතුරු පරිභෝජනය දෙගුණයකින් ඉහළ දැමීම මගින් එළවළු හා පලතුරුවලට ඇති ඉල්ලුම ඉහළ දැමීමට පුළුවන්කම තිබෙනවා.එමඟින් එකවර කාර්යය දෙකක් ඉටුකර ගැනීමට පුළුවන්කම තිබෙනවා. පළමුවැන්න ජනතාව ගේ සෞඛ්‍ය සම්පන්න බව හා පෝෂණය ඉහළ දැමීම. අනෙක එළවළු වෙළෙඳපොළ පුළුල් කිරීම. මේ සියල්ලට ම ප්‍රචාරණය කියන දේත් ඉතාමත් වැදගත් වෙනවා. මේ වැඩපිළිවෙළ වඩාත් සාර්ථක වන්නේ එවිටයි.මෙතැන දී අප ලක්‍ෂ විසි පහක් වූ පවුල් ප්‍රමාණයක් සහභාගි කරගැනීමට කටයුතු සැලැසුම් කර තිබෙනවා. එහි මූලික පියවරක් විදිහට මාර්තු 01 සිට මාර්තු 31 දක්වා ගෙන් ගෙට යාම් සිදු කළා. එහි දී ඒ ඒ ගෙවතුවල මූලිකත්වය දිය යුතු කරුණු භෞතික ලක්‍ෂණ ආදිය සලකා බැලුවා. එය දිවි නැඟුªමේ කාර්ය භාරය සාර්ථක ගර ගැනීමට විශාල ලෙස බලපාන දෙයක් විදිහට මා විශ්වාස කරනවා.මෙහි දී එක් ග්‍රාම නිලධාරි කොට්ඨාසයක් සඳහා තිදෙනා බැගින් කණ්ඩායම් තුනක් යොමු කළා.ඒ අනුව ගත්තහ ම ග්‍රාම නිලධාරි කොට්ඨාස 14000 සඳහා පුද්ගලයන් 42000 පමණ පිරිසක් යොමු කළා.මෙතැන දී අප ගෙවත්ත සැලැසුම් කිරීම අදාළ ආකෘති පත්‍රයට අනුව ගෙවත්තට අවශ්‍ය දේ හඳුනා ගැනීම සිදු කරනවා. ගෙවත්තට ඕනෑ කරන ඇට වර්ග, පලා වර්ග, පොහොර ආම්පන්න සහනාධාර ආදිය මේ කණ්ඩායම මගින් තක්සේරු කරනවා.අක්කර කාලේ සිට අක්කර දෙකහමාර දක්වා ඉඩම් හිමියන් වානිජ වගා සඳහා යොමු කිරීමටත් ඔවුන්ට අවශ්‍ය කරන අතහිත දීම් සිදු කිරීමටත් කටයුතු කරනවා.අපට පුළුවන් ස්වයං රැකියාවක් විදිහට මේ වගා කටයුතු ප්‍රවර්ධනය කිරීමට. එහිදී අපගේ ප්‍රමුඛ අවධානය යොමු කරන්නේ කිරි අල, තිබ්බටු, කහ, ඉඟුරු, ගම්මිරිස්, කෙසෙල්, ගස්ලබු වැනි වගා සිදු කිරීමට අවශ්‍ය පහසුකම් සපයනවා. මේ මගින් ග්‍රාමීය ආර්ථිකයට අලුත් මුහුණුවරක් වගේම අලුත් ජීවයක් ලබා දීමටත් පුළුවන්කම ලැබෙනවා. එපමණකින් අපේ කාර්ය භාරය නිමා වෙන්නේ නැහැ. සත්ත්ව පාලනයට අවශ්‍ය දිරි ගැන්වීම් සිදු කිරීමටත් කටයුතු කර තිබෙනවා. එහි දී අප එක් ගෙවත්තක් වෙනුවෙන් කුකුළු පැටවුන් දහ දෙනෙක්, කුකුළු කූ®ඩුවක්, මී මැසි පෙට්ටියක්, මිරිදිය මත්ස්‍ය පැටවුන් ලබා දීමට කටයුතු කරනවා. ඒ වගේ ම ගෘහස්ත කර්මාන්ත හා ස්වයං රැකියා සඳහා ආධාර හා අනුග්‍රහය ලබා දීමටත් ආර්ථික සංවර්ධන අමාත්‍යාංශය කටයුතු කරනවා.පැහැදිලිවම ආර්ථික වර්ධනය සඳහා දිවි නැඟුමේ දායකත්වය බලපානවා. ආර්ථිකයේ ස්වයංපෝෂිත තත්ත්වය මෙන් ම සංවර්ධන වේගය ඉහළ යාමටත් මෙහි දී විශාල බලපෑමක් සිදු කළ හැකියි. සියලු දෙනා ම මේ වැඩපිළිවෙළට ගොනුකර ගන්න පුළුවන් නම් විශාල ආර්ථික වාසියක් අප රටට ලබාගැනීමට පුළුවන්.අප ස්වයං රැකියා සඳහා උදව් කරනවා. එහිදී වගේම මේ ලබා දීම වැනි දේවල් සිදු කරනවා.දිවි නැඟුම යන නමේම අර්ථය වන්නේ දිවිය නැංවීමයි. දිවිය සාර්ථක වීමට සහාය ලබා දීමයි. අප ඒ අනුවයි මේ වැඩපිළිවෙළ ක්‍රියාත්මක කරන්නේ..</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>24</day>
    </date>
    <link>http://www.dinamina.lk/2012/04/24/_art.asp?fn=f1204243</link>
    <topic>හැරී පොටර් ලංකාවේදී කියැවීම</topic>
    <author>හෂිත අබේවර්ධන rasawathiya.blogspot.com බ්ලොග් අඩවියෙනි</author>
    <content>යුරෝපය නිතර ඇතිවෙන යුද, ගැටුම්, අර්බුද නිසා ජීවිත අවුල් වෙන භූගෝලීය පෙදෙසකි. ප්‍රංශ සිසු නැගිටීම්, තැචර් පාලනය යටතේ කම්කරු ගැටුම්, බර්ලින් තාප්පය වැටීම, අයර්ලන්ත අර්බුදය, ඉස්ලාමීය අන්තවාදය හා ආර්ථික අවපාතය (ණය පපඩම බිඳීම) ආදී වශයෙන් වෙන අන්තරායන්ගෙන් පිරුණු අඩවියකි. හැරි පොටර් රැකියා විරහිත, එක්දරු, ඒකල මවක ගේ ජීවිත ව්‍යාපාරය වන්නේ මෙබඳු සංදර්භයකදී ය.යුරෝපයේ ජීවිතය අවිනිශ්චිත ය, එය ක්ෂණ භංගුර ය. මවුපියන් දික්කසාද වීම එහි අරුමයක් නොවේ. දරුවෝ එයින් පීඩාවට පත් වෙති. ෆ්රොයිඩියානු පවුල එංගලන්තයේදී අටානූවක් රෝග, නවානූවක් ව්‍යාධි හා දෙසිය තුනක් ආන්තරාවන්ට මුහුණ දෙයි. මාක්ස් කියූ අවතාරය යුරෝපය පුරා සැරිසරයි. පවුල අර්බුදයට යමින් පවතී. අවිනිශ්චිත අවස්ථාවන් හරහා ‘වොල්ඩෙමොර්ට්’ වේශයෙන් පැන නගින පවුල අහිමි, අවජාතක, පීතෘ ඝාතක, ‘ටොම්’ නම් සමාජ ප්‍රහේළිකාව (රිඩ්ල්-Riddle) තර්ත ස්ත ස්වරූපයෙන් පවුල් බය කරමින් ඉගිල යයි.ජොඇන් රෝලිං නූතන මායාකාරියකි. ඇය පොටරියානු මිථ්‍යාව වෙළුම් හතකින් නිමා කරමින් ‘ඉක්බිති සියල්ලෝ සතුටින් ජීවත් වූහ’ යනුවෙන් සමාප්ත කෙරෙන ඇගේ කතාව ගොඩනගා ඇත. ඇය විසින් ලේඛන ලෝකයට බලාපොරොත්තුවක් කැඳවා ගෙන එයි. බහු මාධ්‍ය ලෝකයක තාක්ෂණ විවිධාංගීකරණය අභියෝගයට ලක් කරන ඇය පැරණි මුද්‍රිත මාධ්‍යය කතා කලාවෙන් අලංකාර කළ විට මායා ලෝකයක් මැවීමට සමත් බව ප්‍රත්‍යක්ෂ කර ඇත. ලෝකයේ ඇති එකම මායාව සංඥාර්ථවේදය පරයා ගුණ කිරීම බව පෙන්වා ඇත.රෝලිංග් ගේ ‘එකෝමත් එක රට’ නූතන එංගලන්තයයි, එහි මෙට්‍රොපොලිටනය අස්සේ සැඟවි ඇති අවිඥානක බිය හැරි පොටර් චරිත බවට පත් වී පොත් පිටු පුරා රඟති. ජේ ආර් ආර් ටොකීන් (රිංග් ත්‍රිත්වය) ජෝර්ජ් ලූකස් (ස්ටාර් වෝර්ස්) රොබට් එච් හොවාර්ඞ් (කොනන්) රයිඩර් හැගාර්ඩ්(ෂී) හා වචොව්ස්කි සහෝදරයින් (‍ෙම්ට්‍රික්ස්) කතා කරුවන් විසින් මිථ්‍යා විශ්වයක ගොඩනගන දේශපාලන සංදර්භය හිට්ලර් , ස්ටාලින් ආදි නාගරික නූතන ඉතිහාසයන් විසින් තහවුරු කරයි.හැරි පොටර් චරිතය ගොණු වන්නේ මේ යුගයේ තරුණ වටිනාකම් පිළිබඳ අත් පොතක් වශයෙනි. මවුපියන් අහිමි අනාථ මායාකාර ඔලිවර් ට්විස්ට් කෙනෙකු වන හැරි නායකත්වය, ධීර බව, මිත්‍රත්වය, කැපවීම, ප්‍රේමය, ගුරු දෙගුරු ගෞරවය සහිත ස්ථානෝචිත ප්‍රඥාවෙන් හෙබි, කරුණාවන්ත යෞවනයෙකි. රෝලිංග් මෙහිදී ග්‍රීක මිථ්‍යාවන්ගේ සිට ග්‍රිම් සහෝදරයින් ගේ කතා දක්වා යුරෝපය පුරා පැතිරුණු මිථ්‍යාං ශූන් මුසු කරමින් ඇයගේම මිථ්‍යවක් තනන්නේ වෙළඳ දැන්වීම්කරුවන් ලැජ්ජාවට පත් කරමිනි.හැරී පොටර් කතන්දරය පුරා ලිබරල් සුළු ධනේශ්වරය හා ෆැසිස්ට්වාදය අතර දෝලනය වන සමාජ පැවැත්ම ගැන කථාංශූන් හමු වෙයි. හර්මයොනි ගරාස්ටන්ජර් ගේ ලිබරල් නිදහස, ආන්තික ජීවින් කෙරෙහි ඇති සානුකම්පාව රෝලිංග් විසින් සවිස්තරව කතාව තුල බහා ලන්නේ මේ එක් පක්ෂයක් (ජයග්‍රාහී පක්ෂය) අනෙකට වඩා හොඳ බව තහවුරු කිරීමේ අභිලාෂය කුලූ ගන්වමිනි.දෙපක්ෂයේම පවුල පිළිබඳ විශ්වාසය, පොදු යහපත නම් ලාලසාව ඇති, පුද්ගල නිදහස නම් ලිබරල් ආශාව ඇති අය නපුරට බිය වෙති. නපුර ජය ගැනීමේ ක්‍රියාවලියේ අනියම් කොටස් කරුවන් වීම ඔවුන් අතින් අවිඥානිකව හෝ සිදු වෙයි. වොල්ඩිමෝර්ට් විසින් ඇති කිරීමට යන ශුද්ධ රාජ්‍යය විසින් අහිමි කරවන දේ පිළිබඳව ඉඟියක් මැල්ෆෝයි පවුලේ මන්දිරය ‘ඩෙත් ඊටර්‘ ප්‍රවාහයේ මූලස්ථානය වීම නිසා මැල්ෆොයිවරු අහිමි කරගන්නා පුද්ගල නිදහස මගින් නිරූපනය වෙයි. ඉංග්‍රීසි ලිබරල් චින්තාව මුදුන් පමුණුවන රෝලිං, බලය අත් හැරීම විසින් නොහොත් බලය මත ස්වයං විනයක් ඇති කිරීම මගින් යහපත් හෙට දිනක් ඇති වන බවට නිශ්ඨා කොට පොටරියානු මිථ්‍යාව අවසන් කරයි. හැරී විසින් මායාකාරී ආධිපත්‍යයේ උපරිමය වන ‘එල්ඩර් යෂ්ටිය’ [ElderWand] අතහැරීම මගින් බලය නිසා ඇති වන සංකූලතාවන් ගෙන් ලිබරල් සමාජය ආරක්ෂා කිරීමට පුද්ගල කැපවීමේ ඇති කේන්ද්‍රීය බලපෑම පෙන්වයි.වෝල්ඩිමොර්ට් ගේ බහු කුණප (හෝර්ක්‍රක්ස්- horcrux) පැවැත්මේ එක ආකාරයක් හැරී බවට පත් කරන රෝලිං එනයින් සමාන හා විරුද්ධ අනෙකා හා ඇති දයලෙක්තික සම්බන්ධය ගොඩනගයි. ඉඳි කටු තුඩක පණ තිබූ රාක්සයා නම් මිථ්‍යාංශුව හෝක්‍රක්ස් නමින් සිය පණ බෙදා කිසියම් වස්තුවක හංගන වොල්ඩිමොර්ට් ගේ කථාංශුව දක්වා වර්ධනය කරන රෝලිං ඉන්ද්‍රජාලික යථාර්ථය තව දුරටත් වර්ධනය කළ හැකි බවට සංඥා කරයි. ‘එකෙක් ජීවත්ව සිටියදී අනෙකා ජීවත්ව සිටිය නොහැකිය’ යන උභතෝකෝටිකයේ ඇති උත්ප්‍රාසය මත කතන්දරය පුරා ආතතිය ගොඩ නැගූ ඇගේ කතා උපක­්‍රමයේ ප්‍රබලකම යුරෝපයේ පමණක් නොව ලංකාවේ ද පොත් හල් ඉදිරිපිට පෝලිම් ඇති කළ අයුරු කාල අක්ෂය හරහා දිවෙන ප්‍රවෘත්තියකි.මේ මිථ්‍යා, ඉතිහාස, දේශපාලන, වාණිජ සංදර්භය අහිමි ලංකාවට හැරි පොටර් පොත්තක් ලැබෙයි. විකිණිය හැකි පොත් අනාගතයේ හෝ පරිවර්තනය කර ධනෝපායනය කළ හැකි ‘පොත් වෙළඳ’ පැලැන්තියක් විසින් ‘උණු කැවුම්’ ලේඛකයන් අත් පත් කර ගැනීමේ නිර්දය තරඟයක් හා පොත් මාලා පරිවර්තනය කරන පරිවර්තක රංචුවක් සහිත රටක, හැරි පොටර් හි ඉන්ගිරිසි බසෙහි සියුම් බව හා ජොආනියානු රචනා ශෛලීයට හානි කරන ‘මධුර ශබ්ද කෝෂයේ’ කොපි පේස්ට් පරිවර්තන කියවීමේ ඔක්කාරය ඇති කරයි. ධාරණී, මන්තර කෝ, ගුප්ත විද්‍යා ශාස්ත්‍ර, හදි-හූනියම්, බලි-තොවිල් ඈ විසින් ගහණ චූල ආඛ්‍යාණය මුහුකුරා ගිය රටක පරිවර්තකයන් ‘ඕං රාමා හරේ ක්‍රිෂ්ණා’ යනුවෙන් රෝලිං සිය බුද්ධිමය ශ්‍රමයෙන් නිෂ්පන්න කරන දැහැන්, මන්ත්‍ර , සූත්‍ර ‘සිද්ධි’ රහිත වචන පේලි බවට පෙරළීමෙන්, ඒ පී ගුණරත්න, ඊ ආර් එරත්න ආදී විශිෂ්ටයින්ට නිගරු කරන සාහිත්යේ දූෂණය ඛේදනීයය. රෝලිං මේ හේතුව නිසාම ලංකාවට පැමිණෙන්නේ විකෘත ස්වරුපයකිනි. එ මගින් අපගේ ස්වයංසිද්ධ ප්‍රත්‍යක්ෂඥානය [spontaneousperception-Zizek] අර්බුදයට යවයි.ධනපති ආර්ථික ක්‍රමයක මූලික අංගය වන ගෘහස්ථය/කුටුම්භය අර්බුදයට යෑම පද්ධතිය විසින් ඇති කරගන්නා අභ්‍යන්තර අසාත්මික තාවයකි. මේ අර්බුදය ස්තරීකුටවාදී ව්යතපාර, ලිංගික නිදහස, පවුල් නොතනන පුද්ගලයන් ආදී විවිධ මීයන් විසින් හිල් කිරීම නිසා ඔඩු දුවයි. බුදුන් හා මාක්ස් දෙදෙනම පවුල විනාස කළ යුතුය යන අදහස පිළිවෙලින් ලෝකෝත්තර ව හා ලෞකිකව ප්‍රකාශ කළහ. රෝලිං නම් ගැහැනිය මේ අදහසට එරෙහිව පවුල උපයෝගී කොට කුඩා සුර ලෝකයක් ඉදි කරන්නීය. එහි එක් කෙනෙක් සුපිරි වීරයෙක් හෝ වීරවරියක් වෙන විට අනෙකා සාමාන්‍ය කෙනෙකි. මේ ඌන පූරක සුසංයෝගය සුර පුරයක් තනයි. වස්තු සම්පාදනය කරයි. වෙළඳපොළට නතු වෙයි. පාලකයින් පත් කරයි. පාලකයින් එළවයි.මේ ප්‍රකෘති පවුල; රාජ්‍යය, එහි ප්‍රජාතාන්ත­්‍රික ස්වභාවය විවර්තනය කරන කුඩා සිදුරක් වැනිය. රාජ්‍යය සුජාත වීම, එහි චර්යාව සාධාරණීකරණය වීම, වෙළඳපොළ බලවේගයන් සක්‍රීයවීම සිදුවන්නේ පවුලෙනි. ලිපිනයක් නැති තනි පුද්ගලයෙක් මේ කිසිවක පූර්ණ ග්‍රහණයට හසු නොවේ. එ නිසා පවුල රැකිය යුතු මනාය.එදිනෙදා ජීවිතයේදී මෙන්ම රෝලිං විශ්වයේ ද හමු වන ඛේදනීය වීරයන්, අවිවාහක, පෙමට කැප වූ, හුදෙකලා පසුතැවෙන්නන් වෙති. මහාචාර්ය ඩම්බල්ඩෝර් [Dumbledore] හා ස්නේප් [Snape] චරිත විසින් අපිට පෙන්වන ඉසා (චරිත තුනක්) හා සුගත් (ගොළු හදවත) ස්වභාවයන් පවුල සම්පූර්ණ කර ගත නොහැකි වූ නිසා ලෝකය සිය පවුල වීම නම් සමාජ මැදිහත් වීම පෙන්නුම් කරයි. මේ බඳු අමුතු ආකර්ෂක [strangeattractors] නිසා ලෝකය ගමන් කරන මාවත වෙනස් වන අයුරු රෝලිං කැන්වසයේ විචිත්‍රව ඇඳේ.මුළු කතාව පුරා මාතෘ පසුබිමක් මෙන් පවතින ‘වීස්ලි මහත්මිය’ අවසාන පොතේ අවසාන පරිච්ඡේදයේ බෙලාට්‍රික්ස් හා ද්වන්ද්ව සටනකට එන්නේ, බෙලාට්‍රික්ස්ව මරා දැමීමට පෙර ‘බැල්ලි, මගේ දරුවො මරන්න උඹ?’ යනුවෙන් මොරදෙමිනි. සිය පවුල වැනසිමට එන සතුරාට සැතිරියට එරෙහිව ‘රෝලිං’ නැමති මව කතා අවසානයේ සමාන්තර ඉතා ප්‍රබල සිද්ධියකින් ඉස්මතු වෙන්නේ රණවිරු කාලියක, ආදි මාතාවක ස්වරූපයකිනි.රෝලිං දශකයකට වැඩි කාලයක් ‘ඉම්පිරියෝ’ මනෝ බන්ධන අංගම [ImperioCurse] මතුරමින්, ඉංගිරිසි පාඨක සමාජයට ධනාත්මක චින්තනයක් අලෙවි කරයි. ඇය කෝටි පතිනියකි. එයින් ගම්‍යවන්නේ කුටුම්භ සංරක්ෂණයේ විනෝදජනක බව තවමත් ඉහළ මිලක් ඇති මිථ්‍යා භාණ්ඩයක් බවයි..</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>24</day>
    </date>
    <link>http://www.dinamina.lk/2012/04/24/_art.asp?fn=f1204244</link>
    <topic>මහින්ද හිමියන්ගේ කවි කලාවේ ආකර්ෂණීය ලක්ෂණ</topic>
    <author>විමල් රූබසිංහ සංස්කෘතික හා කලා කටයුතු අමාත්‍යාංශයේ ලේකම්</author>
    <content>කවිය භාෂාවක උපතත් ආරම්භයත් එසේ ම එහි දියුණුවත් සමඟ ම එක්ව වැඩෙන්නකි, වර්ධනය වන්නකි. එය එම භාෂාවේ ම අංගයකි. එසේ ම භාෂාව පෝෂණය කිරීමට ද කවිය ඉඳුරා ම ඉවහල් වන්නේ ය. ලෝකයේ කවර භාෂාවක් ගැන අධ්‍යයනය කළ ද මෙම සත්‍යය දැකිය හැකි ය.සරු බිමෙක රෝපනය වන බීජයක් එහි වර්ධනයට ඇවැසිතා එනම් පසේ සරුබව, ජලය, ආලෝකය පාරිසරික වටපිටාව ආදී හිතකර සහායක ලක්ෂණ ඇතොත් ඒ තරමටම සරුව වැඩෙන්නාක් මෙන් ම යම් බසකින්, නිර්මාණශීලී පුද්ගලයකු තුළ පහළ වන රසවත් හැඟුම් වදන් වැනි ආදිය නිසි ලෙස ගොනු වී කවි ලෙසින් පහළ වන්නේ ය.අර්ථයෙන් රසයෙන් හා අලංකාර ආදී කාව්‍ය ලක්ෂණයන්ගෙන් පෝෂණය වෙමින් කවි ශක්තිය වැඩේ. එමගින් එම බසේ සාහිත්‍යයක් ගොඩනැෙඟන අතර එමගින් විනෝදාස්වාදය, මානසික තෘප්තිය හා ප්‍රබෝධය, දැනුම අවබෝධය හා ප්‍රඥාදීප්තිය ආදිය පහළ වේ. එමතු ද නොව මානව දයාව, භක්තිය, ආදරය, ආලය, අනුකම්පාව මෙන් ම දේශ වාත්සල්‍යය වැනි මස්තකයන් දක්වා පුද්ගල මනෝභාවයන් රැගෙන යාමට ද එය සමත් වෙයි. එවන් මනෝභාවයන්ගෙන් සපිරි අය සමාජයට වැඩදායී, යහ ගතිගුණ සපිරි පුද්ගලයෝ වෙති.මේ මාහැඟි අදහස මැනවින් සාක්ෂාත් කළ අතිශය දුර්ලභ ගණයේ ප්‍රතිභාවකින් හෙබි කවියකු ලෙසත්, මානව දයානුකම්පාවෙන් පිරිපුන් පරිසමාප්ත බෞද්ධ යතිවරයාණන් වහන්සේ නමක ලෙසත් ටිබෙට් ජාතික එස්. මහින්ද හිමියන් හැඳින්වීම නිවැරැදි ය. නැෙඟනහිර හිමාලය කඳුවැටියේ කුඩා රටක් වන සිකිම්හි උපත ලබා වයස අවු. 12දී පමණ සිය පැවිදි සොහොයුරු සිකිම් පුණ්ණජි හිමියන් සහ ජර්මන් ජාතික ඥාණාතිලෝක හිමියන් සමඟ ලංකාවට සැපත් කුඩා එස්. කේ. තෂනමිගල් කුමරු දකුණු පළාතේ දොඩන්දූවේ ශෛලබිම්බාරාමයේ දී පැවිද්ද ලබා එස්. මහින්ද නාමයෙන් යුතුව හෙළ කවි කලා ඉතිහාසයේ සදානුස්මරණීය ගෞරවාන්විත නාමයක් පිහිටුවාලමින් මාහැඟි කවි මිණි මුතු රැසක් නිමවා ලොවට දායාද කළහ.විහාරාධිපති ධුරයක් ද හෙබ වූ උන්වහන්සේ ලෝක ශාසනාභිවෘද්ධියට ද ඉමහත් දායකත්වයක් දෙමින් සිය කවියෙන් බිළිඳු, ළමා, තරුණ, වැඩිහිටි, ගිහි පැවිදි, පාලක, පාලිත යන සමස්ත ජනයාට ඇමතූ සේක. උන්වහන්සේ ගේ කවීත්වය උන්වහන්සේට ම අනන්‍යය, බුදු දහම, සමාජ සාරධර්ම, භාෂා ප්‍රබෝධනය, රස ජනනය, මෙන්ම දේශ වාත්සල්‍යය යන උතුම් පරමාර්ථ සාධනයට කවිය අවියක් කළ උන්වහන්සේගේ සිංහල භාෂා ප්‍රවීණත්වය අතිශය ආකර්ෂණීය ය.උතුම් බුදු හිමි, මනස්කාන්ත සිරිලක ස්වාභාවික පරිසරය, මද පවන සිහි ගන්වා ළමා මනස සනසන පුබුදන උන්වහන්සේ සිය පැදි අසන දරුවන් උපන් බිමට, දැයට සිය යුතුකම ඉටු කිරීමට පොළඹවති. අදහස් දෙති. දරු නැලවිලි ගී හුදෙක් ශ්‍රවණයෙන් ම රස වින්දනයට නිමැවූවකි. එනිසා ම උන්වහන්සේ ඒ සඳහා පද පෙළෙහි ශ්‍රව්‍ය මාධූර්යය කෙරෙහි තම අවධානය මැනවින් යොමු කර ඇත.සිරිලක් මව දෙව්පුරයකට සමානකරන කවිහිමි සිය නැලවිලි ගීයෙන් නැලවෙන බිළිඳා සක් දෙවිඳුට උපමා කරමින් ඔහු තුළ දැඩි ආත්මාභිමානයක් ජනනය කරති.එස්. මහින්ද නාහිමියන් ජීවත් වූ යුගය මෙරට නිදහස් සටන ප්‍රබලව දැල්වෙමින් තිබූ යුගයයි. රටේ දියුණුවට දැඩිසේ බාධා පමණුවමින් දේශීය නිදහස උදුරාගත් ඉංග්‍රීසීහු ස්වදේශිකයන් පෙළමින් රටේ ධනය සූරාගෙන සිය රටට ගෙන යාමෙන් ඇතිවන හානිය වැළැක්වීමට දේශ හිතෛෂීන් එක්වී කළ සටනට පෑනෙන් පණපෙවූ මහින්ද හිමියෝ දේශානුරාගය හා ජාතිවාත්සල්‍යයය සඳහා දැඩි ඇල්මෙන් සිය කවිය මෙහෙය වූහ.දේශීය නිදහස් සටන පණ පෙවුමට තමන්වහන්සේට කළ හැකි දායකත්වය විශිෂ්ට ලෙස සැපයීමට සිය සහජ කවි බස උපයෝගී කර ගැනීමට මහින්ද හිමියෝ අතිශයින් දක්ෂ වූහ. විදෙස් රටක ඉපදුන ද සිරිලක් බිම සිය නිවෙස කරගත් උන්වහන්සේ මෙරට කෙරෙහි ඇතිකරගත් ළැදියාව බැඳීම මෙරටෙහි උපන් සැමට මහඟු ආදර්ශයකි.ළමා ගී පෙළින් පාසැල් දරුවන් තුළ ස්වභාවික පරිසරය, පාරිසරික සෞන්දර්යය, සොබාදහමේ විශිෂ්ට දායාද ඉස්මතු කර පෙන්වමින් ළමා මනස යථා ආස්වාදනයකට යොමුකර එවන් නිර්මාණාත්මක සිතුවිලි ළමා මනසට නිසිසේ ඇතුළු කරවීමට මහින්ද හිමියෝ සමත් වෙති.කවි කරණයේ දී එස්. මහින්ද හිමියන් උරුම කරගත් භාෂා විලාශය ද උන්වහන්සේට ම සුවිශේෂ ය. සිංහල භාෂාව පිළිබඳ හසල දැනුමක් උන්වහන්සේ තුළ විය. අබාධකව ගලායන දිය දහරක් පරිද්දෙන් රස හා හරයුත්, සවන මෙන්ම නයන ද පිනවන සුගම සුලලිත වදන් උන්වහන්සේගේ කවිවල දිස් වේ.1951 මාර්තු 16 වනදා අපවත් වන තෙක් සිය දිවියේ ගෙවූ 50 වසර තුළ මෙරට නිදහස, භාෂාව, සාහිත්‍යය, සමාජ දියුණුව ආදී ක්ෂේත්‍රයන්හි නියැලී දිවි හිමියෙන් සිය යුතුකම මැනවින් ඉටුකළ මහින්ද හිමියන් ඉහත කී සිය ගී කාව්‍ය ශක්තියෙන් අපට දුන් උරුමයත් උන්වහන්සේගේ ගෞරවාන්විත නාමයත් අපි සදාකල් සුරකිමු..</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>25</day>
    </date>
    <link>http://www.dinamina.lk/2012/04/25/_art.asp?fn=n1204251</link>
    <topic>ශ්‍රී ලංකාවේ සංවර්ධන දැක්මදකුණු කොරියාවේ පැසසුමට</topic>
    <author/>
    <content>සාර්ථක ලෙස ත්‍රස්තවාදය පරාජය කිරීමෙන් පසුව ශ්‍රී ලංකාවේ ආර්ථික ස්ථාවරත්වයක් ඇති කරමින් සංවර්ධනය කරා ගෙන යාමට ජනාධිපති මහින්ද රාජපක්ෂ මහතාට හැකි වී තිබෙන බව දකුණු කොරියානු ජනාධිපති ලී මයුම් බක් මහතා අවධාරණය කරයි.ශ්‍රී ලංකාවේ ඉදිරි සංවර්ධන දැක්ම සම්බන්ධයෙන් තමා බෙහෙවින්ම සතුටට පත්වන බවද ඒ මහතා සඳහන් කරයි.ඒ මහතා මේ බව සඳහන් කළේ නිල සංචාරයක් සඳහා දකුණු කොරියාව බලා ගිය ජනාධිපති මහින්ද රාජපක්ෂ මහතා හමු වූ අවස්ථාවේදීය.එහිදී දෙරටේ නායකයන් දෙපලගේ සාකච්ඡාවෙන් අනතුරුව සෙසු නියෝජිතයින් සමග සාකච්ඡා පැවැත්වූහ.සෝල්නුවර ජනාධිපති නිල නිවස වෙත පැමිණි ජනාධිපතිතුමා ඇතුළු දූත පිරිස කොරියානු ජනාධිපතිතුමා සහ එම ආර්යාව විසින් මහත් හරසරින් පිළිගත්හ. මහින්ද රාජපක්ෂ මහතා කම්කරු ඇමැතිවරයාව සිටි අවදියේ කොරියානු රැකියා සඳහා ශ්‍රී ලාංකික ශ්‍රමිකයින්ට අවස්ථාව සලසාදීම පිළිබඳ සිහිපත් කළ ලී මයුම් බක් මහතා අද වන විට ශ්‍රී ලාංකික ශ්‍රමිකයන් 20000ක් පමණ කොරියාවේ සේවය කරන බවත් මේ සංචාරය තුළින් එම සබඳතා තවදුරටත් වර්ධනය වන බවත් පැවසීය.ශ්‍රී ලංකා ජනාධිපතිතුමාට කරන ගෞරවයක් ලෙස ශ්‍රමිකයන් සඳහා ශ්‍රී ලංකාවට ලබා දී ඇති කෝටා ප්‍රමාණය වැඩි කිරීමට කොරියාව තීරණය කර තිබේ. ඒ පිළිබඳ ජනාධිපති මහින්ද රාජපක්ෂ මහතා සිය ස්තූතිය දකුණු කොරියානු ජනාධිපතිතුමා වෙත පළ කෙළේය. දෙරට අතර වෙළෙඳ ආර්ථික ආයෝජන මෙන්ම අන්තර පුද්ගල සබඳතා ද තවදුරටත් වර්ධනය කර ගත යුතු බව කොරියානු ජනාධිපතිවරයා පැවසීය.දෙරට අතර ඇති කර ගත් අවබෝධතා ගිවිසුම් පිළිබඳ ද මෙහිදී නායකයෝ දෙපල වැඩිදුරටත් සාකච්ඡා කළහ.දෙරට අතර පාර්ලිමේන්තු කටයුතු පිළිබඳ සබඳතා තවදුරටත් වර්ධනය කර ගත යුතු බව ද කොරියානු ජනාධිපතිතුමා මෙහිදී සඳහන් කළේය.එමෙන්ම මීට වසර කිහිපයකට ඉහත දී ශ්‍රී ලංකාවෙන් පරිත්‍යාග කළ ඇත් පැටවුන් නැරඹීමට කොරියානු ජනතාව දැඩි උනන්දුවක් දක්වන බව පැවසූ කොරියානු ජනාධිපතිතුමා ඒ පිළිබඳ ශ්‍රී ලංකාවට ස්තුතිය පළ කළේය. කොරියාවේ ජීවත්වන 30 % ක් පමණ වන බෞද්ධ ජනතාවට ශ්‍රී ලංකාව සමඟ සබඳතා ඇති කර ගැනීම සඳහා නව ගුවන් සේවාවක් ඇති කර ගැනීම පිළිබඳව ජනාධිපති මහින්ද රාජපක්ෂ මහතා මෙහිදී යෝජනා කළේය.එසේම ශ්‍රී ලංකාවේ සංවර්ධන ව්‍යාපෘති සඳහා කොරියාවෙන් ලැබෙන සහාය අගය කළ ජනාධිපතිතුමා ශ්‍රී ලංකාවේ ඇති ආයෝජන අවස්ථාවන්ගෙන් ප්‍රයෝජන ගන්නා ලෙස ද මෙහිදී ඉල්ලීමක් කළේය.පසුගිය වසරේ ශ්‍රී ලංකාවෙන් දකුණු කොරියාවට යැවුණු අපනයන අමෙරිකානු ඩොලර් මිලියන 46 දක්වා වර්ධනය වී ඇති බව පෙන්වා දුන් ජනාධිපතිතුමා ශ්‍රී ලංකාව සහ දකුණු කොරියාව අතර නිදහස් වෙළෙඳ ගිවිසුමකට එළැඹීමේ හැකියාව ද පෙන්වා දුන්නේය. ජනාධිපතිතුමා කළ ඉල්ලීමකට අනුව හම්බන්තොට ඉදිවන තොරතුරු තාක්ෂණ උද්‍යානයට කොරියානු තාක්ෂණ සහාය ලබාදීමටත් ශ්‍රී ලංකාවට කොරියානු භාෂා ගුරුවරුන් තවදුරටත් ලබාදීමටත් මෙහිදී එකඟතාව පළ විය.කොයිකා (ම්ධඪජච) ස්වේච්ඡා සහන සේවකයින් ශ්‍රී ලංකාව තුළ සිදු කරන කාර්ය භාරය අගය කළ ජනාධිපතිතුමා ඒ පිළිබඳ සිය ස්තුතිය කොරියානු ජනාධිපතිවරයා වෙත පළ කළේය.ශ්‍රී ලංකා රාජ්‍ය නායකයකු කොරියාවේ සංචාරයක නිරත වන්නේ වසර 16 කට පසුවය. මේ සංචාරය තුළින් දෙරට අතර සෑම ක්ෂේත්‍රයකම සබඳතා තර කර ගැනීමට හැකිවීම පිළිබඳව නායකයෝ දෙපල සතුට පළ කළහ..</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>25</day>
    </date>
    <link>http://www.dinamina.lk/2012/04/25/_art.asp?fn=n1204252</link>
    <topic>ශ්‍රී ලංකාවත්-කොරියාවත්අවබෝධතා ගිවිසුම් තුනක</topic>
    <author/>
    <content>ශ්‍රී ලංකාව සහ දකුණු කොරියාව අතර තොරතුරු තාක්ෂණ, ආර්ථික හා විදුලි බල ක්ෂේත්‍රයන් සම්බන්ධයෙන් වැදගත්වන අවබෝධතා ගිවිසුම් 03 කට අත්සන් කරයි.දකුණු කොරියාවේ නිල සංචාරයක නිරත ශ්‍රී ලංකා ජනාධිපති මහින්ද රාජපක්ෂ සහ දකුණු කොරියානු ජනාධිපති ලී මයුම් බක් මහත්වරු අතර ද්විපාර්ශවික සාකච්ඡා පැවැත්වීමෙන් අනතුරුව දකුණු කොරියානු ජනාධිපති නිල නිවෙසේ දී ඊයේ (24) දෙරටේ රාජ්‍ය නායකයින් ඉදිරියේ මෙම අවබෝධතා ගිවිසුම් සඳහා අත්සන් කර ඇත.ශ්‍රී ලංකාවේ විදුලි සංදේශ හා තොරතුරු තාක්ෂණ අමාත්‍යාංශය හා දකුණු කොරියාවේ රාජ්‍ය පරිපාලන හා ආරක්ෂාව පිළිබඳ අමාත්‍යාංශය අතර තොරතුරු තාක්ෂණ හුවමාරුවට අදාළ අවබෝධතා ගිවිසුම ඇතිකරගෙන ඇති අතර ඒ සඳහා ශ්‍රී ලංකා විදේශ කටයුතු ඇමැති මහාචාර්ය ජී. එල්. පීරිස් සහ දකුණු කොරියානු රාජ්‍ය පරිපාලන හා ආරක්ෂාව පිළිබඳ ඇමැති මෙයින්ග් හියුමග්කිම් මහත්වරු අත්සන් කළහ.මේ අතර ශ්‍රී ලංකාවේ මුදල් හා ක්‍රමසම්පාදන අමාත්‍යාංශය හා දකුණු කොරියාවේ උපායමාර්ගික හා මූල්‍ය අමාත්‍යාංශය අතර ඇතිකරගත් ආර්ථික සහයෝගීතාවට අදාළ අවබෝධතා ගිවිසුම සඳහා ශ්‍රී ලංකා ජනාධිපති ලේකම් ලලිත් වීරතුංග සහ කොරියානු නියෝජ්‍ය මුදල් ඇමැති ෂින් ජායි යූන් මහත්වරු අත්සන් කළහ.මෙම ගිවිසුම යටතේ දකුණු කොරියාවේ ආර්ථික සංවර්ධන අරමුදල මඟින් ඇමරිකානු ඩොලර් මිලියන 200 ක් වසර හතරකට වරක් ලබා දීමට නියමිතව ඇත. එම ගිවිසුම යටතේ පසුගිය 2009 වසරේ දී ශ්‍රී ලංකාවේ ආරම්භ කළ ව්‍යාපෘතිවල වැඩ කටයුතු නිමාකර ගැනීමට අවස්ථාව උදාවේ.ඊට අමතරව ශ්‍රී ලංකාවේ විදුලි හා බලශක්ති අමාත්‍යාංශය හා දකුණු කොරියාවේ දැනුම හා ආර්ථික කටයුතු අමාත්‍යාංශය අතර විදුලි බල සහයෝගීතාවයට අදාළ අවබෝධතා ගිවිසුමක් ඇතිකරගෙන තිබෙන අතර එම ගිවිසුම සඳහා අත්සන් කළේ ශ්‍රී ලංකා විදුලිබල හා බල ශක්ති අමාත්‍යාංශයේ ලේකම් එම්. එම්. සී. ෆර්ඩිනෑන්ඩු සහ දකුණු කොරියාවේ ආර්ථික කටයුතු ඇමැති යූන් සැන්ග් ජික් මහත්වරුන්ය.විදේශ කටයුතු ඇමැති මහාචාර්ය ජී. එල්. පීරිස්, පාර්ලිමේන්තු මන්ත්‍රීවරුන් වන සජින් වාස් ගුණවර්ධන, නිශාන්ත මුතුහෙට්ටිගම, රොෂාන් රණසිංහ, සනී රෝහණ, ජනාධිපති ලේකම් ලලිත් වීරතුංග, ශ්‍රී ලංකා මහ බැංකු අධිපති අජිත් නිවාඩ් කබ්රාල් මහත්වරුන්ද මෙම අවස්ථාවට සහභාගී වූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>25</day>
    </date>
    <link>http://www.dinamina.lk/2012/04/25/_art.asp?fn=n1204253</link>
    <topic>දඹුල්ල මුස්ලිම් පල්ලිය සිද්ධියේදීපොලිසිය ක්‍රියා කළ ආකාරය ප්‍රශංසනීයයි</topic>
    <author>ඉන්දික පොල්කොටුව සහ නිහාල් ජයවර්ධන</author>
    <content>දඹුල්ල මුස්ලිම් පල්ලිය සම්බන්ධයෙන් ඇතිවු සිද්ධියේදී පොලිසිය ඇතුළු ආරක්ෂක අංශ ක්‍රියා කළ ආකාරය සම්බන්ධයෙන් එ.ජා.ප. පාර්ලිමේන්තු, පළාත් සභා හා පළාත් පාලන මන්ත්‍රීචරුන්ගෙන් සමන්විත මධ්‍යම ලංකා මුස්ලිම් සම්මේලනයේ ප්‍රසාදය පළ වේ.විශේෂයෙන් සුළු සිද්ධීන් හැරෙන්නට පල්ලියට කිසිදු අලාභ හානියක් සිදු නොවී ඇතැයි ද එනිසා සමස්ත මුස්ලිම් ප්‍රජාව වෙනුවෙන් පොලිසියට, පොලිස් විශේෂ කාර්ය බළකායට හා යුද හමුදාවට විශේෂ ස්තුතිය පිරිනමන බවද මහනුවර දිස්ත්‍රික් එ.ජා.ප. පාර්ලිමේන්තු ඒ. එච්. එම්. හලීම් මහා පවසයි. කලහකාරීව කටයුතු නොකරමින් ඉතා සාමකාමි ලෙස ක්‍රියා කරමින් සාකච්ඡා මාර්ගයෙන් මේ ප්‍රශ්නය විසඳාගත යුතුව ඇතැයි ද හලීම් මහතා පැවසීය.මධ්‍යම ලංකා මුස්ලිම් සම්මේලනයේ මෙහෙයවීමෙන් කටුගස්තොට “රිවර් සයිඩ්” ශාලාවේදී පැවැති ප්‍රවෘත්ති සාකච්ඡාවේදී ඒ මහතා මේ බැව් කීය. තිස් වසරක ත්‍රස්තවාදය නිමා වී තිබෙන මොහොතක ජාතීන් හා විවිධ ආගමික පිරිස් අතර සහයෝගිතාවක් ඇති විය යුතුව ඇතැයිද එනිසා සමස්ත ජනතාව එක්ව ශ්‍රී ලාංකීය හැඟීමෙන් ක්‍රියා කළ යුතුව ඇතැයි ද හෙතෙම පැවසීය.මධ්‍යම පළාත් සභා එ.ජා.ප. මන්ත්‍රී එච්. එම්. ඉබ්‍රහිම් මහතා.දඹුල්ල සිද්ධියේදී අපේ මුස්ලිම්වරුන් විශාල පිරිසක් ඒ මොහොතේදී පල්ලිය තුළ සිටියා.විරෝධතාවය පැවැති එම අවස්ථාවේදී අවට සිංහල බෞද්ධ ජනතාව අපේ මුස්ලිම්වරුන්ට ඉතා ප්‍රශංසනීය ආකාරයට සළකනු ලැබුවා. විශේෂයෙන් ඔවුන් අපට කෑම බීම ආදිය ලබාදී අපිව ආරක්ෂා කළා.ඒ වගේම එම අවස්ථාවේ පොලිසිය ප්‍රමුඛ සමස්ත ආරක්ෂක අංශ වෙත අපේ ප්‍රණාමය පුදකළ යුතුයි. මධ්‍යම පළාතේ ජ්‍යෙෂ්ඨ නියෝජ්‍ය පොලිස්පතිවරයා සිට අනෙකුත් සියලු නිලධාරීන් දක්වා ඔවුන් සියලු දෙනා රාජකාරිය උපරිමයෙන් ඉටු කරනු ලැබුවා.මධ්‍යම පළාත් සභා එ.ජා.ප. මන්ත්‍රී ජෙයිනූල් ආබ්දීන් මහතා.ජිනීවා ප්‍රශ්නයේදී අපේ රටට මුස්ලිම් රාජ්‍යයන් විශාල ලෙස සහයෝගය ලබාදුන්නා. ඒ සහයෝගය තුළ අප කළ යුත්තේ රටක් ලෙස සියලු ජාතීන් ආගමික පිරිස් සහයෝගයෙන් ක්‍රියා කිරීමයි.විශේෂයෙන් විවිධ ජාතීන් ආගමික පිරිස් එක්ව සාමයෙන් සහයෝගයෙන් එකමුතුකමින් ජීවත්වන්නේ නම් ලොවටම එය ආදර්ශයකි.මධ්‍යම පළාත් සභා එ.ජා.ප. මන්ත්‍රී එම්. ෂාෆි, ප්‍රාදේශීය සභා මන්ත්‍රීවරුැන් පී. එම්. ආර්. මලික්, අකුරණ මධ්‍යම පල්ලියේ භාරකාර මණ්ඩල ප්‍රධාන ලේකම් සී. එම්. රමීම් යන මහත්වරුද මෙහිදී කතා කළහ..</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>25</day>
    </date>
    <link>http://www.dinamina.lk/2012/04/25/_art.asp?fn=n1204254</link>
    <topic>ජනපතිගෙන්කොරියානු විරු ස්මාරකයටබුහුමන්</topic>
    <author/>
    <content>දකුණු කොරියාවේ නිල සංචාරයක නිරත ජනාධිපති මහින්ද රාජපක්ෂ මහතා එරට සෝල් නුවර ඩොන්ග්ජක්ගු ස්ථානයේ පිහිටි කොරියානු විරු ස්මාරකය වෙත ගොස් ඊයේ (24) බුහුමන් දැක්වීය.1950 පැවැති කොරියානු නිදහස් ව්‍යාපාරයේදී හා වියට්නාම යුද්ධයේදී මියගිය කොරියානු විරුවන් අනුස්මරණය කරමින් 1956 වසරේදී මේ ස්මාරකය ඉදිකර තිබෙන අතර කොරියානු විරුවන්ගේ මෙන්ම එරට නායකයින්ගේද දේහයන් මේ ස්ථානයේ මිහිදන් කර ඇත.කොරියාවට පැමිණෙන ලොව ඕනෑම රාජ්‍ය නායකයෙකු මේ ස්මාරකය වෙත බුහුමන් දැක්වීම සාමාන්‍ය සම්ප්‍රදාය වන අතර ඒ අවස්ථාවට පැමිණි ජනාධිපති මහින්ද රාජපක්ෂ මහතා ප්‍රමුඛ ශ්‍රී ලංකා දූත පිරිස පිළිගන්නා ලද්දේ එම ජාතික විරු මධ්‍යස්ථානයේ ප්‍රධානී ජෙයොන් – ජින් – තායි මහතා විසිනි. මේ අතර ශ්‍රී ලංකා ජනාධිපතිවරයා එම ස්ථානයේ ඇති සමරු පොතේ විශේෂ සටහනක් ද තැබීය.ජනාධිපති ආර්යා ශිරන්ති රාජපක්ෂ, විදේශ කටයුතු ඇමැති මහාචාර්ය ජී. එල්. පීරිස්, තරුණ කටයුතු ඇමැති ඩලස් අලහප්පෙරුම, පාර්ලිමේන්තු මන්ත්‍රීවරුන් වන නාමල් රාජපක්ෂ, නිශාන්ත මුතුහෙට්ටිගම, සනී රෝහණ, රොෂාන් රණසිංහ මහත්ම මහත්මීහු මේ අවස්ථාවට එක්වූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>25</day>
    </date>
    <link>http://www.dinamina.lk/2012/04/25/_art.asp?fn=n1204255</link>
    <topic>නොමිලේ “ප්‍රෙෂර්” බලා ගන්නරුධිර පීඩන මාන රට පුරා</topic>
    <author>සන්ධ්‍යා කරුණාරත්න</author>
    <content>මහජනතාවට පහසුවෙන්ම තම රුධිර පීඩනය මැන ගැනීම සඳහා රුධිර පීඩනමාන රට පුරා ජනාකීර්ණ ස්ථානවල ස්ථාපිත කිරීමට සෞඛ්‍ය අමාත්‍යාංශය තීරණය කර ඇත. එමඟින් ජනතාවට නොමිලේ මේ සේවාව ලබා ගැනීමට අවස්ථාව උදාවේ.මෙහි ප්‍රථම වැඩපිළිවෙළ මේ මස 30 වැනිදා ආරම්භ කරන අතර කොළඹ නගරයේ සෞඛ්‍ය අමාත්‍යාංශ පරිශ්‍රය, ලෝක වෙළඳ මධ්‍යස්ථානය ඇතුළු ජනාකීර්ණ ස්ථාන පහක මේ යන්ත්‍ර ස්ථාපිත කිරීමට සෞඛ්‍ය අමාත්‍යාංශය කටයුතු යොදා ඇත.සෞඛ්‍ය ඇමැති මෛත්‍රීපාල සිරිසේන මහතාගේ උපදෙස් පරිදි අමාත්‍යාංශයේ බෝ නොවන රෝග අංශය මඟින් මේ වැඩපිළිවෙළ ක්‍රියාත්මක කෙරේ.වර්තමානය වන විට අධිරුධිර පීඩනයෙන් පෙළෙන රෝගීන් බොහෝදෙනකු වාර්තා වන බවත් මීට කාලයකට පෙර අධිරුධිර පීඩනය යම් පුද්ගලයකුට වැලඳුණහොත් එය වැලඳීමට පෙර රෝග ලක්ෂණ පෙන්නුම් කළත් වර්තමානයේ දී එහි රෝග ලක්ෂණ පෙන්නුම් නොකිරීම බරපතළ ගැටලුවක් වී ඇති බවත් අමාත්‍යාංශය පවසයි.ඒ නිසා තමාට අධිරුධිර පීඩනය වැලඳී ඇති බව පුද්ගලයන්ට දැනගත නොහැකි තත්ත්වයක් උදා වී ඇතැයි ද රෝගීන්ගේ නොදැනුවත්කම නිසා අධිරුධිර පීඩනයෙන් ඔවුන් කාලයක් තිස්සේ පෙළී හෘදයාබාධය හෝ ආඝාතය වැලඳී රෝගීන් ආබාධ තත්ත්වයට හෝ මරණයට පත්වනු ඇතැයි ද අමාත්‍යාංශය ප්‍රකාශ කරයි.අධිරුධිර පීඩනයේ මූලික රෝග ලක්ෂණ වන තදබල හිස කැක්කුම, වමනය, ක්ලාන්තය, කැරකැවිල්ල, ඇඟ ගැහෙන ගතිය පෙන්නුම් කෙරේ. එහෙත් මෑත කාලයක සිට එවැනි රෝග ලක්ෂණ පෙන්නුම් නොකිරීම නිසා අධිරුධිර පීඩනයේ උපරිම මට්ටම ළඟා වන තුරු නොදැනුවත්කම නිසා ඔවුන්ගේ ජීවිතවලට පවා තර්ජනයක් ඇති වේ. පුද්ගලයකුගේ සාමාන්‍ය රුධිර මට්ටම වන්නේ 80 ත් 120 ත් අතර බව ද ඊට වඩා රුධිර පීඩනය ඉහළ නම් වහාම වෛද්‍යවරයකු හමුව ප්‍රතිකාර ලබාගත යුතු බව ද අමාත්‍යාංශය පවසයි..</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>25</day>
    </date>
    <link>http://www.dinamina.lk/2012/04/25/_art.asp?fn=n1204256</link>
    <topic>ලක්ෂ 45ක සිගරට් තොගයක් ගුවන් තොටේදී රේගු දැලේ</topic>
    <author>සුභාෂිනි සේනානායක, ගුවන්තොටුපළ සමූහ</author>
    <content>ඩුබායි සිට රැගෙන පැමිණි රුපියල් ලක්ෂ 45ක් පමණ වටිනා සිගරට් කාර්ටුන් 820 ක් ඊයේ (24) ශ්‍රී ලංකා රේගු නිලධාරිහු කටුනායක බණ්ඩාරණායක අන්තර්ජාතික ගුවන්තොටුපළේදී අත්අඩංගුවට ගත්හ.මේ සිගරට් තොගය මෙරටට රැගෙන විත් ඇත්තේ ඊයේ පාන්දර 5.20 ට පමණ පැමිණි මිහින් ලංකා ගුවන් යානයක පැමිණි කොලොන්නාවේ පදිංචි කාන්තාවක් සහ පිරිමි දෙදෙනකු විසිනි. තිරු බදු රහිත සාප්පු අසල සැඟ වී සිටියදී මේ තිදෙනා අත්අඩංගුවට ගෙන ඇති අතර මොවුන්ගේ ගමන් මලුතුළ මේ සිගරට් සඟවා තිබියදී අත්අඩංගුවට ගෙන තිබේ. ශ්‍රී ලංකා රේගුව මගින් මේ සිද්ධිය පිළිබඳ වැඩිදුර පරීක්ෂණ සිදුකෙරේ..</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>25</day>
    </date>
    <link>http://www.dinamina.lk/2012/04/25/_art.asp?fn=n1204257</link>
    <topic>වනජීවී නිලධාරීන් නිදොස් කොට නිදහස්</topic>
    <author>විගොඩ හේමපාල බිබිල මධ්‍යම විශේෂ</author>
    <content>මාදුරාඔය ජාතික වන උද්‍යානයේ සතුන් දඩයමේ ගොස් සිටියදී වනජීවී නිලධාරීන් සමග සිදුවුන වෙඩි හුමවාරුමකදී ආදිවාසියකු මිය යාම නිසා පොලිසිය මගින් අත්අංඩගුවට ගෙන අධිකරණයට ඉදිරිපත් කොට රක්ෂිත බන්ධනාගාර ගත කොට සිටි වනජීවී නිලධාරියකු ඇතුළු වනජීවී සහයකයන් දෙදෙනෙකු නීතිපති උපදෙස් පිට දෙහිඅත්තකණ්ඩිය දිසා විනිසුරු චාමර වික්‍රමනායක මහතා විසින් ඉයේ (24) නිදොස් කොට නිදහස් කළේය.මේ සිද්ධියෙන් මියගොස් සිටියේ හෙනානිගල දකුණ පදිංචි එක්දරු පියකු වන උඩමලුවේ සුනිල් ජයසිරි (26) නැමැති දඹාන ආදිවාසි පරපුරට අයත් අයෙකි. මාදුරාඔය ජාතික වන උද්‍යානය තුළදී පසුගිය මාර්තු මස 14 දින වනජීවී නිලධාරීන්ට පහරදීමට ගියේ යැයි කියන සිද්ධියක් මුල් කර ගෙන හේනානිගල ආදිවාසින් සිව් දෙනෙකු හා වනජීවී නිලධාරින් තිදෙනෙකු අතර ඇතිවූ අරගලයකදී වෙඩි තැබීමකින් මේ ආදිවාසියා මිය ගිය අතර සෙසු ආදිවාසින් තිදෙනා බියට පලා ගොස් අතුරුදහන්ව පසුව හමුවී ඇත.සිද්ධිය පිළිබඳ පරීක්ෂණ පැවැත්වූ දෙහිඅත්තකණ්ඩිය පොලිසිය මගින් වනජිවී නිලධාරීන් තිදෙනා අත්අඩංගුවට ගෙන රක්ෂිත බන්ධනාගාර ගත කොට තිබිණ. පොලිසිය චෝදනා ඉදිරිපත් නොකිරීම නිසා නීතිපති උපදෙස් පිට සැකකාර වනජීවී නිලධාරීන් තිදෙනා ඊයේ නිදහස් කෙරිණි..</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>25</day>
    </date>
    <link>http://www.dinamina.lk/2012/04/25/_art.asp?fn=n1204258</link>
    <topic>මුහුදුබඩ මාර්ගයේ දුම්රිය ගමන්සුපුරුදු පරිදි මාතරට</topic>
    <author>නිමල් රාජපක්ෂ</author>
    <content>මුහුදුබඩ දුම්රිය මාර්ගයේ සියලුම දුම්රියයන් අද (25) සිට සුපුරුදු පරිදි මරදාන දුම්රිය ස්ථානයේ සිට මාතර දුම්රිය ස්ථානය දක්වා ධාවනය කරනු ඇතැයි දුම්රිය දෙපාර්තුමේන්තුව පවසයි.නවීකරණය කළ මුහුදුබඩ දුම්රිය මාර්ගයේ වර්ණ සංඥා පද්ධතිවල වැඩ නිම කිරීමත් සමඟ මගීනට හොඳ දුම්රිය සේවයක් ලබාදීම දුම්රිය දෙපාර්ත්මේන්තුවේ ප්‍රධාන අරමුණ යැයි දුම්රිය ගමනා ගමන අධිකාරී එල්. ඒ. ආර්. රත්නායක මහතා පැවසීය.රුහුණු කුමාරී, සමුද්‍ර දේවී, ගාලු කුමාරී, රජරට රැජිණ යන ශීඝ්‍රගාමී දුම්රියයන් හා කලින් එම මාර්ගයේ ධාවනයට එක්කර තිබු සියලුම මන්දගාමී දුම්රියයන් සුපුරුදු පරිදි ධාවනය කෙරේ.ඒ අනුව මුහුදුබඩ දුම්රිය මාර්ගයේ ගමන් ගන්නා මගීනට අද සිට කිසිදු අපහසුවකින් තොරව ගමන් ගැනිීමට හැකිවනු ඇතැයිද රත්නායක මහතා දිනමිණට පැවසීය..</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>25</day>
    </date>
    <link>http://www.dinamina.lk/2012/04/25/_art.asp?fn=n1204259</link>
    <topic>අධිබල විදුලි සර වැදීකාර්මිකයා රෝහලේ</topic>
    <author>අමිල ප්‍රභාත් වනසිංහ සහ අනුරාධපුර මධ්‍යම විශේෂ</author>
    <content>අනුරාධපුර යාපනය හංදිය මහින්ද විද්‍යාලය අසල අධි බලැති වෝල්ට් 33000 විදුලි රැහැනක කනුවක් මත නඩත්තු කටයුතුවල යෙදී සිටි විදුලි කාර්මික හට විදුලි සර වැදී දැඩි පිළිස්සුම් තුවාල ලබා ප්‍රතිකාර සඳහා ඊයේ (24) දහවල් අනුරාධපුර ශීක්‍ෂණ රෝහලට ඇතුළත් කෙරිණි.එම විදුලි රැහැනේ නඩත්තු කටයුතුවල යෙදී සිටි අනුරාධපුර ලංකා විදුලිබල මණ්ඩලයේ නඩත්තු ඒකකයේ ඒ. විජේරත්න (46) මහතා මේ අනතුරට ලක්ව ඇත.විදුලිය විසන්ධි නොකර අපරීක්‍ෂාකාරී ලෙස අධි බලැති විදුලි රැහැනේ කනුව මත ඊයේ උදේ දහවල් 12.00 ට පමණ නඩත්තු කටයුතු සිදු කරමින් සිටි අතර විදුලි කාර්මික ශිල්පියා කනුවෙහි ආරක්‍ෂිත පටිද පැලදගෙන සිට නොමැති අතර විදුලි සර වැදීමත් සමඟ කනුව මත සිට විසිවී අඩි හතළිහක් පමණ පහළට වැටී තිබේ.ජීවිතයට අනතුරක් වී නොමැති අතර දැඩි පිළිස්සුම් තුවාල ලබා ප්‍රතිකාර සඳහා අනුරාධපුර ශික්‍ෂණ රෝහලට ඇතුළත් කෙරිණ..</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>25</day>
    </date>
    <link>http://www.dinamina.lk/2012/04/25/_art.asp?fn=r1204251</link>
    <topic>පානදුර පොලිසියේ බුද්ධි අංශයේ නිලධාරියෙක්විත්තිකරුවකුගේ ත්‍රිරෝද රථයක් උකසට තබාගෙන</topic>
    <author>පානදුර සමූහ කපිල සෝමරත්න</author>
    <content>පානදුර පොලිසියේ බුද්ධි අංශයේ පොලිස් නිලධාරියෙක් පානදුර මහේස්ත්‍රාත් අධිකරණයේ විභාග වන මුදල් වංචා කිරීමේ නඩුවක විත්තිකරුවකුගේ ත්‍රිරෝද රථය උකසට තබා ගෙන රුපියල් ලක්ෂ දෙකකට අධික මුදලක් ඔහුට හෝ ඔහුගේ බිරියට ලබාදීමේ සිද්ධියක් ගැන පානදුර පොලිසිය පරීක්ෂණ පවත්වමින් යයි.විත්තිකරු නඩුවෙන් බේරා දෙන්නම් යැයි ඔහුගේ බිරියට පවසා ත්‍රිරෝද රථය උකසට තබා ගෙන ඇතැයි සදහන්ය.අදාළ නඩුව අධිකරණය හමුවේ කැඳවු විට විත්තිකරු වෙනුවෙන් අධිකරණයට කරුණු ඉදිරිපත් කළ නීතිඥ අරුණ දීපාල් මහතා පානදුර බුද්ධි අංශයේ පොලිස් නිලධාරියාගේ ක්‍රියා කලාපය ගැන කරුණු එළිදරව් කෙළේය.සිද්ධිය ගැන විමසීමක් කළ පානදුර මහේස්ත්‍රාත් ආර්. එස්. ඒ. දිසානායක මහතා එම නඩුවේ පැමිණිලිකරුට අධිකරණයේ පෙනී සිටීමට සිතාසි නිකුත් කළේය.පානදුර පොලිසියේ බුද්ධි අංශයේ නිලධාරියා සම්බන්ධයෙන් කරුණු කොළඹ පොලිස් මූලස්ථානයට වාර්තා කරන ලෙස පානදුර ජ්‍යෙෂ්ඨ පොලිස් අධිකාරී එච්. එම්. ධර්මසේන මහතා පානදුර පොලිසියේ අදාළ නිලධාරීන්ට දැන්වීය.පානදුර පොලිසියේ බුද්ධි අංශයේ පොලිස් නිලධාරියා විවිධ භාණ්ඩ උගස් ගන්නා බව සදහන් කරමින් පානදුර සහකාර පොලිස් අධිකාරී රංජිත් සිල්වා මහතා වෙතද පෙත්සමක් ලැබී ඇතැයි පොලිස් ආරංචි මාර්ග සඳහන් කරයි..</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>25</day>
    </date>
    <link>http://www.dinamina.lk/2012/04/25/_art.asp?fn=r1204252</link>
    <topic>හොරණ ආයෝජන කලාපයේ ගැටලු විසඳන්න සාකච්ඡා</topic>
    <author>ඉංගිරිය මධ්‍යම සමූහ ප්‍රියදර්ශනී කහවල</author>
    <content>ඉංගිරිය සහ හොරණ ප්‍රාදේශීය ලේකම් කොට්ඨාස දෙකේ ජනතාවට හොරණ ආයෝජන කලාපයේ යම් යම් ක්‍රියාකාරකම් හේතුවෙන් එල්ල වී ඇතැයි පවසන ගැටලු සමූහයක් සම්බන්ධයෙන් සාකච්ඡා කර තීරණයක් ගැනීමට සංවිධානය කරන ලද සාකච්ඡාවක් ආර්ථික සංවර්ධන නියෝජ්‍ය ඇමැති ලක්‍ෂ්මන් යාපා අබේවර්ධන මහතාගේ ප්‍රධානත්වයෙන් හොරණ ප්‍රාදේශීය ලේකම් කාර්යාලයේදී පසුගියදා පැවැත්විණි.මෙහිදී කතා කළ හොරණ ප්‍රාදේශීය ලේකම් නිශාන්ති ජයසිංහ මහත්මිය ඉදිරිපත් කළ කරුණු වලින් අනාවරණය වූයේ හොරණ වගවත්ත ප්‍රදේශයේ ක්‍රියාත්මක නිවාස යෝජනා ක්‍රමයක් මගින් එහි ඉඩම් සහ නිවාස මිලට ගත් ජනතාවට ලබා දෙන බවට පොරොන්දු වී ඇති පොදු පහසුකම් කිසිවක් වසර 12 ක් ගතවනතුරුත් ලබාදී නොමැති බවයි.එම නිවාස යෝජනා ක්‍රමයේ තැපැල් කාර්යාලයක්, පාසලක්, ප්‍රජා ශාලාවක්, ක්‍රීඩාංගණයක්, ආරක්ෂිත වැටක්, ගංවතුර ආරක්ෂිත බැම්මක්, වෛද්‍ය මධ්‍යස්ථානයක්, ප්‍රවාහන පහසුකම්, ප්‍රමිතියකින් යුත් පල්දෝරු පද්ධතියක් ආදි කිසිදු පහසුකමක් නොමැති බවත් එසේම නිවාස යෝජනා ක්‍රමයේ කොටසකට ජලය නොමැති බවත් පන්සල ආසන්න බිමක අනවසර තැබෑරුමක් ඉදි කර ඇති බවත් අනාවරණය විය.හොරණ ප්‍රාදේශීය සභා බල ප්‍රදේශයේ තිබිය හැකි අවම ඉඩම් බෙදුම් ප්‍රමාණය පර්චස් 10 ක් වුවත් මේ නිවාස යෝජනා ක්‍රමයේ පර්චස් හතේ බිම් කොටස්ද ඇති බව අනාවරණය විය.එහි අඩංගු කරුණු වලට අනුව නව ගිවිසුමක් සකස් කරන බවත් ඒ තුළ ප්‍රදේශයේ ජනතාවට හානි නොවන පරිදි ආයෝජනය ක්‍රියාත්මක කිරීමටත් ඉදිරි වර්ෂ දෙක ඇතුලතදී මේ ආයෝජනය අවසන් කර සියලු ප්‍රශ්න විසඳීමට බලාපොරොත්තු වන බවත් නියෝජ්‍ය ඇමැතිවරයා පැවසීය.ලක්‍ෂ්මන් යාපා අබේවර්ධන මහතා පැවසුවේ රජයක් විදියට ගිය වසරේ අමෙරිකන් ඩොලර් බිලියනයක ආයෝජනයක් මේ රටට ගෙනා අතර මේ වසරේ බලාපොරොත්තුව එම ප්‍රමාණය ඉක්මවීම බවයි.කළුතර දිස්ත්‍රික් පාර්ලිමේන්තු මන්ත්‍රී විදුර වික්‍රමනායක මහතා ඇතුළුව අදාළ ආයතන නියෝජනය කරමින් රාජ්‍ය නිලධාරීන් රැසක්ද විදේශීය ආයෝජකයන්ද ප්‍රදේශවාසීන් විශාල පිරිසක්ද මේ අවස්ථාවට එක්වූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>25</day>
    </date>
    <link>http://www.dinamina.lk/2012/04/25/_art.asp?fn=r1204253</link>
    <topic>දෙකටන පැලහැල ජල ව්‍යාපෘතියජනතා අයිතියට</topic>
    <author>මල්වාන සමූහ මහානාම විතානගේ</author>
    <content>ම්පේ මැතිවරණ කොට්ඨාසයේ ඉදි කළ දෙකටන පැලහැල පානීය ජල ව්‍යාපෘතිය පසුගියදා උත්සවශ්‍රීයෙන් ජනතා අයිතියට පැවරිණි.මේ සඳහා වැය වූ මුදල රුපියල් ලක්ෂ පනහකි.මේ ජල ව්‍යාපෘතිය යටතේ පරංගොඩ, කජුවත්තවිල, එකේ කණුව, පැලහැල හා ජම්බුගස්හන්දිය යන ගම්මානවලට පානීය ජලය ලබාදීමට හැකි වී තිබෙන අතර එයින් පවුල් දහසකට පමණ සෙත සැලසී තිබේ.දොම්පේ ශ්‍රී. ල. නි. පක්ෂ ප්‍රධාන සංවිධායක බස්නාහිර පළාත් සභා මන්ත්‍රී උපාලි ගුණරත්න මහතාගේ යෝජනාවක් අනුව ගම්පහ දිස්ත්‍රික් නායක ආර්ථික සංවර්ධන ඇමැති බැසිල් රාජපක්ෂ මහතා විසින් සිය අමාත්‍යාංශයෙන් මේ ජල ව්‍යාපෘතියට මුදල් ලබා දෙන ලදී.මේ නිමිත්තෙන් පැවැති උත්සවයේ දී පළාත් සභා මන්ත්‍රී උපාලි ගුණරත්න මහතා පැවසුවේ තමා කොපමණ දොම්පේට වැඩ කළත් මැතිවරණ කාලයට මනාප ඡන්ද ඉල්ලා ගෙන පිටතින් එන අපේක්ෂකයන්ට දොම්පේ ජනතාව රැවටෙන බවය. මේ බව දැන්වත් දොම්පේ ජනතාව වටහා ගෙන කටයුතුª කරන්නට ඕන යැයිද හෙතෙම කීය.මේ අවස්ථාවට පැලහැල ශ්‍රී ශාක්‍යසිංහාරාමාධිපති රාජකීය පණ්ඩිත අ¼ගුණකොළපැලැස්සේ ආනන්ද හිමියෝද දොම්පේ ප්‍රාදේශීය සභා මන්ත්‍රී ජේ. ඒ. සනී ජයවර්ධන මහතාද සහභාගී වූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>25</day>
    </date>
    <link>http://www.dinamina.lk/2012/04/25/_art.asp?fn=r1204254</link>
    <topic>“කුසුම් නිවාස” ව්‍යාපෘතියෙන්ඉංගිරියේ පවුලකට හිසට සෙවණ</topic>
    <author>ඉංගිරිය මධ්‍යම සමූහ ප්‍රියදර්ශනී කහවල</author>
    <content>වසර ගණනාවක් තිස්සේ කටු මැටි ගැසූ වරිච්චි පැලක දිවි ගෙවු ඉංගිරිය ශාන්ත පීතර ජනපදය ප්‍රදේශයේ පවුලකට නව නිවෙසක් හිමි විය. නාගරික සංවර්ධන හා පූජා භූමි සංවර්ධන අමාත්‍යාංශය මගින් ක්‍රියාත්මක “කුසුම් නිවාස” වැඩසටහන යටතේ මේ නව නිවෙස හිමිකර ගැනීමට ඔවුහු සමත් වූහ.කළුතර දිස්ත්‍රික් පාර්ලිමේන්තු මන්ත්‍රී විදුර වික්‍රමනායක මහතාගේ ඉල්ලීම පරිදි ලබා දුන් රුපියල් එක්ලක්ෂ විසිපන්දහසක මුදල් ආධාර මත ඉදිකළ මේ නිවස සුබ මොහොතින් විවෘත කර ආර්. ඒ. කුලතිලක සහ සුනිලා ජයන්ති යුවළට බාරදීම සිදු විය..</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>25</day>
    </date>
    <link>http://www.dinamina.lk/2012/04/25/_art.asp?fn=s1204251</link>
    <topic>මලල ක්‍රීඩා නිලවරණයේ උප සභාපති නාම යෝජනාවක් ප්‍රතික්ෂේප වෙයි</topic>
    <author>පි‍්‍රන්ස් ගුණසේකර</author>
    <content>ශ්‍රී ලංකා මලල ක්‍රීඩා සංගමයේ උප සභාපති නාම යෝජනාවක් ප්‍රතික්ෂේප වෙයි. පොළොන්නරුව දිස්ත්‍රික් ක්‍රීඩා සංගමයේ යෝජනාවකින් මලල ක්‍රීඩා උප සභාපති තනතුරකට නාම යෝජනා ලබාදුන් කිංස්ලි රංජිත් පෙරේරා මහතාගේ නාම යෝජනාව මෙලෙස ප්‍රතික්ෂේප වී තිබේ.නාම යෝජනා පත්‍රය සමඟ සුදුසුකම් සනාථ නොකිරීමේ හේතුව මත එය ප්‍රතික්ෂේප කිරීමට ක්‍රීඩා සංවර්ධන දෙපාර්තමේන්තුව පියවර ගෙන ඇත.මේ අතර ශ්‍රී ලංකා මලල ක්‍රීඩා සංගමයේ ප්‍රධාන තනතුරකට නාම යෝජනා ලබා දුන් පුද්ගලයන් දෙදෙනකු දිස්ත්‍රික් සංගමයකට රුපියල් ලක්‍ෂය බැගින් ලබාදෙන පොරොන්දුවක් ලබා දී ඡන්ද ගැනීමේ උත්සහයක නිරතවන බව ක්‍රීඩා අමාත්‍යාංශයට පැමිණිල්ලක් ඉදිරිපත්ව ඇත. ඡන්ද අයිතියට බලපෑම් කිරීමෙන් අනෙකුත් අපේක්ෂකයන්ට බලවත් අසාධාරණයක් වන බව එම පැමිණිල්ලේ සඳහන් ව තිබේ.කෙසේ වුව ද කිසිදු අක්‍රමිකතාවක් සිදු නොවී සාධාරණ ඡන්දයක් පැවැත්වීමට අවශ්‍ය පියවර ගන්නා ලෙස ක්‍රීඩා ඇමැති මහින්දානන්ද අලුත්ගමගේ මහතා ක්‍රීඩා අධ්‍යක්‍ෂ ජෙනරාල් රංජනී ජයකොඩි මහත්මියට උපදෙස් ලබාදී ඇත.කිසියම් අක්‍රමිකතාවක් සිදු කිරීම හෝ ඡන්ද දායකයන්ට අයුතු බලපෑම් කිරීම ඔප්පු වුවහොත් තනතුර අහෝසි කිරීමට පියවර ගන්නා බව ක්‍රීඩා ඇමැතිවරයා පවසා තිබුණි.මලල ක්‍රීඩා උප සභාපති තනතුර ප්‍රතික්ෂේප වීමත් සමඟ උප සභාපති තනතුරු 6 ට ඉදිරිපත් වන පුද්ගලයන් ගණන 13 ක් වේ.සභාපති ලෙස මේජර් ජෙනරාල් දයා රත්නායක, උප ලේකම් කේ. බී. ටී. පෙරේරා හා සටහන්කරු සමන් කුමාර ගුණවර්ධන යන මහත්වරු නිතරගයෙන් පත්ව ඇති අතර අනෙක් තනතුරුවල ඡන්ද විමසීම මැයි 3 වැනිදා ක්‍රීඩා සංවර්ධන දෙපාර්තමේන්තුවේ දී සිදු කෙරේ.මලල ක්‍රීඩා සංගමයේ නිලවරණයට ක්‍රීඩා සංගම් 37 කින් ඡන්ද තුන බැගින් ද, විශ්වවිද්‍යාල ක්‍රීඩා සංගමයෙන් ඡන්ද 2 ක් ද ප්‍රකාශ වේ.කලක සිට මලල ක්‍රීඩා ක්‍රියාකාරකම්වල නොයෙදුණු ගාල්ල දිස්ත්‍රික් මලල ක්‍රීඩා සංගමයට මෙවර ඡන්ද අයිතිය අහිමි කර ඇත. මලල ක්‍රීඩා නිලවරණයට අදාල ඡන්ද විමසීම රහස් ඡන්දයකින් සිදු කිරීමට ක්‍රීඩා අධ්‍යක්‍ෂ ජෙනරාල්වරිය තීරණය කර තිබේ..</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>25</day>
    </date>
    <link>http://www.dinamina.lk/2012/04/25/_art.asp?fn=s1204252</link>
    <topic>මාලදිවයින - ශ්‍රී ලංකාක්‍රීඩා ඇමැතිවරු හමුවෙති</topic>
    <author/>
    <content>මාලදිවයින ක්‍රීඩා ඇමැති මොහොමඩ් හුසේන් ෂෙරීෆ් මහතා හා ක්‍රීඩා ඇමැති මහින්දානන්ද අලුත්ගමගේ මහතා පසුගියදා කොළඹදී හමුවූහ. දෙරට අතර ක්‍රීඩා සංවර්ධනය පිළිබඳ මෙහිදී සාකච්ඡා කෙරුණි..</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>25</day>
    </date>
    <link>http://www.dinamina.lk/2012/04/25/_art.asp?fn=s1204253</link>
    <topic>පාකිස්තාන පුහුණුකරු වට්මෝර් කනස්සල්ලෙන්</topic>
    <author>ලාහෝර් (ඒ.එෆ්.පී.)</author>
    <content>පාකිස්තානයේ තමා මෙතෙක් ගත කළ දෙමස තුළ ආරක්ෂාව පිළිබඳ බියක් තමාට ඇති නොවූ බව පවසන එරට ක්‍රිකට් පුහුණුකරු ඔස්ට්‍රේලියානු ජාතික ඩේව් වට්මෝර් බංග්ලාදේශය විසින් ඔවුන්ගේ පාකිස්තාන ක්‍රිකට් සංචාරය කල් දැමීම ගැන සිය කනස්සල්ල පළ කරයි.ජාත්‍යන්තර එක්දින තරගයක් හා විස්සයි20 තරගයක් සඳහා පාකිස්තානයට පැමිණීමට බංග්ලාදේශය පසුගිය සතියේ එකඟ වූවද ආරක්ෂක හේතු සැලකිල්ලට ගනිමින් ධකා ඉහළ උසාවියක් විසින් පනවන ලද නියෝගයක් මත සංචාරය කල් දැමිණි.2009 වසරේ මාර්තුවේ ලාහෝරයේදී ශ්‍රී ලංකා ක්‍රිකට් කණ්ඩායම ගමන් ගත් බස් රථයකට එල්ල වූ මාරක ත්‍රස්ත ප්‍රහාරය හේතුවෙන් නවතා දමා ඇති එරට ජාත්‍යන්තර ක්‍රිකට් ක්‍රීඩාව නැවත අලුත් කර ගැනීමට මේ කෙටි සංචාරය උපකාරී වනු ඇතැයි පාකිස්තානය බලාපොරොත්තුවෙන් සිටියේය.“පාකිස්තානයේ අනෙකුත් සියළු දෙනා මෙන්ම මාත් තරගාවලිය කල් දැමීම ගැන කලකිරී සිටිනවා” යැයි වට්මෝර් පැවසීය. “අපි අපේ කණ්ඩායම තෝරා ගැනීමේ ආසන්නයටම පැමිණ සිටියා. නමුත් දැන් බංග්ලාදේශය නොපැමිණීමෙන් සියල්ල අවසන් වී තිබෙනවා. මෙයින් අප මඳක් කලකිරී සිටිනවා.”“මගේ පුද්ගලික දැක්ම අනුව, ශ්‍රී ලංකාවේ උපත ලබා එහි සිවිල් යුද්ධය මැදින් ජීවත් වී, දැන් ලාහෝරයේ කල් ගෙවීමේදී මා කිසිම ආරක්ෂක ප්‍රශ්නයකට මුහුණ දීලා නැහැ” යනුවෙන් ඔහු කියා සිටියේය.“ලාහෝරයේ වෙනත් බොහෝ තැන් මා දැක නැහැ. වෙනත් තැන් ගැන දන්නවා නම් එහි යන්න මා කැමතියි. නමුත් මෙහිදී නම් මට කිසිම ප්‍රශ්නයක් වෙලා නැහැ.”ක්‍රිකට් ඉතිහාසයෙන් මෙතරම් පොහොසත් පාකිස්තානය වැනි රටකට ජාත්‍යන්තර කණ්ඩායම්වලට සත්කාරය දැක්වීමට අවස්ථාවක් නොමැතිව ක්‍රීඩාව ගෙන යාම ඉතාමත් අසීරු යැයිද වට්මෝර් ප්‍රකාශ කරයි. බංග්ලාදේශ ක්‍රිකට් මණ්ඩලය උසාවි නියෝගයට එරෙහිව ඇපෑලක් ඉදිරිපත් කරනු ඇතැයි පාකිස්තාන ක්‍රිකට් මණ්ඩලය අපේක්ෂාවෙන් සිටී..</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>25</day>
    </date>
    <link>http://www.dinamina.lk/2012/04/25/_art.asp?fn=s1204254</link>
    <topic>තමන් ගැන අධි තක්සේරුවපැවේට ඔලිම්පික් වරම් අහිමි කරයි</topic>
    <author/>
    <content>ඩෙවොන්හි සිය නිවෙසට වී සිටි ජෝ පැවේ, ලන්ඩනයේ ඔලිම්පික් මැරතන් තරගයට සහභාගි වීමේ ඇගේ සිහිනය නගරයේ වීදිවලදී බොඳ වී යන අයුරු රූපවාහිනියෙන් නරඹමින් සිටියාය.හිටපු පිරිමි ශූරයා හා ලෝක වාර්තාව උසුලන්නෙකුට ලන්ඩන් මැරතන් තරගයේ ඔවුන්ගේ දක්ෂතාව ප්‍රමාණවත් නොවීම නිසා කෙන්යානු ඔලිම්පික් කණ්ඩායමට ඇතුළත් වීමට නොහැකි වූවා විය හැක.එනමුදු, කකුල් උඩ තබා ගෙන රූපවාහිනිය නරඹමින් සිටි මේ කාන්තාව තරම් ලොකු පරාජිතයෙක් වූ වෙනත් බ්‍රිතාන්‍ය ජාතිකයෙකු නොසිටියේය.තෙවතාවක්ම ඔලිම්පික් උලෙළේ තරග කළ පැවේ, ඩෙවොන් මැරතන් තරගයට සහභාගි නොවූයේ පසුගිය වසරේ ලන්ඩන් මැරතන් තරගයේ ඇය වාර්තා කළ පැය 2යි මිනිත්තු 28යි තත්පර 24ක කාලය, පෝලා රැඩ්ක්ලිෆ් හා මාරා යමාඋචි සමග බ්‍රිතාන්‍ය ඔලිම්පික් මැරතන් කණ්ඩායමේ තෙවැනි හා අවසාන ස්ථානය හිමිකර ගැනීමට මාන බලන අනෙක් කිසිම කෙනෙකු විසින් සම නොකරනු ඇතැයි විශ්වාස කළ බැවිනි.“මා එය දෛවයට භාර කිරීමට තීරණය කළා” යැයි ඇය පැහැදිළි කළාය. එහෙත් ලබන අගෝස්තුවේ ලන්ඩනයට යළි සංචාරයක් දිනා ගැනීමේ පැවේගේ එම සූදුවෙන් ඇය පරාජය වූවාය.කේම්බ්‍රිජ් සරසවියේ උපාධිලාභියකු වන 29 හැවිරිදි ආචාර්ය ක්ලෙයාර් හැලිසී ක්‍රීඩිකාව, පැවේගේ හොඳම කාලයට වඩා තත්පර 40ක දක්ෂතාවක් වාර්තා කරමින් පැය 2යි මිනිත්තු 27යි තත්පර 44ක කාලයක් සටහන් කළාය.තෝරා ගත්තේ කවුරුන්ද යන්න පිළිබඳව බ්‍රිතාන්‍ය ඔලිම්පික් සංගමය ලබන සඳුදා ප්‍රකාශයට පත් කරනු ඇතත් පැවේ ඒ ගැන වැඩි බලාපොරොත්තු තබා ගෙන නැත.“නිව්යෝක්හිදී පසුගිය නොවැම්බරයේ මා හොඳ කාලයක් වාර්තා කිරීම ගැන ඔවුන්ගේ සැලකිල්ල යොමුවේය යන ‘චාන්ස්’ එකක් මට තියෙනවා. නමුත් එයින් වැඩක් වේවි යැයි මා සිතන්නේ නැහැ. මා දැන් මීටර 5,000 හෝ මීටර 10,000 ඉසව්වකට සුදුසුකම් ලබා ගැනීම ගැන අවධානය යොමු කරනවා. ඒ ඉසව් මට වඩාත් පුරුදුයි” ඇය පවසන්නීය..</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>25</day>
    </date>
    <link>http://www.dinamina.lk/2012/04/25/_art.asp?fn=s1204255</link>
    <topic>ඩිල්ෂාන් වේගවත් ප්‍රහාරයක</topic>
    <author/>
    <content>තිලකරත්න ඩිල්ෂාන් සහ ඒ.බී. ඩිවිලියර්ස්ගේ ප්‍රහාරාත්මක පිති හරඹයත්,කේ.පී.අප්පන්නාගේ සුපිරි පන්දු යැවීමත් හේතුවෙන් අයි.පී.එල්.තරගාවලියේ රාජස්තාන් රෝයල්ස් කණ්ඩායම සමඟ පැවැති තරගයෙන් ලකුණු 46ක ජයක් වාර්තා කිරීමට රෝයල් චැලෙන්ජර්ස් බැංග්ලෝර් පිල සමත්විය.පළමුව පන්දුවට පහරදුන් බැංග්ලෝර් පිල ඕවර 20 අවසානයේ කඩුලු 3කට ලකුණු 189 ක් රැස් කළේ ය.ඩිල්ෂාන් පන්දු 58 කදී හතරේ පහර 10ක් සහ හයේ පහරක් සමඟ නොදැවී ලකුණු 76 ක් රැස් කළ අතර ඩිවිලියර්ස් පන්දු 23 කදී හතරේ පහර 3ක් සහ හයේ පහර 5ක් සමඟ නොදැවී ලකුණු 59ක් ලබා ගත්තේ ය.පිළිතුරු ඉනිම ක්‍රීඩා කළ රාජස්තාන් පිලට ඕවර 20 අවසානයේ කඩුලු 7 ක් දැවී රැස් කරගත හැකිවූයේ ලකුණු 143 ක් පමණි.නායක රාහුල් ඩ්‍රාවිඩ් ලකුණු 58 ක් රැස් කළේ ය. පන්දු යැවීමේදී අප්පන්නා කඩුලු 4ක් දවාලීමට සමත්විය.බැංග්ලෝර් පිල - 189/3 (ඕවර 20) තිලකරත්න ඩිල්ෂාන් නොදැවී 76, ඒ.බී.ඩිවිලියර්ස් නොදැවී 59 (බ්‍රැඩි හොග් 39/2)රාජස්තාන් පිල - 146/7(ඕවර 20) - රාහුල් ඩ්‍රාවිඩ් 58, ස්ට්‍රවර්ට් බිනි නොදැවී 20(කේ.පී. අප්පන්නා 19/4, හර්ෂල් පටේල් 32/2).</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>25</day>
    </date>
    <link>http://www.dinamina.lk/2012/04/25/_art.asp?fn=s1204256</link>
    <topic> අනුරාධට ඇමැතිගෙන් සුබ පැතුම්</topic>
    <author/>
    <content>ලන්ඩන් ඔලිම්පික් තරඟාවලියට සුදුසුකම් ලැබූ මැරතන් ධාවන ශූර අනුරාධ ඉන්ද්‍රජිත් කුරේට සුභ පතන බව ක්‍රීඩා අමාත්‍ය මහින්දානන්ද අලුත්ගමගේ මහතා පවසයි.ලන්ඩන් මැරතන් තරඟයේ දී පැය 02 විනාඩි 17 තත්පර 50 ක අඩුම කාලයකින් තරඟය නිම කරමින් දකුණු ආසියාතික රටවල් අතර, පළමුවැන්නා වීමට අනුරාධ කුරේ ක්‍රීඩකයා සමත් වීය.2012 ලන්ඩනයේ පැවැත්වෙන ඔලිම්පික් තරඟයට සහභාගී වීම සඳහා ඔහුට අවශ්‍ය පහසුකම් ශ්‍රී ලංකා මලල ක්‍රීඩා සංගමයේ උපදෙස් පරිදි ලබා දීමට කටයුතු කරන බව ක්‍රීඩා අමාත්‍යාංශය පවසයි..</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>25</day>
    </date>
    <link>http://www.dinamina.lk/2012/04/25/_art.asp?fn=f1204251</link>
    <topic>ඇත්ත නොදකින අය අපට මඩ ගහනවා</topic>
    <author>සාකච්ඡා කෙළේ චන්දන ජයවීර</author>
    <content>* ශ්‍රී ලංකාවට එරෙහිව බටහිර රටවල් එල්ල කරන මානව හිමිකම් චෝදනාවල පදනම නැඟී එන ශ්‍රී ලංකාව සහ ඉන්දියාව දුර්වල කිරීම බව අගමැති දි. මු. ජයරත්න මහතා පවසයි. මේ ඒ පිළිබඳ අගමැතිවරයා සමඟ කළ සංවාදයකි මේ.* ශ්‍රී ලංකාවේ මානව හිමිකම් කඩවීමට එරෙහිව අන්තර්ජාතික වශයෙන් නැඟෙන චෝදනා ගැන ඔබේ ප්‍රතිචාරය කුමක්ද?ලෝකයේ අනෙකුත් රටවල් සමඟ සසඳන විට මානව හිමිකම් සම්බන්ධයෙන් ලංකාවේ තත්ත්වය යහපත්. යුද්ධය පැවැති කාලයේ වගේම එයින් පසුවත් ලංකාව මානව හිමිකම් ආරක්ෂා කිරීම සම්බන්ධයෙන් විශේෂ අවධානයෙන් ක්‍රියා කළා.යුද්ධයේ අවසාන අදියරේදී ත්‍රස්තවාදීන් ආරක්ෂිත පලිහක් විදිහට යොදාගත්ත සිවිල් ජනතාව ජීවිත අවදානමකින් තොරව මුදාගැනීමට හැකිවූයේ මේ නිසයි. ඒ වගේම යුද්ධය අවස්ථාවේ භාරවූ හා ත්‍රස්තවාදීන් ලෙස හඳුනාගත් අය පුනරුත්ථාපනය කිරීමේ ක්‍රියාවලියකට යොමු කළා. එයින් පසුව ඔවුන් නැවත සමාජගත කළා.ඒ වගේම යුද්ධය නිසා අනාථ වූ සහ අවතැන්ව සිටි ජනතාව මුල් ගම් ප්‍රදේශවලම නැවත පදිංචි කළා. ඡන්ද පැවැත්වූවා. යටිතල පහසුකම් සංවර්ධනය කළා. අපිට චෝදනා කරන උදවියට මේ දේවල් පෙනෙන්නේ නැහැ. ඒ වගේම අපිට විරුද්ධව චෝදනා කරන්නේ වෙනත් රටවලට මැදිහත්ව ඒ රටවල ජීවත්වන ජනයාගේ මානව හිමිකම් කඩන අයයි.* එහෙම නම් ඔවුන් අපට විරුද්ධව චෝදනා කරන්නේ කුමන හේතුවක් මතද?මම කල්පනා කරන විදිහට මතුපිටින් පෙනෙනවාට වඩා ගැඹුරු තත්ත්වයක් මේ ප්‍රශ්නයේ තිබෙනවා. ඒකීය ලංකාව දෙකඩ කර වෙනම රාජ්‍යයක් පිහිටුවීමේ උපක්‍රමශීලී වැඩපිළිවෙළක දෙමළ ඩයස්පෝරාව නිරතව සිටිනවා. මේ සන්ධානය පිටුපස බටහිර බලවේග සිටිනවා.ඔවුන් උත්සාහ කරන්නේ පළමුවෙන් ලංකාව දෙකඩ කිරීම හා එහි ප්‍රතිඵලයක් හැටියට දෙවනුව ඉන්දියාව දෙකඩ කිරීමයි.දකුණු ඉන්දියාවේ කෝටි පහක් පමණ දෙමළ ජනතාව ජීවත් වෙනවා. උතුර හා නැඟෙනහිර පදනම් කරගෙන දෙමළ ජාතිකත්වය මත වෙනම රාජ්‍යයක් බිහිකරගත හැකි වුවහොත් ඊට වඩා විශාල දෙමළ ජනතාවක් ජීවත් වන දකුණු ඉන්දියාව දෙකඩ කළ හැකියි. මේ තුළින් ඉන්දියාවේ ප්‍රාචීන රාජ්‍ය කැබැලි කර වෙනම රාජ්‍ය බිහිකළ හැකියි. ඒ නිසා මෙම චෝදනාවන්ගේ අවසාන උත්සාහය වන්නේ ආසියානු කලාපයේ බලවතා වන ඉන්දියාව දුර්වල කිරීමයි.* මානව හිමිකම් චෝදනාකරුවන්ගේ යටි අරමුණ ලංකාව හා ඉන්දියාව දෙකඩ කිරීම නම් එරට මානව හිමිකම් කොමිසමේදී අප රටට එරෙහිව යෝජනාවට සහය දුන්නේ ඇයි?ඇත්ත වශයෙන්ම එවැනි අනතුරක් ඔවුන්ටත් තිබෙන නිසා ඉන්දියාව කළ යුතු වූයේ අපට සහය දීමයි. නමුත් ඔවුන් උත්සාහ කරන්නේ බටහිර රටවල් සමඟ සම්මුතියක් ඇති කර ගන්නයි. ඔවුන් ලංකාවට එරෙහි යෝජනාවට සංශෝධනයක් ගෙන ආවේ අප ගැන සිතා නොවෙයි. අනාගතයේදී ඔවුන්ට ඇතිවිය හැකි තර්ජනය ගැන සලකලයි.අතීතයේදී බටහිර රටවල් ක්‍රියා කර ඇති ආකාරය අනුව බැලුවත් ඔවුන් ගැන විශ්වාසය තබන්න අපහසුයි.* ඉන්දියාව හෝ ලංකාව දෙකඩ කිරීමෙන් බටහිර රටවලට ලැබෙන ප්‍රතිලාභය කුමක්ද?ඉන්දියාව මේ වන විට ලෝක බලවතුන්ගේ තත්ත්වයට පත්ව තිබෙනවා. අමෙරිකාව හා රුසියාව අතර පැවැති සීතල යුද්ධයෙන් පසු කලින් රුසියාව හිමිකරගෙන සිටි ස්ථානය චීනය හා ඉන්දියාව හිමිකරගෙන තිබෙනවා.ඉන්දියාව ආර්ථික වශයෙන් වගේම විද්‍යාත්මක හා තාක්ෂණික වශයෙන්ද විශාල දියුණුවක් ලබා සිටිනවා. ඒ වගේම ජනගහනය අතින් ලෝකයේ දෙවෙනි විශාලතම රාජ්‍ය ඉන්දියාවයි. ඒ නිසා ඉන්දියාව දුර්වල කිරීමේ පහසුම ක්‍රමය එරට කැබලි කිරීමයි. බලය බෙදීමේ මුවාවෙන් ලංකාවේ වෙනම රාජ්‍යයක් ඇති කොට ඉන්දියාව දෙකඩ කිරීමට උත්සාහයක් අතීතයේ සිටම තිබුණා.1959 දී ඉන්දීය දාර්ශනික ක්‍රීෂ්ණ මෙනන් ලන්ඩන් සරසවියේදී මේ තත්ත්වය පැහැදිලි කළා. ඉන්දියාවේ ආරක්ෂාව ත්‍රිකුණාමලය වරායේ ආරක්ෂාව මත රඳා පවතින බවත් ඉන්දියාව සුරක්ෂිත කිරීමට අවශ්‍ය නම් ත්‍රිකුණාමලය සුරක්ෂිත කළ යුතු බව ඔහු දැක්වූවා.ඉන්දු ලංකා ගිවිසුම ඇතිකොට 13 වෙනි ව්‍යවස්ථා සංශෝධනය ඇති කිරීමට මුල් වූයේ ජයවර්ධන රජය ත්‍රිකුණාමල වරායේ පිහිටි තෙල් ටැංකි අමෙරිකානු රජයට පැවරීමයි. මේ අනුව ත්‍රිකුණාමල වරාය තවදුරටත් ඉන්දීය සාගර කලාපයේ ආරක්ෂාව සම්බන්ධයෙන් වැදගත් බව පෙනෙනවා.බටහිර රටවල් මේ ආකාරයටම රුසියාව කැබලි කළා. ඒ ත්ත්වය තුළ ඔවුන් උත්සාහ කරන්නේ ලංකාව දුර්වල කිරීමට වඩා ඉන්දියාව රාජ්‍යයන් කිහිපයක බෙදා වෙන් කිරීමටයි.* ඉන්දියාව උතුරේ ප්‍රශ්නයට 13න් එහා ගිය විසැඳුමක් යෝජනා කරනවා. බලය බෙදීම රටට බෙදීමට හේතුවක් නම් ඉන්දියාව ඔවුන්ට අවාසිදායක විසැඳුමක් ලංකාවේ ප්‍රශ්නය සඳහා යෝජනා කරන්නේ ඇයි.ඉන්දියාව වෙනම රාජ්‍යය සංකල්පයට උදව් කරන්නේ නැහැ. පාර්ලිමේන්තුවට ඉහළින් තිබෙන සෙනෙට් සභාවක් වැනි ව්‍යුහයක් ඇති කිරීමට අදහස් කරන බවට අපි ඔවුනට දන්වා තිබෙනවා. එවිට උතුරේ දෙමළ ජනතාවට පාලනයට සම්බන්ධ විය හැකියි.* රජය මෙම ප්‍රශ්නයට විසැඳුමක් ලෙස පාර්ලිමේන්තු තේරීම් කාරක සභාවක් පත් කිරීම සුදුසු යැයි කල්පනා කරන්නේ ඇයි?මිනිස්සු එළියේ කොච්චර කතා කළත් මේ ප්‍රශ්නය විසඳන්න පුළුවන් පාර්ලිමේන්තුවට පමණයි. වෙනත් ක්‍රමයක් නැහැ. පොලිස් බලතල හා ඉඩම් බතල පළාත් සභාවන්ට ලබාදීම ගැන මහජනයාගේ විශාල විරෝධයක් තිබෙනවා. ඒ සඳහා අපිට මහජන වරමක් ලැබිලා නැහැ. ඒ නිසා මෙම බලතල පළාත් සභාවන්ට ලබා දිය නොහැකියි.* හිටපු ජනාධිපතිනිය මෙන්ම විපක්ෂනායකවරයාත් ඉන්දියාවට ගොස් ලංකාවේ ගැටලුවට විසඳුමක් ලෙස බලය බෙදිය යුතු බව ප්‍රකාශ කළා. එම මතය ඔබ පිළිගන්නවාදහැමෝම කියනවා බලය බෙදීමක් අවශ්‍යයි කියලා. නමුත් කුමක් සඳහාද කියන ගැටලුවට මේ කවුරුවත් උත්තර දෙන්නේ නැහැ. ලංකාවේ තිබෙන ඕනෑම හිමිකමක්ම සාධාරණ විදිහට සෑම ජාතියකටම එක සමානව බලපානවා. අධ්‍යාපනය, අධිකරණ, රජයේ සේවක අයිතීන්, සෞඛ්‍ය පහසුකම් මේ සෑම දෙයක්ම ජාතිකත්ව පදනමකින් තොරව සෑම පුරවැසියෙක්ටම ලැබෙනවා.එහෙමනම් සිදුකළයුතු දේ ගැන පොදු සම්මුතියක් ඇතිවිය යුතුයි. සියලු දෙනාම පිළිගන්නා ආකාරයේ විසැඳුමක් සකස් කිරීම තේරීම් කාරක සභාවක් පත් කිරීමේ අරමුණයි.* පසුගියදා ලංකාවේ සංචාරය කළ ඉන්දීය පාර්ලිමේන්තු නියෝජිතයෝ නැවත වරක් 13න් එහා ගිය බලය බෙදීමක අවශ්‍යතාව මතු කළා නොවේද?අප මුහුණ දෙන ගැටලු සඳහා අවශය කරන විසඳුම් සකස් කර ගැනීමේ හැකියාවක් ශ්‍රී ලංකාවට තිබෙනවා. අපිට අවශ්‍ය කරන්නේ උපදෙස් නොවෙයි. සංවර්ධන ආධාරයි. ඔවුනට උතුරු නැගෙනහිර ප්‍රදේශ සංවර්ධනය කිරීමට ආධාර ලබාදිය හැකි නම් අපි එය සතුටින් පිළිගන්න කැමතියි. නමුත් අපි කිසි ලෙසකත් ආධාර සඳහා රටේ ස්වාධීනත්වය උකස් කරන්නේ නැහැ..</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>25</day>
    </date>
    <link>http://www.dinamina.lk/2012/04/25/_art.asp?fn=f1204252</link>
    <topic>දානෙ හාමුදුරුවන්ටද ගිහියන්ටද</topic>
    <author>සංවාද සටහන සමන්මලී ප්‍රියශාන්ති</author>
    <content>ප්‍රවීණ සූපවේදී දිල්රුක්ෂාන් දාබරේ මහතා විසින් මෙරට ඉතිහාසයේ ප්‍රථම වරට ස්වාමීන් වහන්සේලාට දන් පිළියෙල කිරීම හා පිළිගැන්වීම පිළිබඳ තොරතුරු ඇතුළත් ග්‍රන්ථයක් ලියා තිබේ. “බැති සිතින් දන්දෙමු – නිර්මාංශ දානයකට මඟ” නමින් ලියා ඇති මෙම ග්‍රන්ථය මැයි 2 දා පැපිලියාන සුනේත්‍ර­ාදේවී විහාරස්ථානයේ දී එළි දක්වයි. ඉතිහාසයේ ප්‍රථම වරට ලියා එළිදක්වන මෙම සූප ග්‍රන්ථය පිළිබඳ සූපවේදී දිල්රුක්ෂාන් දාබරේ මහතා සමඟ දිනමිණ කළ සාකච්ඡාවකි මේ.දන්දීම උතුම් පිංකමක් ලෙස හඳුන්වා දී මෙවැනි ග්‍රන්ථයක් මින් පෙර කිසිවකු රචනා කර නැහැ. මෙවැන්නක් ලිවිමට ඔබ අදහස් කළේ ඇයි?මම සූපවේදය පිළිබඳව පොත් පත්තරවලට ලිපි ලියන අයෙක්. රූපවාහිනි වැඩසටහන් රැසක් මා ඉදිරිපත් කරනවා. විශේෂයෙන් ඒ ලිපි හා වැඩසටහන්වලින් මා ජනතාවට කියා දෙන්නේ දේශීය ක්‍රමයට ආහාර පිසින ආකාරයයි.මේ වැඩසටහන් කරන විට මා කල්පනා කලා අලුත් දෙයක් කරන්න අවශ්‍යයි කියලා. විශේෂයෙන් ස්වාමීන් වහන්සේලා විෂයෙහි ආහාර පාන පිළියෙළ කිරීමේ දී අනුගමනය කළ යුතු ක්‍රියා පටිපාටිය අළලා ග්‍රන්ථයක් ලිවිමට මා අදහස් කළා. කුඩා සාමනේර වහන්සේ කෙනෙකු චීවරය දරාගෙන ඉන්නේ කොහොමද? දරුවන්ට සෙල්ලම් වයසට ඕනැම දෙයක් කරන්න පුලුවන් වුවත් සාමනේර නමකට එසේ කරන්න බැහැ. සාමනේර නමක් කෙසේ හැසිරිය යුතුද යන්නත් මා මේ කෘතියේ සඳහන් කරනවා.මෙහි අන්තර්ගතව ඇති දේ පිළිබදව කෙටියෙන් හැදින්වීමක් කළොත්?අද අපි දාන ගෙයකට ගියොත් ඒ ගෙදර දානය පිළියෙළ කරන ආකාරය බලාගෙන හිටියොත් ඔබට තේරුම් යයි ඒ ගෙදර දානය පිළියෙළ කරන්නේ ස්වාමීන් වහන්සේලාට නෙවෙයි දානෙ ගෙදරට පැමිණෙන පිරිසටයි කියලා. එය වැරදියි අපි දානය දෙන්නේ ස්වාමීන් වහන්සේලාට.අපි ඉලක්ක කර ගන්න ඕනේ වැඩම කරන ස්වාමීන් වහන්සේලා ගණනයි. සිතිය යුත්තේ බුදු රජාණන් වහන්සේලාගේ දානය පිළිබඳවයි. ඒ පිළිබඳව සිතා නිර්මාංශ දානයක් පිළියෙළ කර ගන්නා ආකාරය මා මෙහි ලියා තිබෙනවා. ආහාර වල වර්ණය, පෝෂ්‍ය කොටස් මෙන්ම ගුණාත්මකභාවය රැකගෙන දානය පිළියෙළ කිරීමද මෙහි අන්තර්ගත වෙනවා.අෂ්ටපාන, චතුමදුර මෙන්ම දැහැත් වට්ටිය නිර්මාණය කිරීම පිළිබඳව ද මෙහි දක්වා තිබෙනවා.ස්වාමීන් වහන්සේලාට ආරාධනා කිරීම, කොළ කැඳ පානයක් සකස් කර ගැනීම, එළවළු වර්ග කැබැලි කිරිම, කැවිලි සැකසීම,ගිලන්පස වර්ග සකස් කර ගැනීම, ගිලන්පස පිළි ගැන්වීම, දානයට අවශ්‍ය අයුරින් තුන පහ, මිරිස්කුඩු,ආදිය සකස් කර ගැනීම, මී කිරි ගෙදරදීම මුදවා ගැනීම, බැදුම් වර්ග සාදා ගැනීම, ආදි සියලු දේ මේ ග්‍රන්ථයට ඇතුළත් කර තිබෙනවා.විශේෂයෙන් ඔබ මෙහි දක්වා ඇත්තේ නිර්මාංශ දානයක් සකස් කර ගැනීම පිළිබඳවයි. අද බොහෝ විට දාන ගෙවල් වල මාංශ ආහාර සකස් කරනවා. ඒවා පිළිගන්වනවා. නිර්මාංශ දානයක් පිළියෙළ කිරීම ගැන ලිවිමට අදහස් කළේ ඇයි?අපි සතුන් මරන්නේ ඇයි. සතුන්ගේ මස් අනුභව කරන්නේ ඇයි? ඒවායින් ශරීරයට ලැබෙන පෝෂ්‍ය පදාර්ථ වෙනත් ආහාරවලින් ලැබෙන්නේ නැද්ද? කෑමට සතෙක් මරනවා නම් ඒ මරන්නේ අපි නිසා. අපි මස් මංශ නැතිව ආහාර ගැනිමට පුරුදු පුහුණු විය යුතුයි.විශේෂයෙන් අපි පවින් වැළකිලා තමයි ස්වාමීන් වහස්සේලාගේ දානය සකස් කළ යුතු වන්නේ. මස් මාංශ වලින් ලැබෙන පෝෂ්‍ය පදාර්ථ එළවළු වර්ගවල තිබෙනවා.විවිධ රස වලින් යුක්තව නිර්මාංශ ආහාර අපට පිළියෙල කරගත හැකියි. ඒ ආකාරය මෙම පොතේ සඳහන් වෙනවා.මෙවැනි ග්‍රන්ථයක් ලිවීමෙන් ඔබ බලාපොරොත්තු වන්නේ කුමක්ද?අද දේශීය ආහාර වර්ග අභාවයට යන කාලයක්. ජනතාව ක්ෂණික කෑම වර්ගවලට හුරු වෙලා. ශ්‍රී ලංකාවේ තිබු පැරණි ආහාර ක්‍රම දැන් තුරන් වෙමින් යනවා. මා බලාපොරොත්තු වන්නේ මේ රටින් තුරන් වී තිබෙන දේශීය ආහාර පිසින ක්‍රම වර්ගවලට නැවත පණ දීමටයි. මේ රටේ පැවැති රසවත් ව ආහාර පිසින ක්‍රම හා අලංකාරව සැරසීමේ ක්‍රම නැවත ජනතාව අතරට ගෙන ඒමට මා අදහස් කරනවා. ජනතාවගේ උපකාර ඇතිව ඒ ක්‍රම ලෝකයටම ගෙන යාමටයි මට අවශ්‍ය වී තිබෙන්නේ.සුපවේද ක්ෂේත්‍රය පිළිබඳව ඔබ උනන්දුවක් දක්වන්නේ කුඩා කාලයේ සිටයි. ඒ පිළිබඳව ඔබේ මතකය අවදි කළොත්?මගේ මව මා කුඩා අවධියේදී විදේශ ගත වුණා. මා හැදි වැඩුණේ ලොකු අම්මා ළගයි. ලොකු අම්මගේ ගෙදර විශාල පිරිසක් සිටියා. මේ නිසා අපට කෑම ප්‍රශ්නත් තිබුණා. ලොකු අම්මා ජීවත් වුණේ සහ පවුල ජීවත් කළේ ආයතන කිහිපයකට කෑම දැමීමෙන් ලැබෙන ආදායමෙන්. ලොකු අම්මා මාතර නිසා රසට කෑම හදන්න පුලුවන්. මට අවුරුදු පහේ ඉදලා මම ලොකු අම්මා උයන හැටි දැක්කා. එක එක වර්ගවල කෑම හදන හැටි මට ලොකු අම්මා කියා දුන්නා.මම පාසල් ගියේ කොළඹ ඉසිපතන විද්‍යාලයට. රගර්, ක්‍රිකට් ආදී ක්‍රිඩාවන්ට මා ඇලුම් කළා. සෙල්ලම් කළා. මම සාමාන්‍ය පෙළ සමත් වී වාණිජ අංශයෙන් උසස් පෙළ හැදෑරුවා. පසුව කොල්ලුපිටියේ ෆැබ් ආයතනයට සම්බන්ධ වී සේවය කළා. හොලිඩේ ඉන්, වේලීස්, චෙෆ් ලංකා, ලංකාවේ ෆිංගාරා මෙන් ම ඩුබායි හි ජුමේරා ආයතනවල මා සේවය කළා. මා දැන් සුපවේදී ජීවිතය අවුරුදු 18 ක් ගත කරලා ඉන්නේ.දැනට දෙල්කඳ ප්‍රදේශයේ බැදුම නමින් කුඩා ආපන ශාලාවක් මම පවත්වාගෙන යනවා.ඔබ ප්‍රවීන සුපවේදියකු ලෙස විවිධ රූපවාහිනි වැඩසටහන් වලට සම්බන්ධව සිටිනවා.?ඔව්, මම දැනට ජාතික රූපවාහිනියේ නුගසෙවන, ස්වර්ණවාහිනියේ ලියසෙවණ වැඩසටහන්වලට මෙන්ම නවලිය, දිවයින්,බිරිද, රැජිණ හා ලක්බිම පුවත්පත්වලට ලිපි ලියනවා.ඔබ මෙවැනි කෘතියක් ලිවීමට පෙර ස්වාමීන් වහන්සේලාට දානය පිළිගැන්වීම හා පිළියෙල කිරීම ගැන අධ්‍යයනයක් කළාද?ඇත්තෙන්ම මා ඒ පිළිබඳව කරුණු සොයා බැලුවා. නමුත් ඒ ගැන ලියු පොත් පත් නැහැ. මම සාමාන්‍යයෙන් පොත් කියවන කෙනෙක්. එහෙම කියවන විටයි මෙවැනි පොතක් ලියන්න අවශ්‍ය බව මගේ සිතට ආවේ. මේ පොත ලියද්දී අකුරැටියේ නන්ද හිමිගෙන් ලැබුණේ රටක් වටින උපදෙස් ටිකක්. දීප්ති අධිකාරි, දිනමිණ කර්තෘ ගාමිණි ජයලත් මහත්වරු ඇතුලු පිරිසක් මට උපකාර කළා.විශේෂයෙන් සුපවේදී පබිලිස් සිල්වා මහතා මට බොහොම උපකාර කළා.මේ ග්‍රන්ථය මැයි 2 දා පැපිලියාන සුනේත්‍ර­ාදේවි විහාරස්ථානයේදී ශ්‍රී ජයවර්ධනපුර විශ්වවිද්‍යාලයේ ජ්‍යෙෂ්ඨ කථිකාචාර්ය ආචාර්ය මැදගොඩ අභයතිස්ස සහ අකුරැටියේ නන්ද නාහිමි පාණන් වහන්සේලාගේ ප්‍රධානත්වයෙන් එළිදැක්වෙනවා..</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>26</day>
    </date>
    <link>http://www.dinamina.lk/2012/04/26/_art.asp?fn=n1204261</link>
    <topic>දකුණු කොරියාව දියුණු වූවා:අප ත්‍රස්තවාදය පැරද වූවා</topic>
    <author/>
    <content>අද දකුණු කොරියාව ලොව දියුණු රටක් බවට පත්ව තිබෙන්නෙත්, අප ත්‍රස්තවාදය පරාජය කළේත් ‘අපට පුළුවන්’ යන අධිෂ්ඨානයේ පිහිටා බවත් අප රට සංවර්ධනය කරන්නේ ද එම අධිෂ්ඨානයෙන් ම බවත් ජනාධිපති මහින්ද රාජපක්‍ෂ මහතා පැවසීය.ජනාධිපතිතුමා මේ බව පැවසුවේ දකුණු කොරියාවේ රැකියාවල නිරත ශ්‍රමිකයන්, විශ්වවිද්‍යාල සිසුන් ඇතුළු විශාල ශ්‍රී ලාංකිකයන් පිරිසක් ඊයේ (25) පස්වරුවේ සෝල් නුවර හයටි හෝටලයේ දී හමුවූ අවස්ථාවේ දී ය.දකුණු කොරියානු ජනාධිපතිතුමා තමා ඊයේ හමුවූ අවස්ථාවේ ශ්‍රී ලංකාවේ තරුණයන් කොරියාවේ රැකියාවල කාර්යක්‍ෂමවත්, අවංකවත් සේවය කරන බවට සහතිකයක් ලබාදුන් බවත් ඒ පිළිබඳව තමාත් ශ්‍රී ලාංකික ජනතාවත් සතුටට පත්වන බවත් මෙහි දී ජනාධිපතිතුමා පැවසීය.අනූව දශකයේ තමාගේ මැදිහත් වීමෙන් දකුණු කොරියාවට තරුණ ශ්‍රමිකයන් එවීමේ දී මුහුණ දුන් අභියෝග ද මෙහිදී විස්තර කළ ජනාධිපතිවරයා, අද එම ප්‍රයත්නය මල්ඵල දරමින් 23,000ක පමණ තරුණ පිරිසක් දකුණු කොරියාවේ සේවය කරන බව ද සඳහන් කළේය.මෙම පිරිසෙන් රටේ ආර්ථිකයට ලැබෙන ශක්තිය පිළිබඳව ද සිහිපත් කළ ජනාධිපතිතුමා මේ තරුණයන් නැවත මවු රටට පැමිණෙන විට සංවර්ධනයේ ප්‍රතිඵල ලෙස පහසුකම් රැසක් භුක්ති විඳිය හැකි බව ද කීය.මේ සංවර්ධන කටයුතු සඳහා විදේශ රැකියාවල නියුතු ශ්‍රමිකයන්ගේ දායකත්වය ද ලැබුණු බව සඳහන් කළ ජනාධිපතිතුමා ඔවුන්ට සිය ප්‍ර‍්‍රණාමය පුද කිරීමට ද අමතක නොකළේ ය. දකුණු කොරියාවේ ශ්‍රී ලංකා තානාපති තිස්ස විජේරත්න මහතා ද මෙහි දී අදහස් දක්වමින් පැවසූවේ ජනාධිපතිතුමාගේ මැදිහත් වීමෙන් දකුණු කොරියාවේ රැකියා අවස්ථා ශ්‍රී ලාංකික තරුණයන්ට උදාවූ බවත් ඊට ගරු කිරීමක් ලෙස අද මේ ස්ථානයට විශාල පිරිසක් පැමිණ සිටින බවත් ය.මේ හමුවට විදේශ කටයුතු ඇමැති මහාචාර්ය ජී. එල්. පීරිස්, පාර්ලිමේන්තු මන්ත්‍රීවරුන් වන සජින් වාස් ගුණවර්ධන, නාමල් රාජපක්‍ෂ, නිශාන්ත මුතුහෙට්ටිගම, ජනාධිපති ලේකම් ලලිත් වීරතුංග මහත්වරු ද එක්වූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>26</day>
    </date>
    <link>http://www.dinamina.lk/2012/04/26/_art.asp?fn=n1204262</link>
    <topic>සියලුම උපාධිධාරීන්ටමාස 2ක දී රජයේ රැකියා</topic>
    <author>මහින්ද අලුත්ගෙදර</author>
    <content>සුදුසුකම් ලත් සියලු උපාධිධාරීන් සඳහා ඉදිරි මාස දෙක ඇතුළත රජයේ රැකියා ලබාදෙන බව රජය අවධාරණය කරයි.උපාධිධාරීන් රැකියා සඳහා බඳවා ගැනීම, සේවය ස්ථිර කිරීම හා උපාධිධාරී සේවා ව්‍යවස්ථාව ආදිය සම්බන්ධයෙන් සාකච්ඡා කිරීම සඳහා මුදල් හා ක්‍රමසම්පාදන අමාත්‍යාංශයේ දී පැවැති විශේෂ සාකච්ඡාවේදී මේ තීරණය ගත් බව විදුලි සංදේශ හා තොරතුරු තාක්ෂණ ඇමැති රංජිත් සියඹලාපිටිය මහතා පවසයි.උපාධිධාරීන් සඳහා රැකියා ලබාදීමේ වැඩපිළිවෙළ සෑම දිස්ත්‍රික්කයක්ම ආවරණය වන පරිදි සාර්ථකව ක්‍රියාත්මක වන බව පෙන්වාදෙන ඇමැතිවරයා මේ යටතේ ඒ ඒ දිස්ත්‍රික් ලේකම්වරු මාර්ගයෙන් සම්මුඛ පරීක්ෂණ පවත්වා පුහුණුව සඳහා බඳවා ගන්නා බවද කීය.මේ ආකාරයෙන් උපාධිධාරීන් 23698ක් බඳවාගෙන ඇති අතර මාස 06ක පුහුණුවක් සඳහා ඔවුන් මේ වනවිටත් පදිංචි බල ප්‍රදේශයේ ප්‍රාදේශීය ලේකම් කාර්යාලය වෙත අනුයුක්ත කර තිබෙන බවද ඇමැතිවරයා ප්‍රකාශ කරයි.කෙසේ වුවද මේ දක්වා පුහුණුව සඳහා ඇතුළත්ව නොමැති උපාධිධාරීන් 6000 ක් පමණ ශ්‍රී ලංකාවේ සිටින බව පෙන්වා දෙන විදුලි සංදේශ හා තොරතුරු තාක්ෂණ ඇමැතිවරයා ඔවුන්ද පුහුණුව වෙනුවෙන් බඳවා ගැනීමට සූදානම් බව සඳහන් කරයි. මේ අතර ඔවුන් ඉදිරි මාස දෙක ඇතුළත සම්මුඛ පරීක්ෂණ සඳහා බඳවා ගන්නා බවද පවසයි.වැඩසටහන් නිලධාරීන් ලෙස මොවුන් අන්තර්ග්‍රහණය කිරීමට නියමිත අතර මෙලෙස බඳවා ගන්නා සියලු උපාධිධාරීන් පුහුණු කාලයෙන් පසුව සම්මුඛ පරීක්ෂණයකින් සේවා ව්‍යවස්ථාව යටතේ ස්ථිර කිරීමට කටයුතු කරන බවද රංජිත් සියඹලාපිටිය මහතා කීය.මේ රැකියා වැඩපිළිවෙළ උතුරු හා නැඟෙනහිර ඇතුළු රට පුරා ක්‍රියාත්මක වේ..</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>26</day>
    </date>
    <link>http://www.dinamina.lk/2012/04/26/_art.asp?fn=n1204263</link>
    <topic>වසරේ විශිෂ්ටතම ආසියානු රාජ්‍යතාන්ත්‍රිකයා ක්‍රිස් නෝනිස්</topic>
    <author>මහින්ද අලුත්ගෙදර</author>
    <content>බ්‍රිතාන්‍යයේ ශ්‍රී ලංකා මහ කොමසාරිස් වෛද්‍ය ක්‍රිස් නෝනිස් මහතා වසරේ ආසියානු රාජ්‍යතාන්ත්‍රිකයා ලෙස සම්මානයෙන් පිදුම් ලැබීය.“ඩිප්ලොමට්” සඟරාව මඟින් වාර්ෂිකව ලන්ඩනයේදී සංවිධානය කරන මේ මඟින් රාජ්‍යතාන්ත්‍රිකයන් වෙනුවෙන් සම්මාන පිරිනැමෙන අතර ලන්ඩනයේ ලැංහැම් හෝටලයේ පැවති මේ සම්මාන උළෙලේදී ක්‍රිස් නෝනිස් මහතා සිය සම්මානය හිමිකර ගත් බව බ්‍රිතාන්‍යයේ ශ්‍රී ලංකා මහ කොමසාරිස් කාර්යාලය පවසයි. විදේශ රටවල් නියෝජනය කරමින් ලන්ඩනයේ සේවය කරන කානාපති වරුන් සහ රාජ්‍යතාන්ත්‍රිකයන් 164 දෙනෙකු මේ සඳහා සහභාගි වී තිබේ.ශ්‍රී ලංකාව නියෝජනය කරමින් විදේශයන්හි රාජ්‍යතාන්ත්‍රිකයන් වශයෙන් කටයුතු කරන මහ කොමසාරිස්වරයකු මෙවැනි සම්මානයකින් පිදුම් ලැබූ ප්‍රථම අවස්ථාවද මෙය වෙයි.මේ ආකාරයට බ්‍රිතාන්‍යයේ සේවය කරන විදේශීය රාජ්‍යතාන්ත්‍රිකයන් කිහිපදෙනකු සම්මාන හිමිකරගෙන තිබෙන බවද එලෙස සම්මාන වලින් පිදුම් ලැබූ මහකොමසාරිස්වරුන් සහ තානාපතිවරුන් අතර තායිලන්තය, රුමේනියාව, බහරේනය, මෙක්සිකෝව ආදී රටවල රාජ්‍ය තාන්ත්‍රිකයින්ද වන බව වාර්තා වෙයි.කාණ්ඩ 12 ක් යටතේ එංගලන්තයේ සේවය කරන විදෙස් රාජ්‍යතාන්ත්‍රිකයින් මෙහි දී සම්මානයට පාත්‍ර වී ඇතැයිද බ්‍රිතාන්‍යයේ ශ්‍රී ලංකා මහ කොමසාරිස් කාර්යාලය සඳහන් කරයි..</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>26</day>
    </date>
    <link>http://www.dinamina.lk/2012/04/26/_art.asp?fn=n1204264</link>
    <topic>සා: පෙළ - උ: පෙළ විශිෂ්ටයන්ටලක්ෂයක මාසික විශ්‍රාම වැටුපක්</topic>
    <author>මහින්ද අලුත්ගෙදර</author>
    <content>සාමාන්‍ය පෙළ හා උසස් පෙළ විභාගවලින් විශිෂ්ට දක්ෂතා දක්වන දරු දැරියන්ට මාසිකව රුපියල් 100,000 බැගින් ලබාගත හැකි විශේෂ විශ්‍රාම වැටුප් ක්‍රමයක් හඳුන්වා දීමට ශ්‍රී ලංකා සමාජ ආරක්ෂණ මණ්ඩලය පියවර ගෙන ඇත.ඒ අනුව සාමාන්‍ය පෙළ විභාගයෙන් වැඩිම ලකුණු ලබා ගන්නා දස දෙනාට සහ උසස් පෙළ විභාගයෙන් සෑම අංශයකින්ම (ගණිත, විද්‍යා, කලා, වාණිජ) වැඩිම ලකුණු ලබා ගන්නා සිසුන් තිදෙනා බැගින් තෝරාගැනේ. ඔවුන්ගේ වයස අවුරුදු 60 සම්පූර්ණ වූ පසුව මාසිකව රුපියල් 100,000ක විශ්‍රාම වැටුප් ලබාගත හැකිවන බව ශ්‍රී ලංකා සමාජ ආරක්ෂණ මණ්ඩලයේ වැඩ බලන සභාපති මොන්ටේගු සරත්චන්ද්‍ර මහතා “දිනමිණ” ට පැවසීය.ජනාධිපති මහින්ද රාජපක්ෂ මහතාගේ උපදෙස් හා මඟපෙන්වීම මත මේ විශ්‍රාම වැටුප් ක්‍රමය ක්‍රියාත්මක කෙරෙන අතර ඒ මඟින් දැයේ දරු දැරියන්ගේ අනාගතය ශක්තිමත් කිරීමට මෙන්ම රටේ ආර්ථික වර්ධනය සඳහා විශාල දායකත්වයක් ලබාදීමට හැකිවන බවද ඒ මහතා සඳහන් කළේය.මේ රක්ෂණ ක්‍රමය දැයේ දරුවන් වෙත හඳුන්වා දෙමින් පසුගිය 2011 වසරේ පැවැති සාමාන්‍ය පෙළ විභාගයෙන් වැඩිම ලකුණු ලබාගත් ශිෂ්‍ය ශිෂ්‍යාවන් 10දෙනා අරලියගහ මන්දිරයට කැඳවා ජනාධිපති මහින්ද රාජපක්ෂ මහතා අතින් විශ්‍රාම වැටුප් හිමිකම පිරිනැමීමට කටයුතු සැලසුම්කර තිබෙන බවද හෙතෙම පැවසීය.මේ විශ්‍රාම වැටුප් ක්‍රමයට දායක වීම වෙනුවෙන් අදාළ ශිෂ්‍යයා හෝ ශිෂ්‍යයාව විසින් කිසිඳු මුදලක් ගෙවිය යුතු නැතැයි පැවසූ වැඩබලන සභාපතිවරයා ඒ සඳහා අනුග්‍රාහක භවතුන්ගේ දායකත්වය ලබා ගන්නා බවත් ඔවුන් එක් ශිෂ්‍යයෙක් වෙනුවෙන් ගෙවිය යුත්තේ රුපියල් 380,000ක් පමණක් බවත් ප්‍රකාශ කළේය.මේ විශ්‍රාම වැටුප් ක්‍රමය සඳහා වයස අවුරුදු 18දී දායක වන බව පෙන්වාදුන් සරත්චන්ද්‍ර මහතා යම් හෙයකින් විශ්‍රාම වැටුපට හිමිකම් කියන ශිෂ්‍යයා හෝ ශිෂ්‍යයාව වයස අවුරුදු 60 සම්පූර්ණ වීමට පෙර පූර්ණ ආබාධිත තත්ත්වයට පත්වූයේ නම් එම ආබාධිත තත්ත්වයට පත්වූ දිනයේ සිට අදාළ විශ්‍රාම වැටුප මාසිකව ගෙවීමට පියවර ගන්නා බවද අවධාරණය කළේය.මේ අතර ඒ මහතා පෙන්වා දුන්නේ වයස අවුරුදු 15ත් – 20ත් අතර වයසේ පසුවන සෙසු දරු දැරියන්ටද මේ රක්ෂණ ක්‍රමය සඳහා දායක වියහැකි අතර ඒ වෙනුවෙන් ඔවුන්ගේ මවුපියන් 380,000ක මුදලක් ශ්‍රී ලංකා සමාජ ආරක්ෂණ මණ්ඩලය වෙත ගෙවිය යුතු බවයි..</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>26</day>
    </date>
    <link>http://www.dinamina.lk/2012/04/26/_art.asp?fn=n1204265</link>
    <topic>ජීවිත සමාව-විසි අවුරුදු සිර දඬුවමයළි ක්‍රියාවට නැංවීම ගැන නිර්දේශ</topic>
    <author>බුද්ධිකා ඉඹුලාන</author>
    <content>මරණ දඬුවම සහ ජීවිතාන්තය දක්වා සිර දඬුවම් නියම වූ සිරකරුවන්ට ජීවිත සමාව සහ විසි අවුරුදු සිරදඬුවම යළිත් ක්‍රියාත්මක කිරීම සඳහා වන නිර්දේශ ඇතුළත් වාර්තාවක් පුනරුත්ථාපන හා බන්ධනාගාර ප්‍රතිසංස්කරණ අමාත්‍යංශය මගින් අධිකරණ අමාත්‍යංශයට ඉදිරිපත් කර ඇත.මේ දඬුවම් යළි සංශෝධන තුළින් ක්‍රියාත්මක කිරීමට පුනරුත්ථාපන හා බන්ධනාගාර ප්‍රතිසංස්කරණ ඇමැති චන්ද්‍රසිරි ගජදීර මහතා කමිටුවක් පත් කළ අතර එම කමිටු වාර්තාව මෙසේ ඉදිරිපත් කර ඇත.මේ යෝජනා ඇතුළත් කමිටු වාර්තාව අධිකරණ අමාත්‍යංශය මගින් ජනාධිපති මහින්ද රාජපක්‍ෂ මහතා වෙත යොමු කෙරෙන අතර ජනාධිපතිවරයා මේ සම්බන්ධයෙන් ලබාදෙන තීන්දුව මත දඬුවම පෙර තිබූ පරිදි ක්‍රියාවට නැංවෙයි.වර්ෂ 1976න් පසු මරණ දණ්ඩනය ක්‍රියාත්මක නොවූ අතර එයින් පසු මරණ දණ්ඩනයට නියම වූවන්ද ජීවිතාන්තය දක්වාම බන්ධනාගාරගත කර තැබිණි.මරණ දණ්ඩනයට නියමවූවන් යහපත් කල්ක්‍රියාවෙන් බන්ධනාගාර තුළ කල් ගත කිරීමේදී ඔවුනට ජනාධිපතිවරයාගේ අවසරය මත ජීවිත සමාව හිමිවිය.ජීවිතාන්තය දක්වා සිර දඬුවම් නියම වූවන් යහපත් කල්ක්‍රියාවෙන් බන්ධනාගාරය තුළ කටයුතු කිරීම තුළ එම දඬුවම 20 අවුරුදු කාල සීමාවේ සිට 10 අවුරුදු කාල සීමාව දක්වා වන නීති ක්‍රමයක් එතැන් පටන් ක්‍රියාත්මක විණි.එහෙත් වසර 2002 දී මේ ක්‍රමය අහෝසි කළ අතර එයින් පසු මේ වර්ගයේ රැඳවියන්ට ජීවිත සමාව හෝ දඬුවම් කාල සීමා ලිහිල් කිරීමක් සිදු නොකෙරිණි.මේ වනවිට වැලිකඩ සහ බෝගම්බර බන්ධනාගාර තුළ මරණ දණ්ඩනයට නියමවූ රැඳවියෝ 355 ක් සිටින අතර ජීවිතාන්තය දක්වා සිරදඬුවම් නියම වූවන් 243 දෙනෙක් සිටියි..</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>26</day>
    </date>
    <link>http://www.dinamina.lk/2012/04/26/_art.asp?fn=n1204266</link>
    <topic>පහ වසර ශිෂ්‍යත්වය අඛණ්ඩව</topic>
    <author>සුභාෂිණී සේනානායක</author>
    <content>පහ වසර ශිෂ්‍යත්ව විභාගය අඛණ්ඩව පවත්වන බව අධ්‍යාපන අමාත්‍ය බන්දුල ගුණවර්ධන මහතා පවසයි.මවුපියන්ටත්, දරුවන්ටත් බරක් නොවන අයුරින් එම විභාගය පවත්වාගෙන යාමට ඉදිරියේදී කටයුතු කරන බවද ඇමැතිවරයා ප්‍රකාශ කළේය.මේ වනවිටත් ශිෂ්‍යත්ව විභාගය සඳහා අවශ්‍ය දැනුම සහ විෂය නිර්දේශය සහිත පොතක් අධ්‍යාපන ග්‍රන්ථ ප්‍රකාශන දෙපාර්තමේන්තුව මුද්‍රණය කර ඇතැයිද කී ඇමතිවරයා විෂය නිර්දේශයට අදාළව, ඉගෙනුම් ඉගැන්වීම්වලට අදාළව ප්‍රශ්න පත්‍ර සකස්කරන බවද කීවේය.5 වසර ශිෂ්‍යත්ව විභාගය සම්බන්ධයෙන් ඉදිරිපත් කළ කරුණු පාර්ලිමේන්තු කාරක සභාවට ලබන මාසයේදී ඉදිරිපත් කරන බව කී බන්දුල ගුණවර්ධන මහතා ජනපි‍්‍රය පාසල් කරා යොමුවීමේ විභාගයක් ලෙස ශිෂ්‍යත්ව විභාගය නොපවත්වන බවත් කීය. ජනපි‍්‍රය පාසල් සෙවීම ද්විතීයික පාසල් 1000 සහ පාසල් 5000 නිර්මාණය වීමෙන් අනතුරුව ඉවත්වන බව කී ඇමැතිවරයා 5 වසර ශිෂ්‍යත්ව විභාගය සාධන මට්ටම් විභාගයක් ලෙස පවත්වන බවද කීය. ඇමතිවරයා මේ කරුණු අනාවරණය කෙළේ ඊයේ (25) අධ්‍යාපන අමාත්‍යංයේ පැවැති ප්‍රවෘත්ති සාකච්ඡාවකදීය..</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>26</day>
    </date>
    <link>http://www.dinamina.lk/2012/04/26/_art.asp?fn=n1204267</link>
    <topic>අපේ වීඩියෝ පටයකටහූස්ටන් සම්මානයක්</topic>
    <author>සිතාරා සේනානි,</author>
    <content>සෞඛ්‍ය අමාත්‍යාංශයේ සේවයේ නියුතු වෛද්‍ය කපිල සූරියආරච්චි මහතා නිර්මාණය කළ සෞඛ්‍ය වීඩියෝපට දැන්වීමකට අමෙරිකාවේ හූස්ටන් ලෝක සිනමා හා වීඩියෝ නිර්මාණ අන්තර්ජාතික සම්මාන උළෙලේදී වසරේ විශිෂ්ටතම රූපවාහිනී ප්‍රචාරක දැන්වීමට හිමි ප්ලැටිනම් රෙමී සම්මානය හිමිව තිබේ.ඒ මහතාගේ ප්‍රථම සිනමා නිර්මාණය වන “ප්‍රතිරූ” සිනමා පටයට මේ සම්මාන උළෙලේදීම 2012 රෙමී රජත සම්මානය හිමිවීමද විශේෂත්වයකි.ප්ලැටිනම් රෙමී සම්මානය හිමිවූ සෞඛ්‍ය වීඩියෝපට දැන්වීම වෛද්‍ය කපිල සූරියආරච්චි මහතා නිර්මාණය කැර ඇත්තේ දුම්කොළ හා මද්‍යසාර අධිකාරිය වෙනුවෙනි. ඒ දුම්වැටි භාවිතයෙහි ඇති ආදීනව සම්බන්ධයෙනි.අමෙරිකාවේ හූස්ටන්හිදී පසුගිය 23 වැනිදා පැවැති සම්මාන ප්‍රදානෝත්සවයේදී වෛද්‍ය සූරියආරච්චි මහතා තමන්ට හිමි සම්මාන ද්විත්වය හා ත්‍යාග ලබා ගත්තේය.ශ්‍රී ලංකාවට මහත් කීර්තියක් අත්කර දෙමින් ජාත්‍යන්තර සම්මානයෙන් පිදුම් ලැබූ වෛද්‍ය කපිල සූරියආරච්චි මහතා අද (26) පෙරවරුවේ ශ්‍රී ලංකාවට පැමිණීමට නියමිතය. සෞඛ්‍ය ඇමැති මෛත්‍රීපාල සිරිසේන මහතා ප්‍රමුඛ පිරිසක් ඒ මහතා පිළිගැනීමට කටුනායක ජාත්‍යන්තර ගුවන්තොටුපළට වෙත අද පිටත්ව යාමට නියමිතය..</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>26</day>
    </date>
    <link>http://www.dinamina.lk/2012/04/26/_art.asp?fn=n1204268</link>
    <topic>නුගේගොඩ බාලිකා විදුහලක මදුරු කීටයන්වැහි පීලි ඉවත් කරන්න නියෝග</topic>
    <author>බොරලැස්ගමුව සමූහ සෙනෙවිරත්න කහටපිටිය</author>
    <content>දෙහිවල ගල්කිස්ස මහ නගර සභා ප්‍රදේශය තුළ පාසල්වල මදුරුවන් බෝවිය හැකි ස්ථාන හඳුනා ගැනීමේ සහ එම ස්ථාන විනාශ කිරීමේ වැඩසටහනක් මේ සතිය පුරාවටම ක්‍රියාත්මක කර ඇතැයි දෙහිවල ගල්කිස්ස මහ නගර සභා ප්‍රධාන සෞඛ්‍ය වෛද්‍ය නිලධාරිනී වෛද්‍ය සමන්තිකා මෙන්ඩිස් මහත්මිය පවසයි.දෙහිවල ගල්කිස්ස නගරාධිපති ධනසිරි අමරතුංග මහතාගේ සහ නාගරික කොමසාරිස් කේ. බී. වී. ඩී. එන්. මුතුගල මහතාගේ අනුග්‍රාහකත්වයෙන් මෙම වැඩසටහන සෞඛ්‍ය වෛද්‍ය නිලධාරි කාර්යාලය ක්‍රියාත්මක කරයි.මේ වැඩසටහනට සමගාමීව නුගේගොඩ ප්‍රසිද්ධ බාලිකා විදුහල් භූමියක් පරීක්ෂාවට ලක්කර ඇති අතර එහිදී මදුරු කීටයන් සහිත බඳුන් රාශියක් සහ මදුරුවන් බෝවිය හැකි ස්ථාන විශාල ප්‍රමාණයක් හඳුනාගෙන ඇත. එමෙන්ම විදුහල් භූමියේ වැඩබිමක ඉවතලනු ලැබූ හිස් භාජන, පොල්කටු, ප්ලාස්ටික් කෝප්ප ඇතුළු ද්‍රව්‍ය රාශියක් මදුරු කීටයන් සහිතව හමු වී ඇත. තවද මහල් ගොඩනැඟිලි සියල්ලෙහි වැහි පිහිලි පරික්ෂාවට නගර සභා ගිනි නිවීම් ඒකකයේ දොඹකර පවා යොදාගෙන පරීක්ෂා කළ අතර එම වැහි පිහිලි තුළ මදුරු කීටයන් සිටීම නිසා එම වැහි පිහිලි සියල්ල ගලවා ඉවත් කරන ලදී. මේ අනුව මිරිහාන පොලිස් පාරිසරික ඒකකය මගින් එම වැඩබිම අයිතිකරු වෙත නඩු පැවරීමට ද කටයුතු යොදා ඇත.මේ වැටලීම් සඳහා ප්‍රධාන සෞඛ්‍ය වෛද්‍ය නිලධාරිණී වෛද්‍ය සමන්තිකා මෙන්ඩිස්, සෞඛ්‍ය වෛද්‍ය නිලධාරී වෛද්‍ය ඉන්දික එල්ලාවල, මහජන සෞඛ්‍ය පරීක්ෂක මලිදේව පෙරේරා යන මහත්ම මහත්මීන් සහ පොලිස් පරීක්ෂක ඒකකයේ නිලධාරින් ද සහභාගි වී සිටියහ..</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>26</day>
    </date>
    <link>http://www.dinamina.lk/2012/04/26/_art.asp?fn=n1204269</link>
    <topic>හොරණ රෝහලේ වාට්ටුවක් වහලා</topic>
    <author>හොරණ විශේෂ – එම්. ඩී. වී. විජයනාථ</author>
    <content>හොරණ මූලික රෝහලේ ළමා වාට්ටුවක් 23 දා සිට වසා දැමීම හේතුවෙන් රෝගීහු මහත් අපහසුතාවට පත්ව සිටිති.මෙලෙස වසා දමා ඇත්තේ එම රෝහලේ අංක හය වාට්ටුවයි. මෙම වාට්ටුවෙහි දිනකට නේවාසික රෝගීන් 30 – 40 පමණ ප්‍රතිකාර ලබති.වාට්ටුවේ වෛද්‍යවරිය හා හෙද කාර්ය මණ්ඩලය අතර සුළු මත ගැටුමක් හටගැනීම හේතුවෙන් හෙද කාර්ය මණ්ඩලය ගත් වෘත්තීය ක්‍රියාමාර්ගයක් හේතුවෙන් මෙම වාට්ටුවේ රෝගීන් රෝහලේ පළමු වාට්ටුවට ඇතුළත් කර ඇත. මේ පිළිබඳව අප හොරණ මූලික රෝහලේ වෛද්‍ය අධිකාරී තමර කළුබෝවිල මහතාගෙන් විමසීමේදි ඒ මහතා මෙසේ කීය. වාට්ටුව වහල නැත. රෝහලට එන රෝගීන් සියල්ල ඇතුළත් කර ගන්නව. එම වෛද්‍යවරිය හෙද කාර්ය මණ්ඩලය අප පාර්ලිමේන්තු මන්ත්‍රී විදුර වික්‍රමනායක මහතා සමඟ මේ පිළිබඳව රෝහල් වාට්ටුවේදී සාකච්ඡා කළා. එහිදී දෙපිරිස මේ තත්ත්වය සමථයකට පත්කර ගැනීමට එකඟ වුණා.හැකි ඉක්මනින් එකේ වාට්ටුවේ රෝගීන් නැවත හයේ වාට්ටුවට දැමීමට කටයුතු කරනවා” යැයි පැවසීය..</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>26</day>
    </date>
    <link>http://www.dinamina.lk/2012/04/26/_art.asp?fn=n12042610</link>
    <topic>වැසි අඩුවීමේ තත්ත්වයක්</topic>
    <author>උදුලා පීරිස්</author>
    <content>පසුගිය දිනවල පැවැති ධාරානිපාත වර්ෂාව කෙමෙන් අඩුවන තත්ත්වයක් ඇතිවනු ඇතැයි කාලගුණ විද්‍යා දෙපාර්තමේන්තුව පවසයි.එහෙත් අන්තර් මෝසම් කාලගුණ තත්ත්වය මාර්තු 29 සිට මැයි මැද දක්වා පවතින බවත් ඒ අතර කාල සීමාව කැළඹිලි තත්ත්වයක් සමග වැසි වැඩිවීමක් තිබුණත් මේ වන විට එම කැළඹිලි තත්ත්වය බටහිර දිශාවට ගමන් කරමින් පවතින නිසා පසුගිය දිනවලට සාපේක්‍ෂව වැසි අඩුවන ලකුණු ඇතැයිද කාලගුණ විද්‍යාඥ පී. ජී. යසරත්න මහතා පැවසීය.අපරභාගයේ හෝ සන්ධා්‍යාභාගයේ දිවයිනේ තැනින් තැන ගිගුරුම් සහිත වැසි හා උදය කාලයේ බස්නාහිර හා සබරගමු පළාත් හා ගාල්ල මාතර දිස්ත්‍රික් වලද තැනින් තැන වැසි හටගන්නා බව එම දෙපාර්තමේන්තුව කියයි..</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>26</day>
    </date>
    <link>http://www.dinamina.lk/2012/04/26/_art.asp?fn=r1204261</link>
    <topic>තුවාලයකට බේත් දාගන්න ගියතරුණයකුට ලොකු ඇබැද්දියක් වෙලා</topic>
    <author>කුරුණෑගල දිස්ත්‍රික් සංචාරක ගුණරත්න ලියනආරච්චි</author>
    <content>සිංහල හා හින්දු අලුත් අවුරුදු සමය අවසන් වෙමින් පැවැතියත්, අප්‍රේල් මස පුරාවට උත්සව, සැණකෙළි, අපේ සංස්කෘතික හා පාරම්පරික කෙළි - සෙල්ලම් පැවැත්වේ.වයඹ පළාතේ දුෂ්කර ඈත ග්‍රාමීය ප්‍රදේශ රැසක ද මෙවන් උත්සව පැවැත්විණ. එක් ගමක පැවැති අවුරුදු උත්සවය දින සවස් කාලයේ පැවැති සංගීත සංදර්ශනය නරඹා හිතමිතුරන් හා ඥාතින් සමඟ නිවෙස බලා යමින් සිටි තරුණයකුට හදිසි අනතුරක් වී කකුලේ සුළු තුවාලයක් සිදු විය.ගමේ කවුරුත් වෛද්‍ය ප්‍රතිකාර ගන්න, අසල කඩමණ්ඩියේ සිටින වෛද්‍යවරයා වෙත තුවාලකරු රැගෙන යන විට, මධ්‍යම රාත්‍රියටද ආසන්නව තිබුණි. මෙම වෛද්‍යතුමා රාත්‍රි නියමිත වේලාවෙන් පසු කිසිවෙකුට ප්‍රතිකාර නොකරන බවද ප්‍රදේශවාසීන් දැන සිටියත් වෙනත් කළ හැකි දෙයක් නොමැති නිසා ඔහු ළඟට ගෙන ගියහ.උත්සාහයක් දමා බලමු යැයි තරුණ පිරිස තීරණය කළහ.විනාඩි 15ට වැඩි කාලයක් වෛද්‍යවරයාට කතා කර, ජනේලයක් අරවා ගත්තා. එක් තරුණයකු වෛද්‍යවරයාට කරුණු කීවා. දොර ඇර ඇතුළට නම් ගන්න බැහැ. “ජනේලයෙන් කකුල ඇතුªළට දමන්න.බෙහෙත් ටිකක් දාන්නම්” යැයි කීවා. ඒ අනුව කම්බි කූරු අතරින් කකුල වෛද්‍යවරයාගේ නිවෙස තුළට ඇතුළු කර තුවාලය පිරිසිදු කර බෙහෙත් දමා වෙලුම් පටි බැඳ දැන් හරි ගන්න යැයි වෛද්‍යවරයා පැවැසීය.එහෙත් කකුල කම්බි කූරු අතරින් ගන්න බැරි බව තුවාලකරු පැවැසීය. පැමිණ සිටි තරුණයන්ගේ ඉවසීමේ සීමාව ඉක්මවා ගොස් වෛද්‍යවරයාට දොස් කියන්නට වූහ. එක් තරුණයෙක් “බෙහෙත් එපා, අපට කකුල දෙන්න” කීය. එවිට වෛද්‍යවරයා වෙලුම් පටි ලිහා දමා කකුල එළියට ගන්නා ලෙස දන්වා ඇත.”පුදුම දොස්තරයෙක්” යැයි බැණ වදිමින් තරුණයන් තුවාලකරු ගෙදරට ගෙන යන ලදී.කෙසේ වෙතත් තුවාලකරුට ප්‍රතිකාර ලබා දුන්නේ වෛද්‍යවරයාගේ නිවෙසින් පිටතදීය. බෙහෙත් හා වෙලුම් පටි ජනේලයෙන් ලබා දී වෛද්‍ය උපදෙස් පරිදි මිත්‍රයන් තුවාලයට බෙහෙත් දමා නැවත වෙලුම් පටි බඳින ලදී..</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>26</day>
    </date>
    <link>http://www.dinamina.lk/2012/04/26/_art.asp?fn=r1204262</link>
    <topic>අකුණු අනතුරු අවදානමක්</topic>
    <author>හොරණ සමූහ – බන්ධුල ආර්. ගුලවත්ත</author>
    <content>හොරණ - කොළඹ මාර්ගයේ උප නගරයක් වන ගෝනාපොළ හන්දියට සමීපව ගොඩ නගා ඇති පෞද්ගලික සමාගමකට අයත් සන්නිවේදන කුලුනක් නිසා ගෝනාපොළ හන්දිය පළන්නොරුව ප්‍රදේශවාසීන් ගේ ජීවිතවලට සහ දේපොළවලට බරපතළ අනතුරක් සිදුව තිබේ.පළන්නොරුව ශ්‍රී විජයසුන්දරාරාමය, පළන්නොරුව ද්විතියික මහා විදුහල, සර්වෝදය පෙර පාසල මෙම කුලුන සමීපයේ ඇත. සමෘද්ධි බැංකු සංගමය, මහජන සෞඛ්‍ය නිලධාරී කාර්යාලය, ප්‍රාදේශීය සංවර්ධන බැංකුව, ගෝනපොළ තැපැල් කාර්යාලය කුලුන අවට ඇති අනෙකුත් ආයතනයි. බදාදා දිනවලට උදේ 10.00 සිට සවස 7.00 – 8.00 තෙක් සති පොළ පැවැත්වේ. ගෝනපොළ තුන්මං හන්දිය ජනාකීර්ණ පෙදෙසකි.වසර කිහිපයක් පුරා මෙම ආපදා අනතුරු සම්බන්ධයෙන් අදාළ සමාගමේ බලධාරීන්ට ලිඛිතව හා වාචිකව තමන් කරුණු ඉදිරිපත් කළ බැව් විශ්‍රාමික ග්‍රාම නිලධාරි සී. ඩී. එස්. බස්නායක මහතා පවසයි. ප්‍රදේශවාසීන් විසින් මෙම ආපදා අනතුරු සම්බන්ධව හොරණ ප්‍රාදේ්ශීය ලේකම් වරිය වෙත පෙත්සමක් ද ඉදිරිපත් කර ඇත.අප සී. ඩී. එස්. බස්නායක මහතා මුණගැසී ඒ සම්බන්ධ තවදුරටත් විමසීමු.හේමන්ත චන්ද්‍ර කුමාර බස්නායක මහතාට අයිති රු. ලක්‍ෂයක් පමණ වටිනා ගැබ්බර මී ගව දෙනෙකුට සති දෙකකට පෙර අකුණක් වැදීමෙන් මඩුව ඇතුළේ දීම මරුමුවට පත් වුණා. ඔහුගේ නිවසට බරපතළ හානි සිදුවුණා. මගේ වත්තේ පොල් ගස් කීපයකට අකුණු වැදුණා. ඉඩම් කිහිපයක තිබුණු සාරවත් පොල් ගස් රාශියකට අකුණු සර වැදිලා. විතානගේ අමරදාස නමැති අයගේ නිවෙසට හානි සිදුවෙලා. ඒ නිවස සදා දුන්නේත් අසල්වාසින් විසින්. ප්‍රදේ්ශවාසීන් රැසකගේ නිවෙස්වලට අකුණු සර වැදීමෙන් විදුලි භාණ්ඩ විනාශ වුණා. ගෝනපොළ හන්දියේ තැපැල් කාර්යාලය සහ ප්‍රාදේශීය සංවර්ධන බැංකු ගොඩනැගිල්ලට අලාභ හානි සිදු වුණා. මෙම සිද්ධි සම්බන්ධව මොරගහහේන පොලිසියට ගොස් පැමිණිලි කළා.ගෝනපොළ හන්දිය තැපැල් කාර්යාලයට 2011 සැප්තැම්බර් මාසයේ වැදුණු අකුණකින් ෆැක්ස් යන්ත්‍රවලට අලාභ හානි සිදුවූ වග තැපැල් කාර්යාල සේවකයෝ පවසති. අදාළ බලධාරීන්ට දැනුම්දීමෙන් පසු පරමාණු බල ශක්ති අධිකාරියේ නිලධාරීන් පිරිසක් පැමිණ පරීක්‍ෂණයක් කර ඇත. ඉන්පසු මේ දක්වා අවශ්‍ය විසඳුම් ලබා දී නැතැයි ඔව්හු පවසති.මේ සම්බන්ධව අදාළ වාර්තා කළුතර දිස්ත්‍රික් පාර්ලිමේන්තු මන්ත්‍රී විදුර වික්‍රමනායක මහතාට යොමු කළ බව ද බස්නායක මහතා පවසයි. මොරගහහේන පොලිසියට අදාළ ග්‍රාම නිලධාරී මහතාට ප්‍රාදේශීය ලේකම් වෙත සියලු සිද්ධි වාර්තා කර ඇත. බක් මහ අකුණු රාශියක් ගතවූ දෙසතිය තුළ සිදුවූ හෙයින් අනතුරක් සහ ජීවිත හානියක් සිදුවන්නට පළමු මෙම අන්තරායකර සිද්ධින් ගැන ඉක්මණින් විසඳුමක් ලබා දෙන්න යැයි ගෝනපොල හන්දියේ පළන්නොරුව ප්‍රදේශවාසීහු අදාළ බලධාරීන්ගෙන් ඉල්ලති..</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>26</day>
    </date>
    <link>http://www.dinamina.lk/2012/04/26/_art.asp?fn=r1204263</link>
    <topic>ගොඩ පෙරකදෝරුවාගේ උපදෙසින් සිරිපාල පොලිස් දඬුවමින් බේරිලා</topic>
    <author>අම්පිටිය සමුහ - සිසිර ජයනාත් පීරිස්</author>
    <content>බෙන්ජමින් අයියා මහනුවර අවට ගමක විසූ දිළිඳු පුද්ගලයෙකි. ඔහුට දියණියක් හා පුතෙක් සිටී. බෙන්ජමින් අයියාට පුතාව ප්‍රදේශයට නුදුරු ධනවත් නිවෙසක මෙහෙකාරකමකට යැවීමට සිදු වූයේ නැතිබැරි කම නිසාමය.ධනවර්ධන නම්වූ එම නිවැසියා බෙන්ජමින්ගේ පුතාගෙන් නොසෑහෙන ලෙස වැඩපළ කරවා ගත්තේය. ධනවර්ධනගේ බිරියත් සැමියා සේම වැඩට සිටි ළමයාගෙන් හොඳහැටි වැඩපළ ගත්තාය. බෙන්ජමින්ගේ පුතා සුමතිපාලට සිරකාරයකු ලෙස නිවසේ වැඩපළ කිරීමට සිදුවිය. නිවසින් පැන යාවි යන බියට සුමතිපාලව තනිවම කඩයකටවත් ඇරියේ නැත.මේ කම්කටොලු ඉවසා ගැනීමට නොහැකි වූ සුමතිපාල දිනක් මෝනාත් සමඟ මධ්‍යම වෙළෙඳපළට පැමිණි අවස්ථාවක නෝනාගේ සුළු ප්‍රමාදයක් බලා හොරෙන්ම ගෙදරට පැනගත්තේ නෝනාට අයත් රු. 100ක්ද ඇතිවය. මෙයින් කුපිත වූ ධනවර්ධන යුවළ සුමතිපාල නිවසේ මුදල් රත්‍රන් බඩු සොරා ගෙන ගිය බවට පොලිසියේ බොරු පැමිණිල්ලක් දමා සුමතිපාලව පොලිසියට ගෙන්වා ගැනීමට කටයුතු කෙළේය.පොලිසියට යෑමට නියමිත දිනට පෙර දින බෙන්ජමින් සිය පුතාට වූ අසාධාරණය ගැන හිතවතෙකුට කීවේ සුමතිපාලට සිර ගෙදර යාමට සිදුවන නිසාවෙනි.බෙන්ජමින්ගේ හිතවතා බෙන්ජමින් සමඟ ඔහුගේ නිවෙසට වුත් දරුවාගෙන් සියලු තොරතුරු දැනගෙන පොලිසියට ගියාම බය නොවී ලොකු මහත්තයාට මෙහෙම කියපන් යැයි උපදේශයක් දුන්නේය.පසුදින පොලිසියේ ලොකු මහතා සුමතිපාලගෙන් මෙසේ ප්‍රශ්න කෙළේය. තමා මේ මහත්තයාගේ සල්ලි සොරකම් කරලා පැනල ගියා නේද? නැහැ සර්. මම සොරකම් කළේ නැහැ මහත්තය දුන්න සල්ලි.සල්ලි හරි අරගෙන පැනල ගිය එක ලොකු වරදක්. තමුන්ට වතුපිටිවල යන්න වෙයි.නැහැ සර් මේ මහත්තය එයාගේ මෝනා වත්තට යන දවස්වලට මට සල්ලි දීලා කියනවා. “සුමතිපාල හොඳ එකා වගේ මේ සල්ලි අරගෙන ගිහින් උඹේ අම්මට දීලා හදිසියකට ගෙදර කෑම ටික උයාපිහාගන්න මහත්තය එන්න කිව්ව කියල කියපන්. අම්ම ආපුවම අම්මට තව සල්ලිත් දෙන්නම්” කියලා කියනවා.අපේ අම්ම එන එකක් නැහැ. අක්කව තනියම දාලා කිව්වම අහන්නේ නැහැ. එදා මට රුපියල් 500ක් දීලා කිව්ව අද උඹ උඹේ අම්මව එක්කන් ආවේ නැත්නම් උඹ සල්ලි හොරකම් කළා කියලා පොලිසියට අල්ලල දෙනවා කියලා. ඒ බයට මම සල්ලි අරගෙන ගිහින් අම්මටයි තාත්තටයි ඔක්කොම කිව්ව. මම හොරකම් කළේ නැහැ.පොලිස් නිලධාරියාත් ධනවර්ධන යුවළත් අන්දුන් කුන්දුන් විය.නඩුව උසාවි ගියොත් ධනවර්ධනට අපයෝජනය කිරීමේ වරදට දඬුවම් විඳින්න වෙයි. මේ ළමයා අවුරුදු 10ක ළමයෙක් නිසා වැඩකාරකමට තබාගැනීමේ වරදටත් අසුවෙයි යනුවෙන් පැහැදිලි කළ විට ධනවර්ධන පැමිණිල්ල ඉල්ලා අස්කර ගත්තේය..</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>26</day>
    </date>
    <link>http://www.dinamina.lk/2012/04/26/_art.asp?fn=r1204264</link>
    <topic>රාජ්‍ය සේවකයන් 700කටනිවාස තනාගන්න මුදල්</topic>
    <author>කෑගල්ල සමූහපී. එම්. පී. පොල්වත්ත</author>
    <content>කෑගල්ල දිස්ත්‍රික්කයේ නිවාස නොමැති රජයේ සේවකයන් 700 කට නිවාස සංවර්ධන අධිකාරියේ ‘සෙවන’ උපහාර වැඩසටහන යටතේ නිවාස ඉදිකර ගැනීමට මුදල් ලබාදීමට පියවර ගෙන ඇති බව නිවාස සංවර්ධන අධිකාරියේ කෑගල්ල දිස්ත්‍රික් කළමනාකාර පී. ඒ. එස්. පී. ආරියවංශ මහතා පැවැසීය.මේ අනුව රුපියල් මිලියන 210ක මුදලක් ලබා දෙයි.එක් නිවාසලාභියකුට උපරිමය ලක්‍ෂ 5ක් පමණ මුදලක් රාජ්‍ය බැංකු මගින් ඉතාමත් අඩු පොලියකට ලබාදීමට කටයුතු යොදා ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>26</day>
    </date>
    <link>http://www.dinamina.lk/2012/04/26/_art.asp?fn=r1204265</link>
    <topic>සැකකාර බස් රියැදුරුට වසර 1½ක සිර දඬුවම්</topic>
    <author>පාණදුර සමූහ කපිල සෝමරත්න</author>
    <content>වාද්දුව ගාලු පාරේ අපරීක්‍ෂාකාරී ලෙස පෞද්ගලික බස් රථයක් පදවා යතුරුපැදිකරුවකු මරණයට පත්කිරීම සහ තවත් දෙදෙනකුට තුවාල සිදුකිරීමේ චෝදනා සම්බන්ධයෙන් වරද පිළිගත් රියැදුරකුට අවුරුදු පහකට අත්හිටවූ මාස 18ක සිරදඬුවමක් සහ රුපියල් 1250ක දඩයක් පාණදුර මහේස්ත්‍රාත් ආර්. එස්. ඒ. දිසානායක මහතා නියම කෙළේය.මේ දඩ හා අත්හිටවූ සිර දඬුවම් නියම වූයේ සරත් කුමාර නම් රියදුරුටය.එම දඬුවම්වලට අමතරව මරණකරුගේ දරු දෙදෙනාට රුපියල් ලක්‍ෂයක් සහ තුවාලකරුවකුට රුපියල් විසිපන්දහසක වන්දියක් ගෙවන ලෙසට ද විත්තිකාර රියැදුරුට මහේස්ත්‍රාත්වරයා තවදුරටත් නියෝග කෙළේය.විත්තිකාර රියැදුරු චෝදනා ලබා සිටියේ වාද්දුව ගාලු පාරේ අපරීක්‍ෂාකාරී සහ නොසැලකිල්ලෙන් බස් රියක් පදවා පුද්ගලයෙක් මරණයට පත් කිරීම සහ තවත් පුද්ගලයකුට බරපතළ තුවාල සිදු කිරීම සම්බන්ධයෙනි.විත්තිකාර රියැදුරු පදවාගෙන ගිය බස් රියේ යතුරු පැදියක් ගැටීමෙන් යතුරුපැදිකරු මිය ගිය අතර තවත් අයෙක් තුවාල ලැබූ බව වාද්දුව පොලිසියේ සැරයන් ලයනල් ප්‍රනාන්දු මහතා අධිකරණයට කියා සිටියේය..</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>26</day>
    </date>
    <link>http://www.dinamina.lk/2012/04/26/_art.asp?fn=s1204261</link>
    <topic>පාකිස්තාන ක්‍රිකට් කණ්ඩායම ලබන මස ශ්‍රී ලංකාවට</topic>
    <author>වර්නන් ගුණසේකර</author>
    <content>ශ්‍රී ලංකාව සමග ටෙස්ට් තරගමාලාවකට, තරග 5කින් සමන්විත ජාත්‍යන්තර එක්දින තරගමාලාවකට හා විස්සයි20 තරග 2කට සහභාගි වීම පිණිස පාකිස්තාන ක්‍රිකට් කණ්ඩායම ලබන මස අගදී දිවයිනට පැමිණෙනු ඇත.ජූනි මස 1 වැනිදා සිට ජූලි මැද දක්වා දිවෙන පාකිස්තාන කණ්ඩායමේ ශ්‍රී ලංකා සංචාරය ඇරැඹෙන්නේ හම්බන්තොට මහින්ද රාජපක්ෂ ජාත්‍යන්තර ක්‍රිකට් ක්‍රීඩාංගණයේ පැවැත්වෙන විස්සයි20 තරගයෙනි. ජූනි 1 හා 3 යන දිනයන්හි එම තරග පැවැත්වෙනු ඇත.අනතුරුව, ජාත්‍යන්තර එක්දින තරග මහනුවර පල්ලෙකැලේ හා කොළඹ ආර්.ප්‍රේමදාස ජාත්‍යන්තර ක්‍රිකට් ක්‍රීඩාංගණවලදීත් ටෙස්ට් තරග ගාල්ල ජාත්‍යන්තර ක්‍රිකට් ක්‍රීඩාංගණය, කොළඹ එස්.එස්.සී. ක්‍රීඩාංගණය හා පල්ලෙකැලේ ක්‍රීඩාංගණයේදීත් පැවැත්වීමට නියමිතය. ජාත්‍යන්තර එක්දින තරග පහෙන් පළමු තරග 2 පල්ලෙකැලේදීත් ඉතිරි තරග 3 ආර්.ප්‍රේමදාස ක්‍රීඩාංගණයේදීත් පැවැත්වේ. ඉන්පසුව ඇරැඹෙන ටෙස්ට් තරගමාලාවේ පළමුවැන්න ගාල්ලේ පැවැත්වෙන අතර දෙවැනි තරගය කොළඹදීත් තෙවැනි තරගය තෙවැනි හා අවසාන ටෙස්ට් තරගය පල්ලෙකැලේදීත් පැවැත්වෙනු ඇත.පාකිස්තාන කණ්ඩායම මෙහි පැමිණීමත් සමග 1996 ලෝක කුසලාන ජයග්‍රාහී ශ්‍රී ලංකා කණ්ඩායමේ පුහුණුකරු ඩේව් වට්මෝර් ද යළි ශ්‍රී ලංකාවට පැමිණීම විශේෂත්වයක් ගනී. ඔහු දැන් පාකිස්තාන ක්‍රිකට් කණ්ඩායමේ නව පුහුණුකරු වෙයි.ශ්‍රී ලංකා සංචාරයට පෙර පාකිස්තාන කණ්ඩායමේ සියළුම ක්‍රීඩකයින්ගේ ශරීර යෝග්‍යතා තත්ත්වය හොඳින් පරීක්ෂා කර බලන බව වට්මෝර් පවසා තිබේ.“මේ පරීක්ෂණ සැලසුම් කර ඇත්තේ ක්‍රීඩකයන්ට ඔවුනොවුන් දැන් සිටින තත්ත්වය ගැන අදහසක් ලබා දීමටයි. ඒ අනුව ඔවුන්ට අවශ්‍ය පුහුණුව දී ඔවුන්ගේ දියුණුව ගැන යළි පරීක්ෂා කරනවා” යැයි වට්මෝර් කියයි. මේ ශරීර යෝග්‍යතා පරීක්ෂණවලට මුලින් ම බඳුන් වූයේ පළපුරුදු පාකිස්තාන පිතිකරු මොහමඩ් යූසුෆ් ය. 37 හැවිරිදි යූසුෆ් ඔහුගේ ටෙස්ට් තරග 90න් අවසාන තරගය ක්‍රීඩා කළේ එංගලන්තයට එරෙහිව ලෝඩ්ස්හිදී 2010 වසරේදීය. ඔහුගේ කණ්ඩායම් සගයන් තිදෙනෙක් තරග පාවාදීමට හසුව සිරගෙට යන්නට සිදුවූයේ එම තරගයේදීය.පාකිස්තානය තුළ දේශීය තරගවල ක්‍රීඩා නොකිරීම නිසා යූසුෆ් පසුගිය දෙවසරේදී කණ්ඩායමට ක්‍රීඩකයන් තෝරා ගැනීම් සඳහා සලකා බැලුණේ නැත. එහෙත් නව පුහුණුකරු ඩේව් වට්මෝර්ගේ ප්‍රධානත්වයෙන් පැවැති පරීක්ෂණයකට ඔහු පෙරේදා සහභාගි විය. “මම ශරීර යෝග්‍යතා පරීක්ෂණයකට මුහුණ දුන්නා. දැන් එහි ප්‍රතිඵලය ඇත්තේ පාකිස්තාන ක්‍රිකට් මණ්ඩලය අතේයි. මම මගේ රට වෙනුවෙන් ක්‍රීඩා කිරීමට සූදානම්. ඒ සඳහා ප්‍රමාණවත් ක්‍රිකට් හැකියාවක් තවමත් මට ඉතිරිව තියෙනවා” යැයි මොහමඩ් යූසුෆ් පවසයි.පාකිස්තානයෙන් බිහිවූ ඉතාමත් අලංකාර ලෙස පිත්ත හසුරුවන්නෙකු වන යූසුෆ්, 2006 වසර තුළ ටෙස්ට් ලකුණු 1,788ක් ලබා ගත් අතර එය කැලැන්ඩර වසරක් සඳහා ලෝක වාර්තාවකි.ඔහුගේ නායකත්වය යටතේ සිදුවූ ඔස්ට්‍රේලියානු ක්‍රිකට් සංචාරය විනාශකාරී එකක් වීමෙන් පසුව පාකිස්තාන ක්‍රිකට් මණ්ඩලය විසින් 2010 වසරේ මාර්තු මාසයේදී යූසුෆ් ට දින නියමයක් නැතිව තරග තහනමක් පනවන ලදී. කෙසේ වෙතත් යූසුෆ් ට 2010 එංගලන්ත සංචාරයට සහභාගි වීමට හැකිවන පරිද්දෙන් එම තහනම ඉවත් කෙරිණි.ඔහු, ජාත්‍යන්තර එක්දින තරග 288කට හා විස්සයි20 තරග 3කට සහභාගි වී තිබේ. පාකිස්තාන ක්‍රිකට් කණ්ඩායමේ ශ්‍රී ලංකා සංචාරයේ තරග සටහන මෙසේය.ජූනි 1 : පළමු විස්සයි20 තරගය – හම්බන්තොටජූනි 3 : දෙවැනි විස්සයි20 තරගය – හම්බන්තොටජූනි 7 : පළමු එක්දින තරගය – පල්ලෙකැලේජූනි 9 : දෙවැනි එක්දින තරගය – පල්ලෙකැලේජූනි 13 : තෙවැනි එක්දින තරගය – කොළඹ (ආර්.ප්‍රේමදාස ක්‍රීඩාංගණය)ජූනි 16 : සිවුවැනි එක්දින තරගය – කොළඹ (ආර්.ප්‍රේමදාස ක්‍රීඩාංගණය)ජූනි 18 : පස්වැනි හා එක්දින තරගය – කොළඹ (ආර්.ප්‍රේමදාස ක්‍රීඩාංගණය)ජූනි 22 සිට 26 : පළමු ටෙස්ට් තරගය – ගාල්ලජූනි 30 සිට ජූලි 4 : දෙවැනි ටෙස්ට් තරගය – කොළඹ (එස්.එස්.සී. ක්‍රීඩාංගණය)ජූලි 8 සිට 12 : තෙවැනි ටෙස්ට් තරගය – පල්ලෙකැලේ.</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>26</day>
    </date>
    <link>http://www.dinamina.lk/2012/04/26/_art.asp?fn=s1204262</link>
    <topic>සිංගර් අන්තර් පාසල් රගර්</topic>
    <author>ෆවුස් මොහොමඩ්</author>
    <content>සිංගර් අන්තර් පාසල් 20 න් පහළ රගර් පළමු කොටසේ තරගාවලියේ ‘සී’ කාණ්ඩය යටතේ ඊයේ (25) කුරුණෑගල මලියදේව ක්‍රීඩාපිටියේ කුරුණෑගල සාන්ත ආනා විදුහල් පිලට එරෙහිව පැවැති තරගයෙන් ලකුණු 27 – 5 ක ජයක් අත්කර ගැනීමට මරදාන සහිරා විදුහල සමත් විය.තරගයේ පළමු භාගය නිමාවනවිට ලකුණු 10 – 5 ක් ලෙස ඉදිරියෙන් සිටි සහිරා විදුහල් පිල ගෝලයක් සහ උත්සාහක දිනුම් 4 කින් සිය ලකුණු සංඛ්‍යාව රැස් කරගත් අතර සාන්ත ආනා පිලට ලබාගත හැකිවූයේ උත්සාහක දිනුමක් පමණි.මෙය සහිරා විදුහල පිට පිට ලැබූ දෙවැනි ජයග්‍රහණය විය..</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>26</day>
    </date>
    <link>http://www.dinamina.lk/2012/04/26/_art.asp?fn=s1204263</link>
    <topic>ෂෙවාග්ගෙන් නායකත්වයේ ඉනිමක්</topic>
    <author/>
    <content>නායකත්වයේ ඉනිමක් දියත් කළ දිල්ලි ඩෙයාර්ඩෙවිල්ස් පිලේ විරේන්දර් ෂෙවාග් පන්දු 48 කදී හතරේ පහර 10 ක් සහ හයේ පහර 3 ක් සමග නොදැවී ලකුණු 87 ක් රැස් කරමින් අයි. පී. එල්. තරගාවලියේ පූනේ වොරියර්ස් පිල සමග පැවැති තරගයෙන් කඩුලු 8 ක පහසු ජයක් තම පිලට ලබාදීමට සමත් විය.පළමුව පන්දුවට පහරදුන් පූනේ කණ්ඩායම ඕවර 20 අවසනයේ කඩුලු 2 කට ලකුණු 146 ක් රැස් කළ අතර දිල්ලි කණ්ඩායම ඕවර 16 කදී කඩුලු 2 ක් පමණක් දැවී ජයග්‍රහණය සපුරා ගත්තේය. පූනේ වොරියර්ස් පිල වෙනුවෙන් මනීෂ් පාන්ඩේ නොදැවී ලකුණු 80 ක් සහ රොබින් උතප්පා නොදැවී ලකුණු 60 ක් වාර්තා කළහ.මේ අතර කල්කටා නයිට් රයිඩර්ස් සහ ඩෙකෑන් චාර්ජර්ස් පිල අතර පැවැත්වීමට තිබූ තරගය අධික වර්ෂාව හේතුවෙන් අවලංගු කෙරිණි.පූනේ – 146 / 2 (ඕවර 20) මනීෂ් පාන්ඩේ නොදැවී 80, රොබින් උතප්පා නොදැවී 60දිල්ලි - 148 / 2 (ඕවර 16) විරේන්දර් ෂෙවාග් නොදැවී 87, කෙවින් පීටර්සන් 27, මහේල ජයවර්ධන 18.</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>26</day>
    </date>
    <link>http://www.dinamina.lk/2012/04/26/_art.asp?fn=s1204264</link>
    <topic>මිලේනියම් ක්‍රීඩා සැණකෙළිය 28දා මාතර දී</topic>
    <author>නුවන් කොඩිකාර</author>
    <content>මිලේනියම් ක්‍රීඩා සමාජය හා ශි‍්‍ර ලංකා කායවර්ධන හා ශාරිරික යෝග්‍යතා සම්මේලනය එක්ව සංවිධානය කරනු ලබන “මිලේනියම් ක්‍රිඩා සැණකෙළිය 2012” මේ මස 28දා මාතර උයන්වත්ත එළිමහන් ක්‍රීඩා පිටියේදී පැවැත්වේ.දිවයිනේ කඩවසම් තරුණයා, දකුණු පළාතේ සුරූපී තරුණිය, දිවයිනේ දක්ෂතම කායවර්ධන ක්‍රීඩකයා, මාතර කායවර්ධන ශූරයා, මිලේනියම් කායවර්ධන ශූරයා ඇතුළු ක්‍රීඩා ඉසව් රැසක් මෙහිදී පැවැත්වේ. මීට සමගාමීව ආහාර සැකසීම, රූපලාවන්‍ය වැඩසටහන්, ආදිවාසීන්ගේ විශේෂාංග, විලාසිතා තරඟ, කුඩා දරුවන් සඳහා තරඟ මෙන්ම දිවයිනේ ජනප්‍රිය ගායක ගායිකාවන්, නර්ථන කණ්ඩායම් සැදුම්ලත් සංගීත ප්‍රසංගයක් ද පැවැත්වීමට කටයුතු යොදා තිබේ.කායවර්ධන තරඟයේ මූලික වටයේ තරඟ එදින මාතර සමුපකාර මන්දිර ශාලාවේදී උදෑසන 10 ට පැවැත්වෙන බව පැවසූ සංවිධායක මණ්ඩලය ප්‍රසංගය නොමිලේ පවත් වන බවද කීවේය..</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>26</day>
    </date>
    <link>http://www.dinamina.lk/2012/04/26/_art.asp?fn=s1204265</link>
    <topic>8 වැනි ලෝක චෙස් ශූරතාවලියට රුමේනියායන අපේ කණ්ඩායම</topic>
    <author/>
    <content>රුමේනියාවේ පැවැත්වෙන 8 වැනි ලෝක චෙස් ශූරතාවලියට සහභාගි වන ශ්‍රී ලංකා කණ්ඩායම අද (26) පිටත්ව යාමට නියමිතය. රටවල් 50 කට අධික සංඛ්‍යාවක් තරග වදින මේ ශූරතාවලිය හෙට (27) සිට මැයි මස 8 වැනිදා දක්වා පැවැත්වේ. ශ්‍රී ලංකා කණ්ඩායම කේ. ඩබ්. ඩී. සරත්චන්ද්‍ර (තරගාවලියේ ලේකම්, රොමේෂ් වීරවර්ධන (පුහුණුකරු), එම්. ජී. විමලවීර (ලේකම්), සේනක සමරතුංග (සභාපති), ඩී. ඩබ්. එම්. රංජිත් (කළමනාකරු), ඉන්ද්‍රානි ජයසේකර (කලමනාකාරිනි) යන මහත්ම මහත්මීහු සමඟ.</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>26</day>
    </date>
    <link>http://www.dinamina.lk/2012/04/26/_art.asp?fn=s1204266</link>
    <topic>සහෝදරයන්ගේ සංග්‍රාමයේ ජයගම්පහ රිජන්ට් විදුහලට</topic>
    <author/>
    <content>ගම්පහ රිජන්ට් ජාත්‍යන්තර විදුහල සහ ලයිසියම් ජාත්‍යන්තර විදුහල අතර පැවැති ‘සහෝදරයන්ගේ සංග්‍රාමය’ මංගල එක්දින ක්‍රිකට් තරගයේ ශූරතාව අත්කර ගැනීමට රිජන්ට් ජාත්‍යන්තර විදුහල සමත් විය.පළමුව පන්දුවට පහරදුන් රිජන්ට් විදුහල ඕවර 30.3 කදී සියලු දෙනා දැවී ලකුණු 154 ක් රැස් කළ අතර පිළිතුරු ඉනිම ක්‍රීඩා කළ ලයිසියම් විදුහල ඕවර 26.2 කදී ලකුණු 137 කට දැවී ගියේ ලකුණු 17 ක ජයක් රිජන්ට් විදුහලට හිමි කර දෙමින්ය.තරගයේ වීරයා ලෙස රිජන්ට් විදුහලේ ශානක ප්‍රනාන්දු සම්මාන දිනූ අතර දක්‍ෂතම පිතිකරු ලෙස ලයිසියම් විදුහලේ ෂෆ්රාස් මොහොමඩ්, දක්‍ෂතම පන්දු යවන්නා ලෙස රිජන්ට් විදුහලේ ඩොමිනික් විජයවික්‍රම සහ දක්ෂතම පන්දු රකින්නා ලෙස එම විදුහලේ සුපුන් රාජසූරිය සම්මාන හිමිකර ගත්හ.රිජන්ට් – 154 (ඕවර 30.3) දිනුක සුබසිංහ 48, චානක වීරසිංහ 18, ශානක ප්‍රනාන්දු 17, (චතුස්ක කොළඹගේ 16 / 4, ෂෆ්රාස් මොහොමඩ් 29 / 2)ලයිසියම් – 137 (ඕවර 26.2) ෂෆ්රාස් මොහොමඩ් 57, (ඩොමිනික් විජයවික්‍රම 20 / 4. ශානක ප්‍රනාන්දු 26 / 4, මෙත්ලාල් ගනේපොල 38 /2).</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>26</day>
    </date>
    <link>http://www.dinamina.lk/2012/04/26/_art.asp?fn=s1204267</link>
    <topic>කොළඹපුර හරඹය අද</topic>
    <author/>
    <content>බොරැල්ල සුසමයවර්ධන මහා විද්‍යාලය සහ කොළොන්නාව ඕල්කට් විද්‍යාලය අතර ‘කොළඹපුර හරඹය’ මංගල ක්‍රිකට් ගැටුම අද (26) සරවනමුත්තු ක්‍රීඩාංගණයේ දී පැවැත්වේ.ජාතික ක්‍රිකට් පිල නියෝජනය කළ ආදි සිසු දෙපොළක් වන අකලංක ගනේගම සහ ජීවන් මෙන්ඩිස්ගේ ප්‍රධානත්වයෙන් පැවැත්වෙන මේ තරගය නැරඹීම සඳහා ආදි සිසුන්ට හා දෙමව්පියන්ට සුසමයවර්ධන විදුහලේ ආදි සිසුන් ආරාධනා කර සිටිති..</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>26</day>
    </date>
    <link>http://www.dinamina.lk/2012/04/26/_art.asp?fn=s1204268</link>
    <topic>කොමර්ෂල් පොහොර සමාගමඅවසන් පූර්ව වටයට</topic>
    <author/>
    <content>රාජ්‍ය සේවා ක්‍රිකට් තරගාවලියේ ‘ඊ’ කොටසෙන් තරග වදින කොමර්ෂල් පොහොර සමාගමේ ක්‍රිකට් පිල රේගු අධිකාරි කණ්ඩායමට එරෙහිව කඩුලු 6 ක ජයක් වාර්තා කොට තරගාවලියේ පිට පිට තුන්වැනි ජයග්‍රහණයත් අත්කර ගනිමින් අවසන් පූර්ව වටයට පිවිසීමට සමත් විය..</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>26</day>
    </date>
    <link>http://www.dinamina.lk/2012/04/26/_art.asp?fn=s1204269</link>
    <topic>‘ෆොක්ස් හිල් සුපර් ක්‍රොස්’ තරගාවලියෙන්...</topic>
    <author>ඡායාරූප සුලෝචන ගමගේ</author>
    <content>ශ්‍රී ලංකා යුද හමුදා විද්‍යා පීඨය හා ශ්‍රී ලංකා මෝටර් රථ සහ යතුරු පැදි ධාවකයන්ගේ සංගමය එක්ව සංවිධානය කරනු ලැබූ ‘ෆොක්ස් හිල් සුපර් ක්‍රොස්’ මෝටර රථ හා යතුරු පැදි ධාවන තරගාවලිය පසුගියදා දියතලාවේ දී පැවැත්විණි. එහිදී යතුරු පැදි තරග ඉසව්වේ ශූරතාව ගයාන් සඳරුවන් විසින්ද මෝටර් රථ තරග ඉසව්වේ ශූරතාව පසිඳු පීරිස් විසින්ද දිනාගනු ලැබූහ. ජනාධිපති ආර්යා ශිරන්ති රාජපක්ෂ මැතිනිය හා යුද හමුදාපති ලුතිනන් ජෙනරාල් ජගත් ජයසුරිය මහතාගේ ප්‍රධානත්වයෙන් ත්‍යාග ප්‍රදානෝත්සවය පැවැත්විණි..</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>26</day>
    </date>
    <link>http://www.dinamina.lk/2012/04/26/_art.asp?fn=f1204261</link>
    <topic>ජනාධිපතිතුමාගේ කීර්තියබිඳකුදු අඩු වී නැහැ</topic>
    <author>සාකච්ඡා කළේ පණ්ඩුක සමරසේකර ඡායාරූප - සමන්ත වීරසිරි</author>
    <content>ලෝකයේ දරුණුතම ත්‍රස්තවාදය අවසන් කරපු එක තමයි අපි මුහුණ දුන් අමාරුම අභියෝග ය. නමුත් අපට ඊළඟට තියෙන අභියෝග වලට මේ ආකාරයෙන්ම මුහුණ දෙන්න අමාරුයි. හේතුව අපේ ආර්ථික පසුතලය ගොඩනඟා ගන්නා අතර තුර දීම අපේ කලාපීය දේශපාලනය සහ ජාත්‍යන්තර සබඳතා ගැනත් අවධානය යොමු කළ යුතු වෙනවා. ඒ එක්කම අපේ තියන ස්වභාවික සම්පත් විශේෂයෙන් ම ජලය, ඉන්ධන වගේ දේවල මනා කළමනාකරණය පිළිබඳත් අපේ සැලකිල්ල යොමු කළ යුතු යි. එහිදී අපිට ජාතික වැඩපිළිවෙළක් අවශ්‍ය යි. ඒ එක්කම කලාපීය වශයෙන් ගත්තොත් ඉන්දියාවේ මධ්‍යම රජය සමඟ කරන ගනුදෙනුවලදී අපේ විශේෂ අවධානය යොමු කළ යුතු වෙනවා.අපේ විපක්ෂය කියන්නෙ තනි පක්ෂයක් නෙවෙයි. විවිධ මත දරන විවිධ පක්ෂවලින් සැදුම් ලත් එකතුවක්. එහිදී ජනතාව නියෝජනය කරන්නේ එක් පුද්ගලයෙක් ද දෙන්නෙක් ද යන පැනය තිබෙනවා. නමුත් එක් පුද්ගලයෙක් වුවත් ඔහු නියෝජනය කරන්නේ එක් ජන සමාජයක මතයක්. ඒ නිසා එක් අයෙක්වත් අපට අත හරින්නට බැහැ. විවිධ මතවාද දරන කණ්ඩායම්වල එකතුවක් නිසා. එයට විසැඳුම ලෙස තමයි ජනාධිපතිතුමා උගත් පාඩම් කොමිසමේ වාර්තාව ගෙන ආවේ. එහිදී ඔවුන්ගේ ප්‍රශ්න වෙන් වෙන්ව හඳුනාගෙන කාටත් පිළිගත හැකි විසඳුම් ඒවට ලබා දෙනවා.අපි යම් යම් අවස්ථාවල දී ගන්නා වූ තීරණ ගැන අපි අතර කරුණු අවබෝධ කරගන්නේ නැතිව ජාත්‍යන්තරයේ මත විමසන්නට ඔවුන්ගේ අවධානය මේ කෙරෙහි යොමු කරවන්නට ගන්නා උත්සාහය අපේ සමහර පක්ෂ නායකයන් ගෙ විශාලම අඩුපාඩුවක්. මෙයින් සිදුවෙන්නෙ රටේ කීර්ති නාමය විශාල ලෙස පළුදු වීම. මොකද ජාත්‍යන්තර වශයෙන් විශාල ගෞරවයක් භක්තියක් ආදරයක් අපේ ජනාධිපතිතුමාට තියෙනවා . පසුගිය මාසයේ නිව්යෝර්ක්වල එක්සත් ජාතීන් ගේ නියෝජිත රටවල් 16 ක නියෝජිතයන් ගේ සමුළුවට මම සහභාගී වුණා. ඒ හැම කෙනෙක්ම අපේ ජනාධිපතිතුමාට ගරු කරනවා.මොකද රාජ්‍ය නායකයන් මරල පිටරටවල නායකයින් මරල, ජාත්‍යන්තරයට ම දරුණු බලපෑම් කරපු ලෝකයෙන් කවදාවත් නැති කරන්න බැහැ කියපු ප්‍රභාකරන් ඇතුළු එල්.ටී.ටී.ඊ සංවිධානය සහමුලින්ම නැති කරන්න නිසි වැඩපිළිවෙළක් සකස් කළ ආසියාවේ කුඩා රටකින් බිහි වූ ශ්‍රේෂ්ඨ නායකයෙක් හැටියට ගෞරවයක් ජාත්‍යන්තරයෙන් ජනාධිපතිතුමාට තියෙනවා. ඒ එක්කම දේශීය ආර්ථිකය ස්ථාවරව ඉදිරියට ගෙන යන්නත් අනෙක් රටවල් එම ආර්ථික පිළිවෙත අනුගමනය කරන්න පටන්ගෙන තිබෙන නිසාත් ජනාධිපතිතුමාට ඇති ගෞරවය ජාත්‍යන්තර වශයෙන් ඉහළම තැනක තියෙනවා.නමුත් එයින් වන ප්‍රයෝජනයක් අපි කාටවත් නැහැ. ජනාධිපතිතුමාගේ වැඩපිළිවෙළ ඉතා සාර්ථකයි. එසේම ජාත්‍යන්තරය අපෙන් බලාපොරොත්තු වෙනවා ඊළඟ කාල පරාසය තුළ රටේ අන්තර් සමාජ ආර්ථික ක්‍රියාවලිය පිළිබඳ වැඩසටහනක්. ඉතින් එය ක්‍රියාත්මක කරන්න ජාත්‍යන්තරව අපිට විශාල වශයෙන් උදවු කරනවා. ඒ නිසා සතුරු බලවේග රටට එරෙහිව කරන ප්‍රකාශවලින් ඔවුන්ම තමයි හෑල්ලුවට ලක්වෙන්නෙ.එක් එක් තලවල ඉන්න උදවිය මේක දිහා බලන්නෙ තමා සිටින රාමුව තුළ සිට විතරයි.නමුත් ජනාධිපතිතුමා තමා විසින් ම පත් කරපු කොමිසමක් හරහා කරුණු ‍ෙසායා බලල ඒවාට විසඳුම් සහිතව සියල්ලන්ටම සාධාරණත්වය ඉටුවන විදියට මෙය ඉදිරිපත් කර තිබෙනවා.කෙටි කාලීනව විසඳිය යුතු ප්‍රශ්න තියෙනවා. මධ්‍යම හා දිගු කාලීනව විසඳිය යුතු ප්‍රශ්න තියෙනවා. ඒ නිසා මේ රටේ ඉදිරි ප්‍රශ්න විසඳීම සඳහා වෙනමම ආයතනයක් තිබිය යුතුයි කියලයි මම හිතන්නෙ. ඒ ආයතනයට වෙනමම අධ්‍යක්ෂ ජෙනරාල් කෙනෙක් පත් කරල, උගත් පාඩම් කොමිෂන් වාර්තාව හා නිර්දේශයන් ක්‍රමිකව ක්‍රියාත්මක කිරීම සම්බන්ධයෙන් සම්පූර්ණ අධීක්ෂණයක් කළ යුතු වෙනවා. මොකද මේ රටේ දැන් තියෙන විශාලම දැවැන්ත වූ අභියෝගය මේකයි.එය තමයි ඇත්ත. අනෙක් සියලුම ප්‍රශ්නවලට වඩා එයටයි මුල් තැන දෙන්න අවශ්‍ය වෙන්නෙ.එතකොට මේ ආයතනයට සහයෝගය දක්වන ජාතික හෝ වේවා ජාත්‍යන්තර හෝ වේවා සියලු කණ්ඩායම්වලට ඒකරාශී විය හැකියි.මේ සඳහා විධායකය, ව්‍යස්ථාදායකය, අධිකරණය යන ආයතන තුනම එකතු කරල පිහිටුවපු ආයතනයක් අවශ්‍ය වෙනවා.මේ හදිස්සිය තියෙන්නෙ යූ.එන්.ඒ. එකටනෙ. අපිට නෙවෙයිනෙ. ලෝකෙන්ම අපිට තියෙන රට මේක විතරයි. ඉතින් තීන්දු තීරණ ගැනීමේදී කල් යල් බලල බුද්ධිමත් තීරණ ගත යුතුයි. මින් පෙර හදිසි තීරණය ගන්ත එක නෙවෙයිද මේ ප්‍රශ්න ගැටලුවලට මුල. ඒකයි මම කීවෙ මේ ප්‍රශ්නය විසඳන්න වෙනම ආයතනයක් පත් කළ යුතුයි.හැමෝම ඇඟිල්ල දික් කරන්නෙ ජනාධිපතිතුමාට. සිංහල බෞද්ධයා කියන නමට, මේ වගේ වර්ගීකරණයකුත් ඇතිකරලයි චෝදනා කරන්නෙ. එක හරි අසාධාරණයි. ඒ නිසා මම දැඩිව ඉන්න මතය තමයි, මේ ගැටලුව විසඳන්න වෙනමම ආයතනයක් තිබිය යුතුමයි කියන එක.ළඟදී ඉන්දියාවේ මැතිවරණයක් එනවා. කරුණානිධි ද්‍රවිඩ ජාතික නියෝජනයක්නෙ කරන්නෙ. කාලෙන් කාලෙට ඔවැනි ප්‍රකාශ කළානෙ. කරුණානිධි මහත්මයා ඔය ටික කීවම ජයලලිතා හෙට අනිද්දාට ඊටත් එහාගිය එකක් කියයි.දෙන්නම බලන්නෙ දෙමළ ජනතාවගේ ප්‍රශ්න කතා කරල ආදයර වැඩියෙන් දිනාගන්න. ඒ නිසා උතුරු නැඟෙනහිර ප්‍රශ්නයේදීත් ද්‍රවිඩ ජනතාවගේ ප්‍රශ්නවලදීත් අපි තමිල්නාඩුව සමඟ පැටළෙන්න ගියොත් වෙන්නෙ නො දැනුවත්වම උගුලට අහුවෙන එක. ඒනිසා ඉන්දියාවේ මධ්‍යම රජයත් එක්ක ගනුදෙනු කරනවා මිස කවදාවත් කරුණානිධිලා, ජයලලිතලා කියන විදියට වැඩ කරන්න යාමේදි අපි ඔවුන්ගේ ඉලක්කයන් වෙනවා.යුද්ධයෙන් පසු ජනතාවට ලබා දුන් සහනය, සංවර්ධනය, යටිතල පහසුකම් නැංවීම, පිළිබඳ අපි ලෝකයට කරුණු අරන් ගියේ නැහැ. එය අපි අතින් වූ අඩුපාඩුවක්. හරියට ළිඳේ හිටිය ගෙම්බො වගේ.මේ වෙච්ච වැරැද්ද නිසා කොටි හිතවාදී ද්‍රවිඩ ඩයස්පෝරාව අපේ රට ගැන ජාත්‍යන්තරයේ බොරු ප්‍රචාර වැපිරුවා. මොකද ලෝකය අපි දිහා බැලුවේ නැහැ අපි ගිහින් නොකීව නිසා. මේ නිසා අපිට කියන්න සිදු වුණා කරුණාකර ස්වාධීන කණ්ඩායමක් ඇවිත් බලන්න මේ සංවර්ධනය දිහා කියලා.දැන් ජාත්‍යන්තරයට පිළිගන්න වෙනවා ලංකාවේ සැබෑ තතු විත්ති, අපේ කිසිම බලපෑමක් නැහැ ඔවුන්ගේ කාලසටහනකට සැලසුමකට අනුව ලංකාවේ ඕනෑම පළාතක ගිහින් මේවා අධීක්ෂණය කරලයි ඔවුන් ගියේ.ආදර්ශයට ගන්න. රටතුළ කුමන මතයක හිටියත් ඉන් පිටතට යද්දි රටේ ගෞරවය නායකයාගේ කීර්තිය පළුදු වෙන විදියේ ප්‍රකාශ කිරීම රටට හතුරු බලවේග සමඟ එකමුතු වීම කවදාටත් ඉන්දියාවේ විපක්ෂ නායිකාව ඇතුළු දූත පිරිස කළේ නැහැ.ගෞරවනීය විදියට රාජතාන්ත්‍රිකව ඔවුන් අපේ රටට ඇවිත් සිය කාර්යයන් ආදර්ශවත්ව කළා.කටුගේ තියෙන්නෙත් හිර ගේ තියෙන්නෙත් මගේ ආසනයේ.ලංකාවේ ඉහළම බෞද්ධ පාසැලේ ඉඳල කණිෂ්ඨ ය දක්වා මගේ ආසනය තුළයි තියෙන්නේ. ඒ නිසා කොළඹ කියන්නෙ විෂම සමාජයක් තිබෙන තැනක්. ඔය තුළ හැම පුද්ගලයාම ඉන්නවා. ඒත් ඒ හැම කෙනාගෙම මහජන නියෝජිතයා මම. කොළඹ දිස්ත්‍රික්කයෙන්ම ශ්‍රී ලංකා නිදහස් පක්ෂය නියෝජනය කරන එකම මන්ත්‍රීවරයා මමයි.මේ හැමෝගෙම ප්‍රශ්න මටයි ඇවිත් කියන්නෙ. ඒ නිසා මේ බර මට දරන්න අමාරුයි. මෙයට දිය යුතු විසැඳුම් ලබා දෙන්න මට තියෙන ශක්තිය මදි. ඒ නිසා පුළුවන් හැම අවස්ථාවකම පූජ්‍ය පූජක පක්ෂ සමඟ ගම් ප්‍රධානීන් සමඟ සාකච්ඡා කරල පුළුවන් තරමින් ජනතාව තුළ ඇති මේ පීඩනය සැහැල්ලු කරන්නයි මම වෙර දරන්නේ.ජනතා ප්‍රශ්න හමුවේ මා ගොඩනඟා ගත් යම් ආර්ථික පසුබිමක් තුළ ඔවුන්ට විසඳුම් දෙනවා.නමුත් ඊට එහා ගිය විසඳුම් ලබාදෙන්න රජයෙන් මට සහයෝගය ගතයුතු වෙනවා. එයයි මට කියන්න තියෙන්නේ..</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>26</day>
    </date>
    <link>http://www.dinamina.lk/2012/04/26/_art.asp?fn=f1204262</link>
    <topic>බෙර සද්දෙ ඇහෙන පමාවට කොට්ටෙට රෙදි පොරවනවා</topic>
    <author>සටහන සුරංජා සරෝජිනි පතිරණ</author>
    <content>කෝට්ටගොඩ නම් මාතර දිස්ත්‍රික්කයේ රමණීය පරිසරයක ගොඩඋඩ නම් ග්‍රාමයේ වයි. ජී. සිංඤෝ අප්පු හා ලිලිනෝනා පුංචිහේවා යුවළට දෙවෙනි දරුවා ලෙසින් 1952 නොවැ. 22 වැනිදා උපන් මෙතුමා ගැහැනු දරුවන් සිව් දෙනෙකු හා පිරිමි දරුවන් තිදෙනෙකු ගෙන් සමන්විත පවුලක දෙවෙනියා ය. ගොඩඋඩ කුමර විදුහලෙන් මූලික අධ්‍යාපනය හදාරා (1958 – 1969 කාලය) පසුව ගොඩඋඩ මහා විද්‍යාලයට ඇතුළු වූ එතුමා පසුව උසස් අධ්‍යාපනය සඳහා රජයේ නැටුම් හා මුද්‍රා නාට්‍ය විද්‍යාලයට ඇතුළු වූයේ 1971-11-25 වෙනිදා ය. (වර්තමාන සෞන්දර්ය විශ්වවිද්‍යාලය)විද්‍යා විෂය ධාරාවෙන් උසස් පෙළ හැදෑරූ මොහු නෙත සිත දෙකම ඇදී ගොස් තිබූ රුහුණු කලාවන් ගෙන් ඈත් කිරීමට කිසිදු සමතෙක් නොවීය. එනිසාම සිය ඒකමතික තීරණයක් මත රජයේ නැටුම් හා මුද්‍රා නාට්‍ය විද්‍යාලයට ඇතුළු විය.ඔහු ඊට ඇතුළු වන කාල වකවානුවේ දී රජයේ කලායතනයේ කථිකාචාර්යවරයකු වූ බඹරැන්දේ එච්. එල්. එච්. ප්‍රනාන්දු මහතා ගේ උපදෙස් හා මඟ පෙන්වීම නො අඩුව ලැබීය. රජයේ නැටුම් විද්‍යාලයේ ඩිප්ලෝමාව සාර්ථකව සම්පූර්ණ කළ හේ 1974 දී රජයේ කලායතනය විශ්වවිද්‍යාලයට අන්තර් ග්‍රහණය කරන ලද හෙයින් එවක් පටන් උපාධි පාඨමාලාවක් ලෙස එය රැක ගැනීමටත් එය උපාධි අධ්‍යයන ඒකකයක් ලෙස පවත්වා ගෙන යාමටත් මුල්තැන ගත් සුවිශේෂි සිසුවෙක් විය. ඒ අනුව ලලිත කලාවේදී පළමු උපාධි කණ්ඩායමේ අධ්‍යයන කාර්යය මණ්ඩලයේ පළමු උපාධිධාරියා ලෙස 1978 දී මොහු උපාධිය ලබා ගත්තේ ය. ඒ පළමු පෙළේ පංති සාමාර්ථයක් ද ඇතිවය.සත් දෙනෙකුගෙන් යුත් පවුලක අගහිඟතා මැද ජීවත් වූ පුංචි කෝට්ටගොඩ බාල්දි සාදන කර්මාන්ත ශාලාවක බාල්දි ගෙයින් ගෙට ගොස් විකුණා තම වියදම් පිරිමසා ගැනීමට තරම් සමත් වූ ධෛර්යය සම්පන්න දරුවෙකි. ජයසේන, නන්දසේන, විමලසේන, කුසුමලතා, ප්‍රේමලතා, ස්වර්ණලතා, ශ්‍රියාලතා යන පවුලේ සහෝදර සහෝදරියන් සමඟ හැදී වැඩෙමින් කලබලකාරී ධීවර ගම්මානයක ජීවත්වූ ඔහුගේ කුඩා කල මතකයට නඟන්නේ මහත් වූ අභිරුචියෙනි.“ඉස්සර අපට අම්මා කොහේවත් යන්න දෙන්නේ නෑ. ඉතිං ගෙදර විතරයි අපට සෙල්ලම් කරන්න තියෙන්නෙ... අපි හැමදාම බිඟුල ළිඳට නාන්න යනවා. ඔය කාලේ මට අමතකම නොවෙන සිදුවීම තමා නාලා එන ගමන් අල්ලපු ගෙදර වත්තෙන් කූඩළු මල් පැළ 2ක් ගෙනත් ගෙදර වත්තෙ හිටෙව්වා ආසාවට.. පස්සෙ ඕකට අල්ලපු ගෙදර අය අම්මට කියලා අම්මා මටයි මල්ලිටයි හොඳටම ගැහුවා අනුන්ගේ දේවල් හොරෙන් ගේන්න හොඳ නෑ කියලා. එදා ඉඳන් ඒක හොඳ නැති වැඩක් බව දැනගත්තම ආයෙ කවදාවත් හොරෙන් මොනවත් ගත්තෙ නෑ. ඔය අතරේ තවත් දවසක් බිඟුල ළි‍ෙඳන් නාලා එන කොට මම දැක්කා පාරේ ශත 50/= ක් වැටිලා තියනවා.ඒ කාලෙ ශත 50 ක් කියන්නේ අද 5000 ක් වගේ. ඒක දැක්කමත් මම හිතුවා මම මේක ගන්න හොඳ නෑ පාරේ වැටිලා තිබුණට කියලා. ගෙදර ගිහින් අම්මට කිවුවා අම්මේ ශත 50/= ක් පාරේ වැටිලා තිබුණා අනුන්ගෙ දෙයක් හන්දා මම ගත්තෙ නෑ කියලා. අම්මා ඊට පස්සෙ කියලා දුන්නා ළමයො මම කිව්වේ අයිතිකාරයෙක් නැති දෙයක් ගන්න එපා කියලා නෙමේ කියලා. ඊට පස්සෙ මම දුවගෙන ගිහින් ආපහු බලද්දි ඒ ශත 50 තිබුණෙ නෑ. මම එතකොටයි දන්නේ අයිතිකාරයෙක් නැති ඒ වගේ දෙයක් ගන්න එක වරදක් නෙමේ කියලා. අනික එදා ඒක අහුලගත්තා නම් දුප්පත් අපට කොච්චර වටිනවද කියලා.”මට තාම මතකයි මම පුංචි කාලෙ රෑට අපේ ගමේ නිතරම බෙර ගහනවා ඇහෙනවා තොවිල් පලවල් වල. මම උඩරට බෙරයට හා පහත රට බෙරයට ගොඩක් ආස කළා. ඒ නිසා කොට්ටවලට රෙදි පොරවලා මම නිදිවගෙ පෙන්නලා රෑට ගෙදරින් පනිනවා. උදේට අහුවුණාම හොඳටම ගුටි කනවා.පස්සෙ මම ඒ පැත්තෙ කලායතනයකට ගිහින් බෙර වාදනය ඉගෙන ගත්තා. බාල්දි විකුණලා කොහොම හරි වියදම් හොයා ගත්තා. අපි පවුලේ 07 දෙනා ගෙදර වැඩ බෙදාගෙන කළේ. එක්කෙනෙක් අතුගානවා. අනික් එක්කෙනා වතුර ගේනවා. දර ගේනවා. අපි කවදාවත් පාසල් ගියේ සපත්තු සෙරෙප්පු දාගෙන නෙමේ. මුලින්ම පිරිමි විද්‍යාලයකට ගිහින් ශිෂ්‍යත්වය පාස් වෙලා මිශ්‍ර පාසලකට ගියහම ගැහැනු ළමයි ඉන්නවා දැකලා මම ලැජ්ජා වුණා.ඔහුගේ කුඩා අවධිය ගැන එසේ සඳහන් කරමින් සුන්දර අතීතය රසවිඳි ඔහු පසු කලෙක කොළඹ පැමිණියාට පසුව ඉගෙනීමට තිබූ ආර්ථික දුෂ්කරතා නිසාම නාරාහේන්පිට වෙළඳ සැලක නැවතී 1976 – 78 පමණ වකවානුවේ සේවය කරමින් නැටුම් හා මුද්‍රා නාට්‍ය විද්‍යාලයේ ඉගෙනීමට පැමිණියේ ය. ඒ වකවානුව වනවිට කේ. එස්. ප්‍රනාන්දු මහතාගේ සන්නි 18 වේදිකා නාට්‍යයේ සංඛපාල චරිතය රඟපෑමේ අවස්ථාව ද ඔහුට උදාවිය. දර්ශනයකට රු. 1.50 ක් ඔහුට ලැබුණි. එම කාලයේ කලායතනයේ ප්‍රධානියා වූ පනීභාරත මහතා අමතරව ඉඹුල්ගොඩ, කිරිගණිත, මුරානඩු, ශිල්පාධිපති, කේ. එස්. ප්‍රනාන්දු, එස්. එල්. එච්. ප්‍රනාන්දු, විල්සන් ඔලබොඩුව, සවුරා සිල්වා යන ගුරුවරුන් යටතේ ඔහුට ඉගෙන ගැනීමට ලැබිණ. එම කාලයේ රංගන නම් සඟරාවක සංස්කාරක ධුරය ද දැරූ එතුමා 1982 දී ආධුනික කථිකාචාර්ය වරයකු ලෙස පත්විය.උපාධිය සමත්වීමත් සමඟ එක දිනක් හෝ ගෙදර නොසිට පසුදාම කොටහේන ශාන්ත බෙනඩික් විද්‍යාලයේ උප ගුරුවරයෙකු ලෙස ගුරු සේවයට එක් වූ ඔහු පාසල් කාලයෙන් පසුව බාහිර උපදේශකවරයෙකු ලෙස කැලණිය විශ්වවිද්‍යාලයේ ලලිත කලා අධ්‍යනාංශයට එක්විය. සෞන්දර්ය අධ්‍යයන ආයතනයට අනුබද්ධ හොරණ ශ්‍රී පාලි ශාඛාව ජනාධිපති ජේ. ආර්. ජයවර්ධන මහතා විසින් විවෘත කිරීමත් සමඟ එවකට ඉහළම සමාර්ථය ලබන ලද විද්‍යාර්ථින් කිහිප දෙනකු සේවයට ගැණිනි. ඒ අතර පර්යේෂණ කමිටු, සංදර්ශන කමිටු, ආචාර්ය සංගම් ආදිය පිහිටුවීමට පෙරමුණ ගත් ඔහු 1983 සිට හොරණ ශාඛාවේ නර්තන අංශයේ කාර්යභාර ආචාර්යවරයා ද විය. පශ්චාද් උපාධිය හැදෑරීම සඳහා පොදු රාජ්‍ය මණ්ඩලීය ශිෂ්‍යත්වයක් දිනා ගනිමින් 1984 වසරේ දී භාරතයේ මධ්‍ය ප්‍රදේශයෙහි ඉන්දිරා කලා සංගීත් විශ්වවිද්‍යාලය බලා පිටත් විය. එම විශ්වවිද්‍යාල නීතියට අනුව එයට ඇතුළු වන සෑම සිසුවකුම අවුරුදු 03 පළමු උපාධිය හැදෑරිය යුතුය‍. කෝට්ටගොඩ සිසුවා පළමු උපාධිය නැවත කිරීමට අකමැති වූ බැවින් එයට විරුද්ධව නැඟී සිටිමින් පාඨමාලාව හදාරන්නේ නැතිව විභාගය ලිවීමේ අවස්්ථාව ඉල්ලා සිටියේය. ඒ අනුව මාස 6 ක් වැනි කෙටි කාලයක දී වසර 3ක විෂය නිර්දේශය ඉගෙන ගනිමින් විභාගයට මුහුණ දුන් ඔහු එහි උපරිම ලකුණු ලබා ගත්තේ ය. එහිදී ශිෂ්‍යත්වය අහිමි වීමෙන් පසුව එය නැවැත්වීම ගැනද විරෝධය පාමින් එයද ඉන්දියාවේ දී දිනා ගත්තේය. මේ සියලු අභියෝග හමුවේ නොසැළුණු ඔහුට අවසානයේ කෑම බීම පවා තහනම් කළේය.පිටස්තර රටක දි තම අයිතිවාසිකම් දිනාගත් ඔහු ලංකාවට පැමිණ ශිෂ්‍ය අරගල වල ප්‍රධානියා ලෙසින් කටයුතු කළේ ය. 1989 දී ළා බාලම අංශ ප්‍රධානියා වෙමින් එතෙක් පැවති නවක වදය පවා විශ්වවිද්‍යාල පද්ධතියෙන් ඉවත් කිරීමට සමත් විය.ශිෂ්‍ය විරෝධතා දියත් කරමින් සමහරුන් තම වාහනයේ හුළං ඇරීමට පවා සමත් වෙද්දී ඔහු සියලු විරෝධතා ගණන් නොගෙන දිනපතාම විශ්වවිද්‍යාල භූමියට පැමිණියේ ය. ඔහුගේ වැඩ තහනම් කර වැටුප් ගෙවන විට ඔහු ඉහළ නිලධාරීන්ට පෙත්සමක් ලියා තමාගෙන් වැඩ නොගෙන වැටුප් ගෙවන බවත් තමාට එසේ වැටුප් ගත නොහැකි බවත් දැන්විය. අවසානයේ සියලු විරෝධතා නිමවී ඔහු නැවත සේවයට පැමිණ පීඨාධිපති බවට පත් විය.කලින් පැවති රජයේ මුද්‍රා හා නැටුම් ආයතනය අද වනවිට පවතින සෞන්දර්ය විශ්වවිද්‍යාලයක් බවට පත් කිරීමට පුරෝගාමියෙකු වූ මොහු ඉන්පසුව කළ පළමු ඉල්ලීම වූයේ ශ්‍රී ලාංකේය නර්තන සම්ප්‍රදායන් ත්‍රිත්වයම උපාධිය සඳහා හැදෑරීමට අවකාශ ලබා ගැනීමයි. ඒ අනුව එක් විෂයක් ප්‍රධාන විෂය ලෙසත් හැදෑරීමටත් ශිෂ්‍යන්ට අද වන විට අවකාශ ලැබී ඇත.මේ අනුව සබරගමු නැටුම් ආයතනයට වැද්දා ගැනීමට නම් අපගේ මළගම උඩින් එය ක්‍රියාත්මක කළ යුතුය යන අදහසේ සිටි සමහර ආචාර්යවරුන්ගේ විරෝධතා ද බිඳ හෙලමින් සබරගමු නැටුම් පාඨමාලාව සෞන්දර්ය විශ්වවිද්‍යාලයට හඳුන්වා දුන් ප්‍රථම ගුරුවරයා ද ඔහු විය.මොහුගේ දෙවන ඉල්ලීම වූ භාරතීය නර්ථනයන් වූ භරත නාට්‍යම්, කථක්, කථකලි, මණිපුරි යන විෂයයන් පාඨමාලාවට එක් කරන ලෙසය. පසුව පණිභාරත මහතා ගේ ද විශේ්ෂ කැමැත්ත මත එම පාඨමාලාවන් ද ඔහු සෞන්දර්ය විශ්වවිද්‍යාල පද්ධතියට එක් කළේ ය. ඊට අමතරව තූ®ර්ය වාදනය, නිර්මාණකරණය, නාට්‍යකරණය හා සංගීතය යන විෂයන් ද පාඨමාලාවට එක් කෙරිණි.වෙනත් විශ්වවිද්‍යාල සිසුන් භුක්ති විඳීන පොදු පහසුකම් ලෙස ගැනෙන නේවාසික පහසුකම් ශිෂ්‍ය ණය ආදිය ලබා ගැනීම හා උපාධිය ස්ථාපිත කර ගැනීම සඳහා සටන් ව්‍යාපාර කිපයක් ද චිත්‍ර සංගීත අංශය එකතුව පැවැත්වීමටත් කටයුතු කිරීම මොහුගේ විශේෂ අභිප්‍රායයන්ය. සෞන්දර්ය විෂයෙහි පැවැත්ම උදෙසා “රංගන” නමින් සඟරාවක් ප්‍රථම වරට පර්යේෂණ කමිටුව මඟින් ක්‍රියාත්මක කිරීමට මොහු පියවර ගත්තේ එහි සංස්කාරකවරයා ද වෙමිනි.1978 දී ප්‍රථම ලලිත කලාවේදී උපාධිධාරීන් බිහිවෙද්දී උපාධි ප්‍රදානෝත්සවයක් පැවැත්වීම සඳහා බාධක බිඳගෙන ප්‍රථම උපාධි ප්‍රදානය 1982 නොවැ. 05 සිට බණ්ඩාරනායක අනුස්මරණ ජාත්‍යන්තර සම්මන්ත්‍රණ ශාලාවේ දී පැවැත්වීමට ද පුරෝගාමියෙකු විය. තවද විශ්වවිද්‍යාල සිසුන් ගේ දක්‍ෂතා හා විශ්වවිද්‍යාල නාමය ජනමාධ්‍ය ඔස්සේ දේශයට විවෘත කරලීමට කටයුතු කිරීමට ද පෙරමුණ ගන්නා ලදී. පාරම්පරික කෝලම් ශිල්පීන් විශ්වවිද්‍යාලයේ ආචාර්යවරුන් හා සිසුන් සම්බන්ධ කර ගනිමින් මනමේ කෝලම් නාටකය ඇතුළු කෝලම් ප්‍රසංගයක් නව ආරකින් නිෂ්පාදනය කිරීමටත් ඒ මඟින් අපූරු වෙස් මුහුණු ප්‍රසංගයක් රටවල් 48 ක සහභාගිත්වයෙන් ප්‍රංශයේ පැරිස් නුවර පැවැත්වීමටත් ඊට ඉහළ ප්‍රතිචාර හා විදේශයක දී ප්‍රථම කෝලම් වෙස් මුහුණු ප්‍රසංගයක් පවත්වා විශ්වවිද්‍යාලයට කීර්තියක් ලබාදීමේ ඓතිහාසික අවස්ථාවද ඔහු උදාකර ගත්තේය.සෞන්දර්ය විශ්වවිද්‍යාලය සඳහා විශාලතම අඩුපාඩුවක්ව පැවති ‍ෙගාඩනැඟිලි සංකීර්ණයක් ඉදිකර ගැනීමේ අවශ්‍යතාවය කෝට්ටගොඩ මහතාට දැණුනු හෙයින් එස්. බී. දිසානායක මහතා විසින් මිලියන 300ක මුදලක් මහා භාණ්ඩාගාරයෙන් වෙන් කර ගෙන අද වනවිට පවතින නවතම ගොඩනැඟිලි සංකීර්ණය ඉදිකිරීමේ පුරෝගිමියා ද ඔහුම විය.1997 දී රාජ්‍ය සාහිත්‍ය සම්මානයෙන් පුද ලද ජයසේන කෝට්ටගොඩ මහතා ජපාන පාර්ලිමේන්තුවෙන් “මුනියෝ සුසුකි” සම්මානයෙන් ද පුදනු ලැබීය. දේශීය ශාන්තිකර්ම පද්ධතියේ පැවති විද්‍යාත්මක බව විද්වත් සමාජයට හෙළිදරව් කිරීම නිමිත්තෙන් දේශීය නර්තන ධාරී කීර්ති ශ්‍රී ගෞරව නාමය සහිත ජනාධිපති සම්මානය ද රුහුණු කලාව ප්‍රචලිත කිරීම වෙනුවෙන් රුහුණේ මිණි පහන් ජනාධිපති සම්මානය ද එතුමාට ලැබිණි.සෞන්දර්ය විශ්වවිද්‍යාලයෙන්ම බිහිවි ප්‍රථම පූර්ණ මහාචාර්යවරයා බවටත් 2007 වසරේ සිට ජ්‍යෙෂ්ඨ මහාචාර්ය තනතුරටත් පත් ප්‍රථමයා ද විය. ප්‍රථම පීඨාධිපතිවරයා ද ඔහුම විය. සෞන්දර්ය විශ්වවිද්‍යාලය තුළ මොහුට සම කිරීමට හැකිවන තවත් සමතෙකු නොවේ. වසර 40ක් පුරාවට සෞන්දර්ය විශ්වවිද්‍යාල ජීවිතය තුළ ඔහු කළ සේවාවන් මෙවන් වූ කුඩා ලිපියකින් කියා නිම කළ නො හැකිය. දක්‍ෂ ලේඛකයෙකු වන ඔහු අතින් ලියැවුණු ග්‍රන්ථයන් ද රාශියකි. නොයෙක් පර්යේෂණ ඇසුරින් ලියවුණු පර්යේෂණ ග්‍රන්ථ 13 ක් පල කර ඇති එතුමා සාම්ප්‍රදායික සංස්කරණ ග්‍රන්ථ 9 ක් ද පළ කර ඇත. ලොව කිසිදු ගුරුවරයෙකු යටතින් ශිෂ්‍යයෙකු ට ලබා ගත නොහැකි මහා දැනුම් සාගරයකින් යුතු මෙතුමා පුවත්පත් පර්යේෂණ ලිපි ද 50 කට අධික සංඛ්‍යාවක් ලියා ඇත. ඔහුගේ 50 වෙනි උපන් දිනය වෙනුවෙන් පළවූ පහත රට ශාන්තිකර්ම සාහිත්‍ය පොතෙන් ඔහුගේම වචනයෙන් ඔහු ගැන ලියූ පාඨයකින් මෙසේ සටහන් කරමි .“තැලෙන තරමට යකඩයක් මුවහත් වන්නේ යම්සේ ද පහර වදින තරමට කඟවේනා ඉදිරියට එන්නේ යම් සේද ඇතිවන්නා වූ ඕනෑම අභියෝගයකට අභීතව මුහුණ දිමටත් හැකියාවක් මා තුළ වර්ධනය වීම පිළිබඳව මම අතිශයින් සතුටු වෙමි. එය මා උපත ලද ප්‍රදේශයෙන් හා ප්‍රවේණිගත රුධිරයෙන් උරුම කරගත් ජන්ම දායාදයකි. එවන් ආත්ම ශක්තියක් ආත්ම විශ්වාසයක් හා ධෛර්යයක් මා ඇති දැඩි කරමින් අභියෝගයන් ට තර්ජනයන්ට මුහුණ දිය යුතු අයුරු පෙන්වා දුන් මගේ ආදරණීය මෑණියන්ටත් සෙනෙහෙබර පියාණන්ටත් සදාකාලික ණය ගැති වේ..</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>26</day>
    </date>
    <link>http://www.dinamina.lk/2012/04/26/_art.asp?fn=f1204263</link>
    <topic>“1946 සිදු වූ සුනාමියක්”</topic>
    <author>බන්ධුල ආර්. ගුලවත්ත</author>
    <content>2004 වසරේ දෙසැම්බර් 26 දා මුළු මහත් ශ්‍රී ලංකාවටම බලපෑ සුනාමිය හෙවත් මුහුද ගොඩ ගැලීම පිළිබඳ අපි තවමත් කතා බහ කරමු. එදා ඇති වූ විනාශය ගැන අපි තවමත් භීතියෙන් හා ශෝකයෙන් යුතුව සිටිමු. ඒ අතර මෙම වසරේ අප්‍රේල් මස 11 වැනිදා යළිත් සුනාමි අනතුරක් සන්නිවේදන මාර්ග ඔස්සේ පැතිර යාමත් සමඟ අතිශය භීතියට පත්වූයෙමු. අපි 2004 දෙසැම්බර් මස වන තෙක් ම සුනාමිය ගැන නොදැන සිටියෙමු.එහෙත් මෙයින් වසර 58 කට පළමු මේ ඛේදවාචකය පිළිබඳ අප දැනුවත් කළේ ආචාර්ය ඊ. ඩබ්ලිව්. අදිකාරම් විද්වතාණන් විසිනි. ඒ අදිකාරම් මහතා ගේ විද්‍යා පොත් පෙළ ඇසුරෙනි.ඇම්. ඩී. ගුණසේන සහ සමාගමේ මාසික ප්‍රකාශනයක් ලෙස ආචාර්ය ඊ. ඩබ්ලිව්. අදිකාරම් මහතාගේ සංස්කරණයෙන් නවීන විද්‍යා නමින් පොත් මාළාවක් එවක පළ විය. පිටු 16 න් යුත් එක් පිටපතක මිල ශත 25 කි. වර්ෂයකට දායක මුදල රු. 3.00 කි.විද්‍යාව සිංහලෙන් ඉගැන්වීමට ඉතා අපහසු යැයි සමහර උගතුන් මත පළ කළ අවධියක ආචාර්ය ඊ. ඩබ්ලිව්. අදිකාරම් මහතා විද්‍යාව සිංහලෙන් ප්‍රචලිත කිරීමට ද අගනා දැනුම් සම්භාරයක් සාමාන්‍ය ජනතාව වෙත ලබා දීමට ද ගත් අප්‍රමාණ මෙහෙය අපි සදා සිහිපත් කරමු.“Tsunami” යන වදන ‘ත්සුනාමි’ ලෙස විද්වත් අදිකාරම් මහතා හඳුන්වා දී ඇත. ඒ ලිපිය කියවු පාඨක පිරිසෙන් කිසිවෙකු අනාගතයේ දී එවන් රුදුරු අනතුරක් අපට සිදුවේ දැයි කිසිසේත් සිතන්නට නැත.එම සටහන පහත පරිදි ය.වර්ෂ 1946 අප්‍රේල් මස 1 වැනිදා උදෑසන හවායි දූපත්වල වැසියන් නින්දෙන් පිබිදුණු විට ඔවුන්ට දක්නට ලැබුණේ විශ්වාස කළ නොහැකි තරම් සංවේග ජනක වූ දර්ශනයකි. හීලෝ නම් නගරයේ ප්‍රධාන වීථියෙහි මුහුද පැත්තට තිබුණු ගෙවල් සියල්ල කැඩී විනාශ වී ගොස් තිබුණේ ය. මහා මාර්ග සහ මුහුදුබඩ දුම්රිය පාරවල් විනාශ වී පැවතිණ. තැන් තැන්වල මිනිසුන්ගේ මළකදන් දක්නා ලදහ. මරණයට පත්ව සිටින මිනිසුන්ගේ සංඛ්‍යාව 159 ක් විය. සිදු වූ වස්තු හානිය ඩොලර් කෝටි දෙකහමාරක් පමණ වූයේ ය.මෙම විනාශයට හෙතු වූයේ එදින රාත්‍රියෙහි ඇතිවූ මුහුද ගොඩ ගැලීමකි. හවායි දූපත්වලට හැතැප්ම 2000 ක ඈතින් මුහුදු පත්ලෙහි භූමිකම්පාවක් ඇති විය. එම භූමිකම්පාව නිසා මුහුදු ජල වේගයෙන් රළ වේගයක් ඇති වී වෙරළෙහි සෑම දෙයක් ම විනාශයට පත් කර වූයේ ය. මෙසේ උත්සන්න ආකාරයකින් හට ගන්නා මුහුදු රැල්ලට “මයිඩල් වේව්” හෙවත් “වේග තරංග“ යන වචනය සාමාන්‍ය වශයෙන් ව්‍යවහාර කරනු ලැබේ. විද්‍යාඥයන් මේ සඳහා දැන් පාවිච්චි කරන්නේ “ත්සුනාමි” නම් ජපන් වචනය යි. මෙම තරංගවල යථා තත්ත්වය “ටයිඩල් වේව්” යන වචනයෙන් ප්‍රකාශ නොවන බැවින් ද ඉහත සඳහන් ජපන් භාෂාවට අයත් වචනය පාවිච්චි කිරීම යෝග්‍ය වී තිබේ.ත්සුනාමියක් හට ගන්නේ මුහුදු පත්ලෙහි භූමියේ කොටසක පෙරළීමක් හෝ එහි සිදුවන භූමිකම්පාවක් හෝ මුහුද යට තිබෙන ගිනි කන්දක පිපිරීමක් හෝ ඇති වූ විට ය.ලෝකයේ ඇති වූ බවට වාර්තා වී තිබෙන ඉතාම භයානක ත්සුනාමිය වර්ෂ 1883 දි ක්‍රැකටෝවා නම් දුපත ගිනි කඳු පිපිරීමක් නිසා පිපිරී කැඩී ගිය වතාවේ දී ඇති විය. එයින් හටගත් තරංග පැයට සැතපුම් 300 ක වේගයෙන් ශාන්තිකර සාගරය හරහා ගමන් කළහ. තවද අඩි 100 ටත් 130ටත් අතර උසට නැඟී මුහුදු රැල්ලෙන් ජාවා සහ සුමාත්‍රා දෙ රටෙහි මුහුදු බඩ පෙදෙස් විනාශ වී ගියහ.ඉතාම අධික ලෙස අනතුරු සිදු කළ ත්සුනාමිය ඇති වූයේ වර්ෂ 1855 නොවැම්බර් මස 1 වැනිදා ලිස්බන් නගරයෙහි හටගත් භූමි කම්පාවෙන් පසුව ය.අත්ලන්තික් සාගරයේ ත්සුනාමි ඇති වන්නේ කලාතුරකින් ය. ශාන්තිකර සාගරයේ එසේ නොව නිතර නිතර ඇති වේ. ජපන් රට අසල පමණක් විනාශදායක වූ ත්සුනාමි 15 ක් වර්ෂ 1596 ට පසු ඇති වී තිබේ. වර්ෂ 1896 දී ජපන් රට අසල ඇතිවූ ත්සුනාමියෙන් මිනිසුන් 27,000 ක් මරණයට පත් වූහ. ඊට අවුරුදු කිහිපයකට පෙර හවායි දූපත් අසල හටගත් ත්සුනාමියකින් හොනොලු නම් නගරය සම්පූර්ණයෙන් ම මුහුදට සෝදා ගෙන ගියේ ය.ඉන්දියන් සාගරයෙහි ත්සුනාමියක් හට ගැනීම ඇති වන්නේ ද කලාතුරකින් ය. කැලණි තිස්ස රජු දවස ලංකාවේ මුහුදු ගැල්මක් සිදු වූ බැව් ඉතිහාසයෙහි සඳහන් වේ. එය ඉන්දියන් සාගරයෙහි ඇති වූ ත්සුනාමියක් යැයි සිතීමට ඉඩ තිබේ.ත්සුනාමියක තරංග සාමාන්‍ය මුහුදු රැල්ලට වඩා බොහෝ සෙයින් විශාල ය. ලොකු මුහුදු රැලි දෙකක් අතර දුර ප්‍රමාණය අඩි දෙතුන් සියයකට වඩා අධික නොවේ. ශාන්තිකර සාගරයෙහි කලාතුරකින් අඩි දහසක් අතර ඇති තරංග ඇති වෙයි. ත්සුනාමියක එසේ නොව තරංග දෙක් අතර සමහර විට හැතැප්ම 100 ක් පමණ වේ. හැතැප්ම 600 වන අවස්්ථාද තිබේ. මාරුත නිසා හට ගන්නා මුහුදු රැල්ල පැයට හැතැප්ම අටකට වඩා වේගයෙන් ගමන් නොකර යි. ත්සුනාමියක රැල්ලේ වේගය පැයට හැතැප්ම සිය ගණනකින් මැනිය යුතු වෙයි.ත්සුනාමියක් ඇතිවන්නේ එක් තරංගයක් වශයෙන් නොව එකක් පසුව අනික එන තරංග කිහිපයක් වශයෙන් ය. තරංග දෙකක් අතර කාල ප්‍රමාණය මිනිත්තු 15 හේ සිට පැය දක්වා විය හැකිය. ඇතැම් විට පැය ගණනක් මේ තරංග වරින්වර ඇතිවන්නට පු‍ළුවන. මෙයින් පළමුවන තරංගය ඒ තරම්ම විශාල නොවේ. ඉතාම විශාල වන්නේ තුන්වැන්නේ සිට අටවැන්න දක්වා ඇති වන තරංග පෙළ ය.ත්සුනාමියක තරංග සෑදෙන පිළිවෙළ ගැන කරුණු රැසක් දැනගැනීමට වර්ෂ 1994 දී සමුද්‍ර විද්‍යාව පිහිටුවා තිබෙන ස්ක්‍රිප්ස් ආයතනයේ ආචාර්ය ප්‍රැන්සිස් පී. ෂෙපර්ඩ් මහතාට හැකි වූයේ ය. ෂෙපර්ඩ් මහතා වනාහි අද ලෝකයේ සිටින සමුද්‍ර භූ විද්‍යාඥ විශේෂඥයෙකි. ඔහු එම වර්ෂයේ දී බිකිනියෙහි පුපුරුවන ලද පරමාණු බෝම්බයෙන් සිදුවන දේ පරීක්‍ෂා කිරීමට මුහුදු ගොස් සිටියේ ය. ඒ දිනවල එහි ත්සුනාමියක් ද හටගත්තේ ය. ෂෙපර්ඩ් මහතා එහි දී පරීක්‍ෂා කර දැනගත් කරුණු ඉතා වැදගත් දේ වශයෙන් විද්‍යාඥයෝ සලකති.මුහුද මැද ත්සුනාමියක් සැදී ගෙන එනවිට පැය ගණනකට පෙර කල් ඇතිව දැන ගතහැකි උපකරණයක් දැන් නිපදවා තිබේ.එදා 1954 දී විද්වත් අදිකාරම් මහතා සිය ලිපියෙන් පෙන්වා දුන් විද්‍යුත් උපකාරවල ආධාරයෙන් 2012 අප්‍රේල් 11 වැනිදා ඉන්දුනිසියාවේ සුමාත්‍රා දූපත් අසල සිදුවූ ත්සුනාමිය ගැන අපේ ජනතාව දැනුවත් වූ හෙයින් යළිත් සුනාමියක් නිසා හටගන්නා භීතියෙන් හා කලබලයෙන් අපි අත් මිදුනෙමු..</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>27</day>
    </date>
    <link>http://www.dinamina.lk/2012/04/27/_art.asp?fn=n1204271</link>
    <topic>නිදහස කවදා ලැබේදැයි ඇඟිලි ගැන්නා</topic>
    <author>පණ්ඩුක සමරසේකර</author>
    <content>සෝමාලියානු මුහුදු කොල්ලකරුවන් විසින් දින 180 ක කාලයක් අත්අඩංගුවේ රඳවා ගෙන සිටි මීගමුවේ ධීවරයෝ සය දෙනා එමිරේට්ස් ගුවන් යානයකින් කටුනායක ජාත්‍යන්තර ගුවන් තොටුපළින් මවුබිමට ඊයේ උදෑසන (26) පැමිණිය හ.රුපියල් මිලියන 60 ක කප්පම් මුදලක් ලබා ගැනීමේ අපේක්ෂාවෙන් මුහුදු කොල්ලකරුවන් විසින් රඳවාගෙන සිටි මේ ධීවරයන් ස්පාඤ්ඤ හමුදාවේ මැදිහත් වීමෙන් දිවි බේරා ගෙන මාපිය ඥාති මිත්‍රාදීන් ගේ සතුටු කඳුළු මැද මවුබිමට පා තැබූහ.සිය අඹු දරුවන් රකින්නට මුහුදු ගොස් තමන් ට විඳින්නට සිදු වූ දුක් හිරිහැර මෙලොව කිසිවකුටත් අත්වන්නට එපා යැයි මේ ධීවරයෝ ප්‍රකාශ කළහ.හරියාකාර ආහාරයක්, නින්දක් නැතිව මුහුදු කොල්ලකරුවන්ගේ ග්‍රහණයේ සිටි තමන් ට නිදහස ලැබේ දැයි ඇඟිලි ගනිමින් සිටි බවත්, මවුබිම හා ඥාති මිත්‍රාදීන් නැවත දකින්නට ලැබෙතැයි සිතන්නට අසීරු වූ බවත් ධීවරයෝ ‘දිනමිණ’ ට පැවසූහ.පොතින් පතින් පමණක් දැන සිටි මුහුදු කොල්ලකරුවන් පිළිබඳ තොරතුරු සැබවින් දකින්නට වරම් ලත් ධීවරයෝ තමන් සිරගතව සිටිය දී දෙවියන් වහන්සේ ට වූ ප්‍රතිඥාව ඉටු කරනු පිණිස මෙරටට පා තැබූ වහාම දේවස්ථාන කරා ගියහ. මුහුදු කොල්ලකරුවන් ගේ ග්‍රහණයෙන් මිදුණහොත් පිපාසයට ජලයවත් නොගෙන දේවස්ථානයට පැමිණෙන බවට තමන් පොරොන්දු වූ බව ඔවුහු අප හා පැවසූහ.මීගමුව දූව පදිංචි ධීවර කාර්මික ඇන්ටන් නිහාල් ප්‍රනාන්දුට අයත් බහුදින යාත්‍රාවෙන් මුහුදු ගිය මෙම ධීවර කාර්මිකයන් වන්නේ එස්. කේ. වීරසේන (52), දිනේෂ් සුසන්ත (24), පෙරුමාල් රාජා (45), ලෙවන් රුද්‍රිගු (34) ශාන්ත සෙබස්තියන් (32) සහ ජූඩ් නිශාන්ත (26) යි. පසුගිය වසරේ සැප්තැම්බර් මස 27 වනදා මුහුදු ගිය මෙම ධීවර කාර්මිකයන් සය දෙනා ඊට හරියටම මාසයකට පසු නොවැම්ර් 27 වනදා ;සීමාලියානු මුහුදු කොල්ලකරුවන්ට හසු විය. පසුව මෙම ධීවරයන් සය දෙනා නිදහස් කිරීමට රුපියල් මිලියන 60 ක කප්පම් මුදලක් මුහුදු කොල්ලකරුවෝ ඉල්ලූහ.එම මුදල් ඉල්ලා ශ්‍රී ලංකා රජයට ද බෝට්ටු හිමිකරුට ද බලපෑම් කළ කොල්ලකරුවන් අත්අඩංගුවට පත් ධීවරයන්ට ද අමානුෂික වද හිංසා පමුණුවා ඇත. පසුව ස්පාඤ්ඤ නාවික හමුදාව විසින් අත්අඩංගුවට ගනු ලැබූ මෙම සෝමාලියානු මුහුදු කොල්ලකරුවන් පිරිස සහ ඔවුන්ගේ භාරයේ සිටි ශ්‍රී ලාංකික ධීවරයන් මුදවාගෙන පසුගිය 18 වනදා ටැන්සානියාවට භාර කෙරිණි.පසුව යුරෝපා සංගමය එක්සත් ජාතීන් ගේ සංවිධානය සහ ශ්‍රී ලංකා රජය මැදිහත් වීමෙන් අත්අඩංගුවේ පසු වූ මෙම ධීවර පිරිස ටැන්සානියාවේ සිට ඊයේ (26) ගුවන් මඟින් කටුනායක අන්තර් ජාතික ගුවන් තොටුපළින් ශ්‍රී ලංකාවට රැගෙන එනු ලැබීය..</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>27</day>
    </date>
    <link>http://www.dinamina.lk/2012/04/27/_art.asp?fn=n1204272</link>
    <topic>ජාතික රණවිරු සැමරුම් මාසය ඇරැඹෙයි</topic>
    <author>චන්ද්‍රිකා පෙරේරා</author>
    <content>දැය වෙනුවෙන් දිවිදුන් අභීත විරුවන් සිහිකරන විජයග්‍රහණයේ ජාතික රණවිරු සැමරුම් මාසය මේ මස 30දා ආරම්භ වෙයි.එහි ප්‍රධාන උළෙල පැවැත්වෙන මැයි 19දා පෙරවරුවේ “විජයග්‍රහණයේ රණවිරු සැමරුම් පෙළපාළිය” ජනාධිපති මහින්ද රාජපක්ෂ මහතාගේ ප්‍රධානත්වයෙන් කොළඹ ගාලු මුවදොර පිටියේදී පැවැත්වීමට නියමිතය. මානුෂික මෙහෙයුමෙන් රටට සාමය උදාකර එදිනට වසර තුනක් සපිරෙයි.අරලියගහ මන්දිරයේ දී 30දා උදේ 10.00ට ජනාධිපතිතුමාට රණවිරු කොඩිය පළඳවයි. එහිදී ජනාධිපතිවරයා විසින් ජාතික රණවිරු මාසය නිල වශයෙන් ප්‍රකාශයට පත් කෙරේ. මෙසේ ඇ/ඹෙන රණවිරු මාසයේදී ප්‍රාදේශීය වශයෙන්ද රණවිරු උත්සව පැවැත්වේ.තිස් වසරක් පුරා පැවති ත්‍රස්තවාදය පරාජයකර රටේ සාමය හා ඒකීයභාවය ස්ථාපිතකිරීම සඳහා දිවි පූජාකළ හා කැපවූ අභීත විරුවන් සැමරීම වෙනුවෙන් රණවිරු සේවා අධිකාරිය වර්ෂ 2000 සිට ජාතික රණවිරු මාසය පවත්වන ලදී. විජයග්‍රහණයේ සැමරුම් පෙළපාළිය පැවැත්වෙන දින සවස 4.00ට ශ්‍රී ජයවර්ධනපුර කෝට්ටේ පාර්ලිමේන්තු පරිශ්‍රය ආසන්නයේ ඇති රණවිරු ස්මාරකය අභියසදී ජාතික රණවිරු සැමරුම් උළෙල පැවැත්වේ..</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>27</day>
    </date>
    <link>http://www.dinamina.lk/2012/04/27/_art.asp?fn=n1204273</link>
    <topic>පාචනය පැතිරීමේ අවදානමක්</topic>
    <author>සන්ධ්‍යා කරුණාරත්න</author>
    <content>මේ දිනවල පවතින අධික වර්ෂාවත් සමඟ පාචනය වැනි රෝග බෝ වීමේ අවධානමක් පවතින බැවින් උණු කර නිවා ගත් ජලය පානය කිරීම එවැනි අවධානමකින් වැළකීමට හොඳම පියවර බව කොළඹ වෛද්‍ය පර්යේෂණායතනය මහජනතාවට දැනුම් දෙයි.විශේෂයෙන්ම කඳුකර ප්‍රදේශවල මළ වැනි අපද්‍රව්‍ය ජලයට මුසු වීමෙන් පාචනය, කොළරාව වැනි බෝ වන රෝගවලට පුද්ගලයන් ගොදුරු වීමේ අවදානමක් පවතින බව එම පර්යේෂණායතනයේ අධ්‍යක්ෂ වෛද්‍ය අනිල් සමරනායක මහතා පවසයි.ළිඳුල ප්‍රදේශයේ පසුගිය දිනවල පැතිර ගිය පාචනය රෝගයට හේතු වී තිබෙන්නේ රෝටර් (අචබචභප) නමැති වෛරසය බවත් මළපහ ජලය සමඟ මිශ්‍ර වීම නිසා මේ තත්ත්වය හටගෙන ඇති බවත් අධ්‍යක්ෂවරයා පැවැසුවේය.රෝටර් නමැති වෛරසයෙන් බලපෑම ඇති කරන්නේ ළමයින්ට නිසා එම ප්‍රදේශයේ ළමයින් දෙදෙනකුට පාචනය රෝගය වැළඳී මරණයට පත් වූ බව ද ඒ මහතා කීය..</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>27</day>
    </date>
    <link>http://www.dinamina.lk/2012/04/27/_art.asp?fn=n1204274</link>
    <topic>හෙණ පිට හෙණ වදින වරකපිටිකන්දේ ජනතා දුකට පිහිටක් නැද්ද ?</topic>
    <author>ලංකින්ද නානායක්කාර (ඉමදුව සමුහ)</author>
    <content>අකුණු සැර නිසා මරණයට අත වනමින් සිය දේපළ විනාශ කරමින් අහසත් සමඟ හඬනා මිනිසුන් වෙසෙන වරකපිටි කන්දේ පවුල් 180 ක 800 ක සාමාජිකයන් හඬා වැලපෙන ඇත්තටම දුක හිතෙන කතාන්දරයක් සොයා බද්දේගම හෙනගහන ගමට ගියෙමු.බද්දේගම ප‍්‍රාදේශීය ලේකම් කොට්ඨාශයේ වරකාපිටිකන්ද ග‍්‍රාම නිලධාරී වසමේ වරකාපිටිකන්දේ හා ඒ ආශ‍්‍රිතව පදිංචිව සිටින පවුල් වලට දිගින් දිගටම එල්ල වන අකුණු තර්ජන වලින් ඔවුන්ගේ ජීවිත සහ දේපල ආරක්ෂා කරගැනීමට අවශ්‍ය කඩිනම් පියවර ගන්නා ලෙස ප‍්‍රදේශවාසීහු රජයට බල කරති.බද්දේගම ප‍්‍රාදේශීය ලේකම් කොට්ඨාශයට අයත් වරකාපිටිකන්ද ග‍්‍රාම නිලධාරී වසමේ පවුල් 180 ක් පදිංචිව සිටිති. ඉන් පවුල් 50 ක් පමණ වරකාපිටිකන්දේ සහ වරකාපිටිකන්ද කඳු පරිශ‍්‍රය ආශ‍්‍රිතව දිවි ගෙවති. ඔවුන්ගෙන් වැඩි පිරිසක් අඩු ආදායම් ලබන සමෘද්ධි ලාභීන් වන අතර ඉන් බොහෝ දෙනෙක් දෛනිකව වැටුප් ලබන කම්කරුවෝ වෙති. මාර්ග දුෂ්කරතා මෙන්ම, ජල පහසුකම් නොමැතිවීම ඔවුන්ගේ දෛනික ජීවිත අඩාල කරවයි. මෙම සෑම නිවසකම පාසල් යන දු දරුවන්, ළදරුවන් මෙන්ම වයස්ගත වැඩිහිටියෝද වෙති.දැනට වසර තුනකට පමණ කාලයක සිට වරකාපිටිකන්දේ සහ ඒ ආශ‍්‍රිත නිවෙස් වලට අකුණ තර්ජන එල්ලවෙමින් තිබේ. මේ වන විට වරකාපිටි කන්දේ අකුණු නොවැදුණු නිවසක් නොමැති තරම්ය. මේ කාලය තුළ එක් නිවසකට හත් වතාවක් අකුණු සැර වැදී ඇත. අකුණු ගැසීම් හේතුවෙන් මෙම ප‍්‍රදේශයේ ජීවිත අහිමිවීම් වාර්තා නොවුනද නිවැසියන් කිහිපදෙනෙකුටම ශාරීරිකව සහ මානසිව පීඩා විඳින්නට සිදුව ඇත. අතැම් නිවාස වල බිත්ති සිදුරුව ඇති අතර සමහර බිත්ති ඉරිතලා ගොස් ඇත. නිවාස කිහිපයකම රූපවාහිනී යන්ත‍්‍ර සහ ගුවන්විදුලි යන්ත‍්‍ර කි‍්‍රයාවිරහිතව ඇත. නිවාස කිහිපයකම විදුලි පරිපත සහ විඳුලි බල්බ දැවී ගොස් ඇත.ආසන්නම අකුණු ගැසීම් සිදුව ඇත්තේ අපේ‍්‍රල් 17 වන දින රාත‍්‍රියේය. ඉන් නිවාස 20 කට අධික ප‍්‍රමාණයකම විදුලි උපකරණ පිළිස්සී ඇත.වර්ෂා දිනවලදී මෙම ප‍්‍රදේශයේ පදිංචිකරුවන් රාත‍්‍රිය ගත කරන්නේ කන්ද පහළට පැමිණ සිය ඥාතීන්ගේ හෝ හිතවතුන්ගේ නිවෙස් වලය. එසේ යාමට නොහැකි පිරිස් රාත‍්‍රිය නිදි වර්ජිතව ජීවිත තර්ජන මැද දිවි ගෙවති. ආරක්ෂිත ස්ථාන වල නිවාස තනා ගැනීමට ඉඩම් හෝ ආර්ථික හැකියාවක් මෙම තර්ජනයට ලක්ව සිටින පවුල් වලට නොමැත. ඔවුන් වරකාපිටි කන්දේ තනා ඇති නිවාස ද කුඩා භූමි ප‍්‍රමාණයක ඉදිකර ඇති කුඩා නිවාස වන අතර සමහර නිවාස වල වැඩ අවසන් කර නොමැත.මෙම ප‍්‍රදේශයට අකුණු තර්ජන එල්ලවීමේ අවධානය ඇතිව තිබෙන්නේ මෙම කන්ද වටා ඇති කඳුකීපයකම දුරකථන සම්පේ‍්‍රෂණ කුළුණු ඉදිකිරීමෙන් අනතුරුව බව තර්ජනයට ලක්ව ඇති පවුල් වල සාමාජිකයෝ කියා සිටිති. වරකපිටි කන්ද ආසන්නයේම එවැනි දුරකථන සම්පේ‍්‍රෂණ කුලූණු කිහිපයක්ම ඉදිකර ඇති අතර එම කුලූණු කන්දට ඉතා හොඳින් දර්ශණය වේ. අකුණු එල්ලවන වේලාවල් වලදී මෙම කුලූණු වලින් ගිණි පුළි'ගු පිටවන බව තර්ජනයට මුහුණදී සිටින පිරිස් කියා සිටිති.මෙම කුලූණු මෙම කඳුවල ස්ථානගත කර ඇත්තේ පසුගිය වසර තුනකට හෝ හතරකට ආසන්න කාලයේ වන අතර වරකාපිටිකන්දට මෙම තර්ජන එල්ලවන්නට පටන්ගෙන ඇත්තේ ද එම කාලසීමාව ඇතුළත බැවින් ඔවුන්ගේ විශ්වාසයට යම් පදනමක් ගම් වැසියෝ අප කළ සංචාරයේ දී පැවැසීය. මෙම අකුණු ව්‍යසනයෙන් පීඩාවට පත්ව අනාරක්ෂිතව දිවිගෙවන මෙම ජනතාව පිළිබඳ සොයා බලා, ඔවුන්ට එල්ලවන අකුණු තර්ජන වැළැක්වීමට අවශ්‍ය කඩිනම් පියවර ගැනීම ට අදාළ බලධාරීන්ගේ අවධානය යොමු කරවන ලෙස ඉල්ලීම් කළහ.කිසිම කාලයක වාර්තා නොවූ තරමට අද වන විට ගෙවී ගිය දින කීපය තුළ රටේ ප‍්‍රදේශ කීපයකම අකුණු මරණ 22 ක් වාර්තා වී ඇත.මෙහි අතිශය සංවේදීතම සිදුවීම වන්නේ අපේ‍්‍රල් 23 දා එනම් ඊයේ පාන්දර බද්දේගම ප‍්‍රදේශයේ නිවසකට අකුණක් එල්ලවීමෙන් කුඩා දරුවන් දෙදෙනෙකු පිළිස්සී කරාපිටිය ශික්ෂණ රෝහලේ ප‍්‍රතිකාර ලබා ඊයේ 24 පිටව ගොස් ඇතැයි අප කළ විමසීමේ දී රෝහල් ප‍්‍රකාශකයෙක් සඳහන් කළේ ය.දැඩිලෙස අකුණු තර්ජනයෙන් බැටකන වරකාපිටිකන්ද ප‍්‍රදේශයේ ද කුමන මොහොතක හෝ එවැනි ඛේදනීය තත්ත්වයක් ඇතිවීම වළැක්වීමට අවශ්‍ය ඉක්මන් පියවර ගැනීම කෙරෙහි වගකිව යුත්තන්ාග අවධානය යොමු කරන ලෙස දකුණු පළාත් සභා මන්තී‍්‍ර බද්දේගම සමිත හිමියෝ පැවැසූහ.වරකාපිටිකන්ද ප‍්‍රදේශයට අකණු සන්නායකයක් ලබා දී එම ප‍්‍රදේශවාසීන්ට මරණ බියෙන් සහ සැකයෙන් තොරව ජීවත් වීමට සුදුසු පරිසරයක් නිරිමාණය කරදීමට අවශ්‍ය පියවර ගන්නා ලෙසද, මෙම අකුණු තර්ජන හේතුවෙන් ඔවුන්ගේ දෛනික දිවි පෙවෙත අඩාල වීමට ඉඩ නොතැබීමට කටයුතු කරන ලෙසටද, ඔවුන් පිළිබඳ සොයා බලා සිදුව ඇති අලාභ හානි වෙනුවෙන් යම් සහනයක් ලබා දීමට කටයුතු කරන ලෙසද උන්වහන්සේ වගකිවයුත්තන්ට දැනුම් දෙති.ඡායාරූප විස්තර.</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>27</day>
    </date>
    <link>http://www.dinamina.lk/2012/04/27/_art.asp?fn=n1204275</link>
    <topic>ශක්තිමත් මැටි ගඩොල් සාදා දැයේ දියුණුවට උර දෙන පවුලක්</topic>
    <author>ගොඩකවෙල විශේෂ - කේ. එම්. ඒ. කේ. වීරසිංහ</author>
    <content>නවීන තාක්ෂණික පහසුකම් හා ක්‍රමෝපායන්ගේ පිහිටෙන් අහස උසට ගොඩනැගිලි ඉදි කරන නවීන දැනුමෙන් සන්නද්ධ යැයි කියන නූතන ඉංජිනේරුවන් පවා අදටත් පුදුමයට පත් වන මීට ශතවර්ෂ කීපයකට පෙර අපේ රටේ පැවැති ඒ දේශීය කාත්ෂණයේ විෂ්මිත ඉදිකිරීම් වලට යොදාගත් තාක්ෂණික ක්‍රමයට කැපෙන ශක්තිමත් මැටි ගඩොල් කර්මාන්තයේ නියැලෙන නූතන පවුලක් පිළිබද තොරතුරු අපට ගොඩකවෙල නියංගම සමගිපුර ගම්මානයෙන් හමුවිය.ලේසියටත් පහසුවටත් මෑතක සිට කොයි කවුරුත් අකමැත්තෙන් හෝ යොදා ගන්නා සිමෙන්ති ගඩොල් වලට අපේ රටේ දේශීය තාක්ෂණය හා ස්වභාවික පස් යොදා ගෙන සිය දෑතින් කපන මෙම මැටි ගඩොල් කිසි විටෙකත් දෙවැනි නොවන බව මෙම කර්මාන්ත කරුවෝ පෙන්වා දෙති.ග‍ඩොල් කර්මාන්තය සිය ප්‍රධාන ජීවනෝපාය මාර්ගය කර ගත් ගොඩකවෙල නියංගම පුරවරයේ ජීවත් වන මෙම මැටි ගඩොල් කර්මාන්තයේ හිමි කරුවන් සිය කර්මාන්තයේ මහිම එහි යන එන අයට සනාත කිරීම සදහා සිදු කර ඇති ඉදිකිරීම් දකින විට පුදුමයක්ද සිතට දැනයි. දේශිය තාක්ෂණය, දේශීය අමු ද්‍රව්‍ය හා ස්වාභාවික පරිසරයයටද හිතකර වන අන්දමින් මෙම මැටි ගඩොල් කර්මාන්තය පවත්වා ගෙන යනු ලබන්නේ සමගිපුර පදිංචි පනස් පස් වියැති එච්. පී. පියසේන මහතා විසිනි. ඒ සඳහා ඔහුට සහය වන්නේ ඔහුගේ බිරිද වන බී. ඩී. පොඩිනා මහත්මිය (අවු: 48 ) සහ පුතු වන එච්. පී. ඉන්දික කුමාර (අවු: 30 ) හා ලේලි වන ඒ. යූ. ජයන්ති ප්‍රේම තුෂාර (අවු: 27 ) යන අයය.එච්. පී. පියසේන මහතා :- මෙම ප්‍රදේශයේම පවතින පස් විශේෂ දෙවර්ගයක් අනුපාතයකට කලවම් කර තමයි මෙම ගඩොල් කැපීමට පස් සාදා ගන්නෙ.ඒ ක්‍රමයට කපල අවශ්‍ය උෂ්ණත්වයකට පුළුස්සා ගන්නා ගඩොල් වසර දහයක් වැස්සට තෙමිල අව්වට වේලෙන්න දාල බැලුව. කිසිම දෙයක් වෙන්නෙ නෑ. අවශ්‍ය තරමට කලවන් කර ගත් පස් පදමට අනල තරමට තැම්බෙන්න තියල කපන ගඩොල් පවනෙ වේලල රන්වන් පාටට වන තුරු පුළුස්සා ගත්තම දෑත බදල පොලවෙ ගහලවත් කඩන්න බෑ. මේ ගබඩාල් වලින් සදන ගොඩනැගිලිත් මීට ශතවර්ෂ ගණනාවකට කලින් අපේ රජවරුන් විසින් කරවා ඇති ඉදිකිරීම් වගේම කාලයක් නොනැසී පවතීවි.පස් කදු ආරක්ෂා කර ගැනීමටත්, ආරක්ෂිත බැමි ඉදිකිරීමටත් මෙම ගඩොල් සුදුසු බවට අපි ඔප්පු කර පෙන්වා තිබෙනවා. පෙදරේරු මහත්වරු දෙපාරක් නොහිත ඉහළින්ම මෙම ගඩොල් නිර්දේශ කරන්නෙ මෙම ගඩොල් වල පවතින ප්‍රමිතිය නිසායි.එච්. පී. ඉන්දික කුමාර :- තාත්තත් එක්ක බිරිදත් අම්මත් අපි එකතු වෙලා අද මෙම කර්මාන්තය කර ගෙන යනවා. මේ ගඩොල් වලට අද හොද ඉල්ලුමක් පවතිනවා. ඈත දුර පලාත් වලින් පවා ගඩොල් ගෙනියන්න හොයාගෙන එනවා. මෙම කර්මාන්තය තව දුරටත් දියුණු කර ගන්න රාජ්‍ය අංශයේ සහයෝගයක් ලබා දෙනවනම් ගොඩක් හොදයි.ඒක අපිට කරන සේවයක් වගේම අපේ මේ නියම ප්‍රමිතියෙන් යුතු ගඩොල් ඉල්ලන සමාජයටත් කරන සේවයක් වෙනවා..</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>27</day>
    </date>
    <link>http://www.dinamina.lk/2012/04/27/_art.asp?fn=n1204276</link>
    <topic>ඉස්ලාම් නායකයන් හා අගමැති අද සාකච්ඡා</topic>
    <author>පණ්ඩුක සමරසේකර</author>
    <content>රංගිරි දඹුලු විහාර භූමි පරිශ්‍රයේ ඉදිකරමින් පැවැතිණයැයි කියන ඉස්ලාම් භක්තිකයන්ගේ ඇදහීම් ස්ථානය පිළිබඳ සාකච්ඡාවක් ඉස්ලාම් දේශපාලනික හා ආගමික නායකයන් සමඟ අද (27) අගමැතිවරයා සාකච්ඡාවක් පවත්වන බව අග්‍රාමාත්‍ය කාර්යාලය නිවේදනය කරයි.සාකච්ඡාව පවත්වන්නේ අද ආගමික ඇදහීම්වලින් අනතුරුවය.මේ ගැටලුවට අදාළ සාකච්ඡාවේදී දෙපාර්ශ්වයේම එකඟතාවට පැමිණෙන තීරණය ඒ ලෙසම ක්‍රියාත්මක කිරීමටද අග්‍රාමාත්‍යවරයා තීරණය කර ඇතැයිද එම නිවේදනයේද සඳහන් වේ.එසේම ජනාධිපති මහින්ද රාජපක්ෂ මහතා ද සෑම ජන කොට්ඨාසයකටම සමාන ලෙස සලකන දුර්ලභ ගණයේ ජන නායකයකු බව පෙන්වා දෙන අග්‍රාමාත්‍ය දි. මු. ජයරත්න මහතා එවන් නායකයකු සිටින රටක ජාති හෝ ආගමික හෝ හේතු පදනම් කර ගනිමින් අනවශ්‍ය ගැටලු නිර්මාණය කිරීම ශ්‍රී ලාංකිකයකුට තරම් නොවන බවද පවසයි.</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>27</day>
    </date>
    <link>http://www.dinamina.lk/2012/04/27/_art.asp?fn=r1204271</link>
    <topic>ජෛව විවිධත්වයෙන් පිරි කොග්ගල ඔයේ දූපත් අනතුරේ</topic>
    <author>ගාල්ල දිසා සමූහ නන්දසිරි වැලිගමගේ</author>
    <content>රාම රාවණ යුගය දක්වා දිව යන ඈත අතීතයකට නෑකම් කියන කොග්ගල විශ්ව කීර්තියට පත් ඓතිහාසික පුරවරයකි. එහි ඓතිහාසික බවත් කොග්ගල ඔයත් අතර ඇත්තේද ගහට පොත්ත මෙන් වූ සහසබඳතාවකි.එදා දෙවැනි ලෝක යුද්ධයේදී වත් විනාශ කිරීමට නොහැකිවූ මෙම දූපත් සමූහය මිනිසාගේ අහිතකර ක්‍රියා කාරකම් හේතුවෙන් මේ වන විට විනාශ වෙමින් පවතී.කොග්ගල ඔයේ පිහිටා ඇති කුඩා දූපත් සමූහයේ සුන්දරත්වය විඳ ගැනීමට පැමිණෙන පරිසර හිතකාමීහු ඔයට අද සිදු වෙමින් පවතින විනාශය දැක සුසුම් හෙළති.කොග්ගල කළපු ඔය සුන්දර දුපත් දාහතරකින් සැදුම්ලත් ලොව ඇති ජෛව විවිධත්වයෙන් අනූන තෙත් කලාපීය ස්ථානයක් බවට වාර්තා වී ඇත.මේ අසිරිමත් දුර්ලභ ස්වභාවික සම්පත ගැන වටහාගත් වගකිවයුතු අංශ 1980. 06. 06 දින පළ කළ අංක 92 දරන ගැසට් පත්‍රයෙන් මෙය අභය භූමියක් බවට ප්‍රකාශයට පත් විණි.මේ වන විට මේ අභයභූමියේ ජෛව විවිධත්වය විවිධ අහිතකර ක්‍රියාකාරකම් මගින් විනාශ කොට ඇත. මේ අභයභූමිය මැද මහ විශාල කුලුනක් ඉදිකොට අවසන්ය. මේ බිම සමතලා කොට කුඩා සංචාරක කුටි ඉදි කර තිබේ.වසර ගණනාවක් සිය ජීවනෝපාය කරගත් ඔයේ ධීවරයෝ සිය රැකියාව සිදු කර ගැනීමට නොහැකිව සිටිති..</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>27</day>
    </date>
    <link>http://www.dinamina.lk/2012/04/27/_art.asp?fn=r1204272</link>
    <topic>අරන්කැලේ සේනාසනයේ සක්මන් මළුව පිළිසකර කරයි</topic>
    <author>ආරියරත්න රණවැල්ල වයඹ පළාත් සමූහ</author>
    <content>පුරාවිද්‍යා දෙපාර්තමේන්තුව මගින් කුඹුක්වැව අරන්කැලේ මලියදේව අරහත්ත සේනාසනයෙහි සිදු කළ කැණීම් වලින් හමුවූ සක්මන් මළුව අතීතයේ පැවතුණු ආකාරයට සකස් කර මුළුමනින්ම අවසන් කොට ඇත.අඩි 1800 ක් පමණ දිගැති මෙය ශ්‍රී ලංකාවේ පැරැණි ආරණ්‍ය සේනාසනයකින් මෙතෙක් හමුවී ඇති දිගම සක්මන් මළුව බව එම සේනාසනාධිපති ශ්‍රී ලංකා ස්වේජින් නිකායෙහි ප්‍රධාන සංඝනායක කම්මට්ටනාචාර්ය හා කර්මාචාර්ය කිරිපේද්දේ පියදස්සී හිමියෝ පවසති. අනුරපුර යුගයේදී ඉදිකොට ඇති මෙම සක්මන් මළුව ‘චංකමනාගාරය’ හා ‘පෙත්මග‘ යන නම් වලින්ද හැඳින්වේ.හතරැස් කළුගල් වලින් ගමන් මාර්ගයක් ලෙස සකස් කොට මැදට සුදුවැලි අතුරා මනා තාක්ෂණයකින් යුතුව නිම කොට ඇති මෙය අතීතයේ මෙහි වැඩ සිටි රහතන් වහන්සේ සහ භික්ෂූන් වහන්සේ සක්මන් භාවනාවේ යෙදීම සඳහා භාවිතා කොට ඇති බව පුරා විද්‍යාඥයන්ගේ අදහස වී ඇත.අරන්කැලේ සේනාසනයෙහි සම්මුඛ ලෙන අසලින් ආරම්භ වන එම සක්මන් මළුව අවසන් වන්නේ ලක්දිව අවසන් රහතන් වහන්සේ වශයෙන් සැලකෙන මලියදේව මහ රහතන් වහන්සේ වැඩසිටි ගල්ලෙන අසලිනි. මුළු සේනාසන භූමියටම අලංකාරයක් ගෙන දෙන එම සක්මන් මළුව හෙළ කලා ශිල්පීන්ගේ විශිෂ්ටතම නිර්මාණයක් ලෙස බොහෝ දෙනෙකුගේ පැසසුමට ලක්ව තිබේ.අක්කර 65 ක් පමණ විශාලැති අරන්කැලේ සේනාසන භූමියෙහි දැනට වසර 40ක පමණ කාලක සිට පුරාවිද්‍යා දෙපාර්තමේන්තුව මගින් කැණීම් කටයුතු කරගෙන යන අතර මේ වන විට ජන්ථාඝරයක්, සම්මුඛ ලෙනක්, පඨානඝරයක්, යුගලාරාමයක්, සීමා මාලකයක්, පියගැට පෙළ කිපයක්, විශාල පොකුණක් ඇතුළු පැරණි ගොඩනැගිලි රැසක නටබුන් හඳුනාගෙන ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>27</day>
    </date>
    <link>http://www.dinamina.lk/2012/04/27/_art.asp?fn=r1204273</link>
    <topic>පුරාජේරු කියමින් ඇළට පැන්න තරුණියට ගොඩ එන්න වුණේ දිය රෙද්දත් නැතිව</topic>
    <author>නුගේගොඩ සමූහ ඩබ්ලිව්. විදානපතිරණ</author>
    <content>අයියෝ අපි අඩි 30 – 40 ගැඹුරු කැලණි ගඟෙත් පීනන අය. මේක මොන කජ්ජක්ද කියල ඇළට පැන්න තරුණියකගෙ දිය රෙද්දත් ගහගෙන ගිහින්.ඇළෙන් ගොඩට ගත්තෙ දිය රෙද්දත් නැතිව. මේ සිද්ධිය වාර්තා වුණේ ඇඹිලිපිටිය උඩගම ප්‍රදේශයෙන්.විනෝද චාරිකාවක ගියපු කණ්ඩායමක් පසුගිය දිනක දහවල් 12.00ට පමණ බස් රථයෙන් පැමිණියා. මේ අයට අවශ්‍ය වුණේ දහවල් ආහාරයට පෙර දිය නෑමටයි.එයට ඉතාම සුදුසු ප්‍රදේශයක් ලෙස ඇඹිලිපිටියෙ උඩගම ඇළ ප්‍රසිද්ධයි. මෙම පිරිසද නෑම සඳහා පැමිණි බස් රථය ඇළ අසල නැවැත්තුව. මේ වන විටත් ප්‍රදේශයේ කීප දෙනෙක් ඇළ දෙපස ඇති පඩි පෙළේ සිට රෙදි සෝදනවා. කාන්තාවන් කීප දෙනෙක් පඩි පෙළේ සිට බාල්දි වලින් නෑවා.බස් රථයෙන් බැස ගත් තරුණියන් කීප දෙනෙක් දිය රෙදි ඇඳගෙන දිය නෑමට සූදානම් වුණා. එක්වරම දියට නොබැස නාමින් සිටි අයගෙන් ඇළේ තොරතුරු විමසුව.එක් තරුණියක් දිය රෙද්ද ඇඳල ටිකක් අත පය ගසා දමල නාමින් සිටිය කාන්තාවකගෙන් ඇසුවෙ මේ ඇළ ගැඹුරුද යන්නයි. එම කාන්තාව කිව්වෙ අඩි 10 ක් 12 ක් විතර ගැඹුරුයි වතුර පාරත් සැරයි ප්‍රවේශමෙන් නාන්න කිව්ව.අඩි 30 – 40 පමණ ගැඹුරු කැලණි ගඟෙත් නාන අපිට මේක මොන කජ්ජක්ද කියා එම තරුණිය තරුණයන් කීප දෙනෙක්ද සමග එක්වරම ඇළට පැන්න.දියයට ගිය තරුණිය ගසා ගෙන විත් පාලමේ යටි පැත්තෙ කොටසෙ ගැඹුරු ජලයට වැටුණා.දියෙන් මතු වුණේ ඇස් දෙක උඩ ඉඳුවාගෙන. අතින් යමක් ඉල්ලමින් ඇය පීනාගෙන ගොස් කුඹුක්ගසේ මුලක එල්ලී අනේ ඉක්මනට කවුරුහරි එන්න කිව්ව.දියට පැන්න තරුණයන් තරුණිය නොමැති නිසා වහාම ගොඩට විත් ඇළ බැම්ම දිගේ දුවගෙන ගියා. එවිට ඔවුන් දුටුවෙ අනේ අයියේ ඉක්මනට එන්න කියමින් කුඹුක් මුලක එල්ලී කෑ ගසන තරුණියයි.ඒ වන විටත් අසල දිය නාමින් සිටිය ප්‍රදේශයේ තරුණයන් කීප දෙනෙක් එම ස්ථානයට පිනා ගියා. තම කණ්ඩායමේ තරුණයන්ට සිදුවී ඇති කාරණය කිව්ව. වහාම ක්‍රියාත්මක වූ තරුණයන් ඇයට ගවුමක් ගෙනවිත් දුන්නා.ගවුම ගෙනත් දෙන විටම අසල සිටි තරුණයන් දැනගත්ත සිදුවී ඇති අකරතැබ්බය.කොල්ලන්ගෙ හූ හඬ මැද දිය යටදීම ගවුම ඇදගත් තරුණිය දිව ගියේ තමන් පැමිණි බස් රථය ඇතුළටයි. දිය නාමින් සිටි අනෙක් අයද සමග නඩයේ කවුරුත් බස් රථයට ගොඩ විය.බස් රථය අසලට එකතු වූ කොලු ගැටව් ටික කැලණි ගඟේ නෑවට නංගි උඩගම ඇළේ නාල දිය රෙද්දත් නැතිවයි ගමට යන්න වුණේ. කියන දෙයක් ඇහැව්වෙ නැති නිසානෙ ඔහොම වුණේ මීට පස්සෙවත් නංගි පරිස්සමින් නාන්න කියමින් හූ හඬ තැබීමත් සමග බස් රථය ගමන් කළේ රත්නපුර පැත්තටය..</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>27</day>
    </date>
    <link>http://www.dinamina.lk/2012/04/27/_art.asp?fn=r1204274</link>
    <topic>තෙල්වත්ත රජමහා විහාරයේ බිතු සිතුවම් - පුරා වස්තු විනාශ වෙලා</topic>
    <author>බූස්ස සමූහ - දේව. දෙව්නිස් ද සිල්වා</author>
    <content>වසර 948ක් පැරැණි තෙල්වත්ත පුරාණ තොටගමු රත්පත් රජමහා විහාරයේ මහනුවර යුගයට අයත් ඉපැරැණි බිතු සිතුවම් ඇතුළු පෞරාණික වස්තූ විනාශ වෙමින් පවතී.ප්‍රධාන සැතපෙන බුදුපිළිමය දුර්වර්ණ වී පතුරු ගැලවී ඇත. පැරැණි විහාර මන්දිරය, ආවාස ගෙය, ධර්ම ශාලාව අබලන්ව විනාශ වෙමින් පවතී.මහා විජයබා රජතුමා මේ විහාරස්ථානයේ ආරම්භ කරන ලද විජයබා පිරිවෙන් ගොඩනැගිල්ලේ නටබුන් ද දක්නට ලැබේ.රජදවස මේ විහාරස්ථානයේ රහතන් වහන්සේ 500 නමක් වැඩ සිට ඇති නිසා “රැ(හ)ත් පත්” යන නම ව්‍යවහාර වී ඇතැයි පොත පතෙහි සඳහන් වේ.ෂඩ් භාෂා පරමේශ්වර තොටගමුවේ ශ්‍රී රාහුල හිමියන් වැඩ සිටි විහාරස්ථානය ද මෙයයි. බිතු සිතුවම් තිබෙන ආකාරයටම සංරක්ෂණය කිරීමට පුරාවිද්‍යා දෙපාර්තමේන්තුව පියවර ගෙන ඇති නමුත් ඒවා සංරක්ෂණය කළ යුතුව තිබුණේ මැකී යාමට පෙර බව ප්‍රදේශවාසීහු පවසති.බෝධීන් වහන්සේගේ ශාඛා ආධාරකවලට ඔරොත්තු නොදෙන තරම්ය. වැස්සට ගොඩනැගිලිවල ඇතුළත තෙමෙයි.අබලන් ගොඩනැගිල්ලක මූලික පිරිවෙනක් ලෙස පවත්වාගෙන යන විහාරස්ථ විජයබා පිරිවෙනෙහි ඉගෙනුම ලබන නේවාසික සාමණේර භික්ෂුන් වහන්සේට පහසුකම් නොමැත. සුනාමියෙන් අවතැන් වූවන් ජීවත්වෙන ප්‍රදේශයක් නිසා විහාරස්ථානයට දානය සැපයීමද දුෂ්කර වී ඇත. විහාරස්ථානයට පුරාවිද්‍යා දෙපාර්තමේන්තුව අවධානය යොමුකළ යුතු බව පවසන විහාරාධිපති පිටුවල සුමන හිමියෝ, ප්‍රදේශයට පමණක් නොව රුහුණටම පහන් ටැඹක් වු මේ විහාරස්ථානය රැක ගැනීම සඳහා දායක වන ලෙස පරිත්‍යාගශීලි පින්වතුන්ගෙන් ඉල්ලා සිටියි..</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>27</day>
    </date>
    <link>http://www.dinamina.lk/2012/04/27/_art.asp?fn=r1204275</link>
    <topic>වෙලාව වැරැදිලා මැදියම් රැයේ දී සිල් රෙද්දත් ඇඳගෙන එමලින් අක්කා කජු අහුලලා</topic>
    <author>බර්ටි ලයනල්</author>
    <content>කජු ගස්වලින් පිරී ඇති එමලින් අක්කාගේ වත්තේ කජු ඵලදාව මෙදා සැරේ අවම වුවත් වවුලන්ගෙන් වෙන සේවය අතිමහත්ය. වවුලන් එක ගොන්නට සැදි ඇති තුරු ගොමුවලට පි‍්‍රය කරති. එනිසා වවුලෝ එමලින් අක්කාගේ වත්තේ සැරිසරති. මේ හේතුව නිසා එමලින්ගේ කජු ආදායම ඉහළ ගොස් ඇත.එමලින් අක්කා සතර පෝයටම පෙහෙවස් සමාදන් වන්නේ ගමේ පන්සලේමය. පෝය දිනයට පෙර දිනයේ සියලු දේ සූදානම් කර තබා වේලාසනින් නින්දට යෑමට වගබලා ගත්තාය.පසුගිය පෝ දිනට පෙර දිනයේ සිරිත් පරිදි සියලු ආම්පන්න සූදානම් කර තබා නින්දට වැටුණාය. පෝයට සිල් ගැනීමට පෙර කජු අහුලා ගැනීමට අල්ලපු ගෙදර ජේන්ට කලින් ඇගේ වත්තට රිංගා කජු අහුලා ගැනීම වැනි දහසක් සිතුවිලි මැද අතරමංවී පැදුර මත දිගා වුණාය.එදින හදිසියේම නැගිට වෙලාව විපරම් කළාය. අලුයම පහ පසුවී මිනිත්තු දහයක් වී ඇති බව දුටු ඇය නැගිට මුහුණ පවා නොසෝදා සිල් රෙද්ද පොරවා ගත්තාය. ඇය පළමුව කළේ සිරිත් පරිදි එළියක් දල්වා ගෙන ප්ලාස්ටික් භාජනය ද රැගෙන වත්තට යෑමය. වවුලෝ පොරකති. සට සට ගාමින් කජු වැටෙන ශබ්දවලින් ඇය ප්‍රීතියට පත් වූවාය. තමාගේ වත්තේ වැටෙන කජු දහසට වඩා අල්ලපු වත්තේ වැටෙන කජු ගෙඩි දහය වටිනා බව දන්නා ඇය කම්බි පොටවල් දෙක අතරින් අල්ලපු වත්තට රිංගා ගැනීමට වැර දරුවාය.නිදිමත ගතියෙන් සිටි ඇය කම්බි වැටෙන් රිංගා ගැනීමට පෙර සිල් රෙද්ද කම්බියේ පැටලී වැටුණාය. දණිස්සෙන් ලේ ගලන බවද දැන ගත්තාය. හුළු එළිය විසි වී ගියෙන් පලාතම අඳුරු විය. එමලින් අක්කාට කර කියා ගත දෙයක් නොවිය. කෙසේ හෝ නැගිට අමාරුවෙන් පොල්කොළ එළියේ ආලෝකයෙන් කජු ඇහිඳීම පසෙක දමා නිවෙසට පැමිණියාය.මේ මොහොතේ රාත්‍රී මුර සේවයේ යෙදී සිටින ඇයගේ පුතු පියල් නිවෙසට පැමිණියේය. පියල් අත බැඳී ඔර්ලෝසුවෙන් වෙලාව බැලීය. ‘කොහෙද අම්මේ මේ දෙගොඩ හරි ජාමේ ගියේ. දැන් බලන්නකො වෙලාව කීයද...’‘කීයද වෙලාව පහයි දහයයි. බලපන්කො මගෙ කාමරේ ඔරලෝසුවෙන්’පියල් කාමරයට එබී බැලුවේය.‘බලන්නකො වෙලාව. එකහමාරට නැවතිලා නෙ. හරි ශෝක් ඔය කකුලෙන් ලේ ගලනවා සිල් රෙද්ද ඉරාගෙන. මට තේරෙනවා වෙලා තියන වැඩේ. දැන් හෙට සිල් ගන්න යන්නත් නෑ. කජුවලට වෙච්ච පෙරේත කම නිසා කරගත්ත දේ. මදෑ දැන් ගිහින් නිදාගන්න.’.</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>27</day>
    </date>
    <link>http://www.dinamina.lk/2012/04/27/_art.asp?fn=s1204271</link>
    <topic>රට වෙනුවෙන් ක්‍රීඩා කරන ක්‍රීඩකයන් පිරිසක් බිහිවීම සතුටුයි</topic>
    <author>ෆවුස් මොහොමඩ්</author>
    <content>පිලිපීනයේ පැවැති ‘ෆයිව් නේෂන්ස්’ පළමු කොටසේ රගර් තරගාවලියේ පිලිපීන කණ්ඩායම සමඟ පැවැති අවසන් තරගයෙන් ජය ගැනීමට නොහැකි වුවත් රට වෙනුවෙන් ක්‍රීඩා කිරීමට, කණ්ඩායම් හැගීමෙන් යුත් තරුණ ක්‍රීඩකයන් පිරිසක් බිහිවීම පිළිබඳව ආඩම්බර වන බව ශ්‍රී ලංකා රගර් පිලේ නායක යෝෂිත රාජපක්‍ෂ ප්‍රකාශ කළේය.“අපි පිලිපීනයට ගියේ ජයග්‍රහණය බලාපොරොත්තුවෙන්. නවක ක්‍රීඩකයන් ගණනාවක් කණ්ඩායමේ හිටියත් ඔවුන් රට වෙනුවෙන් ක්‍රීඩා කිරීමට උනන්දුවෙන් සිටි අය.අපි ඉතා උනන්දුවෙන් හා කැපවීමෙන් පුහුණුවීම්වල නිරත වුණා. ආත්ම විශ්වාසයක් ගොඩනගාගෙන ඉදිරියට ගියා. ඒ නිසාම පළමු තරග 2ම විශිෂ්ට ලෙස ජය ගැනීමට අපිට හැකි වුණා.”යෝෂිත රාජපක්‍ෂ එසේ පැවසුවේ ජාතික රගර් කණ්ඩායමේ ඉදිරි සැලසුම් සහ ෆයිව් නේෂන්ස් රගර් තරගාවලිය සම්බන්ධව ඊයේ සී. එච්. පිටියේ පැවැති මාධ්‍ය හමුවේදීය.ෆයිව් නේෂන්ස් රගර් තරගාවලියේදී යෝෂිත රාජපක්‍ෂගේ නායකත්වයෙන් යුත් ශ්‍රී ලංකා පිල චීන තායිපේ කණ්ඩායම පරාජය කරනු ලැබූවේ වසර 22 කට පසුවය. අවසන් වරට චීන තායිපේ පිල ශ්‍රී ලංකාව හමුවේ පරාජය වූවේ 1990 වසරේ ශ්‍රී ලංකාවේදීය. එවර ශ්‍රී ලංකා පිලේ නායකත්වය දරනු ලැබූවේ පි‍්‍රයන්ත ඒකනායක විසිනි.“පිලිපීනය සමඟ පැවැති අවසන් තරගයේදී අපේ අතින් අඩුපාඩු රැසක්ම සිද්ධ වුණා. පළමු භාගයේදී සෑහෙන්න වැරැදි සිදුවුණා. දෙවැනි භාගයේදී අපි වැරැදි හදාගෙන ඉදිරියට ආවත් තරගයේ ජය අත්කර ගන්න නොහැකි වුණා. නමුත් කණ්ඩායමක් හැටියට අපි ලැබූ මේ ජයග්‍රහණය ගැන මම සතුටු වෙනවා” ඔහු පැවැසීය.රගර් ශ්‍රේණිගත කිරීම් අනුව පිලිපීනය ශ්‍රී ලංකාවට වඩා පහළින් ශ්‍රේණිගතව සිටියද ශ්‍රේණිගත කිරීම් අනුව ජය පරාජය තීරණය නොවන බව යෝෂිත රාජපක්‍ෂ පැවැසීය.“පිලිපීනය හුඟාක් පහළ මට්ටමක ඉඳලා ඉහලට ආපු කණ්ඩායමක්. ශ්‍රේණිගත කිරීම් ඉහළ පහළ යන්න පුලුවනි. නමුත් ක්‍රීඩා කරන විලාසය අනුවයි තරගයේ ජය පරාජය තීරණය වෙන්නේ” ඔහු පැවැසීය.මේ අතර මෙවර ෆයිව්නේෂන්ස් රගර් තරගාවලියට සහභාගි නොවූ ක්‍රීඩකයන් පිළිබඳව විනය කමිටුව විසින් තීරණයක් ගනු ඇතැයි ශ්‍රී ලංකා රගර් සංගමයේ සභාපති අසංග සෙනෙවිරත්න මහතා ප්‍රකාශ කළේය.විනය කමිටුවේ තීරණය කෙසේ වුවද රට වෙනුවෙන් ක්‍රීඩා කිරීම පසෙක දැමූ ක්‍රීඩකයන්ට අන්තර් සමාජ තරග සඳහාත් සහභාගි වීමට මින් පසු ඉඩ නොදීමට රගර් සංගමය තීරණය කළ බව ඒ මහතා සඳහන් කළේය.“අපි ලෝක ප්‍රකට පුහුණුකරුවන් ගෙනාවා. රගර් ක්‍රීඩකයන්ට ඉහළ ගෙවීම් කිරීමේ වැඩසටහනකුත් ආරම්භ කළා. ඒත් රට වෙනුවෙන් ක්‍රීඩා කරන්න ක්‍රීඩකයන් කීපදෙනෙකු ඉදිරිපත් නොවීම කණගාටුවට කරුණක්. මෙවැනි ක්‍රීඩකයන්ට එරෙහිව කටයුතු කරන්න අපි තීරණය කළා. අපි පළමු වතාවට අවවාද කරනවා. නමුත් දෙවැනි වතාවේදී රට වෙනුවෙන් ක්‍රීඩා නොකරන ක්‍රීඩකයන්ට ක්‍රීඩා සමාජ නියෝජනය කරමින් ක්‍රීඩා කිරීමටත් නොහැකි වන ලෙස තහනමක් පැනවීමට අපි කටයුතු කරනවා.” ඔහු පැවැසීය.සති 4ක් වැනි කෙටි කාලයකදී ශ්‍රී ලංකා රගර් කණ්ඩායම පුහුණු කොට මාස ගණනක පුහුණුවීම් සහිතව තරගාවලියට පැමිණි කණ්ඩායම් පරාජය කිරීමට ලැබීම පිළිබඳව තමා ආඩම්බරයට පත්වන බව මේ මාධ්‍ය හමුවේදී අදහස් දැක්වූ ජාතික රගර් පුහුණුකරු පිල් ගි‍්‍රනින් මහතා සඳහන් කළේය.“ශ්‍රී ලංකා කණ්ඩායම කැපවීමකින් හා උනන්දුවකින් යුතුව පුහුණුවීම් කරනවා. ඔවුන්ගේ ආත්ම ශක්තිය ඉතා ඉහළ මට්ටමක තිබෙනවා. තවත් වසර කීපයක් තුළදී ඔවුන් ආසියාවේ ප්‍රබලතම කණ්ඩායම වන බව මට ස්ථිර ලෙසම කියන්න පුලුවන්” ඔහු පැවැසීය.හොකොං සත් සාමාජික රගර් ශූරතාවලිය සඳහා සුදුසුකම් ලැබීමේ තරගාවලි ලෙස සැළකෙන ෂැංහායි සහ බෝර්නියෝ සෙවන්ස් තරගාවලිදී ද ඔහු ශ්‍රී ලංකා පිලේ පුහුණුකරු ලෙස කටයුතු කිරීමට නියමිතය..</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>27</day>
    </date>
    <link>http://www.dinamina.lk/2012/04/27/_art.asp?fn=s1204272</link>
    <topic>ගෝන් පී‍්‍ර තරගාවලියට ශ්‍රී ලංකාවෙන් 6ක්</topic>
    <author>පි‍්‍රන්ස් ගුණසේකර</author>
    <content>තායිලන්තයේ දී මැයි මාසයේ පැවැත්වෙන ගෝන් පී‍්‍ර මලල ක්‍රීඩා තරගාවලියට ශ්‍රී ලංකාවෙන් ක්‍රීඩක ක්‍රීඩිකාවන් හයක් සහභාගීවීමට නියමිත ය.දැනට ඇමරිකාවේ සිටින ක්‍රිස්ටීන් මෙරිල් මීටර් 400 කඩුලු මතින් දිවීමේ ඉසව්වට හා ජැමෙයිකාවේ සිටින ෂෙහාන් අඹේපිටිය මීටර් 100 ඉසව්වට සහභාගි වීමට නියමිතය. මෙයට අමතරව මීටර් 400 කාන්තා හා පිරිමි ඉසව් දෙකට චන්ද්‍රිකා, සුභාෂිනි හා ප්‍රසන්න අමරසේකර ද, උස පැනීමට මංජුල කුමාර, හෙල්ල විසි කිරීමට ලක්‍ෂාන් දයාරත්න ගොන් පී‍්‍ර තරගාවලියට එක්වෙති. මෙවර තරගාවලිය තායිලන්තයේ බැංකොක් නුවර, කාන්චන බියුරි හා නකොන්රාටිස්මා යන නගර කේන්ද්‍ර කොට ගෙන පැවැත්වේ.ආසියානු මලල ක්‍රීඩා සංගමය සංවිධානය කරන මේ තරගාවලියට ආසියාවේ දක්‍ෂතම ක්‍රීඩක ක්‍රීඩිකාවන් එක්වෙති. තරගාවලියේ පළමු අදියර මැයි 8 දා, දෙවැනි අදියර මැයි 11 දා හා අවසන් අදියර මැයි 14 දා පැවැත්වේ.ජයග්‍රාහකයන්ට මුදල් තෑගි පිරිනැමීමට සංවිධායකයෝ කටයුතු කරති. පළමු ස්ථානයට ඇමරිකානු ඩොලර් 1500 ක් දෙවැනි ස්ථානයට ඇමරිකානු ඩොලර් 800 ක් හා තෙවැනි ස්ථානයට ඇමරිකානු ඩොලර් 500 ක් පිරිනැමේ..</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>27</day>
    </date>
    <link>http://www.dinamina.lk/2012/04/27/_art.asp?fn=s1204273</link>
    <topic>ඔලිම්පික් ශූරියට තරග තහනමක්</topic>
    <author>මොස්කව් (ඒ. එෆ්. පී.)</author>
    <content>2004 වසරේ ඔලිම්පික් උලෙළේ දුර පැනීම රිදී පදක්කම හිමිකර ගත් රුසියාවේ අයිරිනා මෙලෂිනා තහනම් ශරීර උත්තේජන භාවිතා කළ බවට ඔප්පු වීම හේතුවෙන් ඇයට දෙවසරක තරග තහනමක් රුසියානු මලල ක්‍රීඩා සම්මේලනය විසින් පනවා තිබේ.‘අයිරිනා මෙලෂිනා තරග නොකරන කාලයේ 2012 පෙබරවාරි 7 වැනිදා ඇගෙන් ලබාගත් මුත්‍රා සාම්පලයේ ටෙස්ටොස්ටරෝන් නමැති තහනම් ශරීර උත්තේජනය තිබුණා’ යැයි සමස්ත රුසියානු මලල ක්‍රීඩා සම්මේලනය නිවේදනයක් නිකුත් කරමින් කියා සිටියේය.මෙලෂිනාට පෙබරවාරි 21 වැනිදා සිට වසර දෙකක් යන තුරු තරග කිරීම තහනම් බව එම සම්මේලනය ප්‍රකාශ කළේය..</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>27</day>
    </date>
    <link>http://www.dinamina.lk/2012/04/27/_art.asp?fn=s1204274</link>
    <topic>අතුරු කමිටු පත්කිරීමේ බලය ඇමැති සතුයි</topic>
    <author>ප්‍රින්ස් ගුණසේකර</author>
    <content>ක්‍රීඩා අතුරු කමිටු පත් කිරීම පිළිබඳව ජගත් සංගමයට පිළිතුරු දීමේ අවශ්‍යතාවක් නොමැති බව ක්‍රීඩා අධ්‍යක්ෂ ජෙනරාල්වරිය රංජනී ජයකොඩි මහත්මිය පවසයි.ශ්‍රී ලංකාවේ ක්‍රියාත්මක ක්‍රීඩා පනත අනුව ප්‍රගතියක් අත්කරගෙන නොමැති හෝ ගැටලුකාරී ක්‍රීඩා සංගම් ඇතොත් විසුරුවා හැර අතුරු කමිටුවක් පත්කිරීමේ බලය ක්‍රීඩා ඇමැතිවරයා සතුවන බව ජයකොඩි මහත්මිය පැවැසුවාය.ක්‍රීඩා පනතේ 32 වගන්තිය යටතේ ක්‍රීඩා සංගමයේ ක්‍රියාකාරිත්වය අහෝසි කිරීමටත් 33 වගන්තිය යටතේ අතුරු කමිටුවක් පත්කිරීමටත් ක්‍රීඩා ඇමැතිවරයාට බලතල ඇත.ක්‍රීඩා පනතේ 41 වැනි වගන්තියෙන් ක්‍රීඩා අධ්‍යක්ෂ ජෙනරාල්වරිය වන තමන්ට ඡන්දය පැවැත්වීමේ බලය පැවැරෙන බවද ජයකොඩි මහත්මිය පෙන්වා දුන්නාය.මලල ක්‍රීඩා අතුරු කමිටුවක් පත්කිරීම පිළිබඳ ජගත් සංගමය ප්‍රශ්න කර ඇතත් එයට පිළිතුරු දීමේ අවශ්‍යතාවක් නැති බව ක්‍රීඩා අධ්‍යක්ෂ ජෙනරාල්වරිය පැවැසුවාය..</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>27</day>
    </date>
    <link>http://www.dinamina.lk/2012/04/27/_art.asp?fn=s1204275</link>
    <topic>දිස්ත්‍රික් සංගම්වල ප්‍රබල ඉල්ලීමෙන් නැවැත භාණ්ඩාගාරික තනතුරට එනවා</topic>
    <author>පි‍්‍රන්ස් ගුණසේකර</author>
    <content>ශ්‍රී ලංකා මලල ක්‍රීඩා සම්මේලනයේ රුපියල් මිලියනයකට වඩා මුදල් ඉතිරි කර ඇතැයි හිටපු භාණ්ඩාගාරික චන්දන ඒකනායක මහතා පවසයි.වගකීම හා වගවීම පිළිබඳ ඉතා හොඳ අවබෝධයකින් මලල ක්‍රීඩා සංගමය සතු ජනතා මුදල් ක්‍ෂෙත්‍රයේ දියුණුව උදෙසා ඉතා අරපරිස්සමෙන් පරිහරණය කළ බව ඒකනායක මහතා පවසයි.වසර 2009 සිට අඛන්ඩව ශ්‍රී ලංකා මලල ක්‍රීඩා සංගමයේ භාන්ඩාගාරික තනතුර දැරුවේ දිස්ත්‍රික් සංගම්වල හා මලල ක්‍රීඩා විධායක කමිටුවේ විශාල විශ්වාසයක් දිනාගත් හෙයින් යැයි ද හිටපු භාණ්ඩාගාරිකවරයා අවධාරණය කරයි.මහනුවර ධර්මරාජ විදුහලෙන් ක්‍රීඩාවට අවතීර්ණ වූ චන්දන ඒකනායක මහතා බන්ධනාගාර අධිකාරීවරයෙකු ලෙස සේවය කරයි. මීටර් 100 හා මීටර් 200 ඉසව්වලින් ජාතික මට්ටමේ දක්ෂතා දැක්වූ ඔහු පසුව මලල ක්‍රීඩා තාක්ෂණ නිලධාරියෙකු හා කණ්ඩායම් කළමනාකරුවෙකු ලෙස ක්‍රීඩාවට විශාල සේවයක් ලබාදුනි.වසර 25කට අධික කාලයක් ශ්‍රී ලංකා මලල ක්‍රීඩාවේ විවිධ ක්‍ෂෙත්‍රවල කටයුතු කළ ඒකනායක මහතා මලල ක්‍රීඩා භාණ්ඩාගාරික ලෙස කටයුතු කළ වසර කිහිපයේදී කිසිදු විගණන චෝදනාවක් නොලබා වාර්තාවක් පිහිටවූ පරිපාලකයෙකි.“මලල ක්‍රීඩාවට මගේ විශාල ආශාවක් තිබෙනවා. ඒ නිසයි නැවැත එම තනතුරට එන්නේ.දිස්ත්‍රික් මලල ක්‍රීඩා සංගම්වල විශාල පිරිසක් නැවැත එම තනතුර භාර ගන්නා ලෙස මගෙන් ඉල්ලීම් කරනවා. මා කටයුතු කළ වසර කිහිපයේ සියලු දෙනාගේ විශ්වාසය දිනූ නිසා ඡන්දය ලබා ගැනීම අපහසු නෑ” ඒකනායක මහතා පැවැසීය.“පසුගිය කාලයේ දිස්ත්‍රික් සංගම්වලට මුදල් හැකි පමණ දුන්නා. විධායක සභා තීරණයකින් මේ වසරේ එම මුදල් ප්‍රමාණය වැඩි කරන්න බලාපොරොත්තු වුණා.නැවැත භාණ්ඩාගාරික තනතුරට පත්වී දිස්ත්‍රික් සංගම්වලට මුදල් පමණක් නොවෙයි ක්‍රීඩා උපකරණ හා තාක්ෂණික දැනුම ලබාදීමේ වැඩ පිළිවෙල ආරම්භ කරනවා.“මලල ක්‍රීඩා සංගමයට ක්‍රීඩා ඇමැතිතුමාගේ අනුග්‍රහය ලැබුණා.ඒ අතරේ පෞද්ගලිකව අනුග්‍රාහකයන් සොයා ගැනීමට කටයුතු කළා. ඒ නිසයි රුපියල් මිලියනයකට වඩා ඉතිරි කරන්න පුළුවන් වුණේ”“වංචාවක්, දූෂණයක් නොවී මුදල් පරිහරණය කිරීම මගේ එකම කාර්ය වුණා. අපේ කාලයේ සිදුකළ ආයෝජනවල ප්‍රතිඵල දැන් ලැබෙමින් පවතිනවා. ක්‍රීඩක ක්‍රීඩිකාවන් විදෙස් පුහුණුව ලබනවා. නිලධාරීන්ට තාක්ෂණික දැනුම පසුගිය කාලයේ විශාල වශයෙන් ලබා දුන්නා.හිටපු සභාපති මේජර් ජෙනරාල් පාලිත ප්‍රනාන්දු හා ලේකම් ජී.එල්.එස්. පෙරේරා යන මහත්වරු කළ කැපවීමේ ප්‍රතිඵල තවත් වසර දෙක තුනක් යද්දී ශ්‍රී ලංකාවට ලැබෙනවා.”“මා රජයේ සේවකයෙක්, මුදල් පරිපාලනය අකුරටම ඉටු කිරීමට මා දන්නවා.ඉදිරි දැක්මක් සහිතව කටයුතු කිරීමෙන් දිස්ත්‍රික් සංගම් නගා සිටුවිය හැකි බව විශ්වාසයි.එවිට රටේම ක්‍රීඩාව ඉදිරියට එනවා. පෞද්ගලික ප්‍රතිරූපය ඉදිරියට ගැනීම වෙනුවට රටක් ජාතියක් ගැන කල්පනා කරමින් කටයුතු කිරීම මගේ විශේෂත්වයයි.” චන්දන ඒකනායක මහතා පැවැසීය..</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>27</day>
    </date>
    <link>http://www.dinamina.lk/2012/04/27/_art.asp?fn=f1204271</link>
    <topic>මානුෂීය මෙහෙයුමෙන් පසු උතුරේ පෙරැළිය දැක සුෂ්මා පුදුම වෙයි</topic>
    <author>මහින්ද අබේසුන්දර</author>
    <content>ගෙවුණ සතියේ තවත් දේශපාලන සංසිද්ධියක් ලෙස වාර්තා වූයේ ඉන්දීය පාර්ලිමේන්තු මන්ත්‍රී කණ්ඩායමක් ශ්‍රී ලංකාවේ පස් දින සංචාරයකට පැමිණීම ය. එම කණ්ඩායමට ලෝක් සභාවේ සහ රාජ්‍ය සභාවේ මන්ත්‍රීවරු 15 ක් අයත් වූහ. නායකත්වය දැරුවේ ඉන්දියා විපක්‍ෂ නායිකා ශ්‍රීමතී සුෂ්මා ස්වරාජ් ය. ඇයගේ සංචාරයට න්‍යාය පත්‍රයක් තිබුණි.ස්වරාජ් මහත්මිය ප්‍රධාන කණ්ඩායම පසුගිය අප්‍රේල් 16 වැනිදා දිවයිනට පැමිණිය හ. මේ කණ්ඩායමට ඩී. එම්. කේ. මන්ත්‍රීවරයකු ඇතුළත් නොවීම විශේෂත්වයකි. අප්‍රේල් 17 වැනිදා විපක්‍ෂ නායිකා ඇතුළු පිරිස අමාත්‍ය බැසිල් රාජපක්‍ෂ මහතා හමු වී යළි පදිංචි කිරීම් ගැන කතාබහ කළහ. පාර්ලිමේන්තුවට ගොස් සියලු පක්ෂවල මන්ත්‍රීවරුන් හමුවීම ද 17 දා න්‍යාය පත්‍රයට ඇතුළත් විය. එහිදී සභානායක නිමල් සිරිපාල ද සිල්වා, නියෝජ්‍ය කථානායක චන්දිම වීරක්කොඩි, විපක්‍ෂ නායිකාව පිළිගැනීමට පැමිණ සිටියහ. බත්තරමුල්ල ඉන්දියා සාම සාධක හමුදා සමරු ස්මාරකයට උපහාර පිදීමට ඇය අමතක නොකළා ය. ශ්‍රී ලංකා - ඉන්දියා ගිවිසුම අනුව ත්‍රස්තවාදය මෙල්ල කිරීමට උතුරට ආ ඉන්දීය සාම සාධක හමුදාවේ දිවි පිදූ භට පිරිස් වෙනුවෙන් මේ සමරු ස්මාරකය නිර්මාණය කර තිබේ. ඉන් පසුව විදේශ ඇමැති මහාචාර්ය ජී. එල්. පීරිස් මහතා හමු වූ විපක්‍ෂ නායිකාව ඇතුළු මන්ත්‍රී කණ්ඩායම වත්මන් දේශපාලන ප්‍රශ්න පිළිබඳ සාකච්ඡා කළහ.මේ සංචාරයේ ප්‍රධානම අරමුණ වූයේ උතුරට, නැගෙනහිරට සහ නුවරඑළියට ගොස් එහි ජීවත් වන දෙමළ ජාතිකයන් ගේ ජීවන තත්ත්වය නිරීක්ෂණය කිරීම ය. ඒ සඳහා ඔවුහු මැණික් පාම් ගියහ. ලක්‍ෂමන් කදීර්ගාමර් සහන ගම්මානයට ගියහ. ඉතා කෙටි කාලයක් තුළ උතුරේ සිදුවූ මහා පෙරළිය විපක්‍ෂ නායිකාවගේ විස්මයට හේතු විය. මානුෂීය මෙහෙයුමෙන් ප්‍රභාකරන් තනි කළ දෙමළ ජාතිකයන් 1,95,000 ඔවුන් ගේ මුල් ගම්වල පදිංචි කළ හැටි ඔවුහු නිරීක්ෂණය කළහ. උතුරේ සංවර්ධනය, ඇයගේත් , මන්ත්‍රී කණ්ඩායමේත් දැඩි අවධානයට ලක් විය.උතුරේ දී ආරක්ෂක ප්‍රධානීන් හමු වී කතාබහ කිරීමට විපක්‍ෂ නායිකා ස්වරාජ් අමතක නොකළා ය. අපේ දුම්රිය සේවයට ඉන්දියාව ලබා දෙන දායකත්වය මෙහිදී කැපී පෙනේ. ඒ නිසාම දෝ මන්ත්‍රී කණ්ඩායමත්, විපක්‍ෂ නායිකාවත් දක්‍ෂිණ ලංකා අධිවේගී දුම්රිය මාර්ගය නැරැඹීමට දකුණට ද ගියහ. මේ සංචාරයේ වැදගත්ම අංගය වූයේ ජනාධිපති මහින්ද රාජපක්ෂ මහතා හමුවීම ය. එම හමුවේ දී පළ කළ අදහස්වලට ඇතැම් පුවත්පත් ලොකු ප්‍රසිද්ධියක් දී තිබුණි.සමහර තොරතුරු අතිශයෝක්තියෙන් පළ විය. වැඩිපුර කතා වූයේ 13 සහ 13+ ය. එනම් 13 න් ඔබ්බට බලතල ලබාදීම ය. මේ හමුවේ දී කුමන අදහසක් පළ වුව ද මේ රටේ ජනවාර්ගික ප්‍රශ්නයට දෙන දේශපාලන විසැඳුම ගැන ජනාධිපතිතුමාට ඉතා පැහැදිලි මතයක් තිබේ. එම මතය ක්‍රියාත්මක කරන්නට ක්‍රමවේද රැසක් යෝජිත ය. එකක් පාර්ලිමේන්තු තේරීම් කාරක සභාවක් පත් කිරීම ය. ඉඩම් බලතල කෙසේ වෙතත් පළාත් සභාවලට පොලිස් බලතල ලබාදීම ගැන ජනාධිපතිතුමාගේ එකඟතාවක් නැත. අවසන් වරට හමු වූ මාධ්‍යවේදීන් හමුවේ දී එතුමා කියා සිටියේ “පොලිස් බලතල දුන්නොත් මට බෙන්තර පාලමෙන් එහාට යන්න ලැබෙන්නේ නෑ” යන්න ය.ඉන්දීය විපක්‍ෂ නායිකාව සහ මන්ත්‍රී කණ්ඩායම විපක්‍ෂ නායක රනිල් වික්‍රමසිංහ මහතා ද හමු වී සාකච්ඡා කළහ. උගත් පාඩම් කොමිසමේ නිර්දේශ එජාපය අනුමත කරන බව මෙහි දී වික්‍රමසිංහ මහතා කියා තිබේ.විපක්‍ෂ නායිකාවගේ සංචාරය ගැන අපට කියන්නට පුංචි අදහසක් ඇත. සුෂ්මා ස්වරාජ් ආවේ උතුර ගැන සියැසින් දැක ගන්නට මිස මන් මෝහන් සිං ගැන ගතු කියන්නට නොවේ. තමන් ගේ මාතෘ භූමිය ගැන කේලාම් කියන්නට ද නොවේ. කවුරු කවුරුත් උතුර ගැන කියන කතා අසා ඉන්දීය විපක්‍ෂ නායිකාවගේ දෙකන් පිරිලා තිබුණි. විශේෂයෙන් දෙමළ ජාතිත සන්ධානයේ ආර්. සම්බන්ධන් ගේ කන්දොස්කිරියාව ය. මේ සියල්ල අසා හෙම්බත් වී සිටි ස්වරාජ් මහත්මිය, තොරතුරු ඒ හැටියෙන්ම දැනගෙන ඉන්දියාවට ගියා ය. දැන් ඉතින් උතුර ගැනත් , මේ රටේ දෙමළ ජනතාව ගැනත් , බොරු දෙසා බාන්නට කිසිවකුටත් බැරි ය.ඒ නිසා අපි විපක්‍ෂ නායිකා ශ්‍රීමති සුෂ්මා ස්වරාජ් ගැන ඉතා කෙටියෙන් මෙසේ කියමු.“අන්න විපක්‍ෂ නායකවරු” යන්නයි.l චන්ද්‍රිකා සහාය ෆොන්සේකාට ද?හිටපු ජනාධිපති චන්ද්‍රිකා බණ්ඩාරනායක කුමාරතුංග මහත්මිය හිටපු ගමන් විවිධ ප්‍රකාශ කරන්නී ය. මාධ්‍ය හිතවතුන්ට ටික කලක් ඇදගෙන යන්නට ගැලපෙන ප්‍රකාශ කිරීම ඇයගේ පුරුද්ද බවට පත් වී තිබේ. දේශපාලනයෙන් සමු ගෙන නැතත්, ඇය විටෙක රනිල් වික්‍රමසිංහ සමඟ එක්වන බව කියා සිටී. ජේ.වී.පි ය සමඟ එකතු වන බවත් මේ වනතුරු කියා නැත. එතෙර සිට හෝ මෙතෙර පැමිණ හෝ චන්ද්‍රිකා නෝනා කරන ප්‍රකාශ ගැන අපි ඒ තරම් උනන්දුවක් නොදක්වමු. ඒ ඇය නොසලකා හැරීමක් නොව, අපට ඒවායින් වැඩක් නැති නිසා ය.ඇය මෑතකදී පාඨකයන්ගේ සිත් ඇද ගන්නා සුළු ප්‍රකාශයක් කර තිබේ. එම ප්‍රකාශයෙන් කියැවෙන සරල අදහස මෙයයි.“මහින්ද රාජපක්ෂ කීප වතාවක් මගෙන් සහාය ඉල්ලුවා - නමුත් මම දුන්නේ නැහැ.”මේ ගැන ජනාධිපති මහින්ද රාජපක්ෂ මැතිතුමා නම් කිසිත් කියා නැත. ප්‍රතිචාර දක්වා නැත. ජනාධිපතිවරයා චන්ද්‍රිකාට නොව, රනිල්ටවත් සරත් ෆොන්සේකාටවත් වෙනත් දේශපාලන පක්ෂ නායකයන්ටවත් ප්‍රතිචාර දක්වන්නේ නැත. ජනාධිපතිතුමා ට ඊට වඩා වැඩ තිබේ.ජනාධිපතිවරණවල දී කිසිම පුද්ගලයකුගේ නමක් සඳහන් කළේත් නැත. කිසිවකුට සිත් රිදෙන වචනයක් වත් කියා නැත. තමන් ගේ ප්‍රතිවාදියා කරන අසත්‍ය හෝ පදනම් විරහිත චෝදනාවලට මහින්ද මැතිතුමා කිසි දිනෙක පිළිතුරු දෙන්නට යන්නේ නැත. යථාර්ථය තුළින් සත්‍ය හෙළිවනු අපේ අත් දැකීම ය.මහින්ද රාජපක්‍ෂ කීප වතාවක් තමාගෙන් සහාය ඉල්ලූ බවට කළ ප්‍රකාශ ද ගැන නියෝජ්‍ය ඇමැති නිර්මල කොතලාවල මහතා නම් පිළිතුරක් දී තිබෙනු අපි පුවත් පතක දුටු වෙමු.තමා දන්නා තරමින් මහින්ද රාජපක්‍ෂ මහතා කිසිම අවස්ථාවක චන්ද්‍රිකා මැඩම් ගේ සහාය ඉල්ලා නැත. තමා මෙය කියන්නේ මධ්‍යම කාරක සභාවේ සාමාජිකයකු ලෙස දන්නා තොරතුරු අනුව බව ද හෙතෙම කියා සිටී.චන්ද්‍රිකා කියන්නේ ඇත්ත ද එයට නිර්මල දෙන පිළිතුර ඇත්ත ද යන්නට සාක්ෂියක් සේ පෙනී සිටීමට අපි නොකැමැත්තෙමු. අපි එක් දෙයක් නම් සත්‍ය වශයෙන්ම දන්නෙමු.එනම් චන්ද්‍රිකා මහින්දට සහාය නොදුන්නා නම් අනිවාර්යයෙන්ම රනිල් ට හා සරත් ෆොන්සේකා ට සහාය දෙන්නට ඇති බව යි. ඡන්ද රැස්වීම් ඇමතුවේ නැතත්, ඡන්දය නම් දුන්නා ෂුවර් ය. 2005 ජනාධිපතිවරණයේ දී චන්ද්‍රිකා රනිල් ට ඡන්දය දුන්නා පමණක් නොව, රාජ්‍ය මාධ්‍ය ආයතනයක ප්‍රධානියාත් දෙවෙනි ප්‍රධානියාත් යොදවා තිබුණේ රනිල් දිනවන්නට ය. එම අමිහිරි අත්දැකීම් අප සතුව ඇත.අනෙක් කරුණ නම් චන්ද්‍රිකා මහින්ද රාජපක්‍ෂට ජනාධිපතිවරණවලදී සහාය දෙන්නට තීන්දු කළා නම්, මහින්ද රාජපක්ෂ ඇත්තටම පරදින්නේ ය. අප එසේ කියන්නේ හේතු ඇතිව ය. සහාය දෙනවා කියන්නේ ඡන්දය දීම පමණක් නොවේ. රැස්වීම් ද ඇමැතීමය. චන්ද්‍රිකා රැස්වීමක් අමතනවා නම් එය අවසන් වන්නේ රෑ දොළහට ය. ඒ තරමටම ප්‍රමාද ය.චන්ද්‍රිකා ගැන මේ සටහන අවසන් කරන්නේ හිටපු ආරක්ෂක නියෝජ්‍ය ඇමැති ජෙනරාල් අනුරුද්ධ රත්වත්තේ සහ ජනමාධ්‍යවේදියකු අතර ඇතිවූ පුංචි විහිළු කතා බහකිනි.“මැඩම් අවුරුදු 11 ක් ජනාධිපති තනතුර දැරුවා” ජෙනරාල් රත්වත්තේ කීය.“නැහැ සර්’ හරියට ගණන් බැලුවොත් ජනාධිපතිකම කළේ අවුරුදු හයයි’ අනික් පහම ප්‍රමාද යි” මාධ්‍යවේදියා කීය.ජෙනරාල් රත්වත්තේ ට සිනාව නතර කර ගැනීමට බැරි විය.“හොඳයි, සර් කියන ඔය අවුරුදු 11 ටම කළේ වැඩ දෙකයි. එකක් ඔරලෝසුවේ වෙලාව වෙනස් කිරීම යි. අනෙක අමාත්‍යාංශ තුනක් පවරා ගැනීමයි” මාධ්‍යවේදියා තව දුරටත් කීය.l කරුණානිධි පඩික්කමට වැටුණ හපයක්ලුදේශපාලන ලෝකයේ දේශපාලනඥයන් කරන අමනකම් ඔලමොට්ටකම් සහ මෝඩ කතා නිසා, සමාජය තුළින් එල්ලවන ප්‍රතිචාර ගැන ලස්සන යෙදුම් ව්‍යවහාරයට එක්වී තිබේ.“ඉල්ලගෙන කෑම” එක් යෙදුමකි.“ඇදගෙන නෑම” තවත් යෙදුමකි.මේ යෙදුම් දෙකටම වඩා තවත් උචිත නවීන යෙදුමක් ගැන ද අසන්නට ලැබේ.“ටෙන්ඩර් කැඳවා ලෙඩ දමා ගැනීම” නම් වූ නවීන අර්ථවත් යෙදුමයි.ටෙන්ඩර් කැඳවා ලෙඩ දමා ගත් අලුත්ම දේශපාලන චරිතය ඩී.එම්.කේ.ප්‍රධානියා වන කරුණා නිධි ය. සිංහල - දෙමළ මුස්ලිම් අය එක පොදියට ජීවත් වන රටක ඊළාම පිහිටුවන්නට නහින දෙහින කාලයේ දැඟලු කරුණානිධිට නියම පිළිතුර ආරක්ෂක ලේකම් ගෝඨාභය රාජපක්ෂ මහතා ලබාදී තිබේ.දෙමළ ජනතාව තොග පිටින් ජීවත්වන තමිල්නාඩුව ඊළාම් රාජ්‍යයක් පිහිටුවීමට උචිතම තැන බව රාජපක්ෂ මහතා පෙන්වා දී තිබේ. ඒ නිසා කරුණානිධි මහතාට අපටත් කියන්නට ඇත්තේ පඩික්කමට වැටෙන බුලත් හපයක තත්ත්වයට පත් නොවී. තමන් වැඩක් බලා ගන්නා ලෙසය..</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>27</day>
    </date>
    <link>http://www.dinamina.lk/2012/04/27/_art.asp?fn=f1204272</link>
    <topic>විජය - කුවේණි ඓතිහාසික වරදක් නිවැරැදි කිරීමක්</topic>
    <author>චතුරිකා ගමගේ</author>
    <content>ඓතිහාසික කතා තේමා ඇතුළත් සිනමා නිර්මාණ අතරට අලුතින්ම එක්වන සිනමා කෘතිය වන්නේ විජය කුවේණි සිනමා සිත්තමයි. අපේ ඉතිහාසය නැවත මතක් කර දෙන විජය කුවේණි සිනමා සිත්තමේ අධ්‍යක්‍ෂක සුගත් සමරකෝන් සමඟ කළ පිළිසඳරකි.පසුගිය කාලය තුළ ඓතිහාසික කතා තේමාවන් ඔස්සේ විවිධ නිර්මාණයන් සිදු කෙරුණු නිසා ඇතැම් කෙනෙක් තුළ වැරදි අදහසක් මතුවෙන්න පුළුවන් මමත් ඒ රැල්ලට හසුවුණාද කියලා. නමුත් මම විජය කුවේණි චිත්‍රපටියේ පිටපත ලිව්වේ මීට අවුරුදු 10 කට පමණ පෙරයි. මම විදෙස්ගත වී සිටි නිසා එය නිර්මාණය කරන්න ටිකක් කාලය ගතවුණා. ජැක්සන් ඇන්තනී ගේ අබා චිත්‍රපටියෙන් පසු අපේ රටේ ඓතිහාසික කතා ආශ්‍රයෙන් සිදු කරන සිනමා නිර්මාණ සඳහා විශාල ආකර්ෂණයක් ඇති වුණා. එය සතුටට කරුණක්.මහාවංශයේ එන විජය කුවේණි කතාව කියවද්දී මට ලොකු අනුකම්පාවක් ඇතිවුණා. මහාවංශයේ මුල් පරිච්ඡේදයට අනුව විජය ලංකාවට එන විට මෙහි මිනිස් වාසයක් තිබී නැහැ. විශේෂයෙන් කුවේණි යනු මිනී කන අද්භූත බලවේග සහිත කාන්තාවක් ලෙස ඉතිහාස කතාවේ සඳහන් වෙනවා. මහාවංශය ලියූ මහානාම හිමියන් විජයට පක්‍ෂව, ඉන්දියාවට පක්‍ෂව කුවේණිය විවේචනය කර තිබුණා. මේ ආකාරයෙන් මහාවංශය තුළ දැඩි ලෙස විකෘති කර තිබූ අපේ ඉතිහාසය ප්‍රකෘති කිරීමේ අරමුණින් තමයි මම විජය කුවේණි කතාව සිනමාවට ගෙන ආවේ.මෙවැනි ඉතිහාස කතාවක් ආශ්‍රයෙන් සිනමා නිර්මාණයක් සිදුකරද්දී ඉතිහාසය විකෘති නොකිරීමට අපි වගබලා ගන්න ඕනෑ. නැතිනම් විවිධ විවේචන එල්ල වෙන්න පුළුවන්. මම විජය කුවේණි ඉතිහාස කතාව තුළ තිබූ අද්භූත සිදුවීම් පමණයි සිනමා පටයෙන් ඉවත් කළේ. ඒ තුළින් මෙම ඓතිහාසික කතාව වර්තමානය සමඟ බද්ධ වීමක් සිදු වෙනවා. විශේෂයෙන් මම ඉතිහාසය වෙනස් කළේ නැහැ. ඉතිහාසය වෙනස් නොකර නිර්මාණාත්මක වෙනසක් පමණයි සිදු කළේ.මෙහිදී ප්‍රේක්‍ෂකයන් ප්‍රාග් ඓතිහාසික යුගයට කැඳවාගෙන යනවා. ඒ සඳහා සුදුසු පරිදි පසුතල සහ ඇඳුම් නිර්මාණය කිරීමට සිදු වුණා. විශේෂයෙන් මෙහි රූගත කිරීම් සිදු කෙරුණේ අනුරාධපුරය, රාජාංගණය, වෙස්සගිරිය, ගම්පහ, නාරාහේන්පිට, මාතලේ, රිවර්ස්ටන්, මීගමු වෙරළ ආදී ප්‍රදේශවලයි. මේ චිත්‍රපටියට අවශ්‍ය සියලුම ඇඳුම් නිර්මාණය කළේ ප්‍රියාන් අනුරසිරි විසින්. පසුතල මෙන්ම ඇඳුම් සහ ආභරණත් චිත්‍රපටියට වඩාත් සුදුසු පරිදි නිර්මාණය කෙරුණා. ඒ වගේම විශාල රංගන ශිල්පීන් පිරිසකුත් යොදාගන්න සිදුවුණා.මෙහි විජය සහ කුවේණි ලෙස රඟපාන්නේ රොජර් සෙනෙවිරත්න සහ දුලානි අනුරාධායි. ඔවුන් දෙදෙනා ඉතාමත් උසස් රංගනයක යෙදුණා. ඒ වගේම මෙය ඓතිහාසික කතාවක් නිසා රංගන ශිල්පීන් විශාල පිරිසක් යොදාගන්න සිදුවුණා. විශේෂයෙන් ජනප්‍රිය ශිල්පීන්ට අමතරව මගේ රංග පාසලෙන් ශිල්පීන් 120 ක් පමණ සම්බන්ධ කර ගත්තා. ඔවුන් සියලු දෙනාම මේ නිර්මාණය වෙනුවෙන් උපරිම ලෙස කැපවුණා.කුවේණිය කියන්නේ අපේ ඥාතිවරියක්. නමුත් ඉතිහාස කතාව සඳහන් වන්නේ ඇය මිනී කන අද්භූත බලවේග සහිත කාන්තාවක් බවයි. ඒ නිසා අපි මෙතෙක් සිදුකළේ මහාවංශය කියවා කුවේණියට සාප කිරීමයි. නමුත් මහානාම හිමියන්ට මඟහැරුණු මහා ඉතිහාසයක් අපිට තිබුණා. ඒ නිසා මේ චිත්‍රපටිය තුළින් ලිඛිත ඉතිහාසයේ නොගැලපෙන අද්භූත කාරණා ඉවත් කර ඉතිහාසය නිවැරැදි කරන්න උත්සහ කළා.මෙහි ඉතිහාසය විකෘති වීමක් කිසි ලෙසකින්වත් සිදුවන්නේ නැහැ. අද්භූ®ත දේ ඉවත් වුණා පමණයි. විකෘති කර තිබෙන ඉතිහාසයක් මම ප්‍රකෘති කළා කියන්න පුළුවන්. මම මේ නිර්මාණය සිදුකළේ හොඳ අධ්‍යයනයකින් පසුව තර්ක බුද්ධියෙනුයි. ඒ නිසා චිත්‍රපට සංස්ථාව මෙය උසස්ම තිර නාටකයක් බවත්, ප්‍රකාශ කළා. ඒ නිසා මේ වෙනුවෙන් එන විචාර පිළිබඳ මම එතරම් සැලකිල්ලක් දක්වන්නේ නැහැ.කවුරු කුමන ආකාරයේ විචාර ඉදිරිපත් කළත් මම ඒවට මුහුණ දෙන්න සූදානම්. හොඳම සිනමා නිර්මාණයක් ලෙස ලෝකයම පිළිගත් දැනටත් ලංකාවේ නිර්මාණය වූ හොඳම සිනමා නිර්මාණය ලෙස සැලකෙන “නිධානය” පිළිබඳවත් පසුගිය කාලේ විවිධ විචාරකයෝ විවිධ අදහස් පළ කළා. එවැනි තත්ත්වයක් තුළ මගේ නිර්මාණය විවේචනය වීම එතරම් සැලකිය යුතු කරුණක් නොවෙයි. සිනමා කර්මාන්තයට එකතු වන ඇතැම් අසභ්‍ය චිත්‍රපටි තිරගත වෙද්දී නිහඬව ඉන්න ඇතැම් විචාරකයෝ විවේචනය කරන්නේ හොඳ නිර්මාණ පමණයි. ඔවුන් එවැනි විචාර ඉදිරිපත් කරන්නේ ඒ නිර්මාණය කඩාකප්පල් කරන්නයි. ඒ නිසා මේ රටේ විචාර කලාව පිළිබඳ මම එතරම් සෑහීමකට පත්වෙන්නේ නැහැ.“විජය කුවේණි” සිනමා පටයෙන් විග්‍රහ වන්නේ අපිට දැනෙන හැඟෙන වර්තමාන සමාජයමයි. විශේෂයෙන් මේ සිනමා පටය පුරාම කියැවෙන්නේ කුවේණියට සිදු වූ අසාධාරණය පිළිබඳවයි. කුවේණිය පමණක් නොවෙයි එදා සිට අද දක්වාම කාන්තාව පුරුෂාධිපත්‍යය හමුවේ පීඩා විඳිනවා. ප්‍රේමය, විරහව, ක්‍රෝධය, වෛරය වැනි මානුෂීය හැඟීම්වලට කාලයක් දෙන්න බැහැ. ඒවා අදටත් පොදුයි. කුවේණියට සිදුවූ අසාධාරණයෙන් කියැවෙන්නේ සමස්ත කාන්තාවන්ට අත්වන ඉරණමයි. ඒ නිසා මෙය කාන්තාවන්ට ඉතාමත් සුදුසු සිනමා නිර්මාණයක්. ඒ වගේම පොදුවේ සෑම ප්‍රේක්‍ෂකයෙකුටම හොඳින් රසවිඳිය හැකි නිර්මාණයක් ලෙසත් හඳුන්වන්න පුළුවන්. මෙම නිර්මාණය සිදු කරද්දී මෙහි නිෂ්පාදක දයාන් රණධීර මහතා මට විශාල සහයෝගයක් ලබා දුන්නා. ඒ නිසා තමයි මෙය ප්‍රේක්‍ෂකයන් අතරට ගෙන යන්න හැකි වුණේ.එය සිදුවෙන්නේත් සුවිශේෂී දිනයකයි. එදා විජයාගමනය සිදුවුණේ බුදුරජාණන් වහන්සේ පිරිනිවන් පෑමට පසු දිනයි. ඒ නිසා “විජය කුවේණි” සිනමා පටයත් ප්‍රදර්ශනය ඇරඹෙන්නේ වෙසක් පොහොයට පසුදින සිටයි.මැයි මස 06 දින සිට දිවයින පුරා සිනමා හල් 45ක මේ සිනමා සිත්තම දිග හැරෙනවා. ඒ නිසා මම සියලුම ප්‍රේක්‍ෂකයන්ට ආරාධනා කරනවා මේ නිර්මාණය නරඹා ඒ පිළිබඳ අදහස් යෝජනා මා වෙත යොමු කරන්න කියලා..</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>28</day>
    </date>
    <link>http://www.dinamina.lk/2012/04/28/_art.asp?fn=n1204281</link>
    <topic>හමුදාව රඳවා ඇත්තේ අවශ්‍ය තැන්වල පමණයි</topic>
    <author>ගාමිණී ජයලත්</author>
    <content>රටක හමුදාවක් තියෙන්නෙ බාහිරින් සහ අභ්‍යන්තරව එන තර්ජනවලින් රට ආරක්‍ෂා කර ගැනීමටයි. ඒ අනුව අපේ රටේ හමුදාව රඳවා ඇත්තේ තිබිය යුතු තැන්වල පමණයි. ඒ තැන්වල හමුදාව තබා ඇත්තේ රටේත් ජනතාවගේත් ආරක්‍ෂාවට බව ආරක්‍ෂක ලේකම් ගෝඨාභය රාජපක්‍ෂ මහතා පැවසීය.ඉන්දීය පාර්ලිමේන්තුවේ විපක්‍ෂයේ නියෝජිතයන් ශ්‍රී ලංකාවේ උතුරු පළාතට පැමිණෙන විට ඔවුන් හිතා හිටියේ මැණික්ෆාම්වල තවමත් ලක්‍ෂ 03ක සරණාගතයන් පිරිසක් රජය සිරකරගෙන සිටින බව යැයි ද ආරක්‍ෂක ලේකම්වරයා කීය.පසුව ඔවුන් පැමිණ බලද්දීත් ඉතිරි වූ ටික දෙනා ගැන හිතුවේත් ඒ අයුරෙන්ම බව කී ලේකම්වරයා ඔවුන් තම සිතුවිල්ල අනුව සරණාගතයන් පිළිබඳව වැරැදි අවබෝධයක සිටි බව කීය. නමුත් මැණික් ෆාම් කඳවුරට ගිය පසු ඔවුන්ගේ එම දුර්මත නැති වූ බවද හෙතෙම කීය.ආරක්‍ෂක ලේකම් ගෝඨාභය රාජපක්‍ෂ මහතා මෙසේද කීය. මේ රටේ සිංහල, දෙමළ, මුස්ලිම් ජනතාව අද රටේ සියලුම ප්‍රදේශවල සමඟියෙන්, සහයෝගයෙන් ජීවත් වෙනවා. විශේෂයෙන් දෙමළ ජනතාව කොළඹ ඇතුළු රටේ සියලුම ප්‍රධාන නගරවල තම දෛනික කටයුතු කරගෙන යනවා.ඉන්දීය නියෝජිතයන් සිතා සිටි ආකාරයේ තත්ත්වයක් ශ්‍රී ලංකාව තුළ නෑ. ඒ බව ඔවුන් උතුරට පැමිණි පසු තේරුම් ගත්තා. ඉන්දීය නියෝජිතයන් පිරිස මැණික්ෆාම් ගිය අවස්ථාවේ එහි සිටි සරණාගතයන් පවසා ඇත්තේ අපට දැන් නිදහස තියෙනවා, මරණ බය නෑ, අවශ්‍ය යටිතල පහසුකම් තියෙන බවයි.ලැබෙන පරිප්පු, සහල් වැනි දේ තව හොඳ මට්ටමෙන් ලැබුණා නම් ඒ ප්‍රමාණවත් බවයි. ඉන්දීය නියෝජිතයන් සරණාගතයන්ගෙන් කොළඹ යන්න නිදහස තියෙනවාද කියා විමසූ විට ඔවුන් කියා ඇත්තේ කොළඹ යන්න නිදහස තියෙනවා. නමුත් වියදම් කරගෙන යන්න මුදල් නැති බව පැවැසූ බවද ගෝඨාභය රාජපක්‍ෂ මහතා වැඩි දුරටත් කීය..</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>28</day>
    </date>
    <link>http://www.dinamina.lk/2012/04/28/_art.asp?fn=n1204282</link>
    <topic>මතින් තොර නිවහනකටජාතික අමද්‍යප සතියක්</topic>
    <author>සිතාරා සේනානි</author>
    <content>ලබන මස 3වැනිදා සිට 9වැනිදා දක්වා ජාතික අමද්‍යප සතියක් ප්‍රකාශයට පත් කිරීමට සෞඛ්‍ය අමාත්‍යාංශය තීරණය කැර තිබේ.ජනතාව වෙසක් සතියේ මත්පැන් පානයට යොමුවීම වැළැක්වීමේ අරමුණ ඇතිව මේ වැඩපිළිවෙළ ක්‍රියාත්මක කැරේ.“මතින් තොර නිවහනක්” යන්න මෙහි තේමාව වේ. මත්පැන්වලට ඇබ්බැහිවූවන් ඒවා පානය කිරීමට යොමු වන්නේ විශේෂයෙන්ම සවස් කාලයේ බැවින් එම කාලසීමාවේ ඔවුන් නිවෙස්වල රඳවාගැනීමේ වැඩසටහන් ගණනාවක් නිවාස ආශි‍්‍රතව ක්‍රියාත්මක කිරීමටද මේ යටතේ පියවර ගැනේ.සෞඛ්‍ය අමාත්‍යාංශය, අධ්‍යාපන අමාත්‍යාංශය, රාජ්‍ය පරිපාලන අමාත්‍යාංශය සහ තරුණ කටයුතු අමාත්‍යාංශය ඒකාබද්ධව මේ වැඩපිළිවෙළ ක්‍රියාත්මක කිරීමට කටයුතු යොදා තිබේ.ගම් මට්ටමින් ක්‍රියාත්මක වන මරණාධාර සමිති, තරුණ සමිති, කාන්තා සමිති හා වෙනත් පුණ්‍යාධාර ආයතන මඟින් මේ වැඩසටහන ක්‍රියාත්මක කිරීම සඳහා ප්‍රාදේශීය ලේකම්වරුන් මඟින් ග්‍රාම නිලධාරීන් දැනුම්වත් කිරීමටද නියමිතය.අධ්‍යාපන අමාත්‍යාංශය සියලු විදුහල්පතිවරුන් හා ගුරුවරුන් මඟින් පාසල් දරුවන්ට මේ පිළිබඳ අවබෝධයක් ලබා දීමට ද නියමිතය.සෞඛ්‍ය අමාත්‍යාංශය සියලු ප්‍රාදේශීය සෞඛ්‍ය සේවා අධ්‍යක්ෂවරුන්, සෞඛ්‍ය වෛද්‍ය නිලධාරීන්, පවුල් සෞඛ්‍ය සේවා නිලධාරිනියන් සහ මහජන සෞඛ්‍ය පරීක්ෂකවරුන් මඟින් මෙය ක්‍රියාත්මක කිරීමට සැලැසුම් කැර ඇත.තරුණ කටයුතු අමාත්‍යාංශය සියලු තරුණ සමිති මඟින් මෙය ක්‍රියාත්මක කිරීමට නියමිතය. විශේෂයෙන්ම මේ වැඩපිළිවෙළ යටතේ සෑම නිවෙසකම ගෘහ මූලිකයන් ඇතුළු පවුලේ සියලු සාමාජිකයන් එක්ව පස්වරු හයේ සිට ආගමික වැඩකටයුතු ක්‍රියාත්මක කළ යුතුය. මත්පැන් පානයට යොමුවන්නන් නිවෙස්වල රඳවා ගැනීමට මෙයින් අපේක්ෂා කරන බව සෞඛ්‍ය අමාත්‍යාංශයේ අතිරේක ලේකම් (සංවර්ධන) එන්. ජී. පණ්ඩිතරත්න මහතා පවසයි..</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>28</day>
    </date>
    <link>http://www.dinamina.lk/2012/04/28/_art.asp?fn=n1204283</link>
    <topic>සෙවණගල උක් නෙළීම සුබ නැකතින්</topic>
    <author/>
    <content>රජයට පවරා ගන්නා ලද සෙවණගල සීනි කර්මාන්තායතනයේ උක් අස්වනු නෙළීම සුබ නැකතින් ඇරැඹිණි. ඌන උපයෝගීතා වත්කම් පනත යටතේ පවරා ගනු ලැබු මෙහි මංගල අස්වැන්න කැපීම ඵලදායිතා ප්‍රවර්ධන ඇමැති ලක්ෂ්මන් සෙනෙවිරත්න මහතා ඇතුළු මොනරාගල දිස්ත්‍රික් දේශපාලන නායකයන් රැසකගේ සහභාගීත්වයෙන් සිදු කෙරිණි.අස්වනු නෙළීමෙන් පසු එළැඹෙන සතියේ දී අස්වනු ඇඹරීමේ කාර්යය සිදු කෙරෙන අතර ඉන් පසුව සෙවණගල හා පැලවත්ත සීනි සමාගම් එක් කර නව සමාගමක් ආරම්භ කිරිමට ඵලදායිතා ප්‍රවර්ධන අමාතා්‍යංශය කටයුතු යොදා ඇත.මෙහිදී අදහස් දැක්වු ඇමැතිවරයා කියා සිටියේ දැනට ප්‍රදේශයේ ගොවීන් වගා කර ඇති උක් දඩු මෙට්‍රික් ටොන් 130,000 ක් ඇඹරීම හා සීනි නිෂ්පාදනය කිරීම මේ වර්ෂය තුළ දී සිදු කිරීමට බලාපොරොත්තු වන බවයි.ඉදිරි වර්ෂයේ දී එම ප්‍රමාණයන් ලක්ෂ 3ක් දක්වා වැඩි කිරීමට බලාපොරොත්තු වන බවද කීවේය.දැනට මෙරට සීනි නිෂ්පාදනය සියයට 6 ක් පමණ වන අතර ඉදිරි වර්ෂ දෙක තුළ එය සියයට 40 ක් දක්වා වැඩි කර ගත යුතු බවද හෙතෙම අවධාරණය කළේය.එමගින් සීනී ආනයනය සඳහා පිටරටට ඇදී යන මුදල් ඉතිරි කර ගැනීමට අවස්ථාව ලැබෙන බවද ඇමැතිවරයා ප්‍රකාශ කළේය..</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>28</day>
    </date>
    <link>http://www.dinamina.lk/2012/04/28/_art.asp?fn=n1204284</link>
    <topic>කටුකැලියාව පාසලට‘කම්මුල් ගාය’</topic>
    <author>ඇළහැර සමූහ</author>
    <content>ඇළහැර කටුකැලියාව සිංහල ප්‍රාථමික විද්‍යාලයේ සිසුන් අතර කම්මුල්ගාය රෝගය පැතිරයාම හේතුවෙන් පෙරේදා (26) සිට පාසල වසා දැමීමට හිඟුරක්ගොඩ අධ්‍යාපන අධ්‍යක්‍ෂ කාර්යාලය පියවර ගෙන ඇත.සිංහල කටුකැලියාව ප්‍රාථමික විදුහලේ සිසුන් 86ක් ඉගෙනුම ලබන අතර එම සිසුන්ගෙන් සිසුන් 27 දෙනකුට රෝගය වැලඳී ඇති බවට හඳුනාගෙන ඇත.මැයි 7 වැනි දින පාසල නැවත විවෘත කොට පවත්වාගෙන යන බව කලාප අධ්‍යාපන අධ්‍යක්‍ෂවරයා කියයි. මෙම රෝගය මර්දනය කිරීම සඳහා වහාම අවශ්‍ය පියවර ගන්නා ලෙස උතුරු මැද පළාත් සෞඛ්‍ය ඇමැති පේෂල ජයරත්න මහතා සෞඛ්‍ය බලධාරීන්ට උපදෙස් ලබා දී ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>28</day>
    </date>
    <link>http://www.dinamina.lk/2012/04/28/_art.asp?fn=n1204285</link>
    <topic>‘විදුනැණ’ ශිෂ්‍යත්වසම්මන්ත්‍රණය වීරකැටියේදී</topic>
    <author/>
    <content>‘විදුනැණ’ පුවත්පත මෙහෙයවන ශිෂ්‍යත්ව සම්මන්ත්‍රණ මාලාවේ තවත් පියවරක් අද (28) වීරකැටිය රාජපක්ෂ මධ්‍ය මහා විද්‍යාලයේදී පැවැත්වේ.මෙහි සමාරම්භක උත්සවයේ ප්‍රධාන ආරාධිතයා ලෙස කථානායක චමල් රාජපක්ෂ මහතා සහභාගි වෙයි.ජාතික අධ්‍යාපන ආයතනය විසින් දේශන මෙහෙයවන අතර ශිෂ්‍යත්වයට පෙනී සිටින ළමයින්ට සහ ඔවුන්ගේ දෙමව්පියන්ට මේ සඳහා පැමිණෙන ලෙස විදුණැන ආරාධනා කරයි..</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>28</day>
    </date>
    <link>http://www.dinamina.lk/2012/04/28/_art.asp?fn=n1204286</link>
    <topic>දිවි නැඟුමදිස්ත්‍රික් ප්‍රදර්ශනයපොළොන්නරුවේ</topic>
    <author>මහින්ද අලුත්ගෙදර</author>
    <content>“දිවි නැඟුම” ජාතික වැඩසටහන යටතේ ක්‍රියාත්මක ගෘහ කර්මාන්ත ප්‍රවර්ධන දිස්ත්‍රික් ප්‍රදර්ශනය පොළොන්නරුව බැදිවැව මහා විද්‍යාලයීය පරිශ්‍රයේදී අද (28) ආරම්භ වෙයි.“ඉසුරුමත් නිවහනක් – අසිරිමත් මවුබිමක්” යන්න තේමාව කර ගනිමින් මේ ප්‍රදර්ශනය පැවැත්වෙන අතර ගෘහ කර්මාන්තවල නියුතු පුද්ගලයන්ට අවශ්‍ය පහසුකම් සැලසීම මෙන්ම ගෘහ කර්මාන්ත සම්බන්ධයෙන් උනන්දුවක් දක්වන පුද්ගලයන් දිරිමත් කිරීම එමඟින් අරමුණු කරන බව ආර්ථික සංවර්ධන අමාත්‍යාංශය පවසයි.මෙය පෙරවරු 9.00 සිට පස්වරු 5.00 දක්වා විවෘතව තැබෙන අතර ගෘහ කර්මාන්ත සඳහා වෙළෙඳ පොළ හා අලෙවිකරණ පහසුකම් සැලසීම, මූල්‍ය පහසුකම් සැලසීම, උප කොන්ත්‍රාත් පහසුකම් සැලසීම හා ගෘහ කර්මාන්ත සඳහා අවශ්‍ය තාක්ෂණික පුහුණුව හා කුසලතා සංවර්ධනය කිරීම ආදී සේවාවන් මෙහිදී ලබාගත හැකි බවද එම අමාත්‍යාංශය කියයි.ආර්ථික සංවර්ධන අමාත්‍යාංශයේ මෙහෙයවීමෙන් හා සම්ප්‍රදායික කර්මාන්ත හා කුඩා ව්‍යවසාය සංවර්ධන අමාත්‍යාංශය සංවිධාන කරන මෙම ප්‍රදර්ශනය හෙට (29) අවසන් වෙයි..</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>28</day>
    </date>
    <link>http://www.dinamina.lk/2012/04/28/_art.asp?fn=n1204287</link>
    <topic>කොමිසමට එවූ මානව හිමිකම් පැමිණිලි සියල්ල විභාගයට</topic>
    <author/>
    <content>උගත් පාඩම් හා ප්‍රතිසන්ධාන කොමිසමට ඉදිරිපත් කැරුණු මානව හිමිකම් උල්ලංඝනය පිළිබඳ සියලු පැමිණිලි විභාග කොට නිසි පියවර ගන්නා බව හිටපු නීතිපති හා එක්සත් ජාතීන්ගේ මානව හිමිකම් කොමිසමේ ශ්‍රී ලංකා නියෝජිත පිරිසේ සාමාජික මොහාන් පීරිස් මහතා ප්‍රකාශ කෙළේය.මේ විමර්ශන ශ්‍රී ලංකා නීති පද්ධතියට අනුව සිදුවනු ඇති බවද හේ පැවැසීය.විවිධ රාජ්‍ය නොවන සංවිධාන හා එ.ජා.සංවිධානය විසින් ශ්‍රී ලංකාවේ මානව හිමිකම් තත්ත්වය සම්බන්ධයෙන් නඟා ඇති චෝදනා සම්බන්ධයෙන් විමසන ලදුව හිටපු නීතිපතිවරයා මේ ප්‍රකාශය කර ඇත.මානව හිමිකම් උල්ලංඝනය පිළිබඳව රාජ්‍ය නොවන සංවිධාන චෝදනා නඟන නමුදු ඔවුන් එසේ කරන්නේ එම චෝදනා සාධාරණීකරණය කිරීමට තරම් ප්‍රමාණවත් සාධක නොමැතිව බව ද මොහාන් පීරිස් මහතා කීය.එපමණක් නොව ඔවුන් පවසන වින්දිතයන්ට සහන සලසන පිණිස මේ රාජ්‍ය නොවන සංවිධාන බලධාරින් කිසිවිටෙක පොලිසියට හෝ අධිකරණය හමුවට හෝ ගොස් ඇති බවක් දක්නට නැතැයිද පීරිස් මහතා කීවේය.“ඔවුනට මේ මානව හිමිකම් උල්ලංඝනය චෝදනා දිස්ත්‍රික් උසාවියකට හෝ ශ්‍රේෂ්ඨාධිකරණයට හෝ ඔවුන් අභිමත ඕනෑම උසාවියක් හමුවට ගෙන ආ හැකියි.ඔවුන්ගේ චෝදනාව සනාථ කෙරෙන ප්‍රමාණවත් සාක්කි සොයාගත නොහැකි අවස්ථාවල ඔවුන් පැවසීමට පුරුදුව ඇති පරිදි පොලිසිය සහයෝගය නොදක්වන්නේ නම් ඔවුනට පෞද්ගලික නීති ආයතනවල පිහිට ලබා ගත හැකි යැයිද ඔහු පැවැසුවේ හමුදාපති හමුවේ හෝ එම පෙත්සම් ඉදිරිපත් කළ හැකි බව තහවුරු කරමිනි.අදාළ රාජ්‍ය නොවන සංවිධාන අන්තර්ජාතික සමුළු හමුවේ පවා ශ්‍රී ලංකාවට එරෙහිව චෝදනා නැඟීමට පෙළඹී ඇත්තේ එම සමුළු සංවිධායක ආයතනවලින් ඔවුනට ගෙවීම් සිදුකරන බැව්යැයිද ඔහු කීවේය.හුදු ආරංචි මත පමණක් ක්‍රියාමාර්ග ගැනීමට රටකට නොහැකි අතර මේ රාජ්‍ය නොවන සංවිධාන මේ දක්වා ආරක්ෂක හමුදාවන්ට එරෙහිව මානව හිමිකම් උල්ලංඝන චෝදනා ඉදිරිපත් කර නැතැයිද හේ පැවැසීය.කෙසේ වෙතත් උගත් පාඩම් කොමිසම හමුවේ ප්‍රමාණවත් සාධක සහිතව නගා ඇති චෝදනා පවත්නා ශ්‍රී ලංකා නීතියට අනුගතව විමසා බලන බවත් ඒ සඳහා කාලයක් ගත වනු ඇති බවත් මොහාන් පීරිස් මහතා ප්‍රකාශ කළේය..</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>28</day>
    </date>
    <link>http://www.dinamina.lk/2012/04/28/_art.asp?fn=n1204288</link>
    <topic>‘අතුරු මිතුරු’30 දා එළි දකී</topic>
    <author/>
    <content>‘අතුරු මිතුරු’ ළමා පුවත්පත එළිදැක්වීමේ උත්සවය ජනාධිපති ආර්යා ශිරන්ති රාජපක්ෂ මැතිනියගේ ප්‍රධානත්වයෙන් මේ මස 30 දින පෙ.ව. 10.00 ට මාලිගාවත්ත කාල්ටන් පෙර පාසලේ දී පැවැත්වේ..</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>28</day>
    </date>
    <link>http://www.dinamina.lk/2012/04/28/_art.asp?fn=n1204289</link>
    <topic>මුන්නේශ්වරම් මහ දෙවොලටදිවි සමක් පිදුවාට අත්අඩංගුවේ</topic>
    <author>මුන්නේශ්වරම් සමූහ - ඊ.සී. ප්‍රනාන්දු</author>
    <content>මුන්නේශ්වරම් ශ්‍රී ඊශ්වර මහ දේවාලයට වූ භාරයක් ඔප්පු කිරීම පිණිස වියළන ලද දිවි සමක් පූජා කළ පුද්ගලයකු අත්අඩංගුවට ගැනීමට වන ජීවී දෙපාර්තමේන්තු නිලධාරීහු (27) දහවල් සමත්වූහ.පොළොන්නරුව ගිරිතලේ වන ජීවි පුහුණු මධ්‍යස්ථානයේ පුහුණුව ලබන නිලධාරින් පිරිසක් මේ දිනවල ආනවිලුන්දාව කුරුළු අභය භූමියෙහි නිරීක්ෂණ චාරිකාවක නියැළී සිටි අතර ඊයේ දහවල් දේවාලය වැඳ පුදා ගැනීමට පැමිණ ඇත.මේ අවස්ථාවේදී දේවාලයේ සැක කටයුතු කාඩ් බෝඩ් පෙට්ටියක් දැක එය පරීක්ෂා කළ අවස්ථාවේදී එහි තිබී දිවි සම සොයාගෙන ඇත.පසුව එම දිවි සම දේවාලයට පූජා කර තිබූ බව හෙළි වූ නිසා එම පූජා කළ අයද පසුව අත්අඩංගුවට ගන්නා ලදි.සැකකරු හා දිවිසම හලාවත අධිකරණයට ඉදිරිපත් කිරීමට නියමිතය..</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>28</day>
    </date>
    <link>http://www.dinamina.lk/2012/04/28/_art.asp?fn=n12042810</link>
    <topic>යටාල අතුරුදන් සිරස්පත වෙහෙර පිටුපස දිය අගලක</topic>
    <author>ඡායාරූපය සහ සටහන ලුණම සමූහ සනත් ගමගේ</author>
    <content>තිස්සමහාරාම යටාල චෛත්‍යය කෞතුකාගාරයේ තිබී අතුරුදන් වූ සිරස්පත චෛත්‍යයට පිටුපස දිය අගලකින් හමුවේ.2011 – 09 – 09 දින මෙම බුදු පිළිමයේ සිරස කෞතුකාගාරයේ තිබී අතුරුදහන්ව ඇති බව තිස්සමහාරාම පොලිසියට පැමිණිලි කර තිබේ.විදේශීය රටකට මෙය විකිණිමට සුදානම් වන බවට තොරතුරක් ලැබී එය චෛත්‍යය පිටුපස දිය අගලක වල දමා ඇති බවට අනාවරණය වීමෙන් පසු බුදු පිළිම සිරස ගොඩගනු ලැබීය.චන්ද්‍රකාන්ත පාෂාණයෙන් නිම කරන ලදැයි කියන මේ සිරස යටාල චෛත්‍ය බිමේ කැණීම් කටයුතු වලින් හමුවී තිබේ. සිද්ධිය සම්බන්ධයෙන් තිස්සමහාරාම පොලිසිය පරීක්ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>28</day>
    </date>
    <link>http://www.dinamina.lk/2012/04/28/_art.asp?fn=n12042811</link>
    <topic>නිළිය නමට හෂිස් එවූ සිද්ධියේ දෙවන සැකකරුත් රිමාන්ඩ්</topic>
    <author>මානෙල් පුෂ්ප කුමාරි</author>
    <content>ඉංග්‍රීසි සඟරා තුනක මැද කොටස් සූක්ෂම ලෙස කපා සකස් කර ඒ තුළ හෂීස් ග්‍රෑම් 366 යි මිලිග්‍රෑම් 70 ක් සඟවා තැපැල් මගින් මෙරටට එවා තිබූ පාර්සලය භාර ගැනීමට ගොස් සිටියේ යැයි කියන සිද්ධියේ දෙවන සැකකරු ලබන 01 දින දක්වා රක්ෂිත බන්ධනාගාරගත කරන ලෙස කොළඹ කොටුව මහෙස්ත්‍රාත් හා අතිරේක දිසා විනිසුරු කණිෂ්ක විජේරත්න මහතා ඊයේ (27) නියෝග කළේ ය.සිද්ධියට අදාළව රක්ෂිත බන්ධනාගාරගත කෙරුණේ බ්‍රිතාන්‍ය ජාතික ජෝස් කර් විල්ටන් රේගන් නමැත්තෙකි.ඉන්දියාවේ සිට මධ්‍යම තැපැල් හුවමාරුවට එවා තිබූ එම පාර්සලය මෙරටදී භාර ගැනීමට නියමිතව තිබුණේ කොළඹ 03 කොල්ලුපිටියේ, ඇන්ජලින් සෙනෙවිරත්න මහත්මිය.මේ වන විට රක්ෂිත බන්ධනාගාරයේ සිටින පළමු සැකකරුගෙන් ඒ පිළිබඳ එහි නිලධාරීන් ප්‍රශ්න කිරීමේදී දෙවන සැකකරු පලාගිය බවට හෙළිවිය. පලාගිය සැකකරු පිළිබඳව ගුවන් තොටුපොළ මත්ද්‍රව්‍ය ඒකකය හරහා ගුවන් තොටුපොළ ආගමන විගමන ඒකකය දැනුම්වත් කර තිබූ අතර මේ මස 25 වන දින බැංකොක් බලා පිටවීමට තිබූ ගුවන් යානයකින් මෙම සැකකරු ගුවන් තොටුපළට පැමිණ තිබේ.එම අවස්ථාවේදි ආගමන විගමන නිලධාරීන්ට දැනුම් දීම පරිදි ගුවන් තොටුපොළ පොලිස් මත්ද්‍රව්‍ය නිලධාරීන් විසින් මෙම සැකකරු අත්අඩංගුවට ගෙන ඇත.මේ මත්ද්‍රව්‍ය සම්බන්ධයෙන් කරන ලද විමර්ශනයේදි 2012-04-11 වන දින තැපැල් හුවමාරු අංශයේ සහකාර රේගු අධිකාරී තිස්ස දහනායක මහතා මේ මත්ද්‍රව්‍ය සඟවා තිබූ පාර්සල් වල බරින් සහ එහි ස්වභාවයෙන් ඒ පිළිබඳව ඇතිවූ සැකය මත මේ පාර්සල් රේගු පරීක්ෂණය සඳහා යොමු කර ඇත.සැකය මත වෙන් කරන ලද පාර්සල් මුදවා ගැනීම සඳහා මේ මස 18 වන දින මේ සැකකරු විදේශ තැපැල් හුවමාරු අංශයට පැමිණි අවස්ථාවේදී මේ මත්ද්‍රව්‍ය අනාවරණය සිදු වී ඇත.සිද්ධිය සම්බන්ධයෙන් තවදුරටත් විමර්ශන පවත්වාගෙන යන අතර එම විමර්ශන කටයුතු සඳහා ජංගම දුරකථන දාහතක අංකයන් සම්බන්ධයෙන් විස්තර වාර්තාවක් අවශ්‍ය වී ඇති බවත් අධිකරණයට දැන්වීය..</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>28</day>
    </date>
    <link>http://www.dinamina.lk/2012/04/28/_art.asp?fn=n12042812</link>
    <topic>ඇඹිලිපිටිය, කහවත්ත රෝහල්වලට පහසුකම් නොදුන්නොත් වෘත්තිය ක්‍රියාමාර්ග ගන්නවා</topic>
    <author> සිතාරා සේනානි</author>
    <content>ඇඹිලිපිටිය හා කහවත්ත රෝහල්වලට යටිතල පහසුකම් ලබාදීමට මැයි පස්වැනිදාට පෙර පියවර නොගතහොත් රත්නපුර දිස්ත්‍රික්කය මූලික කොට ගෙන වෘත්තීය සමිති ක්‍රියාමාර්ගයකට යොමු වන බව රජයේ වෛද්‍ය නිලධාරීන්ගේ සංගමය පවසයි.ඇඹිලිපිටිය හා කහවත්ත රෝහල්වල රෝගී සත්කාරක සේවා සඳහා පවතින පහසුකම් සංවර්ධනය කිරීම, විශේෂඥ වෛද්‍යවරුන්ගේ නිල නිවාස පහසුකම් සංවර්ධනය කිරීම සහ ඇඹිලිපිටිය රෝහල සංවර්ධනය සඳහා විධිමත් දිගු කාලීන සැලැස්මක් සකස් කිරීම යන ඉල්ලීම් මුල්කොට සංගමය මේ තීරණය ගෙන තිබේ.තම සංගමය ඇඹිලිපිටිය රෝහලේ පෙරේදා (26) පැවැත්වූ රැස්වීමේදී මෙකී කරුණු කෙරෙහි සබරගමු පළාත් සභාව සහ රේඛීය අමාත්‍යංශයේ අවධානය යොමු කරවීමට තීරණය කළ බවත් රජයේ වෛද්‍ය නිලධාරීන්ගේ සංගමය පවසයි.ඇඹිලිපිටිය රෝහලේ අලුතින් පිහිටවූ විශේෂඥ වෛද්‍ය ඒකක සඳහා පත්කළ විශේෂඥ වෛද්‍යවරුන්ට තම සේවය රෝගී ජනතාවට ලබාදීම සඳහා අවශ්‍ය වාට්ටු, ශල්‍යාගාර හා සයනාගාර ඇතුළු යටිතල පහසුකම් කිසිවක් ප්‍රමාණවත් ලෙස නොලැබීමෙන් ගැටලු මතුව ඇති බවත් එම සංගමය පවසයි. රෝහලේ නිල නිවාස බොහොමයක් භාවිතා කළ නොහැකි අන්දමින් අබලන් තත්ත්වයට පත්ව ඇති බවද පවසන එම සංගමය කහවත්ත රෝහලේ තත්ත්වයද මීට නොදෙවැනි යැයිද කියයි..</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>28</day>
    </date>
    <link>http://www.dinamina.lk/2012/04/28/_art.asp?fn=n12042813</link>
    <topic>නඩු තීන්දුව බලරහිත කරන්න ඉදිරිපත් කළ පෙත්සම ඉවතට</topic>
    <author>ආරියපාල වංශතිලක – කුරුණෑගල මධ්‍යම විශේෂ</author>
    <content>හෙට්ටිපොළ මහේස්ත්‍රාත් අධිකරණයෙන් දෙනු ලැබු නඩු තීන්දුව බලරහිත කරන ලෙස ඉල්ලමින් කුරුණෑගල මහාධිකරණය වෙත ඉදිරිපත් කර තිබූ අභියාචනා ඉල්ලුම්පත විනිසුරු ලලිත් ජයසූරිය මහතා ප්‍රතික්ෂේප කළේය.හෙට්ටිපොළ දලුපොතවත්තේ අක්කර 75 ක පවත්වා ගෙන යන කුකුල් ගොවිපොළෙන් පරිසර හානියක් සිදුවෙනවා යැයි ස්වාමින් වහන්සේ නමක් ඇතුළු පෙත්සම්කරුවන් දහදෙනෙක් හෙට්ටිපොළ මහේස්ත්‍රාත්වරිය දෙන ලද නඩු තීන්දුව බලරහිත කරන ලෙස ඉල්ලමින් මෙකී පෙත්සම ඉදිරිපත් කොට තිබුණි.හෙට්ටිපොළ මහේස්ත්‍රාත් අධිකරණයේ නඩු අංක 7190 යටතේ මෙම පෙත්සම ගොණුකර තිබුණි.වගඋත්තරකරු වෙනුවෙන් නීතිඥ ගාමිණී පොල්ගම්පොළ මහතා පෙනී සිටි අතර පෙත්සම්කරුවන් වෙනුවෙන් හේමන්ත සිටුගේ මහතා පෙනී සිටියේය..</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>28</day>
    </date>
    <link>http://www.dinamina.lk/2012/04/28/_art.asp?fn=r1204281</link>
    <topic>ගම්පහ මාකේවිට ගල්වැටිය අමුණ රක්‍ෂිතය සංචාරකයන්ගේ අවිධිමත් ක්‍රියා නිසා විනාශයි</topic>
    <author>ගම්පහ සංචාරක නිමල් ජයසිංහ</author>
    <content>ගම්පහ ප්‍රාදේශීය ලේකම් කොට්ඨාසයේ මාකේවිට ගල්වැටිය අමුණ රක්‍ෂිත භූමිය පිහිටා ඇත්තේ ඉතාමත් මනස්කාන්ත පරිසරයකය.අත්තනගලු ඔය ජලාශය මේ ගල්වැටිය අමුණ මැදි කර සුන්දරව ගලා බසී. එහෙත් ඒ සුන්දර ස්වභාවයට පත්ව තිබූ මේ ප්‍රදේශය සළෙලුන්ගේ රජදහනක් බවට පත් වෙමින් තිබෙන බව ප්‍රදේශවාසීහු කියති.විවිධ පළාත්වලින් එන තරුණ කණ්ඩායම් මත්පැන් බී අසංවරව හැසිරෙන ස්ථානයක් බවට මේ ස්ථානය පත්ව තිබේ.ඇතැම් තරුණ තරුණියන්ගේ අසෝබන හැසිරීම් හේතුවෙන් කුඩා දරුවන්ද මේ ස්ථානයට ගෙන යෑමට නොහැකිය. බීමත් තරුණයන් විටෙක නිරුවත්ව ජලයට බසී.මත්පැන් පානය කර බෝතල් බැම්මේ ගසා බිඳ දමති. ඒවා ජලයට විසි කරති. බියර් කෑන් ටින් අවට විසිරුවා දමා ප්‍රදේශය දුෂණය කර ඇත. හිස් සිගරට් පැකට්ටු කෑම වර්ග එතූ පොලිතින් කවරද මේ ස්ථානයේ ගොඩ ගසා දමා ඇත.මේ ගල්වැටිය අමුණෙන් අවට කුඹුරු යායකට ජලය සපයයි.මෙම අමුණ පාලනය වන්නේ ගම්පහ වාරිමාර්ග ඉංජිනේරු අංශයෙනි.මේ සුන්දර ස්ථානය වැනසී යාමට ඉඩ නොදී රැක ගැනීමට ආරක්ෂක අංශවල අවධානය යොමු කරන ලෙස ගම්වාසීහු ඉල්ලති..</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>28</day>
    </date>
    <link>http://www.dinamina.lk/2012/04/28/_art.asp?fn=r1204282</link>
    <topic>කුණ්ඩසාල නව නගරයේ කසළ ඉවත් කිරීම නිසි පරිදි නෑ</topic>
    <author>අම්පිටිය සමූහ සිසිර ජයනාත් පීරිස් ඡායාරූපය අම්පිටිය සමූහ</author>
    <content>කුණ්ඩසාල නව නගරයේ පොලිස් අභ්‍යාස විද්‍යාලයට නුදුරුව ඇති ළමා උද්‍යානයට යාබදව ස්ථාපිත කොට ඇති කුණ්ඩසාල ප්‍රාදේශීය සභාවට අයත් කසළ කාමරය ඉවත් නොකරන කසළ ගොඩක් බවට පත්වී ඇති බව ජනතාව කියති.කුණ්ඩසාල ප්‍රාදේශීය සභා නිලධාරීන්ගේ අවධානය මේ පිළිබඳව යොමු කර මෙය ඉවත් කරන ලෙස ප්‍රදේශවාසීහු ඉල්ලති..</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>28</day>
    </date>
    <link>http://www.dinamina.lk/2012/04/28/_art.asp?fn=r1204283</link>
    <topic>කුරුණෑගල ගව පට්ටි පාලනයව්‍යාප්ත කරයි</topic>
    <author>කුරුණෑගල දකුණ සමූහ එම්. මහරුප්</author>
    <content>කුරුණෑගල දිස්ත්‍රික්කයේ පොල් ඉඩම්වල ගව පට්ටි පාලනය ව්‍යාප්ත කිරීමට පියවර ගෙන තිබේ.පොල් ඉඩම් සශ්‍රීක කිරීම හා වගාව සඳහා අවශ්‍ය අමතර පොහොර ලබාගැනීම එමගින් බලාපොරොත්තු වන මූලික අරමුණයි.වයඹ කෘෂිකර්ම අමාත්‍යංශය මේ සම්බන්ධයෙන් පොල් ඉඩම් හිමියන් දැනුවත් කිරීමට ද පියවර ගෙන ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>28</day>
    </date>
    <link>http://www.dinamina.lk/2012/04/28/_art.asp?fn=r1204284</link>
    <topic>කල් පැන්න ළදරු තෙල්අලෙවි කළාට දඩ</topic>
    <author>කෑගල්ල සමූහ පී. එම්. පී. පොල්වත්ත</author>
    <content>කල් ඉකුත්වූ ළදරු තෙල් අලෙවි කළ දුම්මලදෙණියේ වෙළෙන්දෙකුට වරකාපොළ මහේස්ත්‍රාත්වරයා රුපියල් 7500 ක දඩ මුදලක් නියම කෙළේය.පාරිභෝගික අධිකාරියේ කෑගල්ල දිස්ත්‍රික් වැටලීම් ඒකකයේ නිලධාරීන් විසින් මේ වෙළෙන්දා අල්ලා වරකාපොළ මහේස්ත්‍රාත් අධිකරණයේ නඩු පවරා ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>28</day>
    </date>
    <link>http://www.dinamina.lk/2012/04/28/_art.asp?fn=r1204285</link>
    <topic>ඇඹිලිපිටිය ගංජා කිලෝ 1 1 / 2 ක් ගෙන ගිය හමුදා සෙබළකු අත්අඩංගුවට</topic>
    <author>නුගේගොඩ සමූහ</author>
    <content>ඇඹිලිපිටියෙන් ගෙනා ගංජා කිලෝ 1 1 / 2 ක් සමග නාවික හමුදා සෙබළකු රණාල සියඹලාගහ හන්දියේදී නවගමුව පොලිසිය මගින් අත්අඩංගුවට ගෙන ඇත. මේ සැකකාර සෙබළා අත්අඩංගුවට ගෙන ඇත්තේ නවගමුව ප්‍රදේශයේ ගංජා ජාවාරම සිදු කරන පුද්ගලයකුට ගංජා ලබාදීමට රණාල ප්‍රදේශයේ රැඳී සිටියදීය..</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>28</day>
    </date>
    <link>http://www.dinamina.lk/2012/04/28/_art.asp?fn=r1204286</link>
    <topic>හිස් මී කිරි හට්ටියක මදුරු කීටයෝනිවැසි කතට රුපියල් 3000ක් දඩ</topic>
    <author>පානදුර සමූහ කපිල සෝමරත්න</author>
    <content>ස්වාමිනිහිස් මී කිරි හට්ටියක් බල්ලෙක් ගෙනවිත් විත්තිකරුගේ ඉඩමට දමලා පැනලා ගිහින්. තණකොළ ගොඩේ තිබුණ හිස් කිරි හට්ටියේ වැසි ජලය රැඳීලා ඩෙංගු මදුරු කීටයන් බෝවෙලා යැයි පවසමින් සෞඛ්‍ය පරීක්ෂකවරයා නඩුවක් දාලා.හරිනම් බල්ලටයි නඩු දාන්න තිබුණේ යැයි නීතිඥවරයා පානදුර මහේස්ත්‍රාත් ආර්. එස්. ඒ. දිසානායක මහතා හමුවේ පැවසීය.වාද්දුවේ පදිංචිකාරියක් මේ නඩුවෙන් චෝදනා ලබා සිටියේ ඩෙංගු මදුරුවන් එම කාන්තාවගේ ඉඩමේ බෝවීමට ඉඩ හැරීම සම්බන්ධයෙනි.විත්තිකාරිය චෝදනාවට වරද පිළිගන්නේදැයි මහේස්ත්‍රාත් විමසුවාය.චෝදනාවට වරද පිළිගන්නා බව ඇය අධිකරණයට කීවාය. ඇයට අවවාදයක් කරන්න යැයි නීතිඥවරයා අධිකරණයට පැවසීය. චෝදනාවට වරද පිළිගත් නිසා රුපියල් තුන්දහසක දඩයක් මහේස්ත්‍රාත්වරයා නියම කෙළේය..</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>28</day>
    </date>
    <link>http://www.dinamina.lk/2012/04/28/_art.asp?fn=r1204287</link>
    <topic>මන්ද මානසික යුවතියකට අතවර කළැයිනඩුවේ තීන්දුව ලබන 30 වැනිදා</topic>
    <author>ගම්පහ සංචාරක නිමල් ජයසිංහ</author>
    <content>මනස සෙමෙන් වැඩෙන තරුණියකට අතවර කිරීමේ සිද්ධියක් සම්බන්ධ නඩුවක් විභාග කළ ගම්පහ මහාධිකරණ විනිසුරු පියසීලී වික්‍රමිංහ මහත්මිය තීන්දුව ප්‍රකාශයට පත් කිරීම මෙම 30 වැනි දිනට කල් තැබුවාය.2003 පෙබරවාරි 7 හෝ ඊට ආසන්න දිනයක දී එම තරුණිය නිවෙසේ තනිව සිටි අවස්ථාවකදී අසල්වැසියකු ඇයට අතවර කිරීම සම්බන්ධයෙන් එම සැකකරුට එරෙහිව නීතිපතිවරයා අධිචෝදනා ගොනුකර තිබුණි.නඩු විභාගයේදී රජයේ නීතිඥ දම්තිනි ද සිල්වා මෙනවිය අධිකරණයට කරුණු දක්වමින් පැමිණිලිකාරිය තමාට වූ අතවරය පිළිබඳ සියලු තොරතුරු අධිකරණ වෛද්‍යවරයාට පවසා ඇතැයිද කීවාය.අගතියට පත් තැනැත්තිය කිසියම් අයකුගේ ඉගැන්වීමකින් තොරව අධිකරණ වෛද්‍යවරයාට තමාට සිදුවූ අතවරය ගැන සාක්කි ලබාදී ඇති බවද රජයේ නීතිඥවරිය කීවාය.පෙර පැවති නඩු වාර්තා රාශියකින් කරුණු ඉදිරිපත් කළ විත්තියේ නීතිඥ මෙම චෝදනාව සැකයෙන් තොරව ඔප්පු කර නැතැයි ද කීය. විත්තිකරු නිදහස් කරන ලෙසද ඉල්ලා සිටියේය.දෙපාර්ශ්වයේ කරුණුවලට සවන් දුන් මහාධිකරණ විනිසුරු පියසිලි වික්‍රමසිංහ මහත්මිය නඩුවේ තීන්දුව මෙම 30 වැනි දින ප්‍රකාශ කරන බව ප්‍රකාශ කළාය..</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>28</day>
    </date>
    <link>http://www.dinamina.lk/2012/04/28/_art.asp?fn=r1204288</link>
    <topic>මනාලියගේ මවුපියන්ට පුරාජේරුව පෙන්වූමනාලයාට වැඩ වැරැදිලා</topic>
    <author>සිසිර ජයනාත් පීරිස් අම්පිටිය සමූහ</author>
    <content>පුවත්පතක පළකොට තිබූ මංගල යෝජනා දැන්වීමකට පිළිතුරු යැවූ අඹතැන්න ප්‍රදේශයේ විශ්‍රාමික පොලිස් නිලධාරියකුට මනාලියගෙන් පිළිතුරක් ලැබුණේ නියමකරගත් වෙලාවක තම නිවෙසට පැමිණ නිවෙසේ අය සමග කතා කොට මංගල්‍ය තීන්දු කරගත යුතු බවයි.මැදිවයසේ සිටින මෙම විශ්‍රාමිකයා රහසේ සිය පොලිස් හැඳුනුම්පත තබාගෙන විවිධ වංචනික ක්‍රියාවන්හිද නිරතවන අතර නළුවෙකු මෙන් හැසිරෙන හෙතෙම සල්ලාලයෙකු බවද සැලවිය.පිළිතුරු අනුව නියමිත දිනයේ මනාලියගේ නිවෙස සොයා බස් රියකින් ගොස් නිවෙසට නුදුරු නැවතුම් පොළකින් බැස ගත්තේය.බස් රියෙන් බැසගත් මොහු එම ස්ථානයේ සිටි ත්‍රිරෝද රථ රියදුරකු වෙත ගොස් තමන් සොයන නිවෙස පිළිබඳ විස්තර විමසුවේය.මොහුගේ විස්තර ඇසූ ත්‍රිරෝද රථ රියදුරා මහත්තයා කොහෙද කොයි පළාතෙද වැඩ කරන්නේ යැයි අසද්දී හෙතෙම පොලිස් හැදුනුම්පත පෙන්වා තමන් සොයන නිවෙස වෙත රැගෙන යන ලෙස ඉල්ලීය.පොලිස් නිලධාරියකු නිසාත් ඔහු සොයන නිවෙස ඇසට පෙනෙන මානයේ තිබෙන හෙයින් ත්‍රිරෝද රථයෙන් යෑම පල රහිත ගමනක් නිසාත් එයට මුදලක් අය කිරීමට නොහැකි බවත් රියැදුරා පැවසුවේය.තමුන්ට ඒ පැහිච්ච කමෙන් වැඩක් නැහැ. එනව යන්න ටික දුර හරි කමක් නැහැ මමනේසල්ලි ගෙවන්නේ තමුසෙට තියෙන්නේ මාත් එක්ක අඹතැන්නේ අපේ ගෙදර ඉඳලම ආ බව ගෙදර අයට අඟවන එක විතරයි යනුවෙන් කියා අමුත්තා රථයට ගොඩ විය. නිවෙස අසලින් ඔහු බසින විට රථයේ නලාව හඬවන ලෙස ඉහත කී පුද්ගලයා රියදුරාට අණ කළෙන් ඔහුද නලාව හැඬවිය. ගෙතුල සිට වැඩිහිටි යුවළක් ආ විට ඔවුන්ට සිනාවකින් සංග්‍රහ කළ මනමාල මහතා කීයද අඹතැන්නේ ඉදල මෙහාට ගණන යැයි විමසීය.රියැදුරාද 350 යි සර් යනුවෙන් පැවසුවේ අඹතැන්නේ සිට මෙම ස්ථානයට සැබෑ ගාස්තුව එය බැවිනි. රු. 500 නෝට්ටුවක් ඇදගත් පුද්ගලයා ආ මල්ලි මුදල් ඉතුරු සල්ලි ඔයා තියාගන්න. තව පැයකින් විතර මාව එක්කන් යන්න එන්න කියමින් රියැදුරාට මුදල් දුන්නේ උජාරුවෙනි.සැණින් මුදල ගත් රියදුරු ඉගිලුනේය. වැඩිහිටි යුවළ ආදරයෙන් ගෙට කැඳවා තොරතුරු විමසන අතර ‘මහත්තයට ත්‍රිවිල් එක හම්බ වුණේ අඹතැන්නේදිද ඌ සල්ලි ගන්න ඇත්තේ මහත්තය ගැන විස්තර දන්නේ නැතුව වෙන්න ඇති’ යැයි වැඩිහිටියෝ පැවසුහ.සැණෙකින් නිවෙසේ දුරකථනය නාද විය. නිවෙසේ හිමියා දුරකථනයට ඇමතීය.අප්පච්චි ඔය ආපු එකා බොරු සෝබන කාරයෙක්. අපේ අක්කට හරියන එකෙක් නොවෙයි. ප්ලේන්ටියක් දීල ආපහු යවන්න යැයි දුරකථනයෙන් කතා කළ පුද්ගලයා වැඩිහිටියන්ට දැනුම් දුන්නේය.අපේ බාල පුතා කතා කළේ. ආ ඇත්තද දැං එනවා කියනවද යැයි මනාලයා විමසුවේය. නැහැ මහත්තය ආව ත්‍රිවිල් එක පැදගෙන ආවේ එයා තමයි. එයා මෙ මගුලට කැමැති නෑ.මනාලයා වහා එතැනින් මාරු විය..</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>28</day>
    </date>
    <link>http://www.dinamina.lk/2012/04/28/_art.asp?fn=s1204281</link>
    <topic>මවුබිමට පිටුපෑ රගර් ක්‍රීඩකයන්ටනවසීලන්තයෙත් තරග වරම් නෑ</topic>
    <author>ෆවුස් මොහොමඩ්</author>
    <content>පිලිපීනයේ මැනිලා නුවර පසුගියදා පැවැති ආසියානු ‘ෆයිව් නේෂන්ස්’ රගර් තරගාවලියට ශ්‍රී ලංකා කණ්ඩායම නියෝජනය කිරීම ප්‍රතික්ශේප කරමින් නවසීලන්තයේ ක්‍රීඩා කිරීමට ගිය ප්‍රවීණ ක්‍රීඩකයන් වන ෆසිල් මිරිජා සහ රොෂාන් වීරරත්නට එරට ක්‍රීඩා කිරීමට අවසර ලැබී නැතැයි ශ්‍රී ලංකා රගර් සංගමයේ ලේකම් රිස්ලි ඉලියාස් මහතා ‘දිනමිණ’ට ප්‍රකාශ කළේය.“අපේ රිලීස් එක නැතිව එයාලට එහේ සෙල්ලම් කරන්න බැහැ” ඉලියාස් මහතා පැවැසීය.නවසීලන්තයේ අන්තර් සමාජ රගර් තරගාවලියට ක්‍රීඩා කිරීමේ බලාපොරොත්තුවෙන් සිටින ෆසිල් මිරිජා සහ රොෂාන් වීරරත්න සම්බන්ධව එරට රගර් සංගමය ශ්‍රී ලංකා රගර් සංගමයෙන් විමසීමක් කළ බව පැවැසු ලේකම්වරයා එම ක්‍රීඩකයන් සිය රට නියෝජනය කිරීම පැහැර හැරීමෙන් ජාත්‍යන්තර රගර් සංගමයේ (IRB) නීති රෙගුලාසි උල්ලංඝනය කර ඇති බවත්, ඔවුන් සම්බන්ධ විනය පරීක්ෂණයක් ඉදිරියේදී ක්‍රියාත්මක වන බවත් නවසීලන්ත රගර් සංගමය විද්‍යුත් තැපෑල මගින් දැන්වු බව අනාවරණය කළේය.රටක ජාතික කණ්ඩායම නියෝජනය කිරීම ඕනෑම ක්‍රීඩකයකු සතු වගකීම හා යුතුකම බැවින් ඉහත කී ක්‍රීඩකයන් දෙදෙනා එම වගකීම් පැහැර හැරීම සම්බන්ධව විනය කමිටුවේ වාර්තාව නිකුත් වනතුරු අනුමතය ලබාදිය නොහැකි බව රගර් ලේකම්වරයා වැඩිදුරටත් නවසීලන්ත රගර් සංගමයට දන්වා ඇත.ඒ අනුව ශ්‍රී ලංකා රගර් සංගමයේ අනුමැතිය ලැබෙන තුරු මරිජා හා වීරරත්නට නවසීලන්තයේ ක්‍රීඩා කිරීමට අවසර නොදෙන බව නවසීලන්ත රගර් සංගමය දන්වා ඇතැයි ඉලියාස් මහතා වැඩිදුරටත් සඳහන් කළේය..</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>28</day>
    </date>
    <link>http://www.dinamina.lk/2012/04/28/_art.asp?fn=s1204282</link>
    <topic>තෙන්ඩුල්කර් පාර්ලිමේන්තුවට</topic>
    <author>නවදිල්ලිය (ඒ.එෆ්.පී.)</author>
    <content>ඉන්දියාවේ ඉහල මන්ත්‍රී මණ්ඩලය හෙවත් රාජ්‍ය සභාවට සුපිරි පිතිකරු සචින් ටෙන්ඩුල්කාර් ඇතුළත්ව සිටී.ටෙන්ඩුල්කාර් පෙරේදා ඉන්දීය අගමැති මන්මෝහන් සිං මුණගැසුනු අවස්ථාවේදී රාජ්‍ය සභාවට නම් කරන කොටසේ ආසනයක් ඔහුට යෝජනා කර තිබේ.එම ආරාධනාව ටෙන්ඩුල්කාර් විසින් පිළිගැනීමෙන් පසුව එම යෝජනාව අගමැති කාර්යාලය විසින් ජනාධිපති කාර්යාලයට යොමු කෙරුණු අතර ඉන්දියා ජනාධිපතිවරයා එම නාම යෝජනාව අනුමත කර තිබේ.මේ අනුව ටෙන්ඩුල්කාර් කලාව, විද්‍යාව හා ක්‍රීඩාව වැනි අංශවල සුපිරි දස්කම් දක්වන්නන් වෙනුවෙන් වෙන්කර ඇති රාජ්‍ය සභාවේ ආසන 12න් එකක් පුරවනු ඇත. මේ ආසනයක් හිමි වූ පළමු ක්‍රීඩකයා ටෙන්ඩුල්කාර් වෙයි..</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>28</day>
    </date>
    <link>http://www.dinamina.lk/2012/04/28/_art.asp?fn=s1204283</link>
    <topic>ලොව අංක 1 ටෙනිස් ශූරියකම්පා වෙයි</topic>
    <author/>
    <content>ලොව අංක 1 ටෙනිස් ක්‍රීඩිකා වික්ටෝරියා අසරෙන්කා ස්ටුට්ගාට්න් ලෝක ටෙනිස් සංගම් තරගාවලියේ අර්ධ අවසන් පූර්ව වටයට පිවිසිය ද ඇගේ ප්‍රතිවාදී ක්‍රීඩිකා ජර්මනියේ ඇන්ඩ්‍රියා පෙට්කොවික් බරපතළ තුවාල ලබා තරගාවලියෙන් ඉවතට වීසි වීම පිළිබඳව කම්පාවට පත්ව ඇත.අසරෙන්කා 6-2කින් තරගයේ පළමු වටය ජය ගත්ත ද දෙවැනි වටයේ ලකුණු තත්ත්වය 4-4 ක් ලෙසින් සමව තිබියදී පෙට්කොවික් ගේ දකුණු වළලු කර පෙරැළි ඇය වේදනාවෙන් කෑගසන්නට වූවාය. ඇය තරග බිමෙන් පිටව ගියේ ඉතාමත් අමාරුවෙනි.“මට එයා ගැන හරිම දුකයි” පෙට්කොවික් තරග බිමෙන් ඉවතට ගෙන යාමට උපකාර කළ අසරෙන්කා කියා සිටියා ය.“ඇය විශිෂ්ට ක්‍රීඩිකාවක්. එයා ඉක්මනට සනීප වේවි කියා මා ප්‍රාර්ථනා කරනවා.”කොන්දේ ආබාධයකින් පෙළෙමින් සිටි පෙට්කොවික් පසුගිය සති අන්තයේ යළි තරග බිමට පිවිසියේ මාස තුනකට පසුවය. 2008 වසරේ දී ද ඇය දණහිසේ ආබාධයකට ලක් වූවාය..</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>28</day>
    </date>
    <link>http://www.dinamina.lk/2012/04/28/_art.asp?fn=s1204284</link>
    <topic>චන්ඩර්පෝල් ටෙස්ට් ලකුණු 10,000 යි</topic>
    <author>ඩොමිනිකා (ඒ.එෆ්.පී.)</author>
    <content>බටහිර ඉන්දීය කොදෙව් පළපුරුදු පිතිකරු ෂිවනර්න් චන්ඩර්පෝල් ක්‍රිකට් ඉතිහාසයේ ටෙස්ට් ලකුණු 10,000ක් ලබාගත් 10 වැනි ක්‍රීඩකයා බවට පත්විය.37 හැවිරිදි මේ පිතිකරුවා ලකුණු දස දහසේ කඩ ඉමට පිවිසියේ ඔස්ට්‍රේලියාවට එරෙහිව වින්ඩ්සර් පාක්හි පැවැති තෙවැනි හා අවසාන ටෙස්ට් ක්‍රිකට් තරගයේ දෙවැනි ඉනිමේදීය. එහෙත් ඔහු ලකුණු 13කට දැවී ගියේ ය.මෙය චන්ඩර්පෝල්ගේ 140 වැනි ටෙස්ට් තරගය විය. ඔහු ප්‍රථම වතාවට ටෙස්ට් තරග බිමට පිවිසියේ එංගලන්තයට එරෙහිව ජෝර්ජ් ටවුන්හිදී 1994 වසරේදීය.ටෙස්ට් ශතක 25ක්හා අර්ධ ශතක 57ක් වාර්තා කර ඇති චන්ඩර්පෝල් 49.83ක සාමාන්‍යයක් සටහන් කර තිබේ. නොදැවී ලබා ගෙන ඇති ලකුණු 203 ඔහුගේ හොඳම ඉනිම ලෙස වාර්තා වෙයි..</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>28</day>
    </date>
    <link>http://www.dinamina.lk/2012/04/28/_art.asp?fn=s1204285</link>
    <topic>සංගක්කාරගේ ඩෙකාන් චාජර්ස්අයි.පී.එල්. පළමු ජය වාර්තා කරයි</topic>
    <author/>
    <content>කුමාර් සංගක්කාරගේ නායකත්වයෙන් යුත් ඩෙකාන් චාජර්ස් පිල ලකුණු 18 කින් පූනෙ වොරියර්ස් පිල පරදවමින් මෙවර ඉන්දීය පි‍්‍රමියර් ලීග් ක්‍රිකට් තරගාවලියේ ඔවුන්ගේ ප්‍රථම ජය වාර්තා කළේ ය.මේ ජයග්‍රහණයට පෙර ඩෙකාන් පිල පිට පිට පරාජ 5 ක් ලබා ගෙන සිටියේ ය. ඔවුන් ප්‍රථම ජයග්‍රහණය කරා ගෙන ගියේ පන්දු 46 කින් ලකුණු 78 ක් ලබා ගත් කැමරන් වයිට් ය.එය, වයිට් මේ තරගාවලියේ වාර්තා කළ පළමු සැලකිය යුතු දායකත්වය විය.පළමුව පන්දුවට පහර දුන් ඩෙකාන් පිල කඩුලු 4 කට ලකුණු 177 ක් රැස් කළ අතර ඊට පිළිතුරු වශයෙන් පූනෙ වොරියර්ස් පිලට ලබා ගත හැකි වූයේ කඩුලු 7ක් දැවී ලකුණු 159 ක් පමණි.විශිෂ්ට පිති හරඹයක නියැළුනු වයිට්, හතරේ පහර 6 ක් හා හයේ පහර 5 ක් එල්ල කළේ ය..</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>28</day>
    </date>
    <link>http://www.dinamina.lk/2012/04/28/_art.asp?fn=s12042814</link>
    <topic>වසර 13ක් මෙරට රගර් ක්‍රීඩාවේ උන්නතිය වෙනුවෙන් අතහිත දුන්නා</topic>
    <author/>
    <content>අන්තර් සමාජ ලීග් සහ පිලිමලුන් පිටුදැකීමේ රගර් තරගාවලි සඳහා ලබාදුන් අනුග්‍රාහකත්වයෙන් ඉවත්වීමට තීරණය කළ බව කැල්ටෙක්ස් සමාගම නිවේදනයක් නිකුත් කරමින් සඳහන් කරයි.වසර 13ක් පුරා ශ්‍රී ලංකා රගර් සංගමය සමග අත්වැල් බැඳගනිමින් දීර්ඝතම කාලයක් මෙරට ක්‍රීඩාවකට අනුග්‍රාහකත්වය සැපයූ වෙළෙඳ ආයතනය බවට පත්වීමට කැල්ටෙක්ස් ආයතනයට හැකිවූ බව එම සමාගමේ කළමනාකාර අධ්‍යක්ෂ සහ ප්‍රධාන විධායක නිලධාරී කිෂූ ගෝමස් මහතා එම නිවේදනයෙන් කියා සිටියි.2000 වසරේ සිට මෙරට අන්තර් සමාජ ලීග් සහ පිළිමලුන් පිටුදැකීමේ රගර් තරගාවලි තුල නිල සහකරු ලෙස කැල්ටෙක්ස් ආයතනය කටයුතු කළේය.මෙරට රගර් ක්‍රීඩාවේ දුෂ්කරම අවස්ථාවක දී ඉදිරියට පැමිණ ක්‍රීඩාවේ දියුණුවට අතහිත දීමට හැකිවීම සතුටක් බවත්, ක්‍රීඩාව තව තවත් දියුණුව කරා ගෙනයාමට රගර් සංගමයේ නව නිලධාරී මණ්ඩලයට සුබපතන බවත් එම නිවේදනයේ සඳහන් වේ..</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>28</day>
    </date>
    <link>http://www.dinamina.lk/2012/04/28/_art.asp?fn=s12042815</link>
    <topic>තර්ස්ටන් විදුහලට ලකුණු 34-0ක ජයක්</topic>
    <author>ෆවුස් මොහොමඩ්</author>
    <content>අන්තර් පාසල් අවුරුදු 20න් පහළ සිංගර් පළමු කොටසේ රගර් තරගාවලියේ ‘බී’ කාණ්ඩය යටතේ ඊයේ (27) රත්මලාන ගුවන් හමුදා පිටියේ දී සී. සී. ඩබ්. කන්නන්ගර විදුහල සමග පැවැති තරගයෙන් ලකුණු 34-0ක විශිෂ්ට ජයක් අත්කර ගැනීමට තර්ස්ටන් විදුහල සමත්විය.තරගයේ පළමු භාගය නිමාවනවිට ලකුණු 14-0ක් ලෙස පෙරමුණ ගත් තර්ස්ටන් ක්‍රීඩකයන් ලැබූ ලකුණු 34ට ගෝල් 2ක් සහ උත්සාහක දිනුම් 4ක් ඇතුලත් විය.අද පැවැත්වෙන තරග-ඉසිපතන - සා. ජෝශප් රාජකීය විදුහල් සංකීර්ණයේ දී, සා. පීතර - කිංග්ස්වුඩ් සා. පීතර පිටියේ දී, සා. අන්තෝනි - ත්‍රිත්ව නිත්තවෙල දී, සා. සිල්වෙස්තර- වෙස්ලි රත්මලාන ගුවන් හමුදා පිටියේ දී, සා. තෝමස් - මහානාම සා. තෝමස් පිටියේ දී..</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>28</day>
    </date>
    <link>http://www.dinamina.lk/2012/04/28/_art.asp?fn=s1204286</link>
    <topic>ලන්ඩන් මැරතන් තරගයේදී මිය ගියක්‍රීඩිකාව වෙනුවෙන් මුදල් ගලා එයි</topic>
    <author>ලන්ඩන් (ඒ.එෆ්.පී.)</author>
    <content>පසුගිය සතියේ පැවැති ලන්ඩන් මැරතන් තරගය අතරවාරයේ මිය ගිය තරගකාරියක වෙනුවෙන් පරිත්‍යාගශීලීන්ගෙන් පවුම් 300,000ක (ඩොලර් 484,000) මුදලක් එකතු වී ඇත.මධ්‍යම එංගලන්තයේ උතුරු කිල්වර්ත්හි 30 හැවිරිදි කොණ්ඩ සකසන්නියක වන ක්ලෙයා ස්කොයර්ස් සැතපුම් 26.2ක තරගයේ අවසන් අදියරට පැමිණෙමින් සිටියදී ලන්ඩනයේ සාන්ත. ජේම්ස් පාක් අසලදී බිම ඇද වැටිණි.අනාථයන්ට සරණවන්නන් වෙනුවෙන් තරග වැදුනු ඇය නැවත ප්‍රාණවත් කිරීමට වෛද්‍යාධාර සපයන්නන් උත්සාහ ගත්තද ඇය එතැනම මිය ගියාය.එතැන් පටන් ඇය වෙනුවෙන් මිනිත්තුවකට පවුම් සිය ගණනින් මුදල් ගලා ඇවිත් තිබේ.ඇය අනාථයන්ට සරණවන්නන් වෙනුවෙන් මැරතන් තරගයට සහභාගි වී ඇත්තේ ඇගේ මව එම ආයතනයට වසර 20කට වැඩි කාලයක් තිස්සේ ස්වේච්ඡාවෙන් සේවය කරමින් සිටි නිසාය. ප්‍රමාණයට අධික බෙහෙත් පාවිච්චි කර 2001 වසරේදී මිය ගිය සිය සහෝදරයා වෙනුවෙන්ද එම ආයතනයට ආධාර කිරීමට ස්කොයර්ස් පෙළඹී සිටියාය..</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>28</day>
    </date>
    <link>http://www.dinamina.lk/2012/04/28/_art.asp?fn=s1204287</link>
    <topic>ධර්මරාජ විදුහලට 83–0ක ජයක්</topic>
    <author>උපනන්ද ජයසුන්දර මහනුවර ක්‍රීඩා විශේෂ</author>
    <content>බෝගම්බර ක්‍රීඩාංගණයේදී පැවති බී කොටසේ පාසල් රගර් තරගයකින් මහනුවර ධර්මරාජ විදුහල විසින් කොළඹ කේරි විදුහල පරදවා ලකුණු 83 (ගෝල් 4 උත්සහක 11) – 0 ක පහසු ජයක් වාර්තා කරනු ලැබීය.පළමු භාගය අවසානයේ ධර්මරාජ පිල ලකුණු 50 – 0 වශයෙන් ඉදිරියෙන් සිටියේය.මෙම තරගයේදී කේරි විදුහල දුර්වල තරග රටාවක් තරගයේ මුල සිටම පෙන්නුම් කළ අතර සමස්ත ලංකා පාසල් සත් සාමාජික රග්බි තරග ජයගත් ධර්මරාජ ක්‍රීඩකයින් මනා සැලසුම් සහගත තරග රටාවක් අනුගමනය කරනු දැකිය හැකි විය..</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>28</day>
    </date>
    <link>http://www.dinamina.lk/2012/04/28/_art.asp?fn=s1204288</link>
    <topic>මාතර ‘ටොප් 20’ අයෝමය ශූරයා තේරීම අද මාතරදී</topic>
    <author/>
    <content>ශ්‍රී ලංකා කායවර්ධන හා ශාරිරික යෝග්‍යතා සංගමයේ අධීක්ෂණය යටතේ පැවැත්වෙන “මාතර ටොප් 20” විවෘත අයෝමය පුරුෂයා තේරීම අද (28) මාතරදී පැවැත්වේ.පෙරවරු 9ට අවසන් පූර්ව තරගය මාතර සමූපකාර ශ්‍රවණාගාරයේදී පැවැත්වෙන අතර එහිදී තෝරා ගනු ලබන අවසන් 20 දෙනා අවසන් මහා තරඟය සඳහා තෝරා ගැනීමට නියමිතය.මාතර මිලේනියම් ක්‍රීඩා සමාජය මෙය සංවිධානය කරනු ලබයි. අවසන් මහා තරඟය එදින පස්වරු 4ට මාතර උයන්වත්ත ක්‍රීඩාංගණයේදී පැවැත්වේ.මෙහිදී පළමු ස්ථානය දිනා ගන්නා ක්‍රීඩකයාට සූරතා කුසලානය සමඟින් මුදලින් රුපියල් 35,000ක්ද, දෙවන ස්ථානය සඳහා මුදලින් රුපියල් 30,000ක් හා තෙවන ස්ථානය සඳහා මුදලින් රුපියල් 25,000ක්ද පිරිනැමීමට නියමිතය.තවද සිව්වන ස්ථානයේ සිට 20වන ස්ථානය දක්වා මුදලින් රුපියල් 2000 බැගින්ද පිරිනමන බව කාය වර්ධන හා ශාරිරික සංගමයේ සභාපති කපිල කුමාර මහතා පැවසීය..</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>28</day>
    </date>
    <link>http://www.dinamina.lk/2012/04/28/_art.asp?fn=s1204289</link>
    <topic>මෝටර් රථ ධාවන ශූරයන් 4ක්සියැට් ධාවන කණ්ඩායමට</topic>
    <author>ෆවුස් මොහොමඩ්</author>
    <content>ශ්‍රී ලංකාවේ ප්‍රධාන පෙළේ ධාවන ශූරයන් වන නිෂාන් වාසලතන්ත්‍රි, තමීල් හුසේන්, ලුතිනන් කර්නල් දුමින්ද ජයසිංහ සහ ඩබ්ලිව්. ඒ. පී. රංගන මේ වසරේ පැවැත්වෙන තාර ධාවන පථ තරග සහ බොරළු ධාවන පථ තරග සඳහා සියැට් ධාවන කණ්ඩායම සමග එක්වී සිටිති.සුපිරි යතුරුපැදි ධාවන ශූරයකු වන ගයාන් සඳරුවන් ද සියැට් කණ්ඩායමට එක්වී සිටින අතර ශ්‍රී ලංකා රේසිං මෝටර් රථ සහ යතුරු පැදි ධාවකයන්ගේ සංගමය 2013 වසරේදී සංවිධානය කරන කණ්ඩායම් තරග සඳහා තරග වැදීමට අපේක්ෂාවෙන් සිටියි.දැනටමත් මෝටර් රථ ධාවන ශූරයන් 17 දෙනෙකු සියැට් අනුග්‍රාහකත්වය යටතේ තරග වැදීමට සියැට් කැලණි සහ ශ්‍රී ලංකා ඔටෝ මොබයිල් ක්‍රීඩා සංගමය සමග ගිවිසුම් ගතවී සිටිති..</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>28</day>
    </date>
    <link>http://www.dinamina.lk/2012/04/28/_art.asp?fn=s12042810</link>
    <topic>විදෙස් වොලිබෝල් පිලක් අද රත්නපුරයට</topic>
    <author/>
    <content>සංචාරක ඉන්දීය යුද හමුදා වොලිබෝල් කණ්ඩායම හා ශ්‍රී ලංකා යුද හමුදා වොලිබෝල් කණ්ඩායම අතර තරගය අද (28) කහවත්ත මහජන ක්‍රීඩාංගණයේදී පැවැත්වේ.ඉන්දීය යුද හමුදා වොලිබෝල් කණ්ඩායමේ ශ්‍රී ලංකා සංචාරයේ දෙවැනි හා අවසාන තරගය වන මෙය පස්වරු 3.00 ට ආරම්භ වෙයි.දෙපිල අතර පෙරේදා සුගතදාස ක්‍රීඩාංගණයේදී පැවැති පළමු තරගයෙන් වට 3 - 2ක ජයක් ශ්‍රී ලංකාවට හිමි විය.විදේශීය වොලිබෝල් කණ්ඩායමක් රත්නපුරට පැමිණෙන්නේ වසර 20කට පසුව ප්‍රථම වතාවටය.සබරගමුව පළාත් සභා මන්ත්‍රී කංචන ජයරත්න මහතාගේ මෙහෙයවීමෙන් රත්නපුර දිස්ත්‍රික් වොලිබෝල් සංගමය සංවිධානය කරන මෙම වොලිබෝල් තරඟය තාක්ෂණ හා පර්යේෂණ ඇමතිනී නීතිඥ පවිත්‍රා වන්නිආරච්චි මහත්මිය සහ විදුලි බල හා බල ශක්ති නියෝජ්‍ය අමාත්‍ය ප්‍රේමලාල් ජයසේකර මහතාගේ ප්‍රධානත්වයෙන් ආරම්භ වේ..</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>28</day>
    </date>
    <link>http://www.dinamina.lk/2012/04/28/_art.asp?fn=s12042811</link>
    <topic>මීරිගම පාපැදි තරගය හෙට</topic>
    <author>කොටදෙනියාව සමූහ – එම්.පී.කුමාර</author>
    <content>මීරිගම උදේන විජේරත්න පදනම සංවිධානය කරන මහා පාපැදි තරගය හෙට (29) උදේ 9.00 ට මීරිගම නගර සභා පිටියෙන් ආරම්භ කෙරේ.ගම්පහ දිස්ත්‍රික්කයේ තරගකරුවන් සඳහා මෙම තරගය විවෘතය.තරගයේ ජයග්‍රාහකයාට රුපියල් 35000 ක් ද දෙවැන්නාට හා තෙවැන්නාට පිළිවෙලින් රුපියල් 25000 හා 15000 බැගින් ත්‍යාග ලබාදීමට නියමිතය.මුල් දස දෙනාට විශේෂ තෑගි පිරිනැමෙන අතර තවත් දස දෙනෙකුට සහභාගිත්වය වෙනුවෙන් ත්‍යාග පිරිනැමීමට නියමිත බව උදේන විජේරත්න පදනම කියයි..</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>28</day>
    </date>
    <link>http://www.dinamina.lk/2012/04/28/_art.asp?fn=s12042812</link>
    <topic>රාජකීය විදුහල් රගර් පිලට‘කියා’ මෝටර්ස් අනුග්‍රහය</topic>
    <author/>
    <content>රාජකීය විද්‍යාලයීය පළමුපෙළ රගර් කණ්ඩායමට පූර්ණ අනුග්‍රහය ලබාදීමට කියා (KIA) මෝටර්ස් සමාගම ඉදිරිපත්වී සිටියි. ඒ අනුව මෙවර අන්තර් පාසල් රගර් තරග සඳහා රාජකීය විදුහල් පිල සහභාගි වනුයේ කියා අනුග්‍රාහකත්වය යටතේය.පසුගියදා රාජකීය විදුහලේදී මේ අනුග්‍රාහකත්වය පිරිනැමීමේ උත්සවය පැවැත්විණි. එහිදී කියා මෝටර්ස් (ලංකා) අධ්‍යක්‍ෂ ජේ. එම්. ස්වාමිනාදන් මහතා විසින් සංකේතාත්මක අනුග්‍රාහක චෙක්පත රාජකීය විදුහල්පති උපාලි ගුණසේකර මහතා වෙත පිරිනමනු ලැබූ අයුරු.රාජකීය විදුහලේ රගර් උපදේශක මණ්ඩලයේ සභාපති ජෙහාන් කනගරත්න, මහ ලේකම් ජනෝද තෝරදෙණිය, කියා මෝටර්ස් (ලංකා) සභාපති අජිත් ජයරත්න, කළමනාකාර අධ්‍යක්‍ෂ මහේන් තම්බයියා සහ රාජකීය විදුහල් රගර් උපදේශක මණ්ඩලයේ සාමාජික අජිත පැස්කුවෙල් යන මහත්වරුද මේ අවස්ථාවට එක්වූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>28</day>
    </date>
    <link>http://www.dinamina.lk/2012/04/28/_art.asp?fn=s12042813</link>
    <topic>සල්පිටි කෝරළ හංස සටන හෙට</topic>
    <author/>
    <content>පිළියන්දල ධර්මරාජ මහා විද්‍යාලය සහ පිළියන්දල හර්මන් මයිනර් මහා විද්‍යාලය අතර මංගල ‘සල්පිටි කෝරළ හංස සටන’ එක්දින තරගය හෙට (29) පිළියන්දල සෝමවීර චන්ද්‍රසිරි ක්‍රීඩාංගණයේදී පැවැත්වේ..</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>28</day>
    </date>
    <link>http://www.dinamina.lk/2012/04/28/_art.asp?fn=s12042816</link>
    <topic>අන්තර් සමාජ රගර් නව අනුග්‍රාහකත්වයක් යටතේ</topic>
    <author>ෆවුස් මොහොමඩ්</author>
    <content>අන්තර් සමාජ රගර් ලීග් හා පිළිමලුන් පිටුදැකීමේ රගර් තරගාවලිය නව අනුග්‍රාහකත්වයක් යටතේ ලබන ජූනි මාසයේ දී පැවැත්වීමට ඊයේ (27) පැවැති ශ්‍රී ලංකා රගර් සංගම් විධායක කමිටු රැස්වීමේ දී තීරණය කළ බව එම සංගමයේ ලේකම් රිස්ලි ඉලියාස් මහතා දිනමිණට පැවැසීය.නව අනුග්‍රාහකත්වය සඳහා දැනටමත් වෙළෙඳ සමාගම් 3ක් සමඟ සාකච්ජා කරමින් පවතින බව ද ඒ මහතා සඳහන් කළේය. පසුගිය වසර 13ක් පුරා අන්තර් සමාජ රගර් තරගාවලිය සඳහා අනුග්‍රාහකත්වය සැපයූ කැල්ටෙක්ස් ආයතනය සමග පැවැති ගිවිසුම අවලංගු කිරීමට රගර් සංගමය පසුගියදා තීරණය කිරීමත් සමඟ මේ වසරේ අන්තර් සමාජ රගර් තරගාවලිය පැවැත්වීම සම්බන්ධව විවිධ මත පළවී තිබිණි.විදෙස් පුහුණුකරුවන් ගෙන්වීමත්, තරගාවලි පැවත්වීම සඳහා ඇස්තමේන්තු කරනු ලැබූ වියදම් අධික වීමත් හේතුවෙන් කැල්ටෙක්ස් ආයතනයෙන් වැඩි අනුග්‍රාහකත්ව මුදලක් රගර් සංගමය විසින් අපේක්ෂා කළ අතර ඒ සඳහා කැල්ටෙක්ස් ආයතනයේ එකඟතාව පළ නොවූ බැවින් එම අනුග්‍රාහකත්වය අවලංගු කොට නව අනුග්‍රහකත්ව ආයතනයක් කෙරෙහි යොමුවීමට රගර් සංගමයට සිදුවී තිබිණි..</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>28</day>
    </date>
    <link>http://www.dinamina.lk/2012/04/28/_art.asp?fn=f1204281</link>
    <topic>ජනාධිපතිතුමා සියලු ආගම්වලට සමානව සලකනවා</topic>
    <author>සාකච්ඡා කළේ උදිත ගුණවර්ධන</author>
    <content>පසුගිය දා දඹුල්ලේ දී ඇති වූ සිදුවීමත් එළැඹෙන මැයි දිනය හා වෙනත් දේශපාලන කරුණු පිළිබඳත් ඇමැති නිමල් සිරිපාල ද සිල්වා මහතා සමඟ සිදු කළ සාකච්ඡාවකි මේ.* දඹුල්ල සිදුවීම වැනි සිදුවීම් නිසා ආගමික සහජීවනය හා ජාතීන් අතර සමගියට විශාල බාධාවක් ඇතිව තිබෙනවා. මේ තත්ත්වය කළමනාකරණයට ආණ්ඩුවට වැඩපිළිවෙළක් නැද්ද?මා පිළිගන්නවා මේ විදිහේ තත්ත්වයන් නිසා ආගම් හා ජාතීන් අතර විශාල පිරිසකගේ දුරස්වීම සිදුවෙනවා. ඒත් මේ දේවල් රටේ තිරසාර පැවැත්මට කිසිසේත්ම සුදුසු දෙයක් විදිහට හඳුන්වන්න බැහැ.මහින්ද රාජපක්ෂ කියන්නේ අන්තවාදී අදහස් ඇත්තෙක් හෝ ජාතිවාදියෙක් නොවෙයි. ඔහු සියලු ජාතීන්ට සමාන ලෙස සලකන සමානාත්මතාව ඉහළින් අගයන නායකයෙක්. ඔහු හැමෝටම සාධාරණ විසැදුම් ලබාදිය හැකි ඒ පිළිබඳ පරිණත භාවයක් ඇති නායකයෙක්.කොහොමත් ආගමික හා ජාතීන් අතර ප්‍රශ්න ඇති වූ විට ජනතාව ඉතා සංවේදී හා ආවේගශීලී ලෙසයි කටයුතු කරන්නේ. එය මනුෂ්‍ය ස්වභාවය. වගකිව යුත්තන් විදිහට අප කටයුතු කළ යුත්තේ මේ තත්ත්වය සමනය වන විදිහටයි. දඹුල්ලේ වැනි සිදුවීම් දුරදිග ගියොත් ජාතිවාදී කෝලාහල පවා ඇතිවෙන්න පුළුවන්. ජනාධිපතිතුමා මේ ප්‍රශ්නය විසඳීමට අවශ්‍ය සහාය හා විසඳුම් ලබාදීමට උපදෙස් ලබාදී තිබෙනවා.* මුස්ලිම් ඇමැතිවරු හා මුස්ලිම් දේශපාලන පක්ෂ මේ සිදුවීම නිසා ආණ්ඩුව සමඟ අර්බුද ඇති කරගන්න තැනකට තල්ලු වී තිබෙනවා. ආණ්ඩුවේ වගකිව යුතු ඇමැතිවරයකු විදිහට ඔබේ අදහස මොන වගේද?මේ විදිහේ සිදුවීම්වලදී ආවේගශීලී තත්ත්වයන් ඇතිවීම ස්වභාවිකයි. ඒත් ගැටලුව නිරාකරණය වූ පසු ඇති වූ උණුසුම් තත්ත්වයද නිරාකරණය වේවි. මා දකින විදිහට මෙය එතරම් දුරදිග යන තත්ත්වයක් නොවෙයි. එහෙත් විපක්ෂයේ ඇතැම් කොටස් මේ වෙලාවේදී බොරදියේ මාළු බෑමකට සැරසෙන්න පුළුවන්. මේ තත්ත්වයත් ජනතාව තේරුම් ගන්න ඕනෑ.* රටේ ආර්ථිකයේ ධනාත්මක වර්ධනයක් ඇතැයි මහබැංකු වාර්තාවේ සඳහන් වෙනවා. ඒත් සමාජගතව බලද්දි එවැනි තත්ත්වයක් දක්නට නැහැ. මේ ගැන ඔබේ අදහස මොන වගේද?මා නම් ඔබේ තර්කය පිළිගන්නේ නැහැ. මා ඇමැතිවරයකු විදිහට රට පුරා සංචාරය කරනවා. කොළඹ, රජරට, කඳුරට රුහුණ කියා භේදයක් නැහැ. සියලු ප්‍රදේශවල සංවර්ධනය දක්නට තිබෙනවා. සංචාරක කර්මාන්තයේ අති විශාල දියුණුවක් දක්නට තිබෙනවා. එදා සංචාරක හෝටල්වල මැස්සෝ වැහුවා. ඒත් අද සංචාරක ක්ෂේත්‍රයේ විශාල වර්ධනයක් දක්නට තිබෙනවා. අද සංචාරකයන්ට හෝටල් කාමර නොමැති තත්ත්වයකුයි දක්නට තිබෙන්නේ. මේ සංචාරක ආකර්ශනය නිසා මෙරට ආර්ථිකයේ විශාල වර්ධනයක් දක්නට තිබෙනවා. මෙය ආර්ථික වර්ධනයේ මූලික අංගයක් විදියට දක්වන්න පුළුවන්.ආර්ථිකයේ වර්ධන වේගයත් ඉතාමත් ස්ථාවර මට්ටමකට පැමිණ තිබෙනවා. 8%ක ආර්ථික වර්ධන වේගය පුරා අවුරුදු දෙකක් ස්ථාවරව පවත්වාගෙන යාමට පුළුවන් වුණේ ඉතිහාසයේ ප්‍රථම වතාවටයි. මෙය ඉදිරි ආර්ථික ස්ථාවරත්වයේ මූලික අවස්ථාවක් විදියට පෙන්වා දෙන්න පුළුවන්.අද අඩු ආදයම්ලාභියා පවා කෙසේ හෝ මෝටර් සයිකලයක් ,ත්‍රිරෝද රථයක් මිලදී ගන්නවා. එයත් ආර්ථික වර්ධනයේ ප්‍රතිලාභ ජනතාව අතරට ගමන් කිරීමක් විදිහට හඳුන්වා දීමට පුළුවන්.මහාමාර්ග ඉදිවීම ප්‍රවාහන පද්ධතිය දියුණුවීම ආදි සියල්ලම ආර්ථික සංවර්ධනයේ ප්‍රතිඵල විදිහටයි මා දකින්නේ. එපමණක් නොවෙයි දිවි නැඟුම වැනි වැඩපිළිවෙළ නිසා ග්‍රාමීය ආර්ථිකයේ වර්ධනීය හා ස්ථාවර තත්ත්වයක් දක්නට තිබෙනවා. කෘෂි ආර්ථික රටාව ශක්තිමත් කරන අතර කාර්මික ආර්ථික රටාව ශක්තිමත් කිරීම තමයි සිදු කළ යුත්තේ. ආණ්ඩුව ඒ පිළිබඳ වැඩපිළිවෙළක් ආරම්භ කර තිබෙනවා.එපමණක් නොවෙයි විරැකියා පිළිබඳ ප්‍රශ්නය ද විශාල ලෙස අඩු වී තිබෙනවා. මෙයත් ආර්ථික වර්ධනය පිළිබඳ සුබදායි ලක්ෂණයක් විදිහට හඳුන්වා දෙන්න පුළුවන්.* මැයි දිනය වෙනුවෙන් එජාපයේ කණ්ඩායම් දෙක වෙන වෙනම මැයි සමරු පැවැත්වීමට කටයුතු කර තිබෙනවා. මේ බෙදීම් පිළිබඳ ඔබගේ අදහස කුමක්ද?මෙමඟින් එජාපයේ බෙදීම පැහැදිලි ලෙස දැක ගැනීමට පුළුවන් වෙලා තිබෙනවා. මෙවර මැයි රැලි දෙකක් පවත්වන එජාපය ලබන අවුරුද්දේදි මැයි රැලි හතරක් නැති නම් හයක් පැවැත්වීමටත් ඉඩ තිබෙනවා. මේ සියලු දේ මඟින් එජාපයේ බෙදීම හා වෙන්වීම පිළිබඳ පැහැදිලි සාධක මතුවෙලා තිබෙනවා. සමහර විට තවත් කාලයක් ගතවෙද්දී මැයි රැළියක් පැවැත්වීමට එජාපයක් ඉතිරිවන එකකුත් නැති වේවි. ඒ තරමටම එජාපය කියන විශාල පක්ෂය අතිවිශාල ආගාධයකට ගමන් කරමින් තිබෙනවා.ජනතා විමුක්ති පෙරමුණත් අද දෙකඩ වෙලා කණ්ඩායම් දෙක රැලි දෙකක් පෙලපාළි දෙකක් පවත්වනවා. විපක්ෂයේ ප්‍රධානම දේශපාලන පක්ෂ දෙකම අද බෙදී ගොස් විනාශ වී ඇත්තේ මේ විදිහටයි. මැයි පෙලපාළියක් නිසි විදිහට යාමට බැරි තරමට විපක්ෂය දුර්වලවීම ගැන අපත් කනගාටු වෙනවා.* ඔබ ඒ විදිහේ තර්කයක් මතු කළාට එක්සත් ජනතා නිදහස් සන්ධානයේ ප්‍රමුඛ හවුල්කරුවන් වු සමසමාජ, කොමියුනිස්ට් හා ප්‍රජාතන්ත්‍රවාදී වාමාංශික පෙරමුණ හා වමේ පක්ෂ වෙනම මැයි රැලියක් හා පෙලපාළියක් පවත්වනවා. මෙය ආණ්ඩුවේ බෙදීමක් විදිහටත් අර්ථකථනය කරන්න පුළුවන්ද?නැහැ. ඒ අර්ථකථනය සම්පූර්ණයෙන්ම වැරැදියි. එජාපයේ බෙදීම් හා ජවිපෙ බෙදීම්වලට මේ තත්ත්වය සමාන කරන්න බැහැ. මෙතැන තිබෙන්නේ විශේෂ තත්ත්වයන් දෙකක්.ආණ්ඩුව නියෝජනය කරන වමේ පක්ෂ වෙනම අනන්‍යතාවක් ඇති හා සන්ධානයේ ඔවුන්ගේ අනන්‍යතාව ඇතිව කටයුතු කරන පිරිසක්. ඔවුන්ට අවශ්‍ය නම් තම තමන්ගේ පක්ෂවල අනන්‍යතාව ඇතිව කටයුතු කළ හැකියි. එහෙත් එක්සත් ජාතික පක්ෂය, ජනතා විමුක්ති පෙරමුණ වැනි පක්ෂ දෙකඩවීමක් කණ්ඩායම් වශයෙන් රැලි පැවැත්වීමත් වෙනස් තත්ත්වයක්.* පසුගිය කාලයේදී පැහැර ගැනීම් හා අතුරුදහන් වීම් පිළිබඳ කතාබහ යළිත් මතුව තිබෙනවා. මේ පිළිබඳ ආණ්ඩුවටත් ඇතැම් කණ්ඩායම් චෝදනා එල්ල කරනවා. මේ චෝදනා කොතෙක් දුරට සාධාරණද?මේ පිළිබඳ විවිධ මත තිබෙනවා. එහෙත් ආණ්ඩුව මේ සිදුවීම් හා සම්බන්ධකර ගැනීමට කටයුතු කිරීම සාධාරණ දෙයක් නොවෙයි. මරණ බිය තුරන් කළ ජනතාවට නිදහස ලබා දුන් ආණ්ඩුවක් මරණ බිය ඇති කිරීමට කටයුතු කරන්නේ නැහැ.මේ විදිහේ පැහැර ගැනීම් අතුරුදහන් වීම් සිදුවෙනවා නම් ඒවා වැළැක්වීමට රජය කටයුතු කළ යුතුයි. ජනතාව ආරක්ෂා කිරීම රජයේ යුතුකමක් විදිහටයි අප සලකන්නේ.* ජනමාධ්‍ය නිදහස හා ප්‍රජාතන්ත්‍රවාදය මෙරට නොමැති බවට විවිධ අංශ ආණ්ඩුවට චෝදනා එල්ල කරනවා. මේ ගැන ඔබේ අදහස මොන වගේද?මේ දේවල්වල කිසිදු පදනමක් නැහැ. ජනමාධ්‍ය නිදහස නැහැ කියා ඔබ කියන්නේ කුමන පදනමකින්ද? අද ජනමාධ්‍ය නිදහස ඉතාමත් ඉහළින් තහවුරු වෙලා තිබෙනවා. රූපවාහිනි, පුවත්පත්, ගුවන් විදුලි ගත්තහම බහුතරයක් ආණ්ඩු විරෝධී ස්ථාවරයක සිට තමයි තම තමන්ගේ ප්‍රවෘත්ති විශේෂාංග පළ කරන්නේ. ඒත් ඔවුන්ට තම තමන්ගේ දේශපාලන ස්ථාවරය ප්‍රතිවිරුද්ධ වුණා කියලා ආණ්ඩුව පහර දෙන්නේ නැහැ. ප්‍රජාතන්ත්‍රවාදය නොමැතිනම් මානව හිමිකම් නොමැතිනම් මේ තරම් ඉහළ මාධ්‍ය නිදහසක් ජනතාවට ත්, මාධ්‍යවේදින්ට ත් භුක්ති විඳීමට පුළුවන්කම ලැබෙන්නේ නෑ.මැතිවරණ පැවැත්වීමේදීත් ඉතාමත් සාධාරණ ක්‍රමවේදයක් පාවිච්චි කරන්නේ. හැඳුනුම්පත් අනිවාර්ය කිරීම නිසා මැතිවරණ ක්‍රමයේ සාධාරණත්වය ඉතාමත් ඉහළින් ආරක්ෂා කිරීමට පුළුවන් වෙලා තිබෙනවා. එජාපය තමයි එදා කටයුතු කළේ මැතිවරණ සිතියම හැකිළීමට. හොර ඡන්ද දැමීමේ ක්‍රමය නීතිගත කළේ එජාපය විසිනුයි. ඒත් මේ ආණ්ඩුව එහෙම කළේ නැහැ. මැතිවරණ ක්‍රමය සාධාරණ හා ජනතාවාදී ක්‍රමයක් බවට පත් කළේ එක්සත් ජනතා නිදහස් සන්ධාන ආණ්ඩුව විසිනුයි. ප්‍රජාතන්ත්‍රවාදය ඉහළින් සුරක්ෂිත කළ ඒ සඳහා අවශ්‍ය වැඩපිළිවෙළ සක්‍රීය කළේ මේ ආණ්ඩුව විසිනුයි.* ජනමතය උරගා බැලීමට යළිත් පළාත් සභා මැතිවරණ පැවැත්වීමට ආණ්ඩුව තීරණය කර ඇති බවට අදහස් පළ වෙනවා. මේ අදහස් වල ඇත්තක් තිබෙනවා ද?රජය එවැනි තීරණයකට එළැඹිලා නැහැ. ඉදිරි දේශපාලනය ගැන අපට අනාවැකි පළ කරන්න බැහැ. ඒත් ඔබ සමඟ මේ සාකච්ඡා කරන මොහොත වන විට ආණ්ඩුව එවැනි තීරණයකට එළැඹිලා නැහැ.* ජිනීවා සමුළුවෙන් පසු උද්ගත වූ තත්ත්වය කළමනාකරණය කර ගැනීමට ආණ්ඩුවට හැකියාවක් ලැබී තිබෙනවාද?ජිනීවා නුවර දී ඇතිවුණේ දෙමළ ඩයස් පෝරාවේ කුමන්ත්‍රණවලට මානව හිමිකම් සමුළුවේ රටවල් කිහිපයක් මුලා වීමයි. එමඟින් දෙමළ ඩයස් පෝරාව උත්සහ කළේ මෙරට ජාත්‍යන්තරය ඉදිරියේ හෑල්ලුවට ලක් කිරීමයි. එහෙත් අප මේ තත්ත්වය කල්පනාකාරී ලෙස තේරුම් ගෙන කටයුතු කළ යුතුයි. ඒ වගේම ජාත්‍යන්තරය වෙත සත්‍ය තත්ත්වය පෙන්නා ඔවුන් නිසි මඟට ගත යුතුයි. අපගේ ප්‍රතිපත්ති ආරක්ෂා කරන අතර ජාත්‍යන්තරය සමඟ එක්ව කටයුතු කළ යුතුයි..</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>28</day>
    </date>
    <link>http://www.dinamina.lk/2012/04/28/_art.asp?fn=f1204282</link>
    <topic>ලෝකයම හොල්ලන භූමිකම්පා</topic>
    <author>ආරියවංශ ජයවීර මහනුවර විශේෂ</author>
    <content>භූමිකම්පා අද ඊයේ ඇතිවූවක් නොවේ. එය ඈත අතීතය දක්වා දිව යයි. නමුත් මෑතක සිට භූමිකම්පා ඇතිවීම ශීඝ්‍රයෙන් වැඩි වී ඇත. එයට හේතු සාධක බොහෝය.ශ්‍රී ලංකාවේ ඇති වූ භූමිකම්පා එමටය. එයින් අපට දැනුණ භූමිකම්පාවලට වඩා නොදැනුණූ භූමිකම්පා වැඩිය. සාමාන්‍ය මිනිසාට දැනෙන්නේ රිච්ටර් තුනට හෝ ඊට වැඩි ගණනක් දැක්වෙන භූ චලන පමණක්ය.රිච්ටර් තුනට අඩු භූ චලනවලට බල්ලන්, බළලුන්, අශ්වයන්, ගවයන් වැනි සතුන් සංවේදී බව භූ විද්‍යාඥයෝ පෙන්වා දෙති.ශ්‍රී ලංකාවේ විශාලම භූමිකම්පාව ඇති වූයේ 1615 වසරේදීය. එදා මිනිස් ජීවිත දෙදාහක් පමණ අහිමි වූ අතර ගෙවල් දොරවල් දෙසීයක් පමණ කැඩී ගොස් ඇත. කොළඹ කොටුව ද කැඩී ගියේය.1891 සිට අද දක්වා ශ්‍රී ලංකාව තුළ භූමිකම්පා විශාල ප්‍රමාණයක් සිදු වී ඇත. මෑතකදී සිදු වූ භූමිකම්පා එයට නිදසුනකි.එනම් 2007 ජූලි මස 9 වෙනි දින, 20 වෙනි දින සහ 22 වෙනි දිනයන්හි තිස්සමහරාම සහ බෙරලිහෙළ යන ප්‍රදේශවල ඇතිවූ භූචලන රිච්ටර් පරිමාණ 3.0 ක් සහ 3.5 ක් වශයෙන් වාර්තා වී ඇත. එමෙන්ම ජූලි මස 18 වෙනි දින රිච්ටර් පරිමාණ 5.2 ක විශාල භූමිකම්පාවක් ඇති වූයේ ශ්‍රී ලංකාවට නැඟෙනහිර මුහුදු ප්‍රදේශයේය. 2009 අප්‍රේල් මස 15 වෙනි දින උදේ 8.45 ට පමණ දැනෙන භූමිකම්පාවක් සිදු විය.එය මහනුවර කුණ්ඩසාල ප්‍රදේශය ඇතුළු ප්‍රදේශ ගණනාවකට දැනුණු බව වාර්තා වී ඇත. මේ තත්ත්වය අනුව අනාගතයේදී ශ්‍රී ලංකාව තුළ ඇතිවිය හැකි භයානක තත්ත්වය වටහා ගත හැකිය.මෙවැනි භූමිකම්පා දිගින් දිගට සිදුවන්නේ ශ්‍රී ලංකාව හරහා භූමිකම්පා කලාපයක් පැවතීම නිසා බව භූ® විද්‍යා පිළිබඳ මහාචාර්ය විල්බට් කෙහෙල්පන්නල මහතා පෙන්වා දී ඇත.‍ෙමවැනි භූමිකම්පා නිතර නිතර ඇතිවීම නිසා රට තුළ ඉදිකර ඇති විශාල ජලාශවලට මෙන්ම විශාල ගොඩනැගිලිවලට හානි සිදුවීමට ඉඩ ඇත. ජලාශ පිළිබඳ විශේෂ සැලකිල්ලක් දැක්විය යුතුය.එදා මෙදා තුළ භූ විද්‍යාඥයන් මෙන්ම භූ විද්‍යාව පිළිබඳ දැනුම් ඇති පිරිස් දිගින් දිගට මෙම අනතුරුදායක තත්ත්වය පිළිබඳ සෑම මාධ්‍යයක් මගින්ම කරුණු අනාවරණය කළ නමුත් එයින් කිසි ප්‍රයෝජනයක් ගෙන නැත.එය බීරි අලියාට වීනා වැයීමක් හා සමානය.භූමිකම්පා සිදුවීම වැළැක්විය නොහැකිය. නමුත් කළ යුත්තේ කල්වේලා ඇතිව එයට සරිලන පරිදි පරිසරය සකස් කිරීමය. මෙය සාමාන්‍ය ජනතාවට කළ හැකි දෙයක් නොවේ. එය වගකිවයුත්තන් විසින් කළ යුතුය. නමුත් එය නිසි පරිදි සිදු වී නැති බව පෙනේ.මීට වසර 17 ට පෙර එනම් 1994 මැයි මස 15 වෙනි දින “සිළුමිණ” පුවත්පතට අභාවප්‍රාප්ත භූ විද්‍යා පිළිබඳ මහාචාර්ය පී. ඩබ්ලිව්. විතානගේ මහතා සමඟ සාකච්ඡා කර “පොළොව සෙලවුණත් නොසැලෙන ගෙවල්” යන සිරස්තලය යටතේ ම විසින් ලියන ලද ලිපිය පිළිබඳ එදා බලධාරීන් සැලකිල්ලක් නොදැක්වීම කනගාටුවට කරුණකි.කෙසේ වෙතත් කලකට පසු හෝ අද භූමිකම්පාවට ඔරොත්තු දෙන ගොඩනැගිලි තැනීම පිළිබඳ විවිධ මත පළවීම සතුටට කරුණකි.ලෝක භූ තලය එක් බිමක් වශයෙන් තිබී මීට වසර මිලියන දෙසීයකට පමණ පෙර කුට්ටි හයකට කැඩී මහද්වීප සහ ලොකු කුඩා කැබලි එහාට මෙහාට වෙනම වෙනම පාවී (ප්ලාවිත වී) ඇත.ශ්‍රී ලංකාව ඉන්දියාවෙන් කුඩා කැබැල්ලක් ලෙස කැඩී එය විශාල පැලුමක් දිගේ ප්ලාවිත වීම නිසා කුඩා සහ විශාල භූමිකම්පා ඇතිවේ. භූමිකම්පා ඇති වී ඇත්තේ ඉන්දියාවේ බටහිර කඳුවැටිය දිගේය.එයට සමාන්තරව ඇරැබියන් මහ මූදේ පත්ලේ ඇති පැලුම් දිගේ විහිදී ගොස්ය.මේ ගමනේදී ශ්‍රී‍ ලංකාව කි. මී. 250 ක් පමණ පහළට වයඹ ගිනිකොණ දිශාවට ප්ලාවිත වී තිබෙන බව ඔවුන්ගේ අදහසයි. මෙය මේ වන විට ද සිදුවෙමින් පවතින ක්‍රියාවකි. මෙහි ප්‍රතිඵලය වශයෙන් දැක්විය හැක්කේ විශාල පැලුම් නිසා සමනල වැව කාන්දු වීමයි.මේ හැර කොත්මලේ ජලාශය ආශ්‍රිතව ඇති යෝධ කුස්තුරවල තිරස්ව අඩි 30 සිට 40 දක්වාත්, සිරස්ව අඩි 10 සිට 20 දක්වාත් චලනය වන බව කොත්මලේ කළ භූ විද්‍යා සමීක්‍ෂණවලදී සිතියම්ගත කිරීමෙන් භූ විද්‍යාඥයන්ට දැන ගැනීමට හැකි වී තිබේ. 1992 ජූනි මාසයේ සිට වටවල ප්‍රදේශයේ ඇති වූ නාය යෑම් ද, ගැඹුරු විභේදවල සක්‍රීය ප්‍රතිඵලයක් බව භූ විද්‍යාඥයෝ පෙන්වා දෙති.සමහර වේලි තනා ඇත්තේ පැලුම් උඩ සහ පැලුම් ආශ්‍රිතවය. භූමිකම්පාවක් ඇතිවන විට මේ පැලුම්වලට එයින් බලපෑම් ඇතිවීමට ඉඩ ඇත. එසේ බලපෑමක් ඇතිවුවහොත් වේලිවල තත්ත්වය ඉතා භයානකය.මහාචාර්ය විතානගේ මහතාගේ පර්යේෂණවලින් සොයාගත් කරුණු අනුව ශ්‍රී ලංකාවේ මධ්‍යම මෙන්ම ඊසාන දිග දෙසට මෙන්ම නිරිත දිග දක්වා යෝධ පැලුම් 35 ක් පමණ ඇත. කුඩා පැලුම් දහස් ගණනකි.මෙයින් විශාලම පැලුම ත්‍රිකුණාමලය වරායෙන් ආරම්භ වී මහවැලි ගඟ දිගේ මහියංගණය, මොනරාගල, හපුතලේ, උඩවලවේ ගඟ දිගේ හම්බන්තොටින් මුහුදට විහිදී ගොස් ඇත. එම පැලුම් සැතපුම් ගණන් පොළොව යටට විහිදී ඇත.ශ්‍රී ලංකාවේ කඳු ප්‍රදේශ හරහා වයඹ, ගිනිකොණ දිසාවට පැලුම් 11 ක් පමණ ඇත. මාතලේ, උකුවෙල, වත්තේගම, තෙල්දෙණිය, දිගන, අධිකාරිගම, කිඹුලන්තොට, නිල්දණ්ඩාහින්න සහ කටුගස්තොට පිඟාඔය හරහා මහනුවර, ගලහ, නුවරඑළිය දිසාවට සැතපුම් 30 ක් පමණ දිග සැතපුම් 10 ක් පමණ යටට තවත් පැලුම් 10 ක් පමණ ඇත.මේ අතර ඊසාන දිග සිට නිරිතදිග දක්වා එනම් මීමුරේ, රංගල, තවලන්තැන්න, පුස්සමංකඩ, දූල්කඳුර, කොත්මලේ, පුන්ඩලුඔය, හැටන් හරහා සමනල අඩවිය දක්වා සැතපුම් සිය ගණනක් දිග පැලුම් පිහිටා ඇත.මේ ශ්‍රේණි දෙකෙන් ශ්‍රී‍ලංකාව කුට්ටිවලට කැඩී ගොස් ඇත. මේ සියල්ල ගුවන් චන්ද්‍රිකා ඡායාරූපවලින් බලාගත හැකිය. වික්ටෝරියා, රන්දෙණිගල, කොත්මලේ වැනි ජලාශවල විශාල හානි සිදුවිය හැකිය. එමනිසා එම ජලාශවල මාපක සවිකර භූ චලන ගැන දැනගත යුතුය. ස්වභාවික දෙයක් සිදුවීමට පෙර සංඥා ලැබෙන නිසා එය බලාගැනීමට මාපක අවශ්‍යය.එසේ නැතිනම් යම් සිද්ධියක් වූවාට පසු දැනගැනීමෙන් පලක් නැත.දැනට ඉදිකර ඇති විශාල ජලාශ, විශාල ගොඩනැගිලි පිළිබඳ කතා කිරීමෙන් පලක් නැත. ඉදිරි අනාගතයේදී ඉදිකිරීමට බලාපොරොත්තු වන ඉදිකිරීම් භූමිකම්පාවට ඔරොත්තු දෙන පරිදි නිර්මාණය කළ යුතුය.මේ පිළිබඳ විසැඳුම් සෙවීමේ කාලය එළඹී ඇත.ඒ සඳහා පියවරක් ගෙන එයට සරිලන පරිදි පරිසරය සැකසිය යුතුය. එසේ නොවුණහොත් අනාගතයේදී විශාල ජීවිත හානි මෙන්ම දේපොළ හානිවලට මුහුණ දීමට සිදුවේ.මෑත කාලයේ සිට භූමිකම්පා ශීඝ්‍රයෙන් වර්ධනය වෙමින් පවතින නිසා භූමිකම්පාවට ඔරොත්තු දෙන ගොඩනැගිලි, ගෙවල් දොරවල්, ජලාශ වැනි ඉදිකිරීම් සැකසිය යුතුය. එසේම මෙය ජාතික ප්‍රශ්නයක් වශයෙන් සලකා පාසල් මට්ටමේ සිට සියලුම ලක්වැසි ජනතාව දැනුවත් කළ යුතුය.මේ සඳහා භූ විද්‍යාඥයන්, භූ විද්‍යාව පිළිබඳ දැනුම් ඇති අය, ඉංජිනේරුවන්, ගෘහ නිර්මාණ ශිල්පීන් මෙන්ම පෙදරේරුවන්, වඩු කාර්මිකයන්ගේ කථිකාවක් ආරම්භ කිරීම කාලෝචිතය. 2004 දෙසැම්බර් මස 26 වෙනි දින සුමාත්‍රා දූපත අසළ මුහුදේ ඇතිවූ රිච්ටර් 9 ක පරිමාණයේ භූමිකම්පාව නිසා අති බිහිසුණු සුනාමි තත්ත්වයක් ඇතිවිය. එයින් මුහුද ගොඩගැලීම නිසා ශ්‍රී ලංකාවේ ජීවිත දහස් ගණනක් අහිමි විය.ගෙවල් දොරවල් විනාශයට පත් විය. අනාගතයේදී එවැනි සුනාමි තත්ත්වයක් ඇතිවුවහොත් ජනතාව එයින් මුදාගැනීම සඳහා රජය මගින් සංඥා නලා සවිකරන ලදී. පසුගියදා ඇතිවීමට ගිය සුනාමි අවස්ථාවේ මුහුදුබඩ ජනයාට එමඟින් ලැබුණ සංඥා අනුව වහ වහා එම ස්ථානවලින් ඉවත් විය. මෙය ඉතා හොඳ ක්‍රියාවකි.සුනාමි නිතර සිදු නොවන නමුත් භූමිකම්පා නිතර නිතර ඇතිවේ. සුනාමි සඳහා කඩිනමින් සංඥා කුලුනු සවිකළ ආකාරයටම රට තුළ නිතර නිතර ඇතිවන භූමිකම්පාවලින් ජනතාව හා ගොඩනැගිලි බේරාදීමට බලධාරීන් කඩිනම් පියවර ගත යුතුය..</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>28</day>
    </date>
    <link>http://www.dinamina.lk/2012/04/28/_art.asp?fn=f1204283</link>
    <topic>නිවාස සිහින සැබෑ කළ ජන සෙවණ</topic>
    <author>ඩබ්. කේ. ප්‍රසාද් මංජු</author>
    <content>“සොව සබ්බ දදෝ භෝති යො දදාති උපස්සයං” වාසස්ථානයක් දන්දීම සියල්ල දන්දීම සේ සැලකිය යුතු යැයි මීට වසර 2600 කට පෙර දේශනා කරන ලද්දේ ගෞතම බුදුන් වහන්සේ විසිනි. එම උදාර පරමාර්ථය වෙනුවෙන් වර්තමානයේදී වැඩිම අවධානයක් යොමුකරනු ලබන්නේ ඉදිකිරීම්, ඉංජිනේරු සේවා, නිවාස හා පොදු පහසුකම් අමාත්‍යාංශයයි.ජනාධිපතිතුමාගේ උපදෙස් පරිදි විමල් වීරවංශ අමාත්‍යවරයා මෙම අමාත්‍යාංශය බාරගත්තේ අදින් වසර දෙකකට පෙරදීය. එනම් 2010 වසරේ අප්‍රේල් 26 වෙනිදාය. එම වසර දෙක තුළ ඉදිකිරීම්, ඉංජිනේරු සේවා, නිවාස හා පොදු පහසුකම් අමාත්‍යාංශය සත්‍ය වශයෙන්ම යම් කාර්යභාරයක් රට වෙනුවෙන් කළාද? යන්න සොයා බැලීම කාලෝචිතය.මේ රටේ නිවාස නොමැති පවුල් ලක්ෂ 15 ක් පමණ තමන්ට වාසයට සුදුසු ස්ථිර නිවාස ලැබෙන තුරු මහත් උනන්දුවකින් බලාගෙන සිටිති.මෙම පවුල්වලට ස්ථිර නිවාස ලබාදීම සඳහා වගකිව යුතු රජයක් ලෙස මැදිහත්විය යුතු බව ජනාධිපති මහින්ද රාජපක්ෂ මහතා 2010 වසරේදී රට හමුවේ තබන ලද “මහින්ද චින්තන ඉදිරි දැක්ම” වැඩසටහන මඟින් පැහැදිලිවම කියා සිටියේය.ඒ අනුව මේ රටේ ජනතාවගේ මෙතෙක් නොවිසැඳුණු ප්‍රධාන ගැටලුවක්ව පැවැති නිවාස ප්‍රශ්නයට ස්ථිරසාර විසැඳුම් ලබාදීමට “ජන සෙවණ” නිවාස දස ලක්ෂයේ නිවාස හා ජනාවාස සංවර්ධන මෙහෙයුම ආරම්භ කෙරිණි.එහි වගකීම පැවරුණේ ඉදිකිරීම්, ඉංජිනේරු සේවා නිවාස හා පොදු පහසුකම් අමාත්‍ය විමල් වීරවංශ, නියෝජ්‍ය අමාත්‍ය ලසන්ත අලගියවන්න යන මහත්වරුන් වෙතය.රටේ ජාතික ආර්ථිකයෙන් සැලකිය යුතු කොටසක් මෙරට ඉදිකිරීම් ක්ෂේත්‍රය නියෝජනය කරන අතර අවසන් කාර්තුවේදී පමණක් ඉදිකිරීම් ක්ෂේත්‍රයේ වර්ධන වේගය 17.3 කි. එය මෑත කාලයේ වැඩිම වර්ධන වේගය ලෙස සැලකේ.මෙවන් තත්ත්වයක් යටතේ මෙරට ප්‍රමුඛතම කාර්යභාරයක් ඉටුකරනු ලබන අමාත්‍යාංශයක් වශයෙන් ඉදිකිරීම්, ඉංජිනේරු සේවා, නිවාස හා පොදු පහසුකම් අමාත්‍යාංශය හැඳින්වීමට පුළුවනි.  ඒ යටතේ ක්‍රියාත්මක වන ජාතික නිවාස සංවර්ධන අධිකාරිය, ශ්‍රී ලංකා රාජ්‍ය ඉංජිනේරු සංස්ථාව, නාගරික ජනාවාස සංවර්ධන අධිකාරිය, ඉදිකිරීම් අභ්‍යාස හා සංවර්ධන ආයතනය, රාජ්‍ය සංවර්ධන හා නිර්මාණ නීතිගත සංස්ථාව, සහාධිපත්‍ය කළමනාකරණ අධිකාරිය, රජයේ කර්මාන්ත ශාලාව, ගොඩනැගිලි දෙපාර්තමේන්තුව, ඕෂන් වීව් සංවර්ධන සමාගම යන ආයතන විමල් වීරවංශ අමාත්‍යවරයාගේ උපදෙස් පරිදි රටේ සංවර්ධන සංග්‍රාමයට මේ වනවිට උරදී සිටී.“ජන සෙවණ” නිවාස දස ලක්ෂයේ නිවාස හා ජනාවාස සංවර්ධන මෙහෙයුම මහින්ද රාජපක්ෂ මහතාගේ ප්‍රධානත්වයෙන් ආරම්භ කෙරෙන්නේ 2011 වසරේ පෙබරවාරි 16 වෙනි දින කිරුළපන මිහිඳුපුර දීය.කොටි ත්‍රස්තවාදීන් ශ්‍රී දළදා මාලිගාවට එල්ල කරන ලද ප්‍රහාරයෙන් හානි සිදුවු ශ්‍රී දළදා මාලිගාව පසුගිය කාලවලදී පිළිසකර කෙරිණ. නමුත් කොටි ත්‍රස්තවාදීන් එල්ල කරන ලද ප්‍රහාරයේ අවසන් සළකුණ මකා දැමීමේ කටයුතු ජනාධිපතිතුමාගේ උපදෙස් පරිදි විමල් වීරවංශ අමාත්‍යවරයාගේ මෙහෙයවීමෙන් ආරම්භ කෙරුණේ 2011 ජනවාරි අගය.දින 37 ක් ඇතුළත ශ්‍රී දළදා මාලිගාවේ ඓතිහාසික රන් ආවුද මණ්ඩපය යළි පිළිසකර කර ශ්‍රී දළදා මාලිගාවට පූජාකිරීම සිදුවිය.කොළඹ නගරයේ අඩු පහසුකම් ජනාවාසවල ජීවත්වන පවුල් එම තත්ත්වයෙන් මුදාගැනීම සඳහා විප්ලවීය වෙනසක් සිදුකළ යුතු බව අමුතුවෙන් කිව යුතු නොවේ. එම ජනතාවගේ ජීවන තත්ත්වය උසස් කිරීම සඳහා විප්ලවීය වෙනසක් සිදුකළ යුතු බව ජනාධිපතිතුමා තීරණය කළේය.ඒ අනුව එම ජනතාවට තමන් පදිංචි ප්‍රදේශවලින්ම වාසස්ථානයට සුදුසු නිවාස ලබාදීමට තීරණය කෙරිණ. එහි එක් වගකීමක් පැවරුණේ රාජ්‍ය ආරක්ෂක අමාත්‍යාංශය යටතේ ක්‍රියාත්මක වන නාගරික සංවර්ධන අධිකාරිය වෙතය. අනෙක් වගකීම පැවරුණේ ඉදිකිරීම්, ඉංජිනේරු සේවා, නිවාස හා පොදු පහසුකම් අමාත්‍යාංශය යටතේ ක්‍රියාත්මක වන නාගරික ජනාවාස සංවර්ධන අධිකාරිය වෙතය.අඩු පහසුකම් ජනාවාසවල ජීවත්වන පවුල් වෙනුවෙන් මෙසේ ජන සෙවණ මහල් නිවාස සංකීර්ණයක් ආරම්භ කෙරුණේ 2011 වසරේ මාර්තු 01 වෙනිදාය.බොරැල්ල වනාතමුල්ල ජන සෙවණ සිංහපුර මහල් නිවාස යෝජනා ක්‍රමය මෙසේ ආරම්භ කරනු ලබන්නේ නාගරික ජනාවාස සංවර්ධන අධිකාරිය මගිනි. නිවාස 20 කින් යුත් මහල් නිවාස සංකීර්ණ 3 ක් මෙහි ඉදිකෙරෙන අතර ඒ සඳහා වැයකෙරෙන මුදල රුපියල් මිලියන 150 කි.“වැවයි, දාගැබයි – ගමයි පන්සලයි” සංකල්පයෙන් ගොඩනැගුණු අපේ ජාතිය ඒ බැඳීමෙන් ශක්තිමත්ව ඉදිරියට ගෙනයාමට “සසුණෙන් සෙවණ” නිවාස වැඩසටහන හඳුන්වා දෙන ලදී.2600 වෙනි ශ්‍රී සම්බුද්ධත්ව ජයන්තිය වෙනුවෙන් ජන සෙවණ සසුණෙන් සෙවණ නිවාස වැඩසටහන 2011 වසරේ මාර්තු 19 වෙනිදා අග්‍රාමාත්‍ය දි. මු. ජයරත්න මහතාගේ ප්‍රධානත්වයෙන් ආරම්භ කෙරුණේ ගම්පොල ‘මවුන්ට් ටෙම්පල්’ හිදීය.ඛෙත්තාරාම ආර්. ප්‍රේමදාස ක්‍රිකට් ක්‍රීඩාංගණයේ තරග නැරැඹීමට හැකියාව තිබුණේ ප්‍රේක්ෂකයන් 18,000 කට පමණය. එම ප්‍රමාණය 40,000 දක්වා වැඩිකර තවත් නවීන අංගෝපාංග රාශියක් එකතු කිරීමෙන් ඛෙත්තාරාම ක්‍රීඩාංගණය නවීකරණය කිරීමට ශ්‍රී ලංකා රාජ්‍ය ඉංජිනේරු සංස්ථාව පියවර ගත්තේය.ක්‍රිකට් ලෝකයේ රන්දෙවොල වශයෙන් හැඳින්වෙන්නේ එංගලන්තයේ ලෝඩ්ස් ක්‍රීඩාංගණයයි.එම ක්‍රීඩාංගණයට නොදෙවෙනි ආකාරයෙන් මහනුවර පල්ලේකැලේ ක්‍රිකට් ක්‍රීඩාංගණය නිර්මාණය කර තිබු බව ජාත්‍යන්තර ක්‍රිකට් විස්තර විචාරකයෝ පිළිගත්හ. ප්‍රේක්ෂකයන් 40,000 කට ආසන්න සංඛ්‍යාවකට තරග නැරඹීමට හැකිවන සේ ශ්‍රී ලංකා රාජ්‍ය ඉංජිනේරු සංස්ථාව මගින් පල්ලේකැලේ ක්‍රිකට් ක්‍රීඩාංගණය සකස්කර තිබුණේ තවත් නවීන අංගෝපාංග රැසක්ද එක්කරමිනි.8500 කට අධික පිරිසක් ජීවත්වන මාළිගාවත්ත මහල් නිවාස සංකීර්ණය පුළුල් ප්‍රතිසංස්කරණයකට ලක් කෙරෙන්නේ වසර 38 කට පසුවය. මේ සඳහා වැයකෙරුණු මුදල රුපියල් මිලියන 167 කි.1969 වර්ෂයේදී ඉදිකෙරුණු මොරටුව සොයිසාපුර මහල් නිවාස සංකීර්ණය මෙසේ පුළුල් පිළිසකර කිරීමකට ලක්වන්නේ වසර 42කට පසුවය. “ජන සෙවණ – නගමු පුරවර” වැඩසටහන යටතේ මේ සඳහා වැයකෙරෙන මුදල රුපියල් මිලියන 147 කි.මෙම මහල් නිවාස සංකීර්ණයේ පහළොස් දහසකට ආසන්න පිරිසක් ජීවත් වෙති.රුපියල් මිලියන 10 ක වියදමින් ඉදිකෙරුණු ජාතික නිවාස සංවර්ධන අධිකාරියේ මුලතිව් දිස්ත්‍රික් කාර්යාලය විවෘත කෙරුණේ 2011 වසරේ අප්‍රේල් 22 වෙනිදාය. රට මුළුමනින්ම ත්‍රස්තවාදයෙන් මුදාගත් පසුව මුලතිව් දිස්ත්‍රික්කයේ ප්‍රථමයෙන්ම ඉදිකරන ලද රජයේ කාර්යාලය වන්නේද මෙයයි. “ජන සෙවණ” නිවාස දස ලක්ෂයේ නිවාස හා ජනාවාස ජාතික වැඩසටහනට එක්සත් ජාතීන්ගේ මානව ජනාවාස වැඩසටහනේ ප්‍රසාදය පළවීමද විශේෂත්වයකි.වසර 5 ක් තුළ නිවාස දස ලක්ෂයේ අභියෝගය ජයගැනීමට ශ්‍රී ලංකාවට හැකිවන බවත් මෙම නිවාස වැඩසටහන අන් රටවලට ආදර්ශයක් බවත් එක්සත් ජාතීන්ගේ මානව ජනාවාස වැඩසටහන සඳහන් කරයි. මෙම කරුණු අනාවරණය වූයේ විමල් වීරවංශ අමාත්‍යවරයා 2011 වසරේදී කෙන්යාවේ නයිරෝබි නුවර පැවති එක්සත් ජාතීන්ගේ මානව ජනාවාස වැඩසටහනේ 23 වෙනි සමුළුවට සහභාගී වු අවස්ථාවේදීය. ජන සෙවණ නිවාස වැඩසටහන ක්‍රියාත්මක වන ආකාරය දැක බලා ගැනීම සඳහා ශ්‍රී ලංකාවට පැමිණෙන බව රටවල් කිහිපයකම නිවාස අමාත්‍යවරු විමල් වීරවංශ අමාත්‍යවරයාට ප්‍රකාශ කළහ.නිවසක් ඉදිකර ගැනීමට නම් ඉඩමක්, මුදල් හෝ නිවාස ණය ආධාර අත්‍යවශ්‍ය වේ. මේ කිසිවක් නොමැති කිසිම ණය මුදලක් ලබාගැනීම සඳහා කිසිදු ඇපයක්වත් ලබාදීමට නොහැකි අසරණ පවුල් වෙත නිවාස ලබාදීම ඉතා අගනා ක්‍රියාවකි. රුපියල් ලක්ෂ 15 කට ආසන්න වටිනාකමකින් යුත් නිවසක් මෙම පවුල් වෙත ලබාදීම විමල් වීරවංශ අමාත්‍යවරයාගේ උපදෙස් පරිදි සිදුකරනු ලබන්නේ ඕෂන් විවි සංවර්ධන ආයතනයයි. “ජන සෙවණ” කැපකරු නිවාස වශයෙන් හඳුන්වනු ලබන මෙම නිවාස අසරණ පවුල් වෙත ලබාදෙන්නේ නොමිලේ වීම තවත් විශේෂත්වයකි. මෙහි ප්‍රථම අදියර යටතේ 2011 වසර තුළ පවුල් 10 කට නිවාස 10 ක් ලබාදීමට ඕෂන් විව් සංවර්ධන ආයතනය කටයුතු කර තිබුණි.ජනතාව පමණක් නොව නිවාස ගැටලුව මේ වනවිට ආදිවාසීන්ද මුහුණදෙන ප්‍රශ්නයක් බවට පත්වී ඇත. මුහුදු ආදිවාසීන් බරපතල නිවාස ගැටලුවකට මුහුණපා තිබෙන නිසා එම ගැටලුවට කඩිනමින් විසැඳුම් ලබාදෙන ලෙස ජනාධිපතිතුමා උපදෙස් ලබා දුනනේ 2011 වසරේ පැවැති ලෝක ආදිවාසී දින සැමරුම් උත්සවයේදීය. එහි ප්‍රතිඵලයක් ලෙස ඉදිකිරීම්, ඉංජිනේරු සේවා නිවාස හා පොදු පහසුකම් අමාත්‍යාංශය සහ සංස්කෘතික හා කලා කටයුතු අමාත්‍යාංශය ඒකාබද්ධ වැඩසටහනක් ලෙස මුහුදු ආදිවාසීන් වෙනුවෙන් ප්‍රථම ජනසෙවණ නිවාස ගම්මානයේ ඉදිකිරීම් කටයුතු වාකරේදී ආරම්භ කෙරිණ.2010 වසරේ ජාතික නිවාස සංවර්ධන අධිකාරිය මගින් නිවාස 6547 ක් ඉදිකිරීමට මැදිහත් වු අතර 2011 වසරේදී නිවාස 29,264 ක් ඉදිකිරීම සඳහා ජාතික නිවාස සංවර්ධන අධිකාරිය මැදිහත්වීම වාර්තාගත සිදුවීමකි. ජාතික නිවාස සංවර්ධන අධිකාරියේ ඉතිහාසය තුළ රුපියල් මිලියන 5147,02 ක වියදම් කරමින් මෙතරම් නිවාස සංඛ්‍යාවක් ඉදිකළ ප්‍රථම අවස්ථාව මෙය වීම විශේෂත්වයකි.මේ රටේ නිවාස ඉදිකර ගැනීමට හැකියාවක් නොමැති දිළිඳු අසරණ පවුල් ‍ෙවනුවෙන් නිවාස ඉදිකර ගැනීම සඳහා වැඩිම මුදලක් යෙදවීමට 2011 වසර තුළදී හැකිවීම තවත් විශේෂත්වයකි.බැංකුවලින් නිවාස ණය ලබා ගැනීමට අවශ්‍ය කරන කොන්දේසි සපුරාලීමට මෙම බහුතරයක් පවුල්වලට නොහැකි වු අතර එම කොන්දේසි ලිහිල් කර මෙම පවුල් වෙනුවෙන් බැංකුවලට ඇපවීමට ජාතික නිවාස සංවර්ධන අධිකාරිය මැදිහත්වීම 2011 වසරේදී සිදුවූ තවත් විශේෂ සිදුවීමකි. එම නිසා ජනසෙවණ නිවාස දස ලක්ෂයේ වැඩසටහන පිළිබඳ 2011 වසරේ ශේෂ පත්‍රය ගැන සියලු බේද අමතක කොට සැබැවින්ම රටක් හැටියට සතුටු වීමට හැකි බව පවසන්නේ අතිශයෝක්තියකින් නොවේ. එම නිසා 2010 සිට 2012 වසර දක්වා ඉදිකිරීම්, ඉංජිනේරු සේවා නිවාස හා පොදු පහසුකම් අමාත්‍යාංශයේ ශේෂ පත්‍රය ගැන සැබැවින්ම සතුටුවිය හැක..</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>30</day>
    </date>
    <link>http://www.dinamina.lk/2012/04/30/_art.asp?fn=n1204301</link>
    <topic>පෙළපාළි පැවැත්වෙන ප්‍රදේශවල හෙට සුරාසල් වැසේ</topic>
    <author>නිමල් රාජපක්ෂ</author>
    <content>පෙළපාළි පැවැත්වෙන ප්‍රදේශවල පමණක් මැයි පළමුවැනි දින සුරාසල් වසා දැමීමට සුරාබදු දෙපාර්තමේන්තුව තීරණය කොට ඇත.එදිනට බලපත්‍ර කොන්දේසි කඩ කරමින් මත්පැන් අලෙවි කළ හොත් ඔවුනට දැඩි දඬුවම් පමුණුවන බව නියෝජ්‍ය සුරාබදු කොමසාරිස් ඒ. බෝදරගම මහතා “දිනමිණ” ට පැවැසීය..</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>30</day>
    </date>
    <link>http://www.dinamina.lk/2012/04/30/_art.asp?fn=n1204302</link>
    <topic>බඳින තුවක්කුවකට ගොදුරු වූ ඇතින්නකට ප්‍රතිකාර</topic>
    <author>අනුරාධපුර මධ්‍යම විශේෂ</author>
    <content>බඳින තුවක්කු ප්‍රහාරයකට ගොදුරු වී ඉදිරි දකුණු පාදයට බරපතළ තුවාල සිදුව සිටි වයස අවුරුදු විසිපහක පමණ ඇතින්නකට අනුරාධපුර වන සත්ත්ව අඩවි ආරක්ෂක නිලධාරිවරයා ඇතුළු පිරිසක් ඉකුත් 27දා ගල්ලෑව ප්‍රදේශයට ගොස් පැය දෙක තුනක කාලයක් මෙහෙයුමක් ක්‍රියාත්මක කර ප්‍රතිකාර ලබා දුන්හ.තිරප්පනය ගල්ලෑව වැව් ඉස්මත්තේ ඇතින්න සමඟ සිටි අවුරුදු එකක් පමණ වන පැටවාත් ඒ අසල සැරිසරමින් සිටි ඇතාත් අලි වෙඩි දමා කැලයට පන්නා දැමූහ. ඉන්පසුව කැලේ සිටි වෙඩි වැදුනු අතින්න හිරිවට්ටා එහි ගිය පිරිස තුවාලයට ප්‍රතිකාර ලබා දුන්හ.තිස්පස්දෙනකු පමණ සමන්විත වල්අලි රංචුවේ සිටි එක් ඇතින්නකට මීට දින කිහිපයකට ඉහත දී මෙම බඳින තුවක්කු වෙඩි ප්‍රහාරය එල්ල වී ඇත. ඒ හේතුවෙන් ඇගේ දකුණු පාදය තුවාල වී ඇත. ඇතින්නට ගමන් කිරීමට නොහැකිව සිටින අයුරු දුටු ප්‍රදේශවාසීන් ඒ බව අඩවි ආරක්ෂක කාර්යාලයට දන්වා තිබුණි.අනුරාධපුර වන සත්ත්ව අඩවි ආරක්ෂක එම්. ආර්. මොහොමඩ්, පශු වෛද්‍ය චන්දන ජයසිංහ, වන සත්ත්ව නියාමකවරුන් වන උදිත ධනංජය හීන්බංඩා එච්. සුජීව සෝමතිලක යන මහත්වරු ඇතින්නට ප්‍රතිකාර ලබා දීම සඳහා පැමිණ සිටියහ..</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>30</day>
    </date>
    <link>http://www.dinamina.lk/2012/04/30/_art.asp?fn=n1204303</link>
    <topic>බුදුසරණ වාර්තාවක් පිහිටුවයි</topic>
    <author/>
    <content>මෙවර වෙසක් පුර පසළොස්වක දා නිකුත් වන බුදුසරණ පුවත්පත පන්ලක්ෂ පනස්දහසක පමණ පිටපත් සංඛ්‍යාවක් මුද්‍රණය කෙරෙයි.තනි පුවත්පතක් මෙවන් විශාල පිටපත් සංඛ්‍යාවක් මුද්‍රණය කිරීම ලේක්හවුස් ඉතිහාසයේ වාර්තාවක් යැයි සඳහන් වේ. 2600 සම්බුද්ධත්ව ජයන්ති වර්ෂ පූර්ණය සමරන මෙවර වෙසක් පුර පසළොස්වක පොහොය සුවිශේෂී ලෙස සමරමින් බුදුසරණ පුවත්පත සාරගර්භ ලිපි රැසකින් සමන්විත වෙයි.සම්බුදුරජාණන් වහන්සේගේ ‘නව අරහාදී බුදු ගුණ බල මහිමය’ සහ සම්බුදු චරිතාපදානයෙන් ගත හැකි ආදර්ශයන් සමූහයකින් පරිපූර්ණව ඇති මෙම බුදුසරණ පුවත්පත පිටු 52 කින් සමන්විත වන අතර ඔප කඩදාසියේ මුද්‍රිත ශ්‍රී දන්ත ධාතුන් වහන්සේ වැඩ සිටින රන් කරඬුවේ දර්ශනීය ඡායාරූපයක් පුවත්පත සමඟ නොමිලයේ ප්‍රදානය කෙරෙයි.බෞද්ධ පාඨකයන් වෙනුවෙන් බුදුසරණ පුවත්පත සෑම මසකම සතර පෝයටම නිකුත් වෙයි..</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>30</day>
    </date>
    <link>http://www.dinamina.lk/2012/04/30/_art.asp?fn=n1204304</link>
    <topic>ශ්‍රී මහා බෝධීන් වහන්සේ වටා ඉදිවූ ප්‍රාකාරයේ සංරක්ෂණ කටයුතු කඩිනම් කැරේ</topic>
    <author>අමිල ප්‍රභාත් වනසිංහ</author>
    <content>ජය ශ්‍රී‍්‍ මහා බෝධීන් වහන්සේගේ පිටත ශෛලමය ප්‍රාකාරයේ ගරාවැටී තිබූ දකුණු හා නැඟෙනහිර බැම්මෙහි සංරක්ෂණ කටයුතු කඩිනම් කෙරේ.මධ්‍යම සංස්කෘතික අරමුදල, සංරක්ෂණ යටතේ තරුණ සේවා සභාවේ ශ්‍රම දායකත්වයෙන් මෙහි සංරක්ෂණ කටයුතු සිදු කරයි.මෙම බැම්මෙහි සංරක්ෂණ කටයුතු පසුගිය වසරේ ජුනි මස 09 දින ආරම්භ කෙරුණ අතර එය මේ වසරේ ජුනි මස වනවිට අවසන් කිරීමට කටයුතු කරන බව එහි වැඩ බිම් භාර නිලධාරි අනුර කාලිංග මහතා සඳහන් කරයි.මේ ව්‍යාපෘතිය යටතේ ජය ශ්‍රී මහා බෝධි දකුණු දොරටුවේ සිට නැඟෙනහිර ප්‍රාකාර බැම්ම අසල තෙක් මීටර් හතළිස් අටක්(48) පමණ දුරක් සංරක්ෂණ කටයුතු පළමු අදියර යටතේ සිදු ‍ෙකරේ.ඒ සඳහා රුපියල් විසිතුන් ලක්ෂ අසූදෙදහසක (2382000) පමණ මුදලක් වැය කෙරේ. ඉදිකිරීම් කටයුතුවලට බැම්මෙහි පවතින පස් යොදා ගනී.මෙහි දෙවන අදියර යටතේ නැඟෙනහිර ප්‍රාකාර බැම්ම සංරක්ෂණ කටයුතු ආරම්භ කරනු ලැබේ.වරලත් වාස්තු විද්‍යාඥ සංරක්ෂණ කටයුතු අධ්‍යක්ෂ සුමේධා මාතොට මහත්මියගේ පූර්ණ අධීක්ෂණය යටතේ මෙහි කටයුතු සිදු කරනු ලබයි..</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>30</day>
    </date>
    <link>http://www.dinamina.lk/2012/04/30/_art.asp?fn=n1204305</link>
    <topic>සරසවි නිර්මාණ සම්මාන උළෙලේසම්මාන හිමිකරගත් නිර්මාණ සහ ශිල්පීන්</topic>
    <author/>
    <content>විසිඅටවන වරට පැවැත්වූ සරසවි නිර්මාණ සම්මාන උලෙළේදී සම්මාන හිමි කරගත් නිර්මාණ සහ රංගන ශිල්පීන් මෙසේය.සමීර නිශ්ශංකගේ ‘කසකෙල්ල මෙවර වැඩිපුරම සම්මාන හිමි කර ගෙන තිබේ.ජනප්‍රියම නාට්‍යය එච්. පී. එරන්දගේ තුංමංහන්දියයි.හොඳම ඇඳුම් නිර්මාණය – කස කෙල්ල – රිද්මා නදිරා ප්‍රනාන්දුහොඳම අංග රචනය – කස කෙල්ල – ඩිලිනි උත්පලාහොඳම වේදිකා නිර්මාණය – ලයිව් හවුස් පොඩ්ඩෝ - ජනක උදාර පාරිස්හොඳම සංගීතය – ‘සොයාගන්නම වෙනවා’රණවි අතුකෝරලහොඳම සහාය නළුවා - සහෘදයෝ - ලහිරු විජේසුන්දරහොඳම සහාය නිළිය – කසකෙල්ල යුලාජ් සංජනා ප්‍රනාන්දුහොඳම රචනය – විකසිත පෙම – අමිතා රම්බොඩගල්ලහොඳම නළුවා - ලයිව් හවුස් පොඩ්ඩෝ - සුගීත් මදුරාවලහොඳම නිළිය - සොයා යන්නම වෙනවා - ඕෂදී සේනානායකතුංමං හන්දිය, ලයිව් හවුස් පොඩ්ඩෝ කස කෙල්ල පිළිවෙලින් හොඳම නිෂ්පාදන නාට්‍ය තුන ලෙස තේරුණිජනප්‍රියම නාට්‍යය තුංමං හන්දියයි.</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>30</day>
    </date>
    <link>http://www.dinamina.lk/2012/04/30/_art.asp?fn=n1204306</link>
    <topic>බුද්ධ රශ්මි වෙසක් කලාපය ලබන 6 වැනිදා සිට 12දා තෙක්</topic>
    <author>උපාලි කරුණාරත්න</author>
    <content>බුද්ධ රශ්මි වෙසක් කලාපය 2012 මැයි 06 දින සිට 12 දින දක්වා අරලියගහ මන්දිරය, බේරේවැව, ගංගාරාමය පරිශ්‍රය මුල් කර ගනිමින් අති උත්කර්ෂවත් අන්දමින් පැවැත්වේ.ඉහත දිනයන්හිදී දිනපතා පස්වරු 6.30 සිට පසුදා පෙරවරු 2.30 දක්වා මෙය පැවැත්වෙන අතර, ජනාධිපති මහින්ද රාජපක්ෂ මහතාගේ උපදෙස් මත ජනාධිපති කාර්යාලය, ගංගාරාම විහාරස්ථානය මගින් මෙය සංවිධානය කරයි..</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>30</day>
    </date>
    <link>http://www.dinamina.lk/2012/04/30/_art.asp?fn=n1204308</link>
    <topic>රුධිර පීඩන මාපක යන්ත්‍ර සවි කිරීම අද කොළඹ දී</topic>
    <author>සන්ධ්‍යා කරුණාරත්න</author>
    <content>මහජනතාවට පහසුවෙන්ම තමන්ගේ රුධිර පීඩනය මැන ගත හැකි අංකිත රුධිර පීඩන මාපක යන්ත්‍ර කොළඹ නගරයේ ස්ථාන පහක සවි කිරීම සෞඛ්‍ය ඇමැති මෛත්‍රීපාල සිරිසේන මහතාගේ ප්‍රධානත්වයෙන් අද (30) ආරම්භ කෙරේ.සෞඛ්‍ය අමාත්‍යාංශයේ ආපන ශාලාව, කොළඹ ජාතික අක්ෂි රෝහල, රාජ්‍ය ඖෂධ සංස්ථා ගොඩනැඟිල්ල, බොරැල්ල ළය රෝග හා ක්ෂය රෝග ඒකකය, කොළඹ කොටුව ලංකා බැංකු මූලස්ථාන ගොඩනැඟිල්ල යනාදි ස්ථාන පහේ මේ යන්ත්‍ර ස්ථාපිත කෙරේ.සාමාන්‍යයෙන් වයස අවුරුදු 35 ඉක්ම වූ සෑම පුද්ගලයකුම සතියකට වරක්වත් තම රුධිර පීඩනය මැන ගත යුතු බව වෛද්‍යවරු පවසති.මේ යන්ත්‍රය තුළට තම අත ඇතුළු කිරීම මඟින් තත්පර කිහිපයක් ඇතුළත දී තමන්ගේ රුධිර පීඩනය මැන ගත හැකි ය. එය නොමිලයේම බලා ගත හැකි බව සෞඛ්‍ය අමාත්‍යාංශය පවසයි.සාමාන්‍ය පුද්ගලයකුගේ තිබිය යුතු රුධිර පීඩනය වන්නේ 80 ත් 120 ත් අතර මට්ටමකි. මේ ප්‍රමාණයට වඩා රුධිර පීඩනය වැඩි නම් වහාම වෛද්‍යවරයකු හමු වී ප්‍රතිකාර ලබාගත යුතු බව ද සෞඛ්‍ය අමාත්‍යාංශය දැනුම් දෙයි. එමඟින් ආඝාත තත්ත්වයට පත්වීම හා හෘදයාබාධ ඇති වීමට පවතින ඉඩකඩ අවම කර ගත හැකි වේ..</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>30</day>
    </date>
    <link>http://www.dinamina.lk/2012/04/30/_art.asp?fn=r1204301</link>
    <topic>සියඹලාණ්ඩුව සුගලාදේවී වැවේ මහ ඇළේ ඉදිකිරීම් අතරමඟ නැවතිලා</topic>
    <author>සියඹලාණ්ඩුව විශේෂ ගුණපාල ලියනගේ</author>
    <content>සියඹලාණ්ඩුව දෙවැනි වාරි යෝජනා ක්‍රමය ආරම්භ වූයේ 1994 වර්ෂයේදීය. එය සුගලාදේවි වාරි යෝජනා ක්‍රමය වේ. නමුත් මේ නිල් දියවර පිරුණු වැව දෙස බලාගෙන ඒ අවට ගොවියෝ ගොවිතැන් කිරීමට නොහැකිව ළතැවෙති.වගා කිරීමට අවශ්‍ය ජලය ලබා ගැනීමට ක්‍රමයක් ඔවුනට නැත. ඒ බලාපොරොත්තුව අද හෙට ඉටුවෙයි කියා ඔව්හු සිතුවද වසර ගණනාවක් ගියත් එය පල දැරුවේ නැත.යුද වාතාවරණය තිබූ කාලයේදී වැව් කන්ඩිය විනාශ වීය. ඒ ගැන සොයා බලන්නටවත් එදවස ත්‍රස්තවාදීන්ගෙන් ඉඩ ලැබුණේ නැත. වැව් කන්ඩිය පිහිටි තැනම කිලෝමීටර් 13ක් මෙපිට අම්පාර ප්‍රධාන මාර්ගයේ 6 කණුව මන්සන්ධියේ පිහිටුවන ලද සමරු ඵලකයක් විවෘත කරමින් වැව් වාරියෝජනා ක්‍රමය ආරම්භ කරනු ලැබීය. ඒ මීට දස වසරකට පෙරය. සුගලාදේවි වැව පිහිටුවන ලද බිම් කොන්ගස්පිටිය, වේරගොඩ, දනගිරිය, කූරගම්මන ගම්මානවල ජනතාව වැසි ජලය උපයෝගී කරගෙන හේන් ගොවිතැන් කළහ.වේරගොඩ, කොන්ගස්පිටිය, දනගිරිය, කූරගම්මන වැසියෝ ගම්මානවල පවතින ගැටලු පාලකයන්ට දැනුම් දීමට තම ගමේම තරුණයෙක් සියඹලාණ්ඩුව ප්‍රාදේශීය සභාව නියෝජනය කිරීමට තෝරා ගත්හ. සියඹලාණ්ඩුව ප්‍රාදේශීය සභාවේ උප සභාපති අජිත් පුෂ්පකුමාර මහතා මෙසේ කීවේය.සුගලාදේවි වැව රුපියල් ලක්ෂ 800 ක් පමණ වැය කරමින් ක්‍රියාත්මක කළා. වසර 16 ක් ගෙවී ගියද තවමත් ගොවීන්ට ඉඩම් ලබාදීමට නොහැකිවීම කනගාටුවට කරුණකි.1994 දී ආරම්භ වූ මේ ව්‍යාපාරය විවිධ බාධක මධ්‍යයේ 80 % ක් කටයුතු නිම වී තිබෙනවා.වැව බැම්ම ඉදි වුණා. කුඹුරු ඉඩම් කැලෑවට ගිහින්. ඒවා වෙන් කිරීමට වන නිලධාරීන් අකමැති වුණා. පුරාවිද්‍යා නිලධාරින්ගෙන් බාධා ඇතිවුණ නමුත් ඒ සියලු බාධක මැඬගෙන මහ ඇළ ඉදිකිරීම් ආරම්භ වුණත් එය අතරමග නැවතුනා.ඉඩම් කච්චේරි කියලා. ඉඩම් හිමියෝ තෝරා ගත්තා. ඒවා කලේ කොළඹ සිට පැමිණි නිලධාරීන්. ඔවුන් ගමේ ගොවීන් ගැන අවධානය යොමු කරලා නැහැ. මේ වගා බිම් වල ඉඩම් උරුමක්කරුවෝ ගමේ වැව ආසන්නයේ තාමත් ජීවත් වෙමින් වැහි ජලයෙන් හේන් වගාකර ජීවත් වනවා.ඉඩම් කච්චේරිවලින් මේ වැවට කිලෝමීටර් 15 පමණ ඈත අයටත් ඉඩම් ලබාදීමට කටයුතු කරලා. ගමේ අයට ඉඩම් අහිමි වුණොත් ගමේ ජනතාව වෙනුවෙන් මා ඉදිරිපත් වෙනවා.බී. තිලකරත්නවැව බැදල වසර 16යි. තාම මහ ඇළ තෙක් ඇළ ඉදි කරල අවසන් නැහැ. වැඩ ඉවර නැති නිසා ඉඩම් බෙදන්නේ නැහැ. මේ බිම්වල කුඹුරක් කරගෙන බත් කන්න පෙරුම් පුරා ගෙන සිටි වැව ඉදිකිරීමට තම ඉඩම් පරිත්‍යාග කළ අය අද මිය ගිහින්.අපිට යල මහ වගා කළ හැකි ඉඩමක් දෙනවා නම් හේන් කොටන්න කැලේ යන්න අවශ්‍ය නැහැ.ඩී. ඇම්. මුතුබණ්ඩාගිය අවුරුද්දේ මහ වැස්සට වැව පිරුණා. කාන්දුවක් තියෙන වැව් බැම්ම කැඩී යයි කියල වාරි නිලධාරීන් වාන් දොර ඇරියා. වතුර ටික පිට වුණා බැම්ම බේරුණා. වසර 10 කට පමණ පෙර වාන් දොරටුව ඇරියා. පලමුවැනි වතාව මෙයයි. දැන් ඒ දොර වහන්න බැරිලු. ජලය අපතේ යනවා. ඇල පිරිලා වතුර ගලා ගෙන ගිහින් කරඳඔයට එකතු වෙලා මුහුදට යනවා. මේ නිකරුනේ ගලා යන ජලය යොදා ගෙන කෙටි කාලීන වගා කව්පි මුං ඇට ටිකක් වත් වගා කරන්න නිලධාරීන් ඉඩ දෙන්නේ නැහැ. මේව හෙට අනිද්දා බෙදන්න තියෙන ඉඩම්ලු.සියඹලාණ්ඩුව ප්‍රාදේශීය ලේකම් ප්‍රගීත් කුලතිලක මහතාදෙවැනි ඉඩම් කච්චේරිය පැවැත්වීමටත් අනුමැතිය ලැබිලා.ඉදිරියේ තවත් ඉඩම් කට්ටි 200 ක් සඳහා ඉඩම් කච්චේරි තබලා වෙන් කරනවා. මේවා ගොවින්ට බාර දෙන්න බැහැ. ජලය බෙදන ක්‍රමයවූ කෙත් ඇළ නිම කරලා නැහැ.ඒවා තාමත් ඉදි වෙමින් පවතිනවා. ඉදිකිරීම් අවසන් වූ විට මේ ඉඩම් කට්ටි ජනතාවට බෙදලා දෙනවා..</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>30</day>
    </date>
    <link>http://www.dinamina.lk/2012/04/30/_art.asp?fn=r1204302</link>
    <topic>දඹදෙණිය මැදගොඩ සිරි මෙත්තාරාම විහාරයේ පැරැණි නටබුන් රැක ගනිමු</topic>
    <author>පඬුවස්නුවර මධ්‍යම සමූහ යූ. ඒ. ප්‍රේමදාස</author>
    <content>පැරැණි දඹදෙණි රාජධානියට අයත් මැදගොඩ සිරි මෙත්තාරාම රජ මහා විහාරයේ මේ දක්වා ඉතිරිව ඇති ස්මාරක පුරාවස්තු අභිලේඛන මූර්ති රැක ගැනීමට වගකිවයුතු අයගේ අවධානය යොමුවී නැත.මේ ස්ථානය වලගම්බා රජතුමා විසින් ස්ථාපිත කරන ලද බව ජනවහරේ එයි. වයඹ පළාතේ කුරුණෑගල දිස්ත්‍රික්කයේ දඹදෙණි හත්පත්තුවේ නාරම්මල ප්‍රාදේශීය ලේකම් කොට්ඨාසයේ දඹදෙණි උඩුකහ උතුරු කෝරළයේ 1055 දරන මැදගොඩ ග්‍රාම නිලධාරී වසමේ සිරි මෙත්තාරාම රජමහා විහාරය පිහිටා ඇත.වලගම්බා රජු දමිල සටන්කරුවන් සමග සටන් කර පරාජය වී වන ගතව සේනා සංවිධානය කළ කාලයේ මැදගොඩ ප්‍රදේශයට පැමිණ ඇත. එසේ පැමිණි ඔහුට නවාතැන් ගැනීමට සිදුවූයේ මැදගොඩ පිහිටි ගල්ලෙනකය.එවක වර්තමාන මැදගොඩ විහාරයට ඊසාන දෙසින් ස්වභාවික උස් බිමක් මත නිර්මාණය කර තිබූ මාලිගාවක ප්‍රදේශයේ නායකයෙක් ජීවත් වී සිට ඇත. ඒ මාලිගයේ නටබුන් ශිලා ස්මාරක දක්නට ඇත.වලගම්බා රජු මේ ප්‍රාදේශීය නායකයා හමුවී අවශ්‍ය පිරිස් බලය සහ අනුග්‍රහය ඉල්ලා සිටින ලදී. ඒ අනුව මැදගොඩ ගම් පියසෙන් අවශ්‍ය පිරිස් බලය ලබාගෙන තමන්ට අවශ්‍ය වූ පිරිස් බලය හා යුද බලය සම්පූර්ණ වූ පසු වලගම්බා රජු නැවත රාජ්‍ය බලය හිමි කර ගත්තේය.නැවත රාජ්‍යත්වයට පත්වූ වලගම්බා රජු තමන් වනගතව දුෂ්කර කාල පරිච්ඡේදයක් ගෙවමින් සිටි අවස්ථාවේදී තමන්හට පිහිට වූ මැදගොඩ ගමට කෘතවේදීත්වය දැක්විය. තම ජීවිත ආරක්ෂාවද ස්වභාවික උපද්‍රවයන්ගෙන් ආරක්ෂා වීමට සෙවණ ද දුන් ගල්ලෙන තුළ පිළිම ගෙයක් කරවා එය සිවු දෙසින් වඩින මහා සංඝරත්නයට පූජා කර තිබේ. මේ ගල්ලෙන තුළ චෛත්‍යයක් කරවා එහි සර්වඥ ධාතුන් තැන්පත් කරන ලදී. සර්වඥ ධාතුන් වහන්සේ සමග නිධන් වස්තු ද තැන්පත් කළ බවට සාධක ඇත. චෛත්‍යය දෙවතාවකදීම නිධන් හොරුන්ගේ ග්‍රහණයට හසුවිය..</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>30</day>
    </date>
    <link>http://www.dinamina.lk/2012/04/30/_art.asp?fn=r1204303</link>
    <topic>රූමත් කතුන්ට විවාහ පොරොන්දු දී රන් බඩු වංචා කළ අනංගයා අල්ලයි</topic>
    <author>හාරිස්පත්තුව මධ්‍යම සමූහ ගාමිණි බි. දිසානායක</author>
    <content>පුවත්පත්වල පලවන මංගල දැන්වීම් ඔස්සේ ගොස් විවිධ චරිත රඟපාමින් කතුන් හමුවී විවාහ කර ගන්නා බවට බොරු පොරොන්දු දී ඔවුන් හෝටල්කරු ගෙන ගොස් ඔවුන් රවටා ඔවුන්ගේ රන්බඩු සොරා ගත් සැක කරුවකු පොලිසිය මගහරිමින් සිටියදී කුරුණෑගල පොලිස් අපරාධ අංශය මගින් අත්අඩංගුවට ගෙන ඇත.මෙලෙස කාන්තාවන් රැසක් මුලාකිරීම් සිදුකොට ඇත්තේ මහනුවර ප්‍රදේශයේ සහ කුරුණෑගල ප්‍රදේශවලදී බවත් මොහුට විරුද්ධව පොලිසි රැසකට පැමිණීලි ලැබී ඇති බවත් පොලීසිය පවසයි.ඉකුත් වසරේ නොවැම්බර් මස මෙම සැකකරුට විරුද්ධව කොත්මලේ ප්‍රදේශයේ කතක් කටුගස්තොට පොලිසියට මෙවැනි සිදුවීමක් සම්බන්ධව පැමිණිල්ලක් කර ඇත.කලක් විදේශ ගත වී සිටි මෙම තරුණියට විවාහයක් කර දීමට වැඩි හිටියන් පුවත්පතේ පළකළ මංගල දැන්වීමකින් ලැබූහ. තොරතුරකට සැකකරු ඇය මහනුවර නගරයේදී හමුවී ඇත. මෙදින ඇය ඇයගේ සහෝදරිය සමඟ පැමිණ ඇත. දැන හඳුනා ගැනීමෙන් අනතුරුව ජංගම දුරකථන අංක හුවමාරු කර ගැනීම ද සිදුවී තිබේ.එදින මහනුවර නගරයේ මොවුන් සමුගත් නමුත් ජංගම දුරකථනය ඔස්සේ ඇති වූ ප්‍රේමය නිසා පසු දින මොවුන් දෙදෙනා පමණක් පේරාදෙණිය නගරයේදී හමුවීමට තීරණය විය.තරුණියද ඇය සතු සියලු රන් ආභරණ පැළැඳ ගෙන නියමිත ස්ථානයට පැමිණ ඇත. මෙම සැකකරුද ජැන්ඩියට ඇද පැළැද ඔහු සතු යතුරු පැදියෙන් පැමිණ දෙදෙනා හමුවී සුළු කාලයක් තුළදී ඇය හෝටලයකට රැගෙන යාමට තරම් පොලඹවා ගැනීමට සැකකරු සමත්විය.මෙදින දිවාකාලය ඇය සමග හෝටලයේ ගතකළ සැකකරු . ඇයගේ ගෙදරට ඒමට උපක්‍රමයක් බව පවසා ඇය සතු පවුම් 2 1/2ක් වූ මාලය සහ පවුම් 1 1/2 ක් බර අත්පළදනාව ලබාගෙන පසු දිනම ඇගේ නිවසට එන බව පවසා ඇය යතුරු පැදියෙන් පේරාදෙණිය නගරයට රැගෙන විත් දමා පලාගොස් ඇත.මෙම සැකකරු පොලිස් අත්අඩංගුවට පත්වූ බව දැනගත් කටුගස්තොට පොලිසියේ අපරාධ අංශයේ නිලධාරීන් වහා ක්‍රියාත්මක වී මෙම සැකකරු අධිකරණ නියෝගයක් මත හඳුනා ගැනීමේ පෙරෙට්ටුවකට පසුගියදා මහනුවර ප්‍රධාන මහෙස්ත්‍රාත් අධිකරණයට යොමු කෙළේය. ප්‍රධාන මහේස්ත්‍රාත් රවීන්ද්‍ර පේමරත්න මහතා ඉදිරියේ පැමිණිලිකාරිය සහ ඇගේ සහෝදරිය සැකකරු හඳුනාගෙන තිබේ. මෙම සැකකරු තවදුරටත් රක්‍ෂිත බන්ධනාගාර ගතකෙරිණි.මොහු අමන්දාව අළුවිහාරේ පදිංචි අයකු වූ අතර තිදරු පියෙක් බව පොලිසිය පවසයි.කටුගස්තොට පොලිස්ථානාධිපති ජයතිලක මහතාගේ උපදෙස් පරිදි අපරාධ අංශයේ උ.පො.ප. මහින් රාජපක්‍ෂ මහතා ඇතුළු කණ්ඩායමක් වැඩිදුර විමර්ශන කටයුතු සිදු කෙරෙමින් පවතී..</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>30</day>
    </date>
    <link>http://www.dinamina.lk/2012/04/30/_art.asp?fn=r1204304</link>
    <topic>ලෝක උරුම ගාලු කොටු පවුර මුහුදට සේදී යාමේ අවදානමක</topic>
    <author>ගාල්ල දිසා සමූහ නන්දසිරි වැලිගමගේ</author>
    <content>ලෝක උරුමයක් වූ ගාල්ල කොටු පවුර මුහුද දෙසින් කැඩී බිඳී යයි.ප්‍රධානම හේතුව කොටු පවුරේ ස්ථාන දෙකකින් ද්‍රෝණාවන් දෙකක් ඇතිවී ඒවා විශාල වෙමින් කැඩී බිඳී යාමය.එකක් ට්‍රයිටන් මුර අට්ටාලයත් නැප්චුන් මුර අට්ටාලයත් අතර පිහිටා ඇත. අඩි හතරක්, පහක් තරමටම විශාලය.‘කොඩිගල’ ස්ථානයේ හෑරී ඇති දෝනාව අඩි 2 – 3 ක් පමණය. මෙය විශාල වෙමින් පවතී.මෙම ස්ථාන දෙක මෙසේ තිබීමට හැරීම නිසා කොටු පවුර නරඹන්නෝ වළවල්වලට වැටී අනතුරුවලට මුහුණ පා ඇත.පවුරේ මෙම ස්ථාන ප්‍රතිසංස්කරණය සඳහා ගාලු උරුම පදනමේ ඇස්තමේන්තු පවා සකස් කොට පුරා විද්‍යා දෙපාර්තමේන්තුවට යවා වසර දෙකකටත් වැඩි කාලයක් ගතවී ඇත.මේ සම්බන්ධයෙන් පුරාවිද්‍යා කොමසාරිස් කාර්යාලයෙන් කළ විමසීමකට කොළඹ උසස් නිලධාරියකු පැවසුවේ මේ වර්ෂයේ වැඩ සැලසුමට මෙය ඇතුළත් කොට නැති බවය.කුහර විශාල වෙමින් කොටු පවුර හෑරී යමින් ඇති බැවින් කොයි මොහොතක හෝ මෙම ස්ථාන දෙක කැඩී ගැලවී කොටුවේ බිමත් මහ මුහුදත් එකට යා වනු ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>30</day>
    </date>
    <link>http://www.dinamina.lk/2012/04/30/_art.asp?fn=r1204305</link>
    <topic>නරක්වූ දත වෙනුවට හොඳ දතක් ගලවලා</topic>
    <author>වීගොඩ හේමපාල බිබිල මධ්‍යම විශේෂ</author>
    <content>ප්‍රදේශයේ දන්ත වෛද්‍යවරයකු දතක් ගැලැවීමට පැමිණි තරුණියකගේ නරක් වූ දත වෙනුවට හොඳ දතක් ගලවා කළ අසාධාරණයට වන්දි ඉල්ලා පොලිසි යාමේ පුවතක් දෙහිඅත්තකණ්ඩිය ප්‍රදේශයෙන් අසන්නට ලැබේ.සිද්ධිය මෙසේය. ප්‍රදේශයේ 22 හැවිරිදි තරුණියක් පාසල් ගුරුවරියක වන මව සමඟ දන්ත වෛද්‍යවරයා වෙත ගොස් ඇත්තේ නරක් වූ දතක් ගලවා ඉවත් කිරීමටයි.තරුණියගේ දත හිරිවැටීමට එන්නතක් විද දැමූ වෛද්‍යවරයා දත හිරිවැටීමටත් පෙර තරුණිය කෑ ගසද්දීම අමු අමුවේම දත ගලවා දමා ඇත.අවසානයේ බලන විට වෛද්‍යවරයා ගලවා ඇත්තේ නරක් වූ දත වෙනුවට හොඳ දතකි. මේ කරපු අපරාධය කුමක්දැයි තරුණියගේ මව වෛද්‍යවරයාගෙන් විමසා ඇත. එවිට ඔහු පවසා ඇත්තේ තමාට ඇත්තේ දත් ගැලවීමට මිස ගෑනු ළමයි හුරතල් කිරීමට නොවන බවයි.නරක්වුණු දත වෙනුවට හොඳ දතක් ගලවා දැමීම නිසා අසාධ්‍ය තත්වයට පත්වුණ තරුණියගේ ජීවිතය බේරාගෙන ඇත්තේ වෛද්‍ය ප්‍රතිකාර ලබා ගැනීමෙනි.පසුව තරුණියගේ මව තම දියණියගේ හොඳ දතක් ගලවා ඇයට සිදු කළ අසාධාරණයට ඒ වෙනුවෙන් වෛද්‍ය ප්‍රතිකාර සඳහා ගිය වියදම් අය කර ගැනීමට දෙහිඅත්තකණ්ඩිය පොලිසියට පැමිණිල්ලක් කොට ඇත. මේ පිළිබඳව තරුණියට දත වෙනුවෙන් වන්දි මුදල් ලබාදීම හෝ වෛද්‍යවරයාට දඬුවම් කිරීම පොලිසියට කළ නොහැකි බවත්. අධිකරණයට යාමෙන් මේ කරුණු ඉටු කර ගත හැකි බවත් දෙහිඅත්තකණ්ඩිය පොලිස් ස්ථානාධිපති ප්‍රධාන පොලිස් පරීක්ෂක ජයශාන්ත ද සිල්වා මහතා පවසා ඇත.පොලිස් ආරංචි මාර්ග අනුව මේ දන්ත වෛද්‍යවරයා මීට වසරකට පෙර 28 හැවිරිදි විවාහකයෙකුගේද වැරදි දතක් ගලවා ඒ හේතුවෙන් එම පුද්ගලයා මිය ගිය බවද වාර්තා වේ..</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>30</day>
    </date>
    <link>http://www.dinamina.lk/2012/04/30/_art.asp?fn=s1204301</link>
    <topic> වෙඩි තැබීමේ ශූර මංගල සමරකෝන් ඔලිම්පික් උළෙලට සුදුසුකම් ලබයි</topic>
    <author>පි‍්‍රන්ස් ගුණසේකර</author>
    <content>වෙඩි තැබීමේ ශූර මංගල සමරකෝන් ලන්ඩන් ඔලිම්පික් උළෙලට සුදුසුකම් ලැබීය. මීටර් 50 රයිෆල් ප්‍රෝන් (බිම දිගාවී වෙඩි තැබීම) ඉසව්වෙන් ඔහු ලන්ඩන් ඔලිම්පික් උළෙලට සුදුසුකම් ලබා ඇති බව අන්තර් ජාතික වෙඩි තැබීමේ සම්මේලනය දන්වා එවූ බව ජාතික වෙඩි තැබීමේ ක්‍රීඩා සම්මේලනයේ සභාපති රියර් අද්මිරාල් ශාමල් ප්‍රනාන්දු මහතා පැවැසීය.මෙයට අමතරව ආසන්න දක්‍ෂතාව මත සලාක ක්‍රමය අනුව පිස්තෝල ඉසව්වෙන් ද ක්‍රීඩකයෙකුට හෝ ක්‍රීඩිකාවකට ශ්‍රී ලංකාව නියෝජනය කිරීමට අවස්ථාව උදාවනු ඇතැයි ද ප්‍රනාන්දු මහතා විශ්වාසය පළ කළේය.මීටර් 50 රයිෆල් ප්‍රෝන් ඉසව්වේදී මංගල සමරකෝන් මෙතෙක් දක්වන ලද දක්‍ෂතා අන්තර් ජාතික වෙඩි තැබීමේ සම්මේලනය වෙත යැවීමෙන් අනතුරුව ඔහු එම ඉසව්වේ ඔලිම්පික් පරිසාධන මට්ටම පසු කර ඇති බව පිළිගෙන ඇත.ලන්ඩන් ඔලිම්පික් උළෙලේ සියලු වෙඩි තැබීමේ ඉසව්වලට ක්‍රීඩක ක්‍රීඩිකාවන් 390 ක් සහභාගි වේ. මංගල සමරකෝන් මීටර් 50 රයිෆල් ප්‍රෝන් වෙඩි තැබීමේ ඉසව්වේ දකුණු ආසියානු ශූරයා වන අතර චීනයේ ගුවැංෂුහි පැවැති ආසියානු ක්‍රීඩා තරගාවලියේ දී හා පොදු රාජ්‍ය මණ්ඩලීය ක්‍රීඩා උළෙලේ දී එම ඉසව්වේ අවසන් වටය දක්වා පැමිණියේය.මංගල සමරකෝන් යුද හමුදාව නියෝජනය කරමින් ශ්‍රී ලංකා වෙඩි තැබීමේ පිටිය වර්ණවත් කරන ක්‍රීඩකයෙකි.ලන්ඩන් ඔලිම්පික් උළෙලට ශ්‍රී ලංකාවෙන් අනුරාධ ඉන්ද්‍රජිත්, නිලූක කරුණාරත්න හා මංගල සමරකෝන් යන ක්‍රීඩකයන් තිදෙනා පරිසාධන මට්ටම පසු කිරීමේ දක්‍ෂතාව මත මේ වන විට සුදුසුකම් ලබා සිටිති..</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>30</day>
    </date>
    <link>http://www.dinamina.lk/2012/04/30/_art.asp?fn=s1204302</link>
    <topic>දුලක්‍ෂි හා කෞෂල්‍යා ශ්‍රී ලංකා වාර්තා පිහිටුවති</topic>
    <author>ප්‍රින්ස් ගුණසේකර</author>
    <content>දියගම මහින්ද රාජපක්‍ෂ අන්තර්ජාතික ක්‍රීඩාංගණයේදී ඊයේ නිමා වූ මලල ක්‍රීඩා ලීග් තරගාවලියේදී එරංගා දුලක්‍ෂි හා කෞෂල්‍යා ලක්රාණි පෙරේරා නව ශ්‍රී ලංකා වාර්තා පිහිටුවති.එරංගා දුලක්‍ෂි මීටර් 3000 බාධක දිවීමේ තරගය විනාඩි 10.29.7 කින් නිමකළ අතර කෞෂල්‍යා ලක්රාණි මීටර් 3.23ක දුරක් හෙල්ල විසිකිරීමට සමත් වූවාය.ගුවන් හමුදාවේ එරංගා දුලක්‍ෂි මීටර් 3000 බාධක දිවීමේ තරගයේදී බිඳ දැමුවේ පසුගිය වසරේ කාන්තා මලල ක්‍රීඩා ශූරතාවලියේදී ඩබ්ලිව්. කේ. එල්. නිමාලි විනාඩි 10:31:24කින් තබා තිබූ වාර්තාවය.එමෙන්ම බස්නාහිර පළාත නියෝජනය කරන කෞෂල්‍යා ලක්රාණි පෙරේරා හෙල්ල විසිකිරීමෙන් බිඳ දැමුවේ පසුගිය වසරේ මලල ක්‍රීඩා ලීග් තරගාවලියේදී ආර්. ඒ. ඒ. කරුණා වාසනා හා කෞෂල්‍යා ලක්රාණි මීටර් 3.20 කින් තබා තිබූ සම වාර්තාවය.දියගම මහින්ද රාජපක්‍ෂ ක්‍රීඩාංගණයේදීම තබා තිබූ ශ්‍රී ලංකා වාර්තා එම ක්‍රීඩාංගණයේදීම බිඳ දැමීමද විශේෂත්වයකි..</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>30</day>
    </date>
    <link>http://www.dinamina.lk/2012/04/30/_art.asp?fn=s1204303</link>
    <topic>ශ්‍රී ලංකා පාපන්දු පිල 6-0 කින් පරදී</topic>
    <author/>
    <content>මැලේසියාවේ සුහද පාපන්දු තරග දෙකකට සහභාගි වීමට ගිය ශ්‍රී ලංකා පාපන්දු පිල ඊයේ පැවැති පළමු තරගයෙන් ගෝල් 6 – 0 කින් පරාජයට පත් විය.මැලේසියාවේ ෂා සලාම් ක්‍රීඩා පිටියේ පැවැති මේ තරගයේ පළමු භාගයේදී ගෝල් 2 – 0ක් ලෙස මැලේසියාව ඉදිරියෙන් සිටියේය. දෙවැනි භාගයේදී තවත් ගොල් 4ක් එක් කරගැනීමට මැලේසියාව සමත් විය.පළපුරුදු පාපන්දු ක්‍රීඩකයන් කිහිප දෙනකුම එක් නොකොට නවක කණ්ඩායමකට අවස්ථාව සැලසූ මැලේසියාව තරගයේ මුල සිටම ආක්‍රමණශීලී ක්‍රීඩාවක නිරත විය. ‍්‍රී ලංකා පිල සම්පත් පෙරේරාගේ පුහුණුව යටතේ හා ඊ. බීී. චන්නගේ නායකත්වය යටතේ මේ සංචාරයට එක්ව සිටී..</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>30</day>
    </date>
    <link>http://www.dinamina.lk/2012/04/30/_art.asp?fn=s1204304</link>
    <topic>බ්‍රිතාන්‍ය ක්‍රීඩිකාව මිටිය විසි කර නව වාර්තාවක් තබයි</topic>
    <author/>
    <content>අමෙරිකාවේ කැලිෆෝනියා ප්‍රාන්තයේ පැවැති මලල ක්‍රීඩා තරගාවලියේ දී මීටර් 71.61 ක දුරකට මිටිය වීසි කිරීමෙන් නව වාර්තාවක් බිහි කිරීමට බ්‍රිතාන්‍ය ක්‍රීඩිකා සොපී හිචොන් සමත් වූවාය.2010 වසරේ ලෝක කණිෂ්ඨ ක්‍රීඩා උළෙලේ ශූරිය වූ 20 හැවිරිදි සොපී විසින් බිඳ හෙලනු ලැබුවේ ඇය විසින්ම තබන ලද බ්‍රිතාන්‍ය තරග වාර්තාවකි. කැලිෆෝනියා ක්‍රීඩා උළෙලේ දෙවතාවක්ම මේ දස්කම දැක්වීමට ඇය සමත් වූවාය. මේ හේතුවෙන් එළැඹෙන ඔලිම්පික් තරගාවලියට සුදුසුකම් ලැබීමට ද ඇයට හැකි විය.“මට විශාල සතුටක් දැනෙනවා. මේ දස්කම දෙවතාවක දී පෙන්වීමට හැකිවීමෙන් ඒ සතුට දෙගුණ වුණා” ඇය පැවසුවාය.ඇය දිනපතාම පුහුණුවීම්වලදී පවා මීටර් 70 කට එහා මිටිය විසි කිරීමට දක්‍ෂතා දක්වනවා. ඉදිරියේ දී ඇය මීට වඩා දස්කම් පෙන්වාවි” ඇගේ පුහුණුකරු ඩෙරෙක් එව්ලි ප්‍රකාශ කළේ ය.මිටිය විසි කිරීමේ ලෝක වාර්තාවට හිමිකම් කියු ලබන්නේ ජර්මනියේ බෙටී හයිඩර් ය. ඇය පසුගිය වසරේ දී මීටර් 79.42 ක දුරකට මිටිය විසි කිරීමෙන් ලෝක වාර්තාව තැබුවා ය..</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>30</day>
    </date>
    <link>http://www.dinamina.lk/2012/04/30/_art.asp?fn=s1204305</link>
    <topic>මලල ක්‍රීඩා නිලවරණයට දින 3ක් තිබියදී උප සභාපති තරගයෙන් මඩුගල්ල ඉවතට</topic>
    <author>පි‍්‍රන්ස් ගුණසේකර</author>
    <content>ශ්‍රී ලංකා මලල ක්‍රීඩා නිලවරණයට තවත් දින 3ක් තිබියදී උප සභාපති තනතුරකට නාම යෝජනා භාර දී සිටි කර්නල් සුදත් මඩුගල්ල මහතා තරගයෙන් ඉවත් වීමට තීරණය කර ඇත.මලල ක්‍රීඩා නිලවරණයෙන් ඉවත් වන බව ලිඛිතව අද දින ක්‍රීඩා අධ්‍යක්‍ෂ ජෙනරාල්වරියට දැනුම් දෙන බව ඒ මහතා පැවැසීය.ශ්‍රී ලංකා මලල ක්‍රීඩා නිලවරණ ඉතිහාසයේ කිසි දිනෙක නොවූ පරිදි තනතුරු ලබා ගැනීමට විවිධ අයථා ක්‍රම භාවිතා කිරීමෙන් කළකිරීමට පත්ව මේ තීරණය ගත් බව මඩුගල්ල මහතා පැවැසී ය.නිලවරණයට ඉදිරිපත්ව සිටින අපේක්‍ෂකයන් කිහිපදෙනකු දිස්ත්‍රික් සංගම්වලට මුදල් දී ඡන්ද ගැනීමට උත්සහ කිරීම, මත්පැන් ලබා දී සාද පවත්වා ඡන්ද ව්‍යාපාරයේ යෙදීම වැනි කරුණුවලට විරෝධය දැක්වීම තම ඉල්ලා අස්වීමේ ප්‍රධාන බලාපොරොත්තුව බව මඩුගල්ල මහතා පැවැසීය.“මලල ක්‍රීඩාවට මා ඉතාම ආදරෙයි. ඉදිරියේ දී ක්‍රීඩක ක්‍රීඩිකාවන්ට උපරිම සහයෝගය ලබා දෙනවා. පවතින තත්ත්වය මත පරිපාලනයේ යෙදීම වෙනුවට නිහඬව බලා සිටීම වඩාත් යහපත් බව මා සිතනවා” මඩුගල්ල මහතා පැවැසීය. යම් දිනෙක නැවත මලල ක්‍රීඩා පරිපාලනයට එක්වීමට අදහස් කරන බවද කර්නල් සුදත් මඩුගල්ල මහතා සඳහන් කළේ ය. මඩුගල්ල මහතා වසර 4ක් අඛන්ඩව මලල ක්‍රීඩා සංගමයේ උප සභාපති තනතුරේ කටයුතු කළේ ය.කොළඹ ආනන්ද මහා විදුහලෙන් ක්‍රීඩාවට අවතීර්ණ වූ ඔහු හිටපු දක්‍ෂ මලල ක්‍රීඩකයකු ද විය.ශ්‍රී ලංකා මලල ක්‍රීඩා නිලවරණය මැයි 3 වැනිදා ක්‍රීඩා සංවර්ධන දෙපාර්තමේන්තුවේ දී පැවැත් වෙයි. උප සභාපති තනතුරු 6කට නාමයෝජනා 14ක් ලැබී තිබුණු අතර කිංස්ලි රංජිත් මහතාගේ නාම යෝජනාව කලින්ම ප්‍රතික්ෂේප විය. කර්නල් සුදත් මඩුගල්ල මහතාගේ ඉල්ලා අස්වීමත් සමග උප සභාපති තනතුරු 6ක් සඳහා තරග වදින පිරිස 12 ක් වී තිබේ..</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>30</day>
    </date>
    <link>http://www.dinamina.lk/2012/04/30/_art.asp?fn=s1204306</link>
    <topic>ධර්මරාජ විදුහලට 41-5ක ජයක්</topic>
    <author>ෆවුස් මොහොමඩ්</author>
    <content>සිංගර් අන්තර් පාසල් අවුරුදු 20න් පහළ පළමු කොටසේ රගර් තරගාවලියේ මහනුවර ධර්මරාජ විදුහල සහ නාලන්දා විදුහල අතර ඊයේ (29) රත්මලාන ගුවන් හමුදා පිටියේ පැවැති තරගයෙන් ලකුණු 41-5ක ජයක් අත්කර ගැනීමට ධර්මරාජ විදුහල සමත්විය.තරගයේ පළමු භාගය නිමාවනවිට ලකුණු 17-0ක් ලෙස පෙරමුණේ පසුවූ ධර්මරාජ විදුහල ගෝල් 3ක් සහ උත්සාහක දිනුම් 4ක් වාර්තා කළ අතර නාලන්දා විදුහල උත්සාහක දිනුමක් ලබා ගත්තේය.සා. පීතර විදුහලට69 – 5ක ජයක්මහනුවර කිංග්ස්වුඩ් විදුහල සමඟ ඊයේ පැවැති තරගයෙන් ලකුණු 69 – 5ක විශිෂ්ට ජයක් බම්බලපිටිය සාන්ත පීතර විදුහලට හිමිවිය.සා. පීතර විදුහල ලැබූ ලකුණු 69ට ගෝල් 7ක් සහ උත්සාහක දිනුම් 4ක් ඇතුළත් වූ අතර කිංග්ස්වුඩ් විදුහලට ලබාගත හැකිවූයේ උත්සාහක දිනුමක් පමණි.තරගයේ පළමු භාගය නිමාවන විට සා. පීතර විදුහල ලකුණු 36 – 5ක් වශයෙන් පෙරමුණේ පසුවිය.වෙස්ලි විදුහලට ජයමේ අතර රත්මලාන ගුවන් හමුදා පිටියේ දී මහනුවර සාන්ත සිල්වෙස්තර විදුහලට එරෙහිව ලකුණු 51 – 7ක ජයක් වාර්තා කිරීමට වෙස්ලි විදුහල සමත් විය.තරගයේ පළමු භාගය නිමාවන විට ලකුණු 36 – 7ක් වශයෙන් ඉදිරියෙන් සිටි වෙස්ලි විදුහල ගෝල් 3ක් සහ උත්සාහක දිනුම් 6ක් ලබාගත් අතර සිල්වෙස්තර විදුහලට ලබාගත හැකි වූයේ ගෝලයක් පමණි.ඉසිපතන විදුහල29 – 18කින් ජය ගනීඉසිපතන විදුහල සහ සාන්ත ජෝශප් විදුහල අතර පැවැති තරගයෙන් ලකුණු 29 – 18ක ජයක් හිමිකර ගැනීමට ඉසිපතන විදුහල සමත් විය.ගෝල් 3ක්, උත්සාහක දිනුමක් සහ දඬුවම් පහරක් එල්ල කිරීමට ඉසිපතන විදුහල සමත් වූ අතර සා. ජෝශප් විදුහල උත්සාහක දිනුම් 3ක් සහ දඬුවම් පහරක් එල්ල කළේය. තරගයේ පළමු භාගය නිමාවන විට ලකුණු 19 – 3ක් ලෙස ඉසිපතන විදුහල ඉදිරියෙන් සිටියේය.සා. තෝමස් විදුහලට32 – 19ක ජයක්මහානාම විදුහලට එරෙහිව ලකුණු 32 – 19ක ජයක් අත්කර ගැනීමට ගල්කිස්ස සාන්ත තෝමස් විදුහල සමත් විය. තරගයේ පළමු භාගය නිමාවන විට ලකුණු 14 – 13ක් ලෙස ඉදිරියෙන් සිටි සා. තෝමස් විදුහල ගෝල් 2ක්, උත්සාහක දිනුම් 3ක් සහ දඬුවම් පහරක් එල්ල කළ අතර මහානාම විදුහල ගෝල් 2ක් සහ උත්සාහක දිනුමක් මගින් එම ලකුණු සංඛ්‍යාව වාර්තා කළේය..</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>30</day>
    </date>
    <link>http://www.dinamina.lk/2012/04/30/_art.asp?fn=f1204301</link>
    <topic>වැඩ කරන ජනතාවට වැඩියෙන්ම සැලකුවේ මේ රජයයි</topic>
    <author/>
    <content>වර්තමාන දේශපාලන වාතාවරණය, පසුගිය කාලයේ දී වැඩ කරන ජනතාවට ලැබුණ ආර්ථික, සමාජ ප්‍රතිලාභ හා තවත් කාලීන කරුණු පිළිබඳ පාර්ලිමේන්තු මන්ත්‍රී‍ අචල සුරංග ජාගොඩ මහතා සමඟ සිදුකළ සාකච්ඡාවකි මේ.ඉටු වූ කාර්ය විශාලයි. ඒ වගේ ම ඉටුවිය යුතු වැඩ ප්‍රමාණයකුත් තිබෙනවා. රාජ්‍ය අංශය පුද්ගලිකරණය නොකිරීම, වැනි කරුණුවල දී මෙන් ම රජයේ සේවක වැටුප් ඉහළ දැමීම, ඔවුන්ගේ ජීවන තත්ත්වය ඉහළ නැංවීම යන කරුණුවල දී විශාල කාර්ය ප්‍රමාණයක් ඉෂ්ට කළා. තවත් කරුණක් වන්නේ විරැකියා අනුපාතය අවම කරමින් රජයේ හා පුද්ගලික අංශය සඳහා සේවකයන් බඳවා ගැනීම් සිදු කළා.වෘත්තීය සමිතිවල කාර්ය භාරය ඉටුකරද්දී වෘත්තීය සමිති ඉෂ්ට කළ යුත්තේ කම්කරුවා ගේ වැඩ කරන ජනතාව ගේ පාර්ශ්වය ගැන පමණක් නොවෙයි අන් සියලු පැති පිළිබඳ අවධානය යොමු කර කටයුතු කළ යුතුයි. ඒ විදිහට කටයුතු කළොත් පමණයි කම්කරුවාත්, ඔවුන් ගේ සේවය ලබාගන්නා පාර්ශ්වය යන සියලු පැති ආරක්‍ෂා කර ගැනීමට පුළුවන්කම ලැබෙන්නේ.මා දකින විදිහට මෙරට වැඩ කරන ජනතාවටත්, පොදුවේ සියලු කය, මනස මෙහෙයවන අයටත් වඩාත් ඉහළ සේවයක් ලබා දී ඇත්තේ ඔවුන ගේ මනස හැඟීම් තේරුම් ගෙන කටයුතු කළ මහින්ද රාජපක්‍ෂ ජනාධිපතිතුමායි.ජනාධිපතිතුමා වැඩ කරන ජනතාව අතරින් බිහි වූ නායකයෙකු නිසා තමයි වැඩ කරන ජනතාවගේ හැඟීම් තේරුම් ගෙන ඔවුන්ට යහපත් සේවයක් සිදුවන විදිහට කටයුතු කළේ. මහින්ද රාජපක්‍ෂ මහතා ජනපති ධුරය ඉසිලූවත් ඔහු හා වැඩ කරන ජනතාව අතර බැඳීම අඩුවෙලා නැහැ. ඒ නිසා ජනාධිපතිවරයා වෙත කම්කරු ජනතාව කෙරේ විශේෂ බැඳීමක් තිබෙනවා වගේම වැඩ කරන ජනතාව ගේ අනාගතය ඉහළ නැංවීමටත් වැඩ කළ යුතුයි.ශ්‍රී ලංකාවේ ආර්ථික වර්ධනයක් නැහැ කියලා කවුරුන් හෝ කියනවා නම් ඒ තර්කය වැරැදියි. මෙරට ආර්ථික තත්ත්වය ස්ථාවර තැනකට පැමිණ තිබෙනවා. යුද්ධය තිබිය දී තිබූ තත්ත්වයට වඩා අද රට තුළ ස්ථාවර තත්ත්වයක් ආර්ථික වශයෙන් ඇතිවෙලා තිබෙනවා. සංචාරකයන් ගේ පැමිණීම ඉහළ ගිහින් තිබෙනවා. එය මූලික වෙලා තිබෙන්නේ සාමකාමී වාතාවරණය නිසා. ඒ සාමකාමී වාතාවරණය ඇතිවුණේ මේ ආණ්ඩුව දේශපාලන නායකත්වය ගෙන යුද වාතාවරණය නිම කළ නිසා. ආර්ථික වර්ධනයට සංචාරකයන් ගේ පැමිණීමත් විශාල ලෙස බලපා තිබෙනවා. අද වන විට මෙරට හෝටල් කාමර ධාරිතාවේ ප්‍රමාණය ඉක්මවා යන තත්ත්වයක් ඇති වෙලා තිබෙනවා.මේ සියල්ල නිසා ම ආර්ථිකයේ වර්ධනීය ප්‍රමාණය ප්‍රසාරණය වී තිබෙනවා. එළවළු නිෂ්පාදනයේ අතිරික්තයක් ඇති වී තිබෙනවා. වී නිෂ්පාදනය අතිරික්ත මට්ටම දක්වා ඉහළ ගිහින් තිබෙනවා. මේ හැම දෙයක් නිසා ම ආර්ථිකයේ වර්ධනීය ලක්‍ෂණ දක්නට තිබෙනවා යැයි කීම අතිශයෝක්තියක් නොවෙයි.රටේ කෘෂිකාර්මික ස්වයංපෝෂිත භාවය නිසා අපගේ දේශීය විනිමය පිටරටවලට ඇදී යාම නවත්වා ගැනීමට පුළුවන් වෙලා තිබෙනවා. එය අතිශය සුබදායී තත්ත්වයක් විදිහට විග්‍රහ කරන්න පුළුවන්.රට එකට තබා කටයුතු කිරීම තමයි විය යුතු මූලික දේ විදිහට මා නම් දකින්නේ. අපේ දේශපාලන මතය කුමක් වුවත් රට කියන කාරණයේ දී එක්ව කටයුතු කළ යුතුයි. එමඟින් තමයි අපට රටක් විදිහට, ජාතියක් විදිහට එකට එක්වන්න පුළුවන්කම ලැබෙන්නේ.බෙදී සිටීම හෝ වෙන් වී සිටීම මගින් ජයග්‍රහණ ලබාගැනීම දුෂ්කරයි. එක්වීම සහ රට එකට තැබීම මගින් පමණයි රටේ අරමුණු වෙත සාර්ථක විදිහට ඉදිරියට ගමන් කිරීමට පුළුවන්කම ලැබෙන්නේ.රට ඉදිරියේ විශාල ජාත්‍යන්තර අභියෝග ප්‍රමාණයක් තිබෙනවා. ජිනීවා නුවර දී ශ්‍රී ලංකාවට එරෙහිව යෝජනාවක් සම්මත වීම මගින් අප ඉදිරියේ ඇති අභියෝගයේ පරිමාණය දැක ගැනීමට පුළුවන්. ඒ නිසා මේ මොහොතේ දී සියලු දෙනා කල්පනාකාරීවත්, රට ගැන මූලිකව සිතීමෙන් ද කටයුතු කළ යුතුයි. ඒ වගේ ම “රට එකට” කියන දේ වචනයට සීමා නොකර ක්‍රියාවෙන් ද තහවුරු කර පෙන්වා දිය යුතුයි.අද එක්සත් ජනතා නිදහස් සන්ධානය පමණයි එක්ව ශක්තිමත් විදිහට මැයි දිනය සමරන්නේ. එජාපයේ කණ්ඩායම් දෙක ස්ථාන දෙකක දී මැයි දින කටයුතුවල නිරත වෙනවා. එපමණක් නොවෙයි, ජනතා විමුක්ති පෙරමුණ ද කණ්ඩායම් දෙකක් විදිහට ස්ථාන දෙකක දී මැයි රැලි පෙළපාළි පවත්වනවා.මේ තත්ත්වය එතරම් සුදුසු දෙයක් නොවෙයි. ඒත් අපේ රට පුරුදු වෙලා තිබෙන්නේ මේ විදිහට මැයි දිනය සැමරීමටයි. අපේ රටේ මේ විදිහ වුණත් ලොව වෙනත් බොහෝ රටවල වැඩ කරන ජනතාව මුල්කරගෙන තමයි මැයි රැලි පවත්වන්නේ. පෙළපාළි පවත්වන්නේ. ඒත් මේ ක්‍රමය අප රටට හුරු දෙයක් නොවෙයි.අපටත් පුළුවන්නම් කම්කරුවා මුල්කර ගැනීමට එය හොඳ දෙයක්. එක්සත් ජනතා නිදහස් සන්ධානය වැනි පක්‍ෂ මැයි රැලියේ දී කම්කරුවාට, වැඩ කරන ජනතාවට මූලිකත්වය ලබා දෙනවා. ඒ වගේ ම මේ මැයි දිනය කියන ඓතිහාසික දිනයේ වටිනාකම ආරක්‍ෂා කිරීමටත් කටයුතු කරනවා. ඇත්තෙන් ම මැයි දිනය කියන්නේ් තවත් ප්‍රිති උත්සවයක් හෝ විනෝදය සඳහා වෙන් වූ දිනයක් නොවෙයි. වැඩ කරන ජනතාව ගේ් අයිතීන් ලබා ගැනීමත්, ඒ සඳහා පාලකයන්ගේ අවධානය දිනා ගැනීමටත් වැඩ කරන දිනයයි.මා නම් ඒ අර්ථ දැක්වීමට එතරම් එකඟතාවක් දක්වන්නේ නැහැ. පසුගිය අවුරුදු හතේ දී මෙරට යටිතල පහසුකම්වල විශාල පරිමාණයේ වැඩිවීමක් සිදුවෙලා තිබෙනවා. එක් තැනකට එක් කේන්ද්‍රයකට ස්ථාන ගතවෙලා තිබූ සංවර්ධනය ගමේ පුංචි මිනිහාටත්, පහළ මධ්‍යම පන්තියටත් හිමිවෙලා තිබෙනවා. එය හොඳ දෙයක් මිසක් නරක දෙයක් නොවෙයි. මේ කාර්ය නිසා මුළු රටට ම සෘජු ලෙස හෝ වක්‍ර ලෙස විශාල ප්‍රතිලාභයක් ලැබී තිබෙනවා.ජනතාවට මෙයට පෙර සංවර්ධනය ලැබුණේ, එහි ප්‍රතිලාභ ලැබුණේ ඉතා මන්දගාමී විදිහට. ඒත් අද තත්ත්වය එයට වඩා විශාල වෙනසකට භාජනය වෙලා තිබෙනවා. මේ තත්ත්වය ගමේ නගරයේ පුංචි මිනිහා ගේ හෘදය සාක්‍ෂිය හොඳින් වටහාගෙන තිබෙනවා.රටක් දියුණු වෙද්දී මූලිකව තිබිය යුතු දේවල් වන්නේ අන් කිසිවක් නොවෙයි මූලික යටිතල පහසුකම් තිබේ ද කියන කරුණයි. අද වන විට අපට ඒ ඉලක්කය වෙත ළං වීමට පුළුවන් වෙලා තිබෙනවා. ආයෝජකයෝ පැමිණීමේදීත් මෙරට ව්‍යාපාරික ක්ෂේත්‍රය වර්ධනයට පමණක් නොවෙයි ගමේ කෘෂිකාර්මික නිෂ්පාදන ඉක්මනින් වෙළෙඳපොළ වෙත ගෙන යාමටත් මාර්ග හා යටිතල පහසුකම් වර්ධනය ඉතාමත් බලවත් විදිහට බලපානවා. ඒ නිසා යටිතල පහසුකම් වර්ධනය හොඳ හා රටට වැඩදායී දෙයක් විදිහටයි පෙන්වා දීමට පුළුවන්කම ඇත්තේ.පසුගිය අවුරුදු කිහිපයේ සිට ලොව පුරා රටවල විශාල පරිමාණ ආර්ථික අර්බුද හා ගැටලු මතුව තිබුණා. සමාගම් වැසුණා. රැකියා අහිමි වුණා. මෙවැනි මහා පරිමාණ ආර්ථික අර්බුදයක් ලෝකයේ ඇති වෙද්දී එය පූර්ණ ලෙස මඟහැර යාමට අප වැනි රටකට බැහැ. එය තමයි සාමාන්‍ය ලෝක තත්ත්වය. ඒත් අපට සැලැසුම් සහගත වෙන්න පුළුවන් නම් මේ අර්බුදකාරී තත්ත්වය මඟහැර යාමට පුළුවන් විතරක් නොවෙයි ලෝක ආර්ථික අර්බුදයේ හානිදායක ‍ෙද්වල්වලින් ගැල වී සිටීමටත් හැකියාව තිබෙනවා.මේ සඳහා මේ රටේ දක්‍ෂ ආර්ථික කළමනාකරණයක් තිබිය යුතුයි. ඒ වගේ ම අද සමහරු මෙරට ආර්ථික අර්බුදයක් ඇති බවට කෘත්‍රිම භීතියක් නිර්මාණය කිරීමට උත්සාහ කරනවා. ඒත් ඒ ප්‍රකාශ වැරැදියි..</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>30</day>
    </date>
    <link>http://www.dinamina.lk/2012/04/30/_art.asp?fn=f1204302</link>
    <topic>දන්සලක් දීලත් පවු පුරවගන්න එපා</topic>
    <author/>
    <content>බුදු තෙමඟුල සැමරෙන වෙසක් පුන් පොහෝ දිනට ඇත්තේ තවත් දින කිහිපයකි. එළැඹෙන වෙසක් පුන් පොහොය වෙනුවෙන් බෞද්ධයන් පිළිවෙතින් පෙළගැසිය යුතු ආකාරය පිළිබඳ කොළඹ විශ්වවිද්‍යාලයේ සිංහල අංශයේ අංශ ප්‍රධානී අගලකඩ සිරිසුමන හිමියන් සමඟ සිදු කළ සාකච්ඡාවකි මේ.වෙසක් පොහොය සාම්ප්‍රදායිකව වැදගත් වන ආකාරය සෑම දෙනාම දන්නා නිසා ඔබ්බට ගොස් මේ පිළිබඳ කතා කළොත්. බෝධිසත්වයන්ගේ උත්පත්තිය ලෝකයේ සිදුවුණු සුවිශේෂී උපතක්. එය ශාස්තෘවරයෙකු ගේ ඉපදීමක්. ලෝකයේ පහළ වූ බොහෝ ශාස්තෘවරුන් දෙවියන් හෝ දෙවියන්ගේ දූතයකු ලෙස මේ ලෝකයට පහළ වුණත් බුදුන් වහන්සේ මේ ලොව ඉපදුණේ මනුෂ්‍යයෙකු ගේ ස්වභාවික ක්‍රියාවලියට අනුවයි.ඒ නිසා බෞද්ධයන් ලෙස අපට උන්වහන්සේ ගේ උපත ඉතා ශ්‍රේෂ්ඨයි. ඒ වගේ ම බුදුන් වහන්සේ ඉපදුණේ ලුම්බිණි සල් උයනේ දී යි. ඒ උන්වහන්සේට රජ මැදුරක ඉපදෙන්න නොහැකි නිසා නොවෙයි. සල් උයනක ඉපදීම සිදු වීම ලෝකයටම ආදර්ශයක් සපයන දෙයක්.දෙවැන්න බුද්ධත්වයට පත්වීම එය ඉතා උතුම් තත්ත්වයක්. සම්මා සම්බුද්ධත්වයට අපිට අර්ථකථනයක් දෙන්න බැහැ. එය නිවැරැදිව නිර්වචනය කළ නොහැකි දෙයක්. නමුත් බුදු වූයේ දෙවියෙකු නොව මනුෂ්‍යයෙක්. සම්මා සම්බුද්ධත්වයට පත්වීම කියන්නේ මිනිස්කමේ දියුණු කරගත හැකි උපරිම පරමාදර්ශයයි.බුදු වීමේ දී බුදුරජාණන් වහන්සේ පුබ්බේ නිවාසානුස්සති ඥානය, ආසවක්ඛ්‍ය ඥානය, චූතූප ඥානය ආදී ඥාන තුනක් පහළ කර ගත්තා. මේ මහා ඥාන තුනක් ලැබුවේ මනුෂ්‍ය සිතක්. ඒ නිසා බුදුවීම යන්න මනුෂ්‍යයෙකුට කළ නොහැකි දෙයක් නොවෙයි. ඒ වගේ ම උන්වහන්සේ බුදුවීම සඳහා තෝරා ගත්තේ ඇසතු වෘක්ෂය. ඒ නිසා අද ඇසතු වෘක්ෂය ලෝකයේ වන්දනීය වෘක්ෂයක් බවට පත් වී තිබෙනවා.ඒ වගේ ම බෝගස ආශ්‍රයෙන් මහා සංස්කෘතියක් සහ සාහිත්‍යයක් ගොඩනැඟුණා. පුරාණ ශ්‍රී ලංකාවේ රාජ්‍ය සංකේතය බවටත්, බෝ ගස පත් වී තිබුණා. වෘක්ෂයකට මේ ආකාරයෙන් ගරු සැලකිලි කිරීමටත් සම්මා සම්බුද්ධත්වය හේතු වුණා. ඒ වගේ ම පරිනිර්වාණය සඳහා කුසිනාරාවේ මල්ල රජදරුවන්ගේ උපවත්තන සල් උයන තෝරා ගැනීමත්, ස්වභාවික පරිසරයට නැඹුරු වීමේ අවස්ථාවක් ලෙස හඳුන්වන්න පුළුවන්.බුදුරජාණන් වහන්සේ පිරිනිවන් මන්චකයේ වැඩ සිටිද්දී බොහෝ අය උන්වහන්සේ මලින් පිදුවා. තමන්ට කරන හොඳම පූජාව එයද යන්න උන්වහන්සේ කල්පනා කළා. මලින්, සුවඳින් පමණක් මට පූජා කරලා මිනිස්සු නතර වුවහොත් මම සාරාසංඛ්‍ය කල්ප ලක්‍ෂයක් පෙැරුම් පුරා මහන්සි වී දේශනා කළ ධර්මයෙන් පලක් වේද? ඒ නිසා ආමිස පූජාවට වඩා ප්‍රතිපත්ති පූජාව වටින බව උන්වහන්සේ එහි දී දේශනා කළා. ඒ වගේ ම ධර්මානුධර්ම ප්‍රතිපත්තියේ යෙදෙන්න කියලා උන්වහන්සේ දේශනා කළා.බුද්ධ පරිනිර්වාණය සමඟ සමාජයට ලැබුණු වැදගත් ම ආදර්ශය එයයි. බුදුරජාණන් වහන්සේ ආමිස පූජාව ප්‍රතික්ෂේප කළේ නැහැ. නමුත් උන්වහන්සේ වැදගත් කොට සැලකුවේ ප්‍රතිපත්ති පූජාවයි. ප්‍රතිපත්තිය රකින්නා තුළින් ඉබේම ආමිසය රැකෙන බව උන්වහන්සේ පෙන්වා දුන්නා.එය අද ඊයෙක නොව කාලයක සිට වෙනස් වෙමින් පවතින දෙයක්. අනුරාධපුර යුගය වන විටත් රහතුන් වහන්සේලා සිටි බවට සාක්‍ෂි තිබෙනවා. බුදු දහමේ ඉගැන්වීම් නිවැරදිව භාවිත කළ නිසා එදා මිනිස්සුන්ට රහත් බවට පත්වෙන්න පුළුවන් වුණා. රහත් බව කියන්නේ ප්‍රතිපත්ති පූජාවේ උත්තම තත්ත්වය.එදා තිබූ අල්පේච්ඡ ජන ජීවිතය නිසා මිනිස්සුන්ට නිරාසාවෙන් යුතුව තමන් ගේ ජීවන ප්‍රතිපදාව ගොඩනඟා ගන්න පුළුවන් වුණා. නමුත් පසුකාලීනව ආරාමවල පාලනය රජවරු අතට ගෙන ඒවා නඩත්තු කිරීම භික්ෂූන් වහන්සේලාට පැවරූ නිසා ආරාමික පරිසරය පිරිහිලා භික්ෂුවගේ ලෝකෝත්තර බව යම් මට්ටමකින් කඩා වැටීමක් සිදු වුණා. භික්ෂුව ලෝකෝත්තර පිළිවෙතින් මිදෙද්දී ගිහියන්ට මඟපෙන්වන්න කෙනෙක් නැහැ.පන්සල, දේපළ ඇති ස්ථානයක් බවට පත් වෙද් දී ගිහියාත් දේපළ හිමියෙක් බවට පත් වෙනවා. ඒ නිසා ඒවායෙහි ඇලී ගැලී සිටීම නිසා දෙපාර්ශ්වය තුළ ම ලෞකිකත්වයට වැඩි නැඹුරුවක් ඇති වුණා.20 වැනි සියවසේ දී ලෝකයේ සිදු වූ කාර්මික විප්ලවය, ආර්ථික විප්ලවය ආදිය නිසා සිදුවුණු බහු භාණ්ඩිකත්වය තුළ මිනිස්සුට සම්පූර්ණයෙන් ප්‍රතිපත්ති පූජාව අමතක වෙනවා. අද ඇතැම් පුද්ගලයන් ප්‍රතිපත්ති පූජාව එක් දිනයකට පමණක් සීමා කරගෙන තිබෙනවා.විශේෂයෙන් පොහොය දිනය පමණක් ඒ සඳහා වෙන් කරගෙන තිබෙනවා. එය වැරැද්දක් නොවෙයි. නමුත් ලෞකික ජීවිතයේ වැඩ කරමින් ආමිසයට මූලිකත්වය දෙන්නේ නැතිව ප්‍රතිපත්තියට මුල් තැන දෙමින් කටයුතු කරන්න බැරිකමක් නැහැ.ඒ සඳහා අඩුම වශයෙන් පංචශීලය ආරක්‍ෂා කිරීම ප්‍රමාණවත්. පන්සිල් රකිනවා කියන්නේ ප්‍රතිපත්ති පූජාවේ යෙදීමයි. යම් සමාජයක පන්සිල් රකින්නේ නැතිනම් ඒ සමාජයේ සාමකාමී බව, සහජීවනය බිඳ වැටෙනවා. පන්සිල් රකිනවා නම් යහපත් සමාජයකට මංපෙත් විවර වෙනවා.අපි සෝවාන් වැනි මාර්ගඵල ගැන සිතීම අවශ්‍ය නැහැ. එතරම් ගැඹුරට නැතත් මිනිසුන්ගේ ආධ්‍යාත්මික දියුණුව සලසා ගන්න ප්‍රතිපත්ති පූජාවට යොමුවීම වැදගත් කොට සලකන්න පුළුවන්. නිදසුනක් ලෙස යුග ජීවිතයක් ගතකරන දෙපළක් ඒ යුග ජීවිතයට පැවරෙන කාර්ය භාරය හොඳට ඉෂ්ට කරගන්න නම් මානසික සැනසුමක් තියෙන්න ඕනෑ. හොඳ ප්‍රතිපත්තියක පිහිටලා වැඩ කරන යුවළකට යහපත් ගෘහ ජීවිතයක් ගතකරන්න පුළුවන්.බුදුන් වඳින, පන්සිල් සුරකින සහ අනෙකුත් සදාචාර ධර්ම ආරක්‍ෂා කරන මෙන්ම භාවනාවකට යොමුවෙන පුද්ගලයන්ට සැහැල්ලුවෙන් ජීවත් වෙන්න පුළුවන්. ඒ තුළින් ලෞකික මෙන් ම ලෝකෝත්තර ජයග්‍රහණ රාශියක් දිනාගන්න හැකි වෙනවා.අද බොහෝ පුද්ගලයන් ඉඩකඩම්, දේපළ ආදී භෞතික දේවල් පසුපස හඹා යනවා. ඒ නිසා පොහොය දිනකටවත් පන්සලකට යන්න ඔවුන්ට උවමනාවක් නැහැ. නමුත් අද මාධ්‍යවල ධර්ම දේශනා සඳහා විශාල නැඹුරුවක් තිබෙනවා. ඒ නිසා මිනිසුන් ධර්මය අහනවා. නමුත් ඒ ධර්මයට අනුව ඊර්ෂ්‍යාව, ආවේගය නැතිකර ගන්නේ නැහැ. ඉවසීම ඇතිකර ගන්නේ නැහැ. නමුත් ආධ්‍යාත්මික සුවය ලබන්න ඒ දේවල් හේතු වෙනවා.වෙසක් පොහොය දිනට සිල් සමාදන් වීමට ඇතැමෙක් යොමු වෙනවා. ඒ වගේ ම ආයතනික මට්ටමින් ගතහොත් ධර්ම දේශනා ආදිය සංවිධානය කරනවා. නමුත් අද වෙසක් පොහොයේ මූලික අරමුණ ගිලිහිලා ගිහින්. ආමිසය වැඩි තැනක් ලබා දෙනවා හැර ප්‍රතිපත්ති පූජාවට යොමුවන්නේ අවම වශයෙන්. බොහෝ පිරිස් දැන් ම ඉඳන් දන්සැලට, තොරණට සූදානම් වෙනවා.ඒ නිසා අද බුදු දහමේ මූලික හරයන්ට විරෝධී ස්වභාවයක් දක්නට ලැබෙනවා. එදා තොරණ බලලා මිනිස්සු ධර්ම ඥානය ඇතිකර ගත්තා. නමුත් අද තොරණ හැදෙනවා. කතාව අහන්නේ නැහැ. චිත්‍රය නරඹන්නේ නැහැ. අලංකාර විදුලි රටාවන් පමණක් නරඹනවා. ඒ වගේ ම තොරණ ආශ්‍රිතව මුදල් හම්බ කරගැනීමේ ජාවාරම් සිදු කෙරෙනවා.දන්සැල ගත්ත ද අද තිබෙන්නේ නරක ම දන්සැල් රටාවක්. ඇතැම් කෙනෙක් බොහොම සාර්ථකව එම කටයුත්ත සිදු කළත් අද එය විලාසිතාවක් වෙලා. දන්සල අවසානයේ සංගීත සංදර්ශන පවත්වන තත්ත්වයට අද සමාජය පත් වෙලා. දන්සැලට ජනතාව ගෙන්න ගන්නේ බෞද්ධ කොඩිය පාරේ ගහලා.දන්සැල් ආදිය බොහොම සදාචාරාත්මකව සිදුකළ යුතු දේවල් වුණත් අද විනෝදාත්මක දේවල් බවට පත්වෙලා. ඒ නිසා මේ වෙසක් පොහොය දිනයේ දී වත් මේ දේවල් නිවැරැදි කරගන්න ජනතාව පෙළඹුණොත් හොඳයි..</content>
  </post><post>
    <category>NEWSPAPER</category>
    <date>
      <year>2012</year>
      <month>04</month>
      <day>30</day>
    </date>
    <link>http://www.dinamina.lk/2012/04/30/_art.asp?fn=f1204303</link>
    <topic/>
    <author/>
    <content>මේ දං ගොඩ මට...මේන් මට බෝවිටියා...ගෝනිය උඩ හිඳගෙන සිටින ගැහැනු ළමයින් තිදෙනා ඔඩොක්කු දෙස බලා කියයි.නෑ.... නෑ..... දරුවනේ මේවා බෙදා ගෙන කන්න ඕනේ. ඒ තණකොළ ගෝනියක් කර තබා ගත් ආච්චි අම්මාගේ හඬයි.ආච්චි අම්මේ... හරකුන්ට තව තණකොළ මදි. තණකොළ ගෝනිය උඩ හිඳගෙන සිටින වැඩිමහල් දියණිය කියන්නීය.මේ ඔවුන්ගේ සොඳුරු එක් මොහොතකි. ආච්චි අම්මා කතන්දර කියන්නේත්... ගාථා උගන්වන්නේත් මේ මොහොතේදීය.කාමරයේ එකම හඬකි.අක්කාව බදා ගෙන නංගිලා දෙදෙනා හඬයි.ඉකිබිඳියි....කවුරු ආවත් හැඬුම නවතන්නේ නැත.ඇයි මේ?මට නංගිලා දාලා යන්න බෑ.ඒ වුණාට යන්න වෙනවනේ... අම්මා කියන්නීය.ඒත්... නංගිලා දාලා මං....අඬන්නෙපා දුවේ.හෙට හොඳ දවසක්.ඔයා මනමාලියෙක් වෙනවනේ. අම්මා මගේ හිස අතගාන්නීය.ඒත්. රෑ පුරා අපි එකට බදා ගෙන හැඬුවෙමු.මිදුලේ වාහනයක් එන හඬකි.“ටැලී”.... “ටැලී” කොහෙද යන්නේ....ටැලී නකුට වනමින් පෙර මඟට දිව යයි.යළිත් රවුමක් ගසා දිව ඒ සතුට වැඩිකමට බුරයි.සෙල්ලම් බඩුවක් රැගෙන යළිත් දිව යයි.දැන් ඔයාලා මාත් එක්ක සෙල්ලම් කරන්න ඕනේ.ඒ “ටැලී” ගේ සිතුවිලිය.නිවසට ආ අමුත්තිය, අපට නුහුරු නුපුරුදු නොවේ.ඇය අද ජාතික ආහාර ප්‍රවර්ධන මණ්ඩලයේ සභාපතිනියයි. හැත්තෑව දශකයේ සාගිනි නිවීමේ ව්‍යාපාර මණ්ඩලය ලෙස හැඳින්වූ මෙහි නාමය, ජාතික ආහාර ප්‍රවර්ධන මණ්ඩලය ලෙස වෙනස් වන්නේ 2010 වසරේදීය. කෘත්‍රිම ආහාරපාන වෙනුවට දේශීය නිෂ්පාදන හඳුන්වාදීමත්, දේශීය ආහාර මිලට ගැනීමත්, පලතුරු ආශ්‍රිත නිෂ්පාදනවලට දිරිදීමත් මුලික අරමුණ කරගත් එහි සාර්ථකත්වය උදෙසා අද දවසේ ඇය කටයුතු කරන්නීය.ඇය හා කළ කතාබහකින් මේ පිටුව මෙසේ සැරසේ.මාතර දිස්ත්‍රික්කයට අයත් තෙලිජ්ජවිල වු කලී අතිශය සුන්දර ගම්මානයකි. ගැමිකම, ගැමි සුවඳ, ගැමි ජීවන රටාවේ වෙනසක් නොවිණි. වෘත්තියෙන් ඉඩම් සංවර්ධන නිලධාරියකු වූ ගුණසේකරටත්, ගෘහණියක වූ ඒ රාජපක්ෂගේත් බලාපොරොත්තු සහගත දිනයකි. ඒ 1955.12.29 වනදාය. සිතූ ලෙසට දෙවියන්ගේ පිහිටෙන් කුඩා දියණියක මෙලොව එළිය දුටුවාය. ඒ ඔවුන්ගේ පළමු දරුවායි. පවුලට මල වේයැයි සිතූ නිසාවෙන් දෝ, මවුපියන්ට සිතුනේ උපන් දියණියට “කුමුදුනි” ලෙස නමක් තබන්නටය. ආච්චි අම්මාත් සීයාත්, මේ පුංචි සුරතලිය දෝතට ගෙන සුරතල් කළේ මහත් ආදරයෙනි.තවත් වසර කිහිපයක් ගෙවී ගියේය. කුමුදුනීට සෙල්ලම් කරන්නට අම්මා තවත් බෝනික්කියන් දෙදෙනෙක් ගෙනත් දුනි. ඒ ලෙයින් මසින් සැදී ඇගේම දෙසොයුරියන්ය.“මං ගොඩක්ම හිටියේ අපේ මාමලා එක්ක. මට මාමලා හතර දෙනෙක් හිටියා. වැඩියෙන්ම මම සමීප වුණේ අපේ පොඩි මාමාටයි. නංගිලා දෙන්නයි මමයි කවදාවත්ම රණ්ඩු වෙලා නැහැ. අම්මා, තාත්තා කවදාවත්ම අපිට බැන්නෙත් නැහැ. හරිම ආදරෙයි.”මවුපිය ආදරය මැද හැදී වැඩුණු ඇයට ගමේ සියල්ලෝම ආදරය කළාය. ආච්චි අම්මා ඉගැන් වූ ගාථා ශබ්ද නඟා කියන්නට ඇයත්, නංගිලා දෙදෙනාත් පුරුදු විණි.එහෙත්.....ඒ වෙද්දි මට අවුරුදු දහයක් විතර ඇති. නංගිලා හරි පොඩියි. අපේ තාත්තා හදිසියේම නැති වුණා. ඊට පස්සේ හැම වගකීමක්ම පැවරුණේ අම්මාට.” මං මගේ තාත්තා තරම් හොඳ තාත්තා කෙනෙක් මේ ලෝකේ දැකලා නැහැ.”ඇයගේ මව ලෙන්ගතු තැනැත්තියකි. සියුම් වැඩවලට ඉතා දක්ෂය. අම්මා ගොතන රේන්දයක් දිහා බලාගෙන සිටින්නට ආශා හිතේ. ඒ එතරම්ම එය කලාත්මක හෙයිනි. උදෑසනම සියල්ලන්ට කලින් අවදි වු අම්මා, ලස්සනට ඇඳි ඔසරිය නොමැතිව එළියට නොබසින්නීය.අ, ආ යන්න කියන්නට ඇය යන්නේ තෙලිජ්ජවිල විද්‍යාලයටය. අම්මාගේ සූක්ෂම වැඩත් නිර්මාණශීලී බවත්, කුමුදුනී ගුණසේකරට උපතින්ම පිහිටියේය. ඒ නිසාවෙන්දෝ නැටුමටත්, චිත්‍ර කලාවටත් ඈ දක්ෂ වූවාය. අම්මාත්, පුංචිඅම්මාත් සමඟ එක්වී රසට කෑම උයන්නට උගත් ඈ පාසලේදී ගෘහ විද්‍යා විෂයයෙන්ද හපනියක වූවාය. ගමේ ගෙවුණු පාසල් කාලය නිමා වුණි. එහෙත්, මිතුරුදම් නොබිදිණි.“මගේ යාළුවෝ ගොඩක් හිටියේ අපේ ගෙවල් ළඟමයි. ඒ හින්දා හැමවෙලේම අපි එකට එකතු වුණා. ඒ යාළුවෝ අදත් ඒ වගේම ඉන්නවා.” ඒ ඇගේ හඬයි.උසස් අධ්‍යාපනය ලබන්නට ඇය අගනුවරට එන්නේ ඉන් ඉක්බිතිය. ඒ පොඩි මාමාත් සමඟිනි.කලාවට, හපනියක වු ඈ දිවි මෙඟ් තවත් පියවරක් තැබුවේ බලාපොරොත්තු පොදි බැඳ ගනිමිනි. ඒ සරසවි වරම් හිමි කර ගනිමිනි. යළිත් දකුණම ඇයට සිප්සතර දෙන්නට ඉදිරිපත් විණි. ඒ රුහුණු සරසවියයි.සරසවි බිමේ එක් කොණක හිඳ ඇය පාඩම් කළාය. සරසවි බිම නුපුරුදු නොවිණි. යහළු යෙහෙළියෝ සමඟින් “කුප්පි” දමා පාඩම් කළේ කඩඉම් ජය ගන්නටය. එහෙත්, සරසවි බිමේ දිනපතා ඈ දක්නට නොලැබිණි. ඒ නිසාවෙන් ඈ සතු මතකයන් අල්පය.හිරිමල්වියේදීම රැකියාවක් කරන්නට ඇයට සිතුණි. සමාජ විද්‍යා අධ්‍යනාංශයෙන් සිප්සතර හදාරන ඈ තමාට හුරු පුරුදු වූ ගෘහ විද්‍යා විෂයෙන් ගුරුවරියක ලෙස දරුවන්ට සිප්සතර ලබා දුනි. ඒ වයස අවුරුදු දාහතේදීය.“ඒ කාලේ හරිම විනෝදයි. ළමයින්ට උගන්වද්දී මට දැනුණේ මාත් ළමයෙක් වගේමයි. එයාලට උගන්වද්දී මගේ හිතට දැනුණේ අමුතු හැඟීමක්. මං අම්මා, පුංචිලා නංගිලා එක්ක ගෙදරදී කටයුතු කරපු විදිහ මට නිතරම මතක් වුණා. අවුරුදු තුනක් විතර මං ගුරුවරියක් විදිහට සේවය කළා.”ජාතික තරුණ සේවා සභාව ඇගේ ජීවිතයට ලද නව පන්නරක් විය. ජීවිතයේ බොහෝ කඩඉම් ඒ හා බැදුණි.“ජාතික තරුණ සේවා සභාවේ උපදේශකවරියක් මම. ඉස්සරවෙලාම අපි හිටියේ එරමිණියාගම. ඒක මහ කැලයක්. මුවෝ, අලි, සර්පයි ඒ ගමට ආගන්තුක නැහැ. හවස් වෙද්දි හැමතැනම අලි. කැලේ ඇතුලේ ගස් බෙනවල සර්පයෝ. ඒ කාලේ අපි හැමෝම පාන්දර 4.00 ට නැගිටිනවා. අපියි ළමයිනුයි කියලා වෙනසක් නැහැ හැමෝම හිටියේ එකට. ඒ කාලේ අපි වැඩියෙන්ම හැදුවේ පරිප්පුයි, පොල් සම්බෝලයි බතුයි. උයලා ඉවරවෙලා අපි හැමෝම අපට අයිති ප්‍රදේශයට යනවා. කැලේ කෙටුවේ අපි.”එදවස සියල්ල සිදු වුයේ මනා කළමනාකාරිත්වයෙනි උදෑසන සියලු වැඩ ආරම්භ කළේ ජාතික ගීය ගායනා කරමිනි. දවසට එක් අධිෂ්ඨානයක් ඔවුන් තුළ තිබුණි. දවසට එක් නායකයෙක් විය. කාර්යභාරයක් තිබුණි. කැලේ කොටා වගා බිම් සකස් කෙරිණ. ඵලදාව දෙස බලා සියලු සිත්වල සතුටු මල් පිබිදිණි.ඉන්පසු ඇය බටංගල ජාතික තරුණ සේවා කාර්යාලයට ගියාය. 1980 වසරේ සිට වසර 16 ක් ඈ ජාතික තරුණ සභාවේ කටයුතු කළාය.මවගේ ආදරය සොයුරු පෙම මැද තවත් සෙනෙහසක් ඇයට ලැබිණි. ඒ නන්ද අබේසිංහයන්ගේය. ඒ හමුවීම පුදුමාකාරය.“ජාතික තරුණ සේවා සභාවෙන් අපිව කළුතර මියුසියස් විද්‍යාලයේදී පුහුණුවකට ඇරියා. සාමාන්‍යයෙන් ඒ වගේ පුහුණු කඳවුරු නිතර තියෙනවා. එතනදී තමයි මට ඔහුව හමු වුණේ. එයා මාතලේ....”මාතලේට මාතරින් කෙනෙක් එක්විණි. ඒ 1988 වසරේදීය. මවුපිය ආශිර්වාදය මැද සියල්ල සිදු විය. එකල භීෂණයේ අඳුරු සෙවණැලි වැටී තිබුණු යුගයකි. මොහොතින් මොහොත සිත් තුළ පැවැතියේද අවිනිශ්චිතතාවයකි. මාතර භීෂණයේ එදවස කේන්ද්‍රස්ථානයක් විය. ඒ නිසාවෙන්දෝ මාතරින් මාතලේට නෑගම් යන ගමනට කෑගල්ලේදී අපූරු සිදුවීමක් විය. ඒ මාතරින් මාතලේට යන ගමන අයකුට ප්‍රශ්නාර්ථයක් වීමයි. එහෙත්, ආදරයට ඒ සියල්ල යටත් විය.පවුලේ වැඩිමහල් දියණිය පවුල හැර යනදා සියල්ලෝ දුකට ඇඬූහ. සොයුරියන් වෙන්වීම දරාගත නොහැකිව කඳුළු සැලූහ. ගෙදරින් ඈ ලැබූ මව් සෙනෙහස මාතලේ අම්මාගෙන් ද, තාත්තාගෙන් ද ලැබිණි. ඇය රැඳී සිටියේ ජාතික තරුණ සේවා සභාවේමය. 1996 වසර පොදුජන එක්සත් පෙරමුණ රටට නායකත්වය දුන් යුගයක් විය. එහි එවකට කම්කරු ඇමැතිව සිටියේ වර්තමාන ජනාධිපති මහින්ද රාජපක්ෂයන්ය. කම්කරු අමාත්‍යාංශය මගින් 1996 වසරේදී වෘත්තීය පුහුණු අධිකාරිය පිහිටවනු ලැබූ අතර, එහි පුද්ගලික හා ප්‍රජා සේවා අංශයේ කළමනාකාරිනිය වුයේ කුමුදුනී ගුණසේකරය. ජාතික තරුණ සේවා සභාව හරහා දශක එක හමාරක් මෙහෙවරක් කළ ඇයට, තවත් විශාල වගකීමක් ඒ තුළ පැවැරිණි.වෘත්තීය පුහුණු අධිකාරිය හරහා ස්වයං රැකියා රැසක් ආරම්භ විය. එහි සියල්ලෙහි උපදේශකයාණන් වූයේ බැසිල් රාජපක්ෂයන්ය. විරැකියාවෙන් පෙළුණු තරුණ තරුණියන් රැසකට ඒ හරහා රැකියා අවස්ථා බිහි විය. එලෙසම තමා තුළ වූ නිර්මාණශීලීත්වය, කලාව පෙරට ගෙන යන්නට ඇයට මඟ පෙන්වන්නට හැකි විය. ඒ ඇය ලැබූ ජයග්‍රහණයකි.එදවස කම්කරු ඇමැතිව සිටි මහින්ද රාජපක්ෂයන් ඉන් අනතුරුව පොදු පෙරමුණ රජයේ ධීවර ඇමැතිවරයා ලෙස පත්විණි. එතෙක් නොවූ සුබසාධනයක් ඒ අංශයේ ඇති වූ අතර ඊට දායකවන්නට ඇයට ද හැකි විණි.ධීවර ජනතාවගේ පවුල් නඟා සිටුවීම වෙනුවෙන් රජය බොහෝ දේ ඉටු කළේය. ඒ අතරම ප්‍රථම වතාවට ධීවර අමාත්‍යාංශය යටතේ සමාජ සංවර්ධන කාන්තා අංශයක් පිහිටුවන ලදී. එහිදී, ධීවර ගම්මාන ආශ්‍රිතව ස්වයං රැකියා අවස්ථා බිහි විය. කාන්තා සුබසාධනය ඉහළ නැංවිණි. ඒ සඳහා ප්‍රමුඛව කටයුතු කරන්නට ඇයට ද අවස්ථාවක් හිමිවිණි.2010 වසර උදා විය. එතෙක් සාගිනි නිවීමේ මණ්ඩලය ලෙස තිබූ මධ්‍යස්ථානය, කැබිනට් අනුමැතියක් යටතේ එහි නාමය ජාතික ආහාර ප්‍රවර්ධන මණ්ඩලය ලෙස වෙනස් විණි. එහි සභාපතිධුරය හිමි වන්නේ කුමුදුනී ගුණසේකර නම් වු ඇයටයි.“ගහකොළට මං හරි ආදරෙයි. හැමදාම මං මගේ වැඩ ආරම්භ කරන්නේ ගස් අතගාලා. ගස්වලට ආදරේ කළාම ගස් අපට ආදරේ කරනවා. අපේ ගෙදර අවිහිංසාව තිබුණා. සත්තුන්ට ආදරේ කළා. ගහකොළට සතා සිව්පාවාට අපි හරිම සමීපයි.”කිසියම් වූ කටයුත්තක් සඳහා යාපනයට යන්නට ඇයට සිදු විණි. මඳ දුරක් යන විට දක්නට ලැබුණේ සිත්කම්පා කරවන සිදුවීමකි. පාරේ හරහට හරකුන් පස්දෙනෙකු විය. එකිනෙකාගේ නාස්පුඬු බැඳ තැබු ලණුවකි. ලණුවේ එක් කෙළවරක් අල්ලාගත් තැනැත්තා වැරෙන් ලණුව අදී. හරකුන්ගේ දෑසින් ගලා යන කඳුළු බිඳුය. මරණයේ බිය ඔවුන්ට ද දැනී තිබිණි.එකවරම ආ වාහනය නතර විය.බිමට බැස්සේ කුමුදුනී ගුණසේකර නම් වු අවිහිංසාවාදී චරිතයයි.කෙසේ හෝ හරකුන් ජීවිත දානය ලැබූහ. මරන්නට හරකුන් ගෙන ආ පුද්ගලයාටම ඔවුන් නිදහස් කරන්නටැයි ඇය කීවාය. නාස්ලණුව කැපූවද ඔවුහු එතැනම සිටියහ. අනතුරුව සත්ත්ව ගොවිපළට ඔවුන් මුදා හැරිණි.හය හතර තේරුණ දා පටන් පන්සලත් සමඟ ඇය බැඳිණි. ඊට නිවසේ වු ආගමික වටපිටාවෙන්ද ලැබුණේ නොමඳ පිටුබලයකි. අදත් ඈ පන්සලට ලෙන්ගතුය. පෝයට පන්සල් යන්නට ඈ අමතක නොකරන්නීය. තවමත්, ඈ පුරුදු පිරිදිම නිවසින් රැකියා ස්ථානයට එන්නට පිටත්වන්නේ සතුන්ට ආහාරද රැගෙනය.වරක් ශිරන්ති රාජපක්ෂ මහත්මිය හා චීනයට ගිය ඈ ඉන් උගත්තේ ස්වදේශීය දේ අගය කරන අයුරුය. චීන ජාතිකයන්ගේ එකදු සංග්‍රහයක විදේශීය දෙයක් අඩංගු නොවන බැව් අවබෝධ කරගත් ඈ තම සේවා ස්ථානය තුළ ද එය එලෙසටම ක්‍රියාත්මක කළාය. ඒ ඇගේ දෛනික ජීවිතයයි.ගහට කොළට, සතා සීව්පාවාට ලෙන්ගතු ඇය, ගෘහ ජීවිතයේදීද දියණියට වඩාත් ලෙන්ගතුය. හොඳ නරක කියා දෙමින් නිවසේ ධාර්මික දිවි පෙවෙතකට අත්තිවාරම සලසන්නී ඇය ය.කරන දේ නිසි ආකාරව ඉටු කරන්නටත් සමාජයට වැඩදායි යමක් කරන්නටත් අදිටන් කරගත් කුමුදුනී ගුණසේකර නම් වූ ඇය සැබවින්ම යුගයේ තාරකාවකි..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>01</day>
    </date>
    <link>http://www.dinamina.lk/2012/05/01/_art.asp?fn=n1205011</link>
    <topic>වාහන ආනයන බදු සංශෝධනයෙන්ඩොලර් මිලියන 700ක ඉතිරියක්</topic>
    <author>ජයසිරි මුණසිංහ</author>
    <content>වාහන ආනයනය කිරීමේදී අය කළ තීරු බදු සංශෝධනය නිසා, මේ වසරේදී ඩොලර් මිලියන හත්සීයයක මුදලක් රටේ ඉතිරි කර ගත හැකිවෙතැයි මුදල්, ආර්ථික සංවර්ධන අමාත්‍යාංශයේ සහ මහා භාණ්ඩාගාරයේ ලේකම් ආචාර්ය පී.බී. ජයසුන්දර මහතා බලාපොරොත්තු පළ කෙළේ ය.වසර 2011 දී මෙරටට වාහන ගෙන්වීමට වැය කළ මුදල ඩොලර් මිලියන 1700 කි. රජය විසින් මෑතකදී ගනු ලැබූ තීරු බදු සංශෝධනය හේතුකොට වාහන ගෙන්වීම අධෛර්යයට පත්වී ඒ සඳහා වැය වන මුදලින් ඩොලර් මිලියන 700ක් රටේ ඉතිරි වනු ඇතැයි ආචාර්ය ජයසුන්දර මහතා වැඩිදුරටත් ප්‍රකාශ කෙළේ ය. මුදල් අමාත්‍යාංශයේ ඊයේ (30) උදේ පැවැති විශේෂ මාධ්‍ය හමුවට එක්වෙමින් ලේකම්වරයා එසේ කීය. අමෙරිකානු එක්සත් ජනපද ඩොලර් එකකට ගෙවන රුපියල් ප්‍රමාණය නුදුරේදීම 125 මට්ටමට ස්ථාවර වනු ඇතැයිද ලේකම්වරයා මෙහිදී විශ්වාසය පළ කෙළේ ය. අමෙරිකානු ඩොලරයට රුපියල් 150 ගෙවීමට ඉදිරියේදී සිදු වේදෝයි මාධ්‍යවේදියකු නැඟූ පැනයකට පිළිතුරු දුන් ජයසුන්දර මහතා එවැන්නක් සිදුවීමට තරම් ආර්ථික වාතාවරණයක් නොමැති බව පැහැදිලි කෙළේ ය.ඉකුත් වසරේදී ඩොලර් බිලියන 10ක වෙළෙඳ හිඟයක් ඇති වූ බව පැහැදිලි කළ ලේකම්වරයා, ඒ හරහා මතු වූ අපහසුතා මඟහැරවීමට ප්‍රතිපත්තිමය තීන්දු ගැනීමට රජයට සිදු වූ බවද කියා සිටියේ ය.වාහන තීරු බදු සංශෝධනය හරහා ආනයන දුර්වල කිරීම, අපනයන දිරි ගැන්වීම මෙන්ම හැකි තරම් ආනයන ආදේශන වැඩි කරලීම වෙළෙඳ හිඟය අඩුකර ගැනීමට ගතහැකි හොඳම විසඳුම බවද මහාභාණ්ඩාගාර ලේකම්වරයා දැඩිව අවධාරණය කෙළේ ය.රටේ ආර්ථිකය කඩා වැටී ඇතැයි විපක්ෂයේ ඇතැම් දෙනා නඟන චෝදනාවලට ඍජුව පිළිතුරු දීමට තමා සූදානම් නැති නමුත් එසේ විවේචන, අභූත චෝදනා නඟන පිරිස, ඒවාට සීමා නොවී, ආර්ථිකය නංවන විකල්ප යෝජනා රට හමුවේ තැබිය යුතු යැයි මෙහිදී සඳහන් කෙළේ ය. අද මේ රටේ විපක්ෂයේ කාර්යභාරය වී තිබෙන්නේ රජය සිදු කරන සෑම දේටම විරෝධය පෑම බව පෙන්වා දුන් ජයසුන්දර මහතා, නාස්තිය, දූෂණය, අකාර්යක්ෂමතාවය වැනි වචන ද ඊට ඔවුන් යොදා ගන්නා බව විස්තර කෙළේ ය. මේ සියලු දේ දියුණු වන රටක්, ජාතියක් තුළ නොතිබිය යුතු දෙයක්මැයිද ලේකම්වරයා කීය. ශ්‍රී ලංකාව ලබා ගත් ණය හා වාරික මුදල් නිසි වේලාවට නිසි ලෙසම ආපසු ගෙවන රටක් ලෙස සුවිශේෂ ස්ථානයක් දිනා ඇතැයිද, ණය ආපසු ගෙවීමේ ප්‍රශ්න ඇතැයි නඟන චෝදනා මුළුමනින්ම තමා ප්‍රතික්ෂේප කරන්නේ යැයිද ලේකම්වරයා අවධාරණය කෙළේ ය.හම්බන්තොට, මාගම්පුර මහින්ද රාජපක්ෂ ජාත්‍යන්තර වරාය දක්ෂිණ අධිවේගී මාර්ගය, නොරොච්චෝලේ තාප බලාගාරය ඇතුළු රජය ගතවූ හත් වසර ඇතුලත සිදු කළ සියලු සංවර්ධන ව්‍යාපෘතිවල ප්‍රතිලාභ ජනතාවට කෙටි කාලීනව පමණක් නොව සියවස් ගණනක් පුරා අත්විඳිය හැකි ඒවා බව සිහිපත් කළ ජයසුන්දර මහතා සිහින ලෙස පැවැති ඒවා ආරම්භ කළේ අතිගරු ජනාධිපතිතුමාගේ පාලන කාලයේදීම වීම සුවිශේෂි බව කීය..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>01</day>
    </date>
    <link>http://www.dinamina.lk/2012/05/01/_art.asp?fn=n1205012</link>
    <topic>රටේ සුඛිත මුදිතභාවය තහවුරු කරමු</topic>
    <author/>
    <content>අතීත කම්කරු නායකයන්ගේ මෙන්ම කම්කරු ජනතාවගේ දහඩිය, ලේ, කඳුළු වෙනුවෙන් ජාත්‍යන්තර කම්කරු දිනයේ දී දිය හැකි වටිනාම ගෞරවය රටේ සුඛිත මුදිත භාවය තහවුරු කිරීම බව ජනාධිපති මහින්ද රාජපක්‍ෂ මහතා පවසයි.පටු දේශපාලන අපේක්‍ෂාවන් සහ ආත්මාර්ථකාමීත්වය මුල්කර ගත් කුමන්ත්‍රණ පරාජය කොට පෙර පරිදිම සමඟිය හා කම්කරු අයිතීන් ආරක්‍ෂා කර ගැනීමට ශ්‍රී ලාංකීය කම්කරු ජනතාව කටයුතු කරනු ඇතැයි විශ්වාසය පළකරන ජනාධිපතිවරයා, ජාත්‍යන්තර කම්කරු දිනය නිමිත්තෙන් සුබ පැතුම් පණිවුඩයක් නිකුත් කරමින් මෙසේ ද කියා සිටී.ලෝකයේ වැඩ කරන ජනතාව සමඟ එක්ව ජාත්‍යන්තර කම්කරු දිනය සමරන ශ්‍රී ලාංකික ජනතාවට සහෝදරත්වයෙන් යුතුව උණුසුම් සුබ පැතුම් පිරිනමමි.ජාත්‍යන්තර කම්කරු සංවිධානයේ සම්මුතීන් රැක ගනිමින් අප ලබා තිබෙන ලෝක පිළිගැනීම මේ කම්කරු දිනයේ අප සිහිපත් කරන්නේ මහත් ආඩම්බරයෙන් යුතුව ය. එසේ ම වර්තමානයේ අප රටේ ආර්ථික වර්ධන වේගය ද 8.3% දක්වා ඉහළ නැංවීමට අපි සමත් වී සිටිමු. එහි ගෞරවයත්, අභිමානයත් ඒ සඳහා ගාමක බලවේගය වූ අපේ රටේ වැඩ කරන ජනතාවට හිමි ය. එබැවින් මෙවර ලෝක කම්කරු දිනය ජයග්‍රාහීව සැමරීමේ අවස්ථාව අපේ රටේ වැඩ කරන ජනතාවට උදා වී තිබේ.වර්තමානයේ රට යොමුව ඇත්තේ නිවැරදි තිරසාර සංවර්ධන මාවතකටය. ඉන් ගම නගරය භේදයකින් තොරව එක ලෙස සමෘද්ධිය කරා වේගයෙන් ළඟා වෙයි. එසේ ම ගොවි බිමට, වැඩ බිමට ඉතා නිවැරදිව රාජ්‍ය අවධානය යොමු වී තිබේ. වෘත්තීය සුරක්‍ෂිත භාවයත්, සෞඛ්‍ය හා සුබසාධනයත් වෙනුවෙන් අවශ්‍ය රෙගුලාසි සම්පාදනය වී ඇත. මේ සියල්ල ඉලක්කගත සංවර්ධන පියවරයන්ය. මේ සඳහා ක්‍රියාත්මක රාජ්‍ය ප්‍රතිපත්ති සමඟ වැඩ කරන ජනතාව සියලු භේද අමතක කොට පෙළගැසී සිටිම මම ඉතා අගය කරමි.ඒ සමඟියෙන් රටේ ස්වෛරී භාවයත්, ආර්ථික ජයග්‍රහණත් සුරක්‍ෂිත වන බව අපේ රටේ වැඩ කරන ජනතාව ඉතා නිවැරදිව අවබෝධ කරගෙන ඇත. එසේ ම තිස් වසරක ත්‍රස්තවාදය නිසා ජීවත්වීමේ අයිතිය පවා අහිමිව සිටි උතුරේ ද, නැඟෙනහිර ද ජනතාවට නිදහසේ මැයි දිනය සැමරීමේ අයිතිය වර්තමානයේ අප උදාකර දී ඇත්තෙමු. උතුර දකුණ නැඟෙනහිර ආදී වශයෙන් භේද නොවී සමස්ත ශ්‍රී ලාංකික වැඩ කරන ජනතාවම එකම ජාතික කොඩියක් යටතේ රට වෙනුවෙන් ඒකරාශී කිරීම යුගයේ වගකීම වෙයි. රටත් වැඩ කරන ජනතාවත් අගාධයට ඇද දමන කුමන්ත්‍රණ විවිධ වේශයෙන් අප වෙත තව තවත් පැමිණෙයි.අප ඉදිරියේ ඇති අභියෝග ජය ගනිමින් ජාතික සංවර්ධනයත්, ජාතික සමඟියත් රැක ගැනීමට රජයට දෙන සහයෝගය අනාගතයේදීත් නොඅඩුව ලැබේවා! යි මම ප්‍රාර්ථනා කරමි.වැඩ කරන ජනතාවටත් වෘත්තීය සමිති ව්‍යාපාරයටත් ජය වේවා!.</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>01</day>
    </date>
    <link>http://www.dinamina.lk/2012/05/01/_art.asp?fn=n1205013</link>
    <topic>යහපත් හෙටකට පෙළ ගැසෙමු</topic>
    <author/>
    <content>එකම රටක් තුළ යහපත් හෙටක් වෙනුවෙන් සෑම ශ්‍රී ලාංකිකයෙකුම මෙවර මැයි දිනයේ දී එක්ව පෙළ ගැසිය යුතු බව අගමැති දි. මු. ජයරත්න මහතා පැවසීය.එම පෙළ ගැසීමෙන් අපේ ශක්තිය ලොවට හඬගා කීමට අවස්ථාව උදාවන බව ලෝක කම්කරු දිනය වෙනුවෙන් සුභ පැතුම් පණිවුඩයක් නිකුත් කරමින් අගමැතිවරයා එසේ පවසා තිබේ.එම නිවේදනයේ මෙසේ ද සඳහන් වේ.“රට එකට” යන තේමාව මුල්කර ගනිමින්, කොළඹ නගර සභා පිටියේ දී, ජනාධිපති මහින්ද රාජපක්ෂ මහතාගේ ප්‍රධානත්වයෙන් පැවැත්වෙන, මෙවර ලෝක කම්කරු දිනයට, මේ සුබ පැතුම් පිරිනමන්නේ ඉමහත් පී‍්‍රතියෙනි.වැඩ කරන ජනතාවගේ දිනය හෙවත්, මැයි දිනය යනු, ශ්‍රී ලංකාව විෂයෙහි ගත්විට, රටට ආදරය කරන්නන්ගේ දිනය ලෙස හැඳින්වීම වඩාත් යෝග්‍ය බැව් මගේ විශ්වාසයයි.වැඩ කරන ජනතාවගේ කරමතින් බිහිව, වැඩ කරන ජනතාවගේ අයිතීන් සුරක්ෂිත කරමින්, ඔවුන්ගේ අවශ්‍යතා වෙනුවෙන්ම පෙනී සිටින රාජ්‍යයක් ලෙස, මේ මැයි දිනයේ සතුට, අප ඔවුන් හා බෙදා හදා ගන්නේ මහත් ආඩම්බරයෙනි. එකම රටක් තුළ යහපත් හෙටක් වෙනුවෙන්, සෑම ශ්‍රී ලාංකිකයෙකු හෙළන සෑම දහදිය බිඳුවකම, රටේ අනාගතය හෙවත්, තම දුවා, දරුවන්ගේ හෙට දවස උදෙසා වන සුපසන් ප්‍රාර්ථනා බොහෝ වන බැව් අප දනිමු. ඒ සුපසන් ප්‍රාර්ථනා ඒ අයුරින්ම සාක්ෂාත් කරමින්, යුද බිය, රෝ බිය, මරණ බියෙන් තොර, ශක්තිමත්, නිවහල් රටක් ඔබට දායාද කිරීම, ජනාධිපති මහින්ද රාජපක්ෂ මහතා ප්‍රමුඛ, අප රජයේ පරම අපේක්ෂාව බව මේ මොහොතේත් අවධාරණය කිරීමට කැමැත්තෙමි.ජාති, ආගම්, කුල, පක්ෂ, පාට මේ ආදී සියල්ල පසෙකින් තැබූ විට, පැහැදිලිව පෙනෙන, සියල්ලන්ගේම හදවතට ස්පර්ශ වන පරම සත්‍ය යනු, මේ ශ්‍රී ලංකා මාතෘ භූමියම පමණකි. පළමුවත්, දෙවනුවත්, තෙවනුවත් “රට එකට” යැයි අප පුන, පුනා කියන්නේ එබැවිනි.රටට එරෙහි සියලු බලවේග පරාජය කිරීමේ දී වැඩ කරන ජනතාව ලෙස, ඔබෙන් ලද සහාය අපි කිසි විටෙකත් අමතක නොකරන්නෙමු.එසේම, ඔබේ ගැටලු හමුවේ, රාජ්‍ය නායකයා ලෙස, ජනාධිපති මහින්ද රාජපක්ෂ මහතා ඍජුවම මැදිහත් වී එම සියලු මතභේද සමනය කිරීමට ලබාදුන් දායකත්වය, මහා පවුරක් ලෙස, හෙට දිනයේත් ඔබේ අයිතීන් අපේක්ෂා කිරීම උදෙසා ලබාදෙන බවට වන ප්‍රතිඥාවද මෙහිදී ඔබට ලබාදීමට මම මැලි නොවෙමි..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>01</day>
    </date>
    <link>http://www.dinamina.lk/2012/05/01/_art.asp?fn=n1205014</link>
    <topic>ජාතීන් අතර එකමුතු බව සුරකිමු</topic>
    <author/>
    <content>සියලු ජාතීන් අතර එක්සත් භාවය හා එකමුතුකම සුරක්‍ෂිත කිරීමේ අරමුණින් මහාමාන්‍ය ඩී. එස්. සේනානායක මහතා ඇරඹූ එක්සත් ජාතික පක්‍ෂයේ එම උදාර අරමුණ තවදුරටත් තහවුරු කිරීම උදෙසා මෙවර මැයි දිනය යාපනයේදී සැමරීමට තීරණය කළ බව එ. ජා. ප. නායක හා විපක්‍ෂ නායක රනිල් වික්‍රමසිංහ මහතාගේ මැයි දින පණිවුඩයේ සඳහන් වේ.ප්‍රධාන දේශපාලන පක්‍ෂ කොළඹ කේන්ද්‍ර කරගෙන මැයි දිනය සමරද්දී කොළඹින් බැහැරව මැයි දින පැවැත්වීමට නව සම්ප්‍රදාය හඳුන්වා දුන්නේ එ. ජා. ප. ය බව ද විපක්‍ෂ නායකයා පවසයි.එක්සත් ජාතික පක්‍ෂ නායක රනිල් වික්‍රමසිංහ මහතාගේ මැයි දින පණිවුඩය මෙසේය.මහාමාන්‍ය ඩී. එස්. සේනානායක මහතා එක්සත් ජාතික පක්‍ෂය ආරම්භ කරන ලද්දේ සියලු ජාතීන් අතර, එක්සත් භාවය හා එකමුතුව සුරක්‍ෂිත කරලමින් දේශයට සෞභාග්‍ය උදාකරලීමේ අරමුණෙනි. සෑම ජන කොටසක්ම නියෝජනය කරන හා සෑම ජන කොටසකටම එක සේ අවස්ථාවන් ලබා දෙන ශ්‍රී ලංකාවේ එකම දේශපාලන පක්‍ෂය, එක්සත් ජාතික පක්‍ෂයයි. අප මෙවර මැයි දිනය යාපනයේ සැමරීමට තීරණය කළේ මහාමාන්‍ය ඩී. එස්. සේනානායකයන්ගේ ඒ උදාර අරමුණ තවදුරටත් තහවුරු කරලීම උදෙසාය.සාම්ප්‍රදායික ලෙස ප්‍රධාන දේශපාලන පක්‍ෂයන්හි මැයි දින උත්සව සීමා වී තිබුණේ කොළඹ නගරයට පමණි. නමුත් අප කොළඹින් බැහැරව මැයි දින පැවැත්වීමේ නව සම්ප්‍රදායක් ඇරඹූයේ නගරයෙන් බැහැර දුෂ්කර ප්‍රදේශයන්හි වෙසෙන විවිධ ජන වර්ගයන්ටත්, ගම් මට්ටමේ හා බිම් මට්ටමේ ජනතාවටත් මැයි දින උත්සවයන් සමඟ සම්බන්ධ වීමේ අවකාශ සලසා දීම සඳහාය. ඒ අනුව අවිස්සාවේල්ල, මහනුවර, හැටන්, නුවරඑළිය, ගාල්ල, බණ්ඩාරවෙල ආදී නගරයන්හිදී අපි මැයි දින උත්සව සංවිධානය කළෙමු. මෙවර යාපනයේ මැයි දින උත්සවය සංවිධානය කෙරෙන්නේ ද ඒ නව සම්ප්‍රදාය අනුවමය. වසර ගණනාවක් තිස්සේ කුරිරු යුද්ධය නිසා පීඩාවට පත් උතුරේ ජනතාවට දකුණේ ජනතාවගේ මිත්‍රත්වයේ හස්තය දිගු කරලීමේ අවස්ථාවක් ;ලස ද, සියලු ජාතීන් අතර එකමුතුව තහවුරු කරලීමේ සංකේතයක් ලෙස ද මෙම මැයි දිනය සැලකිය හැකිය.අද මුළු රටේම ජනතාව ජීවන බරින් පීඩා විඳිති. ජීවත් වීමට සරිලන වැටුපක් වැඩ කරන ජනතාවට ලැබෙන්නේ නැත. ආර්ථිකය කඩා වැටී ඇත. ප්‍රජාතන්ත්‍රවාදය හා මූලික මිනිස් අයිතිවාසිකම් විනාශයට ඇද දමා අවසානය. යුද්ධයෙන් අවතැන් වූ ජනතාවගේ ජන ජීවිතය යථා තත්ත්වයට පත්කරලීම සඳහා කිසිදු ධනාත්මක වැඩපිළිවෙළක් ක්‍රියාත්මක වන්නේ නැත. ජාතීන් අතර සමඟිය ශක්තිමත් කරනු වෙනුවට වෛරය පතුරවමින් තම තමන්ගේ දේශපාලන අධිකාරීන් ආරක්‍ෂා කර ගැනීමට පාලකයෝ ක්‍රියා කරති.එක මවකගේ දරු කැලක් ලෙස එක්සත්ව, ශ්‍රී ලාංකේය අනන්‍යතාවය සුරකිමින්, මේ සකලවිධ අසාධාරණයන්ට එරෙහිව සටන් වදින්නට මෙවර මැයි දිනයේදී අදිටන් කර ගනිමු..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>01</day>
    </date>
    <link>http://www.dinamina.lk/2012/05/01/_art.asp?fn=n1205015</link>
    <topic>වෙසක් දන්සල් ගැනවිශේෂ චක්‍රලේඛයක්</topic>
    <author>සන්ධ්‍යා කරුණාරත්න</author>
    <content>වෙසක් කාලයේ පවත්වන දන්සල් සම්බන්ධයෙන් විශේෂ චක්‍රලේඛයක් නිකුත් කිරීමට සෞඛ්‍ය අමාත්‍යාංශය කටයුතු කර තිබේ.පරිත්‍යාගශීලි පින්වතුන් පවත්වන මේ දන්සල්වලින් සෞඛ්‍ය සම්පන්න ලෙස ආහාර ලබාදෙන්නේ ද යන්න සොයා බැලීමට මේ චක්‍රලේඛයෙන් මහජන සෞඛ්‍ය පරීක්ෂකවරුන්ට උපදෙස් ලබා දී ඇත. දන්සල්වල ආහාර පිසීම සඳහා භාවිතා කරන ජල මූලාශ්‍ර පිළිබඳව අවධානය යොමු කර එම ජලය ක්ලෝරීන් යොදා පිරිසුදු කිරීමට අවශ්‍ය පියවර ගන්නා ලෙස ද මේ චක්‍රලේඛයෙන් දැනුම් දී තිබේ.පසුගිය වසරේ දී දන්සල් පැවැත්වීමෙන් පසුව දන්සල පැවැති අවට පරිසරය පොලිතින්, යෝගට් කෝප්ප යනාදි කැළිකසළවලින් අපිරිසුදුව පැවැති බවත් මෙවර එවැනි තත්ත්වයක් ඇති නොවීමට දන්සල් පවත්වන පින්වතුන් කටයුතු කරන්නේ නම් එය මහජන සුබ සිද්ධියට හේතු වන බවත් සෞඛ්‍ය අමාත්‍යාංශය ප්‍රකාශ කරයි. දන්සල් පැවැත් වූ ස්ථානය කැළිකසළවලින් පිරුණු ස්ථානයක් වුවහොත් ඩෙංගු තවදුරටත් වැඩිවීමේ අවදානමක් පවතින බව ද අමාත්‍යාංශය පවසයි.දන්සල්වලින් ලබාදෙන ආහාර සෞඛ්‍යාරක්ෂිතව ලබාදෙන ලෙසත් දන්සල් පැවැත්වීමෙන් පසුව අවට පරිසරය පිරිසුදුව තබාගන්නා ලෙසත් සෞඛ්‍ය අමාත්‍යාංශය දන්සල් පවත්වන පින්වතුන්ගෙන් ඉල්ලා සිටියි. දන්සල් පැවැත්වීම සිදු කිරීමේදී ඒ සඳහා අවශ්‍ය සහාය ප්‍රදේශයේ මහජන සෞඛ්‍ය පරීක්ෂකවරුන්ගෙන් ලබාගන්නා ලෙස ද සෞඛ්‍ය අමාත්‍යාංශය මහජනතාවට දැනුම්දෙයි..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>01</day>
    </date>
    <link>http://www.dinamina.lk/2012/05/01/_art.asp?fn=n1205016</link>
    <topic>අතුරු මිතුරු සිඟිති පුවත්පත එළිදැක්වෙයි</topic>
    <author>සමන්මලී ප්‍රියශාන්ති</author>
    <content>පෙර පාසල් වයසේ දූ දරුවන්ට සතුට, විනෝදය හා දැනුම බෙදා හැරීමේ අරමුණෙන් අතුරු මිතුරු නමින් මාසික පුවත්පතක් නිකුත් කිරීමට ලේක්හවුස් ආයතනය ඊයේ (30) පියවර ගත්තේය. අතුරු මිතුරු සිඟිති පුවත්පත මාලිගාවත්ත කාල්ටන් පෙර පාසලේ දී ජනාධිපති ආර්යා ශිරන්ති රාජපක්ෂ මහත්මියගේ ප්‍රධානත්වයෙන් එළි දැක්විණි.පත්තර මහ ගෙදර ලෙස විරුදාවලිය ලත් ලේක්හවුස් ආයතනය මෙරට දූ දරුවන්ගේ නැණ මනස දියුණු කරලීමේ අරමුණෙන් පහ වසර ශිෂ්‍යත්ව විභාගය වෙනුවෙන් විදුනැණ පුවත්පතත් හා අ.පො.ස සාමාන්‍ය පෙළ විභාගයට සුදානම් වන සිසුන් වෙනුවෙන් සිත්මිණ පුවත්පතත් නිකුත් කර තිබේ.ලේක්හවුස් ආයතනය අතුරු මිතුරු පුවත්පත පෙර පාසල් දරු දැරියන්ගේ නැණ මනස දියුණු කිරීමේ වැඩසටහන් රැසකින් හා දරුවන්ට විනෝදය, සතුට ලබා දීමේ වැඩසටහන් ගණනාවකින් සැදුම් ලද්දකි.අතුරු මිතුරු පුවත්පතේ ප්‍රධාන සංස්කාරක ගුණපාල ජයලත් මහතාය. කර්තෘ ලෙස ලේඛිකා අනෝමා ගංගොඩ මහත්මිය කටයුතු කරයි.අතුරු මිතුරු පුවත්පතේ මුල් පිටපත ලේක්හවුස් ආයතනයේ සභාපති ජ්‍යෙෂ්ඨ මාධ්‍යවේදී බන්දුල පද්මකුමාර මහතා විසින් ජනාධිපති ආර්යා ශිරන්ති රාජපක්ෂ මහත්මිය වෙත මෙහිදී ප්‍රදානය කළේය. කාල්ටන් පෙර පාසලේ සිඟිති දරු දැරියන්ට ජනාධිපති ආර්යා ශිරන්ති රාජපක්ෂ මහත්මිය විසින් මෙහිදී අතුරු මිතුරු පුවත් පත් පිරිනැමීය.මෙහිදී අදහස් දැක්වූ ලේක්හවුස් ආයතනයේ කර්තෘ මණ්ඩල අධ්‍යක්ෂ සීලරත්න සෙනරත් මහතා ප්‍රකාශ කළේ සිඟිති දූ දරුවන් වෙනුවෙන් අතුරු මිතුරු නමින් පුවත්පතක් නිකුත් කිරීමට ලැබීම ලේක්හවුස් ආයතනය ලද භාග්‍යයක් බවයි.එම ළමා පුවත්පත, ජාතියේ මව ලෙස සැළකෙන ජනාධිපති ආර්යාවගේ සුරතින් එළි දක්වන්නට ලැබීම ද ඓතිහාසික සිද්ධියක් බවත්, එය ලේක්හවුස් ආයතන ඉතිහාසයේ රන් අකුරින් ලියවෙන බවත් ඒ මහතා කීවේය. වසර සියයක් සපුරන ලේක්හවුස් ආයතනය දිනමිණ පුවත්පතෙන් ආරම්භ වුවත් පසුව ඩේලිනිවුස්, තිනකරන් වැනි පත්තර මුද්‍රණය කළ බවත් පසුව බුදුසරණ, තරුණි, සරසවිය, නවයුගය, ක්‍රීඩා වැනි පුවත්පත් රැසක උරුමක්කාරයන් වූ බවත් පැවසීය. අද වන විට දැයේ දූ දරුවන් ඉලක්ක කර ගෙන ආර්ථික වාසි නොබලා විවිධ පුවත්පත් මුද්‍රණය කරමින් ලේක්හවුස් ආයතනය පත්තර කලාවේ අද්විතීය ස්ථානයක් හිමිකර ගෙන තිබෙන්නේ යැයි ද හෙතෙම කීය. පත්තර ලෝකය ආක්‍රමණය කරමින් ලේක්හවුස් ආයතනයට අද වන විට කුමන අන්දමේ ලේබල් අලවා තිබුණත් ලේක්හවුස් ආයතනය ජාතික යුතුකම් ඉටු කිරීමේ කාර්යය අත් හැර නැතැයි ද ඒ මහතා සඳහන් කළේය.ලේක්හවුස් ආයතනය සැම විට උත්සාහ ගන්නේ පාඨකයින්ට අවශ්‍ය දේ ලබා දීමට බවත්, මේ මෙහෙවර ඉටු කිරීමේදී ලාභය ගැන පමණක් සිතා කටයුතු කරන්නේ නැති බවත් පැවසීය.මේ අවස්ථාවට ලේක්හවුස් ආයතනයේ මෙහෙයුම් අධ්‍යක්ෂ උපුල් දිසානායක, නියෝජ්‍ය සාමාන්‍යාධිකාරී නාරද සුමනරත්න, ප්‍රධාන පරිපාලන නිලධාරී රෝහණ ආරියරත්න, දිනමිණ කර්තෘ ගාමිණි ජයලත්, ඩේලිනිවුස් කර්තෘ ලින්ග් හොකර්ස් මහත්වරු සහ ආරාධිත අමුත්තන් රැසක් සහභාගී වූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>01</day>
    </date>
    <link>http://www.dinamina.lk/2012/05/01/_art.asp?fn=n1205017</link>
    <topic>ශ්‍රී ලංකාවේ කෝටි 1700ක්ආයෝජනයට ඔස්ට්‍රියාව සූදානම්</topic>
    <author>මහින්ද අලුත්ගෙදර සහ චමින්ද පෙරේරා</author>
    <content>ශ්‍රී ලංකාවේ ආයෝජනය වෙනුවෙන් රුපියල් කෝටි 1700 ක් (යුරෝ මිලියන 100 ක් ) වෙන් කිරීමට තම රජය සූදානම් බව ඕස්ට්‍රියාව අවධාරණය කරයි.ශ්‍රී ලංකාවේදී ක්‍රියාවට නැංවීම සඳහා සංවර්ධන ව්‍යාපෘති කිහිපයක් කෙරෙහි අවධානය යොමු කර තිබෙන අතර රටේ සංවර්ධන ඉලක්ක සම්පූර්ණ කැර ගැනීමේදී ඉදිරියටත් සහයෝගය දීමට සූදානම් බව ඕස්ට්‍රියා නියෝජ්‍ය විදේශ කටයුතු ඇමැති වුල්ෆ්ගැන් වෝල්ඩ්නිව් මහතා පවසයි. නිල සංචාරයක් සඳහා ශ්‍රී ලකාවට පැමිණි ඒ මහතා මේ බව සඳහන් කළේ විදේශ කටයුතු අමාත්‍යාංශයේ දී ඊයේ (30) නියෝජ්‍ය ඇමැති නියොමාල් පෙරේරා මහතා හමුවීමෙන් අනතුරුව මාධ්‍ය වෙත විශේෂ ප්‍රකාශයක් කරමිනි.සංවර්ධනය අතින් ශ්‍රී ලංකාව කලාපීය රටවල් අතර ඉදිරියට පැමිණ තිබෙන බව සඳහන් කළ ඕස්ට්‍රියා නියෝජ්‍ය විදේශ කටයුතු ඇමැතිවරයා යුද ජයග්‍රහණයෙන් පසුව සෑම අංශයකම එක හා සමාන ලෙස දියුණුවක් ලබා තිබෙන බවද පැවසීය.ශ්‍රී ලංකාවේ ආයෝජන කෙරෙහි වැඩි අවධානයක් යොමු කැර තිබෙන ඕස්ට්‍රියාව කතරගම මලාපවහන පද්ධතියක් ඉදිකිරීම ඇතුළු ව්‍යාපෘති කිහිපයක් ක්‍රියාත්මක කිරීම සඳහා ශ්‍රී ලංකාවට සහයෝගය ලබාදෙන බවද සඳහන් කෙළේය.ශ්‍රී ලංකාව සහ ඕස්ට්‍රියාව අතර ආර්ථික වශයෙන් සහයෝගීව කටයුතු කිරීමට නිරන්තරයෙන්ම සූදානම් වන බවත් ඒ මඟින් දෙරටේ ආර්ථිකය තවත් වර්ධනය කරගත හැකි බවත් හේ පැවැසීය.සිය රට තුළ කිසිඳු අයුරකින් හෝ එල්.ටී.ටී.ඊ ත්‍රස්තවාදයක් ක්‍රියාත්මක නොවන බවත් ඕස්ට්‍රියාව යුරෝපා සංගමයේ සභාපතිත්වය දරන සමයේදී එල්.ටී.ටී.ඊ ත්‍රස්තවාදය තහනම් කිරීමට පියවර ගත් බවත් හේ කීය. ශ්‍රී ලංකාවේ උගත් පාඩම් හා ප්‍රතිසංධානය පිළිබඳ ජනාධිපති කොමිෂන් සභා වාර්තාව සම්බන්ධයෙන් ප්‍රකාශයක් කළ ඒ මහතා ඒ වාර්තාවේ නිර්දේශ ශ්‍රී ලංකාවේ සංහිදියාවක් වෙනුවෙන් සහාය වනු ඇති බව ප්‍රකාශ කළේය.නිල සංචාරයක් සඳහා ශ්‍රී ලංකාවට පැමිණි ඕස්ට්‍රියා නියෝජ්‍ය විදේශ කටයුතු ඇමැතිවරයා ආර්ථික සංවර්ධන ඇමැති බැසිල් රාජපක්ෂ මහතාද හමුවී ද්වීපාර්ශවීය වශයෙන් සාකච්ඡා කළේය..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>01</day>
    </date>
    <link>http://www.dinamina.lk/2012/05/01/_art.asp?fn=n1205018</link>
    <topic>මේ රණවිරු සැමැරුම් මාසයයි</topic>
    <author>ධනුෂ්ක ගොඩකුඹුර</author>
    <content>ජාතික රණවිරු සැමරුම් මාසය ජනාධිපති මහින්ද රාජපක්ෂ මහතාගේ ප්‍රධානත්වයෙන් අරලියගහ මන්දිරයේදී ඊයේ (30) ඇරැඹිණ.ඒ අනුව ඊයේ (30) සිට මැයි මස 30 වැනි දින තෙක් ජාතික රණවිරු සැමරුම් මාසය ලෙස ජනාධිපතිවරයා විසින් ප්‍රකාශයට පත් කරනු ලැබූ අතර එය සනිටුහන් කරමින් ප්‍රථම රණවිරු කොඩිය ජනාධිපතිවරයා වෙත මෙහිදී පැළඳවිණි. දශක තුනක රුදුරු ත්‍රස්තවාදය නිමා කිරීම සමරමින් මේ සැමරුම් මාසය වාර්ෂිකව ප්‍රකාශයට පත් කෙරේ.රණවිරු සුබසාධනය වෙනුවෙන් රණවිරු සේවා අධිකාරිය වාර්ෂිකව මේ කටයුතු සංවිධාන කරයි.පසුගිය වසරේ රණවිරු කොඩි පැළඳවීමෙන් රැස් කළ අරමුදල් පළාත් ආණ්ඩුකාරවරුන් විසින් බාරදීමෙන් අනතුරුව ජනාධිපතිවරයා එම අරමුදල් රණවිරු සේවා අධිකාරියේ සභාපති පත්මා වෑත්තෑව මහත්මියට බාර දුන්නේය.මේ වසරේ අලෙවිය සඳහා රණවිරු සුබසාධන කොඩි පළාත් ආණ්ඩුකාරවරුන්ට ජනාධිපතිවරයාගේ අතින් පිළිගැන්විණි. රණවිරු සේවා අධිකාරියේ නිල වෙබ් අඩවිය ජනාධිපතිවරයාගේ අතින් විවෘත කෙරිණි.මානුෂික මෙහෙයුමේ අවසන් අවස්ථාවේ රට වෙනුවෙන් දිවි පිදූ රණවිරුවකුගේ දියණියන් වන විශ්මි ලක්ෂනී සහ නිකිණි කුරුෂිකා දියණියෝ මේ අවස්ථාවේදී ජනාධිපතිවරයා හමු වූහ.මුදල් හා ක්‍රමසම්පාදන නියෝජ්‍ය ඇමැති ගීතාංජන ගුණවර්ධන, ආරක්ෂක ලේකම් ගෝඨාභය රාජපක්ෂ, ආරක්ෂක මාණ්ඩලික ප්‍රධානී ඇතුළු ත්‍රිවිධ හමුදාපතිවරු සහ පොලිස්පතිවරයා ඇතුළු පිරිසක් ද මේ අවස්ථාවට එක් වූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>01</day>
    </date>
    <link>http://www.dinamina.lk/2012/05/01/_art.asp?fn=n1205019</link>
    <topic>බෞද්ධ පාසල්වල වෙසක් සැමරුම් සතියක්</topic>
    <author>සුභාෂිනී සේනානායක</author>
    <content>2600 ශ්‍රී සම්බුද්ධත්ව ජයන්තිය නිමිත්තෙන් සියලුම බෞද්ධ පාසල් වෙසක් සැමරුම් සතියක් නම් කර තිබේ.මෙම වෙසක් සැමරුම් සතිය ගුරු භවතුන් හා පාසල් දරු දැරියන්ගේ සහභාගීත්වයෙන් පැවැත්වෙන අතර ශීල සමාදාන වැඩසටහන් පාසල් මට්ටමින් පවත්වන බොදු බැති ගී ප්‍රසංග, දන්සල් මෙන්ම වෙසක් සැරසිලි නිර්මාණය කිරීම සිදු කෙරේ.හෙට (02) දා සිට 08 වනදා දක්වා මෙම වැඩසටහන් ක්‍රියාත්මක කෙරේ. ශ්‍රමදාන හා පරිසර සංරක්ෂණය මැයි 02 දා ක්‍රියාත්මක කෙරෙන අතර වෙසක් සැරසිලි හා නිර්මාණ සිදුකිරීම මැයි 03 දා සිදුකෙරේ.මැයි 04 දා සියලු බෞද්ධ පාසල්වල ශීල සමාදාන වැඩසටහන ක්‍රියාත්මක කෙරෙන අතර මැයි මස 05 සහ 06 දා පාසල් මට්ටමින් තේ පැන් ඔසු පැන් මල් දන්සල් සහ බොදු බැති ගී ගායනා පැවැත්වෙයි. මැයි 08 දා මෙම කටයුතු සඳහා කැපවීමෙන් ක්‍රියා කළ සහ කුසලතා දැක්වූ සිසුන්ට සහතික පත් ප්‍රදානය කිරීම සිදුකෙරේ..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>01</day>
    </date>
    <link>http://www.dinamina.lk/2012/05/01/_art.asp?fn=n12050110</link>
    <topic>සිහිනයක් වූ හම්බන්තොට වරායසැබෑ කෙළේ ජනපතියි</topic>
    <author>ජයසිරි මුණසිංහ</author>
    <content>සියලු නායකයින්ට තිබුණත් හම්බන්තොට වරාය සිහිනය සැබෑකළේ අතිගරු ජනාධිපති මහින්ද රාජපක්ෂ මහතා බව මුදල් අමාත්‍යාංශයේ ලේකම් ආචාර්ය පී. බී. ජයසුන්දර මහතා කීය.“ලංකාවට නිදහස ලබන්නත් පෙර සිට හම්බන්තොට වරායක් හදන්න සැලසුම් තිබ්බා. 1994 ආණ්ඩුවටත්, 2001 - 2003 ආණ්ඩුවටත් ඒ සැළසුම් තිබුණා. නමුත් ඒ සිහිනය ඉටු කළේ අතිගරු ජනාධිපතිතුමායි” මුදල් අමාත්‍යාංශයේ ලේකම් ආචාර්ය පී. බී. ජයසුන්දර මහතා ප්‍රකාශ කෙළේය.ජාත්‍යන්තර මට්ටමේ වරායක් හදලා දවසින් දෙකින් ප්‍රතිලාභ ලබා දෙන්න අමාරුයි. කෙටිකාලීන ප්‍රතිලාභ වාගේ අවුරුදු සිය දහස් ගණනක් මේවැනි ව්‍යාපෘතිවල ප්‍රතිලාභ රටේ ජනතාවට ලැබෙනවා යැයි ද ලේකම්වරයා කීය.මුදල් අමාත්‍යාංශ ලේකම්වරයා එසේ ප්‍රකාශ කළේ එම ආයතනයේ ඊයේ (30) පැවැති විශේෂ මාධ්‍ය හමුවේදීය..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>01</day>
    </date>
    <link>http://www.dinamina.lk/2012/05/01/_art.asp?fn=n12050111</link>
    <topic>මැයි 07 රජයේ නිවාඩුවපාසල්වලටත් ඉල්ලති</topic>
    <author/>
    <content>රජය විසින් විශේෂයෙන් ප්‍රකාශයට පත් කළ මැයි 07 වැනි රජයේ නිවාඩු දිනය පාසල්වලට ද ලබා දෙන ලෙස ගුරු සේවා සංගම් නිවේදනයක් නිකුත් කරමින් ඉල්ලා සිටී.එහි මෙසේ ද දැක්වේ.වෙසක් සතිය නිමිත්තෙන් 2012/8 චක්‍රලේඛය මගින් වෙසක් සතියට අදාළ වැඩසටහන් පාසල්වල පවත්වන ලෙස දැනුම් දී තිබුණි. ඒ අනුව 2012-05-04 වන දිනට ද විවිධ වැඩසටහන් යෝජනා කොට පාසල්වල අදාළ වැඩසටහන් සූදානම් කොට තිබුණි.එසේ තිබියදී හදිසියේ 2012-04-25 දිනැතිව අධ්‍යාපන ලේකම්වරයා 2012-05-04 දින පැවැත්වෙන වැඩසටහන් රජයේ නිවාඩු දිනයක් ලෙස විශේෂයෙන් ප්‍රකාශයට පත් කළ 2012-05-07 වන දින පවත්වන ලෙස දන්වා ඇත.සමස්ත රජයේ සේවකයින්ටම නිවාඩු දිනයක් වූ එදින පාසල් පැවැත්වීම මෙන්ම වෙසක් වැඩසටහන් පැවැත්වීම අසාර්ථක ක්‍රියාවලියක් වන අතර එය වෙසක් පෝයට පසු දිනයක් ද වේ.මේ තීරණය වහාම නතර කරන ලෙසත්, පාසල් පැවැත්වීම සඳහා ලබා දී ඇති අධ්‍යාපන ලේකම්වරයාගේ ලිපිය අවලංගු කරන ලෙසත් පහත සඳහන් ගුරු විදුහල්පති සංගම් ඉල්ලා සිටී..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>01</day>
    </date>
    <link>http://www.dinamina.lk/2012/05/01/_art.asp?fn=r1205011</link>
    <topic>ප්‍රජා සංවර්ධන පදනමේබක්මහ උළෙල</topic>
    <author>සමන්ති මිරියගල්ලකඩුවෙල සමූහ</author>
    <content>අපේ රට කොතරම් නවීකරණය වුවද නාගරීකරණය වූ සමාජයක ජීවත්වන අපට අලුත් අවුරුදු උළෙල වැනි ඓතිහාසික සංස්කෘතික උරුමයන්ගෙන් ඈත් විය නොහැකි බව ඉදිකිරීම් ඉංජිනේරු සේවා නිවාස හා පොදු පහසුකම් ඇමැති විමල් වීරවංශ මහතා පවසයි.ඇමැතිවරයා මෙම අදහස් පළ කළේ පසුගියදා අතුරුගිරිය එක්සත් ප්‍රජා සංවර්ධන පදනම හා අතුරුගිරිය පොලිසිය මෙහෙයවීමෙන් ප්‍රදේශයේ වෙළෙඳ ව්‍යාපාරිකයන්ගේ අනුග්‍රහයෙන් එකොළොස් වන වරටත් අතුරුගිරිය මංසන්ධියේදී පවත්වන ලද බක්මහ උළෙලේ ප්‍රධාන ආරාධිතයා වශයෙන් එක්වෙමිනි. ඇමැතිවරයා මෙසේද කීය.අපට අයිති ප්‍රධානතම සංස්කෘතික උළෙල වන අලුත් අවුරුද්ද සමග වාද බේද අතහැරලා නව සිතුවිලි ජනිත කරගෙන ජාතියක් හැටියට නැගී සිටීම සඳහා මේ රටේ පොදු ජනතාව අලුත් අධිෂ්ඨානයකට ගෙන යනවා. ඒ අධිෂ්ඨානයෙන් ගෙවුණු අවුරුද්දට වඩා අලුත් අවුරුද්දේ ජීවිතය අලුත් කර ගන්නට පුළුවන්.මේ විදිහට එකම නැකතක සියලු දෙනා එකට වැඩ කරන අලුත් අවුරුදු අසිරිය විඳ ගත හැකි ලෝකයේ එකම උත්සවය ශ්‍රීී ලංකාවේ අලුත් අවුරුදු උළෙලයි. දුප්පත් ජනතාව සඳහා වියලි ආහාර ද්‍රව්‍ය හා පාසල් දරුවන් සඳහා පොත් හා පාසල් උපකරණ ප්‍රදානය කිරීමද ඇමැතිවරයා අතින් සිදු කෙරිණි.මෙම අවස්ථාවට පෝරෙ ශ්‍රී මහා විහාරාධිපති රුක්මලේ ධම්මකිත්ති නායක හිමිපාණන්, මොරටුවාහේන බෝධිරුක්ඛාරාමාධිපති ශ්‍රී සුමේධානන්ද හිමිපාණන්, ඇතුළුව පාර්ලිමේන්තු මන්ත්‍රී ජයන්ත කැටගොඩ, පළාත් සභා මන්ත්‍රී හෙක්ටර් බෙත්මගේ, කඩුවෙල නගර සභාවේ විපක්ෂ නායක ප්‍රියන්ත පත්බේරිය, නාගරික මන්ත්‍රී නීල් ශාන්ත මහත්වරුද සහභාගි වූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>01</day>
    </date>
    <link>http://www.dinamina.lk/2012/05/01/_art.asp?fn=r1205012</link>
    <topic>ස්වයංරැකියා කතුන් දිරි ගැන්වීමට ව්‍යාපෘති</topic>
    <author>මධ්‍යම පළාත් විශේෂ පාලිත අලකේශ්වර</author>
    <content>මහින්ද චින්තන සංකල්පය අනුව කාන්තා විරැකියාවට පිළියමක් වශයෙන් ස්වයංරැකියා සඳහා පුහුණුවත්, ස්වයංරැකියාවල නියුක්ත කාන්තාවන්ගේ නිෂ්පාදන කුසලතා නංවාලීමත්, අලෙවි සංවර්ධනය සඳහා අත දීමත් උදෙසා මධ්‍යම පළාත් කර්මාන්ත හා වනිතා කටයුතු අමාත්‍යාංශය පියවර ගෙන තිබේ.ලිය සෙවණ පුබුදුව, ගැමිලිය උදාන, ලියඅරුණ, කාන්තා නවෝදය, ගැමිලිය නගමු, වනිතා දෑතට සවිය, ලියකම් - විස්කම් අගයමු, අපි වවමු රට නගමු, ආදි ව්‍යාපෘති රැසක් මගින් මෙම වැඩසටහන ඉතා සාර්ථකව ක්‍රියාවට නංවා ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>01</day>
    </date>
    <link>http://www.dinamina.lk/2012/05/01/_art.asp?fn=r1205013</link>
    <topic>ස්තුති කථාව කරන්න කීවාමලේකම්වරියගෙන් දෝස්මුරයක්</topic>
    <author>උඩුගම්පොළ බර්ටි ලයනල්</author>
    <content>මිනුවන්ගොඩ ප්‍රදේශයේ ග්‍රාමීය මට්ටමෙන් පවත්වාගෙන යන එක්තරා පෙර පාසලක විචිත්‍රවත් අලුත් අවුරුදු උත්සවයක් සංවිධානය කර තිබුණි. ග්‍රාම සංවර්ධන සමිතියක් මගින් පවත්වාගෙන යන මෙම පෙර පාසල ඒ් ප්‍රදේශයේ සිසු දරු දැරියන්ට පමණක් සීමා වී තිබුණි.මෙම පෙර පාසල ඉතාම දුප්පත් මට්ටමේ පවත්වාගෙන ගියත් ඒ ප්‍රදේශයේ පැවත්වෙන වෙනත් පෙර පාසල් හා සැසිදිය නොහැකි ඉහළ ප්‍රතිඵලවලින් පරිපූර්ණ වීම නිසා වෙනත් ප්‍රදේශවලින් පවා දරුවන් ඇතුළු කර ගැනීමට නිරතුරුව පිරිස උත්සාහ දරති.සාරධර්ම වලින් පිරිපුන් මෙම පෙර පාසලේ ප්‍රධාන පාලිකාව තම දරුවන් හට දේශීය අවුරුදු චාරිත්‍ර අකුරටම සිදු කිරීමට උත්සුක වූවාය. ප්‍රධාන පාලිකාව තම සහායිකාවන් සමඟ කණ්ඩායම් වශයෙන් දරුවන් සකස් කර අවුරුදු උත්සවය ආරම්භ කෙරිණි. පාරම්පරික බවින් යුක්ත වූ නිසාය.මවුපියන්ගේ හා පරිත්‍යාගශිලින් ව්‍යාපාරිකයන්ගේ දායකත්වයෙන් දරුවන් සඳහා ත්‍යාග නොඅඩුව සකස් කර තිබුණි. ඉතාම සුළු සිසුන් සංඛ්‍යාවකින් සමන්විත වූ මෙම උත්සවය ත්‍යාග සහ සහතික පිරිනැමීම ග්‍රාම සංවර්ධන සමිති නිලධාරීන් සහ ප්‍රදේශයේ සැලකිය යුතු පුද්ගලයින් අතින්ම සිදු කෙරිණි. පෙර පාසලේ ප්‍රධාන පාලිකා තුමිය ක්‍රීඩාවන්ගේ සමාප්තිය සටහන් කළාය. ප්‍රදේශවාසීන් කිහිපදෙනෙක්ම ඇගයීම් දේශන කීපයකම පැවැත්විය. අවසානයේදී ප්‍රධාන පාලිකාව ස්තුති කථාව කිරීමට ලේකම්තුමිය වෙත බාර කළාය. ඒ මොහොතේ ඇය වෙනත් කාර්යයක යෙදී සිටි බැවින් කිසිවෙක් ඇයට කතාව කිරීමට වේදිකාවට යන්නැයි සිහි ගැන්විය. කලබලයට පත් වූ ලේකම්තුමිය මොනවා මට ස්තුති කථාව - මොන ස්තුති කථා ද මම දන්නෙත්නෑ. ලෑස්ති වුණෙත් නෑ. මට ඕවා කරන්න බෑ. එය ශබ්ද විකාශන යන්ත්‍රයෙන් සැමටම ඇසුණු බව දැනගත් විගස ලේකම්තුමිය දෑතින් මුහුණ වසා ගනිමින් තිරය පිටුපසට දිව ගියාය..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>01</day>
    </date>
    <link>http://www.dinamina.lk/2012/05/01/_art.asp?fn=r1205014</link>
    <topic>ඩෙංගු රෝගීන්ටප්‍රතිකාර කිරීමේ මධ්‍යස්ථානයක් මීගමුව රෝහල් බිමේ</topic>
    <author>කොච්චිකඩේ විශේෂ ඩී. මිහිඳුකුල</author>
    <content>වසංගත තත්ත්වයෙන් මීගමුව පුරා ව්‍යාප්තව ගිය ඩෙංගු උණ රෝගයෙන් ජනතාව මුදා ගෙන නිරෝගී පරපුරක් බිහි කිරීමේ අරමුණ ඇතිව සෞඛ්‍ය අමාත්‍යාංශය රුපියල් ලක්ෂ 130ක් වැය කර ඩෙංගු නිරීක්ෂණ ඒකකයක් මීගමුව රෝහල් භූමියේදී ඉදිකිරීමට සැලසුම් කර ඇත.රාජ්‍ය සම්පත් හා ව්‍යවසාය සංවර්ධන නියෝජ්‍ය ඇමැති සරත් කුමාර ගුණරත්න මහතා හා පාර්ලිමේන්තු මන්ත්‍රීනි විශේෂඥ වෛද්‍ය සුදර්ශනී ප්‍රනාන්දු පුල්ලේ මහත්මිය මේ ගොඩනැගිල්ලට මුල්ගල් තැබූහ.ළමා රෝග විශේෂඥ ලක්කුමාර ප්‍රනාන්දු මහතා මෙසේ පැවසීය.පසුගිය වර්ෂ 1 1 / 2 ක කාලයේ මීගමුවේ ඩෙංගු උණ රෝගය බහුල වශයෙන් ව්‍යාප්ත වුණා. ඩෙංගු උණ රෝගය සෑදුණු විශාල පිරිසක් මීගමුව රෝහලින් ප්‍රතිකාර ගෙන තිබුණා. කීප දෙනකු මිය ගියා.මේ මධ්‍යස්ථානය මීගමුවේ පිහිටුවීම සුදුසු බවට තීරණය කළා. ඇඳන් 20කින් සමන්විත වන මේ ස්ථානය ඩෙංගු උණ රෝගීන්ට ප්‍රතිකාර කිරීමට පමණක් නොවේ. ඩෙංගු උණ රෝගය ගැන වෛද්‍යවරු පුහුණු කරන ස්ථානයක් වශයෙන් පවත්වාගෙන යනවා. විදේශීය වෛද්‍යවරුන්ටද මෙහි පුහුණුව ලබා ගැනීමට අවකාශ සලසා තිබෙනවා..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>01</day>
    </date>
    <link>http://www.dinamina.lk/2012/05/01/_art.asp?fn=r1205015</link>
    <topic>ත්‍රිරෝද රථයේ ශබ්ද නගා ගීත වාදනය කළාටපොලිස් පරීක්‍ෂක දුන් දඬුවම අපූරුයි</topic>
    <author>කෝට්ටේ මධ්‍යම සමූහ නන්ද ඒකනායක</author>
    <content>කොළඹට නුදුරින් පිහිටි පොලිස් ස්ථානයක ස්ථානභාර නිලධාරී පොලිස් පරීක්ෂකවරයා කිසියම් පැමිණිල්ලක් විභාග කරමින් සිටියේය.එම අවස්ථාව වන විට පස්වරු හතර පසුවී තිබිණි. දෙපිරිසේම අයට කරුණු පැහැදිලි කරදී පැමිණිල්ල සමථයකට පත්කිරීමට ගත් උත්සාහය ව්‍යර්ථ විය. එවිට ශබ්දයක් නංවමින් ත්‍රිරෝද රථයක් ඉදිරිපස පාරේ ධාවනය වනු පොලිස් පරීක්ෂකවරයාට ඇසිණි.ස්වල්ප වේලාවකින් ත්‍රිරෝද රථය නැවත ආපසු යන අතරදීද පෙර පැවැති හඬ නොකඩවා ඇසිණි.පොලිස්ථානයේ රාජකාරී කටයුතු වලට මෙය බාධාවකි. ළඟ සිටි කොස්තාපල්වරයා කැඳවා අර ත්‍රිරෝද රථය නැවත පැමිණියහොත් නවත්වා පොලිසියට ගෙන එන ලෙස දැන්වීය.පාර අයිනේ රැක සිටි පොලිස් කොස්තාපල් ත්‍රිරෝද රිය ආපසු පැමිණෙනු දැක නවත්වාගෙන පොලිස් පරීක්ෂකවරයා වෙත ගෙන ආවේය.ආ... මෙයාද මිනිහා. කියාගෙන පොලිස් ස්ථානයේ මිදුලට පැමිණි පොලිස් පරීක්ෂකවරයා ත්‍රිරෝද රිය පරීක්ෂා කළේය.විශාල ප්‍රමාණයේ ස්පිකරයක් ත්‍රිරෝද රථයේ පසුපස සවිකර තිබිණි.මොකද තමුසේ සින්දු දාගෙන... අනිත් මිනිස්සුන්ට කරදර කරන්නේ...ත්‍රිරෝද රියැදුරා සිනාසුණේය. තමුසෙට හිනානේද? තමුසේ සින්දු දාල නටනවද?හොදයි දානව සී. ඩී. එකක් ඉවර වෙනකම් නටන්න ඕනෑ... තේරුණාද?තරුණයා නටන්නට අදිමදි කරන බව පෙනින.හා ... හා ... නටනවා... තරුණයා නටන්නට පටන් ගත්තේය.සාජන්ට් තමුසේ බලාගන්නවා. තරුණයා දහඩිය දමනතෙක් නැටුවේය.හා දැන් ඉතින් යනවා. මීට පස්සේ කාටවත් කරදර වෙන විදියට සින්දු දාගෙන යන්න බෑ.මේ සිද්ධිය ගම පුරා පැතිර ගියේය. තරුණයා දකින සෑම අයෙක්ම පාහේ නටමුද? යන ඇසුවොත් ඔහු තිත්ත කුණුහරුපයෙන් හොඳටම බනින්නට පටන්ගෙන ගන්නේය..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>01</day>
    </date>
    <link>http://www.dinamina.lk/2012/05/01/_art.asp?fn=s1205011</link>
    <topic>ශ්‍රී ලංකා නෙට්බෝල් පිල අද කැන්ගරු දේශයට</topic>
    <author>පි‍්‍රන්ස් ගුණසේකර</author>
    <content>ආසියානු නෙට්බෝල් තරගාවලියට පෙරහුරුවක් ලෙස ශ්‍රී ලංකා නෙට්බෝල් ක්‍රීඩිකාවෝ අද ඔස්ට්‍රේලියාව බලා පිටත් වෙති.ගයාත්‍රි ලංකාතිලකගේ හා තර්ජනී සිවලිංගම් ගේ නායකත්වයෙන් යුත් ශ්‍රී ලංකා නෙට්බෝල් පිල මාස දෙකකට ආසන්න කාලයක් ඔස්ට්‍රේලියාවේ පර්ත් නුවර දී පුහුණුවීම් වල යෙදෙන අතර, ක්‍රීඩා සමාජ කිහිපයක් සමග පුහුණු තරගවලට සහභාගී වීමට නියමිත ය.මේ වසරේ අගෝස්තු මාසයේ ශ්‍රී ලංකාවේ දී ආසියානු නෙට්බෝල් ශූරතාවලිය පැවැත්වෙන බැවින් විදෙස් පුහුණුවක් ලබාදීම සංචාරයේ අරමුණ වී ඇත.ශ්‍රී ලංකා නෙට්බෝල් පුහුණු උපදේශිකා සු ගෝඩියන් මහත්මිය ගේ අදහසකට අනුව පුහුණු සංචාරය ලබාදීමට ක්‍රීඩා ඇමැති මහින්දානන්ද අලුත්ගමගේ මහතා ගේ අනුමැතිය හිමි විය.ශ්‍රී ලංකා නෙට්බෝල් පිලට ක්‍රීඩිකාවන් 16ක් ඇතුළත් වන අතර පළපුරුදු ක්‍රීඩිකාවන් මෙන්ම නවක ක්‍රීඩිකාවන් ද ඇතුළත් ය.කොළඹ විශාඛා විදුහලේ ඉගෙනුම ලබන තිසාලා අල්ගම හා ගයනි දිසානායක පාසල් ක්‍රීඩිකාවන් ලෙස ශ්‍රී ලංකා පිලට ඇතුළත්වීම විශේෂත්වයකි.සිංගප්පූරුවේ දී නිමාව දුටු ලෝක නෙට්බෝල් ශූරතාවලියට ක්‍රීඩා කළ ක්‍රීඩිකාවන් 7ක්ද මේ සංචාරයට එක් වෙති.ශ්‍රී ලංකා නෙට්බෝල් පුහුණුකාරිණී හයසින්ත් විජේසිංහ, සහය පුහුණුකාරිණී දීප්ති අල්විස් හා කළමනාකාරිණී දිනෙලි පිටිගලආරච්චි මහත්මිය ද ඔස්ට්‍රේලියාව බලා පිටත් වෙති.ශ්‍රී ලංකා නෙට්බෝල් පිල මෙසේ ය.ගයාත්‍රි ලංකාතිලක, තර්ජනී සිවලිංගම් (සම නායිකාවන්), දීපිකා අබේකෝන්, සමන්ති නිලුෂිකා, ෂශිකා සමරසිංහ, විශාඛා ජයසූරිය, තිසාලා අල්ගම, සුරේඛා කුමාරි, ගයනි දිසානායක, මරීෂා ප්‍රනාන්දු, ඩබ්ලිව්. ධම්මිකා, සෙමිනි අල්විස්, සෙව්වන්දි තාරකා, දුලනි එරන්ද්‍රිකා, චතුරංග ජයසූරිය, විරාජි චමරිකා..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>01</day>
    </date>
    <link>http://www.dinamina.lk/2012/05/01/_art.asp?fn=s1205012</link>
    <topic>ෂාමල් උප සභාපති තරගයෙන් ඉවතට</topic>
    <author>පි‍්‍රන්ස් ගුණසේකර</author>
    <content>ශ්‍රී ලංකා මලල ක්‍රීඩා සංගමයේ උප සභාපති තනතුරකට තරග වැදීමට නාම යෝජනා භාරදී සිටි රියර් අද්මිරාල් ෂාමල් ප්‍රනාන්දු මහතා ඊයේ එම නාමයෝජනාව ඉල්ලා අස්කර ගත්තේ ය.ලේකම් තනතුරට ප්‍රේමා පින්නවල මහතා සමග තරග වදින හෙයින් උප සභාපති නාම යෝජනාව ඉල්ලා අස්කර ගැනීමට ඒ මහතා තීරණය කර තිබේ. ඒ අනුව උප සභාපති තනතුරු 6ක් සඳහා තරග වදින අපේක්ෂකයන් ගණන 11 කි.මලල ක්‍රීඩා සංගමයේ උප සභාපති තනතුරුවලට නාමයෝජනා 14ක් ලැබී තිබුණි. කර්නල් සුදත් මඩුගල්ල මහතා සිය නාම යෝජනාව ඉවත් කරගත් අතර කිංස්ලි රංජිත් පෙරේරා මහතාගේ නාමයෝජනාව ප්‍රතික්ෂේප විය. නිලවරණය මේ මස 3 වැනිදා ක්‍රීඩා අමාත්‍යංශයේදී ක්‍රීඩා අධ්‍යක්ෂ ජෙනරාල් රංජනී ජයකොඩි මහත්මියගේ ප්‍රධානත්යෙන් පැවැත්වේ.භාණ්ඩාගාරික තනතුරට තිදෙනෙක්, උප භාණ්ඩාගාරික තනතුරට දෙදෙනෙක් ද තරගයට පිවිස සිටී.සභාපති ලෙස මේජර් ජෙනරාල් දයා රත්නායක, උප ලේකම් ලෙස කේ.බී.ටී. පෙරේරා යන මහත්වරු හා සටහන්කරු ලෙස සමන් කුමාර මහතා නිතරගයෙන් පත්ව සිටිති..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>01</day>
    </date>
    <link>http://www.dinamina.lk/2012/05/01/_art.asp?fn=s1205013</link>
    <topic>එක්දින තරගාවලියේ ජයකොදෙව් ක්‍රීඩිකාවන්ට</topic>
    <author/>
    <content>ශ්‍රී ලංකා කාන්තා ක්‍රිකට් කණ්ඩායම සමඟ බාබඩෝස් නුවර පැවැති තුන්වැනි හා අවසන් එක්දින තරගය ඩක්වර්න් ලුවිස් ක්‍රමවේදය අනුව ලකුණු 45කින් ජයගත් කොදෙව් ක්‍රීඩිකාවන් තරග 3කින් සමන්විත එක්දින තරගාවලිය 2 - 1 ක් ලෙස ජය ගැනීමට සමත් වූහ. පළමුව පන්දුවට පහර දුන් කොදෙව් පිල ඕවර 40 කදී කඩුලු 7කට ලකුණු 168ක් රැස් කළේ ය. ශ්‍රී ලංකා පිල ඕවර 38.4 කදී ලකුණු 131 කට දැවී ගියේ ය.කොදෙව් පිල - 168/7(ඕවර 40) ෂනේල් ඩලේ 63, ස්ටෙෆානි ටේලර් 44(ශෂිකලා සිරිවර්ධන 40/4)ශ්‍රී ලංකා පිල - 131(ඕවර 38.4) ශෂිකලා සිරිවර්ධන 34,.</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>01</day>
    </date>
    <link>http://www.dinamina.lk/2012/05/01/_art.asp?fn=s1205014</link>
    <topic>උයන්වත්ත ක්‍රිකට් පිටිය නවීකරණය කරයි</topic>
    <author>මාතර සමූහ ඩබ්ලිව්. පී. ධර්මසේන</author>
    <content>ලබන සැප්තැම්බර් මාසයේ පැවැත්වෙන ලෝක කුසලාන විස්සයි - 20 ක්‍රිකට් තරඟාවලිය සඳහා ක්‍රීඩකයින්ට පුහුණුවීම් කටයුතු කිරීමට මාතර උයන්වත්ත ක්‍රීඩාංගණය නවීකරණය කිරීමට පියවරගෙන ඇත. ඒ සඳහා ක්‍රිකට් පාලක මණ්ඩලය වැයකරන මුදල රුපියල් මිලියන 04කි. මෙහි මෙතෙක් පැවති තණතීරු 05 වෙනුවට තණ තීරු 12ක් කඩිනමින් ඉදිකිරීමේ කටයුතු දැනට ආරම්භ වී ඇත.සැප්තැම්බර් මස 18 වන දින සිට ඔක්තෝම්බර් මස 07 දින දක්වා ගාල්ල ජාත්‍යන්තර ක්‍රීඩාංගණයේ පැවැත්වෙන ලෝක කුසලාන ක්‍රීකට් තරඟය සඳහා සහභාගි වෙන ජාත්‍යන්තර ක්‍රීඩකයින්ට පුහුණුවීම සඳහා මෙම තණතීරු ඉදිකරනු ලබයි. මෙම ඉදිකිරීම් සති 2ක් තුළ අවසන් කරන බව ජාතික ක්‍රිකට් පාලක මණ්ඩලයේ තණ තිලි භාර නිලධාරි අනුරුද්ධ පොලොන්ඕවිට මහතා පවසයි.මෙසේ තණතිල්ල ප්‍රමාණය වැඩි කොට හොඳ තණතිල්ලක් ලබාදීම මාතර ප්‍රදේශයේ ක්‍රිකට් ක්‍රීඩාවට ලැදි පාසල් සිසුන්ට සහ නොයෙකුත් ක්‍රීඩා සමාජවල ක්‍රිකට් ක්‍රීඩකයින්ට පුහුණුව සඳහා විශාල පිටිවහලක් ලැබෙන බවත් මෙමගින් සනත් ජයසූරිය වැනි ක්‍රීඩකයින් වැඩි වැඩියෙන් මාතරින් බිහිවෙන බවත් හෙතෙම සඳහන් කරන ලදී..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>01</day>
    </date>
    <link>http://www.dinamina.lk/2012/05/01/_art.asp?fn=s1205015</link>
    <topic> ජාත්‍යන්තර ගෘහස්ථ ක්‍රීඩාගාරයකටමුල්ලේරියාව හල්බරාව ඉඩම වෙන් කෙරේ</topic>
    <author>මැදකොළඹ සමූහ වයිමන් හෙට්ටිආරච්චි</author>
    <content>ආසියානු රටවල ඔලිම්පික් ගම්මාන පිහිටුවීමේ වැඩපිළිවෙළ යටතේ ජාත්‍යන්තර ගෘහස්ථ ක්‍රීඩාගාරයකට කොළොන්නාව ඡන්ද කොට්ඨාසයේ මුල්ලේරියාව ප්‍රදේශයේ හල්බරාව ඉඩම වෙන්කිරීමට කොටිකාවත්ත – මුල්ලේරියාව ප්‍රාදේශීය සභාව යෝජනාවක් සම්මත කරයි.කොටිකාවත්ත – මුල්ලේරියාව ප්‍රාදේශීය සභාවේ සභාපති ප්‍රසන්න ගුණසිංහ සෝලංගආරච්චි මහතාගේ අදහසක් අනුව මෙම ඔලිම්පික් ගම්මානය ඇතිකිරීම පිණිස උඩුමුල්ලේ තලාහේන පාරේ පිහිටි “ගල්ගහලන්ද නොහොත් හල්බරාව“ නමැති අක්කර 2 1/2 ක පමණ ඉඩම මේ සඳහා තෝරාගෙන ඇත.සෝලංගආරච්චි මහතාගේම යෝජනාවක් අනුව මෙම ඉඩම මේ කාර්ය සඳහා වෙන්කිරීමට ප්‍රාදේශීය සභාවේ අනුමැතිය ද ලැබී ඇත. ප්‍රදේශයේ ජනතාවගේ ක්‍රීඩා කුසලතා නැංවීම අරමුණ ඇතිව සියලුම ක්‍රීඩා සඳහා අනුග්‍රහය දැක්වීමේ අවස්ථාව සහිත ගෘහස්ථ ක්‍රීඩාගාරයක් වශයෙන් සංවර්ධනය කිරීමට අනුමැතිය ලැබුණි..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>01</day>
    </date>
    <link>http://www.dinamina.lk/2012/05/01/_art.asp?fn=s1205016</link>
    <topic>ජලය පිරී වැවක සිරි ගන්නා බර්නාඩ් අළුවිහාරේ පිටිය</topic>
    <author/>
    <content>මඳ වර්ෂාවකදී වුව ද මහා මඩ වගුරක් වන මාතලේ බර්නාඩ් අළුවිහාරේ ක්‍රීඩාංගණය මඳ වර්ෂාවකදි පවා ජලය පිරී ගිය වැවක සිරි ගනී.දැනට වසර ගණනාවකම සිට පවතින මෙම පීඩාකාරී තත්ත්වයට කිසිදු පිළියමක් යෙදීමට වගකිවයුත්තන් කිසිවෙකුට කිසිම වුවමනාවක් නැත. පවතින වාතාවරණය මත ජාතික හා ප්‍රාදේශීය මට්ටමේ තරග අතරමග නවතා දැමීමට ද සිදුවූ අවස්ථා ද එමටයි.මෙම ක්‍රීඩාංගණය මාතලේ මහ නගර සභාවට දෛනිකව ආදායම් උත්පාදනය කර දෙන තෝතැන්නක් වී තිබුණ ද ක්‍රීඩාංගණයේ නඩත්තු කටයුතු නිසි අයුරින් ක්‍රමවත්ව සිදු නොවීම ද ගැටලු සහගත තත්ත්වයකි..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>01</day>
    </date>
    <link>http://www.dinamina.lk/2012/05/01/_art.asp?fn=s1205017</link>
    <topic>කොළඹපුර හරඹයේ ජය කොලොන්නාවේ ඕල්කට් විදුහලට</topic>
    <author/>
    <content>බොරැල්ල සුසමයවර්ධන හා කොලොන්නාවේ ඕල්කට් විද්‍යාලය අතර ප්‍රථම වරට පැවැති කොළඹපුර හරඹය එක් දින ක්‍රිකට් තරගය ලකුණු 11 කින් ජය ගැනීමට ඕල්කට් විදුහල සමත් විය.සරවනමුත්තු පිටියේ පැවැති මේ තරගයේ ඕල්කට් විදුහල් පිල ඕවර 39 කදී කඩුලු 8 කට ලකුණු 182ක් රැස් කළේය. සුසමයවර්ධන පිල ඕවර 25 අවසානයේ කඩුලු 5 කට ලකුණු 119 ක් රැස් කරමින් සිටියදී වර්ෂාව ඇද වැටීමේ හේතුවෙන් පැරබෝලා ක්‍රමවේදය අනුව ජයග්‍රාහකයා තේරීමට සංවිධායකවරුන්ට සිදු විය. තරගයේ වීරයා ලෙස ඕල්කට් විදුහලේ නුවන් සංකල්ප සම්මාන දිනූ අතර, හොඳම පිතිකරු ලෙස එම විදුහලේ සජිත් ප්‍රසාද් ද, හොඳම පන්දු යවන්නා ලෙස සුසමයවර්ධන විදුහලේ කණිෂ්ක ප්‍රබෝධන් තේරී පත් වූහ.ඕල්කට් පිල - 182/8 (ඕවර 39) - සජිත් ප්‍රසාද් 50, නුවන් සංකල්ප නොදැවී 64 (කණිෂ්ක ප්‍රබෝධ 10/2 )සුසමයවර්ධන පිල 119/5 (ඕවර 25) කසුන් හිමාෂ 28, දිලිප් රන්දීප 22..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>01</day>
    </date>
    <link>http://www.dinamina.lk/2012/05/01/_art.asp?fn=s1205018</link>
    <topic>දේශීය ආදායම් පිලටලකුණු 37ක ජයක්</topic>
    <author/>
    <content>රාජ්‍ය සේවා ‘ඩී’ කාණ්ඩයේ, දේශීය ආදායම් කණ්ඩායම හා මහ බැංකු කණ්ඩායම අතර සෞඛ්‍ය සේවා ක්‍රීඩාංගණයේ පැවැති තරගයෙන් ලකුණු 37ක ජයග්‍රහණයක් ලබා ගැනීමට දේශීය ආදායම් කණ්ඩායම සමත්විය.මුලින්ම පන්දුවට පහර දුන් දේශීය ආදායම් කණ්ඩායම කඩුලු 06 කට ලකුණු 229 ඕවර 37 කදී රැස්කර ගත් අතර ප්‍රතිවාදී මහ බැංකු කණ්ඩායමට ලබාගත හැකිවූයේ ඕවර 37 කදී ලකුණු 192ක් පමණි.දේශීය ආදායම් පිල කඩුලු 6 ට 229 යි. තිලිණ අමරසිංහ 51, ශානික මධුසංඛ නොදැවී 50, අයි. දුෂ්‍යන්ත 29, එස්. පීටර්ස් නොදැවී 27,එච්. අර්ෆින් 22/3මහ බැංකු පිල - 192 යි. ඒ. ලියනගේ 47, ආර්. පී. කුමාර නොදැවී 38, ඩබ්. ඩී. නන්දන 22/2, අයි. පී. පෙරේරා 37/2..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>01</day>
    </date>
    <link>http://www.dinamina.lk/2012/05/01/_art.asp?fn=s1205019</link>
    <topic>මාලිංග අති විශිෂ්ටයි</topic>
    <author/>
    <content>ලසිත් මාලිංගගේ අති විශිෂ්ට පන්දු යැවීමේ ආධාරයෙන් ඩෙකෑන් චාජර්ස් පිල කඩුලු 5 කින් පැරදවීමට මුම්බායි ඉන්ඩියන්ස් කණ්ඩායම සමත් විය.මාලිංග ලකුණු 16 කට කඩුලු 4ක් ලබා ගැනීම මත ඩෙකෑන් චාජර්ස් ඉනිම ලකුණු 100කට සීමා විය. හර්බජන් සිං ද ලකුණු 13කට කඩුලු 2ක් ලබා ගැනීමට සමත් විය. මුම්බායි ඉන්ඩියන්ස් කඩුලු 5ක් දැවී ලකුණු 101ක් ලබා ගනිමින් තරගයේ ජය වාර්තා කළේය.ඩෙකෑන් චාජර්ස්: 100යි ධවාන් 29, ඩුමිනි 25 (මාලිංග 16ට 4, හර්බජන් 13 ට 2)මුම්බායි ඉන්ඩියන්ස්: කඩුලු 5ට 101යි රෝහිත් 42 (ස්ටෙයිෆ් 10 ට 2)ඉන්දීය ප්‍රිමියර් ලීග් ක්‍රිකට් තරගාවලියේ දිල්ලි ඩෙයාර්ඩෙවිල්ස් හා රාජස්තාන් රෝයල්ස් අතර පැවැති තරගයේ එක් ලකුණක තියුණු ජයක් වාර්තා කිරීමට ඩෙයාර්ඩෙවිල්ස් පිල සමත් විය.ලකුණු 153ක ජයග්‍රාහී ඉලක්කයක් හඹා ගිය රාජස්තාන් රෝයල්ස් පිලේ උත්සාහය උඩු යටිකුරු කරමින් මෝන් මෝකල් තරගයේ අවසන් ඕවරයට පෙර ඕවරයේ කඩුල්ලක් ලබා ගනිමින් ඩෙයාර්ඩෙවිල්ස් පිලට ජයග්‍රහණය ලබා දුන්නේය. විරේන්ද්‍ර සෙවාග් ගේ ලකුණු 63 මත ඩෙයාර්ඩෙවිල්ස් පිල කඩුලු 6කට ලකුණු 152ක් රැස් කළේය. පිළිතුරු වශයෙන් රෝයල්ස් පිල කඩුලු 3කට ලකුණු 151ක් වාර්තා කළේය. ඩෙයාර්ඩෙවිල්ස්: - කඩුලු 6 ට 152යිසෙවාග් 63 (පන්කාජ් 25 ට 2) රාජස්තාන් රෝයල්ස්: කඩුලු 3ට 151 යි රහේන් 84 (මෝකල් 26ට 1).</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>01</day>
    </date>
    <link>http://www.dinamina.lk/2012/05/01/_art.asp?fn=s12050110</link>
    <topic>ප්‍රා.ලේ.කොට්ඨාස 314කට නව පාපන්දු වැඩ සටහනක්</topic>
    <author/>
    <content>පාපන්දු ක්‍රීඩාව ග්‍රාමීය මට්ටමෙන් දියුණු කිරීම සඳහා ක්‍රීඩා අමාත්‍යාංශය හා පාපන්දු සම්මේලනය ඒකාබද්ධව නව වැඩපිළිවෙළක් දියත් කරයි.ඒ අනුව ප්‍රාදේශීය ලේකම් කොට්ඨාස 314ක් ඉලක්ක කරගත් පාපන්දු ක්‍රීඩා සමාජ බිහි කිරීම හා ග්‍රාමීය මට්ටමේ සිටින දක්ෂ පාපන්දු ක්‍රීඩකයින් ඉහළට ගැනීමට මෙම වැඩපිළිවෙළ තුළින් හැකි වෙනු ඇතැයි ක්‍රීඩා අමාත්‍යාංශය විශ්වාසය පළ කරයි..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>01</day>
    </date>
    <link>http://www.dinamina.lk/2012/05/01/_art.asp?fn=s12050111</link>
    <topic>හෝමාගම කලාප ශූරතාව හංවැල්ල රාජසිංහට</topic>
    <author>මංජුල හිරිපිටියහෝමාගම සංචාරක</author>
    <content>හෝමාගම අධ්‍යාපන කලාප කී‍්‍රඩා තරගාවලියේ ලකුණු 344 ලබාගැනීමට සමත් වූ හංවැල්ල රාජසිංහ විදුහල ශූරතාව දිනාගත් අතර ලකුණු 84 ගත් පාදුක්ක සිරිපියරතන විදුහල අනුශූරතාව දිනා ගැනීමට සමත් විය.තරගාවලියේ ලකුණු 53 ලබාගත් හෝමාගම මධ්‍ය මහ විදුහලට තෙවැනි ස්ථානය හිමි විය. හෝමාගම දියගම මහින්ද රාජපක්‍ෂ ජාත්‍යන්තර ක්‍රීඩා සංකීර්ණයේදී පැවැති මෙම තරගයේ මලල ක්‍රීඩා අංශයෙන් දක්‍ෂතා දැක්වූ කේ. ඩබ්. ඩී. පී. කුමාරසිංහ (15 පහළ - හංවැල්ල ම. ම. වි.), එල්. ජී. ඩී. සඳමිනි (15 පහළ - හෝමාගම ම. ම. වි.), ආර්. පී. ගිම්හාන් සංකල්ප (17 පහළ - හංවැල්ල රා. ම. ම. වි.), ඩබ්. වී. මධුෂානි (17 පහළ - පාලාගම සි. පැ. වි.), පී. ශානක උදයංග (19 පහළ - හංවැල්ල රා. ම. ම. වි.), ජේ. ඩබ්ලිව්. ඒ. ඩී. එම්. විජේසිංහ (19 පහළ - හංවැල්ල රා. ම. ම. වි.), බී. ජී. එච්. ඩී. ජයතිස්ස (21 පහළ - හංවැල්ල රා. ම. ම. වි.), එච්. ඒ. ඩී. ලක්මාලි (21 පහළ - හංවැල්ල රා. ම. ම. වි.), යන ක්‍රීඩක ක්‍රීඩිකාවන්ට විශේෂ ඇගයීම් සහතික සහ තිළිණ ප්‍රදානය කිරීම සිදු කෙරිණ.තරගාවලිය සඳහා හෝමාගම අධ්‍යාපන කලාපයට අයත් හෝමාගම, පාදුක්ක සහ සීතාවක අධ්‍යාපන කොට්ඨාසවලට අයත් විදුහල් අනූ හතක ක්‍රීඩක ක්‍රීඩිකාවන් දහසක් පමණ සහභාගි වූහ. ජය සංකේත ප්‍රදානය අධ්‍යාපන ඇමැති බන්දුල ගුණවර්ධන මහතාගේ ප්‍රධානත්වයෙන් සිදු විය..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>01</day>
    </date>
    <link>http://www.dinamina.lk/2012/05/01/_art.asp?fn=s12050112</link>
    <topic>විද්‍යා විද්‍යාලයට ලකුණු 8-5ක තියුණු ජයක්</topic>
    <author>ෆවුස් මොහොමඩ්</author>
    <content>අන්තර් පාසල් සිංගර් අවුරුදු 20න් පහළ පළමු කොටසේ රගර් තරගාවලිය යටතේ ඊයේ (30) හෝමාගම දියගම මහින්ද රාජපක්ෂ ක්‍රීඩාංගණයේ දී විද්‍යා විද්‍යාලය සහ ඩී.එස්. සේනානායක විදුහල අතර පැවැති තියුණු තරගයෙන් ලකුණු 8-5ක ජයක් අත්කර ගැනීමට විද්‍යා විද්‍යාලය සමත්විය. ඩී.එස්. සේනානායක විදුහලේ ක්‍රීඩකයන් පළමු භාගයේ දී උත්සාහක දිනුමක් වාර්තා කරමින් ලකුණු 5-0ක් ලෙස පෙරමුණේ පසුවිය.නමුත් දෙවැනි භාගයේ යළි තරගයට අවතීර්ණ වූ විද්‍යා විද්‍යාලයීය ක්‍රීඩකයන් අවසන් මොහොතේ දඬුවම් පහරක් සහ උත්සාහක දිනුමක් ලබා ගනිමින් තියුණු ජයක් වාර්තා කිරීමට සමත්විය.මේ අතර වේල්ස් කුමාර විදුහල සහ මලියදේව විදුහල අතර මොරටුවේ පැවැති තරගයෙන් ලකුණු 83-13ක දැවැන්ත ජයක් අත්කර ගැනීමට වේල්ස් කුමාර විදුහල සමත්විය.වේල්ස් කුමාර විදුහල ලැබූ ලකුණු 83කට ගෝල් 9ක් සහ උත්සාහක දිනුම් 4ක් ඇතුළත් වූ අතර මලියදේව විදුහල ගෝලයක් සහ දඬුවම් පහර 2ක් එල්ල කළේය. වේල්ස් කුමාර විදුහලේ අංක 8 ක්‍රීඩක පිවිතුරු විජේරත්න, රන්දික වර්ණපුර සහ දුලාජ් රත්නායක උත්සාහක දිිනුම් 3 බැගින් අත්කරගත් අතර ඉන් 5ක්ම ගෝල බවට හැරවීමට පිවිතුරු විජේරත්න සමත්විය. තරගයේ පළමු භාගය නිමාවනවිට වේල්ස් කුමාර විදුහල ලකුණු 43-6ක් ලෙස ඉදිරියෙන් පසුවිය.මාතලේ සා.තෝමස් විදුහලට එරෙහිව පල්ලේකැලේ ක්‍රීඩාංගණයේ පැවැති තරගයෙන් ලකුණු 5-3ක උණුසුම් ජයක් වාර්තා කිරීමට සා.බෙනඩික්ට් විදුහල සමත්විය.තරගයේ පළමු භාගයේ දී දඬුවම් පහරක් එල්ල කරමින් ලකුණු 3-0ක් ලෙස පෙරමුණ ගත් සා.තෝමස් විදුහලට දෙවැනි භාගයේ දී දැඩි සටනක් දෙමින් අවසන් මොහොතේ උත්සාහක දිනුමක් වාර්තා කිිරීමට සා.බෙනඩික්ට් විදුහල සමත්විය.මේ අතර ආනන්ද විදුහල සහ ධර්මපාල විදුහල අතරත්, ලුම්බිණි විදුහල සහ කේරී විදුහල අතරත් රත්මලාන ගුවන් හමුදා පිටියේ පැවැත්වීමට නියමිතව තිබූ තරග අයහපත් කාලගුණය හේතුවෙන් නොපැවැත්වූ අතර ඒ තරග පිළිවෙලින් හෙට (2) සහ අනිද්දා (3) පැවැත්වෙනු ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>01</day>
    </date>
    <link>http://www.dinamina.lk/2012/05/01/_art.asp?fn=f1205011</link>
    <topic>අපි කම්කරු ප්‍රශ්න මග හරින්නේ නෑ</topic>
    <author>සාකච්ඡා කළේ චතුරිකා ගමගේ</author>
    <content>මෙවර මැයි දිනයේ තේමාව වන්නේ “එකම රටක්” යන්නයි. යුද්ධය නිමා වී තිබෙන නිසා අද සමස්ත ශ්‍රී ලාංකිකයන් නිදහසේ ජීවත් වෙනවා. යුද්ධය තිබුණු කාලයේ යුද්ධයට සම්බන්ධ නොවුණු සිවිල් වැසියන්ගෙන් බහුතරයක් වූයේ වැඩකරන පංතියේ ජනතාවයි. විශේෂයෙන් ඒ කාලයේ තැන තැන බෝම්බ පුපුරා යද්දී ඒවාට ගොදුරු වුණේ සිවිල් සමාජයයි. නමුත් අද යුද්ධය නිමා වී තිබෙන නිසා සෑම දෙනා ම වැඩ බිමේ කිසිදු බයක් සැකයක් නොමැතිව කටයුතු කරනවා. ඒ වගේ ම රටේ තිබෙන සාමකාමී වාතාවරණය හේතුවෙන් සෑම දෙනාට ම ජාති භේදයකින් තොරව එකම රටක් ලෙස රටේ සංවර්ධනයට දායක වීමේ හැකියාව ලැබී තිබෙනවා.රටේ සංවර්ධනයට වැඩි සහභාගිත්වයක් ලැබෙන්නේ වැඩ කරන පංතියෙන්. වැඩකරන පංතිය ශක්තිමත් වුවහොත් පමණයි ආර්ථිකය ශක්තිමත් වන්නේ. වැඩ කරන ජනතාව ශක්තීමත්ව එකාවන්ව කටයුතු කිරීම තුළින් රටේ නිෂ්පාදන වැඩි දියුණු කර රටේ ආර්ථිකය දියුණු කරන්න පුළුවන්. ඒ නිසා මෙවර මැයි දිනය තුළින් අපි අපේක්ෂා කරන්නේ අද රටේ පවතින නිදහස්, වාතාවරණය තුළ සියලුම වැඩ කරන ජනතාව එකට ඒකරාශී කොට ඔවුන්ගේ ශක්තියෙන් රට සංවර්ධනය කිරීමටයි.විශ්‍රාම ගිය පුද්ගලයන්ට පාරිතෝෂික ගෙවීම සම්බන්ධව ලංකා ගමනාගමන මණ්ඩලයේ දීර්ඝ කාලීන ගැටලුවක් පැවතුණා. විශේෂයෙන් මේ පිළිබඳ පැමිණිලි විශාල ප්‍රමාණයක් ලැබී තිබුණා. ඒ වගේ ම තවත් පිරිසක් විවිධ උසාවිවල නඩු පනවලත් තිබුණා. මේ ගැටලුව උග්‍රව තිබිය දී ඒ සඳහා මැදිහත් වී එම ගැටලු විසඳන ලෙස ජනාධිපතිතුමා අපිට උපදෙස් දුන්නා. ඒ අනුව මැයි පළමු වැනිදා සිට අපි එම පාරිතෝෂික ලාභීන් අතරින් 1500ක් කැඳවා ඔවුන්ගේ පාරිතෝෂික මුදල් ගෙවන්න කටයුතු කරනවා. ඉතිරි පිරිසට මැයි මාසය අවසන් වීමට පෙර ඔවුන්ට හිමි විය යුතු පාරිතෝෂික මුදල් ගෙවීමට අපි බලාපොරොත්තු වෙනවා. නමුත් ඇතැම් පුද්ගලයන් නඩු උසාවිගත කර ඇති නිසා ගෙවීම් ප්‍රමාද වෙන්න පුළුවන්.පාරිතෝෂික මුදල් ගෙවීම සඳහා මිලියන 2100ක් පමණ අවශ්‍යවෙයි කියලා අපි ගණනය කරලා තිබෙනවා. නමුත් අපි මේ පාරිතෝෂික ගෙවන්නේ අර්ථ සාධක අරමුදලෙන් නොවෙයි. එය පැහැදිලි ව ම කිව යුතුයි. ලංකා ගමනා ගමන මණ්ඩලයේ අර්ථ සාධක අරමුදලට අමතරව තවත් ගිණුමක් තිබුණා. එහි මුදල්වලින් තමයි අපි පාරිතෝෂික මුදල් ගෙවීමට සූදානම් වන්නේ. මේ මහා භාණ්ඩාගාරයේ මුදල්. මේ අර්ථසාධක අරමුදලින් මුදල් අරගෙන පාරිතෝෂික ගෙවනවා නොවෙයි. මම හිතන්නේ අපි මෙම පාරිතෝෂික මුදල් ගෙවීමට කටයුතු කිරීම ලංගමයට විශාල වාසියක්. මොකද ඔවුන් මාසයකට මිලියන 40ක් පමණ නීතීඥ ගාස්තු ගෙවනවා. ඒ මුදල් ඉතිරි වෙනවා. ඒ වගේ ම අධිභාර ගෙවන ඒවා නවතිනවා. මේ තුළින් ඔවුන්ගේ එක ගැටලුවක් නිරාකරණය වෙනවා.ඒ වගේ ම මැයි දිනය වෙනුවෙන් අපි පඩි පාලක සභාවලට උපදෙස් දී තිබෙනවා. දැනට තිබෙන අවම වැටුප වැඩි කරන්න. ඒ අනුව දැන් පඩිපාලක සභාව, හාම්පුතුන් සහ අපේ නිලධාරීන් එකතුව දැනට තිබෙන අවම වැටුප වැඩි කරන්නේ කොහොමද කියලා සාකච්ඡා කරනවා. මීට අමතරව අපි පාර්ලිමේන්තුවේ පනතක් සම්මත කළා අර්ථ සාධක අරමුදලෙන් 30% ගෙවීමක් කරන්න අරමුදල් ලාභීන්ට දැන් ඒ සඳහා විද්වත් කමිටුවක් පත් කරලා එම කටයුත්ත සැලසුම් කරනවා. විශේෂයෙන් මෙය අරමුදලට හානියක් නොවන ආකාරයට සිදු කළ යුතුයි.පසුගිය කාලය තුළ අපේ අමාත්‍යංශය මැදිහත් වී වැඩපළේ සාමය ඇති කරන්න කටයුතු කළා. ඒ නිසා අද අපේ රට වැඩවර්ජන අවම රටක් බවට පත් වෙලා තිබෙනවා. සෑම වසර 3කට වරක් ම අපි සෑම විශාල ආයතනයකටම සාමුහික ගිවිසුම් සඳහා මාස 3ක් ලබා දෙනවා. එහි දී පාලක පක්ෂයට සහ වෘත්තීය සමිතිවලට එකතුවෙලා යම් එකඟතාවයකට පැමිණෙන්න පුළුවන්. අද ලංකාවේ තිබෙන සමාගම් එවැනි සාමූහික ගිවිසුම්වලට යොමු වෙලා තිබෙන නිසා වැඩපලේ සාමගාමී බවක් ගොඩනැඟිලා තිබෙනවා. පසුගිය වසරේ දී දේශපාලන වැඩවර්ජනයක්, විරෝධතාවයක් ඇති වුවා හැරෙන්නට වැඩබිම්වල ගැටලු මතු වුණේ නැහැ. හාම්පුතුන් සහ වෘත්තීය සමිති ඔවුනොවුන්ගේ අයිතිවාසිකම් ගැන දන්නවා.රජය, පෞද්ගලික අංශය වෙනුවෙන් විශ්‍රාම වැටුප් ක්‍රමයක් හඳුන්වා දුන්නේ බොහොම සද්භාවයෙන් යුතුවයි. නමුත් විවිධ කඩාකප්පල්කාරී පිරිස් ජනතාව වෙත වැරදි මතවාද ගෙනයාම නිසා තමයි එවැනි තත්ත්වයක් ඇති වුණේ. අදටත් එවැනි පිරිස අපේ රටේ ප්‍රශ්න අවුල් කරන්න උත්සහ කරනවා. විශේෂයෙන් ප්‍රශ්නවලින් යැපෙන සමහර පුද්ගලයන් රට තුළ විවිධ කලබල ඇතිකර රටේ සංවර්ධන ගමන නවත්වන්න බලනවා. ඔවුන් තමයි වැඩබිම්වල කම්කරුවන් පිටුපස සිට ලොකු ඉල්ලීම් ඉදිරිපත් කරන්නේ නමුත් අපි දන්නවා වැඩකරන ජනතාවගෙන් 90%ක් ඔවුන්ට එකඟ නැහැ.දැන් අපේ රටේ සාමය උදා වී තිබෙන නිසා ඒ සාමය බිඳ දමන්න ලෝකයේ සමහර රටවල්, සංවිධාන විවිධ වක්‍ර ක්‍රමවලට මේ රටවලට ඇතුළු වෙන්න උත්සහ කරන වෙලාවකයි අපි ඉන්නේ. ඒ නිසා ඒවායේ ප්‍රතිඵලයක් ලෙස යම් යම් තැන්වල ගැටලු මතු වෙනවා. නමුත් වාත්තීය සමිති සහ හාම්පුතුන්ට එකතුවෙලා කතා කරන්න පුළුවන් ස්ථාන අපි ඇති කරලා තිබෙනවා. ඒ තුළින් අපි උත්සහ කරන්නේ සෑම විට ම වැඩ බිම්වල සාමකාමී වාතාවරණයක් ඇති කරන්නයි.කම්කරු සුරක්ෂිතතාව වෙනුවෙන් අපේ රටේ විවිධ නීතිරීති ක්‍රියාත්මක වෙනවා. යම් කම්කරුවෙකුට හාම්පුතුන්ගෙන් කරදරයක් සිදු වුව හොත් අපේ අමාත්‍යාංශයට පැමිණිලි කරන්න පුළුවන්. බේරුම් කරන්න නොහැකි බරපතළ ප්‍රශ්නයක් ආවොත් අපි බේරුම්කාරයන් සමඟ සාකච්ඡා කරලා එම ගැටලුව නීතිගත කරනවා. යුරෝපයේ වගේ අවශ්‍යය නම් ගන්නා නැතිනම් ඉවත් බැලී‍‍ෙම් ක්‍රමයක් අපේ රටේ නැහැ. උදාහරණයක් ලෙස කර්මාන්තශාලාවක් බංකළෛාත් වුණොත්, වහන්න සිදුවුහොත් වන්දි සූත්‍රය අනුව කම්කරුවන්ට ගෙවන්න සිදු වෙනවා. යම් පුද්ගලයෙක් තමා ගේ ආයතනය විකුණුවොත් එම සල්ලි සේවකයන්ට ගෙවන්න වෙනවා. මේ කලාපය තුළ එම නීතිරීති ශක්තිමත්ව ක්‍රියාත්මක වන්නේ අපේ රට තුළයි .ඒ වගේ ම අපි ජාත්‍යන්තර කම්කරු සංවිධානයේ හැම පනතක්ම පාර්ලිමේන්තුවට ඉදිරිපත් කර සම්මත කර තිබෙනවා. මීට අමතරව බාලවයස්කරුවන් සේවයට බඳවා නොගැනීම, භයානක කර්මාන්ත ශාලාවලට බඳවා ගැනීමේ සීමාව වයස අවුරුදු 18 දක්වා ඉහළ නැංවීම ආදි නීති ක්‍රියාත්මක වෙනවා. පසුගිය කාලේ ගෘහ සේවකයන් පිළිබඳ ජාත්‍යන්තර කම්කරු සංවිධානය පනතක් ගෙන ආවා. මේ වන විට අපි එය නීතිගත කරන්න කටයුතු කරගෙන යනවා.මෙතෙක් පැවැති සෑම ආණ්ඩුවක්ම සේවක අර්ථ සාධක අරමුදල සහ සේවක භාරකාර අරමුදල කොටස් වෙළෙද පොළේ ආයෝජනය කළා. නමුත් එයින් කවදාවත් අරමුදලට හානියක් වෙලා නැහැ. එය අරමුදලට ලාභයක් වුණා. නමුත් එදා ආයෝජනය කළ ප්‍රමාණයට වඩා අද ප්‍රමාණය වැඩියි. දැනට මාසයකට මිලියන 4 - 4 1/2 ප්‍රමාණයක් අර්ථ සාධක අරමුදලට එකතු වෙනවා. දැන් අපි එය මිලියන 6 දක්වා වැඩි කරගන්න කටයුතු කරනවා.මෙතෙක් පැවැති ක්‍රමයට අනුව යම් සේවකයෙකු ආයතන කිහිපයක සේවය කළා නම් ඔහුට අර්ථසාධක අරමුදලේ ගිණුම් කිහිපයක් තිබුණා. ඒ නිසා එම ක්‍රමය පහසුකරමින් ආයතන කිහිපයක සේවය කළත් එකම ගිණුමකට අරමුදල් බැරවන ආකාරයේ ක්‍රමවේදයක් දැන් සකස් කරමින් පවතිනවා. දැනට එය බස්නාහිර පළාතේ ක්‍රියාත්මකයි.යම් පුද්ගලයෙකුට බැංකු ගිණුමක තමන්ගේ මුදල් කොපමණ තිබේදැයි දැන ගත හැකි වුවත් සේවක අර්ථ සාධක මුදලේ තමන්ගේ මුදල් කොපමණ තිබෙනවාද යන්න පිළිබඳ දැන ගැනීමට හැකියාවක් නැහැ. ඒ නිසා ක්‍ෂණිකව ගිණුම් හිමියාට තමන් ගේ මුදල් ප්‍රමාණය දැනගැනීමට පුළුවන් ක්‍රමවේදයක් සකස් කරන්නත් අපි බලාපොරොත්තු වෙනවා..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>01</day>
    </date>
    <link>http://www.dinamina.lk/2012/05/01/_art.asp?fn=f1205012</link>
    <topic>අධිරාජ්‍යවාදයට එරෙහිව පෙළගැසිය යුතු යුගයක්</topic>
    <author>සටහන  -ධම්මික සෙනෙවිරත්න</author>
    <content>රාජ්‍ය දැව සංස්ථාවේ සභාපති වශයෙන් කටයුතු කරන එස්. අමරසිංහ මහතා අන්තර් සමාගම් සේවක සංගමයේ හිටපු ප්‍රධාන ලේකම්වරයෙකි. වෘත්තීය සමිති ව්‍යාපාරය පිළිබඳ පුළුල් අත්දැකීම් ඇති ඒ මහතා අවධාරණය කරන්නේ මෙවර මැයි දිනය අධිරාජ්‍යවාදී බලවේගවලට එරෙහිව යොදාගත යුතු බවයි.ශ්‍රී ලංකාවේ වත්මන් රජය ධනේශ්වර ප්‍රතිගාමී එකක්ද? සමාජවාදී, ප්‍රගතිශීලී එකක්ද? යන තැනින් මේ සාකච්ඡාවට අවතීර්ණ වීම සුදුසුය. මේ රජය අයත් වන්නේ ඉහත කී පළමු ගොඩට නොවේ. එනම් මේ රජය සමාජවාදී ගතිලක්ෂණ සහිත ප්‍රගතිශීලී එකකි. එය ශ්‍රී ලාංකීය කම්කරුවා තේරුම් ගත යුතුය. මේ රජය පෙරළිය යුතුද? නැතිද? යන ප්‍රශ්නයට එවිට පහසුවෙන් පිළිතුරු සපයා ගත හැකිය.ඉතිහාසය දෙස හැරී බලන විට 1953 හර්තාලය, 1980’ ජූලි වර්ජනය, 1989’ දේශපේ‍්‍රමී නැඟිටීම, 1994 පුද්ගලීකරණය ආදී අවස්ථාවල අති අමානුෂික අන්දමින් කම්කරු ව්‍යාපාරය මර්දනයට ලක්කෙරිණි. නමුත්, අද එවැනි කිසිවක් සිදු නොවේ. දර්ශනයට අනුවද, මාක්ස්ට අනුවද ප්‍රශ්නයක් විග්‍රහ කළ යුත්තේ ඓතිහාසිකව, විෂය මූලිකව හා සංයුක්තවයි. එසේ නැතිව ආණ්ඩුව පෙරළිය යුතු යැයි කියමින් පෙළපාළි යාමෙන්වත්,, කෑ කෝ ගැසීමෙන්වත් එය කළ නොහැකිය.මේ ආණ්ඩුව යටතේ වැඩ කරන ජනතාව සම්බන්ධයෙන් බලපෑ කළු පැල්ලමක් විය හැකි එක් සිදුවීමක් පමණක් ඇති විය. ඒ කටුනායකදී ඇති වූ සිද්ධියයි. එහිදී කම්කරු සහෝදරයකු මියයාම සම්බන්ධයෙන් වගකිව යුත්තේ ද ප්‍රතිගාමී දේශපාලන ව්‍යාපාරයයි. මේ ප්‍රශ්නය හරියට විග්‍රහ කරන්නේ නම් පෞද්ගලික අංශය සඳහා හඳුන්වාදීමට වෑයම් කළ එම විශ්‍රාම වැටුප් ක්‍රමය ආසියාකරය ගත්තත් වඩාත් යෝග්‍ය හා හොඳ වැඩපිළිවෙළක් බව පැහැදිලි වෙයි.එහෙත් එහිදී මතු වු ගැටලුව පෞද්ගලික අංශය ඒ පිළිබඳ කලින් නිසියාකාරව දැනුවත් කර නොතිබීමය. ප්‍රතිගාමීන් විසින් එය ඔවුන්ගේ වාසියට හරවා ගත් බව මේ සිදුවීමෙන් පැහැදිලි වෙයි. නමුත්,, මහින්ද රාජපක්ෂ රජය යටතේ කිසිසේත් කම්කරු මර්දනයක් සිදු වන්නේ නැත. එසේ නම් අරගල කළ යුත්තේ කාට එරෙහිව කවුරු රැක ගැනීම උදෙසාද?පසුගිය කාලයේ කම්කරුවන් ලෙස සැලකූ නාට්ටාමිවරුන්ගේ සංගමය මේ වනවිට ස්වයං රැකියා නියුක්තිකයන් ලෙස කටයුතු කරයි. තමන්ට එරෙහිව මර්දනයක් නැති තත්ත්වයක වැඩකරන ජනයාගේ කාර්යභාරය වී ඇත්තේ රට හැදීමේ ක්‍රියාවලියට දායකවීමයි.ජාත්‍යන්තර වශයෙන් ගෙන බැලුවද ශ්‍රමය සුරාකෑම සිදු විය. එය අදත් හෙටත් සමාජවාදී ප්‍රගතිශීලී රටවල පවා සිදුවෙයි. මාක්ස්වාදී දර්ශනයට අනුව අපේක්ෂා කරන කොමියුනිස්ට් සමාජයක් තවමත් ලොව කොතැනක හෝ ඇතිවී නැත. බටහිර ධනවාදීන් නරුම ලෙස කරන දේවල් සමාජවාදී රටවල සෞම්‍ය ලෙස සිදු වෙමින් පවතී. එබැවින් මේවා අමු අමුවේ රණ්ඩු කරගත යුතු ප්‍රශ්න නොවේ.ශ්‍රී ලාංකීය වැඩ කරන ජනයාට, වත්මන් රජය පෙරළා දමා කම්කරු රජයක් බිහි කළ නොහැකිය. යම් හෙයකින් මේ රජය පෙරළා දමනු ලැබුවහොත් බිහි වන රජය අතිශයින් දරුණු හා අන්ත ප්‍රතිගාමී එකක් බව ඉතා පැහැදිලිය. මේ නිසා අද වැඩ කරන ජනතාවගේ යුතුකම විය යුත්තේ වත්මන් රජය රැක ගැනීමයි. සිය වරප්‍රසාද වරදාන ආදිය දිනාගත හැක්කේද එවිටය.ශ්‍රී ලංකාවේ ජාතික ආදායමට වැඩිම කොටසක් එකතු කරමින් ඇත්තේ කෘෂිකාර්මික අංශයෙනි. පුද්ගලික අංශයේ ශ්‍රමිකයන්, රාජ්‍ය අංශයේ ශ්‍රමිකයන් ආදී සියලු දෙනා ජාතික ආදායමට හවුල් වෙයි. ඒ වෙනුවෙන් ඔවුන්ට ද ප්‍රතිලාභ හිමිවන අතර මේ වනවිට එකී ප්‍රතිලාභ බෙදීයාමේ විෂමතාව අවමය. රැකියා වියුක්තිය අවමවීමෙන් හා උද්ධමනය අවමවීමෙන් පෙනෙන්නේ ද එයයි. සාධාරණව හා ධනාත්මකව එම බෙදී යාම සිදුවන බවට පොහොර සහනාධාරය හොඳ නිදසුනකි. එය වැඩ කරන ජනයාට ලැබී ඇති ප්‍රබල වරප්‍රසාදයකි. ඇතැම් විට රාජ්‍ය සේවක මූලික වැටුප් පෞද්ගලික අංශයටත් වඩා වැඩිවීම නිසා රාජ්‍ය අංශය කෙරෙහි වැඩි රැකියා ආකර්ෂණයක්ද ඇතිවී තිබේ.රාජ්‍ය දැව සංස්ථාව නිදසුනක් ලෙස ගතහොත් ආසන්න කාලයේදී එහි රැකියා සඳහා යොමු වන බොහෝදෙනා පෞද්ගලික අංශයේ රැකියා කළ අයයි. රාජ්‍ය අංශයේ වරප්‍රසාද හා ස්ථාවරත්වය ඉහළ මට්ටමක ඇති බව එයින් පැහැදිලි වෙයි.මෙවැනි පසුබිමක මෙවර මැයි දිනය ලාංකීය වැඩකරන ජනයා විසින් සැමරිය යුත්තේ කෙසේද? මා යෝජනා කරන්නේ ජාතික සහ ජාත්‍යන්තර වශයෙන් ඇති රාජ්‍ය විරෝධී කුමන්ත්‍රණ පැරැදවීම සඳහා එය යොදා ගත යුතු බවයි.බටහිර අධිරාජ්‍යවාදීන්ට එරෙහි අරගලයක් ලෙස එය සැමරිය යුතුය. මෙහිදී සිහිපත් වන ප්‍රබල නිදසුනක් තිබේ. ඊලියන් ගොන්සාල්වේස් නම් ප්‍රකට කියුබානු දරුවා පිළිබඳ සිදුවීමයි. කියුබානු ජනාධිපති පිදෙල් කස්ත්‍රෝ මේ දරුවා අමෙරිකාවේ සිට කියුබාවට ගෙන්වා ගැනීම සඳහා කළ ප්‍රබලම කාර්යභාරය වූයේ නිතර නිතර කියුබානුවන් ලක්ෂ ගණනින් හවානා නගරයට කැඳවා ප්‍රබල අමෙරිකානු විරෝධී මතයක් ඇතිකිරීමයි. මෙවර මැයි දිනයේදී ශ්‍රී ලාංකීය වැඩ කරන ජනයා ලෙස අප ද කළ යුත්තේ අධිරාජ්‍ය විරෝධී ජාතික විමුක්ති අරගලයක පණිවිඩය එයින් රැගෙන යාමයි.සියලු ප්‍රගතිශීලීන්ගේ හා දේශපේ‍්‍රමීන්ගේ කාර්යභාරය විය යුත්තේ එයයි. රාජ්‍ය සංස්ථා සභාපතිවරයකු ලෙසට නොව වෘත්තීය සමිති නායකයකු ලෙසත් මා මෙරට ප්‍රගතිශීලී ජනතාවගෙන් කරන්නේ මේ මැයි දිනයේදී අධිරාජ්‍යවාදී බලවේගවලට එරෙහිව පාරට බසිමු කියන ඉල්ලීමයි. එමඟින් අධිරාජ්‍යවාදී ප්‍රයත්නයන් පරාජය කරමින් අප සිටින්නේ ජනාධිපතිතුමාගේ නායකත්වය හා රජය සමඟ බව කියාපෑමට ද හැකි වෙයි.දැන් වැඩකරන ජනතාව කළ යුත්තේ පවතින රජයේ ධනාත්මක ක්‍රියාදාමයන්ට එරෙහි නොවෙමින් ඒවාට මැදිහත් වෙමින් ක්‍රියාත්මක වීමයි. වර්ජන, පෙළපාළි පෝස්ටර් වැනි දෑ මඟින් එය කළ නොහැකිය.මහින්ද රාජපක්ෂ යනු පරිණත ප්‍රගතිශීලි දේශපාලන නායකයෙකි. ඔළුවක් ඇති වමේ ව්‍යාපාරයකට ඔහු සමඟ ගනුදෙනු කළ හැකිය. ශක්තිමත් හා දෘෂ්ටියක් ඇති දේශපාලන ව්‍යාපාරයන්ට එය කළ හැකිය..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>01</day>
    </date>
    <link>http://www.dinamina.lk/2012/05/01/_art.asp?fn=f1205013</link>
    <topic>මේ රජය තරම් වෙන කිසිම රජයක්කම්කරු ගැටලු විසැඳුවේ නෑ</topic>
    <author>සාකච්ඡා සටහන</author>
    <content>126 වැනි කම්කරු දිනයේ සුවිශේෂත්වය කුමක්ද? වත්මන් රජය කම්කරුවා වෙනුවෙන් කර ඇති මෙහෙය කෙබඳුද? ශ්‍රී ලාංකේය කම්කරුවා වෙනුවෙන් තවදුරටත් ඉටු කිරීමට ඇති දේ කුමක් ද? යල් පැන ගිය නීති සංශෝධනය කිරීමේ අවශ්‍යතාව කවරාකාරද? ආදී කරුණු පිළිබඳ ශ්‍රී ලංකා නිදහස් සේවක සංගමයේ ලේකම්, ලෙස්ලි දේවේන්ද්‍ර මහතා සමඟ කළ කතාබහකි මේ.‘රට එකට’ යන්න තේමා කරගත් මෙවර මැයි දිනයේ විශේෂත්වය ඔබ විග්‍රහ කරන්නෙ කොහොමද?මෙවර ලෝකවාසී කම්කරු ජනතාව සමරන්නේ 126 වැනි කම්කරු දිනය. ඒ සඳහා ශ්‍රී ලාංකේය කම්කරුවා ද පෙළ ගැසී සිටිනවා. තිස් වසරක් පුරා මේ රට වෙළාගෙන සිටි කුරිරු ත්‍රස්තවාදී ග්‍රහණයෙන් රට මුදාගෙන, ඒ රටේ සාමකාමී ලෙස, සහජීවනයෙන් කටයුතු කරගෙන යන්න අප පුල පුලා බලා සිටියා. ඒත් අප බලාපොරොත්තු වුණු ඒ සුන්දර රටට වින කරන්න විවිධ පිරිස් මාන බලමින් සිටිනවා.ජනාධිපති මහින්ද රාජපක්ෂ මහතා මේ රටේ සියලුම ජන කොටස් වෙත බියෙන් සැකෙන් තොරව ජීවත් වීමට මඟ සකසා දුන්නත්, ජාත්‍යන්තර සහ දේශීය කුමන්ත්‍රණ පෙරටත් වඩා අප වෙත යොමු වෙමින් තිබෙනවා. අප රටක් හැටියට ඉදිරියට යන විට මේ ප්‍රශ්නවලටත් මුහුණ දෙන්න සිදු වෙනවා. අපේ රටට එල්ල වන මේ විවිධ තර්ජන ගර්ජන පිළිබඳ අවධානයෙන් සිට, එම ප්‍රශ්නවලින් මිදීම සඳහා අපට ක්‍රියා කිරීමට සිදු වෙනවා. මෙවන් ප්‍රශ්නකාරී වටපිටාවක් තුළ තමයි අපේ රටේ කම්කරුවාට මැයි දිනය සැමරීම සඳහා පෙළ ගැසෙන්න සිදුව තිබෙන්නේ.වත්මන් රජය කම්කරුවා කෙරෙහි යොමුකර ඇති අවධානය ප්‍රමාණවත් කියා ඔබ සිතනවා ද?මේ රජය තරම් කවුරුවත් කම්කරු ප්‍රශ්න විසැඳීමට ප්‍රමුඛත්වය දීලා නෑ. රජය 95%ක්ම කම්කරුවා කෙරෙහි අවධානය යොමු කර තිබෙනවා. සේවක ගැටලු සහ වෙනත් කම්කරු ප්‍රශ්න, ආරවුල් ආදිය දෙස මධ්‍යස්ථව බලලා, ඒවාට විසැඳුම් දීමට රජය කටයුතු කර තිබෙනවා. ඒ ගැන අපට ප්‍රශංසාත්මකව කතා කරන්න පුළුවන්.රාජ්‍ය සේවක ප්‍රශ්න විසැඳීමට රජය මැදිහත් වෙනවා. වැටුප් විෂමතා ප්‍රශ්න නැති කරන්න උත්සහ කරනවා. මේ වගේ සේවකයන්ගේ විවිධ ගැටලු, විවිධ අවස්ථාවල දී විවිධ ආකාරයෙන් විසැඳීමට රජය ක්‍රියා කර තිබෙනවා.වත්මන් රජය රාජ්‍ය ආයතන ආරක්ෂා කිරීමට සෑම විටෙකම උත්සහ කළා. පෞද්ගලීකරණය කිරීමට කටයුතු කළේ නෑ. වසරකට වරක් අයවැය මගින් රාජ්‍ය සේවක වැටුප් වැඩි වීමකට මඟ සකසනවා. පඩි පාලක සභා මගින් හතර වතාවක්ම පෞද්ගලික අංශයේ පඩි වැඩි කිරීමට ක්‍රියා කළා. යම් යම් අඩුපාඩු තිබෙනවා. අප මේ අවස්ථාවේ දී ඒ සඳහා රජයේ අවධානය යොමු කිරීමට අපේක්ෂා කරනවා.රජය කම්කරුවා අමතක කර දමා ඇතැයි අප කිසිවිටෙකත් කියන්නෙ නෑ. ඒත් සේවක අයිතීන් වෙනුවෙන් රජයේ මැදිහත්වීම අත්‍යවශ්‍ය තැන් බොහොමයක් පවතිනවා. ඒ සඳහා රජයේ අවධානය යොමු කිරීම කාලීන අවශ්‍යතාවක්.කම්කරු අයිතීන් වෙනුවෙන් රජයේ මැදිහත්වීමක් අවශ්‍ය එම අවස්ථා මොනවා ද?රටේ ආර්ථිකයට සුවිශේෂී දායකත්වයක් සපයන, ආර්ථිකය මෙහෙයවීමට වැඩි වශයෙන් ප්‍රයෝජනවත් වන රාජ්‍ය සංස්ථා සහ පෞද්ගලික ආයතන කෙරෙහි අවධානය යොමු වීමේ මඳකමක් දකින්න පුළුවන්. ඒවා කෙරෙහි රජයේ මැදිහත් වීමත්, අවධානයක් යොමු කළ යුතු බවට අප සංගමය විවිධ අවස්ථාවල දී රජයට දැනුම් දී තිබෙනවා. ජනාධිපතිතුමා ඒ පිළිබඳ සිය අවධානය පවා යොමු කර, ඒවා ක්‍රියාත්මක කිරීමට විවිධ නිලධාරීන්ට පැවැරූ අවස්ථා පවා තිබුණා. ඒත් නිලධාරීවාදය නිසා ඒවා ක්‍රියාවට නැංවීම අඩපණ වෙලා. මෙවර අපේ සංගමය මෙවැනි ගැටලු කෙරෙහි වැඩි අවධානයක් යොමුකර තිබෙනවා. මෙවැනි දේ දිගින් දිගටම සිදුවීම අහිතකර තත්ත්වයක් විධිහටයි මා දකින්නේ.මීට අමතරව කොන්ත්‍රාත් සේවකයන්ගේ නොවිසැඳුණු ගැටලු විසැඳීම සඳහා අවුරුදු ගාණක් තිස්සේ අප සාකච්ඡා කළා. ඒවායේ කෙටුම්පත් පවා සැකැසුවා. ඒත් ඒවා අමතක කර තිබෙනවා. මෙය කනගාටුදායක තත්ත්වයක්. මේවා කම්කරු ගැටලු වෙනුවෙන් අවධානය යොමු විය යුතු අවස්ථා කිහිපයක් විදිහට දක්වන්න පුළුවන්.කම්කරු ගැටලු විසඳා ගැනීමට ඔබ සංගමය ක්‍රියාත්මක වන්නේ කොහොමද?පෞද්ගලික අංශය ගත්තොත් එක එක ආයතනවල වැටුප, ආයතනයෙන් ආයතනයට අනුව වෙනස්. ඒ නිසා මුළු ශ්‍රී ලංකාවට ම බලපවත්වන පරිදි අවම වැටුපක් සැකැසීම අවශ්‍ය දෙයක්. අප ඒ සඳහා රජයය් අවධානය යොමු කෙරෙව්වා.පසුගිය වසරේ දී ගෙනා විශ්‍රාම වැටුප් ක්‍රමය ඉතාම වැදගත් එකක්. එහි නොගැලපෙන තැන් සංශෝධනය කර, කම්කරු යහපත පිණිස යෙදවීම අවශ්‍යයයි. ඒ වගේ ම කොන්ත්‍රාත්කරුවන් මුහුණපාන ගැටලු විසැඳීම සඳහාත් අප සංගමය මගින් විවිධ යෝජනා ගෙන ආවා. කම්කරු නීතිය ගත්තොත් අදට නොගැලපෙන තැන් එහි තිබෙන බව පේනවා. කම්කරු නීති සංශෝධනයක් අවශ්‍ය බවත් අපගේ හැඟීම වී තිබෙනවා.ජූලි වර්ජකයන්ගේ තවමත් නොවිසැඳුණු ගැටලු පවතිනවා. ඒ සඳහා පියවර ගැනීම අවශ්‍යයි නේද?ජූලි වර්ජකයින් ගැන කතා කිරීමේදී රාජ්‍ය සේවයේ යෙදී සිටි අයගේ ප්‍රශ්න සම්පූර්ණයෙන් ම වගේ විසැඳී තිබෙනවා. ඒත් පෞද්ගලික අංශයේ සේවකයන් ගේ ගැටලු විසැඳී නෑ. ඒ සඳහා කටයුතු කිරීම අවශ්‍ය දෙයක්.ගෘහ සේවිකා ප්‍රශ්නය කලින් කලට විවිධ ස්වරූපවලින් ඉදිරිපත් වෙනවා.මේ ගැටලුවට තාම තිරසාර විසැඳුමක් ලැබී නෑ. මෙහිදී ඒ රටවල පවතින නීතිරීති අනුව අපට කළ හැකි බලපෑම් අඩුයි. ගෘහ සේවිකාවන් ඒ ඒ රටවලට යන්නෙ විවිධ ඒජන්සි හරහා. ඒ ඒ ඒජන්සි අනුව ඔවුන්ට බලපාන නීතිරීති වෙනස්. ඒ නිසා ජාත්‍යන්තරව බලපෑම් කිරීමට හැකියාවක් නෑ. බොහෝ රටවල වෘත්තීය සමිති නෑ. මේ නිසා වෘත්තීය සමිති මාර්ගයෙන් අපට මැදිහත්වීමට නොහැකිව තිබෙනවා. මේ ගැටලුව පිළිබඳ ජාත්‍යන්තර කම්කරු සම්මේලනයේ දී කතා කිරීමට අප බලාපොරොත්තු වෙනවා..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>01</day>
    </date>
    <link>http://www.dinamina.lk/2012/05/01/_art.asp?fn=f1205014</link>
    <topic>ප්‍රගතිශීලී ප්‍රතිසංස්කරණ වෙත යොමුවෙමු</topic>
    <author>සටහන</author>
    <content>1890 දී පටන් ජාත්‍යන්තර කම්කරු දිනය ලෙස මැයි 1 වැනිදා ලොව පුරා සැමරේ. මෙවර එය සමරන්නේ ඉතා තීරණාත්මක වෙනසකට ලක්ව තිබියදීය. 1886 වසරේදී චිකාගෝ නුවර හේමාකට් චතුරස්‍රයේ ඇති වූ සිදුවීමෙන් පසු 1890 පටන් කම්කරු දිනය සැමරීම ඇරැඹිණි. එම මුල් අවදිවල එය ඉතා විප්ලවවාදී, රැඩිකල්වාදී ලක්‍ෂණවලින් යුතු විය. එහෙත් ලොව අති බිහිසුණු ලෙස ධනේෂ්වර බලපෑම්වලට නතුවීමෙන් පසු සමාජවාදී හා සමාජ ප්‍රතිසංස්කරණවාදී ව්‍යාපාර මෙන්ම සමාජක්‍රමය මුළුමනින් වෙනසට ලක්වීම සිදුවිණි.මුලදී ප්‍රධාන බලවේගය වූයේ වැඩකරන ජනයා, නැතිනම් කම්කරුවාය. ඒ නිසාම මුල් කාලීන කම්කරු දින සැමරුම් ආවේගශීලී, සටන්කාමී, උද්වේගකර ඒවා විය. විශේෂයෙන් සමාජවාදී ආර්ථික වැඩපිළිවෙළ ක්‍රියාවට නැංවීම ඇරැඹූ සෝවියට්දේශය ප්‍රමුඛ නැඟෙනහිර යුරෝපා රටවල තීරණාත්මක දේශපාලන වෙනස්කම් සිදුවිය. පෙර තිබූ කම්කරු සටන් හා අරගල බාහිර මෙන්ම අභ්‍යන්තර ස්වරූපයෙන් ද වෙනස්වීම ඇරැඹුණේ 1980 දශකය අගදී හා 1990 දශකය මුලදීය.ධනවාදය තාවකාලිකව ලබමින් සිටි බිහිසුණු ජයග්‍රහණය නිසා ඒ සමඟ තරග කළ හැකි තරගකරුවකු ද නොවිණි. සමාජ - දේශපාලන ව්‍යාපාර ද දුර්මුඛව ගියේය. ලොව එකම සමාජ දේශපාලන දැක්ම ලෙස පෙරට ආවේ ධනවාදයයි. ලොව සෑම ජන කොටසක් පාහේ තම සමාජ ජීවිතය ගැටගසා ගෙන ගියේ ධනවාදයත් සමඟයි. ඉන් එහා දෙයක් ගැන සිතීමක් - පැතීමක් නොවිණි.එහෙත්, මේ වනවිට වෙනස් සාධනීය තත්ත්වයක් වර්ධනය වී ඇති අයුරු දක්නට තිබේ. එය සමාජ සංශෝධනවාදය හෝ සමාජ ප්‍රතිසංස්කරණවාදය ලෙස හඳුනාගත හැකිය. මේ තත්ත්වය පන්ති දේශපාලනයෙන් ඔබ්බට ගිය එකකි. වැඩෙමින් හා බලාත්මක වෙමින් ඇති මේ නව තත්ත්වය සතුටුදායක මෙන්ම සාධනීය ද වේ. අද ලෝක ආර්ථිකයේ ඇති වෙමින් පවතින වෙනස්කම් දෙස බැලූ විට පෙනෙන්නේත් ධනවාදය හා ප්‍රගතිශීලී ප්‍රතිසංස්කරණවාදී වැඩපිළිවෙළ අතර ඇති අවුලයි, ගැටුමයි.නිදසුනක් ලෙස ඊජීප්තුව, ලිබියාව, සිරියාව, යේමනය ආදී රටවල ඇති වූ තත්ත්වයන් දැක්විය හැකිය. ඒ දෙස විමසිල්ලෙන් බලන විට පෙනෙන්නේ හුදු ප්‍රචාරකවාදී හා දේශපාලනවාදී වුවමනාවන් සහ සැබෑ ප්‍රතිසංස්කරණවාදී වැඩ ව්‍යාපාර අතර පැහැදිලි වෙනසක් ඇති බවයි. මේ නොයෙක් තැන්වල සිදු වන දේශපාලන දාමරික කම්, පුද්ගලවාදී රංචුගැසීම් ආදී බිහිසුණු ක්‍රියා මාර්ග සමාජ ප්‍රතිසංස්කරණවාදී ක්‍රියා ලෙස වරදවා නොගත යුතුය. ඒ හැසිරීම් මුළුමනින් අවුල්සහගතය.මෙවර කම්කරු දිනයේදී මේ අවුල ලිහා ගැනීම දෙසට යොමු විය යුතුව තිබේ. ලංකාවේදී එය සමරන අප ද හුදු ද්වේශවාදී, වන්දනාවාදී, උත්සවකාරී ස්වරූපයෙන් නොව මේ රට අතිශයින් ප්‍රගතිශීලී ආකාරයේ ප්‍රතිසංස්කරණ වෙතට යොමුකරන තේමා, සටන් පාඨ අවධාරණය කරන පරිදි එය කළ යුතුය. කම්කරු දිනය ලෙස මේ දිනය හැඳින්වෙන විටම ඒ තුළ පන්තිවාදී හැඟීමක් තිබේ. එහෙත් එය හුදෙක් නමක් මිස පන්ති අරුතකින්ම තේරුම් ගත හැකි දෙයක් නොවේ. එය ඉන් එහාට ගොස් ජාතිවාදී, වර්ගවාදී, ප්‍රාදේශීයවාදී යෙදීම්වලින් වියුක්තව දැකිය යුතුය. මැයි දිනයේ ඇති ජාත්‍යන්තරවාදී බව ඊට පසුබිමක් සපයයි.මෙවර කම්කරු දිනයේදී අවධාරණය කළ යුත්තේ පශ්චාත් යුද කාලීන ශ්‍රී ලංකාව වඩවඩාත් දියුණු, සංවර්ධිත හා මානුෂීය රටක් බවට පත්කර ගැනීමේ ව්‍යායාමයයි. “හැම කෙනෙක්ම හරි”, “හැම දෙයක්ම හරි”, “හැම වැඩක්ම හරි”, “හැම තැනක්ම හරි” මූලධර්මය අනුගමනය කරන වැඩපිළිවෙළක් ඒ සඳහා අවශ්‍යයයි. එකී අත්තිවාරම දමන දිනයක් බවට මේ මැයි දිනය පත්කරගත යුතුය. එහිදී පුරෝගාමී මෙහෙවර ඉටු කළ යුත්තේ රජයයි. ඊට අවශ්‍ය මඟපෙන්වීම කළ හැක්කේද රජයටයි.“මහින්ද චින්තන” වැඩපිළිවෙළ යනු ජනාධිපති ලේකම් කාර්යාලයට පමණක් අදාළ වැඩපිළිවෙළක් නොවේ. එය ජනාධිපති ලේකම් කාර්යාලයේ පටන් ග්‍රාම නිලධාරී කාර්යාලය දක්වා රටටම අදාළය. එක් තැනක් හරියට ඇති විට තවත් තැනක් වැරැදීමට ඉඩ නොතැබිය යුතුයි.මහින්ද චින්තනය එක් අමාත්‍යාංශයකට පමණක් අදාළ වැඩ පිළිවෙළක්ද නොවේ. සෑම අමාත්‍යංශයක්ම, ඇමැති වරයෙක්ම, නියෝජ්‍ය ඇමැතිවරයෙක්ම, ලේකම්වරයෙක්ම හා බිම් මට්ටම දක්වාම එය සම්බන්ධය. එක් කොටසක් එය නිවැරැදිව ඉටු කරන අතර තවත් කොටසක් එය කඩාකප්පල් කිරීමට ක්‍රියා කරයි නම් රට හදන්නට නොහැකිය.සෑම තැනැක්ම එම වැඩපිළිවෙළ සමඟ සම්බන්ධයි. රටේ පීඩා ඉවත් කළ යුතු යැයි අප සිතට ගතහොත් පාසලේ වැසිකිළිය පිරිසිදු කිරීමද ඊට අදාළය. පොදු වැසිකිළිය පාවිච්චි කර වතුර නොගසන අය රට හැදීම ගැන කතා කිරීම ඵල රහිතයි. රට හැදීමේ කාර්යය සමාජ පරිශ්‍රමයකි. එය සමස්ත සමාජය වෙත පැවරෙන වගකීමකි.මෙහිදී නිදසුන් කිහිපයක් දැක්වීමට කැමැත්තෙමි. අපේ කෑම පිඟානට එන තක්කාලි ගෙඩිය ආහාරයට ගැනීම දක්වා ඇති සමස්ත ක්‍රියාවලිය විධිමත් හා ප්‍රශස්ත විය යුතුය. අතරමැදදී වරදක් නොවිය යුතුය. වෙහෙස මහන්සි වී වගා නෙළාගන්නා එළවළු වෙළඳපොළට යැවීමට පෙර සෝදන්නේ පාරේ අපිරිසිදු කානුවලින් නම් එය විශාල ප්‍රශ්නයකි. එය සිදු නොකළ යුත්තකි. සෑම තැනක්ම, සෑම කෙනෙක්ම, සෑම දෙයක්ම නිවැරැදි විය යුතු යැයි කලින් කීවේ එබැවිනි.එසේ නොවුණහොත් රටත් සමාජයත් ඉදිරිගාමී වන්නේ නැත. පාර්ලිමේන්තුව පමණක් යහපත් තැනක් වීම ප්‍රමාණවත් නොවේ. ප්‍රාදේශීය සභාවද යහපත් විය යුතුය. ප්‍රාදේශීය නියෝජිතයන් කුඩු ජාවාරම් කරයි නම්, සමාජ අපරාධවල, දාමරිකවාදවල යෙදේනම් පාර්ලිමේන්තුව ප්‍රශස්ත මට්ටමට ලඟාවුවද නිසි ඵල නොලැබේ. සෑම තැනක්ම ප්‍රශස්ත මට්ටමට ළඟාවිය යුතුය.රටට එරෙහිව ජාත්‍යන්තරවද, අභ්‍යන්තරවද බලපෑම් ඇති තත්ත්වයක් යටතේ සමාජ ප්‍රතිසංස්කරණ ක්‍රියාදාමයක් නිවැරැදිව පෙරට යාම අවශ්‍ය වේ. ඊට සමස්ත සමාජය වැදගත් විය යුතුය.වගකීම පැවරෙන්නේ ද සමස්ත ප්‍රජාව වෙතටය. ඒ සඳහා අවශ්‍ය නව සමාජ දැක්ම ඇති කරගැනීමට මේ මැයි දිනය යොදා ගත යුතුය. රට හමුවේ ඇති ප්‍රධාන අභියෝගයක් ලෙස සමස්ත ක්‍රියාවලිය ප්‍රශස්ත මට්ටමකින් පවත්වා ගැනීම සමස්ත සමාජය විසින්ම බාරගත යුතුය..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>02</day>
    </date>
    <link>http://www.dinamina.lk/2012/05/02/_art.asp?fn=n1205021</link>
    <topic>ජාතික සම්පත් විකුණාගෙන කෑමේ පිළිවෙතක් අපේ රජයේ නැහැ</topic>
    <author>ජයසිරි මුණසිංහ සහ ධනුෂ්ක ගොඩකුඹුර</author>
    <content>“අපි බලයට එන විට ජාතික සම්පත් බොහෝමයක් අපට තිබුණේ නැහැ. ශ්‍රී ලංකා ගුවන් සේවය විකුණලා තිබුණේ. ජාතික සම්පත් ජාවාරම්කරුවන්ට බිලි වෙමින් තිබුණේ. අපි ඒ තත්ත්වය වෙනස් කළා. ජාතික සම්පත් රැක ගත්තා. ජාතික සම්පත් විකුණාගෙන කෑමේ පිළිවෙතක් අපේ නැහැ” ජනාධිපති මහින්ද රාජපක්ෂ මහතා අවධාරණය කෙළේය.ලක්ෂ සංඛ්‍යාත වැඩකරන පන්ති ජනතාවගේ සහභාගීත්වයෙන් කොළඹ නගර සභා පිටියේ ඊයේ (01) සවස පැවැති එක්සත් ජනතා නිදහස් සන්ධාන යෝධ මහා මැයි රැලිය අමතමින් ජනාධිපතිවරයා එසේ කීය.“රට එකට” තේමාව යටතේ පැවැති මේ මහා රැලියට ශ්‍රී ලංකා නිදහස් පක්ෂය ප්‍රධාන එක්සත් ජනතා නිදහස් සන්ධානයේ හවුල්කාර පක්ෂ නායකයින්, සාමාජික සාමාජිකාවෝ ලක්ෂ තුනකට අධික පිරිසක් සහභාගී වී සිටියහ.ජනාධිපති මහින්ද රාජපක්ෂ මහතා එහිදී වැඩිදුරටත් මෙසේ ද පැවසීය.අද ලෝක කම්කරු දිනය සමරන අවස්ථාවේදී අපේ රටේ සිවු දිශාවෙන් පැමිණි ඔබ සියලු දෙනාට මම මුලින්ම මගේ උණුසුම් සුබපැතුම් පිරිනමනවා. ඒ වගේම තමන්ගේ රටේ ස්වාධීනත්වය වෙනුවෙන් අධිරාජ්‍යවාදයට එරෙහිව අද මැයි දිනය සමරන ලෝකයේ මැයි දිනය සමරන සියලු ජනතාවටත් මාගේ සුබපැතුම් පිරිනමනවා.මෙතැනට පැමිණ සිටින්නේ තම මාතෘ භූමියට තමන්ගේ මවට මෙන් ආදරය කරන ජනතාවක් බව මම දන්නවා. අද මෙහි රැස්ව පැය ගණනාවක් තිස්සේ ඔබ සිටියා වගේම තවමත් පෙළපාළියෙන් දෙමටගොඩ දිහා එන පිරිසක් ඉන්නවා. ඒ සියලුදෙනාම රටට ආදරය කරන, රට පළමුව කියන, රට වෙනුවෙන් කැප වන පිරිසක්.සෑම ජාතියකටම අයත් දේශපාලන පක්ෂ ගණනාවක්, වෘත්තීය සමිති සම්මේලන ගණනාවක් එකම ධජයක් යටතේ තමයි මේ කටයුතු කරන්නේ. අද ඔබ වගේම රජයට සහාය දක්වන මැයි රැලි ගණනාවක් රට පුරා පැවත්වෙනවා.යාපනයේ මේ වන විටත් පැවැත්වෙනවා. නුවරඑළියේ පැවැත්වුවා. හැටන්වල පවත්වනවා. කිරුළපනේ පවත්වනවා. මේ සියලුදෙනාම එකට එකතු වෙලා රට වෙනුවෙන් මැයි දිනය සමරනවා.අප මේ රට ගොඩනගා තිබෙනවා. මේ රටේ වැඩ කරන ජනතාව එකට බැඳිලා ඉන්නවා. අපට අවශ්‍ය වන්නේ මේ රටේ සියලු ජාතීන්, සියලු ආගමිකයන් එකට එකතුව වසර ගණනාවක් ආපස්සට ගිය රට ගොඩනගන්න. අද සමහරුන්ට ඕනෑ වෙලා තිබෙන්නේ වෙනත් දෙයක්. අද සමහරු යාපනයේ මැයි දින පවත්වනවා.යාපනයේ මැයි දිනය පවත්වන්න ගිය පිරිසට මට මතක් කරන්න වෙනවා මැයි දිනය පවත්වන්න පෙර යාපනයේ පුස්තකාලය ගිනි තියලා කළ වරද, ඡන්දය කොල්ල කාලා කළ වැරැද්දට සමාව ගන්න කියලා. එක අතකින් විපක්ෂය යාපනයේ මැයි දිනය පවත්වන එක ගැන මට සතුටක් දැනෙනවා. මොකද අගමැතිවරයා ලෙස එක්සත් ජාතික පක්ෂ නායකයා සටන් විරාම ගිවිසුම අස්සන් කරන්නවත් යාපනේ ගියෙ නැහැ.හැබැයි අද අපි අරන් දුන්නු නිදහස තියෙන නිසා ඒ අයට යාපනේ ගිහින් බෝට්ටු පදින්න, සවාරි ගහන්න, මැයි දින පවත්වලා ආපසු එන්න නිදහස තිබෙනවා.යාපනේ යන සෑම පියවරකදීම අපේ් ආණ්ඩුවේ ඇති වටිනාකම මොවුන්ට තේරෙනවා කියලා මම හිතනවා. අපි දිනා දුන්නු නිදහසේ වටිනාකම ඔවුන්ට දැනේවා කියා මම ප්‍රාර්ථනා කරනවා. අපි බොහොම පැහැදිලිව එක හඬින් කිවුවා එක රාජ්‍ය ආයතනයක්වත් විකුණාගෙන කන්නේ නැහැ කියලා.එදා කිසිම රාජ්‍ය සේවකයෙක් බඳවා ගන්න එපා කියලා චක්‍රලේඛ නිකුත් කරලා කම්කරු පන්තිය දවස ගාණේ කුඩා කළ ආණ්ඩුවක් නොවෙයි මේක. ලක්ෂ ගණනකට අඩු කරන්න පියවර ගන්න කොට අද ලක්ෂ දහතුනහමාරකට රාජ්‍ය සේවය ව්‍යාප්ත වෙලා තිබෙනවා. සෑම දහදෙනකුටම එක්කෙනෙක් රජයේ සේවකයෙක්.අද මේ රටේ උපාධිධාරීන්ට රජයේ රැකියා ලබා දුන්නා. අපි මේ ආණ්ඩුව ශක්තිමත් කරන්න තරුණ පරපුරේ ශ්‍රමය මේ රට වෙනුවෙන් පුද කරන්නට වටිනාකමක් ඇති කළා. කම්හලේ වේවා, වැඩ බිමේ වේවා, කෙතේ කමතේ වේවා, සාගරයේ වේවා වැඩ කරන ජනතාවට අපි අනාගතයක් ඇති කළා.අපි රජයක් වශයෙන් පසුගිය කාලයේ ලෝක ආහාර අර්බුද ඇති වන විට ගත් තීන්දුවක් තිබුණා. මේ රටේ වවන්න පුළුවන් හැම දෙයක්ම අපි වවමු. මේ රටේ ජනතාව සාදුකින් පෙළෙන අය කරන්නට අපිට බැහැ. ඔවුන්ට පුළුවන් විදියට මේ රට ස්වයංපෝෂිත කරන්න කෘෂිකාර්මික ආර්ථිකයක් ගොඩනගන්න අපි කටයුතු කළා.මේ රටේ ජනතාව ඒ නිසා තමයි අද කොළඹට ආවේ. තමුන්නාන්සේලා එදා කොළඹට එන විට පහු කරන් ආ පාර නොවෙයි අද තිබෙන්නේ. නැහැ. අද කොළඹ ආවේ අලුත තැනූ මාර්ගයක, අධිවේගී මාර්ගයක. හැම කෙනෙක්ම සංවර්ධනය දැකගෙන තමයි අද මෙතැනට ආවේ.මම හිතනවා යාපනේ ගිය අය ඒ ප්‍රදේශවල සංවර්ධනය දකින්න ඇති කියලා. මම හිතනවා ඒ අයට වටාපිටාව බලන්න පුළුවන් ශක්තියක් ඇති වෙයි කියලා. පටු දේශපාලන වුවමනාවන්ට වහන්න හදන ඇත්ත වැඩකරන ජනතාව දකිනවා කියලා මම විශ්වාස කරනවා.වැඩ කරන ජනතාවට විශාල වගකීමක් තිබෙනවා. ජාතියේ ආරක්ෂාව වෙනුවෙන් ඔවුන් කැප වෙන්න ඕනෑ. අපිට ප්‍රශ්න තිබෙනවා. මේ රටේ කම්කරු පන්තියට ප්‍රශ්න නැහැ කියලා කාටවත් කියන්න බැහැ.ඒක අවබෝධ කරගෙන ඒ ප්‍රශ්නවලට විසඳුම් සොයන්න තමයි අපි කැප වී සිටින්නේ. ඒ නිසා තමයි මේ රටේ ජාතික සම්පත් ජාවාරම්කරුවන්ට විකිණුවේ නැත්තේ. ඔවුන්ගෙන් ඒවා බේරා ගත්තා.ශ්‍රී ලංකන් ගුවන් සේවය අපිට තිබුණේ නැහැ. අපි ඒක පවරා ගත්තා. ඒ නිසා තමයි අපි මිහින් ලංකා කියලා ගුවන් සමාගමක් පිහිටුවේ. අපිට මේ රටේ යුතුකමක් හා වගකීමක් තිබෙනවා ලංගම වේවා, දුම්රිය වේවා මේ රටේ සම්පත් ආරක්ෂා කර ගනිමින් මේ රටේ ජනතාවට වඩා හොඳ සේවයක් ලබා දීමට.මේ සඳහා පියවර තැබිය යුතුව තිබෙනවා. එහෙම නැති වුණොත් මේවා උදුරා ගන්න බලා සිටිනවා ජාවාරම්කාරයෝ..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>02</day>
    </date>
    <link>http://www.dinamina.lk/2012/05/02/_art.asp?fn=n1205022</link>
    <topic>ඕනෑම කෙනකුට අද රටේ එහා කෙළවරේ සිට මෙහා කෙළවරට ගමන් කළ හැකි පරිසරය උදා කළා</topic>
    <author/>
    <content>මේ මැයි දින රැලියේ දී ප්‍රධාන යෝජනා තුනක් සම්මත කරගන්නා ලදී. එහිදී ආර්ථික යෝජනාව පාර්ලිමේන්තු මන්ත්‍රිනී මාලිනි ෆොන්සේකා මහත්මිය විසින් ද, දේශපාලන යෝජනාව එක්සත් ජනතා නිදහස් සන්ධානයේ මහ ලේකම් ඇමති සුසිල් පේ‍්‍රමජයන්ත මැතිතුමා විසින් ද, ජාත්‍යන්තර යෝජනාව ඇමති නිමල් සිරිපාල ද සිල්වා මැතිතුමා විසින් ද ඉදිරිපත් කරන ලදී.සියයට අටක් වූ ආර්ථික වර්ධනය නොකඩවා වසර කීපයක් පවත්වාගෙන යාම වෙනුවෙන් රජයට ගෞරව පුද කිරීම හා ආර්ථිකයේ ප්‍රථිලාභ ජනතාව වෙත බෙදී යාමේ කඩිනම් අවශ්‍යතාව වෙනුවෙන් පෙනී සිටීම ආර්ථික යෝජනාවෙන් ද දේශපාලන යෝජනාව වශයෙන් සමානාත්මතාව හා සහෝදරත්වය පදනම් කරගත් වඩාත් ප්‍රගතිශීලී දේශපාලන ප්‍රතිසංස්කරණ අනුගමනය කිරීම වෙනුවෙන් කටයුතු කිරීම ද ජාත්‍යන්තර යෝජනාව ලෙස සහෝදරත්වය හා සමගිය පදනම් කරගෙන නූතන දියුණුව ඇති කරගත් රාජ්‍යයක් යන හැඟීම වෙනුවෙන් ජාත්‍යන්තර ප්‍රජාව ඉදිරියේ පෙනී සිටීම ද ප්‍රකාශ විය.මේවා පාඩු ලැබුවොත් ජනතාවට කියනවා මේවායින් සේවයක් නැහැ, යහපාලනයක් නැහැ කියලා. මේවා රැක ගන්න වැඩකරන පන්තියට යුතුකමක් තිබෙනවා.එදා බැංකු රැක ගත්තා. වෘත්තීය සමිති නායකයෝ කම්කරු පංතිය එකතු කර ගෙන බැංකු ටික රැක ගත්තා. මේවා රැක ගෙන රටක්, ජාතියක් වශයෙන් මේ සම්පත් රටට දීලා, රටේ අලුත් සංවර්ධනයක් ඇති කරලා රටේ වටිනාකම වැඩි කරන කොට අපිව වහකදුරු වගෙයි පේන්නේ.එතකොට තමයි මානව හිමිකම් නාමයෙන් අපේ රටේ වැඩකරන ජනතාවගේ උරුමයන්, ජාතියේ උරුමයන් උදුර ගන්න හදන්නේ. නැතුව මේ ජනතාවගේ මානව අයිතීන් ආරක්ෂා කර ගන්න නොවෙයි. මේ අය හදන්නේ මේ ජනතාව අධිරාජ්‍යවාදීන්ගේ වහලුන් බවට පත් කර ගන්න. ඔවුන් තාමත් හිතන්නේ මේ රටවල් තමන්ගේ යටත් විජිත කියලා.ඒ හින්දා තමයි මේ බලපෑම් කරන්නේ. මේ හැම බලපෑමකටම උත්තර අපේ ජනතාවට තිබුණා. අපි දැක්කා අපේ රටට ජී. එස්. පී සහනය නොදෙන්න තීන්දු කළාම සේරම හිතුවේ මේ ආණ්ඩුව වැටෙයි, රස්සාවලින් මිනිස්සු දොට්ට දායි, මහපාරට ඇවිත් මිනිස්සු ආණ්ඩුව එළවයි කියලා විපක්ෂය මහා ඝෝෂාවක් කළා. නමුත් ඔවුන්ගේ බලාපොරොත්තු හරි ගියාද? නැහැ. වැඩකරන පන්තිය තව වඩාත් තමන්ගේ ශක්තිය යොදවලා, වඩා හොඳ නිෂ්පාදන කරලා එදාට වඩා වැඩි විදේශ මුදලක් ලබා ගන්න පියවර ගත්තා.අන්න ඒ නිසා තමයි අපි අපේ ජනතාව කෙරෙහි විශ්වාසය තබා තිබෙන්නේ. අපි මේ හැම බලපෑමකටම මුහුණ දෙන්න සූදානම් වෙලා මේ රට තුළ දේශීය ආර්ථිකයක්. ස්වාධීන ආර්ථිකයක්, දේශපාලන ස්ථාවරයක් ඇතිව ගොඩනගලා ඉවරයි. සමහරු කියන්නේ මේ ආණ්ඩුව අප්‍රේල් මාසයේ වැටෙනවා කියලා. මම මේ අවුරුදු හතේම ඇහුවේ ඕක. මම 2005 බලයට ආ දවසේ සිට අප්‍රේල් මාසයේ අපි වැටෙනවා.ආර්ථිකය බිම. තමන්ම පත් කර ගත්, තමන්ම විශ්වාස කරන විශේෂඥයෝ මේක කියනවා. නමුත් මේ විශේෂඥයන් කී සෑම අප්‍රේල් මාසයකදීම අපි වඩා ශක්තිමත්ව ඉදිරියට ඇවිත් තිබෙනවා සෑම වසරකම. වැඩි අවශ්‍යතා ඇති කරමින්, ජනතාවට ආහාර පාන ඇති කරමින් මේ රටේ ජනතාවගේ වසර 2500 ක උරුමයන් ආරක්ෂා කර ගනිමින්, ඒ ආත්ම ගරුත්වය රැක ගනිමින් කෙලින් සිටියා.මම නිතරම කියනවා ආණ්ඩුව කෙළින් නම් ජනතාවත් කෙළින්, ආණ්ඩුව වැනෙනවා නම් ජනතාවත් වැනෙනවා කියලා. නමුත් අද ජනතාව කෙළින් ඉන්න සූදානම් බව පැහැදිලිව පෙන්වා තිබෙනවා. ඒ නිසා තමයි අද බියෙන් හා සැකෙන් තොරව මේ රට ගොඩනගන්න අවශ්‍ය පසුබිම ඇති කරන්නේ.ඒ වගේ වෙලාවක නොයෙක් පිටස්තර බලවේග රට අස්ථාවර කරන්න සූදානම් වෙමින් නොයෙක් කඩාකප්පල්කාරී වැඩ ජනතාව ලවා, කම්කරු පන්තිය ලවා කරව ගන්න උත්සාහ කරන්නේ. නමුත් අපේ රටේ ජනතාව බුද්ධිමත්. ඒ බුද්ධිමත් වැඩකරන පන්තියක් සිටින නිසා තමයි රට එකට කියලා අද ජනතාව ඉස්සරහට ඇවිත් තිබෙන්නේ.එදා ලංකාවට රෝස වසන්තය ගේන්න හදපු අයට අද ගිම්හානය ඇවිත්. සමහරු මේ රට ගැන හිතන්නේ නැහැ. ඔවුන්ගේ හිතේ තියෙන්නේ යුරෝපය. සමහරු මම දැක්කා පසුගිය කාලයේ නමක් නැහැ, පදිංචියක් නැහැ. පුරවැසිකමක් නැහැ. ඔවුන් ඇවිත් මේ රට අවුල් කරන්න අවශ්‍ය කටයුතු කරන්න සූදානමින් සිටිනවා. මේවා කරන අයට උල්පන්දම් දෙන්න රටවල් සූදානමින් සිටිනවා.අපි ආසියාවේ තිබෙන පරණම ප්‍රජාතන්ත්‍රවාදී රට. අපි විශ්වාස කරන්නේ ආණ්ඩුව එපා නම් ඡන්දයෙන් පරදන්න ජනතාවට අයිතියක් තිබෙනවා. රටේ ජනතාවට තිබෙන අයිතිය අපි උදුරා ගන්නේ නැහැ. අපි ඒ වෙනුවෙන්, ප්‍රජාතන්ත්‍රවාදය වෙනුවෙන්, සර්වජන ඡන්දය කෙරෙහි විශ්වාසය තියා තිබෙනවා. නමුත් අපි කිසිවිටෙක විදේශ බලපෑම්වලින් හෝ කුමන්ත්‍රණවලින් අපේ රට පෙරළන්න ඉඩ තියන්නේ නැහැ.ඒ නිසා අපි කෙරෙහි විශ්වාසය තබන්න. අපි මහින්ද චින්තන වැඩපිළිවෙළ ඉදිරිපත් කරලා මේ රටේ වැඩ කරන පන්තිය, ගොවි ජනතාව වෙනුවෙන් වගේම මේ රටේ සියලු ජනතාව වෙනුවෙන් කරුණු ඉදිරිපත් කළා. අපි ඒ ගමන යනවා. සියලුදෙනා අත්වැල් බැඳගෙන, ජාති, කුල බේද අමතක කර, රට වෙනුවෙන් යමු.අපි මුලින් හිතනනවා මම ගැන. අපි පෘථග්ජන මිනිස්සු. ඊළඟට හිතනවා ගම ගැන. ජාතිය ගැන. කුලය ආගම ගැන හිතන අයත් ඉන්නවා. නමුත් මේ සේරම පැත්තකට දාලා අද මේ රටේ ජනතාව රට එකට, මාතෘ භූමිය පළමුව කියා හිතන්න පටන් අරගෙන. අන්න ඒ නිසා ඔබ ආගම්වාදීව, ජාතිවාදීව නොසිතා, දේශපාලන පක්ෂ බේද නොසළකා මේ බිම අපි ඉපදුණු, ජීවත්වන, මැරෙන රට කියා සිතා රට වෙනුවෙන් කටයුතු කරන්න සූදානම් වෙන්න.ශ්‍රී ලංකා නිදහස් පක්‍ෂයේ මහ ලේකම් සහ සෞඛ්‍ය ඇමැති මෛත්‍රීපාල සිරිසේන මහතා -අද අපි පවත්වන්නේ ඓතිහාසික මැයිදින සැමැරුමක්. අද අපේ රටේ අභීත ජන නායක අතිගරු ජනාධිපති මහින්ද රාජපක්‍ෂ මැතිතුමාගේ උපදෙස්, මඟපෙන්වීම් මත මෙය සංවිධානය කෙළේ.එදා එස්. ඩබ්ලිව්. ආර්. ඩී. බණ්ඩාරනායක අගමැතිතුමාගේ නායකත්වයෙන් මහජන එක්සත් පෙරමුණ මැයි දින සැමැරුම් පැවැත්තුවා. අදට හරියටම ඊට වසර 55ක් සපිරෙනවා.එදා මෙදා කාලය ඇතුළත මේ රටේ වැඩකරන ජනතාවට වැඩිම සේවාවක් ඉටුකෙළේ ශ්‍රී ලංකා නිදහස් පක්‍ෂය ප්‍රධාන වාමවාදී ප්‍රගතිශීලි ආණ්ඩු බව බොහෝම පැහැදිලිව කිව හැකියි. වැඩකරන ජනතාවගේ අයිතිවාසිකම් ලබාදීමට අපේ පක්‍ෂය ප්‍රධාන ප්‍රගතිශීලි ආණ්ඩු බලයට පත්වූ සෑම අවස්ථාවකම ක්‍රියා කළ බව අවිවාදයෙන්ම කිව යුතුයි. ඒ ගැන කිසිම විවාදයක් නැහැ.අද අපේ රටේ අති දැවැන්ත සංවර්ධනයක් සිදුවෙනවා. අතිගරු ජනාධිපතිතුමාගේ දූරදර්ශී දැක්ම, අධිෂ්ඨානශීලි, අභීත නායකත්වය නිසා යුද්ධය ජයගත්තා.රණවිරුවන්ට නිසි නායකත්වය ලබාදුන්නා.රටේ උදාවූ සාමය, ජාතීන් අතර ඇතිවූ සමගිය හරහා අපි දැවැන්ත ආර්ථික සංවර්ධනයක් ඇති කරමින් ඉන්නේ. ඒ සඳහා වන ගමනේදී අපේ රටේ රාජ්‍ය නායකත්වයට අතිගරු ජනාධිපතිතුමා හැර වෙන කිසිම නායකයෙක් නැහැ.අද එක්සත් ජාතික පක්‍ෂය කුඩේ කුඩු. ජනතා විමුක්ති පෙරමුණ සුනේ සුන්. අද අපේ මැයි රැලි වේදිකාව දිහා බලනවිට මෙය තමයි ජාතික සමගියේ සංකේතය වන්නේ. මේ රටේ ඉදිරි ගමනට මඟපාදන, අවශ්‍යම දේශපාලන නායකත්වය සපයන්නේ මේ වේදිකාවයි.එක්සත් මැයි දින කමිටුවේ සභාපති, ශ්‍රී ලංකා නිදහස් පක්‍ෂයේ භාණ්ඩාගාරික, ඇමැති ඩලස් අලහප්පෙරුම මහතා - එක්සත් ජනතා නිදහස් සන්ධානය මේ ඓතිහාසික මැයි රැලිය මේ රටේ නිදහසේ පීතෲවරයා වන ජනාධිපතිතුමාගේ ප්‍රධානත්වයෙන් පැවැත්වෙනවා. මේ රටේ හෝ ලෝකයේ කොතනක වුවත් මැයි දිනයේ ශ්‍රේෂ්ඨ පරමාර්ථයන් සුරැකෙන අයුරින් සැමරීමට සූදානම් වන අපි සහෝදරාත්මකව පිළිගන්නවා.මැයි දිනයට දේශපාලන වර්ණ දෙන්න බැහැ, වෙනම සටන් පාඨ නිර්මාණ කරන්න බැහැ. ඒ නිසයි ජනාධිපතිතුමා අපිට කිව්වේ මේ මොහොතේ රටට අවශ්‍ය නිල් පාට, කොළ පාට, රතු පාට දැක්මක් නොව රට එකම අභිලාශයකින් ඉදිරියට යන දැක්මක් අවශ්‍ය බව. ඒ නිසා මේ මැයි දිනය දේශජ දැක්මකින් ඉදිරියට යනවා.මැයි දිනයේ අර්ථය විකෘති කරමින්, අගෞරව කරමින් රටේ ඒකාත්මික භාවයට හානි වන අයුරින් මැයි දිනය භාවිතා කරන බව නොකියාම බැහැ.රට එකට නගර ශාලා භූමියේ මුළු දෙනවිට රට දෙකඩ තේමාව යටතේ රටේ උතුරු කොනේ මැයි දිනය සමරනවා. මැයි දිනයේ ශ්‍රේෂ්ඨ අර්ථය කෙළසීමට අප විරෝධය පළ කරනවා. 2012 මැයි දිනය මීට වසර 3කට පෙර අපි 2009 මැයි දිනය සැමරූ අයුරු සිහිපත් කළ යුතුයි.මවුබිම ත්‍රස්තවාදයෙන් බේරා ගන්නට අපේ ජනාධිපතිතුමා ස්ථිර තීන්දුවක් ගත් වෙලාවේ අප මැයි දිනය සැමරුවේ අන්තර්ජාතිකව එල්ල වූ පීඩනය මැදයි. ත්‍රස්තවාදීන් සමඟ සාකච්ඡා කරන්න, සටන් මාර්ගයෙන් ඉවත් වන්න යනාදී නොයෙක් බලපෑම් එද්දී, හතරවටින් බෝම්බ පුපුරුවද්දී අපි එදා මැයි දිනය සැමරුවා.මහජන එක්සත් පෙරමුණේ නායක, ඇමැති දිනේෂ් ගුණවර්ධන මහතා - අපේ රටේත් ලෝකයේත් වැඩකරන ජනතාව අයිතීන් දිනා ගනිමින් පාලක පන්ති සමඟ පැවැති සටන ඉදිරියට ආ නිසයි අපි අද මේ මැයි දිනය සමරන්නේ. අපේ සහෝදර වැඩ කරන ජනතාව නියෝජනය කරන පක්ෂ සංවිධාන රටේ සෑම තැනම පවත්වන මැයි දින උත්සවවලට අපි සුබපැතුම් එක් කරනවා.අපි ලබන ආර්ථික සංවර්ධන වේගයේ ඵලය වැඩ කරන ජනතාවට දිනා ගත හැකි පරිදි අනාගතයක් සකස් කළ යුතුයි. ලොව පුරා බටහිර රටවල් අර්බුදයකට වැටිලා. ඒ ධනවාදී රටවල් මුහුණ දෙන දැවැන්ත අර්බුද හමුවේ රට රැකගෙන ඉදිරියට යන්න ජනාධිපතිතුමා ප්‍රමුඛ රජයට වැඩකරන ජනතාව දී ඇත්තේ විශාල ශක්තියක්.මුස්ලිම් කොංග්‍රසයේ නායක සහ අධිකරණ ඇමැති රවුෆ් හකීම් මහතා - අද අපි හැඟීම්වලට බරව ක්‍රියා නොකළ යුතු වාතාවරණයක් උදා වී තිබෙන්නේ. අන්තවාදීන්ට කොහෙන් හෝ මතුවීමට ඉඩ නොතැබිය යුතුයි. කලබලයක්, ආරවුලක් ඇති වන තැනට අපි ක්‍රියා නොකළ යුතුයි. අපේ රටේ තිරසාර සාමයක් ඇති කිරීමට අපි දේශපාලන පක්ෂ නායකයෝ ලෙස වගකීමෙන් ක්‍රියා කළ යුතුයි. ඒ අනුව මේ ආණ්ඩුවට අන්තිමට එකතු වූ, සන්ධාන ගතවූ මුස්ලිම් කොංග්‍රස හැටියට අපි ඉතාම වගකීමෙන් කටයුතු කරන බව මේ අවස්ථාවේ ප්‍රකාශ කරනවා.මාගේ ඇරයුම අරගෙන සම්බන්ධන් මහතා යළි සාකච්ඡාවටයට ආවොත් අපිට අලුත් ගමනක් යන්න පුළුවන්.අද ඇතැම් විපක්ෂයේ දේශපාලන පක්ෂ උගුරට සොරා බෙහෙත් බොනවා. අපි ඉතාම අවංකව මේ රටේ ප්‍රශ්නවලට විසඳුම් සෙවීමටයි ක්‍රියා කරන්නේ.ජාතික කොංග්‍රසයේ නායක, පළාත් පාලන හා පළාත් සභා ඇමැති ඒ.එල්.එම්.අතාවුල්ලා මහතා - අපේ රටේ පසුගිය කාලයේ මේ වගේ මැයි දින සමරන්නට හැකි වුණේ නෑ. සිංහල, දෙමළ - මුස්ලිම් ජාතීන්ට සතුටින් සිටිය හැකි බවට සැක මතුව තිබුණා. එදා අපි හිතුවා රටට ආදරය කරන නායකයකු අවශ්‍ය බව, රට ආරක්ෂා කර, නිදහස ලබා දිය හැකි එකම නායකයා වශයෙන් අපි දැක්කේ ජනාධිපති මහින්ද රාජපක්ෂ මහතායි.දේශ විමුක්ති ජනතා පක්ෂයේ නායක පී. එම්. පොඩිඅප්පුහාමි මහතා - ලෝකයේ පළමු සමාජවාදී ආණ්ඩුව පිහිටුවලා වසර 40 කට පසු මම සෝවියට් දේශයේදී මේ වගේ වේදිකාවක් දැක්කා. ඇමරිකානු අධිරාජ්‍යවාදීන් කම්කරුවන් ගෙන ගිය අරගලයට වෙඩි තබලා ඝාතනය කළ දිනය තමයි මැයි දිනය. ඒ කම්කරුවන්ගේ ඇඳුම් රතුවුණා. ඒ රතු පාට තමයි අද මැයි දිනයේ වර්ණය.ලංකා කම්කරු මධ්‍ය බල මණ්ඩලයේ ලේකම් සෝමවීර චන්ද්‍රසිරි මහතා - අද පුද්ගලීකරණය නතර වෙලා. කම්කරු පන්තියට දිනාගත යුතු දේ තවත් තිබෙනවා. ඒ ඉල්ලීම් ලබා ගන්න බල කරන රැළියක් බවට මෙය පත් වෙලා. රනිල් එදා කළ දේ අපට අමතක නැහැ. විදේශ බලවේගවලට එරෙහිව රටම අද එකට එකතුවී තිබෙනවා.මහජන පක්ෂයේ රංජිත් නවරත්න මහතා - අද අපි මහජන පක්ෂය විදියට මේ මහා මැයි රැලියට එකතුවුණා. මෙවැනි ජනතාවක් මැයි රැලියකට එකතුව සිටින්නේ නිවැරැදි දැක්ම නිසයි. අපේ පක්ෂ ඔවුන්ට උත්තමාචාර පුද කරනවා.ශ්‍රී ලංකා නිදහස් සේවක සංගමයේ ප්‍රධාන ලේකම් ලෙස්ලි දේවේන්ද්‍ර මහතා - අපි අද සමරන්නේ 126 වැනි මැයි දිනයයි. මේවගේ මැයි දින 39කට මම සහභාගිවී තිබෙනවා. මේ කාලයේ අත්දැකීම තමයි ආණ්ඩුව පරණ වන විට මැයි දිනයට එන සෙනඟ අඩු වෙනවා. මම මවිතයට පත්වුණා මෙවර පස් ගුණයකින් පමණ සෙනඟ වැඩි වෙලා. එයට හේතුව තමයි ඉරට එකට” තේමාව ජනතාව වැළඳ ගැනීම..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>02</day>
    </date>
    <link>http://www.dinamina.lk/2012/05/02/_art.asp?fn=n1205025</link>
    <topic>යාපනයේ පුස්තකාලය ගිනි තැබූ එජාපයට ද්‍රවිඩ සන්ධානය මුක්කු ගැසීම අවාසනාවක්</topic>
    <author/>
    <content>මානව හිමිකම් පිළිබඳව කිඹුල් කඳුළු හෙළන බටහිර අධිරාජ්‍යවාදීන්ගෙන් වතුකරයේ කම්කරු ජනතාවට එදා විශාල අසාධාරණයක් සිදුවූ බවත්, ඔවුන්ව ඒ තත්ත්වයෙන් මුදාගෙන අවශ්‍ය සෑම පහසුකමක් ම ඔවුනට ලබාදීමට වත්මන් රජය පියවර ගෙන තිබෙන බව ආර්ථික සංවර්ධන ඇමැති බැසිල් රාජපක්ෂ මහතා අවධාරණය කරයි.ඒ මහතා මේ බව අනාවරණය කළේ ගිනිගත්හේන නගරයේදී ඊයේ (01) පැවැති ලංකා කම්කරු කොංග්‍රස් මැයි දින ජන රැලිය අමතමිනි. මේ රැලිය සංවිධානය කළේ පශු සම්පත් සහ ග්‍රාමීය ප්‍රජා සංවර්ධන ඇමැති ආරුමුගන් තොණ්ඩමන් මහතාය.යාපනයේ පුස්තකාලය ගිනිතබා කළු ජූලිය ඇති කළ එජාපය අද යාපනයේ මැයි රැලියට මුක්කු ගැසීම හාස්‍යයට කරුණක් බවත්, රටේ සෑම තැනකම මැයි දින රැලි ගණනාවක් පැවත්වෙන අතර, කොළඹ මැයි දින රැලියක් පැවැත්වීමට නොහැකි එක්සත් ජාතික පක්ෂය අද යාපනයට ගොස් ද්‍රවිඩ එක්සත් සන්ධානයේ මැයි දින රැලියට මුක්කු ගසා ඇති බවද, පැවැසූ ඇමැතිවරයා ද්‍රවිඩ ජීවිත දහස් ගණනක් බිල්ලට ගත් එජාපය සමඟ එක්වී මැයි දින රැලියක් පැවැත්වීමට තරම් ද්‍රවිඩ ජාතික සන්ධානයටද කිසි ලැජ්ජාවක් නැති බවද පැවැසීය.ඇමැතිවරයා තවදුරටත් අදහස් දක්වමින් ලංකා කම්කරු කොංග්‍රසය යනු කම්කරු ජනතාවගෙන් සැදුම්ලත් පක්ෂයක් බවත්, එම පක්ෂයේ මැයිදින රැලියට සුභ පැතිය හැකි එකම අනෙක් පක්ෂය වන්නේ කම්කරු ජනතාවට සෙත සාදා මැයි දිනය ජාතික නිවාඩුවක් බවට පත් කළ ශ්‍රී ලංකා නිදහස් පක්ෂයට පමණක් බවත්, රට සහ වැඩකරන ජනතාව අගාධයට ඇද දමන කුමන්ත්‍රණකාරී වේෂයෙන් අප වෙත එන පටු දේශපාලන අපේක්ෂා හා අධිරාජ්‍යවාදී අවශ්‍යතා පරාජය කිරීම වතු කම්කරුවන් ප්‍රමුඛ කම්කරු ජනයාගේ අරමුණ විය යුතු බවත්, ලාංකීය වැඩ කරන ජනතාව රට වෙනුවෙන් එකම ජාතික කොඩියක් යටතේ ඒකරාශී වීම යුගයේ අවශ්‍යතාවය බවත් පෙන්වා දුන්නේය.වතුකර කම්කරු ජන නායක ආරුමුගන් තොන්ඩමන් මහතා මහින්ද රාජපක්ෂ ජනාධිපතිවරයා සමඟ එක්ව කටයුතු කරන බවත්, ඇතැම් දේශපාලන පක්ෂ පසුගිය ජනාධිපතිවරණයේදී රජයෙන් ඉවත්ව ගියද, ශ්‍රී ලංකා කම්කරු කොංග්‍රසය එවැන්නක් නොකළ බවත්, එය රජයට අවශ්‍ය සෑම මොහොතකම රජය සමඟ සිටි බවත් රටේ ආර්ථිකය සමඟ සෘජුවම සම්බන්ධ වෙමින් කටයුතු කරන ජන කොටසක් නියෝජනය කරන්නක් ලෙස ලංකා කම්කරු කොංග්‍රසය හැදින්විය හැකි බවත්, ඇමැතිවරයා තවදුරටත් පෙන්වා දුන්නේය.ලංකාවේ වත්මන් සංවර්ධන මාවතේ ප්‍රගමනය ගම, නගරය සහ වතුකරයට ද බලපා ඇති බවත්, කිසිදු භේදයකින් තොරව වේගයෙන් සමෘද්ධිය ළඟාවන බවත් සඳහන් කළ ආර්ථික සංවර්ධන ඇමැතිවරයා, මේ සඳහා ක්‍රියාත්මක වන රජයේ කටයුතු හා සමඟින් ලංකා කම්කරු කොංග්‍රසය පෙළගැසී සිටීම අගය කළ යුතු බව පැවැසීය.ඒ සමඟියෙන් රටේ ඒකීයභාවය හා ආර්ථික ජයග්‍රහණ සුරක්‍ෂිත වන බවද පැවසුවේය. කඳුකරයේ ජනතාවගේ නිවාස ප්‍රශ්නය ඇතුළු සියලු යටිතල පහසුකම් සම්බන්ධ ප්‍රශ්න විසදීමට මහින්ද රාජපක්ෂ ජනාධිපතිවරයාගේ උපදෙස් මත ක්‍රියා කිරීම සඳහා රජය පියවර ගෙන ඇති අතර, තමා ආර්ථික සංවර්ධන අමාත්‍යධූරය ලබාගත් විට ලංකා කම්කරු කොංග්‍රස් පක්ෂ නායකයෙකු නියෝජ්‍ය ඇමති ලෙස තෝරා ගන්නා ලෙස ඒ මහතා උපදෙස් දුන් බවද සිහිපත් කළ ඇමැතිවරයා, ජාති, ආගම්, කුල භේදයකින් තොරව සියලු ජනතාව වෙත සංවර්ධනය ලඟාකිරීම රජයේ බලාපොරොත්තුව බවත් වැඩිදුරටත් පැවසීය.මෙම රැළිය අමතා පක්ෂයේ නායක සහ පශු සම්පත් සහ ග්‍රාමීය ප්‍රජා සංවර්ධන ඇමැති ආරුමුගන් තොණ්ඩමන්, ආර්ථික සංවර්ධන නියෝජ්‍ය ඇමැති මුත්තු සිවලිංගම්, පාර්ලිමේන්තු මන්ත්‍රි පී. රාජ්දුරෙයි මහත්වරු ඇතුළු පිරිසක් අදහස් පළ කළහ..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>02</day>
    </date>
    <link>http://www.dinamina.lk/2012/05/02/_art.asp?fn=n1205023</link>
    <topic>ජනපති අඬගැහුවොත්තේරීම් කාරක සභාවට එනවා</topic>
    <author>බන්දුල සෙනෙවිරත්න වව්නියාව උතුර</author>
    <content>ජාතික ප්‍රශ්නයට විසඳුම් සෙවීම සඳහා පත්කිරීමට නියමිත පාර්ලිමේන්තු තේරීම් කාරක සභාවට ජනාධිපති මහින්ද රාජපක්‍ෂ මහතා තමාට ආරාධනා කළහොත් ඒ සඳහා සහභාගී වීමට තමා කැමැත්තෙන් සිටින බව විපක්ෂ නායක රනිල් වික්‍රමසිංහ මහතා ඊයේ (01) යාපනයේ පැවති එජාප මැයිදින රැලියේදී ප්‍රකාශ කළේය.ත්‍රස්තවාදය මුල් බැසගෙන තිබූ උතුරු, නැඟෙනහිර ඇතුළු මුළු රටම ජනාධිපතිතුමා මුදාගැනීමෙන් පසු උතුරේ තම මැයි රැලිය පැවැත්වූ විපක්ෂ නායකවරයා ප්‍රකාශ කළේ ජාතික සමගිය උදෙසා මෙවර මැයි රැලිය යාපනයේ පැවැත්වීමට තීරණය කළ බවයි. සෙසු පක්ෂද මේ ක්‍රමය ඉදිරියේදී අනුගමනය කරනු ඇති බවද විපක්ෂ නායකවරයා තම විශ්වාසය පළ කෙළේය.මෙම මැයි රැලිය සඳහා උතුරේ ද්‍රවිඩ ජනයාගේ සහභාගීත්වය ඉතාම අල්ප වූ අතර දිවයිනේ නන් දෙසින් යාපනය බලා යාමට කැමැත්තක් දැක්වූ පිරිස් මේ අවස්ථාවෙන් ඵල නෙලා ගැනීම පිණිස නොමිලේ ලබාදුන් ප්‍රවාහන සහ අනෙකුත් පහසුකම් ලබාගෙන මේ උතුරු පළාතේ මැයි රැලියට සහභාගී වී සිටියහ..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>02</day>
    </date>
    <link>http://www.dinamina.lk/2012/05/02/_art.asp?fn=n1205024</link>
    <topic>ශ්‍රී ලංකාවේ අමෙරිකන් හඬවල් 2ක් තිබෙනවා</topic>
    <author>උපාලි කරුණාරත්න</author>
    <content>ජනතා විමුක්ති පෙරමුණේ බලය ඇල්ලීමට කුමන්ත්‍රණය කළවුන් සාර්ථක මැයි දිනයක් පැවැත්වීමට නොහැකිව අද කුණු බක්කියට වැටී ඇති බව ජනතා විමුක්ති පෙරමුණේ ප්‍රධාන ලේකම් ටිල්වින් සිල්වා මහතා පැවසීය.ටිල්වින් සිල්වා මහතා ජනතා විමුක්ති පෙරමුණ සංවිධානය කළ මැයි දින රැලිය අමතමින් මෙසේ ප්‍රකාශ කළේය. මෙය කොළඹ බී. ආර්. සී. පිටියේ දී ඊයේ (01) පස්වරුවේ පැවැත්විණි. “අධිරාජ්‍ය විරෝධී පෙරමුණක්, සමාජවාදී පාලනයක්” මෙම මැයි රැළියේ තේමාව විය.ඔබාමාට එරෙහිව කුණුහරුප තාප්පවල ලියා අධිරාජ්‍යවාදය පැරදවිය නොහැකි බවත්, ඔස්ට්‍රේලියාව පසුගියදා ලංකාවේ විප්ලව කරන්න තම පුරවැසියෙකු එව්වා. ඇන්ටන් බාලසිංහම්ගේ බිරිඳ ඇඩෙල් බාලසිංහම් කියන්නෙ ඕස්ට්‍රේලියානු ජාතික කාන්තාවක්. ඇය ශ්‍රී ලංකාව බෙදීමට ඇන්ටන් බාලසිංහම් පසුපස ප්‍රබලව ක්‍රියා කළා.ලංකාවේ ඇමරිකානු හඬවල් දෙකක් තිබෙනවා. එකක් තිබෙන්නෙ ඉරනවිල. අනෙක් හඬ තමා රනිල් වික්‍රමසිංහ මහතා. එක්සත් ජාතික පක්‍ෂයත් අද දෙකට බෙදිල ධනවාදය පරදා සමාජවාදී රටක් නිර්මාණය කළ යුතු බවද මෙහිදී ජනතා විමුක්ති පෙරමුණේ ලේකම් ටිල්වින් සිල්වා මහතා පැවසීය.ජනතා විමුක්ති පෙරමුණේ නායක සෝමවංශ අමරසිංහ මහතා - ජනතා විමුක්ති පෙරමුණට එරෙහිව තිබූ කුමන්ත්‍රණයක් අපි පසුගියදා පරාජය කළා. මෙම යුගයේ අධිරාජ්‍යවාදය විනාශ වෙමින් තිබෙනවා.මාධ්‍යවේදීන්ට අපි කියන්නෙ ඇත්ත ලියන්න කියල. 1965 රෝහණ විජේවීර සහෝදරය අපට හොඳ ආරම්භයක් ලබා දුන්නා.ජාතික වෘත්තිය සමිති මධ්‍යස්ථානයේ සභාපති ලාල්කාන්ත මහතා -බලය තිබෙන්නෙ පාර්ලිමේන්තුවේ නොවේ. වැඩ කරන ජනතාව අතයි.මෙම අවස්ථාවට සහභාගිවෙමින් කථිකයන් රැසක් කතා කළහ..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>02</day>
    </date>
    <link>http://www.dinamina.lk/2012/05/02/_art.asp?fn=n1205026</link>
    <topic>මිහින් ලංකා ගුවන් යානයේ දී බීමත් මගියෙක් නිලධාරීන්ට පහර දීලා</topic>
    <author>රක්‍ෂණ ශි‍්‍රයන්ත</author>
    <content>මිහින් ලංකා ගුවන් යානයක දී එහි නිලධාරීන්ට පහරදී ගුවන් මගීන්ට හිරිහැර වන ලෙස හැසිරුන බීමත් පුද්ගලයකු පෙරේදා (30) පොලිසිය විසින් අත්අඩංගුවට ගෙන ඇත.ඩුබායි සිට ශ්‍රී ලංකාව බලා පැමිණි මිහින් ලංකා ගුවන් යානය බැස්සවීමට ආසන්නව තිබියදී මේ සිදුවීම වී තිබේ. මේ මගියාට ගුවන් යානයේ කපිතාන් වරයා විසින් අවවාද කර තිබියදීත් ගුවන් යානයේ ප්‍රධාන නිලධාරියෙකුට හා නිලධාරියකුට පහරදී ගුවන් මගීන්ට හිරිහැරවන ලෙස කලහකාරීව හැසිර ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>02</day>
    </date>
    <link>http://www.dinamina.lk/2012/05/02/_art.asp?fn=n1205027</link>
    <topic>වාහන කෑලි ගලවා විකුණුකල්ලියේ තුනක් අත්අඩංගුවේ</topic>
    <author>මුන්නේශ්වරම සමූහ ඊ. සී. ප්‍රනාන්දු</author>
    <content>කාලයක් තිස්සේ දිවයිනේ විවිධ පළාත්වලින් සොරා ගන්නා යතුරු පැදි හා ත්‍රිරෝද රථ කෑලි ගලවා විකුණා හා උකස් කර මුදල් සොයා ගන්නා කල්ලියක සාමාජිකාවක හා සාමාජිකයන් දෙදෙනෙකු පොල්ගහවෙල ප්‍රදේශයේදී අත්අඩංගුවට ගත් අතර සොරා ගත් වාහන නවයක්ද අත්අඩංගුවට ගත් බව මාරාවිල පොලිසිය කියයි.මාරාවිල වහලපිටියේ අයෙකු රුපියල් ලක්ෂයක මුදලකට ත්‍රීවිලරයක් උකස් ලබා ගෙන ඇති බවට මාරාවිල පොලිසියේ අපරාධ අංශයේ ස්ථානාධිපති පොලිස් පරීක්ෂක ඊ. ඒ. ඩබ්ලිව්. එස්. එදිරිසිංහ මහතා වෙත ලැබුණු තොරතුරු මත පරීක්ෂණ අරඹා ඇත.එම ප්‍රදේශයේ ප්‍රසිද්ධ බූරු පොලක සූදු ක්‍රීඩා කිරීමට ආ අයෙකු එම ත්‍රිරෝද රථය උකස් කළ බව අනාවරණය වී ඇත.ඒ අනුව කළ පරීක්ෂණයේදී එම ත්‍රිරෝද රථය උකස් කර ඇති පුද්ගලයා ඒ වන විට විදේශ රැකියාවකට ගොස් සිටි බව හෙළි කර ගෙන ඇත.බිරිඳගෙන් කළ ප්‍රශ්න කිරීම් වලදී ඇගේ රට ගිය සැමියා තවත් දෙදෙනකු හවුල් කරගෙන කැලණිය ගම්පහ හා මාවනැල්ල යන ප්‍රදේශවලින් කොල්ල කෑ යතුරු පැදි හා ත්‍රිවිල් කෑලි ගලවා විකුණා ඇති බවත් එසේ මස් කර තිබු යතුරු පැදි හයක හා ත්‍රිවිල් 3 ක් ද පොලිසිය පොල්ගහවෙල පස්යාල ප්‍රදේශවල නිවෙස් වල සඟවා තිබී සොයාගෙන ඇත.දැනට විදේශගතව සිටින කල්ලි නායකයා සූදු අන්තුවෙක් බවත් ඔහු සොරා ගන්නා වාහනය ආරක්‍ෂාකාරිව කාලයක් තබා ගැනීම පිණිස උකස්කර උණුසුම නැතිවූ පසුගෙන ගොස් විකිණීම හෝ මස් කිරීම කර ඇති බවත් හෙළි කර ගෙන ඇත.ඒ අනුව කල්ලි නායකයාගේ බිරිද හා ආධාරකරුවන් දෙදෙනා අත්අඩංගුවට ගෙන වාහන ද සොයා ගෙන ඇත. ඔවුන් මාරාවිල අධිකරණය හමුවට ඊයේ (1දා) ඉදිරිපත් කිරීමට නියමිතය.වයඹ ජ්‍යෙෂ්ඨ නියෝජ්‍ය පොලිස්පති පූජිත ජයසුන්දර වයඹ බටහිර නියෝජ්‍ය පොලිස්පති සුමිත් එදිරිසිංහ හලාවත පොලිස් අධිකාරී කුමාර රණසිංහ අපරාධ කොට්ඨාසයේ සහකාර පොලිස් අධිකාරී ඊ. එස්. ද පාරති මූලස්ථාන ප්‍රධාන පොලිස් පරීක්ෂක සමන් පෙරේරා අපරාධ අංශයේ ස්ථානාධිපති පොලිස්පති එදිරිසිංහ සැරයන්වරුන් වන 21837 ගුණරත්න අජිත් 49293 කොස්තාපල්වරුන් වන අජිත් පීරිස් අමරසිංහ සුදර්ශන ජගත් වික්‍රමසිංහ හා චන්දන යන නිලධාරීහු මේ වැටලීමට එක්වූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>02</day>
    </date>
    <link>http://www.dinamina.lk/2012/05/02/_art.asp?fn=n1205028</link>
    <topic>වසර සිය ගණනක් පැරැණි ලෝහ බුදු පිළිමය සොරාගෙන</topic>
    <author>අනුරාධපුර මධ්‍යම විශේෂ</author>
    <content>ඉට්ටිකුලම ශ්‍රී ස්වර්ණ බිම්බාරාමයේ බුදුගෙයි තැන්පත් කර තිබූ ඉපැරණි ලෝහ බුදුපිලිමයක් අතුරුදන්වීම සම්බන්ධයෙන් නොච්චියාගම පොලිසියේ අපරාධ විමර්ශන අංශය පුළුල් පරීක්‍ෂණයක් ආරම්භ කර ඇත.මේ විහාරස්ථානය නොච්චියාගම පොලිසියේ සිට කිලෝ මීටර් 15ක් පමණ දුරින් පිහිටා ඇත. විහාරාධිපති හිමියන් 29 වන දා කළ පැමිණිල්ලකට අනුව නොච්චියාගම පොලිසියේ අපරාධ විමර්ශන අංශය පරීක්‍ෂණ ආරම්භ කර ඇත.මේ බුදු පිළිමය ඉකුත් 26 වන දා දිනයෙත් 29 වනදා දිනයේත් බුදුගෙහි තිබී ඇති අතර කුමන වේලාවක එය සොරාගෙන ගියේ ද යන්න නිශ්චිතවම නොදන්නා බව විහාරාධිපති හිමියන් නොච්චියාගම පොලිසියට පවසා ඇත. බුදුගෙහි දොර දෙකහි ඉබි යතුරු කඩා බුදුපිළිමය පැහැරගෙන ගොස් ඇති අතර කඩා දැමූ ඉබියතුර ද මෙතෙක් සොයාගෙන නැත.වසර සිය ගණනක් මේ පිළිමය බුදුගෙහි තැන්පත් කර තිබී ඇති අතර එහි රන් ආලේප කර තිබූ බවද පොලිසිය පවසයි. මේ බුදුපිළිමයේ බර කිලෝ ග්‍රෑම් සියයක් පමණ වන බවත් එය අඩි 04 ක් පමණ උසින් යුතු බවත් පොලිසිය අනාවරණය කර ගෙන ඇත.ඉපැරණි බුදු පිළිමය සොයා ගැනීම සදහා නොච්චියාගම පොලිසියේ අපරාධ විමර්ශන අංශය මේ වන විට පරීක්‍ෂණ සිදු කරයි..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>02</day>
    </date>
    <link>http://www.dinamina.lk/2012/05/02/_art.asp?fn=n1205029</link>
    <topic>කුඩා වෑන් රථයක එළුවන් 40ක් පටවලා</topic>
    <author>කන්තලේ සමූහ</author>
    <content>කිසිදු නීත්‍යානුකූල බලපත්‍රයක් නොමැතිව කුඩා ඩොල්පින් වර්ගයේ වෑන් රථයක හිංසාකාරී අයුරින් එළුවන් 40 දෙනෙකු රැගෙනයාම සම්බන්ධයෙන් අධිකරණය හමුවට පමුණුවා සිටි පුද්ගලයින් දෙදෙනෙකුට රුපියල් 55000 ක දඩ මුදලක් ගෙවීමට කන්තලේ මාහේස්ත්‍රාත් හා දිසා විනිසුරු ඉවෝන් ප්‍රනාන්දු මෙනවිය නියෝග කළාය. වෑන් රථය පිළිබඳ වැඩි දුර විමර්ශන අවසන්වන තුරු එළුවන් හා වෑන් රථය රජය භාරයේ තැබීමට ද නියම විය.දඩ ගෙවීමට සිදුවූයේ කොළඹ බේස්ලයින් මාර්ගයේ පදිංචි අබ්දුල් මාහීල් රසාබ්ඩීන් හා එස්. පී. සසිකුමාර් නැමැත්තන්ය.සේරුනුවර තෝපුර් ප්‍රදේශයේ සිට කටුනායක ගුවන් තොටුපොලට විදේශ රැකියා සඳහා යන මුස්ලිම් තරුණියන් ගෙන යන බව පොලිස් මුරපොළවලට පවසමින් කාලයක් තිස්සේ මෙම ප්‍රදේශවලින් අඩු මිලට එළුවන් රැගෙන සුඛෝපභෝගි මේ රථය තුළ එළුවන් පටවා කොළඹ ගෙනගොස් ඉතා අධික මිල ගණන්වලට විකුණන බවට තොරතුරු ලැබී ඇතැයි පරීක්ෂණ පවත්වන පොලිස් නිලධාරීහු කියා සිටිති.කන්තලේ මූලස්ථාන පොලිස් ස්ථානාධිපති ප්‍රධාන පොලිස් පරීක්ෂක නිමල් බණ්ඩාර මහතාගේ උපදෙස් පිට පෝටන්කාටුව පොලිස් මාර්ග බාධකයේ පො.සැ. නිමල් (57619), පො.කො. වරුන්වන සුමිත් (59347), රුවන් (39001), පොලිස් සහයක දිනේන්ද්‍රා (3133) යන නිලධාරීහු මෙම වැටලීම සිදු කොට තිබුණි..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>02</day>
    </date>
    <link>http://www.dinamina.lk/2012/05/02/_art.asp?fn=n12050210</link>
    <topic>පොළොන්නරුවේ යල කන්නයේ කුඹුරු අක්කර දසදාහක් පුරන් වෙලා</topic>
    <author>ගාමිණී ඔබේසේකර පොළොන්නරුව විශේෂ</author>
    <content>වාරිමාර්ග දෙපාර්තමේන්තුව මගින් නිසි ජල කළමනාකරණයෙන් තොරව කටයුතු කිරීම නිසා මෙවර යල කන්නයේ පොළොන්නරුව පරාක්‍රම සමුද්‍රය ගොවිජනපද ව්‍යාපාරයේ කුඹුරු අක්කර දසදහසකට අධික බිම් ප්‍රමාණයක් පුරන් බවට පත්ව තිබේ. යල කන්නයේ කන්න රැස්වීමේදී ගත් තීරණය පරිදි අප්‍රේල් 15 දින සිට පරාක්‍රම සමුද්‍රයෙන් ජලය නිකුත් කල නමුත් මේ වන විටත් තමන්ගේ කුඹුරුවලට ජලය නොලැබුන බව ගොවීන් විශාල පිරිසක් කියා සිටිති.ජලය නිකුත් කොට දින 25ක් තුළදී වගා කටයුතු අවසන් කළ යුතුªබව තීරණයට එළඹ ඇති නමුත් ජලය බෙදා හැරීමේ කටයුතු නිසි පරිදි සිදු නොවන හෙයින් තමන් බලවත් දුෂ්කරතාවයන්ට මුහුණ දී ඇතැයි ගොවිහු සඳහන් කරති.පරාක්‍රම සමුද්‍රයේ ගොවිජනපදයේ කුඹුරු පුරන් බවට පත්වීම පිළිබඳව දිනමිණ පොළොන්නරුව පරාක්‍රම සමුද්‍රය වාරිමාර්ග ඉංජිනේරු එච්. ඇම්. ඩී. බී. හේරත් මහතාගෙන් විමසූ විට කියා සිටියේ යල කන්නයේ වී වගාව සඳහා පසුගිය අප්‍රේල් 15 දින සිට ජලය නිකුත් කල බවත් ගොවීන් තවමත් අවුරුදු කෑමේ යෙදී සිටින නිසා කුඹුරු වැඩට බැස නොමැති බවයි. කෙසේ වෙතත් මැයි 10 දින සිට මුරවතුර බෙදීම ආරම්භ කරන බවද ඒ මහතා කීය..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>02</day>
    </date>
    <link>http://www.dinamina.lk/2012/05/02/_art.asp?fn=r1205021</link>
    <topic>මාතලේ වැව් රැසක රොන්මඩ පිරිලා:ගොවිතැන් වැසි දියෙන් පමණයි</topic>
    <author>මාතලේ දිස්ත්‍රික් සමූහ</author>
    <content>මාතලේ දිස්ත්‍රික්කයේ දැනට හඳුනාගෙන ඇති වැව් පද්ධතිය සම්පූර්ණයෙන් පිළිසකර කරන්නේ නම් දිස්ත්‍රික්කයේ වගාවන් සඳහා එය ප්‍රමාණවත් බැවින් වෙනත් කිසිදු වාරි ක්‍රමයක් අවශ්‍ය නොවන බව ගොවි සංවිධාන පවසති.දිස්ත්‍රික්කයේ ග්‍රාමීය වැව් 800 කට අධික සංඛ්‍යාවක් හඳුනාගෙන ඇති අතර එයින් වැඩි ප්‍රමාණයක් අතහැර දමා ඇත. එමෙන්ම දැනට ප්‍රයෝජනයට ගනු ලබන වැව්වලින් බහුතරයක්ම රොන් මඩින් සහ සැල්වීනියාවලින්ද වැසීගොස් තිබේ.ග්‍රාමීය වැව් පිළිසකර කිරීම් ආරම්භ කළත් එය නිසි පරිදි සිදු නොවීම නිසා මේ වැව් පද්ධතිය සම්පූර්ණයෙන් විනාශවී යාමේ අවදානමකට ලක්ව ඇතැයිද එම ගොවි සංවිධාන පෙන්වා දෙති.අතීතයේ සක්‍රියව පැවති මේ වැව් පද්ධතිය කාලයාගේ ඇවෑමෙන් විනාශ වී යාම නිසා ගොවිතැන් කටයුතු සියල්ල වැසි කාලයට පමණක් සීමාවීම ගොවි ආර්ථිකය කඩා වැටීමටද ප්‍රධාන හේතුව වී ඇති බව ඔවුහු කියති.වැව් රොන් මඩින් පිරි පිට්ටනි බවට පත්ව ඇති අතර වැව් රක්ෂිතද ඇතමුන් විසින් බලහත්කාරයෙන් අයිතිකරගෙන සිටිති. වැව්වලට අයත් බිම් ප්‍රමාණ නිසි ලෙස මැන වෙන්කර සියලු ග්‍රාමීය වැව් සම්පූර්ණයෙන් ගැඹුරුකර පිළිසකර කළහොත් දිස්ත්‍රික්කයේ වගා කටයුතුවලදී එය බෙහෙවින් ප්‍රයෝජනවත් වන බව පෙන්වාදෙන ගොවි සංවිධාන මේ පිළිබඳව බලධාරීන්ගේ අවධානය යොමු විය යුතු යැයිද පවසති..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>02</day>
    </date>
    <link>http://www.dinamina.lk/2012/05/02/_art.asp?fn=r1205022</link>
    <topic>පානදුරේ කතකට පහරදී නිරුවත් කළැයි පොලිසියට එරෙහිව පරීක්ෂණයට නියෝග</topic>
    <author>කපිල සෝමරත්න පානදුර සමූහ</author>
    <content>පානදුර පොලිසියේ දූෂණ මර්දන අංශයේ නිලධාරීන් විසින් අත්අඩංගුවට ගනු ලැබූ පානදුරේ කාන්තාවක් නිරුවත් කර පහරදීමේ සිද්ධියක් ගැන පරීක්ෂණයක් පවත්වන්නැයි පානදුර මහේස්ත්‍රාත් ආර් එස්. ඒ. දිසානායක මහතා නියෝග කළේය.එම කාන්තාව සම්බන්ධයෙන් කළුතර නාගොඩ රජයේ රෝහලේ අධිකරණ වෛද්‍ය නිලධාරියාගෙන් වෛද්‍ය වාර්තාවක්ද කැඳවීය.නීතිඥ අරුණ දීපාල් මහතා කාන්තාව වෙනුවෙන් අධිකරණයට කරුණු දක්වමින් කියා සිටියේ පානදුර පොලිසියේ දුෂණ මර්දන අංශයේ ස්ථානාධිපතිවරයාගේ ප්‍රධානත්වයෙන් පොලිස් කණ්ඩායමක් මෙම කාන්තාවගේ නිවෙසට ගොස් වැටලීම කිරීමෙන් පසු ඇය පොලිස් නිලධාරීන්ට දොස් කී නිසා ඇය නිරුවත් කර අඩන්තේට්ටම් කර පහරදී ඇති බවය.පොලිස් නිලධාරීන්ගේ රාජකාරියට බාධා කළැයි පවසමින් මෙම කාන්තාව අධිකරණයට ඉදිරිපත් කර ඇය කසිප්පු ළඟ තබා ගත් බවට චෝදනා නගා ඇතැයිද නීතිඥවරයා අධිකරණයට පැවැසීය.පසුගිය 17 වැනිදා සිදු කළ පොලිස් වැටලීම සහ සැකකාරිය නිරුවත් කර පහරදී අඩන්තේට්ටම් කිරීම ගැන පරීක්ෂණයක් පවත්වන ලෙසද හෙතෙම අධිකරණයෙන් ඉල්ලා සිටියේය.පොලිස් සැරයන් වියන්ගොඩ මහතා අධිකරණයට දන්වා සිටියේ නීතිඥවරයා අසත්‍ය ප්‍රකාශ කරන බවය. කාන්තාව පානදුර පොලිසියේ දූෂණ මර්දන ඒකකයේ ස්ථානාධිපතිවරයා ප්‍රධාන කණ්ඩායමක් විසින් අත්අඩංගුවට ගන්නා ලද්දේ කසිප්පු අලෙවි කිරීම සම්බන්ධයෙන් වන අතර එම අවස්ථාවේදී ඇයගේ උඩුකය නිරුවත්ව තිබුණු බවද පොලිස් සැරයන්වරයා පැවැසීය.අනතුරුව ඔවුන්ගේ රාජකාරියට ඇය බාධා කළ බවත් සැරයන්වරයා පැවසීය.සැකාකාරිය රක්‍ෂිත බන්ධනාගාරගත කළ අතර නඩුව ලබන 17 වැනිදා කැඳවීමට නියම කෙරුණි..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>02</day>
    </date>
    <link>http://www.dinamina.lk/2012/05/02/_art.asp?fn=r1205023</link>
    <topic>රාජගිරිය ධර්මපාල පෙදෙසවැසිදාට යට වෙනවා</topic>
    <author>කෝට්ටේ මධ්‍යම සමූහ නන්ද ඒකනායක</author>
    <content>රාජගිරිය හන්දියෙන් හැරෙන ධර්මපාල පෙදෙස සුළු වැස්සකට පවා ජලයෙන් යට වෙයි.ධර්මපාල පෙදෙස පාරේ දෙපසින් ඇති කාණු පද්ධතියෙන් නිසි පරිදි ජලය බැස නොයෑම මීට හේතුව වී තිබේ.පාර ආරම්භයේම ඇති ශ්‍රී / ජය / සිරිහද විදුහල හා රාජගිරිය රෝමානු කතෝලික දෙමළ පාසලේ සිසු දරුවන්ටද වැසි දිනවලදී පාසලට පැමිණීමටද නොහැකිය.පාසල් වේලාවේදී වර්ෂාවක් පැවතුනහොත් මෙම පාරෙන් රාජගිරිය හන්දියටද පැමිණීමට නොහැකි වී වෙනත් මාර්ග ඔස්සේ ගොස් නිවෙස් බලා යාමට සිසුන්ට සිදු වේ.මෙම පාර ඔස්සේ ගමන් කරන ජනතාවද කාලයක් තිස්සේ මෙම කරදරය අත්විඳිති. කාලයක් පුරා පවතින මෙම තත්ත්වය අවම කිරීමට බලධාරීන්ගේ අවධානය යොමු විය යුතු බවට ප්‍රදේශවාසීහු පවසති..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>02</day>
    </date>
    <link>http://www.dinamina.lk/2012/05/02/_art.asp?fn=r1205024</link>
    <topic>සිරිපාලගෙන් උපදෙස් ගත් අගෝරිස් මාමා පාන්දර දෙකට කුඹුර වපුරලා</topic>
    <author>කුරුණෑගල දිස්ත්‍රික් සංචාරක ගුණරත්න ලියනආරච්චි</author>
    <content>ගෝරිස් මාමා පරම්පරා ගොවි මහතෙකි. ඔහු තම මවුපිය උරුමයෙන් ගොවිතැන්බත් කරන අයෙකි.කිසිදා අකුරු ඉගෙනුමට පාසලකට ගොස් නැති අගෝරිස් මාමා අකුරක් ලියන්න කියන්න නොදනී.බක්මහේ වැසිත් සමග කුඹුරු ගොවිතැන සදහා සී සා වී වැපිරීම සිදු කරන කාලයයි. බිත්තර වී සොයා ගෙන අස්වැද්දු කුඹුරු ලියැදි වල වැපුරුමට සූදානම් කරන අගෝරිස් මාමා අසල කුඹුරු හිමි සිරිපාල අයියාගෙන් වී වැපුරුම සිදු කරන ආකාරය ගැන ඇසුවේ සුපුරුදු පරිදිය.මේ කන්නයේ තවාන් දමා පැළ සිටුවීමක් සිදු නොකරන අතර ලියදි සියල්ල සකස් කර වී වැපුරුම සිදු කරයි. ඒ සඳහා බිත්තර වී දියේ දින දෙකක් හෝ තුනක් පොඟවා වැපුරුම සිදු කරයි.අගෝරිස් මාමා රෑ දෙකට වැපුරුවා නම් හොඳයි. මේ දිනවල සවස් කාලේ වහිනවානේ. වැඩියේ දියේ තියෙන්න ඕනෑ නෑ. කියා සිරිපාල පැවසීය.අගොරිස් මාමා ඒ අනුව දියේ දමා තිබූ වී ගෝනි ටික පිටතට ගෙන පාන්දර දෙකට කුඹුරට ගොස් වී වැපුරුම ආරම්භ කළේය. වැඩ අවසන් වන විට එළියවැටී අසල්වැසි කුඹුරු හිමියෝ තම කුඹුරු වෙත පැමිණෙමින් සිටියහ.සිරිපාල අයියාඈ අගෝරිස් උඹ උදේම වී වැපුරුම පටන් ගත්තාද?අගෝරිස් මාමාඇයි උඹ කීවේ රෑ දෙකට වපුරන්න කියා. ඉතිං මම පාන්දර දෙකට කුඹුරට ඇවිත් වී ටික ඉස දැම්මා. ඒත් මම බැලුවා උඹත් රෑ දෙකට වපුරනවා කීවාට නැත්තේ මොකද කියාසිරිපාල අයියාරෑ දෙක කියන්නේ වී තෙත් කරන කාලයට කණුමද කැපිලාද බලලා වපුරන එකට, මහා රාත්‍රි දෙකේ කණිසමට නොවෙයි.ගොවිතැන වුවත් හොඳ අවබෝධයකින් කළ යුතුයි. නැතිනම් ඉන් පාඩු වනවා පමණක් නොව තමාගේ උත්සහය මහන්සිය ඒ සියල්ල වැඩකට නැතිව යනවා යැයි සිරිපාල අයියා වැඩිදුරටත් කියා දුන්නේය..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>02</day>
    </date>
    <link>http://www.dinamina.lk/2012/05/02/_art.asp?fn=r1205025</link>
    <topic>දොඩන්ගොඩ හර්මන්වත්තට ජලය නෑ:ඇතමුන්ට නිවාස අතහැර යන්න වෙලා</topic>
    <author>කටුකුරුන්ද සමූහ කපිල කුලසිංහ</author>
    <content>උග්‍ර ජල හිඟය නිසා තමන් දැඩි ලෙස පීඩාවට පත්ව ඇතැයි දොඩන්ගොඩ හර්මන් වත්ත පදිංචිකරුවෝ පවසති. දැනට වසර දොළහක පමණ සිට මේ තත්ත්වයට මුහුණ දෙන බවත් එනිසාම නිවැසියන් බොහෝ දෙනෙක් නිවාස අතහැර ගිය බවත් ඔවුහු කියති.වසර කිහිපයක සිට බලධාරීන්ගෙන් කළ ඉල්ලීම් නිසා ජලය ලබාදීමට ජල සම්පාදන හා ජලපවාහන මණ්ඩලය කටයුතු කළද ඉන් ජලය ලබා ගැනීමටද දුෂ්කරතා පැමිණ ඇත. මේ නිසා එදාසිට අද දක්වාම හර්මන්වත්ත ජනතාව අසීමිත දුකක් විඳිති.මේ සම්බන්ධයෙන් එම්. ඩී. ගුණරත්න මහතා මෙසේ කීයහර්මන්වත්ත ඉඩමේ නිවාස රැසක් තියෙනවා. ඉදි කරපු නිවාස වගේම ඉදි කරමින් යන නිවාසත් රාශියක් තියෙනවා. මේක කඳුකර ඉඩමක්.ඉතිං ජල ප්‍රශ්නය එදා ඉඳලම තිබුණා. මේ ඉඩම වෙන්දේසි කරපු ආයතනය මේ ඉඩමට ජලය ලබා දෙන බවට ප්‍රාදේශීය සභාවට පොරොන්දු වෙලා තියෙනවා. ඒත් ඒ අය ඒ පොරොන්දුව ඉටු කළේ නැහැ.අපි උත්සාහ කළාට ඒ පොරොන්දුව ඒ ආයතනය පැහැර හැරියා. ඒ නිසා අපි අද වෙනකොට ඒ අයතනයට අධිකරණයේ නඩු පවරලා තියෙනවා. මේ වන කොට ජල මාර්ග පිළිසකර කර තිබුණත් පද්ධතියේ දෝෂ නිසා ජලය ගන්න බැරි වෙලා.වසර කිහිපයක සිට ජල බවුසර මගින් දින දෙකකට වරක් පදිංචි කරුවන්ට ජලය ලබා දුන්නද එයද නිසියාකාරව සිදු නොවන බව ප්‍රදේශවාසිහු පවසති. ඉන් ලැබෙන ජල ප්‍රමාණය තම අවශ්‍යතා ඉටු කර ගැනීමට තරම් ප්‍රමාණවත් නොවන බවද ඔවුහු කියති.භූමියේ පහළ ප්‍රදේශයේ ඇති ළිං කිහිපයකින් ජනතාව ඉතා දුෂ්කර ලෙස ජලය සපයාගෙන එදිනෙදා කටයුතු කරති.ඉඩමේ ඉදිකොට ඇති ජල ටැංකිය වෙත ජලය ගෙන යාම සඳහා වන ජල මාර්ග ජල සම්පාදන මණ්ඩලයේ අධීක්ෂණය යටතේ පසුගිය දිනවල නිම කොට ඇත. නමුත් යම් යම් දෝෂ නිසා එයද සාර්ථක වී නැත. ජල මාර්ග සකස් කොට විවෘත කිරීම පසුගිය දිනෙක සිදු වුවද ඉන් සාර්ථක ප්‍රතිඵල ලැබී නැත.නිවාස කිහිපයකට ජල සම්බන්ධතා ලබා දුන්නද ජල ටැංකියට ජලය පිරවීම ගැටලුවක් වී ඇති හෙයින් එයින්ද පලක් වී නැති බව වාර්තා වේ. මේ පිළිබඳව ජලමිනාවත්ත ජල සම්පාදන ස්ථානභාර නිලධාරීවරයාගෙන් තොරතුරු විමසීමේදී ඔහු පැවැසුවේ මාධ්‍යයට කරුණු ඉදිරිපත් කිරීමට තමන්ට නොහැකි බවයි. කෙසේ වුවද වසර කිහිපයක සිට ජල ප්‍රශ්නය මත දුක් විඳින හර්මන් වත්ත ජනතාවගේ ජල ගැටලුව විසඳීමට බලධාරීන්ගේ අවධානය කඩිනමින් යොමු විය යුතුයි..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>02</day>
    </date>
    <link>http://www.dinamina.lk/2012/05/02/_art.asp?fn=r1205026</link>
    <topic>අලව්වේ ග්‍රාම සේවා වසම්16ක පුරප්පාඩු: ජනතාවට ගැටලු</topic>
    <author>අලව්ව විශේෂ ඒ. කීර්තිසිංහ</author>
    <content>අලව්ව ප්‍රාදේශීය ලේකම් කොට්ඨාසයේ ග්‍රාම නිලධාරී වසම් 16ක් පුරප්පාඩුව පවතින බව එම කාර්යාලයේ ආරංචි මාර්ග සඳහන් කරයි.අලව්ව ප්‍රාදේශීය ලේකම් බල ප්‍රදේශයට අයත් මුළු ග්‍රාම නිලධාරී වසම් සංඛ්‍යාව 66 කි. ඉන් 16ක්ම පුරප්පාඩු වීම නිසා අදාළ ප්‍රදේශවල ජනතාවට තම අත්‍යාවශ්‍ය රාජකාරී කටයුතු සඳහා ප්‍රාදේශීය ලේකම් කාර්යාලය වෙත ඒමට සිදුවී තිබේ..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>02</day>
    </date>
    <link>http://www.dinamina.lk/2012/05/02/_art.asp?fn=r1205027</link>
    <topic>නාරම්මල මොරවලපිටියයාන්ගල්මෝදර මාර්ගයේසංවර්ධන කටයුතු ඇරැඹෙයි</topic>
    <author>නාරම්මල සමූහ චමින්ද විදානගේ</author>
    <content>නාරම්වල මොරවලපිටිය හරහා යාන්ගල්මෝදර මාර්ගයේ සංවර්ධන කටයුතු පසුගියදා කතානායක චමල් රාජපක්ෂ මහතාගේ ප්‍රධානත්වයෙන් ආරම්භ විය.මේ මාර්ගයේ සංවර්ධන කටයුතු අදියර දෙකක් යටතේ සිදු කෙරෙන අතර සම්පූර්ණ මාර්ගය කාපට් අතුරා පළල් කර සංවර්ධනය කෙරේ.පළමු වැනි අදියර සඳහා මහාමාර්ග හා මාර්ග සංවර්ධන අමාත්‍යාංශය මගින් වෙන්කර ඇති මුදල රුපියල් මිලියන 72 කි. මාර්ගයේ පළමු අදියරේ ඉදිකිරීම් මාසයක් ඇතුළත අවසන් කිරීමට යෝජිතය.මේ අවස්ථාවට කුරුණෑගල දිස්ත්‍රික් පාර්ලිමේන්තු මන්ත්‍රී ශාන්ත බණ්ඩාර, වයඹ පළාත් සභා මන්තී‍්‍ර සුමිත් කුමාර රාජපක්ෂ, අලව්ව ප්‍රාදේශීය සභා සභාපති සන්ධ්‍යා කුමාර, නාරම්මල ප්‍රාදේශීය සභාවේ උප සභාපති මංජුල පොල්ගම්පොළ, අලව්ව ප්‍රාදේශීය සභා උප සභාපති රෝහණ බස්නායක යන මහත්වරුද අලව්ව හා නාරම්මල ප්‍රාදේශීය සභා මන්ත්‍රීවරු ඇතුළු විශාල පිරිසක් ද එක්ව සිටියහ..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>02</day>
    </date>
    <link>http://www.dinamina.lk/2012/05/02/_art.asp?fn=r1205028</link>
    <topic>ළිප අලුත් කරන්න ගොම ටිකක් සොයාගන්න සුමනදාස එළදෙනක ළඟ රැක ඉඳලා</topic>
    <author>රඹුක්කන උතුර සමූහ - විපුල එස්. කුමාරතුංග</author>
    <content>අප්‍රේල් මාසය ආරම්භ වෙත්ම කොයි කවුරුත් සිංහල හින්දු අලුත් අවුරුද්ද පිළිගැනීම සඳහා සූදානම් වෙති. ඒ අතර ගේදොර කලඑළි කිරීම ප්‍රධානය. මෙකල නිවෙස්වල වැඩි කාර්යභාරයක් පැවරෙන්නේ බිරියටය. මුළුතැන්ගෙයි ළිපෙහි ගොම මැටි ගෑම ඉන් ප්‍රධානය.එම අවශ්‍යතාවයට ගොම සොයා ගමේ සිට නගරයට ඒමට සිදුවු පුවතක් රඹුක්කන නගරාසන්නයෙන් අසන්නට ලැබිණි.සුමනදාස කොළඹ ප්‍රදේශයේ අමාත්‍යාංශයක රැකියාවක් කරන අයෙකි.අප්‍රේල් මස ආරම්භයත් සමඟම සුමනදාස නිවාඩු ගෙන නිවෙසෙහි නතර වූයේ සිය බිරිය සමඟ එකතු වී සිංහල අවුරුදු පිළිගැනීම සඳහා ගේදොර පිරිසුදු කිරීමටය.ඒ උවමනා සපුරා ගන්නට නගරයට යෑමට සූදානම්ව සුමනදාස නිවෙසින් එළියට බසිනවත් සමඟම බිරිය පොලිතින් මළු දෙකක් ඔහු අත තැබීය.එය අතට ගත් සුමනදාසට ඇයි මේ කියා විමසීය. එවිට පිළිතුරු දුන් බිරිය අද එන කොට කුස්සියේ ලිපෙහි ගාන්න ගොම ටිකක් සොයාගෙන එන්න කීවාය. සුමනදාසට පුදුම සිතිණි. ගමේ ජීවත්වන අපි අද නගරයට ගිහින් ගොම හොයන්න වෙලා යැයි ඔහු තනිවම සිතීය. සුමනදාස මාර්ගයට ඇවිත් වටපිට බැලීය.මඟ තොටේ හමුවන කීප දෙනකුගෙන් ගොම සොයා ගැනීමට විමසීය. ඒ අය කීවේ නගරය පිටුපස වෙල්යායේ ගවයන් ඉන්න බවය. නගරයට ගොස් තම අවශ්‍යතා සපුරාගෙන වෙල්යායට ගිය සුමනදාස වෙල්යායේ කොනක සිටි ගවයෙකු අසලට ගොස් ගොම සොයා වටපිට බැලීය.ඒත් ගොම නැත, වෙල්යාය පුරා ගියත් අවශ්‍ය දේ සොයා ගැනීමට බැරිවිය. එබැවින් සුමනදාසට පැයක් පමණ වේලාවක් එහි බලා සිටීමට සිදුවිය. ඒ අතරතුරදී සුමනදාසගේ උවමනාව ඉටුවිණි. සුමනදාස දිවගොස් ගොම ටික එකතු කරගෙන නිවෙසට ගියේය..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>02</day>
    </date>
    <link>http://www.dinamina.lk/2012/05/02/_art.asp?fn=r1205029</link>
    <topic>මුතුරාජවෙල වෙල්යායේහොර මත්පැන් ස්කාගාරයක්</topic>
    <author>ජා-ඇළ මධ්‍යම ලෙස්ලි පෙරේරා</author>
    <content>ඳාන පොලිසිය විසින් ඉකුත්දා කරන ලද හදිසි වැටලීමකදී මුතුරාජවෙල්යායේ තිබී රුපියල් ලක්ෂ 3 1/2 ක් වටිනා නීති විරෝධි මත්පැන් ස්පී‍්‍රතු ඇතුළු උපකරණ තොගයක් සමඟ සැකකරුවකු අත්අඩංගුවට ගැනීමට හැකි වී තිබේ.එම පොලිස් ස්ථානාධිපති ප්‍රධාන පොලිස් පරීක්ෂක ලකී රන්දෙණිය මහතාගේ උපදෙස් මත කරනු ලැබූ මේ මෙහෙයුමේදී නිෂ්පාදනය කර තිබූ කසිප්පු බෝතල් 450 ක් සමඟ කසිප්පු නිෂ්පාදනයට සූදානම් කර තිබූ ගෝඩා ඩ්‍රෑම් 43,200 ක්ද, කසිප්පු පෙරීමට උපයෝගී කරන තඹ දඟර පහක්ද, බැරල් 20 ක් සමඟ ප්ලාස්ටික් කෑන් තොගයක්ද අත්අඩංගුවට ගෙන තිබේ. සැකකරු වත්තල මහේස්ත්‍රාත් අධිකරණය වෙත ඉදිරිපත් කර ඇත.පොලිස් පරීක්ෂක කුමාරපේලි, උ.පො. පරීක්ෂක මහවත්ත, පො. සැ. 65838 චන්ද්‍රරත්න, පො.කො. 88750 කුªරුන්දෙණිය, පො.කො. 88756 ප්‍රසාද්, පො.කො. 84732 ලාල්, පො.කො. 73781 වීරසිංහ, පො.කො. 88712 චින්තක, සිවිල් ආරක්ෂක රනිල් ගුණසේකර, ඇතුළු පොලිස් නිලධාරි කණ්ඩායමක් මේ හදිසි වැටලීම සිදුකර ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>02</day>
    </date>
    <link>http://www.dinamina.lk/2012/05/02/_art.asp?fn=s1205021</link>
    <topic>ඔලිම්පික් සිහිනය සැබෑ කර ගැනීමට නිල්මිණි-අනූෂා-ශිරෝමාලා චීනයට</topic>
    <author>ෆවුස් මොහොමඩ්</author>
    <content>ඔලිම්පික් ක්‍රීඩා ඉතිහාසයේ ප්‍රථම වතාවට කාන්තා බොක්සිං තරගාවලියක් පැවැත්වෙන ලන්ඩන් ඔලිම්පික් ක්‍රීඩා උළෙලට සුදුසුකම් ලබාගැනීමේ අරමුණින් අනූෂා කොඩිතුවක්කු, නිල්මිණී ජයසිංහ සහ ශිරෝමාලා වීරරත්න මේ මස 9 වැනිදා චීනයට යති.9 වැනිදා සිට 20 වැනිදා දක්වා චීනයේදී ලෝක කාන්තා බොක්සිං ශූරතාවලිය පැවැත්වෙන අතර එය ඔලිම්පික් උළෙල සඳහා සුදුසුකම් ලැබීමේ තරගාවලියක් ලෙස සැලකීමට ලන්ඩන් ඔලිම්පික් කමිටුව තීරණය කර ඇත.මෙවර ලන්ඩන් ඔලිම්පික් උළෙලේ දී කාන්තා බොක්සිං තරගාවලිය බර පන්ති 3 ක් යටතේ පැවැත්වේ. කිලෝග්‍රෑම් 51, 60 සහ 75 යන බර පංති යටතේ ක්‍රීඩිකාවන් 8 දෙනා බැගින් ඔලිම්පික් උළෙලට තෝරා ගැනීමට නියමිතය.ලෝක කාන්තා බොක්සිං තරගාවලිය නියෝජනය කරමින් අනූෂා කිලෝග්‍රෑම් 51 බර පංතිය යටතේ ද, නිල්මිණි කිලෝග්‍රෑම් 60 බර පංතිය යටතේ ද ශිරෝමාලා කිලෝග්‍රෑම් 75 බර පංතිය යටතේ ද තරග වැදීමට නියමිතය.7 වැනි වරටත් පැවැත්වෙන ලෝක බොක්සිං ශූරතාවලියට කිලෝග්‍රෑම් 45 සිට 81 ට වැඩි (සුපර් හෙවිවේට්) බර පංතිය යටතේ තරග ඇතුළත් වේ.මේ වන විට ජාත්‍යන්තර කාන්තා බොක්සිං ශ්‍රේණිගත කිරීම්වල කිලෝග්‍රෑම් 48 බර පංතියෙන් 8 වැනි ස්ථානයේ පසුවන අනූෂා කොඩිතුවක්කුට ලන්ඩන් ඔලිම්පික් උළෙලට සුදුසුකම් ලැබීමේ වැඩි අවස්ථාවක් උදාවනු ඇත. ඇය 2010 වසරේදී බාබඩෝස් නුවර පැවැති ලෝක කාන්තා බොක්සිං ශූරතාවලියේ කිලෝග්‍රෑම් 48 බර පංතියෙන් 7 වැනි ස්ථානය අත්කර ගැනීමට ද සමත් වූවාය.කෙසේ වෙතත් මෙවර ශූරතාවලියේදී ඇයට තරග වැදීමට සිදුවී ඇත්තේ කිලෝග්‍රෑම් 51 බර පංතිය යටතේය.මේ අතර පසුගියදා නිමාවූ ආසියානු කාන්තා බොක්සිං තරගාවලියේදී කිලෝග්‍රෑම් 69 බර පංතියෙන් ලෝකඩ පදක්කමක් දිනූ ශිරෝමාලා වීරරත්නට මේ ශුරතාවලියේදී කිලෝග්‍රෑම් 75 බර පංතිය නියෝජනය කිරීමට සිදු වී ඇත. ඒ අනුව ඔලිම්පික් සිහිනය සැබෑ කර ගැනීමට ශ්‍රී ලාංකික බොක්සිං ක්‍රීඩිකාවන්ට ඇත්තේ තරමක අභියෝගයකි. මේ අභියෝගය ජය ගැනීමේ අරමුණින් ඉහත සඳහන් ක්‍රීඩිකාවන්ට චීනයට යාමට පෙර තායිලන්තයේදී පුහුණු සැසි කීපයක් පැවැත්වීමට ද තීරණය විය. එම පුහුණු සැසිය මේ දිනවල පැවැත්වේ.ජාත්‍යන්තර බොක්සිං සංගමය (AIBA) විසින් සංවිධානය කරනු ලබන ලෝක කාන්තා බොක්සිං ශූරතාවලියට සහභාගී වන ශ්‍රී ලංකා කණ්ඩායමේ පුහුණුකරු ලෙස 2008 වසරේදී බීජිං නුවර පැවැති ඔලිම්පික් උළෙලට සහභාගි වූ අනුරුද්ධ රත්නායක සහ පොලිස් බොක්සිං කණ්ඩායමේ පුහුණුකරු පොලිස් පරීක්‍ෂක පූජිත මෙන්ඩිස් කටයුතු කරති. කළමනාකරු ලෙස ආධුනික බොක්සිං සංගමයේ භාණ්ඩාගාරික රුවන් කෑරගල මහතා කටයුතු කරයි..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>02</day>
    </date>
    <link>http://www.dinamina.lk/2012/05/02/_art.asp?fn=s1205022</link>
    <topic>නවසීලන්ත පුහුණුකරු තනතුරෙන්ජෝන් රයිට් ඉවත් වෙයි</topic>
    <author>වෙලිංටන් (ඒ. එෆ්. පී.)</author>
    <content>තව දුරටත් තනතුරේ රැඳී සිටින ලෙසට ඉදිරිපත් වූ ඉල්ලීම ප්‍රතික්‍ෂේප කර ඇති නවසීලන්ත ක්‍රිකට් පුහුණුකරු ජෝන් රයිට් ලබන අගෝස්තුවේදී එම තනතුරෙන් ඉවත් වනු ඇත.මේ පිළිබඳව කනස්සල්ල පළකරන නවසීලන්ත ක්‍රිකට් ප්‍රධාන විධායක ඩේවිඩ් වයිට්, ළඟ එන නවසීලන්ත කණ්ඩායමේ බටහිර ඉන්දීය කොදෙව් සංචාරයෙන් පසුව රයිට් කණ්ඩායම අතහැර යන බව ප්‍රකාශ කළේය.”දීර්ඝ කාලයක් තිස්සේ නවසීලන්තයේ ක්‍රිකට් ක්‍රීඩාවට ජෝන් අති විශිෂ්ට පුද්ගලයෙකුව සිටියා. එවැනි තත්ත්වයේ කෙනෙකු නැතිවීම කණස්සල්ලට කරුණකි” යැයි වයිට් නිවේදනයක් මගින් කියා සිටියේය. ”ප්‍රධාන පුහුණුකරු තනතුරේ ඔහු තවදුරටත් සිටිනු ඇතැයි අපි ආශාවෙන් බලා සිටියා.කෙසේ වෙතත් වෙනත් අභියෝගයක් සොයා යාම පිණිස ඔහු ගත් තීරණයට අපි ගරු කරනවා” වයිට් කීවේය.මේ අතර තම කොන්ත්‍රාත්තුව දීර්ඝ කර ධුරයේ රැඳී සිටින ලෙසට කරන ලද ඉල්ලීම තමා අගය කරන නමුත් බොහෝ දුර කල්පනා කිරීමෙන් පසුව, වෙනත් අවස්ථා සොයා යාමට දැන් කාලය පැමිණ ඇති බව තමාට හැඟුණ බව රයිට් නිවේදනයකින් ප්‍රකාශ කර සිටියේය..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>02</day>
    </date>
    <link>http://www.dinamina.lk/2012/05/02/_art.asp?fn=s1205023</link>
    <topic>ෂරපෝවාට ලෝක ටෙනිස් සංගම් කිරුළ</topic>
    <author>ස්ටුට්ගාට් (ඒ.එෆ්.පී.)</author>
    <content>මාරියා ෂරපොවා ස්ටුට්ගාට් ටෙනිස් තරගාවලිය ජය ගනිමින් මේ වසරේ ඇගේ ප්‍රථම ලෝක ටෙනිස් සංගම් කිරුළ හිමිකර ගත්තා ය.ලොව අංක 1 ට ශ්‍රේණිගතව සිටින වික්ටෝරියා අසරෙන්කා අවසාන තරගයේදී 6 - 1, 6 -4 කින් පරදවමින් ෂරපොවා මේ කිරුළ දිනා ගැනීමට සමත් වූවා ය.මෙය, 25 හැවිරිදි ෂරපොවාගේ ක්‍රීඩා දිවියේ ඇය දිනා ගත් 25 වැනි ටෙනිස් කිරුලයි. මේ වසරේ ඇය මීට පෙර අවසාන තරග 3කින් පරාජය වූවා ය. මේ වසරේ ඔස්ට්‍රේලියානු විවෘත හා ඉන්ඩියන් වෙල්ස් අවසාන තරග දෙකේදීම ෂරපොවා පරාජය වූයේ අසරෙන්කා ට ය.මයාමි තරගාවලියේදී ඇය අග්නියෙස්කා රඩ්වන්ස්කාට පරාජය වෙමින් එම තරගාවලියේ ද අනු ශූරිය වූවා ය. ස්ටුට්ගාට් තරගාවලියේ අවසාන තරගය මිනිත්තු 84 කින් ජය ගත් ෂරපොවාට ඩොලර් 115,000 ක ත්‍යාග මුදලක් හා නවීන ස්පෝට්ස් කාරයක් ලැබිණි..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>02</day>
    </date>
    <link>http://www.dinamina.lk/2012/05/02/_art.asp?fn=s1205024</link>
    <topic>ගම්භීර්ගේ පිති හරඹයකල්කටා පිලටජය ගෙනේ</topic>
    <author/>
    <content>කල්කටා කණ්ඩායමේ නායක ගෞතම් ගම්භීර් ගේ විශිෂ්ට පිතිහරඹය හේතුවෙන් අයි.පී.එල්. තරගාවලියේ චෙන්නායි සුපර් කිංග්ස් පිල සමඟ පැවැති තරගය කඩුලු 5කින් ජය ගැනීමට කල්කටා නයිට් රයිඩර්ස් පිල සමත් විය.චෙන්නායි පිල ලබාදුන් ලකුණු 140 ක ජයග්‍රාහී ඉලක්කය හඹා ගිය කල්කටා පිල ඉනිම නිමාවීමට පන්දු 2ක් පමණක් ඉතිරිව තිබියදී ජය අත්කර ගත්තේය.පන්දු 52 කට මුහුණ දුන් ගම්භීර් හතරේ පහර 6ක් සහ හයේ පහරක් සමඟ ලකුණු 63ක් වාර්තා කළේය..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>02</day>
    </date>
    <link>http://www.dinamina.lk/2012/05/02/_art.asp?fn=s1205025</link>
    <topic>කොතලාවල ආරක්‍ෂක ක්‍රීඩා උළෙලේශූරතාව විජයබාහු පිලට</topic>
    <author/>
    <content>ජෙනරාල් ශ්‍රීමත් ජෝන් කොතලාවල ආරක්‍ෂක විශ්ව විද්‍යාලයේ (රත්මලාන) වාර්ෂික ක්‍රීඩා තරඟාවලියේ ශූරතාව දිනා ගැනීමට විජයබාහු කණ්ඩායම සමත් විය.මෙහිදී ගජබා කණ්ඩායම දෙවැනි ස්ථානයත් පැරකුම් කණ්ඩායම තුන්වැනි ස්ථානයන් හිමි කර ගත් අතර ගැමුණු කණ්ඩායමට සිව්වැනි ස්ථානය හිමි විය.හෝමාගම දියගම මහින්ද රාජපක්‍ෂ ක්‍රීඩා සංකීර්ණයේදී පැවති මෙම තරඟාවලිය් දක්‍ෂතම ක්‍රීඩකයා ලෙස කේ. ඩී. එස්. පෙරේරා (විජයබාහු කණ්ඩායම) සහ දක්‍ෂතම ක්‍රීඩිකාව ලෙස යු. ආර්. ටී. පෙරේරා (පැරකුම් කණ්ඩායම) සම්මාන දිනූහ.මෙම තරඟාවලියේ ජයසංකේත ප්‍රදානය කොතලාවල ආරක්‍ෂක විශ්වවිද්‍යාලයේ උප කුලපති මේජර් ජෙනරාල් මිලින්ද පීරිස් සහ බ්‍රිගේඩියර් ඒ. එල්. ඩී. ගුණසේකර යන මහත්රුනගේ ප්‍රධානත්වයෙන් පැවැත්විණි..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>02</day>
    </date>
    <link>http://www.dinamina.lk/2012/05/02/_art.asp?fn=s1205026</link>
    <topic>අම්බලන්ගොඩ චෙස් තරගාවලිය ශූරයා අනුරුද්ධශූරිය තියුමි</topic>
    <author>අම්බලන්ගොඩ සමූහ</author>
    <content>අම්බලන්ගොඩ ධර්මාශෝක විද්‍යාලයීය චෙස් ආදි ශිෂ්‍ය සංගමය දෙවැනි වරටත් සංවිධානය කරන ලද ජාත්‍යන්තර චෙස් ශූරතා තරගාවලියේ විවෘත බාලක ශූරතාව ජී. සී. අනුරුද්ධට හිමි වූ අතර බාලිකා ශූරතාව යශෝරා තියුමිට හිමි විය.මෙම චෙස් ශූරතා තරගාවලිය දින පහක් පුරා ධර්මාශෝක විද්‍යාලයීය තෝමස් ද සිල්වා අනුස්මරණ ශ්‍රවණාගාරයේදී පැවැත්විණි. ඉන්දියානු ක්‍රීඩකයෙකු ඇතුළුව ක්‍රීඩක ක්‍රීඩිකාවන් 452 ක් මෙම තරගාවලියට සහභාගි වූහ.තරග ප්‍රතිඵලබාලිකාඅවු: 8 න් පහළ ශූරතාව -සුභන්දි ජයවීර,අනු ශූරතාව - දෙව්නෙත්මි දහම්ප්‍රියඅවු: 10න් පහළ ශූරතාවය -රොමේෂ් නතාශි,අනුශූරතාවය – ගිහස්නා ජයවීරඅවු: 12 න් පහළ ශූරතාව - දිල්මි ජයවර්ධන,අනුශූරතාව - සිතුවන්ති රණසිංහඅවු: 15 න් පහළ ශූරතාව - ජේ. ඩී. එස්. එස්. ජයරත්න,අනු ශූරතාව - හසාරා බාලසූරියබාලකඅවු: 8 න් පහළ ශූරතාව - කේ. සී. හරික්ෂාන්,අනු ශූරතාව - යෂිදු විතාරණගේඅවු: 10න් පහළ ශූරතාව - නිපුන් පියුමන්ත,අනු ශූරතාව - අයි. එම්. පී. ටී. ගුණවර්ධනඅවු: 12න් පහළ ශූරතාව - හන්සන මල්හාර,අනු ශූරතාව - කේ. ටී. ටී. තියසරඅවු: 15න් පහළ ශූරතාව - රවිඳු හන්සික,අනු ශූරතාව - කුසුම් විමලසූරියශ්‍රේණිගත තරග - 1800 - 1999ශූරතාව - චමිල් ප්‍රියන්කරඅනු ශූරතාව -එන්. පී. ලියනගේශ්‍රේණිගත තරග - 1600 - 1799ශූරතාව - ඩබ්ලිව්. එම්. සදමින්අනුශූරතාව - ජේ. ඩී. එන්. පී. මධුශංඛශ්‍රේණිගත තරග - 1200 - 1599ශූරතාව – චතුප ඉදුවර කරුණාරත්නඅනු ශූරතාව - තිළිණ නුවන් වීරසිංහවිවෘත බාලිකා තරගයශූරතාව - තියුමි යශෝරාඅනු ශූරතාව - සලනි ද සිල්වාතේවැනි ස්ථානය – ඩී. එම්. පී. මහේෂිකාවිවෘත බාලක තරගයශූරතාව - ජේ. සී. අනුරුද්ධඅනු ශූරතාව - චන්ද විජේකෝන්තෙවැනි ස්ථානය – ඩාස් අභිශේක් – ඉන්දියාව.</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>02</day>
    </date>
    <link>http://www.dinamina.lk/2012/05/02/_art.asp?fn=s1205027</link>
    <topic>වෙලගෙදර කුසලාන ක්‍රිකට් 12දා</topic>
    <author>රත්තොට විශේෂ ඒ. ලියනගේ</author>
    <content>රත්තොට මහජන බැංකුව සංවිධානය කළ කේ. වෙලගෙදර කුසලාන ක්‍රිතට් තරගාවලිය මැයි 12 දා රත්තොට නාගරික ක්‍රීඩාංගණයේදී පැවැත්වේ.රත්තොට මහජන බැංකුවේ කාර්ය මණ්ඩලය හා රාජ්‍ය වතුවල කාර්ය මණ්ඩල මෙම ක්‍රිකට් තරගයට සහභාගි වෙති..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>02</day>
    </date>
    <link>http://www.dinamina.lk/2012/05/02/_art.asp?fn=f1205021</link>
    <topic>77 නැති කළ අපේකම ඇති කරන්න කාලය ඇවිත්</topic>
    <author>සාකච්ඡා කළේ පණ්ඩුක සමරසේකර</author>
    <content>වෛද්‍ය රමේෂ් පතිරණ මහතා පාර්ලිමේන්තු මන්ත්‍රීවරයකු ලෙස ගාල්ල දිස්ත්‍රික්කය නියෝජනය කරයි. කීර්තිමත් දේශපාලනඥයකු මෙන්ම කැබිනට් ඇමැතිවරයකු වූ රිචඩ් පතිරණ මහතාගේ පුත්‍රයා වන රමේෂ් පතිරණ මහතා ශ්‍රී ලංකාවේ වත්මන් දේශපාලනය, ආර්ථිකය සහ ජාත්‍යන්තරයෙන් අප රටට එල්ලවන අභියෝග පිළිබඳ 'දිනමිණ' සමඟ කළ සාකච්ඡාවකි මේ.* දේශීය ආර්ථිකය තුළින් රට නැංවීමේ පුළුල් වැඩසටහනක් පිළිබඳව නිතර කතාබහට ලක්වෙනවා. කුමක්ද මේ වැඩපිළිවෙළ?දේශීය ආර්ථිකයක් තුළින් රට නැංවීමේ පුළුල් වැඩපිළිවෙළක් මේ වනවිටත් ආරම්භ කරලයි තියෙන්නෙ. එහි විශේෂ වාසි රැසක් මේ වනවිටත් අප රජය අත්කරගෙන තියෙනවා. විශේෂයෙන්ම ග්‍රාමීය ආර්ථිකය නැංවීම තුළින් ඒ දේ කරන්න පහසුයි කියන මතයේ ඉඳගෙනයි මේ වැඩපිළිවෙළ ක්‍රියාත්මක වෙන්නෙ. ගම නැඟුම, දිවි නැඟුම වැනි වැඩසටහන්වලින් අද විශාල දියුණුවක් අත්කරගෙන තිබෙනවා.* නමුත් ඒ දියුණුවේ ප්‍රතිලාභ ජනතාවට අත්වෙලා තියෙනවද කියන කරුණත් සලකා බලන්න වෙනවනෙ?අත්වෙලා තියෙනවා. විශේෂයෙන්ම පාරිභෝගික භාණ්ඩවල මිල අද ස්ථාවරව පවත්වාගෙන යන්න හැකිවෙලා තියෙනවා. ගෙවුණු උත්සව සමය ජනතාව ඉතාම ඉහළින් සැමරුවා. ඒ කියන්නෙ ඔවුන්ගේ පරිභෝජන ශක්තිය ඉහළයි කියන එක. එයින් පෙනෙන්නේ වෙළෙඳපොළ තරගකාරී මිල ගණන්වලට භාණ්ඩ මිලදී ගැනීමට ඔවුන්ට තිබූ ශක්තියයි. ඒ එක්කම දේශීය ගොවියන් ආරක්‍ෂා කරන්නත් ඔවුන්ගේ නිෂ්පාදනවලට හොඳ මිලක් ලබා දෙන්නත් හැකි අයුරින් දේශීය ආර්ථික රටාව අද ප්‍රශස්ත තලයක තියෙනවා.* ඒ වුණාට පිට කොටුවේ රවුමක් ගියොත් අපට පෙනෙන්නෙ පිටරටින් ගෙන්වපු පලතුරු කන්ටේනර් ගණනක් බක්කිවල ලස්සනට අහුරල තියෙනවා. මේවාට යන මහා ධනස්කන්දය නවත්වලා දේශීය පලතුරු වගාව නංවන්න බැරි ඇයි?මේක මහා අපරාධයක් කියල අපටත් පිළිගන්න සිදුවෙනවා. 1977 ජේ. ආර්. ජයවර්ධන මහත්මයා ඇති කළ විවෘත ආර්ථිකයේ ප්‍රතිඵල හැටියට සිදු වූ විශාල ආර්ථික පෙරළියක් මේක. මේ නිසා දේශීය වශයෙන් ගොවියාට විතරක් නොවේ සමාජයේ සෑම තරාතිරකම සිටින විවිධ තලවලට මේ බව හොඳින්ම පෙනුණා. අපේකම අපි කියන හැඟීම වැළලිලා මුදල මූලික වූ සමාජයක් බිහිවුණා. මේ නිසා දේශීයත්වය කියන දේ නැතිවෙලා ගියා. මෙය දැඩිව පලනය කළ යුතු තත්ත්වයක්. යාපනයේ මිදි වගාව, බිබිල දොඩම් වගාව වගේම නුවරඑළියේ පෙයාර්ස් වගාව මේවා දේශීය වශයෙන් ආරම්භ කරන්න පුළුවන්. මේ පලතුරු වගාවන් සඳහා සියලු දේශගුණික තත්ත්වයන් අපේ රටේ තියෙනවා. උදාහරණ හැටියට තමයි මම මේ කලාප තුන නම් කළේ.* හොඳයි, නිදහසින් පසු අපි මුහුණ දුන් විශාලතම අභියෝගය තමයි ත්‍රස්තවාදය පැරදවීම. එය අවසන් කළාම අපට බටහිර රාජ්‍යයන්ගෙන් අභියෝග එල්ල වෙනවා. මේවාට මුහුණ දෙන්නෙ කොහොමද?බටහිර රාජ්‍යයන් කීවාට අමෙරිකාව මූලික කරගත් රාජ්‍යයන් කියල තමයි හඳුන්වන්න තියෙන්නෙ. මොන දේ කළත් අමෙරිකාව ලෝක බලවතා කියන හැඟීම අමෙරිකාව තුළත් බටහිර ලෝකයේත් තියෙනවා. අමෙරිකාව මානව හිමිකම් සම්බන්ධයෙන් අපට චෝදනා එල්ල කළත් එල්. ටී. ටී. ඊ. සංවිධානය ත්‍රස්තවාදී සංවිධානයක් ලෙස අමෙරිකාව විසින් තහනම් කළ එක බටහිර රටවල එල්. ටී. ටී. ඊ. සංවිධානයේ ව්‍යාප්තියට ප්‍රබල ලෙසම බලපෑවා. එය කවදාවත් අමතක නොකළ යුතුයි. අනෙක යුද්ධය පවතින අවස්ථාවේදීත් ඔවුන් අපට අනවශ්‍ය අතපෙවීම් කළේ නැහැ. යුද ආධාර, තාක්ෂණික ආධාර, හැකි හැම අවස්ථාවකම අපට ලබා දුන්නා ත්‍රස්තවාදය පැරදවීමට. අනෙක තමයි අපේ අපනයනයන්ගෙන් 20%ක්ම යන්නෙ අමෙරිකාවට. ඒ නිසා අමෙරිකාව ලෝක බලවතා කියන මතයේ ඉඳන් තමයි අපිට කටයුතු කරන්න වෙන්නෙ. ඔවුන්ගේ ක්‍රියාකාරකම් විවිවේචනය කළත් නැතත් ඔවුන්ට කැමති දේ ඔවුන් කරනවා.* ඔබ කියන්නෙ ලිබියාවේ ගඩාෆි, ඉරාකයේ සදාම් හුසේන් වැනි නායකයොත්, ඇෆ්ගනිස්ථානයට කඩාපැනලා බින්ලාඩන් වැනි ත්‍රස්තවාදීන් ඝාතනය කළ එකත් හරියි කියන එකද?මේක පටළවා ගන්න එපා. අමෙරිකාව මූලිකව කරන කටයුතුවලදී ඔවුන්ට විරුද්ධව කුමන බලවේගයක් නැඟී හිටියත් අමෙරිකාවට අභියෝගයක් එල්ල කරන්න තරම් ශක්තිමත් කඳවුරක් මිහිපිට නැහැ කියන එකයි අර්ථය. ඒ විදියට ගත්තම අපි අමෙරිකාව එක්කවත් පිටරටක කිසිම රාජ්‍යයක් එක්කවත් පැටළෙන්න යන එක හොඳ කාරණයක් නොවේ. සියලු රාජ්‍යයන් සමඟ මිත්‍ර සබඳතා ගොඩනඟා ගැනීමේ විදෙස් පිළිවෙතක් තමයි අපි අනුගමනය කළ යුතු වෙන්නෙ. මොකද තවත් දශක දෙකකින් ලෝකයේ විශාල ආහාර හිඟයක්, ජල හිඟයක්, ඉන්ධන හිඟයක් ඇතිවෙනවා. එදාට අපේ රට මීට වඩා සිය දහස් ගුණයකින් බටහිර ජාතීන්ට වටිනවා. එය ඉලක්ක කරගෙන බටහිර ජාතීන් දැන් සිටම සැරසෙනවා. එයට අපි මුහුණ දිය යුතුයි.* හොඳයි විවිධ මත දරන අරමුණු ඇති පක්ෂ රාශියක එකතුවකින් සැදුණු රජයක් හැටියට සමාජ සාධාරණත්වය උදෙසා උගත් පාඩම් කොමිසමේ නිර්දේශ යෝජනා කර තිබෙනවා. මෙය ආණ්ඩුව තුළ සිටම සමහර පක්ෂ විවේචනය කරනවා. මෙය රජයේ ඉදිරි පැවැත්මට බාධාවක් වෙන්න බැරිද?නැහැ. අපේ රටේ දේශපාලනය හරිම සුන්දරයි. විවිධ මත දරන අරමුණු ඇති පක්ෂ සමූහයක් එක් අරමුණක් වෙනුවෙන් ජනාධිපතිතුමා වටා රොක්වී සිටිනවා. ජනාධිපතිතුමා ලෝකයේ ඉන්න සුන්දරම නායකයෙක්. එතුමාගේ නායකත්වය පිළිගන්න අනෙක් පක්ෂ එකට ගොනු වෙනවා කියන එක මොනතරම් ආශ්චර්යයක්ද. ජාත්‍යන්තරයේ මොනතරම් ප්‍රසාදයට ලක්වන කාරණයක්ද? එතුමා විශිෂ්ට නායකයෙක් ලෙස ලොව හමුවේ කියා පෑමට තවත් සාධක වුවමනා නැහැ. මගේ පියා සමඟ කළ දේශපාලන කටයුතුවලදීත් ජනාධිපතිතුමාගේ නිහතමානී ගුණයහපත්කම් මම කුඩා අවධියේ සිටම අත් දුටුවා.* හොඳයි ඔබගේ පියා කැබිනට් අමාත්‍ය ධුර සහ සභා නායක ලෙසත් දේශපාලන භූමිකාවේ ගොඩනඟා ගත් පසුබිම තුළින් ඔබ පහසු ගමනක් ආවා. මෙය ඉදිරියටත් වලංගුද?කොහෙත්ම නැහැ. එදා තිබුණු පාරම්පරික දේශපාලන තනි මතය අද නැහැ. ලෝකය දියුණුයි. සන්නිවේදනය ඉහළයි. මිනිසුන්ගේ සිතුම් පැතුම් වෙනස්, දරන ආකල්ප පරස්පරයි. ඒ නිසා පාරම්පරික දේශපාලනයේ යෙදෙන පිරිස අද නැහැ. මගේ පියා රිචඩ් පතිරණ. එතුමා සභානායක ලෙසත් රාජ්‍ය පරිපාලන හා ස්වදේශ කටයුතු පිළිබඳ ඇමැති, අධ්‍යාපන හා උසස් අධ්‍යාපන ඇමැති ලෙසත් කැබිනට් අමාත්‍ය ධුර දැරුවා. එතුමා ගොඩනැඟූ ඒ දේශපාලන පසුබිම තුළ මම පහසු ගමනක් ආ එක ඇත්ත.නමුත් ඒ තුළින් මට රැඳෙන්න බැහැ. මම ජනතාවට සේවය කළ යුතුයි. ජනතා අවශ්‍යතා හඳුනාගෙන ඒ වෙනුවෙන් මාහැඟි සේවයක් කළ යුතුයි. එසේම එය විනිවිද බවකින් යුක්ත විය යුතුයි. කිසිදිනක වාසි පතා හෝ වෙනත් පටු අරමුණු උදෙසා මහජන සේවය යොදා නොගත යුතුයි කියන මතයේ මා සිටිනවා. ඒ තුළින් දේශපාලන පසුබිමක් මා විසින් නිර්මාණය කරගත යුතුයි.අද ඇප තැන්පතුවක් නොමැතිව ණය මුදලක් ලබා ගත හැකි ග්‍රාමීය මට්ටමේ ව්‍යවසායකයන් කොපමණ ඉන්නවද, මේ තත්ත්වය මහාපරිමාණ ව්‍යවසායකයන් දක්වා රැගෙන යාම මගේ එක් අරමුණක්.* ඔබ වඩා තෘප්තිමත් වෛද්‍යවරයකු හැටියට රෝගීන් සුවපත් කිරීමද දේශපාලනඥයෙක් හැටියට ජනතාවට සේවය කිරීමද?මේ දෙකෙන්ම තෘප්තිමත්. වෛද්‍යවරයකුට ලැබෙන ගෞරවය දේශපාලනඥයකුට ලැබෙන්නෙ නැහැ. දේශපාලනඥයකුට ලැබෙන වරප්‍රසාද වෛද්‍යවරයකුට නැහැ..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>02</day>
    </date>
    <link>http://www.dinamina.lk/2012/05/02/_art.asp?fn=f1205022</link>
    <topic/>
    <author>සංවාද සටහන තිලානි ශානිකා විතානච්චි</author>
    <content>2003 වසරේ “උපන් ලපය” කෙටිකතා සංග්‍රහය රචනා කරමින් නිර්මාණකරණයට පිවිසි බටුවන්ගල රාහුල හිමියන්ගේ එම කෘතියට රාජ්‍ය සාහිත්‍ය සම්මානය හිමි විය. උන්වහන්සේගේ ‘ප්‍රභානී’ හා ‘බොරතෙල්’ නවකතා ද්විත්වය 2006 සහ 2009 වසරවල දී සම්මානයට පාත්‍ර විය. ඉන්පසු රාහුල හිමියන් අතින් ලියැවුණු “රන්පාට චිත්‍රයක් අතින් ගත් මහල්ලා” නවකතාව 2011 වසරේ ස්වර්ණ පුස්තක සම්මාන උළෙලේ දෙවැනි වටයට නිර්දේශිත විය. ‘නයිගලින් උපන් පුත්‍රයෝ’ නවකතාව උන්වහන්සේගේ නවතම කෘතියයි. මේ සංවාදය ඒ නිමිත්තෙනි.* ඔබ වහන්සේගේ නවතම කෘතිය වූ ‘නයිගලින් උපන් පුත්‍රයෝ’ නවකතාව බොහෝ දෙනෙකු ගේ කතාබහට ලක් නොවුණු තරම්. මේ නවකතාවේදී අවධානය යොමු වෙන්නේ කුමන අදහසක් ඉස්මතු කරන්නද?මගේ අලුත් නවකතාව ‘නයිගලින් උපන් පුත්‍රයෝ’ මුද්‍රණද්වාරයෙන් එළි දැක්වූණේ ගිය අවුරුද්දේ වැඩි හැලහොල්මනක් නැතුවයි. ‘නයිගලින් උපන් පුත්‍රයෝ’ සඳහා මම තරමක් වෙනස් ස්වරූපයක් අනුගමනය කළා. මම මෙහෙම කියන්නේ මීට කලින් ලියැවුණු ‘රන්පාට චිත්‍රයක් අතින්ගත් මහල්ලා’ නවකතාව සඳහා ලැබුණු ප්‍රතිචාර නිසයි. මා ලියන නවකතාවල ගැබ්ව තිබෙන බොහෝ කරුණුවල ගැඹුරු බව හේතුකොටගෙන බොහෝ පාඨකයන්ට එය තේරුම් ගැනීම පිළිබඳ ගැටලු තිබෙන බවක් මට දැනුණා.ඒ නිසා මේ නවකතාව සඳහා ඒ කාරණය තරමක් සිතා බලන්නට සිද්ධ වුණා.‘නයිගලින් උපන් පුත්‍රයෝ’ කෘතියෙන් කියැවෙන්නේ වර්තමාන සමාජයේ දේශපාලනය හා සමාජ වාතාවරණය තුළ ආගම දහම කියන තත්ත්වය ගමන් කරනා දිශානතියයි. එහිදී ඉන් කුමන අර්ථයක් මතුකරන්නේද? වර්තමානයේ ආගම දෝලනය වෙන්නේ කුමන කණ්ඩායමක් අතරද යන්නත් නවකතාව ඔස්සේ කතාබහ කිරීමට මට අවශ්‍ය වුණා. ඒ පිළිබඳ වැඩි යමක් සඳහන් කිරීමට අකැමැති වන්නේ මේ නව කතාවෙන් කියැවෙන්නේ කුමක්ද තීරණය කළ යුත්තේ පාඨකයන් බව මගේ හැඟීම නිසයි.”* නමුත් මීට පෙර ඔබ වහන්සේ අතින් ලියැවුණු ‘රන් පාට චිත්‍රයක් අතින්ගත් මහල්ලා’ නවකතාව පාඨකයන් අතරට නොපිවිසුණේ මේ ගැඹූරු බව නිසාම බව කියනවා. එහෙත් මේ නවකතාවෙන් ඒ ගැඹුර තරමක් ලිහිල්ව ගියත් ඉන් සම්පූර්ණයෙන්ම ඉවත් වීමට ඔබ වහන්සේට නොහැකිවී ඇති බවක් පෙනෙනවා.“නිර්මාණයක් කියන්නේ සරල කටයුත්තක් නොවිය යුතු බවයි මගේ හැඟීම වන්නේ. ඒ ඔස්සේ සමාජයේ වෙසෙන්නාගේ බුද්ධියට ආමන්ත්‍රණය කළ යුතුයි. සමාජයේ යථාර්ථය හා සමාජයේ ප්‍රශ්න පිළිබඳ තම නිර්මාණ ඔස්සේ කතාබහ කිරීමයි නිර්මාණයකින් විය යුත්තේ ඉන් ඉවත් වෙන්නට මට නොහැකියි. අද බොහෝ නිර්මාණ ඔස්සේ එහෙම වන්නේ නැහැ. මා ජීවත්ව ඉන්නා කාලයේ මේ කෘතිවල තිබෙනා ගැඹූර කතාබහට ලක් නොවුණත් අනාගතයේ මා මිය ගිය පසුව හෝ ඒ නිර්මාණවල අර්ථය තේරුම් ගත් පිරිසක් ඒ නිර්මාණ පිළිබඳ කතාබහ කරාවි.මා යම් නිර්මාණයක් කරන්නේ අදට පමණක් රස විඳීම සඳහා නොවෙයි. නිර්මාණකරුවෙකු විදියට අනාගතයේ සිදුවන දේ මට දැනෙනවා. එයයි මා නිර්මාණයක් ලෙස රැගෙන එන්නේ. සයිමන් නවගත්තේගමයන් ජීවත්ව සිටිනා කාලයේ දී ඔහු කළ නිර්මාණ තේරුම් ගන්නට හැකි වූයේ ටික දෙනෙකුටයි. ඒත් අද ඔහු අප අතර නැති වුණේ ඒ නිර්මාණ පිළිබඳ, එහි තිබෙන්නා වූ යථාර්ථය පිළිබඳ කතාබහට ලක්වෙනවා. මේ කාරණය මට පමණක් පොදු වෙච්ච දෙයක් නොවෙයි. මෙය අද අපගේ වගේ ම ලෝකයේ ම කතාබහට ලක්වන බොහෝ නිර්මාණවල තත්ත්වයයි.”* ‘නයිගලින් උපන් පුත්‍රයෝ’ නවකතාවේ සිද්ධි ගලායාමේ දී හා එහි චරිත නිරූපණයේ දී යොදා ගන්නා සංකේතවල ප්‍රබලත්වය මුළු නවකතාව පුරාම දිවෙනවා නේද?නවකතාවක් කියන්නේ නිර්මාණයක්. නවකතාව නිර්මාණය කිරීමේ දී සරල බවත් ඉතාම වැදගත් තමයි. නමුත් යම් නිර්මාණයක් සරලව ඉදිරිපත් කිරීමට යෑමේ දී නිර්මාණකරුවාගේ අවධානය යොමු වන්නේ සරලව ඉදිරිපත් කිරීමේ කාරණයටයි. ඉන් නවකතාවේ ගැඹුරු බව ගිලිහී යන්නේ නිර්මාණකරුවාටත් නොදැනෙන අයුරින්. එවිට ඒ නිර්මාණය නිකම්ම නිකම් කතාවක් බවට පත්වීම වළක්වන්න ඔහුට ‍ෙනාහැකියි. ඒ නිසා මගේ නිර්මාණවල දී වඩාත් අවධානය යොමු වන්නේ චරිත හා සිද්ධි නිරූපණයයි.ඒවා ඉදිරිපත් කළ යුතු සුදුසු ම විදිය කුමක්දැයි සිතමින් මා නිතර නිර්මාණය සමඟ ජීවත් වෙනවා. ඒ නිසාදෝ මේ නවකතාවේ දී එන චරිතවලට යම් අර්ථකථනයක් ඉදිරිපත් කළ හැකියි. නාගජීව, (ධම්මික) නාගවීර (වජිර) දිනිති, සඳලි රුවන්ති, ඉෂාරි ඇතුළු බොහෝ චරිතවලින් ඉස්මතු වෙන අර්ථය බොහොම ප්‍රබලයි.  වජිර වගේ චරිත ඔස්සේ සමාජයේ අපතේ යන තරුණ ශක්තිය වැඩකට ගත යුතු බවත්, තම අසරණ තත්ත්වය හේතුකොට ගෙන හා නූගත්කම හේතු කොටගෙන සමාජයෙන් හිමිවන දෑ දෑතින් බදාගන්නා සඳලිගේ මවත් මේ සමාජයේ ජීවත්වන චරිතයි.ධම්මික තේජවික්‍ර‍ම නම් කථිකාචාර්යවරයා ඇතුළු මේ සියලු දෙනා නියෝජනය කරන්නේ අප අවට සිටිනා සමාජයේ චරිත. ගිරා පෝතක කතාව ඔස්සේ මා කියන්නට උත්සාහ ගත්තේ මේ ආර්ථීක ක්‍රියාවලිය ඇතුළේ උගතා දේශපාලකයා විසින් පාලනය කරන ආකාරයයි. ඔහු විකිණෙන ආකාරයයි. පිළිමය මෙහි ඇති අපූරු සංකේතාර්ථයක්. මේ හැම කාරණයකින්ම මට අවශ්‍ය වුණේ පාඨකයන්ගේ නිදා සිටිනා බුද්ධියට ආමන්ත්‍රණය කිරීමයි. ඔවුන්ගේ බුද්ධිය අවදි කිරීමයි.* ඔබවහන්සේ නිර්මාණකරණයට පිවිසියේ කෙටිකතාව කියන මාධ්‍ය ඔස්සේ. නමුත් ඊට පසුව ඔබවහන්සේ අතින් දිගින් දිගටම නිර්මාණය වුණේ නවකතා පමණයි. කෙටි කතාව අමතක කරලද?‘බොහෝ කාලයකින් කෙටි කතා පොතක් එළිදැක්වුණේ නැති බව ඇත්තයි. ඉන් වරදක් වුණා ද මන්දා කියන හැඟීමක් මගේ සිතේ නැඟෙනවා. ‘ප්‍රහාගී’ නවකතාවක් වුණත් එය කෙටි කතාවක් විදියටත් යමෙකුට රසවිඳිය හැකියි. බොහෝ වෙලාවට කෙටිකතා සඳහා සිතෙහි ඉපදෙන මූල බීජයන් නවකතා බවට පත් වෙන්නේ ඉබේමයි. යළිත් ‘උපන් ලපය’ කෙටි කතා පොත මුද්‍රණය කිරීමේ අදහසක් තිබෙනවා. ඒ වගේ ම මා ලියූ නිර්මාණ අතර කෙටි කතා කිහිපයකුත් අඩංගුයි. ඒ සියල්ල ම එකතුකර අද හෙට ම නැති වුණත් කෙටි කතා එකතුවක් එළි දැක්වීමේ පුංචි අදහසක් මගේ සිතේ පැලපදියම් වෙලා තියෙනවා.* ගත වූ කාලයේ ලාංකික නවකතාවේ නව ප්‍රවණතා පිළිබඳ ඔබවහන්සේට ඇත්තේ කුමන මතයක් ද?නවකතාවේ නව ප්‍රවණතාවයන් බිහිවිය යුතුයි කියමින් බොහෝ දෙනා විවිධ අදහස් දක්වනවා තමයි. නමුත් එවැනි ප්‍රවණතාවකින් නිර්මාණයක් කළ පසුව ඒ කතා කරන අය ඒවා හඳුනා ගන්නේ ද, ඔවුන් ගේ විමසුමට ලක්වන්නේ ද යන්නත් අපට ගැටලුවක්. විමසුමට ලක්විය යුතු අවස්ථාවල දී ද ඔවුන් බලන්නේ අර පැරැණි සාම්ප්‍රදායික මිනුම් දණ්ඩෙන්. මේ නිසා නව ප්‍රවණතා ඔස්සේ නිර්මාණය වන බොහෝ නිර්මාණ එළියට එන්නේ නැහැ. ඒ පිළිබඳ නිවැරැදි විචාරයත් නැහැ. එය ශෝකයට කාරණයක්.”* සාහිත්‍ය පිළිබඳ ගැඹූරු පාඨක වින්දනයක් පාඨකයන්ට නැත්තේ ඇයි?“ඒක අධ්‍යාපන ප්‍රතිපත්තිවල ගැටලුවක්. රසිකත්වයට අමතන බුද්ධිමත් පාඨක පිරිසක් මේ ප්‍රතිපත්තිය හරහා බිහිවන්නේ නැහැ. පාසල් දරුවන් සාහිත්‍ය අතපත ගාන්නේ විභාගය ගොඩදාගන්න විතරයි. විභාගය සමත් වී විශ්වවිද්‍යාල උපාධිය රැගෙන එයින් පිට වූ පසුවත් බොහෝ දෙනෙකුට යථාර්ථවාදී නවකතාවක් රස විඳීමේ හැකියාව නැහැ. ඔවුන් එක ම තැනකට සීමා වෙලා. පාසලෙන් උගත් දෙයින් ඔවුන් නිර්මාණ පිළිබඳ සිතන්න ඉගෙන ගෙන නැහැ. ඒ ඒ පාඩම් පෙළට නියමිත පොතට ලියූ විචාර පොත කියවීමෙන් ලියන ලද පිළිතුරු විතරයි ඔවුන් අතර ඉතිරි වන්නේ. ඉන් එහාට ඒ පිළිබඳ සිතන්න නව අදහස් ඉදිරිපත් කිරීමට ඔවුන්ට නොහැකියි. මෙවැනි තත්ත්වයකයි අපි නව ප්‍රවණතා පිළිබඳ කතා කරන්නේ. ගැඹුරු පාඨක වින්දනයක් පිළිබඳ කතා කරන්නේ..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>02</day>
    </date>
    <link>http://www.dinamina.lk/2012/05/02/_art.asp?fn=f1205023</link>
    <topic>හොඳ පොත් නැති කොට; “සරක්කුවත්” නරක ම නෑ!</topic>
    <author>රන්ජන් අමරරත්න</author>
    <content>පිංදෙණියේ වලව්වේ උදෑසනකි. ආරච්චි පෝටිකෝව යට හාන්සි පුටුවක් තබා එහි වැතිර උඩ බලාගෙන සිටී. ඔහුගේ මුහුණ පුරා ඇත්තේ තෙහෙට්ටුවක හා කලකිරීමක ලකුණු ය. ඔහු අන්තිමට කවියක් කිය යි.(ආරච්චි: - (රැල් බුරුල් හරී!)වෙල හොඳ මොක ද යල – මහ පාලු වේ නම්පැල හොඳ මොකද පොද වැස්සට තෙමේ නම්මල හොඳ මොකද අතු අග පර වී යා නම්ලිය හොඳ මොකද පතිදම් නො රකිනවා නම්(උක්කුවා හදිසියේ ම වලව්වට කඩා වදී)උක්කුවා: (හයියෙන්) අපේ රාලහාමි බල්ල බැඳල දෝ... ඕ!?ආරච්චි: බල්ල! මොන බල්ල ද බොල? ඌ වලව්වෙ බල්ලා!.... බණඩ කියා පිය!උක්කුවා: ආං එහෙමයි අපේ රාලහාමි එහෙමයි! එතකොට බණ්ඩා බැඳල ද?ආරච්චි: බේං ... මෙහාට වර! බණ්ඩ බැඳල කොච්චර කල් ද? දැන් උගෙ දුවා දරුවොත් කසාද බැඳල අහකයි මයෙ හිතේ!උක්කුවා: ඒක නෙමෙයි අපේ රාලහාමි! මොකද මේ කයි කියන්ට පටන් අරං? අපේ රාළහාමි කතා පොත් නො වැ කියවන්නෙ!ආරච්චි: උඹැහැට කියන්ට උක්කුවො හිංගල නවකතා කියැවිල්ල අන්තිමට ම එපා වුණා! අනේ අම්මප බොල!උක්කුවා: අට්ටබටහ් කීව ලු! අනේ අපුච්චේ! ඒ මොකද අපේ රාලහාමි!?ආරච්චි: නෑ බොල; හිංගල නවකතාවක අඩුවක් පාඩුවක් කියන්ට බෑ! දොසක් දකින්ට බෑ; ලියන මහත්තුරු ගැන වචනයක් කියන්ට බෑ!උක්කුවා: මොකෑ අපේ රාලහාමි, කර්තෘ උන්නැහැල ඩෝස්මුරේ දානව ද?ආරච්චි: කර්තෘ උන්නැහැල නම් කාරි නෑ උක්කුවෝ; උන්නැහැලගෙ නෝනලත් කෑ ගහනවා; උන්නැහැලගෙ දුවා දරුවොත් කෑ ගහනවා! යාළු මිත්‍රයොත් කෑ ගහනවා! මං දැන් හිංගල නවකතා කියවන්නෙ නෑ බොලල්ලා! කයියක් හරි බයිල එකක් හරි ගායනා කොරනවා!උක්කුවා: එතකොට අපේ රාළහාමි; හිංගල නවකතාවට මොක වෙයි ද?ආරච්චි: හිංගල නවකතාව ද? උඩැහැට කියන්ට ඕවැයෙ තියෙන තරමක් යන්නෙ කෙප්ප! අලි බේගල්! තර්කයක් නෑ! විශ්වාසයක් නෑ! ජීවමාන නෑ! උන්නැහැලට හිතෙන – හිතෙන දේ ඔහේ ලියාගෙන යනවා! නවකතා නො ලියන උන්නැහැ කෙනෙක් හොයාගන්ට බෑ! අකුරු දන්න හැමෝ ම දැන් නවකතා ලියනවා!උක්කුවා: හැබෑ නේන්නම් අපේ රාළහාමි!? ඒත් ඉතින්... මේ එතකොට කතා පොත්වලට සම්මාන දෙන්නෙ!?ආරච්චි: (බක – බක ගා සිනාසෙයි) සම්මාන කියන්නෙ වියාපාරයක් නෙ වැ උක්කුවො! ඔය විනිශ්චය මණ්ඩලඔල ඉන්න උන්නැහැල නවකතා ගැන මෙලෝ දෙයක් දන්නෙ නෑ! මතයක් නෑ! ශිල්පඥානයක් නෑ! භාෂාව කොහොමවත් දන්නෙ නෑ! පොත් ගහන කට්ටිය හොඳා කීවොත් ඒකට සම්මාන දෙනවා!උක්කුවා: අපේ රාලහාමි සරක්කුව කියන්නෙ මොකද් දැ?ආරච්චි: සරක්කුව කියන වචනෙට තේරුම් ගොඩක් තියෙනව උක්කුවෝ! මුරපොළටත් කියන්ට පුළුහං! එතකොට මායිං වෙන් කොරන තාප්පෙට – වැටට ඒවටත් සරක්කුව කියනවා! අනෙක් තේරුම් උඹැහැට වැඩක් නෑ!උක්කුවා: නෑ අපේ රාලහාමි මං එහෙම නවකතාවක් කියෙව්වා! මට නං ඒක නරක නෑ!ආරච්චි: (සිනාසෙයි) මාත් ඕක කියෙව්වා උක්කුවෝ. ඒ පොතේ බොරු නෑ! කර්තෘ මහත්තයට නිය ම අත්දැකීම් තියෙනවා. කතාව අව්‍යාජ යි. චරිත ජීවමානයි. හරි පිළිවෙළට නියමෙට ගලාගෙන යනවා.. කතාවත් හරි ම රසවත් කියවන්ට පුළුහං. ඒත් උන්නැහැටත් හරියට වැරදිලා තියෙනවා.උක්කුවා: මට නං ඒ කතාවෙ අන්තිමට හරියට දුක හිතෙනවා අපේ රාළහාමි!ආරච්චි: හැඟීම්වලින් ඉතරක් හොඳ නවකතාවක් ගොතන්ට බෑ උක්කුවෝ! ඇත්ත කතාව සමාජ දර්ශනයට අනුව එක කෙළෝරකට ගෙනියන්ට ඕනෑ. මේකෙ එන ඇත්ත චරිත, ඇත්ත සිදුවීම් ප්‍රති නිර්මාණය කොරල හිට අලුත් දැක්මක් ඇති කොරන්ට තිබුණා. මේ චරිත තවත් හොඳින් නිරූපණය කරන්ට තිබුණා. කතාව රසවත් වුණත්; නිර්ව්‍යාජ වුණත් ඒක හොඳ නවකතාවක් වෙන්නෙ නෑ.උක්කුවා: ඒ වුණාට අපේ රාළහාමි මේ කතාවෙන් කොටි සංවිධානෙත් විවේචනය කරනවා!ආරච්චි: උඹැහැගෙ කටේ මසුරං දාන්ට වටිනවා. මේ මහත්තය තමයි කොටි සංවිධානෙත් විවේචනය කොරන ගමන් ඇත්ත නවකතාවක් ලියල තියෙන්නෙ. ප්‍රභාකරන් නිසා උතුරෙ අධ්‍යාපනේ කඩාකප්පල් වුණා. සංස්කෘතිය විනාශ වුණා. දරුවන්ගේ ජීවිත කාලකන්නි වුණා. මේ පොතෙන් ඒක හොඳට නිරූපණය වෙනවා!උක්කුවා: මේ පොතේ කනකසබේ මහත්තය නම්; මරේ – මරු නේද අපේ රාලහාමි!?ආරච්චි: ඒක ඇත්ත චරිතයක් උක්කුවෝ! කනකසබේ වාගෙ දේශපාලන චරිත ත්‍රස්තවාදීන්ට එකඟ වුණේ නෑ; ඒ මිනිස්සු උතුරේ ප්‍රශ්නෙ ගැන හොඳ අවබෝධයකින් හිටියා. ත්‍රස්තවාදය නිසා ඉතිරි වෙන්නෙ විනාශය ඉතරයි කියන එකත් දැනගෙන හිටියා!උක්කුවා: සිංදුජයි – කබිලනුයි අඩු වයසින් බදින එක නරකයි නේද අපේ රාලහාමි?ආරච්චි: (හිනා) යකෝ! අඩු වයසින් නැතිව නාකිවෙලා කසාද බැඳිල්ලෙ තේරුමක් තියෙනව යැ!උක්කුවා: (රහසින්) එතකොට අපේ රාලහාමි එතනහාමි මුලිච්චි වෙන්ට හොරෙන් - හොරෙන් ගාටන්නෙ!? (හිනා)ආරච්චි: කට බොල කට! හෙමින් කියාපිය එහා පැත්තෙ මැණිකෙ ඉන්නවා! ... තෝ හිතට ගනු! උතුරෙයි – නැඟෙනහිරයි පවුල් කෑමත් ප්‍රභාකරන් වෙනස් කොළා. බර වචනෙකින් කීවොත් ඔය පළාත් දෙකේ ම ලිංගික ජීවිතේ කොටින්ගෙ නීති – රීතිවලට යටත් වුණා. ඉතින් කොහොමද උක්කුවො කොටි සංවිධානෙ විමුක්ති සංවිධානයක් වෙන්නෙ? කෝ මානව භක්තිය? කෝ මානව හිමිකම්?උක්කුවා: අපේ රාලහාමි ඔහොම සංසුන් විදිහට කතා කළාට මොකද නවකතා ලියන මහත්තුරුන්ට කට කම්බැල්ලෑවක් නැති ව බයින එකට නො වැ කොරන්නෙ!?ආරච්චි: බොල උක්කුවෝ! මාර්ටින් වික්‍රමසිංහ මහත්තය බලාපිය. එච්චර නවකතාකාරයෙක් රත්නදීපෙ තව ම බිහිවෙලා නෑ. උන්නැහැ හරිම අවංක – නිහතමානී – ප්‍රතිභාසම්පන්න බුද්ධිමත් ලේඛකයෙක්. එතුමා තමන්ගෙ නවකතා ගැන ඩබ්ලිව්. ඒ. සිල්වා මහත්තය එක්කත් කතා කොළා. කතා කොරල හිට නවකතාවල එන සමහර දේවල් වෙනස් කොළා.උක්කුවා: අපේ රාලහාමි මට ඔය සඟිස්කුරුත තේරෙන්නෙ නෑ! මං අහන්නෙ සරක්කුව ලියපු මහත්තය ගැන.ආරච්චි: ඒ මහත්තයට හොඳ නව කතා ලියන්ට පුළුහං බව පේනවා. එතුමා තට්ට තනියම ඉන්ට නරකයි. බක පණ්ඩිත වෙන්ටත් නරකයි. එතුමාට හොඳ අත්දැකීම් තියෙනවා. ලෝකෙ හොඳ ම නවකතා ලියපු හැමෝට ම හොඳ අත්දැකීම් තිබුණා. අත්දැකීම් නැති ව නවකතා ලියන්ට බෑ. භාවනා කෙරුවට එන්. ජී. ඕ. පස්සෙ ගියාට. භාෂාව ඉගෙන ගත්තට, ඉංග්‍රීසි දැන ගත්තට, පොත් කියෙව්වට, නවකතා ලියන්ට බෑ. ඒකට අමුතු හැකියාවක් තියෙන්ට ඕනෑ. ඊළඟට සාකච්ඡා කරන්ට ඕනෑ සාර්ථක නවකතාව කියන්නෙත් සාමූහික ප්‍රයත්නයක්.උක්කුවා: අපේ රාලහාමි කියන විදිහට හිංගල නවකතාවේ අනාගතය අඳුරුයි නො වැ!ආරච්චි: (ලිඛිත භාෂාවෙන් කතා කරයි) සිංහල නවකතාව අපාය දක්වා ගෙන යන භූතයෝ තිදෙනෙක් වෙති. පළමු භූතයා පොත් ගෙඩි ලියන බක පණ්ඩිතයා ය. බක පණ්ඩිතයා යනු තමන් බක්කා ය. තමන් ලොක්කා ය යයි හිතන මෝඩයා ය දෙවන භූතයා කිසිදු විශ්ලේෂණයකින් තොරව පොත් මුද්‍රණය කරන ප්‍රකාශකයා ය. ඔහු වැල්වටාරම් හා බහුභූත නවකතා ලෙස මුද්‍රණය කරයි. තුන්වන භූතයා වරහන් තුළ “ටෙක්නිකල් ටර්ම්ස්” දමමින් බොරු විග්‍රහ ඉදිරිපත් කරන විචාරකයා ය. මේ තිදෙනා සිංහල නවකතාව විනාශ කරනු ඇත.උක්කුවා: (කවියක් කියයි)කොපමණ ගුණ කළත්දුදනෝ නො වෙති යහපත්කිරිදියෙහි දෙවියත්අඟුරු සුදු වන කලෙක් නම් නැත්ආරච්චි: තෝ ඕනෑ දෙයක් කියාපිය මං යනවා උගන්ඩාවට. උගන්ඩාවෙ මාරිටා කන්දට ගියහ ම මුළු අප්‍රිකාව ම පේනවා. අප්‍රිකාවෙ නවකතාව හරි දියුණුයි. නයිල් ගංගාවත් ඒ රට මැදින් ගලනවා. මට ඒකෙ ඔරු පදින්ටත් පුළුහං. 2050 වෙන කොට අප්‍රිකාවෙ කළු ජාතිකයො ලෝකය පුරා දෙගොඩ තලා යනවා!පොඩි සන්දියේ ඇහැලේ කැපු කිරි හේනනිකිණියෙ මැද දි ලැව් ගිනි ලෑ මගේ හේනවප් මාසයේ වැපිරුව කුරහන් ේනමගේ පිනට දෝ පැහුණේ් මේ හේන(ඉවරයි).</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>03</day>
    </date>
    <link>http://www.dinamina.lk/2012/05/03/_art.asp?fn=n1205031</link>
    <topic>රාජ්‍ය ආයතන වංචා-දූෂණ ගැනසියලුම ප්‍රධානීන් වගකිව යුතුයි</topic>
    <author>විජයානි එදිරිසිංහ</author>
    <content>රාජ්‍ය ආයතනවල සිදුවෙන සියලුම දූෂණ, වංචා සම්බන්ධයෙන් ආයතන ප්‍රධානීන් වගකිව යුතු බවද ආයතන ප්‍රධානියාගේ ඍජු අධීක්ෂණය යටතේ වහාම ක්‍රියාත්මක විය යුතු බවද ජනාධිපති ලේකම් කාර්යාලය සියලුම ආයතන ප්‍රධානීන් වෙත දැනුම් දී තිබේ.ජනාධිපති ලේකම් ලලිත් වීරතුංග මහතාගේ අත්සනින් යුත් එම චක්‍ර ලේඛයක් සියලුම අමාත්‍යංශ ලේකම්වරුන්, පළාත්ප්‍රධාන ලේකම්වරුන්, දෙපාර්තමේන්තු ප්‍රධානීන්, රාජ්‍ය සංස්ථා හා ව්‍යවස්ථාපිත මණ්ඩල ප්‍රධානීන් වෙත යවා තිබේ.ජනාධිපති මහින්ද රාජපක්ෂ මහතා පසුගිය අප්‍රේල් 02 වැනිදා අරලියගහ මන්දිරයේ දී රාජ්‍ය නිලධාරීන් අමතා කළ දේශනය ආශි‍්‍රතව සිදුකළ උපදෙස් නියෝග කෙරෙහි ක්ෂණික සහ දැඩි අවධානය යොමු කරවීමට එම චක්‍රලේඛය යවා තිබේ.වංචා දූෂණ මෙන්ම සැම රාජ්‍ය ආයතනයකම සිදුවෙන නාස්තිකාර වියදම්, අඩු කිරීමට පියවර ගත යුතු බවද දැනුම් දී ඇත.තවද එම ආයතනවල සිදු කෙරෙන විවිධාකාර වූ වියදම් සම්බන්ධයෙන් විගණන විමසුම්වලට ආයතන ප්‍රධානියා ඉදිරිපත් කරන පැහැදිලි කිරීම් පිළිබඳව ඔහු පෞද්ගලිකවම වගකිව යුතුවෙයි. රාජ්‍ය ආයතනවල දෛනිකව සිදුවන සුළු නාස්තිවල සිට මහා පරිමාණ නාස්තිකාර වියදම් වහාම නැවැත්වීමට පියවර ගතයුතු බවද චක්‍රලේඛයෙන් ආයතන ප්‍රධානින්ට උපදෙස් දී ඇත.ඒ ඒ ආයතන සිදුකරන වියදම් පිළිබඳ කළමණාකරණ වැඩසටහනක් සකස් කර අමාත්‍යංශ ලේකම්වරු හරහා එහි පිටපතක් සෑම මසකම ජනාධිපති ලේකම් කාර්යාලය වෙත සහ ඵලදායිතා ප්‍රවර්ධන අමාත්‍යංශය වෙත යැවිය යුතු වෙයි.තවද රාජ්‍ය ආයතන වෙත ලැබෙන මහජන පැමිණිලි යෝජනා, අදහස්, නිරන්තර අවධානය යොමු කළ යුතු බවද ජනාධිපති ලේකම් කාර්යාලය නිකුත් කළ චක්‍රලේඛය දැනුම් දෙයි.මහජන හිතකාමි රාජ්‍ය සේවයක් සඳහා ගතයුතු කාර්යක්ෂම සහ ප්‍රතිඵලදායක ෂසඳුම් කෙරෙහිද අවධානය යොමු කරන්නැයි දන්වා තිබේ.සිඝ්‍රයෙන් සංවර්ධනය වන රටක ජීවත්වන ජනතාවගේ උසස් හා නව බලාපොරොත්තු ඉටුකරන රාජ්‍ය සේවාවක් ස්ථාපිත කිරීමට විශේෂ ඒකකයක් සෑම අමාත්‍යංශයක් විසින්ම පිහිටවිය යුතු බවත් ඒ හරහා නව සේවාව මහජනයා වෙත හඳුන්වා දීමට පියවර ගත යුතු බවත් දන්වා තිබේ.ජනාධිපති ලේකම් කාර්යාලය මගින් ආයතන ප්‍රධානීන් වෙත ලබා දී ඇති උපදෙස් සහ ඒ පිළිබඳව ඔවුන් ගන්නා ක්‍රියාමාර්ගවල ප්‍රගතිය අමාත්‍යංශ ලේකම්වරුන්ගේ කණ්ඩායම් රැස්වීම්වලදී විමසීමට ද නියමිතය.යහපාලනයක් ඇති කිරීම වස් ජනාධිපති මහින්ද රාජපක්ෂ මහතාගේ උපදෙස් මත ක්‍රියාත්මක වන මේ වැඩපිළිවෙළට ශ්‍රී ලංකා විගණකාධිපති දෙපාර්තමේන්තුවෙත් වෘත්තීය සමිති වලත් දැඩි ප්‍රශංසාව පළ කර ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>03</day>
    </date>
    <link>http://www.dinamina.lk/2012/05/03/_art.asp?fn=n1205032</link>
    <topic>කිරි ලීටර් 5000ක් හැටන් පාරේ දෝරෙ ගලයි</topic>
    <author>අසේල කුරුළුවංශ</author>
    <content>නුවරඑළිය දිස්ත්‍රික්කයේ කිරි ගොවීන් හා කිරි එකතු කරන්නන් ඊයේ (02) හැටන් නගරයට පැමිණ කිරි ලීටර 5000ක් පමණ නගරය පුරා හළාදමා විරෝධතාවක නිරතවූහ. මේ කිරි ගොවීන්ගේ නිෂ්පාදන මිලට ගැනීම පෞද්ගලික ආයතන ප්‍රතික්‍ෂේප කිරීම නිසා ඔවුන් මේ පියවර ගෙන ඇත.කිරි අතිරික්තයක් පවතින බවත් විදේශ රටවලින් කිරි ගෙනවිත් පැකට් කර විකිණීම ලාබදායි බවත් පවසමින් කිරි මිලදී ගන්නා පෞද්ගලික ආයතන තම නිෂ්පාදන මිලදී නොගන්නා බව කිරි ගොවීහු පැවසූහ.මේ ගැටලුව සම්බන්ධව රජය මැදිහත්වී මිල්කෝ සමාගම මගින් තම කිරි මිලදී ගැනීමට කටයුතු කරන ලෙස උද්ඝෝෂණයට එක්ව සිටි පිරිස ප්‍රකාශ කළහ.උද්ඝෝෂණයට එක්ව සිටි පිරිස එළ දෙනුන්ද නගරයට රැගෙන ඒම නිසා විශාල වාහන තදබදයක් ද හැටන් නගරයේ ඇතිවිණි..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>03</day>
    </date>
    <link>http://www.dinamina.lk/2012/05/03/_art.asp?fn=n1205033</link>
    <topic>යුරෝපා පාර්ලිමේන්තු කණ්ඩායමනැඟෙනහිර දියුණුව බලන්න යයි</topic>
    <author>මහින්ද අලුත්ගෙදර</author>
    <content>ද්වීපාර්ශ්වීය සහයෝගීතාව ශක්තිමත් කරගැනීම සහ වත්මන් සංවර්ධන ක්‍රියාදාමය නිරීක්ෂණය කිරීමේ අරමුණින් ශ්‍රී ලංකාවට පැමිණි යුරෝපා පාර්ලිමේින්තු නියෝජිත කණ්ඩායම නැඟෙනහිර පළාතේ සංවර්ධන කටයුතු නිරීක්ෂණය කිරීම සඳහා පිටත්ව යයි.නිල සංචාරයක් සඳහා ශ්‍රී ලංකාවට පැමිණි යුරෝපා පාර්ලිමේන්තු කණ්ඩායම ඊට අමතරව නැඟෙනහිර පළාත් ආණ්ඩුකාර රියර් අද්මිරාල් මොහාන් විජේවික්‍රම මහතා සහ මඩකළපුව, ත්‍රිකුණාමලය දිස්ත්‍රික් ලේකම්වරුන් සමඟ ද්වීපාර්ශ්වීය සාකච්ඡා අද (03) පවත්වන බව විදේශ කටයුතු අමාත්‍යාංශය පවසයි.ලබන 05 දා තෙක් ශ්‍රී ලංකාවේ රැඳී සිටින මේ පාර්ලිමේන්තු කණ්ඩායමට යුරෝපා පාර්ලිමේන්තුවේ නියෝජිතයන් තිදෙනකු අයත්වන අතර ජීන් ලැම්බර් මහත්මිය එහි ප්‍රධානියා වශයෙන් කටයුතු කරන්නීය. ඊට අමතරව සෙර්මන්ඩෝ ලෝපස් හා ඉන්සේ වෙයිඩෙයාර් මහත්ම මහත්මීන් මන්ත්‍රී කණ්ඩායමට අයත් වෙති.ශ්‍රී ලංකාවට පැමිණි යුරෝපා පාර්ලිමේන්තු නියෝජිත කණ්ඩායම අද (03) පස්වරුවේ පාර්ලිමේන්තුව නිරීක්ෂණය කිරීමට නියමිත අතර එහි දී කථානායක චමල් රාජපක්ෂ, පාර්ලිමේන්තුවේ සභානායක සහ වාරිමාර්ග හා ජල සම්පත් කළමනාකරණ ඇමැති නිමල් සිරිපාල ද සිල්වා, නියෝජ්‍ය කථානායක චන්දිම වීරක්කොඩි මහත්වරු සමඟ සාකච්ඡා කිරීමටද නියමිත බව විදේශ කටයුතු අමාත්‍යාංශය සඳහන් කරයි.ඊට අමතරව එම නියෝජිත කණ්ඩායම ආර්ථික සංවර්ධන ඇමැති බැසිල් රාජපක්ෂ, විපක්ෂ නායක රනිල් වික්‍රමසිංහ හා ආරක්ෂක ලේකම් ගෝඨාභය රාජපක්ෂ මහත්වරු සමඟ සාකච්ඡා හෙට (04) පැවැත්වෙන බවද එම අමාත්‍යාංශය සඳහන් කරයි.යුරෝපා පාර්ලිමේන්තු කණ්ඩායම ලබන (05) ශ්‍රී ලංකාවෙන් බැහැරව යාමට නියමිතයි..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>03</day>
    </date>
    <link>http://www.dinamina.lk/2012/05/03/_art.asp?fn=n1205034</link>
    <topic>කොළඹ අලුත් කරන වැඩටපුරපතිගෙන් මල් කළඹක්</topic>
    <author>චන්ද්‍රිකා පෙරේරා</author>
    <content>ආරක්ෂක අමාත්‍යාංශයෙන් කැරෙන කොළඹ නගරය නිර්මාණය කිරීමේ වැඩපිළිවෙළට පක්ෂ භේදයකින් තොරව පූර්ණ සහාය ලබා දෙන බව කොළඹ පුරපති ඒ. ජේ. එම්. මුසම්මිල් මහතා පැවැසීය.කොළඹ ක්‍රමවත් නව නගරයක් බවට පත් කිරීමේ එම වැඩ පිළිවෙළින් ආසියාවේ හොඳම නගරය කොළඹ බවට  පත්වනු ඇතැයි හෙතෙම විශ්වාසය පළ කෙළේය. පක්ෂ පාටවලින් බෙදා නගරය දියුණු කිරීමට නොහැකි බව ද පක්ෂ පාට ඡන්ද කාලවලට පමණක් පැවතිය යුත්තක් බවද මුසම්මිල් මහතා පෙන්වා දෙයි.ආරක්ෂක හා නාගරික සංවර්ධන අමාත්‍යාංශය මගින් කොළඹ කොම්පඤ්ඤවීදිය ප්‍රදේශයේ ඉදි කිරීමට යෝජිත මහල් නිවාස සංකීර්ණය පිළිබඳ ව අදහස් දක්වමින් කොළඹ පුරපතිවරයා මේ අදහස් පළ කෙළේය.කොළඹ නගරයේ මූලිකම ප්‍රශ්නය නිවාස බව පෙන්වා දෙන ඒ මහතා ඒ ඒ ප්‍රදේශවල පදිංචි අයට එම ප්‍රදේශවලම නිවාස ලබා දෙන බවට ආරක්ෂක ලේකම්වරයා තමාට පොරොන්දු වූ බව ද කීය.කොළඹ අඩු ආදායම්ලාභී පැල්පත් හා මුඩුක්කුවාසීන් සඳහා හිතකර පරිසරයක් සහිත සුවපහසු නිවාස ලබාදීමට ආරක්ෂක අමාත්‍යාංශය කර ගෙන යන වැඩපිළිවෙළ ඉතා වැදගත් හොඳ ක්‍රියාවක් බවද නගරාධිපතිවරයා වැඩිදුරටත් සඳහන් කෙළේය.නගරයේ කරන මේ සැලැසුම් සහගත ඉදිකිරීම් ඇතුළත් වැඩ පිළිවෙළට පුරපති ලෙස තම සහයෝගය නිරන්තරයෙන් ලබා දෙන බවද මුසම්මිල් මහතා අවධාරණය කරයි..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>03</day>
    </date>
    <link>http://www.dinamina.lk/2012/05/03/_art.asp?fn=n1205035</link>
    <topic>වෙසක් අසිරිය දොරට වඩිද්දීජය පිරිතෙන් පින්බිමට ආසිරි!</topic>
    <author>උපාලි කරුණාරත්න සහ මහින්ද අලුත්ගෙදර</author>
    <content>ජනාධිපති මහින්ද රාජපක්ෂ මහතා ප්‍රමුඛ රජයට, රටට, වීරෝදාර රණවිරුවන්ට සහ ලක්වාසී සැමට සෙත් ප්‍රාර්ථනා කරමින් මහා සංඝරත්නය තුන්දහසකගේ සහභාගිත්වයෙන් සංවිධානය කළ ජය පිරිත් පින්කම කොළඹ බණ්ඩාරනායක සම්මන්ත්‍රණ ශාලා පරිශ්‍රයේදී ඊයේ (02) පැවැත්විණි.ලක් දෙරණ වෙසක් අසිරියෙන් නැහැවෙන සමයක ආරක්ෂක ලේකම් ගෝඨාභය රාජපක්ෂ මහතාගේ සංකල්පයකට අනුව රාජ්‍ය ආරක්ෂක හා නාගරික සංවර්ධන අමාත්‍යාංශය විසින් පස් වන වරටත් සංවිධානය කැරුණු මේ ජය පිරිත් පින්කමට ජනාධිපති මහින්ද රාජපක්ෂ මහතා ප්‍රධාන මැති ඇමැතිවරුන්, ත්‍රිවිධ හමුදා ප්‍රධානීන් හා පොලිස්පතිවරයා ඇතුළු විශාල පිරිසක් සහභාගි වූහ.පරම පිවිතුරු පුණ්‍ය භූමියක අසිරිය ගත් බණ්ඩාරනායක අන්තර්ජාතික සම්මන්ත්‍රණ ශාලා පරිශ්‍රය මහා සංඝරත්නයෙන් මෙන්ම සුදෝසුදු වතින් සැරැසුණු බැතිමතුන්ගෙන් පිරී ඉතිරී පැවැතිණි.බණ්ඩාරනායක සම්මන්ත්‍රණ ශාලා පරිශ්‍රයේ පිහිටි අති දැවැන්ත පිරිත් මණ්ඩපය වෙත වැඩම කිරීම සඳහා මහා සංඝරත්නය බෞද්ධාලෝක මාවතේ සිට පෙළ ගැසී සිටියහ. නේපාලය, බංග්ලාදේශය ආදී බෞද්ධ රටවල භික්ෂූන් වහන්සේ ද මේ ඵෙතිහාසික අවස්ථාවට වැඩම කරවීම තවත් විශේෂත්වයකි.ශ්‍රී ලංකාවේ සෑම ප්‍රදේශයක්ම නියෝජනය වන පරිදි මහා සංඝරත්නය වැඩම කරවනු ලැබූ මේ ඵෙතිහාසික අවස්ථාව විදුලිය ආලෝකයෙන් වර්ණවත් වී තිබූ අතර ශ්‍රී ලාංකික ජාතියට ආශිර්වාද කරමින් උන් වහන්සේ පරිත්‍රාණ ධර්ම දේශනය පැවැත්වූහ.යුද බියෙන් තොරව ආර්ථික අතින් වේගවත් සංවර්ධනයක් කරා ඉදිරියට යන ශ්‍රී ලංකාවට සහ ලාංකික සැමට, දේශයට, ජාතියට, වත්මන් රජයට ආශිර්වාදය හා රැකවරණය ලබා දීමද දෙස් විදෙස් බලපෑම්වලට සාර්ථකව මුහුණ දෙමින් එකම ශ්‍රී ලාංකේය ජාතියක් වශයෙන් ඉදිරියට යෑම සඳහා ශක්තිය ප්‍රාර්ථනා කිරීමද මේ ජය පිරිත් දේශනයෙන් අරමුණු කෙරිණි.ශ්‍රී ලංකා නාවික හමුදාව විසින් නිර්මාණය කරන ලද පිරිත් මණ්ඩපය වෙත සධාතුක කර¼ඬුව වැඩම කරවීම රාජ්‍ය ආරක්ෂක හා නාගරික සංවර්ධන අමාත්‍යාංශයේ ලේකම් ගෝඨාභය රාජපක්ෂ මහතාගේ දෝතින්ද පිරුවානා පොත් වහන්සේ වැඩම කරවීම ජනාධිපති ලේකම් ලලිත් වීරතුංග මහතා අතින්ද සිදු කැරිණි.පිරිත ආරම්භ කිරීමට ප්‍රථම සධාතුක කරඬුව වෙත ජනාධිපති මහින්ද රාජපක්‍ෂ මහතා ගිලන්පස පූජා කෙළේය. ආර්ථික සංවර්ධන ඇමැති බැසිල් රාජපක්ෂ හා බුද්ධ ශාසන නියෝජ්‍ය ඇමැති එම්.කේ.ඒ.ඩී.එස් ගුණවර්ධන මහත්වරු මල්වට්ටියක් පූජා කළහ. ආරක්‍ෂක ලේකම් ගෝඨාභය රාජපක්‍ෂ මහතා දැහැත් වට්ටියක් පිළිගන්වා මහා සංඝරත්නයට පිරිතට ආරාධනා කෙළේය.අස්ගිරි පාර්ශ්වයේ මහානායක අතිපූජ්‍ය උඩුගම ශ්‍රී බුද්ධරක්ඛිත මහා නාහිමියෝ පිරිස පන්සිල්හි පිහිටුවූහ.පෑලියගොඩ විද්‍යාලංකාර පරිවෙණාධිපති, කැලණිය විශ්ව විද්‍යාලයේ කුලපති ආචාර්ය වැලමිටියාවේ කුසලධම්ම නා හිමියෝ අනුශාසනාවක් කරමින් 2008 වසරේදී ආරම්භ කළ මේ පිරිත් පින්කම ආරක්ෂක ලේකම් ගෝඨාභය රාජපක්ෂ මහතාගේ සංකල්පයක් බවත්, තිස් වසරක් පැවැති ත්‍රස්තවාදී සාපය දුරු කිරීම සඳහා ජනාධිපති මහින්ද රාජපක්ෂ මහතා සහ වීරෝදාර රණවිරුවන්ට ආශිර්වාද කිරීම වෙනුවෙන් රටේ සෑම පන්සලකම බෝධි පූජා පැවැත්වූ බවත් ප්‍රකාශ කළහ.යුද බියෙන් නිදහස්වූ අපේ රට සංවර්ධනය කිරීම සඳහා දැන් කටයුතු කළ හැකි බව පැවැසූ උන්වහන්සේ ඒ වෙනුවෙන් ජනාධිපති මහින්ද රාජපක්ෂ මහතා වෙත ශක්තිය හා ධෛර්යය ලබා දෙන ලෙස ඉල්ලීමක් කළහ.මල්වතු පාර්ශ්වයේ අනුනායක නියංගොඩ විජිතසිරි හිමියෝ පිරිත් සජ්ඣායනය සම්බන්ධයෙන් අනුශාසනාව කළහ.ලොව මවිත කරමින් ශ්‍රී ලාංකේය සැමට නිදහස් නිවහල් දේශයක් උරුම කර දුන් ජනාධිපති මහින්ද රාජපක්ෂ මහතා මේ අවස්ථාවට වැඩම කළ මහා සංඝරත්නය සමඟ සුහද කතා බහක නිරත විය.නායක හිමිවරුන් ප්‍රමුඛ මහා සංඝරත්නයද මැති ඇමැතිවරුද ජනාධිපති ආර්යා ශිරන්ති රාජපක්ෂ මහත්මියද ජනාධිපති කාර්ය මණ්ඩල ප්‍රධානී ගාමිණී සෙනරත් මහතා ද ත්‍රිවිධ හමුදා ප්‍රධානීන් ඇතුළු විශාල පිරිසක් ද මේ අවස්ථාවට එක්ව සිටියහ..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>03</day>
    </date>
    <link>http://www.dinamina.lk/2012/05/03/_art.asp?fn=n1205036</link>
    <topic>වෙසක් සතිය ප්‍රකාශයට පත්කෙරේ</topic>
    <author>උදුලා පීරිස්</author>
    <content>මෙවර වෙසක් උත්සවය වෙනුවෙන් මේ මස 2 – 8 වෙනිදා දක්වා කාල සීමාව වෙසක් සතිය ලෙස රජය ප්‍රකාශයට පත්කර ඇත. බොදු පිළිවෙත් සුරකිමු තේමා පාඨය ලෙස තෝරාගෙන ඇති මේ සතිය තුළ රජයේ සියලුම ගොඩනැගිලිවල බෞද්ධ කොඩි ඔසවා එම ගොඩනැගිලි ආලෝකවත් කර තබන ලෙසද රාජ්‍ය පරිපාලන හා ස්වදේශ කටයුතු අමාත්‍යාංශ ලේකම් පී.බී. අබේකෝන් මහතාගේ අත්සනින් යුත් චක්‍ර ලේඛයක් සියලුම අමාත්‍යාංශ ලේකම්වරුන් පළාත් සභා ප්‍රධාන ලේකම්වරු, දෙපාර්තමේන්තු ප්‍රධානීන් හා රාජ්‍ය බැංකු වෙත යවා තිබේ..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>03</day>
    </date>
    <link>http://www.dinamina.lk/2012/05/03/_art.asp?fn=n1205037</link>
    <topic>කෑගල්ල සා. ජෝෂප් විදුහල් බිමේ ඉදි කළ බුද්ධ මන්දිරයඅද අගමැති අතින් විවෘත වෙයි</topic>
    <author>ගම්පොල සමූහ එස්. එන්. ගොඩමුන්න</author>
    <content>2600 ශ්‍රී සම්බුද්ධත්ව ජයන්තිය සැමරීම නිමිත්තෙන් ගම්පොළ ශාන්ත ජෝෂප් බාලිකා මහා විද්‍යාල භූමියේ ඉදිකරන ලද අභිනව බුද්ධ මන්දිරය විවෘත කිරීම හා නව රියන් සමාධි බුද්ධ ප්‍රතිමා වහන්සේට ප්‍රථම මල් පහන් සුවඳ පූජාව පැවැත්වීම අග්‍රාමාත්‍ය බුද්ධශාසන හා ආගමික කටයුතු අමාත්‍ය දි. මු. ජයරත්න මහතාගේ ප්‍රධානත්වයෙන් මැයි මස 3 දින පෙ. ව. 8.30ට පැවැත්වේ.මෙම උත්සව අවස්ථාවට සමගාමීව පාසලේ පනස් වසර වෙනුවෙන් භික්‍ෂුන් වහන්සේලා 50 නමක් වෙනුවෙන් සාංඝික දක්‍ෂිණාවක් ද පැවැත්වීමට නියමිත අතර මෙයට සමගාමීව තවත් විශේෂ වැඩ සටහන් රැසක් සංවිධානය කොට තිබේ.මේ අවස්ථාව සඳහා ප්‍රදේශයේ මහා සංඝරත්නය ඇතුළු මධ්‍යම පළාත් ප්‍රධාන අමාත්‍ය හා අධ්‍යාපන අමාත්‍ය සරත් ඒකනායක, පරිසර නියෝජ්‍ය අමාත්‍ය අබ්දුල් කාදර් ඇතුළු සම්භාවනීය අමුත්තන් රැසක් සහභාගි වීමට නියමිතය..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>03</day>
    </date>
    <link>http://www.dinamina.lk/2012/05/03/_art.asp?fn=n1205038</link>
    <topic>අමාදහර වෙසක් සදහම් කලාපයලේක්හවුස් මන්දිරය අබියස දී</topic>
    <author/>
    <content>ශ්‍රී බුද්ධ වර්ෂ 2556 අසිරිමත් සම්බුදු තෙමගුල නිමිත්තෙන් ලංකාවේ සීමාසහිත එක්සත් ප්‍රවෘත්ති පත්‍ර සමාගම 22 වැනි වරටත් සංවිධාන කරනු ලබන අමාදහර වෙසක් සදහම් කලාපය මේ මස 5, 6, 7 යන තෙදින ලේක්හවුස් මන්දිරය අබියස දී උත්සවශ්‍රීයෙන් පැවැත්වීමට කටයුතු යොදා ඇත.අමාදහර වෙසක් සදහම් කලාපයට ශ්‍රී ලංකා ටෙලිකොම් ආයතනය අනුග්‍රහය දක්වයි.මෙරට විවිධ ප්‍රදේශවල නිර්මාණකරුවන් ඉදිරිපත් කරන අලංකාර වෙසක් පහන් කූඩු තරගය සහ ප්‍රදර්ශනය ද “බැති ගී සරණිය” සහ “බොදු බැති ගී ප්‍රසංගය”ද එම අමාදහර වෙසක් සදහම් කලාපයට ඇතුළත් වේ.අදාළ දිනයන්හිදී දිනපතා සවස 6.30 ට අමාදහර වෙසක් සදහම් කලාපය විවෘත කැරේ.වෙසක් පහන් කූඩු තරගයේ ජයග්‍රාහක ජයග්‍රාහිකාවන් සඳහා මුදල් ත්‍යාග සහ සහතික පත් ද පිරිනැමේ..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>03</day>
    </date>
    <link>http://www.dinamina.lk/2012/05/03/_art.asp?fn=n1205039</link>
    <topic>කුඹුක්කන එකම පවුලේ 3ක්කපා කොටා දමලා</topic>
    <author>ඌව-වෙල්ලස්ස විශේෂ, ඩී. එස්. ගුණතිලක, සියඹලාණ්ඩුව විශේෂ, ඌව පළාත් සමූහ</author>
    <content>මොනරාගල කුඹුක්කන ප්‍රදේශයේ 14කණුව අසල නිවසක නිදාගෙන සිටි එකම පවුලේ තිදෙනෙකු පෙරේදා (1) රාත්‍රී තියුණු ආයුධවලින් කපාකොටා ඇති අතර තුවාල කරුවන් රෝහල් ගත කිරීමෙන් අනතුරුව දෙදෙනෙක් මියගොස් තිබේ.මෙසේ මියගොස් ඇත්තේ කුඹුක්කන තොරණ හන්දිය පදිංචි බඹරවාන ලියනගේ දයාරත්න (58) නැමැති තිදරු පියකු සහ ඔහුගේ දියණියක වන බඹරවාන ලියනගේ චිත්‍රානි (30) නැමැති විවාහක තරුණියකි. සිද්ධියෙන් බරපතළ තුවාල ලැබූ මියගිය දයාරත්නගේ බිරිය වන කේ. කුසුමාවතී (48) මොනරාගල දිස්ත්‍රික් මහ රෝහලේ ප්‍රතිකාර ලබයි.අඟහරුවාදා රාත්‍රී නිවසේ අය නිදා සිටිය දී කිසියම් අයකු දොරට තට්ටු කර මියගිය දයාරත්නට කථා කර තිබේ. ඔහු දොර ඇරීමෙන් පසු ගෙට ඇතුළු වූ සාහසිකයා දයාරත්නටත් බිරියටත් දියණියටත් කඩුවෙන් කොටා පලා ගොස් ඇත. එම අවස්ථාවේ නිවසේ නිදාගෙන සිටි අසල්වැසි කාන්තාවක් හා ඇයගේ සිව් හැවිරිදි දරුවා පැනගොස් දිවි ගලවාගෙන ඇති බැව් මූලික පරීක්ෂණවල දී හෙළි වී තිබේ. නිවසේ අය කෑගසන ශබ්දය ඇසී අසල්වැසියන් ගොස් තුවාල කරුවන් ත්‍රීවීල් රථ දෙකකින් රෝහලට ගෙන ගොස් ඇත.අපරාධය සිදු කළ බවට සැකකරන තුවාලකාරියගේ සහෝදරියගේ පුතා ඔහුගේ ත්‍රිරෝද රථයෙන්ම තුවාලකරුවන් රෝහලට ගෙන ගොස් ඇති බව අනාවරණය වී තිබේ.මොනරාගල නියෝජ්‍ය පොලිස්පති එම්. ආර්. ලතීෆ් මහතාගේ උපදෙස් පිට සහකාර පොලිස් අධිකාරි අනුර පුෂ්පකුමාර මහතාගේ මෙහෙයවීම යටතේ මොනරාගල මූලස්ථාන පොලිස් පරීක්ෂක ඩී. බී. එච්. කළණසිරි මහතා පරීක්ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>03</day>
    </date>
    <link>http://www.dinamina.lk/2012/05/03/_art.asp?fn=n12050310</link>
    <topic>ධාතු නිධානෝත්සවය අද</topic>
    <author/>
    <content>මඩපාත ශ්‍රී ශෛලතලාරාම පුරාණ විහාරස්ථ ඓතිහාසික ගල් තලාව මත, විහාරාධිපති මෙඩේරිගම නන්දාරාම හිමිපාණන් වහන්සේගේ අනුශාසනා පරිදි ඉදිකරන ලද අඩි 47 ක් දිගැති සැතපෙන පිළිමවහන්සේගේ ධාතු නිධානෝත්සවය අද (03) දිනට යෙදෙන සුබ මොහොතින් විද්‍යෝදය පරිවේණාධිපති බලංගොඩ සෝභිත නායක ස්වාමින්ද්‍රයන් වහන්සේ ඇතුළු මහා සංඝයා වහන්සේ ගේ සහභාගිත්වයෙන් පැවැත්වේ..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>03</day>
    </date>
    <link>http://www.dinamina.lk/2012/05/03/_art.asp?fn=r1205031</link>
    <topic>ණය හිලව්වට පෝනියා ගෙනිච්චත්කන්න දෙන්න බැරිව ණය හිමියා අමාරුවේ</topic>
    <author>තිලක් පුෂ්ප කුමාර සේනානායක</author>
    <content>තමාගෙන් ණයට මුදල් ඉල්ලා ගත් පුද්ගලයකුගේ නිවෙසට ගිය මුදල් දුන් තැනැත්තා මුදල් ඉල්ලා සිටියද එම තැනැත්තා මුදල් නැති බව පැවසීම නිසා මුදලට හිලවු වන ලෙස එම නිවසේ සිටි පෝනියකු රැගෙන ගිය පුවතක් මහනුවරින් වාර්තා වේ.පෝනියා රැගෙන ආ තැනැත්තා පෝනියා නිවෙස ඉදිරිපිට තණපිට්ටනියේ බැඳ තැබුවේ තණ කොළ කෑමෙන් ඌගේ බඩ පිරෙන බව සිතමිණි. එහෙත් පෝනියා තණකොළ කෑමට වැඩි කැමැත්තක් නොදැක්වීය. පෝනියාට බත් දැමූ විට ඌ ඉතා වේගයෙන් බත් ගිල දැමීය.දවස නිමා වන විට පෝනියා හාල් කිලෝ 4 ක බත් ගිල දමා තිබුණි. පෝනියාගේ මේ බත් මේනියාව නිසා රැගෙන ආ තැනැත්තාට දවල් තරු පෙනිණි. පෝනියා අයිතිකරුැට බාරදීමට ඔහු තීරණය කළේය.ඒයි උඹේ පෝනියා ගෙනාවා ඌ හාල් කිලෝ 4 ක බත් කනවා. මේන් වැන්දා මගේ සල්ලි ටික කොහොම හරි දීපන්. ආයෙ පෝනියා නම් පැත්ත පළාතකට වැද්ද ගන්නේ නැහැ කියා හෙතම පෝනියා අයිතිකරුට දී පසු නොබලා ගෙදර ආවේය..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>03</day>
    </date>
    <link>http://www.dinamina.lk/2012/05/03/_art.asp?fn=r1205032</link>
    <topic>දත් බෙහෙත් විකුණන්න කලින් මුදලාලි ‘දත් සෙට්’ එක මැදගන්න</topic>
    <author>නුගේගොඩ සමූහ ඩබ්ලිව්. විදානපතිරණ</author>
    <content>මුදලාලි ඔය බණේ හැමදාමත් කියනව නේද? ඕක දැන් අහල අහල මේ බස් එකේ යන්න විතරක් නොවෙයි දත් මැදීමත් එපා වෙලා. දත් බෙහෙත් විකුණන්නට කලින් මහත්තයගේ දත් සෙට් එක මැදගන්න බලන්නකෝ.මේ සිද්ධිය දකින්නට හා අසන්නට ලැබුණේ පසුගිය දිනක කොට්ටාව සිට මොරගහහේන දක්වා ධාවනය කරන මර්ග අංක 129 දරන පෞද්ගලික බස් රථයක් තුළිනි.බස් රථය කොට්ටාව සිට මොරගහහේන දක්වා ධාවනය විය. රියදුරු බස් රථය හෝමාගම බස් නැවතුම්පොළේ නැවැත්තුවේ තවත් මගීන් නංවා ගන්නටය. හෝමාගමින්ද මගීන් කිහිප දෙනෙක් බස් රථයට ගොඩවිය.මැදිවියේ පුද්ගලයෙක් බස් රථයට ගොඩවුණේ දත් බෙහෙත් පැකට් කීපයක්ද අතේ තබාගෙනය. රියදුරු ආසනය ළඟ සිටගෙන අත තිබූ දත් බෙහෙත් පැකට් පිළිබඳ අපුරු වර්ණනාවක් කරමින් ඔහුගේ කට හඬ අවදි කරන විට කාටත් හිනා ගියේ දත් සෙට් එක දැකීමෙනි.අත තිබූ දත් බෙහෙත් පිළිබඳ වර්ණනාවක් කරමින් මේක මගේම නිෂ්පාදනයක්, පැරණි දත් බෙහෙත් වට්ටෝරුවකට අනුව හදපු ඒවා. මේකෙන් දත් මැද්ද විට දත් පිරිසුදු වෙනවා පමණක් නොවෙයි කට ගඳ ගහන්නේ නෑ. පණු ගෙඩි එන්නේත් නෑ යනුවෙන් වර්ණනා කරන්නට විය.බස් රථයේ සිටි කටකාර තරුණයෙක් එක්වරම හැමදාමත් මුදලාලි ඔය බණ ටික නේ කියන්නේ. ඕක අහල අහල බස් එකේ යන්න විතරක් නෙවෙයි දත් මදින්නත් එපා වෙලා. දත් බෙහෙත් විකුණන්නට කලින් මුදලාලිගේ දත් සෙට් එක මැදගන්න බලන්න. ඔහේගෙ දත් සෙට් එක දැක්කම මිනිස්සු දත් බෙහෙත් ගන්නේ නෑ යනුවෙන් කී විට බස් රථයේ සිටි සියල්ලෝම හිනා වෙන්නට වූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>03</day>
    </date>
    <link>http://www.dinamina.lk/2012/05/03/_art.asp?fn=r1205033</link>
    <topic>අම්මා සමග තරහ වී තාත්තා ගෙදරින් ගියාවිභාගයට පාඩම් කරන්න හිතට සැනසීමක් නෑ</topic>
    <author>කෝට්ටේ මධ්‍යම සමූහ නන්ද ඒකනායක</author>
    <content>වැලිකඩ පොලිසියේ සුළු පැමිණිලි අංශයට පැමිණි පාසල් ශිෂ්‍යාවක් පැමිණිල්ලක් කර සිටියාය. ඇයගේ වයස අවුරුදු 16කි. “මම මේ අවුරුද්දේ උසස් පෙළ කරනවා. ඒත් පාඩම් කරන්නවත් හිතට සැනසීමක් නැහැ. තාත්තා අම්මා සමඟ තරහ වී ගෙදරින් ගියා. පුංචි මල්ලිත් ගෙදර ඉන්නවා.අපි ඉන්නේ කලපළුවාවේ. අම්මගේ නෑදෑයොත් එහෙ ඉන්නවා. තාත්තයි අම්මයි රණ්ඩු වෙනවා. බැරි තැන තාත්තා ගියේ. මාලබේ ගෙයක් අරගෙන අපි සේරටම එහේ යන්න තාත්තා කතා කරනවා. මමත් යන්න කැමතියි. ඒත් අම්මා යන්න බෑ කියනවා. අපි හතර දෙනා සන්තෝසෙන් හිටියා. දැන් මම මොකද කරන්නේ.”බැරිම තැන මම පොලිසියට ආවේ. අනේ අපට සාධාරණයක් කරන්න. ඇගේ පැමිණිල්ල සටහන් කරගත් ස්ථාන භාර නිලධාරිවරයා අම්මා - තාත්තා පොලිසියට ගෙන්වා සාධාරණයක් කරන බවට ඇයට කියා සිටියා.පාසල් නිල ඇඳුමින් සැරසී සිටි ඇය පොලිස් ස්ථානයෙන් පිටවී ගියේ හිතේ බලාපොරොත්තු රැසක් තියාගෙන බවට කාටත් වැටහුණා..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>03</day>
    </date>
    <link>http://www.dinamina.lk/2012/05/03/_art.asp?fn=r1205034</link>
    <topic>දන්සල්වල ආහාර පානපරීක්‍ෂා කරන්නවැඩ සටහනක්</topic>
    <author>හෝමාගම සංචාරක මංජුල හිරිපිටිය</author>
    <content>එළැඹෙන වෙසක් උත්සව දිනවල හෝමාගම ප්‍රාදේශීය ලේකම් බල ප්‍රදේශයේ පැවැත්වීමට නියමිත සියලු දන්සල් පරීක්‍ෂා කිරීමට හෝමාගම ප්‍රාදේශීය සභාවේ මහජන සෞඛ්‍ය පරීක්‍ෂක ඒකකය තීරණය කර ඇත.ඇතැම් දන්සල්වල මහජන සෞඛ්‍යයට අහිතකර වන අයුරින් ආහාර සැකසීම නිසා සභාවේ මහජන සෞඛ්‍ය පරීක්‍ෂක ඒකකය පරීක්‍ෂා කිරීමට තීරණය කළ බව වජිර දසනායක මහතා පැවසීය.දන්සල් පරීක්‍ෂා කිරීමට සමගාමීව ප්‍රදේශයේ ආහාර පාන අලෙවි කරන ස්ථානද මේ යටතේ පරීක්‍ෂා කිරීමට තීරණය කර ඇත. මහජන සෞඛ්‍ය පරීක්‍ෂක නිලධාරීන් විසිපහකට අධික කණ්ඩායමක් වැටලීම සඳහා සහභාගි වීමට නියමිතය..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>03</day>
    </date>
    <link>http://www.dinamina.lk/2012/05/03/_art.asp?fn=r1205035</link>
    <topic>පන්සලේ පොල් සොරාගත් කළු මහත්තයාටනායක හාමුදුරුවන්ගෙන් අවවාදයක්</topic>
    <author>නුගේගොඩ සමූහ ඩබ්ලිව්. විදානපතිරණ</author>
    <content>මෙම සිදුවීම වූ පන්සලේ නායක හිමියෝ ඉතාම කාරුණික විය. කිසිවකුගේ සිත රිදෙන පරිදි කතා නොකළ උන් වහන්සේ සැමටම කාරුණික හිමිනමක් විය. හැම දෙනාටම කතා කළේ ඉතාම කාරුණික වචනයෙනි. දිනපතාම රාත්‍රි පන්සල් වත්තෙ සක්මන් කරමින් භාවනා කිරීම නායක හිමියන්ගේ පුරුද්දකි.මෙසේ දිනක් රාත්‍රී සක්මන් කරමින් සිටියදී පන්සල් වත්තේ පොල්ගොඩ ළඟට මිනිසකු එනු දුටුවහ. මේ පිළිබඳ විමසිලිමත් වූ හිමියෝ පොල් ගොඩ අසල සිටිනුයේ අල්ලපුවත්තේ කළු මහත්තය බව හඳුනාගත්හ.පොල් ගොඩ ළඟට ඇවිදින් ගෝනියකට පොල් දමාගෙන නිවසට ගෙන යන අයුරු හිමියෝ බලා සිටියහ. මේ පිළිබඳ නායක හාමුදුරුවො පොඩි නමටද කීහ. හිමිවරු දෙදෙනා හොරෙන් මෙම සිද්ධිය බලා සිටි අතර කලු මහත්තය අන්තිම පොල් ගෝනිය කරට ගත් විටම ඔහු වෙත ළං වූ නායක හිමියෝ කලු මහත්තයගෙ පිටට තට්ටු කළහ. ඔහු ක්ෂණිකව භීතියට පත් විය. බය වෙන්න කාරණයක් නැහැ කළු මහත්තයො. මම කාටවත් මේ ගැන කියන්නෙ නැහැ. පොඩි නමටත් මම කියන්නම් මේ ගැන කාටවත් කියන්න එපා කියල. ඒත් කළු මහත්තයො අපේ පොඩි නම පිරිවෙනේ ඉගෙන ගන්න යන්න එන්න බස් ගාස්තුවකුත් වියදමට ඕනනේ. ඒ නිසා පොඩි නමගෙ අතටත් කීයක් හරි ගෙනත් දෙන්න යැයි නායක හිමියෝ කීහ. කළු මහත්තය සැබවින්ම ලජ්ජාවට පත්විය.කරමත තිබුණ පොල් ගෝනිය ද ඔහු එතැනම දැමීය. ගෙන ගිය පොල් ටිකත් රාත්‍රියේම ආපසු ගෙනත් ඔහු එතැනට දැමීය.මේ පිළිබඳ පොලිසියට දැනුම් දීමට පොඩි නම යෝජනා කළද නායක හිමියෝ එයට මැලිවූයේ නැති හතුරන් හදා ගන්නේ ඇයි දැයි ඒ හිමියන්ගෙන් විමසමිනි.කෙසේ හෝ මේ කරුණ හිමිවරුන් දෙදෙනා අතර පමණක් රහසක් විය. කෙසේ හෝ නායක හිමිගෙන් අවවාද ලැබූ කළු මහත්තයා එතැන් සිට පන්සලේ හොඳ මුරකරුවෙක් විය. එසේම පුදබිමට හොඳම ආරක්ෂකයා ද ඔහු විය..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>03</day>
    </date>
    <link>http://www.dinamina.lk/2012/05/03/_art.asp?fn=s1205031</link>
    <topic>මලල ක්‍රීඩා නිලවරණ ඡන්ද විමසීම අත් ඔසොවා විවෘත ක්‍රමයට</topic>
    <author>ප්‍රින්ස් ගුණසේකර</author>
    <content>අද පෙරවරු 10.00 ට ක්‍රීඩා අමාත්‍යාංශ ශ්‍රවණාගාරයේ දී පැවැත්වෙන ශ්‍රී ලංකා මලල ක්‍රීඩා සම්මේලනයේ නිලවරණය රහස් ඡන්දයෙන් පැවැත්වීමට ගෙන තිබු තීරණය වෙනස් කොට අත් ඔසවා ඡන්දය දීමේ විවෘත ක්‍රමවේදයක් අනුගමනය කිරීමට තීරණය වී තිබේ.එම විවෘත ක්‍රමවේදය නීති රීති වලට අනුකූල ඉතාම නිවැරදි එකක් බව ක්‍රීඩා අධ්‍යක්‍ෂ ජෙනරාල් රංජනී ජයකොඩි මහත්මිය පැවැසුවාය. මෙතෙක් මලල ක්‍රීඩා නිලවරණය පවත්වා ඇත්තේ රහස් ඡන්දයෙන් වන අතර එය ක්‍රීඩා සංගම් නිලවරණ නීති රීති වලට අනුකූල නොවන බවද ඇය සඳහන් කළාය.මේ අතර මලල ක්‍රීඩා ලේකම් තනතුරට තරගවදින ප්‍රේමා පින්නවල මහතාට එරෙහිව ඊයේ විරෝධතාවක් ඉදිරිපත්ව තිබුණි. එම විරෝධතාවයෙන් දක්වා ඇත්තේ පින්නවල මහතා ලේකම් තනතුරට තරග වැදීම නීත්‍යානුකූල නොවන හෙයින් ඔහු තරගයෙන් ඉවත් කරන ලෙසය.එම විරෝධතාව පිළිබඳ ඊයේ විශේෂ පරීක්ෂණයක් කෙරුණු අතර පින්නවල මහතාට තරග කිරීමේ අවස්ථාව හිමිවන බව අධ්‍යක්‍ෂ ජෙනරාල්වරිය සඳහන් කළාය.ප්‍රේමා පින්නවල මහතා සමග රියර් අද්මිරාල් ෂාමල් ප්‍රනාන්දු මහතා ලේකම් තනතුරට තරග කිරීමට නියමිතය.උප සභාපති තනතුරු 6 කට නාම යෝජනා 14 ක් ලැබී තිබුණු අතර තිදෙනෙකුගේ නාම යෝජනා ඉවත්ව ඇත.තරග කරන පිරිස අතර ඔලිම්පික් ශුරී සුසන්තිකා ජයසිංහහා ආසියානු ශූර සුගත් තිලකරත්න යන මහත්ම මහත්මීන් සිටීමද විශේෂත්වයකි.ශ්‍රී ලංකා මලල ක්‍රීඩා සංගමයේ නිලවරණය පැවැත්වෙන ශාලාව තුළට ඡන්ද අපේක්ෂකයන් හා ඡන්ද දායකයන්ට අමතරව කිසිදු පිටස්තර පුද්ගලයකුට ඇතුළු වීම තහනම් කොට ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>03</day>
    </date>
    <link>http://www.dinamina.lk/2012/05/03/_art.asp?fn=s1205032</link>
    <topic>ජාත්‍යන්තර කරාතේ ශූරතාවලියේදීශ්‍රී ලංකාවට රන් 3ක්: රිදී 6ක්: ලෝකඩ 11ක්</topic>
    <author>කුමාරසිරි ප්‍රසාද් ගුවන් තොටුපළ</author>
    <content>මැලේසියාවේ පැවැති 2012 ජාත්‍යන්තර මයිලෝ කරාතේ ශූරතාවලියේදී ශ්‍රී ලංකාව රන් පදක්කම් 3 ක්, රිදී පදක්කම් 6 ක් හා ලෝකඩ පදක්කම් 11 ක් දිනාගැනීමට සමත් විය.හෙයියන්තුඩුව සංඝමිත්තා මහා විද්‍යාලයේ අරුෂි සෙව්මිණි සම්පායෝ (අවුරුදු 8 – 9 කාර්තා), බිමාෂා දෙව්මිණි සම්පායෝ (අවුරුදු 6 – 7 කුමති) හා කඩවත ශුද්ධවූ පවුලේ බාලිකා මහා විද්‍යාලයේ ඇන්ඩ්‍රියා පෙරේරා (අවුරුදු 10 – 11 කාර්තා) ඉසව් සඳහා රන් පදක්කම ලැබූ ක්‍රීඩිකාවෝ වෙති.පසුගිය අප්‍රේල් 28 හා 29 පැවැති මෙම තරගාවලියට ඉන්දියාව, බංග්ලාදේශය, මැලේසියාව, ඉන්දුනීසියාව, ඉරානය, මැකාවෝ, උස්බෙකිස්තානය ඇතුළු රටවල් 8 ක පාසල් කරාතේ කණ්ඩායම් සහභාගි වූ බව කණ්ඩායම භාර නිලධාරී අනුර ශාන්ත මහතා “දිනමිණ” ට පැවසීය. ජාතික මට්ටමේ පාසල් ක්‍රීඩක ක්‍රීඩිකාවන් ඇතුළත් ජයග්‍රාහී කණ්ඩායමේ නායකයා ලෙස මහනුවර සරසවි උයන මහා විද්‍යාලයේ ධනංජය කරුණාරත්නත්, නායිකාව ලෙස ගම්පහ යසෝදරා දේවි බාලිකා විද්‍යාලයේ පවිත්‍රා අශානිත් කටයුතු කළහ..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>03</day>
    </date>
    <link>http://www.dinamina.lk/2012/05/03/_art.asp?fn=s1205033</link>
    <topic>ආනන්ද විදුහලට ලකුණු 54-0ක ජයක්</topic>
    <author>ෆවුස් මොහොමඩ්</author>
    <content>අන්තර් පාසල් අවුරුදු 20න් පහළ සිංගර් පළමු කොටසේ රගර් තරගාවලියේ ‘බී’ කාණ්ඩය යටතේ ඊයේ (03) රත්මලාන ගුවන් හමුදා පිටියේ දී පන්නිපිටියේ ධර්මපාල විදුහල සමග පැවැති තරගයෙන් ලකුණු 54-0ක විශිෂ්ට ජයක් අත්කර ගැනීමට ආනන්ද විදුහල සමත්විය.තරගයේ පළමු භාගය නිමාවනවිට ලකුණු 39-0ක් ලෙස පෙරමුණ ගත් ආනන්ද ක්‍රීඩකයෝ ලැබූ ලකුණු 54ට ගෝල් 2ක් සහ උත්සාහක දිනුම් 8ක් ඇතුලත් විය..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>03</day>
    </date>
    <link>http://www.dinamina.lk/2012/05/03/_art.asp?fn=s1205034</link>
    <topic>ලෝක පූජිත රගර් ක්‍රීඩකයන් උරෙන් උර ගැටෙනකාල්ටන් සුපර් සෙවන්ස් 26දා ඇරැඹේ</topic>
    <author>ෆවුස් මොහොමඩ්</author>
    <content>තාරුණ්‍යයට හෙටක්” සංවිධානය විසින් මෙහෙයවනු ලබන ජාත්‍යන්තර සත් සාමාජික රගර් බිමේ විශිෂ්ටතම ක්‍රීඩකයන් තරග වදින කාල්ටන් සුපර් සෙවන්ස් රගර් තරගාවලිය මේ මස 26 වැනිදා ආරම්භ වේ.අදියර 2 ක් යටතේ පැවැත්වෙන මේ තරගාවලියේ පළමු අදියර මේ මස 26 සහ 27 දෙදින මහනුවර බෝගම්බර පිටියේදී පැවැත්වෙන අතර දෙවැනි හා අවසන් අදියර ජූනි මස 2 සහ 3 දෙදින කොළඹ පොලිස් ක්‍රීඩාංගණයේදී පැවැත්වීමට නියමිතය.තුන්වැනි වරටත් පැවැත්වෙන කාල්ටන් සුපර් සෙවන්ස් තරගාවලියට පසුගිය වසරේදී මෙන්ම පළාත් නවය නියෝජනය කරමින් කණ්ඩායම් 9 ක් සහ යාපනය නියෝජනය කරමින් කණ්ඩායමක් තරග වදිනු ඇත.ඉන්දීය පි‍්‍රමියර් ලීග් ක්‍රිකට් තරගාවලියේ මුහුණුවර අනුව සංවිධානය කෙරුණු මේ තරගාවලියේ සෑම කණ්ඩායමකටම අවුරුදු 21 න් පහළ පාසල් ක්‍රීඩකයන් දෙදෙනකු සහ විදේශීය ක්‍රීඩකයන් සිවුදෙනෙකු ඇතුළත් වේ. ඊට අමතරව මෙරට අන්තර් සමාජ රගර් පිටියේ දක්‍ෂතම ක්‍රීඩකයන් රැසක් විවිධ කණ්ඩායම් නියෝජනය කරමින් තරග වදිති.ජාත්‍යන්තර සත් සාමාජික රගර් තරග බිමේ නමගිය ක්‍රීඩකයන් 40 – 50 අතර සංඛ්‍යාවක් මෙවර තරගාවලියට සහභාගි වීමට නියමිතය. ඒ අනුව මෙවර තරගාවලිය අතිශය උණුසුම් මුහුණුවරක් ගනු නිසැකය.අනාගතයේදී ශ්‍රී ලංකා ජාතික රගර් කණ්ඩායම නියෝජනය කිරීමට බලා සිටින පාසල් රගර් ක්‍රීඩකයන්ට ජාත්‍යන්තර ක්‍රීඩකයන් සමඟ එක්ව ක්‍රීඩා කිරීමෙන් අත්දැකීම් රාශියක් ලබාගත හැකිවීම මේ තරගාවලියේ තවත් විශේෂත්වයක් වේ.ඉදිරියේදී පැවැත්වීමට නියමිත ආසියානු තරගාවලි 2 ක් වන ෂැංහයි සහ බෝර්නියෝ සෙවන්ස් රගර් තරගාවලි සඳහා පෙරහුරු තරගාවලියක් ලෙසට ද කාල්ටන් සුපර් සෙවන්ස් තරගාවලිය සැළකිය හැකිය.ශ්‍රී ලංකා ජාතික රගර් පිලේ හිටපු පුහුණුකරු සහ තාක්ෂණික උපදේශක ජෝර්ජ් සිම්කින්ස් කාල්ටන් සුපර් සෙවන්ස් තරගාවලි සංවිධායක ලෙස කටයුතු කරයි.පසුගිය වසරේ පැවැති කාල්ටන් සුපර් සෙවන්ස් සමස්ත ශූරතාව ට්සිල් මරිජාගේ නායකත්වයෙන් යුත් “සෙන්ට්‍රල් කිංග්ස්” ජය ගත් අතර අමිජාඩ් බක්ස්ගේ නායකත්වයෙන් යුත් “සදර්න් ෂාක්ස්” සමස්ත අනුශූරතාව දිනා ගත්තේය.එහිදී බෝගම්බර පිටියේ පැවැති පළමු අදියරේ අවසන් තරගයේ දී ලකුණු 19 – 14 ක් ලෙස සෙන්ට්‍රල් කීංග්ස් පරාජය කිරීමට සදර්න් ෂාක්ස් සමත්විය.කොළඹ පැවැති දෙවැනි අදියරේ අවසන් තරගයේදී දුෂාන්ත් ලෙව්කේ ගේ නායකත්වයෙන් යුත් “වෙස්ටර්න් වොරියර්ස්” කණ්ඩායමට එරෙහිව ලකුණු 38 – 5 ක ජයක් අත්කර ගැනීමට “සෙන්ට්‍රල් කීග්ස්” පිල සමත් විය..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>03</day>
    </date>
    <link>http://www.dinamina.lk/2012/05/03/_art.asp?fn=s1205035</link>
    <topic>විස්සයි 20 පළමු තරගයෙන්කොදෙව් කාන්තා පිල ජය ගනී</topic>
    <author/>
    <content>සංචාරක ශ්‍රී ලංකා කාන්තා ක්‍රිකට් පිල සහ බටහිර ඉන්දීය කොදෙව් කාන්තා ක්‍රිකට් පිල අතර බ්‍රිජ්ටවුන් නුවර පැවැති පළමු විස්සයි 20 තරගයෙන් ලකුණු 23 ක ජයක් කොදෙව් පිලට හිමිවිය.පළමුව පන්දුවට පහර දුන් කොදෙව් පිල ඕවර 20 අවසානයේ කඩුලු 7 කට ලකුණු 127 ක් රැස්කළ අතර ශ්‍රී ලංකා පිලට ලබාගත හැකි වූයේ ඕවර 20 අවසානයේ කඩුලු 8 කට ලකුණු 104 ක් පමණි. මේ අනුව තරග 5 කින් සමන්විත විස්සයි 20 තරගාවලියේ 1 – 0 ක් ලෙස කොදෙව් පිල ඉදිරියෙන් සිටියි.කොදෙව් කාන්තා පිල 127/7 (ඕවර 20) - ෂැනෙල් ඩලේ 48, ඩීන්ඩ්‍රා ඩොටින් 30 (ශෂිකලා සිරිවර්ධන 24/2)ශ්‍රී ලංකා කාන්තා පිල 104/8 (ඕවර 20) - ශෂිකලා සිරිවර්ධන නොදැවී 33, ප්‍රසාදනී වීරක්කොඩි 29 (ස්ටෙෆානි ටේලර් 19/2, අනීසා මොහොමඩ් 22/2).</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>03</day>
    </date>
    <link>http://www.dinamina.lk/2012/05/03/_art.asp?fn=s1205036</link>
    <topic>ද. කොරියානු පාපැදි ක්‍රීඩකයෝ3ක් මරුට</topic>
    <author/>
    <content>දකුණු කොරියානු පාපැදි ක්‍රීඩකයන් කණ්ඩායමක් පුහුණුවේ නිරතව සිටියදී ට්‍රක් රථයක් ඔවුන් සමග ගැටීමෙන් වෘත්තීය පාපැදි ක්‍රීඩකයන් තිදෙනෙකු මිය ගොස් පස් දෙනෙකු තුවාල ලබා ඇත.සෝල් අගනුවරට කිලෝ මීටර් 330 ක් පමණ (සැතපුම් 198) ගිණිකොන දෙසින් පිහිටි උයිසොංහිදී ටොන් 25 ක කාගෝ ට්‍රක් රථය පාපැදි ක්‍රීඩකයන් සමග ගැටී තිබේ.ක්‍රීඩකයන්ගේ පුහුණුකරු සමග ඔවුන් පසුපස යමින් සිටි වෑන් රථය හා පළමුව ගැටුණු ට්‍රක් රථය ඉන්පසුව ක්‍රීඩක කණ්ඩායම තුළට කඩාවැදී ඇත.තිදෙනෙකු එතැනම මියගිය අතර තවත් සිවු දෙනෙකුට බරපතල තුවාල සිදුව තිබේ. පුහුණුකරු සුළු තුවාල ලබා බේරී ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>03</day>
    </date>
    <link>http://www.dinamina.lk/2012/05/03/_art.asp?fn=s1205037</link>
    <topic>සංගාගෙන් නායකත්වයේ ඉනිමක්</topic>
    <author/>
    <content>නායක කුමාර් සංගක්කාරගේ විශිෂ්ට පිතිහරඹය හේතුවෙන් අයි. පී. එල්. තරගාවලියේ පූනේ වොරියර්ස් පිල සමඟ පැවැති තරගයෙන් ලකුණු 13 ක ජයක් අත්කර ගැනීමට ඩෙකැන් පිල සමත් විය.පළමුව පන්දුවට පහර දුන් ඩෙකැන් පිල ඕවර 20 අවසානයේ කඩුලු 4 කට ලකුණු 186 ක් රැස් කළේය. සංගක්කාර පන්දු 52 කදී හතරේ පහර 10 ක් සහ හයේ පහර 2 ක් සමඟ ලකුණු 82 ක් ලබා ගත්තේය. ඔහුට අනගි සහයක් ලබා දුන් කැමරොන් වයිට් පන්දු 45 කදී හතරේ පහර 4 ක් සහ හයේ පහර 4 ක් සමඟ රැස්කළ ලකුණු සංඛ්‍යාව 74 කි. දෙදෙනා අතර 3 වැනි කඩුල්ල සඳහා ලකුණු 157 ක සම්බන්ධතාවක් ගොඩනැගිණි.පිළිතුරු ඉනිම ක්‍රීඩා කළ වොරියර්ස් පිල ඕවර 20 අවසානයේ කඩුලු 5 කට රැස්කළේ ලකුණු 173 ක් පමණි. ස්ටීවන් ස්මිත් නොදැවී ලකුණු 47 ක් ලබාගත් අතර සව්රව් ගංගුලි ලකුණු 45 ක් රැස් කළේය.මේ අතර රාජස්තාන් රෝයල්ස් පිල සමඟ පැවැති තරගයෙන් කඩුලු 6 ක ජයක් වාර්තා කිරීමට දිල්ලි ඩෙයාර්ඩෙවිල්ස් පිල සමත් විය.පළමුව පන්දුවට පහර දුන් රාජස්තාන් පිල ඕවර 20 අවසානයේ කඩුලු 6 කට ලකුණු 141 ක් ලබාගත් අතර දිල්ලි පිල ඕවර 15.2 කදී කඩුලු 4 ක් දැවී ජයග්‍රහණය වාර්තා කළේය.දිල්ලි කණ්ඩායම වෙනුවෙන් නායක විරෙන්ද්‍ර ෂෙවාග් පන්දු 38 කදී හතරේ පහර 12 ක් සහ හයේ පහරක් සමඟ ලකුණු 73 ක් රැස් කළේය. මෙය අයි. පී. එල්. තරගාවලියේ ෂෙවාග් විසින් පිට පිට වාර්තා කරනු ලැබූ 6 වැනි අර්ධ ශතකය ද විය..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>03</day>
    </date>
    <link>http://www.dinamina.lk/2012/05/03/_art.asp?fn=s1205038</link>
    <topic>අසීෆ් මැයි 5දා නිදහස්</topic>
    <author>කරච්චි (ඒ. එෆ්. පී.)</author>
    <content>එංගලන්තයට එරෙහිව පැවැති 2010 ලෝඩ්ස් ටෙස්ට් ක්‍රිකට් තරගයේ තරග පාවාදීමේ චෝදනාව මත වසරක සිරදඬුවමක් නියමව සිටින පාකිස්තානයේ හිටපු වේග පන්දු යවන ක්‍රීඩක මොහමඩ් අසිෆ් ඔහුගේ දඬුවම් කාලයෙන් අඩක් සම්පූර්ණ කිරීමෙන් පසුව ලබන 5 වැනිදා බ්‍රිතාන්‍ය බන්ධනාගාරයකින් නිදහස් කිරීමට අපේක්‍ෂිත යැයි ඔහුගේ මිතුරෙකු හා ක්‍රිකට් පුහුණුකරු පවසයි.”අසිෆ් මැයි 5 වැනිදා නිදහස් කිරීමට නියමිතයි. පසුගිය මාසයේ මා ඔහු බලන්න ගිය විට ඔහු ඉතාමත් උද්යෝගයෙන් සිටියා” යැයි මොහමඩ් හරූන් ලන්ඩනයේ සිට පවසා ඇත.2010 අගෝස්තු ටෙස්ට් තරගයේදී මුදල් වෙනුවෙන් හිතාමතාම “නෝ බෝල්” යැවීමේ චෝදනාව මත 29 හැවිරිදි අසිෆ් හා ඔහුගේ කණ්ඩායමේ සගයින් වන සල්මන් බට් හා මොහමඩ් ආමීර් පසුගිය නොවැම්බරයේ ලන්ඩනයේදී සිරගත කෙරිණි.තෙමසක කාලයක් සිර දඬුවම් විඳීමෙන් පසුව ආමීර් පෙබරවාරියේ නිදහස් කෙරිණි. අදාළ තරගයේ නායකත්වය දැරූ බට් හට මාස 30 ක සිර දඬුවමක් නියම කෙරිණි. මේ ගනුදෙනුව සංවිධානය කළ, ක්‍රීඩකයන් තිදෙනාගේ ඒජන්තවරයා වන මසාර් මජීඩ් මාස 32 ක කාලයකට සිරගෙට යැවිණි.ජගත් ක්‍රිකට් කවුන්සලය මේ ක්‍රීඩකයන් තිදෙනාට අවම වශයෙන් පස් වසරක තරග තහනමක් පනවා තිබේ..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>03</day>
    </date>
    <link>http://www.dinamina.lk/2012/05/03/_art.asp?fn=f1205031</link>
    <topic>හැමෝගෙම බලාපොරොත්තුව රට එකට තබා ගැනීමයි</topic>
    <author>රාමන්</author>
    <content>සුපුරුදු විදියටම දැවැන්ත මැයි දින රැලිය පැවැත්වූයේ එක්සත් ජනතා නිදහස් සන්ධානයයි. නැත්නම් ආණ්ඩුවයි. ආණ්ඩුව වටා පොදු ජන බලයට අමතරව වෘත්තීය සමිති ප්‍රජාව ද සිටින බව මේ මැයි දිනයෙන් පැහැදිලි වුණා. රාත්‍රී 8.30 පමණ වන තුරුම ආණ්ඩුවට පක්ෂපාතී ජනගඟ කොළඹ නගර සභා පිටියට ඇදෙනු දක්නට ලැබුණා.සාමාන්‍යයෙන් ආණ්ඩුවක වසර දෙක තුනක් ගෙවීමෙන් අනතුරුව ප්‍රශ්න මතුවීම ස්වභාවිකයි. ජාත්‍යන්තර ආර්ථික අර්බුද ඉන්ධන ප්‍රශ්න අපට ද බලපානු ලබන බව අමුතුවෙන් කිව යුතු නැහැ. රටක ආර්ථික ප්‍රශ්න ඍජු ලෙසින් ම බලපාන්නේ වැඩ කරන ජනතාවට පසුගිය සමයේ තෙල්මිල වැඩිවීම හා රුපියල අවප්‍රමාණය වීමත් සමඟම බඩු මිලේ ප්‍රශ්නය ඇතුළුව ජීවන වියදමේ ප්‍රශ්න මතු වුණා. ඒ සමඟ ම එළවළු මිලේ දක්නට ලැබුණේ අඩු වීමක්. වෙනදා සිංහල අලුත් අවුරුද්දට ස්වාභාවිකව එළවළු මිල ඉහළ යනවා. මෙවර එය දක්නට ලැබුණේ නැහැ. හාල් මිලේ ද දක්නට ලැබුණේ අඩුවීමක්. මේ නිසා එළවළු හා සහල් යන අත්‍යාවශ්‍ය පාරිභෝගික භාණ්ඩ දෙවර්ගයේ ම දක්නට ලැබුණේ මිලේ අඩු වීමක්. නැතිනම් සමබරතාවයක්.මේ නිසා තෙල්මිලේ හා රුපියල අවප්‍රමාණය වීමේ ප්‍රශ්නය වැඩ කරන ජනතාවට එතරම් අසීරු ලෙස බලපෑවේ නැහැ. එසේම පඩි වැඩි වීමක් අවශ්‍ය නොවේ යන්න ද මින් තහවුරු වන්නේ නැහැ. රුපියල අව ප්‍රමාණය වීම හා තෙල් මිල වැඩි වීමත් සමඟම විපක්ෂය කළේ වැඩ කරන ජනතාව උසිගැන්වීම. විශේෂයෙන් ම ජනතා විමුක්ති පෙරමුණට සම්බන්ධව වෘත්තීය සමිති වැඩ කරන ජනතාව වැඩ වර්ජන රැල්ලකට උසිගැන්වීමේ ව්‍යාපාරය මඟින් දිගටම ගෙන ගියා.එහෙත් තෙල් මිලේ, ලෝක වෙළෙඳ පොළේ හා ලෝක ආර්ථිකයේ ප්‍රශ්නය රජයකට පාලනය කළ නොහැකි බව වැඩ කරන ජනතාව තේරුම් ගෙන සිටිනවා. එසේම සාමාන්‍ය පන්තියේ ජනයාට සහන සපයමින් රජය ආර්ථිකය හසුරුවන බවද තෙල් මිලේ ප්‍රශ්නයේ දී තහවුරු වුණා. තෙල් මිල වැඩීවීම නිසා පීඩා විදින ධීවර ප්‍රජාව, සමෘද්ධිලාභීන් ඇතුළු දුගී දුප්පත් ජන කොටස් වෙත භූමි තෙල් හා ඩීසල් සහනාධාරය පිරිනමමින් මොන ආර්ථික ප්‍රශ්න තිබුණත් ආණ්ඩුව සාමාන්‍ය මිනිසා වෙනුවෙන් පෙනී සිටින බව ප්‍රයෝගිකව ඔප්පු කර තිබුණා.භූමි තෙල් හා ඩීසල් සහනාධාරය සහනාධාර අවශ්‍ය කොටසට තම ජීවිතවලට දැනෙන සහනයක් වී තිබෙනවා. මේ සමඟ ම එළවළු මිලේ හා සහල් මිලේ දක්නට ලැබෙන ඔරොත්තු දීමේ හැකියාව සමස්ථයක් වශයෙන් රටේ පහළම ජනකොටසට හා වැඩ කරන ජනතාවගේ ආර්ථිකය සමබර කර ගැනීමට හේතු වී තිබෙනවා. ඊට කෘත ගුණ සැලකීම මෙවර මැයි දිනයේ ජනගඟට එක් වූ වැඩ කරන ජනතාවගෙන් පැහැදිලි වුණා.එහෙත් ස්ථීර වැටුපක් ලබන මධ්‍යම පන්තියේ හා කම්කරු පන්තියේ වැඩ කරන ජනතාවට ජීවන වියදමේ ප්‍රශ්නයේ යම් බලපෑමක් ඇති වී තිබෙන බව සත්‍යයක්. ඊට පිළියම් වශයෙන් අපේ අපනයනය ශක්තිමත් කර රුපියල ශක්තිමත් කරගත යුතුයි. එහෙත් ඒ වෙනුවෙන් මේ රජය වෙනස් කරන තැනට තල්ලු වීමට මේ කිසිවෙක් සූදානම් නෑ. සියල්ලන්ගේම බලාපොරොත්තුව රජය හරිගස්සගෙන ඉදිරියට ගමන් කිරීමත් රට එකට තබා ගැනීම උදෙසා රජය ශක්තිමත් කිරීමටයි.කවදත් වැඩ කරන ජනතාව ශ්‍රී ලංකා නිදහස් පක්ෂය ප්‍රමුඛ ආණ්ඩුවලට දක්වන පක්ෂපාතිත්වය වැඩියි. එය පසුගිය සමයේ පැවැති ඡන්දවල දී තැපැල් ඡන්ද භාවිතයේ දී සක් සුදක් සේ පැහැදිලි වුණා. විශේෂයෙන් ම මේ ආණ්ඩුව කාරණා තුනක් සම්බන්ධයෙන් පසුගිය ශ්‍රී ලංකා නිදහස් පක්ෂ ආණ්ඩුවලටත් වඩා ඉදිරියට ගිය බව කාට අමතක වුණත් වැඩ කරන ජනතාවට අමතක වීමට හේතුවක් නැහැ.එනම් මේ ආණ්ඩුව 2005ට පෙර දිය කිරීමට සැලසුම්කර තිබූ රාජ්‍ය අංශය ශක්තිමත් කිරීම. මේ වන විට එදා ලක්ෂයකට සීමා වී තිබූ රාජ්‍ය අංශයේ මේ වන විට ලක්ෂ 13 1/2 කට පමණ පුළුල් වී තිබෙනවා. ඉදිරියේ දී ද රැකියා විරහිත උපාධිධාරීන් 30,000කට පමණ රජයේ නව රැකියා ලබා දීමට සැලසුම් සකස් කරමින් සිටිනවා. රාජ්‍ය අංශය මේ තරම් පුළුල් වූ වකවානුවක් දක්නට ලැබෙන්නේ නැහැ. මෙසේ පුළුල් වෙමින් පවතින රාජ්‍ය අංශයෙන් උපරිම සේවාවක් ලබා ගන්නවා ද යන්න වෙන ම කාරණයක්. ඒ පැත්තෙන් නම් ප්‍රශ්නයක් පවතිනවා. ඊට අකාර්යක්ෂම රාජ්‍ය සේවය එක් හේතුවක්. තවමත් එය ශක්තිමත් ක්‍රමවේදයක් ඔස්සේ ක්‍රියාත්මක වන බවත් දක්නට ලැබෙන්නේ නැහැ.එහි වගකීම රාජ්‍ය සේවයේ නිරතව සිටින සාමාන්‍ය පන්තියේ සේවකයින්ට වඩා ඉහළ පරිපාලනය හා කළමණාකාරිත්වයට බැර වෙනවා. එහෙත් ආණ්ඩුව රාජ්‍ය සේවය පුළුල් කිරීමෙන් බලාපොරොත්තු වන්නේ වැඩි ජනතා සේවයක් සැලසීමයි. එම අර්ථයෙන් ගත් කළ වැඩ කරන ජනතාවට විශ්‍රාම වැටුප් සහිතව පුළුල් රාජ්‍ය සේවාවක හිමිකම ලබා දී මේ ආණ්ඩුව වෙනත් ආණ්ඩුවලින් වෙන්වන එක් ප්‍රධාන කරුණක්. එසේ ම 2005 පසු රාජ්‍ය සේවාවේ දැවැන්ත වැටුප් වැඩිවීමකට යොමු වී තිබෙනවා. පසුගිය සමයේ කිසිදු රාජ්‍ය ආයතනයක් පෞද්ගලිකරණයට යොමු නො කිරීම ද තවත් සුවිශේෂි තත්ත්වයක්. 1978 සිට 2005 දක්වා පැවැති සියලුම ආණ්ඩු (යූ.ඇන්.පී. හා යූ.ඇන්.පී.විරෝධී) ලෝක බැංකුවේ හා ජාත්‍යන්තර මූල්‍ය අරමුදලේ උපදෙස් පරිදි පාඩු ලබන හා ලාභ ලබන ආයතන ද ‍ෙපෟද්ගලිකරණය කළා. සමහර තැනක එය ගිනි දවල් මංකොල්ලයක් සේ පෙනුණා. එහෙත් වත්මන් රජය එම ප්‍රතිපත්තියට ගියේ නැහැ. එසේ ම අලාභ ලබමින් පැවැති සමහර ආයතන ලාභ ලබන ආයතන බවට පත් කිරීමට ද ඒවායේ කළමනාකාරීත්වය ශක්තිමත් වී තිබෙනවා. රාජ්‍ය ව්‍යවසාය කළමනාකරණ අමාත්‍යාංශයේ ලේකම්වරයා පසුගිය දා පැවසුවේ දැනට ආලාභ ලබන ආයතන පවා ඉදිරියේ ලාභ ලබන තත්ත්වයට පත් කරන බවයි. මේ නිසා රාජ්‍ය අංශය පුළුල් කර ඒවා වඩාත්ම ජනතාවට ප්‍රයෝජනවත් සමීප රාජ්‍ය ආයතන ලෙස පවත්වාගෙන යෑමේ ඕනෑකමක් වත්මන් රජයට පවතින බව පැහැදිලියි.සාමාන්‍යයෙන් රාජ්‍ය ආයතන පෞද්ගලික අංශයට පවරා දෙමින් රාජ්‍ය සේවයේ පිරිස අඩුකර ගන්නේ නම් රජයට රාජ්‍ය ආදායමෙන් සේවක වැටුප් හා රාජ්‍ය ආයතන නඩත්තු කිරීමට වැය කරන මුදල අඩු කරගත හැකි වෙනවා. එසේ ම ඒ ප්‍රමාණයට රජය ජනතා සේවයෙන් ඉවත් වීමක් ද සිදු විය හැකියි. එහෙත් එවැන්නකට වත්මන් රජය කැමැති නැහැ. රජයේ සේවය වඩාත් පුළුල් කර ජනතාවට වඩාත් හොඳ සේවාවක් සැපයීමට රජය අරමුණු කරගෙන තිබෙනවා.රජය 8% ක ආර්ථික වර්ධනයක් ළඟාකර ගෙන, ඒක පුද්ගල ආද­ායම 28%- 30% වැඩි කරගෙන දුගී දුප්පත් භාවයේ සීමාව 8.9%කට අඩු කර ගෙන තිබෙන්නේ දැවැන්ත රාජ්‍ය අංශයක් ද පවත්වා ගෙන යමින්.මීට අමතරව තුන්වැනි වැදගත් කාරණාව වන්නේ පොහොර සහනාධාරය ඇතුළුව රු.බිලියන 234ක(කෝටි 23400) ක සහනාධාර පැකේජයක් ද ජනතාව වෙනුවෙන් පවත්වා ගෙන යෑමයි. මෙම සහනාධාර පැකේජය කෙලින්ම රටේ සාමාන්‍ය වැඩ කරන ජනතාවගේ ජීවිතවලට බලපෑම් එල්ල කරනු ලබනවා. එක් පැත්තකින් එය වැඩ කරන ජනතාවට සහනයක්.මේ නිසා මෙවර මැයි දිනයේ දී ද නිතැතින් ම වැඩ කරන ජනතාවගේ සහාය වත්මන් රජය වෙත ලැබුව ද පුදුමයක් වන්නේ නැහැ. බඩු මිලේ ප්‍රශ්නය හා ජීවන වියද‍ෙම් ප්‍රශ්නය යම් බලපෑමක් එල්ල කරනු ලැබුව ද පුළුල් රාජ්‍ය සේවාව, වැඩි වැටුප් හා සහනාධාර හරහා එය යම් ප්‍රමාණයකට අඩු කිරීමට ද රජය සමත් වී තිබීම ජනතාව අඩුවෙන්තක්සේරු කර නැහැ. මේ නිසා ජීවන වියදමේ හා බඩු මිලේ ප්‍රශ්නය පාදක කර ගනිමින් ආණ්ඩු විරෝධී ජන රැල්ලක් මෙවර මැයි දිනය හරහා වුවද මතු කර ගැනීමට විපක්ෂය සමත් වී නැහැ.එක්සත් ජාතික පක්ෂයේ බෙදීම මේ තරමටම ඉස්මතු වූ කිසිදු මැයි දිනයක් නොමැති තරම්. කොටසක් ද්‍රවිඩ සන්ධානය හා යාපනයේ සන්ධාන ගත වන විට, සජිත්, ප්‍රේමදාස ගුණ සමරුවෙ නාමයෙන් කොළඹ ශාන්ත බස්තියමේ එක්රොක් වී සිටියා. මේ නිසා යූඇන්පිය තුළින් වැඩ කරන ජනතාවගේ ශක්තියක් දක්නට ලැබුණේ නැහැ. ජනතා විමුක්ති පෙරමුණේ ද දක්නට ලැබුණේ දුර්වල මැයි දිනයක්. ඊට හේතුව පෙරටුගාමී සමාජවාදී පක්ෂය ලෙස ඔවුන්ගේ කණ්ඩායමක් වෙනම මැයි දිනයක් පැවැත්වීමයි.මෙවර මැයි දිනය දා සෑම තැනම දක්නට ලැබුණේ කුඩා කණ්ඩායම් ලෙස විසිරුණු මැයි දින. මේ නිසා වැඩ කරන ජනතා පහුර ලෙස දක්නට ලැබුණේ එක්සත් ජනතා නිදහස් සන්ධානයේ මැයි දිනයයි. එය ආණ්ඩුවේ ශක්තියෙන් පැමිණි සෙනඟකට වඩා නිතැතින්ම ඇදී ආ සෙනගක් බව පැහැදිලිව දක්නට ලැබුණා..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>03</day>
    </date>
    <link>http://www.dinamina.lk/2012/05/03/_art.asp?fn=f1205032</link>
    <topic>මාධ්‍යයේ වගකීම හරවත් විඥානයක් ඇති කිරීමයි</topic>
    <author>ඉරෝෂිණී දීපිකා</author>
    <content>මාධ්‍ය නමැති නූතන ආයතනය සමාජය තුළ ස්ථාපනය වීමත් සමඟම, සමාජයේ විවිධ ක්ෂේත්‍ර සමඟ ගනුදෙනුවකට ඉඩකඩ සැකැසිණි. මඟ විවරවුණි. කලාව, දේශපාලනය, ආර්ථික, සමාජීය ආදි නොයෙක් ක්ෂේත්‍ර හා මාධ්‍යයේ සබැඳියාවක් ඇති විය. මේ අතරින් ක්‍රියාකාරී ක්ෂේත්‍රය වූයේ දේශපාලන ක්ෂේත්‍රයයි.දේශපාලනය මිනිසුන්ගේ දෛනික ජීවිතයට දැනෙන ස්වභාවයත් සමඟ, මේ ක්ෂේත්‍රය තුළ මාධ්‍යයට ක්‍රියාත්මක වීම සඳහා පුළුල් අවකාශයක් ද ගොඩනැඟිණි. මේ නිසා මාධ්‍ය හා දේශපාලන ක්ෂේත්‍රය අතර සමීප මෙන්ම පුළුල් සබඳතාවක් ඇති විය. ඒ අනුව මාධ්‍ය දේශපාලන ක්‍රියාවලියේ ම කොටසක් ලෙස ක්‍රියාත්මක වීම සිදු විය.එතැනදී සමාජයේ තිබෙන විවිධ අවශ්‍යතා මත මූලික ස්වරූප, හැඩතල මත, මාධ්‍ය ස්ථාපනය වීමට පටන් ගැනිණි. එහෙත් ඒ සමඟම ඒ සමාජයට ගැළපෙන ආකාරයට සමාජයේ මුහුණුවර තීන්දු කිරීමක් නොවුවත්, සංස්කෘතික, දේශපාලන ස්වභාවය අනුව මාධ්‍යයේ හැඩගැසීමක් බොහෝ විට සිදු විය.මාධ්‍ය නිදහස යන්න නූතන මාධ්‍යයේ ආරම්භයත් සමඟම ඊට සමගාමීව මතුවන ගැටලුවක් බවට පත්ව තිබේ. එහෙත් සම්ප්‍රදායික සමාජය තුළ අද අර්ථයෙන් කතා කළ හැකි ආයතනයක් ස්ථාපනය වී හෝ දියුණු වී හෝ නොතිබුණි. එනමුදු මාධ්‍යයේ ලක්ෂණ තිබෙනු දැකිය හැකි විය.ලෝකය තුළ නූතන යුගයේ ආරම්භය සිදු වන්නේ ධනවාදය සංවර්ධනය වීමත් සමඟ ම ය. නුතන සමාජ ක්‍රමයේ පරිණාමයත් සමඟ එයට සමගාමීව නව අධ්‍යාපන අායතනයක්, සමාජීය ආයතනයක් විදිහට මාධ්‍ය වර්ධනය වීමට පටන් ගැනිණි. එය සිදු වූයේ නූතන සමාජයේ මනෝභාවයන්ට ගැළපෙන ආකාරයේ අධ්‍යාත්මික, දෘෂ්ටිමය, මනෝභාවමය පරිසරයක් නිර්මාණය කිරීමේ ක්‍රමයක් විදිහට ය.නූතන සමාජයේ ආරම්භයේ සිට ම ජනමතය, මහජන තොරතුරු ක්‍රියාවලිය සම්පූර්ණයෙන්ම පාලක පන්තිය මඟින් අත්තනෝමතික ලෙස හැසිරවීමට පාලනය කිරීමට ක්‍රියා කරනු ලැබිණි. ඒ තුළ අධිපතිවාදී බවක් දිස් විය. මෙවන් තත්ත්වයක් දිගින් දිගටම සිදු වීම තුළ ප්‍රංශ විප්ලවයට සමගාමීව නිදහස පිළිබඳ අදහස වර්ධනය වන්නට විය. මධ්‍යතන යුගයෙන් පසු මුළු යුරෝපයේ ම ඇතිවූ පැතිර ගිය එම විප්ලවය සේම සමාජ විපර්යාස දෙස බැලූ විට එහි ප්‍රධාන සටන් පාඨය බවට පත් වූයේ නිදහස ,සමානාත්මතාව සහ සෞභාග්‍යයයි. මේ අංශ තුන මුළු යුරෝපය පුරාම සමාජ ක්‍රියාවලියට විවිධ ලෙස බලපානු ලැබීය. මතවාදී නිදහස, නැත්නම් මාධ්‍ය නිදහස යන්න වැදගත් වූවක් ලෙස සැලකිණි. එය බහුත්වවාදි ආකාරයෙන් තිබිය යුතු බවද පැවසිණි. ඒ සමගම මුළු යුරෝපය පුරාම නිදහස් චින්තකයින්ගේ අදහස් පළ වීමත්, ඒ වගේම ඊට සමගාමීව සමාජය සකස්වීම ආදියත් සිදු විය. ඒ සමඟම චින්තකයින්, ලේඛකයින්, විද්වතුන් ආදීන් බොහෝම ක්‍රියාකාරී විදිහට සක්‍රීය ලෙස එක පෙරමුණක් ලෙස ඉදිරිපත් විණි. ඒ නිසා දේශපාලනික, ආගමික, ආර්ථික නිදහස ඉල්ලූ පන්තිය වෙත ඉතා ඉක්මනින් ඒවා ලැබිණි. එහි ප්‍රතිඵලයක් ලෙස රදළ පන්තිය යටපත් වී නව නාගරික වෙළෙඳ සම්බන්ධතා සහිත පන්තියක් බිහි වුණි. එම පන්තියත් සමඟ මාධ්‍යය ද ක්‍රියාකාරී ලෙස සම්බන්ධ විය. ඒත් සමඟම නිදහස ද ඔවුන්ට හිමි වුණි. ඒ අනුව මාධ්‍ය නිදහස යන්න 17 වැනි ශත වර්ෂයේ සිට සක්‍රීයව වර්ධනය වෙමින් පවතින බව පෙනෙන්ට තිබේ.පසුකාලීනව අධිපතිවාදි මාධ්‍ය වෙනුවට ඊට විකල්පයක් ලෙස ධනපතීන්ගේ බහුජාතික සමාගම්වල ජාත්‍යන්තර ඒකාධිකාරය තුළ අපේ මාධ්‍ය සංකේන්ද්‍රණය වීමක් දක්නට ලැබුණි. එම යාන්ත්‍රණයට අභියෝග කළ හැකි ව්‍යාපාරයක් ලෙස දෙවැනි ලෝක යුද්ධයෙන් පසු සෝවියට් සංගමය මුල් කරගෙන සමාජවාදී රාජ්‍ය පද්ධතියක් නිර්මාණය විය. ඒ හරහා ලෝකය තුළ නැවත වතාවක් ප්‍රජාතන්ත්‍රවාදි ගති ලක්ෂණ ඉස්මතු වුණි. ඒ අනුව ආර්ථික, දේශපාලන, මාධ්‍යයන්හි ක්‍රියාකාරී ඉඩ කඩ තුළ නිදහස් අදහස් වෙළෙඳ පොළ නමැති සංකල්පය ප්‍රසාරණය වී ස්ථාපනය වන්නට විය. මේ තත්ත්වය සිවිල් යුද සමයේදී ඉතා පුළුල්ව මතවාදීමය ලෙස දෙපාර්ශ්වය අතර විවිධ ප්‍රශ්න සම්බන්ධයෙන් එකම මතයක් ලෙස ඉදිරිපත් වුණි. දේශපාලන මතවාදීමය මෙන්ම මාධ්‍ය ක්ෂේත්‍රය වැනි ක්ෂේත්‍ර තුළින් බහුත්වවාදි ස්වරූපයක් ඉස්මතු විය. ඒ අනුව අමෙරිකාව තුළ යම් කිසි ආකාරයක ඒකාධිකාරි, බහුත්වවාදී ප්‍රකාශයක් ඉදිරිපත් වන බවක් මිනිසුන්ට අවබෝධ වන්නට විය. මෙය ලෝක මාධ්‍ය ප්‍රජාතන්ත්‍රවාදයේ සහ මාධ්‍ය නිදහසේ සශ්‍රික යුගය ලෙස ස්වර්ණමය යුගය ලෙස හැඟිණි.මේ ලෝක ප්‍රවණතා දෙක හමුවේ දේශීය හා ජාත්‍යන්තර වශයෙන් විවිධ සිදුවීම් සිදුවී සංස්කෘතික දේශපාලනික ආදි බහුත්වවාදි මතවාදයක් ජනිත කිරීමේ වාතාවරණයක් ඇති වන්නට විය. විසි වැනි සියවසේ අග භාගය වන විට සෝවියට් දේශය බිඳ වැටීමත් සමඟම නැවත වරක් ලෝක ආර්ථික, දේශපාලන තත්ත්වයන් වෙනස් වන්නට විය. ගෝලීයකරණ ක්‍රියාවලිය උද්ගත වී බටහිර ජයග්‍රහණය කිරීමත් සමඟම ලෝක ආධිපත්‍ය බටහිර නැඹුරුව තව තවත් ශක්තිමත් වුණි. ඒත් සමඟම පෙර තිබූ ලෝක ක්‍රමය ලෝක පද්ධතිය වෙනුවට ‘ඒක ද්‍රවික’ ලෝක පද්ධතියක් නිර්මාණය වන්නට පටන් ගැනුණි.එහි ප්‍රතිඵලය වූයේ පෙර තිබූ ලෝක සිදුවීම් විවිධ මාර්ග ඔස්සේ විවිධ ප්‍රවේශ ඔස්සේ අර්ථකතනය කිරීම හා ගෙනහැර දැක්වීමේ බහුත්වවාදි පරිසරය විනාශ වී යාමය. ඒ වෙනුවට ඒකාධිකාරි ඒක මතවාදි ස්වරූපයක් තුළ සිදුවන සියලුම සිදුවීම් අර්ථකතනය කිරීමට පසුගිය දශක තුනක පමණ සිට ලෝකය හැඩගැසී ඇත. මෙය ගෝලීය වශයෙන් මාධ්‍ය නිදහස පිළිබඳ ප්‍රශ්නය මතු කරන මොහොතක් ලෙස හඳුනා ගැනීමට පුළුවනි. මානව ඉතිහාසය තුළ මෙවැනි තත්ත්වයක් ලෝක මතය ඒකාධිකරණයට සර්වාධිකරණයට ලක් වු තවත් අවදියක් සොයා ගත නොහැකි තරම් ය. මේ මොහොත වන විට මනුෂ්‍ය සංහතිය සමස්තයක් විදිහට සමාජ පරිණාමීය ක්‍රියාවලියේ සුවිශේෂී සංධිස්ථානයකට පැමිණ ඇත. එම සංධිස්ථානයේ මූලික හරය වන්නේ 20 වැනි ශත වර්ෂයේදී ඇරැඹූ බහු ධ්‍රැවික රටාව හා විවිධ ජීවන ක්‍රමවල තිබුණු අයිතිය සමඟ වර්ධනය වී පසුකාලීනව සශ්‍රීකත්වයට පත්වීමයි.අමෙරිකා එක්සත් ජනපදය, බටහිර යුරෝපය, නේටෝ ප්‍රධාන රටවල් බටහිරවාදය ඔස්සේ යමින් ලෝක ආධිපත්‍යය දිනා ගැනීමට ප්‍රවේශ වීම පමණක් නොව, මේ මොහොත වන විට මානව සංහතියේ අනාගත සමාජ පරිණාමිය ක්‍රියාවලියේ ආධිපත්‍ය පවා සියතට ගැනීමට මේ වන විට ගෝලීය මට්ටමෙන් ක්‍රියාත්මක වෙමින් සිටී.එහිදී මාධ්‍ය නිදහස යන්න තවදුරටත් කිසිම ආකාරයකින්වත් කතා කළ නොහැකි, ඒ පිළිබඳ කතාකිරීම යථාර්ථවාදී නොවන තත්ත්වයකට පත්ව ඇත. ඒ නිසා මාධ්‍ය නිදහස යන්න අද වන විට කතා කිරීමට සිදුව ඇත්තේ ගෝලීය සමස්තයක් ලෙසින් සංවර්ධනය වෙමින් ඔවුන්ගේ ක්‍රියාකාරකම් අනුව යමින් වෙනමම අවධියකට අවතීර්ණ වී ඇති දෙයක් ලෙසට ය.මේ තුළ සම්පූර්ණ ගෝලීය මාධ්‍ය ක්‍රියාකාරීත්වය සහ ගෝලීය මාධ්‍යයේ ස්වභාවය එහි ගති ලක්ෂණ ලෝක මාධ්‍ය ඔස්සේ කතා කරන ත්‍රස්තවාදය සහ ලොව පුරා සිදුවන වෙනත් දේ අර්ථකථනය වන ආකාරය තුළ සමස්තයක් ලෙස පොදු සහ සර්ව ස්වරූපයක් අද වන විට අත්පත් කරගෙන තිබේ. මාධ්‍යයේ පෙර තිබූ බහුවිධත්වය, විවිධත්වය, විවිධ මතවලට පවතින්න තිබෙන අයිතිය සහ හැකියාව අයිතිය ජනතාවගේ සම්ප්‍රදායික උරුමයන්ට ඔවුන්ගේ දේශපාලනික, සංස්කෘතික, අධ්‍යාත්මික වටිනාකම්වලට පුරුෂාර්ථවලට ගරු කිරීම් හා ඒවා සැලකිල්ලට ගැනීමේ අවකාශය සම්පූර්ණයෙන්ම අභාවයට ගොස් තිබේ. ඒ වෙනුවට බටහිරවාදී වටිනාකම් සහ එහි දෘෂ්ටිවාදයට අනුව මේ මොහොත වන විට සමස්ත ආර්ථික, සමාජ, සංස්කෘතික හා දේශපාලනික ක්‍රියාවලිය හසුරු වන ගෝලීය මතය, නැත්නම් ලෝකයේ විවිධ කලාපවල සිදුවන සිදුවීම් අර්ථකථනය කිරීමේ, ඉදිරිපත් කිරීමේ ආයතනයක් බවට අද වන විට මාධ්‍ය පත්ව ඇත. ඒ තුළ ලෝක මාධ්‍ය නිදහස් දිනය යන්න සම්පූර්ණයෙන්ම නාමික සහ පොදු සම්ප්‍රදායක් බවට පත්ව තිබේ. අද වන විට මාධ්‍ය සුපිරි සමාජ තත්ත්වයකට පරිවර්තනය වී ඇත. අද ලෝක මාධ්‍ය සහ ඒ මාධ්‍ය මතවාද ගොඩනැඟී ඇත්තේ සුපිරි සමාජයට ගැළපෙන ආකාරයටය. ඒ තුළ පුදුමාකාර ලෙස දේශපාලන වශයෙන් ගත්තොත් ප්‍රජාතන්ත්‍රවාදි ස්වරූපයක්ද මතවාදී වශයෙන් ආගමික ස්වරූපයක්, අධ්‍යාත්මික සම්ප්‍රදායන්ගේ පැවැත්මට ඇති අයිතිය, ආර්ථික වශයෙන් ගත්විට ආර්ථික ව්‍යුහයන්ට අනුව ක්‍රියාත්මක වීම සම්පූර්ණයෙන්ම අතුරුදහන්ව ඇත. සමස්තයක් ලෙස ගත්විට ඒකීය බටහිරවාදී ගෝලීය තත්ත්වයක් ගති ලක්ෂණ අත් කරගෙන තිබේ. ඒ අර්ථයෙන් ගත් විට ලෝක මාධ්‍ය දිනය සමරන මේ මොහොත වන විට අපට දැකිය හැක්කේ ඓතිහාසික පරිණාමය තුළ පශ්චාත් ප්‍රජාතන්ත්‍රවාදී සුපිරි ආර්ථික මාදිලියක් බවට පත්වූ, කේන්ද්‍රීය රටවල් පාදක කරගත් සුපිරි මාධ්‍ය ආයතන ව්‍යුහයකි. අද වන විට එම සුපිරි මාධ්‍ය ආයතනයට ලෝකයේ තිබෙන සියලු රටවල් නතුවී තිබේ. ඒ හරහා මාධ්‍ය නිදහස පිළිබඳ අර්ථය සම්පුර්ණයෙන්ම වෙනසකට ලක්වී ඇත.මාධ්‍යකරුවන් ගත්තත්, ඔවුන්ගේ ක්‍රියාකාරීත්වය, ඔහුට නිදහසක් ඇත. එහෙත් අද වන විට ජාතික මාධ්‍ය පද්ධතිය තුළ ක්‍රියාත්මක වන්නේ ගෝලීය බටහිර මාධ්‍යයේ ගති ලක්ෂණ වීම නිසා මේ තත්ත්වය නැවත වරක් විමසුමට ලක් කළ යුතුව ඇත. වත්මන් මාධ්‍ය පිළිබඳ ගැඹුරු අවබෝධයක් ලබා ගැනීමට නම් නොදියුණු මාධ්‍ය පද්ධති පිළිබඳව නොව සුපිරි මාධ්‍ය ව්‍යුහය පිළිබඳ අධ්‍යයනය කළ යුතුව ඇත. එම මාධ්‍යයන්ගේ වැදගත්කම, ඒවා ක්‍රියාත්මක වන ආකාරය, මාධ්‍යකරුවන්ගේ ක්‍රියාකාරීත්වය, මාධ්‍ය හිමිකරුවන් හැසිරෙන ආකාරය, මතවාද හසුරුවන ආකාරය පිළිබඳ විද්‍යාත්මක විශ්ලේෂණයකට ගියහොත් මෙහි යථාර්ථය අවබෝධ වේ. එවිට අපේ රටවල් වැනි යුරෝපී මාධ්‍යයන්ට පරිබාහිර මාධ්‍යයන්ගේ ගති ස්වභාවය දැකගත හැකි වනු ඇත.යුරෝපීය රටවල දෛනිකව සිදුවන දේවල් මාධ්‍ය මඟින් පෙන්වීම තුළ බහුත්වවාදී ස්වරූපයක් මතුපිටින් පෙනෙන්නට තිබේ. එහෙත් ඉරාන ඉරාක සිරියානු ප්‍රශ්න වැනි ලෝකයේ යුදමය ප්‍රශ්නවලදී අඩු වැඩි වශයෙන් සුපිරි මාධ්‍යයේ හැසිරීමේ විවිධත්වයක් පවතින බව මෙන්ම එහි වෙනස්කම් වුව අපට අවබෝධ කරගත හැකිය. අවසාන වශයෙන් බලන කල සියලුම මාධ්‍ය ආයතන සිදුවීම් අර්ථකථනයේදී දැක්වූ විවිධත්වය ව්‍යාජ මෙන්ම ජනතා ආකර්ෂණය අවධානය උදෙසා ඇති කරගත් උපක්‍රමයක් බව වටහා ගැනීමට පුළුවනි. එසේම එය උපක්‍රමික වශයෙන් සිදු කරන්නක් බවද පෙනේ. විවිධත්වය තුළ ඉදිරිපත් කළ ද අවසාන වශයෙන් මාධ්‍යකරුවන් ඉටු කර ඇත්තේ සුපිරි පාලක පන්තියේ මතවාදයට ගැළපෙන ආකාරයට ය. එහෙත් එය ආරම්භක වශයෙන් දිස් වන්නේ පරස්පරතාවක් පවතින ආකාරයටය. මේ තත්ත්වය ඉරාක ප්‍රශ්නයෙන් වුව හඳුනා ගැනීමට පුළුවනි. සියලුම මාධ්‍ය අවසානයේදී ඉරාකයට පහරදීම අනුමත කර ඇත්තේ මේ නිසාය. ඒ අනුව මහජන මතවාදයද ගොඩනැඟීම සිදුවනු ඇත. ඒ තත්ත්වය ඔවුන් ගොඩනඟන්නේ ක්‍රමානුකූලව වීම මෙහි ඇති සුවිශේෂීම තත්ත්වයයි. ගෝලීය මාධ්‍ය මෙලෙස ක්‍රියා කිරීම හේතුවෙන් ගෝලීය මාධ්‍යයට පැවැති නිදහස පාලනය කරගත නොහැකි තත්ත්වයකට පත්ව තිබේ. එකම ලෝකයක් එකම ආර්ථිකයක් එකම දෙයක් බවට පරිවර්තනය වීම තුළ මාධ්‍ය නිදහස යන්න අද වන විට අර්ථයක් නැති දෙයක් බවට පත්ව ඇත.ශ්‍රී ලංකාව පිළිබඳ කතා කළ ද, පශ්චාත් යුදවාදි සමාජයකට පරිවර්තනය වීම තුළ විවිධ අදහස් ප්‍රකාශ කිරීමක් සිදුවෙමින් පවතී. පෙර කියු ගෝලීය ප්‍රවණතාවන් ශ්‍රී ලංකාව තුළ ද ඉස්මතු වෙමින් ඇත. එම තත්ත්වය වර්ධනය වීමක් ද දැකිය හැකිය. මේ වන විට ගොඩනැඟී ඇත්තේ පොදු බලයකි. මේ වන විට ප්‍රජාතන්ත්‍රවාදී ස්වරූපයට වඩා පාලන හා මාධ්‍යමය භාවිතයට අවශ්‍යතාව ස්වභාවයෙන්ම මතුවී තිබේ. ඒ තත්ත්වය මත මේ වන විට ශ්‍රී ලංකාව තුළ යුද සමාජයේ අභියෝගවලට වඩා වෙනස් අභියෝග රාශියකට මාධ්‍යයට මුහුණ දීමට සිදුව ඇත. එදා එල්ටීටීඊ යේ මතවාද ජනතාවගේ සිත් ධෛර්යමත් කිරීම වැනි දේ මාධ්‍යයට පැවරී තිබුණත් අද වන විට සිදුව ඇත්තේ වසර 30 ක් පුරා බිඳී ගිය අධ්‍යාත්මික ශික්ෂණය ජාතීන් අතර වර්ග අතර ඇති කිරීම ය. ඔවුන් අතර මානව සබඳතා නිෂ්පාදනය කිරීම, සංහිඳියාව ඇති කිරීම, සාමය, සමගිය ඇති කිරීමය. දේශපාලන විසඳුමකට යාමට අවශ්‍ය විශාල කතිකාවක් සකස් කිරීම අද වන විට මාධ්‍යයේ පොදු අභියෝගය බවට පත්ව තිබේ. එහෙත් ඒ සඳහා ශ්‍රී ලාංකේය මාධ්‍ය ක්‍රියාත්මක වනවාද යන්න ගැටලුවට කරුණකි.ඒ අභියෝගය එසේ තිබියදී මේ වන විට රාජ්‍ය හා පෞද්ගලික වශයෙන් මාධ්‍ය බෙදී ඇත. සමාජය තුළ ක්‍රියා කරන විට සමාජ සිද්ධි අධ්‍යයනය කරන විට ඒවා පොදු මූලධර්ම වලට අනුව සිදු වන නිසා මෙහි විද්‍යාත්මක පදනමක් දක්නට නොලැබේ.වර්තමානය වන විට මාධ්‍ය මඟින් සිදු වන්නේ හරසුන් ව්‍යාජ විඥානයක් සමාජය තුළ ඇති කිරීමට පියවර ගැනීමය. එහෙත් කළ යුත්තේ පශ්චාත් ලාංකේය යුද සමයේ සිදුවන දේශපාලන, ආර්ථික සහ සංස්කෘතික ක්‍රියාවලිය පිළිබඳ නිවැරදි තීන්දුවක් ගැනීමට අවශ්‍ය අදහස් සමාජගත කිරීමය. එහෙත් එය සිදු නොවේ. මෙය රාජ්‍ය හා පෞද්ගලික යන මාධ්‍ය දෙකටම පොදු තත්ත්වයක්ව තිබේ. මෙවන් තත්ත්වයක් තුළ පවත්නා ප්‍රශ්න ජය ගැනීම සඳහා මාධ්‍යයට ප්‍රධාන අරමුණු දෙකක් ඔස්සේ ක්‍රියා කිරීමට සිදුවනු ඇත. ඒ පවත්නා රාජ්‍ය මාධ්‍ය වත්මන් පරිසරයට සුදුසු පරිදි සැකැසීම සහ ජාතික සහ ගෝලීය වශයෙන් වර්ධනය වෙමින් පවත්නා ආර්ථික ව්‍යුහයන් තවදුරටත් වර්ධනයට ඉවහල් වන පරිදි ආර්ථික මතවාදයක් ගොඩනගා දේශපාලනඥයන්ට සහ සිවිල් සමාජයට නිවැරැදි තීන්දුවක් ගැනීමට හැකි ලෙස තොරතුරු ඉදිරිපත් කිරීමය..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>04</day>
    </date>
    <link>http://www.dinamina.lk/2012/05/04/_art.asp?fn=n1205041</link>
    <topic>සිංහල හා දෙමළ අකුරුවලට අලුත් ප්‍රමිති සහතිකයක්</topic>
    <author>ජීවනී පතිරණ</author>
    <content>සිංහල හා දෙමළ භාෂාවන්ගෙන් තොරතුරු තාක්ෂණ අංශය සවිබල ගැන්වීමට ශ්‍රී ලංකා තොරතුරු හා සන්නිවේදන තාක්ෂණ නියෝජිතායතනය (ICTA) ශ්‍රී ලංකා ප්‍රමිති ආයතනය සමග එක්ව සිංහල දෙමළ අකුරු සඳහා නව ප්‍රමිති සහතිකයක් ලබා දීමට පියවර ගෙන ඇත.එසේ ප්‍රමිති සහතිකය ලත් අලුත් සිංහල අකුරු මෝස්තර හයක් හා දෙමළ අකුරු මෝස්තර හයක් එළිදැක්වීම පසුගිය 02දා කොළඹ, ජයික් හිල්ටන් හෝටලයේ පැවති උත්සවයක දී සිදුකෙරිණි.මෘදුකාංග සංවර්ධනය කොට සිංහල දෙමළ භාෂාවන්ට ප්‍රමිතිය සහිත අන්තර්ජාතික යුනිකෝඩ් යතුරු පුවරුවක් හඳුන්වා දීම ද ICTA ආයතනය මගින් ඉටු කොට ඇත.මේ නව ක්‍රමය මගින් ලෝකයේ ඕනෑම තැනක සිට එකම ලියවිල්ලේ සිංහල, දෙමළ, ඉංගී‍්‍රසි යන භාෂා ත්‍රිත්වයෙන්ම පරිගණක ලේඛන කටයුතු සිදුකළ හැකිය.පරිගණක තුළ අක්ෂර ගබඩා කළ යුතු ආකාරය මේ ප්‍රමිතිවල දී හඳුන්වා දී ඇත. ශ්‍රී ලංකා ප්‍රමිතිය වන 1134 : 2011 යටතේ මේ අක්ෂර යුනිකෝඩ් ප්‍රමිතියට අනුව ක්‍රියාත්මක කෙරේ.මෙයට අමතරව සිංහලෙන් හා දෙමළෙන් තොරතුරු සපයන www.subasa.lk www.lakapps.lk www.danuma.lk වැනි වෙබ් අඩවි ගණනාවක් ද තිබේ. මේ සඳහා ICTA ආයතනය, ශ්‍රී ලංකා ප්‍රමිති ආයතනය (SLSI), කොළඹ විශ්වවිද්‍යාලයේ පරිගණක අධ්‍යයන ආයතනය (UCSC), මොරටුව විශ්වවිද්‍යාලය, සයන්ස් ලෑන්ඩ් හා මයික්‍රෝසොෆ්ට් යන ආයතන එක්ව මේ කේතනය හා යතුරු පුවරු සැලසුම් සියල්ල සකස් කර තිබේ. මෘදුකාංග සංවර්ධනය කරමින් දේශීය භාෂාවන්ගෙන් තොතුරු හා සන්නිවේදන තාක්ෂණය සවිබල ගැන්වීම මෙහි මූලික අරමුණ වී තිබේ..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>04</day>
    </date>
    <link>http://www.dinamina.lk/2012/05/04/_art.asp?fn=n1205042</link>
    <topic>ශ්‍රී ලංකා ටෙලිකොම් අනුග්‍රහයෙන් ලේක්හවුස් ‘අමාදහර’ වෙසක් කලාපය 22 වරටත්</topic>
    <author/>
    <content>2600 ශ්‍රී සම්බුද්ධත්ව ජයන්ති වර්ෂ පූර්ණ මහෝත්සවය යෙදී ඇති ශ්‍රී බුද්ධ වර්ෂ 2556 වෙසක් පුණ්‍ය මහෝත්සවය නිමිත්තෙන් ලංකාවේ සීමාසහිත එක්සත් ප්‍රවෘත්ති පත්‍ර සමාගම 22 වන වරටත් සංවිධානය කරන අමාදහර වෙසක් සදහම් කලාපය හෙට (5) සිට තෙදිනක් ලේක්හවුස් මන්දිරය අබියසදී පැවැත්වේ.අමාදහර වෙසක් සදහම් කලාපයට ශ්‍රී ලංකා ටෙලිකොම් ආයතනය අනුග්‍රහය දක්වයි.මෙරට විවිධ ප්‍රදේශයන්හි වෙසෙන දක්ෂ නිර්මාණ ශිල්පීන් රැසක් ඉදිරිපත් කරන දර්ශනීය වෙසක් පහන් කූඩු රැසකින් අමාදහර වෙසක් සදහම් කලාපය විචිත්‍රවත් වේ. එම වෙසක් පහන් කූඩු තරග ප්‍රදර්ශනය 5, 6, 7 යන තෙදින තුළ පැවැත්වේ. ඊට අමතරව තෙදින පුරා වෙසක් බැති ගී, බොදු බැති ගී වෙසක් දන්සැල් ඇතුළු විශේෂාංග අමාදහර වෙසක් සදහම් කලාපයට ඇතුළත් වේ..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>04</day>
    </date>
    <link>http://www.dinamina.lk/2012/05/04/_art.asp?fn=n1205043</link>
    <topic>සෞදියේදී පහර දීමට ලක්ව මිය ගිය මිනෝලි‍ගේ සැමියාට නිවසක්</topic>
    <author>චන්දිමා එදිරිමාන්න</author>
    <content>සවුදි අරාබියේ ගෘහ සේවයේ යෙදී සිටියදී හදිසියේ මියගිය වයි. එම්. මිනෝලි මහත්මියගේ ස්වාමියා වන සෙනරත් විජේරත්න මහතාට නිවසක් ඉදිකර ගැනීම සදහා මූල්‍යාධාර ප්‍රදානය කිරීමට ඉදිකිරීම්, ඉංජිනේරු සේවා, නිවාස හා පොදු පහසුකම් අමාත්‍යාංශය කටයුතු කරයි.ඒ අනුව රුපියල් ලක්ෂ 2 ½ ක් වටිනා නිවාස මූල්‍යාධාර ප්‍රදානය කිරීම ඉදි කිරීම් ඉංජිනේරු සේවා, නිවාස හා පොදු පහසුකම් ඇමති විමල් වීරවංශ මහතාගේ ප්‍රධානත්වයෙන් පසුගියදා එම අමාත්‍යාංශයේදී සිදු කෙරිණ.මෙම නිවාස මූල්‍යාධාරය ලබාගත් සෙනරත් විජේරත්න මහතාගේ බිරිඳවූ වයි.එච්. මි‍නෝලි මහත්මිය මීට මාස 6 කට පමණ ඉහත තමාටම කියා නිවසක් තනාගැනීමේ අරමුණෙන් අවුරුද්දකට අඩු වසසැති තම එකම පුතු ස්වාමියා වෙත භාරදී සවුදි අරාබිය බලා පිටත්විය.එහිදී වදහිංසා සහ පහරදීම් වලින් මිනෝලි මහත්මිය මිය ගොස් ඇති අතර ඇයගේ මළසිරුර මීට මාස 3 කට ඉහතදී ලංකාවට එවා ඇත.මෙම සිදු වීමෙන් අසරණ වූ සෙනරත් විජේරත්න මහතා හා ඔහුගේ වයස අවුරුදු 1 ½ ක පමණ පුතු විවිධ අපහසුතා මැද මියගිය මිනෝලි මහත්මියගේ මහගෙදර පදිංචි වී සිටී. මෙම තත්ත්වය මත සෙනරත් විජේරත්න මහතාට රැකියාවක් කිරීමේ හැකියාවද නොමැතිව සිටී. සෙනරත් මහතා විවිධ අයට තම පවුලට සිදු වූ විනාශය පිළිබඳව දුක්ගැනවිලි ඉදිරිපත් කළද කිසිඳු අයකුගෙන් පිහිටක් හා උපකාරයක් නොලැබිණ. සෙනරත් මහතා හා ඔහුගේ පුතු පත්ව තිබෙන අසරණ තත්ත්වය පිළිබඳ දැනගත් විමල් වීරවංශ ඇමතිවරයා කොස්ගම පිහිටි සෙනරත් මහතාගේ ඉඩමේ නිවසක් තනාගැනීම සඳහා නිවාස ණය ආධාර ලබාදීමට තීරණය කළේය.“මහින්ද චින්තන ඉදිරි දැක්ම” අනුව ක්‍රියාත්මකවන ජනසෙවණ නිවාස දස ලක්ෂයේ නිවාස හා ජනාවාස සංවර්ධන මෙහෙයුම යටතේ සෑම අසරණ පවුලක් සඳහා නිවසක් ලබාදීමේ අරමුණෙන් මෙම නිවාස ආධාර ලබාදීම සිදුකෙරේ.මෙම අවස්ථාවේදී අදහස් දැක්වූ සෙනරත් විජේරත්න මහතා මෙසේද කීය.“ මගේ බිරිඳ සවුදි ගියා අපේ ගේ හදාගන්න කියලා. එහෙදී එයාට පහරදීලා තමයි එයාව නැතිවෙලා තියෙන්නේ..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>04</day>
    </date>
    <link>http://www.dinamina.lk/2012/05/04/_art.asp?fn=n1205044</link>
    <topic>සිරිපා මග පිරිසුදු කිරීම තරුණ සත්වවේදීන්ගේ අනුග්‍රහයෙන්</topic>
    <author>මහරගම විශේෂ වේහැල්ලේ පියතිලක</author>
    <content>ශ්‍රී ලංකා තරුණ සත්වවේදීන්ගේ සංගමය විසින් 21 වන වරටත් පවත්වනු ලබන ශ්‍රීපාද මග පවිත්‍ර කිරීමේ හා පොලිතින් හා ප්ලාස්ටික් අපද්‍රව්‍ය එකතු කිරීමේ ශ්‍රමදානයක් මේ මස 5 සහ 6 යන දිනවල ශ්‍රී පාද පුදබිමේදී පැවැත්වේ.1992 සිට අඛණ්ඩව මෙම ශ්‍රමදානය ශ්‍රී ලංකා තරුණ සත්වවේදීන්ගේ සංගමය පවත්වනු ලබයි.සංගමයේ සාමාජික 50 අධික පිරිසක් මෙම ව්‍යාපෘතියේ නියැලෙන අතර ශ්‍රී පාදස්ථානාධිපති බෙංගමුවේ ශ්‍රී ධම්මදින්න හිමියන්ගේ උපදෙස් පරිදි නල්ලතන්නිය පොලිසිය සමනලකන්දඅඩවි වන කාර්යාලය අඹගමුව ප්‍රාදේශීය සභාව මෙම සත්ක්‍රියාවට අනුග්‍රහය දක්වති. සංචාරක ප්‍රවර්ධන අධිකාරිය පූර්ණ අනුග්‍රහය දක්වයි.ශ්‍රී පාද පූජා භූමියට පොලිතින් සහ ප්ලාස්ටික් භාණ්ඩ ගෙන ඒම සීමා කරන ලෙසත් ගෙන එන පොලිතින් බෑග් හිස් ප්ලාස්ටික් බෝතල් ආපසු ගෙන යෑමට කටයුතු කරන ලෙසත්සංගමය බැතිමතුන් වෙත කාරුණික ආයාචනයක් කරනු ලබයි.2011 වසරේ පමණක් බැතිමතුන් ශ්‍රී පාද පුදබිමේ දමා ඇවිත් දමා ගොස් තිබුණු පොලිතින් හා ප්ලාස්ටික් උපකරණ මෙම සංගමය මගින් එකතු කර බැහැර කරන ලදී. එකතු කර ඉවත් කරන ලද අපද්‍රව්‍ය වල (පොලිතීන් හා ප්ලාස්ටික්) ප්‍රමාණය කිලෝ 600 ක් පමණ වූ බව සංගමයේ සභාපති සචින්ද්‍ර දීපංකර ද සිල්වා මහතා දිනමිණට පැවසීය..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>04</day>
    </date>
    <link>http://www.dinamina.lk/2012/05/04/_art.asp?fn=n1205045</link>
    <topic>ලෝක සාමය සමඟිය පතා නෙළුම්පොකුණේ මහ පින්කම්</topic>
    <author>මහින්ද අලුත්ගෙදර</author>
    <content>දෙදහස් හයසියවන ශ්‍රී සම්බුද්ධත්ව ජයන්තිය නිමිත්තෙන් ලෝක සාමය සහ සියලු ජාතීන් අතර සමඟිය ඇති කිරීමේ අරමුණින් ලෝක බෞද්ධ සංඝ සම්මේලනයේ ශ්‍රී ලංකා ශාඛාව සංවිධානය කරන ආශිර්වාද පින්කම එළැඹෙන 8 දා කොළඹ නෙළුම් පොකුණ මහින්ද රාජපක්ෂ කලාගාරයේදී පැවැත්වෙයි.සඳහා ලෝකයේ බෞද්ධ රටවල් 29 ක් නියෝජනය කරමින් භික්ෂූන් වහන්සේ වැඩම කරවන බව ශ්‍රී ජයවර්ධනපුර විශ්ව විද්‍යාලයේ කුලපති මහාචාර්ය බෙල්ලන්විල විමලරතන අනු නා හිමියෝ ජනාධිපති ලේකම් කාර්යාලයේදී ඊයේ (03) පැවැති විශේෂ මාධ්‍ය හමුවකදී ප්‍රකාශ කළහ.1967 ආරම්භ කළ ලෝක බෞද්ධ සංඝ සම්මේලනය ථෙරවාදී, මහායාන, වජිරඥාන ආදී සෑම කොට්ඨාසයකටම අයත් භික්ෂූන් වහන්සේගෙන් සැදුම්ලත් බව සඳහන් කළ උන්වහන්සේ මෙහි ප්‍රධාන සම්මේලනය නොයෙක් රටවල පැවැති බවත් එහිදී බෞද්ධයන් මුහුණ දෙන ගැටලු විසඳීම මෙන්ම ධර්මය ලෝකයේ ප්‍රචලිත කිරීම සඳහා පියවර ගත් බවත් පැවැසූහ.ජනාධිපති මහින්ද රාජපක්ෂ මහතාගේ උපදෙස් පරිදි මේ පින්කම පවත්වන බව සඳහන් කළ විමලරතන අනු නා හිමියෝ චීනය, කොරියාව, ඉන්දුනීසියාව, තායිලන්තය, ඉන්දියාව, එංගලන්තය, ප්‍රංශය, හා අමෙරිකාව නියෝජනය කරමින් භික්ෂූන් වහන්සේ 480 නමක් වැඩම කරවන බව දැනටමත් ප්‍රකාශ කැර ඇතැයිද පැවසූහ.මේ පින්කම වෙනුවෙන් ශ්‍රී ලංකාවේ භික්ෂූන් වහන්සේ 800 නමක් වැඩම කැරෙති. ලෝක සාමය හා ජාතීන් අතර සහජීවනය අරමුණු කරගත් මේ පින්කම් මාලාවේදී ඒ ඒ සම්ප්‍රදායයන්ට අනුව පිරිත් සජ්ක්‍ධායනා කෙරේ.බෞද්ධ ධර්මය ව්‍යාප්ත කිරීම සඳහා විශාල කාර්යභාරයක් ඉටු කළ මහා සංඝරත්නයට ජනාධිපති මහින්ද රාජපක්ෂ මහතා අතින් මෙහිදී තිළිණ ප්‍රදානය කෙරේ.මෙය සංවිධානය කිරීමෙන් ශ්‍රී ලංකාවේ බුදු දහම පිළිබඳව පුළුල් අවබෝධයක් ලැබෙන බවද ශ්‍රී ලංකාවේ සාමකාමී පරිසරය ලෝකයට පෙන්නුම් කිරීමට කදිම අවස්ථාවක් බවද බෙල්ලන්විල විමලරතන අනු නා හිමියෝ ප්‍රකාශ කළහ.මෙම 11 දක්වා පැවැත්වෙන මේ පින්කම් මාලාව අතරතුර ඊට සහභාගිවන භික්ෂූන් වහන්සේ මහනුවර ශ්‍රී දළඳා මාලිගාව සහ අනුරාධපුරය දැක බලා ගැනීමටද එක්වෙති.මහනුවරට සැපත්වන බෞද්ධ භික්ෂූන් වහන්සේ අස්ගිරි හා මල්වතු පාර්ශ්ව මහ නාහිමිවරුන් සහ දළදා මාලිගාවේ දියවඩන නිලමේ ප්‍රදීප් නිලංග දෑල මහතා විසින් පිළිගනු ලබති.සිංහල ශබ්ද කෝෂයේ ප්‍රධාන කර්තෘ අකුරැටියේ නන්ද, බෝදාගම චන්දිම, ජනාධිපති සම්බන්ධීකරණ ලේකම් ගැටමාන්නේ ගුණානන්ද හිමිවරුද මේ අවස්ථාවට එක් වැ සිටියහ..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>04</day>
    </date>
    <link>http://www.dinamina.lk/2012/05/04/_art.asp?fn=n1205046</link>
    <topic>සසුන නංවන සැලැස්මක් ජනපතිට බාර දෙති</topic>
    <author>මහින්ද අලුත්ගෙදර</author>
    <content>දෙදහස් හයසියවැනි ශ්‍රී සම්බුද්ධත්ව ජයන්ති වර්ෂ පූර්ණ මහෝත්සවය තෛ‍්‍රනිකායික මහා නාහිමිවරුන් ඇතුළු මහා සංඝරත්නයේ සහ ජනාධිපති මහින්ද රාජපක්ෂ මහතාගේ ප්‍රධානත්වයෙන් අරලියගහ මන්දිරයේදී ඊයේ (03) පැවැත්විණි.ශ්‍රී සම්බුද්ධත්ව ජයන්ති වර්ෂ පූර්ණය වෙනුවෙන් පැවැති මෙය බුද්ධශාසන හා ආගමික කටයුතු අමාත්‍යාංශය සහ ශ්‍රී සම්බුද්ධත්ව ජයන්ති ජනාධිපති මෙහෙයුම් කමිටුව එක්ව සංවිධානය කර තිබිණි.සම්බුද්ධත්ව ජයන්ති වර්ෂ පූර්ණ මහෝත්සවය ආරම්භ කරමින් අමරපුර මහා සංඝ සභාවේ මහානායක දවුල්දෙන ඥානිස්සර මහ නාහිමියන් රැස්ව සිටි පිරිස පංචශීලයෙහි පිහිටු වූ අතර වැඩම කළ වදාළ මහ සඟරුවන ආරම්භක ගාථාව සඡ්ඣායනය කළහ. ජනාධිපති මහින්ද රාජපක්ෂ මහතා ශ්‍රී සම්බුද්ධත්ව ජයන්ති සමයේදී මේ රටේ බෞද්ධ ජනතාව පිළිවෙතින් පෙළ ගැස්සීමට කටයුතු කළ බවත් ඒ මඟින් ජනතාවගේ ජීවිත හැඩ ගස්සවා ගැනීමට හැකි වූ බවත් පැවැසීය.එහිදී මහනාහිමිවරුන් විසි වැදෑරුම් වැඩපිළිවෙළක් ඉදිරිපත් කළ බව සඳහන් කළ ජනාධිපතිවරයා රජය එය පිළිගත්තා සේම ක්‍රියාත්මක කිරීම වෙනුවෙන් කමිටුවක් පත් කළ බවද, බුද්ධශාසන අමාත්‍යාංශයට අමතරව අනෙකුත් අමාත්‍යාංශද සබැඳි ආයතන ආදියද කැපවීමෙන් කටයුතු කළ බවත් පැවැසීය.දෙදහස් හය සිය වන ශ්‍රී සම්බුද්ධත්ව ජයන්ති වර්ෂපූර්ණ මහෝත්සවයට සමඟාමීව මුද්දරයක් සහ මුල් දින කවරයක් එළි දැක්වුණු අතර බුදු සසුනේ අභිවෘද්ධිය වෙනුවෙන් දස අවුරුදු ඉදිරි වැඩපිළිවෙළක්ද ජනාධිපති මහින්ද රාජපක්ෂ මහතා වෙත පිළිගැන්විණි. ජ්‍යෙෂ්ඨ මහාචාර්ය ඔලිවර් අබේනායක හා මහාචාර්ය අසංග තිලකරත්න විසින් සම්පාදිත ලෝකයේ රටවල් 64 ක බුදු දහමේ විකාශය පිළිබඳ තොරතුරු ඇතුළත් “2600 කඥචපඵ ධට ඕභඤඤඩඪඵථ” ග්‍රන්ථයද ජනාධිපතිවරයා වෙත පිළිගන්වන ලදී... මල්වතු පාර්ශවයේ අනුනායක නියංගොඩ විජිතසිරි, කැලණිය විශ්ව ෂද්‍යාලයේ කුලපති මහාචාර්ය වැලමිටියාවේ කුසලධම්ම නාහිමිවරුද මැති ඇමැතිවරුද, ජනාධිපති ලේකම් ලලිත් වීරතුංග මහතාද මේ අවස්ථාවට සහභාගි වූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>04</day>
    </date>
    <link>http://www.dinamina.lk/2012/05/04/_art.asp?fn=n1205047</link>
    <topic>මෙරට කිරට වාසි එරෙන්නට රට කිරිපිටි බදු ඉහළට</topic>
    <author>මහින්ද අලුත්ගෙදර, පණ්ඩුක සමරසේකර</author>
    <content>දේශීය දියර කිරි අලෙවිය ප්‍රවර්ධනය කිරීමේ අරමුණින් ආනයනික කිරිපිටි සඳහා අයකෙරෙන තීරුබද්ද වහාම ක්‍රියාත්මක වන පරිදි ඉහළ දැමීමට රජය තීරණය කරයි.මේ අනුව ළදරු කිරිපිටි හැර සියලු ආනයනික කිරිපිටි සඳහා අය කෙරෙන තීරුබදුවලින් 15%ක් හෝ රුපියල් 92ක යන දෙකෙන් වඩා වැඩි අගය අය කිරීමටත් ඉතිරිය රේගු ආඥා පනතේ 19 (අ) වගන්තිය යටතේ කපා හැරීමටත් රජය තීරණය කර ඇත. මේ අතර 2011 වසරේ අයවැය යෝජනාවකට අනුව දේශීය දියර කිරි ලීටරයක් රුපියල් 50ක සහතික මිලකට ලබා ගැනීමේ තීරණයට අනුව දැනට මිල්කෝ සමාගම දිනකට දියර කිරි ලීටර් 1,80,000ක සැකසුම් ධාරිතාව ලීටර් ලක්‍ෂ හතර දක්වා වැඩි කිරීමට අවශ්‍ය යන්ත්‍ර සූත්‍ර හා ගොඩනැගිලි නවීකරණය කිරීමට රජය තීරණය කර තිබේ..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>04</day>
    </date>
    <link>http://www.dinamina.lk/2012/05/04/_art.asp?fn=r1205041</link>
    <topic>කිරින්ද පුහුල්වැල්ල කරයල් කනත්ත දිය බුබුලෙන් ගොවිතැනට ජලය ගන්න ස්ථිර ක්‍රමයක් ඕනෑ</topic>
    <author>මාතර දිස්ත්‍රික් සමූහ ඩබ්ලිව්. කේ. උපසේන</author>
    <content>කිරින්ද පුහුල්වැල්ල ප්‍රාදේශීය ලේකම් කොට්ඨාසයේ හෙට්ටියාවල නැගෙනහිර පිහිටි කරයල් කනත්ත, දිය බුබුල “ගම නැගුම” සංවර්ධන වැඩසටහන යටතේ සංවර්ධනය කර දෙන්නැයි ප්‍රදේශයේ ගොවි ජනතාව ඉල්ලා සිටිති.දැනට වසර සිය ගණනට පෙර කුඩා දිය බුබුලක් ලෙසින් මතුවී එය ක්‍රමයෙන් විශාල වීම නිසා එය තාවකාලිකව වසා දමන්නට සිදු විය. නමුත් තරමක දියපාරක් තවමත් නොකඩවා ගලා යයි.1953 වසරේදී එහි කොන්ක්‍රීට් වළලු 20ක් තැන්පත් කොට අඩි 10ක පමණ විශ්කම්භය සිටින සේ ජල උල්පතක් ලෙසින් පිළිසකර කෙරිණි. මේ කරයල් කනත්ත දියපාරට ගිනිගල්දොල හාල්දොළ සහ මලපලාහේන ඇළ මාර්ග එකතු වී පුහුල්වැල්ල ප්‍රදේශය දක්වා ගලා යයි.එබැවින් මේ ජලධාරාව වැවක් ලෙස සකස් කළ හොත් කුඹුරු අක්කර 400 කට වැඩි ප්‍රමාණක් යල මහ දෙකන්නයේම වගා කළ හැකි බව ගොවියෝ කියති. මේ කරයල් කනත්ත දිය බුබුල ප්‍රතිසංස්කරණය කර එහි ජලය එක්රැස් කිරීමට දකුණු පළාත් සභා මන්ත්‍රී ඩී. ඩබ්ලිව්. ප්‍රතාපසිංහ මහතාගේ විශේෂ අවධානය යොමුවී ඇත. ඒ අනුව කරයල් කනත්ත ජල උල්පත පරීක්ෂා කිරීමට ඉකුත්දා කිරින්ද පුහුල්වැල්ල සහකාර ප්‍රාදේශීය ලේකම් ටී. පී. සූරියආරච්චි, වවුලන්බොක්ක කෘෂිකර්ම පර්යේෂණ සහ නිෂ්පාදන සහකාර නිලධාරී එස්. කේ. ජී. ගුණරත්න, හෙට්ටියාවල නැගෙනහිර ග්‍රාම නිලධාරී රොෂාන් හේවාවිතාරණ, වවුලන්බොක්ක ග්‍රාම නිලධාරී දමින්ද පරණවිතාරණ යන මහත්ම මහත්මීහු සහභාගී වූහ. මෙහිදී දකුණු පළාත් සභා මන්ත්‍රී ඩී. ඩබ්ලිව්. ප්‍රතාපසිංහ මහතා මෙසේ කීවේය.කිරින්ද පුහුල්වැල්ල ප්‍රදේශයේ කුඹුරු අක්කර සිය ගණනක් පාලුවී යාමට ඉඩහැර තිබීම ජාතික අපරාධයක් රජයේ වගකිවයුතු අංශවල සහයෝගය ලබාගෙන මෙහි වැවක් ඉදිකිරීමට කටයුතු කරනවා.කිරින්ද පුහුල්වැල්ල සහකාර ප්‍රාදේශීය ලේකම් ටී. පී. සූරියආරච්චි මහත්මියමෙහි වැවක් ඉදි කළොත් එහි මූලික අදියර යටතේ පෝෂණය කළ හැකි කුඹුරු බිම් ප්‍රමාණය අක්කර 140ක් පමණ වෙනවා. එහි ඇති වාරිමාර්ග ඇළ ;ව්ලි දියුණු කිරීමෙන් අනතුරුව තවත් අක්කර 260 ක් පමණ වගා කළ හැකියි.වවුලන්බොක්ක කෘෂිකර්ම පර්යේෂණ නිලධාරී සහ නිෂ්පාදන සහකාර නිලධාරී එස්. කේ. ජී. ගුණරත්න මහතාදැනට කිරින්ද පුහුල්වැල්ල ප්‍රාදේශීය ලේකම් කොට්ඨාසයේ කුඹුරු වැඩ කරන්නේ කන්න දෙකෙන් එක කන්නයක් පමණයි. කරයල් කනත්ත බුබුල සංවර්ධනය කළොත් ග්‍රාම සේවා වසම් 6 ක යල මහ දෙකන්නයම වැඩ කරන්න පුළුවන්..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>04</day>
    </date>
    <link>http://www.dinamina.lk/2012/05/04/_art.asp?fn=r1205042</link>
    <topic>වේයන්ගොඩ තොග කඩයක නියෝජිතයන් රුපියල් හතලිස් අටලක්ෂයක් වංචා කරලා</topic>
    <author>නිට්ටඹුව සමූහ, ජෙනට් ජයසිංහ</author>
    <content>වේයන්ගොඩ පොලිස් වසමේ භාණ්ඩ තොග වශයෙන් බෙදා හරින ආයතනයක වෙළඳ නියෝජිතයින් ලෙස සේවය කරමින් සිට එම ආයතනයෙන් අලෙවිය සඳහා ලබාගත් රුපියල් හතළිස් අට ලක්ෂ හැත්තෑ හය දහස් හාරසිය දෙකක් (රුපියල් 4876402 ක්) වටිනා බඩු වෙනත් වෙළඳ ආයතනවලට වැඩි මිලට විකුණා මුල් ආයතනයට මුදල් නොගෙවා මගහැර සිටි පුද්ගලයින් දෙදෙනකුගෙන් එක් අයකු ගම්පහ විශේෂ අපරාධ විමර්ශන අංශය මගින් අත්අඩංගුවට ගෙන අධිකරණය හමුවට පමුණුවා තිබේ.මිනුවන්ගොඩ දෙවලපොළ පාරෙහි පිහිටි මෙම වෙළඳ ආයතනයේ හිමිකරුවන සමරතුංග අප්පුහාමිලාගේ ලසන්ත සමරතුංග නැමැත්තා ගම්පහ විශේෂ අපරාධ විමර්ශන ඒකකයේ ස්ථානාධිපති ප්‍රධාන පොලිස් පරීක්ෂක ඩබ්ලිව්. ඒ. විමලසේන මහතා හමුවෙහි මෙසේ පැමිණිල්ලක් කර ඇත.ඒ අනුව පරීක්ෂණ පැවැත්වූ පොලිස් සැරයන් 13564 කරුණාදාස මහතා අංක 1/74 ඉහලගම – ගම්පහ ලිපිනයේ පදිංචි අයකු මෙසේ සැකපිට අත්අඩංගුවට ගෙන තිබුණි.මෙම සැකකරු අධිකරණය හමුවට පැමිණවීමෙන් පසු නැවත 2012.06.22 වන දින උසාවියේ පෙනී සිටින ලෙස නියෝග කර ඇප පිට මුදාහැර තිබේ.ගම්පහ - ජ්‍යෙෂ්ඨ පොලිස් අධිකාරී විජිත ඩී. කොමසාරු මහතාගේ සහ සහකාර පොලිස් අධිකාරී රොෂාන් ද සිල්වා මහතාගේ උපදෙස් මත ගම්පහ මූලස්ථාන පොලිසියේ ස්ථානාධිපති ප්‍රධාන පොලිස් පරීක්ෂක චරිත ඒ. බී. ජයසුන්දර මහතාගේ අධීක්ෂණය යටතේ විශේෂ අපරාධ විමර්ශන ඒකකයේ ස්ථානාධිපති ප්‍රධාන පොලිස් පරීක්ෂක ඩබ්ලිව්. ඒ. විමලසේන, පොලිස් සැරයන් 13564 කරුණාදාස ඇතුළු නිලධාරි පිරිසක් මෙම සිද්ධියේ දෙවන සැකකරු අත්අඩංගුවට ගැනීමට පරීක්ෂණ මෙහෙයවයි..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>04</day>
    </date>
    <link>http://www.dinamina.lk/2012/05/04/_art.asp?fn=r1205043</link>
    <topic>සෙබළ බිරිය තනිවම සිටියදී ප්‍රා.සභා මන්ත්‍රී නිවසට රිංගලා</topic>
    <author>රඹුක්කන උතුර සමූහ විපුල එස්. කුමාරතුංග</author>
    <content>කෑගල්ල දිස්ත්‍රික්කයේ පළාත් පාලන ආයතනයකට මෙවර තෙරී පත්වූ ඔහු නවක මන්ත්‍රීවරයෙකි. හමුදා සෙබළකුගේ බිරිය නිවසේ තනි පංගලමේ සිටියදී නිවසේ පෑල දොරෙන් නිවසට ඇතුළු වී බලහත්කාරකමක් කිරීමට තැත් කර තිබේ.මෙවර සිංහල අවුරුද්දට නිවාඩු පැමිණ සිටි හමුදා සෙබළා බිරියත් දාසය හැවිරිදි දරුවත් සමග අවුරුද්ද ගත කළ පසුව 19 ආපසු රාජකාරියට ගොස් තිබේ. පසු දින 33 හැවිරිදි කාන්තාව නිවසේ සිටියදි මන්ත්‍රීවරයා නිවසට පැන දොර වසා කාන්තාව වැළඳගෙන තිබේ. එයින් මිදී අසල සහෝදරයකුගේ නිවසට ගොඩ වූ කාන්තාව උතුරේ රැකියාව කරන තම ස්වාමියාට දුරකථන ඇමතුමක් මගින් සිද්ධිය සැල කිරීමෙන් පසු 119 අංකයට කථා කර දැනුවත් කර තිබේ.ඒ අනුව ක්‍රියාත්මක වූ පොලිසියේ නිලධාරීන් කීප දෙනකු නිවසට පැමිණ පරීක්ෂණ කටයුතු ආරම්භ කරමින් කාන්තාවට පොලිසියට ගොස් පැමිණිල්ලක් කරන ලෙස උපදෙස් දී තිබේ. ඒ අනුව පොලිසිය වෙත පැමිණි කාන්තාව එහි ළඟා වෙන විට තරුණ මන්ත්‍රීවරයාද පොලිස් භූමියේ සිට කාන්තාවට දෝෂාරෝපණය කර තිබේ. පැමිණිල්ල කිරිමෙන් පසු රෝහල් ගත වූ කාන්තාව අධිකරණ වෛද්‍ය වාර්තාවක් සඳහා ඉදිරිපත් කර වාර්තා අනුව ඉදිරි පරීක්ෂණ කටයුතු සිදු කිරීමට නියමිතය.සිද්ධියට සම්බන්ධ මන්ත්‍රීවරයා පොලිස් ඇප මත නිදහස් කර ඇති අතර අධිකරණයට ඉදිරිපත් කිරීමට කටයුතු කර ඇත.මෙම සිද්ධිය සැලවීමත් සමග ප්‍රදේශයේ ප්‍රබල දේශපාලන නායකයෙකු අදාළ මන්ත්‍රීවරයාට දෝෂාරෝපණය කර දේශපාලන දිවියේ නම කැත නොකර විනයගරුකව කටයුතු කරන ලෙස පවසා තිබේ. අදාළ මන්ත්‍රීවරයා බිම බලා සියල්ල පිළිගෙන හිස සැලීය..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>04</day>
    </date>
    <link>http://www.dinamina.lk/2012/05/04/_art.asp?fn=r1205044</link>
    <topic>ජීව අත්බෝම්බයක් ළඟ තබාගත් විත්තිකරුට අත්හිටවූ සිරදඬුවම්</topic>
    <author>මීගමුව විශේෂ - එච්. ප්‍රනාන්දු</author>
    <content>ජීව අත්බෝම්බයක් ළඟ තබාගැනීමේ වරද පිළිගත් පුද්ගලයකුට අත්හිටවූ සිර දඬුවමක් නියම කළ මීගමුව මහාධිකරණ විනිසුරු ශිරාන් ගුණරත්න මහතා රුපියල් 10,000ක දඩයක් ද නියම කෙළේය.අදාළ චෝදනාවට විත්තිකරුට වසර දෙකක බරපතළ වැඩ සහිත සිර දඬුවමක් නියම කළ විනිසුරුවරයා විසින් එය අවුරුදු 10 කට අත්හිටුවන ලෙස නියම කළේය.2007 ජනවාරි මස 21 වැනි දින හෝ ඊට ආසන්න දිනකදී වත්තලදී ජීව අත්බෝම්බයක් ළඟ තබා ගන්නා ලදැයි විත්තිකරු මෙම නඩුවෙන් චෝදනා ලැබ සිටියේය.රජයේ නීතිඥ පද්මාල් වීරසිංහ ද සිල්වා මහතා මෙම නඩුවේ පැමිණිල්ල වෙනුවෙන් පෙනී සිටියේය..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>04</day>
    </date>
    <link>http://www.dinamina.lk/2012/05/04/_art.asp?fn=r1205045</link>
    <topic>දුෂ්කර ප්‍රදේශවල රබර් කර්මාන්තය ඉහළ නැංවීමේ වැඩසටහන් රැසක්</topic>
    <author>කුරුවිට සමූහ රූපිකා කේ. බණ්ඩාර</author>
    <content>දුෂ්කර රබර් ගොවි ගම්මානවල අස්වනු දෙගුණයකින් ඉහළ නැංවීම සඳහා ශ්‍රී ලංකා රබර් පර්යේෂණායතනයේ උපදේශන සේවා දෙපාර්තමේන්තුව වැඩසටහන් රැසක් ක්‍රියාත්මක කර තිබේ. තෝරාගත් ගොවි ගම්මාන රජයේ ඉඩම්ලාභීන් රබර් වගාකර ඇති කොලණිවීම මෙහි විශේෂත්වයයි.රබර් ක්‍ෂේත්‍රයට සම්බන්ධව කටයුතු කරන පෞද්ගලික සමාගම් සමග සම්බන්ධ වී කටයුතු කිරීමටද උපදේශන සේවා දෙපාර්තමේන්තුව සූදානමින් සිටී. කිරි අස්වැන්න දෙගුණයකින් ඉහළ නැංවීම සඳහා රබර් පර්යේෂණායතනය අලුතෙන් හඳුන්වා දෙනු ලබන ආර් යු 18:6:24 පොහොර මිශ්‍රණය නිර්දේශිත පිළිවෙළට යෙදීමෙන් 21 % කින් අස්වැන්න වැඩිකර ගත හැකි බව එම ආයතනය පෙන්වා දෙයි.ඉදිරි මාසයේදී මෝසම් වැස්ස සක්‍රිය වීමත් සමග කිරි කැපිය හැකි දින ගණන අඩුවීමෙන් වාර්ෂික අස්වැන්න 38 % න් අඩුවන බවද වැසි ආවරණ තාක්ෂණය යොදා කිරි කැපීමට වගාකරුවන් පෙළඹවීම මගින් එය වළක්වාගැනීම, වැඩි දියුණු කළ කිරි පිහිය ගොවීන් අතර භාවිතයට හුරු කිරීම තුළින් උපරිම කිරිකල ප්‍රමාණයක් කැපීමට හැකිවීම මගින් 5 % ක අස්වැන්නක් දිගුකාලීනව ලබාගත හැකිවීම යන කරුණු කෙරේ මෙම වැඩසටහන් වලදී අවධානයට යොමු කරවන බවද උපදේශන සේවා දෙපාර්තමේන්තුව පවසයි. ගමින් ගමට පවත්වන මේ වැඩසටහන් මාලාවේ අරමුණ අක්කරයකින් දින 160 ක් තුළ කිරි කැපීමෙන් කිලෝග්‍රෑම් 1500 ට වැඩි අස්වැන්නක් වාර්ෂිකව ලබාගැනීම බවත්, කුරුවිට කොට්ඨාසයේ ආරම්භක වැඩසටහන බටතොට මහවත්තකන්ද ග්‍රාමයේදී පැවැත්වීමට නියමිත බවත් රබර් ව්‍යාප්ති නිලධාරී ජේ. ඒ. ජේ. පෙරේරා මහතා පවසයි..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>04</day>
    </date>
    <link>http://www.dinamina.lk/2012/05/04/_art.asp?fn=s1205041</link>
    <topic>සුසන්තිකා ජය ගනිද්දී පින්නවල පරදියි</topic>
    <author>පි‍්‍රන්ස් ගුණසේකර</author>
    <content>විශාල ආන්දෝලනයකට තුඩුදුන් ශ්‍රී ලංකා මලල ක්‍රීඩා සංගමයේ නිලවරණය ඡන්ද දායකයන්ගේ ගාලගෝට්ටි මැද ඊයේ නිමාවට පත්වූයේ ක්‍රීඩා ඇමැති මහින්දානන්ද අලුත්ගමගේ මහතාගේ මැදිහත්වීමෙන් අනතුරුවය.සභාපති - මේජර් ජෙනරාල් දයා රත්නායක (නිතරගයෙන්),උප සභාපති (තනතුරු 6) – සුනිල් ජයවීර (ඡන්ද 102), අජිත් නාරගල (ඡන්ද 82), සුසන්තිකා ජයසිංහ (ඡන්ද 72), එච්. ඩබ්ලිව්. නිමල්සිරි (ඡන්ද 65), අජිත් ප්‍රේමලාල්, (ඡන්ද 62), ටී. එම්. දේවේන්ද්‍ර (ඡන්ද 60), සුගත් තිලකරත්න (ඡන්ද 58), උපාලි මාරසිංහ (ඡන්ද 38), අනිල් වීරසිංහ (ඡන්ද 32), එම්. ඒ. ඩී. ජයසිංහ (ඡන්ද 23), ලේකම් (තනතුරු 1) - රියර් අද්මිරාල් ෂාමල් ප්‍රනාන්දු (ඡන්ද 50), ප්‍රේමා පින්නවල (ඡන්ද 35) උප ලේකම් – බර්නාඩ් පෙරේරා (නිතරගයෙන්), භාණ්ඩාගාරික (තනතුරු 1) - චන්දන ඒකනායක (ඡන්ද 50), අලෙයි ලීම් (ඡන්ද 48) උප භාණ්ඩාගාරික (තනතුරු 1)– ඔලිවර් කැලිස්ටස් (ඡන්ද 67), උපාලි හෙට්ටිආරච්චි (ඡන්ද 22) සටහන්කරු- සමන් කුමාර (නිතරගයෙන්)ක්‍රීඩා අමාත්‍යාංශ ශ්‍රවණාගාරයේ පැවැති මලල ක්‍රීඩා නිලවරණයේ දී ඔලිම්පික් ශූර සුසන්තිකා ජයසිංහ උප සභාපති තනතුරකට වැඩි ඡන්දයෙන් තේරී පත්වෙද්දී දශක කිහිපයක් මලල ක්‍රීඩාවේ විවිධ ප්‍රධාන තනතුරු හෙබවූ ප්‍රේමා පින්නවල මහතාට ඡන්ද 15කින් ලේකම් තනතුර අහිමි වී ගියේය.ලේකම් තනතුරට තරග කළ රියර් අද්මිරාල් ෂාමල් ප්‍රනාන්දු මහතා ඡන්ද 50ක් ලබාගත් අතර පින්නවල මහතාට ඡන්ද 35ක් ලැබුණි.මලල ක්‍රීඩා සංගමයේ සභාපති ලෙස මේජර් ජෙනරාල් දයා රත්නායක, උප ලේකම් ලෙස බර්නාඩ් පෙරේරා හා සටහන්කරු ලෙස සමන් කුමාර යන මහත්වරු නිතරගයෙන් තේරී පත්වූ අතර අනෙක් තනතුරු ඡන්ද විමසීමකින් සිදුකෙරණි.ඡන්ද විමසීමට කලින්ම උප සභාපති තරගයට ඉදිරිපත් වූ කර්නල් සුදත් මඩුගල්ල, ෂාමල් ප්‍රනාන්දු යන මහත්වරුන් ඉල්ලා අස්වූ අතර කිංස්ලි රංජිත් මහතාගේ නාමයෝජනාව ප්‍රතික්ෂේප විය.භාණ්ඩාගාරික තනතුරට ඉදිරිපත්ව තිබූ නාමයෝජනා තුනෙන් කිරාන් අතපත්තු මහතාගේ නාමයෝජනාව අවසන් මොහොතේ ඉවත් කෙරුණි. සිවුවැනි වසරටත් භාණ්ඩාගාරිත තනතුරට පත්වූ චන්දන ඒකනායක මහතා ඡන්ද 50ක් ලබාගත් අතර අලෙයි ලීමා මහතා ඡන්ද 48ක් ලැබීම හේතුවෙන් ඒකනායක මහතාට තියුණු ජයක් හිමිවිය.භාණ්ඩාගාරික තනතුරට ඉදිරිපත් වූ කිරාන් අතපත්තු මහතාට එරෙහිව විරෝධතාවක් ඉදිරිපත් වූ හෙයින් විරෝධතාවේ කරුණු සනාථ වී තරගයෙන් ඉවතට ගියේය.උප භාණ්ඩාගාරික තනතුරට ඉදිරිපත් වූ ඔලිවර් ප්‍රනාන්දු මහතා වැඩි ඡන්ද 45කින් ජය ගත්තේය.උප සභාපති තනතුරු 6ක් සඳහා දහදෙනෙකු තරග කළහ. දයානන්ද ;;වද්‍යතිලක මහතා අවසන් මොහොතේ සටනින් ඉවත් වූ අතර මලල ක්‍රීඩා ශූර සුගත් තිලකරත්න මහතා පරාජයට පත්විය. ඔහුට ඡන්ද 58ක් ලැබී තිබුණි.උප සභාපති තරගයේ දී වැඩිම ඡන්ද ප්‍රමාණයක් හිමිකර ගත් සුනිල් ජයවීර මහතා ඡන්ද 102ක් ලබාගත් අතර දෙවැනි තැන ඡන්ද 82ක් ලබාගත් අජිත් නාරගල මහතා හිමිකර ගත්තේය. ඡන්ද 72ක් සුසන්තිකා ජයසිංහ, ඡන්ද 65ක් එච්. ඩබ්ලිව්. නිමල්සිරි, ඡන්ද 62ක් අජිත් ප්‍රේමලාල් හා ඡන්ද 60ක් ටී. එම්. දේවේන්ද්‍ර මහතා හිමිකරගෙන උප සභාපති තනතුරුවලට පත්වූහ.විවෘත ඡන්දයටවිරෝධයක්මේ අතර ශ්‍රී ලංකා මලල ක්‍රීඩා පරිපාලනයට පැමිණීමට බලාපොරොත්තු වන ඇතැම් පිරිස් ඡන්ද දායකයන්ට මුදල් දී, සාද පවත්වා බලයට පැමිණීමට ගන්නා උත්සහය වළක්වාලීමට අත් ඔසවා විවෘතව ඡන්දය ප්‍රකාශ කිරීමේ අයිතිය තහවුරු කළ බව ක්‍රීඩා ඇමැති මහින්දානන්ද අළුත්ගමගේ මහතා පැවැසීය. ක්‍රීඩා අධ්‍යක්ෂ ජෙනරාල් රංජනී ජයකොඩි මහත්මියගේ ප්‍රධානත්වයෙන් ක්‍රීඩා අමාත්‍යාංශ ශ්‍රවණාගාරයේ ඊයේ පැවැති මලල ක්‍රීඩා නිලවරණය ආරම්භයේ දී ඇතැම් පිරිස් අත් ඔසවා ඡන්ද ප්‍රකාශ කිරීමට නොහැකි බව පවසා ඝෝෂා කරමින් නිලවරණයට බාධා වන අයුරින් හැසුරිණි.එම තත්ත්වය පාලනය කරගත නොහැකිව ක්‍රීඩා ඇමැති මහින්දානන්ද අලුත්ගමගේ මහතාට දුරකථනයෙන් දැනුම් දී ඇමැතිවරයා ශාලාවට කැඳවීමට අධ්‍යක්ෂ ජෙනරාල්වරියට සිදුවුණි.විනාඩි කිහිපයක් ගතවෙද්දී පැමිණි ඇමැතිවරයා පැවැසුවේ මලල ක්‍රීඩා නිලවරණය පවතින නීති රීති අනුව පවත්වන හෙයින් කිසිවෙකුට හෝ අසාධාරණයක් සිදුවන්නේ නම් අධිකරණය හමුවට යන ලෙසය.මලල ක්‍රීඩා නිලවරණයේ දී අත් ඔසවා ඡන්ද ප්‍රකාශවීම් අතරතුර ඇතැම් අය කිසිවෙකුට ඡන්දය නොදී නිහඬව සිටීම ද කැපී පෙනුණි..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>04</day>
    </date>
    <link>http://www.dinamina.lk/2012/05/04/_art.asp?fn=s1205042</link>
    <topic>‘ඕල් බ්ලැක්ස්’ ක්‍රීඩකයෝ ලාංකේය රගර් තරග බිමට</topic>
    <author/>
    <content>ජගත් රගර් තරග බිමේ වඩාත්ම ජනප්‍රිය මෙන්ම ප්‍රබලතම කණ්ඩායමක් වන ‘ඕල් බ්ලැක්ස්’ නමින් හැඳින්වෙන නවසීලන්ත ජාතික රගර් කණ්ඩායමේ ක්‍රීඩකයන්ගේ දස්කම් විස්කම් කාල්ටන් සුපර් සෙවන්ස් රගර් තරගාවලියේදී දැක බලා ගැනීමට මෙරට රගර් ක්‍රීඩා ලෝලීන්ට අවස්ථාව උදාවනු ඇත.මීට අමතරව දකුණු අප්‍රිකාව, අමෙරිකාව, එංගලන්තය, ඕස්ට්‍රේලියාව, ටොංගා සහ ෆීජි දූපත්වල ද විශිෂ්ටතම ක්‍රීඩකයන් මේ වන විට කාල්ටන් සුපර් සෙවන්ස් රගර් ශූරතාවලියට සහභාගිවීමට කැමැත්ත පළකොට ඇත.ලෝක රගර් ශ්‍රේණිගත කිරීම්වල ඉදිරියෙන් සිටින ක්‍රීඩකයන් රැසක් තරගාවලියට සහභාගි වන බැවින් තරගාවලිය නැරඹීමට විදේශීය ක්‍රීඩා ලෝලීන් වැඩි පිරිසක් පැමිණෙනු ඇත. අදියර දෙකකින් පැවැත්වෙන මේ ශූරතාවලියේ කොළඹ පැවැත්වෙන දෙවැනි අදියරට විචිත්‍රවත් අංග ඇතුළත්වන අතර ඉන්දීය කලාකරුවන් කීපදෙනෙකු ශූරතාවලියේ දෙවැනි අදියර රසවත් කරනු ඇත. සෑම කණ්ඩායමක් සඳහා ක්‍රීඩකයන් තෝරා ගැනීම ලංසු තැබීම මගින් සිදු කිරීමට නියමිතය. එක් කණ්ඩායමකට විදෙස් ක්‍රීඩකයන් සිවු දෙනෙකු ඇතුළත් වන අතර ඉන් ක්‍රීඩකයන් තිදෙනෙකු තරගයට සහභාගි වීම අනිවාර්ය වනු ඇත.ජාත්‍යන්තර රගර් පිටියේ විශිෂ්ටයන් සමඟ එක්වී ක්‍රීඩා කිරීමට සෑම කණ්ඩායමකටම පාසල් ක්‍රීඩකයන් දෙදෙනෙකු ද එක්වීමට නියමිතය.මෙරට රගර් ක්‍රීඩාවේ අනාගත අභිවෘද්ධියට එය ඉවහල් වනු නිසැකය. ජාත්‍යන්තර තලයේ පරිණත ක්‍රීඩකයන් හා ක්‍රීඩා කිරීමෙන් ලැබෙන අත්දැකීම් ජාත්‍යන්තර තරගවලදී ඉහළ දස්කම් දැක්වීමට මෙරට යොවුන් ක්‍රීඩකයන්ට කදිම අත්වැලක් වනු ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>04</day>
    </date>
    <link>http://www.dinamina.lk/2012/05/04/_art.asp?fn=s1205043</link>
    <topic>මරියාට අනපේක්ෂිත පරාජයක්</topic>
    <author/>
    <content>ඉතාලියේ කරීන් නැප් ඉදිරියේ ලකුණු 1 – 6 ක්, 6 – 1 ක් සහ 7 – 5 ක් ලෙස අනපේක්ෂිත පරාජයකට ලක්වූ රුසියාවේ සුපිරි ක්‍රීඩිකා මරියා කිරිලෙන්කෝ ට පෘතුගාල එස්ටෝරියල් විවෘත ටෙනිස් ශූරතාවලියේ කාන්තා තරග ඉසව්වේ තුන්වැනි වටයට පිවිසීමේ අවස්ථාව අහිමි විය.ජාත්‍යන්තර කාන්තා ටෙනිස් ශ්‍රේණිගත කිරීම්වල 21 වැනි ස්ථානයේ පසුවන 25 හැවිරිදි කිරිලෙන්කෝ ගේ පරාජය ක්‍රීඩා ලෝලීන් විමතියට පත් කළ සිදුවීමක් විය.2002 වසරේදී අමෙරිකානු විවෘත කණිෂ්ඨ ටෙනිස් ශූරිය වූ ඇය 2005 වසරේ දී සිය ප්‍රථම ලෝක ටෙනිස් සංගම් කිරුළ දිනාගනිමින් ජාත්‍යන්තර ටෙනිස් බිමේ ජය කෙහෙළි නැංවීමට සමත් වූවාය.2010 වසරේදී ඕස්ට්‍රේලියානු විවෘත ටෙනිස් ශූරතාවලියේ අර්ධ අවසන් පූර්ව වටයට පිවිසීමට ද කිරිලෙන්කෝට හැකි විය.මේ වසරේ සිය ප්‍රථම ටෙනිස් කිරුළ දිනාගැනීමේ අදිටනින් පෘතුගාලයට පැමිණි ඇයට බලාපොරොත්තු සුන්කර ගනිමින් නැවත රුසියාවට යාමට සිදුවී තිබේ.මේ අතර තරගාවලියේ එකම පෘතුගාල බලාපොරොත්තුව වූ මරියා ජෝ ට ද තුන්වැනි වටයට සුදුසුකම් ලැබීම අහිමි කරමින් ඉතාලියේ රොබේටා පන්සි හමුවේ ලකුණු 6 – 2 ක් සහ 6 – 0 ක් ලෙස පරාජයට පත්වීමට සිදු විය..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>04</day>
    </date>
    <link>http://www.dinamina.lk/2012/05/04/_art.asp?fn=f1205041</link>
    <topic>ලබන මැයි දිනය තොප්පිගලදී සමරමුද</topic>
    <author/>
    <content>තේමා පාඨ සටන් පාඨ මුළුමනින්ම වෙනස් වූ මැයි දින පෙළපාළියක් හා රැස්වීමක් කොළඹ නගර සභා පිටියේදී පසුගියදා මුළු දුන්නේය. නගර සභා පිටියේ පැවතියේ එක්සත් ජනතා නිදහස් සන්ධානයේ මැයි දින රැලියයි. එය ජනාධිපති මහින්ද රාජපක්ෂ මහතාගේ ප්‍රධානත්වයෙන් පැවැත්විණි. වෙනදා සන්ධාන පෙළපාළියේ පමණක් නොව අනෙකුත් පෙළපාළිවලද රැව් දුන්නේ ‘කැපූ නිවාඩු දියව්’ ‘වැටුප් වැඩි කරව්’ ‘බෝනස් දියව්’ ‘සේවක වරප්‍රසාද නොකපව්’ ‘සේවක කප්පාදුව වහාම නතර කරව්’ ආදි වශයෙන් වූ ප්‍රබල සටන් පාඨ කිසිවක් සන්ධාන පෙළපාළියෙන් ඇසුනේ නැත. මේ වගේ සටන් පාඨ පාලක පක්ෂයේ ප්‍රධානත්වයෙන් පැවැත්වෙන මැයි දින රැලියේදී කියන්නේ නැති සටන් පාඨ කාට ඇසෙන්නට කියන්නේ දැයි ප්‍රශ්නයකි.සටන් පාඨ කීම ගැන සටන් පාඨ කවදාවත් නෑසුණ එක්සත් ජාතිත පක්ෂයට කිසියම් ගැටලුවක් තිබේ. එජාපය හැමදාමත් ක‍ෙළ් සටන් මොට කළා මිස සටන් වලට පණ දීම නොවේ. එජාපයේ ලලිත් ඇතුලත්මුදලි සටන් පාඨ කීම පෝස්ටර් ඇලවීම ගැන අලුත් මතයක් ඉදිරිපත් කළේය. ඒ මතයද මෙහිදී ඉදිරිපත් කරන්නේ සටනකින් තොර ජයග්‍රහණයක් නැති බව සනාථ කිරිමටය.ලලිත් ඇතුලත්මුදලිගේ තර්කය අනුව ‘දියව් – කරව් – බලව් ආදී නියෝග ශිෂ්ට සම්පන්න නොවේ. ඒ වචන ඇසුණ විට පාලක පක්ෂයට ඇති වන්නේ කෝපයකි. ඒ නිසා සේවකයන් කළ යුත්තේ ‘කරුණාකර දෙන්න’ ‘කරුණාකර කරන්න’ ‘කරුණාකර බලන්න’ ආදි වශයෙන් හොඳ බසින් පාලකයන් ඇමතීමය.කරුණාකර භාෂාවෙන් ඉල්ලුවක් දෙන්න කරන්න යනුවෙන් කීවත් එජාප ආණ්ඩුව නම් කම්කරු පක්ෂයට කිසි දිනෙක ඉල්ලීම් ලබා දුන්නේ නැති බව ලලිත් ඇතුලත්මුදලි මහතාම දනී. කරුණාකර භාෂාවෙන් නොව අමු තිත්ත කුණුසරුපයෙන් ඉල්ලිම් ඉල්ලුවත් එජාප පාලකයන් දෙන්නේ නැත.කෑමට බීමට හා පඩියට වඩා දැන් අප මුහුණ පා සිටින්නේ කුමන්ත්‍රණකාරී බලවේගවලට යට නොවිය යුතු වැඩපිළිවෙළක් සඳහාය.යුගයට ගැලපෙන සටන් පාඨමෙදා පාර සටන් පාඨ වෙනස් විය. සේවක ඉල්ලීම් කිසිවක් නැත. ඕනෑම ගැටලුවක් තිබේ නම් එය විසඳා ගන්නට මැයි දිනයේදී කෑ ගැසුවාට ඵලක් නැත. ඒ නිසා යුගයට ගැලපෙන සටන් පාඨ පමණක් තෝරා ගැනීමට සන්ධානයේ මැයි රැලියට ආ කම්කරු පන්තිය තීරණය කළහ.මෙවර මැයි දින පෙළපාළියේ ඇසුණු සටන් පාඨයකට සමාන සටන් පාඨයක් ඇසුණා නම් ඒ 1977 න් පසුවය. ‘බණ්ඩාරනායක මැතිනියගේ ප්‍රජා අයිතිය අහෝසි නොකරව්’ යන්න එම සටන් පාඨය විය.මෙදා මැයි දින පෙළපාළිය පුරා රැව් දුන්නේ රට එකට - අපි ජනාධිපතිතුමා සමඟයි – ජනාධිපතිතුමනි - කෙළින් ඉන්න – ඔබ අපට ඕනෑ - ආදි වශයෙන් වූ ජනාධිපතිතුමාට ශක්තියක් වන්නට කැමැති ජනතා පවුරක් ඉබේටම නිර්මාණය වී තිබුණි.ප්‍රභාකරන් වසර තිහක් තුළ ශ්‍රී ලාංකික ජනතාවට දුන් වේදනාව, ඇති කළ මරණ බිය දෑසින් ගැලු කඳුළු අපේම දරුවන්ගේ සිරුරුවලින් හැලූ රුධිරය වෙනුවෙන් කිසිවකු මිලක් නියම කළේ නැත. මේ දුකට, වේදනාවට, මුහුණ දුන් අහිංසක ජනතාව වෙනුවෙන් කිසිවකු කතා කළේ නැත. බොරු වීරකම් මවා ගෙන යුද්ධ කරන හැටි සීත කාමරවල සිට කියා දුන්නේ ප්‍රායෝගික නොවූ විසැඳුම්ය. දේශපාලන නායකත්වයක් නැතිව අතරමං වූ රණවිරුවන්ට නිරපරාදේ ජීවිතය පූජා කළ හැකි කිසිවකුවත් අමතක කළ නොහැකිය.එවැනි වාතාවරණයක රට නිදහස් කරගෙන මරණ බිය නැති කොට ජනතාවට සාමයෙන් ජීවත් වන්නට සාමකාමී මඟ පාදා දුන් රාජ්‍ය නායකයා විදුලි පුටුවේ හිඳුවන්නට යුද අපරාධ චෝදනා හෝ එල්ල කරන්නට හෝ කවුරුන් හෝ දඟලනවා නම් එයට ඉඩ නොදෙන්නට ජනතාව සූදානම්ය. මෙදා මැයි දින නියම අරුත එයයි. එම අරුත යථාර්ථයක් බවට පත් වන තුරු මේ රටේ ජනතාව ජනාධිපතිතුමා අත්හැර නොයනු ඇත. ජනාධිපතිට ශක්තියක්ම වනු ඇත.එජාපයේ යාපනමැයි දිනය මාරයිඑක්සත් ජාතික පක්ෂය මෙදා මැයි දිනය දෙපලක පැවැත්වීය. රනිල් වික්‍රමසිංහ මහතා කට්ටියත් සමඟ යාපනයට ගිය අතර සජිත් ප්‍රේමදාස නියෝජ්‍ය ලේකම්වරයා තවත් කට්ටියක් රැගෙන සුගතදාස ක්‍රීඩාංගණයේ සිට අලුත්කඩේට ආවේ ය.රනිල් වික්‍රමසිංහ මහතා යාපනය තෝරා ගැනීම ගැන විවිධ අය විවිධ මත පළ කරති. ඒ මත අතර හිනා යන මතද තිබේ. අපගේ මාධ්‍ය සගයකු කීවේ එජාපය පාලනය යටතේ ඇති කොළඹ නගර සභාව ආණ්ඩුවේ මැයි දිනයට නගර සභා පිටිය වෙන්කර දී තිබෙන බවයි.“ඉතින් කාට කියන්නද? රනිල් යාපනයට නොගොහින් මොනවා කරන්නද?” ඔහු තවදුරටත් කීවේ ය.රනිල් වික්‍රමසිංහ සිය මැයි දිනයට යාපනය තෝරා ගත්තේ රෙදිත් ඇඳගෙන දැයි තවත් අය ප්‍රශ්න කරති. යාපනය මහා යුද්ධයකින් හා මානුෂීය මෙහෙයුමකින් නිදහස් කර ගත්තේ යාපනයේ ජනතාවට පමණක් ජීවත් වන්නට නොවේ. පිට පළාත්වල ජීවත් වන සිංහල, දෙමළ හා මුස්ලිම් අයටත් යාමට හා ඒමටය. වසර තිහකින් යාපනය කොයි වගේ දැයි නොදන්නා කී දෙනෙක් යාපනයට යන්නට ඇත්ද?ප්‍රභාකරන් අවසන්වරට වැටී සිටි නන්දිකඩාල් කළපුව බලන්නට කොච්චර කට්ටිය ගියාද? විශේෂ මුරකාවල් යොදාගෙන ප්‍රභාකරන් ජීවත් වූ විශේෂ මාලිගාව දැකගන්නට දකුණෙන් කී දෙනකු ගියාද? ඒ වගේම අනෙක් කොටි නායකයන් ජීවත් වූ ස්ථාන දැක ගන්නට කාටද ආසා නැත්තේ? බලාගෙන යනකොට ඒ අය සාමාන්‍ය දෙමළ ජනතාව මෙන් නොව යාපනයේ රහස් ස්ථානවල සුර සැප වින්දා නොවේදැයි යන අයට සිතෙනවා ඒකාන්තයි.වසර තිහක් දහස් ගණනින් මරා දැමූ ප්‍රභාකරන් නම් සුවිශේෂී මිනීමරුවා යාපනයේ සැඟවී මොන මොන දේ කරන්නට ඇත්දැයි දකුණේ සිටින අයට සිතා ගන්නටත් බැරිව සිටියහ. දැන් ඉතින් දකුණේ අය සහ උතුරේ ජීවත්වූ අහිංසක දෙමළ ජනතාව ප්‍රභාකරන් කෑ හැටි, නිදාගත් හැටි, ව්‍යායාම කළ හැටි සියල්ල දනිති. ඉතින් කවුරුත් මේවා බලන්නට ආසා නම් රනිල්ට ඒ ආසාව නැද්දැයි අපි ප්‍රශ්න කරමු.රනිල් වික්‍රමසිංහ යාපනයේ මැයි දිනය පැවැත්වීම ගැන හදවතින් සතුටු වන්නේ ජනාධිපති මහින්ද රාජපක්ෂ මැතිතුමාය. මේ පුංචි දූපත නිදහස් කරගෙන දෙමළ ජනතාවට නිදහසේ ජීවත් වන්නට ගෙන ගිය සටන හමුවේ රනිල් වික්‍රමසිංහ කළ කී දෑ අනුලෝම ප්‍රතිලෝම වශයෙන් සිහිපත් කරන්නේ එදා මහින්ද රාජපක්ෂ ආණ්ඩුවට, යුද්ධය ගැන, සිනාසුණ නිසා ය.ජනාධිපති මහින්ද රාජපක්ෂ මහතා වගේ යාපනය නිදහස් කර ගන්නට දුක් විඳින්නට රනිල් වික්‍රමසිංහ කැමති නැත. රනිල්ට අවශ්‍ය ප්‍රභාකරන්ට “ඕන මඟුලක්” කරගෙන උතුරේ ජීවත් වෙන්නට අවසර දීමය. ඒ සඳහා වෙනම රාජ්‍යයක් නොව සක්විති රජකම ගත්තත් රනිල්ට කමක් නැත. ඒ නිසා ප්‍රභාකරන් එක තැනකත් රනිල් වික්‍රමසිංහ තවත් තැනකත් ඉඳගෙන සටන් විරාම ගිවිසුම අස්සන් කළේ ප්‍රභාකරන්ට වෙනම රාජ්‍යය වෙන්කර ගන්නට ඉඩකඩ ලබා දීමටය.ප්‍රභාකරන් ඒ වැඩේ හරියටම කර ගත්තේ ය. මහින්ද රාජපක්ෂ මහතා මේ රටේ ජනාධිපති නොවුණා නම් ප්‍රභාකරන් රනිල්ට කියන්නේ “ඔබ ඔබේ රටේ මම මගේ රටේ” කියලා ය. ඔය විදියට අවුරුද්දක් දෙකක් ගිය තැන ශ්‍රී ලංකාවෙන් තවත් කෑල්ලක් අල්ලාගෙන “රාජා මමයි රජා මමයි අපේ රාජ්ජේ” කියා ප්‍රභාකරන් ජයග්‍රාහී ගීත ගායනා කරනවිට රනිල් වික්‍රමසිංහ එම ගීයට තාල අල්ලනු ඇත.ලොකුම විහිළුකාරයාරනිල් වික්‍රමසිංහ යාපනයේ මැයි රැළිය පවත්වන්නට තීරණය කළ විගස මිනිස්සු අතීතය සිහිපත් කළහ. ප්‍රභාකරන් මෙල්ල කොට යාපනය නිදහස් කර ගන්නට රණවිරුවන්ට නොහැකි බවට රනිල් වික්‍රමසිංහ ප්‍රධාන එජාප ලොක්කෝ කැට තැබූහ. රණවිරුවෝ අල්ලන්නට බැරි යයි කී තොප්පිගලින් පටන් ගත්හ. කටවහගෙන ඉන්නට බැරි වූ රනිල් තොප්පිගල කැළෑවක් බව කීය.“යාපනය අල්ලාගෙන කවදාවත් යුද්ධය දිනන්නට බැරි යයි මංගල සමරවීර පාර්ලිමේන්තුවේදී සපථ කළේ ය. ඕනෑම ගොනෙකුට යුද්ධ කළ හැකි යයි ලක්ෂ්මන් කිරිඇල්ල ගොන් කතාවක් කියා රණවිරුවන් හෑල්ලුවට ලක් කළේ ය. ලොකුම විහිළුකාරයා වූයේ රවි කරුණානායකය. ඔහු පාර්ලිමේන්තුවේ මහා වීරයා බවට පත්වෙමින් ආණ්ඩුව කරන බොරුව මෙසේ හෙළි කළේ ය.කිලිනොච්චි යනවයි කියල මැදවච්චියට යනවා. අලිමංකඩ යනව කියල පාමන්කඩ යනවා. එදා එසේ ආණ්ඩුවට විහිළු කළ රවි කිලිනොච්චියට හා අලිමංකඩට කලිසමක් ඇඳගෙනම ගියේ ය.යාපනයේ මැයි දිනය පවත්වද්දී සිහිපත් නොකළ යුතු අතිශයින් කනගාටුදායක සිද්ධි කීපයක් ඇති බව ඔවුහු කියති. අපි ඒවා පොයින්ට් ෆෝම් එකෙන් සටහන් කරමුl යාපනය් සංවර්ධිත ඡන්දය පවත්වන්නට කොළඹින් ගිය කෝච්චියට කුරුණෑගලින් මැර පිරිස් නග්ගා ගැනීමl සංවර්ධන ඡන්දය භාරව සිටි තේරීම් භාර නිලධාරියා ගෙදර යවා කුරුණෑගල සමුපකාරයේ බඩු කිරූ ඉලන්දාරියා තේරීම් නිලධාරියා ලෙස පත් කිරීමl ඡන්ද පෙට්ටි යාපනය අශෝක් හෝටලයේ ඇඳයටට ගෙන යාමl හෝටලයේදීම හොර ඡන්ද දැමීමමැයි දිනය දා පමණක් නොව කිසිම දවසක ආර්. සම්බන්දන්ට දැන ගැනීමට ඉඩ නොදිය යුතු ප්‍රධාන කාරණයක් තිබේ. එනම් යාපනයේ පුස්තකාලය ගිනි තැබීමය.සම්බන්ධන් ජාතික කොඩිය ඔසවා ගෙන සිටියේ ය. කොටි තරුණයෝ ඊලාම් කොඩිය ප්‍රදර්ශනය කළහ. රනිල් අත්පොළසන් දුන්නේ ය. ඊළඟ මැයි දිනය තොප්පිගල පැවැත්වීමට යෝජනා කරමි.කුරහන් සාටකයජනාධිපති මහින්ද රාජපක්ෂ මහතා සාර්ථක සංචාරයක් නිමවා දිවයිනට ළඟා වූයේ පසුගිය සිකුරාදාය. ඒ දකුණු කොරියාවටය. ඔහුගේ සියලු විදෙස් සංචාර සාර්ථකය. දකුණු කොරියාවේ ව්‍යාපාරිකයන් හමුවී ආයෝජනයට ශ්‍රී ලංකාව අතිශයින්ම සුදුසු රටක් බවට කරුණු ඉදිරිපත් කළේය.එපමණක් ඉතා සුහදව හා කැපවීමෙන් දකුණු කොරියාවේ රැකියාව කරන අපේ කොල්ලන් හමුවීමට ජනාධිපතිතුමා අමතක කළේ නැත.ඒ සමගම තවත් ශ්‍රී ලංකික තරුණ තරුණියන් 15000 කට දකුණු ‍ෙකාරියාවේ රැකියා ලබාදීමටත් එරට පොරොන්දු විය. විදෙස් සංචාරවල සාර්ථකත්වයට වඩා අප මෙහි සටහන් කරන්නේ එතුමා ඕනෑම විදේශ රටකට හෝ විදේශ සමුළුවකට ගිය විට ඔහු ලබා ගන්නා ආකර්ෂණයයි.යුරෝපීය ඇඳුමින් සැරසුණ පිරිස් අතර මහින්ද රාජපක්ෂ මහතා කැපී පෙනෙන්නේ පුදුමාකාර ආකර්ෂණයකිනි. ඔහුගේ ජාතික ඇඳුමත් සුදු ජාතික ඇඳුමට සරිලන සේ ගෙල වැටුණ කුරහන් සාටකයත් නිසා ඕනෑම සභාවකදී මහින්ද රාජපක්ෂ මහතාගේ මනා පෞරුෂය කැපී පෙනේ.ජාතික ඇඳුමින් සැරසුණ රාජ්‍ය නායකයන් සහ මැති ඇමැතිවරුන් සිටියත් මහින්ද රාජපක්ෂ මහතා ඒ අයටත් වඩා ඉහළින් ඉස්මතු වී පෙනෙන්නේ ඒ මහතාගේ ගෙල සරසන කුරහන් සාටකයයි.හාට් ඇටෑක් හෙටවෛද්‍යවරු දින වකවානු නියම කරගෙනත් හිටි හැටියේත් වර්ජනය කරති. මෙම වර්ජනවලට හේතුව වැටුප් සහ දීමනා ප්‍රශ්නයි. වෛද්‍යවරු ඉතා ආර්ථික අමාරුකම් මැද ජීවත්වන අය වෙති. එසේ කී විට සමහරු අපගේ ඇඟට ගොඩවන නිසා වෛද්‍ය වැඩ වර්ජනවලට හේතු ලෙස මුදල් ප්‍රශ්න ඉදිරිපත් කරන නිසා අපි එසේ කියමු. එසේ නැතිව අප වෛද්‍යවරුන් වර්ජන කරන්නට පොළඹවන්නේ නැත.අප මේ පුංචි සටහන ලියන්නේ දොස්තරලාගේ වැඩ වර්ජනයක් ගැන එක්තරා පුවත්පතක පළ වූ වාර්තාවක් ගැන කියන්නටය. ඒ වාර්තාවට අනුව වෛද්‍යවරුන් කියන්නේ ඉදිරි දින දහය ඇතුළත වෛද්‍ය වැඩ වර්ජනයක් කරන බවයි. ඒ ප්‍රවෘත්තිය කියැවු අපට සිහිපත් වන්නේ මේ දිනවල රූපවාහිනි නාලිකාවල ප්‍රචාරය වන වෙළෙඳ දැන්වීමකි.ඒ දැන්වීමට අනුව කාර්යාලයක සේවය කරන ලිපිකරුවකු හෝ විධායක නිලධාරියකු අංශ ප්‍රධානියාට මෙසේ කියයි.‘සර් ! මට මාසයක් නිවාඩු ඕන’ඔහු ලොක්කාට එසේ කියයි.‘ඇයි ඒ’ ලොක්කා අසයි.‘සර් මට හෙට හාට් ඇටෑක් එකක් හැදෙන්නතියෙනවා’සේවකයා කියයි.දොස්තරලාගේ වර්ජනයත් එසේමය..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>04</day>
    </date>
    <link>http://www.dinamina.lk/2012/05/04/_art.asp?fn=f1205042</link>
    <topic>“බුද්ධරූප ඇන්දට වස් වදින්නේ නැහැ”</topic>
    <author>සංවාදය චන්දන ජයවීර</author>
    <content>ගුණසිරි කොළඹගේ මෙරට දැන්වීම් ප්‍රචාරණ කලාවේ හා ප්‍රකාශන චිත්‍ර සම්ප්‍රදායේ සම්භාවනාවට පත්ව සිටින ජ්‍යෙෂ්ඨ චිත්‍රශිල්පියෙකි. 2600 වෙනි සම්බුද්ධත්ව ජයන්තිය නිමිත්තෙන් ඔහු ඇදි බුද්ධරාජ සිතුවම් ප්‍රදර්ශනය මේ මස 05 සිට 31 දක්වා කොළඹ ගංගාරාම විහාරස්ථ කලාගාරයේදි පැවැත්වේ‍. මේ එම ප්‍රදර්ශනය ගැන හා විහාර චිත්‍ර සම්ප්‍රදාය ගැන ඔහු හා කළ අර්ථපූර්ණ සංවාදයක සටහනකි.බුදුන් වහන්සේ සම්බුද්ධත්වයට පත්ව මේ වස රට වසර 2600 ක් සම්පූර්ණ වෙනවා. එම අසිරිමත් අවස්ථාව සැමරීමට හැකි ආකාරයෙන් දායක වීම බෞද්ධයන් වන අපගේ වගකීමක්. චිත්‍ර ශිල්පියෙක් හැටියට මාගේ ප්‍රකාශන මාධ්‍යය වන සිතුවම් ආශ්‍රයෙන් ඒ යුතුකම ඉටු කිරීම මෙම උත්සාහයේ අරමුණයි.විහාරයක තිබෙන චිත්‍ර සම්ප්‍රදායන් කලාගාරයකට ගෙනෙන්න වුවමනාවක් මට තිබුණේ නැහැ. මෙම ප්‍රදර්ශනය නැරඹූ එක්තරා ලේඛිකාවක් විහාර දහසක ඇති බුද්ධ රූප දුටුවත් බුදුන් වහන්සේ මේ ආකාරයට ඇඳ තිබෙන බවක් දැක නැති බව කියුවා. බුදුන් වහන්සේ චිත්‍රණය කළේ බුද්ධ රූපයක් දෙස බලා ගෙනද? එසේ නැත්නම් භාවනා කිරීමෙන් ලබාගත් හැකියාවක් මතද? යනුවෙන් සමහරු විමසා සිටියා. තවත් සමහරු කඳුළු සැලුවා. මා විහාර සිතුවම් සම්ප්‍රදාය අනුගමනය නොකළා වුණත් බුද්ධාලම්භන ප්‍රිතිය ඇති කිරීමේ අරමුණ ජයගෙන ඇති බව මෙම ප්‍රතිචාරයන්ගෙන් පෙනෙනවා.එහි වැඩි වශයෙන් උපදෙස් දක්වා තිබෙන්නේ පිළිම නෙළීම ගැනයි. ඒවා මගේ හිතේ තිබෙනවා. සමහර විට වැඩේ කරගෙන යන විට ඉබේම වගේ එම අදහස් මතු වෙනවා. නමුත් මම ආයාසයෙන් පරිමාවන් ගැන හෝ වෙනත් ලක්‍ෂණ ගැන අවධානය යොමු කළේ නැහැ. මම මෙතැනදී මූලිකත්වය දෙන්නේ මගේ ප්‍රකාශනයටයි. බුදුන් වහන්සේ ගැන මගේ තිබෙන ශ්‍රද්ධාව හා භක්තිය මේ ප්‍රදර්ශනයේ හරයයි. එය වෙනත් නියමයකට යට කරන්න මට අවශ්‍ය වූයේ නැහැ.බුදුන් වහන්සේ මහා කරුණා ගුණයෙන් යුත් පරම උතුම් මිනිසායි. උන් වහන්සේ ගැන මගේ ඇති පැහැදීම ගැන අඳීන්න මම බය වන්නේ නැහැ.නියමාකාරයෙන් බුද්ධරූපයක් ඇඳීමෙන් ශිල්පියාට වස් වදින බව විශ්වාස කරන පිරිසක් ඉන්නවා. නමුත් මම හිතන්නේ් චිත්‍ර ශිල්පියා තමන් කරන කාර්යයේ සාර්ථකභාවය ගැන මිස වෙනත් මිථ්‍යා විශ්වාස ගැන සැලකිල්ලට ගත යුතු නැහැ. අපි අවධානය යොමු කළ යුත්තේ බුදුන් වහන්සේ ලස්සනට අඳින්න නෙමෙයි. උන් වහන්සේගේ මහා කරුණාව නිරූපණය කිරීමටයි.මගේ චිත්‍රවල දේවත්වයක් නැහැ. එහිදී ඔබට හමුවන්නේ පරම උතුම් මිනිසායි. නමුත් මම බුදුන් වහන්සේගේ ජීවන චරිතය හෝ උන් වහන්සේ ශ්‍රාවකයන් සමග සිටින අවස්ථා චිත්‍රණය කළේ නැහැ. ඒ නිසා අනර්ථයක් වුණයි කියලා මම හිතන්නේ නැහැ.බුදුන් වහන්සේ පිරිනිවන් පාන අවස්ථාව වන විට වයසට ගොස් සිටියත් බොහෝ චිත්‍ර ශිල්පීන් එම අවස්ථාව නිරූපණය කිරීමේදී ඒ ගැන සැලකිල්ලට ගන්නේ නැහැ. එය වැරැදි සම්ප්‍රදායක්.පන්සල් චිත්‍ර සම්ප්‍රදායේ චිත්‍ර නොතිබුණාට මේ චිත්‍ර මුළුමනින්ම නූතන කියන්න බැහැ. සමහර ඒවායේ ඇබ්ස්ට්‍රැක් චිත්‍ර කලාවේ ලක්‍ෂණ තිබෙනවා. මොඩර්න් චිත්‍ර කලාවේ ලක්ෂණත් තිබෙනවා. මම සත් සතිය ඇන්දේ ඇබ්ස්ට්‍රැක් ආකාරයට. ඒ වුණාට ඒක මිනිස්සුන්ට තේරෙනවා. මගේ හැම චිත්‍රයකම ඒ ලක්‍ෂණය තියෙනවා. මගේ චිත්‍රවල පමණක් නොවෙයි පැරණි විහාර චිත්‍ර වලත් ඇබ්ස්ට්‍රැක් ලක්‍ෂණ තිබෙනවා. නුවර යුගයේ ආභාෂයත් තිබෙනවා. ඒ වගේම මම තායිලන්තය, ඉන්දියාව, බුරුමය වගේම අපේ රටේත් නොයෙකුත් පිළිමවල ආභාෂය ගත්තා. ඒක නොකිය ඉන්නවත් හංග ගන්නවත් මට වුවමනාවක් නැහැ.ඊට අමතරව මම ශිල්පීය ක්‍රම රාශියක් භාවිතා කළා. තෙල් සායම්, ඇක්‍රලික්, දිය සායම්, ග්‍රැපික් ආට්, පැස්ටල් වගේ මම මාධ්‍ය කිහිපයක් භාවිතා කළා. මේ මොන ආභාෂය ලැබුවත් නිර්මාණය මගේ. ඒ සෑම දෙයක්ම කෘතියට අවශ්‍ය විදිහට හසුරුවා ගැනීම ශිල්පියාගේ වගකීමක්.තාක්‍ෂණය සමග ගමන් කළේ නැත්නම් අලුත් පරම්පරාවට ඉඩ දී ඉවත්ව යාමට සිදු වෙනවා. මම පරිගණක ආශ්‍රිත චිත්‍ර කලාවට යොමු වූයේ මෙයට වසර 15 කට පෙර. මම හැම විටම ගනුදෙනු කළේ ට්‍රෙවෝ ෂැම්බලේන්, ඩේවිඩ් ටේලර් වැනි ලෝකයේ සිටින දක්ෂ චිත්‍ර ශිල්පීන් සමගයි. නැත්නම් මේ කොදෙව්ව ඇතුලේ හිරවෙලා මොනව අඳීන්නද? මොනව කරන්නද? එහෙනම් මම අද නැහැ.මම හැම විටම හිතන්නේ ශිෂ්‍යයෙක් කියලයි. මිනිහෙක් අලුත් වෙන්න නම් වෙනස් වෙන්න නම් ඒ හැඟීම තිබිය යුතුයි. මේ රටේ චිත්‍ර ශිල්පීන් කොටසක් ඉන්නවා ‘මොඩනිසම්’ වගේ මොකක් හරි ‘ඉසම්’ එකක් දාගෙන හැමදාම එකම දෙයක් කරන. මට එහෙම වෙන්න බැහැ.සෝමබන්දු විද්‍යාපති ගේ බෙල්ලන්විල විහාරයේ සිතුවම් ගැන මම අතිශයින් ප්‍රමෝදයට පත් වෙනවා. සෝලියස් මැන්දිස්ගේ කැලණි විහාරයේ චිත්‍රත් මම අගය කරනවා. ඒවා ක්‍රම දෙකකට නිර්මාණය වූ චිත්‍ර.සෝමබන්දුගේ ක්‍රමය වෙනස්. ඔහු හැමෝම කළා වගේ පැරණි චිත්‍ර කොපි කරගෙන ඒ ආශ්‍රයෙන් ඇන්දේ නැහැ. ඔහුගේ හැඩතල, වර්ණ ගැල්වීම, සංරචනය පැරණි පන්සල් සම්ප්‍රදායේ තිබුණු දේවල් නෙවෙයි. ඒකේ කිසි ප්‍රශ්නයක් නැහැ. සොලියස් මෙන්දිස්ගේ චිත්‍රවල අජන්තා වැනි සම්ප්‍රදායවල ආභාෂය තිබෙනවා. ඒවා අතිශ්‍රේෂ්ඨ කෘතීන්. ඔවුන් අති දක්ෂයින්. එහෙත් චිත්‍ර සම්පිණ්ඩනය සෝමබන්දුගේ් ඉහළයි. සෝලියස් ළඟ පැරණි ක්‍රමයට පවත්වාගෙන යාමක් දකින්න ලැබුණා. ඊට වැඩිය සෝමබන්දු මොඩර්න්. ඒ විදිහට මිනිස් රුවට ලාලිත්‍යයක් දුන් චිත්‍ර ශිල්පියෙක් අපිට පන්සල් චිත්‍ර කලාව ඇතුළේ හමුවන්නේ නැහැ. ජෝර්ජ් කීට්ගේ චිත්‍රවල කෘත්‍රිම ගතියක් තියෙනවා.පන්සල් සිතුවම් සඳහා ඩිජිටල් මාධ්‍යය යොදා ගැනීමේ වරදක් නැහැ. දැන් වසර 177 ක් පවතින ඩිජිටල් මුද්‍රණ යන්ත්‍ර තිබෙනවා. මම මෙම ප්‍රදර්ශනය සඳහා නිර්මාණය කළ ඩිජිටල් චිත්‍ර එසේ ස්වභාවික කැන්වසයක මුද්‍රණය කළා. තාක්‍ෂණයත් සමග ඉදිරියට යා යුතුයි. ඒක නවත්වන්න බැහැ.තාක්‍ෂණය නිසා නිර්මාණශීලීත්වයට සීමා පැනවෙන්නේ නැහැ. ශිල්පියා අහෝසි කරන්න තාක්ෂණයට බැහැ. ඒ නිසා අපා බිය විය යුතු නැහැ..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>04</day>
    </date>
    <link>http://www.dinamina.lk/2012/05/04/_art.asp?fn=f1205043</link>
    <topic>මහ පොළොවට හෙළූ ගොවීන්ගේ කිරි කඳුළු</topic>
    <author/>
    <content>නැවුම් කිරි යනු සුබ ලකුණකි. අතීතයේ පටන් මෙරට ජනයා කිරි සැලකුවේ සම්පතක් ලෙසිනි.අලුත් අවුරුදු උදාවකදීත්, නව නිවසකට පිවිසීමේදීත් කිරි උතුරුවන්නට මෙරට ජනයා අමතක නොකරන්නේ කිරි සෞභාග්‍යයේ සලකුණක් බැවිනි.මෙවන් වූ සම්පතක් පසුගියදා හැටන් නගරයේ පාරවල් දිගේ ගලා ගියේ ය. මුළු නගරය ම කිරෙන් නෑවිණි. ගොවීන් පවසන පරිදි ඔවුන් නගරය පුරා හලා දැමූ කිරි ප්‍රමාණය ලීටර 12000 කි. එහි සාමාන්‍ය වටිනාකම ලක්‍ෂ පහක් පමණ වෙයි.සැපත, සෞභාග්‍යය සංකේතවත් කරන කිරි මෙදින ගොවීන් යොදාගෙන තිබුණේ තම දුක ප්‍රකාශ කරන්නට ය. නගරය පුරා ගලාගෙන ගොස් කාණු දිගේ කිරිත් සමඟ මුසු වී ගොවීන් ගේ කඳුළු ද ගලා ගියේ ය. එහෙත් තවමත් ඔවුන් ගේ දුක වේදනාව තුනී වී ගොස් නොමැත.නුවරඑළිය දිස්ත්‍රික්කයේ කිරි ගොවීන්ට ඔවුන්ගේ හෙට දවස පිළිබඳ ඇත්තේ ප්‍රශ්නාර්ථයකි. ඒ මෙතෙක් කල් ඔවුන්ගේ කිරි මිලදී ගත් පෞද්ගලික සමාගම් කිරි මිලදී ගැනීම දැනට සති දෙකක පමණ කාලයක සිට අත්හිටුවා ඇති බැවිනි.ගොවීන් පවසන පරිදි පෞද්ගලික සමාගම් කිරි මිල දී ගැනීම අත්හිටුවා ඇත්තේ කිරිපිටි අලෙවිය අඩුවීම නිසා නැවුම් කිරි අතිරික්තයක් පවතින බව දක්වමිනි.අදාළ තත්ත්වය හේතුවෙන් මේ වන විට දෛනිකව නුවරඑළිය දිස්ත්‍රික්කයේ සමස්ත කිරි නිෂ්පාදනයෙන් පහෙන් එකක් වන ලීටර් 30000 ක් පමණ කාණුවලට හැලීමට ගොවීන්ට සිදුව තිබේ.පසුගිය මාර්තු මස මැද භාගයේ සිට ක්‍රමයෙන් කිරි මිල දී ගැනීම පෞද්ගලික සමාගම් විසින් අඩු කරන්නට වීමෙන් ඇති වූ ගැටලුව පුපුරා ගියේ පසුගිය 02 දා ය. දිස්ත්‍රික්කයේ කිරි ගොවි සංවිධාන නියෝජිතයින් 1500 ක් පමණ හැටන් නගරයට පැමිණ බවුසරවලින් රැගෙන ආ කිරි නගරය පුරා හලා දැමුවේ ය.උපාලි කරුණාරත්නහැටන් රෝටස් ඩේරි ගොවිපළේ හිමිකරු වන ඒ. අංගමුත්තු මහතා මේ පිළිබඳ මෙසේ අදහස් දැක්වී ය. රජය දේශීය කිරි ගොවියා දිරිමත් කරන්න පියවර රැසක් ගත්තා.කිරි ලීටරයකට රුපියල් 50/- ක් ලබා දීම නිසා බොහෝ පිරිස් මේ ක්ෂේත්‍රයට යොමු වුණා. මට ඉන්නවා එළදෙනුන් 150 ක් විතර. දෛනිකව මගේ ගොවිපොළේ කිරි ලීටර් 1000 ක් විතර එකතු වෙනවා. අවට ගොවීන්ගෙනුත් කිරි අරගෙන ලීටර් 7000 ක් විතර "අපි දිනපතා පෞද්ගලික සමාගමකට කිරි දුන්නා.පිටරටින් කිරි පිටි ගෙනත් විකුණන එක ලාබයි කියලා මේ පෞද්ගලික සමාගම් අපේ කිරි ගන්නේ නැහැ. ඔවුන්ට ඕන අපේ රටේ ප්‍රශ්න ඇතිකරන්නයි. කිරි ප්‍රශ්නය මුල්කරගෙන පාරට බහින්න කියලා ඔවුන් කියනවා. ජනාධිපතිතුමාට කියන්න කියලා ඔවුන් සාකච්ඡාවක දී අපට කිව්වා.පසුගිය මාසේ 14 වෙනිදා ඉඳලා පෞද්ගලික සමාගම් අපේ කිරි නිෂ්පාදන මිල දි ගැනීම අත්හිටවූවා. පසුව පැල්වත්ත සමාගමට දින 15 ක් අපි කිරි දුන්නා. දැන් ඒ අයත් එපා කියනවා. අපි සපයන කිරිවල මිලට සෑහෙන්න ඔවුන් අපිට පිටිකිරි ගන්න කියනවා. ඒක කරන්න පුළුවන්ද? අපි මේ සත්තු අරන් ඉන්නේ බැංකුවලට ණයවෙලා. බැංකුවල ණය කපාගන්න අපි බැංකුවලට පිටි කිරි දෙන්න ද?කිරි ගොවිපොළ කළමනාකරුවෙකු වන කේ. පී. ප්‍රියන්ත මහතා - ගොවිපොළට සම්බන්ධව කිරි ගොවීන් 600 ක් පමණ ඉන්නවා. අද ඔවුන් හැමෝ ම අසරණ වෙලා.හැමදාම කිරි දෙව්වේ නැත්නම් සත්තු ලෙඩ වෙනවා. දොවන කිරි විකුණාගන්න බැරුව විසිකරන්න වෙලා. මෙහෙම ගියොත් අපිට සිදු වන්නේ බෙල්ලේ වැල දාගන්නයි. නාවලපිටිය, බගවන්තලාව, හැටන්, මස්කෙළිය හැම තැනම කිරි එකතු කරන මධ්‍යස්ථාන දැන් වසා දාලා.සාලිමලේ අප්කෝට් වත්තේ පදිංචි කිරි ගොවියෙකු වන කේ. ගනේෂන් - මට දරුවෝ පස්දෙනෙක් ඉන්නවා. වත්තේ වැඩ කරලා ගන්න පඩියෙන් ජීවත්වෙන්න අමාරු නිසා කිරි ගොවි ක්ෂේත්‍රයට යොමු වුණා. මාත් මගේ සහෝදරයිනුත් සතුව එළදෙනුන් 20 ක් ඉන්නවා.දිනපතා කිරි ලීටර 150 ක් විතර එකතු වෙනවා. අද මේ සේරම කාණුවට හළනවා. ළමයින්ට පොත්පත්, කෑම බීම අරන් දෙන්නේ කිරිවලින් ලැබෙන ආදායමෙනුයි. මේ ප්‍රශ්නයට ඉක්මනින් මැදිහත් වෙන්න කියලා රජයෙන් ඉල්ලනවා. අපි මේ සත්තු රකින්නේ පණ වගේ. මේ සත්තු මස්කඩකාරයින්ට විකුණන්න අපිට බැහැ. බැංකුවට මාසෙට රුපියල් විසිදාහක් ගෙවන්න ඕනා, ගත්ත ණය පියවන්න.මේ සම්බන්ධව කළ විමසීමකදී මධ්‍යම පළාත් පශු සම්පත් ඇමැති නිමල් පියතිස්ස මහතා මෙසේ පැවසීය.දේශීය කිරි ගොවියා අකර්මණ්‍යය කැර රජයේ සංවර්ධන වැඩපිළිවෙළ අඩාල කිරීමේ කුමන්ත්‍රණයක් කිරි මිල දී ගන්නා බහුජාතික සමාගම් විසින් මේ වන විට ක්‍රියාත්මක කැර තිබෙනවා. කිරිවලින් රට ස්වයංපෝෂිත කිරීමේ රජයේ වැඩපිළිවෙළ අඩාල කිරීම සඳහා කළ යුතු සුදුසු ම දේ දේශීය කිරි ගොවියා අඩපණ කිරීම බව මේ සමාගම් හඳුනාගෙන ඒ සඳහා අවශ්‍ය කටයුතු දියත් කරමින් සිටිනවා.විදේශීය පිටිකිරිවලට දේශීය වෙළෙඳපොළේ ඉඩකඩ සැකසීම තමයි මේ අයගේ පරමාර්ථය. මේ කුමන්ත්‍රණකාරී බහුජාතික සමාගම් කෙරෙහි තවදුරටත් විශ්වාසය නොතබා කිරි මිල දී ගැනීමේ ජනතා සමාගමක් හැකි ඉක්මනින් ස්ථාපිත කිරීම රජයේ අරමුණයි..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>05</day>
    </date>
    <link>http://www.dinamina.lk/2012/05/05/_art.asp?fn=n1205051</link>
    <topic>බුද්ධාලම්බන පී‍්‍රතිය පහළ වේවා !</topic>
    <author/>
    <content>ජීවිතය නිරවුල්ව පවත්වාගෙන යාමට ඇති නිවැරදිම මාර්ගය ශ්‍රී සම්බුද්ධ දේශනාව බව ජනාධිපති මහින්ද රාජපක්ෂ මහතා පෙන්වා දෙයි.සම්බුද්ධ දේශනාවෙන් අනුදැන වදාළේ සතර අගතියෙන් තොරව කටයුතු කොට දෙලොව දියුණුව ළඟා කර ගන්නා අන්දම බව පවසන ඒ මහතා වෙසක් මංගල්‍යය නිමිත්තෙන් සුබ පැතුම් පණිවුඩයක් නිකුත් කරමින් වැඩිදුරටත් මෙසේද කියා සිටීසම්මා සම්බුදු රජාණන්වහන්සේගේ තෙමඟුල සමරන වෙසක් මහා මංගල්‍යය මෙවර ද මහත් ශ්‍රද්ධාවෙන් හා ගෞරවයෙන් යුක්තව පූර්ණ රාජ්‍ය අනුග්‍රහය ලබාදෙමින් සැමරීමට ලැබීම මහත් භාග්‍යයක් සේ සලකමි.පසුගිය වෙසක් පුන් පොහෝදා උදා වූ ශ්‍රී සම්බුද්ධත්ව ජයන්ති වර්ෂයේ දී ශ්‍රී ලාංකික බෞද්ධ ජනතාව පිළිවෙතින් පෙළගැසෙනු දැකීම අපට මහත් සතුටකි. එයින් ශ්‍රී ලංකාවේ පැතිරී ගිය ශ්‍රද්ධා බුද්ධි සම්පන්න ආගමික ප්‍රබෝධය සම්බුද්ධත්ව ජයන්ති සැමරුම් සමාප්තිය එළඹෙන මේ වෙසඟෙහි දී අප සිහිපත් කරන්නේ මහත් වූ බුද්ධාලම්භන පී‍්‍රතියෙන් යුතුව ය.එම බුද්ධාලම්භන පී‍්‍රතිය සකලවිධ ශ්‍රී ලාංකික ජනතාවගේ සිත් සතන් තුළ පහළ වේවායි මේ වෙසෙඟ් ප්‍රාර්ථනා කරමි.සියලුම අකුසල චෛතසිකයෝ විවිධ ආකාරයේ බෙදීම්, හැලහැප්පීම් ඇති කර අපගේ දියුණුවේ දොරටු අවහිර කරන බව අප අවබෝධ කර ගත යුතු ය.අත්තනාව කතං පාපං - අත්තනා සංකිලිස්සති අත්තනා අකතං පාපං - අත්තනාව විසුජ්ඣති සුද්ධි අසුද්ධි පච්චත්තං - නාඤ්ඤමඤ්ඤෙ විසොධයෙයමෙක් පව් කළොත් එයින් තෙමේ ම කෙලෙසෙන්නේ ය. යමකු පව් නොකළහොත් එයින් තෙමේ ම පිරිසිදු වන්නේ ය. පිරිසිදු හා අපිරිසිදු බව පවතින්නේ තම තමා කෙරෙහිම ය. එකෙක් අනිකකු පිරිසිදු නොකරන්නේ ය යනුවෙන් සම්බුද්ධ දේශනාවේ සඳහන් වෙයි.එබැවින් සියලුම ආකාරයේ වාද භේද දුරලා ජාතික සමගියත්, ආගමික සහජීවනයත් වෙනුවෙන් කැපවී නිවැරදිව ධර්මය දැක බුදුන් දැකීමට මේ වෙසක් සමයේ අදිටන් කර ගනිමු. දෙලොව දියුණුව සලසා ගනිමු.සැමට සම්මා සම්බුදු සරණයි!.</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>05</day>
    </date>
    <link>http://www.dinamina.lk/2012/05/05/_art.asp?fn=n1205052</link>
    <topic>සමානාත්මතාව සහජීවනයමුල්කර ගනිමු</topic>
    <author/>
    <content>අති බහුතරය උප්පත්තියෙන්ම, බෞද්ධයන් වන රටක, නාමික බෞද්ධයන් හා ආධ්‍යාත්මික බෞද්ධයන් කවුරුන්ද යන්න හොඳීන්ම නිරීක්ෂණය කිරීමේ කාල වකවානුවක්, අප මේ මොහොතේ ගෙවා දමමින් සිටින බව අගමැති දි. මු ජයරත්න මහතා පැවසීය.2600 ශ්‍රී සම්බුද්ධත්ව ජයන්ති වර්ෂ පූර්ණය සැමරෙන, 2012 වසරේ අති පූජනීය වෙසක් පුන් පොහෝ දිනය වෙනුවෙන් සුබ පැතුම් පණිවුඩයක් නිකුත් කරමින් අගමැතිවරයා එසේ ප්‍රකාශ කළේය.එම නිවේදනයේ මෙසේද සඳහන් වේ.ශ්‍රී ලංකාවාසී මෙන්ම, ලෝවාසී සියලු බෞද්ධ සැදැහැවතුන් වෙත, මාගේ මේ උණුසුම් සුබාශිංසන පිරිනමන්නේ ඉමහත් බැතියෙනි. හේතු ඵලය හා කර්ම ඵලය මත සසර මඟ නිවීම හෙවත්, නිවන සාක්ෂාත් කර ගන්නේය යන අධි යථාර්ථවාදී දහමක අනුගාමිකයන් වන අපට ලෞකික, අලෞකික කිසිවක් කෙරෙහි කිසිදු තෘෂ්ණාවක් ඇති කර ගැනීමේ වුවමනාවක් වෙතැයි මම නොසිතමි.සමානාත්මතාව මෙන්ම සහජීවනය පළමුකොට ගෙන අන් සියලු ආගම් හා ඇදහීම් කෙරෙහි අති ගෞරවනීය හැඟීමකින් යුතුව ක්‍රියා කළහැකි කිසිවකු වෙතොත්, හේ, අත්‍යයන්තයෙන්ම බෞද්ධයකු මිස, අන් කිසිවකු නොවනු ඇත.අප තථාගත, ගෞතම ශාක්‍යමුනීන්ද්‍රයන් වහන්සේගේ ඒ අති නිර්මල දහමේ අග්‍ර ඵලය එයයි. ඒ ගැඹුරු සත්‍යය හොඳීන්ම අවබෝධ කරගත්, රාජ්‍ය නායකයෙකු සිටින රටක, බෞද්ධයන් වන අප, ශ්‍රී සම්බුද්ධ ශාසනයේ චිරස්ථිතිය උදෙසා තවත් කළයුතු කැප කිරීම් හා කාර්යයන් බොහෝ වෙතැයි මගේ හැඟීමයි.ශ්‍රී සම්බුද්ධ ශාසනය ආරක්ෂා කොට පෝෂණය කෙරෙන බවට අපගේ ආණ්ඩුක්‍රම ව්‍යවස්ථාවෙන් ද සපථ කර තිබෙන අතරම ඊට අනුගතව යමින්, ජනාධිපති මහින්ද රාජපක්ෂ මහතා, බුද්ධශාසනයේ උන්නතිය උදෙසා, ගන්නා ලද ක්‍රියාමාර්ග අති ප්‍රශංසනීය බව මෙහිදී පෙන්වා දිය යුතුය.කුල දරුවන් සසුනට පූජාකොට පැවිදි කිරීම මෙන්ම, සාමනේර භික්ෂූන් වහන්සේලා හත් නමකට වඩා වැඩ සිටින විහාරස්ථාන වලට විශේෂ දීමනාවක් ලබාදීම, 2011 – 2012 වසර තුළදී දිවයින පුරා විහාරස්ථාන 773 ක් සංවර්ධනය කිරීම සඳහා මූල්‍ය ආධාර ලබාදීම, දිවයින පුරා දහම් පාසල් 2600 ක් සංවර්ධනය කිරීම, අස්ගිරි විහාර පාර්ශ්වයට වසර 700 ක් පිරීම නිමිත්තෙන් එම විහාරය සංවර්ධනය කිරීම සඳහා රුපියල් මිලියන 100 ක් ප්‍රදානය කිරීම, බුද්ධ ශාසනය සුරක්ෂිත කිරීම උදෙසා අප රජය විසින් ගන්නා ලද බහුවිධ ක්‍රියාමාර්ගයන්ගේ, සුළු උදාහරණ ලෙස දැක්විය හැකිය.එක්සත් ජාතීන්ගේ සංවිධානය විසින් බුදු දහම හඳුන්වා දී ඇත්තේ, සාමය හා සහජීවනය ප්‍රකට කරන දර්ශනයක් සහිත ආගමක් ලෙසය. එබැවින් වෙසක් පුන් පොහෝ දිනය, ජාත්‍යන්තර නිවාඩු දිනයක් ලෙස ප්‍රකාශයට පත් කිරීමට ඔවුන් කටයුතු කර තිබේ. තවද, ජනාධිපතිතුමාගේ මඟපෙන්වීම මත ලෝකයේ බෞද්ධාගම නොමැති රාජ්‍යයන් හි බුද්ධ ධර්මය ප්‍රචලිත කිරීමට මෙතෙක් ක්‍රියාත්මක කොට ඇති පුළුල් වැඩපිළිවෙළ ද මෙහිලා සිහිපත් කොට සිටින්නේ, මේ ඊට සුදුසුම අවස්ථාව යැයි මා විශ්වාස කරන බැවිනි..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>05</day>
    </date>
    <link>http://www.dinamina.lk/2012/05/05/_art.asp?fn=n1205053</link>
    <topic>දිනමිණ වෙසක් කලාපයනිකුත්වේ</topic>
    <author/>
    <content>මෙරට ප්‍රමුඛතම වෙසක් කලාපය වන ‘දිනමිණ වෙසක් කලාපය’ දැන් නිකුත් වී තිබේ. 2600 වෙනි සම්බුද්ධත්ව ජයන්ති සමරුව වෙනුවෙන් නිකුත් කර ඇති මෙවර කලාපය කාලීන සාර ගර්භ ලිපි රැසකින් යුක්තය.කොටුගොඩ ධම්මාවාස අනුනාහිමි, මහාචාර්ය කඹුරුගමුවේ වජිර හිමි, මුරුංගස්යායේ ඥානිස්සර නාහිමි, කහඳ අමරබුද්ධි නාහිමි, උඩුවේ ධම්මාලෝක හිමි, සබරගමු පළාත් ආණ්ඩුකාර වි. ජ. මු. ලොකුබණ්ඩාර, මහාචාර්ය නලීන් ද සිල්වා, පාඨලී චම්පික රණවක ආදී ගිහි පැවිදි උගතුන් රැසකගේ ලිපි වෙසක් කලාපයට ඇතුළත් ය.අයන්ති විතාන සංස්කරණය කරන දිනමිණ වෙසක් කලාපය ලේක්හවුස් ප්‍රකාශනයකි..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>05</day>
    </date>
    <link>http://www.dinamina.lk/2012/05/05/_art.asp?fn=n12050510</link>
    <topic>නියම වෙසක් බුද්ධ පූජාව</topic>
    <author>කොටුගොඩ ධම්මාවාස අනුනායක ස්ථවීර</author>
    <content>තථාගත බුදුපියාණන් වහන්සේ බුදුබවට පත්වීමෙන් වසර දෙදහස් හයසියයක් ගතවන මෙම වර්ෂයෙහි – අදවැනි වෙසඟපුර පසලොස්වක් පොහෝ දිනක, රටේ බෞද්ධ ජනතාව විසින් සිතිය යුතු කරුණු කිහිපයක් ඇත.එයින් බුදුරදුන් තුන්වරක් ශ්‍රී ලංකාද්වීපයට වැඩම කළ බව අමතක නොකළ යුතු කරුණකි. එදා පිරිනිවන්පාන අවස්ථාවේදී උන්වහන්සේ අවසානවරට දැක ගැනීම සඳහා පැමිණි - සක්දෙව්රජුට ප්‍රකාශ කළ සේක්, තමන් වහන්සේගේ ශාසනය දිගු කලක් පවතින්නේ මේ ශ්‍රී ලංකාද්වීපයේ බවයි.ශ්‍රීලංකාද්වීපයත්, ලංකාවාසී ජනතාවත් ආරක්ෂා කළ යුතු යැයි මැනවයි සක්දෙව්රජතුමාට සිහිපත් කිරීමක්ද කළහ.එසේම පළමුවෙනිවර ශ්‍රී ලංකාවට වැඩමකළ අවස්ථාවේදී සමන්තකූට පර්වතය මුදුනෙහි - ශ්‍රී පාදස්ථානය පිහිටුවා, අනෙකුත් පූජනීය ස්ථානලටද වැඩමකොට ඒ ස්ථාන පුණ්‍යභූමි බවට පත්කරන ලද්දේය.එබඳු වූ රටක ජීවත්වන අප ඒ භාග්‍යවතුන් වහන්සේගේ ධර්මය රැක ගැනීමට පැරණි මුතුන් මිත්තන් සේම නූතන පරම්පරාවට අයත් අපිදු ක්‍රියාකළයුතුව ඇත.වෙහෙර විහාරස්ථාන - දාගැබ්වහන්සේලා පන්සල් - පිරිවෙන් ආදි තැන්දියුණු කරන අතර ප්‍රධාන වශයෙන් අපේ යහපත් ගති පැවැතුම්ද දියුණු කර ගත යුතුය.බුදුරඳුන් වදාරා ඇත්තේ තමන් වහන්සේගේ ධර්මය තුළින් උන්වහන්සේ දකින ලෙසය... එසේ නම් කිසිදු සාපරාධි ක්‍රියාවනට සම්බන්ධවීමක් හෝ අනුබල දීමක්ද නොකොට අපේ බාලපරපුරට ආදර්ශයක් වන අයුරින් පවත්වීම නූතන අපට අයත් කාර්ය බාරය වන්නේය.අද වැනි වෙසක් පුර පසලොස්වක පොහෝ දිනක ආගමික දාන - ප්‍රතිපත්තිදාන යන දෙකෙන්ම අපේ රට වාසින් බුදුරදුන් පුදති. මරණයට කැපවූ සතුන්ට අභයදානය දෙති. මවුපිය වැඩිහිටියනට කළ යුතු ඇප උපස්ථාන කරති. වෙහෙර විහාරාස්ථාන පිළිසකර කිරීම් පමණක් ;නාව එම පුණ්‍ය භූමිවලට එක්ව අද සිය ගණන් - දහස් ගණන් අටසිල් දසසිල් සමාදන්වෙති. ඒ අයට දානාදී ඇප උපස්ථාන කිරීමට ද බොහෝදෙනා ඉදිරිපත්ව ඇත.මෙවන් වැදගත් පුණ්‍ය ක්‍රියාවන්ට මුල්තැනදී දුම්බීම - සුරාව - සූදුව - අනාචාරය - සත්ව හිංසාව අදී වැරැදි ක්‍රියාවන්වලට නොගෑවී, හැකිතාක්දුරට යහපත් ගතිපැවතුම් ඇති පිරිසක් බවට පත්වීමට අධිෂ්ඨාන කර ගත යුතුය. නියම වෙසක් බුද්ධපූජාව මෙයයි..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>05</day>
    </date>
    <link>http://www.dinamina.lk/2012/05/05/_art.asp?fn=n1205054</link>
    <topic>2600 සම්බුද්ධත්ව ජයන්ති සමාප්තියට බැතිමත්හු පෙළ ගැසෙති</topic>
    <author/>
    <content>තිලෝගුරු බුදු රජාණන් වහන්සේගේ ඉපදීම, බුදුවීම හා පිරිනිවන්පෑම සිහි කෙරෙන වෙසක් පුන් පොහෝ දිනය අදයි.ලෝකවාසී බෞද්ධ ජනතාව මෙන්ම ශ්‍රී ලාංකීය බෞද්ධ බැතිමත්හුද බුදුන්වහන්සේගේ තෙමඟුල සැමරීම සඳහා මහත් භක්තියෙන් යුතුව සූදානම්ව සිටිති.දාන, සීල, භාවනා ආදි ප්‍රතිපත්ති පූජාවලට මුල්තැන ලබා දෙමින් දිවයින පුරා සෑම නගරයකම ආගමික උත්සව පැවැත් වේ.ජාතික වෙසක් උත්සවය මහනුවර ඓතිහාසික දළදා වහන්සේ අබියසදී ජනාධිපති මහින්ද රාජපක්ෂ මහතාගේ ප්‍රධානත්වයෙන් පැවැත්වේ.යාපනය, වවුනියාව ඇතුළු උතුරු පළාතේ මෙන්ම මඩකලපුව ත්‍රිකුණාමලය ඇතුළු නැගෙනහිර පළාතේද වෙසක් උත්සවය සමරමින් වැඩසටහන් රාශියක් ක්‍රියාත්මක කර තිබේ.දිවයිනේ ප්‍රධාන නගර සියල්ලේම වෙසක් තොරණ ඉදිකර ඇති අතර මහා පරිමාණයේ වෙසක් කූඩු ප්‍රදර්ශනය කෙරේ.කොළඹ නගරය අවට ප්‍රධාන තොරණ පහළොවක් ඉදිකර ඇත. බෞද්ධ ලෝක මාවතේ වෙසක් කලාපයක් නම් කර ඇති අතර පුරා සතියක් මෙහි නොයෙක් වෙසක් විශේෂාංග ඉදිරිපත් කෙරේ.රාජ්‍ය ආරක්ෂක අමාත්‍යාංශය,බුද්ධ ශාසන අමාත්‍යාංශය, කොළඹ නගර සභාව, සමස්ත ලංකා බෞද්ධ මහා සම්මේලනය ඇතුළු ආයතන රැසක් එක්ව මෙම වෙසක් කලාපය සංවිධාන කර තිබේ.ත්‍රිවිධ හමුදාව, පොලිසිය එක්ව දිවයිනේ සෑම ප්‍රදේශයකම වෙසක් බැති ගී,වෙසක් කූඩු සහ බෞද්ධ ආගමික වැඩසටහන් රැසක් ක්‍රියාත්මක කර ඇත. සෑම නගරයකම දන්සැල් විශාල සංඛ්‍යාවක් සංවිධානය කර තිබේ.2600 වෙනි සම්බුද්ධ ජයන්තිය සැමරීම් වෙනුවෙන් විවිධ ආගමික වතාවත් වල නිරත වූ මෙරට බෞද්ධයන් බුද්ධාලම්බන පී‍්‍රතියෙන් මෙවර වෙසක් උත්සවය වෙනුවෙන් පෙළ ගැසී සිටිති.කොළඹ පිටකොටුව, බොරැල්ල, රාජගිරිය, නුගේගොඩ, මහරගම, ;හීමාගම , බත්තරමුල්ල, කඩවත, කිරිබත්ගොඩ, නවලෝක, කැලණිය රජමහාවිහාරය ඇතුළු කොළඹ අවට ප්‍රදේශ රැසක තොරණ ඉදිකර තිබූ අතර කොළඹ නගරය අවට පිහිටි රාජ්‍ය ආයතනවල සහ පෞද්ගලික ආයතනවල සේවක සේවිකාවන් වෙසක් උත්සවය වෙනුවෙන් සිය ආයතන සහ ඒ අවට භූමිය අලංකාර කරනු දැක ගත හැකි විය.වෙසක් තොරණ බැලීම සඳහා කොළඹට පැමිණෙන ජනතාවගේ ආරක්ෂාව වෙනුවෙන් විශේෂ පොලිස් කණ්ඩායම් යෙදවීමට පොලිස් මූලස්ථානය පියවර ගෙන තිබේ.මීට අමතරව ප්‍රධාන නගර වල මෙන්ම කොළඹ නගරයේ විශේෂ රථවාහන පාලනයක් සිදු කිරීමටද පොලිසිය පියවර ගෙන ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>05</day>
    </date>
    <link>http://www.dinamina.lk/2012/05/05/_art.asp?fn=n1205055</link>
    <topic>රාජ්‍ය වෙසක් උත්සවයශ්‍රී දළදා මාලිගා පරිශ්‍රයේදී</topic>
    <author>අසේල කුරුළුවංශ</author>
    <content>මෙවර රාජ්‍ය වෙසක් උත්සවය මහනුවර ශ්‍රී දළදා මාලිගා පරිශ්‍රයේදී තෛ‍්‍රනිකායික මහ නායක ස්වාමීන්ද්‍රයන් වහන්සේලාගේ හා ජනපති මහින්ද රාජපක්ෂ මහතාගේ ප්‍රධානත්වයෙන් හෙට (06) පැවැත්වෙයි.රාජ්‍ය වෙසක් මංගල්‍යයේ සමාරම්භක උත්සවය මෙදින පස්වරු 3.00 ට ඓතිහාසික මහ මළුවේදී ආරම්භ වෙයි. රාජ්‍ය වෙසක් උත්සවය හා සම්බුද්ධත්ව ජයන්ති සමාප්තිය නිමිත්තෙන් විශේෂ සමරු මුද්දරයක් මෙදින නිකුත් කිරීමටද කටයුතු යොදා ඇත.වෙසක් මංගල්‍යය නිමිත්තෙන් රාජ්‍ය සේවකයින් පාසල් සිසුන් ඇතුළු පන්දහසක පිරිසක් ශ්‍රී දළදා මාලිගා පරිශ්‍රයේදී මෙදින සිල් සමාදන්වීමටද නියමිතය.දොළුව සිට මහනුවර දළදා මැදුර දක්වා පාද යාත්‍රාවක්ද පැවැත්වෙන අතර එය පස්වරු 2.00 ට ඓතිහාසික මහමළුව වෙත ළඟාවීමට නියමිතය..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>05</day>
    </date>
    <link>http://www.dinamina.lk/2012/05/05/_art.asp?fn=n1205056</link>
    <topic>ලොව දිගම පිරිත් හුය</topic>
    <author>නිහාල් ජයවර්ධන</author>
    <content>ලෝකයේ ප්‍රථම, දිගම පිරිත් නූල් පන්දුව හෙවත් “පිරිත්හුය” ලෙස සැලකෙන අඩි 10ක් දිගැති පිරිත් නූල් පන්දුව මහනුවර බෝගම්බර බෝධිමළු විහාරස්ථානයේ නිර්මාණය කොට ඇත.2600 වන ශ්‍රී සම්බුද්ධ ජයන්තිය මුල්කොට නිමවා පිරිත් කිරීම අරඹා ඇති මෙම පිරිත් හුයෙහි නූල්පටක් මෙම වෙසක් සතිය තුළ මහනුවරට පැමිණෙන පින් කැමති සෑම සැදහවතකුගේම අතෙහිහෝ ගෙලෙහි බැඳී තුණුරුවනේ ආශීර්වාද කිරීම තම අරමුණ බව එම බෝධිමළු විහාරාධිපති රාජකීය පණ්ඩිත, ශාස්ත්‍රපති ගල්ලෑල්ලේ සෝරථ හිමිපාණන් පවසති.තථාගත සම්බුදු වදන කැටි වී ඇති පිරිත් දේශනා හරහා ජීවිත සහනය හා මංගල සම්මත අවස්ථා වලදී රත්නත්‍රයේ ආශීර්වාදය ලැබීම බොදුනු ජනතාවගේ හදවත්වල තැන්පත් වී ඇති නිසාත්, තමන් වහන්සේ කුඩා කල සිටම පිරිත් දේශනාවලට බලවත් ඇල්මක් දැක්වීම සහ ඉන් ජනයාට විවිධ සහන අත්කර දී ඇති නිසාත් මෙම “පිරිත්හුය” සැකසීමට අවශ්‍ය පියවර ගත් බවත් උන්වහන්සේ කීහ.සාමාන්‍ය නූල් පන්දු 2600 ක් ඔතා සකසා ඇති “පිරිත්හුය” මෙම 03 දින ඇරඹි සර්වරාත්‍රික පිරිත් දේශනයෙන් පසු පෙරවරු 06 සිට 09 දක්වාත්, චතුමධුර හා අෂ්ඨ පාන පූජා කරමින් පිරිත් කරන බවත් පවසන උන්වහන්සේ ලබන වර්ෂයේ වෙසක් මංගල්‍යය එන තෙක් එහි නූල් එතීම සිදුකරන බවත් පවසති.ශබ්ද විද්‍යාව අනුව නුලක් දිගේ තරංග ගමන් කරන්නේ යැයි පැවසූ උන්වහන්සේ ගිනස් පොතෙහි මෙවන් දෙයක් ගැන සඳහන් නොවන හෙයින්, මෙය ලොව දිගම පිරිත්හුය වෙනු ඇතැයි ද කීහ.අඩි දහයක් හා අඟල් එකක දිගින් යුත් “පිරිත්හුය” වටිනා දැවයෙන් නිර්මාණය කොට ඇත්තේ, නිල්ලඹ, වාරියගල, බේලින් ජනපදයේ කේ. ජී. කුලරත්න මහතා ය. හෙතෙම කතා කිරීමේ අපහසුතාවෙන් පෙළෙන්නකු වීම ද විශේෂත්වයකි..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>05</day>
    </date>
    <link>http://www.dinamina.lk/2012/05/05/_art.asp?fn=n1205057</link>
    <topic>ළදරු කිරි පිටි සඳහා පාලන මිලක්</topic>
    <author>විජයානී එදිරිසිංහ</author>
    <content>ආනයනික සියලුම ළදරු කිර පිටි සඳහා වූ බදු ඉවත් කිරීම තවදුරටත් එලෙසම ක්‍රියාත්මක වන අතර සියලුම ළදරු කිරි පිටි සඳහා මෙම 8 වැනිදා මධ්‍යම රාත්‍රියේ සිට පාලන මිලක් ක්‍රියාත්මක වෙයි.එදින ගැසට් පත්‍රයේ ඒ සම්බන්ධ සියලු විස්තර පළ කෙරෙන බව සමූපකාර හා අභ්‍යන්තර වෙළෙඳ කටයුතු පිළිබඳ අමාත්‍ය ජොන්ස්ටන් ප්‍රනාන්දු මහතා කීය.ළදරු කිරිපිටි සඳහා පාලන මිලක් පැනවීම පිළිබඳ ජනාධිපති මහින්ද රාජපක්ෂ මහතා මීට මාස කිහිපයකට පෙර ඒ හා සම්බන්ධ මැති ඇමැතිවරු සහ අදාළ නිලධාරීන් සමඟ සාකච්ඡා කළේ ය.ළදරු කිරිපිටි ආනයනික සමාගම් සමඟද සාකච්ඡා කර පසු ගිය කාලය තුළ වෙළෙඳ අමාත්‍යංශය සිදු කළ සමීක්ෂණයකින් පසු ළදරු කිරිපිටි සඳහා පාලන මිලක් ගෙන ඒමට මෙසේ තීරණය වී ඇත.දැනට වෙළෙඳ පොළේ පවතින විවිධ වර්ගයේ ළදරු කිරිපිටි වර්ගවලින් වැඩි ප්‍රමාණයක් රුපියල් දහසට වැඩිය.වැඩි මිල ගණන් වලින් යුත් ළදරු කිරි පෝෂණයෙන් වැඩි බවට සමාජයේ ඇතැම් පාරිභෝගිකයන් අතර මතයක්ද ගොඩනැඟී තිබේ. මේ නිසා දරු ප්‍රසූතියෙන් තුන් මසකට පසු රාජකාරියට යන මව්වරු ආර්ථික ප්‍රශ්න මධ්‍යයේ වුවද වැඩි මිල ගණන් සහිත ළදරු කිරිපිටි වර්ග මිලදී ගැනීමට පෙළඹී සිටිති.මේ නිසා සෑම ළදරුවෙක් වෙනුවෙන්ම සාධාරණයක් සිදුවන පරිදි මෙම සහතික මිල පැනවීමට තීරණය විය..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>05</day>
    </date>
    <link>http://www.dinamina.lk/2012/05/05/_art.asp?fn=n1205058</link>
    <topic>කිරි අතිරික්ත නිෂ්පාදන පාසල් සිසුන්ට නොමිලේ</topic>
    <author>ධනුෂ්ක ගොඩකුඹුර සහ නුවන් කොඩිකාර</author>
    <content>දේශීය කිරි ගොවීන් නිෂ්පාදනය කරන කිරි මිලදීගෙන පාසල් සිසුන් වෙත නොමිලේ ලබා දීම කිරි අතිරික්ත නිෂ්පාදනයක් ඇති ප්‍රදේශවලින් අරඹන ලෙස ජනාධිපති මහින්ද රාජපක්ෂ මහතා අදාළ බලධාරීන් වෙත උපදෙස් දී තිබේ.එසේම සියලු දේශීය කිරි ගොවීන්ගේ නිෂ්පාදන මිල්කෝ සමාගමේ මැදිහත්වීමෙන් මිලදී ගෙන කිරි පිටි නිෂ්පාදනයට යොදා ගැනීමටත් දේශීය කිරි ගොවීන් ආරක්ෂා කරනු පිණිස ආනයනික කිරි පිටි සදහා බදු වහාම වැඩි කිරීමටත් කැබිනට් මණ්ඩලය තීරණය කර ඇත.ආරම්භයක් වශයෙන් දැනට කිරි අතිරික්තයක් ඇති නුවරඑළිය දිස්ත්‍රික්කයේ සියලු පාසල් දරුවන් වෙත කිරි වීදුරුවක් ලබා දීමට පියවර ගන්නා ලෙසත් මේ වැඩපිළිවෙළේ සාර්ථකත්වය මත එය රට පුරා ක්‍රියාත්මක කරන ලෙසත් ජනාධිපතිවරයා කැබිනට් මණ්ඩල රැස්වීමේදී නියෝග කර ඇත.ඒ සදහා ප්‍රතිපාදන මහා භාණ්ඩාගාරයෙන් සැපයෙන බැවින් අවශ්‍ය කටයුතු කඩිනමින් සකසන ලෙසට මුදල් අමාත්‍යාංශ ලේකම්වරයා ජනාධිපතිතුමාගේ උපදෙස් මත නුවරඑළිය දිස්ත්‍රික් ලේකම්වරයාට උපදෙස් දුන් බව වැඩබලන ජනමාධ්‍ය ඇමැති ආර්ථික සංවර්ධන නියෝජ්‍ය ඇමැති ලක්ෂ්මන් යාපා අබේවර්ධන මහතා පැවසීය.දේශීය කිරි ගොවීන් ශක්තිමත් කරනු පිණිස රජය විසින් ක්‍රියාත්මක කරන ලද වැඩපිළිවෙළ යටතේ කිරි නිෂ්පාදනය ඉහළ ගොස් ඇති බවත් 2008 වසරේ ලීටර් මිලියන 208 ක් ව තිබූ කිරි නිෂ්පාදනය 2011 වන විට ලීටර් මිලියන 255 දක්වා ඉහළ ගොස් ඇති බවත් ඇමැතිවරයා පෙන්වා දුන්නේය.මීට අමතරව කිරි ලීටරයක් සදහා ගෙවූ මුදල රුපියල් 32 සිට 50 දක්වා ඉහළ ගොස් ඇති බව පැවසූ ඇමැතිවරයා දේශීය කිරි නිෂ්පාදනයෙන් අඩකටත් වඩා කොටසක් රජයේ මැදිහත්වීමෙන් මිල්කෝ සමාගම මිලදී ගන්නා බව කීවේය.පෞද්ගලික සමාගම් කිරි මිලදී ගැනීම නවතා දැමීම කඩාකප්පල්කාරී ක්‍රියාවක් බව පැවසූ ඇමැතිවරයා රජය මෙවැනි බලපෑම්වලට යටත් නොවන බව අවධාරණය කළේය.ගොවීන්ගේ යහපත තකා කිරිවලට ගෙවන මිල වැඩි විය යුතු යැයි කියන ඇතැම් දේශපාලන නියෝජිතයන් බහුජාතික සමාගම් සමග එකතුව මිල වැඩි යැයි ප්‍රකාශ නිකුත් කරන බව ඇමැතිවරයා පැවසීය..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>05</day>
    </date>
    <link>http://www.dinamina.lk/2012/05/05/_art.asp?fn=n1205059</link>
    <topic>භික්ෂා පාත්‍ර ධාතු ප්‍රදර්ශනයක්කොළඹ විද්‍යොදය පිරිවෙනේ දී</topic>
    <author/>
    <content>බුදුරජාණන් වහන්සේ දන් වැළඳීමට ගත් පාත්‍ර ධාතුවේ භික්ෂා පාත්‍ර ධාතු (බිඳුණු පාත්‍ර කොටසක්) ප්‍රදර්ශනයක් මෙම වෙසක් පොහොයට පසු දින (6 දා) සහ 7 කොළඹ මාලිගාකන්ද විද්‍යොදය පිරිවෙනේ දී පැවැත්වේ.බටහිර ඉන්දියාවේ සොපාරාහි දාගැබක් කැණීමේදී ඉන්දීය පුරා විද්‍යාඥයන්ට හමුවූ බුදුරජාණන් වහන්සේ දන් වැළඳීමට ගත් පාත්‍ර ධාතුවේ බිඳුණු කොටසක් හික්කඩුවේ ශ්‍රී සුමංගල හිමියන්ට එවකට බොම්බායේ ආණ්ඩුකාරවරයා විසින් ප්‍රදානය කිරීමෙන් පසු මේ දක්වා එම පාත්‍ර ධාතු කොටස කොළඹ මාලිගාකන්ද විද්‍යොදය පිරිවෙනේ වැඩ සිටී.ඉතා දුර්ලභ වූ මෙම පාත්‍ර ධාතූන් වහන්සේ සියැසින් දැක බලා ගැනීමට බැතිමතුන්ට ලැබෙන දුර්ලභ වූ අවස්ථාවකි.මෙම ධාතු ප්‍රදර්ශනය මැයි මස 6 වැනිදා සවස 5.00 සිට රාත්‍රී 10.00 දක්වාත් 07 වැනිදා උදේ 9.00 සිට රාත්‍රී 10.00 දක්වාද පැවැත්වේ..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>05</day>
    </date>
    <link>http://www.dinamina.lk/2012/05/05/_art.asp?fn=n12050511</link>
    <topic>7 සඳුදා පාසල් නිවාඩු</topic>
    <author>සුභාෂිනි සේනානායක</author>
    <content>රජයේ සියලු පාසල් ලබන සඳුදා (07) වසා තැබේ.වෙසක් උත්සවය නිමිත්තෙන් රජයේ නිවාඩු දිනයක් ලෙස රජය ප්‍රකාශයට පත් කිරීම හේතුවෙන් 07දා පාසල් වසා තැබීමට අධ්‍යාපන අමාත්‍යාංශය තීරණය කොට තිබේ..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>05</day>
    </date>
    <link>http://www.dinamina.lk/2012/05/05/_art.asp?fn=n12050512</link>
    <topic>දඹුල්ල රෝහලේ දැඩි සත්කාරය අඩපණයි</topic>
    <author>මාතලේ දිස්ත්‍රික් සමූහ</author>
    <content>දඹුල්ල මූලික රෝහලේ දැඩි සත්කාර ඒකකය සඳහා අවශ්‍ය සියලු උපකරණ ලබා දී දැනට වසරක පමණ කාලයක් ගත වී ඇතත් ඒ සඳහා අවශ්‍ය කාර්ය මණ්ඩලය නොමැතිකම නිසා එය ක්‍රියාත්මක නොවීමේ ප්‍රතිඵලයක් වශයෙන් ඉකුත් 3 වන දින රාත්‍රි මෙම රෝහලට ඇතුළත් කළ අසාධ්‍ය රෝගියකු මියගොස් ඇති බවය.මෙසේ මියගොස් ඇත්තේ දඹුල්ලේ පදිංචි 49 හැවිරිදි සිවුදරු පියෙකු වන පි‍්‍රයන්ත ගුණවර්ධන නැමැත්තෙකි.මේ සම්බන්ධයෙන් මරණකරුගේ ඥාතීන් පවසන්නේ මෙම රෝගියා අසාධ්‍ය තත්ත්වයෙන් රාත්‍රි රැගෙන ආ අතර රෝහලේ දැඩි සත්කාර ඒකකය අක්‍රියවී ඇති බැවින් රෝගියා වෙනත් රෝහලකට ගෙනයාමට ගත් උත්සහයද අසාර්ථක වූ බවය.මෙසේ රෝගියා දඹූල්ල මූලික රෝහලට ඇතුළු කර ඇතත් එහි දැඩිසත්කාර ඒකකය තිබුනේ නම් රෝගියා ගලවා ගැනීමට තිබුණු බවත් ය.මේ සම්බන්ධයෙන් ඇතැම් රෝහල් සේවකයන් පවසන්නේ රෝහලේ දැඩි සත්කාර ඒකකය සඳහා අවශ්‍ය උපකරණ ලබා දී වසරක් මෙන් ගතවෙතත් අවශ්‍ය්‍ය කාර්ය මණ්ඩලය නොමැති නිසා මෙතෙක් දැඩි සත්කාර ඒකකය ක්‍රියාත්මක නොමැති බවයි.එමෙන්ම මෙහි ඇතැම් උපකරණ කල් ඉකුත් වීමටද ආසන්න බව මොවූහු සඳහන් කරති.එබැවින් තවත් මෙවැනි රෝගීන් මියයාමට පෙර මෙම දැඩි සත්කාර ඒකකය ක්‍රියාත්මක කළ යුතු බව සැමගේ අදහස වී ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>05</day>
    </date>
    <link>http://www.dinamina.lk/2012/05/05/_art.asp?fn=n12050513</link>
    <topic>ස්වර්ණමාලි දන්වැටෙන් හාර ලක්ෂයක් දන් වළඳති</topic>
    <author>තෙන්නකෝන් කුලසේකර</author>
    <content>ත්‍රස්තවාදය අවසන් කළ ජනාධිපති මහින්ද රාජපක්ෂ මහතාට ආශිර්වාද පතා අනුරාධපුරයේ ඇරඹි ස්වර්ණමාලි දන්වැටෙන් දින එකසිය අසූවක් තුළ හාර ලක්ෂයකට ආසන්න බැතිමතුන් පිරිසක් දන් වළඳා ඇතැයි දන්වැට සභාපති ගොවිජන සේවා හා වන ජීවි අමාත්‍ය එස්.එම්. චන්ද්‍රසේන මහතා පවසයි.මෙයට හය මාසයකට පෙර ස්වර්ණමාලි දොළොස් මහේ දන්වැට එස්.එම්.චන්ද්‍රසේන පදනම හා සිව් හෙළ බෞද්ධ පදනම විසින් ඇරඹූහ.අටමස්ථානාධිපති පල්ලේගම සිරිනිවාස නාහිමියන්ගේද රුවන්මැලි චෛත්‍යරාමාධිපති පල්ලේගම හේමරතන නාහිමිපාණන් වහන්සේලාගේ අනුශාසනා මත ඇරඹි ස්වර්ණමාලි දන්වැට දිනපතා වන්දනාවේ පැමිණෙන බැතිමතුන් දෙදහසකට දිවා ආහාරය ලබා දෙමින් සිටී.දානපතියන් පරිත්‍යාගශීලින් නිතිපතා “දානය” සපයන අතර උතුරේ දමිළ ජනතාව ද නැඟෙනහිර මුස්ලිම් ජනතාව ද දකුණේ සිංහල ජනතාවද ස්වර්ණමාලි දන්වැට මගින් දානය ලබා දෙමින් සිටින අතර බෞද්ධ භික්ෂුන් වහන්සේලා ද හින්දු පූජකවරුන් ද ඉස්ලාම් පූජකවරුන් ද වරින් වර දන්වැට මගින් බැතිමතුන් උදෙසා දන් පිළිගන්වා ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>05</day>
    </date>
    <link>http://www.dinamina.lk/2012/05/05/_art.asp?fn=r1205051</link>
    <topic>ගම්පහ පාසල් සිසුන්ට ගංජා අලෙවි කළජාවාරම්කරු නයිවලදී කොටු වෙයි</topic>
    <author>යක්කල විශේෂ රුවන් සමන්ත අධිකාරි ගම්පහ මධ්‍යම සමූහ පී. ඒ. ඔලිවර් පෙරේරා</author>
    <content>ගම්පහ ප්‍රදේශය කේන්ද්‍රකොටගෙන මහා පරිමාණයෙන් ගංජා අලෙවි කිරීමේ යෙදුණු සැකකරුවකු අලෙවිය සඳහා ප්‍රවාහනය කරමින් තිබූ ගංජා පැකට් සියයක් හා ප්‍රවාහනය සඳහා යොදාගත් යතුරුපැදියද සමගින් ගම්පහ පොලිසියේ දූෂණ මර්දන අංශයේ නිලධාරීන් විසින් උඩුගම්පොළ නයිවල ප්‍රදේශයේදී අත්අඩංගුවට ගන්නා ලදී.අත්අඩංගුවට ගත් සැකකරුගෙන් කළ ප්‍රශ්න කිරීම්වලදී ප්‍රදේශයේ පාසල් සිසුන් ඉලක්ක කර ගනිමින් දීර්ඝකාලයක් තිස්සේ මෙම ගංජා ජාවාරම සිදු කරගෙන ගොස් ඇති බවට තොරතුරු හෙළිවී ඇති අතර සැකකරු සහ ගංජා තොගය අධිකරණය හමුවට ඉදිරිපත් කිරීමට නියමිතය.ගම්පහ ජ්‍යෙෂ්ඨ පොලිස් අධිකාරී විජිත ඩී. කොමසාරු, සහකාර පොලිස් අධිකාරි රොෂාන් ද සිල්වා, පොලිස් ස්ථානාධිපති ප්‍රධාන පොලිස් පරීක්ෂක චරිත ඒ. බී. ජයසුන්දර යන නිලධාරීන්ගේ උපදෙස් මත දූෂණ මර්දන අංශයේ ස්ථානාධිපති (පො. සැ.) ප්‍රසාද් 27557, පො. සැ. ගුණසේකර 27589, පො. කො. 40070 කස්තුරි, 35450 ආරියපාල, 73168 රත්නායක යන නිලධාරීහු මෙම වැටලීම සිදු කළහ..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>05</day>
    </date>
    <link>http://www.dinamina.lk/2012/05/05/_art.asp?fn=r1205052</link>
    <topic>සපුගස්කන්ද ආයතනයක් සතු ලොරියක කොටස් අලෙවි කළ අයට අත්හිටවූ සිරදඬුවම්</topic>
    <author>ගම්පහ සංචාරක නිමල් ජයසිංහ</author>
    <content>මෝටර් රථ අලෙවි සමාගමක සේවකයකු ලෙස සිටිමින් එම ආයතනය සතු ලොරි රථයක රුපියල් 90000 ක් වටිනා අමතර කොටස් ගලවා අලෙවි කිරීම, සාපරාධි විශ්වාසය කඩ කිරීම යන චෝදනා වලට වරද පිළිගත් පුද්ගලයකු අධිකරණයට ඉදිරිපත් කර තිබේ.එක් එක් චෝදනාවට මාස 6 බැගින් මාස 18 ක බරපතළ වැඩ සහිත සිර දඩුවමක් නියම කළ ගම්පහ ප්‍රධාන මහේස්ත්‍රාත් ඛේමා ස්වර්ණාධිපති මහත්මිය සිර දඬුවම වසර 5 කට අත්හිටුවීමටද නියෝග කළාය. පැමිණිල්ල සපුගස්කන්ද පොලිසියෙනි..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>05</day>
    </date>
    <link>http://www.dinamina.lk/2012/05/05/_art.asp?fn=r1205053</link>
    <topic>කිරිඳිවැල මිල්ලතේ ඉඩමකින්හොර පොල් කැඩූ අයට වරෙන්තු</topic>
    <author>මල්වාන සමූහ මහානාම විතානගේ</author>
    <content>කිරිඳීවැල මිල්ලතේ ප්‍රදේශයේ පොල් ඉඩමකින් හොරෙන් පොල් කඩා එහි මුරකරුට තර්ජනය කොට පොල් ගෙඩි විසි පහක් රැගෙන යෑම සම්බන්ධව සැකකරුවකුට විරුද්ධව පවරා තිබු නඩුවක් එම සැකකරු නොමැතිව විභාග කළ පූගොඩ මහේස්ත්‍රාත් හා අතිරේක දිසා විනිසුරු ජී. එල්. ප්‍රියන්ත මහතා ඔහුට රුපියල් දහසක දඩ මුදලක් හා වසර පහකට අත්හිටවු වසර දෙකක බරපතළ සිර දඬුවමක් නියම කොට ඔහුට විවෘත වරෙන්තුවක්ද නිකුත් කළේය..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>05</day>
    </date>
    <link>http://www.dinamina.lk/2012/05/05/_art.asp?fn=r1205054</link>
    <topic>මාවනැල්ල අම්බුළුගල ශ්‍රී දන්තපාය රජමහා විහාරයේ පෞරාණික බුදු පිළිම රැසක් අතුරුදන්</topic>
    <author>යු. ආර්. ඒ. බණ්ඩාර මාවනැල්ල විශේෂ</author>
    <content>මාවනැල්ල අම්බුලුගල ශ්‍රී දන්තපාය රජමහා විහාරස්ථානයේ පැරැණි විහාර මන්දිරයේ ආරක්ෂා සහිතව තැම්පත් කර තිබූ පෞරාණික වටිනාකමකින් යුත් බුද්ධ ප්‍රතිමා රැසක් සොරකම් කර ඇතැයි මාවනැල්ල පොලිසිය පවසයි.අගල් 14 ක් පමණ උසැති මිල කළ නොහැකි හිටි පිළිම වහන්සේ සහ තවත් වටිනාකමින් යුත් කුඩා බුද්ධ ප්‍රතිමා වහන්සේ රැසක් මෙසේ කොල්ල කා ඇත.හතරකෝරල මහ දිසාවේ ඓතිහාසික විහාරස්ථානයක් වන දන්තපාය රජමහා විහාරස්ථානය ශ්‍රී ලංකාව එක්සේසත් කළ හයවැනි පරාක්‍රමබාහු රජු විසින් කරවන ලද්දක් බව ඉතිහාසයෙන් සඳහන් වෙයි.මෙම විහාරස්ථානයේ වර්තමාන භාරකරු ලෙස ගල්බඩ කණිගඩ දෙකෝරලගේ ප්‍රදාන සංඝනායක ශාස්ත්‍රපති අරම සුමනධම්ම හිමියෝ කටයුතු කරති.උන් වහන්සේ මෙසේ පැවසුහ. උදේ 6.00 ට පමණ හීල්දානය රැගෙන ආ දායක මහතෙක් විහාරස්ථානයේ දොර අගුලු ඇර තබා ඇති බව කීවා.විහාරගෙය ඇත්තේද පන්සලට ටිකක් දුරින්.දායක මහතාගේ පණිවිඩය අනුව මා වහා ගොස් බලන විට විහාරස්ථානය විවෘතව තිබුණා.මේ පිළිබඳව සෝදිසි කර බලා විහාරස්ථානයට ඇතුළු වී බලන විට මෙහි ප්‍රතිමා වහන්සේ ආරක්ෂා සහිතව තැම්පත් කර තිබු අල්මාරිය ඇර ඇති බවත් එහි තිබූ අගල් 14 ක් පමණ උස පිළිම ඇතුළු තවත් පිළිම රැසක්ද මෙහි අඩු බව මට දැක ගැනීමට ලැබුණා.කෑගල්ල ජ්‍යෙෂ්ඨ පොලිස් අධිකාරීවරයාගේ උපදෙස් පරිදි කොල්ලකරුවන් අත්අඩංගුවට ගැනීමට වැඩිදුුර පරීක්ෂණ පවත්වාගෙන යයි..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>05</day>
    </date>
    <link>http://www.dinamina.lk/2012/05/05/_art.asp?fn=r1205055</link>
    <topic>දුරකථන අංකයකින් ඇරැඹි පෙම් පුවතජීවිත විනාශයකින් අවසන් වෙලා</topic>
    <author>රඹුක්කන උතුර සමූහ විපුල එස්. කුමාරතුංග</author>
    <content>වන්දනා ගමනක් අතරතුරදී දඹුල්ල ප්‍රදේශයේ වයස අවුරුදු 42 ක පමණ වූ කාන්තාවකගේ දුරකථන අංකය ගෙනා රඹුක්කන රියැදුරු මහතකු එම දුරකථන අංකය බංගලාවත්ත ප්‍රදේශයේ තරුණයකු අතට පත් කෙළේය.දුරකථන අංකයට මාසයක පමණ කාලයක් කතා බහ කරමින් සිටි දෙදෙනා එක් දිනක හමුවීමට තීරණය කරමින් කුරුණෑගලට පැමිණියහ.හමුවූ මුල්ම දිනයේම වයස 42 ක් පමණ වූ කාන්තාව වයස අවුරුදු 28 ක් පමණ වූ තරුණයා සමග පලා ගිය අතර තරුණයා බංගලාවත්තේ පිහිටි තම නිවෙසට කාන්තාව කැඳවාගෙන ආවේය.තරුණයාගේ මවගේ වයසද 42 ක් වන අතර ඔහු ගෙනා මනමාලියගේ වයසද 42 කි. එක් මිණිබිරියකගේ මිත්තනියකි.දඹුල්ලේ පදිංචිව සිටි මෙම කාන්තාවගේ ස්වාමි පුරුෂයා බිරියට තම පණට වඩා ආදරයෙන් සිටි කෙනෙකි.බිරිය තරුණයකු සමග පැනගොස් ඇති බව සැලවූ පසු බංගලාවත්තේ නිවෙස සොයා පැමිණි සැමියා තනියම එන්න බැරිනම් දෙදෙනාම යමල්ලා කියා ඇවටිලි කළත් බිරිය තරුණයා සමග නරත වුවාය.සැමියා අඩමින් වැලපෙමින් ආපසු ගියේය.ගත වූයේ දින කීපයකි. සැමියා තම බිරිය සොයා රඹුක්කන බංගලාවත්තට පැමිණ තිබේ. ඒ වන විට නව යුවල සිංහල අලුත් අවුරුද්ද සැමරීමට අවශ්‍ය අඩුම කුඩුම රැගෙන ඒමට නගරයට පැමිණ තිබිණ.නිවසෙහි කිසිවකු නොසිටින බව දැනගත් හෙතෙම නිවෙසට ඇතුළු වී තම බිරියගේ ඇඳුම් ඇඳගෙන බිරිය නිදා ගන්නා ඇදට ඉහළින් වහළෙහි ගෙල වැලලා ගෙන සිය දිවි හානි කර ගෙන තිබේ.පැය කීපයකින් නිවෙසට පැමිණි තරුණයා සහ අනියම් බිරිය නිවස ඇතුළට ගොස් බලද්දී සිදුවී ඇති විපත දැක ගැනීමට හැකි විය.දුරකථන අංකයක් කළ විනාශය එක ජීවිත හානියකින් කෙළවර වුවද ඉදිරියේදී තවත් එවැනි දේ සිදුවීමට බොහෝ ඉඩ ප්‍රස්ථා නැතිවා නොවේ..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>05</day>
    </date>
    <link>http://www.dinamina.lk/2012/05/05/_art.asp?fn=r1205056</link>
    <topic>ජපානයේ රැකියා දෙන බව කියාරුපියල් ලක්ෂ පහක් වංචා කරලා</topic>
    <author>නුගේගොඩ සමූහ ඩබ්ලිව්. විදානපතිරණ</author>
    <content>රුපියල් පන්ලක්ෂ විසිදාහක් වංචා කළ කාන්තාවන් දෙදෙනකු ගල්කිස්ස විශේෂ අපරාධ විමර්ශන අංශයේ නිලධාරීන් සහ පිළියන්දල පොලිසිය එක්ව අත්අඩංගුවට ගෙන තිබේ.ජපානයේ රැකියා ලබා දෙන බවට පොරොන්දු වී පුද්ගලයන් දෙදෙනකු රවටා මුදල් ලබා ගෙන රැකියා ලබා නොදීමත් එම මුදල් ආපසු ලබා නොදී වංචා කොට මග හැර යාමත් පිළිබඳ පොලිසියට ලැබුණු පැමිණිල්ලකට අනුව මෙම කාන්තාවන් අත්අඩංගුවට ගෙන ඇත.සැකකාරියන් වන්නේ නාම්පමුණුව පන්නිල විතානගේ පුෂ්පා කුමාරි හා සිද්ධමුල්ලේ ගී කියනගේ ධම්මිකා යන අයයි.පිළියන්දල පොලිසිය සැකකාර කාන්තාවන් දෙදෙනා කැස්බෑව මහේස්ත්‍රාත් හා අතිරේක දිසා විනිසුරු චමත් මදනායක මහතා වෙත ඉදිරිපත් කිරීමෙන් පසුව එක් අයකුට රුපියල් ලක්ෂ තුන බැගින් වූ ශරීර ඇප මත මුදා හැර ඇත.ලබාගත් මුදල් වාරික වශයෙන් ගෙවීමටද මහේස්ත්‍රාත්වරයා ඉදිරියේ ඔවුහු එකඟ වූහ.පිළියන්දල පොලිසිය පැමිණිල්ල ඉදිරිපත් කළ අතර සැකකාර කාන්තාවන් දෙදෙනා වෙනුවෙන් නීතිඥ එස්. ජී. එස්. සේනානායක පැමිණිල්ල වෙනුවෙන් නීතිඥ කේෂල අබේසිංහ මහතා සහ ගුණසේන හේවගේ මහත්වරු පෙනී සිටියහ..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>05</day>
    </date>
    <link>http://www.dinamina.lk/2012/05/05/_art.asp?fn=r1205057</link>
    <topic>මාවනැල්ල නගරයේ බෝක්කුව යට අපද්‍රව්‍ය</topic>
    <author>අරනායක විශේෂ පී. ඒ. මීගස්මුලහේන</author>
    <content>මේ මාවනැල්ල නගර මධ්‍යයේ ඇති බෝක්කුවේ දර්ශනයකි. නගරයත් රඹුක්කන මාර්ගයේ මාවනැල්ල මහා රෝහලටත් අතර ඇති මෙම බොක්කුව යට අපද්‍රව්‍ය එක්රැස්වී ඇත.දෙපස කැලෑව වැවුණු අඩි දහයක පමණ විශාල වළකි. මෙය ඩෙංගු පැතිර යාමට රැකුලක් විය හැකි ස්ථානයක් බව කාගේත් මතයයි.බලධාරීන්ගේ අවධානය යොමු නොවීම ගැටලුවකි..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>05</day>
    </date>
    <link>http://www.dinamina.lk/2012/05/05/_art.asp?fn=r1205058</link>
    <topic>බසයේ පා පුවරුවේ මගීන් ගෙන ගියාට නඩු</topic>
    <author>පානදුර සමූහ කපිල සෝමරත්න</author>
    <content>ලංකා ගමනාගමන මණ්ඩලයේ බස් රියක පා පුවරුවේ මගින් ගෙන යාමේ චෝදනාවට නිවැරදිකරු බව කියා සිටි එම බස් රථයේ රියදුරුට රුපියල් ලක්ෂයක ශරීර ඇපයක් නියම කළ පානදුර මහේස්ත්‍රාත් ආර්. එස්. ඒ. දිසානායක මහතා නඩුව සැප්තැම්බර් මස 14 දිනට කල් දැම්මේය.නඩුවේ විත්තිකරුවන් වූයේ උඩුමුල්ලගේ දොන් රංජිත් යන රියදුරුය. ඔහුට එරෙහිව නඩු පවරා තිබුණේ පානදුර රථ වාහන පොලිසියයි..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>05</day>
    </date>
    <link>http://www.dinamina.lk/2012/05/05/_art.asp?fn=r1205059</link>
    <topic>සම්බුද්ධාලෝක විහාරස්ථානයේපිං කැටය සොරු බිඳලා</topic>
    <author>එන්. විජේරත්න නාගොඩ විශේෂ</author>
    <content>කළුතර කටුකුරුන්ද පැරණි ගුවන්තොටුපොළ පාරට යාබදව පිහිටි ශ්‍රී සම්බුද්ධාලෝක විහාරස්ථානයට අයත් පිං කැටය කඩා මුදල් සොරකම් කර ගෙන ගොස් ඇත.මාර්ගයේ විදුලි පහන් නිවා දමා අලුයම කාලයේ සොරකම සිදු කර ඇත.පෙර අවස්ථාවකදීද පිං කැටය කඩා මුදල් සොරකම් කර ගෙන ඇත.කළුතර දකුණ පොලිස් ස්ථානාධිපතිගේ මුලිකත්වයෙන් පරීක්ෂණ සිදු කෙරේ..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>05</day>
    </date>
    <link>http://www.dinamina.lk/2012/05/05/_art.asp?fn=r12050510</link>
    <topic>නොදන්න සිංහල කතා කළ කනකපුල්ලේට තව පොඩ්ඩෙන් ලගින්න වෙන්නේ කූඩුවේ</topic>
    <author>සිසිර ජයනාත් පීරිස් අම්පිටිය සමුහ</author>
    <content>මහනුවර දිසාවේ ග්‍රාමීය පොලිස් වසමක කෝපි, කරාබු නැටි, එන්සාල් කොකො ඇට ආදි සුළු අපනයන භෝග එකතු කරන මධ්‍යස්ථානයක් තිබිණි. එහි වැඩ කටයුතු සොයා බැලීමට දමිළ ජාතික සේවක මහතෙක් සිටියේය. මධ්‍යස්ථානයට පැමිණෙන පාරිභෝගිකයන් දමිළ ජාතිකයා ඇමතුවේ කනකපුල්ලේ යන නමින්ය. එහි සිංහල තේරුම ගණන් එකතු කරන්නාය.මධ්‍යස්ථානය පසුපස හොර අරක්කු කසිප්පු විකිණීමේ ව්‍යාපාරයක් පමණක් නොව බූරුවා ගැසීමද ජයටම කරගෙන ගියේ පොලිසියේද සහාය ඇතිවය.මෙම පොලිස් වසම බාරව නීතිගරුක තරුණ පොලිස් ස්ථානාධිපතිවරයෙක් පත්වී ආවේය. ඔහු ප්‍රදේශයේ දුරාචාර මැඩ පැවැත්වීමේ කටයුතු ආරම්භ කළේය.නමුත් ඉහත කී ස්ථානය වැටලීමට ඔහුට නොහැකි වූයේ වැටලීමේ කටයුතු සංවිධානය කරන විටම පොලිසියේම අයෙක් අදාළ ස්ථානයට ඔත්තුව ලබා දෙන බැවින්ය.මේ නිසා පොලිස් ස්ථානාධිපති තමන්ට හිතවත් සිවිල් ආරක්ෂක අංශයේ නිලධාරී මහතකු සමග මෙහෙයුම ආරම්භ කළේය.ඔවුහු එම ස්ථානයට පැන කසිප්පු පානය කරන්නන් සහ බූරුවා ගසන්නන් කිහිප දෙනකු අත්අඩංගුවට ගත්තත් වගකිවයුත්තකු අත්අඩංගුවට ගැනීමට නොහැකි විය.වැටලීම සිදුවන විට සුළු අපනයන බෝග එකතු කරන මධ්‍යස්ථානයේ පසෙකට වී සිටි කනකපුල්ලේ කැඳවා තමුන් කවුද මෙතන කුමක් කරන්නේ දැයි පොලිස් ස්ථානාධිපතිවරයා දැඩි හඬින් විමසීය.තමන් කනකපුල්ලේ බව සිංහල භාෂාවෙන් කිව යුතු යැයි අදහස් කළ ඔහු තමන්ට තේරෙන පරිදි ‘මම තමයි ෂර් මෙතන ගණන් කාරයා’ යනුවෙන් උජාරුවෙන් පැවැසීය.‘ආ තමුසෙද එහෙනම් මෙතන ගණන්කාරයා ඒ ගණන් මාත් එක්ක බැරි යයි’ පවසා පහරක්ද ගසා කනකපුල්ලේව ජීප් රියට දමා ගත්තේය.මෙය බලා සිටි කාන්තාවක් නොදන්නා දෙමළට ගිහින් වරිගේ නසාගත්තා වගේ මෙ අහිංසක මිනිහා නොදන්නා සිංහල කියන්න ගිහින් අමාරුවේ වැටුණා යයි කීවාය. එය පොලිස් ස්ථානාධිපතිට ඇසුණි. පොලිස් නිලධාරියා අවට සිටි අයගෙන් කනක පුල්ලේගේ නිර්දෝෂිභාවය දැනගෙන ඔහු නිදහස් කොට හැරියේය..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>05</day>
    </date>
    <link>http://www.dinamina.lk/2012/05/05/_art.asp?fn=s1205051</link>
    <topic>නිලවරණයේ දී ඝෝෂා බාධා කළමලල ක්‍රීඩා නිලධාරීන්ට දැඩි අවවාද</topic>
    <author>පි‍්‍රන්ස් ගුණසේකර</author>
    <content>ශ්‍රී ලංකා මලල ක්‍රීඩා සංගමයේ නිලවරණයට බාධා ගෙනදෙන අයුරින් හැසිරුණු ක්‍රීඩා සංගම් නියෝජිතයන්ට දැඩි අවවාද කිරීමට ක්‍රීඩා අධ්‍යක්ෂ ජෙනරාල් රංජනී ජයකොඩි මහත්මිය තීරණය කොට ඇත. නිලවරණයේදී ඡන්ද ප්‍රකාශ කිරීම රහස් ඡන්දයෙන් විය යුතු යැයි ඉල්ලමින් සභාවේ ඝෝෂාකාරී ලෙස හැසිරීම නරක පූර්වාදර්ශයක් බව ක්‍රීඩා අධ්‍යක්ෂ ජෙනරාල්වරිය පැවැසුවාය.ක්‍රීඩා පනත හා මලල ක්‍රීඩා සංගමයේ නීති රෙගුලාසි පිළිබඳ ඉතා හොඳ වැටහීමක් ඇති ප්‍රවීණ නිලධාරීන් එලෙස හැසිරීම කනගාටුදායක බවද ඇය සඳහන් කළා ය. ඡන්ද ප්‍රකාශ වන ක්‍රමයට අභියෝග කිරීම හා නිලධාරීන්ට බලපෑම් කරමින් විනය විරෝධී ලෙස හැසිරීමට එරෙහිව නීති මගින් පියවරක් ගැනීමට නොහැකි වුවද ඔවුන්ට අවවාද කිරීම අත්‍යවශ්‍ය බව ඇය පෙන්වා දුන්නා ය.ශ්‍රී ලංකා මලල ක්‍රීඩා සංගමයේ සභාපති, උප සභාපති ඇතුළු විවිධ නිලතල දැරූ අයෙකු මේ සඳහා නායකත්වය දුන් බව ක්‍රීඩා අධ්‍යක්ෂ ජෙනරාල්වරිය හඳුනාගෙන ඇත.ක්‍රීඩා පනතේ 39 වැනි වගන්තිය අනුව ක්‍රීඩා සංගමයක නිලවරණයක් පැවැත්වීමේ විධිවිධාන පැනවීම ඇමැතිවරයා සතු හෙයින් රහස් ඡන්දයක් වෙනුවට අත් ඔසවා ඡන්දය ප්‍රකාශ කිරීමේ අයිතිය ඡන්ද දායකයන්ට ලබාදී තිබුණි.මලල ක්‍රීඩා සංගමයේ නිලතල ලබාගැනීමට ඇතැම් අපේක්ෂකයන් මුදල් ලබාදී සාද පැවැත්වීමෙන් කටයුතු කරන බවට ලැබුණු තොරතුරු මත විවෘත ඡන්දයක් පැවැත්වීමට ප්‍රධානතම හේතුව බවද ක්‍රීඩා අධ්‍යක්ෂ ජෙනරාල්වරිය සඳහන් කළා ය.කෙසේ වුවද මින්මතු පැවැත්වෙන සෑම ක්‍රීඩා නිලවරණයක්ම විවෘත ඡන්ද විමසීමේ ක්‍රමය යටතේ පැවැත්වීමට බලාපොරොත්තු වන බවද ඇය පැවසුවා ය..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>05</day>
    </date>
    <link>http://www.dinamina.lk/2012/05/05/_art.asp?fn=s1205052</link>
    <topic>පාසල්වල 20-විස්ස ක්‍රිකට් තහනම් කළ යුතුයි</topic>
    <author>ප්‍රින්ස් ගුණසේකර</author>
    <content>ශ්‍රී ලංකාවේ සියලුම පාසල්වල විස්සයි – 20ක්‍රිකට් තහනම් කළ යුතු බවට ජාතික ක්‍රීඩා වෛද්‍ය ආයතනය නිර්දේශ කරයි.ක්‍රීඩා වෛද්‍ය ආයතනයේ ප්‍රධානී මහාචාර්ය අර්ජුන ද සිල්වා මහතාගේ නිර්දේශය වන්නේ විස්සයි – 20 ක්‍රිකට් ක්‍රීඩාවෙන් කුඩා දරුවන් තුළ තාක්‍ෂණික වෙනස්වීම් ඇතිවන බවයි.කුඩා කාලයේ සිට නිවැරදි ක්‍රමයට ක්‍රිකට් ක්‍රීඩාව ඉගෙනීමට විස්සයි – 20 ක්‍රිකට් බාධාවක් බව අධ්‍යාපන ඇමැතිවරයාට හා ක්‍රීඩා ඇමැතිවරයාට ක්‍රීඩා වෛද්‍ය ආයතනයේ ප්‍රධානියා දන්වා ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>05</day>
    </date>
    <link>http://www.dinamina.lk/2012/05/05/_art.asp?fn=s1205053</link>
    <topic>බෝල්ට් පිටියට</topic>
    <author/>
    <content>කෙටි දුර දිවීමේ සුපිරි ක්‍රීඩක උසේන් බෝල්ට් ඔලිම්පික් තරග වාරයේ සිය පළමු තනි තරගයට මුහුණ දෙමින් ජැමෙයිකා ජාත්‍යන්තර ආරාධිත තරගාවලියේ මීටර 100 ඉසව්වට අද සහභාගී වෙයි.මීට සති තුනකට ඉහත කිංග්ස්ටන්හිදි වැසි සහ ශීතල දේශගුණික තත්ත්වයන් යටතේ පැවැති යූටෙක් ජවන හා පිටිය ක්‍රීඩා උළෙලේ මීටර 100 x 4 සහාය දිවීම තරගයේ අවසන් වටය දිවීමෙන් පසුව තමා සියලු ආබාධවලින් තොර බවත් තරගවලට සහභාගී වීමට සූදානම් බවත් බෝල්ට් ප්‍රකාශ කළේය.එම තරගයේදී බෝල්ට්ගේ කණ්ඩායම මේ තරග වාරයේ හොඳම කාලය වන තත්පර 37.82 ක් වාර්තා කළේය. ‘මගේ ශරීරයේ කිසිම වැරැද්දක් මට දැනුනේ නැහැ. පහසුවෙන් තරග කළා. සූදානම් වෙන්න මට තව මාස කිහිපයක් තියෙනවා.ගොඩක් දුවන්නත් තියෙනවා. ඉදිරියේදී තව තවත් දියුණු වෙන්න බලාපොරොත්තු වෙනවා’ යැයි ලබන ජුලි මස ඇරැඹෙන ඔලිම්පික් ක්‍රීඩා උළෙලේ ඉලක්ක කර ගත් තරග වාරය ආරම්භයේදී බෝල්ට් කියා සිටියේය..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>05</day>
    </date>
    <link>http://www.dinamina.lk/2012/05/05/_art.asp?fn=s1205054</link>
    <topic>ගේල් යළි කොදෙව් සංචිතයට</topic>
    <author/>
    <content>ජාත්‍යන්තර ක්‍රිකට් ක්‍රීඩාවෙන් පිටව සිටීම තමා අවසන් කරන බවට ක්‍රිස් ගේල් පොරොන්දු වීමෙන් පසුව ඔහු යළි සංචිතයට පැමිණීම ගැන තමන් තුළ ප්‍රශ්නයක් නැතැයි බටහිර ඉන්දීය කොදෙව් පුහුණුකරු ඔටිස් ගිබ්සන් හා නායක ඩැරන් සැමී පවසති.හිටපු කොදෙව් නායක ගේල් බටහිර ඉන්දීය ක්‍රිකට් මණ්ඩලය සමග ඇති කර ගත් මතභේදයකින් පසුව වසරකට වැඩි කාලයක් ජාත්‍යන්තර ක්‍රිකට් ක්‍රීඩා කර ඇත.එහෙත් දැනට ඉන්දියා ප්‍රිමියර් ලීග් තරගාවලියේ ක්‍රීඩා කරමින් සිටින 32 හැවිරිදි ගේල් කොදෙව් පිලේ එංගලන්ත සංචාරයට ඉදිරිපත්වීමට හැකිවන පරිද්දෙන් තමා සමර්සෙට් ප්‍රාන්ත කණ්ඩායම සමග තිබෙන කොන්ත්‍රාත්තුවෙන් ඉවත් වන බව ඊයේ කියා සිටියේය.කෙසේ වෙතත් කොදෙව් පිලේ ස්ථානයක් ඔහුට තවමත් සහතික කර නැත..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>05</day>
    </date>
    <link>http://www.dinamina.lk/2012/05/05/_art.asp?fn=s1205055</link>
    <topic>අසීෆ්ගේ විලංගු ගැළවෙයි</topic>
    <author>ලන්ඩන් (ඒ.එෆ්.පී.)</author>
    <content>හිටපු පාකිස්තාන වේග පන්දු යවන ක්‍රීඩක මොහමඩ් අසීෆ් තරග පාවාදීම සම්බන්ධයෙන් ඔහුට පනවා තිබූ වසරක සිර දඬුවම් කාලයෙන් අඩක් නිම කිරීමෙන් පසුව බ්‍රිතාන්‍ය බන්ධනාගාරයෙන් නිදහස් කොට තිබේ.2010 අගෝස්තුවේ එංගලන්තයට එරෙහිව ලෝඩ්ස්හි පැවැති ටෙස්ට් තරගයේදී මුදල් වෙනුවෙන් හිතාමතාම නීති විරෝධී පන්දු යැවීමට වැරදිකරු වූ 29 හැවිරිදි අසීෆ් පසුගිය නොවැම්බරයේදී සිරගත කෙරිණි.කැන්ටබරි බන්ධනාගාරයෙන් පෙරේදා උදේ ඔහු නිදහස් කෙරිණි. මුදල් වෙනුවෙන් තරග පාවාදීමේ චෝදනාවට හසීෆ් සමග සලමන් බට්, හා මොහොමඩ් අමීර් ද ක්‍රිකට් තහනමකට ලක්වූහ. මොහොමඩ් අසීෆ්ගේ නීතිඥයන් පවසන්නේ ඔහුගේ තරග තහනම ඉවත් කරගැනීමට ක්‍රීඩාව පිළිබඳ බේරුම්කාර මණ්ඩලයට අභියාචනාවක් ඉදිරිපත් කරන බවයි..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>05</day>
    </date>
    <link>http://www.dinamina.lk/2012/05/05/_art.asp?fn=s1205056</link>
    <topic>ශ්‍රී ලංකා-ඉන්දියා යුද හමුදා වොලිබෝල් තරගාවලිය සම වෙයි</topic>
    <author/>
    <content>ශ්‍රී ලංකා යුධ හමුදා වොලිබෝල් කමිටුවේ ආරාධනයකට අනුව තරඟ දෙකක සංචාරයක් සඳහා මෙරටට පැමිණි ඉන්දීය යුධ හමුදා වොලිබෝල් කණ්ඩායම සහ ශ්‍රී ලංකා යුධ හමුදා වොලිබෝල් කණ්ඩායම අතර දෙවන සහ අවසන් තරගය පසුගිය 28දා කහවත්ත මහජන ක්‍රීඩාංගනයේ දී පැවැත්විණි.තරඟාවලියේ පළමු තරගය ශ්‍රී ලංකා කණ්ඩායම ඉදිරියේ පරාජය වී සිටියත් පරාජිත මානසිකත්වයෙන් මිදී දෙවන සහ අවසන් තරගය වූ මෙම තරගය වට 3- 2 ක් වශයෙන් ජය ගනිමින් තරඟාවලිය සම කිරීමට ඉන්දීය යුධ හමුදා කණ්ඩායම මෙහිදී සමත් විය..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>05</day>
    </date>
    <link>http://www.dinamina.lk/2012/05/05/_art.asp?fn=s1205057</link>
    <topic>බ්‍රිතාන්‍යයේ ඔලිම්පික් පදක්කම්බලාපොරොත්තුවක් ගිලිහෙයි</topic>
    <author/>
    <content>බ්‍රිතාන්‍යයේ ග්‍රීක - රෝමානු මල්ලවපොර ක්‍රීඩක මිරොස්ලව් ඩයිකුන් තහනම් ශරීර උත්තේජනයක් භාවිතා කර ඇති බවට ඔප්පු වී ඇතැයි බ්‍රිතාන්‍ය මල්ලවපොර සංගමය සනාථ කරයි. ඩයිකුන් ලන්ඩන් ඔලිම්පික් උලෙළේ බ්‍රිතාන්‍යයේ ඉහළම පදක්කම් බලාපොරොත්තුවකි.යුක්රේනයෙන් පැවත එන 29 හැවිරිදි ඔහු ඇම්ෆිටම්න්ස් නමැති ශරීර උත්තේජන පරීක්ෂණයෙන් අසමත්ව සිටින අතර ‘බී’ සාම්පලයේ ප්‍රතිඵල එනතුරු බලා සිටී. ‘ඩයිකුන්, ඔහුගේ ‘ඒ’ සාම්පල පරීක්ෂණයෙන් අසමත් වූ බව මට ස්ථිර කළ හැකියි’ බ්‍රිතාන්‍ය මල්ලවපොර ප්‍රධාන විධායක කොලින් නිකල්සන් පැවසීය.නවදිල්ලියේ පැවැති 2010 පොදු රාජ්‍ය මණ්ඩල ක්‍රීඩා උළෙලේදී කිලෝග්‍රෑම් 66 අංශයේ රන්පදක්කම දිනා ගත් ඩයිකුන් ලන්ඩන් ඔලිම්පික් උළෙලේ බ්‍රිතාන්‍යයේ හොඳම පදක්කම් බලාපොරොත්තුවකි..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>05</day>
    </date>
    <link>http://www.dinamina.lk/2012/05/05/_art.asp?fn=s1205058</link>
    <topic>සය සාමාජික ක්‍රිකට්අද-හෙට කළුතර දී</topic>
    <author/>
    <content>කළුතර නාගොඩ දුමිඳු විද්‍යායතනය 25 වැනි වරටත් පවත්වන දීප ව්‍යාප්ත සය සාමාජික ක්‍රිකට් තරගාවලිය මැයි 5, 6 දිනවල කළුතර ගල්අස්ස ලුවිස් සිල්වා පිටියේ දී පැවැත්වේ. මේ පිළිබඳ තොරතුරු සිරිපාල වික්‍රමගේ, 0779377462 අංකයෙන් ලබාගත හැකි බව සංවිධායකයෝ පවසති..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>05</day>
    </date>
    <link>http://www.dinamina.lk/2012/05/05/_art.asp?fn=f1205051</link>
    <topic>භික්ෂූන් දැහැටි කූරු ලෙස සලකන්න එපා</topic>
    <author>සාකච්ඡා කෙළේ උදිත ගුණවර්ධන</author>
    <content>* පසුගිය කාලයේදී අපරාධ හා ඒ ආශ්‍රිත සිදුවීම් විශාල ලෙස ඉහළ ගොස් තිබුණා. දිගුකාලීන බොදු හැදියාවෙන් හැඩගැසුණු මෙරට එවැනි තත්ත්වයක් ඇතිවුණේ ඇයි?එදා සහ අද අතර වෙනස්කම් තිබුණත් එදා අද කියා වෙනසක් නැහැ අපරාධ, අපචාර වැනි සිදුවීම් දිගු කාලීනව පැවැත එන දේවල්. අද පමණක් නොවෙයි බුදුන්ගේ කාලයේදී පවා එවැනි දේ සිදු වුණා. ඒ නිසා මෙයට කාල වකවානු වෙන් කිරීමට සුදුසු දෙයක් කියා මා සිතන්නේ නැහැ.ආගමක් කෙතරම් ප්‍රබල විදිහට ක්‍රියාත්මක වුණත් සමාජයේ සියයට සියයක්ම පුද්ගලයන් යහමඟට ගන්න බැහැ.බුදුන් වහන්සේගේ උපස්ථායක ලෙස ආනන්ද හිමියන් පත්වීමට පෙර උපස්ථායකයන් පස් නමක් සිටියත් ඔවුන් උන්වහන්සේව අතැර ගියා.නීති රීති මඟින් පමණක් සමාජය යහමඟට යවන්න බැහැ. ඒ සඳහා සමාජයෙන්ද උනන්දුවක් හා කැපවීමක් තිබිය යුතුයි. අපචාර, අපරාධ ඉහළ යාම පිළිබඳව ආගමික පැත්තෙන් නම්‍යශීලි හා සහනශීලි පිළිවෙතක් අනුගමනය කරන්න පුළුවන්. එමඟින් සමාජය යහමඟට යොමු කළ යුතුයි.* මේ කාර්යය සඳහා පන්සල පැත්තෙන් මොන විදිහේ කාර්යය භාරයක්ද ඉටුකළ හැක්කේ?පන්සලට පන්සලේ හාමුදුරුවන්ට මඟපෙන්වා දිය හැකියි හරිදේ මොකක්ද, වැරැදි දේ මොකක්ද කියලා . එහෙත් ඔවුන්ව අතින් අල්ලාගෙන ඒ මාර්ගයේ ඉදිරියට අරගෙන යන්න බැහැ. මා සිතනවා මෙරට බහුතර හාමුදුරුවරු පිරිසක් ඒ යුතුකම ඉටු කරනවා කියලා. ඒ නිසා සමාජය ද හිමිවරුන්ගේ උපදෙස් පිළිගෙන තම කාර්යය ඉටුකළ යුතුයි. එසේ වුවහොත් අදට වඩා දැහැමි සමාජයක් බිහි කළ හැකියි.* සංඝ සමාජය පිළිබඳ විවිධ මත පළවෙනවා. භික්‍ෂූන් වහන්සේ පිළිබඳ පළවෙන මේ මතවාද ගැන ගෞරවනීය හිමිනමකලෙස ඔබවහන්සේගේ අදහස මොන වගේද?අප සියලු භික්‍ෂූන් වහන්සේලාට මේ දේ ආදේශ කර පෙන්වාදීම සුදුසු නැහැ. එදා සිදු වුණේ සසරේ දුක දැකලා ජීවිතයේ නිස්සාර භාවය දැක මහණවීමයි. ඒත් අද සිදුවන්නේ වෙනත් දෙයක්. මහණ කිරීමයි වෙන්නේ. අවුරුදු හයේ හතේ දරුවෝ අරගෙන ගිහින් මහණ කරනවා. දුෂ්කර පළාත්වල දුප්පත් මවුපියන්ගේ දරුවන් ගෙන්වා මහණ කරනවා.මෙවැනි දේ මඟින් මහණ වන සියලු දෙනා සසුනේ දිගු කාලීනව තබා ගැනීමට බැහැ. අප ඒ නිසා කළ යුතු ප්‍රමුඛ කාරණයක් විය යුත්තේ අවබෝධයෙන් මහණ වෙන තැනට කටයුතු කිරීමයි.එමඟින් සසරේ ගමන් මඟ කෙටිකර ගැනීමට වගේම බුද්ධ ශාසනයේ ස්ථිර පැවැත්මත් ආරක්‍ෂා කර ගැනීමට පුළුවන්. පිරිවෙන් වුවත් විශාල ලෙස පැතිර ගිහින් තිබෙනවා. ඒවායේ ප්‍රමිතිය ගැන සැකයි. ඒ නිසා කළ යුත්තේ එක් ප්‍රාදේශීය ලේකම් කොට්ඨාසයකට එක් පහසුකම් සහිත පිරිවෙනක් ඉදිකිරීමයි.* වෙසක් පොහොය ඉතාමත් වැදගත් වන්නේ ආගමික වශයෙන්. එහෙත් වර්තමානය වන විට වෙසක් උත්සවයට වෙළෙඳ වටිනාකමක් ලැබී තිබෙනවා. බෞද්ධ හිමිනමක වශයෙන් ඔබවහන්සේ මේ ගැන දක්වන්නේ මොන විදිහේ මතයක්ද?වෙසක් පොහොය පමණක් නොවෙයි අපේ සියලු ජාතික උත්සවවලට මේ ඉරණම උදාවෙලා තිබෙනවා. සිංහල අවුරුද්දේ ප්‍රධාන සංකේතය බවට එදා පත්වෙලා තිබුණේ චාරිත්‍ර, වාරිත්‍ර, නැකැත් එරබදුමල්, කොහා වැනි ස්වභාවික හා සංස්කෘතික චාරිත්‍ර. ඒ එදා එහෙත් අද වෙළෙඳුන්ගේ ග්‍රහණයට සිංහල අවුරුද්ද පත්වෙලා තිබෙනවා.වෙසක් උත්සවයත් ආගමික හා සංස්කෘතික මුහුණුවරින් ඉවත්ව ප්‍රතිපත්ති පූජාවලින් බැහැරව ආගමීය පූජා සඳහා බරවූ ප්‍රතිපත්තියක් අනුගමනය කරනවා. වෙසක් උත්සවය කියන්නේ විනෝද උළෙලක් නොවෙයි.  උතුම් ආගමික උත්සවයක්. ඒ නිසා අප සියලු දෙනා මේ දේ ගැන අවධානයෙන් යුතුව කටයුතු කළ යුතුයි. දන්සල් දීම හොඳ දෙයක් වුවත් එය සංවිධානය කරද්දී විනය ගරුකව කටයුතු කළ යුතුයි.දන්දීමේ යහපත් ප්‍රතිඵල අපට අත්පත් කරගත හැක්කේ ඒ විදිහටයි.මා කියන්නේ නැහැ ප්‍රතිපත්ති පූජා පමණක් සිදුකිරීම කළ යුතුයි කියලා. ආගමීය පූජාවද තිබිය යුතුයි. හැබැයි මෙතැනදී අප සමබර ප්‍රතිපත්තියක් අනුගමනය කළ යුතුයි. ප්‍රතිපත්ති පූජාවත් ආගමික පූජාවත් එක විදිහටම වැදගත් දෙයක්.ඒ නිසා වෙසක්, පොසොන් වැනි ජාතික ආගමික උත්සව අප එහි අර්ථය හා ගරුත්වය ආරක්‍ෂා වෙන විදිහට සැමරිය යුතුයි.* අද වනවිට ආගමික සංහිඳියාව හා වෙනත් ආගමික මත ඉවසීම හා ගරුකිරීම පිළිබඳව කතාබහක් ඇතිවෙලා තිබෙනවා. ඔබවහන්සේ මේ කතිකාවතට සම්බන්ධ වන්නේ මොන විදිහටද?අද ඇතැම් ආගමික ස්ථාන පිහිටුවා තිබුණත් ඒවාට නිසි අවසරයක් ලැබී නැහැ. අනවසර ඉදිකිරීම් විදිහටත් තිබෙනවා. ආගම කුමක් වුවත් එය නුසුදුසු දෙයක් නොකළ යුතු දෙයක් විදිහට හඳුන්වන්න පුළුවන්. එවැනි තැන්වලට නිසි ගෞරවය හිමිවන්නේ නැහැ. ඒ නිසා අප ආගම්වල පූජ්‍ය පක්‍ෂය විදිහට මේ හැම දෙයක් ගැනම කල්පනා කළ යුතුයි.ඒ අනුව කටයුතු කළ යුතුයි.එකම ස්ථානයක ආගම් දෙකක ආගමික ස්ථාන දෙකක් තිබීම ගැටලුවකට හේතු විය හැකියි. ඒත් ආගම්වාදීව අරගලවලට එළඹීම හොඳ දෙයක් නොවෙයි. ආගම් අතර ගැටුම් ඇතිකර ගැනීම මඟින් එම ආගම් දෙකේම අරමුණු හා පරමාර්ථ ඉෂ්ට කර ගැනීමට බැරි වෙනවා.දේශපාලනය මේ තැන්වලට රිංගීම දේශපාලනීකරණය වීම නිසා තමයි ගැටුම්කාරී තත්ත්වය ඇතිවෙලා තිබෙන්නේ.දේශපාලන පෙළපාළිවලට භික්‍ෂූන්වහන්සේලා එක්කර ගැනීම තමයි අද සම්ප්‍රදාය වෙලා තිබෙනවා. එය කිසිසේත්ම හොඳ ප්‍රවණතාවක් විදිහට සලකන්න බැහැ. දේශපාලනඥයෝ භික්‍ෂූන් වහන්සේලාට තම තමන්ගේ අවස්ථාවාදී න්‍යායපත්‍ර අනුව යොදා ගන්නවා. එය නුසුදුසු දෙයක්. භික්‍ෂුන් වහන්සේලා දැහැටිකූරු විදිහට පාවිච්චි කිරීම හොඳ දෙයක් නොවෙයි.* ආගමික පුනරුදයේ හා බෞද්ධ සාරධර්ම ඉහළ නැංවීමට ජනමාධ්‍ය පාර්ශවයෙන් ලැබෙන සහයෝගය පිළිබඳව ඔබවහන්සේට ඇත්තේ මොන විදිහේ අදහසක්ද?ජනමාධ්‍යට සුවිශේෂ වගකීමක් පැවරී තිබෙනවා. ආගමික සාරධර්ම හා බෞද්ධ පුනරුදය ඉහළ නැංවීම සඳහා. ඒ සඳහා අවශ්‍ය හොඳ වැඩ පිළිවෙළක් ඇතිකර ගත යුතුයි. අද ජනමාධ්‍ය තමන්ගේ වානිජ පරමාර්ථ පමණක් මූලික කරගෙන කටයුතු කරනවා. එය හොඳ දෙයක් නොවෙයි.හොඳ පැත්ත හා සමාජයේ නිවැරැදි දිශාව පෙන්වා දීම තමයි ජනමාධ්‍යයේ වගකීම විය යුතුව තිබෙන්නේ.මාධ්‍යට පුළුවන්කම තිබිය යුතුයි යහපත් දේ හා හොඳ පරමාර්ථ වෙත ජනතාව යොමු කිරීමට කටයුතු කිරීම තමයි සිදු විය යුත්තේ.ජනමාධ්‍යට පුළුවන්කම තිබෙනවා හොඳ පුරුදු වර්ධනය කරන අතර සමාජය යහමගට යොමු කරන විදිහට දැනුවත් කිරීම් සිදු කිරීමට. ජනමාධ්‍ය මඟින් මේ වගකීම් නිසි විදිහට ඉෂ්ට වෙනවාද යන්න සලකා බැලිය යුතුයි.* දන්සල්, තොරණ වැනි පුණ්‍ය ක්‍රියා සිදු කරන අතරතුර බෞද්ධ ජන සමාජය දැඩි ලෙස මත්පැන් සඳහා යොමුවී ඇති බවක් දක්නට තිබෙනවා. මේ ප්‍රවණතාව ඔබවහන්සේ දකින්නේ කෙසේද?අද බොහෝ උත්සව අවස්ථාවලදී මූලිකත්වයට එන්නේ ඒ කාර්යය නොවෙයි මත්පැන් බෝතලය. එය කිසිසේත්ම හොඳ දෙයක් නොවෙයි. දන්සලකට රුපියල් විසිදහසක් වියදම් වෙනවානම් තවත් රුපියල් හත් අට දහසක් අරක්කු බෝතල්වලට වියදම් කරනවා. මෙය බොදු ඉගැන්වීම්වලට කිසිසේත් සුදුසු දෙයක් නොවෙයි.බොදුනුවකු විදිහට සැබෑ ලෙසම බුද්ධ ඉගැන්වීම් අනුගමනය කරනවානම් මේ විදිහට මත්පැන් සඳහා ලෝලි චරිත වන්නේ නැහැ. වෙසක් උත්සවයේදී පින්කම් කළ යුතුයි. එහෙත් ඒවාට මත්පැන් ළංකර ගැනීමට කවුරුන් හෝ උත්සාහ කරනවානම් බුදුරජාණන් වහන්සේගේ ඉගැන්වීම්වලට ඔහු පිටුපානවා. එවන් පුද්ගලයන්ට ප්‍රතිපත්ති පූජාවේ යෙදෙන්න බැහැ. ඔහුට නියම බෞද්ධයෙක් විදිහට පෙනී සිටින්න පුළුවන්කමක් නැහැ දුෂ්චරිතවල නියැළී පුද්ගලයන්ට.* මේ වෙසක් සමයේදී ඔබවහන්සේ බෞද්ධ සමාජයටත් මුළු රටටත් ලබා දෙන පණිවුඩය කුමක්ද?අප සියලු දෙනා බෞද්ධ ඉගැන්වීම් අනුව ජීවත්විය යුතුයි. එසේ අප සියලු දෙනාටම ජීවත් වීමට පුළුවන්නම් අද වැනි සමාජ ගැටලු ඇතිවන්නේ නැහැ. අනවබෝධය සංහිඳියාවෙන් තොරවීම සමගිය නොමැතිවීම වැනි සියලු කරුණුවලට මූලික වෙලා තිබෙන්නේ බුද්ධ වචනයට පිටුපා කටයුතු කිරීමයි. ඒ නිසා අප මේ වෙසක් පොහොයේ සිට බෞද්ධ පිළිවෙත් ප්‍රතිපත්ති අනුව ජීවත් වීමට අධිෂ්ඨාන කරගත යුතුයි.* ඉදිරියේ දී බුදු දහම තුළ පිහිටි වටිනාකම් අතැර කටයුතු කළොත් මනුෂ්‍යයාට මොන විදිහේ ඉරණමකට මුහුණ දීමට සිදු වෙයිද?අද සමාජය මේ තරම් අගාධයකට ගමන් කර ඇත්තේ ත් සමාජය විනාශය වෙත ගමන් කර ඇත්තේ ත් බුදු දහමේ වටිනාකම් අතහැරීමත් බුදුන් ගේ ධර්මය අතහැර කටයුතු කටයුතු කිරීමත් මත සිදු වූ කාරණාවන්. අප දැන්වත් මේ කරුණු පිළිබඳ අවධානය යොමුකර කටයුතු කළ යුතුයි. එහෙම වුණොත් සමාජයේ වටිනාකම් ගුණ යහපත්කම් නොමැති සමාජයක් බවට මේ රට පත්වීමට ඉඩ ලැබී ඇත්තේ බුදු දහමේ ප්‍රතිපත්ති අතහැර කටයුතු කිරීම නිසයි.ගැටුම් වෙනුවට මෛත්‍රිය, කරුණාව වෙත ජන මතය යොමු කිරීමට බුදු දහම මඟින් පිටිවහලක් ලබා ගැනීමට හැකියාවක් තිබෙනවා.ඒ අනුව කටයුතු කළොත් අපට පුළුවන් දැහැමි රටක් ගොඩනඟන්නට. .</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>05</day>
    </date>
    <link>http://www.dinamina.lk/2012/05/05/_art.asp?fn=f1205052</link>
    <topic>සෑම මොහොතකම මෛත්‍රී සිතිවිලි ඇති කර ගන්න</topic>
    <author>සටහන හා ඡායාරූපය සජිත් තුෂාර</author>
    <content>බෞද්ධයන්ට අතිශය වැදගත් පොහෝ දිනයක් ලෙස හැඳින්විය හැක්කේ වෙසක් පොහොයයි. බුදුරජාණන් වහන්සේගේ උපත, බුද්ධත්වය හා පරිනිර්වාණය යන තෙමඟුල සිදුවූයේ වෙසක් පෝය දිනයේදී යි. ඒ වෙනුවෙන් ලෝකවාසී බෞද්ධ ජනතාව සේම ශ්‍රී ලංකාවාසී බෞද්ධ ජනතාවම පෙළ ගැසෙද්දී ඒ පිළිබඳ මේ සංවාදය,ගලිගමුව ශාසනාරක්‍ෂක බල මණ්ඩලයේ ලේඛකාධිකාරී, මැදගොඩලන්ද ශ්‍රී සිද්ධත්ථාරාම විහාරාධිපති, නෙළුම්දෙණියේ ධම්මදස්සී ස්වාමීන් වහන්සේ සමගිනි.* වෙසක් පොහොය බෞද්ධ ජනතාවට අතිශය වැදගත්. ඒ වැදගත්කම ප්‍රථමයෙන්ම පැහැදිලි කළොත්?බුදුන් වහන්සේ කෙනකු පහළ වීම ඉතා දුර්ලභ කාරණයක්. ඒ බව ‘සුඛෝ බුද්ධානං උප්පාදෝ...’ යන වදනින් පැහැදිලි වනවා. බෞද්ධ ජනතාවට අතිශය වැදගත් වන්නා වූ කාරණා ත්‍රිත්වයක් සිදුවන්නේ මේ පොහෝ දිනය නිමිති කරගෙනයි. ඒ බුදුරජාණන් වහන්සේගේ උත්පත්තිය, බුදුවීම හා සම්බුද්ධ පරිනිර්වාණයයි. ඒ අතර ශ්‍රී ලංකා ඉතිහාසය තුළ ශ්‍රී ලාංකේය රාජ වංශය තුළට වෙසක් පොහෝ දිනය තවත් සුවිශේෂීතාවයක් එක්කරනු ලබනවා. ඒ මන්ද යත් විජය කුමරු ඇතුළු පිරිස ලක්දිවට ගොඩබට බවට සඳහන් වන්නේත් මේ උතුම් දිනයේදීමයි.ඒ අනුව බලන කල්හී වෙසක් පොහෝ දිනය යන්න අතිශයින්ම ලෝකවාසී බෞද්ධ ජනතාවටත්, විශේෂයෙන්ම ශ්‍රී ලාංකිකයන්ටත් එකසේම වැදගත්.බුදුරජාණන් වහන්සේගේ සමස්ත චරිතය දෙසම ආපසු හැරී බැලීමේදී පෙනෙන ප්‍රධානතම අංගයක් වන්නේ පරිසර හිතකාමී ජීවිතයයි.උන් වහන්සේගේ උපතේ සිට පරිනිර්වාණය දක්වා වන සියලු සිද්ධීන් පරිසරය හා බැඳුණා. උන් වහන්සේ ඉපදුණේ මලින් පිරුණු සල් උයනක. ලොව මිනිසෙකුට ලබා ගත හැකි උතුම්ම තත්ත්වය වන බුද්ධත්වය ලබා ගත්තේ වෘක්‍ෂ මූලයක සිට.  ඒ වගේම සම්බුද්ධ පරිනිර්වාණය සිදු වන්නේ උපවත්තන සල් උයනේදීයි.පාරිසරික හිතකාමීව කටයුතු කළ උන් වහන්සේ මානව දයාව ලොවට බෙදා දුන්නා.කෙළෙහිගුණ දැක්වීමේ ගුණය උන් වහන්සේගේ චරිතය තුළ මනාව ප්‍රදර්ශනය වනවා. තමන් වහන්සේට උතුම් බුද්ධත්වය ලබා ගැනීමට මහෝපකාරී වූ ඇසතු වෘක්ෂය දිහා ඇසිපිය නොහෙළා උන් වහන්සේ බලා සිටියේත් ඒ නිසයි.එවන් වූ උතුම් මානුෂීය ගුණයන්ගෙන් හෙබි බුද්ධ චරිතය, ලොවටම ආදර්ශයක් ගත හැකි ශ්‍රේෂ්ට චරිතයක්.* සමහරෙක් වෙසක් දිනය දකිනු ලබන්නේ වෙනස් කෝණයකින්. සැරසිලි කිරීම හා විවිධ නිර්මාණාත්මක කටයුතුවල යෙදීමෙන් පමණක් සැබෑ වෙසක් සැමරිය හැකිද?වෙනත් විවිධ සැමරුම් ශ්‍රී ලාංකිකයන් අතර පවතිනවා. නමුත් ආගමානුකූල වූත්, වඩා සුවිශේෂී වූත් සැමරුම් උත්සවය ලෙස මා දකින්නේ වෙසක්. වෙසක් කූඩු හදන්න මුල් වෙන්නේ පවුලේ පිරිමි අය. සැරසිලි කරන්නේ විශේෂයෙන්ම කාන්තා පාර්ශ්වය. මේ සියල්ලට මනා මඟ පෙන්වීමක් ලබා දෙන්නේ පවුලේ වැඩිහිටියෝ. ඔවුන් මේ සියල්ලට එක්විය යුත්තේ ශ්‍රද්ධාවකින් යුක්තවයි.අතීත යුගය හා සන්සන්දනයේ දී එදා සියල්ල සිදු වුණේ රාජ්‍ය අනුග්‍රහය සහිතව හා භික්‍ෂූන් වහන්සේලා පෙරටු කර ගනිමිනුයි. මිහිඳු මහ රහතන්වහන්සේ ලක්දිවට වැඩම කළේ සොළොස් ශ්‍රේණියක් සමගින්. ඔවුන්ගෙන් පැවත ආ පිරිස බෞද්ධාගමට සම්බන්ද කලා කෘති නිර්මාණය කළා. කළු ගලකට සමාධි ගුණය, කරුණා ගුණය කැටි කළා. නිර්මාණ තුළින් බුද්ධාලම්භන ප්‍රීතිය ඇති කළා. එදා අතීතයේ කළ කලාකෘති වන්දනාවට පාත්‍රය වන ප්‍රධානතම පොහොය තමයි වෙසක්.එදා අපේ පැරැණ්නන්ට ප්‍රවාහන පහසුකම් තිබුණේ නැහැ. ඔවුන් පා ගමනින් නඩයක් එක්කාසු වී වන්දනා ගමන්වල නියැළුණා. ඒ නිසාවෙන් ඔවුන් උදෙසා දන් වැටවල් ඉදි වුණා. ඒ දන්වැට තමයි අද දන්සල.පාපකාරී සිතුවිලි ඉවත් කර ගනිමින් මෙත්තා, කරුණා, මුදිතා, උපේක්ෂා ගුණ ධර්ම වර්ධනය කර ගනිමින් ආමිෂ පූජාවල යෙදිය යුතුයි. අනිත් කාරණය වන්නේ මේ සියල්ල වෙසක් පෝ දිනයට පමණක් සීමා විය යුතු නැහැ.වෙසක් කියන්නේ එක දවසක්. ඒ වුණාට බෞද්ධයෙකුට ගත වන සෑම මොහොතක්ම මෛත්‍රී සහගත මොහොතක් විය යුතුයි. කෙනෙක් වෙසක් සැරසිලි කළාට විතරක් බෞද්ධයෙක් නෙවෙයි. පිට ඔපයට වඩා තමන්ගේ හදවතේ ඇති බෞද්ධකම වැදගත්. සමහරෙක් වෙසක් පෙහොය කියන්නේ ප්‍රීතිවෙන්න, කන්න, නටන්න දවසක් කියලා හිතනවා. එතන වැදගත්කම තේරුම් ගන්නේ නැහැ.සැරසිලි කළාට විතරක් බැතිබර වෙසඟක් වෙන්නෙ නෑ. ඒකට හිත් ඇතුළේ ලොකු විප්ලවයක් වෙන්න ඕනේ. හදවතින් වෙසක් සමරන්න නම් දයාව, කරුණාව, මෛත්‍රීය පැතිරවිය යුතු වෙනවා. එය මිනිසාට පමණක් සීමා කළ යුතු නැහැ.* නමුත් බුද්ධ දේශනාවට අනුව ආමිෂ හා ප්‍රතිපත්ති පූජාවල නියැළීම වැදගත්. එය නිවැරැදි ආකාරයට අද බෞද්ධයා තේරුම් ගන්නවාද?වත්පිළිවෙත් පූර්ණය නොකරන්නා, ශීලය සම්පූර්ණ කරන්නේ නෑ. ඒ නිසා බුදුරජාණන් වහන්සේ උදෙසා කරනු ලබන පූජා, ආමිෂ හා ප්‍රතිපත්ති පූජා කියලා වර්ග කළ හැකියි. ඒ පූජාවන් මගින් කෙනෙක්ගේ ආධ්‍යාත්මය අලංකාරික වෙන්න ඕනේ. එතැනදී ව්‍යාජත්වය ඉවත් වී සාධාරණත්වය මුල් විය යුතුයි. තමන් වෙසක් සැමරිය යුත්තේ අනුන් දිහා බලාගෙන නෙවෙයි. තමන්ගේ හිතට සංවේදී වූත් ආගමික වූත් පණිවිඩයක් දැනෙන ආකාරයටයි.ලෝකයාට පෙනෙන්නට දාන මාන දුන්නට හිත පවිටු නම් ඵලක් නැහැ.සමහරෙක් හිත ඇතුළේ කුහකකම, අමනුෂ්‍යකම, පව් සිතුවිලි දැඩිව තියාගෙන විවිධ ආමිෂ පූජා කරනවා. ඒ වුනාට එතනින් කවදාවත් සෙතක් වෙන්නෙ නැහැ. අනික බොරුවට නිවන් යන්නත් බැහැ.පුද්ගලයෙක් ආමිෂ පූජා වගේම ප්‍රතිපත්ති පූජාත් පිරිය යුතුයි. එතනදී ඔහු හෝ ඇය ගමන් කළ යුතු විධිමත් මාර්ගයක් තිබෙනවා. ඒ තමයි සමාජයෙන් ලෝකයෙන් හෝ බහුවිධ ලාබ අපේක්ෂාවකින් තොරව තමාගේ් යහපත තකා බුද්ධිමත්ව හා විධිමත්ව මේ පූජාවන්හි යෙදීමයි. පිනක් ඇති වෙන්නේ එවිටයි.* තරුණ පිරිස පිරිහෙමින් පවතින බවට සමාජයේ මතයක් තියනවා. නමුත් වෙසක් දිනයේදී ආමිෂ පූජාවන්ට එක්වෙන පිරිස අතර වැඩිමනක් සිටින්නේ තරුණයන්. මේ තත්ත්වය ඔබ වහන්සේ දකින්නේ කොහොමද?‘සබ්බදානං ධම්මදානං ජිනාති’ කියලා කියන්නේ සියලු දානයන්ට වඩා උතුම් දානය ධර්ම දානය කියලයි. එතනදී පුද්ගලයෙකු තුළ තියෙන ගුණමකුකම්, පව් සිතුවිලි, දුරු කිරීමේ එකම මාර්ගය ධර්මයයි. ධර්මය ඇසීමෙන් හා ඉගෙනීමෙන් ලැබෙන ආනිශංස අතිමහත්. ඒ නිසාවෙන් දෝ නූතනයේදී සමාජය තුළ අලුත් ප්‍රවණතාවක් දක්නට ලැබෙනවා. එතනදී නූතන පරම්පරාව ධර්මයට අනුගත වීමක් තිබෙනවා.එය අනාගතයට සුබදායි. අද බොහෝ දෙනෙක් ධර්මයේ නියම මඟ තේරුම් අරගෙන ඔවුන් අර්ථාන්විත මාර්ගයකට අවතීර්ණ වෙලා. මෙවර උදාවන වෙසක් දිනයෙත් බොහෝ ආමිෂ පූජාවන්ට එක්වෙන්නේ තරුණ ප්‍රජාව. අද පන්සලක සිල් සමාදන් වන බණ අහන පිරිස අතර තරුණ පිරිස වර්ධනය වෙලා.එතැනදී පැහැදිලි වන ප්‍රධානතම කාරණය තමයි බුදු දහම හැර අන් විකල්පයක් ඔවුන්ට නැහැ. ඒ නිසා ඒ බව තේරුම් ගත් තරුණ ප්‍රජාව නියම මාර්ගය තේරුම් අරගෙන.* 2600 වන ශ්‍රී සම්බුද්ධත්ව ජයන්තියත් සමගින් විශාල ආගමික ප්‍රබෝධයක් ඇති වුණා. ඒ ආගමික ප්‍රබෝධය අද වෙන කොට පවතින්නේ කුමන තැනකද?2600 වන ශ්‍රී සම්බුද්ධත්ව ජයන්තියත් සමගින් ලොකු පිබිදීමක් ඇති වුණා. එතැන ආරම්භයේදී ඇතිවුණ පිබිදීම අද නැහැ. ආරම්භයේදී විවිධ පාඨ රැගත් පුවරු තැන් තැන්වල ප්‍රදර්ශනය වුණා. ‘පිළිවෙතින් පෙළ ගැසෙමු’ යන තේමාවට අනුගතව බොහෝ ක්‍රියාවලින් සිදු වුණා. නගරය තුළ ඒ තේමාවට අනුගත වූ ආගම දහමට අතිශය නැඹුරු වූ පිරිසක් දක්නට ලැබුණා.ගිය වසරේදී සිට මේ දක්වා කාල සීමාව දින ගණනාවක් පමණයි. ඒ වුණාට එදා තිබුණු සැලසුම් අද නිවැරැදිව ක්‍රියාත්මක වෙනවාද යන්න ප්‍රශ්නයක්. ඒ වගේම තමයි උදාවන වෙසක් පොහොය සමරන්න ඔවුන් සූදානම් වෙන්නේ ඒ තේමාවට අනුගතවමද යන්න ප්‍රශ්නයක්.වෙසක් කියන්නේ සැරසිල්ලක් නෙවෙයි. සැමරිය යුතු උතුම් දිනයක්. ඒ බැව් තේරුම් අරගෙන කටයුතු කිරීම සෑම බෞද්ධයෙකුගේම යුතුකමක් හා වගකීමක්..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>05</day>
    </date>
    <link>http://www.dinamina.lk/2012/05/05/_art.asp?fn=f1205053</link>
    <topic>පිළිවෙතින් බෞද්ධයකු වෙමු</topic>
    <author>කේ. ඒ. යාජීවී සොනාලි පෙරේරා</author>
    <content>“පිළිවෙතින් පෙළ ගැසෙමු”2600 ශ්‍රී සම්බුද්ධ ජයන්තියේ තේමා වගන්තිය එයයි. විහාරස්ථානවල ප්‍රධාන මංසන්ධිවල ප්‍රසිද්ධ ස්ථානවල මෙම පාඨය ලෙල දෙනු මේ දවස්වල සුලබ දර්ශනයකි.වචනයේ පරිසමාප්ත අර්ථයෙන්ම බෞද්ධයෝ පිළිවෙතින් පෙළ ගැසිය යුත්තෝ වෙති.එදා බරණැස ඉසිපතනයේ මිගදායේදී පස්වග තවුසනට දේශනා කළ බුදු බණ පද පුරාවටම පිළිවෙත් සමුහයකි. එම පෙළ ගැස්ම නිසා ගම් දනව් සිසාරා මහ පිරිස් බුදුන් වහන්සේ අබිමුවට පැමිණියහ. පිළිවෙත් සරු බැවින් එම බුදු බණ පද හරහා සිවුවණක් පිරිසද පිළිවෙතින් පෙළ ගැසුණහ.විවිධ මතවාද විවිධ තවුස් දහම් හා විමුක්තිය සොයන බුද්ධිමත්තු පවා පිළිවෙත් සරු කර ගත්හ.ගිහියනට දෙසූ පිළිවෙත් අතර පංචශීලය ප්‍රධාන වේ. එය නිත්‍ය පංචශීලයම විය. බෞද්ධයා උපතින් බෞද්ධයකු නොව පිළිවෙතින් බෞද්ධයෙකු විය යුතු කාලය එළඹ තිබේ. මේ බෞද්ධ රටේ දෙව් දේවතාවුන් රැකවරණය දෙන බෞද්ධ රටේ පන්සිල් ලාබදායි මෙවලමකි.බෞද්ධයෝ පංචශීලයෙහි අන්තර්ගතය හදවත වැළඳ ගන්නේ නම් පිළිවෙතින් පෙළ ගැහෙමු යන්නට බැනර් අවශ්‍ය නොවේ. එය සිහි කැඳවීමක් වැනියයි සිතමි.එක්සත් ජාතීන්ගේ සංවිධානය මගින් මානව අයිතිවාසිකම් පිළිබඳ විශ්ව ප්‍රකාශනයක් නිකුත් කර ඇත. 1948 දෙසැම්බර් 10 දින වගන්ති 30 කින් සමන්විත මෙම ප්‍රකාශය බුදු බණ උපුටා දැක්වෙන සංක්‍ෂිප්ත වාර්තාවකැයි කීවොත් එය නිවැරැදිය. සියලුම මිනිස් සංහතියටම සතා සීපා කුරුළු ඈ සියල්ලන්ටම ජිවත්වීමේ අයිතිය හිමිය. එහි ජාති කුල වර්ණ ආගම් දේශපාලන උස් මිටි කම් නොමැත.සියලුම සතුන් දඬුවමට බියය.සබ්බේ තසන්ති දණ්ඩස්ස මේ පළමු සිල් පදය තුළ සැඟවී ඇති අරුත්ය. බෞද්ධයා පිළිවෙත් සපුරන්නේ නම් ප්‍රාණ ඝාතය නොකරන්නේය. කරන්නවුනට අනුබල නොදන්නේය. මානව දයාව සත්ව කරුණාව ඇති පිළිවෙත් රකින බෞද්ධයනට නිරන්තර මන්ත්‍රයකි කරණීය මෙත්ත සූත්‍රය. නිර්මාංශශීලී යුගයකට ‍ෙබෟද්ධයා පෙළ ගැසිය යුතුය. අනගාරික ධර්මපාල උතුමා සිහි වන්නේද මෙවිටය.බුදු බණ පදයේ දෙවැන්න සොරකමින් වැළකීමයි.මංකොල්ල කෑම පැහැර ගැනීම බිය ගැන්වීම වැනි සාපරාධී ක්‍රියා බහුල මේ වකවානුවේ පිළිවෙතින් පෙළ ගැසෙන්නේ කෙසේදැයි විමතියකි. දිනකට සිය ගණනක් අපරාධ බහුල මේ රටේ පිළිවෙත් සරු කර ගැනීමට බෞද්ධයෝ උද්ඝෝෂණයට වීදි බැසිය යුත්තාහ.කාමය බුදු සමය පිටු දකින්නකැයි විචාරකයෝ පවසති.ගිහිගෙය විවාහය පවුල් සංස්ථාව නිවනට වැට කඩොල්ලකැයි බොහෝ අය සිතති. නැත බුදුන්වහන්සේ ශ්‍රාවක පිරිසෙන් හරි අඩක් ගිහියනට පවරා ඇත. උපාසක උපාසිකාවන් සුමට සුහද ගිහි විවාහකයනට දෙවියන් පවා නමස්කාර කෙරෙති.ඒ බුදු බණ පදයකි. ගිහියනට හිමි සංවරය සුහදත්වය පිළිබඳව සිඟාලෝවාද සූත්‍රයේ සදහන් වෙයි.මෙවන් බෞද්ධයෝ අද යුග දිවි සටනේ දිවි හමාර කර ගනිති. අධිකරණය හමුවේ දික්කසාද නඩු මගට බසිති. අනිසි සබඳතා නිසා ගොඩනැගෙන මේ විප්ලව බුදුන් වහන්සේ පිටු දකින සේක. එබැවින් යුග දිවි ගෙවන පවුල් සංස්ථාවේ අය පිළිවෙත් සපුරන්නේ නම් අවුල් අවම කර ගත හැකිය.අනුන් රැවටීම සඳහාවත් තම වාසිය සඳහාවත් අසත්‍ය ප්‍රකාශ කිරීම මානව හිමිකම් කමිටුවේ වගන්තියකින් දඬුවම් ලැබිය හැකි වරදක් බව කියයි.‘සත්‍ය මෙව ජයතෙ’ බුදු බණ පදය එයයි. මාධ්‍ය ප්‍රකාශන තුළින් ඉදිරිපත් කරන අසත්‍ය ප්‍රකාශ තුළින් රටක් රාජ්‍යයක් බිඳ දැමිය හැකිය. ඇස් දෙකක් කන් දෙකක් එක කටක් මවා ඇත්තේද මේ ව්‍යසනය දැන ගෙනමය. බෞද්ධයෝ මේ බව සිතා පිළිවෙතින් සත්‍යවාදි විය යුත්තාහ.අවසාන සිල් පදය සුරාව දුම් පානය අත්හළ යුතු බවයි. කුඩු ජාවාරමක් නිසා ද්විත්ව මිනී මැරුමක සුල මුල මේ දිනවල පුවත්පත්වල පළ වෙයි. නීතිය හොර සුරා ලුහුබඳියි. බලපත් සහිත සුරා විවෘතයි. මොන සුරා වුවත් සෞඛ්‍යයට අහිතකර බව වෛද්‍යවරු පවසති.දුම්වැටි විරෝධි දිනය මත්ද්‍රව්‍ය නිවාරණ දිනය. අනුස්මරණ ජාතික උත්සව ගණයට වැටී ඇත. එහෙත් සමාජ අහිතවත් බව එතැනමය.ඇතැම් වෙළඳ සල්වල ගින්දර නැත සිගරට් ඇත මෙවැනි දැන්වීම් පුවරු ද ඇත. දුම්පානය පිළිකා වසංගතයට හිතකරය. ළදරු මරණ, දෘෂ්‍යාබාධ, දුම්පානය කරන්නන් අතර සුලබයි.මේ පිළිවෙත් මග හරින්නට බලධාරීන්ගේ බලය තව තවත් උසස් කිරීම මැනැවි. සමාජය පිරිහෙමින් පවතී. තුන් සරණය කියමින් සිරිපා කරුණා කළ ඇතැම් බෞද්ධයෝ අද බයිලා ගායනා කරමින් බෙර දවුල් නාද කරමින් විනෝදයට කඳු තරණය කරති.වැරැදි පිළිවෙතින් සමන් දෙවියන්ගේ අඩවියේදී කට වරද්දාගත් අයද සිටිති. මෙවර සිරිපා සමයේ එවැනි අසංවර ගායක නාටක පවත්වන අයට තහනම් නියෝග දීම සතුටට කරුණකි.ප්‍රසිද්ධ විහාරාම පූජනීය පුදබිම්වලට වන්දනාවේ යන අයට දොරටුවේ සිටින අය විශේෂ රෙදි පිළි ප්‍රදානය කරති. ඒ බාගයට ඇඳ ගත් අසැබි වස්ත්‍රධාරීන්ටය.‘සුදු ඇඳුමින් සැරසී හිස පීරා සුපිරිසුදුව විහාරයට යන්න’ මේ වැකියත් ඇතැම් විහාරස්ථානයේ සවිකර ඇති පුවරු ලිපියකි. බෞද්ධ රටේ මේ පුවරු ලිපි බෞද්ධකමට හරි මදිය. නමුත් නානා විලාසිතාවෙන් සැරසුණු උපාසිකාවෝ පාවහන් සහිතව උඩ මලුවේ සැරි සරති. අපේ අනන්‍යතාවට කණ කොකා හඬයි. පන්සලක් බෝධියක් දකින විට බස්රියේ හුනස්නෙන් නැගිටින ඇතැම් බෞද්ධයෝ භික්ෂූන් වහන්සේ නමකට ආසනය පූජා කරන්නේ කොන්දොස්තර ගෝරනාඩුවෙනි. පිළිවෙත් සපුරා ගත යුතුය. පාසල් දහම් පාසල් විහාරස්ථාන පූජක උතුමන් මේ සඳහා ඉදිරිපත්විය යුතු කාලය එළඹ තිබේ. නිර්මල බුදුදහම පවතින අපේ රටේ ආශ්චර්ය නගා සිටුවන්නට හැදුනුකම රැකගත යුතුමය. තෙරුවන් සරණයි.</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>05</day>
    </date>
    <link>http://www.dinamina.lk/2012/05/05/_art.asp?fn=f1205054</link>
    <topic>බුදු බලය තරම් ආශිර්වාදාත්මක බලයක් තවත් නැත</topic>
    <author>බෙංගමුවේ නාලක හිමි දේශප්‍රේමි භික්‍ෂූ පෙරමුණේ ලේකම්</author>
    <content>පසුගිය වසරේ වෙසක් පොහෝ දිනට මෙතෙක් ලොව පහළ වූ ශ්‍රේෂ්ඨතම මනුෂ්‍යයා වන ගෞතම බුදුරජාණන් වහන්සේ මනුෂ්‍යත්වය හා දේවත්වය මෙන්ම බ්‍රහ්මත්වය ද ඉක්මවා මනස දියුණු කරගෙන බුද්ධත්වයට පත්වී වසර 2600 සපිරුණි. එය අපි 2600 සම්බුද්ධත්ව ජයන්තිය නමින් හැදින්වීමු.මේ වසරේ වෙසක් පොහොය දක්වා වර්ෂය සම්බුද්ධත්ව ජයන්ති වර්ෂය නමින් ද ප්‍රකාශයට පත් කෙරිණි. “2600 සම්බුද්ධත්ව ජයන්තියට පිළිවෙතින් පෙළගැසෙමු” යන පාඨය සහිත තොරණ, බැනර් ආදිය රට පුරා ප්‍රදර්ශනය වීමට ද යොදනු ලැබීය. එහෙත් එහි අර්ථය හෝ වැඩි දෙනා නොදනිති.සම්බුද්ධත්ව ජයන්තිය වෙනුවෙන් සම්මන්ත්‍රණ, සාකච්ඡා, උත්සව, පිංකම් ආදිය ද රට පුරා සිදු කෙරිණි. අදත් සිදුවෙයි. බුදු උපත, බුදුවීම හා උන්වහන්සේගේ පිරිනිවීම සිදු වූ වෙසක් පොහෝ දිනය ලෝකයේ සියලුම බෞද්ධයන්ට වැදගත් වන දිනයකි. ඒ අතර ශ්‍රී ලංකා වාසින්ට එම දිනය මෙන්ම 2600 සම්බුද්ධත්ව ජයන්තිය ද විශේෂ වශයෙන් වැදගත් වන කරුණු කීපයක් ඇත.මීට වසර 2600කට පෙර බුද්ධත්වයට පත් වූ ගෞතම බුදුරජාණන් වහන්සේ බුදුවී නව වැනි මාසයෙහි එනම් දුරුතු පුර පසළොස්වක පොහොය දා පළමුවරට අපේ රටේ මහියංගනයට බැඩම කළහ.එදා සිටි පිරිසට දහම් දෙසා උන්වහන්සේ ඔවුන්ට හරි මඟ පෙන්වා දුන්හ. එම දහම් හමුවෙහි දී තවත් කොපමණ පිරිසක් ධර්මාවබෝධය ලැබුවාදැයි නොදනිමු. එහෙත් සුමණ නම් දේව ගෝත්‍රිකයා බුදු බණ අසා සෝවාන් ඵලයට පැමිණ පසුව සුමණ සමන් දෙවි යන නමින් මෙරට වැසියන්ගේ ගෞරවාදරයට පාත්‍ර විය. මේ කරුණු සිදු වූයේ මීට වසර 2600කට පෙර බැවින් මෙම සම්බුද්ධත්ව ජයන්තිය අපට අතිශයින්ම ඓතිහාසික වැදගත් සන්ධිස්ථානයකි.ගෞතම බුදුන් වහන්සේ තුන්වැනි වර ලක්දිවට වැඩම කළේ බුද්ධත්වයෙන් අටවැනි අවුරුද්දෙහි කැලණි පුරවරයටයි. පළමු හා දෙවැනි වර අප කෙරෙහි අනුකම්පාවෙන් උන්වහන්සේගේම කැමැත්තෙන් වැඩම කළ අතර කැලණියට වැඩම කළේ එදා එම ප්‍රදේශයෙහි ප්‍රධානියාව සිටි මණිඅක්ඛිත නම් නාග ගෝත්‍රිකයාගේ ආරාධනාවෙනි.අපේ රටේ කෙනෙකුගේ ආරාධනාවෙන් වෙසක් පුන් පෝ දිනක බුදුරජාණන් වහන්සේ අපේ රටට වැඩම කිරීම වෙසක් පොහොය අපට විශේෂ වැදගත් කමක් ඇති දිනයක් බවට පත්වීමට හේතු භුත වූ කරුණකි.ඓතිහාසික වශයෙන් තවත් වඩාත් වැදගත් වන කරුණක් ද ඇත. එනම් බුද්ධත්වය ලබා සත් සතිය ගත කරද්දී බුදුරජාණන් වහන්සේ හමුවට පැමිණි තපස්සු භල්ලුක යන සහෝදර වෙළඳුන්ට පූජා පැවැත්වීම සඳහා බුදුරජාණන් වහන්සේ විසින් ලබාදුන් කේසධාතු රැගෙන ඔවුන් ශ්‍රී ලංකාවට පැමිණ ත්‍රිකුණාමලයට උතුරින් කඳු මුදුනක දාගැබක් හදා එහි නිධන් කර තැබීමයි.එම දාගැබ අද අපි ගිරිහඬුසෑය නමින් හදුන්වමු. බුදුරජාණන් වහන්සේ ජීවමානව සිටියදීම උන්වහන්සේගේ ශාරීරික ධාතු තැන්පතු කර මෙහි මිහිපිට තැනූ එකම දාගැබ මෙන්ම පැරණිතම දාගැබ ගිරිහඬු සෑයයි. එය සිදු වූයේ ද මීට වසර 2600කට පෙරයි.ගෞතම බුදුරජාණන් වහන්සේ තමන් වහන්සේගේ ජන්ම භූමියෙන් එනම් දඹදිවින් බැහැර වැඩම කළ එකම රට ශ්‍රී ලංකාව වන අතර උන්වහන්සේ තුන් වතාවක්ම මෙරටට වැඩම කිරීමෙන් අප කෙරෙහි දැක්වූ අනුකම්පාව අපි හැමදාම සිහි කළ යුතු ඓතිහාසික කරුණකි.බුදු වී 2600 වසරක් ගත වන අවස්ථාවෙහි පමණක් නොව එම බුද්ධාගමනයන් අප හැම විටක සිහි කළ යුතු වෙයි. සිහි කරමින් උන්වහන්සේගේ චරිතය හා දෙසූ දහම අනුව යමින් උතුම් වූ බුද්ධාශිර්වාදය ලබා ගැනීම අපට කළ හැකි අප කළ යුතු දෙයකි. බුදු බලය තරම් අපට ආශිර්වාද ලැබෙන වෙනත් කිසිදු බලයක් නොමැති බව ද මෙහි දී කිව යුතුය.බුද්ධාශිර්වාදය ලැබූ අප මව්බිමෙහි මිහිඳු මහ රහතන් වහන්සේ විසින් හඳුන්වාදුන් බුදුදහමට අනුගතව දිවි මග සකසා ගත් අපේ මුතුන් මිත්තෝ මේ බිම ධර්මද්වීපයක් බවට පත් කළහ.එපමණක් නොව ධාන්‍යාගාරයක් මෙන්ම ඉන්දියන් සාගරයේ මුතු ඇටය යන විරුදාවලිය ලැබීමට සමත් වූයේ ද බුදු දහම නිසාමයි. 2600 වසරක් තිස්සේ අප රට වැසියන්ගේ මනස පෝෂණය කළ ඒ බුදු මග අපගේ මාතෘ භූමිය ස්වයංපෝෂිත රටක් ලෙස පැවතීමට හේතු වූ බව රටවැසි හැම දෙනාම පිළිගත යුතු කරුණකි. මේ සියලු කරුණු නිසා එදා මෙන්ම අදත් මේ රට බෞද්ධ රටක් ලෙස ලෝකය තුළ තහවුරු වී ඇති බව ද සත්‍යයකි. එසේ තහවුරු කළේ සිංහලයන් බව ද පිළිගත යුතු සත්‍යයකි.අද මේ රට තුළ අසිංහල අබෞද්ධ ජනතාව ද වෙසෙති. ඔවුන්ට ඔවුන්ගේ කටයුතු කරගෙන යෑමට සිංහල බෞද්ධයන්ගෙන් කිසිදු බාධාවක් නොමැත. එහෙත් ආක්‍රමණශීලිව බෞද්ධ හා සිංහල උරුමයන්ට එරෙහිව ක්‍රියා කරන විට ඒ අසාධාරණයන් බව පෙන්වා දීමත් ඊට එරෙහිව නැගී සිටීමත් සිංහල බෞද්ධයන් විසින් කළ යුතු දෙයකි. එසේ ක්‍රියාත්මක වන විට ජාතිවාදීන් හෝ ආගම්වාදීන් ලෙස සිංහල බෞද්ධයන්ට එරෙහිව කරුණු කියන, නැගී සිටින අය ශීලාචාර මිනිසුන් නොවන බව කිව යුතුය.2600 වසරක් තිස්සේ මෙරට වැදගත් ශිෂ්ටාචාරයක් ආරක්‍ෂා වී තිබේනම් එය එසේ වූයේ බුදු මග පදනම් කර ගෙනයි. එම ශිෂ්ටාචාරයට හානි සිදු වූයේ බුදුමගෙන් ඈත්වීම නිසයි. තවත් පැහැදිලිව කිවතොත් අන්‍යාගමික, අන්‍ය සංස්කෘතික බලපෑම් තර්ජන හා මර්දන නිසයි. එය මෙරට පුරවැසි මෙන්ම සත්‍ය ගරුක ලෝ වැසි හැම කෙනෙකු විසින්ම පිළිගත යුතු සත්‍යයකි.ශ්‍රී ලංකාවෙහි ඉපදී ශ්‍රී ලංකා පුරවැසිකම හිමිකරගත් සියලු දෙනා විසින්ම තම මව්බිමේ ඉතිහාසය දැනගත යුතු අතර එම ඓතිහාසික උරුමයන්ට ගරු කළ යුතු ද වෙයි. එහෙත් අද එය දෙමළ හා මුස්ලිම් අය විසින් පමණක් නොව ඇතැම් සිංහලයන් විසින් ද ගරු නොකරන දෙයක් බවට පත්වී ඇත.මෙම සත්‍ය දන්නා ඊට ගරු කරන සිංහල බෞද්ධයන් මෙන්ම කතෝලික, මුස්ලිම් හා දෙමළ සත්පුරුෂයෝ ද සිටිති. එහෙත් ජාතිවාදය හා ආගමික අන්තවාදය පදනම් කරගෙන සිතන මතන ක්‍රියා කරන ඒ අනුව බලය බෙදීමට වැර වෑයම් කරන මිනිසුන් නිසා 2600ක උරුමයට බලවත් තර්ජන එල්ල වී ඇත. ඔවුන් අතර අන්‍ය ජාතික අන්‍යාගමිකයන් පමණක් නොව සිංහලයෝ ද නරක බෞද්ධයෝ ද සිටිති.මෙරට අනන්‍යතාව හා උරුමය දැන එය අතිශයින්ම අගය කළ කෙනෙකි මර්සලින් ජයකොඩි පියතුමා. එතුමා ඒ බව කවියෙක් පැවසුවේ මෙසේය.උතුරත් දකුණත් අනෙක් දෙපැත්තත් වෙහෙරෙන් සුදු වී ඇත නංවා කොත් යම් විට යම් කොත් සුන් වී ඇත හොත් යළි නංවන තුරු කන්න එපා බත්වෙහෙරක් නැති තැනක වෙහෙරක් තැනීයන් බැලු බැලු හැම තැනක වෙහෙරක් පෙනීයන් ඉන් දෙන පණිවිඩය සවනට දැනීයන් දුටු දුටු හැම සිතකම සිල් ගැනීයන්මෙවැනි උතුම් අදහස් ඇති රටේ අනන්‍යතාව පිළිගත් ඊට ගරු කරන තවත් අය ද නැත්තේ නොවේ.මෙම කරුණු ඉතා හොඳින් විමසා බලා සිහි නුවණින් යුතුව රටේ අනන්‍යතාව රැකගැනීමට ක්‍රියා කිරීම රටේ අනන්‍යතාවට ගරු කරන සත්‍ය ගරුක මෙරට වැසි හැම දෙනාගේම යුතුකම හා වගකීම වන්නේය. විශේෂයෙන් සිංහල බෞද්ධ පැවිදි ගිහි නායකයන්ගේත් දේශපාලකයන්ගේත් ප්‍රබල වගකීමක් වන්නේය.එම වගකීම සිතට නොගෙන දේශපාලන බලය අරමුණු කරගෙන හෝ වෙනත් කරුණක් නිසා හෝ විදේශ බලවේගවලට නතු වී ක්‍රියා කළ හොත් 2600 වසරක් තිස්සේ අප සතුව පැවත එන අපේ උරුමය අපේ ශිෂ්ටාචාරය හා රටේ අනන්‍යතාව වැනසී යන්නේය. ඊට ඉඩදුන්නොත් එම විනාශය සිදු කළ අය ලෙස අනාගතයේ දොස් පැවරෙනු ඇත්තේ විජාතිකයින්ට හා විදේශිකයන්ට පමණක් නොව මෙරට සිංහල බෞද්ධයන්ටත් සමඟයි.රටක් හා ජාතියක් වශයෙන් මෙන්ම උතුම් ශිෂ්ටාචාරයක් දීර්ඝකාලයක් තිස්සේම රැකගත් භූමියක් වශයෙන් ද ඉදිරියටත් මැනවින් පැවතීමට නම් 2600 වසරක උරුමය මත පිහිටා අප ක්‍රියා කළ යුතුව ඇත. එයයි අපගේ අනුල්ලංඝණීය වූ කාර්යභාරය වන්නේ. පිය උරුමය දැන ඒ අනුව ක්‍රියා කිරීම විනාශ නොවී පැවතීමට හේතු වන බව බුදුරජාණන් වහන්සේ ද (චක්කවත්ති සීහනාද සූත්‍රයෙහි) දේශනා කළහ..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>05</day>
    </date>
    <link>http://www.dinamina.lk/2012/05/05/_art.asp?fn=f1205055</link>
    <topic>මිනිසත්කමින් සැම සිත් සනහාලන වෙසඟ දිනය</topic>
    <author/>
    <content>මානුෂිකත්වයේ වැදගත්කම ලොවට පසක් කරලීමට කටයුතු කළ ගෞතම බුදුරජාණන් වහන්සේගේ තෙමඟුල සමරන වෙසක් පුන් පොහෝ දිනය බෞද්ධ ලෝකයාට මහඟු දිනයක් වන අතර සමස්ත මානව වර්ගයාටම සෙත ශාන්තිය උදා වූ දිනයක් ලෙසින් සැලකීම නිවැරැදිය.දඹදිව කිඹුල්වත් පුර ලුම්බිණී සාල වනයේ දී මහාමායා දේවියට දාව මෙවන් වෙසක් දිනයක උපත ලද සිද්ධාර්ථ කුමාරයාණන් විසින්ම වසරක් ගිහිගෙහි වැස අනියත බව පසක් කරමින් අභිනිෂ්ක්‍රමණය කොට සයවසක් උරුවෙල් දනව්වේ දුෂ්කර ක්‍රියා කිරීමෙන් පසු ගයා ශීර්ෂයේ ඇසතු රුක් පාමුල සියලු කෙලෙසුන් නසා අනුත්තර සම්මා සම්බුද්ධත්වයෙන් සැනසුම ලැබුවේ අදවන් වෙසක් දිනයකය.සසර ගමන බිඳහල කෙලෙසු සතුරන් නසා භව සැනසුම ලබා ලොව සැමදෙනගේ සිත සුව පිණිස දහම් බෙදමින් තමා ලත් ශාන්තිය සැමට උදාකරවනුවස් ගම් නියම්ගම් ජනපද කරා වැඩ දෙලොව සැමට සැප ළඟා කළ බුදුරජාණන් වහන්සේ අසුවැනි වියේහි දී කුසිනාරා නුවර මල්ල රජදරුවන්ගේ සාලවනෝද්‍යානයේ දී අදවන් වෙසක් දිනක සියලු දෑ අනියත බව පසක් කරලමින් පිරිනිවන් පා වදළ සේක.වසර දෙදහස් පන්සිය පනස් හයක් මුළුල්ලේ උන්වහන්සේගේ තෙමඟුල සමරා සිදු කෙරෙන වෙසඟ දිනය තුළ අවවාදයෙන් හා ආදර්ශයෙන් බුදුරදුන් පෙන්වා වදාළ මානුෂිකත්වයත් ඒ තුළින් සමාජයට හෙළි වූ සදාචාරාත්මක සමාජ දර්ශනය කවරක් ද යන්න පැහැදිලි කරගත යුතු වේ.බුදුරජානණ් වහන්සේ උපත ලැබුවේ මානුෂිකත්වය අව තක්සේරුවට ලක් වූ එක් සමාජ පන්තියකට පමණක් සියලු වරප්‍රසාද හිමිව පැවති, කුල භේදයෙන් මහත් පීඩනයකට බ්‍රහ්මණ සමාජය විසින් මිනිසා පත්කර තිබූ අවධියකය.ක්ෂත්‍රීය, බ්‍රාහ්මණ වෛශ්‍ය හා ශුද්‍ර යැයි මිනිසා දේවනියමය මත චතුර්වර්ණයකට අයත් වේ යැයි ආගමික පදනමක් මත ගොඩනැඟු ආකල්පය තුළින් මිනිසාගේ මානව නිදහස පමණක් නොව මානුෂිකත්වය ද නිර්දය ලෙසින් පහතට හෙළා තිබුණි. පන්ති ස්තරායන හා කුලභේදය පදනම් කරගෙන උපතින්ම මිනිසා වර්ගීකරණයකට ලක් කිරීමෙන් එම සමාජය තුළ ඇති වූ පීඩාකාරීත්වය මෙපණ යැයි කිව නොහැකි විය.බ්‍රාහ්මණ සමාජය විසින් පාලක පන්තියේ සිට සාමාන්‍ය ජනයා දක්වා මිනිසාගේ නිදහස අහුරාලමින් සිය කුලයේ උසස් බව රැක ගැනීම අරබයා ඇති කොට තිබූ පීඩනය ඉවත් කරලීම පිණිස දේශනයෙන් පමණක් නොව ක්‍රියාවෙන් ද මානුෂිකත්වයේ ඇති ශ්‍රේෂ්ඨත්වය ලොවට වටහා දීමට එදා ඉදිරිපත් වූ ඉන්දීය ආගමික ශාස්තෲවරයාණන් වහන්සේ වූයේ බුදුරජාණන් වහන්සේ ය.රජ පවුලක උපත ලබා සියලු සැපත් ජනතාව වෙනුවෙන් පසෙක ලා සමාජ අසාධාරණයට එරෙහිව හඬක් නැඟීම නිසා කුල භේදයෙන් පීඩනයට ලක්ව අසරණව විසූ දහස් සංඛ්‍යාත ජනතාවට ලැබුණු නිදහස අපමණය. කුසල ස්තරායනය මඟින් සමාජය තුළ සාමය මෙන්ම සමඟිය ද දෙදරා ගොස් තිබූ අවධියක සමාජගත පුද්ගලයන් ගේ මානව අයිතින් ඉස්මතු කිරීම අරබයා බුදුරජාණන් වහන්සේ විසින් ක්‍රියාමාර්ග ගැනීමත් සමඟම සැමට එක්ව එකම සසුනක් තුළ ශ්‍රාවකයන් වීමේ වරප්‍රසාදය ලැබුණි.පංචමහා ගංගාවෝ විවිධ නාමයන් ගෙන් ජලය ගෙන සාගරයට වත් කළ එම ගංගා නාමයන් පසෙක ලා සාගර ජලය ලෙසින් හඳුන්වන්නාක් මෙන් උන්වහන්සේගේ ශාසනයට පත් සැම දෙනම සියලු කුලගොත් අතහැර බොදු ශ්‍රාවක ශ්‍රාවිකාවන් බවට පත් වූහ. ගුණවත් කම හා නැණවත් කම පදනම් කොට භික්ෂු, භික්ෂූණී, උපාසක, උපාසිකා යනුවෙන් නව සමාජ වර්ගීකරණයක් සසුනට මෙන්ම සමාජයට ද උන්වහන්සේ විසින් හඳුන්වාදෙනු ලැබීය.සමාජයෙන් කොන් කොට මිනිසාගේ වහලකු බවට දේවනියමයක් මත පත් කොට තිබූ සුනීත සෝපාක වැනි ශුද්‍රයනට ද සසුන් දොර විවර කොට නිවන් මඟ පාදා ගැනීමට අවස්ථාව සලසා දෙමින් සැමට බුද්ධ ශාසනය තුළ සම බවක් ලබා දීමට බුදුරජාණන් වහන්සේ විසින් ප්‍රායෝගිකව ගත් ක්‍රියාමාර්ගය මානව හිතවාදී බවේ උච්චත්වය පැහැදිලි කෙරේ.උපත පුද්ගලයකුගේ කුලය හෝ ජාතිය නිර්ණය කළ නොහැකි සාධකයක් බවත් කරනු ලබන ක්‍රියාදාමය මත පුද්ගලයකුගේ තත්ත්වය තීරණය වන බවත් “නජච්චා වසලො හොතී නජච්චා හොති බ්‍රාහ්මණො - කම්මනා වසලො හොති කම්මනා හොති බ්‍රාහ්මණො” යනුවෙන් වසල සූත්‍රයේ දී බුදුරජාණන් වහන්සේ විසින් දේශනා කරමින් ඇති කළ සංකල්පීය වෙනස සමාජය තුළ කුලභේදය පසෙක ලා මානව ගුණය, මානව සංවරය හා සාමය, සමගිය,, සමානාත්මතාවය ගොඩනැඟීමට ගත් මහඟු ආදර්ශ පාඨයක් විය.බුදුරජාණන් වහන්සේ විසින් දේශනා කළ ධර්මයේ හර පද්ධතීන් අප විසින් අදවන් වෙසඟ දිනයන්හි ඉස්මතු කරගත යුතු අතරම උන්වහන්සේ පෙන්වා ආදර්ශයෙන් පෙන්වා වදාළ මානුෂිකත්වය කරුණා මෛත්‍රීය පෙරදැරිකර ගෙන ක්‍රියාවට නැඟීමට පෙළ ගැසේ නම් වත්මන්හි ඇතිව ඇති බොහෝ ප්‍රශ්නයනට එම ක්‍රියාදාමයෝ පිළිතුරක් වනු ඇත. එමෙන්ම බුදුරජාණන් වහන්සේගේ තෙමඟුල සිහිපත් කෙරෙන අදවන් දිනයක ප්‍රතිපත්තිමය වශයෙන් උන්වහන්සේට කරනු ලබන ලොකුම උපහාරයක් ද ‍ෙවනවා නොඅනුමානය..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>05</day>
    </date>
    <link>http://www.dinamina.lk/2012/05/05/_art.asp?fn=f1205056</link>
    <topic>දහඅට වංගුවට අලුත් ගැම්මක්</topic>
    <author>සටහන මධ්‍යම පළාත් විශේෂ පාලිත අලකේශ්වර ඡායාරූප මධ්‍යම පළාත් විශේෂ</author>
    <content>ජනාධිපති මහින්ද රාජපක්ෂ මහතා අතින් හෙට (06 ) ජනතා අයිතියට පත්වන 18 වංගුව අළලා සැකසුණු ලිපියකි මේ.මාර්ග සංවර්ධනෙ ය් ලා ගැනෙන විශිෂ්ට සංවර්ධන කාර්යයක් ලෙස දහ අට වංගුව පිළිබඳ අපට කතා කළ හැකිය. බිය සැක මුසුව මෙතෙක් සිය ගමනා ගමන අවශ්‍යතා සැපිරූ එම මාර්ගය අද දකින්නෙකුට ඒ බියත් සැකත් වෙනුවට එහි ගමන් යාමේ කැමැත්තම ඇති වනු නිසැකය.ඒ ආශ්චර්යය ජනතා අයිතියට පත් වන දිනය යෙදී ඇත්තේ එළඹෙන මැයි 6 දාට ය. එනම් හෙට ය. එදින ජනාධිපති මහින්ද රාජපක්ෂ මහතාගේ ප්‍රධානත්වයෙන් නව දහ අට වංගුව ජනතා අයිතියට විවෘත වන්නේ ය.පාරිසරික සිරි අසිරි විඳිමින් ජීවිතය පිළිබඳ කිසිදු අවධානමකින් තොරව දැන් අපට දහ අට වංගුවේ ගමන් කළ හැකි ය. එය සංචාරක කර්මාන්තය කෙරෙහිද සෘජුව බලපවත්වන ප්‍රවෘත්තියක් වන්නේ මේ මඟ එතරම් වැදගත් සහ ආශ්චර්යය මුසු කරන නිසාය.නේක විධ ඉතිහාස කතා වලින් පූර්ණ දහ අට වංගුව පිළිබඳ නව කතිකාවතක් ගොඩ නැඟී ඇත. කෙසේ වෙතත් ඒ අතීතය අපට වැදගත් වන්නේ හෙට ද අපට උරුම වන නව මාර්ගයේ වටිනාකම් පසක් කරගනු වස් ය.“දහ අට වංගුවේ කෝටු වැටක්...” යනුවෙන් මීට වසර පහකට පමණ පෙර ‘දිනමිණ’ ඡායාරූපයක් සහිත පුවතක් පළ විය. එහි දක්වා තිබුණේ දහඅට වංගු මාර්ගයේ වංගුවක දළ බෑවුම මුදුනේ මාර්ගයේ පැති බැම්ම කැඩී ඒ වෙනුවට කෝටු වැටක් බැඳ තිබූ අයුරුයි.මෙම මඟෙහි දළ බෑවුම සහිත පටුවංගු වල පැති බැමි කැඩී බිඳී මාර්ගය ද අබලන් වීම නිසා මීට වසර කීපයකට පෙර විටින් විට මෙම මාර්ගයේ වාහන ගමනා ගමනය අඩාල වූ අවස්ථා බොහොමයකි. එමෙන්ම මෙම මාර්ගයේ එතෙක් - මෙතෙක් (නවීකරණයට පෙර) සිදු වූ වාහන අනතුරු සියල්ලම පාහේ ‘වාහන මාර්ගයෙන් ඉවතට පැන’ ප්‍රපාතයට පෙරළීමෙන් සිදු වූ ඒවා බව පොලිස් ආරංචි මාර්ග කියයි.මහියංගනය වැඳ පුදා ගැනීමට දහ අට වංගු පාරෙන් යනෙන වන්දනාකරුවෝ තම බසය වංගු වලින් ඉතා අසීරුවෙන් හැරවීමට තැත් කරද්දී පිරිත් සජ්ඣායනා කළේ රියැදුරුට දිරියක් ලබාදීමට මෙන්ම තමන්ගේ බිය සැක තුනීකර සිත සනහා ගැනීමට විය හැකිය.දහඅට වංගු ප්‍රදේශයේ දී බස් රථ දෙකක් දෙපසට මාරුවීමේදී එක් බසයක් අනෙකට ඉඩදී පහළ වංගුවේ තිරිංග තදකර රැඳී සිටියේය. ඒ එදාය.අද තත්ත්වය ඊට ඉඳුරාම වෙනස්ය. අද මෙම මාර්ගය දෙමංතීරුවකින් යුත් අති නවීන එකකි.2008 අප්‍රේල් මස ඇරඹි දහ අට වංගු මඟ නවීකරණයට ගත වී ඇත්තේ වසර හතරකටත් අඩු කාලයකි.මැඳදුම්බර මොරගහමුළ උඩතැන්නේ සිට මහියංගනය දක්වා දිවෙන මෙම දහ අට වංගු නවීන මඟ පාලම් 10කින් සහ බෝක්කු 350කින් යුක්තවන අතර අවශ්‍යතැන්හි ඉදිකර ඇති ඉතා සවිමත් පැතිබැමි ප්‍රමාණය වර්ග අඩි දහස් ගණනකි.උඩුදුම්බර විසුවේයැයි ජනප්‍රවාදයේ එන ‘බුලතා යෝධයා’ මහියංගනයේ සොරබොර වැව තැනීමේ කටයුතු සඳහා ආහාර - පාන රැගෙන යෑම් – ඊම් පිණිස උඩදුම්බර - කිරිපට්ටිය ගමේ සිට මහියංගනය දක්වා තමන් විසින්ම තනාගත් “ගල්පඩි පෙළ”ට සමගාමීව ගිරිදුර්ග, වනදුර්ග ඔස්සේ පැරණි පටු දහඅට වංගු මඟ ප්‍රාදේශීය රාජ්‍ය නිලධාරීන්ගේ මෙහෙයවීමෙන් සිදුකර ඇත.නකල්ස් කඳුවැටි සෙවනේ දුම්බර කඳුවැටිය මැදින් මැද දුම්බර, මොරගහමුළ උඩතැන්නෙන් ඇරඹෙන (නවීකරණය කළ කොටස) ‘දුම්බර පිවිසුම් මඟ‘මැදමහනුවර, බෝමුරේ, ගලේකැලේ, හුන්නස්ගිරිය නයියත්තුඹය, රඹුක්වැල්ල, කිරිපට්ටිය, උඩුදුම්බර ගෙදරමඩ, නිසරුව, තැම්මිටියාන, ඔයතැන්න, පෝප්පිටිය, ගුරුළුපොත, හසලක, පල්ලෙවත්ත, වේරගම ඔස්සේ මහවැලි ගඟෙන් එතෙරව ඌව - වෙල්ලස්ස මහියංගණය දක්වා දිවෙයි.මෙම මඟ එතැනින් නොනැවතී, මාතලේ ලග්ගල, - පල්ලේගම, වස්ගමුව, පුළතිසිපුර ඇළහැර, මඩකළපුව, දිගාමඩුල්ල, අම්පාර, බදුල්ල දක්වා සබඳතා පවත්වයි.මැදදුම්බර, උඩතැන්නේ සිට මහියංගණය දක්වා දෙමංතීරුවකින් යුක්තව නවීකරණය කළ කොටසේ දුර කි.මී.42 කි. වැයකර ඇති මුදල රුපියල් මිලියන 4705 කි. (මිලියන හාර දහස් හත්සිය පහකි)ගම නැඟුම, මඟ නැඟුම ඔස්සේ කෙරෙන දැවැන්ත සංවර්ධනය සැබවින්ම මා හැඟි ය. ඒ අතරින් හෙට උදා වන්නේ නව මාවතකි. එය ආරක්ෂා කර ගැනීමත්, මඟ නීති නිසි ලෙස පිළිපැදීමත් හෙට පරපුර උදෙසා කළ හැකි අගනාම මෙහෙයක් බව වටහා ගත යුතුය..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>07</day>
    </date>
    <link>http://www.dinamina.lk/2012/05/07/_art.asp?fn=n1205071</link>
    <topic>වෙසක් පෝදා දිඹුලාගල අහසේ නාඳුනන ආකාශ වස්තුවක්</topic>
    <author>ගාමිණී ඔබේසේකර - පොළොන්නරුව විශේෂ</author>
    <content>වෙසක් පුන් පොහෝ දින පස්වරු 7 ට පමණ පොළොන්නරුවේ ඓතිහාසික දිඹුලාගල ප්‍රදේශයේ ඉහළ අහසේ නොහඳුනන ආකාශ වස්තුවක් (UFO) දැකගැනීමට හැකි විය.විශාල ප්‍රමාණයේ තාරකාවක් ලෙස දර්ශනය වූ මේ ආකාශ වස්තුව නිල් රතු හා රෝස වර්ණයෙන් යුක්ත වූ අතර, එය ත්‍රිකෝණාකාර හැඩයෙන් යුක්ත විය.නැගෙනහිර දෙසින් දිස්වූ මේ යානය උතුරු දෙසට ගමන් කොට අතුරුදන් විය.මේ නොහඳුනන ආකාශ වස්තුව බොහෝ දුරට, වෙනත් ග්‍රහලෝකයකින් පැමිණි යානාවක් විය හැකි යැයි මේ පිළිබඳ පරීක්‍ෂණ පවත්වනු ලබන slyfora  ආයතනයේ සාමාජික සාලිය ද සිල්වා මහතා “දිනමිණ” පැවසීය.මීට වසර 30000කට පෙර මායාවරුන් විසින් ලියන ලද දින දර්ශනයේ සඳහන් වන පරිදි 2012 වසර තුළදී UFO මගින් ඔවුන්ගේ ක්‍රියාකාරකම් සිදු කිරීමට ඉඩ ඇතැයි ඔවුන් විසින් ලියන ලද පොතපතේ සඳහන් වී ඇතැයි සාලිය සිල්වා මහතා කීය..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>07</day>
    </date>
    <link>http://www.dinamina.lk/2012/05/07/_art.asp?fn=n1205072</link>
    <topic>ජනපති දළඳා සමිඳුන් වැඳ පුදා ගනී</topic>
    <author/>
    <content>උදා වූ වෙසක් පුර පසළොස්වක පොහෝ දිනය නිමිත්තෙන් ඓතිහාසික මහනුවර දළදා මාලිගාව වෙත ඊයේ (06) පෙරවරුවේ පැමිණි ජනාධිපති මහින්ද රාජපක්‍ෂ මහතා දළදා සමිඳුන් වැඳ පුදා ගනිමින් ආශීර්වාද ලබා ගත්තේ ය.දළඳා සමිඳුන් උදෙසා සමන්පිච්ච මලින් පිරි බන්දේසියක් සමඟින් අටපිරිකර පූජා කළ ජනාධිපතිතුමා මෙත් සිත් පෙරදැරිව ආගමික වතාවත්හි නිරත විය. ඉන් අනතුරුව දළදා මාලිගාවේ තේවාව භාර පූජ්‍යපාද තිබ්බුටුවාවේ මේධංකර හිමියන් ප්‍රධාන මහා සංඝරත්නයේ සෙත් පිරිත් සජ්ඣායනා මධ්‍යයේ ජනාධිපතිතුමාගේ සුරතේ පිරිත් නූලක් ද ගැට ගසා ඉදිරි ගමන් මඟ වෙනුවෙන් ආශීර්වාද පළ කිරීම ද සිදුවූයේ ය.සම්බුදු තෙමගුල බැතිබරව සමරමින් දළදා සමිඳුන් වැඳ පුදා ගන්නට පැමිණි සුවහසක් බොදු බැතිමතුන් සමඟින් මෙන්ම, වෙසක් පෝදා අෂ්ඨාංග උපෝසථ ශීලය සමාදන් වූ සිල්වත් පිරිස සමඟ මෙහිදී ජනාධිපතිතුමා මොහොතක් කතා බහ කරන්නට ද එක්විය.පසුව මෙවර වෙසක් දින රාජ්‍ය උත්සවය පැවැත්වෙන දළදා මාලිගා පරිශ්‍රයේ ඓතිහාසික මහමළුව අභියසට පැමිණි ජනාධිපතිතුමා, එහි සූදානම සම්බන්ධයෙන් ද කටයුතු සොයා බැලීය.මේ අවස්ථාවට මධ්‍යම පළාත් ප්‍රධාන අමාත්‍ය සරත් ඒකනායක සහ දළදා මාලිගාවේ දියවඩන නිලමේ ප්‍රදීප් නිලංග දෑල යන මහත්වරු ද එක්ව සිටියහ..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>07</day>
    </date>
    <link>http://www.dinamina.lk/2012/05/07/_art.asp?fn=n1205073</link>
    <topic>ලේක්හවුස් අමාදහර වෙසක් කලාපය මෙවරත් මහත් උත්සව සිරියෙන්</topic>
    <author>නුවන් කොඩිකාර සහ පණ්ඩුක සමරසේකර</author>
    <content>සීමාසහිත එක්සත් ප්‍රවෘත්ති පත්‍ර සමාගමේ බැතිබර දායකත්වයෙන් 22 වන වරටත් සංවිධානය කළ අමාදහර සදහම් වෙසක් කලාපය මෙවරත් මහත් උත්සව සිරියෙන් බුදු තෙමඟුල සිදුවූ අසිරිමත් වෙසක් පුන් පෝදා (05) ලේක්හවුස් මන්දිරය අසලදී විවෘත විය.ලේක්හවුස් ආයතනයේ සභාපති ජ්‍යෙෂ්ඨ මාධ්‍යවේදී බන්දුල පද්මකුමාර, ශ්‍රී ලංකා ටෙලිකොම් ආයතනයේ ප්‍රධාන විධායක නිලධාරී ක්‍රෙග් යංග්, එම මහත්මිය හා කර්තෘ මණ්ඩල අධ්‍යක්ෂ සීලරත්න සෙනරත්, ටෙලිකොම් නියෝජ්‍ය සාමාන්‍යාධිකාරී නිලන්ති ජයකොඩි යන මහත්ම මහත්මීහු පෙරේදා (05) වෙසක් කලාපය විවෘත කළහ.වසරක් පාසා ලේක්හවුස් ආයතනය බුදු තෙමඟුල සැමරුම් වස් අමාදහර සදහම් වෙසක් කලාපය සඳහා මෙවරත් නේක වර්ණයෙන් සැරසූ දර්ශනීය වෙසක් සැරසිලි 53 ක් පහන් කූඩු තරගය සඳහා තෝරාගෙන තිබිණි. එම දර්ශනීය වෙසක් සැරසිලි 05,06,07 තෙදින පුරා මහජන ප්‍රදර්ශනය සඳහා විවෘතව තැබේ.ලේක්හවුස් සේවක සේවිකාවන් සහ ප්‍රවීණ ගායක ගායිකාවන්ගේ භක්ති ගීත ප්‍රසංගයක් මෙන්ම කොත්තමල්ලි දන්සලක් ද අමාදහර වෙසක් කලාප පරිශ්‍රයේදී මහත් හරසරින් පැවැත්වේ.වෙසක් පහන් කූඩු තරඟයෙන් ප්‍රථම ස්ථානය දිනාගන්නා වෙසක් කූඩුව සඳහා රුපියල් 250000 ක්, දෙවන ස්ථානයට රුපියල් 150000 ක්, තෙවන ස්ථානයට 100000 ක්, සිව්වන ස්ථානයට රුපියල් 50000 ක්, පස්වන ස්ථානයට රුපියල් 25000 ක්, හයවන ස්ථානයේ සිට දසවන ස්ථානය දක්වා රුපියල් 15000 බැගින් හා එකළොස් වන ස්ථානයේ සිට පහළොස් වන ස්ථානය දක්වා රුපියල් 10000 බැගින් ලබාදීමට ලේක්හවුස් ආයතනය කටයුතු යොදා තිබේ.වැඩබලන ජනමාධ්‍ය ඇමැති හා ආර්ථික සංවර්ධන නියෝජ්‍ය ඇමැති ලක්ෂ්මන් යාපා අබේවර්ධන මහතා අතින් අමාදහර සදහම් වෙසක් කලාපය ඊයේ (06) විවෘත කෙරුණු අතර ජනමාධ්‍ය හා තොරතුරු අමාත්‍යාංශයේ ලේකම් ඩබ්ලිව්. බී. ගනේගල මහතා අතින් වෙසක් කලාපය අද (07) විවෘත කිරීමට නියමිතය. වෙසක් උත්සවය නිමිත්තෙන් වසරක් පාසා පවත්වනු ලබන අමාදහර සදහම් ;වසක් කලාපය සඳහා ශ්‍රී ලංකා ටෙලිකොම් ආයතනය අනුග්‍රහය දක්වා ඇති අතර දෙරණ ටී. වී, දෙරණ එෆ්. එම්. විද්‍යුත් මාධ්‍ය අනුග්‍රහය දක්වා ඇත.කර්තෘ මණ්ඩල අධ්‍යක්ෂ සීලරත්න සෙනරත් මහතා මෙහිදී පිළිගැනීමේ කතාව සිදුකරමින් අනුග්‍රහය දැක්වූ ආයතනවලට හා වෙහෙස මහන්සි වූ පිරිස් හට ස්තූතිය පුදකළේය.මේ අවස්ථාවට ලේක්හවුස් ආයතනයේ කර්තෘ මණ්ඩල ප්‍රධාන පරිපාලන නිලධාරී රෝහණ ආර්යරත්න, දිනමිණ ප්‍රධාන කර්තෘ ගාමිණි ජයලත්, බෙදාහැරීමේ කළමනාකරු සුනිල් සෙන්දනායක, නියෝජ්‍ය සාමාන්‍යාධිකාරී (අලෙවි) වරුණ මල්වආරච්චි, සමාගම් ලේකම් කුමුදු ගුණවර්ධන මහත්ම මහත්මීන් ඇතුළු ලේක්හවුස් ආයතනයේ හා ටෙලිකොම් ආයතනයේ ජ්‍යෙෂ්ඨ නිලධාරීහු රැසක් සහභාගි වී සිටියහ..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>07</day>
    </date>
    <link>http://www.dinamina.lk/2012/05/07/_art.asp?fn=n1205074</link>
    <topic>ගුණදම් පිරි දරු පිරිසක් බිහිකිරීමට වැඩිහිටියන්ගේ දායකත්වය අත්‍යවශ්‍යයි</topic>
    <author>පණ්ඩුක සමරසේකර</author>
    <content>අපේ දරුවන් සාරධර්මවලින් පිරි පරපුරක් කිරීම රජයකට කරන්න බැහැ. එය කළ හැක්කේ වැඩිහිටියන්ටත් මහා සංඝරත්නය ඇතුළු ආගමික පූජකතුමන්ලාටත් බව ජනාධිපති මහින්ද රාජපක්ෂ මහතා පවසයි. ජනාධිපතිතුමා මේ බව ප්‍රකාශ කළේ ඊයේ (06) හුනුපිටිය ගංගාරාමයේ පැවති බුද්ධ රශ්මි වෙසක් කලාපය විවෘත කිරීමේ උත්සවයට සහභාගි වෙමිනි.පුරා දින 07ක් තිස්සේ පැවැත්වෙන මේ මනරම් වෙසක් කලාපය ගංගාරාමය සහ ජනාධිපති කාර්යාලයේ අනුග්‍රහයෙන් පැවැත්වේ.මෙහිදී ජනාධිපති මහින්ද රාජපක්ෂ මහතා මෙසේද පැවසීය.අද මේ රටේ මිනිසුන්ට නිදහසේ ජීවත් වන්නට ආගම අදහන්නට හැකිවෙලා තියෙනවා. ලක්ෂ ගණනින් පාරට බැහැලා තම ආගමික උත්සවවලදී නිදහසේ ආගමික වතාවත්වල යෙදෙනවා.වසර කීපයක් තුළ තරුණ පරපුර දහමට යොමුකළා. රටේ ආගමික සමඟිය ඇතිවුණාම ජාතික සමඟිය ඇතිකිරීම අමුතුවෙන් කළ යුතු නැහැ. එය ඉබේම සිදුවෙනවා.අපි මොන තරම් රට සංවර්ධනය කළත් තරුණ පරපුර සාරධර්ම පිරි පරපුරක් නොවුණොත් අප කරන සංවර්ධනයෙන් ප්‍රයෝජනයක් නැහැ.අප සියලු දෙනාගේම වගකීමක් තියෙනවා අපේ දරුවන් සාරධර්මවලින් පිරුණු පරපුරක් කිරීමට. එය රජයකට කරන්නට බැහැ.මහා සංඝරත්නය ඇතුළු ආගමික පූජකතුමන්ලාට, දේශපාලන නායකයන්ට හැම තරාතිරමකම අයට වගකීමක් තියෙනවා අපි කුමන ආගමක හිටියත් වැඩිහිටියන්ට ගරු කරන පන්සලට, පල්ලියට, කෝවිලට යන ආගමික ඇදහීමක් ඇති සමාජයක හොඳ නරක හඳුනන දරු පිරිසක් ඇති කිරීමට. අපි ඒ සමාජ යහපත කරන බවට අදිටන් කරගත යුතුයි.මෙවැනි ලස්සන වෙසක් කලාපයක් ඉදිකිරීම පිළිබඳ ගංගාරාමාධිපති පොඩි හාමුදුරුවන් වහන්සේටත් ආචාර්ය කිරින්දේ අස්සජි හිමියන්ටත් ත්‍රිවිධ හමුදාවටත් පොලිසිය ඇතුළු සහාය දුන් හැමටත් ස්තූතිය පුද කරන බවද ජනාධිපතිතුමා පැවසීය.මේ උත්සව අවස්ථාව සඳහා විපක්ෂ නායක රනිල් වික්‍රමසිංහ, අධ්‍යාපන අමාත්‍ය බන්දුල ගුණවර්ධන, විදුලිබල හා බලශක්ති ඇමැති පාඨලී චම්පික රණවක, ආරක්ෂක ලේකම් ගෝඨාභය රාජපක්ෂ මහත්වරු සහ පොලිස්පති, ත්‍රිවිධ හමුදාපතිවරු ද එක්වූහ.බුද්ධ රශ්මි වෙසක් කලාපය මැයි 06 වැනිදා සිට පුරා දින 07ක් පැවැත්වේ..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>07</day>
    </date>
    <link>http://www.dinamina.lk/2012/05/07/_art.asp?fn=n1205075</link>
    <topic>සන්නිවේදන කුලුනු ආශ්‍රිත අකුණු අනතුරු වැඩි කතාව බොරුවක්</topic>
    <author>මහින්ද අලුත්ගෙදර</author>
    <content>සන්නිවේදන කුලුනු ආශ්‍රිතව අකුණු අනතුරු සිදුවීමේ වැඩි අවදානමක් පවතින බවට කරන ප්‍රකාශවල කිසිදු පදනමක් නැතැයි ශ්‍රී ලංකා විදුලි සංදේශ නියාමන කොමිෂන් සභාව අවධාරණය කරයි.ශ්‍රී ලංකාවේ සන්නිවේදන කුලුනු 5000 ක් පමණ පවතින බවද ඒවා සියල්ල ඉදිකර ඇත්තේ අන්තර් ජාතික ප්‍රමතීන්ට අනුකූලව බවද ශ්‍රී ලංකා විදුලි සංදේශ නියාමන කොමිෂන් සභාවේ අධ්‍යක්ෂ ජනරාල් අනූෂ පැල්පිට මහතා “දිනමිණ” ට පැවසීය.මෙම සන්නිවේදන කුලුනු ආශි‍්‍රතව සිදුවන අකුණු ගැසීම් භූගත කිරීම සදහා අදාළ කුළුණෙහි කම්බි ආධාරක සවිකර තිබෙන බව පෙන්වා දෙන ඒ මහතා ඇතැම් පුද්ගලයන් විසින් එම කම්බි කපාගෙන යාම හේතුවෙන් අනතුරු දායක තත්ත්වයන්ට මුහුණ දීමට සිදුවන බවද සදහන් කළේය.කෙසේ වුවද මේ සම්බන්ධයෙන් විශේෂ අවධානයක් යොමුකළ ශ්‍රී ලංකා විදුලි සංදේශ නියාමන කොමිෂන් සභාවේ අධ්‍යක්ෂ ජනරාල්වරයා ඉදිරියේදී ඒ පිළිබද විධිමත් වැඩපිළිවෙළක් අනුගමනය කරන බවද කීය..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>07</day>
    </date>
    <link>http://www.dinamina.lk/2012/05/07/_art.asp?fn=n1205076</link>
    <topic>ජෝර්දාන කඳවුරක සිටින ශ්‍රී ලාංකික ගෘහ සේවිකාවන් 17ක් මේ සතියේ මවු බිමට</topic>
    <author>මහින්ද අලුත්ගෙදර</author>
    <content>ශ්‍රී ලංකාවට යළි පැමිණීමේ බලාපොරොත්තුවෙන් ජෝර්දානයේ තාවකාලික කඳවුරක රැදී සිටින ශ්‍රී ලාංකික ගෘහ සේවිකාවන්ගෙන් 17 දෙනකු මේ සතිය අවසන් වීමට ප්‍රථම මෙරටට ගෙන්වා ගැනීම සදහා අවශ්‍ය පියවර ගෙන ඇතැයි ශ්‍රී ලංකා විදේශ සේවා නියුක්ති කාර්යාංශය පවසයි.විවිධ හේතූන් මත ශ්‍රී ලාංකික ගෘහ සේවිකාවන් 26 දෙනෙකු ගැටගලු වලට මුහුණදී සිටින අතර ඒ සියලු දෙනාම ශ්‍රී ලංකාවට ගෙන්වා ගැනීම සඳහා කඩිනම් පියවර ගෙන තිබෙන බවද ඒ සම්බන්ධයෙන් ජෝර්දානයේ ශ්‍රී ලංකා තානාපති කාර්යාලය එරට කම්කරු අමාත්‍යාංශයේ සහයෝගය මේ වෙනුවෙන් ලබාගෙන තිබෙන බවද එම කාර්යාංශය සදහන් කරයි. මේ ශ්‍රී ලාංකිකයන් සම්බන්ධයෙන් ගැටලු සියල්ල නිරාකරණය කර ගැනීමෙන් අනතුරුව ඔවුන් ශ්‍රී ලංකාවට ගෙන්වා ගැනීමට හැකිවන බවද ශ්‍රී ලංකා විදේශ සේවා නියුක්ති කාර්යාංශයේ ජ්‍යෙෂ්ඨ ප්‍රකාශකයෙක් “දිනමිණ” ට පැවසීය.රැකියා සදහා ජෝර්දානයට යන ශ්‍රී ලාංකික ශ්‍රමිකයන් අතුරෙන් විවිධ කරදර, හිරිහැරවලට ලක්වන සහ නීතිමය ගැටලුවලට මුහුණ දෙන ශ්‍රමිකයන් එරට ශ්‍රී ලංකා තානාපති කාර්යාලය විසින් පවත්වාගෙන යන සහන කඳවුරක රඳවා තැ‍බේ.ඔවුන් සම්බන්ධයෙන් වන පරීක්ෂණ අවසන්වූ වහාම යළි ශ්‍රී ලංකාවට ගෙන්වා ගන්නා බවද විදේශ සේවා නියුක්ති කාර්යාංශය පවසයි. මෙලෙස ශ්‍රී ලංකාවට ගෙන්වා ගන්නා ශ්‍රමිකයන්ට අවශ්‍ය ගුවන් ප්‍රවේශ පත්‍ර ලබාදීමට ද ශ්‍රී ලංකා විදේශ සේවා නියුක්ති කාර්යාංශය පියවර ගෙන ඇත.කෙසේ වුවද මේ ශ්‍රී ලාංකික ගෘහ සේවිකාවන් අතරින් 14 දෙනෙකු සිය සේවා ස්ථානවලින් පැනගිය බවට ඔවුන්ගේ සේවා දායකයන් විසින් පොලීසියට පැමිණිලි කර තිබෙන බවද එම ගැටලුව විසඳීම සඳහා කම්කරු අමාත්‍යාංශය විසින් අදාළ පොලිස් ස්ථානවලට බාරදී තිබෙන බවද විදේශ සේවා නියුක්ති කාර්යාංශය සඳහන් කරයි..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>07</day>
    </date>
    <link>http://www.dinamina.lk/2012/05/07/_art.asp?fn=n1205077</link>
    <topic>අපේකම අපේ දෙය අමතක නොකර පෙරට යාම තරුණ පරපුරේ හා මවුපියන්ගේ වගකීමක්</topic>
    <author>ජස්ටින් කොඩිකාර මාතර දිසා විශේෂයූ. එම්. රුවන් දික්වැල්ල විශේෂජී. ගලප්පත්ති දික්වැල්ල සමූහ</author>
    <content>තිස් වසරක කුරිරු ත්‍රස්තවාදය අවසන් කර බෞද්ධයනට වගේම අනෙකුත් සියලු ආගමිකයන්ට නිදහසේ තම ආගම දහම අදහන්න, ජීවත්වන්න හැකි සාමකාමී පරිසරයක් අද නිර්මාණය වෙලා තිබෙන්නේ යැයි හම්බන්තොට දිස්ත්‍රික් පාර්ලිමේන්තු මන්ත්‍රී නාමල් රාජපක්ෂ මහතා පැවසීය.දික්වැල්ල වැවුරුකන්නල බුදු රජමහා විහාරස්ථානයේ රන්වන් මොසැයික් ආලේපය ආලේපනය කළ සියක් රියන් සමාධි බුද්ධ ප්‍රතිමා වහන්සේ නිරාවරණය කිරීම නිමිත්තෙන් (05) වෙසක් පුන් පොහෝදින පැවැති පුණ්‍යෙීත්සවයේ දී විශේෂ ආරාධිත අමුත්තා ලෙසට සහභාගිවෙමින් එසේ පැවසූ නාමල් රාජපක්ෂ මහතා වැඩිදුරටත් අදහස් දක්වමින් මෙසේද පැවසීය.මෙවන් විශාල පුණ්‍යකර්මයන්ට තබා මලක් පහනක් පූජා කර පිනක් දහමක් කර ගැනීමට විහාරස්ථානයකට පූජනීය ස්ථානයකට අපට අපේ රටවැසියන්ට එන්ට යන්ට තිබුණේ ලොකු බියක් සැකක් බව අපට අමතක නැහැ. අපේ පූජනීය ස්ථානවලදී පවා මිනිමරු කොටි ත්‍රස්තවාදීන් අහිංසක බැතිමතුන් ඝාතනය කළ හැටි අපට අමතක නැහැ.අද වැනි උතුම් පෝ දිනක් මෙසේ සාමකාමීව උරුම කර දුන් දායාදයක් රැකගෙන අනාගත පරම්පරාවලටත් උරුම කර දීමයි අපේ යුතුකම හා වගකීම වන්නේ.අපේ රට අද පවතින්නේ් නිදහස් නිවහල් රටක් හැටියට ආශ්චර්යවත් රටක් කරා යන ගමනකයි.නාගරිකරණයෙන් අපේ තරුණ ප්‍රජාව අපේ දෙයින් දැයේ දෙයින් ඈත්වන ස්වභාවයකුයි දක්නට ලැබෙන්නේ. නව ලෝකයක් කරා අප යන ඒ ගමනේ දී අපේ කම අපේ දෙය අමතක නොකර ගමන් කිරීම තරුණ පරපුරට වගේම එයට මඟ පෙන්වීම මවුපියන්ටත් වැඩිහිටියන්ටත් තිබෙන වගකීමක්. ආගම දහම හඳුනන දේශීයත්වය අමතක නොකරන මවුපියන්ට වැඩිහිටියන්ට ගරු කරන සදාචාරාත්මක තරුණ සමාජයක් ගොඩනැගීම රැක ගැනීම ජනාධිපතිතුමාගේ පරම අපේක්ෂාවයි. අප සැමගේත් ව්‍යායාමය විය යුත්තේත් එයයි.අප කුඩා කාලයේ බෙලිඅත්තේ සිට මේ විහාරස්ථානය ඉදිරිපිටින් යන එන විට මාත් මල්ලිලාත් අපේ අම්මාත් තාත්තාත් නොවරදවා මේ විහාරස්ථානයටත් එක්ක එනවා. ඒ කාලයේ අපි මේ විහාරස්ථානයේ නම හරිහැටි දන්නේත් නැහැ. මාත් මල්ලිලාත් මේ පන්සල හඳුන්වන්නේ අද මේ රන් ආලේපිත බුද්ධ ප්‍රතිමා වහන්සේ තිබුණ ලොකු බුදු හාමුදුරුවන් ඉන්න පන්සල කියායි.අපේ සීයා ඩී. ඒ. රාජපක්ෂ මැතිතුමාත් මේ විහාරස්ථානය හා මෙහි වැඩ සිටි නායක ස්වාමීන් වහන්සේලා සමඟ සමීප සම්බන්ධයක් පවත්වා තිබෙනවා.විසිඑක්වන සියවසේ නූතන රටක් කරා යන තාරුණ්‍යයන් සිටින අපේ රටේ මේ ශ්‍රේෂ්ඨ පින්බිම වැවුරුකන්නලට දික්වැල්ලට දකුණට පමණක් නොව බෞද්ධ ශිෂ්ඨාචාරයක් තිබෙන ලෝකයේ තිබෙන ඕනෑම බෞද්ධ රටකට මහත් ආශිර්වාදයක්. යෞවන කටයුතු හා නිපුණතා සංවර්ධන ඇමැති ඩලස් අලහප්පෙරුම මහතා -මෙය මහා ආනුභාව සම්පන්න අවස්ථාවක්. මීට වසර (43)ට පෙර මෙම විහාරස්ථානයේ එවකට නායක හිමි දික්වැල්ලේ විමලතිස්ස හිමිපාණන් වහන්සේ මේ බුද්ධ ප්‍රතිමාව ආරම්භ කළා. ඊටපසු (2600) බුද්ධ ජයන්ති පුණ්‍යෙීත්සවය නිමිතිකර වත්මන් විහාරාධිපති දික්වැල්ලේ තිස්ස හිමිපාණන්ගේ ප්‍රධානත්වයෙන් මෙම ප්‍රතිමා වහන්සේ ස්වර්ණාලේපිත කිරීම මේ ජනවාරි (08) දා ආරම්භ කළා. නිමා කරන්න ගත උනේ දින (119)ක්. මේ සඳහා ඇපකැප වූ දායක වූ සැමට පින්..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>07</day>
    </date>
    <link>http://www.dinamina.lk/2012/05/07/_art.asp?fn=n1205078</link>
    <topic>ශ්‍රී ලාංකීය ජන සමාජය වෙනුවෙන් ලේක්හවුසිය විශිෂ්ට සේවයක් කරනවා</topic>
    <author>මහින්ද අලුත්ගෙදර</author>
    <content>ලේක්හවුස් ආයතනය ශ්‍රී ලාංකීය ජන සමාජය වෙනුවෙන් විශිෂ්ට සමාජ මෙහෙවරක් ඉටුකරන පුවත්පත් ආයතනයක් බව වැඩබලන ජනමාධ්‍ය හා ප්‍රවෘත්ති ඇමැති සහ ආර්ථික සංවර්ධන නියෝජ්‍ය ඇමැති ලක්ෂ්මන් යාපා අබේවර්ධන මහතා පවසයි.වෙසක් පොහොය, පොසොන් පොහොය ඇතුළුව සෑම අවස්ථාවකදීම පුවත්පත් ආයතනයක් වශයෙන් ලේක්හවුස් ආයතනය තම වගකීම සහ මෙහෙවර මැනවින් ඉටුකර තිබෙන බවද ඒ මහතා සදහන් කරයි.ඇමැතිවරයා මේ බව සදහන් කෙළේ ලංකාවේ සීමාසහිත එක්සත් ප්‍රවෘත්ති පත්‍ර සමාගම (ලේක්හවුස් ආයතනය) සංවිධානය කළ “අමාදහර” වෙසක් සදහම් කලාපයේ දෙවැනි දිනය විවෘත කිරීම වෙනුවෙන් ඊයේ (06) පැවැති උත්සවය අමතමිනි.ලේක්හවුස් ආයතනය 22 වැනි වරටත් සංවිධානය කළ “අමාදහර” වෙසක් සදහම් කලාපය පෙරේදා (05) ආරම්භ කෙරුණු අතර වෙසක් පහන් කූඩු ප්‍රදර්ශනය, බොදුබැති ගී ප්‍රසංග හා දන්සල් සමඟින් සම්බුදු තෙමඟුල ආලෝකවත් වෙයි.ශ්‍රී ලංකා ටෙලිකොම් ආයතනය අනුග්‍රහය දක්වන මේ උළෙල වෙනුවෙන් දෙරණ මාධ්‍ය ආයතනය විද්යුත් මාධ්‍ය අනුග්‍රහය දක්වයි. ශ්‍රී ලංකාවේ සෑම ප්‍රදේශයක්ම නියෝජනය වන පරිදි තරග කරුවන් 54 දෙනකු වෙසක් පහන් කූඩු ඉදිරිපත්කර ඇත.මෙහිදී වැඩිදුරටත් අදහස් පළකළ ලක්ෂ්මන් යාපා අබේවර්ධන මහතා සදහන් කළේ ලේක්හවුස් ආයතනය මඟින් වසර 22 ක් මේ “අමාදහර” වෙසක් සදහම් කලාපය පවත්වා තිබෙන බවත් ඒ සම්බන්ධයෙන් ලේක්හවුස් සමස්ත කාර්ය මණ්ඩලයට තම ස්තුතිය පළ කරන බවත්ය.වෙසක් උත්සවය නිමිතිකරගෙන මෙන්ම වසර 50 කට වැඩි කාලයක් පොසොන් පොහොය නිමිතිකරගෙන “මිහින්තලා ආලෝක පූජාව“ සංවිධානය කරන බව සිහිපත් කළ ඇමැතිවරයා වසර තුªනක පමණ කාලයක සිට “අමාදහර” වෙසක් සදහම් කලාපය නිදහසේ නැරැඹීම සදහා අවස්ථාව ලැබී තිබෙන බවද අවධාරණය කෙළේය.රටේ පැවැත්ම හා ආරක්ෂාව බුද්ධ ධර්මය මත බැඳී තිබෙන බව පෙන්වාදුන් ඒ මහතා අපේ රටේ ජනතාව එය හොඳීන් අදහන බවද අවශ්‍ය අවස්ථාවන්හිදී අපේ රට බේරා ගැනීම සදහා බුදු දහමේ ආශිර්වාදය ලැබී තිබෙන බවද පැවසීය.මෙහිදී අදහස් දැක්වූ ලේක්හවුස් ආයතනයේ කර්තෘ මණ්ඩල අධ්‍යක්ෂ ජ්‍යෙෂ්ඨ මාධ්‍යවේදී සීලරත්න සෙනරත් මහතා සදහන් කළේ වසර 22 කට පෙර ලේක්හවුස් “අමාදහර” වෙසක් සදහම් කලාපය ආරම්භ කළ නමුත් නිදහසේ මෙය නැරැඹීම සදහා දසතින් පිරිස් පැමිණියේ වසර තුනක් වැනි කෙටි කාලයක් පමණක් බවත් ජනාධිපති මහින්ද රාජපක්ෂ මහතාගේ විශිෂ්ට නායකත්වය මත ඒ අවස්ථාව උදාවී තිබෙන බවත්ය.ලංකාවේ සීමාසහිත එක්සත් ප්‍රවෘත්ති පත්‍ර සමාගමේ මෙහෙයුම් අධ්‍යක්ෂ උපුල් දිසානායක, දෙරණ මාධ්‍ය ආයතනයේ ප්‍රධාන විධායක නිලධාරී මාධව මඩවල, ශ්‍රී ලංකා ටෙලිකොම් ආයතනයේ ප්‍රධාන විධායක නිලධාරී ක්‍රෙග් යැංග් මහත්වරු ඇතුළු පිරිසක් මේ අවස්ථාවට එක්ව සිටියහ..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>07</day>
    </date>
    <link>http://www.dinamina.lk/2012/05/07/_art.asp?fn=n1205079</link>
    <topic>වෙසක් සිරි නරඹන්න ලක්ෂ 15කට අධික ජන ගඟක් කොළඹ ඇවිත්</topic>
    <author>පණ්ඩුක සමරසේකර</author>
    <content>2600 වැනි සම්බුද්ධත්ව ජයන්ති වර්ෂ පූර්ණ වෙසක් පොහෝ දිනයේ වෙසක් සිරි නැරඹීම සඳහා ලක්ෂ 15 කට අධික ජනතාවක් කොළඹට පැමිණ ඇති බව පොලිස් ආරංචි මාර්ග සඳහන් කරයි.ට අමතරව රථවාහන මෝටර් සයිකල් සහ පාපැදි ලක්ෂ 5 කට අධික සංඛ්‍යාවකින් කොළඹ නගරයේ වෙසක් අසිරිය නැරඹීම සඳහා පැමිණ ඇත. මේ නිසා මෑත කාලයේ කොළඹ නගරයේ සිදු වූ දැවැන්තම රථ වාහන තදබදය ගෙවුනු 05 වැනිදා වාර්තා විය.වැඩිම රථවාහන තදබදය පැවතියේ කොළඹ බෞද්ධාලෝක මාවතේ ය.බෞද්්ධාලෝක වෙසක් කලාපය සමස්ත ලංකා බෞද්ධ මහා සම්මේලනය සංවිධානය කළ අතර වෙසක් කූඩු ප්‍රදර්ශනයක් සහ විශේෂිත වූ සැරසිලි වලින් සමන්විත විය. දිගින් කිලෝ මීටර් 4 ක පමණ වෙසක් කලාපයක් බෞද්ධාලෝක මාවත දෙපස ඉදිකර තිබුණි. බත් දන්සල්, සිසිල්බීම, කෝපි, අයිස්ක්‍රීම් ආදි විවිධාකාර වූ දන්සැල් රැසක් මග දෙපස තිබුණු අතර මේවායේ රැදුණු මහජනතාව නිසා එහි රථවාහන තදබදය දෙගුණ තෙගුණ විය. ඊයේ (06) සහ අද (07) දෙදින තුළ ද වෙසක් අසිරිය නැරඹීමට කොළඹට පැමිණෙන ජනතාව මීට වඩා වැඩි විය හැකි බව පොලිස් මාධ්‍ය ප්‍රකාශක පොලිස් අධිකාරී අජිත් රෝහණ මහතා පවසයි..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>07</day>
    </date>
    <link>http://www.dinamina.lk/2012/05/07/_art.asp?fn=n12050710</link>
    <topic>බුදුරජාණන් වහන්සේ දන් වැළඳූ පාත්‍රා ධාතූන් ප්‍රදර්ශනයට</topic>
    <author>උපාලි කරුණාරත්න සහපණ්ඩුක සමරසේකර</author>
    <content>කොළඹ විද්‍යෝදය පිරිවෙනේ දී බුදුරජාණන් වහන්සේ දන් වැළඳූ පාත්‍රා ධාතූන් වහන්සේ ප්‍රදර්ශනය කිරීම ඊයේ (06) ආරක්ෂක ලේකම් ගෝඨාභය රාජපක්ෂ මහතාගේ් ප්‍රධානත්වයෙන් ආරම්භ කෙරිණි.පාත්‍රා ධාතූන් වහන්සේ ප්‍රදර්ශනය කිරීම අද (07) දින පෙරවරු 9.00 සිට රාත්‍රී 10.00 දක්වා සිදු කෙරේ.මෙහිදී විද්‍යෝදය පිරිවෙන් පරිවේනාධිපති අම්බලන්ගොඩ සෝභිත නාහිමියෝ පාත්‍රා ධාතූන් වහන්සේ ආරක්ෂක ලේකම් ගෝඨාභය රාජපක්ෂ මහතාගේ හිස මත තබා ආශිර්වාද කළහ.අම්බලන්ගොඩ සෝභිත නාහිමියෝ මෙහිදී ප්‍රකාශ කළේ ආරක්ෂක ලේකම් ගෝඨාභය රාජපක්ෂ මහතා ත්‍රස්තවාදයෙන් රට මුදා ගැනීම සඳහා විශාල කැපවීමක් කළ බවයි.මේ වනවිට ආරක්ෂක ලේකම්වරයා නාගරික සංවර්ධන අමාත්‍යාංශය හරහා කොළඹ නගරය අලංකාරවත් කරමින් සිටින බවද උන්වහන්සේ ප්‍රකාශ කළහ.1882 වර්ෂයේ දී පාත්‍රා ධාතූන් වහන්සේ ශ්‍රී ලංකාවට ලැබුණු බව මෙහිදී අනාවරණය විය. ආචාර්ය අකුරැටියේ නන්ද නාහිමි, මහා සංඝරත්නය, මේජර් ජෙනරාල් ගාමිණී ජයසුන්දර මහතා ඇතුළු විශාල පිරිසක් මෙම අවස්ථාවට සහභාගි වූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>07</day>
    </date>
    <link>http://www.dinamina.lk/2012/05/07/_art.asp?fn=r1205071</link>
    <topic>වේයන්ගොඩ බේකරි හිමියාගේ නිවෙසින් රන් ආබරණ සොරකම් කළ සේවකයා අල්ලයි</topic>
    <author>අත්තනගල්ල විශේෂ - ජයවීර සුගතපාල</author>
    <content>කෑගල්ල සිට පැමිණ, වේයන්ගොඩ පත්තලගෙදර ප්‍රදේශයේ බේකරියක සේවය කරන අතරතුර බේකරි හිමියාගේ නිවසට ඇතුළුවී රන් භාණ්ඩ සොරාගෙන උකස් කර ජයටම අවුරුදු කෑ බව කියන බේකරි සේවකයකු රිමාන්ඩ් භාරයට පත්කිරීමට අත්තනගල්ල අතිරේක දිසා විනිසුරු බී. ඩී. ආර්. සිසිර කුමාර මහතා නියෝග කෙළේය.කෑගල්ල ගලිගමුවේ පදිංචි අයකු මෙසේ රිමාන්ඩ් භාරයට පත්කෙරිණි. සැකකරු මෙම රන් භාණ්ඩ සොරාගෙන ඇත්තේ පසුගිය සිංහල අලුත් අවුරුදු උත්සවයට පෙර වුවද, බේකරි හිමියා තම රන් භාණ්ඩ අතුරුදන්ව ඇති බව දැනගෙන ඇත්තේ අවුරුදු දිනට පසුවය. ඒ වනවිට සැකකරු එම භාණ්ඩ උකස් කර ගමේ ගොස් ජයටම අවුරුදු කා යළිත් බේකරියේ සේවයට පැමිණ ඇත.සැකකරු අත්අඩංගුවට ගෙන ප්‍රශ්න කිරීමේදී බේකරි හිමියාගේ රණ් භාණ්ඩ පමණක් නොව සැකකරු කෑගල්ල ගලිගමුවේ පදිංචි තම සොහොයුරියකගේ නිවෙසකින් රුපියල් විසිනවදහසක් වටිනා රන් අබරණ සොරාගෙන උකස් කර ඇති බවට පාපොච්චාරණය කළ බවද පැමිණිල්ල ඉදිරිපත් කළ වේයන්ගොඩ පොලිසියේ අපරාධ විමර්ශන අංශයේ උප පොලිස් පරීක්‍ෂක සුනිල් පේ‍්‍රමරත්න මහතා පැවසීය..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>07</day>
    </date>
    <link>http://www.dinamina.lk/2012/05/07/_art.asp?fn=r1205072</link>
    <topic>අනේ! පුතේ වතුර ටිකක් ගෙනත් දෙන්න කියා තාත්තා බඩ අල්ලාගෙන කෑ ගැහැව්වා</topic>
    <author>ඉංගිරිය සමූහ කුමාරි ගමගේ</author>
    <content>මැරිලා ඉන්න මනුස්සයා අපරාධකාරයෙක් නොවෙයි. මාළු වෙළඳාම කරලා ජීවත්වුණු අහිංසක මනුස්සයෙක්. මේ අපරාධය කළ අයට දඬුවම් ලබා දෙන්න උදවු කරන්න යැයි මිය ගිය අයගේ බිරිය වන නිලුපා පීරිස් මහත්මිය පැවසීය.මෙසේ මිය ගොස් ඇත්තේ වාද්දුව තල්පිටිය ධීවර නිවාස වල පදිංචිව සිටි තිදරු පියකු වන ඩී. නිමල් චන්ද්‍රසිරි (42) නමැති ධීවර කාර්මිකයෙකි. වාද්දුව පොලිසිය විසින් අත්අඩංගුවට ගෙන ඇති බවත් පොලිස් අත්අඩංගුවේදී මිය ගිය බවත් ඔහුගේ ඥාාතීහු පවසති.වසර 20 කට අධික කාලයක් පානදුර කීරගහ තොටුපලේ ධීවර කාර්මිකයකු ලෙස සේවය කර ඇති අතර එම තොටුපළ ආසන්නයේ කමල් නැමැති හිතවතකු සමග මාළු ලෑල්ලක් පවත්වාගෙන ගොස් ඇත.දිනපතා පාන්දර 4.30 ට පමණ වාද්දුව තල්පිටිය තම නිවසේ සිට තම යතුරු පැදියෙන් පානදුර කීරගහ තොටුපළට යන ඔහු ආපසු නිවසට පැමිණෙන්නේ සවස 5.30 – 6.00 අතර බව ඔහුගේ අසල්වාසීහු පවසති.බිරිය මෙසේද කීය. අපි කාටවත් අතපාන්නෙ නැතිව ජීවත් වුණා. දරුවෝ තුන් දෙනාට මට කිසි අඩුවක් කළේ නැහැ. එයා අපරාධ කාරයෙක්වත් කුඩු කාරයෙක්වත් නොවෙයි.මාළු වෙළඳාම් කරලා මුදල් හෙවුවේ. කිසි අසනීපයක් තිබුණේ නැහැ. ජීවත් වෙලා ඉන්න දරුවෝ තුන් දෙනා ගැන හිතන්න. ඇය හැඬූ කඳුලින් පැවසුවාය.මිය ගිය අයගේ වැඩිමල් පුතු තුෂාර සම්පත් වඩු කාර්මිකයකු වශයෙන් පුහුණුව ලබන අතර දෙවැනි පුතු කුෂාන් සම්පත් බාල දියණිය දිල්හානි ප්‍රියංගිකා අවුරුදු 19 කි.මිය ගිය අයගේවැඩිමල් පුතු තුෂාර සම්පත්වෙනදා වගේම එදත් තාත්තා පාන්දර 4.45 ට විතර රැකියාවට ගියා. ටික වේලාවකින් පාන්දර 5.45 ට විතර වාද්දුව පොලිසියෙන් කතා කරල කීවා. නිමල් පොලිසියට ගෙනාවා කියලා. මම ඇයි පොලිසියට ගෙනාවේ කියල ඇහුවත් කතා කළේ නැහැ. මමත් මල්ලිත් ඉක්මනින් පොලිසියට ගියා. ඒ වෙලාව 6.30 ට විතර ඇති. තාත්තා කූඩුවේ දාලා හිටියා. බඩ අල්ලාගෙන වේදනාවෙන් වගේ හිටියා.පුතේ මට පොලිසියෙන් ගැහුවා. වතුර ටිකක් දෙන්න කීවා. එතකොට එතැන හිටපු රාලහාමි කෙනෙක් කීවා ඔය බොරු කියන්නේ පොලිසියෙන් ගැහුවේ නැහැ පොලිසියට ගෙනාවට බය වෙලා කිව්වා.මම තාත්තට බොන්න දෙන්න වතුර ගෙන ගියත් දෙන්න දුන්නේ නැහැ. දවල් 11.30 ට විතර ඇප දෙනවා කීවා. මම ගෙදර ගිහින් උදේ 8.30 – 9.00 ට විතර ආපහු පොලිසියට ආවා. තාත්තා පොලිසියේ කූඩුවේ උඩුබැලි අතට වැටිලා හිටියා. මම තාත්තේ තාත්තේ කියල කතා කළත් කතා කලේ නැහැ. මට එළියට යන්න කියලා එතන හිටපු රාළහාමි කෙනෙක් කීවා.මම එළියට ගිහින් ආපහු ඇවිත් බලන කොට තාත්තා කූඩුවේ හිටියේ නැහැ. තාත්තා ගැන අහන්න කවුරුවත් රාළහාමි කෙනෙක් පේන්න හිටියේ නැහැ. ඒ එක්කම පානදුර රෝහලේ වැඩ කරන මගේ යාලුවෙක් කතා කරල කීවා තාත්තා රෝහලට ගෙනාවා. මිය ගිහින් කීවා.ගේන කොටත් කළු කුඹි වහල හිටියේ කීවා. මම ඒ වෙලාවෙම පානදුර රෝහලට ගියා. තාත්තා සුදු රෙද්දකින් වහලා හිටියා.මොනවා වුණාද කියා හරියටම කියන්න දන්නේ නැහැ. අසල්වැසියෙක් මෙසේ කීය. නිමල් කාටවත් කරදරයක් කරන කෙනෙක් නෙමෙයි. පවුලේ අයත් අසල්වාසියනුත් එක්ක හොඳින් පාඩුවේ ජීවත් වූ කෙනෙක්. හිටි ගමන් මේ විදියට මිය යාම හරිම කනගාටුදායකයි. අපි අසල්වැසියන් විදියට දන්නවා ඔහු වැරදි කරන කෙනෙක් නෙමෙයි කියලා. පාන්දර රැකියාවට ගියාම සවස ගෙදර එනවා. ගෙදර අයත් අහල පහල අයත් එක්ක හොඳින් ඉන්නවා.කෙසේ වුවත් සියල්ල සිදුවී අවසන්ය. දරුවන්ට සෙනෙහෙබර පියෙක් අහිමි විය. බිරියට ස්වාමිපුරුෂයා අහිමි වී ගොස්ය. අසල්වැසියනට තම හිතවතා අහිමි වී ගොසිනි. යළිත් මෙවන් දෙයක් සිදු නොවීමට කටයුතු කළ යුතුය. වාද්දුව පොදු සුසාන භූමියේදී ඔහුගේ අවසන් කටයුතු සිදු කළ අතර වාද්දුව ගාලු පාරේ විනාඩි 20 ක් පමණ දේහය තබා ජනතාව විරෝධතාවයක නිරත වූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>07</day>
    </date>
    <link>http://www.dinamina.lk/2012/05/07/_art.asp?fn=r1205073</link>
    <topic>එළවළු හතරකින් හොද්දක් සාදා ව්‍යාංජන කීපයක් ලෙස වෙන වෙනම බෙදලා</topic>
    <author>සිසිර ජයනාත් පීරිස් අම්පිටිය සමූහ</author>
    <content>එක්තරා කාර්යාලයක දිවා ආහාර වේලාවේ සියලු දෙනාම විවේක කාමරයේ ආහාර ගන්නා විට ව්‍යංජන දෙක තුන රැගෙන එන මිතුරන්ගෙන් දිනපතාම එක් ව්‍යංජනයක් ගෙනෙන පුද්ගලයකුට විහිළු කිරීමටද මිතුරෝ අමතක නොකළහ.මේ ප්‍රශ්නය සිය බිරියට කීමට කිහිප විටක් කල්පනා කළත් ආර්ථික අපහසුකම් මධ්‍යයේ තමන් බිරියට දෙන සොච්චම් මුදලෙන් ව්‍යංජන කිහිපයක් සමග බත් මුලක් සපයන්නේ කෙසේදැයි කල්පනා කරමින් ඔහු සිටියා මිස යහළුවන්ගේ උසුළු විසුළු උපේක්ෂාවෙන් විඳ ගැනීම කලත් නිතර දෙමල්ලෝ ඒ පිළිබඳ කල්පනාවෙන් පසුවිය. දෙමහල්ලන් ආදරයෙන් සිටින යුවළක් වූයෙන් නුවණැති බිරිඳට සැමියා නිතර කල්පනාවෙන් සිටින අයුරු දැක ඒ පිළිබඳ විමසුවාය.අයියෝ ඕකත් කල්පනා කරන්න දෙයක්ද ඉන්නකො යාළුවන්ට ඇඬෙන්න ඔයාට උයල දෙන්නම්. පසුදා හිමිදිරියේ වෙනදා වේලාවට පිබිදුණු බිරිය සිය සැමියාට සුපුරුදු බත්මුල ඔතා දුන්නාය. දිවා ආහාර වේලාවේ එය දිග හැරි සැමියා මවිත විය. බත් මුලේ ව්‍යංජන පහකි. මැද තැම්බු බිත්තරයකි. එදින මිතුරන්ගේ විහිළුවලට ලක්වීමට සැමියාට සිදුවූයේ නැත.සවස නිවසට ආ සැමියා ඔයා මාළු පහක් උයන්න කරදර වෙන්න ඇති නේද ආදරයෙන් විමසීය. අනේ කරදරයක් වුණේ නැහැ මෙයා සතියේ දවස් පහට එක දවසට එක එළවළුව ගානේ වෙන් කරල තිබුණ. ඒවයින් හැම එකකින් ග්‍රෑම් 50 වගේ දාල වෙනදා වගේම එක හොද්දයි හැදුවේ. හැබැයි බත් මුල බඳින කොට ජාති පහ වෙන වෙනම තියල අමතරව බිත්තරයක් තිබ්බ. එච්චරයි.බිරිදගේ නුවණ පිළිබඳ සැමියා බලවත් ආඩම්බරයට පත් විය..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>07</day>
    </date>
    <link>http://www.dinamina.lk/2012/05/07/_art.asp?fn=r1205074</link>
    <topic>වැල්ලවාය පරගස්මංකඩ රදාපොළ ආරෙන් එගොඩ වෙන්න සෑදු කෝසුව කැඩිලා</topic>
    <author>වැල්ලවාය සමූහ ඩබ්ලිව්. හෙන්නායක</author>
    <content>වැල්ලවාය පරගස්මංකඩ රදාපොළ ආර තරණය කිරීම සඳහා රුපියල් ලක්ෂ විස්සක් වැය කොට ඉදි කරන ලද කෝසුව විවෘත කර මාසයක් ගත වීමටත් පෙර කැඩී ගොස් තිබේ.වැසි දිනවලදී රදාපොළ ආර තරණය කිරීමට අනතුරුදායක වූ බැවින් පාලමක් සාදා දෙන ලෙස ගම්වැසියෝ බලධාරීන්ගෙන් ඉල්ලීමක් කළහ.ඒ අනුව කථානායක චමල් රාජපක්ෂ මහතාගේ මැදිහත්වීමෙන් පාලමක් සදහා මුල්ගල තැබිණි. ඌව පළාත් ප්‍රධාන ඇමැති ශෂීන්ද්‍ර රාජපක්ෂ මහතා එහි කෝසුවක් ඉදිකිරීමට මුදල් ප්‍රතිපාදන ලබාදී තිබුණි. ඒ අනුව කෝසුව ඉදිකිරීමේ කටයුතු අවසන් කර තිබේ.ගම්වැසියකු වන ඩබ්ලිව්. එම්. පේමාලෝක මහතා මෙසේ කීවේය.මොනරාගල මාර්ගයේ සිට කැටගල්ආර දක්වා වන මෙම පාර 1962 වසරේ රජයේ ගැසට් නිවේදනයකින් වෙන් කළා. එහෙත් එදා මෙදා තුර මෙහි සංවර්ධනයක් සිදු වුණේ නැහැ. 1972 සිට රදාපොළ ආරට පාලමක් ඉල්ලුවා.කෙසේ හෝ මෑතකදී ප්‍රධාන ඇමැති ශෂීන්ද්‍ර රාජපක්ෂ මහතා මෙහි කෝසුවක් ඉදිකිරීම සඳහා රුපියල් ලක්ෂ 20 ක් ලබා දුන්නා. මෙතුවක් කල් අප ගැන බැලුවේ එතුමා පමණයි. කෝසුව ඉදි කළා. අපේ සතුට ඉහ වහ ගියා. ඒ සතුට සති දෙකකට පමණ සීමා වුණා.කීසුව හැදුවේ මුල්ගල තැබූ තැන නෙවෙයි. වෙනත්තැනක.කැටගල්ආර රදාපොළ ආරට වැටෙන්නේ ඒ ළගින්මයි.ඒ නිසා කෝසුව ඛාදනයට ලක් වුණා. ගමනාගමන පහසුකම් නැතිව අප යළිත් අසරණ වුණා.මේ ගැටලුව විසඳන්න කඩිනම් පියවරක් ගන්නා ලෙස අප බලධාරින්ගෙන් ඉල්ලා සිටිනවා..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>07</day>
    </date>
    <link>http://www.dinamina.lk/2012/05/07/_art.asp?fn=r1205075</link>
    <topic>මඟුල් ගෙදරකදී මිතුරෙක් පියසෝමගේ ලිපිනය තරුණියකට දීලා</topic>
    <author>කුරුවිට සමූහ රූපිකා කේ. බණ්ඩාර</author>
    <content>මැදිවිය ඉක්මවමින් සිටි පියසෝම රජයේ කාර්යාලයක ලිපිකරුවෙකි. මිතුරකුගේ දියණියක් විවාහ වීමේ උත්සවයක් සදහා පියසෝමගේ කාර්යාලයේ සියල්ලන්ටම ආරාධනා ලැබිණි. කාර්යාලයේ හිතමිතුරන්ටද මෙතැනදී විශේෂත්වයක් ලැබෙන බැවින් කැපී පෙනෙන ලෙස ඊට සහභාගි වීමට සියල්ලෝම මූලිකත්වය ගත්හ.පියසෝමට අලුත් සුට් එකක් සකස් කරගත යුතුව තිබෙන බැවින් බිරියගේ සීට්ටුවක මුදල් ඒ සඳහා ඉල්ලා ගැනීමට ඔහුට හැකි වූයේ කීපවරක් ඇවිටිලි කිරීමෙන් අනතුරුවය. ඒ ඊළඟ මාසයේ පඩි දිනයට අමතර මුදලක්ද සමග එය පියවීමේ පොරොන්දුව පිටය. අනෙක් අඩුපාඩුද කෙසේ හෝ සකසා ගත් පියසෝම උජාරුවට සැරසී මගුල් ගෙදර යන සැටි බිරිය බලා සිටියේ ආශාවෙනි.මගුල් ගෙය නිමා වී සතියක් යන්නටත් පෙර මුතු අත්අකුරින් පියසෝමගේ නමට ලිපියක් ලැබිණි. අත්අකුරු කාන්තාවකගේ බව හඳුනාගත් ඕ එය කඩා බැලුවාය. ලිපියේ ආමන්ත්‍රණයෙන්ම වැඩේ දිග පළල හඳුනාගත් ඇය දත් මිටි කමින් ලිපිය දෙතුන්වර කියෙව්වාය. මගුල් ගෙදරදී සැමියා සමග හාද වූ තරුණියක විසින් එවන ලද මේ පෙම්පත අතේ තබාගෙනම ඈ දත් මිටි කමින් දොරකඩ සිටියේ සැමියා නිවෙසට එන තුරුය. හැන්දෑ අඳුර ගලන විට පුරුදු පරිදි පාන් ගෙඩියක් එල්ලාගෙන ඉස්තෝප්පුවට ගොඩ වූ පියසෝමට එළිපත්තෙන් එහාට යාමට අවසර නොලැබුණි.බෙලිකටුමල්ල හොල්ලමින් බිරිය පියසෝමගේ ඇඟට කඩා පැන්නාය. ඔහුට වචනයක් හෝ කියන්නට ඉඩක් නැත. ප්‍රශ්නත් පිළිතුරත් ඇගේමය. උඩ බලා සිටි පියසෝම අවසානයේ ලත් අවසරයෙන් කරුණු විචාළේය. නිර්දෝෂීභාවටය කොපමණ කරුණු කීවත් ඵලක් නැත. සිදුවූයේ කුමක්දැයි පියසෝම කල්පනා කළේය.පසුවදා උදේ බිරියගේ කන්දොස්කිරියාව මිස තේ කෝප්පයක් වත් නොලත් පියසෝම අතර මග කඩයකින් තේ බී වැඩට ගියේය. මානසික පීඩාවකින් දවස ගෙවා දැමු ඔහු සවස ගෙදරට ගියේ වෙන යා යුතු තැනක් නොවූ බැවිනි. ලිපියක් ලියා බිරිය මහගෙදරට ගොස් ඇත්තේ යළි නොඑන අදහසිනි. ඉවසාගෙන සිටිය නොහැකි තැන ඔහු මේ සිද්ධිය මිතුරන් හමුවේ හෙළි කළේය. මින් මහත් කනගාටුවට පත් මිතුරන් කීප දෙනෙකු මහ ගෙදරට ගොස් පියසෝමගේ බිරිය මුණ ගැසීමට සූදානම් වූයේ එයට වගකිවයුත්තන් ඔවුන් බව දැන සිටි හෙයිනි.මගුල් ගෙය දවසේ තරුණ මිතුරකු තරුණියකට දී ඇත්තේ පියසෝමගේ ලිපිනයයි. ඒ ගැන පියසෝමට පැවසීමට අමතකව ගිය නිසා මේ අකරතැබ්බය සිදුවී ඇති බව පැවැසීය. තරුණිය සිතාගෙන ඇත්තේ පියසෝම යනු පෙම්වතාගේ නම බවයි. කරුණු පැහැදිලි කිරීමෙන් පසු පියසෝමගේ බිරිය නැවත නිවෙසට ගියාය..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>07</day>
    </date>
    <link>http://www.dinamina.lk/2012/05/07/_art.asp?fn=s1205071</link>
    <topic>SL PL විස්සයි – 20 ක්‍රිකට් ජූලි මාසයේ</topic>
    <author>පි‍්‍රන්ස් ගුණසේකර</author>
    <content>ශ්‍රී ලංකාවේ පැවැත්වෙන SLPL විස්සයි – 20 ක්‍රිකට් තරගාවලියට ශ්‍රී ලංකා ක්‍රිකට් ආයතනය හා සිංගප්පූරුවේ සමර්සෙට් ආයතනය අතර ගිවිසුම් අස්සන් කරයි.මතභේදයට ලක්වූ SLPL විස්සයි – 20 ක්‍රිකට් තරගාවලි ගිවිසුමේ ශ්‍රී ලංකාවට අවාසිදායක කරුණු සංශෝධනයට ලක්කොට ගිවිසුමට පෙරේදා (5) එළැඹි බව ශ්‍රී ලංකා ක්‍රිකට් ප්‍රකාශකයෙකු ‘දිනමිණ’ට පැවැසීය.ශ්‍රී ලංකාවේ අන්තර් පළාත් විස්සයි – 20 ක්‍රිකට් අයිතිය සමර්සෙට් ආයතනයට වසර 25ක් පැවැතීම, වසර 15 දක්වා අඩුකිරීම ඇතුලු සංශෝධන කිහිපයක් නව ගිවිසුමට ඇතුළත්ව තිබේ.විස්සයි – 20 අන්තර් පළාත් ක්‍රිකට් තරගාවලිය ජූලි මස 19 වැනිදා සිටි අගෝස්තු 4 වැනිදා දක්වා පැවැත්වීමට බලාපොරොත්තු වේ.බස්නාහිර, නැඟෙනහිර, කඳුරට, උතුර, රුහුණ, වයඹ හා ඌව යන කණ්ඩායම් සහභාගි වන මේ තරගාවලියට තරග 24ක් ඇතුළත්ය.උතුර හා නැඟෙනහිර කණ්ඩායම් ඩැනියෙල් විටෝරි හා ෂහිඩ් අෆ්රිඩිගේ නායකත්වයෙන් තරග බිමට පිවිසෙති. බස්නාහිර ටී. එම්. ඩිල්ෂාන්, වයඹ මහේල ජයවර්ධන, රුහුණ සනත් ජයසූරිය, කඳුරට කුමාර සංගක්කාර, ඌව පිල චමින්ද වාස් මෙහෙයවති.විදෙස් ක්‍රීඩකයන් කිහිප දෙනෙකුම SLPL තරගාවලියට සහභාගිවීම උදෙසා දැනටමත් කැමැත්ත පළකොට ඇත.ඕස්ට්‍රේලියාවේ ෂෝන් මාෂ්, ඩේවිඩ් වෝනර්, ෂෝන් ටේට්, බටහිර ඉන්දීය කොදෙව්හි ක්‍රිස් ගේල්, පාකිස්තානයේ ෂොහිබ් අක්තාර්, අබ්දුල් රසාක්, උමාර් අක්මාල්, ෂොයිබ් මලික්, මිස්බා උල්හක්, උමාර් ගුල්, ෂහිඩ් අජ්මාල්, ඉන්දියාවේ ඉර්ෆාන් පතන්, දිනේෂ් කාර්තික්, මනිෂ් පාන්ඩි, මනෝජ් තිවාරි, රවින්ද්‍ර ජඩේජා, මුනාෆ් පටෙල්, රවිචන්ද්‍රන් අෂ්වින්, ප්‍රවීන් කුමාර් වැනි ක්‍රීඩකයෝ ශ්‍රී ලංකාවට පැමිණෙති.සමර්සෙට් ආයතනය හා ශ්‍රී ලංකාව අතර මෙම ගිවිසුම මෙයට වසර දෙකකට පෙර එළැඹීමට කටයුතු යෙදූ අතර පසුව එය අත්හිටුවන ලෙස ක්‍රීඩා ඇමැතිවරයා නියෝග කළේය. ගිවිසුමේ අඩංගු කරුණු සෙවීමට විශේෂ කමිටුවක් පත් කිරීමට ද කටයුතු යෙදුනි..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>07</day>
    </date>
    <link>http://www.dinamina.lk/2012/05/07/_art.asp?fn=s1205072</link>
    <topic>මීටර් 100 හොඳම කාලය ජේටර්ගෙන්</topic>
    <author/>
    <content>ජැමෙයිකානු ජාත්‍යන්තර ආරාධිත මලල ක්‍රීඩා තරගාවලියේ කාන්තා මීටර් 100 තරග ඉසව්ව තත්පර 10.81 කින් නිමාකළ අමෙරිකාවේ කාමෙලිටා ජේටර් මේ වසරේ එම තරග ඉසව්වේ ලොව හොඳම කාලය වාර්තා කිරීමට සමත් වූවාය.ට්‍රිනිඩෑඩ් සහ ටුබෑගෝ හි කෙලි ඈන් බැප්ටිස්ට් තත්පර 10.86 කින් තරගය නිමාකොට දෙවැනි ස්ථානය අත්කර ගත් අතර ජැමෙයිකාවේ කෙරොන් ස්ටුවර්ට් තුන්වැනි ස්ථානයට පත් විය. ඇය වාර්තා කළ කාලය තත්පර 10.98 ක් විය.පසුගිය වසරේ ජාත්‍යන්තර මලල ක්‍රීඩා සම්මේලන තරගාවලියේ කාන්තා මීටර් 100 ශූරිය වූ 33 හැවිරිදි ජේටර් ෂැංහයි ගෝල්ඩන් ගෝන් පී‍්‍ර තරගාවලියේදී තත්පර 10.64 කින් මීටර් 100 තරගය නිමාකොට ලොව හොඳම දෙවැනි කාලය වාර්තා කිරීමට සමත් වූවාය.මේ අතර පිරිමි මීටර් 100 තරග ඉසව්ව ජය ගනිමින් මේ වසරේ සිය ප්‍රථම ජයග්‍රහණය වාර්තා කිරීමට උසේන් බෝල්ට් සමත් විය. ඔහු මීටර් 100 තරග ඉසව්ව තත්පර 9.82 කින් නිමාකරද්දී නරඹන්නන් අසුන්වලින් නැගිට ඔහුට අත්පොළසන් දීමට පටන් ගත්හ.දැඩි විශ්වාසනීයත්වයකින් යුතුව තරග වැදුණු බෝල්ට් මේ තරගයට පෙරාතුවම නරඹන්නන් අතර කැපී පෙනෙන්නට පටන් ගෙන තිබිණි.තත්පර 10.0 කින් තරගය නිමා කළ ජැමෙයිකාවේ මයිකල් ෆේ‍්‍රටර් දෙවැනි ස්ථානය අත්කර ගත්තේය..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>07</day>
    </date>
    <link>http://www.dinamina.lk/2012/05/07/_art.asp?fn=s1205073</link>
    <topic>ජපානය පෙරළන අමෙරිකානු වෑයම</topic>
    <author/>
    <content>කැලිෆෝනියාවේ ලිට්ල් ටෝකියෝ ලෙස හැදින්වෙන ලොස් ඇන්ජලීස් හි පැවැති ළමා දිනය සැමරුම් උත්සවයේදී කුඩා දරුවන් සමඟ එකමුතුව බෙදාහදා ගැනීමට හා සුමෝ ක්‍රීඩාව ඉගැන්වීමට තෙවරක්ම ලෝක සුමෝ ශූරයා වූ බ්යම්බාට පසුගියදා අවස්ථාව හිමි විය.ජපාන සංස්කෘතියට ආවේනික වූ සුමෝ ක්‍රිඩාවේ මූලික දැනුම කැලිපෝනියාවේ වෙසෙන දරුවන්ට කියාදීමට බ්යම්බා මෙය අවස්ථාවක් කර ගත්තේය.මොංගෝලියානු සම්භවයක් සහිත සුමෝ ලෝක ශූරයා සිය තරග ඉසව්ව ආරම්භ කරනු ලැබුවේ අවුරුදු 15 දී බව මෙහිදී කුඩා දරුවෝ දැනගත්හ. සිය වීරයා මෙන් අනාගතයේ දී සුමෝ වීරයකු වීමේ සිහිනය ඇති අමෙරිකානු දරුවෙකු ජපාන ලෝක සුමෝ ශූරයා බිම දැමීමට එහිදි වෑයම් කළේ මෙසේය..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>07</day>
    </date>
    <link>http://www.dinamina.lk/2012/05/07/_art.asp?fn=s1205074</link>
    <topic>කනිෂ්ඨ ටේබල් ටෙනිස් පිල තායිලන්තයේ</topic>
    <author>මහනුවර ක්‍රීඩා විශේෂ</author>
    <content>තායිලන්තයේ පැවැත්වෙන කනිෂ්ඨ ජාත්‍යන්තර ටේබල් ටෙනිස් තරගාවලියට ශ්‍රී ලංකා කනිෂ්ඨ ටේබල් ටෙනිස් කණ්ඩායම පසුගියදා පිටත්විය. එම කණ්ඩායම් මෙසේය.බාලිකාචන්දිමා මදුෂාන් (මහමායා බාලිකා), කසුනි පිටිගල (සවුත්ලන්ඩ් බාලිකා, ගාල්ල), අවින්දි නිසංසලා (ධර්මාශෝක, අම්බලන්ගොඩ), මුතුමාලි පි‍්‍රයදර්ශනී (දේවානන්ද, ), පවනි සිරිසේන (මලියදේව බාලිකා, කුරුණෑගල), ප්‍රවීනා සිල්වා (උසස් බාලිකා, මහනුවර), හංසනි පියුමිලා (අනුලා, නුගේගොඩ), ඉමාෂා ද සිල්වා (ධර්මාශෝක, අම්බලන්ගොඩ), රෝෂිනි දහනක (ශුද්ධවූ පවුලේ, කුරුණෑගල)බාලකනුවන් ජයසුන්දර (මලියදේව), සුපුන් සිරිසේන (මලියදේව), ප්‍රබෝධන රොද්‍රිගු (සාන්ත අන්තෝනි, මහනුවර), චින්තක ඒකනායක (විද්‍යාර්ථ), ෂෙහාන් ෂානක (දේවානන්ද, ), චමිදු තෙන්නකෝන් (ධර්මරාජ, මහනුවර), පී. ඩී. යූ. තෙන්නකෝන් (ධර්මරාජ, මහනුවර), ලික්මිණ මහානාම (වෙස්ලි, කොළඹ), චතුර ගුණසේකර (සසෙක්ස්, මහනුවර).</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>07</day>
    </date>
    <link>http://www.dinamina.lk/2012/05/07/_art.asp?fn=s1205075</link>
    <topic>ක්‍රීඩක ක්‍රීඩිකාවන්ට සන්නිවේදන වැඩමුළුවක්</topic>
    <author/>
    <content>ජාතික ක්‍රීඩා මාධ්‍ය පදනම ජාතික ක්‍රීඩා සංචිතවල සිටින ක්‍රීඩක ක්‍රීඩිකාවන්ගේ සන්නිවේදන කුසලතාවයන් හා මහජන සම්බන්ධතා පුළුල් කිරීමේ අරමුණින් ජාතික ක්‍රීඩා මාධ්‍ය පදනම, ක්‍රීඩා අමාත්‍යාංශය හා එක්ව සංවිධානය කරන එක් දින වැඩමුළුවක් මේ මස 21 දින ක්‍රීඩා අමාත්‍ය මහින්දානන්ද අලුත්ගමගේ මහතාගේ ප්‍රධානත්වයෙන් පැවැත්වේ.ශ්‍රී ලංකාව නියෝජනය කරමින් ජාත්‍යන්තර ක්‍රීඩා තරගවලට සහභාගීවන ක්‍රීඩක ක්‍රීඩිකාවන්ගේ සන්නිවේදන කුසලතා හා මහජන සම්බන්ධතාවය දැනුම පුළුල් කිරීමෙන් රටක් වශයෙන් ශ්‍රී ලංකාවේ කීර්තිය වර්ධනය කිරීමට ශක්තියක් වන අතරම, අදාළ ක්‍රීඩක ක්‍රීඩිකාවන්ගේ ක්‍රීඩා පෞරුෂත්වය වර්ධනය කර ගැනීමට ද මහත් ධෛර්යයක් වන බැවින්, මෙම එක්දින වැඩමුළුව සංවිධානය කිරීමට කටයුතු යොදා ඇත.දකුණු ආසියාතික, ආසියාතික, පොදු රාජ්‍ය මණ්ඩලීය හා ඔලිම්පික් තරග නියෝජනය කරන ජාතික සංචිතවල ක්‍රීඩක ක්‍රීඩිකාවන් ඉලක්ක කර ගනිමින් සංවිධානය කරන මෙම වැඩමුළුව සඳහා බැඩ්මින්ටන්, මලල ක්‍රීඩා, වොලිබෝල්, පාපන්දු, නෙට්බෝල්, කබඩි, පැසි පන්දු, හොකී, මේස පන්දු, බර ඉසිලීම, කරාතේ, වුෂු, මල්ලව පොර, පිහිනුම්, ජූඩෝ, දුනු විදීම, පා පැදි, බොක්ෂිං, වෙඩි තැබීම, තයිකොන්ඩෝ, ටෙනිස් ක්‍රීඩා ඉසව්වල ක්‍රීඩක ක්‍රීඩිකාවන් සහභාගිවීමට නියමිත ය.මෙම වැඩමුළුවට සහභාගිවීමට අපේක්ෂා කරන ජාතිත මට්ටමේ ක්‍රීඩක ක්‍රීඩිකාවන් ලේකම්, ජාතික ක්‍රීඩා මාධ්‍ය පදනම, නො. 7 ඒ, රීඩ් මාවත, කොළඹ 07 යන ලිපිනයට හෝ sportsminmedia@gmail.com  යන විද්‍යුත් ලිපිනයට එවන මෙන් ජාතික ක්‍රීඩා මාධ්‍ය පදනම ඉල්ලා සිටියි..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>07</day>
    </date>
    <link>http://www.dinamina.lk/2012/05/07/_art.asp?fn=s1205076</link>
    <topic>තේරීම් කමිටුවෙන් අමල් අස්වෙයි</topic>
    <author/>
    <content>ශ්‍රී ලංකා ජාතික ක්‍රිකට් තේරීම් කමිටුවෙන් අමල් සිල්වා ඉල්ලා අස් විය. පෞද්ගලික හේතු මත මේ තීරණය ගත් බවත් තේරීම් කමිටු සාමාජිකයකු ලෙස තෘප්තිමත්ව කටයුතු කළ බවත් ඔහු පැවැසීය.ඊට පෙර 2007 වසරේදී සහ 2011 වසරේදී තේරීම් කමිටු සාමාජිකයකු ලෙස කටයුතු කර ඇති අමල් සිල්වා ශ්‍රී ලංකාව නියෝජනය කරමින් ටෙස්ට් තරග 9 කටත්, එක් දින තරග 20 කටත් ක්‍රිඩා කළ විශිෂ්ට කඩුලු රකින්නකු ලෙස සැලකේ.“මගෙන් පසුව ක්‍රීඩාවෙන් ඉවත් වූ දක්ෂ ක්‍රීඩකයන් අප්‍රමාණයි. ඔවුන්ටත් මේ අවස්ථාව හිමි විය යුතුයි” අමල් සිල්වා “ක්‍රිකින් ෆෝ” වෙබ් අඩවියට එසේ ප්‍රකාශ කළේය..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>07</day>
    </date>
    <link>http://www.dinamina.lk/2012/05/07/_art.asp?fn=s1205077</link>
    <topic>ත්‍රිත්ව විදුහලට දැවැන්ත ජයක්</topic>
    <author>උපනන්ද ජයසුන්දර මහනුවර ක්‍රීඩා විශේෂ</author>
    <content>පල්ලකැලේ දී පැවැති කූගන් ද සේරම් කුසලාන රගර් තරගයෙන් මහනුවර ත්‍රිත්ව විදුහල විසින් ගල්කිස්සේ සාන්ත තෝමස් විදුහල පරදවා ලකුණු 50 (ගෝල් 5, උත්සාහක 3) - 21 ක (ගෝල් 1, උත්සාහක 1, දඬුවම් පහර 3) ජයක් වාර්තා කරන ලදී.පළමු භාගය අවසානයේ සාන්ත තෝමස් පිල ලකුණු 21 - 19 වශයෙන් ඉදිරියෙන් සිටියේය. මෙම තරගයේ පළමු භාගයේ සාන්ත තෝමස් පිල දක්‍ෂ ලෙස ක්‍රීඩා කළත් දෙවන භාගයේ එතරම් හොඳින් ක්‍රීඩා කිරීමට අසමත් විය. ඉන් ප්‍රයෝජන ගත් ත්‍රිත්ව පිල තරගයේ දෙවන භාගයේ ලකුණු 29 ක් ලබාගත් අතර සාන්ත තෝමස් පිල ලබා ගත්තේ ලකුණු 03 ක් පමණි..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>07</day>
    </date>
    <link>http://www.dinamina.lk/2012/05/07/_art.asp?fn=f1205071</link>
    <topic>ආර්ථික අනාවැකි කියන්න හර්ෂ තවම පුංචි වැඩියි</topic>
    <author/>
    <content>ලැබූ ආර්ථික ජයග්‍රහණ පිළිබඳ හා විපක්ෂය නිරතුරුවම එල්ල කරන විවේචන පිළිබඳත් , ඉදිරි ආර්ථික අභියෝග පිළිබඳත්, මහ බැංකු අධිපති අජිත් නිවාඩ් කබ්රාල් මහතා සමඟ කළ සාකච්ඡාවකි මේ.පසුගිය අවුරුදු හය තුළදීම හර්ෂ ද සිල්වා මහතාගේ කතා විග්‍රහ කර බැලුවොතින් පෙනෙන එක දෙයක් තමයි එයාගේ අනාවැකි සියල්ලම පුහු ඒවා බව. සාස්තර කියන්න ඉගෙන ගන්න ආධුනිකයෙක්ට වුණත් හර්ෂ මහතාට වඩා හොඳට අනාවැකි කියන්න පුළුවන් බවයි මගේ මතය.සියයට සීයයක්ම අනාවැකි වරද්ද ගන්න පුළුවන් වන්නේ බොහොම ටික දෙනාටයි. ඒ ගෞරවය හර්ෂ මහතාට අත්වෙන්නට අවශ්‍යයි. පසුගිය දවස් කිහිපයේදී ඔහු පැවැසුවේ අපේ සංචිත ශීඝ්‍ර ලෙස අඩු වෙනවා කියලා. ඔහුගේ අනාවැකිය ප්‍රකාශ කොට සතියක් ගත වන්නට මත්තෙන්, අපේ සංචිත සියයට 5ටත් වඩා වැඩි වුණා. තව ස්වල්ප දිනයකින් තවත් සියයට 5කින් පමණ වැඩි වෙන්නට නියමිතයි. එසේ නම්, හර්ෂ මහතාගේ කතාවල බොළඳ බව හැමෝටම පැහැදිලි වෙනවා.දැනට දවස් කිහිපයකට පෙර ඔහු පැවැසුවේ අපේ ඒක පුද්ගල ආදායම, මහ බැංකුව විකෘති කරලා ජනතාවට ලබා දුන්නා කියලායි. මෙතැනදී ඔහුගේ කතාව සම්පූර්ණයෙන්ම ප්‍රතික්ෂේප කරන්නට අපිට සිදුවෙනවා. අපේ රටේ ඒක පුද්ගල ආදායම ගණනය කරන්නේ ජාත්‍යන්තර ප්‍රමිතියට අනුවයි. ඒ නිසා ඒ ක්‍රියාවලියේ කිසිම වැරැද්දක් නෑ.ප්‍රශ්නය තිබෙන්නේ හර්ෂ සිල්වා මහතාගේ කටයුත්ත වන්නේ ඒකපුද්ගල ආදායම අඩුවීමක් දැකීමයි. එය සිදුවන්නේ නැතිකොට ඔහු හා ඔහුගේ පක්ෂය මහ බැංකුවට බැණලා වැඩක් නෑ. ඒ අයගේ කාලයේ අද අපි කරන දේවල් ඒ අයට කරන්නට බැරි වූ නිසා අපට බැණලා වැඩක් නෑ. මේ ආකාරයටම යුද්ධය කරන විටත් ඔවුන් යුද්ධය පිළිබඳ අභූත චෝදනා නැගුවා. කිලිනොච්චිය මුදා ගන්නා විට ඒ අය කිව්වේ මැදවච්චියට ගියා කියලායි. අලිමංකඩ හිටි ත්‍රස්තවාදියා පරද්දන විට කිව්වේ පාමංකඩ ගියා කියලයි. මේවා ජනතාවට මතකයි.අද, අපේ රටේ පුදුුමාකාර සංවර්ධනයක් දකින කොට සමහර අයට මේ තත්ත්වය උහුලන්න බැරි වෙනවා. එතකොට අපිව දකින්නේ “මිසයිල” හැටියටයි. ඒ කාලයේ ඒ අය තොප්පිගල හැඳින්වූයේ අනවශ්‍ය කැළෑවක් හැටියටයි. එහෙම අය අපට අපහාස කරන කොට, අපි සංතෝෂ වෙනවා. තොප්පිගල නැවැත නැවැතත් ඒ අයගේ මතකයට එනවා වාගේම, ඉදිරි කාලයේදී මිසයිල ගැනත් ඒ අයට මතකයට එන බව අපිට විශ්වාසයි. අද අපේ රටේ යටිතල පහසුකම් ශීඝ්‍රයෙන් හා මනා ලෙස වර්ධනය වෙනවා ඕනෑම කෙනෙකුට පේනවා.උද්ධමනය මනින ක්‍රමයත් , එය ජාත්‍යන්තරය අනුගමනය කරන ක්‍රමය නිසාත් ඒ ක්‍රමයට යම් කෙනෙක් පහර ගසනවා නම් එයින් පෙනෙන්නේ ඒ අය මේ විෂය ගැන හොඳ අවබෝධයක් නැති බවයි. පසුගිය යුගයන් හිදී ඉතා දක්ෂ ආර්ථික විශේෂඥයින් කියන අය, මේ රට පාලනය කළ සමයන්හිදී උද්ධමනය තනි ඉලක්කමක පවත්වා ගැනීමට ඔවුන්ට හැකිවුණේ කලාතුරකින්. ඔවුන්ට සියයට 4ක පමණ වර්ධන වේගයක් තමයි සාමාන්‍යයක් හැටියට පවත්වාගෙන යන්නට හැකි වුණේ. ඒ තත්ත්වය අද සම්පූර්ණයෙන්ම වෙනස් කරන්නට මහින්ද රාජපක්ෂ ජනාධිපතිතුමාට හැකිවෙලා තිබෙනවා.මෑතකදී අප දුටු එක් දෙයක් නම්, අප රටේ විදේශ වෙළෙඳ පරතරයෙහි යම් වැඩිවීමක් තිබීමයි. ඒ වැඩිවීම පාලනය කිරීම අවශ්‍යයයි. ඒ සඳහා රජයට හා මහ බැංකුවට යම් ක්‍රියාවලියක් දියත් කිරීමට අවශ්‍ය වුණා. යම් පුද්ගලයෙකුට රෝගී තත්ත්වයක් මතු වුවහොත්, ඒ පුද්ගලයාට ඉක්මනින් ප්‍රතිකාර කැර, සුවකර ගැනීම අවශ්‍යයයි. සමහර විට ටික කලකට ලබාදෙන ඖෂධ නීරස වෙන්නට පුළුවන්. එහෙත් ඖෂධය ඇඟට වැටුණාට පස්සේ පුද්ගලයාගේ රෝගී තත්ත්වය සුව වූ විට නැවතත්, ඖෂධ අවශ්‍ය වන්නේ නැහැ. ඒ ආකාරයටම අප රටේ වෙළෙඳ පරතරය යථා තත්ත්වයට පත් කර ගැනීමෙන් පසුව අපට නව සමතුලිතතාවක් ආර්ථිකයේ දක්නට පුළුවන් වෙනවා. එය සිදුවන්නට වැඩි කාලයක් ගත වන්නේ නැහැ. ඒ වුවත් ආර්ථික වර්ධන වේගයේ යම්කිසි අඩුවීමක් මේ වසරේ දක්නට ලැබේවි. එහෙත්, එවැනි අඩුවීමක් සමඟත් 2012 වසරේදී අපේ ආර්ථික වර්ධන වේගය සියයට 7.2 වෙනවා ඇති. ඒ අගය, පසුගිය කාලයන්හි තිබූ වර්ධනය සමඟ සසඳද්දී දෙගුණයක පමණ අගයක්.ජනාධිපතිතුමාගේ සංකල්පය වූයේ ආර්ථිකය පාලනය කරද්දී ජනතාව ප්‍රමුඛ කරගෙන ආර්ථික සැලැසුම් ක්‍රියාත්මක කළ යුතු බවයි. ඒ පදනම මත ආහාර සුරක්ෂිතාවට හා සාධාරණ මිලකට දේශීය ආහාර සපයන්නට විශාල වැඩපිළිවෙළක් රජය දියත් කොට තිබෙනවා. එම ක්‍රියාවලිය අඛණ්ඩව කරගෙන යනු ලබනවා. ඒ නිසා අද ලෝකයේ අර්බුද මධ්‍යයේ වුණත්, අප රටේ ආහාර සංචිත සෑහීමකට පත්විය හැකි මට්ටම්වල පවතිනවා. ඉදිරියේදී එවැනි තත්ත්වයක් රඳවා ගැනීමට අපට හැකිවෙලා තිබෙනවා. එපමණක් නොව, සුළු හා මධ්‍ය පරිමාණයේ ව්‍යාපාරිකයින්ට, ව්‍යවසායකයින්ට දැඩි සහයෝගයක් ලබාදී තිබෙනවා. ගමේ පාරවල්වලට කොන්ක්‍රීට් දැමීම නිසා සියලුම ගම්මාන අද දැවැන්ත ලෙස සංවර්ධනය වෙලා තිබෙනවා.2005 දී අප රටේ විදුලිය ලැබුණේ රටේ ජනගහනයෙන් සියයට 72කට පමණයි. එහෙත් අද වන විට ඒ සංඛ්‍යාව සියයට 92කට වැඩිි වී තිබෙනවා. 2013 අවසන් වන්නට පෙර, විදුලිය සියයට සියයක්ම ලබා දීමට රජය කටයුතු කරගෙන යනවා. මේවා හැමෝගේ ම ඇස් ඉදිරියේ සිදුවන දේවල්. ගමේ මේ දේවල් සිදුවනවාත් සමඟම ජාතික මට්ටමේ වරායන් 5ක් අද තැනෙනවා. ජාත්‍යන්තර ගුවන්තොටුපළක් තැනෙනවා. ශ්‍රී ලංකාව වටේම අධිවේගී මාර්ග ඉදිකරනවා. දේශීය ගුවන්තොටුපළ 14ක් අලුත්වැඩියා කරනවා.අද වන විට මාස 38ක් වැනි දීර්ඝ කාලයක් තුළ, අපට දිගින් දිගටම උද්ධමනය තනි ඉලක්කමක පවත්වා ගැනීමට හැකිවෙලා තිබෙනවා. එය ලංකා ඉතිහාසයේ වැඩිම කාලයක් උද්ධමනය තනි ඉලක්කමක තිබුණු කාලයයි. ඒ අතර, ඒ අයගේ පාලන කාලයේදී, සියයට 8ක වර්ධන වේගයක් වාර්තා කර ගත හැකිවූයේ 1978 දී පමණයි. ඊට පසුව, ආර්ථික වර්ධනය සම්පූර්ණයෙන්ම කඩා වැටුණා. එය පවත්වාගෙන යන්නට බැරිවුණා. එහෙත්, පසුගිය අවුරුදු 2 තුළදීම, අපට සියයට 8කට වැඩි වර්ධන වේගයක් වාර්තා කර ගන්නට හැකිවුණා. එපමණක් නොවේ. ඒ අයගේ පාලන කාලයේදී විදේශ සංචිත තිබුණේ ඇ. ඩො.මිලියන 2,000ක පමණ අගයක පමණයි.එහෙත්, අද විදේශ සංචිත ඇ. ඩො. මිලියන 6,100ත් පසු කරලා. තව ටික දවසකින් ඇ. ඩො. මිලියන 6,500ත් පසු කරනවා. තව මාස කීපයකින් ඇ. ඩො. මිලියන 7,000ක් පමණ වාර්තා කරනවා. ඒ අයගේ කාලයේදී ලියාපදිංචි වූ මූල්‍ය ආයතන 13ක් සහ බැංකුවක් කඩා වැටුණා. මේ යුගයේදී, ඒවා සියල්ලක්ම රැකගෙන තිබෙනවා. ඔවුන්ගේ කාලයේදී, රුපියලේ අගය අවපාත වුණේ සියයට තුන හතරකින් නෙමෙයි. සියයට පනහටත් වඩා වැඩි අගයන්වලින්, මේවා ඔවුන්ට මතක නැද්ද? ඒ කාලවල එක රැකියාවක්වත් දෙන්න එපා කියලා රනිල් වික්‍රමසිංහ මහතා ආණ්ඩුවට චක්‍රලේඛ ගැසුවා. රජයේ ආයතන වික්කා. රජයේ සේවකයන් ගෙදර යවන්න සැලැසුම් ඉදිරිපත් කළා. එහෙත් , දැන් එවැනි කිසිදු දෙයක් කෙරෙන්නේ නැහැ. මේවා රටේ ජනතාව හොඳට දන්නවා. සමහරවිට, දැන් පවතින ආර්ථික වාර්තා සහ වර්ධනය දකිද්දී, විපක්ෂයට ඊර්ෂ්‍යාවක් හැඟෙන්නට පුළුවන්.ඔවුන්ගේ බලයට පත්වීමේ සිහින බොඳවී යනවා යැයි සිතෙන්නට පුළුවන්. එසේ සිතීම සාධාරණයි. එවිට, ජනාධිපතිතුමාට හෝ ඇමැතිවරුන්ට හෝ නිලධාරීන්ට අපහාස කරන්නට සහ බණින්නට ඔවුන්ට සිතෙන්නට පුළුවන්. එවැනි හැඟීම් ගැන අපි බුද්ධිමත්ව සිතලා, ඔවුන් කෙරෙහි අනුකම්පා කරන්නට ඕනෑ. ඔවුන් එක්ක රණ්ඩුවලට, වාද විවාදවලට පැටලෙන්නට අවශ්‍ය නැහැ. නමුත්, ඇත්ත තත්ත්වය ජනතාවට පැහැදිලි කරලා දෙන්නට ඕනේ.අද සෑම ගමක්ම ආවරණය වන ලෙස ගම්දනව් 14000 “දිවිනැගුම” හරහා ව්‍යාපෘති කෙරීගෙන යනවා. අපේ ආර්ථික ප්‍රතිපත්ති විවේචනය කරන අයට මේවා පෙනෙන්නේ නැද්ද? ඒ අය මේ පාරවල්වල යනකොට යන්නේ ඇස් වහගෙනද?ජාත්‍යන්තර මුල්‍ය අරමුදල හරහා අපි මුලින්ම ණය මුදලක් ගන්නට යන කොට හර්ෂ සිල්වා මහත්මයා කිව්වේ, යන්න එපා! කියලා. එහෙම ගියොතින් රට විනාශ වෙයි කියලා කිව්වා. ඒ වුණාට කිසිම අනවශ්‍ය හෝ රටට බර පැටවෙන හෝ කොන්දේසි නොමැතිව අපි ජාත්‍යන්තර මුල්‍ය අරමුදලින් ණයක් ලබා ගත්තා. මෑතකදී අපි තවත් ණය ගත යුතු ද? නැද්ද? යන බව සාකච්ඡා කරද්දි, ඒ විවාදයට කඩාපැනලා ඔහු පවසා සිටියේ දැන් මුදල් ලබා ගත යුතුයි කියලායි. ඒ අයම දන්නේ නෑ. ඒ අය මීට පෙර කිව් දේ මොනවාද කියලා. ඒකෙන් පෙනී යන්නේ රටේ අවශ්‍යතාවවත්, ආර්ථික විශ්ලේෂණයක්වත් අනුව නොවෙයි, ඔවුන්ගේ මතය ඉදිරිපත් වන්නේ. ඔවුන් එසේ කරන්නේ දේශපාලන කෝණයකින් පමණයි. මෙය ඉතා කනගාටුවට කරුණක්.අපේ කටයුතු අපි දියත් කරන්නේ රට ගැන සිතලායි. රටේ අවශ්‍යතාව අනුවයි. රටේ යහපත උදෙසායි. එසේම නම් අවශ්‍ය වූ විට ණය ලබා ගැනීමටත්, අවශ්‍ය නොවන්නේ නම්, එසේ ණය ලබා නොගන්නත් අපිට ආත්ම ශක්තියක් තිබෙනවා. ඒත්, ඕනෑම කෙනෙකුට පෙනී යන්නේ අපේ මේ ක්‍රියාවලිය හරහා අපට ඉතා සාර්ථක ලෙස ආර්ථිකය කළමනාකරණය කර ගැනීමට හැකි වූ බවයි. අප කර ඇති සමහර ක්‍රියාවල යහපත් ප්‍රතිඵල අවබෝධ වන්නේ තව ටික කලකින්. බොහෝවිට ආර්ථිකමය වශයෙන් ගන්නා ක්‍රියාමාර්ගවල යහපත් ප්‍රතිඵල දවසින් දෙකෙන් දකින්නට බැහැ. ඒවායේ කාලෝචිතභාවය සහ ඒවායේ ප්‍රඥාවන්ත භාවය සමස්තයක් වශයෙන් වැටහෙන්නේ ටික කලකට පසුවයි. එම කාල පරතරය තුළදී සමහරවිට අප විවේචනයට ලක්වන්නට පුළුවන්. එය ස්වභාවිකයි. ඒ වුණාට අපි ඒ කාලය තුළදී ඉවසීමෙන් එම විවේචන දරාගෙන සිටින්නට ඕනෑ.චීනයේ හිටපු නායක මාඕ සේතුංතුමා කිව්වේ, සතුරන් ඔබට බනිනවා නම්, ඒ ගැන සංතෝෂවන්න, සතුරන් ඔබට ප්‍රශංසා කරනවා නම්, ඒ ගැන පරෙස්සම් වන්න කියලායි.ඒ අවවාදය මම අනුගමනය කරන කෙනෙක්!.</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>07</day>
    </date>
    <link>http://www.dinamina.lk/2012/05/07/_art.asp?fn=f1205072</link>
    <topic>ප්‍රතිපත්ති පූජාව අර්ථවත් දිවියකට මඟ පෙන්වනවා</topic>
    <author/>
    <content>බුදුරජාණන් වහන්සේගේ තෙමගුල සිදුවූයේ වෙසක් පොහෝ දිනයේදීය. එබැවින් ලෝවාසී හා ලංකාවාසී සියලු බෞද්ධ ජනතාව එය සමරන්නේ මහත් උද්ේ‍යීගයෙනි. වෙසක් පොහොය නිමිතිකරගනිමින්, ආමිස පූජා හා ප්‍රතිපත්ති පූජාවන්හි යෙදීමේ වැදගත්කම පිළිබඳ මේ සංවාදය, සබරගමුව විශ්වවිද්‍යාලයේ කුලපති මහාචාර්ය කුඹුරුගමුවේ වජිර හිමියන් සමඟිනිවෙසක් පොහෝදිනය බෞද්ධ ජනතාවට අතිශයින්ම වැදගත් වූ දිනයක්. බුදුරජාණන් වහන්සේගේ ජීවිතයේ වැදගත් අවස්ථා ත්‍රිත්වයක් ඒ දිනය හා බැඳී පවතිනවා. ඒ නිසාවෙන් ලෝකවාසී බෞද්ධ ජනතාව එය සමරනු ලබන්නේ ආගමික අදහස් පෙරදැරි කරගෙනයි. එක්සත් ජාතීන්ගේ සංවිධානය ඒ දිනය නිවාඩු දිනයක් බවට පත්කළේ ඒ වැදග්තකම මතයි. ශ්‍රී ලංකාව තුළත් වෙසක් පොහෝදිනය රජයේ නිවාඩු දිනයක් බවට පත්කරමින්, රජය ඒ කෙරෙහි වාර්ෂිකව විශේෂ අවධානයක් යොමුකරනවා. වෙසක් දිනයේ උපරිම ඵල ප්‍රයෝජන, ප්‍රතිඵල බෞද්ධ ජනතාවට අත්විඳින්නට සියලු අවකාශ සැලසී තිබෙනවා. අපි වෙසක් පොහෝ දිනය උත්සවාකාරයෙන් සමරනු ලබන්නේ අද ඊයේ සිට නොවේ. බුදු දහම මෙරටට හඳුන්වා දුන් දෙවන පෑතිස් යුගයේ පටන් ම ඉතාමත් ගෞරව පූර්වකව ඒ දිනය සමරනවා.රාජ රාජ මහාමාත්‍යාදීන් එදා තම පූර්ණ අනුග්‍රහය ඊට ලබාදුන්නා. ඒ වගේම උත්සව පැවැත්වීමේ කටයුතු සංවිධානය කරමින් ජනයාගේ ආධ්‍යාත්මය දියුණු කිරීමට ඔවුන් කටයුතු කළා. අතීතයේ පටන් රාජ්‍ය බලය රඳා පැවතීමේ ප්‍රධානතම සාධකය බවට පත්වූයේ බුදුදහමයි. ඒ නිසාවෙන් තමාගේ යටත් වැසියාගේ අභිප්‍රායන් මනාව හඳුනාගනිමින්, ඔවුන් ධාර්මික කරවාගන්නට රාජ්‍ය කටයුතු කලා. ඒ අතරම ධාර්මික රාජ්‍ය පාලනය තුළින්, මේ රටේ සදාචාරය, ගුණධර්ම දියුණු කරවාගැනීමට එදා රජවරුන්ට අවශ්‍ය වුණා.එවක පටන් අද දක්වාම වෙසක් පොහොය සමරනු ලබන්නේ එවැනි අභිප්‍රායන් මුල්කරගෙනයි. ප්‍රතිපත්තිමය පූජාවන්ට මුල්තැනක් ලබාදෙමින්, ශීල, භාවනා හා දාන යනාදියේ ඔවුන් යෙදෙනවා. මේ ලක්ෂණය එදා අනුරාධපුර යුගයේදීත් දක්නට ලැබුණා. එකල, මෙරටේ බෞද්ධ ප්‍රබෝධය කෙතරම් තිබුණාද කිවහොත්, ආරාම, පන්සල් ආශ්‍රිතව ජන ගංගා දක්නට ලැබුණා. එවන් තැන්වල සිට ප්‍රතිපත්තිමය පූජාවන් පුරන අතරතුරදී ධර්මය ශ්‍රවණය කිරීම, ධර්ම සාකච්ඡා, ශීල සමාදාන කටයුතු සිදුකළා.අද වෙනකොට සමාජය නවීනයි, දියුණුයි, සංකීර්ණයි.එදා අපි හිතපු විදිහට අද ලෝකය දිහා අපට බලන්න බැහැ. අර්ථභාවයන් වෙනස්වෙලා. එදා ඒ ආකාරයෙන් ප්‍රතිපත්ති ගරුක ජීවිත ගතකරපු අය අද බොහෝවිට මුල්තැනක් ලබාදෙන්නේ ආමිස පූජාවලට, වෙසක් දාට අවට සැරසිලිකිරීම හෝ උත්සව කිරීම, විචිත්‍ර කිරීම සිදුකරන්නේ බොදු බැතියෙන්. ඒ නිසා ඒක ඇත්තටම බැහැර කරන්න බැහැ.මම දකින විදිහට උත්සව පැවත්වීම කියන දේ ආරම්භ වෙන්නේ නූතන යුගයේදී නෙවෙයි. මිහිඳු හිමියන් බුදුදහම රැගෙන මෙරටට පැමිණි දා පටන් උත්සව පැවැතියා. බුදු දහම හඳුනාගත් මිනිසුන් අත්හදාබැලීම් උපයෝගීකරගනිමින්, ආමිස පුද පූජාහී නිරත වුණා. එහි ආරම්භය විදිහට මා දකින්නේ ක්‍රි. පූ. 3 සියවසේ අශෝක අධිරාජ්‍ය යුගය. ප්‍රතිපත්ති පූජාවන්ට සීමා වී තිබුණු බුදු දහම , ආමිස පුද පූජාවලටත් යොමුකරනු ලබන්නේ එදවසේදීයි. විශේෂයෙන්ම බුදුදහම යන්න ජනතාවගේ සිත් තුළට කාවැද්දීම සඳහා නොයෙක් ආකාරයේ ආධ්‍යාත්මික සංකල්ප ක්‍රියාත්මක කළා. ඉන් එක් අංගයක් වන්නේ උත්සවයි.අශෝක අධිරාජ්‍යයා බුදුදහම ව්‍යාප්ත කරලීමේ ක්‍රියාවලියේදී වඩා මුල් තැනක් ලබාදුන්නේ ආමිස පූජාවලටයි. බුදු දහම පොදු ජන හදට ලංකරවීම පිණිස මහජනතාව ඊට සම්බන්ධ කර ගත්තා. ඊට පෙරාතුව දක්නට ලැබුණේ භික්ෂූන්ට පමණක් සීමාවී තිබූ,, භික්ෂූන්ට පමණක් වෙන් වූ ප්‍රතිපත්තිය මත ගොනුවූ ක්‍රමවේදයක්. එහිදී ජනතාවට ධර්මය සමීපවීමක් දක්නට ලැබෙන්නේ නෑ. ඒනිසා දහම ජනතාවට අවබෝධ වන්නට නම්, එය සමීප විය යුත්තක්.අතීතයේදී, පෙරහර තුළ විවිධ විචිත්‍රාංග දක්නට ලැබුණා. ඒ විචිත්‍රාංග එදා සිට නූතනය දක්වාත් දක්නට ලැබෙනවා. ජනතා ඒකරාශිවීම තුළ සියල්ලන්ගේ සිත් ඒ කෙරෙහි නම්‍ය වෙනවා. එතනදී, බුදුදහම තමන්ගේ සිත තුළ සුවිශේෂ අන්දමකට විප්ලවයක් කරනු ලබනවා. ඒ ක්‍රමවේදය, මහින්දාගමනයත් සමගින් මෙරටට ලැබුණා.ශ්‍රී මහා බෝධින් වහන්සේ මෙරටට ගෙන ඒමත් සමඟ ඒ උදෙසා වන්දනාමාන කිරීම සිදුකළා. පුද පූජා පවත්වනු ලැබුවා. බෝධිපූජා පවත්වමින් ආගමික ජීවන පිළිවෙතකට ඔවුන් හුරු වුණා. ඒ වගේම පෙරහර පවත්වමින් බෝධියට උපහාර පුදකරනු ලැබුවා.දළදා වහන්සේ මෙරටට වැඩමවීමත් සමගම පුද පූජා ක්‍රමවේදයන් තවදුරටත් සංකීර්ණ වුණා. ජනතාව තමන්ගේ ආගමික හැඟීම ඉස්මතුකරනු ලැබුණෙ එයින්. ආගමික ජීවිතයට පැවැති සීමා බිඳ වැටුණා. රාජ්‍ය අනුග්‍රහය මත ආගමානුකූලව ජීවත්වීම හදවතට අතිශය සමීප වුණා. වර්තමානයේදී, බෞද්ධ ජනතාව ආමිස පූජා කෙරෙහි යොමුවීමට ප්‍රධාන හේතුව ඇරැඹෙන්නේ එතැන් සිටයි.වර්තමානය වන විට දක්නට ලැබෙන්නේ ආමිස පූජා විතරක් කියලා කෙනෙකුට කියන්න බැහැ. බාහිර ලක්ෂණ ඉස්මතුවීම දක්නට ලැබීම සාමාන්‍ය දෙයක්. ප්‍රතිපත්ති පූජා ක්‍රමවේදයන්ට අනුගතවන අතරතුරේදී, ආමිස පූජා වැඩීමේ වරදක් නැහැ. ප්‍රතිපත්ති පූජාවන් මගින් බෞද්ධ අර්ථවත් ජීවිතයකට අවශ්‍ය මග පෙන්වීම ලබාදෙනවා. දාන, ශීල, භාවනා පිරීම තුළින් පමණක් පුද්ගලයෙක්ගේ සිත ආගමානුකූල මගකට ගෙන ඒම කළ නොහැකියි.දන්සැල් දීම, වෙසක් කූඩු සැකසීම යනාදී කටයුතු තුළින් පුද්ගලයෙකුගේ ජීවිතයේ මහා වෙනසක් සිදු වෙනවා.මම දකින විදිහට ලෝකයේ කිසිම රටක මේරටේ තරම් පරිත්‍යාගශීලී වීමක් දක්නට ලැබෙන්නේ නැහැ. අද වෙනකොට දන්සලක් දෙන්න බොහෝ දෙනෙක් එකතු වෙනවා.ඒ සියල්ල ඔවුන් සිදුකරන්නේ අසීමිත ශ්‍රද්ධාවෙන්. මාස ගාණක් ඉඳන් ඔවුන් ඊට සූදානම් වෙනවා. අඩුම තරමේ, වෙනදා පිනට යමක් නොදෙන කෙනා, වෙසක් දන්සලට බලහත්කාරයෙන් හෝ මොනවාහරි දන් දෙනවා. ඊට කුමන ආකාරයකින් හෝ දායක වෙනවා. මම හිතන්නේ නෑ මෙවන් තත්ත්වයක් ලෝකේ අන් රටක තියෙනවා කියලා.ඒ වගේම පන්සල්, ආරාම, වන්දනා කරන්න පිරිස යොමුවෙනවා. එතැනදී, ස්වාමීන් වහන්සේලා ඔවුන්ට ධර්මයෙන් අනුශාසනා කරනවා. එතුළින් යළිත් ජීවිත තුළ ලොකු වෙනසක් සිදුවෙනවා. ඒ නිසා ආමිස පූජාවන්හි යෙදීම නිරර්ථක නැහැ. විවිධ දේ ඉගෙන ගන්න එය හොඳ තෝතැන්නක්. එතුළින් බුදු සමය පිළිබඳ ප්‍රබෝධයක් නිර්මාණය වෙනවා.ඔවුන් අතර යම් යම් බැහැර කළ යුතු තත්ත්වයන් මා දකිනවා. සමහර කෙනෙක් මෙවැනි ආමිස පූජාවන්හී යෙදෙන්නේ වෙනත් අර්ථයකින්. තරුණ පිරිස විකාරරූපීව, කෙළිදෙළෙන් මේ දිනය ගත කරන්න උත්සාහ දරනවා. ඔලුබක්කන් ආදී විවිධ ක්‍රියාවල යෙදෙනවා. ඒවා බුදුදහමට හෝ සමාජයට අනුගත නැහැ.ඒ වගේම වෙසක් පෝය දවස සමහරු දන්සල් වඳින්න යන දවසක් කරගෙන. ඔවුන් කියන්නේ අපි මේ යන්නේ වන්දනා ගමන් නෙවෙයි, දන්සල් වඳින්න කියලයි.ඒ ගමන් වලදී ආගම දහමට නොගැළපෙන විකාර ඇඳුම් අඳිනවා.මහ මඟ ගමන් කරන අයට උසුළු විසුළු කරන අවස්ථාත් දක්නට ලැබෙනවා. මෙවැනි විනෝද ක්‍රියා බුදුදහමෙන් උගන්වලා නැහැ.සමහර කෙනෙක් උද්යෝගයෙන් බුදු තෙමගුල සමරද්දී, තවත් සමහරෙක් ඒ ලස්සන අවලස්සන කරන්න උත්සාහ කරනවා. විශේෂයෙන්ම, යම් යම් සංවිධානය වූ කොටස මේ දිනය කිළිටි කරගන්න උත්සාහ දරනවා. නමුත්, බෞද්ධ දරුවන් මීට යොමුවිය යුතු නැහැ.වෙසක් දවස කියන්නේ බෞද්ධයින්ට අතිශය වැදගත් දිනයක්. ඒ දිනය නාස්තිකරගන්න එපා. ප්‍රතිපත්ති ගරුකව, බුද්ධාලම්භන ප්‍රීතිය ඇතිව ආමිස හා ප්‍රතිපත්ති පූජාවන් හී යෙදෙන්න. එතකොට මොලොව ජීවිතය වගේම පරලොව ජීවිතයත් සාක්ෂාත් කරගන්න පුළුවන්.සම්බුද්ධත්ව ජයන්තිය සැමරීමේ කටයුත්ත බොහොම ඉහළින් ආරම්භ වුණා. නමුත්, ඒ ආරම්භක ප්‍රතිඵල අද වෙනකොට ඒ විදිහටම ලැබෙනවාද යන්න ප්‍රශ්නයක්. 2600වන සම්බුද්ධත්ව ජයන්ති සැමරීමේ කර්තව්‍යය අද වෙනකොට එතරම්ම ජනතාවට දැනිලා නැහැ. ඒ වගේම ආරම්භක අරමුණු සාක්ෂාත් වෙලා තියෙන්නේ ඉතා සුළු ප්‍රමාණයක්.“පිළිවෙතින් පෙළගැසෙමු” තේමාව යටතේ බොහෝ කටයුතු සිදුවුණා. ඒ ක්‍රියාවලිිය නිවැරැදිව ජනතාව අතරට ගියා නම්, රටේ අපරාධ සංඛ්‍යාව අවම විය යුතුයි. ඒ වුණාට අද වෙනකොට මේ රටේ දිනෙන් දින අපරාධ වර්ධනය වෙලා. මතට ඇබ්බැහි වූ පිරිස වර්ධනය වීමක් දක්නට ලැබෙනවා. මම දකින විදිහට බෞද්ධ රටකට මේක හොඳ තත්ත්වයක් නෙවෙයි.ඒ වගේම එතැනදී, වගකිවයුතු පාර්ශ්වයන්ගේ අවධානය නිවැරැදි ලෙස ඒ කෙරෙහි යොමුවෙලා නැති ආකාරයක් පෙනෙනවා. නීති රීති මීට වඩා සංකීර්ණ විය යුතුයි. අනෙක් අතට, ඉරිදා දිනයේදීත්, පෝය දිනයේදීත් බාහිර පංති තහනම් කරන්න කියලා නීතියක් පැනවුණා. නමුත් ඒ නීතියවත් හරියට ක්‍රියාත්මක වෙන්නේ නැහැ.මේ උදාවෙන්නේ අතිශය වැදගත් වූ පොහෝ දිනයක්. ඒ නිසා ඒ දිනයේදී, ආමිස හා ප්‍රතිපත්ති පූජාවන්හී යෙදෙමින් කටයුතු කළ යුතුයි. සැරසිලිවල විතරක් යෙදිලා වැඩක් නැහැ. බෞද්ධකම හදවතෙහි රඳවාගෙන, වෙසක් දිනය සැමරීම අතිශය කාලෝචිතයි..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>07</day>
    </date>
    <link>http://www.dinamina.lk/2012/05/07/_art.asp?fn=f1205073</link>
    <topic/>
    <author/>
    <content>“සහෝදරවරුනි, අපි අපේ පාසල රැක ගන්න ඕනෑ. අපේ පාසලේ සම්පත්, අපේ ගුරුවරු අපි රැක ගන්න ඕනෑ. මේ විදිහට ගියොත් අපෙන් පසුව මේ පාසලට එන නංගිලා, මල්ලිලාට ඉගෙන ගන්න පාසලක් ඉතිරි වෙන්නේ නැහැ. ඒ නිසා මේ අවස්ථාවේදී අපි සියලු දෙනාම එකට එකතුව පාලකයන්ගේ අත්තනෝමතික ක්‍රියාවට විරෝධය දක්වන්න ඕනෑ.”ජයවේවා ! රැස්ව සිටි සියලුම සිසුහු අත්පොළසන් හඬ නඟා එය අනුමත කළහ.දේශපාලන වේදිකා තුළදී අපට අසන්නට ලැබෙන කතාවකට සමාන වුව ද මේ එවැනි කතාවක් නොවේ. 1985 – 86 කාල වකවානුවේදී වීරකැටිය රාජපක්ෂ මධ්‍ය මහා විද්‍යාලයේ ගුරුවරු රැසක් එකවර මාරු කර යැවීමේ සිද්ධියකට සිසුන් විරෝධය දැක්වීමට පෙළ ගැසුණේ මේ ආකාරයෙන්ය. මේ විරෝධතාවේ ඉදිරියෙන්ම සිටි සිසුන් අතර විජිත පණ්ඩිතසේකර සිසුවාද එක් අයෙකි. එදා වීරකැටිය රාජපක්ෂ මධ්‍ය මහා විද්‍යාලයේ කැපී පෙනෙන සිසුවකු වූ ඔහු අද ඉංජිනේරුවරයකි. එසේම රාජ්‍ය සංවර්ධන හා නිර්මාණ නීතිගත සංස්ථාවේ වත්මන් සභාපති ධුරය හොබවන්නේ ද ඉංජිනේරු විජිත පණ්ඩිතසේකර මහතාය. මේ දිගහැරෙන්නේ ඔහුගේ කතාවයි.ස්වභාව සෞන්දර්යයෙන් සහ සශ්‍රීකත්වයෙන් හෙබි දකුණු ලකේ වීරකැටියේ සිටි ඒ. වී. අමරසේන සහ අනුලා පණ්ඩිතසේකර යුවළට දරුවන් දසදෙනෙක් වූහ. පිරිමි දරුවන් පස්දෙනෙකු හා ගැහැනු දරුවන් පස්දෙනෙකුගෙන් යුත් මේ පවුලේ අටවෙනියා වූයේ විජිත පණ්ඩිතසේකරයි. දරුවන් වැඩි පිරිසක් සිටි නිසා මේ පවුලේ සියලු දෙනාම එකට එකතු වූයේ කලාතුරකිනි. බාල සහෝදර සහෝදරියන් පාසල් යද්දී වැඩිමහල් සහෝදරියන් රැකියාවල නිරත විය. එම නිසා අම්මා තාත්තා සමඟ නිවසේ රැඳුණේ දරුවන් තුන්හතර දෙනෙකු වුවද ඔවුන්ගේ එකමුතුකමෙහි නම් කිසිදු අඩුවක් නොතිබුණි.ඒ. වී. අමරසේන එසේත් නැතහොත් විජිතගේ පියා විදුහල්පතිවරයකු වූ අතර එදා ඔහු ක්‍රියාකාරීව දේශපාලන කටයුතුවලට සම්බන්ධව සිටියේය. යහපත් සමාජයක් නිර්මාණය කිරීමේ සද්භාවයෙන් දේශපාලන කටයුතුවලට සම්බන්ධ වුවද දේශපාලන ලෝකයේ ක්‍රියාකාරිකයකු වීමේ ප්‍රතිඵලයක් හේතුවෙන් ඔහුට පාසල් කිහිපයකට මාරුවීම් ලැබුණේය. දේශපාලන ª හා සමාජ සේවා කටයුතුවලට සම්බන්ධව ක්‍රියා කළ ඔහුට මාරුවීම් ලැබුණ ද සේවය කළ සෑම පාසලක්ම අංග සම්පූර්ණ පාසලක් බවට පත් කිරීමට ඔහු කටයුතු කළේය.පියා විදුහල්පතිවරයකු වීම නිසා විජිත ඇතුළු සහෝදර සහෝදරියන්ට ජීවත්වීමට සිදු වූයේ දැඩි නීති රීති මධ්‍යයේය. නමුත් ඔහු දරුවන්ට පියකු ලෙස තමන්ගෙන් දරුවන්ට ඉටුවිය යුතු යුතුකම් නොපිරිහෙළා ඉටු කළේය. විශේෂයෙන් දරුවන් සියලු දෙනාටම හොඳ අධ්‍යාපනයක් ලබාදීමට ඔහු කටයුතු කළ අතර ඒ අනුව විජිතව වීරකැටිය රාජපක්ෂ මධ්‍ය මහා විද්‍යාලයට ඇතුළත් කෙරුණි.‘මගේ පාසල් කාලය හරිම සුන්දරයි. වීරකැටිය රාජපක්ෂ මධ්‍ය මහා විද්‍යාලය මිශ්‍ර පාසලක් නිසා ගැහැනු, පිරිමි ළමුන් අතර හොඳ සමීපතාවක් තිබුණා. අපේ ගෙදරයි, පාසලයි අතර තිබුණේ කිලෝමීටර් එකක පමණ දුරක්. එදා අද වගේ බස් තිබුණේ නැහැ. යාළුවොත් එක්ක රංචු ගැහිලා විවිධ දඟ වැඩ කරමින් පයින්ම පාසලට යනවා. එදා අපේ ගම් පළාත හරිම සුන්දරයි. වෙල් දෙනිවල දුව පැන නටපු කාලයක් අපිටත් තිබුණා. ඒ සුන්දර ළමා කාලය අද ළමයින්ට අත්විඳින්න ලැබෙන්නේ නැහැ.’පුංචි කාලේ දඟකාර චරිතයක් වුවද ඔහු සෑම දෙනාගේම ආදරය, සෙනෙහස දිනා ගත්තේය. පාසලේදී අධ්‍යාපන කටයුතු හැරුණු විට බාහිර ක්‍රියාකාරකම් කෙරෙහි ද ඔහු විශේෂ උනන්දුවක් දැක්වූ අතර එදා ජනපි‍්‍රය ක්‍රීඩාවක් ලෙස තිබූ එල්ලේ සහ ක්‍රිකට් ක්‍රීඩා තුළින්ද ඔහු දක්ෂතා දැක්වීය.කුඩා කල පටන් ඔහුගේ පි‍්‍රයතම විෂයත් දක්ෂතම විෂයත් වූයේ ගණිතය යි. ඒක් අවස්ථාවක දී ඔහුත් සමඟ තවත් සිසුවියක් පන්තියේ පළමු ස්ථානය ලබා තිබුණේය. එදා තිබූ සමාජ ක්‍රමයත් සමඟ ගැහැනු ළමුන්ට වඩා ඉදිරියෙන් පිරිමි ළමුන් සිටිය යුතු යැයි අදහසක් ද තිබූ බැවින් විජිත ගුරුවරිය අසලට ගොස් නැවත ලකුණු එකතු කර බැලුවේය.‘පුංචි කාලේ මම ටිකක් දඟයි. දැන් නම් එහෙම නැහැ. මට මතකයි දවසක් ගුරුවරයෙක් නොමැති වෙලාවක මමයි, තවත් යාළුවකුයි අපේ පන්ති කාමරයේ දොරට තබා තිබුණු ගල අරගෙන ඒක අතින් අතට දමමින් සිටියා. ඒ වෙලාවෙදි පි‍්‍රන්සිපල් එනවා දැකපු මගේ යාළුවා එකපාරට ගල මගේ දෙසට විසි කළා. ගල ඇවිත් මගේ අතේ වැදිලා අතේ ඇඟිලි දෙකක් තුවාල වුණා. එදා අද වගේ රෝහල් තිබුණේ නැති නිසා අම්මා මාව වලස්මුල්ලේ තිබුණු රෝහලකට එක්ක ගෙන ගියා. එතන දී මගේ ඇඟිල්ලක් කපන්න වෙයි කියලා වෛද්‍යවරු කිව්වා. ඒ වෙලාවේ අම්මාට ගොඩාක් දුක හිතුනා. කොහොම හරි ඇඟිල්ල කපන්නේ නැතුව තුවාලය සනීප කර දෙන්න කියලා ඇය වෛද්‍යවරයාගෙන් ඉල්ලුවා. වාසනාවකට එදා ඇඟිල්ල කපන්නේ නැතුව බේරුණේ අනූනවයෙන්.’දඟකාරකම් කොතරම් තිබුණ ද අධ්‍යාපනයට උපන් හැකියාවක් ඔහු තුළ තිබූ නිසාමදෝ ඔහු සාමාන්‍ය පෙළ විභාගයෙන් උසස් ලෙස සමත් වුණි.අධ්‍යාපනය සම්බන්ධයෙන් අපිට මවුපියන්ගෙන් බලපෑම් ආවේ නැහැ. නමුත් තාත්තා නම් ටිකක් සැරයි. ඔහුගේ තද නීතිරීති තිබුණා. මට මතකයි මම ටික දවසක් තාත්තා සේවය කරමින් සිටි මිද්දෙණිය පාසලේ අධ්‍යාපනය ලැබුවා. ඒ කාලේ අපේ පන්තියේ හිටපු දඩබ්බර ළමයි වැරැදි වැඩ කළහම තාත්තා මුලින්ම දඬුවම් කළේ මට. මම ඒ වැරැද්දට සම්බන්ධ නොවුණත් මට දඬුවම් විඳින්න සිදු වුණා. ඒ පිළිබඳව නම් මට එදා ලොකු කණගාටුවක් තිබුණා. ගණිතය විෂයයට නම් මම පොඩි කාලේ ඉඳන් ගොඩක් ආසයි. ගණිතය සහ විද්‍යාව විෂයයන් උගන්නන්න එදා වීරසූරිය සහ ජයසූරිය කියලා ගුරුවරුන් දෙදෙනෙක් සිටියා. ඒ ගුªරුවරු හරිම සැරයි. ඔවුන්ට තිබූ බය නිසාම අපි අනෙක් විෂයන් අතපසු කරගෙන හරි ඒ විෂයන් දෙකේ වැඩ කළා. ඒ නිසා විද්‍යාව සහ ගණිතය විෂයන් අපේ ඇඟට වැදුණා.’ගණිතයට තිබූ දක්ෂතාව සහ ඇල්ම නිසාම ඔහු උසස් පෙළ විභාගය සඳහා තෝරා ගත්තේ ද ගණිතය විෂයන්ය. ඉංජිනේරුවෙක් දක්වා ඔහු ගෙන ආවේ එම නිවැරැදි තෝරා ගැනීම නිසාය.තුරුණු වියේ පසුවූ ඔවුන් තුළ උසස් පෙළ පන්තියේ දී තිබුණේ වඩාත් රැඩිකල්වාදී මතවාදයන්ය. එම අවධියේ දී පාසලේ සේවය කළ ගුරුවරුන් කිහිපදෙනෙක් එකවර මාරු කර යැවීමට එරෙහිව ඔවුන් පෙළ ගැසුණේ ඒ නිසාමය.‘අපේ පාසලේ ගුරුවරුන් මාරු කිරීම සම්බන්ධව අපි පාසල ඇතුළත පොඩි විරෝධතාවයන් පවත්වාගෙන යද්දී එම ගුරුවරුන් වෙනුවෙන් ලංකා ගුරු සංගමයේ සාමාජිකයන් දෙන්නෙක් ඇවිත් පෝස්ටරයක් ඇලෙව්වා. ඒ තුළින් අපේ සටනට ලොකු ශක්තියක් ආවා. අපි එම සාමාජිකයන් සමඟ එක්ව කටයුතු කරද්දි පාසලේ උප විදුහල්පතිතුමා ඒ බව පොලිසියට දැනුම් දී තිබුණා. ඒ නිසා පොලිසියෙන් අපිව අරගෙන ගිහින් හොඳටම ගහලා රිමාන්ඩ් කළා. පසුව අපිට රජය පෙරළීමට කුමන්ත්‍රණ කළා කියන චෝදනාව නඟලා මාස 1 1/2 බන්ධනාගාර ගත කළා. නමුත් අපි නිර්දෝෂි නිසා නැවත නිදහස ලැබුණා.’මෙවන් දුෂ්කර මාවතක පැමිණි විජිත තුළ තිබූ කැපවීම සහ අධිෂ්ඨානය හේතුවෙන් ඔහු උසස් පෙළ විභාගය සමත් වී මොරටුව විශ්වවිද්‍යාලයට ඇතුළත් වුණි.‘විශ්වවිද්‍යාල ජීවිතේ ඒ කාලේ ටිකක් දුෂ්කරයි. මම විශ්වවිද්‍යාලයට ඇතුළු වෙද්දී ධවල පත්‍රිකාව ඇවිත් තිබූ නිසා විශ්වවිද්‍යාල තුළ පොඩි කැළඹිලි ස්වභාවයක් තිබුණා. මම විශ්වවිද්‍යාලයට ඇතුළු වෙද්දීම දැක්කේ ළමුන් පිරිසක් වටකරගෙන එක් සිසුවකු දේශනයක් පවත්වන ආකාරය. බොහෝ කාලයක් මේ ප්‍රශ්න නිසා විශ්වවිද්‍යාල අරින, වහන ස්වභාවයක් තිබුණා. ඒ නිසා අපිට විශ්වවිද්‍යාලයේ වැඩිපුර වසර දෙකක් ඉන්න සිදු වුණා. ඒ කාලේ 89 කලබල කාලය නිසා මම ගෙදර ගියේ හරිම අඩුවෙන්. විශ්වවිද්‍යාලයට එද්දී මං ආසාවට රැවුල පොඩ්ඩක් වවලා තිබුණා. ඒ නිසා ජ්‍යෙෂ්ඨ සිසුන් මාව රැග් කරන්න පවා සූදානම් වුණා. නමුත් ජ්‍යෙෂ්ඨ සිසුන් අතර සිටි අපේ පාසලේ මගේ මිතුරන් මාව නවක වදයෙන් බේරා ගත්තා. ඒ කාලේ නේවාසික පහසුකම් ලබා දෙන්නේ අවසාන වසරේ සිසුන්ට පමණයි. නමුත් මගේ මිතුරන් නිසා මට පළමු වසරේ සිටම නේවාසිකාගාරයේ නැවතීමේ පහසුකම් ලැබුණා.’89 භීෂණ සමයේ විශ්වවිද්‍යාල වසා තැබූ අතර ඒ කාලය තුළ සිසුන්ට පුහුණු වැඩසටහන් පැවැත්වුණි. ඒ අවධිය විජිතගේ ජීවිතයේ සුන්දරම අවධියක් යැයි කිවහොත් එය නිවැරැදිය. ඒ වන විට ඔහු නතරව සිටියේ විශ්වවිද්‍යාලයට ආසන්න හිතවතකුගේ නිවසේය. දිනපතා උදෑසන විශ්වවිද්‍යාලයට පැමිණෙද්දී සොඳුරු රුවැත්තියක් ඔහුට මුණගැසෙයි. උදෑසන ව්‍යායාම් කටයුතුවල නිරත වන ඇය දිනක් ඔහුට “good morning” යැයි පැවසුවේ ඔහු නොසිතූ මොහොතකය.එදා good morning යැයි පවසා ඇරඹුණු ඔවුන්ගේ හිතවත්කම පසු කාලීනව ප්‍රේමයකට පෙරළුණේය. එම ප්‍රේමය දළුලා වැඩී වසර 6ක් පමණ ගතවෙද්දී ඔවුන් විවාහ දිවියට එළඹිණි. අද ඔවුන් දරුවන් දෙදෙනෙකුගේ මවුපියන්ය.මගේ වැඩ කටයුතුවලට බිරිඳගෙන් ලැබෙන සහයෝගය ඉතා ඉහළයි. ‘දරුවන් කුඩා අවධියේ ඇය රැකියාවකට ගියේ නැහැ. ඇය ඖෂධවේදිනියක්. දැනට ජයවර්ධනපුර රෝහලේ සේවය කරනවා. දරුවන් දෙදෙනා සමඟ අපි ඉතාමත් සන්තෝෂයෙන් ජීවත් වෙනවා. නිදහසක් ලැබුණොත් චිත්‍රපටියක්, නාට්‍යයක් නරඹන්න යනවා.’විශ්වවිද්‍යාලයෙන් පිටවෙද්දීම විජිතට විශ්වවිද්‍යාලයේ උපදේශකවරයෙක් ලෙස සම්බන්ධවීමේ අවකාශය ලැබුණේය. පසුව සහකාර කථිකාචාර්යවරයෙක් බවට ද පත්වුණු ඔහු පශ්චාත් උපාධි ඩිප්ලෝමාව සඳහා ජර්මනියට ශිෂ්‍යත්වයක් ද ලැබුණි.‘පුංචි කාලේ මට ලොකු ඉළක්ක තිබුණේ නැහැ. ඒ කාලේ මම හරි ආසාවෙන් සිටියේ කොන්දොස්තර කෙනෙක් වෙන්න. ඒකට හේතුව තමයි අපේ ගමේ හිටියා නෙල්සන් අයියා කියලා කෙනෙක්. ඔහු කොන්දොස්තර කෙනෙක් නිසා ඔහුට ගමේ මිනිස්සු ගොඩක් සලකනවා. හැමෝම කතාබහ කරනවා. බුලත්විට ගෙනත් දෙනවා. ඔහුත් සමඟ ගොඩාක් අය කුළුපඟව කටයුතු කරන නිසා මටත් පුංචි කාලේ හිතුණා කොන්දොස්තර කෙනෙක් වුණා නම් හොඳයි කියලා. ඒත් ලොකු වෙනකොට ඒ අදහස වෙනස් වුණා.’පශ්චාත් උපාධි ඩිප්ලෝමාවේ ඔහුගේ විෂය ක්ෂේත්‍රය වූයේ කැණීම් කටයුතු සහ ඛනිජ සම්පත් පිළිබඳවයි. ඒ නිසා ඔහුට ජර්මනියේ දී ගැඹුරු මුහුදේ ඇති ඛනිජ සම්පත් පිළිබඳ පර්යේෂණ කිරීමේ අවස්ථාව ද උදා වුණි. එය ජීවිතයේ ඔහු ලැබූ හරි අපූරු අත්දැකීමකි. වසර දෙකක පමණ කාලයක් ජර්මනියේ අධ්‍යයන කටයුතුවල නිරත වූ විජිත නැවත ලංකාවට පැමිණ විශ්වවිද්‍යාලයේ සේවයට බැඳුණේය. නමුත් සිය අධ්‍යයන කටයුතු එතැනින් හමාර කෙරුණේ නැත.ඔහුට නැවත වරක් ඔහුගේ ර්ඉඛ් විභාගය සඳහා නෝර්වේහි ශිෂ්‍යත්වයක් ලැබුණේය. ඒ සුදුසුකම ලබා නැවත ලංකාවට පැමිණ කථිකාචාර්යවරයෙක් ලෙස කටයුතු කරද්දී ඔහු නැවත ඕස්ට්‍රේලියාවට ගොස් සිය පශ්චාත් උපාධිය ලබා ගත්තේය. එම අධ්‍යාපන සුදුසුකම ලබා ඔහු ලංකාවට පැමිණියේ 2010 වසරේ දීය. විශ්වවිද්‍යාලයෙන් පිට වූ 1992 වසරේ සිට පිටරට සිටි අවුරුදු 6 හැරෙන්නට ඔහු සේවය කළේ මොරටුව විශ්වවිද්‍යාලයේය.නමුත් 2010 වසරේ දී ජාතික සංවර්ධන හා නිර්මාණ නීතිගත සංස්ථාවේ සභාපති ධුරයට පත්වීමෙන් පසු ඔහු විශ්වවිද්‍යාලයට සමු දුන්නේ රාජකාරී දෙකම ඉතාමත් වගකීම් සහගත නිසාය. අද ඔහු සිය සම්පූර්ණ කාලය යොදවන්නේ ජාතික සංවර්ධන හා නිර්මාණ නීතිගත සංස්ථාව සක්‍රීය ආයතනයක් බවට පත්කිරීම සඳහාය.‘මෙතෙක් පැමිණි ගමන දෙස ආපසු හැරී බැලීමේ දී ලොකු සතුටක් හිතට නැඟෙනවා. ඇතැම් අවස්ථාවල දී දුෂ්කරතාවයන්ට මුහුණදීමට සිදු වුණත් මේ ගමන මම සරලව ආවා. මම හිතන්නේ ආත්ම විශ්වාසය සහ කැපවීම තිබෙනවා නම් අපිට ඕනම දෙයක් ජය ගන්න පුළුවන් කියලා මම ආගම දහම විශ්වාස කරනවා. ඒ අනුව සිතද්දී මට ලැබුණු දේවල් පිළිබඳ මම තෘප්තිමත්..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>07</day>
    </date>
    <link>http://www.dinamina.lk/2012/05/07/_art.asp?fn=f1205074</link>
    <topic>මැතිවරණයකට ඉදිරිපත් නොවී පොඩ්ඩා පාර්ලිමේන්තු යයි!</topic>
    <author/>
    <content>පොඩ්ඩාට ඩී. බී. ධනපාල මහතා විශේෂ ආදරයක් දැක්වූයේ ඔහු පත්‍ර කලාවට අති දක්ෂයකු වූ නිසා නොවේ. පත්‍ර කලාවට නවකයකු වූ පොඩ්ඩා ඉතා ඉක්මණින් පත්‍ර කලාව ඉගෙන ගත්තා පමණක් නොව වෘත්තිය කෙරෙහි කැපවීමෙන් කටයුතු කළේය.පත්තරකාරයකු, ලිපිකරුවකු මෙන් පැය අටේ ජොබ් එක නොකළ යුතුය. ලිපිකරුවා හරියටම වැඩට එන්නේ උදේ 8.30ට ය. පොත අත්සන් කරන ඔහු කැන්ටිමට ගොස් උදේ ආහාරය ගනී. ඒ සඳහා පැයකට ආසන්න කාලයක් ගතවේ. ඔහු කාර්යාලයේ පුටුවේ නැවත හිඳගන්නේ උදේ 9 හෝ 9.15ට පමණය. ඉන්පසු යහළුවන් සමඟ ආගිය තොරතුරු කතා කිරීම අරඹන ඔහු රාජකාරි කටයුතු ඇත්තටම ආරම්භ කරන්නේ උදේ 10ට පමණය.එක දිගට දවල් 12 වනතුරු රාජකාරිය කරන ලිපිකරුවා වෙලාව බලන්නේ දවල් කෑමට යාමටය. දොළහට කෑමට ගියහොත් 1.30ට එන්නේය. දොළහයි තිහට ගියොත් 2ට එන්නේය. දිවා විවේකයෙන් පසු කාර්යාලයට එන ලිපිකරුවා පස්වරු 4 වනවිට ගෙදර යාමට සූදානම්ය.පත්තරකාරයා එසේ නොවේ. දවල් දොළහ එක වනතුරු පත්තර කන්තෝරුවට යායුතුම නැත. උදේ වරුවේ කර්තෘතුමා පැවැරූ රාජකාරියක් නැතිනම් ඔහු කරන්නේ තමන්ට නියමිත අමාත්‍යාංශවල ගොස් ප්‍රධානීන් හමුවී තොරතුරු එකතුකර ගැනීමය. ඇමැතිවරුන් හමුවී හොඳ කතාවක් පත්තරේ මුල් පිටුවට සොයාගැනීමය. මොනවා හෝ සොයා ගෙන එන වාර්තාකරුවා හිස් අතින් කන්තෝරුවට යන්නේ නැත. කන්තෝරුවට ගොඩවූ විගස ප්‍රවෘත්ති කර්තෘ කතාකරයි.“හා ඉලන්දාරියා මොනවද අද හොඳ කතාවක් නැද්ද”“තියෙනවා - ටොප් බඩුවක්” එසේ කියන පොඩ්ඩා සොයා ගත් කතාව විස්තර කරයි. කතාවේ ලොකු - පුංචි කම අනුව ප්‍රවෘත්ති කර්තෘ මෙසේ ප්‍රතිචාර දක්වයි.“හරි හරි ලියල ගන්නවකො බලන්න.” “ටොප් කතාවක් නේ. ලීඩ් එකකට හදාගනිමු” අයිසේ ඒකෙන් වැඩක් නෑ” ආදී වශයෙනි.උදේ එළියට යන වාර්තාකරුවා පෝයදා මාළු ගේන්නට මාර්කට් ගියා සේ හිස් අතින් කන්තෝරුවට ආවොත් කරන්නේ ප්‍රවෘත්ති කර්තෘට නොපෙනෙන සේ එහාට මෙහාට වෙමින් කාලය ගත කිරීමය. හැබැයි මොකක් හෝ කතාවක් දිය යුතුමය. අඩුම තරමින් අතේ රෝලක්වත් ගැසිය යුතුය.දවල් 12 වනතුරු අමාත්‍යාංශ හා කාර්යාලවල රස්තියාදු ගසා දවල් 12 - 1 වනවිට කන්තෝරුවට වාර්තාකරුවන් එන්නේ හතර මහ නිධානය පහළ කරගත් වාසනාවන්තයකු ලෙසය. සමහරු කාර්යාල, අමාත්‍යාංශ කෙසේ වෙතත් කවුරුන් හෝ අල්ලාගෙන බාර් එකට වැදී අඩියක් ගසති. කොහොම වෙතත් කිසිම වාර්තාකරුවකු උදෙන්ම කාර්යාලයට යන්නේ නැත.එක දවසක් රාත්‍රී සේවයේ නිරත වාර්තාකරුවකු ලොග් පොතේ මෙලෙස සටහනක් තැබුවේය.“මේ පුටුවල ඉන්න බැරිය. ඒ තරමට මකුණෝය.”මෙම සටහන කියැවූ සහකාර කර්තෘ පියල් වික්‍රමසිංහ මහතා ඊට යටින් මෙසේ ලීවේය.“වාර්තාකරුවන් සිටිය යුත්තේ පුටුවල නොවේ”ලංකාදීප පත්‍රයේ වාර්තා කරුවන් සිටියේය. ඔහුගේ නම ගිල්බට් ඩයස්ය. ඒ නමින් බොහෝ දෙනා ඔහු හඳුනන්නේ නැත. “කපුටා” යයි කීවිට බොහෝ දෙනා ඔහු හඳුනති.කපුටා අතේ හැම විටම ෆයිල් කවර දෙක තුනක් තිබේ. ඒවා ඇතුළේ ඒ හැටි වටිනා ලිපි ලේඛන නැත. ඇමතිවරයකු ස්ථීර ලේකම්වරයකු මුණගැසෙන්නට යන ඔහු සිය ෆයිල් කවර දෙක තුන ඇමතිගේ හෝ ස්ථීර ලේකම්ගේ මේසය මත ඇති ලිපි ගොනු මත තබා කයිවාරුවක් ගසන්නේය. විනාඩි දහයක් පහළොවක් හෝ කතාබහ කරන කපුටා නැගිට යන්නේ තමන්ගේ ෆයිල් කවර සමඟ මේසය මත ඇති ලිපිගොනු දෙක තුනක්ද අරගෙනය. අනුන්ගේ ලිපිගොනු උස්සාගෙන යන කපුටා ඒවා පෙරළා හොඳ ප්‍රවෘත්ති තියනවානම් ඒවා සටහන් කරගෙන පසුවදා ලිපි ගොනු එක ආපසු රැගෙන යයි.අනුන්ගේ ලිපි ගොනු රැගෙන යන නිසා ගිල්බට් ඩයස්ගේ නම කපුටා විය. කෙසේ වෙතත් එවැනි බරපතළ කපටි වැඩ පොඩ්ඩාට පුරුදු නැත. තොරතුරු ගන්නට ඇමතිවරුන් ස්ථිර ලේකම්වරුන් සමඟ ඔහුගේ සම්බන්ධකම් නැත. පොඩ්ඩාට පැවරී ඇත්තේ කොමිෂන් සභා නඩු හා වෙනත් වැදගත් රැස්වීම් වාර්තා කිරීමය. සුද්දන් සහ විදේශ රාජ්‍ය නායකයන් සහභාගී වන ප්‍රවෘත්ති සාකච්ඡාවට අනිවාර්යයෙන්ම එක්කෝ ජැක්සන් යායුතුය. නැතිනම් පොඩ්ඩා යායුතුය.පොඩ්ඩාට පත්තර කන්තෝරුවට බැඳුන හැටියේම වාගේ අලුත් අත්දැකීමක් ලැබුණි. ඒ පාර්ලිමේන්තුව වාර්තා කිරීමයි. ඡන්දයකට නාමයෝජනා ඉදිරිපත් නොකොට වැය නොකොට එක දිගට වසර තිහ හතළිහක් පාර්ලිමේන්තුවට පොඩ්ඩා ගියේය. ඒ සඳහා ඔහුට තිබුණේ අවසර පත්‍රයක් පමණි. පාර්ලිමේන්තු සභා ගැබේ සිට ඩඩ්ලි - ජේ. ආර් - මෛත්‍රී - ඇන්. ඇම් - කොල්වින් - ලෙස්ලි වැනි ප්‍රබල දේශපාලනඥයන් ද පමණක් නොව පි‍්‍රන්ස් ලක්ෂ්මන්, විමලසිරි - එස්. බී - හේරත් වැනි දෙවෙනි නායකයන්ද, වාසු - සරත් මුත්තෙට්ටුවේගම, දි. මු. ජයරත්න වැනි පෙරළිකාරයෝද කරන කතා වසර තිහ හතළිහක්ම පොඩ්ඩා වාර්තා කළේය. දවස පත්‍රය නියෝජනය කළ පොඩ්ඩා පසුව ඇත්ත - ජනදින - දිනකර පමණක් නොව විද්‍යුත් මාධ්‍යයක් වන අයි. ටී. එන් සඳහා ද පාර්ලිමේන්තුවේ තොරතුරු ලීවේය.සිංහලෙන්, ඉංග්‍රීසියෙන් හා දෙමළ බසින් පවත්වන කතා ඉයර්ෆෝන් එක හරහා අසාගෙන පත්‍රයේ පලවන ආකාරයටම වේගයෙන් ලියන්නට පොඩ්ඩා වේගයෙන් ඉගෙන ගත්තේය. එපමණක් නොවේ. ඒ අතර ඇතිවන සණ්ඩු සරුවල් ද නොඅඩුව වාර්තාවේ සටහන් කළයුතුය. පොඩ්ඩා සමඟ තවත් තිදෙනෙක් වාර්තා කරන්නට ගියහ. පොඩ්ඩා සැමදාමත් ගරු කළ දේශපාලනඥයා වූයේ ඇන්. ඇම්. ය. අනෙකුත් වාමාංශික දේශපාලනඥයන්ටත් විශේෂයෙන්ම ගරු කළේය.එහෙත් පත්තර කලාවේදී විශේෂයෙන් පාර්ලිමේන්තු වාර්තාකරණය මධ්‍යස්ථ විය යුතුය. දේශපාලන පක්ෂ නායකයන්ට, අගමැතිට ඇමැතිවරුන්ට කතා වාර්තා කිරීමේදී වැඩි ඉඩක් ලබාදිය යුතුය.වාර්තාකරුවන්ට පාර්ලිමේන්තුවේදී (පරණ පාර්ලිමේන්තුව) විශේෂ වරප්‍රසාද ලැබේ. දවල් කෑම එකක් රුපියල් 1.50කි. පත්තර වාර්තාකරුවන්ට කෑම දෙන්නට සිටියේ අප්පුහාමිය. කෑම පිඟන්වලට බෙදා තවත් පිඟානකින් වසාගෙන දෙවන තට්ටුවේ කෙළවරේ පුංචි ආලින්දයට ගෙන එයි. කෑම කන්නට පෙර කෑම රුචිය ඇතිකර ගැනීමට ෂොට් එකක් දෙකක් ගන්නා අයද සිටිති. ඒ අය මහ බැංකුව අසළ ඇති තැබෑරුමට හෝ පාර්ලිමේන්තුව පිටුපස මහජන බැංකුවේ රෙස්ටුරන්ට් එකට හෝ යා යුතුය. ඒ දෙකම දැන් නැත.පාර්ලිමේන්තුව එදා රැස්වූයේ පස්වරු දෙකටය. අවසන් වන්නේ රාත්‍රී 8ටය. සිකුරාදාට පමණක් උදේ 10ට රැස්වී සවස 5ට අවසන් වෙයි. පාර්ලිමේන්තු රැස්වීම ආරම්භ වීමට පෙර වාර්තාකරුවන් පහළ ඇති කාර්යාලයට යති. අණපනත් න්‍යාය පත්‍රය වාර්ෂික වාර්තා ආදිය එතැනින් ලබාගත යුතුය. එක දවසක් උස්සාගෙන යාමට තරම් වාර්තා තොගයක් ලැබුණි. ඒවා ළඟතබාගෙන රාජකාරි කළහ. පොඩ්ඩා සමඟ එක තැන වාර්තා කළේ දිනමිණ විමල් වීරසේකර, උදය මානවසිංහ වෙති. පොඩ්ඩා දවස වෙනුවෙනි. රාත්‍රී අටට රැස්වීම අවසන් විය. කොපි ගෙනයෑමට ආ සේවකයාට සියලු වාර්තා පිටපත් දුන් මේ තිදෙනා කාර්යාලයට නොගොස්ම ගෙදර යාමට තීරණය කළහ. ඒත් ඊට කලින් වෙනත් ව්‍යාපෘතියකට සාකච්ඡා ඇරඹුණ බව පොඩ්ඩාට තේරුණි.“මේ පොත් ටික මොකට උස්සන් යන්නටද? මේවා හොඳයි කඩදාසි බෑග් හදන්න” උදය කීවේය. “මටත් බෑ මේවා උස්සන් යන්න.” විමල් කීවේය.“මං කියන්නම් වැඩේ. මේ පොත් ටික පරණ පත්තර කඩේට දෙමු. දීල ඒ සල්ලිවලින් අඩියක් ගහමු.” උදය ගෙන ආ යෝජනා විමල් ස්ථිර කළේය. පොඩ්ඩාද වැඩේට හවුල් විය. එහෙත් ඔහුගේ පොත් ටික වික්කේ නැත..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>08</day>
    </date>
    <link>http://www.dinamina.lk/2012/05/08/_art.asp?fn=n1205081</link>
    <topic>නැඟෙනහිර පළාතේ සංවර්ධනයටරුපියල් කෝටි 150ක ආධාර</topic>
    <author>මහින්ද අලුත්ගෙදර</author>
    <content>නැඟෙනහිර පළාතේ සංවර්ධනය වෙනුවෙන් තුන්අවුරුදු සංවර්ධන ව්‍යාපෘතියක් ක්‍රියාත්මක කිරීම සඳහා රුපියල් කෝටි 150 ක ආධාරයක් ලබා දීමට යුනිසෙෆ් සංවිධානය හා යුරෝපා සංගමය තීරණය කර ඇත.“ගැටුමෙන් පීඩාවටපත් ජනතාවට ආධාර” යන්න තේමාව කරගනිමින් ක්‍රියාත්මක කෙරෙන මෙය යුනිසෙෆ් සංවිධානය හා යුරෝපා සංගමය ඒකාබද්ධ ව්‍යාපෘතියක් බව යුනිසෙෆ් සංවිධානයේ ශ්‍රී ලංකා කාර්යාලය පවසයි.නැඟෙනහිර පළාතේ අම්පාර, ත්‍රිකුණාමලය හා මඩකලපුව දිස්ත්‍රික්කයන්හි පාසල් 18 ක්, සෞඛ්‍ය මධ්‍යස්ථාන 10 ක්, ළමා සහ පශ්චාත් ප්‍රසව වාට්ටු දෙකක්, සෞඛ්‍ය වෛද්‍ය නිලධාරී කාර්යාලයක්, වෛද්‍ය නිල නිවාස සහ මධ්‍යම බෙහෙත් ශාලාවක් වැඩිදියුණු කිරීම මේ යටතේ සිදු කෙරේ.ඊට අමතරව ගෘහස්ථ මට්ටමින් වැසිකිලි 1000 ක් ඉදි කිරීම, ළිං 250 ක් කැණීම, ජල සැපයුම් මධ්‍යස්ථාන 370 ක් පිහිටුවීම, පාසල් 42 කට සහ ග්‍රාමීය සෞඛ්‍ය මධ්‍යස්ථාන 16 ක් සඳහා ජලය හා සනීපාරක්ෂක පහසුකම් සැපයීම, පල්දෝරු ක්‍රමයට සහ කුඩා පරිමාණ ජල සම්පාදන යෝජනා ක්‍රම 05 ක් වෙනුවෙන් මූල්‍යාධාර සැපයීමද ඊට අයත් වෙයි. මෙලෙස ක්‍රියාත්මක කෙරෙන සංවර්ධන ව්‍යාපෘතීන්හි ප්‍රතිලාභ ලැබූ පාසල් දරුවන්ගේ උත්සවයක් මුතූර් ශ්‍රී ෂාන්පහ මහා විද්‍යාලයේදී පසුගියදා පැවැත්විණි.නැඟෙනහිර පළාතේ පැවැති යුද ගැටුම් හේතුවෙන් විනාශයට පත් පාසල් 18 ක ශිෂ්‍ය ශිෂ්‍යාවෝ විශාල පිරිසක් මේ අවස්ථාවට සහභාගිවූ අතර නිල සංචාරයක් සඳහා ශ්‍රී ලංකාවට පැමිණි යුරෝපා පාර්ලිමේන්තු කණ්ඩායමේ ප්‍රධානී ජීන් ලැම්බර්ට් මහත්මිය ඇතුළු නියෝජිත කණ්ඩායමද මේ වෙනුවෙන් සහභාගි වූහ.මෙම උළෙල පැවැති විද්‍යාලයද යුද ගැටුම් හේතුවෙන් විනාශයට පත්ව තිබූ අතර එය යුනිසෙෆ් සංවිධානයේ හා යුරෝපා සංගමයේ ආධාර මත ප්‍රතිසංස්කරණය කෙරිණි..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>08</day>
    </date>
    <link>http://www.dinamina.lk/2012/05/08/_art.asp?fn=n1205082</link>
    <topic>සෞඛ්‍යයට අහිතකරදන්සල් 196ක්</topic>
    <author>ත්‍රිකුණාමලය විශේෂ ඒ. ටී. එම්. ගුණානන්ද</author>
    <content>වෙසක් දිනය පැවැති ඉකුත් දින දෙකේ මහජන සෞඛ්‍යයට අහිතකර අන්දමින් පවත්වාගෙන ගිය දන්සල් 196ක් සොයා ගැනීමට හැකිවූ බව ශ්‍රී ලංකා මහජන සෞඛ්‍ය පරීක්ෂකවරුන්ගේ සංගමය කියයි.දිවයින පුරා දන්සල් 6341 ක් පරීක්ෂා කළ මහජන සෞඛ්‍ය පරීක්ෂකවරු මහජන සෞඛ්‍යයට අහිතකර අන්දමින් පවත්වාගෙන ගිය මෙම දන්සල් 196 සොයා ගැනීමට හැකිවූ බව මහජන සෞඛ්‍ය පරීක්ෂකවරුන්ගේ සංගමයේ උප ලේකම් සමන් ජයසිංහ මහතා පැවැසීය.මේ දන්සල් සංවිධායකවරුන්ට නීතිය ක්‍රියාත්මක කිරීම සම්බන්ධයෙන් කරුණු පැහැදිලි කර දී ඒ වෙනුවට මහජන සෞඛ්‍යයට සුදුසු අයුරින් පවත්වාගෙන යෑමට අවශ්‍ය උපදෙස් ලබාදුන් බව උප ලේකම් තවදුරටත් පැවැසීය..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>08</day>
    </date>
    <link>http://www.dinamina.lk/2012/05/08/_art.asp?fn=n1205083</link>
    <topic>සිසු සිසුවියෝ ලක්‍ෂ 20ක් මෙවරත් සිල් සමාදන් වෙති</topic>
    <author>සුභාෂිනි සේනානායක</author>
    <content>රට පුරා පිහිටි බෞද්ධ පාසල්වල ලක්‍ෂ 10 කට අධික සිසු සිසුවියෝ මෙවරත් වෙසක් පොහොය නිමිත්තෙන් සිල් සමාදන් වූහ. සම්බුද්ධත්ව ජයන්තිය වර්ෂ පූර්ණය නිමිත්තෙන් දෙවන වතාවට මෙතරම් සිසු සිසුවියන් පිරිසක් ශීල සමාදානයට එක් වූහ.යහපත් ආකල්පවලින් පිරි සමාජයක් නිර්මාණය කිරීම උදෙසා සම්බුද්ධත්ව ජයන්ති සැමරුම් උත්සවය යෙදුණු 2011 වසරේ වෙසක් පොහෝදා පළමු වරට මෙලෙසම ලක්‍ෂ 20 ක පමණ සිසු සිසුවියෝ සිල් සමාදන් වූහ.ජනාධිපති මහින්ද රාජපක්‍ෂ මහතාගේ උපදෙස් මත සෑම වසරකම වෙසක් පොහොය යෙදෙන සතියේ අවසන් සිකුරාදා පාසල් දරුවන්ට ශීල සමාදානයේ යෙදීම සඳහා චක්‍ර ලේඛයක් මගින් වෙන් කළ බව අධ්‍යාපන අමාත්‍ය බන්දුල ගුණවර්ධන මහතා දිනමිණ ට කීය.මේ අනුව සෑම වසරකම වෙසක් පොහොයට පෙර අවසන් සිකුරාදා සිසු සිසුවියන් ශීල සමාදානයේ යෙදෙන අතර මෙමගින් පාසල් දරුවන් ආගමික පරිසරයකට හුරුකරවාලීමටත්, දැනුම සපිරි දැහැමි පරපුරක් නිර්මාණය කිරීම අරමුණ වන බවත් අධ්‍යාපන ඇමැතිවරයා වැඩිදුරටත් කීය.බස්නාහිර පළාතේ දරුවන් ශීල සමාදාන යෙදුණු අයුරු අධ්‍යාපන ඇමැති බන්දුල ගුණවර්ධන මහතා ගේ නිරීක්‍ෂණයට ද පසුගිය 04 වනදා ලක් විය.මෙයට අමතරව සෑම පාසලකම බොදු බැති ගී වැනි වැඩසටහන් ක්‍රියාත්මක වූ අතර, පාසල් තුළ වෙසක් සතියක් ද නම් කෙරිණි..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>08</day>
    </date>
    <link>http://www.dinamina.lk/2012/05/08/_art.asp?fn=n1205084</link>
    <topic>කරාපිටිය රෝහලේ ආරක්ෂාවතහවුරු නොකළොත් වෘත්තීය ක්‍රියා</topic>
    <author>සන්ධ්‍යා කරුණාරත්න</author>
    <content>ගාල්ල කරාපිටිය රෝහලේ ආරක්ෂාව හෙට (09) වන විට තහවුරු නොකළොත් දැඩි වෘත්තීය සමිති ක්‍රියාමාර්ගයකට එළැඹෙන බව රජයේ වෛද්‍ය නිලධාරින්ගේ සංගමය පවසයි.නාඳුනන පුද්ගලයන් රෝහල් භූමියට ඇතුළු වී වෛද්‍යවරියන් දෙදෙනකුට තර්ජනය කර අතවර කිරීමට තැත් කිරීමේ සිද්ධිය සම්බන්ධයෙන් මේ වෘත්තීය ක්‍රියාමාර්ගය ගන්නා බව එම සංගමයේ ජ්‍යෙෂ්ඨ නිලධාරියෙක් ප්‍රකාශ කළේය.රෝහලට යාබදව පිහිටා ඇති නීති විරෝධි රථ ගාල වහාම එම ස්ථානයෙන් ඉවත් කරන ලෙසත් රෝහලේ ආරක්ෂාව වඩාත් ශක්තිමත් කරන ලෙසත් සංගමය සෞඛ්‍ය අමාත්‍යාංශයෙන් ඉල්ලා සිටියි..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>08</day>
    </date>
    <link>http://www.dinamina.lk/2012/05/08/_art.asp?fn=n1205085</link>
    <topic>අමාදහර වෙසක්සදහම්කලාපයේජයග්‍රාහී පහන් කූඩු</topic>
    <author>ඡායාරූප - ලලිත් සී. ගමගේ,චමින්ද නිරෝෂන්</author>
    <content>.</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>08</day>
    </date>
    <link>http://www.dinamina.lk/2012/05/08/_art.asp?fn=n1205086</link>
    <topic>කොරියාවේදී ගිනි රකුසාට බිලිවූ ශ්‍රී ලාංකික තරුණයන්ගේ ශෝකාන්තය</topic>
    <author>මාපාකඩවැව සමූහ</author>
    <content>දකුණු කොරියාවේ බූසාන් නගරයේ පිහිටි සමාජ ශාලාවක ඇතිවූ ගින්නකට මැදිවී ශ්‍රී ලාංකික තරුණයන් තිදෙනකු මිය යෑමේ සිදුවීමක් 5 වන දින වාර්තා විය. එහිදී හසලක, කුඹුක හා මොරවක පදිංචිකරුවන් වූ ශසික ජයසූරිය, ගැමුණු ජයකොඩි හා ගයාන් චාමර ඇතුළු නවදෙනෙක් ජීවිතක්ෂයට පත්වූහ. සිද්ධියෙන් 25 දෙනෙක් තුවාල ලබා රෝහල්ගත කර තිබේ.හසලක වේරගංතොට, පාලම හන්දියේ තිලංග සශික සම්පත් ජයසූරිය මේ අනතුරින් මියගිය එක් අයෙකි. ඔහු විවාහක අයෙකු වන අතර වයස 24 ක තරුණයෙකි.රැකියාව සඳහා දකුණු කොරියාවට ගොස් වසර දෙකකට ආසන්න කාලයක් ගෙවී ගිය අතර ඔහු රැකියාව සඳහා ගොස් ඇත්තේ 2010/07/21 වන දින වේ.ඔහු විවාහ දිවියට ඇතුළත්ව ඉතා සුළු කලෙකින් එතෙර රැකියාව සඳහා පිටව ගොස් ඇත්තේ තම කැදැල්ල ශක්තිමත් කිරීමටත්, තමන්ගේ මාපියන් හට සැලකීමටත් බව මිය ගිය සශිකගේ බිරිය වන චතුරිකා සිල්වා (23) මහත්මිය පැවසුවා.ඇය දැනට පෞද්ගලික වෙළෙඳ ආයතනයක රැකියාවක නියුතුව සිටී. මේ පුංචි කැදැල්ලට වරක් දරුවකුගේ බලාපොරොත්තු ඇති වූ බවත් එය ටික කලෙකින් නැතිවූ බව ඇගේ මාපියෝ පැවසූහ. කෙසේ වෙතත් දැන් බිරිද තනිවී හමාර ය. මිය ගිය සශිකගේ පියා ලංගම රියැදුරෙකු ලෙස සේවය කර විශ්‍රාම ලබා සිටින වයස 56 ක් වන එස්. එම්. බණ්ඩාරනායක.මව සීලවතී කුමාරිහාමි (54) සහ වැඩිමහල් සොහොයුරිය තිළිණි නිලංකා ජයසූරිය (26) මිය ගිය සශික පවුලේ දෙවන සාමාජිකයා වන අතර පවුලේ එකම පිරිමි දරුවා වේ.සශිකගේ මාපියන් රජයෙන් ඉල්ලා සිටින්නේ දරුවාගේ මෘත දේහය කඩිනමින් ශ්‍රී ලංකාවට ගෙනත් දෙන ලෙසයි.පලන්නොරුව මහා විද්‍යාලයෙන් අ. පො. ස. උ. පෙළ වාණිජ අංශයෙන් අධ්‍යාපනය ලද ගැමුණු ද අවාසනාවන්ත ලෙස සිද්ධියෙන් මියගිය තරුණයෙකි. විශ්‍රාමික හමුදා නිලධාරියෙක් වන ජේ. ඒ. ගාමිණී ජයකොඩි මහතාටත් රම්‍යලතා සූරියආරච්චි මහත්මියටත් සිටි දරුවන් තිදෙනාගෙන් බාලයා විය.අම්මාගේත්, තාත්තාගේත් සුරතලය විඳිමින් හැදී වැඩුනු ධනුෂ්ක පාසල් අධ්‍යාපනයෙන් පසුව කාර්මික පාඨමාලා කීපයක් හදාරමින් තම සුදුසුකම් වැඩිදියුණු කර ගැනීමට උත්සාහ කළේ සුදුසු රැකියාවකට යොමු වීමටය. අම්මාට බෙහෙවින් ආදරය කළ ගැමුණූ ඉතාලියේ රැකියාවකට යොමු වූයේ තම දෙමාපියන්ට ඉසුරුබර දිවියක් ළඟාකර දීමට හැකි වේයයි සිතා වුවත් ඔහුගේ ඒ බලාපොරොත්තු ගඟට කැපූ ඉනි බවට පත්කරමින් ඔහුට අපේක්‍ෂා කළ රැකියාව නොලැබී ගිය බැවින් මාස 06ක් වැනි කාලයකින් නැවත ලංකාවට පැමිණීමට සිදුවූයේ හිස්අතිනි.නැවතත් මාස 06කට පසුව ගැමුණුට රජය මගින් පැවැත්වූ කොරියන් භාෂා තරග විභාගයට පෙනී සිටීමට අවස්ථාව උදාවූයේ විදේශ රැකියාවකට ඔහු තුළ තිබූ ආසාව ඉටුකරමිනි. ඉගෙනීමට දක්‍ෂයෙකු වූ ගැමුණු පෙනී සිටි කොරියන් භාෂා විභාගයෙන් ද ඉතා විශිෂ්ඨ අන්දමින් සමත්ව සුදුසුකම් ලැබූවේ ද. කොරියාවේ හයිහොන්ඩායි සමාගමේ රැකියාවකට හිමිකම් ලබමිනි.ගැමුණු විදේශගතව ගතවූ අවු: 1 මාස 7ක් පමණ වන කාලය පුරා දිනපතාම මවටත් පියාටත් කතාකොට පැවසුවේ තමන් හොඳ සතුටින් සිටින බවත් ඔවුන් නිසා මෙම රැකියාව තෝරාගත් බවත්ය. ලබන මාසයේ ලංකාවට පැමිණීමට අදහස් කර සිටි ගැමුණුට සිදුවූයේ තම දෙමාපියන් නෑදෑයන් සියල්ලන්ගෙන්ම සමුගෙන යෑමටය.මොරවක ගයාන් චාමර පිළිස්සී මියගිය අනෙක් තරුණයායි. 1984 ජනවාරි 17 දින උපත ලද මොහුගේ පියා කළුආරච්චි කංකානම්ගේ චන්ද්‍රපාල අත්තනායකය. මව ගීතරාණි දිසානායකය. මාතර සාන්ත සර්වේසස් විදුහලේ මූලික අධ්‍යාපනය ලත් හෙතෙම දෙවන වරට ඇතුළත්වූයේ මොරවක කණිටු විදුහලටය.එහිදී පහේ ශිෂ්‍යත්වය සමත්වූ ගයාන් චාමර මාතර රාහුල ජාතික පාසලට ඇතුළත් විය.උසස් පෙළ වානිජ අංශයෙන් ඉගෙනුම ලද ගයාන් චාමර කොළඹ හා මහනුවර පළාත්වල රැකියාවක නිරතවී ඇත.ඉන් අනතුරුව රජය මගින් පැවැත්වූ කොරියන් භාෂා විභාගයෙන් සමත්වූ හෙතෙම ඒ අනුව රැකියාවට ගියේ ඉකුත් ඔක්තෝම්බර් 04 දිනය.කොරියාවේ සමාගමක පරිගණක ශිල්පියෙකු ලෙස කටයුතු කළ ඔහු දිනපතාම පාහේ දුරකථනයෙන් මාපියන් හා පවුලේ ඥාතීන් ඇමතීම පුරුද්දක් කර ගෙන තිබුණි.සිද්ධිය වීමට පැය කිහිපයකට පෙර හෙතෙම දුරකථනයෙන් පවුලේ උදවිය ඇමතීමට අමතක නොකළේය.මාසිකව මුදල් එවූ හෙතෙම සිය ආච්චී දඹදිව යැවීමටද කටයුතු කර ඇත.ප්‍රදේශයේ ආගමික හා සමාජසේවා කටයුතුවල පෙරමුණ ගෙන ක්‍රියාකළ ගයාන් මේ අනුවේදනීය ඛේදවාචකයට මුසුවීමේ සිද්ධිය ගම් පළාතටම කණගාටුදායක සිද්ධියක් වී ඇත.ගයාන් චාමරගේ දේහය හැකිතරම් විගසින් ශ්‍රී ලංකාවට ගෙන්වා දෙන ලෙස පවුලේ උදවිය විශේෂ ඉල්ලීමක් කරයි.07 දින පෙරවරුවේ නිවසට පැමිණි දකුණු පළාත් සභා මන්ත්‍රී වීරසුමන වීරසිංහ මහතාද රජය වෙනුවෙන් දේහය ඉක්මනින් ලංකාවට ගෙන්වා ගැනීමට පියවර ගන්නා බව සඳහන් කළේය..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>08</day>
    </date>
    <link>http://www.dinamina.lk/2012/05/08/_art.asp?fn=n1205087</link>
    <topic>බඹරුන් සීගිරි සිතුවම්රකින ස්වභාවික දායාදයක්</topic>
    <author>පණ්ඩුක සමරසේකර</author>
    <content>දේශීය හා විදේශීය සංචාරකයන්ගේ වැඩිම ආකර්ෂණය දිනාගත් ඓතිහාසික සීගිරි රාජධානියේ බඹරුන් අපට ලැබුණු ස්වභාවික දායාදයක් බැවින් එම බඹරුන්ගෙන් කුමන ප්‍රහාරයක් ආවත් ඒ සතුන් විනාශ කරන්නට ඉඩ නොදෙන බව සංස්කෘතික හා කලා කටයුතු අමාත්‍ය ටී. බී. ඒකනායක මහතා පවසයි.සීගිරිය නැරඹීමට පැමිණෙන සංචාරකයන්ට එල්ලවන බඹර ප්‍රහාරයන්ගෙන් ආරක්‍ෂා වීම සඳහා කබා දහසක් මේ වන විට ලබා දී ඇති බව ද අමාත්‍යවරයා පැවසීය.ලෝක උරුමයක් වූ ඓතිහාසික සීගිරි බිතු සිතුවම් චිත්‍රනය කර ඇත්තේ ස්වභාවිකව සකසා ගත් වර්ණයන්ගෙන් වන අතර ඒවා මී ඉටි, මී පැණි, ගස්වල කිරි, පොතු, හුඹස් මැටි වැනි ද්‍රව්‍යයන්ගෙන් සාදා ගත් ඒවා වන අතර මේවාට හානිකරන කෘමීන් ද මේ බඹරුන් විසින් ස්වභාවිකව කා දමා එම චිත්‍ර ආරක්‍ෂා කරන බව ද පැවසීය.පසුගියදා කිසියම් පිරිසක් විසින් කෘමිනාශක යොදා සීගිරියේ බඹරුන් විනාශ කිරීමට කටයුතු කළද ඉන් දින කිහිපයක් යන්නටත් මත්තෙන් බඹරුන් දෙතුන් ගුණයකින් සීගිරි ගලේ සිය වාස භූමි තනාගත් බව ද පෙන්වා දුන් ඇමැතිවරයා, සඳහන් කළේ මෙය සීගිරි සිතුවම් රැකගැනීමට ස්වභාවිකව අපට ලැබුණු අනගි ආරක්‍ෂණ දායාදයක් බැවින් කුමන ප්‍රහාර හමුවේ වුවද සීගිරි බඹරුන් විනාශ කිරීමට ඉඩ නොදෙන බවයි..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>08</day>
    </date>
    <link>http://www.dinamina.lk/2012/05/08/_art.asp?fn=n1205088</link>
    <topic>අම්ලයකට පිළිස්සී ශ්‍රී ලාංකික කාන්තාවක් ඩුබායි රෝහලේ</topic>
    <author>මහින්ද අලුත්ගෙදර</author>
    <content>අම්ල වර්ගයක් සිරුර මතට හැලීම හේතුවෙන් බරපතළ පිළිස්සුම් තුවාල ලැබූ ශ්‍රී ලාංකික කාන්තාවක් ඩුබායිහි රෝහලකට ඇතුළත් කර ඇත.නිලක්ෂි ප්‍රියදර්ශනී නැමති 22 හැවිරිදි කාන්තාවක් මෙලෙස පිළිස්සුම් තුවාල ලබා තිබෙන අතර සිය නිවෙසේ මුළුතැන්ගෙයි පිරිසිදු කිරීමේ කටයුතුවල නිරතවෙමින් සිටියදී මෙම අනතුරට මුහුණ දී තිබේ.කාණු පද්ධතිය පවිත්‍ර කිරීම සඳහා යොදා ගන්නා අම්ල වර්ගයක් මේ කාන්තාවගේ සිරුර මත හැලී තිබෙන බව ද, ඒ අවස්ථාවේදී ඇයව වහාම රෝහල්ගත කිරීමට පියවර ගත් බව ද ඇයගේ සැමියා ප්‍රකාශ කර ඇත.රෝහල් ගතකළ පසු ඇයව සැත්කම් දෙකකට භාජනය කර තිබෙන අතර තවත් සැත්කමකට භාජනය කිරීමට නියමිත බව ද සඳහන් වෙයි..</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>08</day>
    </date>
    <link>http://www.dinamina.lk/2012/05/08/_art.asp?fn=n1205089</link>
    <topic>අමාදහර වෙසක් කලාපයෙන් ලේක්හවුස් කාර්ය මණ්ඩලය රට ජාතිය ආගමට කළ මෙහෙය රටටම පෙන්වා දුන්නා</topic>
    <author>ධනුෂ්ක ගොඩකුඹුර සහ පණ්ඩුක සමරසේකර</author>
    <content>අමා දහර සදහම් වෙසක් කලාපය මගින් ලේක්හවුස් කාර්ය මණ්ඩලය රට ජාතිය සහ ආගම වෙනුවෙන් කළ යුතු මෙහෙවර රටට පෙන්වාදීමට සමත් වූ බව ජනමාධ්‍ය අමාත්‍යාංශයේ අධීක්ෂණ මන්ත්‍රී පාර්ලිමේන්තු මන්ත්‍රී මනුෂ නානායක්කාර මහතා පැවසීය.මන්ත්‍රීවරයා මේ අදහස් පළ කළේ සීමාසහිත එක්සත් ප්‍රවෘත්ති පත්‍ර සමාගම 22 වැනි වරටත් සංවිධාන කළ අමාදහර සදහම් වෙසක් කලාපයේ සමාප්ති දින උළෙලේ සමාරම්භක අවස්ථාවට ඊයේ (07) එක්වෙමිනි.ශ්‍රී ලංකා ටෙලිකොම් සමාගමේ අනුග්‍රාහක දායකත්වයෙන් එෆ්. එම්. දෙරණ හා ටී. වී දෙරණ මාධ්‍ය අනුග්‍රහයෙන් දින තුනක් පුරා පැවැති අමාදහර සදහම් වෙසක් කලාපයට ඉදිරිපත් කළ නිර්මාණ සඳහා ත්‍යාග හා සහතික පත් මෙහිදී ප්‍රදානය කෙරිණ.අමාදහර සදහම් වෙසක් කලාපයට ඉදිරිපත් කෙරුණු 60 කට ආසන්න නිර්මාණ අතරින් ප්‍රථම ස්ථානය දිනා ගත්තේ නාරාහේන්පිට ඩබ්ලිව්. සුසන්ත ජයරත්න මහතායි. ඒ සඳහා වන රුපියල් 250000 ක මුදල් ත්‍යාගය හා සහතික පත්‍රය මනුෂ නානායක්කාර මන්ත්‍රීවරයාගේ අතින් පිරිනැමිණ.වෙසක් නිර්මාණ තරගයේ දෙවැනි ස්ථානය සඳහා වන රුපියල් 150000 ක මුදල් ත්‍යාගය හා සහතික පත්‍රය උස්වැටකෙයියාවේ නිහාල් පියසිරි අලහකෝන් මහතා විසින්ද තුන්වන ස්ථානය සඳහා වන රුපියල් 100000 ක මුදල් ත්‍යාගය හා සහතික පත්‍රය මට්ටක්කුලියේ එච්. පී. මධුසංඛ විසින්ද දිනා ගන්නා ලදී.අමාදහර සදහම් වෙසක් කලාපයේ නිර්මාණ විනිශ්චය සඳහා කොළඹ කොටුව සම්බුද්ධාලෝක විහාරස්ථානයේ විතාරන්දෙණියේ මේධානන්ද හිමි සහ සෞන්දර්ය විශ්ව විද්‍යාලයේ උපකුලපති මහාචාර්ය ජයසේන කෝට්ටේගොඩ, ටෙලිකොම් ආයතනයේ සමන් ගමගේ මහත්වරු එක්වූහ.සිවුවැනි ස්ථානයේ සිට දසවන ස්ථානය දක්වා රුපියල් පහළොස් දහසක මුදලක් සහ සහතික පත්‍රයක් ද එකොළොස්වැනි ස්ථානයේ සිට පහළොස්වැනි ස්ථානය දක්වා රුපියල් දසදහසක මුදලක් සහ සහතික පත්‍රයක් ද පිරිනැමිණ. මේ හැර තරගයට සහභාගී වූ අනෙකුත් සියලු නිර්මාණකරුවන්ට මුදල් ත්‍යාග පිරිනැමිණ.මනුෂ නානායක්කාර මහතා එහිදී වැඩිදුරටත් මෙසේද පැවසීය.අවුරුදු විසිදෙකක් වැනි දීර්ඝ කාලයක් නිශ්චිත අරමුණක් වෙනුවෙන් කැප කිරීම පහසු කාර්යයක් නොවෙයි. ලේකහවුස් ආයතනයේ පත්තරයක් ගහනවා වගේ නිශ්චිත කාර්යයක් නොවෙයි. ඒක තමන්ගේ කැපවීම මත කරන දෙයක්. රාජ්‍ය සේවකයන් පැය අටක් කරලා ගෙදර යනවා කියනවා මිසක් ඔවුන්ගේ කැපවීම, වෙහෙස ගැන කවුරුත් කතා කරන්නේ නැහැ.ලේක්හවුස් සේවකයන් පෙන්වා දී තිබෙනවා පත්තරේ වැඩ කරන අතරම රට, ජාතිය සහ ආගම වෙනුවෙන් තමන්ගේ කැපවීම. ලේක්හවුස් ආයතනයේ කාර්ය මණ්ඩලය වසර 22 ක් තිස්සේ වසරින් වසර වර්ණවත්ව, අලංකාරවත්ව මේ වෙසක් කලාපය පවත්වාගෙන යනවා.ඒ නිසයි බොහෝදෙනා කොළඹ වෙසක් බලන්න ආවම අමාදහර වෙසක් කලාපයත් නිසැකවම නරඹන්නට එන්නේ. මේ වසර 22 න් වසර 19 ක්ම යුද්ධයක් පවතින විට තමයි මේ වැඩකටයුතු කළේ. වසර තුනක කාලයක් තමයි අපිට නිදහසේ වෙසක් නරඹන්නට, ශ්‍රී ලාංකිකයන් ලෙස වෙසක් මංගල්‍ය නරඹන්නට අවස්ථාව ලැබුණේ.වෙසක් කියන්නේ සංස්කෘතික මංගල්‍යයක්. මේක සිංහල, දෙමළ, මුස්ලිම් සියලුදෙනා එකතුව වැඩකරන උත්සවයකි. ඉතිහාසයේ ඒකට වරම් තිබුණේ නැහැ. බොහොම අයට අමතක වෙලා යුද්ධය තිබූණු බව. යුද්ධය අවසන් කෙළේ ජනාධිපතිතුමා. ඒ නිසයි අපිට මේ නිදහස ලැබුණේ.අපි ඉතිහාසයේ දැක්කා ගම්වල වෙසක් තිබුණත් කොළඹ ආයතන ඒවාට දායක නොවුණු හැටි. මේ සඳහා රාජ්‍ය අනුග්‍රහය ලැබුණේ ජනාධිපතිතුමාගේ මැදිහත්වීමෙන්.වෙසක් මංගල්‍යයට රාජ්‍ය අනුග්‍රහය ලබා දීම ගැන අපි ජනාධිපතිතුමාට ස්තුතිවන්ත වෙනවා. රට ඉදිරියට යන ගමන ශක්තිමත්ව කරගෙන යන්නට බුදුදහමේ ආශිර්වාදයෙන් ජනාධිපතිතුමාටත් ජනතාවටත් සෙත්පතනවා.ලේක්හවුස් ආයතනයේ කර්තෘ මණ්ඩල අධ්‍යක්ෂ සීලරත්න සෙනරත් මහතා.නුෂ නානායක්කාර කියන්නේ මාධ්‍ය ලෝකයෙන් බිහි වූ ජනතා පුත්‍රයෙක්. එතුමා මාධ්‍ය ගැන වගේම දේශපාලනය ගැනත් හොඳට දන්නවා. එතුමා තමයි ලේක්හවුස් ආයතනයට අභූත චෝදනා එල්ලවන විට ඒවායින් අප ගලවා ගත්තේ. ලේක්හවුස් යනු රජයෙන් යැපෙන ආයතනයක් නොව තමන්ම ආදායම් උපයා ගන්නා ආයතනයක් බව කියලා ලේක්හවුස් ආයතනයේ ගෞරවය ආරක්ෂා කළේ එතුමායි.ඒ නිසා ලේක්හවුස් අපි එතුමාට සදා ණයගැතියි. එතුමා එදා මේ හඬනගමින් පාර්ලිමේන්තුවේ කළේ ඵෙතිහාසික කතාවක්. ලේක්හවුස් ආයතනය කියන්නේ වසර සියයකට වඩා පැරැණි ආයතනයක්. මනූෂ මන්ත්‍රීතුමා සක්සුදක් සේ ඒ බව පැහැදිලි කළා. එතුමා ලේක්හවුස් සේවකයන් වෙනුවෙන් පෙනී සිටියා.අමාදහර වෙසක් කලාපය පැවැති වසර 22 න් වසර 19 ක්ම ත්‍රස්තවාදී තර්ජන මැදයි පැවැත්වුණේ. ඊයේ දිනයේ පමණක් ලක්ෂ පහක ජනතාවක් වෙසක් නරඹන්නට කොළඹට ඇතුළු වී තිබුණා. අදත් හෙටත් එවැනි පිරිසක් එයි කියා බලාපොරොත්තු වෙනවා.ලේක්හවුස් බෞද්ධ සමිතිය මීටත් වඩා දේවල් කර තිබෙනවා. මිහින්තලේ පොසොන් ආලෝක පූජාව මෙවර පැවැත්වෙන්නේ 50 වැනි වතාවටයි. ඩී. ආර්. විජේවර්ධන මහතා 1962 දී ආරම්භ කළ මේ පින්කම අඛණ්ඩව ඉදිරියට පැවැත්වෙනවා. ටෙලිකොම් වැනි ආයතන අපිට අනුග්‍රහය දක්වන නිසායි අපි ශක්තිමත්ව ඉදිරියට යන්න පුළුවන් වී තිබෙන්නේ.ලේක්හවුස් ආයතනයේ උසස් පෙළ, සාමාන්‍ය පෙළ, ශිෂ්‍යත්ව පුවත්පත් ඉදිරියෙන්ම සිටිනවා. තිනකරන්, ඩේලිනිවුස් හා දිනමිණ පුවත්පත්වලට ලේබල් ඇලෙව්වත් අපේ අනෙක් පුවත්පත්වලට එහෙම කරන්නට බැහැ.මේ අවස්ථාවට ලේක්හවුස් ආයතනයේ වැඩබලන සභාපති, ජනාධිපති සම්බන්ධීකරණ ලේකම් උපුල් දිසානායක, දිනමිණ ප්‍රධාන කර්තෘ ගාමිණී ජයලත්, නියෝජ්‍ය සාමාන්‍යාධිකාරීවරුන් වන නාරද සුමනරත්න, වරුණ මල්ලවආරච්චි, එම් ඕ. ජයා, බෙදාහැරීමේ කළමනාකරු සුනිල් සෙන්දනායක, මෙහෙයුම් සහ සුබසාධක කළමනාකරු මහේන්ද්‍ර රොඩ්රිගු මහත්වරු සහ ටෙලිකොම් ආයතනයේ නියෝජ්‍ය සාමාන්‍යාධිකාරි නිලන්ති ජයකොඩි මහත්මිය ඇතුළු පිරිසක් ද මේ අවස්ථාවට එක්වූහ..</content>
  </post></root>