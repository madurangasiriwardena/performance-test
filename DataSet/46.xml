<?xml version="1.0" encoding="UTF-8" standalone="no"?><root><post>
    <category>NEWSPAPER</category>
    <date>
      <year>2011</year>
      <month>06</month>
      <day>18</day>
    </date>
    <link>http://www.dinamina.lk/2011/06/18/_art.asp?fn=r1106182</link>
    <topic>වසර 55 ක ඉතිහාසයක් ඇති මුද්‍රණාලයක් හොරණ</topic>
    <author>හොරණ සමූහ බන්ධුල ආර්.ගුලවත්ත සහ ඉංගිරිය සමූහ කුමාරි ගමගේ</author>
    <content>මීට වසර 55 කට පමණ පෙර ආරම්භ කර අදටත් විවිධ මුද්‍රණ කටයුතු සිදුකරනු ලබන දැනට හොරණ නගරයේ පිිහිටි එකම මුද්‍රණාලය වන මිහිර මුද්‍රණ ශිල්පියෝ නව තාක්ෂණ ක්‍රමවේදයන් අනුව මුද්‍රණ කටයුතු කිරීමට පිවිස ඇත.අපි මේ සම්බන්ධයෙන් මිහිර මුද්‍රණ ශිල්පියෝ අධිපති මෙතියස් වැවන්නගේ මහතා මුණ ගැසුණෙමු.මම බැල්ලපිටිය ජ්‍යෙෂ්ඨ පාඨශාලාවෙන් 6 වසර දක්වා ඉගෙන ගත්තා. ඊටපසුව බැල්ලපිටිය විද්‍යාශේචර පිරිවෙණට (1940-48) ගියා. 1948-54 දක්වා හොරණ විද්‍යාරත්න පිරිවෙනේ ඉගෙන ගත්තා. මම සිංහල ඉංගී‍්‍රසි පාලි සංස්කෘත භාෂා ඉගෙන ගත්තා.ඒ කාලේ හොරණ නගරයේ තිබුණ විජය ප්‍රෙස් එක. ඉගෙන ගන්නා කාලයේ “වෙසක් සඳ” සඟරාව සංස්කරණය කළේ මම. වෙසක් සඳ මුද්‍රණය කළේ විජය ප්‍රෙස් එකේ. මුද්‍රණ ශිල්පියෙන් විය යුතුය යන අදහස ආවේ ඒ කාලේ 1950 විතර. මාත් ටිකෙන් ටික මුද්‍රණ ශිල්පය ඉගෙන ගත්තා. 1956 දී පුල්ස්කැප් 1/2 ප්ලේටින් මැෂිං එකක් අරගෙන මිහිර මුද්‍රණ ශිල්පියෝ පටන් ගත්තා. මාස ගණනකින් අංග සම්පූර්ණ ප්‍රෙස් එකක් බවට වැඩි දියුණු කළා. ගෝලයෝ දහසක් දිවා රාත්‍රී වැඩ කළා.ආපු අභියෝගවලට ඉතා ශක්තිමත්ව මම මුහුණ දුන්නා. 1977-82 මම මුංවත්ත නැගෙනහිර වි.සේ.ස. සමිතියේ සභාපති 1980-83 කළුතර සමුපකාර සමිති සංගමයේ සභාපති 1980-84 දිස්ත්‍රික් සංවර්ධන සභා මන්ත්‍රී ලෙස කටයුතු කළා. ඒ සමාජ පදනම මට බොහෝම ශක්තියක් වුණා. ප්‍රශ්න බාධක කම්කටොළු මධ්‍යයේ මිහිර මුද්‍රණ ශිල්පියෝ කළමණාකරණය කරන්නේ මගේ පුතා මොහාන් වෑවත්තයි..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>18</day>
    </date>
    <link>http://www.dinamina.lk/2011/06/18/_art.asp?fn=r1106183</link>
    <topic>බෙන්තොට දෙද්දුවගංගාරාම පුරාණ විහාර භූමියනාය යෑමේ අවදානමක</topic>
    <author>බෙන්තොට සමූහ – රිච්මන්ඩ් විජේසේකර</author>
    <content>බෙන්තොට, දෙද්දුව ගංගාරාම පුරාණ විහාරස්ථානය කුඩා කඳු ගැටයක පිහිටි දර්ශනීය විහාරස්ථානයකි.2010 මැයි 17 වැනිදා අධික වර්ෂාව හේතුවෙන් මෙම විහාරස්ථ භූමිය නාය යෑමකට ලක් විය. මෙම නායයාම හේතුවෙන් විහාරස්ථ විහාර ගෙය සහ පිටුපස ඉවුර අස්ථාවර වී ඇත.මේ සම්බන්ධයෙන් විහාරාධිපති බටුවන්හේනේ ඥානානන්ද හිමිපාණන් වහන්සේ විසින් බුද්ධ ශාසන අමාත්‍යාංශයට සහ අනෙකුත් අදාළ නිලධාරීන්ට දන්වා යැවීමේ ප්‍රතිඵලයක් වශයෙන් භූ විද්‍යාඥයන් මේ සම්බන්ධයෙන් පරීක්‍ෂණයක් පවත්වා සමීක්‍ෂණ වාර්තාවක් ඉදිරිපත් කර තිබේ.ඔවුන්ගේ උපදෙස් පරිදි තාවකාලික පිළියමක් වශයෙන් නාය යන ස්ථාන පොලිතින් වලින් වැසීමටද පියවර ගෙන ඇත.කන්ද වටා ආරක්‍ෂක තාප්පයක් ඉදි කිරීමට ද එම වාර්තාව නිර්දේශ කර ඇත. මහා පරිමාණයේ තාප්පයක් වන එය ඉදිකිරීම සඳහා රුපියල් මිලියන ගණනක් වැය කිරීමට සිදුවේ. ඒ සඳහා වරලත් ඉංජිනේරුවරයකුගේ ඇස්තමේන්තුවක් සහ සැලැස්මක් ඉදිරිපත් කිරීමටද සිදුවී තිබේ.ඒ සැලැස්ම ඇඳීමට පමණක් රුපියල් ලක්‍ෂ 2ක මුදලක් වැය කිරීමට සිදුවී තිිබෙන බවත් ඒ නිසා විහාරාධිපති ස්වාමීන් වහන්සේ සහ විහාරස්ථ දායක සභාව මහත් අපහසුතාවකට මුහුණ පා ඇත. පසුගිය දින කීපය තුළ ඇද හැලුණු වර්ෂාව හේතුවෙන් නැවත නාය යෑම පටන් ගෙන ඇත. මේ සම්බන්ධයෙන් වහාම පියවරක් ගන්නා ලෙස විහාරාධිපති හිමියෝ වගකිවයුත්තන්ගෙන් ඉල්ලා සිටිති.  .</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>18</day>
    </date>
    <link>http://www.dinamina.lk/2011/06/18/_art.asp?fn=r1106184</link>
    <topic>හිඟුරක්ගොඩ ග්‍රාමීය මාර්ග රැසක්අලුත්වැඩියා කරයි</topic>
    <author>ගිරිතලේ සමූහ එම්. ඒ. රසීඩ්</author>
    <content>හිඟුරක්ගොඩ ප්‍රාදේශීය සභා බල ප්‍රදේශයේ රාජඇළ බුබුළ ප්‍රදේශය, නුගගහදමන සහ ගිරිතලේ ජනපදය යන ප්‍රදේශවල ගම නැඟුම සංවර්ධන වැඩසටහන යටතේ පසුගිය වසරදී රුපියල් මිලියන 8 ක් පමණ වැය කරමින් මාර්ග රැසක් කොන්ක්‍රීට් යොදා අලුත්වැඩියා කර තිබේ.කොතලාවල ප්‍රධාන මාර්ග හන්දිය සිට රාජඇළ ගම්මානයට පිවිසෙන මාර්ග මිරිස්කුඩු හන්දිය සිට ගිරිතලේ සුසානභූමිය දක්වා මාර්ගය අක්කර 60 මාර්ගය හන්දිය සිට ජනපද පාසල් මාර්ගය බුබුළ ප්‍රදේශය හන්දිය සිට ගොඩබිම ගම්මානයට පිවිසෙන මාර්ගය නුගගහදමන මුස්ලිම් පාසල අසල මාර්ග සහ ගිරිතලේ පුරාණගම හන්දිය සිට ජනපදයට පිවිසෙන මාර්ගය මෙසේ පිළිසකර කර ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>18</day>
    </date>
    <link>http://www.dinamina.lk/2011/06/18/_art.asp?fn=r1106185</link>
    <topic>මොරොන්තුඩුව ‘අලුත් ඇළ’දිගු කලෙකින් පිළිසකර කර නෑ</topic>
    <author>වාද්දුව සමූහ – එස්. ආර්. පියදාස</author>
    <content>වාද්දුව මොරොන්තුඩුව ගොවිජන සේවා බල ප්‍රදේශයේ නුගතොට, පොතුපිටිය සහ පොහද්දරමුල්ල යන ගම්මාන මැදින් ගලා යන අලුත් ඇළ දිගු කළකින් අලුත්වැඩියා කිරීමක් හෝ නඩන්තුවක් නොකිරීම නිසා එම ඇළ දෑලේ තිබෙන කුඹුරු පාළු වී ගොස් තිබේ.මෙසේ වී ඇත්තේ එම ඇළෙන් කුඹුරුවලට ජලය ලබා දීම සඳහා ඉදිකර තිබූ සොරොව් අබලන් වී තිබීමෙන් යැයි ගොවි මහතකු වූ හිටපු පොතුපිටිය ග්‍රාම නිලධාරි එස්. ගාමිණී ගුණසිංහ මහතා කීවේය.මේ ඇළ හරහා ගවයෝ නිතර එහා මෙහා යති. එබැවින් ඇළ ඉවුරු කැඩී බිඳී ගොස් තිබේ. මේ අබලන් තත්ත්වය නිසා කුඹුරු අක්කර දහසකට වැඩි ප්‍රමාණයක් වසර විස්සක විසි පහක කාලයක් තිස්සේ පුරන් වී කැලෑවට ගොස් තිබේ.ඇළ වේළි සකසා ඉවුරු අලුත්වැඩියා කර දුනහොත් මේ කුඹුරු නැවත වගා කටයුතුවලට යොදා ගත හැකි බව ගුණසිංහ මහතා කීය.මේ අලුත් ඇළට සම්බන්ධ අතු ජල මාර්ග තිහකට වැඩි ප්‍රමාණයක් ඇති බවත් ඒ සියල්ලකම සොරොව් අබලන් වී ඇති බවත් මොරොන්තුඩුව ගොවිජන සේවා ආරංචි මාර්ග සඳහන් කරයි.  .</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>18</day>
    </date>
    <link>http://www.dinamina.lk/2011/06/18/_art.asp?fn=r1106186</link>
    <topic>බොරලැස්ගමුව නගර සභාවටගිනි නිවීමේ ඒකකයක් ඕනෑ</topic>
    <author>කැස්බෑව සංචාරක ධර්මසිරි සුරවීර</author>
    <content>බොරලැස්ගමුව නගර සභාවට අඩුපාඩුවක්ව පවතින ගිනි නිවීමේ ඒකකයක් පිහිටුවීමට මූල්‍ය ශක්තියක් නොමැති බව එහි සභාපති දේශබන්දු අරුණ ප්‍රියශාන්ත මහතා පවසයි. මේ නිසා බොරලැස්ගමුව බල ප්‍රදේශයේ ඇතිවන හදිසි ගිනි නිවීමේ අවශ්‍යතා සඳහා නගර සභාව ආසන්නයේ පිහිටි දෙහිවල ගල්කිස්ස හෝ කෝට්ටේ මහ නගර සභාවල ගිනි නිවීමේ ඒකකවල සේවය ලබා ගැනීමට ක්‍රමවේදයක් සැලසුම් කර ගත යුතු බවද හෙතෙම සඳහන් කළේය..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>18</day>
    </date>
    <link>http://www.dinamina.lk/2011/06/18/_art.asp?fn=r1106187</link>
    <topic>කෙසෙල්හේනාව කනිටු විදුහලේදෙමහල් ගොඩනැඟිල්ල අවදානම්</topic>
    <author>හල්තොට සමූහ විනීතා මානෙල් ගමගේ</author>
    <content>හොරණ අධ්‍යාපන කලාපයට අයත් කෙසෙල්හේනාව කනිටු විදුහලේ අනතුරුදායක දෙමහල් ගොඩනැගිලි පිළිබඳව අවධානය යොමු කරන ලෙස මවුපියෝ අදාළ බලධාරීන්ගෙන් ඉල්ලා සිටිති. විදුහල සතුව ගොඩනැගිලි 4 ක් ඇති අතර ඉන් දෙකක් දෙමහල් ගොඩනැගිලි වේ’ 1986 වසරේදී නවීකරණය කරන ලද මේ ගොඩනැගිලි දෙකෙන් එකක ආධාරක කණු බිම සිට අඩියක් පමණ උසින් පුපුරා ගොස් සිමෙන්ති ගැලවී කඩා වැටීමට ආසන්නව පවතී.කාර්යාලය 3 වසර පන්තිය හා පරිගණක කාමරය මෙහි පහත මාලයේ ඇති අතර දෙක වසර පන්තිය මේ වන විට ඉවත් කර තිබේ. උඩ මහලේ පන්ති නොපවත්වා වසා දැමීමට කටයුතු කර ඇත්තේ මේ අනතුරුදායක තත්ත්වය නිසාය.අනෙක් දෙමහල් ගොඩනැගිල්ලේ සිවිලිම කඩා වැටී තිබෙන අතර පුස්තකාලය ලෙසට භාවිතා කරන කාමරයේ මුක්කු මත සිවිලිම රඳවා ඇත.අක්කර 2 1 / 2 ක් පමණ වන පාසල් භූමියේ අක්කර 1 / 2 ක පමණ ක්‍රීඩා පිට්ටනියක් ඇතත් එයද සංවර්ධනය කළ යුතු තත්ත්වයේ පවතී. සිසුන් සඳහා කැසිකිළියක අවශ්‍යතාවයද පවතී.පාසල වටා ක්‍රමවත් ආරක්ෂක වැටක් නොමැති හේතුවෙන් පාසල් භූමියේ කිසිම වගාවක් කළ නොහැකි තත්ත්වයට පත්ව තිබේ. පාසල් බිම හරහා එහා මෙහා යෑමට මාර්ග සාදා ගැනීම නිසා විශාල අලාභ හානි සිදුවන බව අනාවරණය වේ.ආචාර්ය මණ්ඩලය 17 ක් හා සිසුන් 325 දෙනෙක් සහිත මෙම විදුහලේ 1 වසර සඳහා ඉල්ලුමක් ඇති නමුත් පන්ති දෙකකට අනුමැතියක් නොමැති කමින් සිසුන් ඇතුලත් කර ගැනීමට අපහසු බව මවුපියෝ පවසති.ඒ. පී. ශාන්ති - මගෙ දුව දැන් 5 වසරෙ. ඒ පන්තියක් දැන් වැස්සට තෙමෙනවා. ළමයින්ට ඩෙස් පුටු වල අඩු පාඩුවක් තියෙනවා. ඉස්කෝලෙ වත්ත මැදින් පාරවල් හදා ගෙන එහා මෙහා යන නිසා ළමයින්ගෙ වගාවල් නිදැල්ටල් යන හරක් විනාශ කරනවා. පාර පැත්තට විතරක් තාප්පයක් තිබුණට මදි.ජී. සුමිත්‍රා නන්ද කුමාරි - ඉස්කෝලෙ අඩු පාඩු නම් ගොඩක් තියෙනවා. බුදු මැදුරත් වහල දිරලා හොඳටම අබලන්. අපේ ළමයින්ට සෙල්ලම් කරන්න ක්‍රීඩා භාණ්ඩවත් හරියට ඇත්තෙ නෑ..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>18</day>
    </date>
    <link>http://www.dinamina.lk/2011/06/18/_art.asp?fn=r1106188</link>
    <topic>බස් ධාවනය ඇන හිටලා</topic>
    <author>නාරම්මල සමුහ</author>
    <content>ගිරිඋල්ල ඩිපෝවට අයත් ගිරිඋල්ල හමන්ගල්ල හරහා කුලියාපිටිය දක්වා ධාවනය වූ ශ්‍රී ලංගම බස් රථය කලක සිට ධාවනය නොවීම හේතුවෙන් මගීහු දැඩි අපහසුතාවයට පත්ව සිටිති.පරගම්මන, දඹගහගෙදර, යටන්නාවල, කැලණියමුල්ල, මොහොත්තව ආදී ප්‍රදේශ රැසක ජනතාව ගිරිඋල්ල හා කුලියාපිටිය නගරවලට ගමන් කරනුයේ මේ බස් රථය මගිනි.මේ බස් රථය නැවත ධාවනයට එක් කරන ලෙස ප්‍රදේශවාසීහු ඉල්ලා සිටිති..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>18</day>
    </date>
    <link>http://www.dinamina.lk/2011/06/18/_art.asp?fn=r1106189</link>
    <topic>යටිනුවර ආදාහනාගාරයේගෑස් කාන්දුවක්</topic>
    <author>කඩුගන්නාව සමුහ</author>
    <content>යටිනුවර ප්‍රාදේශීය සභාව මගින් පාලනය වන අරඹේගම ආදාහනාගාරයේ ගෑස් කාන්දුවක් නිසා දැනට සතියක පමණ සිට මෘතදේහ ආදාහනය නවතා දමා තිබේ.ගෑස් නළ නිසි පරිදි ක්‍රියාත්මක නොවීම එයට හේතුවයි. ගෑස් නළ සම්පූර්ණ ප්‍රතිසංස්කරණය කළ යුතුව ඇති නිසා ඒ සඳහා රුපියල් ලක්‍ෂ 7ක පමණ මුදලක් වැය වෙතැයි අපේක්‍ෂා කරන අතර එම මුදල් ප්‍රතිපාදන පළාත් පාලන කොමසාරිස්වරයා විසින් අනුමත කොට ඇති නිසා ඉතා කඩිනමින් යථා තත්ත්වයට පත් කොට ජනතා අවශ්‍යතා සපුරන බව යටිනුවර ප්‍රාදේශීය ලේකම් මහතා ප්‍රකාශ කෙළේය..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>18</day>
    </date>
    <link>http://www.dinamina.lk/2011/06/18/_art.asp?fn=s1106181</link>
    <topic>ශ්‍රී ලංකාව කඩුලු 9කට ලකුණු 177</topic>
    <author/>
    <content>ශ්‍රී ලංකාව හා එංගලන්තය අතර සවුත්ඇම්ප්ටන් හි පැවැත්වෙන තෙවැනි සහ අවසන් ටෙස්ට් තරගයේ ඊයේ දෙවන දිනයේදී වර්ෂාව හේතුවෙන් තරගය නතර කරන විට ශ්‍රී ලංකා පිලේ කඩුලු 9ක් ලකුණු 177කට බිඳ වැටී තිබිණි. දිල්හාර ප්‍රනාන්දු ලකුණු 33ක් ද චානක වෙලගෙදර ලකුණු 7ක් ද ලබා ගෙන නොදැවී ක්‍රීඩා කරමින් සිටියහ.රෝස්බෝල් ක්‍රීඩාංගණයට ඊයේ පෙරවරුවේ ඇද හැළුණු වර්ෂාව හේතුවෙන් තරගය ප්‍රමාද වී ආරම්භ කළ අතර පෙරේදා කඩුල්ලේ රැදී සිටි තිලාන් සමරවීර මුළු ලකුණු 89ක් ව තිබියදී ලකුණු 31ක් ලබා සිටියදී ට්‍රෙම්ලට්ගේ පන්දුවකට පීටර්සන් අතට උඩපන්දුවක් ලබා දෙමින් දැවී ගියේය.තිසර පෙරේරා ලකුණු 2 දී ට්‍රෙම්ලට්ගේ පන්දුවකට ප්‍රයර් අතට උඩපන්දුවක් ලබා දී දැවී ගිය අතර රංගන හේරත් (12) දවා ගැනීමට ද ටෙ‍්‍රම්ලට සමත් වූයේ ඇන්ඩර්සන් උඩ පන්දුවක් රැක ගැනීම හේතුවෙනි. ලකුණු 43ක් ලබා සිටි ප්‍රසන්න ජයවර්ධන ස්වාන්ගේ පන්දුවකට මෝගන් අතට උඩපන්දුවක් ලබා දී දැවි ගිය අතර සුරංග ලක්මාල් ලකුණු නොලබාම ට්‍රෙම්ලට්ගේ පන්දුවකට ප්‍රයර් අතට උඩපන්දුවක් ලබා දීමෙන් දැවි ගියේය.බිඳ වැටුණු ශ්‍රී ලංකා කඩුලු 9න් 8ක්ම උඩපන්දු රැක ගැනීමෙන් දැවීයාම විශේෂ සිද්ධියක් විය.විශිෂ්ට පන්දු යැවීමක නිරත වූ ක්‍රිස් ටෙ‍්‍රම්ලට් ශ්‍රී ලංකා කඩුලු 6ක් ලකුණු 42කට දවා ගැනීමට සමත් විය. ශ්‍රී ලංකා ඉනිම ශක්තිමත් කිරීමට පිතකරුවනට කිසිදු අවස්ථාවක් ලබා දීමට එංගලන්ත පන්දු යවන්නන්ගෙන් නොලැබුණි. ජේම්ස් ඇන්ඩර්සන් ලකුණු 56කට කඩුලු 2ක් ද, ග්‍රෙහැම් ස්වාන් ලකුණු 12කට කඩුලු 1ක් ද දවා ගත්හ.අද තරගයේ තෙවැනි දිනයයි. .</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>18</day>
    </date>
    <link>http://www.dinamina.lk/2011/06/18/_art.asp?fn=s1106182</link>
    <topic>වසර 22ක පිටියේ මෙහෙවරඅවසන් කිරීමට සනත් නික්ම යයි</topic>
    <author>ප්‍රින්ස් ගුණසේකර</author>
    <content>වසර 22ක් ශ්‍රී ලංකාව වෙනුවෙන් ක්‍රීඩා කළ සනත් ජයසූරිය තම ක්‍රිකට් දිවියේ අවසන් තරගයට සහභාගි වීම උදෙසා ඊයේ එංගලන්තය බලා පිටත්ව ගියේය.ලොව වටිනාම ක්‍රිකට් ක්‍රීඩකයා ලෙස හා ක්‍රිකට් පිටියේදී දිනාගත හැකි සියලුම සම්මාන දිනූ සනත් එංගලන්තයේදී සමුගන්නේ තම 445 වැනි එක්දින ක්‍රිකට් තරගයෙන් අනතුරුවය.සනත් ජයසූරිය සමඟ ඊයේ දිනයේදී එංගලන්තය බලා තිළිණ කණ්ඩම්බි, ජීවන් මෙන්ඩිස්, දිමුත් කරුණාරත්න, ලසිත් මාලිංග, නුවන් කුලසේකර, ඇන්ජලෝ මැතිව්ස් හා පුහුණුකරුවෙකු වන මාරියෝ වෙල්ලවරායන් පිටත් වූහ.සනත් ජයසූරියගේ අවසන් එක්දින ක්‍රිකට් තරගය මේ මස 28 වැනිදා එංගලන්තය සමඟ ලන්ඩන් ඕවල් ක්‍රීඩාංගණයේදී පැවැත්වේ. මේ ක්‍රීඩාංගණයේදී එක්දින ශතකයක් ලැබූ එකම ශ්‍රී ලාංකික පිතිකරුවා ද සනත් පමණි. 2006 ජූනි 20 දා එංගලන්තය සමඟ පැවැති එක්දින තරගයේදී පන්දු 136කදී හතරේ පහර 15ක් හා හයේ පහර 2ක් ද සමඟ සනත් ලකුණු 122ක් ලබා ගත්තේය. එම සුපිරි දක්‍ෂතා දැක්වූ ක්‍රීඩාංගණයේදී තම ජගත් ක්‍රිකට් දිවිය නිමාකිරීමට සනත් තීරණය කර ඇත. ලන්ඩන් ඕවල් ක්‍රීඩාංගණයේදී එක්දින තරගවලදී ශ්‍රී ලංකා පිතිකරුවෙකු ලබා ඇති ඉහළම ලකුණු සංඛ්‍යාව ද සනත් සතුව ඇත.එංගලන්තය සමඟ එක්දින තරගාවලියට සහභාගි වන තිළිණ කණ්ඩම්බි ශ්‍රී ලංකා පිලේ උප නායකයා ලෙස කටයුතු කිරීමට සූදානමින් සිටී.එමෙන්ම ශ්‍රී ලංකාවේ 146 වැනි එක්දින ක්‍රිකට් ක්‍රීඩකයා ලෙස එක්දින වරම් දිනාගැනීමේ බලාපොරොත්තුවෙන් දිමුත් කරුණාරත්න මේ සංචාරයට එක්වීම ද විශේෂත්වයකි.  .</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>18</day>
    </date>
    <link>http://www.dinamina.lk/2011/06/18/_art.asp?fn=s1106183</link>
    <topic>පී‍්‍රමියර් ලීග් සූරයන් එෆ්. ඒ. අවසන් ගැටුමටත්</topic>
    <author>පි‍්‍රන්ස් ගුණසේකර</author>
    <content>මීගමුව දොන් බොස්කෝ ක්‍රීඩා සමාජය පෙරළිකාරී ලෙස එෆ්. ඒ. කුසලාන පාපන්දු තරගාවලියේ අවසන් තරගයට පිවිසියේය.දොන් බොස්කෝ - යුද හමුදාව අතර අවසන් තරගය මීගමුව මාරිස්ටෙලා විදුහල් ක්‍රීඩාංගණයේදී පැවැත්වෙන අතර දිනය පසුව දැනුම් දෙනු ඇත.සම්පත් පෙරේරා මහතාගේ පුහුණුව යටතේ පිටියට පිවිසෙන දොන් බොස්කෝ ක්‍රීඩා සමාජය 2009 සිට ජයග්‍රාහීව ඉදිරියට පැමිණෙමින් සිටී. 2008 වෙද්දී දෙවැනි පෙළ පාපන්දු තරගාවලියේ ක්‍රීඩා කරමින් සිටි දොන් බොස්කෝ පිල 2009 දී පළමු පෙළ දක්වා උසස් වී 2009 වසරේ ප්‍රධානතම පාපන්දු තරගාවලියේ අවසන් පූර්ව වටය දක්වා පැමිණියේය.2010 පි‍්‍රමියර් ලීග් පාපන්දු සූරතාව දිනාගත් දොන් බොස්කෝ පිල මෙවර එෆ්. ඒ. කුසලාන පාපන්දු තරගාවලියේ සූරතාව අසලටම පැමිණ සිටී.මේ තරගාවලියේදී දොන් බොස්කෝ පිල ගෝල් 5 – 4 කින් කොළඹ ක්‍රීඩා සමාජය පරාජයට පත් කරමින් අර්ධ අවසන් පූර්ව තරගයට පැමිණ එහිදී දඬුවම් පහර 5 – 4ක් ලෙස නාවික හමුදාව පරාජය කර අවසන් පූර්ව තරගයට සුදුසුකම් ලබා ගත්තේය. අවසන් තරගයට පිවිසි යුද හමුදාව වෙතින් පොලිස් ක්‍රීඩා සමාජය ගෝල් 5 – 0ක පරාජයක් අවසන් පූර්ව තරගයේදී ලැබීය.එෆ්. ඒ. කුසලාන පාපන්දු තරගාවලියේ සූරයින්ට රුපියල් ලක්‍ෂ 5ක මුදලක් පිරිනැමීමට සංවිධායකයෝ බලාපොරොත්තු වෙති. අනු සූරතාව දිනාගන්නා කණ්ඩායමට රුපියල් ලක්‍ෂ 3 ක් හිමිවේ..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>18</day>
    </date>
    <link>http://www.dinamina.lk/2011/06/18/_art.asp?fn=s1106184</link>
    <topic>කොළඹ පාසල් ඒකාබද්ධ රගර් පිලට ජය</topic>
    <author/>
    <content>කොළඹ පාසල් ඒකාබද්ධ රගර් කණ්ඩායම ලකුණු 33-8 කින් මහනුවර පාසල් ඒකාබද්ධ රගර් කණ්ඩායම පරදවා පෙරේදා (16) සී. ආර්. ඇන්ඩ් එෆ්. සී. පිටියේදී විශිෂ්ට ජයක් වාර්තා කළේය.ශ්‍රී ලංකා රගර් සංගමය සහ Thepapere.com ක්‍රීඩා වෙබ් අඩවිය එක්ව සංවිධානය කළ මේ තරගය හොංකොං හි පැවැත්වීමට නියමිත ආසියානු කනිෂ්ඨ රගර් සුරතාවලිය සඳහා නියෝජනය කරන ශ්‍රී ලංකා පිල තෝරා ගැනීමේ තරගයක් ලෙස පැවැත්විණි.තරගයේ පළමු භාගයේ දී ලකුණු 8-7 ක් ලෙස පෙරමුණ ගැනීමට මහනුවර පාසල් ඒකාබද්ධ පිල සමත් වුවද, දෙවන භාගයේදී ලකුණු 19-8 ක් ලෙස කොළඹ පාසල් ඒකාබද්ධ පිල පෙරමුණ ගත් අතර අවසානයේ දී ලකුණු 33-8 ක් ලෙස ජයග්‍රහණය අත් කර ගැනීමට කොළඹ පාසල් ඒකාබද්ධ පිල සමත් විය. මහනුවර පාසල් ඒකාබද්ධ පිල පෙනෙල්ටි 1 ක් හා ට්‍රයි දිනුම් 1 ක් වාර්තා කළ අතර කොළඹ පාසල් ඒකාබද්ධ පිල ප්‍රවර්ථන ගෝලයක් සහ ට්‍රයි දිනුම් 5 ක් වාර්තා කළේය.දක්ෂතම ක්‍රීඩකයා කොළඹ පාසල් ඒකාබද්ධ පිල නියෝජනය කළ සාන්ත පීතර විදුහලේ ධනුෂ්ක රන්ජන් සම්මාන ලැබීය..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>18</day>
    </date>
    <link>http://www.dinamina.lk/2011/06/18/_art.asp?fn=s1106185</link>
    <topic>දකුණේ පාසල් වොලිබෝල්20 සිට 23 දක්වා</topic>
    <author>බන්ධුල ගුණසේකර හා ධම්මිකා වෙලේගොඩ</author>
    <content>දකුණු පළාත් පාසල් ක්‍රීඩා උළෙලේ වොලිබෝල් බාලක බාලිකා තරඟ මේ ජුනි මස 20 -21 - 22 - 23 යන දිනවල ගාල්ල කොටුව දකුණු පළාත් පාසල් ක්‍රීඩා පුහුණු මධ්‍යස්ථානයේදී පැවැත්වේ.දකුණු පළාත් අධ්‍යාපන දෙපාර්මේන්තුව මෙම ක්‍රීඩා උළෙල සංවිධානය කරයි..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>18</day>
    </date>
    <link>http://www.dinamina.lk/2011/06/18/_art.asp?fn=f1106181</link>
    <topic>ජනතාව ජවිපෙ න්‍යාය පත්‍රයප්‍රතික්‍ෂේප කර අවසානයි</topic>
    <author>සාකච්ඡා කෙළේ උදිත ගුණවර්ධන</author>
    <content>වර්තමාන දේශපාලන, සමාජීය හා ආර්ථික ප්‍රවණතා පිළිබඳත්, ඒ තත්ත්වයන් ජය ගැනීමට ආණ්ඩුව ගෙන ඇති පියවර පිළිබඳත්, ඇමැති නිමල් සිරිපාල ද සිල්වා මහතා සමඟ කළ කතාබහකි මේ.* පළාත් සභාවලට ලැබී ඇති ඉඩම්, පොලිස් බලතල ක්‍රියාත්මක කරන ලෙස ඇතැම් පාර්ශ්වවලින් ඉල්ලීම් ඉදිරිපත්ව තිබෙනවා. මේ පිළිබඳ රජය නියෝජනය කරන ප්‍රබල ඇමැතිවරයකු ලෙස ඔබගේ අදහස කුමක්ද?13 වැනි සංශෝධනය තුළ ඉඩම් පොලිස් බලතල පිළිබඳ පැහැදිලිව සඳහන් කර තිබෙනවා. මේ ඉල්ලීම ප්‍රබල ලෙස ඉස්මතු වෙලා තිබෙන්නේ උතුරු හා නැඟෙනහිර ප්‍රදේශවලින්. ඒත් මෙවැනි ඉල්ලීමක් ගැන අප ඉතාමත් බරපතළ ලෙස කල්පනා කරලා තමයි තීරණයක්, තීන්දුවක් ගත යුත්තේ.ඉන්දියාවේ ප්‍රාන්ත රාජ්‍යවලට පොලිස් බලතල ලබා දී තිබෙනවා. ඒ නිසා ඇතැම් අවස්ථාවල මධ්‍යම රජයට පවා පාලනය කළ නොහැකි තරමට විවිධ ප්‍රාන්තවල පොලිස් බලතල ඉක්මවා ගිහින්. මා එයට හොඳ ම උදාහරණ කිහිපයක් පෙන්වා දෙන්නම්.එක් අවස්ථාවක කොංග්‍රස් නායිකා සෝනියා ගාන්ධි මහත්මියට උත්තර ප්‍රදේශ් ප්‍රාන්තයට පැමිණීම තහනම් කළේ, මහ ඇමැතිනි මායාවති මහත්මිය විසිනුයි. ඒ වගේම රාහුල් ගාන්ධි මහතා පොලිස් අත්අඩංගුවට පත්වන්නේත් ප්‍රාන්ත පොලිසියක් මගිනුයි.මේ විදිහේ තත්ත්වයක් තමයි ප්‍රාන්තවලට පොලිස් බලතල ලබා දුන්නහම වෙන්නේ. ඒ මගින් මේ වගේ අර්ථ විරහිත දේ සිදුවන්න පුළුවන්.මේ ගැන දෙමළ ජාතික සන්ධානය සමඟ ආණ්ඩුව සාකච්ඡා කරමින් ඉන්නවා. මෙවැනි ඉතාමත් සංවේදී කාරණා පිළිබඳ අවධානය යොමු කළ යුත්තේ ප්‍රවේශම් සහගතවයි. බලය විමධ්‍යගත කිරීම වැනි දේ පාර්ලිමේන්තුව තුළ සංවාදයට බඳුන් කර ගත හැකියි. එමඟින් අපට සියලු දේශපාලන පක්‍ෂ සමඟ සංවාදයකට එළැඹිය හැකියි.මේ මොහොතේදී සිදුවිය යුත්තේ සියලු ජන වර්ග අතර සමඟිය ඇතිවන ලෙස, අවශ්‍ය කරන දේශපාලන සම්මුතියකට පැමිණීමයි.එය එසේ වුවත්, සමහරු අද මෙවැනි දේ මුල්කරගෙන රට තුළ දේශපාලන ආරවුලක් ඇතිකිරීමටත්, රට තුළ අර්බුදයක් ඇතිකර රට අස්ථාවර කිරීමටත් කටයුතු කරනවා. මෙවැනි කුමන්ත්‍රණකාරී ප්‍රයත්නයන් පරාජය කළ යුතුයි.* මේ තත්ත්වයත් සමඟ ඉන්දීය මැදිහත්වීමක් උද්ගතව ඇතැයි දේශපාලන පක්‍ෂ චෝදනා කරනවා. මෙහි සත්‍ය අසත්‍යතාව කුමක්ද?රජයක් විදිහට අප පැහැදිලි ස්ථාවරත්වයකයි ඉන්නේ. අපට එවැනි බලපෑමක් නැහැ. ඒ වගේම එවැනි බලපෑම්වලට රජයක් විදිහට අප යටත් වන්නේත් නැහැ.ඒත් මේ මොහොතේදී අප ඉතාමත් තුලනාත්මක හා සමබර විදිහටයි බැලිය යුත්තේ. ඉන්දීය මධ්‍යම රජයට තමිල්නාඩු මහ ඇමැතිනි ජයලලිතා මහත්මියගෙන් බලපෑම් එල්ල වී තිබෙනවා. ඒත් මේ බලපෑම් නිසා ඉන්දු – ලංකා සමඟියට බාධාවක් හෝ තර්ජනයක් එල්ල කර ගත යුතු නැහැ. අප දෙරට අතර බොහෝ කාලයක ඉඳන් රාජ්‍ය තාන්ත්‍රික සබඳතා තිබෙන්නේ. ඒ සබඳතා පළුදු කර ගැනීම නුසුදුසු දෙයක්. ඇතිකර ගත යුත්තේ සමීප සබඳතා පමණයි.විපක්‍ෂය තුළ සිටින අන්තවාදී දේශපාලන පක්‍ෂ මේ තත්ත්වය උපයෝගී කරගෙන, ආණ්ඩු විරෝධයක් රට තුළ ඇති කිරීමට උත්සාහ කරනවා. අප මෙහිදී ඉන්දු – ලංකා මිත්‍රත්වය ආරක්‍ෂා කර ගත යුතුයි. ඔවුන් අප වෙත මිත්‍රත්වය රැගෙන එන පිරිසක් මිස, බලපෑම් එල්ල කරන පිරිසක් නොවෙයි. අපට ඕනෑම ප්‍රශ්නයක් සුහදව විසඳා ගන්න පුළුවන්.ආවේගශීලී ලෙස ප්‍රශ්න විසඳා ගැනීමට බැහැ. බුද්ධිමත්ව සහ රාජ්‍ය තාන්ත්‍රික ලෙස මේවා පිළිබඳ අවධානය යොමුකළ යුතුයි. නිසි මාර්ග අනුගමනය කරමින්, මිත්‍රත්වය මූලික වන ලෙස කටයුතු කරමින් ඕනෑම ප්‍රශ්නයක් විසඳා ගන්න මේ මොහොතේදී ක්‍රියා කළ යුතු වෙනවා.* කටුනායක සිදුවීම වැනි සිදුවීම් මුල්කර ගෙන රට තුළ අර්බුදයක් ඇති කිරීමට ජවිපෙ කුමන්ත්‍රණයක් ඇති බවට ආණ්ඩුව චෝදනා එල්ල කරනවා. මේ චෝදනාවලට මොන විදිහේ පදනමක් ද තිබෙන්නේ?මට ස්ථිරවම කියන්න පුළුවන් කටුනායක සිදුවීම ජවිපෙ නිර්මාණයක් කියලා. අද ජවිපෙට අවශ්‍ය වෙලා තිබෙන්නේ ආණ්ඩුව අපහසුතාවට පත්කර, තමන්ගේ දේශපාලන න්‍යාය පත්‍ර ක්‍රියාත්මක කිරීමටයි. අද ඒ සඳහා ඔවුන් විවිධ උපක්‍රම යොදමින් සිටිනවා. එම සිදුවීමට සම්බන්ධ වීඩියෝ පට නරඹද්දී අපට එය හොඳින් දැකබලා ගැනීමට හැකියාව තිබෙනවා.අද ජනතා විමුක්ති පෙරමුණට තමන්ගේ න්‍යාය පත්‍රය නිසි විදිහට ක්‍රියාත්මක කර ගැනීමට අවශ්‍ය දේශපාලන සහයෝගයක් මහා සමාජයෙන් ලැබෙන්නේ නැහැ. ඒ නිසා තමයි වෙළෙඳ කලාපයේ තරුණ තරුණියන් මූලික කරගෙන කටයුතු කිරීමට උත්සාහ කළේ.උද්ඝෝෂණ කිරීම නරක දෙයක් හෝ නීති විරෝධි දෙයක් කියලා මං කියන්නෙ නෑ. සාමකාමී උද්ඝෝෂණය කිරීම්, ඒ සඳහා වැඩ කරන ජනතාවගේ සහභාගිත්වය වැරැදි දෙයක් කියලා අප කියන්නේ නැහැ. ඒත් කටුනායකදී වුණේ සාමකාමී උද්ඝෝෂණය කඩාකප්පල් කිරීමට ජවිපෙ මැරයන් යොදවා තිබුණ එකයි. මේ තත්ත්වය තුළ ප්‍රචණ්ඩකාරී වටපිටාවක් ඇතිකිරීමට ගත් උත්සාහය පාලනය කිරීමට රජය කටයුතු කළා.මෙහිදී යම් සිදුවීමක් නිසා අහිංසක තරුණයකු මිය ගියා. ඒ ගැන අප රජයක් විදිහට බලවත් කනගාටුව පළකරනවා පමණක් නෙමෙයි, ඒ සිදුවීමට සම්බන්ධ වූ අය පිළිබඳ ස්වාධීන පරීක්‍ෂණයක් කිරීමටත්, වැරැදිකරුවන්ට එරෙහිව නීතිය ක්‍රියාත්මක කිරීමටත් අප කටයුතු කර තිබෙනවා.* රටේ ප්‍රජාතන්ත්‍රවාදය තර්ජනයට ලක්ව ඇතැයි ආණ්ඩුවට ජවිපෙ චෝදනා එල්ල කරනවා. මේ චෝදනාවලට පදනමක් තිබෙනවාද?අද ප්‍රජාතන්ත්‍රවාදය පිළිබඳ මහා ඉහළින් කතා කරන ජනතා විමුක්ති පෙරමුණ එදා 1988, 1989 භීෂණ යුගය තුළ කටයුතු කළ ආකාරය මුළු රටට ම හොඳට මතකයි. ප්‍රජාතන්ත්‍රවාදී මූලධර්ම රැකීම නෙමෙයි, අඩුම තරමෙන් මරණයකදී මියගිය අයට නිසි ගෞරවයක් ලැබෙන විදිහට හෝ කටයුතු කිරීමට ඉඩක් ලැබුණේ නැහැ. ඒ අය තමයි අද ප්‍රජාතන්ත්‍රවාදය පිළිබඳ මහා ඉහළින් කතා කරන්නේ.එක්සත් ජාතික පක්‍ෂයත් අද මේ මාතෘකාව පිළිබඳ දැඩි ස්ථවරයකින් කතා කරනවා. ඒත් එදා එක්සත් ජාතික පක්‍ෂ ආණ්ඩු බලයේ සිටියදී කටයුතු කළ විදිහ අපට ඉතාමත් හොඳින් මතකයි. ඡන්දදායකයා බලවත් විය යුතු මැතිවරණයකදී, මැරයා, දූෂිතයා තමයි එදා බලවත් වුණේ. එජාපය එදා කටයුතු කළේ ඔය විදිහටයි.මෙරට තුළ ප්‍රජාතන්ත්‍රවාදය ගැන කතා කරන්න විපක්‍ෂයට ඇති අයිතිය, මේ අතීත ක්‍රියාකාරකම් නිසා විහිළුවට ලක්වෙනවා. පාර්ලිමේන්තුව තුළත්, ඉන් පිටතත් ප්‍රජාතන්ත්‍රවාදය ආරක්‍ෂා වන තත්ත්වයකුයි දැන් තිබෙන්නේ.සිහි බුද්ධියෙන්, හොඳ කල්පනාවෙන් කටයුතු කළොත් ඕනෑම කෙනෙකුට තේරෙනවා රටේ ප්‍රජාතන්ත්‍රවාදය තිබෙනවාද? නැද්ද? කියලා. ඇත්ත කියන්නේ ආණ්ඩුව ද, විපක්‍ෂය ද කියලා එතකොට තේරුම් ගන්න පුළුවන්.අද විද්‍යුත් මාධ්‍ය, මුද්‍රිත මාධ්‍යවල ක්‍රියාකාරීත්වය සමස්තයක් විදිහට ගත්තොත්, ඕනෑම මාධ්‍යයක බහුතරයක් පළවෙන්නේ ආණ්ඩු විරෝධී ප්‍රවෘත්ති. ඒත් ඔවුන්ට ආණ්ඩු පක්‍ෂය වෙතින් තර්ජනයක් නැහැ. බලපෑමක් නැහැ. එහෙම තිබියදී රටේ ප්‍රජාතන්ත්‍රවාදය නැහැ කියලා, ප්‍රජාතන්ත්‍රවාදයට තර්ජනයක් කියලා විපක්‍ෂය චෝදනා කළත්, ඒ චෝදනාවලට නිසියාකාර පදනමක් නැහැ. මැතිවරණ නිසි වෙලාවට සාධාරණ විදිහට පවත්වනවා. එවන් තත්ත්වයක් තුළ ප්‍රජාතන්ත්‍රවාදී වටපිටාවක් නැති බවට චෝදනා කරන්නේ කොහොමද කියන එක ප්‍රශ්නයක්.එදා එජාප ආණ්ඩුව ඔවුන්ට එරෙහිව තීන්දු දුන් අධිකරණ විනිශ්චයකාරවරුන්ගේ නිවෙස්වලට ගල් ගැසුවා. උසාවි මගින් දඬුවම් කළ වැරැදිකරුවන්ට ජනාධිපති සමාව ලබා දුන්නේ ජේ. ආර්. ජයවර්ධන හිටපු ජනාධිපතිතුමා විසිනුයි.* චැනල් 4 නාලිකාව යළිත් ශ්‍රී ලංකාව පිළිබඳ වීඩියෝ පටයක් ප්‍රසිද්ධියට පත්කර තිබෙනවා. මෙහි ඇතුළත් කරුණු අතර මානුෂීය මෙහෙයුම් සමයේ සිදුවූයේ යැයි කියැවෙන කරුණු ඇතුළත්, මේ ගැන රජයේ ප්‍රතිචාරය මොන වගේද?රජය මේ වීඩියෝ පටය මගින් එළිදක්වා ඇති තොරතුරු හා දර්ශන සම්පූර්ණයෙන්ම ප්‍රතික්‍ෂේප කරනවා. මෙය කොටි හිතවාදී ජාත්‍යන්තර හා ජාතික බලවේග, ශ්‍රී ලංකාවේ ප්‍රතිරූපය බිඳ දැමීමට කළ කුමන්ත්‍රණයක් විදිහටයි අප සලකන්නේ.මානුෂීය මෙහෙයුම් සිදුකළ කාලය තුළ ආණ්ඩුවත්, රණවිරුවනුත් යුද්ධය සිදුකළේ මානුෂීය අරමුණු පෙරදැරි කරගෙනයි. උතුරේ යුද කලාපය තුළ සිට සහන ගම්මානවලට පැමිණි දෙමළ ජනතාව ඊට සාක්‍ෂි දරනවා. අපේ රණවිරුවන් අතිශය මානුෂීය සහ වෘත්තීය වශයෙන් ඉහළ හමුදාවක් විදිහටයි කටයුතු කළේ. ඒ නිසා ශ්‍රී ලංකා හමුදාව කිසිම විටෙක සැලැසුම් සහගතව, හිතාමතා සිවිල් ජනතාව වෙත ප්‍රහාර එල්ල කළේ නැහැ. ඒ නිසා අපට සැඟවීමට කිසිවක් නැහැ. චැනල් 4 නාලිකාව ප්‍රදර්ශනය කළ වීඩියෝ පටයට කිසිදු පදනමක් නැහැ.මේ වීඩියෝ පටයේ ඇති කරුණු සියල්ල අමූලික බොරුවක් වගේම, එය ඔවුන් නිර්මාණය කළ දෙයක් බවට අවශ්‍ය නම් විද්‍යාත්මකව තහවුරු කර දක්වන්න පුළුවන්..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>18</day>
    </date>
    <link>http://www.dinamina.lk/2011/06/18/_art.asp?fn=f1106182</link>
    <topic>සංස්කෘතිය රැක ගැනීමටඅලුත් ක්‍රමවේද අවශ්‍යයි</topic>
    <author>චතුරිකා ගමගේ</author>
    <content>ශ්‍රී ලාංකේය ජන සමාජයේ සංස්කෘතිකමය පුනර්ජීවනයක් ඇති කිරීමේ අරමුණින් මෙරට සංස්කෘතිය පිළිබඳ වගකීම් දරන ප්‍රමුඛතම රාජ්‍ය ආයතන වන සංස්කෘතික හා කලා කටයුතු අමාත්‍යාංශයත්, සංස්කෘතික කටයුතු දෙපාර්තමේන්තුවත් එක්ව “ග්‍රාමීය සංස්කෘතික බලමණ්ඩල” නමින් නගරයෙන් නගරයට, ගමින් ගමට මෙන්ම ගෙයින් ගෙට ක්‍රියාත්මක වන බිම් මට්ටමේ වැඩසටහනක් ආරම්භ කර තිබේ. මේ ඒ පිළිබඳ සංස්කෘතික කටයුතු දෙපාර්තමේන්තුවේ අධ්‍යක්‍ෂ ජනරාල් විජිත් කණුගල මහතා සමඟ සිදුකළ සාකච්ඡාවකි.* අපේ රටේ සංස්කෘතිය රැකගැනීම උදෙසා සංස්කෘතික කටයුතු දෙපාර්තමේන්තුව හරහා නව ක්‍රමවේදයක් සකස් කිරීමට අදහස් කළේ ඇයි?සංස්කෘතික කටයුතු දෙපාර්තමේන්තුව මෙතෙක් ක්‍රියාත්මක වුණේ 1956 ආරම්භ කළ ව්‍යුහය අනුවයි. මෙතෙක් වැඩසටහන් නිර්මාණය වී තිබුණේ සාහිත්‍ය, කලාව, සෞන්දර්යය, භාෂාව වැනි විෂය ක්ෂේත්‍රයන්ට පමණයි. නමුත් සංස්කෘතිය කියන්නේ මේ දේවල් පමණක් නොවෙයි. මිනිසාගේ උපතේ සිට මරණය දක්වා තිබෙන සියලුම දේ සංස්කෘතියට අයත් වෙනවා. මේ මහා විෂයයට අදාළ වන වැඩසටහන් නිර්මාණය වීමේ අවශ්‍යතාව අද වන විට ඇති වී තිබෙනවා. සංස්කෘතික සෝදාපාළුවක් ගැන ජනතාව කතා කරනවා. ශ්‍රී ලංකාවට ආවේණික, පාරම්පරික සියලුම හර පද්ධතීන් මේ වන විට පරිහානියට පත්වෙමින් යනවා. මෙවැනි තත්ත්වයක් තුළ සංස්කෘතික දෙපාර්තමේන්තුව හැටියට අපිට විශාල වගකීමක් පැවරෙනවා. නව ක්‍රමවේදයක් හරහා අපේ සංස්කෘතික වටිනාකම් රැකගැනීමට අපි තීරණය කළේ ඒ නිසයි.* මෙම නව ක්‍රමවේදය සකස් කිරීමේදී වැඩි වශයෙන් අවධානය යොමුකෙරුණේ කුමන කරුණු කාරණා පිළිබඳවද?ආහාර, ඇඳුම් පැළඳුම්, සංස්කෘතිය, සිරිත් විරිත්, ආගමික පසුබිම, අධ්‍යාපනය, පරිසරය, මිනිසුන්ගේ රසවින්දනය, ආධ්‍යාත්මික පසුබිම වැනි ක්ෂේත්‍ර කෙරෙහි සංස්කෘතික කටයුතු දෙපාර්තමේන්තුවේ අවධානය යොමු විය යුතුයි. මේ කිසිම ක්ෂේත්‍රයක් සඳහා මෙතෙක් සංස්කෘතික දෙපාර්තමේන්තුවෙන් වැඩසටහන් සම්පාදනය වෙලා තිබුණේ නැහැ. ඒ නිසා අපි ප්‍රාදේශීය සංස්කෘතික බල මණ්ඩල යළි ප්‍රතිසංවිධානය කර, ඒ හරහා ග්‍රාමීය මට්ටමින් සක්‍රීය ක්‍රියාකාරකම් හා වැඩසටහන් සංවිධානය කිරීමට කටයුතු කරනවා.* මේ වැඩසටහන් ක්‍රියාත්මක කරන ආකාරය පිළිබඳ සඳහන් කළොත්?මේ මෙහෙවර රට පුරා ව්‍යාප්ත කෙරෙන්නේ ප්‍රාදේශීය ලේකම් කාර්යාලවල සිටින සංස්කෘතික නිලධාරීන් මාර්ගයෙනුයි. ප්‍රාදේශීය ලේකම් කාර්යාලවලට අනුයුක්ත කර සිටින සංස්කෘතික නිලධාරීන්ට මෙතෙක් දෙපාර්තමේන්තුවෙන් නිශ්චිත රාජකාරී ලැයිස්තුවක් හෝ වර්ෂය පුරා දියත් කෙරෙන වැඩසටහන් පවරා තිබුණේ නැහැ. නමුත් සංස්කෘතික දෙපාර්තමේන්තුවේ මෙහෙවර ප්‍රකාශය වන්නේ ශ්‍රී ලාංකීය සංස්කෘතිය, ප්‍රවර්ධනය, සංරක්‍ෂණය සහ ව්‍යාප්තිකරණය යන්නයි. මේ මෙහෙවර රට පුරා ව්‍යාප්ත කරන එකම නිලධාරියා ප්‍රාදේශීය ලේකම් කාර්යාලයේ සිටින සංස්කෘතික නිලධාරියායි. ඔහුට නිශ්චිත වැඩසටහනක් නැහැ කියන්නේ සංස්කෘතික දෙපාර්තමේන්තුවෙන් සිදුවන නිශ්චිත කාර්යභාරයක් නැහැ කියන එකයි.* සංස්කෘතික කටයුතු දෙපාර්තමේන්තුව මගින් ඉදිරිපත් කළ වාර්ෂික සැලැස්මේ අන්තර්ගතය කෙබඳුද?මුළුතැන්ගෙයි සිට ආලින්දය දක්වා නිවසක සිදුවන සියලුම භෞතික හා මානව ක්‍රියාකාරකම් වඩාත් යහපත් මට්ටමකට ගෙන ඒමට සහ පවුල් සංස්ථාව තුළ අපේ සංස්කෘතිය යළි නගාසිටුවන්නට සුදුසු වැඩසටහන් මෙම වාර්ෂික සැලැස්මට අන්තර්ගත කළා. ඒ වගේම පවුල හා සම්බන්ධ වන අනෙකුත් සමාජ සංවිධාන විශේෂයෙන් යහපත් මිනිසුන් නිර්මාණය කරන පන්සල, පාසල වැනි ස්ථාන සඳහා විශේෂ වැඩසටහන් සැලසුම් කෙරුණා. මීට අමතරව අපට උරුම වූ අනාදිමත් කාලයක සිට පැවතුන ආහාර සංස්කෘතිය අපේ පරිභෝජන රටාවට යළි කැඳවා ගන්නේ කොහොමද යන්න පිළිබඳත් අවධානය යොමු කළා. සිරිත් විරිත් හා ආගමික පසුබිම සමඟ සම්බන්ධ වන ශ්‍රී ලාංකීය හර පද්ධතිය සුරක්‍ෂිත කර ගනිමින් අනාගතයට සම්ප්‍රේෂණය කළ යුතු ආකාරය පිළිබඳ සැලසුම් ද මෙහි අන්තර්ගත වෙනවා. ඒ වගේම සමාජය උඩු යටිකුරු කරන හරසුන් රසවින්දනය වෙනුවට අපේ සංස්කෘතියට අනන්‍යය වූ සෞන්දර්ය කලාවන් රසවිඳීමට ජනතාව පුරුදු පුහුණු කිරීමටත් අපි බලාපොරොත්තු වෙනවා. පරිසරයත් සමඟ බද්ධ වී පෙර මුතුන්මිත්තන් මෙන් පරිසරයට ආදරය කරන මිනිසුන් නිර්මාණය කිරීමට මෙන්ම ශිෂ්ට සම්පන්න ඇඳුම් පැළඳුම් සමාජයට හුරුකරන වැඩසටහන් ද මේ සැලසුමට ඇතුළත්.* මෙම වැඩසටහන් සැලසුම් කළ ආකාරය හා දැනට එම වැඩසටහන් හි ප්‍රගතිය පිළිබඳ සඳහනක් කරමු.මේ සියලුම සැලසුම් සකස් කිරීමේදී අපි සංස්කෘතික නිලධාරීන්ගේ අදහස් යෝජනා මෙන්ම අපේ රටේ විශ්වවිද්‍යාල පද්ධතිය තුළ සිටින උගත් කිහිපදෙනෙකු සමඟ සාකච්ඡා කර ඔවුන්ගේ අදහසුත් ලබා ගත්තා. මැයි මාසයේ සිට වර්ෂය පුරාම ක්‍රියාත්මක කළ හැකි වැඩසටහන් මේ වන විට ආරම්භ කර තිබෙනවා. මෙම වැඩසටහන් සකස් කිරීමේදී විශේෂයෙන් උතුරු නැඟෙනහිර දමිළ ජනතාවත්, වතුකරයේ ජනතාවත්, නගරබද වතු ආශි‍්‍රත සංස්කෘතියත් යන විවිධ ප්‍රාදේශීය උප සංස්කෘතීන් ස්පර්ශ වන ආකාරයට වැඩසටහන් සකස් කිරීමට අපි වගබලා ගත්තා. දැනට මේ වැඩසටහන් ක්‍රියාත්මක වෙමින් පවතිනවා. දෙපාර්තමේන්තුවෙන් මෙතෙක් ප්‍රකාශයට පත් කළ ප්‍රාථමික මට්ටමේ පොත්පත් ප්‍රකාශනය කිරීම නතර කර සංස්කෘතිකමය වශයෙන් සහ අධ්‍යාපනික වශයෙන් වටිනා පොත්පත් ප්‍රකාශනය කරන්නත් උපදෙස් දී තිබෙනවා.* ග්‍රාමීය මට්ටමින් සංස්කෘතික බලමණ්ඩල ස්ථාපිත කිරීමේ අරමුණ කුමක්ද?අප දැනට ක්‍රියාත්මක කිරීමට සැලසුම් කර තිබෙන වැඩසටහන් ප්‍රාදේශීය ලේකම් කාර්යාලයට අයත් භූමි ප්‍රමාණයේ ක්‍රියාත්මක කිරීම අපහසු නිසයි අපි මෙවැනි සංස්කෘතික බලමණ්ඩල පිහිටුවීමට අදහස් කළේ. ඒ අනුව අපි සමෘද්ධි කලාප පදනම් කරගෙන ග්‍රාමීය සංස්කෘතික බල මණ්ඩල නමින් කුඩා ඒකක පිහිටුවා මෙම වැඩසටහන් ක්‍රියාත්මක කිරීම පහසු කරලා තිබෙනවා.* ග්‍රාමීය සංස්කෘතික මණ්ඩලවල ක්‍රියාකාරීත්වය පිළිබඳ පැහැදිලි කිරීමක් කළොත්?ග්‍රාමීය සංස්කෘතික බලමණ්ඩල එකතු වී ප්‍රාදේශීය සංස්කෘතික බලමණ්ඩල නිර්මාණය වෙනවා. ප්‍රාදේශීය සංස්කෘතික බල මණ්ඩලයේ නියෝජනයෙන් දිස්ත්‍රික් සංස්කෘතික බල මණ්ඩලත්, දිස්ත්‍රික් සංස්කෘතික බලමණ්ඩල නියෝජනයෙන් ජාතික සංස්කෘතික බලමණ්ඩලයක් වශයෙන් මෙම වැඩසටහන් ක්‍රියාත්මක කිරීමට ආයතනික ව්‍යුහයක් සකස් කර දැනට ඒවා සක්‍රීයව ක්‍රියාත්මක වෙමින් පවතිනවා. මේ සඳහා දිස්ත්‍රික් ලේකම්වරු, ප්‍රාදේශීය ලේකම්වරු අනූපමේය සහයෝගයක් ලබා දෙනවා.* සංස්කෘතික නිලධාරීන් මාර්ගයෙන් ගෙන යන මෙම සංස්කෘතික පුනරුදය පිළිබඳ පසුවිපරමක් සිදුකෙරෙනවාද?ඔව්. මේ සියලුම වැඩසටහන් ක්‍රියාක්මක කිරීමේ වගකීම ප්‍රාදේශීය ලේකම් කාර්යාලවල සිටින සංස්කෘතික නිලධාරීන්ට හා දිස්ත්‍රික් ලේකම් කාර්යාලවල සිටින සංස්කෘතික නිලධාරීන්ට පැවරෙනවා. ඔවුන්ගේ ක්‍රියාකාරකම් සියල්ලම සිදු කෙරෙන්නේ ප්‍රාදේශීය ලේකම්වරුන් හා දිස්ත්‍රික් ලේකම්වරුන්ගේ අධීක්‍ෂණය යටතේයි. ඒ වගේම අපි ශ්‍රී ලංකාවේ සියලුම සංස්කෘතික නිලධාරීන් සම්බන්ධ කිරීම සඳහා සංස්කෘතික දෙපාර්තමේන්තුවේ සංස්කෘතික ඒකකයක් පිහිටුවලා තිබෙනවා. ඒ හරහා ඒ ඒ දිස්ත්‍රික්ක සම්බන්ධීකරණය කරන්න කටයුතු කරනවා. සියලුම දිස්ත්‍රික්කවලට අයත් සියලුම නිලධාරීන් මාසිකව කැඳවා හෝ එම දිස්ත්‍රික්කයටම ගොස් සෘජුවම ප්‍රගති සමාලෝචනයක් සිදුකරනවා. නිශ්චිත රාජකාරියක් නොතිබුණු කාර්යාලවල පසුබෑමකට ලක්ව සිටි සංස්කෘතික නිලධාරීන් මේ අලුත් වැඩසටහනත් සමඟ පිබිදීමකින් ඉන්න බව ඔවුන් සමඟ කතාබහ කිරීමෙන් අවබෝධ වෙනවා. අපගේ මෙම නව වැඩසටහන් ක්‍රියාත්මක කිරීමේදී සංස්කෘතික හා කලා කටයුතු අමාත්‍ය ටී. බී. ඒකනායක මහතා වගේම අමාත්‍යාංශ ලේකම් නිමල් රූබසිංහ මහතගෙනුත් ලැබෙන අධීක්‍ෂණය සහ උපදේශකත්වයත් අගය කළ යුතුයි..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>18</day>
    </date>
    <link>http://www.dinamina.lk/2011/06/18/_art.asp?fn=f1106183</link>
    <topic>බලන් කඩතුරා හැර දෑසේ</topic>
    <author>ඉන්දික ජයරත්න අධ්‍යක්‍ෂ (ප්‍රවෘත්ති හා කාලීන වැඩසටහන්) ශ්‍රී ලංකා ගුවන් විදුලි සංස්ථාව</author>
    <content>මහින්ද රාජපක්‍ෂ ජනාධිපතිවරයාගේ ආණ්ඩුව දෙමළ ජනතාවට ලබා දුන් දේ පිළිබඳ පාර්ලිමේන්තුව දැනුම්වත් කොට නොමැති බව එක්සත් ජාතික පක්‍ෂයේ ජාතික ලැයිස්තුවෙන් පාර්ලිමේන්තුවට නම් කරන ලද එක් මන්ත්‍රීවරයෙක් පාර්ලිමේන්තුවේදී ප්‍රකාශයක් කර තිබේ.මේ මන්ත්‍රීවරයා අසන ප්‍රශ්නයේ යටි පෙළ අරුත වන්නේ දෙමළ ජනතාව වෙනුවෙන් රාජපක්‍ෂ ආණ්ඩුව කිසිත් නොකළ බවයි. නමුත් හෘද සාක්ෂියක් ඇති සහ සිතන්නට පුළුවන් විචාර බුද්ධියක් ඇති ඕනෑම අයෙකු හිතේ කුහකකමකින් තොරව ලබා දෙන පිළිතුර වන්නේ දෙමළ ජනතාව පමණක් නොව සකල ශ්‍රී ලංකාවාසීන්ටම රාජපක්‍ෂ ආණ්ඩුවෙන් සාධාරණයක් ඉෂ්ට වී තිබෙන බවයි.නමුත් අලුත් යුගයක් ආරම්භ කළ 2005 හැරවුම් ලක්‍ෂය උතුරු සහ නැෙඟනහිර පවත්නා අර්බුදයට තිරසාර විසඳුමකට මංපෙත් විවර කළේය. මහින්ද චින්තන ප්‍රතිපත්ති ප්‍රකාශනයේ පිටු අංක 23 හි නොබෙඳුන රටක්, බහුතර සම්මුතියක්, ගෞරවනීය සාමයක් යන ශීර්ෂය යටතේ සඳහන් වන්නේ අදාළ අර්බුදයට නැවුම් ලෙස සිතමින් අලුත් විසඳුම් මඟක් සෙවීමට මහින්ද රාජපක්‍ෂ මහතා අදිටන් කර ගෙන සිටින බවයි.එම ප්‍රකාශනයේ 25 වෙනි පිටුවේ මහින්ද රාජපක්‍ෂ මැතිතුමා යෝජනා කරන වැදගත් කාරණා පහක් තිබේ.* බෙදුම්වාදය අත්හැරීම * අවිහරණය * ප්‍රජාතන්ත්‍රවාදයට පිවිසීම * අවසන් විසඳුම * එය ක්‍රියාත්මක කිරීමමෙම කාරණාවලට අනුව බෙදුම්වාදය උදෙසා භාවිත වූ අවි ආයුධ පරිහරණය කළ ත්‍රස්තවාදයත් නැඟෙනහිර මානුෂීය මෙහෙයුම් සහ වන්නි මානුෂීය මෙහෙයුම මගින් පරාජය කොට තිබේ. තිස් වසරකට වැඩි කාලයක් දෙමළ ජනතාව මත බලහත්කාරයෙන් පටවා තිබූ දෙමළ ඊළාම් බෙදුම්වාදී මතවාදය සහ අවි ආයුධ භාවිතයෙන් සිදුකරන ලද ත්‍රස්තවාදය මේ වන විට මුළුමනින්ම අහෝසි වී තිබේ.උතුරේ සහ නැඟෙනහිර ජීවත්වන දෙමළ ජනතාවට පමණක් නොව සමස්ත ශ්‍රී ලංකාවාසී ජනතාවටම මහත් ව්‍යසනයක්වූ ත්‍රස්තවාදය පරාජය කිරීම මහින්ද රාජපක්‍ෂ ජනාධිපතිවරයා සහ ඔහුගේ ආණ්ඩුව දෙමළ ජනතාවට පමණක් නොව සමස්ත ශ්‍රී ලංකාවාසී ජනතාවටම ලබා දුන් අද්විතීය තිළිණයක් බව කිසිවෙකු හෝ නොදන්නා බව ප්‍රකාශ කරයි නම් ඒ ඔහුගේ අනුවණකමට වඩා ඔහු වෙතින් ප්‍රකාශ වන කුහකකමකි.නැඟෙනහිර මානුෂීය මෙහෙයුම අවසන් වී මාස කිහිපයක් යන්නට පෙර එම ප්‍රදේශවල විධිමත් සහ තිරසාර සංවර්ධන වැඩපිළිවෙළකට රජය කටයුතු කළේ මහින්ද චින්තන ප්‍රතිපත්ති ප්‍රකාශයේ 62 වන පිටුවේ සඳහන් වන නැඟෙනහිර නවෝදය වැඩසටහන මගිනි. තිස් වසරක් පුරාවට සංවර්ධනයේ ප්‍රතිලාභ අත් නොවිඳි නැඟෙනහිර පළාතේ ජනතාව මදියි නොකියන්නට සංවර්ධනයේ ප්‍රතිලාභ අද භුක්ති විඳිමින් සිටී.තිස් වසරක් මුළුල්ලේ ප්‍රජාතන්ත්‍රවාදයේ සිසිලස නොලද නැඟෙනහිර ජනතාවට තම මහජන නියෝජිතයන් තෝරාගැනීමේ වරම හිමිකර දෙන්නේ ද මහින්ද රාජපක්‍ෂ ජනාධිපතිවරයා සහ ඔහුගේ ආණ්ඩුව මගිනි. නැඟෙනහිර පළාතේ සියලුම පළාත් පාලන ආයතන සඳහා නියෝජිතයන් තෝරාගැනීමේ මැතිවරණය පැවැත්වූවා පමණක් නොව නැඟෙනහිර පළාත් සභාව සඳහා මහජන නියෝජිතයන් පත්කර ගැනීමේ ඉඩ ප්‍රස්ථා විවර වන්නේ ද මහින්ද රාජපක්‍ෂ ජනාධිපතිතුමා සහ එතුමාගේ ආණ්ඩුවේ ප්‍රජාතන්ත්‍රවාදී ගුණාංග හේතුවෙනි.යුද්ධය නිසා අවතැන් වූ ජනතාව කඩිනමින් යළි පදිංචි කරවීමේ කටයුතු සිදුකෙරෙනවා පමණක් නොව ත්‍රස්ත ක්‍රියා සඳහා සම්බන්ධ වූ තරුණ තරුණියන් එකොළොස් දහසකට අධික ප්‍රමාණයක් පුනරුත්ථාපනය කොට සමාජගත කිරීමට රජය මේ වන විටද කටයුතු කර තිබේ.ත්‍රස්තවාදය පරාජය කිරීමේ ශ්‍රී ලංකාවේ අත්දැකීම් මැයෙන් තෙදිනක් පුරා කොළඹ ගලදාරි හෝටලයේ පැවැති ජාත්‍යන්තර සම්මන්ත්‍රණයට පැමිණ විශේෂ දේශනයක් ද පැවැත්වූ සිංගප්පූරුවේ නන්යන් තාක්ෂණික විශ්වවිද්‍යාලයේ මහාචාර්ය රොහාන් ගුණරත්න මේ ලියුම්කරු සමග එම සමුළුවෙන් අනතුරුව පැවැති සම්මුඛ සාකච්ඡාවකදී ප්‍රකාශ කළේ ශ්‍රී ලංකා රජය වචනාර්ථයෙන්ම උතුරු සහ නැඟෙනහිර දෙමළ ජනතාවගේ සුබසිද්ධිය උදෙසා කර තිබෙන කාර්යයන් සැබවින්ම ප්‍රශංසනීය බවයි. එම සමුළුවට සහභාගි වූ බොහෝ අයගේ ද මතය තමන් දරන මතයට බෙහෙවින් සමාන බව මහාචාර්යවරයා වැඩිදුරටත් සඳහන් කළේය.සත්‍යය ඇස් පනාපිට පෙනෙන්නට තිබියදී දෙමළ වාර්ගීකත්වය නිසාම වැරැදි ප්‍රකාශ කවරෙකු හෝ කරන්නේ නම් එය ඔහු නියෝජනය කරන මහජන මන්ත්‍රී පදවියකට තරම් නොවන බව කනගාටුවෙන් වුවත් ප්‍රකාශ කළ යුතුය. තිස් වසරක් පුරාවට දුක, වේදනාව සහ කඳුළ පමණක් උරුමව සිටි ජනතාවක් නිදහසේ සිනහසෙන මොහොතක දේශපාලන බංකොළොත්භාවය වසා ගැනීමට විකාරරූපී අදහස් උත්තරීතර පාර්ලිමේන්තුවේදී ඉදිරිපත් කිරීම කිසිසේත් අනුමත කළ නොහැකිය.කොළඹ ජීවත්වන බටහිර සමඟ ඥාති සම්බන්ධතා පවත්වන ධනවත් ව්‍යාපාර පාන්තික ජාතික ලයිස්තුවෙන් පාර්ලිමේන්තුවට පත් වූ මෙම මන්ත්‍රීවරුන්ට උතුරු සහ නැඟෙනහිර දෙමළ ජනතාවගේ එකම ඡන්දයක් හෝ දිනාගැනීමේ හැකියාවක් පවතීද? අප විශ්වාස කරන පරිදි කොළඹ සුඛෝපභෝගී ජීවිත ගතකරන මෙම මන්ත්‍රීවරුන් පාර්ලිමේන්තුවේදී දෙමළ ජනතාව පිළිබඳ යම් යම් ප්‍රකාශ කළත් ගොඩබිම් මාර්ගයෙන් යාපනයට ගොස් තිබේද? යනුවෙන් විමසුවහොත් ලැබෙන පිළිතුර බොහෝ විට නැත යන්න වීමට පුළුවන.සත්‍ය වශයෙන් ම මෙම මන්ත්‍රීවරුන් යාපනය සිතියමකින් දැක තිබෙනවා විනා පියවි ඇසින් දැක තිබෙනවා යැයි කිසිසේත් විශ්වාස කළ නොහැකිය. තමන් නියෝජනය කරන දේශපාලන පක්‍ෂය ආණ්ඩු බලය මෙහෙයවූ ආසන්නම කාලපරිච්ඡේදය වන 2001 – 2004 කාලපරිච්ඡේදයේ එවකට පැවැති ආණ්ඩුව දෙමළ ජනතාවට කළේ කුමක්ද? කියා විමසුවහොත් ලබා දීමට සාධාරණ පිළිතුරක් ඒ මහතා සතුව පවතීද?ශ්‍රී ලංකා ඉතිහාසයේ නිදහසින් පසු බලයට පත් ආණ්ඩු අතරින් තහනම් සංවිධානයක් සමඟ ගිවිසුම් අස්සන් කළ ආණ්ඩු බලය හෙබවූ එකම පක්‍ෂය වන්නේ එක්සත් ජාතික පක්‍ෂ ආණ්ඩුවයි. 2002 පෙබරවාරි 22 වැනිදා අස්්සන් කළ ඊනියා සටන් විරාම ගිවිසුම බෙදුම්වාදී කොටි සංවිධානයට නිල පිළිගැනීමක් ලබා දුන්නා පමණක් නොව කොටි ත්‍රස්තවාදීන්ට ශ්‍රී ලංකා හමුදාව හා සමානව අවි අත දැරීමේ නිත්‍යානුකූල අයිතිය ද ලබා දුන්නේය.ශ්‍රී ලාංකේය පුරවැසියන්ට මේ භූමිය තුළ ඕනෑම තැනකට ගමන් කිරීමේ අයිතිය ආණ්ඩුක්‍රම ව්‍යවස්ථාව මඟින් තහවුරු කර තිබුණත් එකී ඊනියා සටන් විරාම ගිවිසුමෙන් පසු ඕමන්ත කොටි මුරපොළෙන් එපිටට ගමන් කිරීමට කොටි සංවිධානයේ පෝරම පුරවා අවසර ගත යුතු විය.එලෙසම ලංකා ඉතිහාසයේ නිත්‍යානුකූල නොවන සංවිධානයක් හෙවත් ත්‍රස්තවාදී සංවිධානයකට සන්නිවේදන උපකරණ ලබා දෙමින් ත්‍රස්තවාදියාගේ සන්නිවේදන අවශ්‍යතා සපුරාලූ යම් ආණ්ඩුවක් පැවතියේද ඒ ඉකුත් එක්සත් ජාතික පක්‍ෂ ආණ්ඩුව බව ඉතිහාසයට එකතු වී ඇත්තේය.එවැනි කළු පැල්ලම් සහිත යුගයක කටයුතු කළ වර්තමාන සාමාජිකයින් රාජපක්‍ෂ ජනාධිපතිවරයාගේ ආණ්ඩුව දෙමළ ජනතාවට කළේ කුමක්ද? යන්න පාර්ලිමේන්තුව දැනුම්වත් කර නොමැති බව ප්‍රකාශ කිරීමම පිළිකුල් සහගත නොවන්නේද? විසි වසරක් පුරාවට කොටි සංවිධානය උතුරේ දෙමළ ජනතාවගේ තොරතුරු දැනගැනීමේ අයිතිය උල්ලංඝනය කර තිබුණේ කොකාවිල් සම්ප්‍රේෂණ කුලුණ විනාශ කරමිනි.නමුත් ඉකුත් ජූනි 06 වැනිදා ජනාධිපති මහින්ද රාජපක්‍ෂ මහතා අතින් යළි විවෘත වූ කොකාවිල් සම්ප්‍රේෂණ කුලුන උතුරේ ජනතාවගේ තොරතුරු දැනගැනීමේ අයිතිය යළි තහවුරු කළේය. 2001 – 2004 සමයේ පැවැති එක්සත් ජාතික පක්‍ෂ ආණ්ඩුව කොටි සංවිධානයේ සන්නිවේදන අයිතිය තහවුරු කරමින් පොදු මහජනතාවගේ තොරතුරු දැනගැනීමේ අයිතිය උල්ලංඝනය කළත් ජනාධිපති මහින්ද රාජපක්‍ෂ මැතිතුමාගේ ආණ්ඩුව ත්‍රස්තවාදය මානුෂීය මෙහෙයුමෙන් පරාජය කරමින් උතුරේ ජනතාවගේ තොරතුරු දැනගැනීමේ අයිතිය ද මේ වන විට තහවුරු කර තිබේ.කොකාවිල් සම්ප්‍රේෂණ කුලුණ විවෘත කරමින් ජනාධිපති මහින්ද රාජපක්‍ෂ මහතා ප්‍රකාශ කළේ දෙමළ ජනතාව එපා කියනතුරු ඔවුන් ඉල්ලන දේ ලබා දෙන බවයි. මේ වනාහි ලංකා ඉතිහාසයේ පහළ වූ නායකයන් අතුරෙන් රටටත්, ජනතාවටත් අසීමිතව ආදරය කරන ජනසම්මතවාදී නායකයෙකු කරන ලද වටිනාම ප්‍රකාශයක් නොවන්නේද?.</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>20</day>
    </date>
    <link>http://www.dinamina.lk/2011/06/20/_art.asp?fn=n1106201</link>
    <topic>උපරිම දඬුවම් දෙන්නැ’යි ගෝඨාභය ඉල්ලයි</topic>
    <author>විජයානි එදිරිසිංහ</author>
    <content>යාපනය අලවෙඩ්ඩි ප්‍රදේශයේ පැවැති මහජන රැස්වීමකට පසුගිය බ්‍රහස්පතින්දා එල්ල වූ ප්‍රහාරය ගැන විධිමත් පරීක්ෂණයක් පැවැත්වීමටද ඊට සම්බන්ධ අපරාධකරුවන් වහාම අත්අඩංගුවට ගැනීමටද වරදකරුවනට උපරිම දඬුවම් ලබාදීමටද පියවර ගන්නැ’යි ආරක්ෂක ලේකම් ගෝඨාභය රාජපක්ෂ මහතා යාපනය ආඥාපති මේජර් ජෙනරාල් මහින්ද හතුරුසිංහ මහතාට උපදෙස් දෙයි.ද්‍රවිඩ සන්ධානයේ මන්ත්‍රීවරුන්ගේ මූලිකත්වයෙන් පැවැති මේ රැස්වීමට එම පක්ෂයේ විශාල පිරිසක් සහභාගී වු බව වාර්තා වේ. පහරදුන් අය හමුදා නිල ඇඳුම්වලට සමාන ඇඳුම්වලින් සැරසී සිටි බව ද රැස්වීමට සහභාගීවූවෝ කියති.ගිය බ්‍රහස්පතින්දා (16) යාපනය අලවෙඩ්ඩි ප්‍රදේශයේදී ද්‍රවිඩ ජාතික සන්ධානයේ මන්ත්‍රීවරු ඇතුළු පාක්ෂිකයන් සහභාගිවූ රැස්වීමකට එල්ල වූ එම ප්‍රහාරයට සම්බන්ධ පුද්ගලයන් අත්අඩංගුවට ගැනීම සඳහා යුද හමුදා පොලිසියේ විශේෂ කණ්ඩායමක් සහ ශ්‍රී ලංකා පොලිසියේ කණ්ඩායමක් වෙන වෙනම පරීක්ෂණ ආරම්භ කර තිබේ.යාපනය ප්‍රදේශයේ සාමය තහවුරු කර විශාල සංවර්ධනයක් සිදුවෙමින් පවතින කාලයක මෙවැනි කඩාකප්පල්කාරී වැඩක් සිදු කළ පුද්ගලයන් සොයා පරීක්ෂණ ඉහළම මට්ටමකින් සිදු කිරීමටද ආරක්ෂක ලේකම්වරයා මෙසේ උපදෙස් දී ඇත.ප්‍රහාරය සිදුවූ දින මේජර් ජෙනරාල් හතුරුසිංහ ගේ උපදෙස් මත මේජර් ජෙනරාල් ජනක වල්ගම ඇතුළු හමුදා නිලධාරීන් පිරිසක් එම ස්ථානයට ගොස් සිදුවීම පිළිබඳ තොරතුරු සොයා බලා නිරීක්ෂණය කර තිබුණි. මේ අතර පෙරේදා (18) යාපනය ආඥාාපතිවරයා සහ ද්‍රවිඩ සන්ධාන මන්ත්‍රීවරු සිවු දෙනෙක් මුණ ගැසී මේ ප්‍රහාර සිද්ධිය පිළිබඳව සාකච්ඡාවක් පැවැත්වුහ.යාපනය සිවිල් ආරක්ෂක සහ මහජන සම්බන්ධතා කාර්යාලයේදී එම හමුවීම සිදු විය. ද්‍රවිඩ ජාතික සන්ධානයේ මාවෙයි සේනාධිරාජා, සුරේෂ් පේ‍්‍ර්මචන්ද්‍රන්, එස්. සුමන්තිරන් සහ ශ්‍රීදරන් මන්ත්‍රීවරු එම සාකච්ඡාවට සහභාගි වූහ. යාපනයේ ජනතාව අතර සාමය සමගිය වර්ධනය කරමින් විශාල සංවර්ධනයක් සිදු කිරීමට යුද හමුදාව කැපවී සේවය කරනවා.යාපනය තුළ සිදුවෙමින් තිබූ විවිධ අපරාධ හමුදාව මගින් සොයා සම්පූර්ණයෙන් නවතා දැමුවා. සිවිල් සමාජය තුළ සාමය සමඟිය වර්ධනය වෙලා.එම නිසා යාපනය ජනතාවගේ රැස්වීමකට ප්‍රහාරයක් එල්ල කිරීමට හමුදාවට කිසිම අවශ්‍යතාවක් නැති බව මේජර් ජෙනරාල් හතුරුසිංහ ද්‍රවිඩ ජාතික මන්ත්‍රීවරු හමුවේ ප්‍රකාශ කර සිටියේය.යුද හමුදාව යාපනය ජනතාව කෙරෙහි දක්වන සැලකිල්ල අප්‍රමාණ බවත් යාපනය ජනතාවට යුද හමුදාව කෙරෙහි විශාල පැහැදීමක් තිබෙන බවත් යාපනය පුරා සිදුවන සංවර්ධනයට හමුදාව දක්වන සහාය ගැන පාර්ලිමේන්තුවේදී පවා ප්‍රශංසාත්මකව කතා කළ බවත් මන්ත්‍රීවරු මෙහිදී කියා සිටියහ.දෙපාර්ශ්වය අතර ඉතාමත් සුහද සාකච්ඡාවක් පැවැත්විණි. අනතුරුව සිද්ධියට අදාළව දැනට පැවැත්වෙන පරීක්ෂණවලදී ඊට සම්බන්ධ පිරිස කවුදැයි සොයා ගැනීමට කඩිනමින් කටයුතු කරන බවද ජෙනරාල්වරයා ද්‍රවිඩ මන්ත්‍රීවරුන්ට දන්වා සිටියේය..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>20</day>
    </date>
    <link>http://www.dinamina.lk/2011/06/20/_art.asp?fn=n1106202</link>
    <topic>ජනපති යළි මවුබිමට</topic>
    <author>ධනුෂ්ක ගොඩකුඹුර</author>
    <content>දේශපාලන, ආර්ථික හා ජාත්‍යන්තර සබඳතා අතින් වාසි රැසක් ලබාදුන් සාර්ථක රුසියානු නිල සංචාරය නිමා කළ ජනාධිපති මහින්ද රාජපක්ෂ මහතා මවුබිම බලා ඊයේ (19) නැවත පැමිණියේය.රුසියාවේ ශාන්ත පීටර්ස්බර්ග් නුවර ජාත්‍යන්තර ආර්ථික සමුළුවට සහභාගී වීමට ජනාධිපතිවරයා මේ නිල සංචාරයේ නිරත විය.ශ්‍රී ලංකාවට අතිශයින් වැදගත් වන කරුණු රැසක් සම්බන්ධයෙන් විවිධ රට රටවල රාජ්‍ය නායකයන් දැනුවත් කිරීමට ජනාධිපතිවරයාට මෙහිදී අවස්ථාව උදා විණි.රුසියාවේ ජනාධිපති දිමිත්‍රි මෙද්වෙදෙව්, චීන ජනාධිපති හූ ජින්තාවෝ, ස්පාඤ්ඤ අගමැති ජෝස් ලුයි සපට්රෝ, කසකස්ථාන ජනාධිපති නුර්සුල්තාන් නසාර්බයෙෆ් මහත්වරු සමඟ සාර්ථක ද්වි පාර්ශ්වික සාකච්ඡා පැවැත්වීමට ජනාධිපති මහින්ද රාජපක්ෂ මහතාට එහි දී හැකි විය.විදේශ කටයුතු ඇමැති මහාචාර්ය ජී එල් පීරිස්, ජ්‍යෙෂ්ඨ ඇමැති සරත් අමුණුගම, ජනාධිපති ලේකම් ලලිත් වීරතුංග, රුසියාවේ ශ්‍රී ලංකා තානාපති උදයංග වීරතුංග සහ මහ බැංකු අධිපති අජිත් නිවාඩ් කබ්රාල් මහත්වරු ද මේ සංචාරයට එක් වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>20</day>
    </date>
    <link>http://www.dinamina.lk/2011/06/20/_art.asp?fn=n1106203</link>
    <topic>තයිරොක්සින් ඌනතාව නිසා</topic>
    <author>අසේල කුරුළුවංශ</author>
    <content>රෝගය හඳුනා ගැනීමේ ප්‍රමාදය හේතුවෙන් ආජන්ම මන්ද තයිරොයිඩතාවෙන් වාර්ෂිකව දකුණු ආසියාවේ දරුවන් 401000ක් මන්ද මානසිකත්වයට පත්වන බව පේරාදෙණිය විශ්වවිද්‍යාලයේ න්‍යෂ්ටික වෛද්‍ය විශේෂඥ දමයන්ති නානායක්කාර මහත්මිය පවසයි.ශ්‍රී ලංකාවේ සාමාන්‍යයෙන් දරු උපත් 1500කට පමණ එක් දරුවකු මේ රෝගී තත්ත්වයෙන් පෙළෙන බවත් ඉන්දියාව, පකිස්ථානය වැනි රටවල් හා සැසඳීමේ දී මෙය ඉතා හොඳ අගයක් බවත් ඇය කීය.දරුවකු ඉපදී දින 7ක් ඇතුළත රුධිර බිඳුවක් ගෙන සිදු කරන පරීක්ෂාවකින් මේ රෝගී තත්ත්වය නිර්ණය කළ හැකි බවත්, සෞඛ්‍ය අමාත්‍යාංශය මඟින් මේ වන විට දකුණු පළාතේ සෑම රෝහලකම උපදින දරුවන් වෙනුවෙන් මේ පරීක්ෂාව කිරීමට චක්‍රලේඛයක් නිකුත්කර තිබෙන බවත් වෛද්‍ය නානායක්කාර මහත්මිය ප්‍රකාශ කළාය.තයිරොයිඩ් ග්‍රන්ථිය පිහිටා නොතිබීම හෝ එය නිසි අයුරින් ක්‍රියාත්මක නොවීම නිසා දරුවාට තයිරොක්සින් ඌනතාවක් ඇති වී මේ රෝගය ඇතිවන බවත් නිසි ප්‍රතිකාර මගින් 100%ක්ම දරුවා නිරෝගී තත්ත්වයට පත්වන බවත් ඇය කීවාය..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>20</day>
    </date>
    <link>http://www.dinamina.lk/2011/06/20/_art.asp?fn=n1106204</link>
    <topic>ජගත් ත්‍රස්තවාදය තුරන් කරන්න</topic>
    <author/>
    <content>ජාත්‍යන්තර වශයෙන් ත්‍රස්තවාදය තුරන් කිරීම සඳහා අවශ්‍ය පියවර ගන්නැයි ඉන්දීය රජය එක්සත් ජාතීන්ගේ සංවිධානයෙන් ඉල්ලා ඇත.ජාත්‍යන්තර වශයෙන් ක්‍රියාත්මක වන ත්‍රස්තවාදීන්ට අනුග්‍රහය දක්වන ආයතන මෙන්ම ත්‍රස්තවාදීන් පුහුණු කරන හා අරමුදල් රැස්කරන කණ්ඩායම්ද පාලනය කිරීම සඳහා අවශ්‍ය පියවර ගතයුතු බවට ඉන්දීය අගමැති ආචාර්ය මන් මෝහන් සිං මහතා ප්‍රකාශ කර තිබේ.ජාත්‍යන්තර වශයෙන් මානව හිමිකම් ආරක්ෂා කිරීම සඳහා ත්‍රස්තවාදය සම්පූර්ණයෙන්ම තුරන් කළයුතු බවත් දේශීය වශයෙන් ත්‍රස්තවාදය පරාජය වෙනුවෙන් ඇතැම් රටවල් ගන්නා උත්සාහයට සහාය දියයුතු බවත් හෙතෙම සඳහන් කර තිබේ. මේ අතර ඒ මහතා පෙන්වා දී තිබෙන්නේ ජාත්‍යන්තරය තුළ ත්‍රස්තවාදය ක්‍රියාත්මක වීමට පවතින ඉඩ අහුරාලමින් නීති පද්ධතියක් සකස් කළ යුතු බවයි..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>20</day>
    </date>
    <link>http://www.dinamina.lk/2011/06/20/_art.asp?fn=n1106205</link>
    <topic>චැනල් හතරේ රෙදි ගැලවෙයි</topic>
    <author>සුභාෂිනී සේනානායක</author>
    <content>1982 වසරේ මහා බ්‍රිතාන්‍යයෙන් ආරම්භ වූ චැනල් - 4 නාළිකාව බොරු ප්‍රවෘත්ති මවමින් ලෝකය ආන්දෝලනයට පත් කරන බව ද ජනතාව උසි ගන්වමින් අර්බුද මතු කිරීමට උත්සාහ කරන බව ද ලෝක ප්‍රකට ජනමාධ්‍ය ආයතන රැසක් පෙන්වා දෙති.ශ්‍රී ලංකා රජයත්, ආරක්ෂක හමුදාවත් අපකීර්තියට පත් කරමින් චැනල් - 4 නාළිකාව පසුගියදා විකාශය කළ වාර්තා චිත්‍රපටය සම්බන්ධයෙන් අදහස් දක්වන එම මාධ්‍ය ආයතන චැනල් - 4 සේවාව මීට පෙරද ශ්‍රී ලංකාවේ ප්‍රතිරූපය නසන ව්‍යාජ වැඩසටහන් හා වාර්තා චිත්‍රපට නිෂ්පාදනය කොට විකාශය කළ බව ද කියා සිටී. චැනල් 4 නාළිකාව පිළිබඳ තොරතුරු වාර්තා කළ බී. බී. සී. නාළිකාව පෙන්වා දෙන්නේ 1983 වසරේදීත් මේ නාළිකාව ශ්‍රී ලංකාවේ තත්ත්වය විකෘති කරමින් ජනවාර්ගික ගැටුම් උත්සන්න වන අයුරින් ප්‍රවෘත්ති හා වැඩසටහන් ඉදිරිපත් කළ බවය.චැනල් 4 නාළිකාව ළමයින් යොදා ගනිමින් නිර්මාණය කළ පොප් ගීත ගායනා තරගාවලියකදී කුඩා දරුවන් වැඩිහිටියන් සේ සරසා ලිංගික හැඟිම් උද්දීපනය වන අයුරින් වැඩසටහන් ඉදිරිපත් කර තිබේ. ඊට වැඩි ජනතා විරෝධයක් මතු විය. උද්ගත වූ තත්ත්වය හමුවේ වැඩසටහනේ දෙවැනි අදියර නවතා දමන්නටද චැනල් - 4 ආයතනයට සිදු විය.1986 වසරේදී ලිංගික දර්ශන ඇතුළත් චිත්‍රපට පෙළක් විකාශය කිරීමෙන් මහත් ආන්දෝලනාත්මක තත්ත්වයක් ඇති විය. එහිදී එල්ල වූ චෝදනා හමුවේ චිත්‍රපට ප්‍රදර්ශනය නවතා දැමූ අතර 2001 වසරේදී සමලිංගිකත්වය ඉස්මතු වන අදහස් සහිතව කළ වැඩසටහනට එල්ල වූ මහජන විරෝධය හමුවේ ප්‍රසිද්ධියේ සමාව ඇයැදීමට බ්‍රිතාන්‍ය රූපවාහිනි කොමිසම මගින් චැනල් - 4 ආයතනයට නියම කර තිබේ.තවත් වරෙක ජනතා අවධානය දිනා ගැනීමට විජ්ජාකරුවකු හිසට වෙඩි තබාගෙන පසුව නිරුපද්‍රිතව සිටින ආකාරයක් නිරූපණය කළ අතර වෙඩි තැබූ තුවක්කුවේ ජීව උණ්ඩ නොතිබූ බව පසුව හෙළි වී තිබේ.මේ මගින් ඔවුන් උත්සාහ ගෙන ඇත්තේ ගිනි අවි සංස්කෘතිය ව්‍යාප්ත කිරීම යැයි බී. බී. සී. ජාත්‍යන්තර පුවත් සේවාව පෙන්වා දෙයි.බොලිවුඩ් නිළි ශිල්පා ෂෙට්ටිට වර්ගවාදය ඇවිස්සෙනසුළු අයුතු බලපෑමක් සිදු කළ බවටද චැනල් 4 නාළිකාවට ලොව පුරා ජනතාව චෝදනා එල්ල කළහ. ජනතාවගෙන් සමාව ඇයැද සිටි නාළිකාව පර්දාව පැළඳ සිටි මුස්ලිම් කාන්තාවක් නත්තල් පණිවිඩයක් ඉදිරිපත් කිරීමට යොදා ගැනීමෙන්ද ලෝක ප්‍රජාවගේ අප්‍රසාදයට පාත්‍ර විය.චැනල් 4 වැඩසටහනේ යටි අරමුණ වන්නේ ශ්‍රී ලංකාව ලබා ගත් ජයග්‍රහණයට කළු පැල්ලමක් එල්ල කිරීම බව අප්‍රකට “කාලිජ් ටයිම්ස්” වෙබ් අඩවිය පෙන්වා දේ.මේ අතර කොටි ඩයස්පෝරාවට එරෙහිව පෙළ ගැසෙන මෙන් ආරක්ෂක ලේකම් ගෝඨාභය රාජපක්ෂ මහතා ඉල්ලීමක් කර තිබේ.රණවිරුවන්ගේ ජීවිත පරිත්‍යාගයෙන් මුදාගත් යුද ජයග්‍රහණය අමතක කළහොත් රට අපෙන් ගිලිහී යාමට ඉඩ ඇතැයිද ඒ මහතා පෙන්වා දේ.පසුගියදා යාපනයේ සිදුවූ සුළු සිද්ධියක් ශ්‍රී ලංකා පොලිසියටත් නොදන්වා අමෙරිකානු තානාපති කාර්යාලයට දන්වා තිබෙන බවත් කටුනායක සිදුවූ සිදුවීම ජර්මන් තානාපති කාර්යාලයට සෘජුවම දන්වා ඇති බවත් සඳහන් කරන ආරක්ෂක ලේකම්වරයා වැඩිදුරටත් පෙන්වා දුන්නේ ජාත්‍යන්තරය තුළ අප රට අපකීර්තියට ලක් කරන්නට උත්සාහ දරන කොටස්වලින් රට බේරා ගැනීමට පෙළ ගැසිය යුතු බවයි..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>20</day>
    </date>
    <link>http://www.dinamina.lk/2011/06/20/_art.asp?fn=n1106206</link>
    <topic>අමෙරිකාවේ සිතාසිය අපි බාර ගන්නේ නෑ</topic>
    <author>මහින්ද අලුත්ගෙදර</author>
    <content>අමෙරිකානු අධිකරණයක් මඟින් ජනාධිපති මහින්ද රාජපක්ෂ මහතාට නිකුත් කර ඇති සිතාසිය භාර ගැනීම සම්පූර්ණයෙන්ම ප්‍රතික්ෂේප කරන බව අධිකරණ අමාත්‍යංශය අවධාරණය කරයි.මේ සම්බන්ධයෙන් අවශ්‍ය ක්‍රියාමාර්ග දැනටමත් ගෙන තිබෙන බවත් ඒ පිළිබඳව ලිඛිතව අමෙරිකාවට දැනුම් දී තිබෙන බවත් අධිකරණ අමාත්‍යාංශයේ ලේකම් සුහඳ ගම්ලත් මහතා පවසයි.ජනාධිපති මහින්ද රාජපක්ෂ මහතාට එරෙහිව නීතිමය වශයෙන් කටයුතු කළ නොහැකි බව පෙන්වා දෙන ලේකම්වරයා යුද සමයේ දී සිදු වූ ඝාතන තුනක් සම්බන්ධයෙන් අමෙරිකාවේ වෙසෙන පුද්ගලයන් පිරිසක් ගොනු කළ පෙත්සමක් සළකා බැලීමෙන් අනතුරුව අමෙරිකානු අධිකරණයක් විසින් මේ සිතාසි නිකුත් කර තිබෙන බව සඳහන් කරයි.මෙලෙස පවරා ඇත්තේ සිවිල් නඩුවක් බවත් එය කිසිදු පදනමක්, හරයක් හෝ වගකීමක් නොමැති ක්‍රියාවක් බවත් සුහද ගම්ලත් මහතා කියා සිටී.ජාත්‍යන්තර නීතියේ ප්‍රතිපාදන යටතේම මෙම සිතාසිය ප්‍රතික්ෂේප කිරීමට හැකියාවක් පවතින බව පෙන්වාදෙන අධිකරණ අමාත්‍යාංශයේ ලේකම්වරයාකිසිදු පදනමක් නොමැති මෙවැන්නකින් උත්සාහ කරන්නේ අපේ රට අස්ථාවර කිරීමට බවද සඳහන් කරයි.</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>20</day>
    </date>
    <link>http://www.dinamina.lk/2011/06/20/_art.asp?fn=n1106207</link>
    <topic>ශ්‍රී ලංකා-කසකස්ථාන සෘජු ගුවන් සේවාවක්</topic>
    <author/>
    <content>ශ්‍රී ලංකාවත් කසකස්ථානයත් අතර සෘජු ගුවන් ගමන් ඇරැඹීම සම්බන්ධයෙන් දෙරටේ අවධානය යොමු වේ.ජනාධිපති මහින්ද රාජපක්ෂ මහතා සහ කසකස්ථාන ජනාධිපති නුර්සුල්තාන් නසාර්බයෙෆ් මහතා අතර පැවැති ද්විපාර්ශ්වික සාකච්ඡාවලදී මේ පිළිබඳව සාකච්ඡා කෙරිණ. ජනාධිපතිවරයා නවාතැන් ගෙන සිටි රුසියාවේ ශාන්ත පීටර්ස්බර්ග් නුවර නිල නිවසේදී මේ හමුව සිදුවිය. ශ්‍රී ලංකාව ලබා ඇති ආර්ථික ප්‍රගතිය සම්බන්ධයෙන් ප්‍රසාදය පළ කළ කසකස්ථාන ජනාධිපතිවරයා එරට සංචාරයක නිරත වන ලෙස ජනාධිපති මහින්ද රාජපක්ෂ මහතාට ඇරැයුම් කළේය.ශ්‍රී ලංකාවේ තේ ගැනුම්කරුවකු වන කසකස්ථානය සමඟ වෙළෙඳ සබඳතා ශක්තිමත් කර ගැනීම සම්බන්ධයෙන් මෙහිදී සාකච්ඡා කෙරිණි. ශ්‍රී ලංකාවේ ආයෝජනය කිරීමට පැමිණෙන ලෙස ජනාධිපතිවරයා කසකස්ථාන් ආයෝජකයන්ට ආරාධනා කළේය.කසකස්ථාන ජනතාව ශී‍්‍ර ලංකාවේ ආයෝජනය කිරීමට කැමැත්තෙන් සිටින බව කසකස්ථාන් ජනාධිපතිවරයා සඳහන් කළේය..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>20</day>
    </date>
    <link>http://www.dinamina.lk/2011/06/20/_art.asp?fn=n1106208</link>
    <topic>ශ්‍රී ලංකාවේ සංවර්ධනයට ජාත්‍යන්තර ප්‍රජාව අත දිය යුතුයි</topic>
    <author/>
    <content>එක්සත් ජාතීන්ගේ සංවිධානය ඇතුළු ජාත්‍යන්තර ප්‍රජාව ශ්‍රී ලංකාවේ සංවර්ධන ක්‍රියාදාමයට සහාය දිය යුතු බව ස්පාඤ්ඤ අගමැති ලුයි සපට්රෝ මහතා ප්‍රකාශ කළේය.ලුයි මහතා මේ අදහස් පළ කළේ ජනාධිපති මහින්ද රාජපක්ෂ මහතා පීටර්ස්බර්ග් නුවර ලෙනෙක්ස්පෝ සම්මන්ත්‍රණ ශාලාවේදී පෙරේදා (18) හමු වූ අවස්ථාවේදීය.මානුෂීය මෙහෙයුමෙන් අනතුරුව උතුරු නැගෙනහිර පළාත්වල නැවත පදිංචි කිරීම් හා ඒවායේ ප්‍රගතිය සම්බන්ධයෙන් ජනාධිපති මහින්ද රාජපක්ෂ මහතා කරුණු පැහැදිලි කළ අතර ස්පාඤ්ඤ අගමැතිවරයා ඊට ප්‍රශංසා කළේය. ශ්‍රී ලංකාවේ දැනට ක්‍රියාත්මක ප්‍රතිසංධාන වැඩපිළිවෙළ පිළිබඳවත් දැනට අත්පත් කරගෙන තිබෙන ආර්ථික වර්ධනය හා ජයග්‍රහණ පිළිබඳවත් ජනාධිපතිවරයා කරුණු පැහැදිලි කළේය.ස්පාඤ්ඤයේ ආයෝජකයන්ට ශ්‍රී ලංකාවේ ආයෝජන අවස්ථා රැසක් ඇති බව පැවැසූ ජනාධිපතිවරයා ඒ සඳහා ඔවුන්ට ආරාධනා කළේය. විදේශ කටයුතු ඇමැති මහාචාර්ය ජී.එල්. පීරිස්, ජ්‍යෙෂ්ඨ ඇමැති සරත් අමුණුගම, ජනාධිපති ලේකම් ලලිත් වීරතුංග, රුසියාවේ ශ්‍රී ලංකා තානාපති උදයංග වීරතුංග සහ මහ බැංකු අධිපති අජිත් නිවාඩ් කබ්රාල් මහත්වරු ද මේ අවස්ථාවට එක් වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>20</day>
    </date>
    <link>http://www.dinamina.lk/2011/06/20/_art.asp?fn=n1106209</link>
    <topic>‘ආසනික්’ ඇත-නැත කියන දෙපිරිසම කැඳවා පරීක්ෂණයකින් ඔප්පු කරන්නැයි කියන්න</topic>
    <author>නුවන් කොඩිකාර</author>
    <content>ආසනික් ඇති හා නැති බවට ප්‍රකාශ කරන දෙපාර්ශ්වයම එක ස්ථානයකට කැඳවා පලිබෝධ නාශකවල ආසනික් තිබෙදැයි නිසි පරීක්ෂණයක් පවත්වන ලෙස ජාතික නිදහස් පෙරමුණ කෘෂිකර්ම ඇමැතිවරයාගෙන් ඉල්ලා සිටියි.එසේ නොමැතිව විවිධ මතවලට හා වාර්තාවලට හසු වී සෑබෑ ප්‍රශ්නය යට නොගසන්නැයි ජාතික නිදහස් පෙරමුණේ දේශපාලන මණ්ඩල සභික පියසිරි විජේනායක මහතා ඉල්ලා සිටියේය.බහු ජාතික සාමාගම්වල මුදල්වලට යට වූ ඇතැම් නිලධාරින් විෂය බාර ඇමැතිවරයා නොමඟ යවමින් සිටින බව පවසන ඒ මහතා එම නිලධාරින්ට එරෙහිව අල්ලස් හෝ දූෂණ කොමිසම් සභාවට පැමිණිලි කිරීමත්, අධිකරණය හමුවට යෑමත් ඉදිරියේදීි සිදුකරන බව කීවේය. ජාතික නිදහස් පෙරමණු මූලස්ථානයේ ඊයේ (19) පැවැති මාධ්‍ය හමුවේදීි පියසිරි විජේනායක මහතා එසේ ප්‍රකාශ කළේය.හාල් වලට වඩා පලිබෝධ නාශකවල ආසනික් තිබේදැයි සෙවීම මුූලික කාරණය වන බවත්, එහෙත් හාල් ඉදිරියට දමමින් පලිබෝධ නාශකවල ආසනික් තිබෙදැයි ප්‍රශ්නය යට ගැසීමේ කුමන්ත්‍රණයක නිලධාරීන් යෙදී සිටින බවද විජේනායක මහතා සඳහන් කළේය.දේශහිතෛෂි ජාතික ව්‍යාපාරයේ ලේකම් වෛද්‍ය වසන්ත බණ්ඩාර මහතා - මෙරට කෘෂිකර්ම විෂයේ නියළිලා ඉන්න බොහෝ පිරිසක් පිටරටින් පශ්චාත් උපාධි ලබාගෙනයි සිටින්නේ.ඒ අයගේ මොළය ශුද්ධ කරලා විකාර පුරවලා තමයි ශ්‍රී ලංකාවට එවන්නේ. වසරකට මෙරටට රසායනික පොහොර මෙට්‍රික් ටොන් 11000 ක් පමණ එනවා. එක් පුද්ගලයකුගේ ශරීරයට ඉන් ග්‍රෑම් 500 ක් ඇතුල් වෙනවා.පිටරටවල තහනම් කරපු බොහෝ ද්‍රව්‍ය තමයි අපේ රටට එන්නේ. පිස්සෙක්, මොඩයෙක් හරි යම් ලාභයක් ලබන කෙනෙක් තමයි ආසනික් නැහැ කියන්නේ.මේ තත්ත්වය පරාජය කරන්න සියලු දෙනා එක්ව කටයුතු කරන්නැයිද ඉල්ලා සිටියේය.හරිත පක්ෂයේ සභාපති වෛද්‍ය සුනිත් වන්නිආරච්චි මහතාද මෙහිදි අදහස් දැක්වූවේය..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>20</day>
    </date>
    <link>http://www.dinamina.lk/2011/06/20/_art.asp?fn=n11062010</link>
    <topic>අඹන්පොළ අලි පවුල යකඩ යකාට බිලි</topic>
    <author>ඡායාරූප - දඹුල්ල ප්‍රදීප් ගුණවර්ධන හා සීගිරිය විශේෂ</author>
    <content>වවුනියාවේ සිට කොළඹ කොටුව බලා ධාවනය වෙමින් තිබූ දුම්රියට ගල්ගමුව හා අඹන්පොළ දුම්රිය ස්ථාන අතර 95 සැතපුම් කණුව ආසන්නයේදී පෙරේදා (18) අලින් තිදෙනෙකු ගැටීම හේතුවෙන් අලින් තිදෙනා මිය ගොස් තිබූ අයුරු..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>20</day>
    </date>
    <link>http://www.dinamina.lk/2011/06/20/_art.asp?fn=n11062011</link>
    <topic>මෙරට ඛනිජතෙල් ගවේෂණයට ගෑස්ප්‍රොම් සමාගමේ කැමැත්ත</topic>
    <author/>
    <content>ශ්‍රී ලංකාවේ මන්නාරම් ද්‍රෝණියේ ඛනිජ තෙල් ගවේෂණ කටයුතු සඳහා සහාය දීමට ලොව විශාලතම ගෑස් සමාගමේ සභාපති ඇලෙක්සි මිලර් මහතා කැමැත්ත පළ කරයි.ජනාධිපති මහින්ද රාජපක්ෂ මහතා සමඟ ශාන්ත පීටර්ස්බර්ග් නුවර ලෙනෙක්ස්පෝ සම්මන්ත්‍රණ ශාලාවේ පැවැති සාකච්ඡාවකදී හෙතෙම මෙසේ එකඟතාව පළ කළේය.මේ සම්බන්ධයෙන් කටයුතු කිරීමට සිය සමාගමේ විශේෂඥයන් ඇතුළු නියෝජිත පිරිසක් ශ්‍රී ලංකාවට එවන බව ඇලක්සි මහතා සඳහන් කළේය.ශ්‍රී ලංකාවේ දැනට බලශක්ති නිෂ්පාදනය සඳහා භාවිත කරන ඛනිජ තෙල් හා ජල විදුලියට වඩා ලාභදායි වන එල් එන් ජී ගෑස් භාවිත කිරීමට ඇති හැකියාව සම්බන්ධයෙන් මෙහිදී අවධානය යොමු වූ අතර ඒ පිළිබඳ සොයා බැලීමට විශේෂඥයන් කණ්ඩායමක් එවීමට කටයුතු කරන බවත් ඇලෙක්සි මහතා ප්‍රකාශ කළේය.මීට අමතරව ශ්‍රී ලංකාවේ තෙල් පිරිපහදුවක් ඇරැඹීමටත් ගෑස්ප්‍රොම් සමාගමේ සභාපති ඇලෙක්සි මහතා එකඟතාව පළ කළේය.විදේශ කටයුතු ඇමැති මහාචාර්ය ජී එල් පීරිස්, ජ්‍යෙෂ්ඨ ඇමැති සරත් අමුණුගම, ජනාධිපති ලේකම් ලලිත් වීරතුංග, රුසියාවේ ශ්‍රී ලංකා තානාපති උදයංග වීරතුංග සහ මහ බැංකු අධිපති අජිත් නිවාඩ් කබ්රාල් මහත්වරු ද මේ අවස්ථාවට එක් වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>20</day>
    </date>
    <link>http://www.dinamina.lk/2011/06/20/_art.asp?fn=n11062012</link>
    <topic>හම්බන්තොට වෙරළ උයන සංවර්ධන වැඩ දැන් කඩිනමින් ම</topic>
    <author>බන්ධුල ගුණසේකර සහ ධම්මිකා වෙලේගොඩ</author>
    <content>ලබන ඔක්තෝම්බරයේ දිවයිනේ හම්බන්තොට සහ ආරුගම්බේ වෙරළ තීරය ආශ්‍රිතව පැවැත්වීමට නියමිත දකුණු ආසියාතික වෙරළ ක්‍රීඩා උළෙල සඳහා හම්බන්තොට වෙරළ උද්‍යානයේ සංවර්ධන කටයුතු මේ වන විට කඩිනමින් සිදුකරගෙන යන බව පාර්ලිමේන්තු මන්ත්‍රී නාමල් රාජපක්ෂ මහතා කියයි.හම්බන්තොට බස් නැවතුම්පොළ අසල සිට තිස්සමහාරාම ප්‍රධාන බස් මාර්ගයේ බෝම්බුවල දක්වා වූ හෙක්ටයාර හතක (07) බිම් ප්‍රදේශය තුළ වෙරළ උද්‍යානය ඉදිවෙයි.වොලිබෝල්, නෙට්බෝල්, කබඩි, බැඩ්මින්ටන් ආදී ක්‍රීඩා වෙනුවෙන් සියලු පහසුකම්වලින් සමන්විත ක්‍රීඩාංගන අටක් (08) මෙම උද්‍යානය තුළ ඉදි කෙරේ.නාගරික සංවර්ධන අධිකාරියේ සැලසුම් මත මෙහි ඉදිකිරීම් සිදු කෙරෙන අතර දකුණු ආසියාතික වෙරළ ක්‍රීඩා අරමුදල ඉදිකිරීම් කටයුතු සිදු කරයි.උද්‍යානයේ ජල හා සනීපාරක්ෂක පහසුකම් ද පුළුල් කිරීමට විධිවිධාන යොදා තිබේ.යෝජිත ක්‍රීඩා උළෙල නියමිත පරිදි පැවැත්වීම සඳහා වූ මූලික කටයුතු මේ වන විට නිර්මාණය වෙමින් පවතින බව නාගරික සංවර්ධන අධිකාරියේ හම්බන්තොට නියෝජ්‍ය අධ්‍යක්ෂිකා ඩබ්. පී. කේ. චන්ද්‍රවංශ මහත්මිය සඳහන් කරන්නීය..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>20</day>
    </date>
    <link>http://www.dinamina.lk/2011/06/20/_art.asp?fn=n11062013</link>
    <topic>තිඹොල්කැටිය නැණසලෙන් රුවන්පුරේ තොරතුරු අන්තර්ජාලයට</topic>
    <author/>
    <content>ශ්‍රී ලංකා තොරතුරු හා සංනිවේදන තාක්ෂණ නියෝජිතායතනයේ මඟපෙන්වීම යටතේ ආරම්භ කරන ලද තිඹොල්කැටිය නැණසල මධ්‍යස්ථානය මඟින් රත්නපුර දිස්ත්‍රික්කය තුළ පාරිසරික, ඓතිහාසික, සංචාරකමය වශයෙන් වැදගත්වන සියළු තොරතුරු අන්තර්ජාලයට එක්කොට ඇත.ඉ - ශ්‍රී ලංකා ප්‍රජා සහන ව්‍යාපෘතිය යටතේ ආරම්භ කෙරුණු මෙම ව්‍යාපෘතිය ඹඹඹ.ඥජධනචතචජඥ.තඬ වෙබ් අඩවිය මඟින් අන්තර්ජාලයට එක්කොට ඇත.අතීත ශ්‍රී විභූතිය හා මානව ශාක, සත්ව ප්‍රජාව පිළිබඳ විද්වත් ලිපි රැසකින් හා ඡායාරූප වලින් සමන්විත වන අතර සිංහල, ඉංග්‍රීසි යන භාෂා දෙකෙන්ම තොරතුරු ලබා ගත හැකි වන ආකාරයට වෙබ් අඩවිය නිර්මාණය කර ඇත. ප්‍රදේශය තුළ නවාතැන් පහසුකම් ලබාගැනීම පිළිබඳ තොරතුරු සේම වනෝද්‍යාන තුළ සංචාරයේ යෙදීමට ජීප් රථ සේවා විශ්වාස වන්ත ලෙස ලබාගැනීම පිළිබඳ තොරතුරුත් කඳවුරු බිම් සහ සංචාරක බංගලා වෙන්කර ගැනීම පිළිබඳ තොරතුරුද ලබා ගත හැකිවෙයි.උඩවලව නගර මධ්‍යයේ පිහිටි තිඹොල්කැටිය නැණසල මධ්‍යස්ථානය තුළ පිහිටුවා ඇති සංචාරක තොරතුරු මධ්‍යස්ථානය වෙත පැමිණීමෙන් සංචාරකයින් හට අවශ්‍ය සියළුම සංචාරක උපදෙස් ලබාගත හැකි බව මෙහි නිර්මාතෘ විරාජ් ඒකනායක මහතා පැවසීය.මෙම ව්‍යාපෘතිය ඉදිරියේ දී මුළු දිවයිනම ආවරණය වන පරිදි ක්‍රියාත්මක කිරීමට හා අන්තර්ගතයන් දෙමළ බසින් ඉදිරිපත් කිරීමටත් ඉදිරියේ දී කටයුතු කරන බව ඔහු වැඩිදුරටත් පැවසීය..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>20</day>
    </date>
    <link>http://www.dinamina.lk/2011/06/20/_art.asp?fn=n11062025</link>
    <topic>හදවත් රෝගී සිඟිත්තියටඔබේ පිහිට ඕනෑ</topic>
    <author>බෙන්තොට සමූහ</author>
    <content>දංඕවිට, වේරගොඩ 46 / 10 නිවෙසේ පදිංචි පී. නෙත්මිණි හිරුණිකා පියදර්ශනී සිඟිති දියණිය දරුණු හෘදයාබාධ තත්ත්වයකින් පෙළේ. ඇයගේ දිවි බේරා ගැනීම සඳහා ඉන්දියාවේ ර්ධ්ර්‍ණඊ රෝහලේදී සැත්කමක් කළ යුතු බව විශේෂඥ වෛද්‍ය කේ. ශිවකුමාර් මහතා පවසා තිබේ.මේ සඳහා ලංකාවේ මුදලින් රු. 850000 ක් පමණ වැය වේ. දැඩි ආර්ථික දුෂ්කරතාවලින් පෙලෙන හෙයින් මේ සඳහා අවශ්‍ය මුදල් සොයා ගැනීමට අපහසු වී ඇති බව පවසන මවුපියෝ දියණියගේ දිවි බේරා ගැනීම සඳහා පරිත්‍යාගශීලීන්ගේ සහය පතති.පරිත්‍යාගශීලීන්ට ඉහත සඳහන් ලිපිනයෙන් හා දුරකථන අංක 077 5330445 අංකයට සම්පත් අමතා හැකි උපකාර කළ හැකි අතර මුදල් ආධාර නිට්ටඹුව සම්පත් බැංකුවේ 107150014416 ගිණුමට බැර කරන මෙන් කාරුණිකව ඉල්ලා සිටී.--පානදුර පිංවල අංක 66 / 4 ලිපිනයේ පදිංචි ඒ. පියසේන පෙරේරා මහතා දරුණු වකුගඩු රෝගයකින් පෙළෙයි.ඒ සඳහා ‘බී’ නෙගටිව් වකුගඩුවක් ඉතා ඉක්මනින් බද්ධ කළ යුතු බව කොළඹ විශ්වවිද්‍යාලයේ වකුගඩු රෝග පිළිබඳ විශේෂඥ වෛද්‍ය ආර්. ඩී. ලැනරෝල් මහතා නිර්දේශ කර ඇත. ඔහුගේ ජීවිතය බේරා ගැනීම සඳහා වකුගඩුවක් පරිත්‍යාග කිරීමට කැමති පරිත්‍යාගියෙක් සිටී නම් පහත සඳහන් දුරකථනයකට දැනුම් දෙන ලෙස ඉල්ලා සිටී. දුරකථන අංක 038 3389693, 077 7214575.</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>20</day>
    </date>
    <link>http://www.dinamina.lk/2011/06/20/_art.asp?fn=r1106201</link>
    <topic>නෙල්ලියද්ද ගම්වාසීන්ගෙන් පාලමක්</topic>
    <author>ඌව පළාත් සමූහ – මාපා බණ්ඩාර</author>
    <content>බිබිල නෙල්ලියද්දේ රඹකැන් ඔයෙන් එගොඩවීමට එගොඩ - මොගොඩ ගම්වැසියන් එක්ව කැලෑ ලීයෙන් හා වැල්වලින් ශක්තිමත් අඩි 150ක් දිග, අත්වැල් පාලමක් ඉදිකර එයින් ගමන් පහසුව සපුරා ගනී.නෙල්ලියද්ද ග්‍රාම නිලධාරී වසමට අයත් රඹකැන් ඔයෙන් එගොඩ කරමැටිය, දමනේගම, ඉඩම්බෝව, තැන්නුග, බොකුහැර යන ගම්මානවල ජනතාව සහ නෙල්ලියද්ද ජනතාව එක්ව ඉතා ශක්තිමත් හා අලංකාරවත් අත්වැල් පාලම ඉදිකර තිබේ.නල්ලියද්ද ගම්මානය බිබිල මැතිවරණ කොට්ඨාසයේ මඩුල්ල ප්‍රාදේශීය ලේකම් කොට්ඨාසයේ පිහිටා තිබේ.මඩුල්ල ප්‍රාදේශීය ලේකම් ඒ. ජී. ඒ. තිලකරත්න මහතා -නෙල්ලියද්ද ග්‍රාම නිලධාරී වසමේ ජනතාව රඹකැන් ඔයෙන් එගොඩ - මෙගොඩ ගමන් කිරීමට ඉතා ශක්තිමත් අත්වැල් පාලමක් ඉදිකර තිබෙනවා. මෙය ඉතාම නිර්මාණශීලි දක්ෂ වැඩක්. හැමදේම රජයෙන් ලැබෙන තෙක් මේ ජනතාව බලාගෙන හිටියේ නෑ.ආර්ථික සංවර්ධන අමාත්‍යාංශය මගින් මේ ස්ථානයේ පාලමක් ඉදිකර දීම සඳහා දැනට ලක්ෂ විස්සක් වැයවෙන ඇස්තමේන්තුවක් හදලා තිබෙනවා.පොල්ලෙබැද්ද – රත්මල්ගහ ඇල්ල සම්බන්ධ වෙන පාරක් හැදෙනවා.රජයෙන් හොඳ පාලමක් ඉදිරියේ දී ජනතාවට ලැබෙනවා..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>20</day>
    </date>
    <link>http://www.dinamina.lk/2011/06/20/_art.asp?fn=r1106202</link>
    <topic>බදුල්ලේ සංවර්ධන වැඩට රුපියල් දස ලක්ෂ දෙසීයක්</topic>
    <author/>
    <content>වසර 2015 වනවිට ඌව පළාතේ ආර්ථික නගරය බදුල්ල වන බව වාරිමාර්ග හා ජල සම්පත් කළමනාකරණ ඇමැති නිමල් සිරිපාල ද සිල්වා මහතා පැවසීය.ඇමැතිවරයා මෙසේ කීවේ පසුගියදා බදුල්ල නගර සීමාවේ අබලන් වූ මාර්ග සංවර්ධනය කර කාපට් ඇතිරීමේ ව්‍යාපෘතිය ආරම්භ කිරීමට පෙර පැවැති උත්සවයේදීය.ඇමැතිවරයා මෙසේද කීය.පුබුදමු වෙල්ලස්ස වැඩසටහන යටතේ ඌව පළාතේ ප්‍රධාන නගර දෙක වන බදුල්ල හා මොනරාගල නගර දෙක සංවර්ධනය කිරීම ආරම්භ කළා. මේ වනවිට බදුල්ල සංවර්ධනයට පමණක් රුපියල් කෝටි දෙසීයක මුදලක් රජය වියදම් කර තිබෙනවා. එම සංවර්ධන වැඩපිළිවෙළ යටතේ බදුල්ල බස් නැවතුම් පොළ, මහ රෝහල, තැපැල් කාර්යාලය, නව කච්චේරි ගොඩනැඟිල්ල, ජල සම්පාදන යෝජනා ක්‍රම, නගරය පුරා මංමාවත් පද්ධතිය, පල්දෝරු පද්ධතිය, වැනි ව්‍යාපෘති රාශියක් ක්‍රියාත්මක කිරීමට හැකිවුණා.අද ආරම්භ වූ නගරයේ කි. මී. 21ක දුරක් මාර්ග පද්ධතිය කාපට් ඇතිරීම මාසයක් වැනි කාලයක දී නිම කිරීමට බලාපොරොත්තු වන බවද ඇමැතිවරයා පැවසීය.එමෙන්ම වසර 125ක් පමණ පැරැණි වීල්ස් ක්‍රීඩාංගණය නවීකරණය කොට ජනතා අයිතියට පත්කිරීමෙන් ඌව විද්‍යාලයේ සිසු දරු දැරියන්ට ක්‍රීඩා කිරීමට ක්‍රීඩාංගණයක් ලැබීම තමා සතුටට පත්වන බවද ඇමැතිවරයා පැවසීය.තමා විසින් ඉදිරිපත් කළ කැබිනට් සංදේශයකට අනුව කොළඹ බදුල්ල මාර්ගයේ සංවර්ධන කටයුතු සියයට අනූනවයක් අවසන් වී ඇති බව පැවසූ ඇමැතිවරයා, මේ වසර අවසන් වීමට පෙර බදුල්ල මඩකළපුව, චෙන්කල්අඩි ප්‍රධාන මාර්ගය සංවර්ධන කටයුතු ආරම්භ කරන බව පැවසීය. මෙම ප්‍රධාන මාර්ග සංවර්ධනය වීම බදුල්ල නගරය ඇතුලු අවට තිබෙන හපුතලේ, බණ්ඩාරවෙල, වැලිමඩ යන උප නගර වලද, විශාල ආර්ථික දියුණුවක් ඇතිවන බව තමාට විශ්වාස බවද මෙහිදී ඇමැතිවරයා තවදුරටත් පැවසීය..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>20</day>
    </date>
    <link>http://www.dinamina.lk/2011/06/20/_art.asp?fn=r1106203</link>
    <topic>කහටගස්දිගිලිය මැටි වළං කර්මාන්තකරුවන්ට නව නිපැයුම් හඳුන්වාදීමේ වැඩමුළුවක්</topic>
    <author>ගයාන් රාජපක්‍ෂ</author>
    <content>කහටගස්දිගිලිය – ලූල්නෑව ප්‍රදේශයේ පාරම්පරික මැටි වළං කර්මාන්තයේ යෙදෙන කර්මාන්තකරුවන් සඳහා ශ්‍රී ලංකා මහ බැංකුව මගින් නව නිෂ්පාදනයන් හඳුන්වා දීමේ සත්දින වැඩමුළුවක් පසුගියදා ලූල්නෑව ගම්මානයේදී පැවැත්විණි.ශ්‍රී ලංකා මහ බැංකුව උතුරුමැද පළාත් කාර්යාලයේ දිළිඳුකම පිටුදැකීමේ ණය ව්‍යාපෘතිය මගින් අඩු ආදායම්ලාභී වළං කර්මාන්තකරුවන්ගේ ආදායම ඉහළ දැමීමේ අරමුණින් මෙම නව නිෂ්පාදන හඳුන්වා දීම මෙහිදී සිදුකෙරිණ. රජරට ප්‍රදේශයේ පැතිර යන වකුගඩු දියවීමේ රෝගය මර්දනය කර ගැනීම සඳහා ජනතාව මැටි වළංවලට හුරුකරවීම මෙහි තවත් අරමුණක් වී තිබේ.එම නිෂ්පාදනයන් අතුරින් වෙළෙඳපොළේ ඉතා හොඳ ඉල්ලුමක් තිබෙන ගෑස් ලිප් සඳහා පාවිච්චි කරන මැටි වළං සහ අනෙකුත් විසිතුරු භාණ්ඩ නිෂ්පාදනය කරගන්නා ආකාරය මෙහිදී ක්‍රියාවට නැංවිණි.වළං කර්මාන්තයේ තාක්ෂණික හා නව නිෂ්පාදන පිළිබඳව පුහුණු උපදේශක ආර්. රත්නායක මහතාගේ උපදේශකත්වයෙන් නව නිෂ්පාදන පිළිබඳ දැනුමක් වළං කර්මාන්තකරුවන් හට ලබාදීම සිදුවිය. ශ්‍රී ලංකා මහ බංකු උතුරුමැද පළාත් කාර්යාලය දිළිඳුකම පිටුදැකීමේ ණය ව්‍යාපෘතිය මගින් ඉදිරියේ දී ලූල්නෑව ගම්මානයේ අවශ්‍ය වෙළෙඳපොළ පහසුකම් සහ මූල්‍ය පහසුකම් සැපයීමට කටයුතු යොදා ඇත.ශ්‍රී ලංකා මහ බැංකුවේ උතුරුමැද පළාත් කළමනාකාර ප්‍රසන්න ජයතිලක මහතාගේ උපදෙස් පරිදි එහි මාණ්ඩලික සහකාර ජී. ඉන්ද්‍රපාල මහතා හා දිළිඳුකම පිටුදැකීමේ ණය ව්‍යාපෘතිය, ප්‍රාදේශීය සංවර්ධන බැංකු ඇතුළු ආයතන රැසක නිලධාරීහු මේ වැඩමුළුවට සහභාගි වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>20</day>
    </date>
    <link>http://www.dinamina.lk/2011/06/20/_art.asp?fn=r1106204</link>
    <topic>හක්මන දෙනගම වැව ගොඩවෙලා: කුඹුරු අක්කර 450ක් පුරන් වන ලකුණු</topic>
    <author>හක්මන විශේෂ ආර්. පීරිස්, හක්මන සමූහ එච්. එම්. විතාරණ</author>
    <content>මාතර හා හම්බන්තොට යන දිස්ත්‍රික්ක දෙකට අයත් කුඹුරු බිම් අක්කර 450කටත් වැඩි ප්‍රමාණයක් යල මහ දෙකන්නයෙහිම අස්වැද්දීමට ජල පහසුකම් සැපයෙන හක්මන දෙනගම වැව වසර ගණනාවක සිටම රොන්මඩ තැන්පත්ව ගොඩවීම හේතුවෙන් ඉදිරියේදී අදාළ කුඹුරු වගාවට ප්‍රමාණවත් ජල ධාරිතාවක් මෙහි රඳවාගත නොහැකි වනු ඇතැයි ගොවීහු පවසති.මෙයට වසර දෙසීයකට පමණ පෙරදී ඉදිකර ඇතැයි පැවසෙන මාතර දිස්ත්‍රික්කයට අයත් ප්‍රධාන පෙළේ වැවක් බවට පත්ව ඇති මෙහි පිටවාන හරහා වැටී ඇත්තේ හක්මන මිද්දෙණිය මහා මාර්ගයයි.එම මාර්ගයේ එවකට ඉදිකරන ලද ඉතා පටු පාලම වත්මනෙහි වාහනයක් ධාවනයට ප්‍රමාණවත් නොවන අතර මේ වන විට එම පාලම පවතින්නේ ද දිරාපත්ව ඉතා අබලන්වයි.දෙනගම වැව හරහා ඇති මෙම පාලම ද කඩිනමින් විධිමත් විය යුතු බැව් පවසන ගොවීන් බලධාරීන්ගෙන් ඉල්ලා සිටින්නේ මෙම වැවේ රොන් මඩ ඉවත් කර වැවේ ප්‍රමාණවත් ජල ධාරිතාවක් පවත්වා ගැනීමට අවස්ථාව උදා කර දෙන ලෙසයි..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>20</day>
    </date>
    <link>http://www.dinamina.lk/2011/06/20/_art.asp?fn=s1106201</link>
    <topic>ශ්‍රී ලංකා ක්‍රිකට් හදිසි රැස්වීමක්</topic>
    <author>ප්‍රින්ස් ගුණසේකර</author>
    <content>ශ්‍රී ලංකා ප්‍රිමියර් ලීග් ක්‍රිකට් තරගාවලියට ඉන්දීය ක්‍රිකට් ක්‍රීඩකයන් නිදහස් නොකිරීමට එරට ක්‍රිකට් පාලක මණ්ඩලය ගෙන ඇති තීන්දුව පිළිබඳ සාකච්ඡා කිරීමට ශ්‍රී ලංකා ක්‍රිකට් අතුරු කමිටුවේ විශේෂ රැස්වීමක් අද පැවැත්වේ. ශ්‍රී ලංකා ක්‍රිකට් ලේකම් නිශාන්ත රණතුංග මහතාගෙන් කළ විමසීමකදී ඒ මහතා පැවැසුවේ අද පැවැත්වෙන ක්‍රිකට් අතුරු කමිටු රැස්වීමෙන් අනතුරුව ඉන්දීය ක්‍රිකට් පාලක මණ්ඩලය සමග සාකච්ඡා කිරීමට බලාපොරොත්තුවන බවය.“මේ ප්‍රශ්නය පිළිබඳ අතුරු කමිටුව හොඳින් අධ්‍යයනය කළ යුතුයි. අනතුරුව ඉන්දීය ක්‍රිකට් පාලක මණ්ඩලයට කරුණු අවබෝධ කරනවා” රණතුංග මහතා ‘දිනමිණ’ට පැවැසීය.ඉන්දීය ක්‍රිකට් පාලක මණ්ඩලය මේ ක්‍රීඩකයන්ට අවසරය ලබා නොදීමට තීරණය කර ඇත්තේ ශ්‍රී ලංකා පි‍්‍රමියර් ලීග් ක්‍රිකට් තරගාවලිය සිංගප්පූරු සමාගමක් සංවිධානය කිරීමේ හේතුව ඉදිරිපත් කරමිනි.ඉන්දීය ක්‍රිකට් ප්‍රතිපත්ති අනුව පෞද්ගලික සමාගමක් සංවිධානය කරන ක්‍රිකට් තරගාවලියකට ක්‍රීඩකයන් නිදහස් කළ නොහැකි බව එරට ක්‍රිකට් සභාපතිවරයා පවසයි.ශ්‍රී ලංකා ප්‍රිමියර් ලීග් ක්‍රිකට් තරගාවලියේ වෙළඳ ප්‍රචාරක කටයුතු සිංගප්පූරුවේ සමර්සෙට් එන්ටර්ටේන්මන්ට් භාරගෙන තිබුණි.ශ්‍රී ලංකා ප්‍රිමියර් ලීග් ක්‍රිකට් තරගාවලියේ සම්පූර්ණ අයිතිය ශ්‍රී ලංකා ක්‍රිකට් ආයතනය සතු බවට ඉන්දීය ක්‍රිකට් පාලක මණ්ඩලය වෙත කරුණු අවබෝධ කිරීම අද රැස්වීමේදී සැලසුම් කෙරේ.ශ්‍රී ලංකා පි‍්‍රමියර් ලීග් ක්‍රිකට් තරගාවලිය ලබන මස 19වැනිදා සිට අගෝස්තු 4වැනිදා දක්වා පැවැත්වීමට නියමිතය.ඉන්දීය ක්‍රීඩකයන්ට අමතරව ක්‍රිස් ගේල්, කිරාන් පොලාඩ්, ඩැනියෙල් විටෝරි, සහිඩ් අෆ්රිඩි, කෙවින් ඕ බ්‍රෙයින්, හර්ෂල් ගිබ්ස් ශ්‍රී ලංකා පි‍්‍රමියර් ලීග් ක්‍රිකට් තරගාවලියට සහභාගීවීමට කැමැත්ත පළ කොට තිබුණි..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>20</day>
    </date>
    <link>http://www.dinamina.lk/2011/06/20/_art.asp?fn=s1106206</link>
    <topic>ශ්‍රී ලංකා පිල කඩුලු 3කට ලකුණු 112යි</topic>
    <author/>
    <content>සංචාරක ශ්‍රී ලංකා පිල හා එංගලන්තය අතර පැවැත්වෙන තෙවැනි ටෙස්ට් තරගයේ ඊයේ (19) සිවුවැනි දිනය නිමාවන විට සිය දෙවැනි ඉනිම ක්‍රීඩා කරන ශ්‍රී ලංකා පිල කඩුලු 3 කට ලකුණු 112 ක් ලබා සිටියේය.ටෙස්ට් තරගාවලියේ ප්‍රථම වතාවට ලකුණු අතරට පැමිණි කුමාර් සංගක්කාර නොදැවී ලකුණු 44ක් රැස් කිරීමට සමත්විය. රංගන හේරත් නොදැවී ලකුණු 2ක් ලබාගත්තේය. මහේල ජයවර්ධනට ලබාගත හැකිවූයේ ලකුණු 6 ක් පමණි.මේ වනවිට ශ්‍රී ලංකා පිල කඩුලු 7 ක් අතැතිව එංගලන්තයේ පළමු ඉනිමට වඩා ලකුණු 81 ක් පසුපසින් සිටියි.ශ්‍රී ලංකා දෙවැනි ඉනිම ආරම්භ කරමින් පිටියට පැමිණි තරංග පරණවිතාන හා ළහිරු තිරිමාන්න අතර පළමු කඩුල්ලට ලකුණු 25 ක සම්බන්ධතාවයක් ගොඩ නැගිණි.පරණවිතාන ලකුණු 10 කට දැවී යාමෙන් පසුව සංගක්කාර සමග එක්වූ තිරිමාන්න පැවැති කඩුල්ලට ලකුණු 61 ක සම්බන්ධතාවයක් ගොඩ නැංවිය. තිරිමාන්න හතරේ පහර 4 ක් සමඟ ලකුණු 38 ක් රැස් කළේය.තේ පානය සඳහා තරගය නතරකරන විට සිය දෙවැනි ඉනිම ක්‍රීඩා කරන ශ්‍රී ලංකා පිල කිසිදු කඩුල්ලක් නොදැවී ලකුණු 14 ක් රැස් කරගෙන සිටියේය.තෙවැනි දිනය නිමාවන විට කඩුලු 4 කට ලකුණු 195 ක් ලබා සිටි එංගලන්ත පිල ඊයේ දිනයේ දී කඩුලු 8කට ලකුණු 377 ක් රැස් කරගෙන සිටියදී ඉනිම අත්හිටුවමින් දෙවැනි ඉනිම ක්‍රීඩා කිරීමට ශ්‍රී ලංකා පිලට ඇරයුම් කළේය.ඒ වනවිට එංගලන්ත ශ්‍රී ලංකා පිලේ පළමු ඉනිමට වඩා ලකුණු 193 ක් ඉදිරියෙන් සිටියේය.එංගලන්ත ඉනිමේ වඩාත් සාර්ථකම පිතිකරු වූයේ ඉයන් බෙල්ය. ඔහු මේ තරගාවලියේ දෙවැනි ශතකය වාර්තා කිරීමට ඊයේ සමත් විය.පන්දු 169 කට මුහුණ දුන් බෙල් හතරේ පහර 12ක් එල්ල කර තිබිණි.ඉනිම නතරකරනවිට බෙල් නොදැවී ලකුණු 119 ක් රැස් කර තිබූ අතර එය ඔහුගේ 14 වැනි ටෙස්ට් ශතකය ලෙස වාර්තා පොතට එක්විය.ඔහුට අනගි සහයක් ලබා දුන් ඔයින් මෝගන් ලකුණු 71 ක් රැස් කළේය. බෙල් සහ මෝගන් අතර 6 වැනි කඩුල්ලට ලකුණු 137 ක සම්බන්ධතාවයක් ගොඩනැගිණි. සාර්ථක පන්දු යැවීමක නිරත වූ සුරංග ලක්මාල් ලකුණු 99 කට කඩුලු 3 ක් දවාලීමට සමත්විය. චානක වෙලගෙදර සහ තිසර පෙරේරා කඩුලු 2 බැගින් දවාලූහ.අද තරගයේ අවසන් දිනයයි.ශ්‍රී ලංකාව පළමු ඉනිම 184(64.2) පරණවිතාන 11, තිරිමාන්න 10, සමරවීර 31, ප්‍රසන්න ජයවර්ධන 43, දිල්හාර 39 (ඇන්ඩර්සන් 56/2, බ්‍රෝඩ් 51/1, ට්‍රෙම්ලට් 48/6, ස්වොන් 12/1)එංගලන්ත පළමු ඉනිම – 377 / 8 (ඉනිම අත්හිටුවන විට) ඉයන් බෙල් නොදැවී 119, කෙවින් පීටර්සන් 85, ඔයින් මෝගන් 71, ඇලෙස්ටෙයාර් කුක් 55 (සුරංග ලක්මාල් 99/3, චානක වෙලගෙදර 90 / 2, තිසර පෙරේරා 101 /2)ශ්‍රී ලංකාව දෙවැනි ඉනිම -112 / 3 කුමාර් සංගක්කාර නොදැවී 44, ළහිරු තිරිමාන්න 38 (ජෙම්ස් ඇන්ඩර්සන් 22/1, ක්‍රිස් ට්‍රෙම්ලට් 34 /1 ස්ටුවර්්ඩ් බ්‍රෝඩ් 22/1).</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>20</day>
    </date>
    <link>http://www.dinamina.lk/2011/06/20/_art.asp?fn=s1106202</link>
    <topic>ගෝල් ෂූටර් ක්‍රීඩිකාවන් අහිමිවීමෙන් නෙට්බෝල් පිල ප්‍රබල අර්බුදයක</topic>
    <author>ප්‍රින්ස් ගුණසේකර</author>
    <content>ලෝක සූරතා නෙට්බෝල් තරගාවලියට පුහුණුවීම් කරන ශ්‍රී ලංකා පිලේ ගෝල් ෂූටර් ක්‍රීඩිකාවන් වන තිසාලා අල්ගම හා දර්ශිකා අබේවික්‍රම ආබාධ තත්ත්වයන් මත කණ්ඩායමෙන් ඉවත්වීම හේතුවෙන් අර්බුදයක් පැන නැගී ඇත.ලෝක සූරතා තරගාවලියට තවත් දින 12ක් පමණ තිබියදී පළපුරුදු ක්‍රීඩිකාවන් ඉවත්වීමෙන් කණ්ඩායමේ සමබරතාව ගිලිහීයෑමේ අවදානමක් මතුව තිබේ.මේ ක්‍රීඩිකාවන් දෙදෙනා වෙනුවට ශ්‍රී ලංකා නෙට්බෝල් පිලෙන් ඉවත්වූ දැනට මලාවි රාජ්‍යයේ සිටින ඉරේෂා කෝරළගේ හා සිංගප්පූරුවේ සිටින අකිලා ජයවර්ධන කණ්ඩායමට එක්කර ගැනීමට තීරණය කර ඇතැයි වාර්තා වේ. ශ්‍රී ලංකා පිලේ ගෝල් ෂූටර් ක්‍රීඩිකාවන් වූ තිසාලා අල්ගමට හා දර්ශිකා අබේවික්‍රමට දණහිසේ ආබාධ තිබියදී අධික පුහුණුවීම්වල නිරත කරවීමෙන් ආබාධ තත්ත්වය උත්සන්න වී ඇත. ක්‍රීඩිකාවන් විවේක ගතයුතු කාලයේදීත් පුහුණුවීම්වල නිරතවීමෙන් ශල්‍යකර්මවලට භාජනය කළයුතු දරුණු තත්ත්වයක් දක්වා ආබාධය උග්‍රවී ඇතැයි ක්‍රීඩා වෛද්‍ය ඒකකය පෙන්වා දී තිබේ.ක්‍රීඩිකාවන් දෙදෙනාගේ ආබාධ තත්ත්වය පිළිබඳ අප කළ විමසුමකදී ක්‍රීඩා වෛද්‍ය ඒකකයේ වෛද්‍ය ලාල් ඒකනායක මහතා පැවැසුවේ මාස 9ක් පමණ කාලයක් ක්‍රීඩාවෙන් ඈත්ව සිටීමට සිදුවන බවය.ශ්‍රී ලංකා නෙට්බෝල් පිල මේ මස අගදී සිංගප්පූරුව බලා යෑමට නියමිතය. ශ්‍රී ලංකාව මේ තරගාවලියට පුහුණුවීම උදෙසා පසුගියදා ස්කොට්ලන්තය බලා ගිය අතර එහිදී පැවැති තරග තුනෙන්ම ජරාජයට පත්විය..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>20</day>
    </date>
    <link>http://www.dinamina.lk/2011/06/20/_art.asp?fn=s1106203</link>
    <topic>මාතර ප්‍රා.ලේ. කොට්ඨාසයට යෞවන ක්‍රීඩා සූරතාවක්</topic>
    <author>මාතර මධ්‍යම – ඒ.ඩබ්.ගුණවර්ධන</author>
    <content>23 වන ජාතික යෞවන ක්‍රීඩා උළෙලට සමගාමීව පැවැත්වුණු මාතර දිස්ත්‍රික් යෞවන ක්‍රීඩා උළෙල පසු ගියදා මාතර උයන්වත්ත ක්‍රීඩාංගණයේ දී පැවැත්විණි. මෙම ක්‍රීඩා උළෙලේ දී සමස්ත සූරතාව දිනා ගැනීමට ලකුණු 202 ක් ලබාගත් මාතර ප්‍රාදේශීය යෞවන සමාජ සම්මේලනය සමත් විය. අනුසූරතාව දිනා ගැනීමට සමත්වූයේ මුලටියන ප්‍රාදේශීය ලේකම් කොට්ඨාසය යි. යෞවන කටයුතු හා නිපුණතා අමාත්‍ය ඩලස් අලහප්පෙරුම මැතිතුමන් ගේ සම්බන්ධීකරණ නිලධාරී සරත් ද අල්විස්, වෘත්තීය පුහුණු අධිකාරියේ පළාත් අධ්‍යක්ෂ උදය හිත්තැටිය යන මහත්වරු විශේෂ ආරාධිතයන් වශයෙන් සහභාගී වී සිටියහ.20 න් පහළ කාන්තාමීටර් 100(1) අංජලී විතාරණ - දෙවිනුවර (2) ටී.කේ.ගයනි වාසනා (මාලිම්බඩ ) (3) එස්. ශමිනි කල්යාණි - කඹුරුපිටිය.මීටර් 200(1) අංජලී විතාරණ - දෙවිනුදර (2) එස්. හසිනි – කඹුරුපිටිය (3) ඩී.වී. තක්ෂිලා උදයංගනී - කොටපොලමීටර් 400(1) අංජලී විතාරණ - දෙවිනුවර (2) ඒ.වී. තක්ෂිලා උදයංගනී - දෙනියාය (3) එම්.එල්.ඒ.මිශානි ධනංජනා – හක්මනමීටර් 800(1) එච්.කේ. ඉමංකා ප්‍රසංගනී - කොටපොල (2) තිලිණි මධුෂිකා - මුලටියන (3) ඩිල්ෂානි දිල්රුක්ෂි – තිහගොඩමීටර් 1500(1) එච්.එච්.තිලිණි මධුෂිකා – මුලිටියන (2) එච්.කේ. ඉසංකා ප්‍රියංගනී - කොටපොල (3) යසිතා සෙව්වන්දි – වැලිපිටියමීටර් 5000(1) එච්.එච්. තිලිණි මධුෂිකා – මුලටියන (2) ඩී. යසීනා සෙව්වන්දි - වැලිගම (3) ඩබ්.ඒ.සී. මධුෂානි - පිටබැද්දරමීටර් 5000 කාන්තා ඇවිදීම(1) පී.බී. ගයානි - මුලිටියන (2) වී.ජී. රංගා කුමාරි – හක්මණ (3) ඩී.ජී. ප්‍රියංජලා – වැලිගමකවපෙත්ත කාන්තා(1) කේ.ජී. මල්ෂා ෂෙහානි - මාතර(2) ආර්.පී. චේතනා කාවින්දි - දෙවිනුවර (3) එච්.කේ.රචිතා වීරසිංහ – මාතරහෙල්ල කාන්තා(1) කේ.ජී. මල්ශා මෙහානි – මාතර (2) එච්.කේ. රවීනා වීරසිංහ – හක්මණ (3) කේ.ජී. ඉරේෂා - පිටබැද්දරයගුලිය කාන්තා (1) එච්.ඒ. මනීෂා – මාතර (2) පී.එච්. අරේශා – දික්වැල්ල (3) ආර්.පී.මල්ෂා ශෙහානි - මාතරදුර පැනීම – කාන්තා(1)අධීෂා ඉසුරි නිලවීර – දෙවිනුවර (2) කේ.එච්.මල්ෂි හසරංගි - දික්වැල්ල (3) ඒ.වී. තක්ෂිලා උදයංගනී - කොටපොලඋස පැනීම(1) කේ.එච්.මල්ෂි හරසංගි – දික්වැල්ල (2) දිනිති ධනංජනා – මාලිම්බඩ (3) එස්.හෂිනි කල්පනී - කඹුරුපිටියතුන්පිම්ම(1) අදීෂා ඉසුරි නිලවීර – දෙවිනුවර (2) කේ.එච්.මල්ෂි හසරංගි – දික්වැල්ල100 ය 4 කාන්තා(1) අදීශා ඉසුරි නිලවීර, එන්.කේ.වී.එම්. නිමේෂා සෙව්වන්දි. එච්.ටී. දිලිනි, අංජලී ගීතානි විතාරණ – එලියකන්ද මාතර (2) එච්.කේ.ඉෂංකා ප්‍රසංගනී, යූ.බී. ආශා දිල්කි. ආර්. ශෂිනි දර්ශිකා, ඒ.ජී. තක්ෂිලා උදයංගනී - කොටපොල(3) පී.ජී. ඉරේෂා ලක්මාලි, එල්.එච්. සචිනි හංසනී, පී.ජී.ඒ.නිෂාදි, ඩී.යසිතා සෙව්වන්දි - වැලිපිටිය.</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>20</day>
    </date>
    <link>http://www.dinamina.lk/2011/06/20/_art.asp?fn=s1106204</link>
    <topic>පාසල් කරාතේ පිල මැලේසියාවට යයි</topic>
    <author>මල්වාන සමූහ මහානාම විතානගේ</author>
    <content>12 වන ජාත්‍යන්තර මයිලෝ කරාතේ සූරතා තරගාවලියට සහභාගිවීම සඳහා ශ්‍රී ලංකා පාසල් කරාතේ දෝ කණ්ඩායම මේ මස 23 වැනිදා මලයාසියාව බලා පිටත්ව යති.මේ තරගාවලිය මේ මස 25 හා 26 යන දිනයන්හි ක්වාලාලම්පූර් හිදී පැවැත්වේ. රටවල් 12කින් මීට සහභාගි වෙති.මේ පාසල් කරාතේ දෝ කණ්ඩායමට ක්‍රීඩක ක්‍රීඩිකාවන් 22 ක් ඇතුළත් වේ.මේ කණ්ඩායමට ඒ. එස්. ඩබ්ලිව්. දහනායක (කොළඹ රාජකීය වි), බී. ඒ. පණ්ඩුක දර්ශන (වේල්ස්කුමාර වි), එස්. ඒ. ඩී. සී. සමරසිංහ ( වික්‍රමශීලා ජා. පා), ජී. ඒ. පී. දිනේෂ් මධුසංඛ (අලව්ව රත්නාකර ම. වි.), බී. එස්. සී. කොඩිකාර (මහනුවර විෂන් ජාත්‍යන්තර පා), අයි. ඒ. මධූක පි‍්‍රය ඉලේපෙරුම (සපුගස්කන්ද ම. වි), බී.ඒ. කාංචන දිල්ශාන් සමරසේකර (ශ්‍රී ධර්මාලෝක වි), එස්. එන්. සී. එන්. එම්. නුවන් කුමාර නුගවෙල (වේයන්ගොඩ ශාන්ත මරියා වි), එස්. එච්. සුධීර මධුශංඛ (සපුගස්කන්ද ම. වි), එච්. එම්. ජී. ඩී. චාමික ගංගොඩ (ගම්පහ බණ්ඩාරනායක වි), චමත් සහන් සචින්තන (කොළඹ තර්ස්ටන් වි), කේ. ඒ. සංගීත් නවෝද්‍ය (කැලණිය ගුරුකුල ම. වි) හා ආර්. ආර්. රවිශ්ක දේශාන් කුලතුංග (වෙන්නප්පුව ජෝශප්වාස් වි) යන ක්‍රීඩකයන් 13 දෙනාද ආර්. ඒ. ඒ. රශ්මි වසුන්දරා පෙරේරා ( ශ්‍රීපාලි වි), එල්. එම්. දිල්හාරි පෙරේරා (කිරිමැටියාගාර ශුද්ධවූ පවුලේ බා. වි), එල්. පී. කුසලා දුලංජලී පී. ටී. පවිත්‍රා අශානි ඩබ්ලිව්. විදුෂිකා ප්‍රභානි (ගම්පහ යශෝදරා දේවි බා. වි), උපේක්ෂා රණසිංහ (මාතලේ සංඝමිත්තා බා. ජා. පා), එම්. සංජනා චමෝදි (වේයන්ගොඩ බණ්ඩාරනායක වි), ඩබ්ලිව්. එම්. එච්. එස්. කේ. වනිගසේකර (ශාන්ත අන්තෝනි බා. වි) හා මිහිරි ප්‍රාර්ථනා හෙට්ටිආරච්චි (කුලියාපිටිය සුරදූත බා. වි) යන ක්‍රීඩිකාවන් 09 දෙනා ද ඇතුළත් වී සිටිති..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>20</day>
    </date>
    <link>http://www.dinamina.lk/2011/06/20/_art.asp?fn=s1106205</link>
    <topic>ශ්‍රී ලංකා ටෙනිස් පිලට උසස් වීමක්</topic>
    <author>ප්‍රින්ස් ගුණසේකර</author>
    <content>කොළඹදී නිමාවට පත්වූ ඩේවිස් කුසලාන ආසියා ශාන්තිකර තුන්වැනි කොටසේ තරගාවලියේ අපරාජිත වූ ශ්‍රී ලංකාව දෙවැනි කොටස දක්වා උසස් වීමක් ලබා ගත්තේය.රටවල් 8ක සහභාගිත්වයෙන් පැවැති මේ තරගාවලියේ අවසන් තරගයේදී ලෙබනනය වට 3-0කින් පැරදවීමට ශ්‍රී ලංකා ක්‍රීඩකයෝ සමත්විය. ශ්‍රී ලංකාව වෙතින් අවසන් තරගයේ පරාජයට පත්වූ ලෙබනනයද දෙවැනි කොටසේ තරගාවලියට සුදුසුකම් ලැබීය.තරගාවලියට එක්වූ රටවල් අටෙන් අවසන් ස්ථානවලට පත්වූ මියන්මාරය හා එක්සත් ආරබි එමීර් රාජ්‍ය ඩේවිස් කුසලාන ටෙනිස් තරගාවලියේ සිවුවැනි කාණ්ඩය දක්වා පහළට ගියහ.ශ්‍රී ලංකා පිලට හර්ෂන ගොඩමාන්න, ඔෂධ විජේමාන්, දිනේෂ් කාන්තන්, රජීව් රාජපක්ෂ ක්‍රීඩා කළහ.ශ්‍රී ලංකාව වෙතින් කුවේට් 2-1කින්, වියට්නාමය 3–0කින් හා මියන්මාරය 3-0කින් මූලික වටයේදී පරාජයට පත්විය. අනතුරුව මැලේසියාව 2-1කින් පරාජය කිරීමට ශ්‍රී ලංකා ක්‍රීඩකයෝ සමත්වූහ.ඩේවිස් කුසලාන ආසියා ශාන්තිකර කළාපයේ දෙවැනි කොටසේ තරග ලබන වසරේදී පැවැත්වීමට නියමිතය. එහිදී කොරියාව, සිරියාව, පාකිස්තානය, හොංකොං, ඉරානය, ඉන්දුනීසියාව, තායිලන්තය වැනි රටවල් සමග තරග කිරීමට සිදුවේ.ශ්‍රී ලංකාව තෙවැනි කොටසේ සිට දෙවැනි කොටස දක්වා උසස්වීමේ බලාපොරොත්තු ඇතිව මේ තරගාවලියට පිවිසි අතර එම අධිෂ්ඨානය සඵල වීම පිළිබඳ සතුටුවන බව නායක ආසිරි ඉද්දමල්ගොඩ ප්‍රකාශ කළේය.එමෙන්ම ඩේවිස් කුසලාන ආසියා - ශාන්තිකර කළාපයේ තෙවැනි කොටසේ සූරයන් වීමට හැකිවීම තවත් විශාල ජයක් බව හෙතෙම සඳහන් කළේය.සත්කාරක ශ්‍රී ලංකාවට අමතරව ක්වේට්, ලෙබනන්, එක්සත් අරාබි එමීර් රාජ්‍යය, මියන්මාරය, මැලේසියාව, ඕමානය, වියට්නාමය තරගාවලියට එක්වූ අතර ශ්‍රී ලංකා ටෙනිස් සංගම් මූලස්ථාන ක්‍රීඩා පිටියේදී තරග පැවැත්වුණි..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>20</day>
    </date>
    <link>http://www.dinamina.lk/2011/06/20/_art.asp?fn=f1106201</link>
    <topic>කොටින්ට කඩේ යන අය තවම ඉන්නවා</topic>
    <author/>
    <content>මෑත ඉතිහාසයේ අපේ රටට වඩාත් ම බලපෑමක් කළ සාධකය වන්නේ උතුරේ පැවැති යුද්ධයයි. එල්ටීටීඊ ය පසුව අනෙකුත් ප්‍රදේශවලත් ප්‍රචණ්ඩ ක්‍රියා කිරීම නිසා මුළු රට ම ත්‍රස්තවාදයේ බලපෑමට යටත්වෙලා තිබුණා. ඒ වගේ ම සාමාන්‍ය ජනතාව උගතුන්, බුද්ධිමතුන්, පරිපාලන නිලධාරීන්, දේශපාලකයන්, ආගමික නායකයන් වැනි සමාජයේ සෑම තරාතිරමකම කොටස් ජාති හෝ පක්ෂ භේදයකින් තොරව ඔවුන්ගේ ප්‍රචණ්ඩත්වය අත්වින්දා.ජාත්‍යන්තරය ත්‍රස්තවාදය පිටු දැකිය යුතුයි කියන පොදු මතයේ සිටියත් ඔවුන් ලංකාවට ඒ සඳහා උදව්වක් දුන්නයි කියන්න බැහැ. ඒ වගේ ම ඔවුන් උදව් කළේ කාට ද කියන එක ගැන සාධාරණ සැකයක් ඇති වෙන්නේ යුද්ධයේ නිමාවෙන් පස්සෙයි.යුද්ධය අවසන් වීමෙන් පසු ශ්‍රී ලංකාව සංවර්ධනය කිරීමටත්, ත්‍රස්ත කටයුතුවලට සම්බන්ධ වූවන් පුනරුත්ථාපනය කිරීමටත් පියවර අරගෙන තිබුණත් ඒ ගැන ඇගයීමක් නොකළ ජාත්‍යන්තර සංවිධාන සහ රාජ්‍යයන් උනන්දුවක් දැක්වූයේ කිසිදු වග විභාගයකින් තොරව යුද අපරාධ චෝදනා නඟන්නයි.මේ අභියෝගය පවතින ආණ්ඩුවට එල්ල වී තිබෙන ගැටලුවක් ලෙස නොසිතිය යුතුයි. අපි පක්ෂ විපක්ෂ භේදයකින් තොරව පොදු මතයක පිහිටා මේ අවස්ථාවේ දී රජයට උදව් කළ යුතුයි.එල්. ටී. ටී. ඊ. ය විනාශ වුණේ දේශීය වශයෙන් පමණයි, තවමත් එල්. ටී. ටී. ඊ. ය වෙනුවෙන් පෙනී සිටින, ඔවුන් ගේ කප්පම් මුදල්වලින් යැපෙන පිරිසක් ජාත්‍යන්තරව සිටිනවා. ඔවුන් අපේ රටට විරුද්ධව නිරන්තරයෙන් අසත්‍යය ප්‍රචාර ගෙන යනවා.මේ චෝදනාවලට අපි එක හඬින් පිළිතුරු දිය යුතුයි. රජය, තානාපති නිලධාරීන් පමණක් නෙවෙයි, ජාත්‍යයන්තර ධර්ම දූත සේවයේ නිතරව සිටින භික්ෂූන් වහන්සේලා හැටියට අපිත් හැකි උපරිම ශක්තිය හා සබඳතා යොදා ගෙන අපේ රට වෙනුවෙන් ජාත්‍යන්තර මතයක් ඇති කිරීමට උත්සාහ කරනවා.ජපානය තුළ දී අපිට එවැනි මතයක් ඇති කළ හැකිව තිබෙනවා. පසුගිය දා ජපාන පාර්ලිමේන්තුවේ නියෝජිතයන් පිරිසක් අපත් සමඟ ලංකාවට පැමිණියා. එහි දී ඔවුන් ලංකාවට සහය පළ කළා. ඉදිරියේ දී ජපානයේ අගමැතිතුමාත් ශ්‍රී ලංකාවට පැමිණේවි යැයි අදහස් කරනවා. ඒ ආකාරයට අපි රට වෙනුවෙන් කරන සේවයක් ලෙස සළකා ශ්‍රී ලංකාව පිළිබඳ සත්‍යය තත්ත්වය ප්‍රචාරය කිරීමට කටයුතු කළ යුතුයි.ජපානය සෑම රටක ම ස්වෛරීත්වයට හා අනන්‍යතාවයට ගරු කරනවා. ඒ වගේ ම ඔවුන් තනි තනි පුද්ගලයාගේ නිදහසටත් ගරු කරනවා.පෙරදිග ලක්‍ෂණ හා බෞද්ධාගමික පසුබිම අප දෙරට යා කරන පුරුකක් බවට පත්ව තිබෙනවා.යුද්ධය පැවැති සමයේත් ජපානය ශ්‍රී ලංකාවට බලපෑම් නොකළා පමණක් නෙවෙයි. වැඩි ම ආධාර දුන්න රටත් වූවා. වර්තමානය වන විට මහින්ද රාජපක්ෂ ජනාධිපතිතුමා හා ලංකාව ගැන ජපන් ජනතාවට විශේෂ ගෞරවයක් තිබෙනවා.එම තීරණාත්මක අවස්ථාවේ ජපානයට මුලින් ම සහය දැක් වූ රාජ්‍යයන් අතරින් එකක් ශ්‍රී ලංකාව. ජනාධිපතිතුමා ක්‍ෂණිකව මැදිහත් වී වෛද්‍ය කණ්ඩායම් හා සහනාධාර එවීමට කටයුතු කළා. රියර් අද්මිරාල් වසන්ත කරන්නාගොඩ මහතා තානාපති කාර්යාලයේ වැඩ භාර ගැනීමටත් ප්‍රථම ජපානයට පැමිණි මොහොතේ සිටම ඒ අවස්ථාවේ එරටට ලබා දිය යුතු සහය ලබා දුන්නා.ජපානයේ ජීවත් වන ශ්‍රී ලාංකිකයන් හානියට පත් ප්‍රදේශවල සිටින ජනතාවට පිසූ ආහාර ලබා දීමට හා ජීවිත සහ දේපළ බේරා ගැනීමට ක්‍රියා කළා. මේ අවස්ථාවේ දී ශ්‍රී ලංකාව ක්‍රියා කළ ආකාරය අනෙක් රටවල ඇස් අරවන්නක්.ජපාන රජය හා ජනතාව තුළ ඒ ගැන අපිට ඔවුන් ගේ විශේෂ කෘතවේදිත්වයක් තිබෙනවා.විපක්ෂය සිරිත් පරිදි සෑම දෙයකින් ම දේශපාලන වාසි ලබා ගැනීමට ක්‍රියා කිරීම ගැන අපි පුදුමවෙන්නේ නැහැ. ඔවුන් මවුබිමට විරුද්ධව අසත්‍ය ප්‍රචාරය ගෙන යන ආකාරය අපි හොඳ හැටි දැක තිබෙනවා.ශ්‍රී සම්බුද්ධත්ව ජයන්තිය නිසා විශාල ආගමික ප්‍රබෝධයක් ඇතිව තිබෙනවා.එම ප්‍රබෝධය වෙසක් මාසයට හෝ පොසොන් උත්සවයට සීමා නොකර අවම වශයෙන් සම්බුද්ධත්ව ජයන්ති වසර යෙදෙන ලබන වෙසක් දිනය දක්වාම රැක ගත යුතුයි. ඒ වගේ ම මේ නවෝදය සැරසිලිවලට සීමා කරන්නේ නැතිව තමන් ගේ හදවත්වලටත් ළඟා කර ගැනීමට ක්‍රියා කළ යුතුයි.රජය මේ සම්බුද්ධත්ව ජයන්තිය නිමිත්තෙන් මහානායක ස්වාමින් වහන්සේලා ගේ ප්‍රධානත්වයෙන් වැඩපිළිවෙළක් සකස් කර තිබෙනවා. එය බුද්ධ ශාසනයේ චිරස්ථිතිය සඳහා හේතුවන වැඩපිළිවෙළක්. භික්ෂුවට හා ධර්මයට මුල් තැන දී එම වැඩපිළිවෙළ සකස් කිරීම ගැන අපි අගය කරනවා.විදේශ ධර්ම දූත සේවයත් මේ වැඩපිළිවෙළට අයත්. ලෝකයේ සෑම ප්‍රධාන රටක ම වගේ බෞද්ධ ධර්ම දූත භික්‍ෂූන් සිටිනවා. උන්වහන්සේලාට සම්බුද්ධත්ව ජයන්තිය කේන්ද්‍ර කරගෙන හොඳ ධර්ම ප්‍රචාරයක් කළ හැකියි.මේ වන විට බටහිර රටවල බෞද්ධාගම ගැන විශේෂ උනන්දුවක් ඇති ව තිබෙනවා. ඒ වගේ ම මහ නායකයින්, ජනප්‍රිය පුද්ගලයින් රැසක් බුදු දහම වැළඳගෙන තිබෙනවා. ඔවුන් බුදු දහමේ වඩාත් ගරු කරන්නේ සහනශීලිත්වය හා විචාර බුද්ධියට ඇති ඉඩයි. ගතානුගතික ආගමක් නොවන බෞද්ධ දර්ශනය තර්ක බුද්ධිය අනුසාරයෙන් තීරණ ගැනීමට පෙළඹී සිටින බටහිර බුද්ධිමතුන් අතර ඉතාම ප්‍රසාදයට ලක්ව තිබෙනවා.ධර්මදූත සේවයට විදේශ භාෂා ගැන දැනීම පමණක් ප්‍රමාණවත් මදි. අපි වෙනත් සංස්කෘතියක ජනතාවට කරුණු පහදා දීමේ දී භික්‍ෂූත්වයට අමතරව තවත් කරුණු රාශියක් ධර්ම දූත සේවයේ නිරත භික්‍ෂුවක් තුළ ඇති විය යුතුයි. ඒ වගේ ම ධර්ම දූත සේවයේ නිරතවන භික්ෂුන් ලංකාවේ නිල නොලත් තානාපතිවරුන්. උන්වහන්සේලා ගේ හැසිරීම හා හික්මීම අනුව ශ්‍රී ලංකාවේ කීර්තිය තීරණය වෙනවා. මේ ගැන විදේශ ධර්ම ප්‍රචාරක සේවයට පැමිණෙන භික්‍ෂූන්ට අවබෝධයක් ලබා දිය යුතුයි.ඒ වගේ ම හැකි පමණින් ශ්‍රී ලංකාවේ සංවර්ධනයට හා මේ රටේ ජීවත්වන ජනතාවගේ ජීවන තත්ත්වය යහපත් කරන්න උදව් කළ යුතුයි.ශ්‍රී ලංකාවට එරෙහි ව එල්ටීටීඊයේ ආධාරකරුවන් ඔවුන් ගේ සබඳතා ජාල යොදාගෙන බටහිර ප්‍රබල රටවලට හා සංවිධානවලට බලපෑම් කරනවා. ජාත්‍යන්තර ධර්ම දූත සේවයේ නිරතව සිටින භික්‍ෂූන්ටත් හොඳ සබඳතා ජාලයක් තිබෙනවා.අපි එම ජාලය යොදාගෙන රටේ හොඳ නම ආරක්ෂා කිරීම සඳහා ඒ රටවල රාජ්‍ය නායකයින්ට බලපෑම් කිරීමේ ව්‍යාපාරයක් ගෙනයනවා. මේ සඳහා රාජ්‍ය තාන්ත්‍රික මට්ටමේ හා ජනප්‍රිය විදේශ නායකයින් ගේ හා කලාකරුවන් ගේ සහය අපිට ලැබී තිබෙනවා..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>20</day>
    </date>
    <link>http://www.dinamina.lk/2011/06/20/_art.asp?fn=f1106202</link>
    <topic>හැම පෝයකටම දන්සැලක් දෙන්න</topic>
    <author/>
    <content>පොසොන් පොහොය බෞද්ධයාට අතිශය වැදගත් දිනයක්. තුන්වන ධර්ම සංගායනාවේ ප්‍රතිඵලයක් විදිහට, ධර්මාශෝක රජු ධර්ම ප්‍රචාර කටයුතු සිදුකළා. එහිදී අපේ වංශකතා සාහිත්‍ය තුළ භාරතීය බලපෑම ලාංකීය සමාජය හැඩගැසීමෙහිලා ප්‍රබල සාධකයක් වුණා.ක්‍රි. පූ. තුන්වන ශතවර්ෂයේ තිස්ස රජ දවස අපට අතිශය වැදගත්. ඔවුන් දෙදෙනා අතර නොදුටු මිත්‍රත්වයක් පැවතුණා. එහි ප්‍රතිඵලයක් විදිහට තමයි මහින්දාගමනය සහ ඉන් අනතුරු දුමින්දාගමනය සිදුවුණේ.ඒ වනවිට පැවතියේ අදෘශ්‍යමාන බලවේගයන්ට මුල්තැන දුන්නු අවිචාරවත් යුගයක්. මහින්දාගමනයත් සමඟ දුර්දාන්ත ශිෂ්ටාචාරය බිඳ දමා දුබල සංස්කෘතියක් වෙනුවට ප්‍රබල සංස්කෘතියක් ශ්‍රී ලංකාව තුළ ගොඩනැගුණා.එතැනදී සිදුවුණු ප්‍රධානම දේ තමයි අවිහිංසාව මානව සමාජයට එක්වීම. එතනින් රජු සියලු අවි ආයුධ බිම දාලා ආගමානුකූල ජීවිතයකට හුරුවෙනවා.බෞද්ධයන් වන අපට වනචාරි ගති, බහුවිධ සිරිත්, ඇදහිලි ඉවත්කරලා සාරධර්ම, හරපද්ධති, පුරුෂාර්ථ ආදියෙන් යුක්ත පිරිසක් බවට පත් වන්නේ එතැන් පටන්. එහිදී ඒ තුළ කිසියම් වැඳුම් පිදුම් ක්‍රමයක් නිර්මාණය වනවා.උදාහරණයක් විදිහට ප්‍රාග්මහින්ද යුගයේ තිබුණු මළවුන් ඇදහීමට, මහින්දාගමනයත් සමඟ නව අර්ථකථනයක් ලෙසින් මියගිය ඥාතීන්ට පිංදීම සිදුකළා.විවිධ ගස්කොළන්වලට ඇදහීම වෙනුවට ගෞරවාන්විතව එය අදහන්නට බෝධි වෘක්ෂ වන්දනාව ඉගැන්වුණා. මිහිඳු හාමුදුරුවෝ, එකල සමාජයට අවබෝධ වන ආකාරයට ධර්මය දේශනා කරලා මානව විශ්වාස ක්‍රම වෙනස් කළා.තවත් එක් අංශයකින් මෙරටට දියුණු කලා ශිල්ප එක්වන්නේ එතැනින්. ඒ දුමින්දාගමනයත් සමඟයි. ඒ නිසා අපට මහින්දාගමනය සහ දුමින්දාගමනය කියන ද්වීගමනයන් අතිශය වැදගත් වනවා.මේ තුළ සංස්කෘතියේ සුවිශේෂී වෙනස්කම් ඇතිවුණා. අපි දන්නවා බුදුරජාණන් වහන්සේගේ තෛ‍්‍රමංගල්‍යය නිමිති කරගෙන දානමය ක්‍රියාවලියක් ආරම්භ වෙනවා. පොසොන් පොහෝ දවසත් සමඟ මිනිසුන් අලුත් ගමනක් යනවා. අතීත සමාජයේ දී රචිත සාහිත්‍ය කෘති තුළ එදා සමාජයේ දානශීලීත්වය ප්‍රකට වෙනවා.ඒ යුගවලදී මිනිසුන් තුළ නිරන්තරයෙන්ම, සතතාභ්‍යාසය පරිත්‍යාගශීලීත්වය ආරෝපණය වුණා. ඒ වගේම දන්වැට පවත්වලා මානව දයාව, කරුණාව ඉස්මතුවන ආකාරයට මිනිසුන් කටයුතු කරලා තිබෙනවා. ඒ ඒ සමාජයේ වූ එකී තත්ත්වයන් සංදේශ කාව්‍යවල නගර වැනුම් තුළත් නිරුපිතයි.ඒ තමන්ගේ පෞද්ගලික ලාභ අපේක්ෂාවෙන්, නාමගෝත්‍ර අභිලාෂයෙන්, දේශපාලනමය වාසි ලබා ගැනීමේ අපේක්ෂාවෙන් හෝ නොවෙයි. හුදෙක්ම මනුෂ්‍යයනට එකල සමාජයේ තිබුණු මානව හැඟීම් ඉස්මතු වීමක් පමණයි’ අතීත සමාජය තුළ සමාජ සංවිධානය වුණේ එහෙමයි.දුගී මගී යාචකාදීන් වෙනුවෙන් එදා රජවරු දානශාලා පැවැත්වුවා. එතනදී තිබුණේ වාණීජමය අරමුණක් නොවෙයි. ශ්‍රද්ධාව සහ මෛත්‍රීය මුල්වීමක් පමණයි. බුදුරජාණන් වහන්සේ දානය කියන වචනය විග්‍රහ කරන්නේ, චරියාපිටකයේ සඳහන් වන ආකාරයට ඒ සඳහා මිනිසුන් තුළ කරුණු පහක් මුල්විය යුතු බවයි.පුද්ගලයෙකු තුළ කරුණාව තිබිය යුතුයි. වැරදි දෘෂ්ටිය ඉවත්විය යුතුයි. මාන්න ගතිය ඉවත් විය යුතුයි. කරුණු උභය කෞෂල්‍ය තිබිය යුතුයි. දැනුම තිබීම අත්‍යවශ්‍යයි. මේ කරුණු පහ සම්පූර්ණ වීම තුළයි දානයක් සම්පූර්ණ වෙන්නේ. එතකොට වර්තමානය් වාණිජ රටාවට අනුකූලව මිනිස්සු දන් දෙනවා කියන්නේ විවිධාකාරයෙන් අසම්පූර්ණ වූ දීමක්.එහිදී, තමන් තුළ දුෂ්ට, ලෝභ, ද්වේෂ, වෛර චේතනා මුදුන්පත් කරගන සමාජයට මම මේ වගේ දෙයක් කරනවාය කියන හැඟීමෙන් ඔවුන් දන් දෙනවා. ඒත් අභ්‍යන්තරය කිළිටුයි. ඒ වගේම සමාජය තුළ වරප්‍රසාදයක් දිනාගන්න සමහර අය දන් දෙනවා. ඊළඟට තමන්ගේ හොඳ නාමය පවත්වාගන යන්න දන්සල් දෙනවා. නමුත් මෙය නොවෙයි යථාර්ථය.දන්සලක් නම්, බුදුරජාණන් වහන්සේ චරියාපිටකයේ දේශනා කරනු ලබන ආකාරයේ කරුණු සම්පූර්ණ විය යුතුයි. ඒ වගේම මිනිසුන් තුළ නිවරද්‍යතාවයක් ඇතිවෙන්න ඕනෙ තමා කරන ඒ උතුම් ක්‍රියාව පිළිබඳව. අතීත සංස්කෘතියත් එක්ක තුලනාත්මකව සන්සන්දනය කළාම එදා සමාජයේ පුද්ගලයෝ දන් දුන්නේ සැදැහැ සිතින් . නිරහංකාරවයි. නිර්ලෝභීවයි.අතීතයේ දී මෛත්‍රි සහගතව, බෝසත් ලීලාවෙන් පෝය දවසට විතරක් නෙමේ පුළුවන් හැම මොහොතකම දන් දුන්නු පරිත්‍යාගශීලී මිනිසුන් හිටියා. ඒත් වර්තමානයේ දී එය එසේ සිදුවනවාද යන්න ප්‍රශ්නයක්. වර්තමානයේ පවතින මේ ක්‍රියාවලිය අපිට ක්‍රම දෙකක් ඔස්සේ විස්තර කරන්ට පුළුවන්.. අනවබෝධාත්මකව. අවබෝධාත්මකවඅනවබෝධයෙන් කියන කාරණය ගත්තාම, දන් දීමත් මිනිස්සු බලාපොරොත්තු වෙන්නේ වාණිජ රැල්ල හා විවිධ සමාජ ස්ථරයන්, සමාජ පද්ධති අතර තරඟකාරීත්වයක් නිර්මාණය කිරීමක්. එතන දී මුදල, යම් යම් භෞතික මෙවලම් සහ එකිනෙකා පරයා යෑමේ අභිලාෂයකුයි පවතින්නේ.සාමාන්‍ය මට්ටමේ නිර්දන පංතියක් එකතුවෙලා දන්සලක් සංවිධානය කළොත් එය අභිබවා යන්න මධ්‍යම පංතික මිනිස්සු උත්සාහ දරනවා. ඊළඟට මධ්‍යම පංතික මිනිස්සු අභිබවා යන්නට ධනවත් පංතිය උත්සාහ කරනවා. එතකොට වර්තමානයේ අපි දකින දන්සල් ක්‍රමය, එදා සංවේදී සමාජයට වඩා අවිචාරවත් වූ ක්‍රමයක් තුළයි අන්තර්ගත වන්නේ.නමුත්, ඒ අතරම අපි දකිනවා මෙහි හොඳ සහ නරක දෙපැත්තක් තියෙන බව.මිනිසුන් අවබෝධාත්මකව දන්සලක් දීම කියන කාරණය එහිදී අතිශය වැදගත්. දන්සල කියන වචනය තුළ ගැබ්වුණු පරිසමාප්ත අර්ථය ඔවුන් දන්නවා. සල් කියන්නේ සාලාව, දන් කියන්නේ දීම, ශාලාවක දානය දෙන ස්වරූපය, වාග් විලාසය, හැසිරීම් රටා, සංවිධාන ශක්තිය, ප්‍රජාව සහභාගී කරවා ගැනීමේ සහ විශේෂයෙන්ම ගමේ පන්සලේ ස්වාමීන් වහන්සේලාගේ අවවාද අනුශාසනා ඒ තුළ අන්තර්ගත විය යුතුයි. මේ අයව විධිමත් ආකාරයෙන් දන්සල් සංවිධානය කරන පිරිස් ලෙස දක්වන්න පුළුවන්. ඒ තුළ සැලසුම් භාවය තියෙනවා.මෙතනදී මම දකින ආකාරයට අද තියෙන යම් යම් අසුබවාදී තත්ත්වයන් වෙනස් විය යුතුයි. සමහරු දන්සල් දෙනවා පන්සලට ආරාධනා කරන්නෙ නැහැ. අවවාද අනුශාසනා ගන්නෙ නැහැ. ඒවා නිස්සාර දේ ලෙස සලකනවා. දන්සලකට සුදුසු පසුබිමක් තෝරාගන්නේ නැතුව, අපි මේ වගේ දෙයක් කරනවාය කියන අභිලාෂය සමාජය ධනාත්මක අංශයකට ගෙන යද්දී රැගෙන යන්න බැහැ. ඒවා සමාජය තුළින් දුරස්විය යුතුයි.දන්සලක් වෙසක්, පොසොන් පොහොයකට පමණක් සීමා කළ යුතු නැහැ. දන්සලක් කියන්නේ දානයක්. ඒ නිසා කෙනෙකුට පුළුවන්නම් සංවිධානගත වෙලා අඩුම තරමේ මාසයකට සැරයක් හරි, එක පෝය දවසක දී හරි දන්සලක් දෙන්න ඒක වටිනවා.අසරණ මිනිසුන්, දුගී මගී යාචකාදීන් වෙසක් පොසොන් පෝය එනකම් ආශාවෙන් බලන් ඉන්නේ දන්සලකින් හරි කාලා එදා දවසේ කුස පුරවගන්න. ඒ ඔවුන්ගේ අවිහිංසක ප්‍රාර්ථනාවක්.ඒ නිසා හැකි හැම මොහොතකම දානය එක් කාලයකට පමණක් සීමා නොකර අඩුම තරමේ හැම පෝයකටම හරි නැත්නම්, අඩුම තරමේ අවුරුද්දට හතර පස් වතාවක් වත් දෙනවා නම් ඒ අසරණ අයට ලොකු පිහිටක්. සෙතක්.ඒ හින්දා වාණිජ්‍යකරණය අරමුණු කර නොගෙන, නිරවුල් සිත් ඇතිව, බෞද්ධ සමාජ සංස්කෘතියට අනුකූල වන පරිදි, මනා සංවිධාන ශක්තියකින් යුක්තව, ස්වාමීන් වහන්සේලාගේ, ගමේ වැඩිහිටියන්ගේ අවවාද අනුශාසනා මත දන්සල් දෙනවා නම් ඒක වර්තමානයේ දීත්, අනාගතයටත් මනා පිටුබලයක් සපයාවි.පැහැදිලිවම ඒක අද සමාජයේ තියෙන බරපතළම වැරැද්දක්. මිනිස්සු හිතාගන ඉන්නවා තමන් ජීවිත කාලය පුරාම කරපු පාපකර්මයන් එක පොහෝ දවසක සිල්ගත්ත, දන් දුන්න පමණින් මැකිලා යයි කියලා.හරියට බමුණු මතවල සඳහන් උදක පාරිශුද්ධිය වගේ උදේ ඉඳන් රෑ වෙනකම්, රෑ ඉඳන් උදේ වෙනකම් කරපු පව් යමුනා, අචිරවතී ගංගාවලින් නෑවට පස්සේ සෝදා යනවා කියලා කියනවා වගේ. ඒ බමුණු මතය බෞද්ධයෝ කියලා ලේබල් ගහගත්තු පිරිසක් තුළ තිබෙනවා.ජීවිත කාලය පුරාම කරන්නේ පාපකාරී වැඩ. ඉන් විරාමයක් ගන්න වගේ තමයි සමහරු පොසොන් පෝයට සිල් ගන්නේ. දන්සල් දෙන්නේ. සමහර උපාසක උපාසිකාවෝ බණ අහන්න, සිල් සමාදන්වෙන්න බණ මඩුවට ආවත් අඩුම තරමේ තමන්ගේ තියෙන සම්ප්‍රදායික චෝදනා කිරීම් තමයි කරන්නේ. සුදුවත හැඳගත්තු ගොඩක් අය දුෂ්ඨ චේතනා සහිතව පන්සලට ඒම අනුමත නොකළ යුත්තක්.ඒත්, සමහරෙක් ආකාරවතී සද්ධාවෙන් යුක්තව භක්තිමත්ව, ශ්‍රද්ධානුභාරීව සිදුකරන කටයුතු ප්‍රසංශනීයයි. ඒක හැඟීමෙන්, ආධ්‍යාත්මික සුවයක් උදෙසාම කළ යුතුයි..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>21</day>
    </date>
    <link>http://www.dinamina.lk/2011/06/21/_art.asp?fn=n1106211</link>
    <topic>චැනල් 4 ප්‍රධාන නිළිය ‘ඉසිප්‍රියා’ කොටි කතක්</topic>
    <author>භක්ති ධර්මප්‍රිය මෙන්ඩිස්</author>
    <content>‘චැනල් 4’ වාර්තා චිත්‍රපටය මගින් මාධ්‍යවේදිනියක ලෙස පෙන්වා දෙන ලද ‘ඉසිප්‍රියා’ නැමැති කාන්තාව කොටි සන්නද්ධ අශයේ සාමාජිකාවක් බව ආරක්‍ෂක අංශ හඳුනාගෙන තිබේ.කොටි සංවිධානයේ ක්‍රියාකාරකම් රැසකට ‘ඉසිප්‍රියා’ සම්බන්ධ වී ඇති ආකාරය සහ ඒවායේ ඡායාරූප මේ වන විට ආරක්‍ෂක අමාත්‍යාංශයට ලැබී ඇත.කොටි සංවිධානයේ යුද කටයුතුවලට ඍජුවම සම්බන්ධ වී ඇති මෙම කාන්තාවට කොටි සංවිධානය ලබාදුන් හැඳුනුම්පත ආරක්‍ෂක අංශ විසින් සොයා ගෙන තිබේ. මෙම කාන්තාව 1982 වසරේ යාපනයේදී උපත ලබා ඇති අතර ඇය කොටි සංවිධානයට බැඳී කොටි හඬ සහ කොටි රූපවාහිනි සේවයේ නිල නිවේදිකාව වශයෙන් කටයුතු කර ඇතැයි අනාවරණය වී ඇත.මේ කාන්තාව විවාහ වී ඇත්තේ ‘ශ්‍රීරාම්’ නමැති මුහුදු කොටි නායකයා සමඟ බවත් කොටි සංවිධානය විසින් මේ කාන්තාවට ලුතිනන් කර්නල් නිලය ලබාදී ඇති බවත් අනාවරණය වී තිබේ.‘ශ්‍රී රාම්’ නමැති මුහුදු කොටි නායකයා ත්‍රිකුණාමලය ප්‍රදේශය භාරව සිට ඇති අතර 2009 වසරේදී ශ්‍රී ලංකා යුද හමුදා ප්‍රහාරවලින් මිය ගොස් ඇත.‘ඉස්ප්‍රියා’ නමැති මේ කොටි නායිකාව කොටි සංවිධානයේ විශේෂ පුහුණුව ලබමින් මෙහෙයුම් රැසකට දායකත්වය ලබාදී තිබේ.කොටි සංවිධානයේ නිල ගුවන් විදුලිය වූ කොටි හඬ ගුවන් විදුලියේ මෙහෙයුම් කටයුතු මෙන්ම ප්‍රධාන නිවේදිකාව වශයෙන් කටයුතු කර ඇත්තේ මේ කොටි සාමාජිකාව බව ආරක්ෂක අංශ පවසයි. 2007 වසරේදී කොටි හඬ ගුවන් විදුලි මධ්‍යස්ථානය ශ්‍රී ලංකා යුද හමුදාවේ ගුවන් ප්‍රහාරවලින් විනාශ විය.එහිදී මියගිය කොටි සාමාජිකයන් කොටි සංවිධානයේ ප්‍රබල සාමාජිකයන් බව අනාවරණය විය. කොටින්ගේ මේ ගුවන් විදුලි නාළිකාව සම්බන්ධයෙන් ශ්‍රී ලංකා රජය යුනෙස්කෝ සංවිධානයට පැමිණිලි කර තිබිණි..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>21</day>
    </date>
    <link>http://www.dinamina.lk/2011/06/21/_art.asp?fn=n1106212</link>
    <topic>කෙළවරපිටියේ හදිසි ගින්නෙන්තේ කම්හලකට බරපතළ හානි</topic>
    <author>පණ්ඩුක සමරසේකර</author>
    <content>වත්තල කෙළවරපිටියේ පිහිටි රබර් හා තේ කර්මාන්ත ශාලාවක් ඊයේ (20) හදිසි ගින්නකින් විනාශ විය.ඊයේ දහවල් 1.15ට පමණ ඇතිවූ මෙම ගින්න රාත්‍රී වන විට මැඩ පවත්වා තිබිණි.මේ සඳහා කොළඹ ගිනි නිවන ඒකකය රථවාහන හයක් යොදා තිබිණි. ගුවන් හමුදාවේද සහාය ලබාගෙන ඇති අතර ගින්නෙන් කිසිදු ජීවිත හානියක් සිදුවී නොමැති බව වත්තල පොලිසිය පවසයි.ගින්නෙන් සිදු වූ හානිය රුපියල් මිලියන ගණනක් වනු ඇතැයි විශ්වාස කෙරෙන අතර එය මෙතෙක් ගණන් බලා නොමැත.මේ පිළිබඳව වත්තල පොලීසියේ ස්ථානාධිපති පොලිස් පරීක්ෂක නිමල් රත්නායක මහතා ඇතුළු නිලධාරීහු වැඩිදුර පරීක්ෂණ පවත්වති..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>21</day>
    </date>
    <link>http://www.dinamina.lk/2011/06/21/_art.asp?fn=n1106213</link>
    <topic>ආසනික් ගැන මත පළ කරනදෙපාර්ශ්වය අතර සංවාදයකට ඉඩ</topic>
    <author>නුවන් කොඩිකාර</author>
    <content>ආසනික් ඇති සහ නැති බව පවසන දෙපාර්ශ්වය අතර සංවාදයක් කැලණිය විශ්වවිද්‍යාලයේදී පැවැත්වීමට කැලණිය විශ්වවිද්‍යාලයේ විද්‍යාපීඨ ශිෂ්‍ය සංගමය තීරණය කර තිබේ.තම විශ්වවිද්‍යාලයේම දෙපිරිසක් ආසනික් පිළිබඳ මත දෙකක සිටින බවත්, එහි නිවැරදි මතය රටට හෙළි කිරීම සිය සංගමයේ අපේක්ෂාව බවත් ශිෂ්‍ය සංගමය කීවේය.මෙම සංවාදය සඳහා එක් පාර්ශ්වයක් කැමැත්ත පළ කර ඇති බව පවසන ශිෂ්‍ය සංගමය මේ සම්බන්ධව ලිඛිතව උප කුලපතිවරයාට ද දැනුම්දී ඇති බවද සඳහන් කළේය. කැලණිය විශ්වවිද්‍යාලයේම දෙපිරිසක් මෙම ප්‍රශ්නයට මැදිව සිටීම නිසා විශ්වවිද්‍යාලයේ කීර්තිනාමය කෙරෙහි බලපෑමක් ඇතිව ඇති බව එම ශිෂ්‍ය සංගමයේ සභාපති ප්‍රදීප් ඉදුසර ජයලත් මහතා “දිනමිණට” පැවැසීය.මෙම සංවාදය සඳහා ආසනික් පිළිබඳ මත පළ කරන්නන් සියලු දෙනාටම ආරාධනා කරන බවද හෙතෙම කීවේය. විද්‍යාපීඨ ශිෂ්‍යයින් ලෙස තමන්ට මෙම ගැටළුවට මැදිහත් වීමට අයිතියක් හා යුතුකමක් තිබෙන බවත්, මෙම සතිය තුළදී සංවාදය පැවැත් වීමට කටයුතු කරන බවද ජයලත් මහතා සඳහන් කළේය..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>21</day>
    </date>
    <link>http://www.dinamina.lk/2011/06/21/_art.asp?fn=n1106214</link>
    <topic>අපේ ආයුර්වේදයේ බලමහිමෙන්පියයුරු පිළිකා සුව කරයි</topic>
    <author>ජීවනී පතිරණ</author>
    <content>ආයුර්වේද ප්‍රතිකාර මගින් පියයුරු පිළිකාවක් සම්පූර්ණයෙන් සුවපත් කිරීමට ලුනාව ආයුර්වේද රෝහලට හැකි වී තිබේ.මාස 04කට ඉහතදී සිදු කළ ශල්‍යකර්මයකින් පසු සියයට 200කින් සාර්ථක ප්‍රතිඵල අත්කරගෙන ඇති බව වෛද්‍ය වාර්තා තහවුරු කර ඇත.දේශීය වෛද්‍ය ඉතිහාසයේ සුවිශේෂී අවස්ථාවක් ලෙස මෙය සඳහන් කළ හැකි බව ලුනාව ආයුර්වේද රෝහලේ ආයුර්වේද ශල්‍ය වෛද්‍ය ඒ. එස්. අජ්මීර් මහතා ‘දිනමිණ’ ට පැවැසීය.කසාය හා පාරම්පරික තෙල් යොදාගනිමින් වයස අවුරුදු 36ක කාන්තාවකට සිදු කළ මේ ප්‍රතිකාරවලින් පසු ඇය සම්පූර්ණයෙන් සුවය ලබා ඇතැයිද ඒ මහතා පවසයි.මීට අමතරව පිට කොන්දේ ඇතිවන පිළිකා හා පුරස්ථි ග්‍රන්ථියේ ඇතිවන පිළිකා සඳහා දැනට ප්‍රතිකාර කටයුතු ආරම්භ කර කිරීමටද ලුනාව ආයුර්වේද රෝහල පියවර ගෙන තිබේ.මේ ප්‍රතිකාර ක්‍රම තවදුරටත් වැඩිදුයුණු කිරීම සඳහා පුහුණු වෛද්‍යවරුන්ගේ සහාය අවශ්‍ය බව පවසන වෛද්‍ය අජ්මීර් මහතා, ශල්‍යාගාර පහසුකම් අවම වීම නිසා ඉතාමත් අසාධ්‍ය රෝගීන්ට පමණක් ප්‍රතිකාර ලබා දීමට සිදුව ඇතැයි ද සඳහන් කරයි.මෙරට ආයුර්වේද වෛද්‍ය ක්‍රමය ඉදිරියට ගෙනයාම සඳහා තවදුරටත් රජයේ අවධානය යොමුවනු ඇතැයි වෛද්‍ය අජ්මීර් මහතා විශ්වාසය පළ කරයි..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>21</day>
    </date>
    <link>http://www.dinamina.lk/2011/06/21/_art.asp?fn=n1106215</link>
    <topic>නිළි රැජිණ මාලනීට‘ලයිෆ් ටයිම්’ සම්මානය</topic>
    <author/>
    <content>මහනුවර ප්‍රදේශයේ ප්‍රථම වතාවට පැවැත්වෙන අන්තර්ජාතික සිනමා උළෙලේදී ශ්‍රී ලංකාවේ නිළි රැජින වන පාර්ලිමේන්තු මන්ත්‍රී මාලනී ෆොන්සේකා මහත්මියට “ලයිෆ් ටයිම්” සම්මානය පිරිනැමීමට කටයුතු යොදා ඇත.මාලනී ෆොන්සේකා මහත්මිය මෙරට සිනමා ක්ෂේත්‍රයට කළ මෙහෙවර අගයමින් මෙම සම්මානය ලබාදීමට කටයුතු කර ඇත.මෙම සිනමා උළෙල සඳහා ලෝකයේ රටවල නිපදවූ ස්වාධීන චිත්‍රපට 15ක් ඉදිරිපත් කර ඇත. මහනුවර තිලංකා හෝටලයේදී පැවැත්වෙන මෙම සිනමා උළෙල ජුනි 22 සිට 26 වෙනිදා දක්වා මහනුවරදී පැවැත්වේ..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>21</day>
    </date>
    <link>http://www.dinamina.lk/2011/06/21/_art.asp?fn=n1106216</link>
    <topic>ශ්‍රී ලංකාවේ බලශක්ති සංවර්ධනයටරුපියල් දස ලක්ෂ 13,000ක්</topic>
    <author>මහින්ද අලුත්ගෙදර</author>
    <content>ශ්‍රී ලංකාවේ බලශක්ති සංවර්ධනය සඳහා රුපියල් මිලියන 13000ක මුදලක් ශ්‍රී ලංකාවට ලබා දීමට ආසියානු සංවර්ධන බැංකුව කැමැත්ත පළ කර ඇත. ඊට අදාළ ගිවිසුම සඳහා අස්සන් කිරීම මුදල් හා ක්‍රම සම්පාදන අමාත්‍යාංශයේ දී සිදු කෙරුණු අතර මුදල් හා ක්‍රම සම්පාදන අමාත්‍යාංශයේ ලේකම් ආචාර්ය පී.බී. ජයසුන්දර මහතා සහ ආසියානු සංවර්ධන බැංකුවේ මෙරට නේවාසික නියෝජිත කාර්යාලයේ කැන්ඩිස් මැක්ඩිගන් මහත්මිය ඒ සදහා අස්සන් කළහ.ලබන 2012 වර්ෂය වන විට ශ්‍රී ලංකාවේ සෑම නිවෙසකටම විදුලිය ලබා දීමේ රජයේ ඉලක්කයට සමඟාමීව මේ යටතේ ව්‍යාපෘති ක්‍රියාත්මක කරන බව මුදල් හා ක්‍රම සම්පාදන අමාත්‍යාංශය කියයි.මේ ව්‍යාපෘතිය සදහා සමස්ත පිරිවැය රුපියල් මිලියන 17653 ක් වන අතර ඒ සඳහා ශ්‍රී ලංකා රජයේ දායකත්වය රුපියල් මිලියන 4553 ක් වේ.අම්පාර දිස්ත්‍රික්කයේ දුෂ්කර ගම්මාන 113ක නිවාස 12190ක් සඳහා විදුලිය සැපයීම වෙනුවෙන් ග්‍රාමීය විදුලිබල යෝජනා ක්‍රම 486ක් ක්‍රියාත්මක කිරීම ගාල්ල පොළොන්නරුව වවුනියාව හා මොණරාගල ප්‍රදේශවල විදුලි උප පොළ ඉදිකිරීම මේ යටතේ සිදු කෙරේ. ඊට අමතරව නව සම්ප්‍රේෂණ රැහැන් පද්ධති ඉදි කිරීම, දැනට පවතින සම්ප්‍රේෂණ රැහැන් සඳහා දෙවැනි පරිපථයක් සම්බන්ධ කිරීම, විදුලිය බෙදා හැරීමේ පද්ධති ශක්තිමත් කිරීම, කුඩා බලාගාර අලුත්වැඩියා කිරීම ආදිය මේ යටතේ ක්‍රියාවට නංවයි..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>21</day>
    </date>
    <link>http://www.dinamina.lk/2011/06/21/_art.asp?fn=n1106217</link>
    <topic>ජාතික ආර්ථිකයට වසරකට රුපියල් බිලියන 15ක්</topic>
    <author>මහින්ද අලුත්ගෙදර</author>
    <content>දිවි නැඟුම ජාතික වැඩසටහන ක්‍රියාත්මක කිරීමත් සමඟ වාර්ෂිකව රුපියල් බිලියන 15 ක (මිලියන 15000) මුදලක් දේශීය ආර්ථිකයට එක් වන බව ආර්ථික සංවර්ධන අමාත්‍යාංශය අවධාරණය කරයි. එළවළු නිෂ්පාදනයෙන් පමණක් මේ මුදල් ප්‍රමාණය දේශීය ආර්ථිකයට එක්වන බවත්, දිවි නැඟුම ජාතික වැඩසටහන ක්‍රියාත්මක කිරීමත් සමඟ රටේ පෝෂණ මට්ටම හා ජාතික නිෂ්පාදිතය ඉහළ නඟින බවත් ආර්ථික සංවර්ධන ඇමැති බැසිල් රාජපක්ෂ මහතා සඳහන් කරයි.මේ වන විට ගෘහ ආර්ථික ඒකක වැඩි ප්‍රමාණයකට එළවළු බීජ හා පොහොර ලබා දී ඇති අතර පසුගිය ජූනි මස 10 දා වන විට එළවළු බීජ හා පොහොර කට්ටල් 987416 ක් බෙදා දී තිබෙන බවද ආර්ථික සංවර්ධන අමාත්‍යාංශය පවසයි.දිවි නැඟුම ජාතික වැඩසටහන ශ්‍රී ලංකාව පුරා විසිරී තිබෙන ග්‍රාමනිලධාරී වසම් 14000 ක් ආවරණය වන පරිදි ක්‍රියාත්මක කෙරෙන අතර ඒ යටතේ එළවළු, පළතුරු, පොල්, අතුරු භෝග, පශු සම්පත්, මත්ස්‍ය හා ගෘහ කර්මාන්ත ආදී සෑම අංශයකම වර්ධනයක් බලාපොරොත්තු වන බවද බැසිල් රාජපක්ෂ මහතා සඳහන් කරයි.පවුලේ පෝෂණ මට්ටම හා ආදායම් මට්ටම ඉහළ නැංවීම අරමුණු කරගෙන ආරම්භ කරන ලද ගෘහ ආර්ථික ඒකක දශ ලක්ෂයේ ජාතික වැඩසටහන මඟින් රටේ එළවළු හා පළතුරු නිෂ්පාදනය සියයට 25 කින් ඉහළ නැංවීම අපේක්ෂාව බවද හෙතෙම කියා සිටී.මේ වන විට ශ්‍රී ලංකාවේ වාර්ෂික ඒකපුද්ගල එළවළු පරිභෝජනය කිලෝ ග්රෑම් 49ක් වන අතර දෛනික ඒක පුද්ගල එළවළු පරිභෝජනය ග්රෑම් 134ක් බව පෙන්වා දෙන ආර්ථික සංවර්ධන ඇමැතිවරයා එම ප්‍රමාණය දිනකට ග්රෑම් 175 දක්වා ඉහළ නැංවීම රජයේ අපේක්ෂාව බවද සඳහන් කරයි. මේ වසර තුළ පොල් පැළ විසි ලක්ෂයක් බෙදා දීමට කටයුතු යොදා ඇති අතර කුකුළු පැටවුන් ලක්ෂ දෙකක්, ගව පැටවුන් 5000ක් හා එළු පැටවුන් 5000ක් බෙදා දීමටද සැලසුම් කර තිබේ. මීට අමතරව පැළ තවාන් ඇති කිරීම සඳහා ආරක්ෂිත දැල් ගෘහ 20000 ක්ද ඇති කිරීමට ආර්ථික සංවර්ධන අමාත්‍යාංශය සැළසුම් කර තිබේ. ධීවර කර්මාන්තයේ ප්‍රවර්ධනය වෙනුවෙන් ක්ෂේත්‍ර 14 ක් ඔස්සේ රුපියල් ඳලියන 130 ක වියදමින් ව්‍යාපෘති රැසක් මේ වසර තුළ ක්‍රියාත්මක කිරීමට පියවර ගෙන තිබේ.බහුතරයක් ජනතාව සම්බන්ධ වන පළමු ජාතික සංවර්ධන ව්‍යාපෘතිය මෙය බවත් ජනතාවගේ ආදායම් මට්ටම ඉහළ නැංවීමට සාපේක්ෂව පෝෂණ මට්ටම ඉහළ නැංවීමද මෙහි අරමුණ බවත් ඇමැති බැසිල් රාජපක්ෂ මහතා සඳහන් කරයි..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>21</day>
    </date>
    <link>http://www.dinamina.lk/2011/06/21/_art.asp?fn=n1106218</link>
    <topic>පෞද්ගලික බසයකට යටවීඅට හැවිරිදි දැරියක් මරුට</topic>
    <author>විජයානි එදිරිසිංහ, අම්බලන්ගොඩ සමූහ ආර්. ගුණදාස හා ඇල්පිටිය විශේෂ</author>
    <content>පෞද්ගලික ඇඟලුම් කර්මාන්ත ශාලාවක සේවක සේවිකාවන් ප්‍රවාහනය කරන බස් රථයකට යටවීමෙන් ඊයේ (20) පෙරවරුවේදී අට හැවිරිදි පාසල් සිසුවියක මිය ගොස් තිබේ. අනතුර සිදු කළ පෞද්ගලික බස් රථයට ප්‍රදේශවාසීන් ගිනි තබා විනාශ කර ඇති බව පොලිස් මාධ්‍ය ප්‍රකාශක පොලිස් අධිකාරී ප්‍රිශාන්ත ජයකොඩි මහතා දිනමිණ ට පැවසුවේය.ඊයේ පෙරවරු 7.05 ට පමණ කොස්ගොඩ බෝවත්ත හන්දියේදී සිදුවූ මෙම අනතුරෙන් ප්‍රදේශයම කම්පාවට පත්වී තිබේ. අනතුරෙන් මිය ගොස් ඇත්තේ ගාල්ල මිරිස්වත්ත මහා විද්‍යාලයේ 3 වසරේ ඉගෙනුම ලබමින් සිටි එදිරිමුනිගේ දිල්ෂානි කාංචනමාලා ද සොයිසා (08) නමැති දැරියයි.කොස්ගොඩ ප්‍රදේශයේ පදිංචි එම දැරිය 9 හැවිරිදි සිය සොයුරා සමග පාසල කරා පා පැදියකින් ගමන් කරමින් සිටියදී එම අනතුරට මුහුණ පා ඇත. මාවතේ පා පැදිය පදවාගෙන යමින් සිටියදී සොහොයුරාට පාලනය කර ගත නොහැකි වු පා පැදිය හදිසියේ පෙරළී ගොස් තිබේ.පාපැදිය පෙරළී ඇත්තේ දැරිය මහා මාර්ගයට විසිවන පරිදිය. සොහොයුරා ඇයව නැගිටුවිමට දුව යද්දී වේගයෙන් පැමිණි පෞද්ගලික බස් රථය දැරිය යට කර ගෙන ඉදිරියට ධාවනය වී තිබේ. දැරිය එම ස්ථානයේදීම අවසන් හුස්ම හෙළා ඇත.ඌරගස්මන්හන්දියේ පිහිටි ඇඟලුම් කර්මාන්ත ශාලාවකට අයත් එම බස් රථයෙන් කම්හලේ සේවක සේවිකාවන් රැගෙන යමින් සිටියදී මෙම අනතුර සිදුවී තිබේ. සොහොයුරාට මේ අනතුරෙන් කිසිදු හානියක් සිදු නොවූවත් කුපිත වූ ප්‍රදේශවාසීන් බස් රියට ගිනි තබා ඇත. එතෙකින් නතර නොවූ ප්‍රකෝප වූ පිරිස් බස් රථය අයත් කර්මාන්ත ශාලාවටද ප්‍රහාර එල්ල කර තිබේ. එම ප්‍රහාර වලින් කම්හලේ නවතා තිබූ තවත් බස් රථ දෙකකට, ත්‍රිරෝද පහකට හා කර්මාන්ත ශාලා ගොඩනැගිල්ලටද බරපතළ හානි සිදුවී ඇති බව වාර්තා වේ. මෙම ඇඟලුම් කම්හල ඕස්ට්‍රේලියානු සමාගමකට අයත් එකකි. අනතුර සිදු කළ බස් රථයේ රියැදුරා අත්අඩංගුවට ගෙන ඇති අතර මිය ගිය දැරිය දිල්ෂානි ගේ මළ සිරුර බලපිටිය රෝහලේ තබා තිබේ. බලපිටිය විනිසුරුවරිය මහේස්ත්‍රාත් පරීක්ෂණය පැවැත්වූ අතර ප්‍රදේශය බාර පොලිස් අධිකාරී සිිසර කුමාර මහතාගේ උපදෙස් පරිදි කොස්ගොඩ පොලිස් ස්ානාධිපති ප්‍රධාන පොලිස් පරීක්ෂක චන්ද්‍රරත්න ලාල් හා ඌරගස්මන්හන්දිය පොලිස් ස්ථානාධිපති පොලිස් පරීක්ෂක ග්‍රේෂන් ද සිල්වා ඇතුළු පොලිස් නිලධාරීහු පිරිසක් මෙම අනතුර හා අදාළ අනෙකුත් සිද්ධීන් පිළිබඳ පරීක්ෂණ පවත්වති..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>21</day>
    </date>
    <link>http://www.dinamina.lk/2011/06/21/_art.asp?fn=n1106219</link>
    <topic>ක්‍රිකට් ආයතනයේබෝනස් පලහිලව්ව ගැනවිශේෂ පරීක්ෂණයක්</topic>
    <author>ප්‍රින්ස් ගුණසේකර</author>
    <content>ලෝක කුසලාන ක්‍රිකට් තරගාවලියේ දී සිදුකළ බව කියන සේවා කටයුතු වෙනුවෙන් ශ්‍රී ලංකා ක්‍රිකට් ආයතනයේ සේවකයන් පිරිසකට ගෙවා ඇති රුපියල් කෝටි 1.4 ක බෝනස් දීමනා පිළිබඳ විශේෂ පරීක්ෂණයක් ඇරැඹීමට ක්‍රිකට් අතුරු කමිටුව පියවරගෙන තිබේ.එලෙස විශාල මුදලක් සේවකයන් අතර බෙදාදීම ක්‍රිකට් අතුරු කමිටුව අනුමත නොකරන හෙයින් මේ ගැන සොයා බැලීමට තීරණය කළේ යැයි ක්‍රිකට් ලේකම් නිශාන්ත රණතුංග මහතා ඊයේ පැවැති මාධ්‍ය හමුවකදී පැවැසීය. “බැංකු ණය අරන් බෝනස් ගෙවීම අපි අනුමත කරන්නේ නෑ. එම ගෙවීම්වල විනිවිඳභාවය හා අනුමත කිරීම් ගැන පරීක්ෂණයක් ආරම්භ කර තිබෙනවා” රණතුංග මහතා පැවැසීය..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>21</day>
    </date>
    <link>http://www.dinamina.lk/2011/06/21/_art.asp?fn=n11062116</link>
    <topic>යාපනයේ අඩු ආදායම්ලාභීපවුල් 250කට ගොවිපොළ තැනීමට හමුදාවෙන් උදව්</topic>
    <author>විජයානී එදිරිසිංහ</author>
    <content>යාපනයේ අඩු ආදායම්ලාභී පවුල් 250කට ආදර්ශ ගොවිපළවල් තනා ගැනීමට යුද හමුදාව මගින් ඉඩම් සහ ශ්‍රම ආධාර ලබාදීමේ වැඩපිළිවෙළක් දියත් කර ඇත.යාපනය ආඥාපති මේජර් ජෙනරාල් මහින්ද හතුරුසිංහ මහතාගේ යෝජනාවක් මත එය ක්‍රියාත්මක වෙයි.වැඩපිළිවෙළ පළමු අදියර යටතේ මේ වන විට පවුල් 250ක් තෝරාගෙන තිබේ.ගොවිපළ මූලිකව සකස් කර දෙන්නේ හමුදා සෙබළුන් විසිනි. ගොවිපළට අවශ්‍ය බීජ පොහොර ආදිය නොමිලේ සපයා දෙයි. මෙම කටයුතු හමුදා ශ්‍රමයෙන් සිදුකර දී එය පවත්වාගෙන යාම ගෙවතු හිමියාට බාරකෙරේ.ගොවිපළක් සඳහා ඉඩම් ලබාදීම ද සිදු කෙරේ. අනතුරුව හොඳම ගෙවත්ත තෝරා  ලක්ෂ ගණනින් වටිනා ත්‍යාග පිරිනැමීමට ද තීරණය කර තිබේ. ගෙවතු හිමියන්ට ගොවිපළ පවත්වාගෙන යාමට අවශ්‍ය උදලු, යකඩ ඉනි, ඇතුළු ආම්පන්න බෙදා දී තිබේ.යාපනය ජනතාවගේ ආර්ථිකය නගා සිටුවීම සහ යුද හමුදාව සහ ජනතාව අතර සහයෝගය වර්ධනය කර ගැනීම එම වැඩපිළිවෙළේ අරමුණ වෙයි..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>21</day>
    </date>
    <link>http://www.dinamina.lk/2011/06/21/_art.asp?fn=n11062117</link>
    <topic>‘මතට තිත’ ක්‍රියාත්මක වීමෙන් පසුරැඳවියන් ගණන අඩු වෙලා</topic>
    <author>අසේල කුරුළුවංශ</author>
    <content>රජයේ මතට තිත වැඩසටහන සාර්ථකව ක්‍රියාත්මක වීමත් සමඟ ගතවූ වසරක පමණ කාලයේ බන්ධනාගාර ගත රැඳවියන්ගේ සංඛ්‍යාව විසි හයදහසේ සිට දහනව දහස දක්වා අඩු වී ඇත.බන්ධනාගාර ගතවන්නන්ගෙන් 65%කට පමණම එල්ල වන්නේ මත්ද්‍රව්‍ය චෝදනා බවත් වත්මන් රජයේ මතට තිත වැඩසටහන හේතුවෙන් එම චෝදනාවන්ට ලක්වන පිරිස අද ශීඝ්‍රයෙන් අඩුවී තිබෙන බවත් බන්ධනාගාර පුනරුත්ථාපන ඇමති චන්ද්‍රසිරි ගජධීර මහතා කීය. බන්ධනාගාර දෙපාර්තමේන්තුව හා අන්තරායකර ඖෂධ පාලක මණ්ඩලය ඒකාබද්ධ පල්ලේකැලේ එළිමහන් සිරකඳවුරේදී මත්ද්‍රව්‍ය නිවාරණ හා ප්‍රතිකාර මධ්‍යස්ථානයක් විවෘත කිරීම නිමිත්තෙන් පෙරේදා (19) පැවති උත්සවයකදී ඇමැතිවරයා මේ බව කීය.බන්ධනාගාර තුළට මත්ද්‍රව්‍ය ගෙන ඒමට ඇතැම් නිලධාරින්ද සම්බන්ධ බවත් බන්ධනාගාර රැඳවියන් මෙම නිලධාරීන් හඳුන්වන්නේ නැව් ලෙස බවත් පැවසූ ඇමැතිවරයා නිලධාරියා ප්‍රමාද වූ විට රැඳවියන් නැව පරක්කු යැයි පවසන බවත් එම නැව් කිහිපයක් තමන් දැන් හඳුනාගෙන තිබෙන බවත් ප්‍රකාශ කළේය.බන්ධනාගාර රැඳවියන් පිරිසක් පසුගියදා වහළය මතට නැග උපවාස කළ බවත් එයට මත්ද්‍රව්‍ය ජාවාරම්කරුවන්ගේ සහාය හිමිව ඇති බවට තොරතුරු ලැබී ඇති බවත් ඇමැතිවරයා කීය.බන්ධනාගාර යනු වධකාගාර නොවන බවත් රජය නිරතුරුව රැඳවියන්ගේ ගැටලුවලට ඇහුම්කන් දෙන බවත් ඒ මහතා පැවසුවේය.මෙම අවස්ථාවට අමාත්‍යාංශ ලේකම් ඒ. දිසානායක, ඖෂධ පාලක මණ්ඩලයේ සභාපති ලේසා ද සිල්වා, බෝගම්බර බන්ධනාගාර අධිකාරි තිස්ස ජයසිංහ යන මහත්ම මහත්මීහු සහභාගි වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>21</day>
    </date>
    <link>http://www.dinamina.lk/2011/06/21/_art.asp?fn=n11062118</link>
    <topic>පොසොන් සමයේ උතුරුමැදින්ලක්ෂ 2ක් වටිනා මත්පැන් හාසැකකරුවෝ 71ක් දැලේ</topic>
    <author>නිමල් රාජපක්ෂ</author>
    <content>පොසොන් උත්සව සමයේ උතුරු මැද පළාතේ දියත් කළ සෝදිසි මෙහෙයුමකදී රුපියල් ලක්ෂ දෙකක් වටිනා මත්පැන් තොගයක් සමඟ සැකකරුවන් හැත්තෑ එක් දෙනෙකු (71) සුරාබදු නිලධාරීන් අත්අඩංගුවට ගෙන ඇත.පොසොන් උත්සවය වෙනුවෙන් පසුගිය 12 දින සිට පුරා සතියක් සියලුම සුරාසැල් අනුරාධපුර ප්‍රදේශයේ වසා තිබිණි.බැතිමතුන් රාශියක් අනුරාධපුරයට පැමිණෙන බැවින් ඔවුනට අලෙවි කිරීමට මත්පැන් නිෂ්පාදනය කරමින් තිබූ ස්කාගාර 17 ක් කොටු කරගත් බව උතුරු මැද පළාත භාර සහකාර සුරාබදු කොමසාරිස් ගාමිණී අධිකාරී මහතා පැවැසීය. මෙම වැටලීමේදී කසිප්පු ස්ප්‍රීතු ලීටර් 140 ක්, රජයේ අනුමත අරක්කු හොරට අලෙවි කළ ස්ථාන 12 ක් හා මත්පැන් ළඟ තබාගෙන ජාවාරමේ යෙදුනු සැකකරුවන් 32 ක් සුරාබදු නිලධාරින් කොටු කරගෙන තිබිණ.අත්අඩංගුවට ගත් සැකකරුවන් කැකිරාව, තඹුත්තේගම, පොළොන්නරුව හා අනුරාධපුරය යන මහේස්ත්‍රාත් අධිකරණ වෙත ඉදිරි දිනවලදී ඉදිරිපත් කිරීමට නියමිතය. උතුරුමැද සහකාර සුරාබදු කොමසාරිස් ගාමිණී අධිකාරී, අනුරාධපුර සුරාබදු ස්ථානාධිපති ජානක පෙරේරා, පොළොන්නරුව සුරාබදු ස්ථානාධිපති නිරෝෂන් ජයසේකර, කැබිතිගොල්ලෑව සුරාබදු ස්ථානාධිපති ගැමුණු කුමාරගේ යන මහත්වරු ඇතුළු නිලධාරීන් මෙම වැලීම් සිදු කළහ..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>21</day>
    </date>
    <link>http://www.dinamina.lk/2011/06/21/_art.asp?fn=n11062110</link>
    <topic>කැසිනෝහල් අසළ මහා පරිමාණ වාහන ජාවාරමක්</topic>
    <author>විජයානි එදිරිසිංහ</author>
    <content>කැසිනෝ සමාජශාලා අසලදී මෝටර්රථ උකසට ගෙන වැඩිමිලට විකුණන කල්ලියක් පිළිබඳව තොරතුරු හෙළිකරගත් කොළඹ අපරාධ කොට්ඨාසය ඔවුන් අත්අඩංගුවට ගැනීමට පරීක්ෂණ පවත්වයි.කැසිනෝ සූදුවෙන් පරදින පුද්ගලයන්ගේ වාහන උකසට ගැනීමට සූදානමින් එම ස්ථාන අසල ගැවසෙන එම කල්ලිය මේ වන විට වාහන විශාල ප්‍රමාණයක් සුළු මුදලකට උකසට ගෙන වැඩිමිලකට විකුණා ඇති බව හෙළිවී තිබේ.මෙම ජාවාරම්කරුවන්ට වැඩි වශයෙන් වාහන උකස්කර ඇත්තේ කුලීරථ ව්‍යාපාරික ස්ථානවලින් වාහන කුලියට ගත් පුද්ගලයන්ය.කැසිනෝ සූදුවෙන් පැරදුන පුද්ගලයන් කිහිපදෙනකුම මෙම කල්ලියට වාහනය උකස් කර තිබෙන්නේ ඉතා අඩු මිලගණන්වලටය. එක් පුද්ගලයෙක් රුපියල් ලක්ෂ 30ක් වටිනා මෝටර් රථයක් රුපියල් ලක්ෂයකට උකස්කර ඇත. එය උකසට ගත් කල්ලිය මෝටර්රථය අඩු මිලකට රත්නපුර පුද්ගලයෙකුට විකුණා තිබියදී සොයා ගෙන තිබේ. තවද එම රථය රජයේ දෙපාර්තමේන්තු නිලධාරියකු කුලීරථ ව්‍යාපාරයකට ලබා දුන් එකකි.මෙම කල්ලිය උකසට ගත් තවත් වාහන ගණනාවක් කොටස්වලට කඩා විකුණා ඇති බවටද තොරතුරු ලැබී තිබේ.ව්‍යාජ උකස් පත්‍ර ඉදිරිපත් කර වාහන උකසට ගැනීම ද සිදුකර ඇත. එම කල්ලිය මෙහෙයවන පුද්ගලයා මේ වනවිටත් අතුරුදන් වී ඇත.කොළඹ නියෝජ්‍ය පොලිස්පති අනුර සේනානායක මහතාට ලැබුණු තොරතුරක් මත කොළඹ අපරාධ කොට්ඨාසයේ පොලිස් අධිකාරී සී.ආර්.එල්. රණවීර, ස්ථානාධිපති ප්‍රධාන පොලිස් පරීක්ෂක හේමන්ත දික්ඕවිට, පොලිස් පරීක්ෂක රත්නායක ඇතුළු කණ්ඩායම් මෙම වාහන ජාවාරම් පිළිබඳ තොරතුරු හෙළිකරගෙන තිබේ.</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>21</day>
    </date>
    <link>http://www.dinamina.lk/2011/06/21/_art.asp?fn=n11062111</link>
    <topic>මඟීන්ගේ ජංගම දුරකතනසොරාගන්නා අයෙක් මාට්ටු</topic>
    <author>මානෙල් පුෂ්ප කුමාරි</author>
    <content>කොළඹ ප්‍රදේශයේ බස්රථවල ගමන් ගන්නා මගීන් සතු ජංගම දුරකතන ඉතා සූක්ෂම අන්දමින් සොරකම් කිරීමේ සිද්ධියට සම්බන්ධ පුද්ගලයකු අත්අඩංගුවට ගැනීමට නුගේගොඩ කොට්ඨාස භාර බුද්ධි ඒකකයේ නිලධාරීන් සමත් වී ඇත.මේ අනුව මෙම පුද්ගලයා ජංගම දුරකතන සොරකම් කර ඇත්තේ, මාර්ග අංක 138 පිටකොටුව සිට හෝමාගම දක්වා ධාවනය වන බස් රථ වල සහ මාර්ග අංක 154 කිරිබත්ගොඩ සිට ගල්කිස්ස දක්වා ධාවනය වන බස් රථවල ගමන් ගන්නා මගීන් ගෙනි.මොහුගෙන් පොලීසිය මගින් ප්‍රශ්න කිරීමේදී රුපියල් ලක්ෂ දෙකකට ආසන්න ජංගම දුරකතන 15 ක් සොරාගෙන ඇති බවට හෙළි වී තිබේ.මොහු කොට්ටාව ප්‍රදේශයේ පදිංචි වයස අවුරුදු 41ක් වූ විවාහක පුද්ගලයෙකි. දිනකට රුපියල් 4000ක පමණ මත්කුඩුවලට ඇබ්බැහි වූවකු බවත් අනාවරණය වී ඇත.නුගේගොඩ කොට්ඨාස භාර පොලිස් අධිකාරී දේශබන්දු තෙන්නකෝන් මහතාගේ අධීක්ෂණයෙන් නුගේගොඩ කොට්ඨාස බුද්ධි ඒකකයේ ස්ථානාධිපති උප පොලිස් පරීක්ෂක සුරාජ් අබේවර්ධන මහතා ඇතුළු නිලධාරීන් කණ්ඩායමක් වැටලීම සිදු කළ අතර, මොහු නුගේගොඩ මහේස්ත්‍රාත් හමුවට ඊයේ (19) ඉදිරිපත් කර ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>21</day>
    </date>
    <link>http://www.dinamina.lk/2011/06/21/_art.asp?fn=n11062112</link>
    <topic>බෝට්ටුව පෙරැළී මුහුදේ අතරමං වූධීවරයන් තිදෙනාගේ දිවි ගලවා ගනී</topic>
    <author>බණ්ඩාරගම - විමල් එස්.ජයසිංහ</author>
    <content>පානදුර පින්වත්ත ප්‍රදේශයෙන් ධීවර බෝට්ටුවක් විශාල රළ පහරකට ලක්ව පෙරළීමෙන් දැල්වල එල්ලී පැය ගණනාවක් ජීවිතයත් , මරණයත් අතර සටනක යෙදී සිටි ධීවරයින් තිදෙනකුගේ ජීවිත දැඩි පරිශ්‍රමයක් දරා බේරා ගත් බව පානදුර පොලිසිය කියයි.බේරාගත් එම ධීවරයින් දෙදෙනා අසාධ්‍ය තත්ත්වයෙන් පානදුර මූලික රෝහලට ඇතුළත් කර ඇත.පෙරළුන බෝට්ටුව හා ආම්පන්න මුහුදේ ගිලී ඇතැයි පොලිසිය කියයි. සිව් දෙනෙකුගෙන් යුත් පිරිසක් පෙරේදා (19) මාළු ඇල්ලීම සඳහා ධීව බෝට්ටුවෙන් පින්වත්ත ප්‍රදේශයෙන් මුහුදු ගොස් ගොඩබිමට පැමිණෙමින් සිටියදී ගොඩබිමට මීටර හයසියයක(600) පමණ ඈතින් මේ අනතුර වී ඇති බව පොලිසිය කියයි.බෝට්ටුව අනතුරට පත් වූ සැනින් එක් අයෙකු ගොඩබිමට පීනා දිවි බේරා ගෙන ඇතත් එහි සිටි තවත් තිදෙනෙකු පෙරලුන බෝට්ටුව හා දැල් ආම්පන්න සමග මුහුදේ ඈතට රල පහරත් සමග ගසාගෙන ගොස් ඇත. පැය එකහමාරකට පමණ පසු පොලිසියට ලද පණිවිඩයකට අනුව පානදුර පින්වත්ත පොලිස් මුරපලේ නිලධාරින් වාද්දූව තල්පිටිය ප්‍රදේශයෙන් බෝට්ටු ඇංජිමක් ගෙන්වා ධීවර බෝට්ටුවකට සවිකර එම ස්ථානයට පිටත් කර යවා අනතුරට පත් ව දැල් වල එල්ලී සිටි ධීවරයන් බේරා ගත් බව පොලිසිය කියයි.එලෙස බේරාගත් ධීවරයන් තිදෙනාගෙන් දෙදෙනෙකු පමණක් අසාධ්‍යව පානදුර රෝහලට ඇතුලත් කර ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>21</day>
    </date>
    <link>http://www.dinamina.lk/2011/06/21/_art.asp?fn=n11062113</link>
    <topic>නඩුවේ සියලුම විත්තිකරුවන්නිදහස් කිරීමට නියෝග</topic>
    <author>මල්වාන සමූහ මහානාම විතානගේ</author>
    <content>කිරිඳිවැල පොලිස් වසමට අයත් කැන්දලන්දවත්තේ සිටියදී රුපියල් ලක්ෂ දාහතරහමාරක් වටිනා “මැණිකා” නැමැති ඇතින්න සොරාගෙන යාම සම්බන්ධව පූගොඩ මහේස්ත්‍රාත් අධිකරණයේ පැවැති නඩුවේ සියලුම විත්තිකරුවන් නිදොස් කොට නිදහස් කරමින් පූගොඩ මහේස්ත්‍රාත් හා අතිරේක දිසා විනිසුරු අරවින්ද පෙරේරා මහතා ඊයේ (20 වැනිදා) සිය තීන්දුව ප්‍රකාශයට පත් කෙළේය.හබරණ ප්‍රදේශයේ පදිංචි කේ. ප්‍රේමසිරි, කුඹුරුපිටිය, ගතාර ප්‍රදේශයේ පදිංචි පී. ඩී. ධර්මදාස හා ඌරාපොළ ප්‍රදේශයේ පදිංචි ටිරාජ් රොෂාන් යන තිදෙනා මෙසේ නිදොස් කොට නිදහස් කරන ලද විත්තිකරුවන් තිදෙනා වෙති.දීර්ඝ නඩු විභාගයකින් පසුව දෙපාර්ශ්වයෙන්ම ඉදිරිපත් වූ කරුණු සැලකිල්ලට ගත් මහේස්ත්‍රාත්වරයා ඉහත සඳහන් තීන්දුව ප්‍රකාශයට පත් කරනු ලැබීය.“මැණිකා”නැමැති ඇතින්න කැන්දලන්දවත්ත හිමිකරුවකු වූ ඉංගී‍්‍රසි ජාතික හාන්ස්කුපර් නමැති අයට අයිතිව තිබූ අතර 2004 වසරේ ජූලි 13 වැනි දින හාන්ස්කුපර් නමැත්තා මියයාමෙන් පසුව “මැණිකා”නමැති මේ ඇතින්න අතුªරුදන් විය. ඒ පිළිබඳව එම කැන්දලන්තවත්ත වතු පාලක ලයනල් වික්‍රම ජයසේකර යන අය කිරිඳිවැල පොලිසියට පැමිණිල්ලක් ඉදිරිපත් කරනු ලැබීය.ඉන් අනතුරුව “මැණිකා” නමැති මේ ඇතින්න හබරණ ප්‍රදේශයේ සිටියදී හමු විය.නමුත් මෑතකදී මේ ඇතින්ද මියගොස් තිබිණි.කිරිඳිවැල පොලිසිය පැමිණිල්ල මෙහෙය වූ අතර පැමිණිලිකරු වෙනුවෙන් නීතිඥවරුන් වන පාලිත කරදන හා අලගියවන්න ගුණතිලක යන මහත්වරුන් ද විත්තිකරුවන් වෙනුවෙන් ජනාධිපති නීතිඥ උපාලි ගුණරත්න, අධිනීතිඥ පීටර් මෙන්ඩිස්, නීතිඥවරුන් වන සංජය රණතුංග හා චන්ද්‍රානී පයාගල බණ්ඩාර යන මහත්ම මහත්මීන්ද පෙනී සිටියහ..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>21</day>
    </date>
    <link>http://www.dinamina.lk/2011/06/21/_art.asp?fn=n11062114</link>
    <topic>ජෝර්දානයේ ශ්‍රී ලාංකික කාන්තාවන්අපයෝජනය කළැයි අයෙක් අත්අඩංගුවට</topic>
    <author>මහින්ද අලුත්ගෙදර</author>
    <content>ජෝර්දානයේ ඇඟළුම් කම්හලක සේවය කරන ශ්‍රී ලාංකීක කාන්තාවන් පිරිසක් ලිංගික අතවරයට ලක් කිරීම සම්බන්ධයෙන් චෝදනා ලැබ සිටින එම කම්හලේ ශ්‍රී ලාංකික කළමනාකාරවරයා එරට බලධාරීන් විසින් අත්අඩංගුවට ගෙන ඇත.ක්ලැසික් ෆැෂන් ඇපරල් නැමැති ඇඟළුම් කම්හලේ සේවය කරන ශ්‍රී ලාංකික කළමනාකාරවරයෙකු මෙලෙස අත්අඩංගුවට ගෙන තිබෙන අතර අදාළ සිදුවීම සම්බන්ධයෙන් එරට කම්කරු අමාත්‍යාංශය හරහා පරීක්ෂණයක් ආරම්භ කර තිබෙන බව වාර්තාවෙයි.මීට අමතරව මේ සිදු වීම සම්බන්ධයෙන් කඩිනම් පරීක්ෂණයක් පැවැත්වීම සඳහා විදේශ රැකියා ප්‍රවර්ධන හා සුබ සාධන ඇමැති ඩිලාන් පෙරේරා මහතාගේ උපදෙස් පරිදි විශේෂ නියෝජිතයන් දෙදෙනකු දැනටමත් ජෝර්දානය බලා පිටත්ව ගොස් තිබෙන බවද විදේශ සේවා නියුක්ති කාර්යාංශය පවසයි..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>21</day>
    </date>
    <link>http://www.dinamina.lk/2011/06/21/_art.asp?fn=n11062115</link>
    <topic>මදුරුවන් බෝවීමට ඉඩ හැරි හයදෙනකුට වැඩ වරදී</topic>
    <author>මල්වාන සමූහ මහානාම විතානගේ</author>
    <content>ගණේමුල්ල පොලිස් පාරිසරික ඒකකය මගින් මිනුවන්ගොඩ ප්‍රදේශයේ උසස් පාසලක් අවට තිබෙන නිවාස හා වෙළෙඳසල් පරීක්‍ෂා කිරීමේදී මදුරුවන් බෝවියහැකි ස්ථාන පවත්වාගෙන ගිය කාන්තාවක් ඇතුලු සය දෙනෙක් අත්අඩංගුවට ගෙන ඇත.මොවුන්ට විරුද්ධව ලබන 23 වැනිදා මිනුවන්ගොඩ මහේස්ත්‍රාත් අධිකරණයේ නඩු පැවරීමට කටයුතු කර තිබේ.ගනේමුල්ල පොලිස් පාරිසරික ඒකකයේ උප පොලිස් පරීක්‍ෂක ජයකොඩි, සැරයන් ජයරත්න (48892) හා පො. කො. ජයරත්න (30942) යන නිලධාරීහු විසින් මේ වැටලීම සිදු කළහ..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>21</day>
    </date>
    <link>http://www.dinamina.lk/2011/06/21/_art.asp?fn=r1106211</link>
    <topic>කෑගල්ල නගරයේ වාහන තදබදයටනිසි විසැඳුමක් තවම නෑ</topic>
    <author>කෑගල්ල දකුණ සමූහ සිරිසේන රාජපක්ෂ</author>
    <content>කෑගල්ල නගරයේ වාහන තදබදයට දීර්ඝ කාලීනව සහ කෙටි කාලීනව සහ කෙටි කාලීනව පිළියම් යෙදීම පිණිස මෙතෙක් බලයට පත්වූ ආණ්ඩු විවිධ යෝජනා සහ සැලැසුම් ඉදිරිපත් කර ඇතත් තවම එම අවහිරතාව මඟහැරී නැතැයි නගරවාසීහු පවසති.මේ සඳහා කෑගල්ල නගර සභාව, දිස්ත්‍රික් ලේකම් සහ පොලිසිය වරින්වර ඉදිරිපත් කළ යෝජනා ක්‍රියාවට නඟා ඇතත් එන්න එන්නම මාර්ග අවහිරතා උත්සන්න වීම හැර අඩුවීමේ ප්‍රවණතාවක් පෙනෙන්නට නොමැත. දැනට වසර 10 කට පමණ ප්‍රථම කෑගල්ල නගර සභාව සහ නාගරික සංවර්ධන අධිකාරිය ඒකාබද්ධව සකස් කළ කෑගල්ල විකල්ප මාර්ග යෝජනා ක්‍රමය අනුව රංවල සිට කෑගල්ල ක්‍රීඩාංගණය අසලින් පිටිහුම දක්වාද එතැන් සිට පශු වෛද්‍ය නිලධාරි කාර්යාලය අසලින් මීපිටිය විදුහල අසලින් නිමවන පරිදි වූ වැඩ පිළිවෙළට මුදල් ද වෙන්කර තිබුණි.නමුත් නගරයේ බලවතුන් කිහිප පලකගේ විරෝධය නිසා එම සැලැස්ම සම්පූර්ණයෙන්ම අතහැර දමා තිබේ.නගරය තනි වීදියක් වශයෙන් තිබෙන අතර මඟ දෙපස අනවසර ඉදිකිරීම් පදික වෙළෙඳ කුටි, ත්‍රිරෝද රථ ගාල් කුලී රථ ගාල් නිසා පදියකයනටද පයින් ගමන් කිරීමට ද කාලයක් ගතවෙයි. නගරය තුළ රජයේ කාර්යාල සහ විදුහල් කිහිපයක්ද ප්‍රධාන ආගමික ස්ථාන කිහිපයක් ද මඟ දෙපස පිහිටා ඇත.මේ ආයතන සඳහා පිවිසීම සඳහා ගුවන් පාලම් කිහිපයක්ද සකස් කිරීමත් ප්‍රධාන මාර්ගයට ප්‍රවේශ වන අතුරුමාර්ග පළල් කර අතුරු විකල්ප මාර්ග පද්ධතියක් සකස් කිරීමද අවිධිමත් රථගාල් හා පදික වෙළෙඳසල් ඉවත් කිරීමද අතුරු යෝජනා වශයෙන් ඉදිරිපත්ව ඇතත් විවිධ බලවේග නිසා එම වැඩ පිළිවෙළවල් ද ක්‍රියාත්මක කිරීම ප්‍රමාද වෙමින් පවතී. පැරැණි විකල්ප මාර්ග යෝජනා ක්‍රමය අත්හැරීමෙන් පසුව රංවල හන්දියේ කෑගල්ල රෝහල අසලින් බණ්ඩාරනායක මාවත ඔස්සේ පොලිස් අධිකාරි කාර්යාලය දක්වා පළල් කර විකල්ප මාර්ගයක් ඉදිකිරීම පිණිස දැනට වසර 03 කට පමණ පෙර මුල්ගල් තබා වැඩ ආරම්භ වුවද එම මාර්ගයේ ඉදිකිරීම් ද ;ගාලුබෙලි ගමනින් සිදුවෙමින් පවතී.රථවාහන තදබදය වැළැක්වීම පිණිස කෑගල්ල දිස්ත්‍රික් ලේකම්, ප්‍රාදේශීය ලේකම් ජ්‍යෙෂ්ඨ පොලිස් අධිකාරි, ශ්‍රී ලංකා ගමනා ගමන මණ්ඩලය සහ මාර්ගස්ථ මගී ප්‍රවාහන සේවය ඒකාබද්ධව සාර්ථක පිළියමක් යොදා තිබේ. එනම්, කෑගල්ල නගරයේ බස් නැවැතුම්පළවල් වෙනුවෙන් මෙතෙක් පවත්වාගෙන ගිය ස්ථාන හා රථගාල් වෙනස් කිරීමයි. අවිධිමත්ව තිබූ බස් නැවතුම් පළවල් ලංගම හා පෞද්ගලික බස් ඒකාබද්ධව ගමන් ආරම්භ කිරීම හා අවසන් කිරීම සඳහා ස්ථාන නියම කර ඇත.මේ වැඩපිළිවෙළ තුළින් නගරයේ වාහන තදබදය බොහෝදුරට අවම වී ඇත. නමුත් මගී ජනයාට විශේෂයෙන්ම පිටිසර පළාත්වලින් පැමිණෙන ජනතාවට හා පාසල් සිසුන්හට නගරයේ පාසල්, රජයේ කාර්යාල සහ වෙනත් අවශ්‍යතාවන් හට බොහෝ දුරක් පයින් ගමන් කිරීමට සිදුව ඇත.දීර්ඝ කාලයකට පසු කෑගල්ල නගරයේ රථ වාහන තදබදය තාවකාලිකව හෝ අවම කිරීමට යොදාගත් පියවර සියලු දෙනා සමඟ සාකච්ඡා කර ඇතිවන ගැටලුවලට විසඳුම් ද ලබාදී කටයුතු කළේ නම් මෙවැනි තත්ත්වයක් උදා නොවනු ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>21</day>
    </date>
    <link>http://www.dinamina.lk/2011/06/21/_art.asp?fn=r1106212</link>
    <topic>කළුතර පලාතොට භික්‍ෂු විවේකාශ්‍රමය</topic>
    <author>කළුතර විශේෂ සැම්සන් ප්‍රේමසිරි</author>
    <content>කළුතර පලාතොට තේක්කවත්තේ පිහිටුවා ඇති ආනන්ද අමරසිංහ වයෝවෘද්ධ භික්‍ෂු ගිලන් විවේකාශ්‍රමය වයෝවෘද්ධ ගිලන් භික්‍ෂුන්වහන්සේට සෙවණ හා රැකවරණය සලසන පුණ්‍ය මධ්‍යස්ථානයක් බවට පත්ව තිබේ.මෙහි දැනට රෝගීව සිටින වයෝවෘද්ධ භික්‍ෂුන්වහන්සේ විසිනමක් නේවාසිකව වැඩ සිටිති.1999 වසරේදී පලාතොට තේක්කවත්තේ පිහිටි සමස්ත ලංකා බෞද්ධ මහා සම්මේලනය සතු ගොඩනැගිලි පරිශ්‍රයේ මෙම භික්‍ෂු ගිලන් විවේකාශ්‍රමය ආරම්භ කර ඇත.එහි විවේකාශ්‍රමාධිපති ලෙස ඉතා කැපවීමෙන් හා ශ්‍රද්ධාවෙන් යුතුව කටයුතු කරනු ලබන්නේ පයාගල මලේගොඩ සිරිනන්දන ත්‍රිපිටක ධර්මායතන පිරිවෙනේ පරිවේණාධිපති පලාතොට පඤ්ඤානන්ද ස්වාමීන්වහන්සේය.1999 සිට මේ දක්වා වයෝවෘද්ධ භික්‍ෂුන්වහන්සේ හැටදෙනමක් මෙහි නේවාසිකව ඇප උපස්ථාන ලබා ඇත.කළුතර දිස්ත්‍රික්කයේ විහාරස්ථානවලින් විවේකාශ්‍රමයේ කටයුතුවලට සහාය ලබාදෙන බවත් මෙය තවත් පුළුල්ව දියුණු කරගැනීම සඳහා බෞද්ධ දානපතියන්ගේ ආධාර උපකාර අවශ්‍යව ඇතැයි ද පඤ්ඤානන්ද හිමියෝ සඳහන් කළහ..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>21</day>
    </date>
    <link>http://www.dinamina.lk/2011/06/21/_art.asp?fn=r1106213</link>
    <topic>බස්නාහිර පළාතේ පහසුකම් අඩු රෝහල්වලට උපකරණ</topic>
    <author>නිට්ටඹුව සමූහ ජෙනට් ජයසිංහ</author>
    <content>බස්නාහිර පළාත් සභා බල ප්‍රදේශයට අයත් මීගමුව ජා ඇළ වතුපිටිවල බණ්ඩාරගම ඇතුළු භෞතික පහසුකම් අඩු රෝහල් අතර බෙදාදීම සඳහා සිංගප්පූරවේ සුවි පදනම ලබාදුන් රුපියල් ලක්ෂ හතහමාරක් පමණ වටිනා ඇඳන් වෛද්‍ය උපකරණ ශල්‍ය උපකරණ ඖෂධ වර්ග සහ මෙට්ට තොගයක් දේශීය වෛද්‍ය නියෝජ්‍ය ඇමැති පණ්ඩු බණ්ඩාරනායක මහතාගේ ප්‍රධානත්වයෙන් ගම්පහ දිසා මහ රෝහලේ ප්‍රධාන වෛද්‍ය අධිකාරී සුදත් ධර්මවර්ධන සහකාර වෛද්‍ය අධිකාරී වෛද්‍ය ධම්මික මායාදුන්න මහත්වරුන් වෙත ලබා දීම පසුගියදා ගම්පහ දිසා මහ රෝහල් පරිශ්‍රයේදී සිදු විය.ජාතික ආර්ථික සංවර්ධන ඇමැති බැසිල් රාජපක්ෂ මහතාගේ උපදෙස් මත ගම්පහ දිස්ත්‍රික් ලියඅබිමන් කාන්තා සංවිධානයේ ප්‍රධාන සභාපතිනි නීතිඥ පුෂ්පා රාජපක්ෂ බස්නාහිර පළාත් ප්‍රධාන ඇමැති ප්‍රසන්න රණතුංග මහතා සහ දේශීය වෛද්‍ය නියෝජ්‍ය ඇමැති පණ්ඩු බණ්ඩාරනායක මහතාගේ ඉල්ලීම මත කැලණිය මානෙල්වත්ත බෞද්ධ විහාරාධිපති බෝදාගම චන්දිම හිමියන්ගේ මැදිහත්වීමෙන් මෙම වටිනා උපකරණ තොගය පරිත්‍යාග කර තිබුණි..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>21</day>
    </date>
    <link>http://www.dinamina.lk/2011/06/21/_art.asp?fn=r1106214</link>
    <topic>රජයේ සේවක ලංගම බස් සේවාව අඩාළයි</topic>
    <author>බුලත්සිංහල විශේෂ</author>
    <content>බුලත්සිංහල උඩුගලකන්ද ග්‍රාමයේ සිට ඈගල්ඔය ගෝවින්න, හොරණ හරහා කොළඹ දක්වා ප්‍රදේශයේ රජයේ හා පෞද්ගලික ආයතනවල සේවය කරන සේවකයින්ගේ පහසුව සඳහා කොළඹ මධ්‍යම ගමනා මණ්ඩලය මගින් ආරම්භ කළ බස් සේවය මීට මාස තුනකදී සිට නතර කිරීම නිසා එම සේවකයින් ඉමහත් දුෂ්කරතාවයකට පත්ව සිටිති.මෙම බස් සේවය මීට මාස කීපයකට ඉහතදී ගමනා ගමන ඇමැති කුමාර වෙල්ගම මහතා ආරම්භ කළ අතර එය සතියේ දිනවල පෙ. ව. 5.30 උඩුගලකන්ද සිට කොළඹ දක්වාත් සවස 4.30 ට කොළඹ සිට උඩුගලකන්ද දක්වාත් ධාවන විය.මෙම බස් සේවය සුළු කාලයක් ධාවනය වෙමින් තිබියදී කිසියම් කණ්ඩායමක් එම බසය ධාවන කිරීමට විරුද්ධව කටයුතු කිරීම හා ඊට බාධා පැමිණවීම නිසා එම බස සේවය නතර කිරිමට සිදුවී යැයි මගීහු කියා සිටිති..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>21</day>
    </date>
    <link>http://www.dinamina.lk/2011/06/21/_art.asp?fn=r1106215</link>
    <topic>ගම්පහ නගරයේ මං පුවරුවකනගර අතර දුර සටහන් වැරැදියි</topic>
    <author>එච්. කේ. එස්. වික්‍රමනායකගලහිටියාව සමූහ</author>
    <content>මාර්ග සංවර්ධන අධිකාරිය මගින් සෑම නගරයක් ආසන්නයේම ඇති මංසන්ධිවල හා වට රවුම් ආශ්‍රිතව ඊට ආසන්නතම නගරය පෙන්නුම් කරන දිශා දැක්වීම් හා ඒ ඒ නගර සඳහා ඇති දුර ප්‍රමාණයන් දක්වමින් විශාල මංපුවරු සවි කරන්නේ මහජනතාව දැනුවත් කිරීමේ අවශ්‍යතාව මතය.එහෙත් ගම්පහ නගරයේ උසාවි සංකීර්ණය ඉදිරිපිට ගුවන් පාලම ආරම්භක ස්ථානයේ ඇති වටරවුමට නුදුරින් සවිකර ඇති මෙවන් මං පුවරුවක ජා ඇළ නගරයට ඇති දුර ප්‍රමාණය සටහන් කර ඇත්තේ කිලෝමීටර් 10.8 ක් යනුවෙනි. එම මාර්ගයේම ඊට මීටර් 250 ක පමණ දුරින් ගුවන් පාලම අවසන් වෙන වටරවුමට නුදුරින් සවිකර ඇති මං පුවරුවේ ජා ඇළ නගරයට ඇති දුර ප්‍රමාණය සටහන් කර ඇත්තේ කිලෝමීටර 12.3 ක් යනුවෙනි.මීටර් දෙසිය පනහක පමණ සුළු දුර ප්‍රමාණයකින් සවිකර ඇති මෙම මං පුවරු දෙකෙහි කිලෝමීටර් 1.5 ක වෙනසක් පෙන්නුම් කිරීම පුදුමයට කරුණක් වන්නේ එකම ආයතනයකින් මෙම මං පුවරු දෙක සවි කර ඇති බැවිනි.ගම්පහ නගරයේ සිට පැමිණෙන විට හමුවන උසාවි සංකීර්ණය ඉදිරිපිට ඇති පළමු වටරවුම අභියස ඇති මං පුවරුවේ ජා ඇළ නගරයට ඇති දුර ප්‍රමාණය කි. මී. 10.8 යනුවෙන් සටහන් කර ඇතත් ඊට මීටර් 250 ක් පසුකර විත් හමුවන දෙවැනි වට රවුමට නුදුරින් සවිකර ඇති මං පුවරුවේ ජා ඇළ නගරයට ඇති දුර ප්‍රමාණය මීටර් 250 පමණ දුර ප්‍රමාණයක් අඩු කර සටහන් කළ යුතු වුවත් එම දුර ප්‍රමාණය කිලෝමීටර් 1.5 කින් වැඩි කර කි. මීටර් 12.3 යනුවෙන් සටහන් කර ඇත.මේ මංපුවරු ගම්පහ නගරයට එන මහජනතාව නොමග යවන බව නගරවාසීහු පවසති.මෙම මං පුවරු සවිකර මාස ගණනාවක් ගතවී ඇතත් වගකිවයුත්තන්ට මේ මං පුවරු දෙකෙහි විෂමතා පිළිබඳ අවධානය යොමු නොවීම ගැන නගරවාසීහු විමතියට පත්වී සිටිති..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>21</day>
    </date>
    <link>http://www.dinamina.lk/2011/06/21/_art.asp?fn=s1106211</link>
    <topic>ලෝක කුසලානයෙන් ශ්‍රී ලංකාවට ඇ. ඩොලර් මිලියන 20ක ආදායමක්</topic>
    <author>ප්‍රින්ස් ගුණසේකර</author>
    <content>ශ්‍රී ලංකා ක්‍රිකට් ආයතනයේ මුල්‍ය අර්බුදයක් නොමැති බව ක්‍රිකට් අතුරු කමිටු නිලධාරීහු පවසති. ශ්‍රී ලංකා ක්‍රිකට් ආයතනයේ ජංගම ගිණුමේ ශේෂය ලෙස රුපියල් මිලියන 10 ක් ඇති බවත් බැංකු අයිරාවක් හෝ හර ශේෂයක් නොමැති බවත් ඔවුහු අවධාරණය කරති.ක්‍රිකට් ලෝක කුසලාන තරගාවලියෙන් ශ්‍රී ලංකාවට ඇමරිකානු ඩොලර් මිලියන 20.44ක මුදලක් ලැබෙනු ඇති බවද දැනටමත් ඇමරිකානු ඩොලර් මිලියන 7 ක් ශ්‍රී ලංකාවට ලැබී ඇති අතර ගණුදෙනු පිළිබඳ විගනන වාර්තා ජාත්‍යන්තර ක්‍රිකට් කවුන්සිලයට භාරදුන් පසු ඉතිරි මුදල් නිදහස්වන බවද ක්‍රිකට් අතුරු කමිටුව පවසයි.එහෙත් ක්‍රිකට් ලෝක කුසලාන තරගාවලිය වෙනුවෙන් ඇති වෙනම ගිණුමකට ජාත්‍යන්තර ක්‍රිකට් කවුන්සිලයෙන් මෙතෙක් මුදල් ලැබි නැති නිසා මේ වනවිට රුපියල් මිලියන 220ක ණයක් එම ගිණුමේ පෙන්නුම්කරන බව ක්‍රිකට් නිලධාරීහු පවසති.ශ්‍රී ලංකා ක්‍රිකට් මුල්‍ය අර්බුදයකට ලක්ව ඇතැයි මේ දිනවල ප්‍රචාරය වෙමින් පවතින හෙයින් ක්‍රිකට් පරිපාලනයේ සැබෑ තතු හෙළිකිරීමේ අරමුණින් ඊයේ පැවැති මාධ්‍ය හමුවකදී මේ තොරතුරු අනාවරණය කෙරුණි.ශ්‍රී ලංකා ක්‍රිකට් භාණ්ඩාගාරික සුජීව රාජපක්ෂ මහතා මෙහිදී පැවැසුවේ ලෝක කුසලාන ක්‍රිකට් තරගාවලියේ ක්‍රීඩාංගණ තුන ඉදිකිරීමට ලංකා බැංකුවෙන් ඇමරිකානු ඩොලර් මිලියන 20 ක ණය මුදලක් හා ජාත්‍යන්තර ක්‍රිකට් කවුන්සිලයෙන් ඇමරිකානු ඩොලර් මිලියන 3. 5 ක ණය මුදලක් ලබාගෙන ඇති බවය. ලංකා බැංකුවේ ණය මුදලින් ඇමරිකානු ඩොලර් මිලියන 7 ක් ගෙවා අවසන්ව ඇති අතර ජාත්‍යන්තර ක්‍රිකට් කවුන්සිලයෙන් ලබාගත් ණය මුදල වසර 4කදී ගෙවීමේ කොන්දේසි මත ක්‍රියාත්මකවන බව රාජපක්ෂ මහතා පැවසීය.පල්ලේකැලේ සූරියවැව හා ආර්. ප්‍රේමදාස ක්‍රීඩාංගණ සැදීමේදී අනුමත ඇස්තමේන්තු මුදල රුපියල් බිලියන 3.2 ක් වුවද පිරිවැය වැඩිවීමේ හේතුමත රුපියල් බිලියන 4.4ක් දක්වා වැඩිවූ බවද ඒ මහතා පෙන්වා දුන්නේය.‘ක්‍රිකට් ලෝක කුසලාන ක්‍රීඩාංගණ තුන හැදීමට ශ්‍රී ලංකා ක්‍රිකට් වියදම් දැරුවා. ලෝක කුසලාන තරගාවලියට අදාල අනෙක් සියලු වියදම් ජාත්‍යන්තර ක්‍රිකට් කවුන්සිලයෙන් ප්‍රතිපූර්ණය වෙනවා. අපට වියදම් දරන්න සිදුවුණේ නෑ’. රාජපක්ෂ මහතා වැඩිදුරටත් පැවැසීය.හම්බන්තොට ක්‍රීඩාංගනය සෑදීමට රජයේ බලපෑමක් තිබුණේද යන්න පිළිබඳ මාධ්‍යවේදියකු ඇසූ ප්‍රශ්නයකට පිළිතුරු දුන් ක්‍රිකට් අතුරු කමිටු ලේකම් නිශාන්ත රණතුංග මහතා පැවැසුවේ අනාගත ආයෝජනයක් සේ සළකා එම ක්‍රීඩාංගණය ඉදිකළා මිස කිසිදු බලපෑමක් ඇති නොවූ බවය.‘සූරියවැව ක්‍රීඩාංගණය ක්‍රිකට් පාලක මණ්ඩලයට අයත් එකක්. එය ඔප්පුවකින් ලබාගෙන තිබෙනවා. එහි ඉදිකිරීම් ක්‍රිකට් ආයතනයේ තීන්දු අනුව සිදුවූවක්’. යැයි පැවැසූ රණතුංග මහතා ඉඩමේ ඔප්පු පිටපත් මාධ්‍යවේදීන් වෙත බෙදාදුන්නේය.“උසස් ප්‍රමිතියෙන් යුත් ජාත්‍යන්තර ක්‍රීඩාංගණ තුනක් හැදුවා. ඒවා රටට අයිති දේවල් ලෝක කුසලාන තරගාවලියෙන් රටට සෘජු හා වක්‍ර ආදායම් රාශියක් ලැබුණා. ඒ කරුණු සලකා රජයෙන් ආධාර මුදලක් ඉල්ලුවා. ඕනෑම ආයතනයක අරමුදල් හිගවෙනවා. ඒවා පියවගන්න පරිපාලනය දක්ෂ විය යුතුයි. රණතුංග මහතා වැඩිදුරටත් පැවැසීය.ශ්‍රී ලංකා ක්‍රිකට් ආයතනයේ වැඩබලන සභාපති ඒෂාන් ද සිල්වා මහතා පැවැසුවේ ක්‍රිකට් පරිපාලනය දූෂිත තත්ත්වයක ඇති බවට ඇතම් මාධ්‍ය ගෙන යන ප්‍රචාර හෙලා දකින බවයි.ක්‍රිකට් ආයතනයේ මුල්‍ය කටයුතු පිළිබඳ මගේ දැඩි අවධානයක් යොමුවී තිබෙනවා. ඇතැම් මාධ්‍ය පවසන පරිදි මෙහි වංචාවක් සිදුවන්නේ නෑ. විනිවිද භාවයෙන් යුතුව කටයුතු සිදුවන බව පැවැසිය හැකියි. ක්‍රීඩා ඇමැතිතුමාගේ විශේෂ අවධානය මෙහි කටයුතු පිළිබඳව යොමුවෙනවා. සිල්වා මහතා පැවැසීය. ක්‍රිකට් ප්‍රධාන විධායක අජිත් ජයසේකර තේරීම් කමිටු සාමාජික බ්‍රෙන්ඩන් කුරුප්පු යන මහත්වරුද මාධ්‍ය හමුවට එක්වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>21</day>
    </date>
    <link>http://www.dinamina.lk/2011/06/21/_art.asp?fn=s1106212</link>
    <topic>ඉන්දීය ක්‍රීඩකයන් නැතත්ශ්‍රී ලංකා පි‍්‍රමියර් ලීග් ස්ථිරයි</topic>
    <author>පි‍්‍රන්ස් ගුණසේකර</author>
    <content>ශ්‍රී ලංකා පි‍්‍රමියර් ලීග් ක්‍රිකට් තරගාවලියට ඉන්දීය ක්‍රිකට් ක්‍රීඩකයන්ගේ සහභාගීත්වයක් නොලැබුණද තරගාවලිය නියමිත දිනට ආරම්භ කරන බව ක්‍රිකට් අතුරු කමිටු ලේකම් නිශාන්ත රණතුංග මහතා පවසයි.ඉන්දීය ක්‍රීඩකයන්ට අමතරව ක්‍රිස්ගේල්, කිරාන්පොලාඩ්, ඩැනියෙල් විටෝරි, සහිඩ් අෆ්රිඩ්, කෙවින් ඕ'බ්‍රෙයින්, හර්ෂල් ගිබිස් ඇතුළු ලොව සුපිරි ක්‍රීඩකයන් මේ තරගාවලියට එක්වේ."ශ්‍රී ලංකා පි‍්‍රමියර් ලීග් ක්‍රිකට් තරගාවලියේ සම්පූර්ණ අයිතිය අප සතුයි. සිංගප්පූරු සමාගමකට භාර දී ඇත්තේ තරගාවලියේ ප්‍රචාරක කටයුතු පමණයි. තරගාවලියට තුන්වැනි පාර්ශ්වයක් නොමැති බව ඉන්දීය ක්‍රිකට් ආයතනයට දන්වා යවනවා" රණතුංග මහතා පැවැසීය.ශ්‍රී ලංකා පි‍්‍රමියර් ලීග් ක්‍රිකට් තරගාවලියට ඉන්දීය ක්‍රීඩකයන් සහභාගී නොකිරීමට එරට ක්‍රිකට් පාලක මණ්ඩලය තීරණය කර තිබුණි. එයට හේතු ලෙස දක්වා තිබුණේ ක්‍රීඩකයන් කොන්ත්‍රාත් ගිවිසුම් අස්සන් කරන්නේ සිංගප්පූරු සමාගමක් සමග බැවින් එයට එකඟතාව පළ කළ නොහැකි බවය..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>21</day>
    </date>
    <link>http://www.dinamina.lk/2011/06/21/_art.asp?fn=s1106213</link>
    <topic>ඉන්දීය ක්‍රීඩකයන්ගේ ඉල්ලීම ප්‍රතික්ෂේප වෙයි</topic>
    <author>නවදිල්ලි (ඒ. එෆ්. පී.)</author>
    <content>ලබන මස ශ්‍රී ලංකාවේ ඇරැඹෙන ප්‍රථම විස්සයි 20 ලීග් ක්‍රිකට් තරගාවලිය සඳහා ඉන්දියා ක්‍රීඩකයන්ගේ සහභාගිත්වයට අවසර දීම ප්‍රතික්ෂේප කර ඇතැයි ඉන්දියා ක්‍රිකට් පාලක මණ්ඩලයේ නිලධාරියකු ඊයේ පැවසීය.වේග පන්දු යවන්නන් වන ප්‍රවීන් කුමාර් හා මුනාෆ් පටෙල් ඇතුළු ක්‍රීඩකයන් 12 දෙනෙකු ජූලි 19 සිට අගෝස්තු 4 දක්වා කොළඹදී පැවැත්වෙන ශ්‍රී ලංකා ප්‍රිමියර් ලීග් තරගාවලියට ක්‍රීඩා කිරීම සඳහා අවසර ඉල්ලා තිබේ.සිංගප්පූරුව මධ්‍යස්ථානය කොට ගත් පෞද්ගලික ආයතනයක් විසින් ලීග් තරගාවලිය සංවිධානය කරන නිසා ඊට සහභාගි වීමට කිසිම ඉන්දියානු ක්‍රිකට් ක්‍රීඩකයකුට අවසර නොදීමට අප තීරණය කර තිබෙනවා"යැයි එම නිලධාරියා කීවේය."පෞද්ගලික තරගාවලියන්ට ක්‍රීඩකයන්ට සහභාගි වීමට ක්‍රිකට් මණ්ඩලයේ ප්‍රතිපත්ති අනුව ඉඩක් නැහැ"යැයි ඔහු ප්‍රකාශ කළේය.ජාත්‍යන්තර හෝ දේශීය තරගාවලියන්ට බාධාවක් ඇති නොවන තාක් කල් ඉන්දියා ක්‍රිකට් ක්‍රීඩකයන්ට මේ ලීග් තරගාවලියට සහභාගි වීමේ ප්‍රශ්නයක් නැතැයි ඉන්දියා ක්‍රිකට් පාලක මණ්ඩලය කළින් ප්‍රකාශ කර තිබිණි.මණ්ඩලය විසින් එම තීරණය දැන් වෙනස් කර ඇත්තේ ශ්‍රී ලංකා ප්‍රිමියර් ලීගය සංවිධානය කරන සිංගප්පූරුවේ සමර්සෙට් එන්ටර්ටේන්මන්ට් පෞද්ගලික ආයතනය ඉන්දියා ප්‍රිමියර් ලීගයේ තනතුරුවලින් පහකරනු ලැබූ හිටපු ප්‍රධානී ලලිට් මෝඩි සමග සබඳතා ඇති බවට පුවත්පත්වල වාර්තා පළවීමෙන් පසුවය."ශ්‍රී ලාංකික ලීගය පිටුපස මෝඩි සිටින බවට අපට තොරතුරු ලැබී තියෙනවා. ඉන්දියා ප්‍රිමියර් ලීගයේ ඔහු සමග වැඩ කළ ඔහුගේ සහයන් බොහෝ දෙනෙක් දැන් සමර්සෙට් ආයතනය හරහා මේ ලීගය කළමනාකරණය කරනවා"යැයි ටයිම්ස් ඔෆ් ඉන්ඩියා පුවත්පතට එම නිලධාරියා ඛ්යා තිබේ.දැන් ලන්ඩනයේ වෙසෙන මෝඩි, ව්‍යාජ ගිණුම් වාර්තා ඉදිරිපත් කිරීමේ හා ඉන්දියා ප්‍රමියර් ලීග් සභාපතිව සිටි තෙවසරක කාලය තුළ ඩොලර් මිලියන 106 කට වැඩි මුදලක් අයුතු ලෙස පරිහණය කරන ලදැයි යන ඉන්දියා ක්‍රිකට් පාලක මණ්ඩලයේ චෝදනාවන්ට ලක්ව සිටී.එහෙත් මේ අනුමාන කිරීම් මෝඩි වහා බැහැර කරයි. "ඕනෑම සැලැස්මක් කඩා දැමීමට හොඳම ක්‍රමය ඒ පිටුපස මෝඩි සිටිනවා යැයි කීම බව පෙනෙන්නට තියෙනවා. මගේ නම කී පමණින් ඔවුන් බියවන බව දැනගන්න ලැබීම හොඳයි" මෝඩි වෙබ් අඩවියකට කියා තිබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>21</day>
    </date>
    <link>http://www.dinamina.lk/2011/06/21/_art.asp?fn=s1106214</link>
    <topic>කුමාර් සංගක්කාර-තිලාන් සමරවීරශ්‍රී ලංකාව පරාජයෙන් ගලවති</topic>
    <author/>
    <content>කුමාර් සංගක්කාරගේ සහ තිලාන් සමරවීරගේ විශිෂ්ට පිතිහරඹය හේතුවෙන් එංගලන්තය සමඟ පැවැති තුන්වැනි ටෙස්ට් තරගය ජය පරාජයෙන් තොරව නිමා කර ගැනීමට ඊයේ (20) ශ්‍රී ලංකා පිල සමත් විය.කුමාර් සංගක්කාර ලකුණු 119 ක් රැස් කළ අතර තිලාන් සමරවීර නොදැවී ලකුණු 87 ක් ලබා ගත්තේය. ඊයේ සවස තේ පානය සඳහා තරගය නතර කිරීමෙන් පසුව ඇදහැලුණු වර්ෂාව හේතුවෙන් තරගය ජය පරාජයෙන් තොරව නිමා කිරීමට තරග විනිසුරුවන්ට සිදුවිය. තරගය ජය පරාජයෙන් තොරව අවසන් වූවද තරග 3 කින් සමන්විත ටෙස්ට් තරගාවලිය තරග 1 – 0 ක් ලෙස ජය ගැනීමට එංගලන්තය සමත්විය.තරගයේ වීරයා සම්මානය ශ්‍රී ලංකා පළමු ඉනිමේ කඩුලු 6 ක් දවාලූ ක්‍රිස් ට්‍රෙම්ලට්ට හිමිවූ අතර ප්‍රසන්න ජයවර්ධන සහ ක්‍රිස් ට්‍රෙම්ලට් තරගාවලියේ වීරයන් ලෙස සම්මාන හිමිකර ගත්හ.තේ පානය සඳහා තරගය නතර කරන විට සිය දෙවැනි ඉනිම ක්‍රීඩා කරමින් සිටි ශ්‍රී ලංකා පිල කඩුලු 5කට ලකුණු 334 ක් රැස් කරගෙන සිටියේය.ඒ වනවිට ශ්‍රී ලංකා පිල කඩුලු 5ක් අතැතිව එංගලන්තයට වඩා ලකුණු 141 ක් ඉදිරියෙන් සිටි අතර තිලාන් සමරවීර නොදැවී ලකුණු 87ක්ද, ප්‍රසන්න ජයවර්ධන නොදැවී ලකුණු 6ක්ද රැස් කරගෙන සිටියහ. ඊයේ උදෑසන ශ්‍රී ලංකා පිල පිටියට පිවිසියේ එංගලන්ත පළමු ඉනිමට වඩා ලකුණු 81ක් පසුපසින් සිටිමින්ය. ඒ වනවිට ශ්‍රී ලංකා ඉනිමේ කඩුලු 7ක් ඉතිරිව තිබූ අතර කුමාර් සංගක්කාර සහ රංගන හේරත් පන්දුවට පහර දෙමින් සිටියහ.සංගක්කාර සහ හේරත් අතර සිවුවැනි කඩුල්ලට අගනා ලකුණු 75ක සම්බන්ධතාවයක් ගොඩ නැගීම ශ්‍රී ලංකා පිල පරාජයෙන් බේරීමේ මූලික අඩිතාලම විය.සංගක්කාරට කදිම සහයක් ලබාදුන් හේරත් ලකුණු 36ක් ලබා ගැනීමට සමත් විය. ඔහු දැවී ගියේ ස්වාන්ගේ පන්දුකට කඩුල්ල මුවා කිරීමේ වරදට හසුවීමෙන්ය.අනතුරුව පිටියට පිවිසි තිලාන් සමරවීර සංගක්කාර සමඟ එක්ව පස්වැනි කඩුල්ල සඳහා ලකුණු 141ක සම්බන්ධතාවයක් ගොඩ නැගීමට සමත් විය.විශිෂ්ට පිතිහරඹයක නිරත වූ සංගක්කාර ඊයේ එංගලන්ත භූමියේ තම ප්‍රථම ටෙස්ට් ශතකය රැස් කිරීමට සමත් විය. ඔහු ලැබූ ලකුණු 119ට හතරේ පහර 16ක් ඇතුලත් වූ අතර එය ඔහුගේ ටෙස්ට් දිවියේ 25 වැනි ශතකයද විය. ජේම්ස් ඇන්ඩර්සන්ගේ පන්දුවකට ඔහු දැවී ගියේ ශ්‍රී ලංකා පිලේ මුළු ලකුණු සංඛ්‍යාව 326 ක්ව තිබියදීය. ජේම්ස් ඇන්ඩර්සන් ලකුණු 81 කට කඩුලු 2 ක් දවාලීය.ශ්‍රී ලංකාව පළමු ඉනිම 184(64.2) පරණවිතාන 11, තිරිමාන්න 10, සමරවීර 31, ප්‍රසන්න ජයවර්ධන 43, දිල්හාර 39 (ඇන්ඩර්සන් 56/2, බ්‍රෝඩ් 51/1, ට්‍රෙම්ලට් 48/6, ස්වොන් 12/1)එංගලන්ත පළමු ඉනිම – 377 / 8 (ඉනිම අත්හිටුවන විට) ඉයන් බෙල් නොදැවී 119, කෙවින් පීටර්සන් 85, ඔයින් මෝගන් 71, ඇලෙස්ටෙයාර් කුක් 55 (සුරංග ලක්මාල් 99/3, චානක වෙලගෙදර 90 / 2, තිසර පෙරේරා 101 /2)ශ්‍රී ලංකාව දෙවැනි ඉනිම - 334 /5 (ඕවර් 104)කුමාර් සංගක්කාර 119,, තිලාන් සමරවීර නොදැවී 87, ළහිරු තිරිමාන්න 38, රංගන හේරත් 36 (ජේම්ස් ඇන්ඩර්සන් 81/2).</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>21</day>
    </date>
    <link>http://www.dinamina.lk/2011/06/21/_art.asp?fn=s1106215</link>
    <topic>මොරටු රෝහලට ක්‍රිකට් ජයක්</topic>
    <author>රාවතාවත්ත සමූහ</author>
    <content>මොරටුව දිසා රෝහල (ලුනාව) සහ වෑතර දිසා රෝහලේ කාර්ය මණ්ඩලය අතර පැවති සුහද ඕවර විස්සයි විස්ස ක්‍රිකට් තරගයෙන් කඩුලු 9 ක ජයක් මොරටුව දිසා රෝහල් කණ්ඩායමට හිමිවිය. වෑතර ක්‍රීඩාපිටියේ දී පැවති මෙම තරගයේදී, වෑතර කණ්ඩායම ලකුණු 116 කට දැවී ගිය අතර මොරටුව දිසා කණ්ඩායම ලකුණු 121 ක් ලබා ගත්තේය..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>21</day>
    </date>
    <link>http://www.dinamina.lk/2011/06/21/_art.asp?fn=s1106216</link>
    <topic>තහනම් උත්තේජක දුන් පුහුණුකරුට වැඩ වරදී</topic>
    <author>සියෝල් (ඒ.එෆ්.පී)</author>
    <content>දකුණු කොරියානු මලල ක්‍රීඩකයන්ට තහනම් උත්තේජක ලබා දුන්බවට චෝදනා එල්ල වී ඇති දකුණු කොරියානු ප්‍රධාන මලල ක්‍රීඩා පුහුණුකරුට එරෙහිව විමර්ශනයක් පවත්වන බව දකුණු කොරියානු පොලීසිය පසුගියදා අනාවරණය කළේය.රුධිර ශෛලවල ක්‍රියාකාරීත්වය වැඩි කරන තහනම් උත්තේජකයක් එන්නත් කර ගැනීමට මැරතන් ක්‍රීඩකයන් යොමුකළ බවට පුහුණුකරු ජියොන් මැන් හාට එරෙහිව මේ චෝදනාව එල්ල වූයේ පසුගිය අප්‍රේල් මාසයේදීය. කෙසේවුවත් තහනම් උත්තේජක පරීක්ෂණවලදී මේ බව නිශ්චිත වශයෙන් තහවුරු කර ගැනීම අසීරු බව වෙනත් පුවත්පත් නියෝජිත ආයතන පවසයි. කෙසේවෙතත් මේ චෝදනාව අදාළ පුහුණුකරු විසින් ප්‍රතික්ෂේප කර තිබේ. අදාළ ක්‍රීඩකයන් ප්‍රතිකාර ලබා ගත් රෝහලකින් බලහත්කාරයෙන් ලබා ගත් ලිපිගොනුවලින් මේ තොරතුරු සොයාගත් බව පොලීසිය පවසයි..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>21</day>
    </date>
    <link>http://www.dinamina.lk/2011/06/21/_art.asp?fn=s1106217</link>
    <topic>මාතර පාසල් වොලිබෝල්18 න් පහළ සූරයෝ විජිත</topic>
    <author>පි‍්‍රියාන් ද සිල්වා මාතර ක්‍රීඩා</author>
    <content>‘ඩී. එස්. අයි. සුපර් ස්පෝට්ස්’ පාසල් වොලිබෝල් තරගාවලියේ මාතර දිස්ත්‍රික් වයස අවුරුදු 18 න් පහළ බාලක සූරතාව විජිත විදුහලත් බාලිකා සූරතාව කැටියපේ මහ විදුහලත් දිනා ගත්හ.මාතර සනත් ජයසූරිය පිටියේදී තරග පැවැත්විණි. මෙම තරගාවලියේ දකුණු පළාත් තරග මෙම 25 හා 26 දිනවල දික්වැල්ල විජිත විද්‍යාලයේදී පැවැත්වීමට නියමිතය.වයස 14 න් පහළ බාලක1. තල්පාවිල ම. ම. වි. 2. කඹුරුපිටිය ම. ම. වි.වයස 14 න් පහළ බාලිකා1. සාන්ත තෝමස් බාලිකා විදුහල මාතර 2. මහාමායා බා. වි.වයස 16 න් පහළ බාලක1. කඹුරුගමුව මහා විදුහල 2. මාතර මහා විදුහලවයස 16 න් පහළ බාලිකා1. සාන්ත මැතියව් විදුහල දෙනියාය 2. සුමංගල බාලිකා විදුහල වැලිගමවයස 18 න් පහළ බාලක1. විජිත මධ්‍ය මහ විදුහල දික්වැල්ල 2. කඹුරුගමුව ම. ම. වි.වයස 18 න් පහළ බාලිකා1. කැටියපේ මහ විදුහල දෙයියන්දර, 2. දෙයියන්දර ජා. පා..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>21</day>
    </date>
    <link>http://www.dinamina.lk/2011/06/21/_art.asp?fn=s1106218</link>
    <topic>12න් පහළ මේස පන්දු කණ්ඩායමක් ඕස්ට්‍රියාවට</topic>
    <author/>
    <content>අන්තර් ජාතික මේස පන්දු සම්මේලනය සංවිධානය කරන හෝප්ස් තරගාවලියට සහභාගිවීම සඳහා ශ්‍රී ලංකා මේස පන්දු සගමයේ 12 න් පහළ ක්‍රීඩක ක්‍රීඩිකාවන් 20 දෙනෙකු අද උදේ (21) ඔස්ට්‍රියාව බලා පිටත්ව ගියේය.ඕස්ට්‍රියාවේ වියානා නුවරදී හෝප්ස් තරගාවලිය මේ මස 25, 26 යන දෙදින පුරා පැවැත්වේ. ලෝකයේ රටවල් 60 කින් ක්‍රීඩක ක්‍රිඩිකාවන් 200 ක් පමණ මෙම තරගාවලියට සහභාගි වෙති.ශ්‍රී ලංකා මේස පන්දු සංගමයේ සභාපති ඉදිකිරීම්, ඉංජිනේරු සේවා, නිවාස සහ පොදු පහසුකම් නියෝජ්‍ය අමාත්‍ය ලසන්ත අලගියවන්න මහතා ක්‍රීඩක ක්‍රීඩිකාවන්ට සුභ පතමින් පවසා සිටියේ ඉදිරියේ ශ්‍රී ලංකාවේ පැවැත්වීමට යෝජිත පොදු රාජ්‍ය මණ්ඩලීය ක්‍රීඩා උළෙලට පෙරහුරුවක් මෙම තරගාවලියට යාම තුළින් ඔවුනට ලැබෙන බවයි..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>21</day>
    </date>
    <link>http://www.dinamina.lk/2011/06/21/_art.asp?fn=f1106211</link>
    <topic>විවේචනවලට බය වුණොත් වැඩකරන්න බෑ</topic>
    <author>සාකච්ඡා කළේ උදිත ගුණවර්ධන</author>
    <content>* රටේ ප්‍රතිරූපය විනාශ කිරීමට ජාතික හා ජාත්‍යන්තර ලෙස සැලැසුම් සහගත කුමන්ත්‍රණයක් සිදුවන බවට ආණ්ඩුව චෝදනා එල්ල කරනවා. මේ පිළිබඳව ආණ්ඩුවේ නියෝජිතයකු ලෙස ඔබේ අදහස මොන වගේද ?රට ගැන වැරැදි ප්‍රතිරූපයක් පෙන්වලා රට තුළ අර්බුදයක් ඇති කිරීමට කුමන්ත්‍රණයක් ඇති බව අපට පැහැදිලිව දක්නට තිබෙනවා. ඔවුන් තමන්ට වාසිදායක දේශපාලන න්‍යාය පත්‍රයක් සකස් කර ගැනීම තමයි විපක්ෂයේ අරමුණ වෙලා තිබෙන්නේ. විපක්ෂයට අවශ්‍ය වෙලා තිබෙන්නේ තාවකාලික සිදුවීම් මූලික කර ගැනීමත් ඒ ආශි‍්‍රතව තමන්ගේ දේශපාලන න්‍යාය පත්‍රය සකස් කර ගැනීමත් යන කාරණා මූලික කර ගැනීමයි.ඒත් ජනතාව පැහැදිලි ලෙස තේරුම් ගෙන තිබෙන්නේ. ඒ නිසා ඔවුන්ව රැවටීමට අද කිසිවෙකුට හැකියාව ලැබෙන්නේ නැහැ.පසුගිය සති කිහිපය තුළ වෙළෙඳ කලාපය තුළ අර්බුදකාරී තත්ත්වයක් ඇති කර එමගින් ආනයන හා අපනයන ක්‍ෂේත්‍රය තුළ නොසන්සුන් තත්ත්වයක් ඇති කිරීම තමයි විපක්ෂයේ අරමුණ වුණේ. ඒත් අද වෙද්දී ඒ සැලසුම් සියල්ලම ලත් තැනම ලොප් වෙලා තිබෙන්නේ. සිදු කල පරීක්ෂණ වලින් තහවුරු වෙලා තිබෙනවා එදා සිදුවූ අවාසනාවන්ත තත්ත්වයට මූලික වුණේ ජවිපෙ මැර පිරිස් බවට. මේ හැම දෙයක්ම සීරුවෙන් නිරීක්ෂණය කරද්දී පැහැදිලි වෙනවා රට අස්ථාවර කිරීමේ කුමන්ත්‍රණය පසුපස ජාතික වශයෙන් විපක්ෂයේ ක්‍රියාකාරීත්වයද පැහැදිලිව ඇති බව ඉතාමත් හොඳින් තහවුරු කර ගැනීමට පුළුවන් වෙලා තිබෙනවා.රටට එරෙහිව විවිධ ජාත්‍යන්තර බලවේග කටයුතු කරන මේ මොහොතේදී අප රටක් විදිහට එකට එක් විය යුතුයි. එසේ කිරීම මගින් පමණයි අප රටට ඇතිව ඇති අර්බුදකාරී තත්ත්වයෙන් ගොඩඒමට පුළුවන්කම ලැබෙන්නෙ. ඒ නිසා මේ පිළිබඳව අප කල්පනාකාරීවත් බුද්ධිමත්වත් කටයුතු කළ යුතුයි.* ආර්ථික අර්බුද සහ ජීවන මිල ඉහළ යාම පිළිබඳව ආණ්ඩුවට චෝදනා එල්ල වෙනවා. මේ තත්ත්වය ජය ගැනීමට ආණ්ඩුවට විකල්ප වැඩපිළිවෙළක් නැද්ද ?අපට වැඩපිළිවෙළක් නැති බවට චෝදනා එල්ල කරනවා නම් එහි පදනමක් නැහැ. යුද්ධයෙන් පසු අපේ රට වේගවත් සංවර්ධන ගමනකට එළඹ තිබෙන්නේ. ඒ ගැන අපට විශ්වාසනීය සහතිකයක් දෙන්න පුළුවන්. ඉදිරියේදී අප රටට විශාල ආර්ථික දියුණුවක් ලබා ගන්න පුළුවන්. ඒ පිළිබඳව වූ මූලික සුබ ලකුණු පහළ වී තිබෙන්නේ ඒ නිසා අපට රටේ ආර්ථික ස්ථාවරත්වය පිළිබඳව කිසිදු සැකයක් නැහැ. ඒ වගේම පසුගිය තිස් අවුරුද්ද තුළ දිග ඇදුන යුද්ධය නිසා අපේ ආර්ථික තත්ත්වය පිළිබඳව එහි වර්ධනය පිළිබඳව විශාල බාධා ගොඩනැගී තිබුණා. දැන් යුද්ධය නැහැ. ඒ නිසා දැන් අපට රටක් විදිහට විජයග්‍රාහී ආර්ථික ඉලක්කයක් වෙත ගමන් කිරීම අපහසු ඉලක්කයක් නොවෙයි.එජාපයත් ජවිපෙත් රටේ ආර්ථික අමාරුකම් ජීවන මිල ප්‍රශ්න ඇති බවට චෝදනාවක් මතයක් ගොඩනැගීමට උත්සාහ කළත් ඒ දේවල්වලට කිසිදු පදනමක් නැහැ. බලන්න පසුගිය අවුරුදු වලට සමගාමීව මේ වර්ෂය තුළ ආර්ථික වර්ධනය, එය අද ඉතාමත් හොද ස්ථාවර ඉලක්කයක් වෙත ගමන්කර තිබෙනවා. ඉදිරියේදී මේ තත්ත්වය තවදුරටත් ස්ථාවර වන එක සුබදායි තත්ත්වයකට පත්වන එක ස්ථිරයි.* විපක්ෂය සමාජය තුළ ස්ථාපිත කිරීමට උත්සාහ කරන තවත් මතයක් බවට පත්ව ඇත්තේ ආණ්ඩුවේ මැති ඇමැතිවරු මෙන්ම නිලධාරීන්ද ආකාර්යක්ෂම හා දූෂිත පිරිසක් බවට විපක්ෂය ස්ථාපිත කිරීමට උත්සාහ කරන මේ මතයේ සාධාරණත්වයක් තිබෙනවාද ?සිහි බුද්ධියෙන් කල්පනා කරන මැදහත් සිතින් ප්‍රශ්න දෙස බලන ඕනෑම කෙනෙකුට තේරෙනවා මේ චෝදනාවලට පදනමක් හෝ හරයක් නොමැති බව. මා කියන්නේ නැහැ සියල්ල සියයට සියයක් හොදින් සිද්ධ වෙනවා කියලා. ආණ්ඩුවකින් හැම දෙයක්ම සියයට සියයක් සාර්ථක ලෙස ඉටුකරන්න පුළුවන් වෙයි කියලා හිතන්න බැහැ. ඒත් එක්සත් ජනතා නිදහස් සන්ධාන ආණ්ඩුව කාර්යක්ෂමව හා විනිවිද භාවයකින් යුතුව තම කටයුතු කරනවා. අපට රජයේ නියෝජිතයන් විදියට නැගෙනහිර පළාත තුළ රජයේ සංවර්ධන කටයුතු කරගෙන යාමට විශාල වගකීමක් පැවරී තිබෙනවා. අප ඒ වගකීම ඉතාමත් ඉහළින් අවංකව හා විනිවිදභාවයකින් යුතුව ඉටු කරනවා. ඒ ගැන මේ ප්‍රදේශවල සිටින සිංහල දෙමල මුස්ලිම් සහෝදර ජනතාව සාක්ෂි දරාවි.2005 දී ජනාධිපති රාජපක්ෂ මහතා බලයට එද්දී තිබුණේ එතරම් සංවර්ධිත වටපිටාවක් නොවෙයි. රටේ ප්‍රධාන මාර්ග පවා ජනතාවට ගමන්කළ නොහැකි තරමේ අබලන් තත්ත්වයකයි තිබුණේ. ඒත් අද වෙද්දි රට පුරා ප්‍රධාන පෙළේ මාර්ග සියල්ලම වගේ අලුත්වැඩියා වී තිබෙනවා. මේ මම සඳහන් කළේ එක් නිදර්ශනයක් පමණයි. එවැනි තවත් දේවල් තවත් සංවර්ධන වැඩ රාශියක් සිදුව තිබෙනවා. ඒ නිසා රජයේ මැති ඇමැතිවරු දූෂිතයි අකාර්යක්ෂමයි නිලධාරීන් දූෂිතයි අකාර්යක්ෂමයි කියන විපක්ෂයේ තර්කය පිළිගැනීම දුෂ්කරයි. මා වෙනත් විදිහකට කියනවා නම් එාජපයත් ජවිපෙත් ඒකාබද්ධව එල්ල කරන චෝදනා පිළිගන්න බැරි පට්ටපල් බොරු. මෑත යුගයේදී මහින්ද රාජපක්ෂ ජනාධිපතිතුමා නායකත්වය දරන එක්සත් ජනතා නිදහස් සන්ධාන රජය තරම් රටට සේවයක් කළ සංවර්ධන අතිවිශාල වැඩ රාශියක් කළ ආණ්ඩුවක් නැති තරම්.* චැනල් 4 නාලිකාව යළිත් ශ්‍රී ලංකාවට විරුද්ධව වීඩියෝ පටයක් නිකුත් කර තිබෙනවා. මේ ගැන රජයේ මතය පැහැදිලි කළ හැකිද ?චැනල් 4 නාලිකාව මීට පෙරත් මේ විදිහට ව්‍යාජ වීඩියෝ පට ප්‍රදර්ශනය කළා. ඒත් ඒ කිසිදු වීඩියෝ පටයකට තහවුරු කළ හැකි පදනමක් ඇති කරුණු ඇතුළත්ව තිබුණේ නැහැ. මෙවරත් ඉදිරිපත්ව ඇත්තේ එවැනි පදනමක් නැති ඔප්පු කළ නොහැකි දේ ඇතුළත් වීඩියෝ පටයක් ගැන අප එතරම් සැලකිලිමත් විය යුතු නැහැ.* ඔබ දිගු කලක් එජාපය නියෝජනය කළ පාර්ලිමේන්තු මන්ත්‍රීවරයෙක් ඔබ පමණක් නොවේ ඔබගේ පියාත් එජාපයේ පාරම්පරික සාමාජිකයෙක්. මෙවැනි පසුබිමක් තුළ ඔබ එජාපය අතහැර ආණ්ඩු පක්ෂයට එක්වුණා. ඒ තීරණයට බලපෑවේ මොන විදිහේ කාරණයක්ද ?මා එදා එජාපය අතහැරියේ නායකයාගේ ක්‍රියා කලාපය පිළිබඳව වූ කලකිරීම හා අප්‍රසාදය නිසා. එදා මා ගත් තීරණය අද වෙද්දි තවදුරටත් තහවුරු වෙලා තිබෙනවා. රනිල් වික්‍රමසිංහ මහතා වැනි නායකයෙකු සිටින තාක් කල් එජාපයට ගොඩයාමක් නැහැ. අප එදා එජාපය අතහැරියේ මේ දේවල් නිසයි. අද අප සතුටට පත්වෙනවා ජනාධිපතිතුමා සමග එකතු වෙලා යම් කාර්යභාරයක් ඉටු කිරීමට පුළුවන් වීම නිසා. අද අපට හැකියාව ලැබී තිබෙනවා ජනතාවටත් රටටත් සේවයක් ඉටු කරමින් මවුබිමට සේවය සැලසීමට ලැබීම පිළිබඳව.* ත්‍රිකුණාමලය ආසනයට හැමදාම පත්වුණේ දෙමළ ජාතික මන්ත්‍රීවරු පමණයි. මෙවර පාර්ලිමේන්තු මැතිවරණයේදී පත් ඔබ තමයි ත්‍රිමලය ආසනයට පත්වූ ප්‍රථම සිංහල මන්ත්‍රීවරයා ඔබ දෙමළ බහුතරයක් සහිත ආසනයකින් ඔබජ ජයග්‍රහණය කළේ කොහොමද ?දෙමළ සිංහල මුස්ලිම් භේදයක් මා ළඟ නැහැ. මා රත්නපුර සිට ත්‍රිකුණාමලයට පැමිණියේ ජනතා සේවය සඳහායි. ඒ නිසා තමයි මට පහසුවෙන් දේශපාලනය කළ හැකි මන්ත්‍රීධුර ලබාගත හැකි රත්නපුර දමලා ත්‍රිකුණාමලය වැනි ප්‍රදේශයකට ආවේ. මහජන සේවය මුල් කරගෙන තමයි. මට අවශ්‍ය වුණේ මහජනතාවට සේවය සැලසීමයි. අවුරුදු කිහිපය තුළ මට ඒ ඉලක්කය ජය ගැනීමට පුළුවන් වුණා. මෙය මා ලැබූ ජයග්‍රහණයක් විදිහටයි සලකන්න පුළුවන්කම තිබෙන්නේ.මා කළ සේවයට කෘතගුණ සැලකීමක් විදිහට තමයි ත්‍රිකුණාමලයේ ජනතාව දේශපාලන භේද අමතක කර ජාති භේද අමතක කර මා වෙත මනාපය පළ කළේ. මා වෙත පළ කළ විශ්වාසය තවදුරටත් ආරක්ෂා කිරීමටත් ඔවුන්ගේ බලාපොරොත්තු ඉටු කිරීමටත් මා ඇප කැප වෙනවා.* ඔබ නියෝජ්‍ය ඇමැති ධුරය දරන ධීවර අමාත්‍යාංශය හරහා මොන විදිහේ සේවයක්ද ඉටු කිරීමට සැලසුම් කර තිබෙන්නේ ?ධීවර අමාත්‍යාංශ පසුගිය කාලය ක්‍ෂේත්‍රයේ දියුණුව සඳහා විශාල වැඩ ප්‍රමාණයක් ඉටු කළා. ධීවරයන්ට අවශ්‍ය සහන වගේම තහනම් පන්න ක්‍රම නවතාලීමටත් කටයුතු කර තිබෙනවා. ධීවර වරාය නවීකරණය ඇතුළු කාර්යභාරයන් රාශියකට ධීවර අමාත්‍යාංශය අත ගසා තිබෙනවා. මේ මම සඳහන් කළේ ධීවර අමාත්‍යාංශය මගින් සිදු වන කාර්යභාරයෙන් සුළු ප්‍රමාණයක් පමණයි.ධීවර අමාත්‍යාංශය හරහා ධීවරයන්ට පමණක් නොවෙයි පාරිභෝගිකයාටත් විශාල කාර්ය ප්‍රමාණයක් ඉටු කරනවා වගේම තවත් ඉදිරි කාර්ය ප්‍රමාණයක් සැලසුම් කර තිබෙනවා. දැනටමත් ධීවර සංස්ථා අලෙවි සල් සහ ලක් සතොස අලෙවි ජාලය හරහා පාරිභෝගිකයාට ලබාදීමට කටයුතු කර තිබෙනවා. මේ නිසා පාරිභෝගිකයාට සාධාරණ මිලකට ගුණාත්මක භාවයෙන් ඉහළ මත්සයන් මිලදී ගැනීමට හැකියාව ලැබී තිබෙනවා. පැලියගොඩ මධ්‍යම මත්ස්‍ය වෙළෙඳ පොළත් මේ කාර්යයටම අයිති ඒවායි. අපි ත්‍රිකුණාමලය ප්‍රදේශයේත් මෙවැනි මත්ස්‍ය වෙළෙඳ සංකීර්ණයක් ඉදිකිරීමට සැලසුම් කර තිබෙන්නේ..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>21</day>
    </date>
    <link>http://www.dinamina.lk/2011/06/21/_art.asp?fn=f1106212</link>
    <topic>කුමන වන විමනේකැබිලිත්ත පුදබිම</topic>
    <author>සටහන -දුමින්ද ජයවර්ධන ඡායාරූප -සුදම් ගුණසිංහ,දුමින්ද ජයවර්ධන</author>
    <content>අග්නිදිග ආසියාවේ වැඩි ම කුරුලු ගහනයක් වාර්තා වන්නේ කුමන ජාතික වන උයනෙනි. කුමන පරසිදු කුරුල්ලන්ට ය. සියොත් වග පිළිබඳව විමසන සොබාදම් රසිකයෙකුට කුමන විල්ලුව ඊට කදිම තෝතැන්නකි. දෙස් විදෙස් පක්ෂි විශේෂ 285 ක් පමණ මෙහි වාර්තා වෙයි. නැගෙනහිර පළාතේ අම්පාර හා ඌව පළාතේ මොණරාගල දිස්ත්‍රික්ක තුළ පිහිටා ඇති මේ වන උයන යාල නැගෙනහිර උද්‍යානය, ඕකන්ද ජාතික උද්‍යානය යනුවෙන්ද හඳුන්වයි. ත්‍රස්තවාදය නිමා වීමත් සමඟ හෙක්ටයාර 35664.7 ක පමණ වපසරියක් ඇති මෙම සොඳුරු වන අරණ සොබාදමේ හිතවතුන් වෙනුවෙන් යළි විවරව ඇත.සැප්තැම්බර් සිට අප්‍රේල් දක්වා කාලසීමාවේ දී මේ විහඟ විමන දෙස් විදෙස් සියොතුන් ගේ පාරාදීසයක් බවට පත් වෙයි. කැබිලිත්ත දෙවොළ කුමන වන විමනෙහි ඇති තවත් අපූරු ස්ථානයකි. පරිසරයේ සොඳුරු බව, කුඹුක්කන් ඔයෙහි අසිරිය, දේව භක්තිය ජනප්‍රවාද ආදී බොහෝ දෑ කැබිලිත්ත දෙවොල හා බැඳී පවතී. එබැවින් එය සොබාදමේ සොඳුරු බව විමසන්නෙකුට ජනශ්‍රැති වේදියෙකුට, ගවේෂකයෙකුට යන කවරෙකුට වුව ද සිය කටයුත්තට කදිම තෝතැන්නකි.කැබිලිත්ත දේවාලය වෙත යාමට මත්තෙන් සතියක් පමණ මාංශමය ආහාරවලින් තොරව පේ විය යුතු ය. එය විශ්වාසයකට වඩා පරිසරයට වන්දනා කිරීමක් යැයි මට සිතේ. අපි ද එලෙස පේ වීමු. එමෙන් ම කැබිලිත්ත පිළිබඳ පත පොතේ සඳහන් දෑ මෙන් ම එන ප්‍රවාද ගැනද විමසා බැලීමු.සතියක පෙර සූදානමකින් යුතු වූ අපි දිනෙක හවස්වරුවේ කොළඹින් පිටත්වීමු. කොළඹ සිට කුමන වනෝද්‍යානයට ආසන්න වශයෙන් කි. මී. 365 ක පමණ දුරක් වෙයි. මේ සඳහා මාර්ග කිහිපයක් ම ඇති අතර අප තෝරා ගත්තේ කොළඹ සිට මහියංගණය, අම්පාර, අක්කරේපත්තුව, පොතුවිල්, පානම ඔස්සේ කුමන වෙත වැටී ඇති මගයි.පසුදා පාන්දර ම අවැසි අඩුම කුඩුමද සපයා ගත් අපි පිටත් වුනෙමු. බිහිසුණු ත්‍රස්තවාදයෙන් නිදහස් වූ ප්‍රදේශවල සාමකාමී වන ජීවිතය දළුලා වැඩෙයි. වෙනදා තිබූ සැකමුසු බව බිය සංකා පහව ගොසිනි. නැගෙනහිර නවෝදය වැනි වැඩසටහන් යටතේ මං මාවත්, පාලම් ඇතුළු යටිතල පහසුකම් සැකසෙමින් පවතී. පසුවන වෙල් යායක සිටින මොනරකු ගේ රුව නෙතට මිහිරකි. දිය තලය මත සුළඟ සිය අතැඟිලි තුඩින් නිමවන සිතුවම උදාහිරු ගේ රිදී පැහැයෙන් වර්ණවත් වෙයි.උදෑසන හතට පමණ අපි කුමන වන විමනේ “ඕකන්ද පිවිසුම” වෙත ළඟ වීමු. වනෝද්‍යානයට පිවිසීම සඳහා නිසි අවසරය ලැබූ අපි මාර්ගෝපදේශකයෙකු සමඟ වන උයනට පිවිසුනෙමු.“මෙතන ඉඳල බොහොම පරිසමට යන්න ඕනෙ. සමහරු කැබිලිත්තට ගිහින් මෙතන මොනවද බලන්න තියෙන්නේ කියල අහනවා. ඒත් එහෙම අහපු හුඟ දෙනෙකුට මොකක් හරි කරදරයක් වෙනවා. ඒක කැබිලිත්තේ තියෙන හාස්කමකි.” ඒ අපේ මඟ පෙන්වන්නාගේ හඬයි. ගමන ඇරඹුමේ දී ම නෙත ගැටුණු තිත් මුව රංචුව ගමනට සුබ නිමිත්තකි. පලු, වරා, කොහොඹ, සියඹලා, බුරුත වැනි වියළි කලාපයේ දක්නට ඇති ශාඛ කුමන වන උයන තුළ වැඩි වශයෙන් හමුවෙයි.ඕකන්ද දේවාලය කුමන වන බිමෙහි ඇති තවත් පුදබිමකි. කුමන ඕකන්ද පිවිසුමේ සිට මීට ඇත්තේ මඳ දුරකි. ආපසු පැමිණෙන විට එහි යාමේ අදහසින් අපි එහි නොවැතී මු. “කුමනට ඇයි මේ හැටි කුරුල්ලො එන්නේ” මම මාර්ගෝපදේශකයාගෙන් විමසුවෙමි. “කුඹුක්කන් ඔයේ මෝය මේ කාලෙට ඉබේ ම වැහෙනවා. එතකොට කුමන කලපුවෙන් ගලන වතුර නිසා කුරුල්ලන්ට හොඳ පරිසරයක් ඇති වෙනවා. ඒ වගේ ම මේකෙ තණබිම් කලපු, විල්ලු, මෝය, ගංගාධාර වනාත්තර වගේ කුරුල්ලන්ට වාසයට සුදුසු තැන් බොහොමයි.“ඔය තියෙන්නේ බාගුරේ කළපුව. මෙහෙම කුරුල්ලො ඉන්න කොට මෙතන හෑබෑ ලස්සනයි. ඒ දුමින්ද ගේ හඬයි. සැවොම විහඟ රුවින් හැඩ වූ බාගුරේ කලපුවේ සුන්දරත්වය නෙත තවරයි. මම ද කුරුල්ලකු දෙදෙනෙකු හඳුනා ගන්නට වෑයම් කළෙමි. මේ කලපුව හා බැඳි අපූරු ජන කතාවක් ගුණසේකර ගුණසෝමයන් ගේ “පිඹුරු හටන” (පානම් පත්තුවේ ජනකතා) කෘතියෙහි සඳහන්ව ඇත.කුඹුක්කන් ඔයට සමාන්තරව අපේ රිය ඉදිරියට ඇදෙයි. යාල වනෝද්‍යානයෙන් කුමන වනෝද්‍යානය වෙන්වන සීමාව කුඹුක්කන් ඔයයි. ගස් කොළන් අතරින් නිවැරදි මග තෝරා ගැනීම අපට අපහසු ය. ඇතැම් තැනකින් රිය හරවා ගැනීම පවා අසීරු ය.කුඹුක්කන් ඔය අසබඩ එක් අපූරු ස්ථානයක අපි ගිමන් හලෙමු. මියගිය කුළුහරකෙකු ගේ හිසක් ගසක් පාමුල විය. මේ ස්ථානය සුවිශේෂී ය. කැබිලිත්ත වඳින්නට යන්නෝ මෙහි දී වන අතු කඩා ගස් දෙබලක රඳවති. ඒ දේව ආරක්ෂාව අපේක්ෂාවෙනි. කුඹුක් ගස් ඔය දෑල පුරා වැඩි වශයෙන් පැතිරී ඇත. ඒ කුªඹුක් තුරු පෙළ දුටුවිට “කුඹුක්කන් ඔය” යන නම මේ දිය දහරට කොතරම් උචිත දැයි හැඟේ.වන අරණේ විජිනි පතින් සලන සුවදායක පවන් රැල්ලේ සුවය විඳිමින් අපි උදෑසනට සප්පායම් වීමු. “රජ කාලෙ මෙතන අමුණක් තිබිල තිබෙනවා. දැං ඒව කැඩිල බිඳිල ගිහිං. ඔය තියෙන්නේ ඒ අමුණෙ නටබුන්” මඟ පෙන්වන්නා තවත් තොරතුරක් අපට පවසයි. ඔය දෑල ඉවුරේ සිට ගඟ මැඳ තෙක් ගල් කැබලි යොදා ඔය හරස් කොට මෙම අමුණ සාදා ඇත. මෙය පමණක් නොව පුරා විද්‍යා වටිනාකමකින් යුතු ස්ථාන ගණනාවක්ම මේ වනෝද්‍යානය තුළ වෙයි. ඒ අතුරින් කුඩුම්බිගල, බඹරගස්තලාව, නෙළුම්පත් පොකුණ, කිරි පොකුණ, දිවුලකගොඩ පන්සල බෝවත්තේගල යන ස්ථාන වඩාත් වැදගත් ය.කාවන්තිස්ස, දුටුගැමුණු, සද්ධාතිස්ස යන රාජ්‍ය සමයන්හිදී මේ ප්‍රදේශ ඉතා සශ්‍රීකව පැවති බවට කුමන ඇතුළු වැව්ගම් පත්තුව පුරා විසිරී ඇති නටබුන්වලින් පැහැදිලි වෙයි. දුටුගැමුණු රජු එළාර රජු සමග යුද්ධයට යාමේ දී සද්ධාතිස්ස කුමරු දිගාමඩුල්ල ප්‍රදේශයට පැමිණ මෙහි වාරි කර්මාන්තාදිය කරවා වී ගොවිතැනට ඇවැසි කටයුතු සම්පාදනය කළේය. ඉන්පසු හෙළ රජදරුවන්ගේ අනුග්‍රහයෙන් මේ ප්‍රදේශ වඩාත් සරුසාර විය. නමුත් ක්‍රි.ව. 1505 පසු කාලය වන විට පරසතුරු ආක්‍රමණ හා වෙනත් ව්‍යසන නිසා මේ ප්‍රදේශ ක්‍රමයෙන් ජනශුන්‍ය බවට පත් විය.වෙහෙර විහාර, ආරාම වල් බිහි වන්නට විය. කොළ, රොඩු එක්ව සැදුණු ශාඛ ආහාරය වතුරින් කලතා බෙදා හැරිණි. වැස්ස වැව්ගම්පත්තුව පුරා වනය ව්‍යාප්ත කරලීමට අනුබල සැපයීය . මේ මහවනය සමඟ පොර බදන්නට සමත් වූවෙක් මෙහි නොවී ය. ඉතිරි වූ ජනයා ද සිය ගම්බිම් වැව් අමුණු වනයට භාරකාර වෙනත් ගම් බිම් වෙත පියනැගූහ.ක්‍රි.ව. 1818 දී උඩරට වෙල්ලස්ස කැරැල්ලෙන් පරාජය වූ සිංහලයාගේ ගම්බිම් ඉංගී‍්‍රසින් විසින් වනසා දමන්නට කටයුතු කරනු ලැබී ය. මේ නිසා සිංහලයෝ සිය ගම්බිම් අතැර යළිත් දිගාමඩුල්ලේ වන භූමිවල පිහිට පතා පැමිණිය හ. හේන, දඩයම ඔවුන්ගේ දිවි රැක ගැනීමට උදව් උපකාරී විය. මේ නිසා ශත වර්ෂ 3 ක පමණ කාලයකට පසු යළිත් දිගාමඩුල්ලට මිනිස් පහස ලැබෙන්නට විය. එය දිගාමඩුල්ලටම ආවේණික වූ සංස්කෘතියක ඇරඹුම ද විය.අපි කැබිලිත්ත දේවාලය වෙත ළඟා වීමු. ගං ඉවුරෙන් මෙපිට ඇති කඳවුරු බිම් තුළට පිවිසී අපි කූඩාරම් ගසා අඩුවැඩිය එහි තැන්පත් කළෙමු. ඕකන්ද පිවිසුමෙන් මෙහි පැමිණෙන සංචාරකයින්ට රාත්‍රිය මේ කඳවුරු බිමෙහි ගත කරන්නට සිදු වෙයි. දෙවොල් බිමට පිවිසීමට කුඹුක්කන් ඔය තරණය කළයුතු ය. නමුත් ඊට පෙර සිදුකළ යුතු වතාවත් කීපයකි.මේ වනපෙත, අවට පරිසරය සොබාදහමේ අපූරු නිර්මාණයකි.තුරු මුල් සිප ගලා එන කුඹුක්කන් ඔයේ දිය දහර විඩාබර ගතට ජීවනදායක අමෘතයකි. දේවොල් බිමට පිවිසීමට මත්තෙන් දෙහි කැබැල්ලක් හිස තවරා ස්නානය කර ගත රැඳි දුහුවිලිත් සිත රැඳි කෙළෙස් කුණුත් සෝදා පිරිසිදු වීමු.දෙවොල වෙත රැගෙන යන පූජාවට්ටිය සැකසීමේ කාර්යය ද සුවිශේෂී කටයුත්තකි. පළමුව ගංඉවුරේ හාරන ලද වළක වතුර පිරෙන්නට ඉඩ හරී. එම වතුර පෑදුණු පසු ඊට කහ මුසුකර එම කහදියරෙන් පළතුරු සෝදාගනු ලබයි. එක් කණ්ඩායමක් විසින් ප්‍රයෝජනයට ගත් දිය වලක් තවත් කණ්ඩායමක් ප්‍රයෝජනයට නොගනී. එය ප්‍රයෝජනයට ගත් තැනක් වග හැඟවීමට කුඩා අතු කැබැල්ලක් දියවලෙහි ඉවුරේ රඳවයි.පූජා වට්ටියක් ද සකසා ගත් අපි දෙවොල් බිමට පිවිසුනෙමු. ඒ තුළ ඇත්තේ සැබෑ පරිසර වන්දනයයි. කිසිදු ගොඩනැගිල්ලක් හෝ දේව රූපයක් එහි නොමැත. විශාල සියඹලා ගසක් පංමුල සිට අපි දේව වන්දනයෙහි යෙදුනෙමු. කපුවකු හෝ පූජා පවත්වන කිසිවෙක් එහි නොමැත. නමුත් එහි යනෙන සෑම දෙනා ඊට ම අනන්‍ය වූ වතාවත් නොපිරිහෙළා ඉටු කරති.ඔක්කම්පිටිය, මොණරාගල වැනි ප්‍රදේශවල ජනතාව මෙම පුදබිම” සියඹලාවේ දේවාලය” ලෙස හඳුන්වති. කතරගම දෙවියන් ජීවමානය මෙහි වැඩසිටිනා වග ඔවුන්ගේ විශ්වාසයයි. කතරගම දෙවියන් ඔවුන් හඳුන්වන්නේ කැබිලිත්තේ දෙවියන් යන නමිනි. මේ වටා ගෙතුණු අපූරු ජනකතා රැසක් ද වෙයි. මේ නිසා ඔවුන්ගෙන් ඇතමෙක් අස්වැන්න කපා පාගා ගැනීමෙන් පසුව දුෂ්කර ගමන් මගක් ගෙවා මෙහි පැමිණෙති. පසුව පැන් නුමුසු කිරිබතක් සාදා දෙවියන්ට පුද කර දේව වන්දනයේ යෙදෙති.පුදපූජා හා භාරහාර ඉටු කිරීමට පැමිණි පිරිසක් මෙහිදී අපට මුණ ගැසිණි. ඔවුහු සුදු පිරුවට හැඳ හිස හා මුඛය ආවරණය කර කිරිබතක් පිසිමින් සිටියහ. මෙහිලා සැකසෙන්නේ පැන් නුමුසු කිරිබතකි. මේ කිරිබත සැකසීමේ කිසිදු කටයුත්තකට ස්ත්‍රීන් සහභාගී නොවේ. ඔවුන් මේ කටයුතු සඳහා යොදාගත හොත් දෙවියන්ට කිලිඅසුවේ යැයි යන විශ්වාසය ඊට හේතුවයි. නමුත් මෙහි වන්දනාමාන කටයුතු සඳහා ඇයට තහනමක්, බාධාවක් නැත.දේව වන්දනයෙන් පසු නැවත කුඹුක්කන් ඔය ඉවුර වෙත පැමිණි අපි සොබාදහමේ සැබෑ සුන්දරත්වය යළිත් අත් වින්දෙමු. මේ සොඳුරු බව හා දෙව් බැතිය අමුතු චමත්කාරයක් සිත තුළ උපදවයි.වනපෙතට කෙමෙන් සැඳෑව ළං වෙයි. සැදෑ සුළඟ දිවාකල පැවති උණුසුම පිසදමන්නට විය. නිල් තුරු හිස් නිල් පැහැයේ සිට අඳුරු පැහැයට හැරෙමින් ඇත. තවත් හෝරාවකින්, දෙකකින් පමණ රාත්‍රිය උදාවෙයි. සොබාදම් යුවතිය නැමැති මේ කමනීය කමලාව සමඟ ගෙවන රාත්‍රිය ආනන්දනීය වනු ඇත. මේ සොඳුරු රැයට ගීතවත් පසුබිමක් සපයන්නට සූදානමින් රැහැයියන් සිය වීණා සුසර කිරීම අරඹා තිබේ. තව සුළු මොහොතකින් ඒ ආනන්දනීය රාත්‍රිය ආරම්භ වනු ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>21</day>
    </date>
    <link>http://www.dinamina.lk/2011/06/21/_art.asp?fn=f1106213</link>
    <topic>රජ පහස ලද අසිරිමත් වාරණ වෙහෙර</topic>
    <author>සටහන සහ ඡායාරූප රුක්‍ෂිලා වෙත්තමුණි</author>
    <content>කොළඹ නුවර පාරේ තිහාරිය හන්දියෙන් දකුණට වැටී ඇති මාර්ගයේ සැතපුම් 02 ක් පමණ ගිය විට සියනෑ කෝරලයේ මැදපත්තුවේ මංගලතිරිය නම් ගම්මානය හමුවේ නිල්වන් කෙත් යායක් මැදි කොට ඉහළට නෙරා ගිය රමණීය කඳු ගැටය වාරණ විහාරස්ථානය පිහිටි තැනයි. එම පර්වතය ඇතෙකු වැනි හැඩයෙන් යුතු වු නිසා වාරණ නම් වූ බවට මතයකි. එමෙන් ම “වා” නැමැති ගස් විශේෂයකින් බහුල අරණක් වු නිසා වා - අරණ වී යැයි ද මතයකි.මේ විහාරය වළගම්බා, කීර්ති ශ්‍රී නිශ්ශංක, සවැනි පරාක්‍රමබාහු, කීර්ති ශ්‍රී රාජසිංහ යන රජවරුන් ගේ අනුග්‍රහය ලද බව කියවේ. කෝට්ටේ රාජ්‍ය සමය විහාරස්ථාන යේ පුනරුදයක් ඇති වූ යුගයකි. සවැනි පරාක්‍රමබාහු රජතුමා කීරවැල්ලේ බිසවුන් සමඟ පැමිණ මෙහි ඉඩම්ගල අභියස බණ මඩුවක් සාදවා පිරිත් පිංකමක් කරවු බව සඳහන් ය. එහි අනුශාසනාව දේශනා කළ සෙන්දිරිප්පෙරුම නම් තෙරුන් වහන්සේට නායක පදවියත් සමඟ ගම්වරයක් පූජා කළ බවත් දොරකඩ අස්න කී අල්පිටිගම ළමයාට ශ්‍රී වර්ධන දොරකඩ මුදලාලි යන නාමය සමඟ නින්දගමක් දුන් බවත් “අල්පිටිගය” නම් පාරම්පරික තඹ සන්නයක සඳහන් වන බව “වාරණ වරුණෙහි” අන්තර්ගත වේ.විහාරස්ථානයට පිවිසෙත්ම දකුණු පසින් විශාල ගල් පර්වතයක් දිස් වේ. මෙය “ඉඩම් ගල නමින් හැඳින්වෙන අතර උසින් අඩි 100 කට වැඩි ය. තුන් පැත්තකට විහිදී ගිය ලෙන පිහිටා ඇති අතර නැඟෙනහිර පෙදෙසට විහිදුණු ගල් තලාවකි. එය දික් ගලකි. මෙහි පැරැණි බ්‍රහ්මී අක්ෂරයෙන් කළ සෙල් ලිපියක් හමුවේ.මහාවංශයට අනුව දෙවන පෑතිස් රජු යොදුනෙන් යොදුන විහාර කරවූ බව සදහන් වන අතර ඉන් එක් විහාරයකි වාරණ රජ මහා විහාරය. හිටපු පුරාවිද්‍යා කොමසාරිස්වරයෙකු ව සෙනරත් පරණවිතාන මහතා මේ සෙල් ලිපියේ සඳහන් අක්‍ෂර පිළිබඳ අධ්‍යනය කොට එය ක්‍රි. පු. 3 වන සියවසේ මුල් භාගයට අයත් බ්‍රහ්මි අක්‍ෂර ලෙස ධ්දඵජපඪනබඪධද ධප ඛ්ඥරතධද නම් වූ සෙල් ලිපි සංග්‍රහයේ සඳහන් කර තිබේ.විහාරයෙහි දකුණු පෙදෙසෙ හි පිහිටි ලෙන නම් වූ පැරැණි සංඝාවාසය කඩා ඉවත් කොට “කොස්සින්නේ ශ්‍රී පඤ්ඤානන්ද අනුස්මරණ පිරිවෙන් ශිෂ්‍ය නිවාසය” අලුතින් ඉදිකොට තිබේ. එමෙන් ම භික්‍ෂුන් වහන්සේලාට පැන් ලබා ගැනීමට පහසු වන ආකාරයට දකුණු පස ඇති ලෙන් තුළම ලිං සාදා තිබේ. උතුරු පෙදෙසෙහි අර්ධ ලෙස තුළ විශාල තෙමහල් ධර්ම මන්දිරය නිමවා තිබේ. එහි මණ්ඩපයට ඉහළින් සදෙව් ලෝ හා බ්‍රහ්ම ලෝකය, ජම්බුද්දීපය ආදිය නිරූපණය වන සිතුවම් ඇද තිබේ.ලෙනෙහි කෝට්ටේ යුගයේ කරවූවා යැයි සැලකෙන වෙස්සන්තර කථා පුවත ඇතුළත් පැරැණි සිතුවම් දක්නට ලැබෙන අතර ඉන් බොහොමයක් අභාවයට ගොස් තිබේ. පහත මළුවේ තෙරුවන් මැදුර පිහිටා ඇති අතර එහි උඩු මහලෙහි ධාතු මන්දිරයත්, දෙවන මහලෙහි මංගලතිරි පිරිවෙන් පුස්තකාලය සහ කියවීම් ශාලාවත්, බිම් මහලෙහි සංඝාවාසයත් පිහිටා තිබේ.මින් පසු එළැඹෙන්නේ විහාරාධිපති හිමි වැඩ වසන ලෙන තුළ පිහිටි සංඝාවාසයයි. මේ ලෙන අසල ගල් වියනක් ඇති අතර ඉන් ඔබ්බට දාන ශාලාව ද ඊට උතුරින් “කොප්පරාගල” නමින් හැඳින්වෙන ගල් පව්ව යට උඩ පන්සල නම් වූ නවීකරණය කළ සංඝාවාස ලෙන් කුටි පිහිටා තිබේ. දකුණු පෙදෙසට වන්නට මැද මළුවට පිවිසීමට ඇති ගල් පඩි හමු වේය. එය ගණනින් සියයකි. මෙහි මද දුරක් ගමන් කළ විට පසෙකින් “කොස්සින්නේ පඤ්ඤාකක්දාභිධාන” නායක ස්වාමින්ද්‍ර ස්මාරකය හා ඒ අසල පිහිටි පොකුණ දක්නට ලැබේ. ඝණ්ටාර කුලුණ යටින් මැද මළුවට පිවිසෙත් ම ඉදිරියෙහි ම මහා විහාර මන්දිරය පිහිටා තිබේ. මෙය කොටස් දෙකකින් යුක්ත වන අතර පළමු කොටසේ දහ අටරියන් බුද්ධ ප්‍රතිමා වහන්සේ ද, ඉන් දෙපස විෂ්ණු, සමන්, නාථ යන දේව රූප ද ආනන්ද මහ රහතන් වහන්සේ ගේ රුව සහිත ප්‍රතිමාද දක්නට ලැබේ. එමෙන්ම වළගම්බා රජුගේ රුවෙහි බිතු සිතුවමක් ද මෙහි දක්නට ලැබේ.දෙවන කොටසෙහි සුවිසි විවරණ හා සත් සතිය පෙන්වන ප්‍රතිමාද , විෂ්ණු දේණ රුවනද ඇති අතර ලෙන් වියන පැරැණි සිතුවමින් සරසා තිබේ. විහාර මන්දිරයට උතුරින් සතර දේවාලයද මේ ගල්ලෙන තුළම පිහිටා තිබේ. බටහිර දෙසට වූ ලෙනෙහි පොහොය සීමාව ඇති අතර ඉදිරියෙන් මෑත කාලීනව කරවන ලද දොළොස්මහේ පහන් ගෙය දක්නට ලැබේ.විහාර මන්දිරයට දකුණු දෙසින් ඇති ලෙන තුළ පැරැණි චෛත්‍යයක් දක්නට ලැබේ. එය මුල් කාලීන චෛත්‍ය ගෘහයන්ගේ ආකෘතිය නියෝජනය කරන්නකි. මින් පසුව පඩි 125 ක් පමණ නැගීමෙන් පසු ඉතා රමණීය පරිසරයක පිහිටි උඩ මළුවට පිවිසිය හැකි ය. මළුවේ මැද බෝධි වෘක්‍ෂය පිහිටා ඇති අතර පසෙකින් විහාර ගෙය දක්නට ලැබේ. විහාරගෙට පිවිසෙත් ම දකුණු පසින් දැඩිමුණ්ඩ දේව රූපය ද ඇතුළු වන දොරටුවෙහි අලංකාර මකර තොරණක් ද දක්නට ලැබේ. සදෙව්ලොව නිරූපණය කරමින් ලෙනෙහි වියන සකසා තිබේ. ඒ වටා ඇති බිත්ති දේවාරාධනාව, සිදුහත් උපත, යනාදී සිතුවමින් සකසා ඇත. ඇතුළු ලෙනෙහි දහඅට රියනක් බුද්ධ ප්‍රතිමාව ද දකුණු පසින් ඔත් පිළිමය තුනක් ද උතුරු පෙදෙසට මල් තොරණ සහිත තවත් ඔත් පිළිමයක් හා හිටි පිළිමයක්ද දක්නට ලැබේ.වාරණ විහාරස්ථානයෙහි චිත්‍ර යුග කිහිපයකටම අයත් වන අතර වැඩි වශයෙන් නියෝජනය වන්නේ මහනුවර යුගය හා මෑත යුගයයි. අලුතින් ඉදි කරන ලද ධර්ම ශාලාව කේන්ද්‍ර කොට ගෙන ඇති ලෙනෙහි වෙස්සන්තර ජාතකය නිරූපනය කරන චිත්‍ර දක්නට ලැබේ. එය තීරුවලට බෙදා ආඛණ්ඩ කථන ක්‍රමයට මහනුවර ශෛලියෙන් රේඛා භාවිත කොට එම රේඛා මැද වර්ණ ගන්වා අදින ලද සිතුවම් රැසකි..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>22</day>
    </date>
    <link>http://www.dinamina.lk/2011/06/22/_art.asp?fn=n1106221</link>
    <topic>චැනල් 4 ව්‍යාජ වීඩියෝ පටයපටු දේශපාලන කුමන්ත්‍රණයක්</topic>
    <author>ධනුෂ්ක ගොඩකුඹුර සහ මහින්ද අලුත්ගෙදර</author>
    <content>ශ්‍රී ලංකාව යුද අපරාධ කළ බවට චැනල් හතර නාලිකාව විකාශය කළ වීඩියෝ පටය පටු දේශපාලන වුවමනාවක් ඉටුකර ගැනීමේ අරමුණින් කළ එකක් යැයි විදේශ කටයුතු පිළිබඳ ඇමැති මහාචාර්ය ජී. එල්. පීරිස් මහතා පැවැසීය.චැනල් හතර වීඩියෝ පටය ආරම්භය හෝ අවසානය නොවන බව සඳහන් කළ ඇමැතිවරයා, මෙය සිදුවීම් දාමයක එක් සිදුවීමක් පමණක් බව පෙන්වා දුන්නේ ය.ඇමැතිවරයා මෙසේ ප්‍රකාශ කළේ විදේශ කටයුතු අමාත්‍යාංශයේ දී ඊයේ (21) පැවැති ප්‍රවෘත්ති සාකච්ඡාවකට එක් වෙමිනි. මේ වීඩියෝ පටය ව්‍යාජ එකක් බව තාක්ෂණික ක්ෂේත්‍රයේ විශේෂඥයන් තහවුරු කර ඇති බව කී ඇමැතිවරයා, ඒ සම්බන්ධයෙන් ගැඹුරු විමර්ශනක් කරන බව ද පැවැසීය. ආරක්ෂක අමාත්‍යාංශය සහ ශ්‍රී ලංකා කොමිෂන් සභාව වෙනම පරීක්ෂණ පවත්වන බවත් මෙය නොසළකා හැරීමට රජය සූදානම් නොමැති බවත් ඇමැතිවරයා අවධාරණය කළේ ය.රට සම්බන්ධ වැදගත් සිදුවීමක් ඇරඹෙන සෑම මොහොතකම මෙවැනි කඩාකප්පල්කාරී ක්‍රියාවන් සිදුවීමෙන් පෙනී යන්නේ මේවා පසු පස ඇති දේ්ශපාලන න්‍යාය පත්‍ර යැයි ද ඇමැතිවරයා පෙන්වා දුන්නේ ය. ජනාධිපති ලේකම් ලලිත් විරතුංග, විදේශ අමාත්‍යාංශ ලේකම් කරුණාතිලක අමුණුගම, මහ බැංකු අධිපති අජිත් නිවාඩ් කබ්රාල් මහත්වරු ද මේ අවස්ථාවට එක් වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>22</day>
    </date>
    <link>http://www.dinamina.lk/2011/06/22/_art.asp?fn=n1106222</link>
    <topic>අමෙරිකා සිතාසියපදනම් විරහිතයි</topic>
    <author>ධනුෂ්ක ගොඩකුඹුර හා මහින්ද අලුත්ගෙදර</author>
    <content>ජනතා කැමැත්තෙන් රටේ නායකත්වයට පත් ජනාධිපති මහින්ද රාජපක්ෂ මහතා ලොව කිසිඳු රටක අධිකරණයක් හමුවට රැගෙන යා නොහැකි බව විදේශ කටයුතු ඇමැති මහාචාර්ය ජී. එල්. පීරිස් මහතා පැවසීය.අමෙරිකානු අධිකරණයකින් සිතාසි නිකුත් කරමින් ඇතැම් බලවේග උත්සාහ කරන්නේ ශ්‍රී ලංකා ජනාධිපතිවරයාගේ හඬ ලෝකයාට ඇසීම නැවැත්වීම බවද ඒ මහතා පෙන්වා දෙයි.මහාචාර්ය ජී. එල්. පීරිස් මහතා මේ බව සඳහන් කළේ විදේශ කටයුතු අමාත්‍යාංශයේදී ඊයේ (21) පැවැති විශේෂ මාධ්‍ය හමුවකට සහභාගි වෙමිනි.ලොව ඕනෑම රාජ්‍ය නායකයකුට ජාත්‍යන්තර නීතියේ රැකවරණ ඇතැයි පෙන්වා දුන් ඇමැතිවරයා ජනාධිපති මහින්ද රාජපක්ෂ මහතාටද එම රැකවරණය තිබෙන බවත් ඒ මහතාට හිරිහැර කිරීම සඳහා කිසිඳු පුද්ගලයකුට නොහැකි බවත් සඳහන් කළේය.ජනාධිපති මහින්ද රාජපක්ෂ මහතාට නිකුත් කළ සිතාසිය කිසිඳු පදනමක් නොමැති බව කී මහාචාර්ය ජී. එල්. පීරිස් මහතා එවැන්නකින් අපේ ජනාධිපතිවරයා කිසි විටෙකත් නොසැලෙන බවද කීවේය.ඊට අමතරව ඒ මහතා සඳහන් කළේ ශ්‍රී ලංකා ජනාධිපති මහින්ද රාජපක්ෂ මහතා බියගුළු චරිතයක් නොවන බවත් ජනතා පරමාධිපත්‍යයෙන් බලයට පත් ජනාධිපතිවරයා උපන් මාතෘ භූමිය වෙනුවෙන් ලෝකයේ ඕනෑම තැනකට යාමට සූදානමින් සිටින බවත්ය.මේ මාධ්‍ය සාකච්ඡාවේදී වැඩිදුරටත් අදහස් දැක්වු විදේශ කටයුතු ඇමැතිවරයා කියා සිටියේ මේ ආකාරයේ කුමන තර්ජනයක් පැවැතියද ඒ මහතා රටට ලබා දෙන සේවය හා මෙහෙවර කිසි විටෙකත් අත්නොහරින බවයි..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>22</day>
    </date>
    <link>http://www.dinamina.lk/2011/06/22/_art.asp?fn=n1106223</link>
    <topic>දුම්රිය ගාස්තු වැඩිකිරීමේතීරණයක් නැහැ</topic>
    <author>ශීලා උඩුවර</author>
    <content>දුම්රිය ගාස්තු වැඩිකිරීමට කිසිදු තීරණයක් ගෙන නැතැයි ප්‍රවාහන ඇමැති කුමාර වෙල්ගම මහතා කීවේය.පුද්ගලික බස් ගාස්තු සංශෝධනයත් සමඟ ශ්‍රී ලංගම ගාස්තු ද සංශෝධනය විය යුතු බව පැවසූ ඇමැතිවරයා රජය ගන්නා ඕනෑම තීරණයකට ලංගම එකඟ වන බව ද කීවේය.බස් සංගම්වල තීරණවලට අනුව ගාස්තු වැඩි නොකරන අතර එය සිදුකරන්නේ පිළිගත් ප්‍රතිපත්තියකට අනුව බවත් ඇමැතිවරයා කීය. බස් සංගම් වර්ජනය කරන්නේ නම් ලංගම බස් ධාවනයට සුදානම් බව ද ඇමැතිවරයා කීය.දුම්රිය ධාවනය කරන්නේ ඉතා අඩු ගාස්තුවකට බවත් දුම්රියෙන් රජයට වාර්ෂිකව බිලියන 4ක පාඩුවක් ඇතිවන බවත්, ලාභ නොමැති වුවත් පාඩුව මඟහරවා ගැනීමට කටයුතු කළ යුතු බවත් ඇමැතිවරයා කීය..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>22</day>
    </date>
    <link>http://www.dinamina.lk/2011/06/22/_art.asp?fn=n1106224</link>
    <topic>උ/පෙළ උත්තර පත්‍ර ඇගැයීමෙන්ඉවත්වීම අනුමත කරන්න බෑ</topic>
    <author>චන්දිමා එදිරිමාන්න</author>
    <content>සරසවි ආචාර්යවරුන් හෝ ගුරුවරුන් උසස් පෙළ උත්තර පත්‍ර ඇගයීමේ කටයුතුවලින් ඉවත්වීමට තීරණය කිරීම කිසිදු ආකාරයකින් අනුමත කළ නොහැකි බව ජාතික ගුරු සංගමය පවසයි.දරුවන්ගේ අනාගතය ඇපයට ගනිමින් මෙවැනි ක්‍රියාවන් සිදු කිරීම ගුරු වෘත්තියට කිසිසේත්ම නොගැලපෙන බව ද ඔවුහු පවසති.විජේරාම මාවතේ සව්සිරිපායේ දී ජාතික ගුරු සංගමයඊයේ (21) පැවැත්වූ මාධ්‍ය හමුවට එක් වෙමින් එහි සභාපති නිමල් ප්‍රේමවංශ මහතා මේ කරුණු අවධාරණය කළ අතර එහිදී ඒ මහතා මෙසේ ද කීය. සරසවි ආචාර්යවරුන් මෙතෙක් ඉදිරිපත් කළ ඉල්ලීම් සාධාරණ බැවින් ඒවාට විසඳුම් ලබාදීමට රජය පියවර ගත යුතුයි.නැතහොත් සරසවි ආචාර්යවරුන්ගේ ප්‍රශ්නය හරහා රටේ හා අධ්‍යාපන ක්ෂේත්‍රයේ අනවශ්‍ය ප්‍රශ්න රැසක් ඇති වේවි. එම ප්‍රශ්න විසඳීම රජයේ යුතුකමක්. දෙලක්‍ෂ ගණනක දරුවන්ගේ අනාගතය ඇපයට ගෙන මෙවැනි වෘත්තීය ක්‍රියාමාර්ග ගැනීම අනුමත කරන්න බෑ..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>22</day>
    </date>
    <link>http://www.dinamina.lk/2011/06/22/_art.asp?fn=n1106225</link>
    <topic>සත්‍යයට ගරු කරන රටවල්ශ්‍රී ලංකාව තනි කරන්නේ නෑ</topic>
    <author>අසේල කුරුළුවංශ</author>
    <content>ශ්‍රී ලංකාව ජාත්‍යන්තර වශයෙන් හුදකලා වී නොමැති බව ජනපති රුසියානු සංචාරයෙන් තහවුරු වූ බව මල්වතු අස්ගිරි අනුනායක හිමිවරු පවසති.සත්‍ය තේරුම් ගන්නා යුක්ති ගරුක රටවල් කිසිදා ශ්‍රීලංකාව තනි නොකරන බවත් රුසියාවේ දී ජනපති මහින්ද රාජපක්ෂ මහතාට ලැබුණු උණුසුම් පිළිගැනීම සමස්ත ශ්‍රී ලංකාවාසීන්ට ශක්තියක් බවත් උන්වහන්සේලා ප්‍රකාශ කළහ.අස්ගිරි පාර්ශ්වයේ අනුනායක ගලගම ශ්‍රී අත්ථදස්සී, මල්වතු පාර්ශවයේ අනුනායක නියංගොඩ ශ්‍රී විජිත සිරි නාහිමිවරු වැඩිදුරටත් අදහස් දක්වමින් මෙසේ පැවසූහ. ජනපති රුසියානු සංචාංරයත් සමග රටට හිමි වූ ශක්තිය තුළින් රටට එරෙහි කුමන්ත්‍රණකාරි බලවේග පරදවන්නට සැවොම එක්විය යුතු බව ද පැවසූහ.ශ්‍රී ලංකා හමුදාවන් ත්‍රස්තවාදය පරාජය කැර අත්කරගත් ජයග්‍රහණය අවතක්සේරුවට ලක්කරන්නට උත්සහ කරන ඇතැම් කොටි හිතවාදී ජාත්‍යන්තර බලවේගයන්ට ත්‍රස්තවාදීන් එදා ශ්‍රී දළදා මැදුරට, ශ්‍රී මහා බෝධින් වහන්සේට ප්‍රහාර එල්ලකර ජනතාව ඝාතනය කළ අයුරුත් අරන්තලාවේ භික්ෂූ ඝාතනයත් අමතක වීම කනගාටුවක් බව ද අනුනාහිමිවරු ප්‍රකාශ කරති..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>22</day>
    </date>
    <link>http://www.dinamina.lk/2011/06/22/_art.asp?fn=n1106226</link>
    <topic>බස් වර්ජනයකටඉඩ දෙන්නේ නෑ</topic>
    <author>ජීවනී පතිරණ</author>
    <content>බස් වැඩ වර්ජනයක් ඇතිවීමට කිසිසේත් ඉඩ නොතබන බව සමස්ත ලංකා පෞද්ගලික බස් සමාගම් සම්මේලනය අවධාරණය කරයි.ලංකා පෞද්ගලික බස් හිමියන්ගේ සංගමය මේ මස 27 වැනි දින බස් වැඩ වර්ජනයක් පැවැත්වීමට නියමිත වුවද ජාතික ප්‍රතිපත්තියකට පටහැනිව ක්‍රියා කිරීමට තම සම්මේලනය සූදානම් නැතැයි එම සම්මේලනයේ ලේකම් අංජන පි‍්‍රයන්ජිත් මහතා දිනමිණට පැවසීය.සියයට 15කින් බස් ගාස්තු වැඩි විය යුතු යැයි ලංකා පෞද්ගලික බස් හිමියන්ගේ සංගමය කළ ඉල්ලීමට තම සම්මේලනය එකඟ නොවන බවද හෙතෙම ප්‍රකාශ කළේය.අන්තර් පළාත් පෞද්ගලික බස් හිමියන්ගේ සංගමය හා දකුණු පළාත් බස් හිමියන්ගේ සංගමය යන ප්‍රධාන සංගම් දෙක සමග සාකච්ඡා කිරීමෙන් පසු සියයට 7 කින් බස් ගාස්තු සංශෝධනය විය යුතු යැයි තීන්දු කළ බවද හෙතෙම පැවසීය.ජනතාවගේත්, මගීන්ගේත්, බස් හිමියන්ගේත් ආරක්ෂාව පිළිබඳ සලකා බලා මේ තීන්දුව ගත් බව පවසන අංජන පි‍්‍රයන්ජිත් මහතා, කවුරුන් හෝ වැඩ වර්ජනයකට නිරත වීමට සූදානම් වන්නේ නම් තම සාමාජිකයන් යොදවා බස් ධාවනය කිරීමට පියවර ගන්නා බවද කීය.මෙසේ වැඩ වර්ජනයක් ක්‍රියාත්මක වන්නේ නම් බස්නාහිර පළාතේ සියයට 95කින් ද, අනෙකුත් පළාත්වල සියයට 100කින් ද බස් ධාවනය සිදු වනු ඇතැයිද, එබැවින් වැඩ වර්ජනයකින් ජනතාවට කිසිදු බලපෑමක් සිදු කළ නොහැකි බවද හෙතෙම වැඩිදුරටත් අවධාරණය කළේය.ජූලි 01 වැනිදා සිට ක්‍රියාත්මක කිරීමට නියමිත නව ගාස්තු සංශෝධනය ජූනි 27 වැනි දින ප්‍රකාශයට පත් කිරීමට නියමිත අතර, මෙහිදී අවම බස් ගාස්තුව රුපියල් 6 සිට 7 දක්වා වැඩි වනු ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>22</day>
    </date>
    <link>http://www.dinamina.lk/2011/06/22/_art.asp?fn=n1106227</link>
    <topic>සෞදියේ පාලමක් යට සිටිශ්‍රී ලාංකිකයෝ කඳවුරකට</topic>
    <author>මහින්ද අලුත්ගෙදර</author>
    <content>සෞදි අරාබියේ ජෙඩාහි පාලමක් යට රැදී සිටි අවසන් ශ්‍රී ලාංකිකයන් 117 දෙනාද එම ස්ථානයෙන් ඉවත් කර විශේෂ රැඳවුම් කඳවුරක් වෙත රැගෙන යාමට ශ්‍රී ලංකා කොන්සල් ජනරාල් කාර්යාලය පියවර ගෙන ඇත. ජෙඩාහි පිහිටි ශ්‍රී ලංකා කොන්සල් ජනරාල් කාර්යාලයේ මැදිහත්වීම මත එරට රජයේ විශේෂ කඳවුරක් වෙත මේ ශ්‍රී ලාංකික ශ්‍රමිකයන් පිරිස රැගෙන යාමට හැකිවී තිබෙන බව ශ්‍රී ලංකා විදේශ කටයුතු අමාත්‍යාංශය පවසයි.පසුගිය වසරේ නොවැම්බර් මාසයේ දී මේ ශ්‍රී ලාංකික ශ්‍රමික පිරිස සෞදි අරාබියාවේ ජෙඩාහි පිහිටි කන්දාරා පාලම අසලට පැමිණ තිබෙන බවත් මුල් අවස්ථාවේදී ශ්‍රී ලාංකික ශ්‍රමිකයන් අතුළුව 1000කට වැඩි පිරිසක් එහි රැදී සිටි බවත් එම අමාත්‍යාංශය පෙන්වා දෙයි.මෙලෙස ජෙඩාහි කන්දාරා පාලම යට රැඳී සිටි ශ්‍රී ලාංකික පිරිසට අවශ්‍ය ආහාරපාන ඇතුළු අනෙකුත් පහසුකම් සැලසීමට ශ්‍රී ලංකා විදේශ සේවා නියුක්ති කාර්යාංශය පියවර ගෙන තිබේ. මේ ශ්‍රී ලාංකික ශ්‍රමිකයන් 117 දෙනාට කාන්තාවන් 53 දෙනෙකු අයත් වන බවත් මේ පිරිස ඉදිරි දින කිහිපය ඇතුළත ශ්‍රී ලංකාවට එවීම සඳහා අවශ්‍ය පියවර ගන්නා බවත් සෞදි අරාබියාවේ ශ්‍රී ලංකා කොන්සල් ජනරාල් සබරුල්ලා ඛාන් මහතා ප්‍රකාශ කර ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>22</day>
    </date>
    <link>http://www.dinamina.lk/2011/06/22/_art.asp?fn=n1106228</link>
    <topic>තවත් ද්‍රවිඩ සරණාගතයෝපිරිසක් බ්‍රිතාන්‍යයෙන් දොට්ට</topic>
    <author>භක්ති ධර්මප්‍රිය මෙන්ඩිස්</author>
    <content>ශ්‍රීලාංකික ද්‍රවිඩ සරණාගතයන් තවත් පිරිසක් බ්‍රිතාන්‍යයෙන් පිටුවහල් කිරීමට පියවර ගෙන තිබේ.ද්‍රවිඩ සරණාගතයන් විසිදෙනකු මෙලෙස පිටුවහල් කිරීමට බ්‍රිතාන්‍ය කටයුතු කර ඇති අතරමේ මස 30 වනදාට පෙර ඔවුන් ශ්‍රී ලංකාවට පැමිණීමට නියමිත බව ආගමන විගමන දෙපාර්තමේන්තුවේ උසස් නිලධාරියකු පැවැසීය.බ්‍රිතාන්‍යයේ රැඳී සිටි ශ්‍රී ලාංකික දෙමළ සරණාගතයන් 23 දෙනකු ඉකුත් සතියේද එරටින් පිටුවහල් කළ අතර ඔවුන් ශ්‍රී ලංකාවට පැමිණීමෙන් පසු රාජ්‍ය රහස් ඔත්තු සේවය ඔවුන්ගේ අනන්‍යතාව තහවුරු කළේය..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>22</day>
    </date>
    <link>http://www.dinamina.lk/2011/06/22/_art.asp?fn=n1106229</link>
    <topic>කොළඹ හෝටල-ආපනශාලා කිහිපයකආහාරවල ඊකොලයි විෂබීජ</topic>
    <author>ජීවනී පතිරණ</author>
    <content>කොළඹ නගරයේ හෝටල් හා ආපනශාලා කිහිපයක ඊකොලයි විෂබීජ සහිත ආහාර වර්ග කීපයක් හඳුනාගැනීමට කොළඹ මහා නගර සභාවේ ආහාර පරීක්ෂකවරුන්ට හැකි වී තිබේ. පසුගිය දිනවල සිදු කළ ආහාර වැටලීම්වලදී මෙම අපිරිසුදු ආහාර හඳුනාගෙන ඇති අතර, පොල් සම්බෝල, පොල් රොටී, කිරි මාළු හා බිත්තර මාළු පාන් වැනි විකිණීමට තිබූ ආහාරවල මේ විෂබීජ අඩංගු වී ඇතැයි කොළඹ මහා නගර සභාවේ ප්‍රධාන සෞඛ්‍ය වෛද්‍ය නිලධාරී දොස්තර ප්‍රදීප් කාරියවසම් මහතා කීය.අසූචි මිශ්‍ර වීමෙන් මෙම ඊකොලයි විෂබීජය ඇතුළු වී ඇති බවත් ඒ මහතා කීය. මේ මාසයේදී පමණක් නඩු දැමූ කඩහිමියන් 26 දෙනෙකුට එරෙහිව රුපියල් 46000ක දඩ මුදලක් ද නියම කිරීමට ද උසාවිය පියවර ගෙන ඇති බව කොළඹ මහා නගර සභාවේ ජන සෞඛ්‍ය දෙපාර්තමේන්තුව පවසයි.ඒ අතර උසාවියට පෙනී නොසිටි හෝටල් හිමියන් දෙදෙනකුට එරෙහිව විවෘත වරෙන්තු නිකුත් කිරීමට ද උසාවිය පියවර ගෙන තිබේ.දැනට සිදු කළ වැටලීම්වලදී මරදාන දුම්රියපළ ආපන ශාලාවේ අපිරිසුදු ආහාර තිබූ බවට ආහාර පරීක්ෂකවරුන් හඳුනාගෙන ඇත. මීට අමතරව පංචිකාවත්ත ප්‍රදේශයේ හෝටලයක මැරුණු හූනෙක් සහිත කොත්තු රොටියක් තිබී ඇත. පිටකොටුව මැනිං වෙළෙඳපොළේ විකිණීමට තිබූ මිරිස් කුඩුවලට සියයට 20ක් හා කහ කුඩුවලට සියයට 40ක් පිටි මිශ්‍ර කර අනුමත නොකළ වර්ණක යොදා තිබූ බවත්, ඇතැම් සහල් සඳහා ද වර්ණක යොදා තිබූ බවත් මෙහිදී හඳුනාගෙන තිබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>22</day>
    </date>
    <link>http://www.dinamina.lk/2011/06/22/_art.asp?fn=n11062210</link>
    <topic>රැකවරණ පතා මෙරටට එනසරණාගත සංඛ්‍යාව ඉහළට</topic>
    <author>මහින්ද අලුත්ගෙදර</author>
    <content>ශ්‍රී ලංකාවේ වත්මන් තත්ත්වය යහපත් වීම හේතුවෙන් රැකවරණය පතා ශ්‍රී ලංකාවට පැමිණෙන සරණාගත සංඛ්‍යාව ඉහළ යමින් තිබෙන බව එක්සත් ජාතීන්ගේ සරණාගතයන් පිළිබඳ මහ කොමසාරිස් කාර්යාලය පවසයි.රැකවරණය පතා ලෝකයේ විවිධ රටවල සරණාගතයන් ශ්‍රී ලංකාවට පැමිණෙන බවත් ශ්‍රී ලංකාවේ බොහෝ දෙනකු මේ තත්ත්වය නොදන්නා බවත් එක්සත් ජාතීන්ගේ සරණාගතයන් පිළිබඳ මහ කොමසාරිස් කාර්යාලයේ නියෝජිත මයිකල් ෂ්වැක් මහතා ප්‍රකාශ කර ඇත.ලෝක සරණාගත දිනය නිමිත්තෙන් ප්‍රකාශයක් කරමින් හෙතෙම මේ බව සඳහන් කර තිබේ. ලෝකයේ විවිධ රටවලින් පැමිණි ලියාපදිංචි සරණාගතයන් 236 දෙනෙකු හා රැකවරණය පතන්නන් 141 දෙනෙකු සඳහා ශ්‍රී ලංකාවේ රැදී සිටීමට අවස්ථාව ලබා දී තිබෙන බව පෙන්වා දී ඇති එම නියෝජිතයා මේ සම්බන්ධයෙන් රජය දක්වන සහයෝගය ප්‍රශංසනීය බවද සඳහන් කර තිබේ.යුද ගැටුම් පැවැති කාලසමයේ මෙරටින් පිටව ගිය පිරිස් එක්සත් ජාතීන්ගේ සරණාගතයන් පිළිබඳ මහ කොමසාරිස් කාර්යාලයේ සහයෝගය ඇතිව යළි පැමිණෙමින් සිටින බවත් තමිල්නාඩුවේ සිටි ශ්‍රී ලාංකික සරණාගතයන් 2900 දෙනෙකු මේ වනවිට පැමිණ සිටින බවත් හෙතෙම සිහිපත් කර ඇත.ගෝලීය ප්‍රවණතා 2010 සංඛ්‍යා ලේඛන අනුව ශ්‍රී ලාංකික සරණාගතයන් 141,063 හා රැකවරණය පතන්නන් 8,563 දෙනෙකු ලෝකයේ විවිධ රටවලට ගොස් සිටින බවද එක්සත් ජාතීන්ගේ සරණාගතයන් පිළිබඳ මහ කොමසාරිස් කාර්යාලය පෙන්වා දෙයි..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>22</day>
    </date>
    <link>http://www.dinamina.lk/2011/06/22/_art.asp?fn=n11062211</link>
    <topic>ඉන්දීය ධීවරයෝ 23ක් නාවික හමුදා අත්අඩංගුවේ</topic>
    <author>භක්ති ධර්මප්‍රිය මෙන්ඩිස්</author>
    <content>මෙරට මුහුදු සීමාවේ අනවසරයෙන් මසුන් මැරූ ඉන්දීය ධීවරයන් විසිතුන්දෙනකු සහ යාත්‍රා පහක් නාවික හමුදාව පෙරේදා (20) සවස අත්අඩංගුවට ගෙන තිබේ. මන්නාරම සහ තලෙයිමන්නාරම මුහුදු ප්‍රදේශයේදී මේ ධීවරයන් පිරිස මසුන් මරමින් සිටි බව නාවික හමුදා මාධ්‍ය ප්‍රකාශක කමාන්ඩර් කෝසල වර්ණකුලසූරිය පැවසීය.සෝදිසි මෙහෙයුම්වල යෙදී සිටි නාවික යාත්‍රාවලට මේ ධීවරයන් පිරිස හඳුනා ගැනීමට හැකි වී තිබේ.  නාවික හමුදාව විසින් ධීවරයන් පිරිස තලෙයිමන්නාරම පොලිසියට භාර දී ඇති අතර ඊයේ (22) පෙරවරුවේ අධිකරණය වෙත ඉදිරිපත් කිරීමට නියමිතව තිබුණි.  .</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>22</day>
    </date>
    <link>http://www.dinamina.lk/2011/06/22/_art.asp?fn=n11062212</link>
    <topic>වන්දනාවේ ගිය තරුණ භික්ෂුවඉබ්බන්කටුව ජලාශයට බිලි</topic>
    <author>සීගිරිය විශේෂ</author>
    <content>ඉබ්බන්කටුව ජලාශයේ සතුටු දූපතේ විනෝදවීමට පැමිණි බව කියන තරුණ භක්ෂූන් වහන්සේ නමක් දිය නෑම සඳහා වතුරට පනිද්දී සිදුවූ අනතුරකින් අපවත්වී ඇතැයි දඹුල්ල පොලිසිය කියයි.මේ අවාසනාවන්ත ඉරණමට මුහුණ පා ඇත්තේ නෑගම්පහ තම්මැන්නාව විහාරයේ සිටි ඇඹෝගම ධම්මජෝති (22) නම් තරුණ හිමිනමයි.තන්තිරිමලේ පොසොන් උත්සවයට සහභාගි වී උත්සවය අවසන් වී භික්ෂූන් වහන්සේලා 15 නමක් හා ගිහි හතරක් දඹුල්ලට පැමිණ බෝට්ටුවලින් සතුටු දූපතට පෙරේදා (20) පස්වරුවේ ගොස් ඇත.පසුව පිරිස දූපතේ දිය කෙළියේ යෙදී මේ අනතුර සිදුවී ඇතැයි මුලික පරීක්ෂණවලදී හෙළිවීයැයි දඹුල්ල පොලිසිය කියයි.මියගොස් සිටින භික්ෂූන් වහන්සේගේ හිසේ තුවාල තිබුණු බවත් ගෙල ප්‍රදේශයට දැඩි හානි සිදුවී තිබූ බවත් දඹුල්ල රෝහලේ ප්‍රකාශකයෙකු පැවසීය.අනතුර පිළිබඳව පශ්චාත් මරණ පරීක්ෂණය සිදු කිරීමට නියමිතව තිබිණි. දඹුල්ල පොලිසියේ ස්ථානාධිපති ප්‍රධාන පොලිස් පරීක්ෂක එන්. ජේ. වීරසිංහ මහතාගේ උපදෙස් මත පරීක්ෂණ පැවැත්වෙයි..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>22</day>
    </date>
    <link>http://www.dinamina.lk/2011/06/22/_art.asp?fn=n11062213</link>
    <topic>ගාල්ලේ පෞද්ගලික රෝහලක දී පිළිස්සී මිය ගිය සිඟිත්තා ගැන මාසයක් ඇතුළත වාර්තාවක් දෙන්න</topic>
    <author>භක්ති ධර්මපි‍්‍රය මෙන්ඩිස්</author>
    <content>ගාල්ල පෞද්ගලික රෝහලක උපත ලද දරුවකු පිළිස්සුම් තුවාල සහිතව මිය යාමේ සිද්ධිය සම්බන්ධයෙන් පරීක්ෂණ වාර්තාවක් මසක් ඇතුළත ලබා දෙන ලෙස ජනාධිපති මහින්ද රාජපක්ෂ මහතා සෞඛ්‍ය ලේකම්ට නියෝග කර තිබේ.ගාල්ල පෞද්ගලික රෝහලක දී ඉකුත් අප්‍රේල් මස 21 වනදා මේ බිලිඳා උපත ලැබූ අතර පිළිස්සුම් තුවාල සහිතව දින හතරකට පසු ගාල්ල මහ මෝදර රෝහලේ දී මිය ගියේ ය. ගාල්ල බූස්සේ පදිංචි චාමරි පි‍්‍රයංගිකා මෙන්ඩිස් දරුවාගේ මව වන අතර ඇය මරණය සැක සහිත බව ගාල්ල පොලිසියට පැමිණිල්ලක් ඉදිරිපත් කරමින් ප්‍රකාශ කළාය. මේ සම්බන්ධයෙන් නඩුවක් විභාග වෙමින් පවතී.  .</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>22</day>
    </date>
    <link>http://www.dinamina.lk/2011/06/22/_art.asp?fn=n11062214</link>
    <topic>2012 දැයට කිරුළ අනුරාධපුර ඔයාමඩුවේදී</topic>
    <author>ධනුෂ්ක ගොඩකුඹුර</author>
    <content>2012 වසරේ “දැයට කිරුළ” ජාතික සංවර්ධන ප්‍රදර්ශනය අනුරාධපුර දිස්ත්‍රික්කයේ ඔයාමඩුවේදී පැවැත්වීමට ජනාධිපති මහින්ද රාජපක්ෂ මහතාගේ ප්‍රධානත්වයෙන් අරලියගහ මන්දිරයේදී ඊයේ (21) පැවැති සාකච්ඡාවකදී තීරණය විය. පෙබරවාරි 4 වැනි දා සිට 10 වැනි දින දක්වා එම ප්‍රදර්ශනය පැවැත්වෙන අතර 2012 වසරේ නිදහස් සමරු උළෙලද අනුරාධපුරයේ පැවැත්වීමට රජය තීරණය කර තිබේ.මේ ප්‍රදර්ශනයට සමගාමීව ඔයාමඩුව ප්‍රදේශයේ මහා මාර්ග, වාරිමාර්ග, පාසල්, පුස්තකාල, සෞඛ්‍ය ඇතුළු යටිතල පහසුකම් රැසක් සංවර්ධනය කෙරේ. මේ සාකච්ඡාවට විදුලි සංදේශ හා තොරතුරු තාක්ෂණ ඇමැති රංජිත් සියඹලාපිටිය, ජනාධිපති ලේකම් ලලිත් වීරතුංග, කී‍්‍රඩා අමාත්‍යාංශයේ ලේකම් හා දැයට කිරුළ කමිටුවේ සම්බන්ධීකරණ ලේකම් උදය රංජිත් සෙනෙවිරත්න, මුදල් අමාත්‍යාංශයේ නියෝජ්‍ය භාණ්ඩාගාර ලේකම් පී. ඒ. අබේසේකර යන මහත්වරු පුමුඛ පිරිසක් සහභාගී වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>22</day>
    </date>
    <link>http://www.dinamina.lk/2011/06/22/_art.asp?fn=n11062215</link>
    <topic>මොරටුව සරසවියේ සිසුවකුටපිරිසක් පහර දීලා</topic>
    <author>රාවතාවත්ත සමූහ - රෝහන ද සිල්වා</author>
    <content>මොරටුව විශ්වවිද්‍යාලයේ ඉංජිනේරු පීඨයේ 4 වැනි වසරේ ඉගෙන ගන්න සිසුවකුට එම විශ්වවිද්‍යාලයේම වෙනත් පීඨයක ඉගෙනුම ලබන බවට සැක කෙරෙන කණ්ඩායමක් විසින් පහර දීමෙන් අනතුරුව මොරටුව දිසා රෝහලට (ලුනාව) ඇතුළත් කොට ඇත.20 දා සවස 6.00 ට පමණ විශ්වවිද්‍යාලයීය නේවාසිකාගාරයේ සිට තම පියා හමුවීම සඳහා මෙම ශිෂ්‍යයා පැමිණ ඇත්තේ ජෝන් රුද්‍රිගු මාවතේ ගේට්ටුවෙනි.ජෝන් රුද්‍රිගු මාවතට පැමිණෙනවාත් සමඟ ඔහු පසුපසින් පැමිණි යතුරුපැදියක ගමන් කරමින් සිටි දෙදෙනෙක් ඔහු පසුකර යනවාත් සමඟම තමාගේ කමිස කොලරයෙන් ඇද “උඹ බී. එස්. සී. දැයි” අසා තර්ජනය කර තිබේ. ඉන්පසු “උඹලා දඟලනවා වැඩි” යැයි පවසා තම පියා ඉදිරියේදී සිසුවාට පහර දී ඇත.මෙම පහර දීමේදී පාරේ සිටි තවත් කිහිපදෙනෙක් එකතු වී ඇති අතර එයින් එක් අයෙක් යතුරුපැදි හිස් ආවරණයකින් සිසුවාගේ මුහුණට පහර දී තිබේ. කණ්ණාඩි පැළඳ සිටි ඔහුගේ කණ්ණාඩි කූට්ටමේ වීදුරුව බිඳී වම් ඇසට ඉහළින් කැපී ගොස් ලේ ගලන්න පටන් ගෙන ඇති අතර, අවට සිටි අය මැදිහත් වී සිසුවා බේරාගෙන ඇත. පසුව ඔහු විසින් මොරටුව පොලිසියට පැමිණිලි කිරීමෙන් අනතුරුව මොරටුව දිසා රෝහලට ප්‍රතිකාර පිණිස ඇතුළත් කොට ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>22</day>
    </date>
    <link>http://www.dinamina.lk/2011/06/22/_art.asp?fn=r1106221</link>
    <topic>හොරොව්පොතාන සුසාන භූමිය වසර ගණනක් කැලෑවට ගිහින්</topic>
    <author>සටහන හා ඡායාරූප ගයාන් රාජපක්ෂ</author>
    <content>හොරොව්පොතාන ප්‍රාදේශීය සභාවට අයත් පොදු සුසාන භූමිය වසර ගණනාවක සිට කැලෑවට යටවී ඇතැයි ප්‍රදේශවාසීහු පෙන්වා දෙති.ප්‍රදේශයේ සියලු දෙනාටම පොදු වූ නගරසීමාවේ පිහිටි මෙම සුසාන භූමිය මේ වන විට ඝන කැලෑවෙන් වැසී ඇත.එමෙන්ම මෙම සුසාන භූමියට අයත් ඉඩම් ප්‍රමාණයෙන් විශාල ඉඩම් කොටසක් ඇතම් පිරිස් අනවසර ලෙස අත්පත් කර ගෙන එම ඉඩම් වල ගොඩනැගිලි ඉදි කර ඇති බවද ප්‍රදේශවාසිහු කියා සිටිති.ඒ හේතුවෙන් මෘත ශරීර මිහිදන් කිරීම සඳහා තිබෙන බිම් ඉඩ ප්‍රමාණය සීමා වී ඇත.සුසාන භූමිය ඉඩම වටා කිසිදු වැටක් සීමාවක් ඉදි කර නැති බවත් අදාළ බලධාරීන් දැනුවත් කළත් එයට කිසිදු ක්‍රියාමාර්ගයක් ගෙන නොමැත. ඒ හේතුවෙන් ඇතැම් තරුණ පිරිස් රාත්‍රි කාලයේ සුසාන භූමි ප්‍රදේශය මත් පැන් බීමට ගන්නා ස්ථානයක් බවට පත්වී තිබේ. එමෙන්ම දැනට තිබෙන සොහොන් ගෙය වල් බිහිවී ගරා වැටී භාවිතයට ගත නොහැකි තත්ත්වයට පත්ව තිබේ. ප්‍රදේශවාසීන් කියා සිටින්නේ දැනට උද්ගත වී ඇති ගැටලුවට විසඳුමක් ලෙස හොරොව්පොතාන ප්‍රාදේශීය සභා ප්‍රදේශයේ ජනතාවට විදුලියෙන් ක්‍රියාත්මක කළ හැකි ආදාහනාගාරයක් ලබාදීමට අවශ්‍ය කටයුතු සකසා දෙන්නේ නම් එය ප්‍රදේශයේ ජනතාව වෙනුවෙන් කරන මහඟු උපකාරයක් බවයි.  .</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>22</day>
    </date>
    <link>http://www.dinamina.lk/2011/06/22/_art.asp?fn=r1106229</link>
    <topic>ලංකා ධීවර සංස්ථාවේ රඹුක්කනඅලෙවිසල තවමත් විවෘත කර නෑ</topic>
    <author>රඹුක්කන විශේෂ ඔස්වල්ඩ් ගොඩකුඹුර</author>
    <content>ලංකා ධීවර සංස්ථාව මගින් රඹුක්කන නගරයේ ආරම්භ කිරීමට සැලසුම් කළ මාළු අලෙවිසල මේ දක්වා විවෘත නොකිරීම පිළිබඳව ජනතාව ප්‍රශ්න කරති.රඹුක්කන විවිධ සේවා සමූපකාර සමිතියට අයත් කඩ කාමරයක මෙලෙස මාළු අලෙවිසලක් විවෘත කිරීම සඳහා සූදානම් කැර මාස හයකට වැඩි කාලයක් ගතවී ඇතත්. එහි මාළු අලෙවිය ආරම්භ නොකරන්නේ මන්දැයි ඔවුහු විමසති.මේ පිළිබඳව ලංකා ධීවර සංස්ථාව කුරුණෑගල ප්‍රාදේශීය කාර්යාලයෙන් කළ විමසීමකදී හෙළිවුණේ මාළු අලෙවිය සඳහා නගරයේ වෙළෙඳසලක කටයුතු සූදානම් කර ඇතත්, ඊට කොළඹ ප්‍රධාන කාර්යාලයෙන් මෙතෙක් අනුමැතිය ලැබී නැති බවය.රඹුක්කන ජනතාවට පහසු මිලට අලුත් මාළු මිලදී ගැනීමට අවස්ථාව කවදා උදාවේදැයි ප්‍රදේශවාසීහු බලා සිටිති..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>22</day>
    </date>
    <link>http://www.dinamina.lk/2011/06/22/_art.asp?fn=r1106222</link>
    <topic>හාරිස්පත්තුව පිඟාඔය හරස් කරමින්ගොඩනැඟිලි ඉදිකරලා</topic>
    <author>සටහන හා ඡායාරූප හාරිස්පත්තුව මධ්‍යම විශේෂ ගාමිණි බී. දිසානායක</author>
    <content>හාරිස්පත්තුව අංකුඹුර නගරය මැදින් ගලා බසින මහවැලි ගංඟාවේ අතු ගංඟාවක් වන පිඟා ඔයට බාධා ගෙන දෙමින් ගොඩනඟන ලද අවිධිමත් ගොඩනැගිලි සනීපාරක්‍ෂාවට මෙන්ම නගරයේ සංවර්ධනයට විශාල බාධාවක්ව පවතී.මෙම නගර මධ්‍යයේ ඇති වසර හැත්තෑ පහකට වඩා පැරැණි පටු පාලම පුළුල් කළ නොහැකි ලෙස පාලම දෙපස පිඟා ඔය මැදින් කොන්ක්‍රීට් කණු සිටුවා ගොඩනැගිලි සාදා ඇත. මෙම ගොඩනැගිලිවල සියලුම අපද්‍රව්‍ය ගලා බැසීමට සලසා ඇත්තේ පිඟා ඔයටය. මෙම ඔයේ සිටුවා ඇති කොන්ක්‍රීට් කණුවල කුණු රොඩු රැඳී තැනින් තැන ජලය රඳා පවතින මඩ කඩිති සැදී ඇත.එම ස්ථාන ඩෙංගු මදුරුවන් බෝකරනා මූලස්ථාන බවට පත්ව ඇත. කලක සිට ක්‍රමක්‍රමයෙන් මෙසේ ගොඩනඟා ඇති ඇතැම් එවා දෙමහල් ව්‍යාපාරික මන්දිර වී ඇත. මෙසේ ගොඩනඟා ඇති අවිධිමත් ගොඩනැගිලි සඳහා ජලය, විදුලිය සහ දුරකථන පහසුකම් පවා ලබා දී තිබේ.දර්ශනීය පිඟා ඔයේ ජලයට එක්වන අපද්‍රව්‍ය සහිත ජලය නගරයෙන් පහළ ගම් රැසක ජනතාව නොදැනුවත්කමින් පරිභෝජනයට සහ කෘෂිකර්මාන්ත කටයුතු සඳහා යොදා ගනිති. ඇතමුන්ට මෙම ජලයෙන් විවිධ චර්ම රෝග සෑදී ඇති බව ප්‍රදේශවාසීහු පවසති.  .</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>22</day>
    </date>
    <link>http://www.dinamina.lk/2011/06/22/_art.asp?fn=r1106223</link>
    <topic>දිගන වන උයන විනාශ වන ලකුණු</topic>
    <author>සටහන හා ඡායාරූප කරල්ලියද්ද සමූහ</author>
    <content>දිගන හා රජවැල්ල නව නගර දෙක අතර පිහිටි දිගන වන උයනට මෙම නගර දෙකේ දිනපතා එකතුවන කැළි කසළ බැහැර කරයි.දිනපතා දිගන පැරණි නගරයට පැමිණෙන ලක්ෂ සංඛ්‍යාත ජනතාවක් මෙම දිගන වන උයන වැසිකිළියක් ලෙසද භාවිතා කරති.මත් ලෝලීන්ගේ රජදහනක් බවට පත්ව තිබෙන මෙම උයන මත්පැන් බෝතල් හා හිස් ටින් වලින් පිරී තිබේ.මෙම වන උයන පොලිතීන්වලින් පිරී තිබෙන අතර දිගන පැරැණි නගරයේ කැසිකිළි හා වැසිකිළි හරවා තිබේ. එමගින් එම උයනේ පිහිටි පැරැණි ළිදේ ජලය ද අපවිත්‍ර වී තිබේ.ශ්‍රී ලංකාවේ පිහිටි සියලුම දේශගුණික කලාපවල වැවෙන ශාක මෙන්ම ඖෂධ පැළෑටිවලින් පිරී තිබෙන මෙම දිගන වන උයන ප්‍රදේශයේ ජල පෝෂක ප්‍රදේශයකි.දිගන කුණ්ඩසාලේ සහානෝදය පදනමේ සභාපති රංජිත් අබේවික්‍රම මහතා කුණ්ඩසාලේ දිගන ප්‍රදේශයේ පිහිටි අක්කර 16කින් යුක්ත මෙම වන උයනට දිගන නගරයේ කැළි කසළ දමනවා. එම වන උයනේ තිබෙන ගස් හොරෙන් කපනවා.මෙම අලංකාර වන උයන කුණ්ඩසාලේ ප්‍රදේශයට විශාල සම්පතක්. ඉඩම් මංකොල්ලකරුවන්ගෙන් මෙ උයනත් බේරා ගත යුතුයි.දිගන ගෝනවල පදිංචි එච්. එම්. සනී මහතා කුණ්ඩසාලේ දිගන නගරය ආශ්‍රිතව පිහිටි මෙම උයන අක්කර 16කින් යුක්ත වූ අලංකාර වන උයනක්. එම වන උයනට දිගන නගරයේ කැළි කසළ දමනවා. දිගන නගරයේ වැසිකිළියක් හෝ කැසිකිළියක් නොමැතිකම නිසා දිගන වන උයන ඒ සඳහා භාවිතා කරනවා. මෙම වන උයනේ අවට තිබුණු වැට කඩා බිඳ දමා තිබෙනවා.  .</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>22</day>
    </date>
    <link>http://www.dinamina.lk/2011/06/22/_art.asp?fn=r1106224</link>
    <topic>මඩුල්ල සති පොළේ වැසිකිළි ඉබි යතුරු දමලා</topic>
    <author>සටහන හා ඡායාරූප මොනරාගල සමූහ කේ. බී. රත්නායක</author>
    <content>මඩුල්ල ප්‍රාදේශීය සභාව මගින් මඩුල්ල සති පොළට පැමිණෙන ජනතාව වෙනුවෙන් ඉදි කර ඇති වැසිකිළි පද්ධතිය වසර දෙකක පමණ කාලයක් කිසිදු ප්‍රයෝජනයකට නොගෙන ඉබි යතුරු දමා වසා ඇති හෙයින් එය වල් බිහිවී විනාශයට යමින් පවතී.මේ සඳහා රුපියල් හත් ලක්ෂයක පමණ මුදලක් වැය කර ඇත.ජල පහසුකම් ලබාදීමට අපොහොසත් වීම නිසා මේ තත්ත්වය උදාවී ඇති බවත් මේ නිසා සතියේ දින දෙකක් සතිපොළට පැමිනෙන පන්දහසකට අධික ජනතාව අසීරුවට පත්වෙන බවත් නගරවාසීහු දිනමිණට පැවසුහ.මේ නිසා සති පොළ පැවැත්වෙන දින දෙකේ හෝ බවුසර මගින් ජලය ගෙනැවිත් ටැංකිය පුරවා ජනතාවට ජල පහසුකම් ලබා දී මේ වැසිකිළි පද්ධතියෙන් ප්‍රයෝජන ගැනීමට අවස්ථාව සලසා දෙන මෙන් නගරවාසීහු ඉල්ලා සිටිති.  .</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>22</day>
    </date>
    <link>http://www.dinamina.lk/2011/06/22/_art.asp?fn=r1106225</link>
    <topic>කහපොළ ජාත්‍යන්තර බෞද්ධ මධ්‍යස්ථානයේ ඉදිකිරීම් නැවතිලා</topic>
    <author>කළුතර දිසා සමූහ – දයාරත්න කුමාරසිංහ</author>
    <content>කහපොළ රෙජිඩේල් වතුයායේ අක්කර හැට හතක ආයෝජන මණ්ඩලය මගින් ආරම්භ කළ ජාත්‍යන්තර බෞද්ධ මධ්‍යස්ථානයේ ඉදිකිරීමේ වැඩකටයුතු වසර තුනක සිට නතර වී ඇති අතර මුළු භූමියම වල්බිහි වී තිබේ.චීනය, තායිලන්තය, ඉන්දියාව ඇතුළු රටවල සම්බන්ධතාවය ඇතිව මේ ජාත්‍යන්තර බෞද්ධ මධ්‍යස්ථානය පිහිටුවීමට සැලසුම් පිළියෙල කළත් ඉදිකිරීම් නැවතී ඇත්තේ කුමක් නිසාදැයි ජනතාව ප්‍රශ්න කරති.ගවයන්ගේ ලැඟුම් හලක් බවට පත් වී ඇති ජාත්‍යන්තර බෞද්ධ මධ්‍යස්ථාන භූමිය එළි පෙහෙළිකර ඇත්තේ ආයෝජන මණ්ඩලය මගින් ඉදිකරන ලද අනුරාධපුර ශ්‍රී මහා බෝධීන් වහන්සේ වටා ඇති බෝමළුව රන්වැට හා අනෙකුත් ගොඩනැගිලිවල අනුරුව පිහිටි ප්‍රදේශය පමණකි.ජී. ඒ. ගෝමස් මහතාමේ ජාත්‍යන්තර බෞද්ධ මධ්‍යස්ථානයට අයත් භූමිය කෝටිපති ව්‍යාපාරිකයකු මිල දී ගෙන මිලේනියම් සිටියක් හදන්න හදන විට කහපොළ හා අවට ප්‍රදේශවල ජනතාව මාස ගණනක් විරෝධය දක්වා උද්ඝෝෂණය කළා. එහි ප්‍රතිඵලයක් වශයෙන් ඉඩම රජයට පවරාගෙන මේ ජාත්‍යන්තර බෞද්ධ මධ්‍යස්ථානය හදන්නට මූලික වැඩකටයුතු ඇරඹුවා. ඉදිකිරීම් කටයුතුවල වගකීම බාරගෙන සිටි ආයෝජන මණ්ඩලය ඉදිකළේ ශ්‍රී මහා බෝධියේ බෝමළුවේ අනුරුව පමණයි.මේ භූමියේ එක් ප්‍රදේශයක වගාකර තිබූ බෙහෙත් පැළ තිබූ ඖෂධ උයනද ගවයන් විනාශ කරලා.බෞද්ධ මධ්‍යස්ථානයේ ආරක්ෂක නිලධාරි ඇස්. පී. ඇල්මන් සිල්වා මහතාජාත්‍යන්තර බෞද්ධ මධ්‍යස්ථානය පිහිටුවීමේ වැඩකටයුතු වසර තුනක පමණ කාලයක සිට නතර වෙලා. අනුරාධපුර ශ්‍රී මහා බෝධීන් වහන්සේ වටා ඇති බෝමළුවේ අනුරුවක් පමණක් ආයෝජන මණ්ඩලය මගින් ඉඳිකලා. මේ සඳහා කෝටි හතක මුදලක් වැය වූ බැව් කියනවා. මේ ගොඩනැගිල්ල වටා ඉඳිකර ඇති බැම්ම දැනට එකසියවිසි පලකින් පුපුරලා. මුළු භූමියම වල්බිහි වෙලා. ආරක්ෂක කටුකම්බි වැටවල් සියල්ලම කඩා වැටිලා. සමහරු ඉඩම් කට්ටි අල්ලාගෙන ගෙවල් හදාගෙන අනවරයෙන් පදිංචිවෙලා.  .</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>22</day>
    </date>
    <link>http://www.dinamina.lk/2011/06/22/_art.asp?fn=r1106226</link>
    <topic>රුපියල් නවයේ ටිකට්වල ඉතුරු බහිරවයාට</topic>
    <author>මහනුවර විශේෂ – ආරියවංශ ජයවීර</author>
    <content>මහනුවර නගරයේ ධාවනය වන පෞද්ගලික බස් රථවල රුපියල් නමය දුරට ගමන් ගන්නා මගීන්ට ඉතිරි රුපියල නොදීම සිරිතක් කරගෙන ඇත. රුපියල් නමයේ දුර ගමන් ගන්නා මගීන්ට රුපියල් දොළහේ ටිකට් පතක් දීම ගමනා ගමන මණ්ඩලයේ කොන්දොස්තවරු සිදුකරන බව මගීහු කියති..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>22</day>
    </date>
    <link>http://www.dinamina.lk/2011/06/22/_art.asp?fn=r1106227</link>
    <topic>පොලිසියෙන් යැයි පවසාමුදල් කොල්ලකනකල්ලියක්</topic>
    <author>වාද්දුව සමූහ</author>
    <content>ඉංගිරිය පොලිසියේ සේවය කරන බව පවසා ඉංගිරිය බස් නැවතුම්පළේ පසුගියදා අළුයම නිදා සිටි අයකුගෙන් රුපියල් හය දහස් දෙසිය අනූවක මුදලක් කොල්ලකා පලාගිය තිදෙනෙක් අත්අඩංගුවට ගැනීම සඳහා ඉංගිරිය පොලිසිය පරීක්ෂණ පවත්වයි.මේ අකරතැබ්බයට මුහුණ පා ඇත්තේ අඟුලාන මුහුදුබඩ පාරේ මුතුතන්ත්‍රී බස්තියන්ගේ ජානක ප්‍රනාන්දු නමැති ධීවර කාර්මිකයෙකි.ඔහු බැලුම් අලෙවි කරන අයෙක් බවත්, රාත්‍රියේ ඉංගිරියේ පොසොන් තොරණ අසල රාත්‍රියේ බඩු වෙළඳාම් කර නිවෙස බලා යාමට බස් නොමැති නිසා ඉංගිරිය බස් නැවතුම්පළේ නිදා සිටි අවස්ථාවේ පැමිණ පොලිසියෙන් බව පවසා හැදුනුම්පත ඉල්ලා සිටි අවස්ථාවේ එය ඉදිරිපත් කළ පසු පොලිසියට යමු යැයි පවසා ටික දුරක් ගෙන ගොස් රු. 6290 ක් කොල්ල කාගෙන ගිය බවට පැමිණිලි කර තිබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>22</day>
    </date>
    <link>http://www.dinamina.lk/2011/06/22/_art.asp?fn=r1106228</link>
    <topic>ගම්පහ ප්‍රධාන බස් නැවතුම් භූමියේ තැන - තැන මඩ වගුරු</topic>
    <author>නිට්ටඹුව සමූහ - ජෙනට් ජයසිංහ</author>
    <content>ගම්පහ - කොළඹ ප්‍රධාන බස් නැවතුම්පොළ නිසි නඩත්තුවක් නොමැති කමින් දිනෙන් දින අභාවයට යමින් තිබේ. එම භූමියේ තැනින් තැන විශාල මඩ වළවල් රාශියකි. මගී ජනතාව මුහුණ පාන අසීරුතා බොහෝය.ගම්පහ නගරයේ සිට ප්‍රදේශ රැසකට බස් ගමන් ආරම්භ වෙන්නේ මේ නැවතුම්පොළෙනි. එබැවින් දිනකට මගීහු දහස් ගණනක් මෙහි ගැවසෙති. ඒ නිසා මේ අඩුපාඩුව සපුරා දෙන්නැයි, බස් මගියෝ සහ රියැදුරෝ අදාළ බලධාරීන්ගෙන් ඉල්ලා සිටිති.  .</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>22</day>
    </date>
    <link>http://www.dinamina.lk/2011/06/22/_art.asp?fn=r11062210</link>
    <topic>පාණදුර කෙරපන්ඇළ ගොඩවෙලා</topic>
    <author>ඡායාරූපය වාද්දුව සමූහ එස්. ආර්. පියදාස</author>
    <content>පාණදුර කෙරපන්ඇළ වසර ගණනාවකින් ශුද්ධ පවිත්‍ර කර නඩත්තු නොකිරීම නිසා ජලජ පැළෑටි වලින් වැසී ගොස් තිබේ.මේ ඇළ පිළිසකර කර දෙන්නැයි ප්‍රදේශවාසීහු වගකිවයුතු නිලධාරීන්ගෙන් ඉල්ලා සිටිති..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>22</day>
    </date>
    <link>http://www.dinamina.lk/2011/06/22/_art.asp?fn=s1106221</link>
    <topic>ඉන්දීය ක්‍රීඩකයන් සහභාගී කරගැනීමේ සාකච්ඡාවකට ශ්‍රී ලංකා ක්‍රිකට් බලධාරීන් අද ඉන්දියාවට</topic>
    <author>ප්‍රින්ස් ගුණසේකර</author>
    <content>ශ්‍රී ලංකා ප්‍රිමියර් ලීග් ක්‍රිකට් තරගාවලියට ඉන්දීය ක්‍රිකට් ක්‍රීඩකයන් සහභාගී කර ගැනීම උදෙසා පැවැත්වෙන විශේෂ සාකච්ඡාවකට ශ්‍රී ලංකා ක්‍රිකට් නියෝජිතයෝ අද ඉන්දියාව බලා යති.ක්‍රීඩා ඇමැති මහින්දානන්ද අළුත්ගමගේ මහතාගේ උපදෙස් අනුව ශ්‍රී ලංකා ක්‍රිකට් සභාපති ඩී. එස්. ද සිල්වා හා ලේකම් නිශාන්ත රණතුංග යන මහත්වරු ඉන්දීය ක්‍රිකට් පාලක මණ්ඩලය සමග සාකච්ඡාවට එක්වෙති.ශ්‍රී ලංකා ප්‍රිමියර් ලීග් ක්‍රිකට් තරගාවලියට ඉන්දීය ක්‍රිකට් ක්‍රීඩකයන් සහභාගීකරවීමේදී කොන්ත්‍රාත් ගිවිසුම් අස්සන් කිරීම පිළිබඳ දැනුවත් කිරීමක් මෙහිදී සිදුකෙරේ.ශ්‍රී ලංකා ක්‍රිකට් සභාපති ඩී. එස්. ද සිල්වා මහතා එංගලන්තයේ සිට ඉන්දියාවට අද පෙරවරුවේ පැමිණීමට නියමිතය.ශ්‍රී ලංකා පි‍්‍රමියර් ලීග් ක්‍රිකට් තරගාවලියේ ප්‍රචාරක කටයුතු භාරව සිටින සිංගප්පූරු සමාගම මගින් ඉන්දීය ක්‍රිකට් ක්‍රීඩකයන් එක් කළ නොහැකි බව එරට ක්‍රිකට් පාලක මණ්ඩලය ශ්‍රී ලංකාවට දන්වා එවා තිබුණි. එම තත්ත්වය පිළිබඳ ශ්‍රී ලංකා ක්‍රිකට් අතුරු කමිටුව රැස්වී තීරණය කළේ ඉන්දීය ක්‍රිකට් පාලක මණ්ඩලය සමග සාකච්ඡා කිරීම සුදුසු බවය. එයට අමතරව ක්‍රීඩා ඇමැති මහින්දානන්ද අළුත්ගමගේ මහතා ද ශ්‍රී ලංකා ක්‍රිකට් නිලධාරීන් ඉන්දියාවට ගොස් සාකච්ඡා කළ යුතු බව දැනුම් දී තිබුණි.සිංගප්පූරුව මධ්‍යස්ථානය කරගත් පුද්ගලික සමාගම ශ්‍රී ලංකා ප්‍රිමියර් ලීග් ක්‍රිකට් තරගාවලියේ තුන්වන පාර්ශ්වයක් නොවන අතර එය ප්‍රචාරක කටයුතු භාර සමාගමක් බව ශ්‍රී ලංකා ක්‍රිකට් ආයතනය ඉන්දීය ක්‍රිකට් නිලධාරීන්ට අද පැහැදිලි කිරීමට නියමිතය.පෞද්ගලික තරගාවලිවලට ඉන්දීය ක්‍රීඩකයන් සහභාගී නොකරන බව ඉන්දීය ක්‍රිකට් ප්‍රධානීන් පවසා ඇති අතර මේ කරුණු පැහැදිලි කිරීමෙන් එම ස්ථාවරය වෙනස්වනු ඇතැයි අපේක්ෂා කෙරේ.නිමාවට පත්වූ ඉන්දීය ප්‍රිමියර් ලීග් ක්‍රිකට් තරගාවලියේ දක්ෂතා දැක්වූ ඉන්දීය ක්‍රීඩකයන් 12ක් ශ්‍රී ලංකා ප්‍රිමියර් ලීග් ක්‍රිකට් තරගාවලියට එක්වීමේ අපේක්ෂාවෙන් පසුවෙති.මේ තරගාවලියට විදෙස් ක්‍රීඩකයන් රැසක් එක්වන අතර ජූලි 19දා සිට අගෝස්තු 4 දක්වා තරගාවලිය පැවැත්වේ..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>22</day>
    </date>
    <link>http://www.dinamina.lk/2011/06/22/_art.asp?fn=s1106228</link>
    <topic>ග්‍රාමීය ක්‍රිකට් නංවන්න පැරැණි ක්‍රීඩා සමාජවලට පළමු පෙළ තරග දෙන්න</topic>
    <author>ෆවුස් මොහොමඩ්</author>
    <content>.ජාතික ක්‍රිකට් කණ්ඩායමට විශිෂ්ට ක්‍රීඩකයන් රැසක් දායද කළ මෙරට ප්‍රබලතම ක්‍රීඩා සමාජ 2ක් වන ගාල්ල ක්‍රිකට් සමාජය සහ කුරුණෑගල ක්‍රිකට් සමාජයට යළි පළමු පෙළ ක්‍රිකට් පිටියේ දොරටු විවර කළ යුතු කාලය දැන් එළැඹ තිබේ.ලබන 24, 25 සහ 26යන දිනවල මග්ගොන සරේ විලේජ් ක්‍රීඩාංගණයේ පැවැත්වීමට නියමිත සරා කුසලාන අවසන් මහා තරගය සඳහා සුදුසුකම් ලබා සිටින ගාල්ල සහ කුරුණෑගල ක්‍රිකට් සමාජ පසුගිය වසර කිහිපය තුළ දීම සරා කුසලාන තරගාවලියේ විශිෂ්ට දස්කම් දැක්වීමට සමත්වූ කණ්ඩායම් දෙකකි. ගාල්ල ක්‍රිකට් සමාජය පසුගිය වසරේ සරා කුසලාන තරගාවලියේ අනුසූරයන් වූ අතර එම වසරේදීම අවසන් කණ්ඩායම් 3අතරට එක්වීමට කුරුණෑගල ක්‍රිකට් සමාජය සමත්විය.දිවයිනේ ප්‍රබලතම ක්‍රිකට් සමාජ 2ක් ලෙස සැළකෙන මේ කණ්ඩායම් මීට පෙර මෙරට පළමුපෙළ තරඟ පිටියේ සැළකිය යුතු දස්කම් දැක්වීමට සමත් වූහ.1974 වසරේ සිට 2006 වසර දක්වා පළමු පෙළ ක්‍රිකට් පිටියේ දස්කම් දැක්වීමට ගාල්ල ක්‍රිකට් සමාජය සමත් වූ අතර 1983 වසරේ සිට 2006 වසර වනතුරු කුරුණෑගල ක්‍රිකට් සමාජය ද පළමුපෙළ තරග පිටියේ විශිෂ්ට දස්කම් දැක්වීය.2006 වසරෙන් පසුව පළමුපෙළ තරග පිටියෙන් ඉවතට විසිවූ මේ කණ්ඩායම්මේ වනවිට යළි සුපුරුදු දස්කම් අතරට පැමිණීමට සමත්ව සිටිති.ශ්‍රී ලංකා ක්‍රිකට් ආයතනය විසින් මෙහෙයවනු ලබන සරා කුසලාන ක්‍රිකට් තරගාවලියේ සූරයන්ට පමණක් පළමු පෙළ තරග සඳහා අවස්ථාව හිමිවුවද දීර්ඝ කාලයක් පළමු පෙළ තරග පිටියේ වැජඹුණු කණ්ඩායම් 2ක් මෙවර සරා කුසලාන අවසන් තරගයට සුදුසුකම් ලබා සිටින බැවින් එම කණ්ඩායම් 2කටම පළමුපෙළ තරග පිටියේ දොරටු විවර කර දීමෙන් ග්‍රාමීය මට්ටමෙන් ක්‍රිකට් ක්‍රීඩාව වර්ධනය කරලීමේ සංකල්පයට කදිම පිටිවහලක් වනු නොඅනුමානය.විශේෂයෙන් එකල ජයනන්ද වර්ණවීර, උපුල් චන්දන, ජේ.සී. ගමගේ, රොමේෂ් කළුවිතාරණ, ලසිත් මාලිංග, නුවන් කුලසේකර, රුචිර පෙරේරා, ඉන්දික ද සේරම් සහ මාලිංග බණ්ඩාර වැනි ප්‍රබල ක්‍රීඩකයන් ක්‍රීඩා කළ ගාල්ල ක්‍රිකට් සමාජයත්, කුරුණෑගලින් ටෙස්ට් පිටියට බිහිවූ පළමු ක්‍රීඩකයා වන රංජිත් මදුරසිංහ ඇතුළු රංගන හේරත් ජීවන්ත කුලතුංග, ලංකා ද සිල්වා වැනි ප්‍රබල ක්‍රීඩකයන් බිහි කළ කුරුණෑගල ක්‍රිකට් සමාජයත් යළි පළමු පෙළ තරග පිටියට අවතීර්ණ වීමෙන් ජාතික ක්‍රිකට් තලයට තවත් සුපිරි ක්‍රීඩකයන් රැසක් සොයාගත හැකිවනු ඇත.දකුණු පළාතෙන් පළමු පෙළ ක්‍රිකට් පිටියට පිවිසි එකම ක්‍රීඩා සමාජය වන ගාල්ල ක්‍රිකට් කණ්ඩායමත්, වයඹ පළාතෙන් පළමු පෙළ ක්‍රිකට් පිටියට පැමිණි කුරුණෑගල ක්‍රිිකට් සමාජයත් පළමු පෙළ ක්‍රිකට් පිටියෙන් ඉවතට විසිවී සිටීමේ හේතුවෙන් ඒ පළාත්වල යොවුන් ක්‍රිකට් ක්‍රීඩකයන් අද වනවිට කොළඹ හා තදාසන්න ප්‍රදේශවල පළමු පෙළ ක්‍රීඩා සමාජ සඳහා ඇදී යාමේ ප්‍රවනතාවයක් ද ඇති වී තිබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>22</day>
    </date>
    <link>http://www.dinamina.lk/2011/06/22/_art.asp?fn=s1106222</link>
    <topic>47 හැවිරිදි ඇවිදීමේ සූරයාගෙන් නව වාර්තාවක්</topic>
    <author>රඹුක්කන විශේෂ සහ රඹුක්කන උතුර</author>
    <content>රඹුක්කන ප්‍රවීනයන්ගේ මලල ක්‍රීඩා සමාජයේ සාමාජික ඇවිදීමේ සූර එස්. ප්‍රියන්ත වික්‍රමසිංහ පෙරේදා (20) කිලෝමීටර් සියයක දුර පැය එකොළහකුත් විනාඩි තිස් අටකින් නිමකර වාර්තාවක් තැබීය.පෙරේදා (20) පෙරවරු 6.21ට රඹුක්කන අශෝක කරුණාරත්න ක්‍රීඩාංගණයේදී සබරගමුව පළාත් ප්‍රධාන අමාත්‍ය මහීපාල හේරත් මහතා ලබාදුන් සංඥාවකින් පසු ඔහු ඇවිදීම ආරම්භ කළේය.හෙතෙම පස්වරු 5.59 ට තම ඇවිදීම අවසන් කළේ ක්‍රීඩාංගණයට රැස්ව සිටි නරඹනන්නන්ගේ ප්‍රිතීඝෝෂා මධ්‍යයේය.රඹුක්කන, ඇත්වටේවත්ත, දියසුන්නත පදිංචි 47 හැවිරිදි ප්‍රියන්ත වික්‍රමසිංහ මහතා හිටපු නාවික හමුදා සෙබළෙකි. මොහු මේ අභියෝගය ජයගන්නා අයුරු දැකබලාගැනීමට ඔහුගේ මව්පියන් වන ගුණසේන වික්‍රමසිංහ, ඩොරින් වික්‍රමසිංහ මහත්ම මහත්මීහු ද බිරිය වන ජයන්ති දිසානායක, පුතු අමිල මදුශංඛ වික්‍රමසිංහ ඇතුළු විශාල පිරිසක් එක්වූහ.980 ඇවිදීමේ තරගවලට එක්වූ මේ ක්‍රීඩකයා මේ වනවිට ජාතික හා ජාත්‍යන්තර තරග රැසකට සහභාගී වී ජයග්‍රහණ රැසක් හිමි කරගෙන ඇත්තෙකි. සබරගමුව පළාත් ක්‍රීඩා අමාත්‍ය ශ්‍රී ලාල් වික්‍රමසිංහ, රඹුක්කන ප්‍රාදේශීය ලේකම් බී.එම්.පී.එන්. බෙලිගම්මන මහත්වරුද මේ අවස්ථාවට එක් වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>22</day>
    </date>
    <link>http://www.dinamina.lk/2011/06/22/_art.asp?fn=s1106223</link>
    <topic>ආසියානු රගර් තරගාවලියට යන ශ්‍රී ලංකා පිලේ නායකත්වය මුරාඩ්ට</topic>
    <author>ෆවුස් මොහොමඩ්</author>
    <content>ආසියානු 20න් පහළ රගර් තරගාවලියට සහභාගී වන 24 දෙනකුගෙන් යුත් ශ්‍රී ලංකා පිලේ නායකත්වය ත්‍රිත්ව විදුහලේ මුරාඩ් රම්සීන්ට හිමිවී ඇත. උපනායකත්වයට නම් කර ඇත්තේ රාජකීය විදුහලේ ශෙහාන් පතිරණය.ආසියානු රගර් සංගමය විසින් මෙහෙයවනු ලබන මේ යොවුන් රගර් තරගාවලිය නියෝජනය කරන ශ්‍රී ලංකා කණ්ඩායමට ඊයේ (21) ක්‍රිඩා අමාත්‍යවරයාගේ පූර්ණ අනුමැතිය ලැබී තිබිණි.හොංකොංහි පැවැත්වෙන මේ තරගාවලියට ශ්‍රී ලංකාව සමග ජපානය, හොංකොං සහ තායිලන්තය තරග වදිති.සුගතදාස ක්‍රීඩාංගණයේදී පසුගියදා නව තේරීම් කමිටු ප්‍රධානී චන්ද්‍රශාන් පෙරේරා මහතා ඇතුළු 5දෙනෙකුගෙන් සමන්විත තේරීම් කමිටුව විසින් අවසන් තේරීම් පරීක්ෂණ සිදු කරනු ලැබීය.තරගාවලිය සඳහා සහභාගිවන ශ්‍රී ලංකා යොවුන් රගර් පිල ලබන 23දා දිවයිනෙන් පිටත්ව යාමට නියමිත අතර පළමු තරගය 26දා ජපානය සමග පැවැත්වේ. දෙවැනි තරගය 29දා හොංකොං පිල සමගත්, ජූලි 2දා තුන්වැනි තරගය තායිලන්තය සමගත් පැවැත්වීමට නියමිතය.තුවාන් ඩූල් මහතා ශ්‍රී ලංකා කණ්ඩායමේ කළමනාකරු ලෙස කටයුතු කරන අතර එලිස් මීචැන් මහතා පුහුණුකරු ලෙසත්, සී.පී. අබේගුණවර්ධන මහතා සහාය පුහුණුකරු ලෙසත් කටයුතු කරති. කණ්ඩායම භාර නිලධාරී ලෙස බී.ආර්. විජේවර්ධන මහතා කටයුතු කරන අතර භෞත චිකිත්සක ලෙස එම්.ඒ.ඒ.කේ.ඩී. මුතුකුඩ මහතා කටයුතු කරයි.ශ්‍රී ලංකා කණ්ඩායම – මුරාඩ් රම්සීන් (නායක – ත්‍රිත්ව) ශෙහාන් පතිරණ (උප නායක - රාජකීය) නිපුන දේවින්ද, සජීඩ් සුහෙයිබ් මෙකලංක ප්‍රබෝධ, ප්‍රසාද් දේවින්ද (ඉසිපතන) හෆීස් අදහාන් (තර්ස්ටන්) සචින්තක පෙරේරා, රන්දික අල්විස්, සවින්ද උනම්බුව, සංජය සෝමසිරි, ශෂාන් මොහොමඩ්, ඩිල්ෂාන් චතුරංග (ත්‍රිත්ව), හේෂාන් කල්හාර, ලවංග පෙරේරා, ඔෂාන් පෙරේරා (කිංග්ස්වුඩ්) ජේසන් දිසානායක (විද්‍යාර්ථ) භානුක නානායක්කාර, දුලාජ් පෙරේරා, සඳුන් හේරත්, ධනුෂ්ක රන්ජන්, ඉසුරු අල්විස්, (සාන්ත පීතර) සංක රාජගුරු (සාන්ත අන්තෝනි) කෝකිල හිරාන් (වෙස්ලි).</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>22</day>
    </date>
    <link>http://www.dinamina.lk/2011/06/22/_art.asp?fn=s1106224</link>
    <topic>ටේලර් නායකත්වයට</topic>
    <author>වෙලිටෙන් (ඒ. එෆ්. පී.)</author>
    <content>ලෝක කුසලාන ක්‍රිකට් තරගාවලියෙන් පසුව දඟ පන්දු යවන ක්‍රීඩක ඩැනියෙල් වෙටෝරි නවසීලන්ත පිලේ නායකත්වයෙන් ඉල්ලා අස්වීමේ හේතුවෙන් පිතිකරු රොස් ටේලර් නවසීලන්ත පිලේ නව නායකයා ලෙස පත් කර ඇත.නව තනතුර නිහතමානීව පිළිගන්නා බවත් ජගත් ක්‍රිකට් පිටියේ ප්‍රබල කණ්ඩායමක් ලෙස නවසීලන්තය ඉදිරියට ගෙන ඒම තම අරමුණ බවත් ටේලර් ප්‍රකාශ කළේය.වෙටෝරිගේ නායකත්වය යටතේ උප නායකයා ලෙස කටයුතු කළ ටේලර් ටෙස්ට් තරග 30 කට සහ එක්දින තරග 107 කට ක්‍රීඩා කර ඇත. නවසීලන්ත පිලේ නායකත්වය සඳහා ටේලර් සමග තරග වැදුණු ඔහුගේ ප්‍රධානතම ප්‍රතිවාදියා වූයේ කඩුලු රකින ක්‍රීඩක බ්‍රෙන්ඩන් මැකලම්ය. නමුත් පුහුණුකරු ජෝන් රයිට්, නවසීලන්ත ක්‍රිකට් ආයතනයේ අධ්‍යක්‍ෂ ජෝන් බුචානන් සහ වැඩබලන තේරීම් කමිටු කළමනාකරු මාර්ක් ග්‍රේට් බැච්ගේ සහය ටේලර්ට ලැබී තිබිණි..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>22</day>
    </date>
    <link>http://www.dinamina.lk/2011/06/22/_art.asp?fn=s1106225</link>
    <topic>ශ්‍රී ලංකාවට එරෙහි එංගලන්ත එක්දින පිල නම් කරයි</topic>
    <author/>
    <content>සංචාරක ශ්‍රී ලංකා පිල සමග 25දා පැවැත්වෙන ඕවර විස්සයි 20 තරගයට සහ 28 වැනිදා ඇරැඹෙන තරග 5කින් සමන්විත එක්දින තරගාවලිය සඳහා සහභාගීවන එංගලන්ත කණ්ඩායම් ඊයේ නම් කරනු ලැබීය. විස්සයි 20 කණ්ඩායමේ නායකත්වය ස්ටුවර්ට් බ්‍රෝඩ් ට හිමිවී ඇති අතර ඇලෙස්ටෙයාර් කුක් එක්දින කණ්ඩායමේ නායකයා ලෙස කටයුතු කරයි. එංගලන්ත එක්දින පිලේ හිටපු නායක පෝල් කොලිංවුඩ් මේ කණ්ඩායම් දෙකටම ඇතුළත් නො වීම විශේෂ සිදුවීමකි.විස්සයි 20 කණ්ඩායමස්ටුවර්ට් බ්‍රෝඩ් (නායක) ඉයන් බෙල්, රවී බොපාරා, ජේඩං බර්න්බැච්, ස්ටීවන් ෆින්, ක්‍රෙග් කීස්වෙටර්, මයිකල් ලම්බ්, ඔයින් මෝගන්, සමිට් පටේල්, කෙවින් පීටර්සන්, ග්‍රෙහැම් ස්වාන්, ක්‍රිස් වෝකස් සහ ලූක් රයිට්එක්දින තරග කණ්ඩායමඇලෙස්ටෙයාර් කුක් (නායක) ජේමිස් ඇන්ඩර්සන්, ජොනතන් ට්‍රොට්, බෙල්, බෝපරා, බ්‍රෝඩ්, ඩර්න්බැච්, ෆින්, කීස්වෙටර්, මෝගන්, පටේල්, පීටර්සන්, ස්වාන්, වෝකස්.</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>22</day>
    </date>
    <link>http://www.dinamina.lk/2011/06/22/_art.asp?fn=s1106226</link>
    <topic>සමස්ත ලංකා පාසල් පිහිනුම් හෙට සිට</topic>
    <author>ප්‍රින්ස් ගුණසේකර</author>
    <content>38වැනි වරටත් පැවැත්වෙන සමස්ත ලංකා පාසල් පිහිනුම් හා කිමිදුම් සූරතාවලිය හෙට සිට 26 වැනිදා දක්වා කොළඹ ආනන්ද විද්‍යාලයීය පිහිනුම් තටාකයේදී පැවැත්වේ.නෙස්ලේ ලංකා සමාගමේ මයිලෝ අනුග්‍රහයෙන් පැවැත්වෙන මේ තරගාවලිය අවුරුදු 9න්, 11න්, 13න්, 15න්, 17න් හා 19න් පහළ වයස් කාණ්ඩ 6ක් යටතේ පැවැත්වේ.ජ්‍යෙෂ්ඨ හා කනිෂ්ඨ අංශවලින් තරගකරුවන් 1800කට අධික පිරිසක් සහභාගී වෙති. තරගාවලියට ඒකළ තරග ඉසව් 140ක් ඇතුළත්වන අතර ඒ සඳහා ක්‍රීඩකයන් 1012ක් හා ක්‍රීඩිකාවන් 802ක් සහභාගී වේ. සහාය පිහිනුම් ඉසව්වලට කණ්ඩායම් 343ක් සහභාගී වන අතර එයට තරග ඉසව් 164ක් අයත් වේ.රජයේ, පුද්ගලික හා ජාත්‍යන්තර පාසල් යන අංශ තුනෙන්ම ක්‍රීඩක ක්‍රීඩිකාවන් මේ තරගාවලියට එක්වීම විශේෂත්වයකි. බස්නාහිර පළාතෙන් රජයේ පාසල් 56ක් පුද්ගලික පාසල් 23ක් හා ජාත්‍යන්තර පාසල් 28ක් එක්වේ. මධ්‍යම පළාතෙන් රජයේ 12ක්, පුද්ගලික 2ක් හා ජාත්‍යන්තර පාසල් 3ක් ද වයඹ පළාතෙන් රජයේ 3ක් ජාත්‍යන්තර පාසල් 1ක්ද දකුණු පළාතෙන් රජයේ 13ක් හා ජාත්‍යන්තර පාසල් 2ක් ද උතුරු මැද පළාතෙන් රජයේ පාසල් 2ක් ද හෙට සිට තරග බිමට පිවිසෙති.පසුගිය වසරේදී පාසල් පිහිනුම් පිරිමි සූරතාව මරදාන සාන්ත ජෝෂප් විදුහල දිනාගත් අතර කාන්තා සූරතාව මහනුවර මහාමායා බාලිකාව දිනාගත්තේය..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>22</day>
    </date>
    <link>http://www.dinamina.lk/2011/06/22/_art.asp?fn=s1106227</link>
    <topic>කාන්තා මලල ක්‍රීඩා තරගාවලියට අයැදුම්පත් කැඳවයි</topic>
    <author/>
    <content>ශ්‍රී ලංකා මලල ක්‍රීඩා සංගමය මෙහෙයවන 29 වන වාර්ෂික කාන්තා මලල ක්‍රීඩා සූරතා තරගය ජූලි මස 23 සහ 24 යන දිනයන්හිදී දියගම මහින්ද රාජපක්ෂ ජාත්‍යන්තර ක්‍රීඩා සංකීර්ණයේදී පවත්වනු ලැබේ.වයස අවුරුදු 12න් පහළ, අවුරුදු 14න් පහළ, අවුරුදු 16න් පහළ, අවුරුදු 18න් පහළ, අවුරුදු 20න් පහළ ජ්‍යෙෂ්ඨ කාන්තා වශයෙන් තරග වයස් සීමාවන් වෙන් කොට ඇත.වයස් සීමා තරග දෙසැම්බර් මස 31වන දිනට අදාළව ක්‍රියාත්මක වේ.අයදුම්පත් බාර ගැනීම ජූලි මස 12 වන දිනෙන් අවසන් වන අතර අයැදුම්පත් කොමදෝරු ෂෙමාල් ප්‍රනාන්දු, සභාපති (තරග කමිටුව) ශ්‍රී ලංකා මලල ක්‍රීඩා සංගමය, නො. 33, ටොරිංටන් මාවත, කොළඹ 07 යන ලිපිනයට යොමු කරන්න..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>22</day>
    </date>
    <link>http://www.dinamina.lk/2011/06/22/_art.asp?fn=s1106229</link>
    <topic>ශ්‍රී ලංකා-පාකිස්තාන ටෙස්ට් තරගාවලියඩුබායි සහ අබුඩාබි නගරවලදී</topic>
    <author/>
    <content>පාකිස්තානය සත්කාරකත්වය දරණ ශ්‍රී ලංකාව සහ එංගලන්තය සමග පැවැත්වෙන ටෙස්ට් තරගාවලි එක්සත් අරාබි එමීර් රාජ්‍යයේ පැවැත්වීමට ඊයේ පාකිස්තාන ක්‍රිකට් බලධාරීහු තීරණය කළහ.ඔවුන් මේ තීරණය ගනු ලැබුවේ ආරක්ෂක හේතූන් මත පාකිස්තාන භූමියේ තරග වැදීමට ශ්‍රී ලංකාව අකමැත්ත පල කළ බැවිනි.මීට වසර දෙකකට පෙර පාකිස්තානයේ ලාහෝර් නුවරදි ශ්‍රී ලංකා පිලට එල්ලවූ ත්‍රස්ත ප්‍රහාරයෙන් පසුව එරට ජාත්‍යන්තර ක්‍රීඩාවට තහනම් භූමියක් බවට පත්විය.මේ තරගමාලා එමීර් රාජ්‍යයේ ඩුබායි සහ අබුඩාබි නගර කේන්ද්‍ර කරගනිමින් පැවැත්වෙන අතර ලබන ඔක්තෝබර් සහ නොවැම්බර් මස ශ්‍රී ලංකාව සමග ටෙස්ට් තරග 3ක් එක්දින තරග 5ක් සහ විස්සයි 20 තරගයක් පැවැත්වීමට නියමිතය. පාකිස්තාන - එංගලන්ත තරගාවලිය පැවැත්වීමට නියමිතව ඇත්තේ ලබන වසරේ ජනවාරි සහ පෙබරවාරි මාසවලදීය..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>22</day>
    </date>
    <link>http://www.dinamina.lk/2011/06/22/_art.asp?fn=f1106221</link>
    <topic>තාක්ෂණයේ දියුණුවට තරගකාරිත්වය වැදගත්</topic>
    <author>සාකච්ඡා කෙළේ නදීෂානි ප්‍රියංගිකා ඡායාරූප :- සුදත් නිශාන්ත</author>
    <content>වර්තමාන සන්නිවේදන ක්ෂේත්‍රය පුළුල් වෙනසකට භාජනය වෙමින් තිබේ. එම වෙනස්කම් පිළිබඳව රදපස තොරතුරු තාක්ෂණ සහෘද සංසදයේ සභාපති, ශ්‍රී ලංකා ටෙලිකොම් හි මානව සම්පත් අංශයේ ප්‍රධාන විධායක නිලධාරී, රංජිත් ගංගානාත් රූබසිංහ මහතා හා කළ සංවාදයකි මේ.* පැවති සම්ප්‍රදායක මාධ්‍ය සංස්කෘතිය අභිබවා නව මාධ්‍ය සංස්කෘතිය තුළ සන්නිවේදනය වඩාත් සුවිශේෂී වන්නේ ඇයිඑදා සන්නිවේදන මාධ්‍යයක් විදිහට අපි භාවිතාකරපු බොහෝ මෙවලම් අද වෙද්දි වෙනස් වෙලා. එතනදී හොඳම උදාහරණය තමයි එදා පණිවුඩයක් දන්වන්න තිබුණු පහසුම ක්‍රමය වුණේ විදුලි පණිවුඩ සේවාව. නමුත් මෑත කාලීනව එහි යම් යම් වෙනස්කම් සිදුවුණා. ඒ වගේම තමයි දශක ගණනකට පෙරාතුව අන්තර් සන්නිවේදනය කරන්න ප්‍රබල මාධ්‍යය තිබුණෙ නැහැ. දුරකතන හඳුන්වාදුන් කාල පරාසය තුළ අන්තර් සන්නිවේදනය වර්ධනය වුණා. වඩාත් පහසු වුණා.නමුත්, කාලය ගතවනවාත් සමඟ දුරකතනයෙත් නව වෙනස්කම් සිදුවුණා. ඒ තුළ එදා කටහඬ හුවමාරුවට පමණක් සීමා වූ දුරකතන භාවිතය වර්තමාන නව මාධ්‍ය යුගය වන විට තවත් ප්‍රතිලාභ රැසක එකතුවක් බවට පත්වෙලා. අද වන විට පරිගනක තාක්ෂණය අන්තර්ජාලය සන්නිවේදනය හා එක් වීම තුළ පැවති සාම්ප්‍රදායික සන්නිවේදන රාමුවෙන් ඔබ්බට යමින් නව තාක්ෂණය හා මුසුව සන්නිවේදනය වර්ධනය වුණා.* නව තාක්ෂණයේ සම්ප්‍රාප්තියත් සමඟ සන්නිවේදන මෙවලමක් ලෙස දුරකතනයේ වූ වෙනස්කම් මොනවාද ?මුල්ම කාලේ දුරකතන ඇමතුමක් සම්බන්ධ කළේ Call girl හරහා Call girl කියන්නේ දුරකතන ඇමතුම ලබා ගන්නා වූ පාර්ශ්ව ද්විත්වය සම්බන්ධ කරවනු ලබන තෙවන පාර්ශ්වයයි. එතැන තිබූ දුරකතන සන්නිවේදනය අද ජංගම දුරකතන දක්වා වර්ධනය වෙලා.අද වෙනකොට ජනගහණයට සමාන ප්‍රමාණයක් දුරකතන තියෙනවා. පොදුවේ කතා කළොත් ජංගම දුරකතන නැති කෙනෙක් නැති තරමට එය ව්‍යාප්ත වෙලා. මම හිතන්නෑ අනාගතයේදී තවදුරටත් කිසිම කෙනෙකුට දුරකතනයක් නොමැතිව ජීවිතය ගෙනියන්න පුළුවන්වෙයි කියලා. සමාජය මේ යන්නේ සන්නිවේදන ක්ෂේත්‍රය තුළ ඉතා වේගවත් වූ ගමන් මඟක්.අපි මේ කතාකරන්නේ NGN තාක්ෂණය එක්ක දියුණු වූ ලංකාවක් ගැනයි. එතුළින් සිදුකරගත හැකි අතිරේක ක්‍රියාකාරකම් ප්‍රමාණයන් විශාලයි. අද සමාජය විසින් එදා ඉල්ලා සිටි සන්නිවේදන ක්ෂේත්‍රයේ වර්ධනය දක්නට ලැබීම ඇත්තටම සතුටක්.* මීට දශක කිහිපයකට ඈතකදී පුද්ගලයෙකුට දුරකතන පහසුකමක් ලබා ගැනීම ඉතා අසීරු වුණා. කල්ගතවන්නක් වුණා. නමුත්, අද වනවිට ඒ තත්ත්වය සම්පූර්ණයෙන්ම වෙනස්වෙලා.ඒ කාලේ වෙද්දී මේ හා සම්බන්ධ තාක්ෂණය මිල අධිකයි. හැමෝටම කාර් එකක් ගන්න බෑ වගේ, දුරකතනයක් ලබාගන්න බැරි යුගයක් තිබුණා. තමන්ගේ ආදායමට සරිලන අතිරේක පහසුකම් ලබාගැනීම ඉතා දුෂ්කර වුණා. ඒ වගේම තමයි දුරකතන ලබාදීමට නම් ආණ්ඩුවක් ඒ කෙරෙහි යම් ආයෝජනයක් කරන්න ඕනේ. නමුත්, ඒ වකවානුවේදී ඒ සියල්ල තිබුණේ යම් ආකාරයකට මන්දගාමී පියවරකයි. පාරිභෝගික ඉල්ලුමට සරිලන සැපයුමක් දෙන්න අපිට බැරිවුණා.එහෙම වුණාම, ඉල්ලුම් - සැපයුම් න්‍යාය ක්‍රියාත්මක වීම මත භාණ්ඩයේ මිළ අධික වනවා. නමුත් අද වෙනකොට ඒ තත්ත්වය සම්පූර්ණයෙන්ම වෙනස්වෙලා. රජය විසින් අදාළ ක්ෂේත්‍රය තුළ විවෘත ආර්ථිකය සමග නව මාවතක් විවර කර දුන්නා. පැවති අය ඉල්ලුම් සහ ප්‍රමාණවත් නොවන පරිදි අවම වූ සැපයුම අතර පරතරය අවම කරනවා. ඒ වගේම එතෙක් කල් ටෙලිකොම් ආයතනය සතුව පැවති වෙළෙඳපොළ ඒකාධිකාරය බිඳ වැටෙනවා. විවෘත ආර්ථිකය තුළ සීමා බන්ධන ලිහිල් වීම නිසාවෙන් විවිධ සන්නිවේදන ජාල ක්ෂේත්‍රයට එක්වෙනවා. ඒ තුළ තරඟකාරීත්ව පසුබිමක් නිර්මාණය වුණා.විදුලි සංදේශ ක්ෂේත්‍රයට ඒ හරහා ආයෝජකයින් විශාල ප්‍රමාණයක් එක්වනවා. සියලු අංශයන්ගේ මනා ක්‍රියාකාරී මැදිහත්වීම මත යටිතල පහසුකම් , සන්නිවේදන කාර්යය උදෙසා වර්ධනය වුණා.ඒ නිසා පාරිභෝගික ඉල්ලුමට සරිලන ප්‍රමාණයෙන් හෝ ඊටත් වැඩියෙන් සැපයුම් සිදුකරන්න සන්නිවේදන ජාලයන්ට හැකිවෙනවා.ඒ නිසා තවදුරටත් දුරකතනයක් ලබාගැනීම අමාරු නැහැ. ඉල්ලුමට අවශ්‍ය සැපයුම තියෙනවා. ඒ නිසා තමයි එදා පැවති තත්ත්වය සම්පූර්ණයෙන්ම වෙනස් වෙන්නේ. එදා පාරිභෝගිකයා අපි ළඟට ඇවිල්ලා බැගෑපත්ව දුරකතනයක් ඉල්ලගන්නවා. ඒ දවස් ගාණක, සති ගාණක මහන්සියේ ප්‍රතිඵල විදිහටයි. ග්‍රාමසේවකගෙන් ලියුමක්, ඇමතිතුමාගෙන් ලියුමක් අරගෙන පාරිභෝගිකයා එදා දුරකතනයක් ඉල්වමින් ආයතනයට ආවේ. නමුත් දැන් තියෙන්නේ ඒකේ ප්‍රතිවිරුද්ධ පැත්ත.ක්ෂේත්‍රය වර්ධනය වන්නට නම් තරඟකාරීත්වය අවශ්‍ය වනවා. එහෙම නොවුණොත් කාලානුරූපී තාක්ෂණය ගළා ගන ඒමක් සිදුවන්නේ නැහැ. එහෙම වුණොත් අපි රටක් විදිහට තාක්ෂණික අංශයෙන් පසුබෑමකට ලක්වෙනවා. විවෘත ආර්ථිකයත් එක්ක ඇතිවුණු විපර්යාසය ඉතා යහපත් තත්ත්වයක්. ඒ තුළයි මෙතරම් සන්නිවේදනය දියුණු වුණේ. ටෙලිකොම් ආයතනය වශයෙන් ගත්තාම එදා තිබුණු වෙළෙඳ ඒකාධිකාරය අද වෙද්දි බිඳ වැටිලා. නමුත් තවමත් අපි අංක එකේ රැඳී සිටිනවා. ඒක අපිට ආඩම්බරයක්.* විවිධ සන්නිවේදන ජාල, ක්ෂේත්‍රයට අන්තර්ගත වීම තුළ සමාජයීය සහ ආයතනික වශයෙන් සිදුවුණේ කවර ආකාරයක බලපෑමක් ද ?වෙළෙඳපෙළ අගය තීරණය වෙන්නේ ඉල්ලුම සහ සැපයුම මතයි’ අපි සතුව ඒකාධිකාරයක් පැවති වකවානුවේදී ඉල්ලුමට සරිලන සැපයුමක් ලබාදීම තරමක් දුරට අසීරු වුණා. ඒ නිසයි ඒ රික්තකයට වෙනත් ජාල එක්වන්නේ. වෙළෙඳපෙළ පුළුල්වීම සමාජීය වශයෙන් ගත්තාම වාසිදායක තත්ත්වයක්. තවදුරටත් දුරකතනයක් වෙනුවෙන් බලාහිඳින්නට වෙන්නේ නැහැ.* එදා තිබුණේ රැහැන් සහිත දුරකතන. නමුත් අද එය රැහැන් රහිත දුරකතන දක්වා ඇවිත්. මේ දෙක අතර සන්සන්දනාත්මකව බලද්දි රැහැන් සහිත දුරකතනයක වාසිදායක තත්වයක් තිබෙනවාද ?සත්‍යවශයෙන්ම, රැහැන් සහිත දුරකතන ජාල වලට එදා නොතිබුණු වාසිදායක තත්ත්ව රැසක් අද වන විට අප හඳුන්වාදීලා තියෙනවා. එකක් තමයි අන්තර්ජාල පහසුකම් ලබාගැනීමේ ශීඝ්‍රතාවය. Broad Band සේවාව ගත්තොත් වඩාත් වේගවත් සහ ප්‍රායෝගික වූ සේවාවක් මේ තුළ ලබාගන්නට පාරිභෝගිකයාට හැකියාව ලැබෙනවා. එතකොට , රැහැන් රහිත දුරකතනයක තියෙන ප්‍රධානම වාසිය තමයි එය තමන් කැමති ස්ථානයකට රැගෙනයන්නට පාරිභෝගිකයාට හැකියාව ලැබීම.රැහැන් සහිත දුරකතන සහ රැහැන් රහිත දුරකතනවල ඒවාට අදාළ වූ සුවිශේෂී වටිනාකම් දක්නට ලැබෙනවා. ඒ හරහා මේ දෙකම පාරිභෙභීගික රුචිකත්වය මත සමාජය තුළ භාවිතයේ පවතිනවා.රැහැන් සහිත දුරකතනවල දී පුළුල් පරාස දත්ත සම්ප්‍රේෂණයේදී වඩාත් වේගවත්, සහ අඛණ්ඩ සේවාවක් ලබාගත හැකිවීම අනෙක් මාධ්‍යයන්ට වඩා සුවිශේෂී වනවා. දැන් වන විට ටෙලිකොම් ආයතනය සිදුකරනු ලබන්නේ රැහැන් සහිත දුරකන තුළ කතාබහට අමතරව තවත් පහසුකම් ලබාදීමයි. ඒ නිසා තරගකාරීත්වය තුළ නවතාවයක් බිහිවෙනවා.* සන්නිවේදනය පර්යේෂණාත්මක වපසරිය තුළ සුවිශේෂී ප්‍රගතියක් අත්කරගන්න දුරකථන ක්ෂේත්‍රය පිළිබඳවත් ප්‍රගතිය දෙස ආපසු හැරී බැලුවොත් ?ලෝකයේ පසුගිය ශතවර්ෂය තුළ වඩාත් වේගයෙන් වර්ධනය වූවක් තමයි සන්නිවේදනය කියන්නේ. ඊට පර්යේෂණාත්මක ක්ෂේත්‍රය තුළ ලැබුණු සහය සුළුපටු නැහැ. කාර්මික විප්ලවයෙන් පසු ඇතිවුණ සන්නිවේදන විප්ලවය ගැන තමයි පසුගිය කාල වකවානුව පුරාම අපි කතාකළේ. ඒ තුළ අපි බොහෝ දේ ග්‍රහණය කරගත්තා. එය සම්පූර්ණයෙන්ම ශ්‍රී ලාංකිකයන් විදිහට අපිට 100%ක්ම ග්‍රහණය කරගන්න ලැබුණා කියලා මම හිතන්නෙ නැහැ. හේතුව වුණේ දශක තුනක් පුරා පැවති යුද්ධයයි. සිංගප්පූරුව එය ග්‍රහණය කරගත් තරමට අපි භාවිතයට ගත්තේ නැහැ.අද වෙනකම් ලංකාවේ “ලැප්ටොප්” එකක් නිෂ්පාදනය කරන තත්ත්වයට ඇවිත් නැහැ. ඒ පාර්ශ්වය ගත්තාම අපි ඉන්නේ තරමක් පිටුපසින්. නමුත් තොරතුරු තාක්ෂණ භාවිතය සම්බන්ධයෙන් අපි ඉන්නේ ආසියාව තුළ සැලකිය යුතු ස්ථානයකයි.* ඒ තුළ සමාජයීය වශයෙන් ආකල්පමය වෙනසක් ඇතිවුණා. රදපස සහෘද සංගමය බිහිවෙන්නේත් ඒ පරමාර්ථය පෙරදැරිව ද ?ඇත්තෙන්ම ඔව්. රදපස සහෘද සංගමය බිහිවෙන්නේ මීට වසර දෙකකට පෙරාතුවයි. එහි ප්‍රධාන පරමාර්ථය කරගත්තේ නව තාක්ෂණය ගමට ගෙන යාමේ ‘මහින්ද චින්තන’ ප්‍රතිපත්තියට අනුගත වෙමින්, ඒ සඳහා සහයෝගයක් සැපයීමයි. මෙහිදී නවීන තාක්ෂණ ක්‍රම පිළිබඳව දේශකවරුන් මගින් දේශන පවත්වමින් එය ප්‍රායෝගිකත්වය කරා ගෙන යමින් ආකල්පමය සංවර්ධනයක් සිදුකිරීම එහි ප්‍රධාන අරමුණ අතර වුණා. විවිධ පර්යේෂණයන් තුළින් තමයි යම් අංශයක් වර්ධනය වන්නේ. ඒ නිසාවෙන් සමාජ ආකල්ප සංවර්ධනය කරමින්, ගමතුළට තොරතුරු තාක්ෂණය ගෙන එන්නට අපට හැකිවුණා. එය ඉතා කෙටි කාලයක් තුළ අපි ලැබූ ජයග්‍රහණයක්.ගෙවුණු අවුරුදු දෙකක කාලය තුළ හම්බන්තොට ප්‍රදේශය තුළ ප්‍රජා සහභාගීත්වය ලබාගනිමින් රජයේ වැඩපිළිවෙළට යම් ආකාරයක සුවිශේෂී සහයෝගයක් ලබාදුන්නා. එතුළ ගමත් - නගරයත් අතර පැවති පරතරය අඩු කරමින් යම් ආකාරයකට සුබවාදී බවක් සමාජගත කරන්න හැකිවුණා.* ටෙලිකොම් ආයතනය මගින් අනාගතයේදී ස්වකීය පාරිභෝගිකයාව කුමන ආකාරයේ ඉසව්වක් කරා ගෙන යාමටද අපේක්ෂා කරන්නේ ?ටෙලිකොම් ආයතනය ජාතික තොරතුරු සන්නිවේදන ආයතනය විදිහට සුවිශාල වගකීමක් සහිත ආයතනයක්. අපි මේ වන විට ‘අයි ශ්‍රී ලංකා’ කියලා ව්‍යාපෘතියක් ආරම්භ කරලා තියෙනවා. එමගින් සියල්ල ජාල ගතකරන්න අපි සූදානම්. අධිවේගී දත්ත හුවමාරු ක්‍රමවේදය හරහා තවත් අලුත් ඇරැඹුමක් අප ගෙන ආවා. ඒ වගේම ඉදිරියේදී ඒ හරහා එහි භාවිතයන් වර්ධනය කරන්න බලාපොරොත්තු වෙනවා..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>22</day>
    </date>
    <link>http://www.dinamina.lk/2011/06/22/_art.asp?fn=f1106223</link>
    <topic/>
    <author>සාකච්ඡා කළේ නදීකා දිල්හානි ජයවර්ධන</author>
    <content>චන්දන විජේකෝන් නම් වන ඔහු පුවත්පත් කලාවට ප්‍රවේශවන්නේ නිදහස් මාධ්‍යවේදියෙකු ලෙසින්, තෙවසරක කාලයක් පුරා ‘ඇත්ත’, ‘ලංකාදීප’, ‘රාවය’ යන පුවත්පත්වල කටයුතු කළ ඔහු ඉන් ඉක්බිති 1995 වසරේදී පුහුණු මාධ්‍යවේදියෙකු ලෙසින් ලේක්හවුස් ආයතනයට එක්වේ. “ශ්‍රී ලංකා පුවත්පත් මණ්ඩල නීතිය හා එහි කාර්යභාරය” සහ “පුවත්පතේ කතන්දරේ” යන කෘතින් හී කර්තෘ වන්නේද ඔහුය.මේ සංවාදය ඔහුගේ නවතම ග්‍රන්ථය වන “ජනමාධ්‍ය හා සමාජ විඥානය” කෘතිය පිළිබඳවය. මෙම කෘතිය අද දින සවස 3 ට කොළඹ 7 නිදහස් මාවතේ ජාතික පුස්තකාල හා ප්‍රලේඛන සේවා මණ්ඩල ශාලාවේදී එළි දැක්වේ.* ඔබගේ ලේඛන කලාවේ නොමැකෙන මං සළකුණු පිළිබඳව අපි මුලින් කතා කරමු.මම මෙතෙක් රචනා කළ කෘති අතරින් මාගේ මුල්ම කෘතිය වන “ශ්‍රී ලංකා පුවත්පත් මණ්ඩල නීතිය හා එහි කාර්යභාරය” යන්නෙන් සාකච්ඡා කළේ ඒ හා බැඳි නීතිමය කාරණා සම්බන්ධවයි. ඉන් අනතුරුව රචනා කළ “පුවත්පතේ කතන්දරේ” කෘතියෙන් සාකච්ඡා කරනු ලැබුවේ පුවත්පතේ ආරම්භය, විකාශය සහ එයට ඇති බාධක සම්බන්ධවයි. නමුත්, මෙවර මා රචනා කරන ලද ‘ජනමාධ්‍ය හා සමාජ විඥානය’ යන කෘතියෙන් සාකච්ඡාවට බඳුන් කරන්නේ පුවත්පතක් මගින් සමාජය වෙනස් කරනු ලබන්නේ කෙසේද සහ සමාජ සංවර්ධනයත් සමඟ ඉදිරියට යන ගමනේදී හමුවන බාධක සමාජය තුළ සමාජගත වී ඇති ආකාරය පිළිබඳවයි.* මෙම කෘතියේ අන්තර්ගතය පිළිබඳව සාකච්ඡා කළොත්?මෙහිදී මූලික වශයෙන්ම අංශ කිහිපයක් යටතේයි මෙම කෘතියේ අන්තර්ගතය විකාශය වන්නේ, ජනමාධ්‍ය මගින් මිනිසුන්ගේ විඥානය, සහ මතයන් වෙනස් වූ ආකාරය, සමාජය වෙනස් කිරීමේදී ආර්ථික වශයෙන් සිදුකළ වෙනස්කම්, සංස්කෘතික වශයෙන් සිදුකළ වෙනස්කම් පිළිබඳවයි. එහිදී සමාජ ප්‍රගමනය වීමෙහිලා මාධ්‍ය දායක වන්නේ කෙසේද යන්න පිළිබඳවත් මේ කෘතිය තුළදී සාකච්ඡාවට බඳුන් වෙනවා.ඒ කාරණය තවදුරටත් පැහැදිලි කළොත්, ඒ විග්‍රහය මේ ආකාරයට දක්වන්න පුළුවන්. අද සමාජයේ විවිධ මිථ්‍යා මත පවතිනවා. මේ විවිධ මිථ්‍යා මත හින්දා මිනිසුන්ගේ ජීවිතවලට ඔවුන්ගේ චර්යාවල ප්‍රශ්න ඇතිවෙලා තියෙනවා.මෙතනදී සාකච්ඡාවට බඳුන් කරනු ලබන්නේ ඒ ආකල්ප වෙනස් කරන්න පුවත්පත කොයි ආකාරයටද දායක වෙන්නේ කියලා.සමහර වෙලාවට ව්‍යාපාරික මුහුණුවරකින් පුවත්පත ඉදිරියට ගෙන යාමට කටයුතු කරලා තියෙනවා. ඒ වුණාට මිනිසුන්ගේ මනසට කතා නොකළ අවස්ථා තියෙනවා. අල්ප වශයෙන් තමයි පාඨක මනසට කතා කළ අවස්ථා දක්නට ලැබෙන්නේ. මා මුලින් කතා කළ මිනිසුන්ගේ මිථ්‍යා මතත් එක්ක සමාජ සංවර්ධනය වේගවත් දිශාවකට ගෙන යන්නට බැහැ. ඒ කාරණය තමයි මම සමාජ ආකල්පවලින් කියන්න උත්සාහ කළේ.දේශපාලන ආකල්ප කියන්නේ සමාජයේ පවතින විවිධ දේශපාලන මතයි. සමාජ සංවර්ධනයට මම දකින විදිහට දේශපාලන මත තියෙන්න ඕනේ. නමුත්, පවතින දේශපාලන මත මිනිසුන්ට හිතන්න දෙන්නේ නැහැ.* මේ කාරණාවලින් බැහැරව සමාජය ඉදිරියට යන්න නම් විය යුත්තේ කුමක්ද?සමාජයක් ඉදිරියට යන්න නම් පවතින සමාජ වෙනස් වෙන්න ඕනේ. විවිධ අදහස් තියෙන්න ඕනේ. එක් මතයක් සමාජගත කළොත් සමාජයට ඉදිරියට යන්න බැහැ. සමාජය එක තැන පල් වෙනවා. එතකොට, සමාජය තුළ අර්බුදයන් ඇති වෙනවා. එවන් මොහොතකදී මාධ්‍යයට යම් ආකාරයක වගකීමක් තියෙනවා අර්බුදය නැති කරන්න.* සමාජ සංවර්ධනය කරා යෑමේදී මාධ්‍ය තුළින් යම් ආකාරයකට බලපෑමක් එල්ල වන්නට තරම් බලපා ඇති හේතු සාධක මොනවාද?මේ සියලු කාරණාවලට පුවත්පත් ආචාර ධර්ම බලපානවා. මාධ්‍ය ආචාර ධර්ම බිඳ වැටෙන්න, බිඳ වැටෙන්න සමාජ සාරධර්ම බිඳ වැටෙනවා. මාධ්‍යවේදියා සහ මාධ්‍ය ආයතන තුළ ආචාර ධර්ම පද්ධතියක් නිසි ආකාරව ක්‍රියාත්මක නොවනවා නම්, මාධ්‍යවේදියා හිතා මතාම ඒ ආචාර ධර්ම පද්ධතිය කඩ කරනවා නම් සමාජ සංවර්ධනයට ඇති වෙන්නේ සුළු ප්‍රශ්නයක් නෙමේ.උදාහරණයක් විදිහට අපි පහුගිය වකවානුවේදී, දේශපාලන පක්ෂ විපක්ෂ අදහස් කතා කළා. පක්ෂ විපක්ෂ පිල් මාරුවීම් සිදුකළා. නමුත් ප්‍රශ්නය තියෙන්නේ එතන නෙමෙයි. දේශපාලනික වශයෙන් පැති මාරු කළ පුද්ගලයාගේ කුලය, ගෝත්‍රය ආදිය මත ඔහුට පහර ගැසීම මාධ්‍ය සදාචාරය නෙමෙයි. එය සමාජ සංවර්ධනයට සුදුසු නැහැ.* ඔබ දකින විදිහට මාධ්‍ය කටයුතු කළ යුත්තේ කොහොමද?අපේ රට ජාතික රාජ්‍යයක් බවට පත්වෙන්න නම් මිනිසුන්ගේ ආකල්පවල වෙනසක් ඇති වෙන්න ඕනේ. ඉන්දියාව වගේ රටක් ගත්තාම ඒ රටේ ජාතීන් විශාල ප්‍රමාණයක් ඉන්නවා. පුවත්පත් ගොඩක් තියෙනවා. ඒත්, ඉන්දියානු මාධ්‍ය කටයුතු කරන්නේ “භාරතය” කියන සංකල්පය ඔළුවේ තියාගෙනයි. ඒ නිසයි ඔවුන්ට පුළුවන් වෙලා තියෙන්නේ නොදියුණුකම අභිබවා ඊළඟ සියවසට මිනිසාව සූදානම් කරන්න. නමුත්, එතනදී මගේ තර්කය වෙන්නේ අපේ මාධ්‍ය එහෙම කරන්නේ නැහැ කියන කාරණයයි.ඒ වගේම තමයි මාධ්‍ය, ආචාර ධර්ම රැකිය යුතුයි. හැමවිටම අපි කියන්නේ මාධ්‍යවේදියා සමාජයේ පෙර ගමන්කරු කියලයි. සමාජයේ පෙර ගමන්කරුවා හරියට නැත්නම් සමාජය වෙනස් වෙනවා.අපට තිබෙන ප්‍රබල ප්‍රශ්නයක් තමා ඒ පෙර ගමන්කරුවාට ලැබෙන චින්තනය. ඒ චින්තනය තුළ ඔහු උත්සාහ කරනවා සමාජය අභිබවා ඉදිරියට යන්න. ඒ තුළ ඔහු සමාජයට නුසුදුසු දේවල් දෙන්න උත්සාහ කරනවා. එතැනදී සිදුවන්නේ මාධ්‍ය පිළිබඳව පවතින විශ්වාසනීයත්වය බිඳීයාමක්.*මාධ්‍ය කෙරෙහි පවතින ජනතා විශ්වාසනීයත්වය බිඳෙන අනෙකුත් කාරණා විදිහට ඔබ දකින්නේ මොනවාද?මම දකින විදිහට මාධ්‍ය කෙරේ තිබෙන විශ්වාසනීයත්වය බිඳ වැටීමට ප්‍රධාන හේතු වන්නේ ආචාර ධර්ම විනාශ කර ගැනීමයි. ඒ හැරෙන්නට, සංස්කෘතිය, දේශපාලනික වශයෙන් එක තැන පල්වීමත් එයට හේතු කාරණා වෙනවා. එක් අංශයකට කේන්ද්‍ර ගත වුණු මාධ්‍ය සම්ප්‍රදාය අයින් කරලා පොදු සමාජ සම්ප්‍රදායන් ගැන කතා කරන තත්ත්වයට මාධ්‍ය ආවොත්, මිනිස්සු තුළ මාධ්‍ය කෙරේ විශ්වාසනීයත්වයක් ගොඩ නැංවෙනවා. මේ සියලු කාරණා පිළිබඳව මම මේ කෘතිය තුළදී දීර්ඝ වශයෙන් සාකච්ඡා කළා.අපිට ජාතික රාජ්‍යයක් කියන සංකල්පය ගොඩ නඟා ගැනීමට බැරි වෙන්නේ මිනිසුන්ගේ විඥානය වෙනස් කරන්න නියමාකාර දර්ශනයක් ලබා නොදීමේ ප්‍රතිඵලයක් විදිහටයි.අපේ වගේ බහුවාර්ගික රටක මාධ්‍ය හැසිරිය යුත්තේ සාම දූතයෙක් වගෙයි. මාධ්‍යයෙන් කිවයුත්තේ අර්බුදයට විසඳුමක්. මේ කියන සමාජයේ අදටත් ලොකු රික්තකයක් තිබෙනවා සාම පාලමක් හදන්න. මේ සඳහා විය යුත්තේ මාධ්‍ය මඟින් මිනිසුන්ගේ චින්තනය මනාව නිර්මාණය කිරීමයි..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>22</day>
    </date>
    <link>http://www.dinamina.lk/2011/06/22/_art.asp?fn=f1106222</link>
    <topic/>
    <author>සංවාදය චන්දන ජයවීර</author>
    <content>ප්‍රවීණ ලේඛක කරුණාදාස සූරියආරච්චි නවකතාකරණයට ප්‍රවිශ්ට වූයේ පුවත්පත් කලාව හරහාය. ඔහු විසින් රචනා කරන ලද ‘වට රවුම’ හා ‘කසුරිගේ කොළම’ පසුව කෘතීන් ලෙසද ප්‍රකාශයට පත්ව ඇත. කසුරිගේ නෝමා සහ සෝමා, හදවතට මුවාවෙන මතකයක්, වැහි කඳුළ නවකතාවන්ද මුල්වරට පළව ඇත්තේ පුවත්පත්වලය. පසුව ඔහු ස්වාධීන කෘතීන් හැටියට නවකතා පළකළ අතර ඒ සෑම එකක්ම පාහේ ස්වර්ණ පුස්තක සම්මානය සඳහා නිර්දේශ විය. ඔහුගේ අලුත්ම නවකතාව පසුගියදා එළි දැක්විණි. මේ සාකච්ඡාව ඒ ගැනය.*ලාංකේය සාහිත්‍යයට පුවත්පත් තීරු ලිපිය දක්වා ඇත්තේ කොයි විදිහෙ සම්බන්ධයක්ද? එහි වර්ධනය සිදුවූයේ කොහොමද?මෙරට විශිෂ්ට තීරු ලිපි රචකයින් බොහොමයක් බිහිව ඇත්තේ පුවත්පත් කන්තෝරු තුළින්. මාර්ටින් වික්‍රමසිංහ, චන්ද්‍රරත්න මානවසිංහ, පි‍්‍රන්ස් ගුණසේකර, ඩේවිඩ් කරුණාරත්න වැනි ආරම්භක යුගයේ සෑම තීරු ලිපි රචකයෙක්ම වගේ පුවත්පත් කලාවේදීන්. බැහැර සිට තීරු ලිපි රචනා කළ අයත් සිටියා. නමුත් වඩාත් ප්‍රබල වුණේ පුවත්පත් කලාවේ සිටි අයයි. ඔවුන්ගේ සාර්ථකත්වයට බලපෑවේ පුවත්පත ඇතුලේ සිදුවන අභ්‍යන්තර සංවාදය තීරු ලිපි රචකයාට ලැබීමයි.මට විතරක් නෙමෙයි ඒ යුගයේ හිටපු අනිත් තීරු ලිපි රචකයින්ටත් දයාසේන ගුණසිංහ මහතාගේ බලපෑම ලැබුණා. ඔහු ඉතා විශිෂ්ට ගණයේ තීරු ලිපි රචකයෙක්. ඒ නිසා තීරු ලිපිය බලපෑමක් කළ හැකි මාධ්‍යයක් බවට පත් කරන්නට පුරෝගාමී කාර්යයක් ඔහුගෙන් ඉටුවුණා.‘වට රවුම’ මම මුලින්ම ලිව්වේ ‘සිළුමිණ’ ට දිවයිනට සම්බන්ධ වුණායින් පස්සේ ඒ නමින්ම කොළමක් ලිව්වා. නමුත් මේ දෙක දෙකක්. ‘විකිසිලන්තය’ පටන් ගත්තෙත් දිවයින පුවත්පතෙන්.*පුවත්පත් කලාවේ එතෙක් පැවැති ලේඛක, පාඨක ඒකමානී සම්බන්ධයට එහා ගිය අන්තර් සම්බන්ධයක් ගොඩනඟා ගැනීමට ඔබ ‘වට රවුම’ තුළින් දැරූ උත්සාහය ගැන කතා කළහොත්.‘වට රවුම’ එක තේමාවක් යටතේ ලියැවුණු රචනාවක් නොවෙයි. ගුරුවරයෙක් හැටියට මට පෙනුණු කරුණක් තමයි ළමයින්ගේ දඟකාරකම, කරුණාව යනාදිය ප්‍රකාශ වෙන්න තැනක් පුවත්පත් කලාව තුළ නැති බව. ඒ නිසා මම ‘වට රවුම ‘ ඔවුන්ගේ තෝතැන්නක් බවට පත් කළා. මේ කරුණු එහි ජනපි‍්‍රයත්වයටත් බලපෑවා.තීරු ලිපි හරහා අපි ගොඩක් දේවල් කළා. පාසල්වලට ගොඩනැඟිලි ලැබුණා. සමාජ ප්‍රශ්න විසැඳුවා. ‘වට රවුමෙන්’ ලැබුණු උදව් නිසා වෛද්‍ය විද්‍යාලයට ගිය ශිෂ්‍යයොත් හිටියා. ඒක සම්මත සීමාව තුළ තීරු ලිපියේ කාර්යයෙන් එහාට ගමන් කිරීමක්. නමුත් අපිට එවැන්නක් කළ හැකි වුණේ ඔවුන්ගේ සැබෑ ප්‍රශ්න සැබෑ ආකාරයෙන් තීරු ලිපිය හරහා ඉදිරිපත් කිරීම නිසයි.*තීරු ලිපිය තුළ පුවත්පත් කලාවේදියා වෙනුවට දේශපාලනඥයා මතුවීමේ වර්තමාන ප්‍රවනතාවය ගැන ඔබේ අදහස කුමක්ද?අද වනවිට තීරු ලිපිය මනුෂ්‍යත්වය, සුබසාධනය , පරිසරය වෙනුවෙන් පෙනී සිටින්නක් වෙනුවට දේශපාලනය උපාංගයක් බවට පත්ව තිබෙනවා.ප්‍රධාන ධාරාවේ දේශපාලනඥයන් තීරු ලිපි කලාවට අවතීර්ණව සිටින්නේ ඔවුන්ගේ ප්‍රතිරූපය ගොඩනඟා ගැනීම සඳහා යි. ඒක පාඨකයන්ට ගෝචර වෙන්නේ කොහොමද කියන්න මම දන්නේ නැහැ. අනෙක් අතට තීරු ලිපිය කියන්නේ සුවිශේෂ රචනාවක්. වෙනත් ලිපියක සාරාංශයක් ද්විත්ව කොළමකට දැම්මයි කියලා තීරු ලිපියක් වෙන්නේ නැහැ.තීරු ලිපිය ගොඩනැඟෙන්නේ ඊට අනන්‍යය ආඛ්‍යයාන ශෛලීය, රසවත්භාවය හා හාස්‍යය මතයි. ඒ නිසා මේ රචනා තීරු ලිපි හැටියට සළකනවට මම විරුද්ධයි.*නවකතාවක් තුළින් ඔබ පාඨකයාට ලබා දෙන්නට උත්සාහ කරන්නේ කවර ආකාරයක රසඥතාවයක්ද?නවකතාවක් කියන්නේ කැළෑවක් වගේ දෙයක්. එතැන නුවර පාර වගේ පාරවල් නැහැ. අඩි පාරවල් තිබිය හැකියි. එහෙම නැත්නම් පාරක් හදාගෙන ඇතුළුවිය යුතුයි. කටුගාල් වගේම මල් ගොමු , ගල් තලා, දෙබොක්කා ඒ ගමනේදී හමුවේවී.පාඨකයාට පැටැලිලි ලිහා ගන්න සිදු වෙනවා. විමුක්තිය හමුවෙන්නේ මුදුනට ගිය පසුයි. කැළෑව තරණය කළේ නැත්නම් මුදුනට යන්න බැහැ. ඒ අනුව බැලුවහම මට පාඨකයාට යමක් කරන්න සිදුවෙනවා. නවකතාවක් කියවීමේදී ඇතිවන කටුකත්වය තුළ තමයි, තෘප්තිය හමුවෙන්නේ.‘බොම්බයි මොටයි න්‍යාය’ නවකතාවට වලංගු නැහැ. අඩු ගණනේ කියවීමෙන් පසු දත් අතර හෝ කිසිවක් ඉතිරි විය යුතුයි.*ඔබගේ මුල් කාලීන නවකථා හා මෑත කාලීන නවකථා අතර ආඛ්‍යයාන ශෛලීයේ හා වස්තු විෂයයේ වෙනසක් දක්නට ලැබෙන්නේ ඇයි?මගේ නවකතා හැටියට මුල් කාලයේ ප්‍රකාශයට පත් වෙච්ච නිර්මාණ බොහොමයක් පුවත්පත් සඳහා රචනා වුණා. ස්වාධීනව නවකතා රචනා කිරීමයි, පුවත්පත් සඳහා නවකතා ලිවීමයි දෙකක්. ක්‍රමවේද දෙකක්.සති අන්ත පුවත්පතකට නව කතාවක් ලිවීමේදී එය එම සතිය අන්තය තුළ පාඨකයාට රසයක් ලැබෙන පරිදි රචනා විය යුතුයි. ඒ විදිහෙ කථාංග රාශියක එකතුවක් පුවත්පත් නවකතාව. පුවත්පත් නවකතාවේ සතියෙන් සතිය ඇමුණුන සම්බන්ධයක් තිබිය යුතුයි. නැත්නම් පාඨකයන් නිර්මාණයෙන් ඈත් වෙනවා.ස්වාධීන නවකතාවක පැන පැන යන ස්වභාවයක් නැහැ. ගලා යාමක් තිබෙනවා. විටින් විට කෙරෙන උද්දීපන අවශ්‍ය නැහැ. නමුත් පුවත්පත් කලාවට ඒ ප්‍රහාරය අවශ්‍යයි. ඒ වගේම ස්වාධීන නවකතාවක් ලිවීමේදී නැවත නැවත ලිවීම සිදුවෙනවා. මම අන්තිමට ලියපු ‘රතු ඉද්ද’ නවකතාව මුද්‍රණය කිරීමට පෙර සිව් වතාවක් ලිව්වා.*රතු ඉද්ද’ කෘතියෙන් විවරණය කෙරෙන ජීවන අත්දැකීම සමඟ ඔබට තිබෙන සම්බන්ධය කුමක්ද?ප්‍රබන්ධයේදී බලපාන්නේ එහි එන රූපක කොයිතරම් දුරට සාධාරණීකරණය කරනවද කියන එක විතරයි. කෙන්යාවේ තේ වතු ගැන ලියන්න එහාට යන්න වුවමනා නැහැ. දකින දේවල් ලියන්න නිර්මාණශීලීත්වයක් අවශ්‍ය නැහැ.වැදගත් වෙන්නේ ලේඛකයා කෘතිය හරහා ප්‍රකාශ කරන දේ පමණයි. ඉතිරි සියල්ලම ප්‍රාථමිකයි. මේ නවකතාවේ සඳවතිය නෙමෙයි මට ප්‍රමුඛ. ඇය හරහා මම උත්සාහ කරන්නේ පාඨකයාට යමක් සංජානනය කරවීමටයි. එතැනදී විශ්වාසනීයත්වය වැදගත්. නැත්නම් පාඨකයෝ නිර්මාණය සමඟ බැදෙන්නේ නැහැ. ඒ සඳහා තමයි නිර්මාණශීලීත්වය අවශ්‍ය වෙන්නේ.*‘රතු ඉද්ද’ නවකතාවේ බහු අරුත් තිබෙනවා. මේ මඟින් ඔබ නිශ්චිතව කීමට අදහස් කළ දේ කුමක්ද?නවකතාවක අරුත් සම්පාදනය කර ගැනීම පාඨකයන් විසින් කළ යුතුයි. කෙනෙකුට මේක එන්.ජී.ඕ.ක්‍රියාකාරිත්වය හෙළි කරන්නක් වෙන්න පුළුවන්. එහෙම නැත්නම් පරිසර හා සම්බන්ධ දේශපාලනය හා ජන වාර්ගික ප්‍රශ්නය ගැන ලියවුණ ප්‍රබන්ධයක් වෙන්න පුළුවන්. මට මේ පොතෙන් කීමට අවශ්‍ය දේ තමයි පිටු දෙසිය හැත්තෑ දෙකක් පුරාම තියෙන්නේ. ඒක මෙන්න මේකයි කියලා මට නිශ්චිතව කියන්න බැහැ.මම ඉදිරිපත් කර තිබෙන්නේ චරිත හා සිදුවීම් කිහිපයක්. ඒ හරහා කුමක්ද මැවෙන්නේ කියන එක පාඨකයාට අනුව තීරණය වෙනවා.*මෙම නවකතාව තුළ ස්වභාව ධර්මය පිළිබඳ විඥානවාදී අදහස් අන්තර්ගතව තිබෙන්නේ ඇයි?‘රතු ඉද්ද’ තුළ පරිසරය පිළිබඳ විඥානවාදී අදහස් තිබෙනවාද? ඊට ප්‍රතිවිරුද්ධ අදහස් මෙහිම වෙනත් තැනක තිබෙනවාද? ඒ දෙකේ ගැටුමක් තිබෙනවාද? එහෙම නැත්නම් ඒකමතිකද යන්න තීරණය කළ යුත්තේ පාඨකයා. මිනිස්සුන්ට එසේ සිතිය හැකි නිර්මාණයක් එළිදැක්වීමයි ලේඛකයාගේ වගකීම.මේ නවකතාවේ එන සෑම චරිතයක්ම පොළොවේ පය ගසා සිටින චරිත. සඳවතී, ඉන්ද්‍රලතා, සුන්දරම්, ලබිට්ටි, රවීනාථ වගේ හැම චරිතයක්ම මේ කලබැගෑනියට අසුවුවත් ඔවුන්ට එසේ ක්‍රියා කිරීමට හේතුවක් තිබෙනවා.ඔබගේ මෑත කාලීන නවකතාවල අනිවාර්ය අංගයක් බවට කතන්දර අනාවරණය කරන දෘෂ්ටිකෝණය වෙනස්වීම හා අනෙකෙක් සිතන දේවල් තවත් චරිතයක් හරහා ප්‍රකාශවීම දැකිය හැකියි.මෙලෙස කෙනෙකුට දෝෂයක් ලෙස පෙනී යා හැකි ශෛලියක් ඔබ කථා වින්‍යාසය ගොඩනැඟීමට යොදා ගත්තේ ඇයි?ලේඛකයෙකුට තමන්ගේම වූ ලිවීමේ ශෛලියක් සකස් කර ගත යුතු වෙනවා. මෑත කාලීන නවකතාවල ඔබ සඳහන් කරන පරිදි මුල් නවකතාවලට වඩා වෙනස් ආඛ්‍යයාන ශෛලියක් දකින්නට ලැබෙනවා. කෙනෙකුට එය තරමක් සංකීර්ණ විදිහට පෙනෙන්න පුළුවන්. ඇල් වතුර බොනවා වගේ කියවාගෙන යාමෙන් නවකතාවක රසයක් ලැබෙන්නේ නැහැ. මට අවශ්‍ය කළේ විවිධ අරුත් දනවන විදිහෙ නවකතාවක් ලියන්න. ඒ සඳහා කළ අත්දැකීම්වල එකතුවක් තමයි පසුකාලීන නවකතා මුලින් කියුව වගේ ඒවා දිය ඇල්ලක් වගේ ගලාගෙන යන්නේ නැහැ.*ලේඛකයාගේ සමාජ දෘෂ්ඨිය පාඨකයා වෙත රැගෙන යාම සඳහා යම් ඉඩක් ඔබට මේ ආකෘතිය නිසා ලැබී තිබෙනවා නේද?එය විය හැක්කක්. ලිවීමට අවශ්‍යය දේ අනුවයි ආකෘතිය සකස් වෙන්නේ. එසේ නැතිව ආකෘතියට අවශ්‍යය ආකාරයට මම ලියන්නේ නැහැ..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>23</day>
    </date>
    <link>http://www.dinamina.lk/2011/06/23/_art.asp?fn=n1106231</link>
    <topic>ශ්‍රී ලංකාව සමඟ සහයෝගයෙන් වැඩ කරන්න</topic>
    <author>මහින්ද අලුත්ගෙදර</author>
    <content>ශ්‍රී ලංකාව සමඟ ඵලදායී ලෙස සහයෝගීතාව ගොඩනඟා ගැනීමට අවස්ථාව සැලසී තිබෙන මේ මොහොතේ මහජන ඡන්දයෙන් තේරුණු ද්‍රවිඩ නායකයන් සමඟ එක්ව සුබවාදී ක්‍රියාවලියකට සහාය දක්වන්නැයි යුරෝපා සංගමය දෙමළ ඩයස්පෝරාවෙන් ඉල්ලීමක් කර තිබේ.පසුගිය පෙබරවාරි මස 22 දා සිට 26 දා දක්වා ශ්‍රී ලංකාවේ නිල සංචාරයක නියැළි යුරෝපා පාර්ලිමේන්තුවේ නියෝජිත කණ්ඩායම එම සංචාරයට අදාළ වාර්තාව යුරෝපා පාර්ලිමේන්තුව වෙත ඉදිරිපත් කරමින් මේ බව අවධාරණය කර ඇත.මේ වාර්තාව පසුගියදා එම පාර්ලිමේන්තුව වෙත ඉදිරිපත් කළ බව බ්‍රසල්ස්හි ශ්‍රී ලංකා තානාපති කාර්යාලය පවසයි.දකුණු ආසියානු රටවල් සමඟ සහයෝගය ගොඩනඟා ගනිමින් සංචාරයක නිරතවූ මේ පාර්ලිමේන්තු කණ්ඩායම හයවැනි යුරෝපා සංගම් හා අන්තර් පාර්ලිමේන්තු සැසිය වෙනුවෙන් ශ්‍රී ලංකාවට පැමිණියේය.ඔව්හු එහිදී ශ්‍රී ලංකා කතානායක, ජ්‍යෙෂ්ඨ ඇමැතිවරුන්, ඇමැතිවරුන්, පාර්ලිමේන්තු මන්ත්‍රීවරුන් ඇතුළු නියෝජිතයන් රැසක් හමුවී සාකච්ඡා කළහ.ශ්‍රී ලංකා සංචාරය බෙහෙවින්ම ඵලදායක වූ බවත් උතුරු පළාත ගොඩනඟා ගැනීම සඳහා රජයේ ප්‍රතිපත්තිය පැහැදිලි බවත් එම පාර්ලිමේන්තු කණ්ඩායමේ වාර්තාවට ඇතුළත් කර ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>23</day>
    </date>
    <link>http://www.dinamina.lk/2011/06/23/_art.asp?fn=n1106232</link>
    <topic>චැනල්-4 අසත්‍ය ප්‍රචාර සැලසුම් සහගත ඉදිරිපත් කිරීමක්</topic>
    <author>භක්ති ධර්මප්‍රිය මෙන්ඩිස්</author>
    <content>ශ්‍රීලංකාව යුද අපරාධ සිදුකළේ යැයි කියමින් චැනල් 4 වාර්තා වැඩසටහන ඉදිරිපත් කර ඇති චෝදනා සම්පූර්ණයෙන්ම අසත්‍ය බවත් ඒවා සැලසුම් සහගතව ඉදිරිපත් කළ ඒවා බවත් ඇමෙරිකාවේ නිව්යෝර්ක් නුවර පැවැති සම්මන්ත්‍රණයකදී එක්සත් ජාතීන්ගේ නියෝජ්‍ය නිත්‍ය නියෝජිත මේජර් ජනරාල් ශවේන්ද්‍ර සිල්වා මහතා කරුණු සහිතව පෙන්වා දී තිබේ. එය අසා සිටි සම්මන්ත්‍රණයට සහභාගි වූ සියලුදෙනා අසුන්වලින් නැගිට අත්පුඩි ගසමින් තමන්ට නිවැරදි දේ පෙන්වා දුන් ශවේන්ද්‍ර සිල්වා මහතාට ගෞරව කර තිබේ.ඇමෙරිකාවේ නිව්යෝර්ක් නුවර පිහිටි ‘චර්ච් සෙන්ටර්’ ආයතනයේ පෙරේදා (21) උදෑසන මේ සම්මන්ත්‍රණය පවත්වා තිබේ. හියුමන් රයිට් වොච් සහ අන්තර් ජාතික අර්බුද පිළිබඳව කණ්ඩායම ඇතුළු රාජ්‍ය නොවන සංවිධාන කිහිපයක් එක්ව මේ සම්මන්ත්‍රණය පවත්වා ඇත.ශ්‍රී ලංකාව යුද අපරාධ සිදුකළ බවත් චැනල් 04 වාර්තා වැඩසටහන සතුවූ එකක් බවත් මේ රාජ්‍ය නොවන සංවිධාන දිගින් දිගටම මෙහිදී ප්‍රකාශ කර තිබේ. එහිදී වහාම නැගී සිටි එක්සත් ජාතීන්ගේ නියෝජ්‍ය නිත්‍ය නියෝජිත මේජර් ජනරාල් ශවේන්ද්‍ර සිල්වා සම්මන්ත්‍රණ සභාව අමතමින් කරුණු සහිතව චැනල් 04 නාලිකාව ශ්‍රී ලංකාවට සිදුකර ඇති හානිය සහ කුමන්ත්‍රණය පිළිබඳව කරුණු පෙන්වා දී ඇත. මේ අවස්ථාව සඳහා එක්සත් ජාතීන්ගේ සංවිධානයේ නිත්‍ය නියෝජිත පාලිත කොහොන මහතාද සහභාගි වී තිබේ. සම්මන්ත්‍රණයේදී ශවේන්ද්‍ර සිල්වා මහතා ඉදිරිපත් කර කරුණු පිළිගැනීමට එහි සිටි පිරිසකට සිදුවූ අතර එයට එරෙහිව කිසිවෙකු කතා නොකර තිබුණි..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>23</day>
    </date>
    <link>http://www.dinamina.lk/2011/06/23/_art.asp?fn=n1106233</link>
    <topic>ලංගම වැටුප් ප්‍රශ්නයටජනපති නියමයෙන් විසඳුම්</topic>
    <author>ධනුෂ්ක ගොඩකුඹුර</author>
    <content>ශ්‍රී ලංකා ගමනාගමන මණ්ඩලයේ සේවකයන්ගේ වැටුප් හා පාරිතෝෂික ගැටලු විසැඳීමට කඩිනම් පියවර ගන්නා ලෙස ජනාධිපති මහින්ද රාජපක්ෂ මහතා අදාළ නිලධාරීන්ට නියෝග කළේය. සේවකයන් ආරක්ෂාකර ගනිමින් කාර්යක්ෂම සේවාවක් ජනතාවට ලබා දීමට කටයුතු කළ යුතු බවත් ජනාධිපතිතුමා නිලධාරීන්ට උපදෙස් දී තිබේ.ශ්‍රී ලංකා ගමනාගමන මණ්ඩලයේ ඉදිරි වැඩපිළිවෙළ සම්බන්ධයෙන් අරලියගහ මන්දිරයේදී පෙරේදා (21) පැවැති සාකච්ඡාවකදී ජනාධිපතිතුමා මේ උපදෙස් දුන්නේය.මණ්ඩලයේ දැනට උද්ගතව ඇති අර්බුදයන්ට හේතුව පෙර පැවැති රජයන්ගේ අකාර්යක්ෂම පාලනය හා දූෂණ බව වෘත්තීය සමිති නියෝජිතයෝ හා නිලධාරීහු පෙන්වා දුන්හ.පෞද්ගලික අංශය හා තරගකාරීව ලංගමය සේවාවන් පවත්වාගෙන යාම සම්බන්ධයෙන් ඉදිරි වැඩපිළිවෙළ ජනාධිපතිතුමන්ට පැහැදිලි කෙරිණ.ඇමැතිවරුන් වන කුමාර වෙල්ගම, සී. බී රත්නායක, නියෝජ්‍ය ඇමැති රෝහණ දිසානායක, ජනාධිපති ලේකම් ලලිත් වීරතුංග, ප්‍රවාහන අමාත්‍යාංශ ලේකම් ධම්මික පෙරේරා මහත්වරුන් ඇතුළු පිරිසක් ද මේ අවස්ථාවට එක් වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>23</day>
    </date>
    <link>http://www.dinamina.lk/2011/06/23/_art.asp?fn=n1106234</link>
    <topic>යාපනයේ දී දෙමළ සන්ධාන මන්ත්‍රීන්ට පහරදීම ගැන විශේෂ පරීක්ෂණයක්</topic>
    <author>දයා පෙරේරා, දුමින්ද ගුරුගේ සහ ස්වර්ණා විජේකෝන්</author>
    <content>යාපනය අලවෙඩ්ඩි ප්‍රදේශයේ දී දෙමළ ජාතික සන්ධාන මන්ත්‍රීවරුන්ට පහරදීමේ සිද්ධිය සම්බන්ධයෙන් විශේෂ නිලධාරින් පිරිසක් විශේෂ පරීක්ෂණයක් සිදුකරගෙන යන බවත් එහි සියලු තොරතුරු ඉදිරියේදී සභාවට ඉදිරිපත් කිරීමට බලාපොරොත්තු වන බවත් අගමැති දි. මු. ජයරත්න මහතා පාර්ලිමේන්තුවේදී ඊයේ (22) ප්‍රකාශ කෙළේය.අගමැතිවරයා එසේ ප්‍රකාශ කළේ දෙමළ ජාතික සන්ධානයේ ත්‍රිකුණාමල දිස්ත්‍රික් මන්ත්‍රී ආර්. සම්බන්දන් මහතා මතුකළ වරප්‍රසාද ප්‍රශ්නයට රජය වෙනුවෙන් පිළිතුරු ලබා දෙමිනි.පරීක්ෂණ සිදුකරගෙන යන හෙයින් තොරතුරු ඉදිරිපත් කළ නොහැකි බවත් දැනට එකළොස් දෙනෙකුගෙන් පමණ සාක්කි සටහන් කරගෙන ඇති බවත් අගමැතිවරයා කීවේය.මෙම සිද්ධිය සම්බන්ධයෙන් දෙමළ ජාතික සන්ධානය ජූනි මස 21 වැනිදා පොලිසියට හා හමුදාවට ඉදිරිපත් කළ ලිපියෙහි සමහර කරුණු සත්‍යයෙන් තොර බව ඒ පිළිබඳ විමසීමේදී හමුදාව දැනුම් දී ඇතැයිද අගමැතිවරයා පැවැසීය.එවැනි සිද්ධියක් සිදුවුණානම් රජය ඒ පිළිබඳ කනගාටුවන බවද පැවැසූ අගමැතිවරයා පරීක්ෂණයෙන් පසු නියම සත්‍යය ලබාගත හැකිවන බවද කීවේය.ඉදිරියේදී යාපනය ප්‍රදේශයේ පළාත් පාලන ඡන්ද රැස්වීම් පැවැත්වීමේදී ඒ ගැන පොලිසියට හා හමුදාවට දන්වන්නැයිද ඉදිරි රැස්වීම්වලට පූර්ණ ආරක්ෂාව ලබාදෙන්නේ යැයිද අගමැතිවරයා වැඩිදුරටත් කීය.වැඩි දවස් ගත නොකොට නියම සත්‍ය තොරතුරු සභාවට අනාවරණය කිරීමට බලාපොරොත්තු වන බවත් අගමැතිවරයා පැවැසීය.අලවෙඩ්ඩි සිද්ධිය සම්බන්ධයෙන් පරීක්ෂණයක් සිදුකොට වැරැදිකරුවන් අත්අඩංගුවට ගන්නා ලෙස සම්බන්ධන් මන්ත්‍රීවරයා සිය වරප්‍රසාද ප්‍රශ්නයෙන් ඉල්ලා සිටියේය..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>23</day>
    </date>
    <link>http://www.dinamina.lk/2011/06/23/_art.asp?fn=n1106235</link>
    <topic>සතියක් ඇතුළත ගැටලු විසඳා ගැනීමටවිශ්වවිද්‍යාල ආචාර්යවරු එකඟතාවක</topic>
    <author>සමන්මලී ප්‍රියශාන්ති</author>
    <content>සරසවි ආචාර්යවරුන්ගේ ගැටලුව සතියක් ඇතුළත විසඳා ගැනීමට රජයත් විශ්වවිද්‍යාල ආචාර්යවරුන්ගේ සමිති සම්මේලනයත් එකඟතාවකට පැමිණ ඇත.උසස් අධ්‍යාපන ඇමැති එස්. බී. දිසානායක මහතා සහ විශ්වවිද්‍යාල ආචාර්යවරුන්ගේ සමිති සම්මේලනයේ නියෝජිතයිනුත් අතර සාකච්ඡාවක් පෙරේදා (21) රාත්‍රියේ පැවැති අවස්ථාවේ මේ එකඟතාවට පැමිණ තිබේ.විශ්වවිද්‍යාල ආචාර්යවරුන්ගේ වැටුප් විෂමතාවක් පවතින බව මේ සාකච්ඡාවේ දී ඇමැතිවරයා විසින් පිළිගෙන ඇත.මහා භාණ්ඩාගාරය සමඟ සාකච්ඡා කර එම විෂමතාව ඉවත් කිරීමට පියවර ගන්නා බවත් ඇමැතිවරයා ආචාර්යවරුන්ට දනුම් දී ඇතැයි උසස් අධ්‍යාපන අමාත්‍යාංශයේ ලේකම් ආචාර්ය සුනිල් ජයන්ත නවරත්න මහතා “දිනමිණ”ට පැවසීය.වැටුප් සම්බන්ධ ගැටලුව විසඳීමට ආචාර්යවරුන් අමාත්‍යාංශයට ඉදිරිපත් කළ යෝජනාවලිය සම්බන්ධයෙන් හා මහා භාණ්ඩාගාරය ඉදිරිපත් කර ඇති යෝජනාවලිය සම්බන්ධයෙන් මෙහිදී සාකච්ඡා කෙරුණු බවත් ඒ යෝජනාවලි දෙක පිළිබඳව අධ්‍යයනය කර කඩිනමින් ආචාර්යවරුන්ගේ ගැටලුව විසඳන බවත් මෙහිදී ඇමැතිවරයා පැවසූ බව නවරත්න මහතා කීවේය.මේ පිළිබඳව අදහස් දක්වමින් විශ්වවිද්‍යාල ආචාර්යවරුන්ගේ සමිති සම්මේලනයේ සහාපති ආචාර්ය නිර්මාල් රංජිත් දේවසිරි මහතා ප්‍රකාශ කළේ තම සම්මේලනය ඉදිරිපත් කළ යෝජනාවලිය ඇමැතිවරයා විසින් පිළිගත් බවයි.එම යෝජනාවලියේ සඳහන් කර ඇති පළමු අදියර වූ විශ්වවිද්‍යාල මහාචාර්යවරයකුගේ වැටුප 1,30,000 ක් හෝ ඊට අඩු වැඩි වශයෙන් සංශෝධනය කිරීමේ යෝජනාව කඩිනමින් ක්‍රියාත්මක කරන ලෙස තමන් ඇමැතිවරයා ගෙන් ඉල්ලා සිටි බවත්, එම අදියර ක්‍රියාත්මක කළ පසු එම යෝජනාවලියේ සඳහන් දෙවැනි හා තුන්වැනි යෝජනා ක්‍රියාත්මක කරන බවට වූ ලිඛිත පොරොන්දුවකින් පසු තම සම්මේලනය වෘත්තීය ක්‍රියාමාර්ගය නවතා දැමීමට එකඟ වූ බවත් දේවසිරි මහතා පැවසීය.තම සම්මේලනය ඉදිරිපත් කළ යෝජනාවලියේ පළමු අදියර ක්‍රියාත්මක කිරීමේ දී ඇති විය හැකි තාක්ෂණික ගැටලු හා වෙනත් ගැටලු සම්බන්ධයෙන් ඇමැතිවරයා මෙහිදී තමන්ට කරුණු දැක් වූ බව කී දේවසිරි මහතා සතියක කාලයක් ඇතුළත සරසවි ආචාර්යවරුන්ගේ ගැටලුව අවසන් කළ යුතු බවට ඇමැතිවරයා ප්‍රකාශ කළ බවත් කීය.තම සම්මේලනය ඇමැතිවරයාගේ එම අදහසට පූර්ණ එකඟතාව පළ කළ බව ද හෙතෙම කියා සිටියේය..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>23</day>
    </date>
    <link>http://www.dinamina.lk/2011/06/23/_art.asp?fn=n1106236</link>
    <topic>ජාතික මහ ගොවි සමුළුවඅරලියගහ මන්දිරයේ දී</topic>
    <author>ධනුෂ්ක ගොඩකුඹුර සහ නුවන් කොඩිකාර</author>
    <content>“දිවි නැගුමෙන් රට නැගුමට සැමට පොහොර සහනාධාරය” යන්න තේමා කරගත් ජාතික මහ ගොවි සමුළුව ජනාධිපති මහින්ද රාජපක්ෂ මහතාගේ ප්‍රධානත්වයෙන් අරලියගහ මන්දිරයේදි අද (23) පැවැත්වේ.ශ්‍රී ලංකාවේ සතර දෙස නියෝජනය කරමින් ගොවි නායකයන් හාරදහසක් පමණ මේ සමුළුවට සහභාගි වන අතර පොහොර සහනාධාරයේ වැදගත්කම සහ එය නිසි ලෙස කළමනාකරණය කරගන්නා අයුරු පිළිබඳව මෙහිදි දැනුවත් කෙරේ. ඇමැතිවරුන් වන එස්.බි නාවින්න, ආතාවුද සෙනවිරත්න, රෙජිනොල්ඩ් කුරේ, ජගත් පුෂ්පකුමාර, මහින්ද යාපා අබේවර්ධන, බැසිල් රාජපක්ෂ, එස්.එම් චන්ද්‍රසේන මහත්වරුන් මෙහි දී අදහස් දැක්වීමට නියමිතය..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>23</day>
    </date>
    <link>http://www.dinamina.lk/2011/06/23/_art.asp?fn=n1106237</link>
    <topic>ඩෙංගු සත්කාරයටක්ෂණික ඇමතුම් සේවා</topic>
    <author>සන්ධ්‍යා කරුණාරත්න</author>
    <content>ඩෙංගු රෝගී සත්කාරක සේවාවන් පුළුල් කරමින් ක්ෂණික දුරකථන ඇමතුම් පද්ධතියක් ආරම්භ කිරීමට සෞඛ්‍ය අමාත්‍යාංශය පියවර ගෙන ඇත.ඩෙංගු රෝගීන්ට ප්‍රතිකාර ලබාදීමේදී ඒ සඳහා වන විශේෂිත ප්‍රතිකාර ක්‍රමවේදය ක්‍රියාත්මක කිරීම සඳහාත් ඒ ඒ ඩෙංගු රෝගීන්ගේ රෝගී තත්ත්වයන් අනුව ප්‍රතිකාර ලබාදීමේ පිළිවෙළ ක්‍රියාත්මක කිරීම සඳහාත් විශේෂඥ වෛද්‍යවරුන්ගේ සහාය ලබාදීමට ක්ෂණික දුරකථන ඇමතුම් ජාලයක් වෛද්‍යවරුන් අතර ක්‍රියාත්මක කිරීමට මේ අනුව අමාත්‍යාංශය පියවර ගෙන තිබේ. මේ සේවාව ක්‍රියාත්මක කිරීම සඳහා ළමා රෝග විශේෂඥ වෛද්‍යවරුන්ගේ සංගමයත් ස්නායු ශල්‍ය විශේෂඥ වෛද්‍යවරුන්ගේ සංගමයත් එකඟතාව පළකර ඇත.කිසියම් රෝහලක ප්‍රතිකාර ලබන ඩෙංගු රෝගියෙකුට ප්‍රතිකාර ලබාදීමේ දී මේ විශේෂඥ වෛද්‍යවරුන්ගේ උපදෙස් ඕනෑම අවස්ථාවකදී ලබාදීම මේ සේවාවේ අරමුණ වේ.කොළඹ රිජ්වේ ආර්යා ළමා රෝහල හා කොළඹ ජාතික රෝහලට අනුබද්ධව සේවය කරන ළමා රෝග හා ස්නායු ශල්‍ය විශේෂඥ වෛද්‍යවරු තිදෙනෙක් මේ සඳහා පත්කර ඇත. ඔවුන්ගේ දුරකථන ක්ෂණික ඇමතුම් දුරකථන ලෙස යොදා ගැනේ.මේ දුරකථනවලට වැය වන මුදල් ඇතුළත් බිල්පත් අමාත්‍යාංශය මඟින් ගෙවීමට පියවර ගන්නා ලෙස සෞඛ්‍ය ඇමැති මෛත්‍රීපාල සිරිසේන මහතා අතිරේක ලේකම් වෛද්‍ය පාලිත මහීපාල මහතාට උපදෙස් ලබාදී ඇත.ඩෙංගු රෝගීන්ගෙන් මියගිය රෝගීන්ගේ මරණ විමර්ශන සිදුකිරීමේ ජාතික මට්ටමේ වැඩපිළිවෙළක් ද සෞඛ්‍ය අමාත්‍යාංශය ආරම්භ කර ඇත.රෝගීන්ට ප්‍රතිකාර ලබාදීමේ වැඩපිළිවෙළ ශක්තිමත් කිරීම මෙහි අරමුණයි. මරණ සඳහා හේතු වූ කරුණු විමර්ශනය කර ඒවා වැළැක්වීම මේ ජාතික ඩෙංගු මරණ විමර්ශන වැඩසටහනෙන් සිදුකෙරේ. ඩෙංගු රෝගයෙන් මියගිය 40 දෙනෙක් සම්බන්ධයෙන් විමර්ශන සිදුකිරීම ද මේ යටතේ සිදුකෙරේ.ඩෙංගු ප්‍රතිකාර ක්‍රමවේදය විධිමත්ව සිදුකෙරේද, සෞඛ්‍ය අංශ මඟින් රෝහල් වෙත ලබාදී ඇති මාර්ගෝපදේශන නිසි පරිදි ක්‍රියාත්මක කර තිබේද, රෝගීන් ප්‍රතිකාර ගැනීම සඳහා කල් තබා රෝහල්වලට ඇතුළත්ව තිබේද, රෝගීන් මරණයට පත්වීමට බලපෑ ඩෙංගු වෛරසයේ බලපෑම වැඩිකිරීමට වෙනත් නිදන්ගත රෝග තත්ත්වයන් හේතු වී තිබේද යනාදී කරුණු පිළිබඳවද මේ ජාතික වැඩසටහන යටතේ සිදුකෙරේ..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>23</day>
    </date>
    <link>http://www.dinamina.lk/2011/06/23/_art.asp?fn=n1106238</link>
    <topic>දිවි නැගුම පවුල්වලටලොතරැයි අලෙවි නියෝජිත තනතුරු</topic>
    <author>අසේල කුරුළුවංශ</author>
    <content>දිවි නැගුම වැඩසටහනට සම්බන්ධ පවුල් සඳහා ප්‍රාදේශීය ලේකම් කොට්ඨාස මට්ටමින් සංවර්ධන ලොතරැයි මණ්ඩලයේ අලෙවි නියෝජිත තනතුරු පිරිනැමීමට ආර්ථික සංවර්ධන අමාත්‍යාංශය පියවර ගෙන ඇත.මේ වැඩපිළිවෙළ යටතේ එක් ප්‍රාදේශීය ලේකම් කොට්ඨාසයකින් සුදුසුකම් සපිරූ පවුල් 5 ක් සඳහා ලොතරැයි අලෙවි නියෝජිත තනතුරු ලබාදීමට සැලසුම් කර තිබේ.මේ පවුල් තෝරා ගැනීම අදාළ කොට්ඨාසයේ ප්‍රාදේශීය ලේකම්වරයාගේ මූලිකත්වයෙන් සිදු කෙරෙනු ඇත.නුවරඑළිය දිස්ත්‍රික්කයෙන් මේ සඳහා තෝරාගත් හතලිස් දෙනෙකුගේ නම් මේ වන විට ආර්ථික කටයුතු අමාත්‍යාංශය වෙත යවා ඇති බව නුවරඑළිය දිස්ත්‍රික් ලේකම් ඩී. පී. ජී. කුමාරසිරි මහතා කීය..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>23</day>
    </date>
    <link>http://www.dinamina.lk/2011/06/23/_art.asp?fn=n1106239</link>
    <topic>බස් වර්ජන කළොත්උසාවි යනවා</topic>
    <author>ජීවනී පතිරණ</author>
    <content>ලංකා පෞද්ගලික බස් හිමියන්ගේ සංගමය බස් වර්ජනයක් ක්‍රියාත්මක කළහොත් අධිකරණය හමුවේ තහනම් නියෝගයක් ලබා ගන්නා බව බස් මගීන්ගේ සංගමයේ සභාපති මාතලේ සිරිනන්ද හිමියෝ පවසති.බස් වැඩවර්ජනයක් ආරම්භ කරන බවට ලංකා පෞද්ගලික බස් හිමියන්ගේ සංගමයේ සභාපති ගැමුණු විජේරත්න මහතා ප්‍රවෘත්ති සාකච්ඡාවේදී ප්‍රකාශ කළද ඒ ගැන තවමත් නිල දැනුම්දීමක් කර නොමැති බවද උන්වහන්සේ ප්‍රකාශ කළහ.මේ සඳහා නිල දැනුම්දීමක් කළ යුත්තේ ජාතික ගමනාගමන කොමිසන් සභාවට වන බැවින් එසේ දැනුම්දුන් වහාම බස් මගීන්ගේ සංගමය අවශ්‍ය අධිකරණ ක්‍රියාමාර්ග ගැනීමට පියවර ගන්නා බවද ඒ හිමියෝ සඳහන් කළහ. මේ 27 වැනි දින පෞද්ගලික බස් රථ වැඩ වර්ජනයක් ක්‍රියාත්මක කරන්නේ යැයි සඳහන් පුවත සම්බන්ධයෙන් “දිනමිණ” කළ විමසුමකට පිළිතුරු දෙමින් උන්වහන්සේ මේ අදහස් පළ කළහ.මගී ජනතාවට යහපත්, ගුණාත්මක සේවාවක් ලබා නොදීම පමණක් නොව අද වන විට මරණ සහතිකයද රැගෙන බස් රථයක යාමට සිදු වී ඇතැයි පෙන්වාදෙන සිරිනන්ද හිමියෝ, පෞද්ගලික බස් රථ සේවාව කිසිම සේවයක් නැති ජනතා මංකොල්ලයක් වී ඇතැයිද ප්‍රකාශ කරති. එමෙන්ම අර්ධ සුඛෝපභෝගී යැයි පවසමින් පොල් පැටෙව්වා සේ බස් රථවල තෙරපී යාමට ජනතාවට සිදු වී ඇතැයි පෙන්වාදෙන සිරිනන්ද හිමියෝ, බොහොම ආදරයෙන් කතාකර මගී ජනතාව බස් රථයට ගොඩකරවාගත්තද ඉතිරි මුදල් ඉල්ලීමේදී මගියාට ගුටි කෑමට සිදු වූ අවස්ථා බොහෝ ඇතැයිද සඳහන් කරති..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>23</day>
    </date>
    <link>http://www.dinamina.lk/2011/06/23/_art.asp?fn=n11062316</link>
    <topic>ශ්‍රී ලංකාවට එරෙහි යෝජනාවක් ප්‍රතික්ෂේප වේ</topic>
    <author>මහින්ද අලුත්ගෙදර</author>
    <content>ශ්‍රී ලංකාවේ පැවති සිවිල් යුද සමයේදී සිදුවූවා යැයි පවසන අපරාධ චෝදනාවලට අදාළව විවාදයක් පැවැත්විය යුතු බවට ගෙන එන ලද යෝජනාව මැලේසියානු පාර්ලිමේන්තුවේදී ප්‍රතික්ෂේප වී ඇත.එකී ප්‍රශ්නය ශ්‍රී ලංකාවේ අභ්‍යන්තර ගැටලුවක් බවත් වෙනත් රටක අභ්‍යන්තර ගැටලුවකට මැදිහත්විය නොහැකි බවත් ප්‍රකාශ කරමින් මැලේසියානු පාර්ලිමේන්තුවේ නියෝජ්‍ය කතානායක ජුනයිඩ් මන්කු ජාෆර් මහතා අදාළ යෝජනාව ප්‍රතික්ෂේප කර ඇතැයි වාර්තා වෙයි. මැලේසියානු පාර්ලිමේන්තුවේ මන්ත්‍රීවරුන් වන එම්. කුලසේගරන් හා ජොහාරි අබ්දුල් යන අය සහ සෙනෙට් සභික එම්. රාමක්‍රිෂ්ණන් විසින් ශ්‍රී ලංකාව සම්බන්ධයෙන් විවාදයක් පැවැත්විය යුතු බවට යෝජනාව ඉදිරිපත් කර තිබේ.මීට පෙරාතුව ඊශ්‍රයාලයේ හා මියන්මාරයේ ඇති වූ තත්ත්වයන් පිළිබඳවද මැලේසියානු පාර්ලිමේන්තුවේ විවාද පවත්වා ඇති බව පෙන්වා දී තිබෙන එම මන්ත්‍රීවරුන් දෙදෙනා ?ශ්‍රී ලංකාව සම්බන්ධයෙන් පමණක් විශේෂ ප්‍රතිපත්තියක් අනුගමනය කරන්නේ මන්දැයි පාර්ලිමේන්තුව හමුවේ ප්‍රශ්න කර තිබෙන බවද වාර්තා වෙයි..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>23</day>
    </date>
    <link>http://www.dinamina.lk/2011/06/23/_art.asp?fn=n11062317</link>
    <topic>දෙමටගොඩ ගණිකා මඩමක17 හැවිරිදි දැරියෝ දෙදෙනෙක්</topic>
    <author>බුද්ධිකා ඉඹුලාන සහ චින්තා රණසිංහ</author>
    <content>මරදාන, දෙමටගොඩ පාරේ ගණිකා නිවාසයක බලහත්කාරයෙන් රඳවාගෙන ලිංගික කටයුතුවලට යොදාගත් බව කියන බාලවයස්කාර දැරිය පිළිබඳ විධිමත් පරික්ෂණයක් ආරම්භ කරන ලෙස ළමා අධිකරණය, ජාතික ළමා ආරක්ෂක අධිකාරියට නියෝග කර තිබේ.දාහත් හැවිරිදි මේ දැරියට කාලයක් තිස්සේ විවිධ ලිංගික හා උපත් පාලන ඖෂධ ලබා දෙමින් ලිංගික අපහරණයට ලක් කර තිබෙන අතර උපත් පාලනය සඳහා ඖෂධ ලබා දීමට රෝහල්ගත කළ අවස්ථාවකදී ඇය රෝහලෙන් පැන ගොස් ඇත.පැනගිය දැරිය කොළඹ, කොටුව පොලීසියට භාර වී ඇති අතර ප්‍රශ්න කිරිම්වලදී ඇය බණ්ඩාරවෙල ප්‍රදේශයේ දැරියක් බවට තොරතුරු ලැබී ඇත.පොලීසියේ විශේෂ වැටලීමකදී එම ගණිකා නිවාසයේ කාන්තාවන් නව දෙනකු සහ තවත් බාලවයස්කාර දැරියක සිට ඇති අතර ඔවුන්ද අත්අඩංගුවට ගෙන තිබේ.අධිකාරියේ විශේෂ පොලිස් විමර්ශන ඒකකය විසින් දැරිය ඊයේ (22) නැවතත් අධිකරණයට ඉදිරිපත් කිරිමට පියවර ගත් අතර අධිකාරියේ සභාපති අනෝමා දිසානායක මහත්මියගේ උපදෙස් මත එම ඒකකයේ ස්ථානාධිපති ජී.ඩබ්ලිව්. බෝපිටිගොඩ, පොලිස් සැරයන් 1975 සේනානායක, සැරයන් 50397 සරත්, කාන්තා සැරයන් 588 චිත්‍රා ඇතුළු පොලිස් කණ්ඩායම සිද්ධිය සම්බන්ධයෙන් පරීක්ෂණ ආරම්භ කර තිබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>23</day>
    </date>
    <link>http://www.dinamina.lk/2011/06/23/_art.asp?fn=n11062318</link>
    <topic>බංග්ලාදේශ රජයෙන් අත්‍යවශ්‍ය ඖෂධ තොගයක්</topic>
    <author>සන්ධ්‍යා කරුණාරත්න</author>
    <content>ජනාධිපති මහින්ද රාජපක්ෂ මහතාගේ ඉල්ලීම පරිදි බංග්ලාදේශ රජය, ශ්‍රී ලංකාවට රුපියල් මිලියන අටක් වටිනා අත්‍යවශ්‍ය ඖෂධ තොගයක් සෞඛ්‍ය අමාත්‍යාංශයට බාරදීමට පියවර ගෙන ඇත.මෙට්‍්‍රක් ටොන් හයක බරකින් යුත් මෙම ඖෂධ තොගයට සිප්රොෆ්ලොක්සසයින් (Ciprofloxacine) මිලි ග්‍රෑම් 250 පෙති 712,000 ක්ද, මිලි ග්‍රෑම් 200 බෝතල් 23,950 ක්ද, ඩෙක්සමෙතසෝන් සෝඩියම් පොස්පේට් (Dexamethazone Sodium Phospate) ඇස්වලට දමන දියර කුප්පි 7207 ක්ද, ඩික්ලොෆෙනැක් සෝඩියම් (Diclofenac Sodium) පෙති 454,500 ක්ද, ක්ලෝරම්ෆෙනිකල් (Chloramphenicol) ටියුබ් 4900 ක්ද අයත් වේ. ශ්‍රී ලංකාවේ බංග්ලාදේශ තානාපති මහබුබ් උස් සමාන් මහතා විසින් සෞඛ්‍ය ඇමැති මෛත්‍රීපාල සිරිසේන මහතාට මෙම ඖෂධ තොගය ඊයේ (22 දා) බාරදීම සිදුකෙරිණ.ජනාධිපති මහින්ද රාජපක්ෂ මහතා පසුගිය අප්‍රේල් මාසයේ බංග්ලාදේශයේ සිදුකළ නිල සංචාරයේ දී එරට රජය මඟින් අත්‍යවශ්‍ය ඖෂධ තොගයක් ශ්‍රී ලංකාවට ලබාදෙන බවට ප්‍රතිඥා ලබා දී ඇත. ශ්‍රී ලංකාවත්, බංග්ලාදේශයත් දෙරට අතර මිත්‍රත්වය තහවුරු කරමින් ශ්‍රී ලංකාවේ ජනාධිපතිවරයා සමඟ කරන ලද සාකච්ඡාවට අනුව මේ ඖෂධ තොගය ලබාදීම පිළිබඳව මේ අවස්ථාවට සහභාගි වූ සෞඛ්‍ය ඇමැති මෛත්‍රීපාල සිරිසේන මහතා ශ්‍රී ලංකාවේ බංග්ලාදේශ තානාපතිවරයාට කෘතඥතාව පළ කළේය..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>23</day>
    </date>
    <link>http://www.dinamina.lk/2011/06/23/_art.asp?fn=n11062319</link>
    <topic>විදේශ රැකියා ඒජන්සිය නව නිවහනකට</topic>
    <author/>
    <content>ශ්‍රීලංකා විදේශ රැකියා ඒජන්සිය අද (23) සිට නාවල නාරාහේන්පිට පාරේ නො. 12 ස්ථානයට පිවිසෙයි. නව කාර්යාලය විවෘත කිරීම විදේශ කටයුතු ඇමැති මහාචාර්ය ජී. එල්. පීරිස්, විදේශ රැකියා ප්‍රවර්ධන හා සුබ සාධන ඇමැති ඩිලාන් පෙරේරා සහ පාර්ලිමේන්නª මන්ත්‍රී නාමල් රාජපක්ෂ මහත්වරුන්ගේ ප්‍රධානත්වයෙන් සිදු කෙරේ..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>23</day>
    </date>
    <link>http://www.dinamina.lk/2011/06/23/_art.asp?fn=n11062320</link>
    <topic>යුදමුක්ත කලාපයෙත්-රෝහල් බිමෙත්එල්ටීටීඊ කාලතුවක්කු තිබුණා</topic>
    <author>භක්ති ධර්මපි‍්‍රය මෙන්ඩිස් - පණ්ඩුක සමරසේකර</author>
    <content>යුද සමයේ උග්‍ර සටන් පවතිද්දී ශ්‍රී ලංකා යුද හමුදාව විසින් යුද මුක්ත කලාපයක් ලෙස ප්‍රකාශිත ආරක්ෂක කලාපයන් තුළින් සහ රෝහල් භූමි තුළද එල්. ටී. ටී. ඊ. සංවිධානය කාල තුවක්කු තැබූ බවත් ඊට එරෙහි වූ ජනතාව ඔවුන් විසින් ඝාතනය කළ බව ශ්‍රී ලාංකික සම්භවයක් ඇති එක්සත් රාජධානියේ ලන්ඩන් නුවර නේවාසික ද්‍රවිඩ ජාතිකයකු වන එස්. වාසුදේවන් මහතා පවසයි.ශ්‍රී ලංකාව හා 2009 යුද අවසානය ගැන ගාඩියන් පුවත්පතේ පළවු ලිපියකට එරෙහිව ශ්‍රී ලංකාව සම්බන්ධයෙන් නගා ඇති චෝදනාවන්ට අභියෝග කරමින් ඔහු යැවූ ලිපියක මෙ බව සඳහන් වේ.එල්. ටී. ටී. ඊ. සංවිධානයට සාම සාකච්ඡාවලට පැමිණ දේශපාලන විසදුමක් කරා යාමට අවස්ථාව තිබූ බවත් එම අවස්ථාව මග හැර ගත් බවත් වාසු සඳහන් කරයි. එල්. ටී. ටී. ඊ. ය දෙමළ ජනතාව යුද පලිහක් කරගනිමින් මිනිස් ජීවිත විනාශ කළ බවත් ඔහු පෙන්වා දෙයි..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>23</day>
    </date>
    <link>http://www.dinamina.lk/2011/06/23/_art.asp?fn=n11062310</link>
    <topic>වරකාපොළ දුම්මලදෙනියේහොර සිගරට් කම්හල වටලයි</topic>
    <author>චන්ද්‍රිකා පෙරේරාකැලණිය විශේෂ, ලයනල් පී. පෙරේරා</author>
    <content>වරකාපොළ දුම්මලදෙනියේ කලක සිට පවත්වාගෙන ගිය ව්‍යාජ සිගරැට් නිෂ්පාදනාගාරයක් පෙරේදා (21) කොළඹ උතුර දූෂණ මර්දන ඒකකය මගින් වටලා කම්හල් හිමියා හා කොළඹ ප්‍රදේශයේ සිගරැට් බෙදාහරින්නා අත්අඩංගුවට ගෙන තිබේ.කම්හලේ තිබී බෙන් වයිට් සිගර්ස් (Ben white cigars) නමින් නිපදවා තිබූ සිගරැට් 19082 ක් සොයාගෙන තිබෙන අතර සිගරැට් තැනීමට යොදාගත් යන්ත්‍ර පහක් ද අත්අඩංගුවට ගත් බව පොලිසිය පවසයි.මෙසේ අත්අඩංගුවට ගත් ද්‍රව්‍ය අතර ව්‍යාජ සිගරැට් 9430, ෆිල්ටර් රහිත සිගරැට් සියය බැගින් වූ පැකට් 35 ක් එම සිග/ට් 1817 ක් ෆිල්ටර් රහිත සුදු කොළවල එතූ සිගරට් 1133 ක් සාදමින් තිබූ සිගරැට් ෆිල්ටර් රහිත හා සහිත ඒවා 1172 ක්, සිගරැට් පෙට්ටි කවර 5615 ක් අඟල් අටක් දිගැටි සිගරැට් ෆිල්ටර් සෑදීමට ගන්නා බට 695 ක් දුඹුරු පැහැ ෆිල්ටර් සහිත අඟල් 22 ක් දිග සිගරැට් ආවරණ පටි 627 ක් සිගරැට් බහාලන කාඩ්බෝඩ් 9900 ක්, සිගරැට් ඔතන සුදුකොළ 13800 ක් හා සිගරැට්වලට යොදා ගන්නා දුම්කොළ කිලෝ ග්‍රෑම් පහමාරක් තිබී ඇත.ඉකුත් 20 දා කොටහේන කොච්චිකඩේ පල්ලිය ඉදිරිපිට වෙළෙඳසැලකින් ව්‍යාජ සිගරැට් 2030 ක් සමඟ සැකකරුවෙක් අත්අඩංගුවට ගෙන තිබේ. ව්‍යාජ සිගරැට් අලෙවි කිරීම, ගබඩා කිරීම යන චෝදනා යටතේ මේ වෙළෙඳසැල් හිමියා අත්අඩංගුවට ගත් බව කොළඹ උතුර දූෂණ මර්දන ඒකකය සඳහන් කරයි.මොහු කොළඹ ප්‍රදේශයට ව්‍යාජ සිගරැට් බෙදාහැරීමද සිදුකරන බවට හෙළිව ඇත. ඔහුගෙන් ලබාගත් තොරතුරුමත වරකාපොළ පිහිටි සිගරැට් කම්හල වටලා තිබේ. අත්අඩංගුවට ගත් සැකකරුවන් මාලිගාකන්ද මහේස්ත්‍රාත් අධිකරණය වෙත ඉදිරිපත් කිරීමට නියමිතය.කොළඹ උතුර පොලිස් අධිකාරී පාලිත සිරිවර්ධන මහතාගේ උපදෙස් මත කොළඹ උතුර දූෂණ මර්දන ඒකකයේ ස්ථානාධිපති ප්‍රධාන පොලිස් පරීක්ෂක ශාන්ත ජයලත් මහතාගේ මෙහෙයවීමෙන් පොලිස් සැරයන්වරුවන 43006 පේ‍්‍රමදාස, 48846 රංජිත්, කොස්තාපල්වරු වන 67451 රත්නසිරි, 69440 දුමින්ද, 70082 චන්දික, 70400 අජිත් හා පොලිස් රියදුරු 1145 සුභසිංහ යන නිලධාරිහු වැටලීම සිදුකළහ..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>23</day>
    </date>
    <link>http://www.dinamina.lk/2011/06/23/_art.asp?fn=n11062311</link>
    <topic>පුංචි මල් කැකුළඩෙංගු මාරයාට බිලි</topic>
    <author>මතුගම සංචාරක</author>
    <content>“අම්මේ මට සෙල්ලම් කරන්න ඕනෑ තාත්තා ආවම අපි ගෙදර යමු. ඒ මගේ දුව පැවසූ අවසන් වදන් කීපයයි. ගතවූයේ මොහොතකි. ඇයව දැඩි සත්කාර ඒකකයට රැගෙන ගියා. පැය කීපයකින් මා අසලට පැමිණි වෛද්‍යවරු කීවේ අපි ඇයව ජීවත් කරන්න කළ යුතු සෑම ප්‍රතිකාරයක්ම කළා නමුත් දුවව බේරාගන්න බරිවුණා කියලයි.”තම දුවගේ වියෝවය විඳ දරා ගත නොහැකිව ඇඬූ කඳුලින් පසුවන මතුගම නවුන්තුඩුවේ ශමිලා කුමාරි මහත්මිය දුව ගැන අප සමඟ විස්තර කළේ මෙසේය.මතුගම නවුන්තුඩුවේ පදිංචි මල්කා ලක්ෂානි (අවුරුදු 4) විජේසිංහ දැරිය ඩෙංගු උණ රෝගය වැළඳී කලුබෝවිල රෝහලට ඇතුළත් කළ පසු මියගියේය.සුදත් විජේසිංහ හා ශමිලා කුමාරි අඹු - සැමි යුවළට සිටි එකම දරුවා මෙසේ මියයාම පිළිබඳව ඔවුනට ඇත්තේ දැඩි වේදනාවකි.කුමාරි මහත්මිය මෙසේද කීවාය. මගේ දුව දින දෙකක තුනක ඉඳලා වෙනදා වගේ සෙල්ලම් කරන්නේ නැහැ. මළානික ගතියෙන් සිටියා. ටිකක් උණ තිබුණා. අපි ප්‍රතිකාර ගන්න වෛද්‍යවරයා ළඟට ගිහින් ප්‍රතිකාර ගත්තා. ලොකු අමාරුවක් ගැන කීවේ නැහැ. උණ අඩු ගතියක් නැති නිසා තවත් වෛද්‍යවරයෙකු ළඟට ගියා. ඔහු අපට කීවා ලේ පරීක්ෂා කරලා වාර්තාවක් ගන්න කියලා.ඒ රසායනාගාරයෙන් බලලා කීවා මේ ළමයාට ඩෙංගු උණ තිබෙනවා කියලා. අපි වහාම කලුබෝවිල රෝහල වෙත උදේ 9ට විතර ගෙන ගියා. ඒ මොහොතේ පටන්ම ප්‍රතිකාර ලබා දුන්නා. දහවල් දරුවාට අමාරුයි. දැඩි සත්කාර ඒකකයට ගත්තා බව එළියේ බලා සිටිනා වෛද්‍යවරු දරුවා ගැන සොයා බලමින් කතා බහ කරමින් කඩිනමින් ප්‍රතිකාර කරන බවත් පෙනුනා.එදින රාත්‍රී 12ට විතර වෛද්‍යවරු මා ළඟට ඇවිත් දුව ගැන කතා බහ කරලා ඒ දුක්මුසු වාවාගත නොහැකි අමිහිරි වදන් පෙළ මගේ කනට කීවා. මට මේ දුක වාවාගන්න බැරිවුණා.මට හිටියේ එකම දුවයි. මගේ අතින් අතහැරලා යන්නේ නැහැ හරිම දඟකාරයි. හැම තිස්සේම රූපවාහිනියේ යන නැටුම් ගැයුම් බලලා නිවසේ නටනවා හරිම විනෝද වෙනවා.මේ වගේ අවාසනාවන්ත මොහොතකට පත්වෙයි කියලා අපි හිතුවේ නැහැ. දැන් අපි දෙන්නා තනිවුණා දරුවෙක් නැති වුණා. මොනවා කරන්නද කියලා හිතාගන්න බැහැ.දරුවාගේ රෝගී තත්වය අපි දැනගෙන දවසක් ගතවුනේ නැහැ. අපිට හරියට ප්‍රතිකාර කරන්න ලැබුණේ නැහැ. ඩෙංගු කියලා අපි දැනගත්ත නම් දරුවාව බේරගන්න තිබුණා.නවුන්තුඩුවේ ප්‍රදේශයේ දහස් සංඛ්‍යාත ජනතාව නිවසට එක්ව සෝසුසුම් එක්කරද්දී ලක්ෂානි නවුන්තුඩුව පොදු සුසාන භූමියේ දී දැයෙන් සමුගත්තේය..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>23</day>
    </date>
    <link>http://www.dinamina.lk/2011/06/23/_art.asp?fn=n11062312</link>
    <topic>මං පුතා අරන් එළියට පැන්නා</topic>
    <author>පඬුවස්නුවර මධ්‍යම සමූහ යු. ඒ. ප්‍රේමදාස</author>
    <content>පුතයි මමයි කාමරේ ඉන්න කොට එහා කාමරයෙන් රෙදි පිච්චෙන ගඳක් ආවා. මම විගහට ඒ කාමරේ දොර ඇරලා බැලුවා. එතකොට කාමරය පුරාම ගිනි ජාලයක්. මම පුතාවත් අරගෙන සාලයට පැන ගත්තා. සාලයෙත් හැම තැනම ගින්දර. වහලයෙන් ගින්දර වැටෙනවා.මම පුතාත් එක්ක එහාට මෙහාට වෙනවා. සාලයේ දොර එකපාරට ඇරගන්න බැරි වුණා. මම පුතාව බේරගන්න තමයි හැදුවේ.එතකොටම පෙර පිනකින් වාගේ දොර කඩාගෙන කට්ටිය ඇතුළට ආවා.ඇතුළට ඇවිත් අපිව බේරාගත්තා. පුතා බේරා ගන්න ගිහින් තමයි මේ අත පිච්චෙන්න ඇත්තේ. අත පිච්චුන බව දැක්කේ එළියට ආවට පස්සේ. අපේ පූර්ව වාසනාවට තමයි ජීවිත බේරුණේ. පුතාට තුවාල සිදුවී නැහැ. කුලියාපිටිය රෝහලේ සේවයේ නියුතු වෛද්‍ය උත්පල ගුණසේකර මහතාගේ ඇපලදෙණිය සිය පදිංචි නිවස පසුගිය 21 වැනි දින දහවල් 12.30 ට පමණ ගිනි ගෙන විනාශයට පත් විය.එම ගින්න ඇතිවන අවස්ථාවේ නිවසේ සිට පිළිස්සුම් තුවාල සහිතව බේරාගත් දැනට කුලියාපිටිය රෝහලේ ප්‍රතිකාර ලබන උත්පල ගුණසේකර මහතාගේ පුංචි අම්මා ෂර්ලි අයරින් මහත්මිය (අවු. 50) අප සමග පැවසුවාය.නෝනයි මහත්තයයි උදේ වැඩට ගියාම පුතයි මායි ගේ ඇතුලේ ඉන්නේ. සාමාන්‍යයෙන් දොරවල් වහලා තියෙන්නේ.ගෙට ගින්දර ඇවිලුනේ කොහොමද කියලා මට හිතා ගන්න බැහැ. මිනිස්සු ඇවිල්ලා දොර කඩලා අපිව බේරාගෙන වතුර ගහලා ගෙයි ගින්දර නිවන්න හැදුවා. ඒ අතර මාව රෝහලට ගෙනාවා යයිද ඇය පැවසුවාය.මේ සිද්ධිය පිළිබඳ වැඩිදුර පරීක්ෂණ කුලියාපිටිය පොලිසියේ අපරාධ අංශයේ ස්ථානාධිපති කමල් රත්නායක මහතාගේ මෙහෙයවීමෙන් සිදු කෙරේ..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>23</day>
    </date>
    <link>http://www.dinamina.lk/2011/06/23/_art.asp?fn=n11062313</link>
    <topic>මතුගම-දොඩංගොඩඩෙංගු රෝගීන් 48ක්</topic>
    <author>මතුගම සංචාරක</author>
    <content>මතුගම හා දොඩංගොඩ ප්‍රාදේශීය ලේකම් බල ප්‍රදේශවලින් මේ වනවිට ඩෙංගු උණ රෝගීන් 48 දෙනෙකු වාර්තා වී ඇත.මතුගම නවුත්තුඩුවේ අවුරුදු හතරක් වයසැති දැරියක්ද මියගොස් ඇත. මතුගම ප්‍රදේශයේ ඩෙංගු උණ රෝගය පැතිර යාමේ ප්‍රවණතාවයක් දක්නට ලැබෙන නිසා මර්ධන ක්‍රියාවලියක් ආරම්භ කොට ඇත.ග්‍රාම සේවා වසමක් පාසාම ගොස් නිවාස පරීක්ෂා කොට ඔවුන් දැනුවත් කරති. මදුරු කීටයන් ඇති වීමට ඉඩහැර ඇති අයට විරුද්ධව නඩු පැවරීමටද කටයුතු කරති.ප්‍රදේශයේ නගර හා මහ මඟ ඇති කැලිකසළ ඉවත් කිරීමට පියවරගෙන ඇත. රෝගීන් වැඩි වශයෙන් වාර්තා වන ප්‍රදේශවල ධූමායනය කර මදුරුවන් විනාශ කරන මසුන් ළිංවලට දැමීමටද පියවරගෙන ඇත.මතුගම නගරයේ වෙළෙඳ සැල් හිමියන් දැනුවත් කිරීමටද පියවරගෙන ඇත.මතුගම සෞඛ්‍ය සේවා නිලධාරි චන්දන අබේරත්න, පරිපාලන මහජන සෞඛ්‍ය පරීක්ෂක ජී. ඩී. ලයනල් යන මහත්වරු ඇතුළු මහජන සෞඛ්‍ය පරීක්ෂකවරු මතුගම හා දොඩංගොඩ පොලිසිය හා මතුගම ප්‍රාදේශීය සභාව එක්ව මෙම වැඩපිළිවෙළ ක්‍රියාත්මක කෙරේ..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>23</day>
    </date>
    <link>http://www.dinamina.lk/2011/06/23/_art.asp?fn=n11062314</link>
    <topic>දැරියකට අතවර කළඅයෙක් අත්අඩංගුවට</topic>
    <author>මානෙල් පුෂ්ප කුමාරි</author>
    <content>කොළඹ නගරයේ පාසල් දැරියකට අතවර කිරීම සම්බන්ධයෙන් සැකකාර තරුණයෙකු මරදාන පොලිසිය මගින් ඊයේ (21) අත්අඩංගුවට ගෙන ඇත.සැකකරු මෙම දැරිය රවටා ගෙන බොරැල්ල මුඩුක්කු නිවසකට රැගෙන ගොස් ඇත.පොලීසිය මඟින් මොහුගෙන් වැඩිදුර ප්‍රශ්න කිරීමේදී මෙම පාසල් දැරියගේ නිරුවත් දර්ශන ද ගෙන ඇති බව අනාවරණය කර ගැනීමට හැකි වී තිබේ.මෙම පුද්ගලයා 31 හැවිරිදි අවිවාහක අයෙකු බවත්, පාසල් දැරිය 15 හැවිරිදි බවත් සඳහන් වෙයි. මේ පිළිබඳ මෙම දැරියගේ දෙමාපියන් මරදාන පොලිසියට පැමිණිලි කිරීමෙන් පසු වෛද්‍ය පරීක්ෂණ සඳහා ඇය කොළඹ ජාතික රෝහලට ඇතුළත් කර ඇත.මරදාන පොලිස් ස්ථානාධිපති ප්‍රධාන පොලිස් පරීක්ෂක අමල් එදිරිමාන්න මහතාගේ උපදෙස් මත අපරාධ අංශයේ ස්ථානාධිපති උප පොලිස් පරීක්ෂක නිහාල් ප්‍රැන්සිස් මහතා පරීක්ෂණ පවත්වයි.මෙම සිද්ධියේ සැකකාර තරුණයා මාළිගාවත්ත මහේස්ත්‍රාත් අධිකරණයට ඉදිරිපත් කිරීමට නියමිතයි..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>23</day>
    </date>
    <link>http://www.dinamina.lk/2011/06/23/_art.asp?fn=n11062315</link>
    <topic>අපරාධ පරීක්ෂණ විශේෂ පුහුණුවටසුනඛයන් 50ක් රටින් ගෙනෙති</topic>
    <author>ඉන්දික පොල්කොටුව</author>
    <content>අපරාධ පරීක්ෂාව සම්බන්ධයෙන් විශේෂඥ පුහුණුව ලබා දීම සඳහා උසස් වර්ගයේ විදේශීය සුනඛයන් 50 දෙනෙකු මෙරටට ගෙන්වීමට පොලිස් නිල සුනඛ මූලස්ථානය සැලසුම් කැර ඇත.ජර්මන් ෂේපර්ඩ්, ලැබුඩෝ, ඩොබමන් පිංච, රොට්වයලර්, බෙල්ජියම මලිනෝ ආදී උසස් වර්ගයේ පොලිස් නිල සුනඛයන් 182 ක් මේවනවිට මෙරට සිටින අතර ඔවුන් පොලිස් කොට්ඨාස 46ක රාජකාරියේ යොදවා තිබේ.දැනට මෙරට සිටින පොලිස් නිල සුනඛයන් ඕස්ට්‍රේලියාව, එංගලන්තය, ජර්මනිය, හංගේරියාව ආදී රටවලින් මෙරටට ගෙන්වා ඇති අතර අවසන් වරට 2005 වසරේදී ජර්මනියෙන් සුනඛයන් 50 දෙනෙකු මෙරට ගෙන්වා තිබේ.පොලිස් නිල සුනඛ මූලස්ථානයේ අධ්‍යක්ෂ ජ්‍යෙෂ්ඨ පොලිස් අධිකාරී මහින්ද ඒකනායක මහතාගේ උපදෙස්මත විශේෂ පුහුණුව ලත් සෑම නිල සුනඛයකුම රාජකාරියේ යෙදවීමට කටයුතු යොදා ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>23</day>
    </date>
    <link>http://www.dinamina.lk/2011/06/23/_art.asp?fn=r1106231</link>
    <topic>ජංගම වෛද්‍ය සායනයකළුතරදී....</topic>
    <author>එච්. එල්. සුනිල් ශාන්ත – කළුතර ඩේලි නිවුස්</author>
    <content>සිංහල – මුස්ලිම් ජාතීන් අතර අන්‍යෝන්‍ය සුහදතාව හා සහෝදරත්වය ශක්තිමත් කිරීමේ මුලික අරමුණ ඇතිව, බේරුවල පිහිටි, ශාර්ජා චැරිට් ජාත්‍යන්තර සංවිධානයට අනුබද්ධිත ශ්‍රී ලාංකීය ශාඛාව මඟින් කළුතර නාගොඩ මහ රෝහලේ වෛද්‍ය නිලධාරින්ගේ සහභාගිත්වයෙන් ජංගම වෛද්‍ය සායනයක් කළුතර උතුර පොලිස් ස්ථාන භූමියේ දී පැවැත්විණි.මෙහිදී දියවැඩියාව, රුධිර පීඩනය, කොලොස්ටරෝල්, ඊ.සී.ජී. ගැනීම, අක්ෂි රෝග, දන්ත රෝග ඇතුළු වෙනත් විවිධ වූ රෝග සඳහා රෝගීන්ට නොමිලේ වෛද්‍ය ප්‍රතිකාර හා ඖෂධ ලබාදුන් අතර පෙ.ව. 9 සිට ප.ව. 5.00 දක්වාම අඛණ්ඩව විශාල පිරිසක් මෙම ජංගම වෛද්‍ය සායනය වෙත පැමිණියහ.මෙම පින්කම් උත්සවයට පැමිණි ප්‍රධාන ආරාධිත අමුත්තා වූයේ, කළුතර දිස්ත්‍රික් පාර්ලිමේන්තු මන්ත්‍රී වරාය හා මහාමාර්ග නියෝජ්‍ය ඇමැති රෝහිත අබේගුණවර්ධන මහතාය.බේරුවල ප්‍රජා සෞඛ්‍ය වෛද්‍ය නිලධාරි වෛද්‍ය එම්. එස්. එම්. ෆායික්, කළුතර ජාතික සෞඛ්‍ය විද්‍යායතනයේ නියෝජ්‍ය අධ්‍යක්ෂ වෛද්‍ය රංජිත් දිසානායක, කළුතර උතුර පොලිස් ස්ථානාධිපති අජිත් පිටිගල, පොලිස් අධිකාරි (කළුතර) ලලිත් පතිනායක මහත්වරුන් ඇතුළු ස්වේච්ඡා නිලධාරින් රැසක්ද මෙම ජංගම වෛද්‍ය සායනයට මුළු දවස පුරාම සහභාගි වූ අතර, සියලුම බටහිර ඖෂධ වර්ග මෙරටට, මැදපෙරදිග පිහිටි ‘ෂාර්ජා චැරිටි ඉන්ටනැෂනල්’ ජාත්‍යන්තර මුස්ලිම් ආගමික සංවිධානය වෙතින් නොමිලේ ප්‍රදානය කර ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>23</day>
    </date>
    <link>http://www.dinamina.lk/2011/06/23/_art.asp?fn=r1106232</link>
    <topic>රෙදි වැල බෙදාගන්න බැරිව කෙහෙවලු පටලවාගෙන</topic>
    <author>අත්තනගල්ල විශේෂ ජයවීර සුගතපාල</author>
    <content>විටින් විට පායන අව්ව, කඩින් කඩ ඇදහැලෙන වැස්සෙන් රෙද්දක් වේලා ගැනීමත් අමාරු කාරියක් වන මේ දවස්වල රෙදි වැලක් බෙදා ගන්න බැරිව කොණ්ඩවලු පටලවාගෙන සණ්ඩු සරුවල් වුණු කාන්තාවන් දෙදෙනෙක් අන්තිමට නතරවූයේ උසාවියට ගොසිනි.සිද්ධිය වුණේ වේයන්ගොඩ නගර සීමාවේ කුලී ගෙවල් මණ්ඩියකය. ගෙවල් දෙකක් අතරවූ පටු අවකාශයේ රෙදි වැලක් ඇද තිබුණි. ගෙවල් දෙකේම කාන්තාවන් දෙන්නා මෙම වැලේ රෙදි වනයි.දිනක් එක් කාන්තාවක් අනික් කාන්තාව තමා වනා තිබූ රෙදි එහාට මෙහාට කර රෙදි වනනු දුටු අනෙක් කාන්තාව හොඳ පදයක් කියා එළියට බැස්සාය. ඇනෙන පදයකින් ඊට ප්‍රති උත්තරයද ලැබිණි. බහින් බස්වීම දුරදිග ගියේය. එක් කාන්තාවක් ගෙතුළට ගොස් දැළි වළඳක් ගෙන අනික් ගැහැණියට දමා ගැසුවාය. වළං ගැට්ට මාලයක්මෙන් ගෙළ වටා රැඳිණි. ඉන් දැඩි ලෙස කෝපයට පත් ඇය වහා ඉදිරියට පැන අනෙක් ගැහැණිය බදාගෙන ලේ ගලන තුරු බෙල්ල හපා කෑවාය.බෙල්ල තුවාල වූ ගැහැණිය කෙළේ පොලිසියට ගොස් පැමිණිල්ලක් කිරීමයි. පොලිසිය විත්තිකාරියව පොලිසියට කැඳවීය. පොලිසියේදීත් ගැහැණුන් දෙදෙනාගේ කටවල් නතර නොවීය. අන්තිමේ විත්ති, පැමිණිලි දෙපාර්ශවය අත්තනගල්ල අධිකරණය වෙත යොමු කෙරිණි.බෙල්ල හපා කෑ විත්තිකාරියව රු. පන්දහසක ශරීර ඇපයක් මත මුදාහල අත්තනගල්ල දිසා විනිසුරු සපුවිද මහතා ආරාවුල සමථ මණ්ඩලයට යොමු කෙළේය..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>23</day>
    </date>
    <link>http://www.dinamina.lk/2011/06/23/_art.asp?fn=r1106233</link>
    <topic>නිවෙසට වී රැය පහන් කරනරාත්‍රි මුරකරුවෝ</topic>
    <author>බදුරලිය සමූහ රත්නසිරි ගමඇතිගේ</author>
    <content>සතියේ දින දෙකක් හෝ තුනක් තම සේවා මුරයට පැමිණ අනෙකුත් දිනවලදී හිතවතකුගේ නිවසට වී රැය පහන් කරන අපූරු රාත්‍රි මුරකරුවන් දෙදෙනකු පිළිබඳව මාර්ග සංවර්ධන අධිකාරියේ බෙල්ලන වැඩ ඒකකයෙන් වාර්තා වේ.මොවුන් දෙදෙනාගෙන් එක් අයකු නිරන්තරයෙන්ම බීමත්ව සිටින්නෙකි. ඇතැම් දිනවල පැය දෙක තුනක කාලයක් සේවා ස්ථානයේ රැඳී සිටින මොවුන් පසුව බැහැර යන බවත් සේවා මුර නිම වීමට ආසන්න පැයේ දී යළි පැමිණෙන බවද කියැවේ.තමා දිස්ත්‍රික්කය නියෝජනය කරන ඇමැතිවරයකුගේ ප්‍රබල ආධාරකරුවකු බවත් එබැවින් තමාගේ සේවා කටයුතු සම්බන්ධව මාර්ග සංවර්ධන අධිකාරියේ කිසිදු නිලධාරියකුට ප්‍රශ්න නැගිය නොහැකි බව කියමින් එක් අයකු නිරතුරු වහසි බස් දොඩති.කෙසේ හෝ ප්‍රදේශවාසී ජනතාව කියා සිටින්නේ වටිනා යන්ත්‍රෝපකරණ ඇතුළු රුපියල් කෝටි ගණනක සම්පත් රැක බලා ගැනීමේ වගකීම බාරගෙන ඇති රාත්‍රි මුරකරුවන්ගේ ක්‍රියා කලාපය ගැන පුළුල්ව සොයා බැලීමට අදාළ බලධාරීන් වහාම මැදිහත් වන ලෙසයි..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>23</day>
    </date>
    <link>http://www.dinamina.lk/2011/06/23/_art.asp?fn=r1106234</link>
    <topic>කෑගල්ල මහ දිසාපතිනිය විශ්‍රාම දිවියට</topic>
    <author>කෑගල්ල දකුණ සමූහසිරිසේන රාජපක්ෂ</author>
    <content>ශ්‍රී ලංකා පරිපාලන සේවයේ ජ්‍යෙෂ්ඨතම නිලධාරිනියක වූ කෑගල්ල මහ දිසාපති ප්‍රේමා දිසානායක මහත්මිය මේ මස 8 දා විශ්‍රාම ලැබුවාය.වසර 40 ක සේවා කාලයේ දිසානායක මහත්මිය දිවයිනේ විවිධ ප්‍රදේශවල සේවය කර ඇත.කෑගල්ල දිස්ත්‍රික් ලේකම් ධුරය බාර ගැනීමට ප්‍රථම සබරගමුව පළාත් සභාවේ සමුපකාර සංවර්ධන කොමසාරිස් සහ රෙජිස්ට්‍රාර් පදවියද අනතුරුව සමුපකාර සමාජසේවා වනිතා කටයුතු පරිවාස හා ළමා ආරක්ෂක අමාත්‍යාංශවල ලේකම් සහ ප්‍රධාන ලේකම් තනතුරේ සේවය කර ඇත.‍්‍රී ලංකා විශ්වවිද්‍යාලයේ පේරාදෙණිය මණ්ඩපයේ උපාධි ධාරිනියක වන මෙතුමිය එහි නීතිය හදාරා නීති උපාධියද ලබාගෙන ඇත. පරිපාලන නිලධාරිනියක වශයෙන් එංගලන්තයේ මැන්චැස්ටර් විශ්වවිද්‍යාලයේ සංවර්ධන කළමනාකරණය පිළිබඳ පශ්චාත් උපාධියද ශ්‍රී ජයවර්ධනපුර විශ්වවිද්‍යාලයේ රාජ්‍ය පරිපාලන පිළිබඳ පශ්චාත් උපාධියද හිමි කර ගෙන ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>23</day>
    </date>
    <link>http://www.dinamina.lk/2011/06/23/_art.asp?fn=r1106235</link>
    <topic>බෙලිගොඩපිටිය වැසීගිය පාසලේවටිනා ගොඩනැඟිලි කැලෑවට ගිහින්</topic>
    <author>රඹුක්කන විශේෂ ඔස්වල්ඩ් ගොඩකුඹුර</author>
    <content>රඹුක්කන, බෙලිගොඩපිටිය ප්‍රාථමික පාසල වැසී ගොස් වසර විසිපහකට අධික කාලයක් ගතවී ඇතත්, එම භූමියෙන් හෝ ගොඩනැඟිලිවලින් මෙතෙක් ප්‍රයෝජනයක් නොගැනීම කණගාටුවට කරුණක් බව ප්‍රදේශවාසීහු පවසති.රුපියල් ලක්ෂ ගණනක් වටිනා ගොඩනැඟිලි හා කැලෑ වැදෙමින් පවතින අක්කර දෙකක පමණ භූමිය කිසියම් ඵලදායි කාර්යයක් සඳහා යොදාගන්නා ලෙස ද ඔවුහු ඉල්ලා සිටිති.ඇන්ටන් තිලකරත්න මහතා - අපි ඉගෙනගන්න කාලයේ මේ අවට වෙනත් පාසල් තිබුණේ නැහැ. පසුව කිඹිල්ලපිටිය අශෝක මහා විද්‍යාලය ආරම්භ කිරීමත් සමඟ මේ අවට ළමයි ඒ පාසලට ඇතුලත් වුණා. ක්‍රමයෙන් පාසලට සිසුන් නොමැතිවීමෙන් පාසල වැසී ගියා.ආර්. ඩී. ජේ. රාජපක්ෂ මහත්මිය (විශ්‍රාමික ගුරු) - “මම 1977 දී මේ පාසලේ සේවයට ආවා. ඒ වන විට අටවන ශ්‍රේණිය දක්වා පන්ති පැවැත්වුණා. සිසුන් හතළිහක් පමණ ඉගෙනුම ලැබුවා. අනේක ගුරුවරුන්ගේ ද සහයෝගයෙන් අපි ළමයින් සංඛ්‍යාව යම් තරමකට වර්ධනය කරගත්තා. දැනට පාසල වැසී ගොස් අවුරුදු විසිපහක් පමණ වෙනවා.ගතවු කාලයේ ගොඩනැඟිලි නිසි පරිදි නඩත්තුවක් නොමැතිකමින් දිරාපත්වෙලා. වහල කඩා වැටිලා. මුළු ගොඩනැඟිල්ලම කැලයෙන් යටවෙලා. අක්කර දෙකක පමණ ඉඩමක් නිසි ප්‍රයෝජනයක් නොගැනීමෙන් වල් බිහිවෙලා.මේ ගමට ප්‍රජා ශාලාවක්, ක්‍රීඩා පිටියක් නැහැ. එවැනි කාර්යයන් සඳහා මේ භූමිය යොදාගත හැකියි. ප්‍රදේශයේ තරුණ පිරිස් සඳහා වෘත්තීය හෝ කාර්මික පුහුණු කිරීමේ මධ්‍යස්ථානයක් ලෙසත් යොදාගැනීමට මේ ස්ථානය ඉතා සුදුසුයි. රජයේ ප්‍රමුඛ වැඩපිළිවෙළක් වූ ‘දිවි නැඟුම’ වැඩ සටහන යටතේ මේ ස්ථානයෙන් විශාල ප්‍රයෝජනයක් අත්කරගත හැකිව තිබියදී බලධාරීන්ගේ අවධානය මේ දෙසට යොමු නොවීම ඉතා කණගාටුදායක කරුණක්..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>23</day>
    </date>
    <link>http://www.dinamina.lk/2011/06/23/_art.asp?fn=s1106231</link>
    <topic>කලකට පසු පිටියට ආ සනත් ජයසූරියගෙන්වේගවත් ඉනිමක්</topic>
    <author/>
    <content>කලකට පසුව ක්‍රිකට් පිටියට පිවිසි ශ්‍රී ලංකා ආක්‍රමණශීලි පිතිකරු සනත් ජයසූරිය වූස්ටර්ෂයර් පිල සමග ඊයේ පැවැති එක්දින පුහුණු තරගයේදී විශිෂ්ට පිතිහරඹයක නිරතවෙමින් පන්දු 60කදී ලකුණු 78ක් රැස් කිරීමට සමත් විය. ජයසූරියගේ ඉනිමට හයේ පහර 3ක් සහ හතරේ පහර 10ක් ඇතුළත් විය.ශ්‍රී ලංකාව සහ එංගලන්තය අතර පැවැත්වෙන ඕවර විස්සයි 20 තරගයට සහ එක්දින තරගාවලියට සහභාගි වන ජයසූරිය 25 වැනිදා බ්‍රිස්ටල් හි දී පැවැත්වෙන විස්සයි 20 තරගයටත්, 28 වැනිදා ඕවල් හි දී පැවැත්වෙන පළමු එක්දින තරගයටත් සහභාගී වීමෙන් අනතුරුව ජාත්‍යන්තර පිටියෙන් සමු ගැනීමට නියමිතය.වූස්ටර්ෂයර් පිලට එරෙහිව මහේල ජයවර්ධන සමග ඊයේ ශ්‍රී ලංකා ඉනිම ආරම්භ කළ ජයසූරිය පළමු කඩුල්ල සඳහා ලකුණු 56ක සම්බන්ධතාවක්ද, ඊයේ තරගයේදී නායකයා ලෙස කටයුතු කළ තිළිණ කණ්ඩම්බි සමග තුන්වැනි කඩුල්ල සඳහා ලකුණු 75ක සම්බන්ධතාවක්ද ගොඩ නැගීමට සමත්විය.ජයසූරිය දැවී ගියේ ෂායික් චවුද්රිගේ පන්දුවකට සයීඩ් අජ්මාල් අතට උඩපන්දුවක් ලබා දීමෙන්ය.කණ්ඩම්බි ලකුණු 35කට දැවී ගිය අතර අනතුරුව පිටියට පිවිසි ජීවන් මෙන්ඩිස් ඇන්ජලෝ මැතිව්ස් සමඟ එක්ව පස්වැනි කඩුල්ල සඳහා ලකුණු 100 ක නොබිඳුනු සම්බන්ධතාවයක් ගොඩ නැංවීමට සමත් විය.ශ්‍රී ලංකා ඉනිමේ ඕවර 41 ක් අවසානයේ වර්ෂාව පතිත වීමේ හේතුවෙන් තරගය නවත්වන විට ශි‍්‍ර ලංකා පිල කඩුලු 4කට ලකුණු 269 ක් රැස් කරගෙන සිටියේය.ආබාධයකට ලක්වී සිටීමේ හේතුවෙන් දිගු කාලයක් පිටියෙන් ඈත් වී සිටි ඇන්ජලෝ මැතිව්ස් පන්දු 70 ක දී හතරේ පහර 3ක් සහ හයේ පහරක් සමඟ නොදැවී ලකුණු 54 ක් රැස් කිරීමට සමත් විය.විශිෂ්ට පිතිහරඹයක නිරත වූ ජීවන් මෙන්ඩිස්ද පන්දු 46කදී හතරේ පහර 5ක් සහ හයේ පහර 3 ක් සමඟ නොදැවී ලකුණු 60 ක් රැස් කළේය..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>23</day>
    </date>
    <link>http://www.dinamina.lk/2011/06/23/_art.asp?fn=s1106232</link>
    <topic>එංගලන්තයට එරෙහි එක්දින තරග මාලාවටධම්මික ප්‍රසාද් කැඳවයි</topic>
    <author>වර්නන් ගුණසේකර</author>
    <content>එංගලන්තයට එරෙහිව ලබන 28 වැනිදා ඇරැඹෙන තරග පහකින් සමන්විත ජාත්‍යන්තර එක්දින ක්‍රිකට් තරගමාලාව සඳහා වේග පන්දු යවන ධම්මික ප්‍රසාද් ශ්‍රී ලංකා කණ්ඩායමට කැඳවා තිබේ.ධම්මික ප්‍රසාද් කැඳවා ඇත්තේ දිල්හාර ප්‍රනාන්දු වෙනුවටය. සවුත්ඇම්ප්ටන් හි ‘රෝස් බෝල්’ කිී‍්‍රඩාංගණයේදී ජය පැරදුමෙන් තොරව අවසන් වූ තෙවැනි හා අවසාන ටෙස්ට් තරගයේදී දිල්හාර ප්‍රනාන්දු ආබාධයකට ලක්වූ අතර ඔහු පෙරළා දිවයිනට පැමිණෙනු ඇත.28 හැවිරිදි ප්‍රසාද් මීට පෙර අවසන් වතාවට ශ්‍රී ලංකාව වෙනුවෙන් එක්දින තරගයකට ක්‍රීඩා කළේ 2009 වසරේදීය.ඒ, පාකිස්තාන කණ්ඩායමේ ශ්‍රී ලංකා සංචාරයේදීය. 2006 වසරේ ප්‍රථම වතාවට ජාත්‍යන්තර එක්දින තරග බිමට පිවිසීමෙන් පසුව ප්‍රසාද් තරග පහකදී ලකුණු 217ක් ලබා දෙමින් කඩුලු පහක් ලබා ගෙන තිබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>23</day>
    </date>
    <link>http://www.dinamina.lk/2011/06/23/_art.asp?fn=s1106233</link>
    <topic>මලල ක්‍රීඩාව දියුණු කිරීමටසිවු අවුරුදු ජාතික සැලැස්මක්</topic>
    <author/>
    <content>සිවු අවුරුදු සැලැස්මක් යටතේ ශ්‍රී ලාංකික මලල ක්‍රීඩාව දියුණු කිරීමට ක්‍රීඩා ඇමැති මහින්දානන්ද අළුත්ගමගේ මහතා පියවර ගෙන තිබේ.16 වැනි ආසියානු ක්‍රීඩා උළෙලේදී මෙරට මලල ක්‍රීඩා ක්ෂේත්‍රය ලැබූ දරුණු පසුබෑම එම ක්ෂේත්‍රයේ අනාගතයට දැඩි බලපෑමක් ඇති කිරීමට හේතු විය හැකි බැවින් විධිමත් සැලැස්මක් යටතේ රටේ මලල ක්‍රීඩාවේ තත්ත්වය නගා සිටුවා ශ්‍රී ලංකාවට ජාත්‍යන්තර ජයග්‍රහණ අත්කර ගැනීමට මං විවර කිරීම ඇමතිවරයාගේ අභිප්‍රාය වී තිබේ.සිවු අවුරුදු මලල ක්‍රීඩා ජාතික සැලැස්ම සකස් කිරීම සඳහා අදහස් ලබා ගැනීමට ක්‍රීඩා ඇමැතිවරයා මෙරට මලල ක්‍රීඩා ක්ෂේත්‍රයේ පුරෝගාමීන් සියළු දෙනා ම එක මේසයකට කැඳවා තිබේ.ඒ අනුව, ප්‍රවීන මලල ක්‍රීඩා පුහුණුකරු ඩර්වින් පෙරේරා, යෝගානන්ද විජේසුන්දර, සුනිල් ගුණවර්ධන, ශ්‍රියානි කුලවංශ, සුගත් තිලකරත්න, ඒ.ජේ.රුද්‍රිගෝ, රොහාන් සුදත් කුමාර, ලුතිනන් කර්නල් දිසානායක යන ප්‍රවීණ මලල ක්‍රීඩා උපදේශකයන්ගේ අදහස් හා යෝජනා අනුව ශ්‍රී ලංකා මලල ක්‍රීඩා සංගමයේ දායකත්වයෙන් මේ සැලැස්ම සකස් කෙරෙනු ඇත. ක්‍රීඩා ඇමැති මහින්දානන්ද අළුත්ගමගේ මහතා විසින් පත් කරන ලද ‘ගුණසේකර කමිටුව‘ විසින් පෙන්වා දී තිබෙන අඩුපාඩු සැලකිල්ලට ගෙන මලල ක්‍රීඩා ක්ෂේත්‍රය දියුණු කිරීම සඳහා මේ සිවු අවුරුදු සැලැස්ම ක්‍රියාත්මක කරනු ඇත. මේ සැලැස්ම යටතේ මලල ක්‍රීඩා පුහුණු සංචිත ඇති කිරීම, ජාතික පුහුණුකරුවන් නම් කිරීම, පාසල් මලල ක්‍රීඩා ක්ෂේත්‍රය විධිමත් කිරීම, ක්‍රීඩා ශක්ති වැඩසටහන ක්‍රමවත් කිරීම, මලල ක්‍රීඩා පුහුණු කටයුතු සඳහා විදේශීය පුහුණුකරුවන් ගෙන්වා ගැනීම, ජාත්‍යන්තර පදක්කම් දිනා ගත හැකි මලල ක්‍රීඩා හඳුනාගෙන ඒවා දියුණු කිරීම ආදි කරුණු පිළිබඳව විශේෂ අවධානය යොමු කෙරෙනු ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>23</day>
    </date>
    <link>http://www.dinamina.lk/2011/06/23/_art.asp?fn=s1106234</link>
    <topic>ආසියානු මලල ක්‍රීඩා සූරතාවලියට ශ්‍රී ලංකාවෙන් 12ක්</topic>
    <author/>
    <content>ආසියානු මලල ක්‍රීඩා සූරතාවලිය නියෝජනය කරන ශ්‍රී ලංකා කණ්ඩායමට ක්‍රීඩක ක්‍රීඩිකාවන් 12 දෙනෙකු නම් කර තිබේ. මේ කණ්ඩායමට ක්‍රීඩකයන් 8ක් සහ ක්‍රීඩිකාවන් 4ක් ඇතුළත් වෙති.පිරිමි තරග ඉසව්වේ මීටර් 100 සහ 200 සඳහා ෂෙහාන් අඹේපිටිය ද මීටර් 400 සඳහා ප්‍රසන්න අමරසේකර ද නම් කර තිබේ. මීටර් 1500 තරග ඉසව්වට චමින්ද විජේකෝන් ද හෙල්ල විසිකිරීමේ තරග ඉසව්වට ලක්ෂාන් දයාරත්න ද නම් කර ඇත. මීටර් 400 සහාය දිවිමේ කණ්ඩායමට ප්‍රසන්න අමරසේකර සමග කේ.කේ.කේ. සෙනෙවිරත්න, ආර්.පී.ඩී.එන්. කරුණාරත්න, අයි.එම්.ආර්. පුෂ්පකුමාර සහ එම්.ජී.එස්.එල්. මුදුනෙගෙදර ඇතුළත් වෙති.මීටර් 200 සහ මීටර් 400 කාන්තා තරග ඉසව්ව සඳහා ආර්.එම්. චන්ද්‍රිකා සුභාෂිණි ද මීටර් 1500 තරග ඉසව්ව සඳහා එන්.එම්.සී. දිල්රුක්ෂි ද නම් කර ඇත. ක්‍රිස්ටීන් මෙරිල් මීටර් 400 කඩුලු පැනීමේ ඉසව්ව නියෝජනය කරන අතර හෙල්ල විසිකිරීමේ තරග ඉසව්වට බී.එල්. නදීකා ලක්මාලි නම් කර ඇත.කණ්ඩායමේ කළමනාකරු ලෙස කර්නල් එස්.බී. මඩුගල්ල මහතා කටයුතු කරන අතර සුනිල් ගුණවර්ධන මහතා පුහුණුකරු ලෙස කටයුතු කරයි.ආසියානු මලල ක්‍රීඩා සූරතාවලිය ජූලි මස 7 වැනිදා සිට 10වැනිදා දක්වා ජපානයේ කෝබේ නුවරදී පැවැත්වේ..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>23</day>
    </date>
    <link>http://www.dinamina.lk/2011/06/23/_art.asp?fn=s1106235</link>
    <topic>කායවර්ධන තරගාවලිය 25දා කඩවත දී</topic>
    <author/>
    <content>කැලණිය කායවර්ධන සම්මේලනය සංවිධානය කරන කායවර්ධන තරගාවලියක් 25දා පස්වරු 3.30ට කඩවත කේ.සී.පී. ශාලාවේ දී පැවැත්වේ.ත්‍රිවිධ හමුදාවේ කායවර්ධන ක්‍රීඩකයන් සඳහාද කැලණිය හා කඩවත ප්‍රදේශවල කායවර්ධන ක්‍රීඩකයන් සඳහා විවෘත තරගයක් ලෙසද මේ තරග පැවැත්වෙයි. මහර ප්‍රාදේශීය සභාවේ සභාපති සහන් ප්‍රදීප් මහතා ප්‍රධාන ආරාධිතයා වශයෙන් සහභාගි වේ.</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>23</day>
    </date>
    <link>http://www.dinamina.lk/2011/06/23/_art.asp?fn=s1106236</link>
    <topic>අල්ලස් චෝදනා එල්ල වූපාපන්දු නිලධාරියා අස්වෙයි</topic>
    <author>පැරිසිය (ඒ.එෆ්.පී)</author>
    <content>ජාත්‍යන්තර පාපන්දු සම්මේලනයේ උපසභාපති ජැක් වෝනර් ජගත් පාපන්දු ක්‍රීඩාවේ ඔහු දරන සියලුම නිලතලවලින් ඉල්ලා අස්වූ බව ජාත්‍යන්තර පාපන්දු සම්මේලනය තහවුරු කළේය.උතුරු කැරිබියානු සහ මධ්‍යම අමෙරිකානු පාපන්දු සම්මේලනයේ (CONCACAF) ප්‍රධානීන් ලෙස ද කටයුතු තුළ 68 හැවිරිදි වෝනර් අල්ලස් චෝදනා හේතුවෙන් පසුගිය මාසයේ දී තනතුරු තහනමකට ලක්වී සිටියේය.මේ මස මුල් භාගයේ දී පාපන්දු සම්මේලනයේ සභාපති සෙප් බිලේටර්ගේ යළි පත්වීම වළකාලීමට සාමාජික සංගම්වල ප්‍රධානීන්ට අමෙරිකානු ඩොලර් 40,000ක් බැගින් මුදල් ත්‍යාග පිරිනැමීමට කටයුතු කළ බවට වෝනර්ට සහ ආසියානු පාපන්දු සංගමයේ සභාපති මොහොමඩ් බින් හම්මාම්ට එරෙහිව චෝදනා එල්ලවීම නිසා ඔවුන් දෙදෙනාගෙම තනතුරු තහනමට ලක්කර තිබිණි.වෝනර්ගේ ඉල්ලා අස්වීම ජාත්‍යන්තර පාපන්දු සම්මේලනය පිළිගනු ලැබූ අතර ජාත්‍යන්තර ක්‍රීඩාවට සහ කැරිබියානු පාපන්දු ක්‍රීඩාවට ඔහු කළ සේවාව ඇගැයීමට ද ලක් කර තිබිණි..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>23</day>
    </date>
    <link>http://www.dinamina.lk/2011/06/23/_art.asp?fn=s1106237</link>
    <topic>කෑගල්ලේ කැරම්මුල් පුටුව දුෂ්මන්තට</topic>
    <author/>
    <content>කෑගල්ල දිස්ත්‍රික්කයේ කැරම් සංගමයේ සභාපති ධුරයට සබරගමු පළාත් සභා මන්ත්‍රී නීතිඥ දුෂ්මන්ත මිත්‍රපාල මහතා පත්විය.කෑගල්ල දිස්ත්‍රික්කයේ මැතිවරණ කොට්ඨාස නවය තුළ පිහිටුවා ඇති කැරම් සංගම් ප්‍රතිසංවිධානය කිරීමටත් ඒ තුළින් කැරම් ක්‍රීඩාව කෑගල්ල දිස්ත්‍රික්කය තුළ ප්‍රචලිත කිරීමට ද තමා විසින් කටයුතු කරන බැව් නව පදවියට පත්වීමෙන් පසු කැරම් ක්‍රීඩක ක්‍රීඩිකාවන් අමතමින් දුෂ්මන්ත මිත්‍රපාල මහතා පැවසීය.කෑගල්ල දිස්ත්‍රික්කයේ කැරම් ක්‍රීඩකයන්ගේ හැකියාවන් වැඩි දියුණු කිරීමට අවශ්‍ය භෞතික සම්පත් වැඩි දියුණු කිරීමටත් පුහුණුකරුවන් යෙදවීමටත් ඒ තුළින් කෑගල්ල දිස්ත්‍රික්කයෙන් ජාතික මට්ටමේ කැරම් ක්‍රීඩක ක්‍රීඩිකාවන් බිහි කිරීමට හැකි පසුබිමක් සකස් කිරීම තම අරමුණ බවද නව සභාපතිවරයා පවසයි..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>23</day>
    </date>
    <link>http://www.dinamina.lk/2011/06/23/_art.asp?fn=s1106238</link>
    <topic>නාමයෝජනා ගැන විරෝධතා පරීක්ෂා නොකොටපාපැදි නිලවරණය පැවැත්වීම අසාධාරණයි</topic>
    <author>ජගත් ගුණවර්ධන</author>
    <content>පාපැදි නිලවරණය සඳහා වන නාමයෝජනා සම්බන්ධයෙන් ඉදිරිපත් වූ විරෝධතා ගැන ක්‍රීඩා අමාත්‍යාංශය විසින් විනය පරීක්ෂණයක් පවත්වා විරෝධතා එල්ලවූ පුද්ගලයන්ගේ නිදොස් බව සනාථ නොකොට එම නාමයෝජනා නිලවරණයට යොදා ගැනීම පිළිබඳ මෙරට පාපැදි ප්‍රවීනයෝ ඔවුන්ගේ අසතුට පල කර සිටිති.පාපැදි නිලවරණය මාර්තු 30 වැනිදා පැවැත්වීමට කටයුතු සූදානම් කර තිබියදී ඉදිරිපත්වූ නාමයෝජනා සම්බන්ධව විරෝධතා එල්ලවීම හේතුවෙන් නිලවරණය ජූලි මස 11වැනි දිනට කල් තැබිණි. ඒ සමගම පාපැදි සම්මේලනයේ සියලු කටයුතු ක්‍රීඩා අමාත්‍යාංශය යටතට ගැණිනි.පසුගිය කාලවකවානුවේ ශ්‍රී ලංකා පාපැදි කේෂ්ත්‍රය දරුණු කඩාවැටීමකට ලක්වූ බවත් ඒ පිළිබඳව ලිඛිතව විරෝධතා ගොනු කළද ක්‍රීඩා අමාත්‍යාංශයෙන් විධිමත් පරීක්ෂණයක් නොපවත්වන්නේ ඇයි දැයි ඔවුහූ ප්‍රශ්න කර සිටිති. විරෝධතා රැසක් නාමයෝජනාවලට විරුද්ධව එල්ලවූවත් සභාපති අපේක්ෂක පැට්ට්‍රික් හපුආරච්චි මහතාට එරෙහිව පමණක් ක්‍රීඩා සංවර්ධන දෙපාර්තමේන්තුවෙන් පරීක්ෂණයක් පැවැත්වූවද අනෙකුත් නිලධාරීන්ට එල්ලවූ චෝදනා සම්බන්ධයෙන් පරීක්ෂණයක් නොපැවැත්වූයේ ඇයි දැයි ඔවුන්ට පැන නැගී ඇති ගැටළුවකි..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>23</day>
    </date>
    <link>http://www.dinamina.lk/2011/06/23/_art.asp?fn=s1106239</link>
    <topic>බිලියඩ් සහ ස්නූකර්පුහුණු කඳවුර හෙට සිට</topic>
    <author>ෆවුස් මොහොමඩ්</author>
    <content>මීට වසර 37කට පෙර ඉන්දියාවේ මුම්බායි නුවරදී ලෝක බිලියර්ඩ්ස් සූරතාව අත් කරගනිමින් ශ්‍රී ලංකාවට විශාල කීර්තියක් ගෙන දුන් එම්.ජේ.එම්. ලාෆීර් වැනි තවත් බිලියර්ඩි හා ස්නූකර් සූරයකු බිහිකරලීමට අවශ්‍ය මංපෙත් විවර කර ගැනීමේ අදිටනින් හෙට (24) සිට 26 දින දක්වා බිලියර්ඩ් සහ ස්නූකර් පුහුණු කඳවුරක් කොළඹ 07 ජාතික බිලියර්ඩ් සහ ස්නූකර් සංගම් මූලස්ථානයේදී පැවැත්වේ.ජාතික බිලියර්ඩ් සහ ස්නූකර් සංගමය විසින් මෙහෙයවනු ලබන මේ පුහුණු කඳවුරට අවුරුදු 12 සිට 24 දක්වා වයස් සීමාව යටතේ පසුවන ක්‍රීඩකයන් 50 දෙනෙකු සහභාගී කර ගනිමින් දින 3ක් පුරා බිලියර්ඩ් සහ ස්නූකර් මූලික අදියරේ සිට න්‍යායාත්මක හා ප්‍රායෝගික පුහුණුව ලබා දීමට කටයුතු සූදානම් කර තිබේ.වසර 2017 වන විට ජාත්‍යන්තර මට්ටමේ ක්‍රීඩකයන් බිහිකරලීමට අවශ්‍ය මූලික පියවර යටතේ මේ පුහුණු කඳවුර පැවැත්වෙන බව ජාතික බිලියර්ඩ් සහ ස්නූකර් සංගමයේ සභාපති ෂෆීක් රාජාබ්දීන් මහතා ප්‍රකාශ කළේය.බිලියර්ඩ් සහ ස්නූකර් සංගම් මූලස්ථානයේ පසුගියදා පැවැති මාධ්‍ය හමුවේදී අදහස් දක්වමින් ඒ මහතා පැවැසුවේ වැඩිම රටවල් ගණනාවක ඉතා ජනප්‍රිය ක්‍රීඩාවක් ලෙස ප්‍රචලිත බිලියර්ඩ් සහ ස්නූකර් ක්‍රීඩාව මෙරට ව්‍යාප්ත කරලීමට ක්‍රීඩා අමාත්‍යාංශයේ පූර්ණ සහයෝගය ලැබී ඇති බවය.ක්‍රීඩා අමාත්‍ය මහින්දානන්ද අළුත්ගමගේ මහතා සමඟ කල සාකච්ඡාවකදී මෙරට බිලියර්ඩ් සහ ස්නූකර් ක්‍රීඩාව නගා සිටුවීමට අවශ්‍ය සියලුම පහසුකම් ලබා දීමටත් බිලියර්ඩ් සහ ස්නූකර් සංගම් මූලස්ථානයේ අඩුපාඩු සොයා බලා ඒවා කඩිනමින් ඉටුකරදීමටත් ක්‍රීඩා අමාත්‍යවරයා පොරොන්දු වූ බව සභාපතිවරයා වැඩි දුරටත් සඳහන් කළේය.දැනට බිලියර්ඩ් සහ ස්නූකර් ක්‍රීඩාවේ නිරතව සිටින ක්‍රීඩකයන්ට මෙන්ම නවක ක්‍රීඩකයන්ට ද මේ පුහුණු කඳවුරට සහභාගි විය හැකි බව රාජාබ්දීන් මහතා පැවැසීය..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>23</day>
    </date>
    <link>http://www.dinamina.lk/2011/06/23/_art.asp?fn=f1106231</link>
    <topic>සැබෑ වෙනසක්;කොළඹට කිරිගමටත් කිරි</topic>
    <author>රාමන්</author>
    <content>නිදහස් අධ්‍යාපන ප්‍රතිපාදනය වත්මන් ලෝකයේ දැනට ඉතිරි වී තිබෙන සමහර සමාජවාදී රටවල ද දක්නට ලැබෙන්නේ නැහැ. එහෙත් ශ්‍රී ලංකාව තවමත් නිදහස් අධ්‍යාපන වරප්‍රසාදය අපේ දරු දැරියන්ට ලබාදී තිබෙනවා. මේ සඳහා රජය වසරකට වැය කරනු ලබන මුදල රු. බිලියන 104.2 යි. 2010 ජාතික අය වැය ලේ්ඛනයෙන් වෙන් වූ මේ මුදල 2009 ට වඩා බිලියන 4ක වැඩිවීමක්. මෙමඟින් දිවයිනේ 40 ලක්ෂයක් වන පාසල් සිසු දරුදැරියන් පළමු වැනි ශ්‍රේණියේ සිට විශ්වවිද්‍යාලයකින් උපාධිය ලබා ඉවත් වීම දක්වා ම මෙම වරප්‍රසාදය බුක්ති විදිනවා. ඊට අමතරව නොමිලේ පොත්පත්, නොමිලේ නිල ඇඳුම් වැනි වෙනත් පහසුකම් ද ලබා දී තිබෙනවා. මේ සඳහා වැය කරනු ලබන මුදල පිළිවෙළින් ද. ල. 3000ක් හා ද. ල. 1800 ක් පමණ වෙනවා.අපේ රටේ අධ්‍යාපනය රජය මඟින් අනාගත පරපුර වෙනුවෙන් කරනු ලබන දැවැන්ත ආයෝජනයක්. මෙයින් නිසි ඵල ප්‍රයෝජන නෙළා ගන්නවා ද නිදහස් අධ්‍යාපනයට කරනු ලබන ආයෝජනය සමසේ බෙදා හැරෙන්නේ ද යන ප්‍රශ්න මේ සමඟ ම ඉස්මතු වෙනවා. දශක කීපයක් තිස්සේම මීට නිසි පිළිතුරක් නැහැ. පසුගිය සමයේ මේ සම්බන්ධයෙන් දක්නට ලැබුණේ අසමමිතික බෙදී යෑමක්. එහි ප්‍රතිඵලයක් වශයෙන් මවුපියන් පහසුකම් වැඩි නගරයේ හා ජනපි‍්‍රය පාසල්වලට තම දරුවන් ඇතුළත් කිරීමට පොර කනවා. මේ වෙනුවෙන් අවශ්‍ය නම් ඕනෑම කැප කිරීමක් කිරීමටත්, නීති විරෝධී හා වංචනික ක්‍රම අනුගමනය කිරීමටත් සමහර මවුපියන් පෙළඹිලා. ඒ ගැන ඔවුන්ට දොස් කියන්න බැහැ. ඕනෑම කෙනෙක් සූදානම් වන්නේ තමන්ගේ දරුවා පහසුකම් වැඩි එමෙන් ම ජනපි‍්‍රය පාසලකට යැවීමටයි.කන්නන්ගර චින්තනය යටතේ එදා මධ්‍ය මහා විද්‍යාල 54 කින් රටේ දැවැන්ත අධ්‍යාපන පෙරළියක් ඇති කළා. වත්මන් රාජ්‍ය සේවයේ ද උසස් තනතුරු දරන්නන් මේවායින් බිහි වූ උගතුන්. එහෙත් අද එම සමහර මධ්‍ය මහා විද්‍යාල පවා බිඳ වැටිලා.එදා පාසල්වලට ළමයින් ඇතුළත් කිරීමේ දී මේතරම් දැවැන්ත තරගයක් දක්නට ලැබුණේ නැහැ. එසේ ම ගම්බද මහා විද්‍යාලයේ මධ්‍ය මහා විද්‍යාල ද එදා පැවැති මට්ටමට අනුව ඉහළ අධ්‍යාපනයක් සැපයීමට සමත් වුණා. 1977 න් පසු යුගයේ මේ සියල්ල තුළ දක්නට ලැබුණේ තරගකාරී ස්වරූපයක්. නගර ආශි‍්‍රත ප්‍රධාන පාසල් නවීකරණය වී පහසුකම් වැඩි දියුණු වුණත් ග්‍රාමීය පාසල්වලට අඩු පහසුකම් දරාගෙන සිටීමට සිදු වුණා. මේ නිසා දක්නට ලැබුණේ ග්‍රාමීය පාසල් පද්ධතියෙන් සිසු දරුවන් ඉවත්වීම; නැති නම් නාගරික ජනපි‍්‍රය පාසල්වල දැඩි තරගයක් මතු වීම, රටේ මුළු පාසල් පද්ධතියෙන් මෙවන් පාසල් දක්නට ලැබෙන්නේ 1.4%ක්, නැතිනම් අතලොස්සක්. රටේ මුළු පාසල් සංඛ්‍යාව 9675ක් වෙනවා. මින් ළමයින් ඇතුළත් කිරීමේ පොරපිටිය නියෝජනය කරන්නේ සමස්ත පාසල් පද්ධතියෙන් 1.4%ක ප්‍රතිශතයක්.අනෙක් ඒවාට තරගයක් නැහැ. 2003 වන විට ළමයින් 2500කට අඩු පාසල් සංඛ්‍යාව 141කින්. වර්තමානයේ එය 136ක් වී තිබෙනවා. මේ අතර විද්‍යා අංශයක් ඇතත් එහි ළමයින් 15ට අඩු පාසල් 123ක් දක්නට ලැබෙනවා. කොළඹ දිස්ත්‍රික්කයේ ඇතැම් පාසල්වල ජීව විද්‍යා අංශයේ සිටින්නේ එක් දරුවෙක් දෙදෙනෙක් පමණයි. විද්‍යා අංශය සඳහා ළමයින් 50 අඩු පාසල් 215ක්ම තිබෙනවා. විද්‍යා අංශයෙන් මුළු දිවයිනේම අ.පො.ස උසස් පෙළ විභාගයට පෙනී සිටින්නේ ලක්ෂයකට අඩු පිරිසක්. වානිජ අංශයෙන් 109,589ක පිරිසක්. කලා අංශයෙන් පෙනී සිටින පිරිස 227957 යි. එසේ ම දිවයිනේ සෑම ප්‍රදේශයකම ද්විතීයික පාසල් නැහැ. මේ අතර එකම ළමයෙක්වත් 1 වැනි ශ්‍රේණියට ඇතුළු නොවූ පාසල් 124ක් තිබෙනවා. ළමයින් 5 දෙනෙකුට වඩා අඩුවෙන් අයදුම්කර ඇති පාසල් සංඛ්‍යාව 1078ක් වෙනවා. එය රටේ සමස්ත පාසල් පද්ධතියෙන් 11.9%යි. ළමුන් 9 දෙනෙකුට අඩුවෙන් අයැදුම් කර ඇති පාසල් සංඛ්‍යාව 1089ක් වෙනවා. මේ අතර විද්‍යාගාර, වාණිජ විද්‍යාගාර හා ගුරුවරුන් හිඟ පාසල් බහුතරයක් පවතින බව මේ පිළිබඳ කරනු ලැබූ සමීක්ෂණයක දී අනාවරණය වුණා.මෙවන් අසංවිධානාත්මක හා අසම්පූර්ණ පාසල් පද්ධතියක් තුළ මවුපියන් රටේ සමස්ත පාසල් පද්්ධතියේ 1.4%ක පාසල් ප්‍රමාණයකට තම දරුවා ඇතුළත් කිරීමේ තරගයක යෙදී සිටීම ගැන පුදුම විය යුතු නැහැ.මීට ඇති එකම විසඳුම ග්‍රාමීය, පාසල් පහසුකම් සහිතව අංග සම්පූර්ණ කිරීමත්, ළමයින් අඩු පාසල් ඒකාබද්්ධ කර පහසුකම් වැඩි පාසල් වෙත ඔවුන් යොමු කිරීමත් පමණයි. ගමේ පාසල් දියුණු කිරීමෙන් තොරව නිදහස් අධ්‍යාපන යටතේ වුවද පහසුකම් අඩු පාසල්වලට දැන් මවුපියන් දරුවන් ඇතුළත් කරන්නේ නැහැ.මහින්ද චින්තනය මේ සම්බන්ධයෙන් අවධානය යොමු කර තිබෙනවා. ද්විතීක පාසල් 1000ක් සැලසුමකට අනුව සංවර්ධනය කිරීම ඊට අදාළව ගනු ලැබූ තීන්දුවක්. මහින්ද චින්තනය ක්‍රියාවට නැඟීමක්. මීට අදාළ කැබිනට් පත්‍රිකාවට පසුගිය දා කැබිනට් මණ්ඩලයේ අනුමැතිය ලැබුණා.මෙය නිදහස් අධ්‍යාපනය සුරක්ෂිත කොට පෝෂණය කිරීම සඳහා වූ දැවැන්ත හැරවුම් ලක්ෂයක් ලෙස රජය කල්පනා කරන බව පෙනෙනවා. මහින්ද චින්තන ඉදිරි දැක්මට අනුව ඇති කරනු ලබන්නේ දැනුම කේන්ද්‍රීය සංවර්ධනයකි. එවන් ගමනකට සරිලන ලෙස අපේ ග්‍රාමීය පාසල් පද්්ධතිය දියුණු විය යුතුයි. දැනුම කේන්ද්‍රිය සංවර්ධනයකට නගර කේන්ද්‍රීය පාසල් පද්්ධතියකින් ලැබන පිටිවහලක් නැහැ.ශ්‍රී ලංකාවේ පරිපාලන කටයුතු සිදු වන්නේ ප්‍රාදේශීය ලේකම් කොට්ඨාස මට්ටමින්. රටපුරා එවන් ප්‍රාදේශීය ලේකම් කොට්ඨාස 325ක් පවතිනවා. මින් උසස් පෙළ විද්‍යා විෂය උගන්වන්නේ නැති පාසල් සතු ප්‍රාදේශීය ලේකම් කොට්ඨාස ගණන 72 ක් පවතිනවා. විද්‍යා අංශය එක් පාසලක් පමණක් ඇති ප්‍රාදේශීය ලේකම් කොට්ඨාස 100ක් දක්නට ලැබෙනවා. මේ විෂමතාව දුරු කිරීම පාසල් 1000ක පහසුකම් දියුණු කිරීමේ වැඩසටහනේ එක් අරමුණක්.මේ නිසා සෑම ප්‍රාදේශීය ලේකම් කොට්ඨාසයකටම අඩු ගණනේ පාසල් දෙකක්වත් අයත්වන පරිදි ද්විතීයික පාසල් 1000ක වැඩ සටහන ක්‍රියාත්මක කිරීමටයි අධ්‍යාපන අමාත්‍යාංශය සූදානම් වෙන්නේ. මේ යටතේ පාසල්වල ප්‍රධාන අංශ කීපයක් කෙරෙහි වැඩි අවධානය යොමු කිරීමටයි අධ්‍යාපන බලධාරීන්ගේ බලාපොරොත්තු. තොරතුරු තාක්ෂණය, ඉංගී‍්‍රසි භාෂාව හා ද්වි භාෂාව, ගණිතය හා විද්‍යාව, ක්‍රීඩා හා සෞන්දර්ය යන අංශ ඊට අයත් වෙනවා.මෙම වැඩසටහන ක්‍රියාවට නැංවීමේ එක් පාසලකට කෝටි 6 ක හෝ 6 1/2ක වටිනා ද්‍රව්‍ය ලබා දීමට ද රජය සූදානම්. සෑම පාසලකටම පරිගණක 50 කින් යුත් පරිගණක විද්‍යාගාරයක් ලැබෙන අතර තොරතුරු තාක්ෂණ විෂය 10 වැනි ශ්‍රේණියේ සිට නොව 6 වැනි ශ්‍රේණියේ සිට ඇරැඹීමට බලාපොරොත්තු වෙනවා. එසේ ම 6 වැනි ශ්‍රේණියේ සිට ඉංගී‍්‍රසි භාෂාව හා වෙනත් භාෂා ඉගැන්වීම ඇරඹෙනවා.පරිගණක විද්‍යාගාර, භාෂා විද්‍යාගාර ඇතුළු නවීකරණය වන ද්විතික පාසල් 1000 යේ පැකේජය මඟින් මුළු රටම ශිෂ්‍ය කේන්ද්‍රීය අධ්‍යාපනයකට යොමු කිරීමයි මෙමඟින් රජය බලාපොරොත්තු වන්නේ. මෙය ජනපි‍්‍රය පාසල් තරගයට විකල්ප වූ ප්‍රායෝගික විසඳුමක්. ප්‍රාදේශීය වශයෙන් පහසුකම් වැඩි හෙට ලෝකයට ගැලපෙන සිසුවා ගොඩ නැඟීමේ පාසල් පද්ධතියක් නිර්මාණය කිරීමෙන් තොරව ජනපි‍්‍රය පාසල් තරගයටවත් මහින්ද චින්තනයෙන් බලාපොරොත්තු වන දැනුම කේන්ද්‍රීය සංවර්ධනයට ඉඩ ලැබෙන්නේ නැහැ. එසේම අධ්‍යාපනය “කොළඹට කිරි ගමට කැකිරි” සංකල්පයේ වෙනසක් සිදු වන්නේ ද නැහැ..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>23</day>
    </date>
    <link>http://www.dinamina.lk/2011/06/23/_art.asp?fn=f1106232</link>
    <topic>ගොවි ජනතාව සවිබල ගන්වනපොහොර සහනාධාරය</topic>
    <author>ආරිය රූබසිංහ අධ්‍යක්ෂ,ජාතික සංවර්ධනය පිළිබඳ මාධ්‍ය මධ්‍යස්ථානය, ජනමාධ්‍ය හා තොරතුරු අමාත්‍යාංශය</author>
    <content>රුපියල් 350 ට කිලෝ ග්‍රෑම් 50 පොහොර බෑගයක් දීමේ පොහොර සහනාධාරය 2005 වර්ෂයේ යථාර්ථයක් වේයැයි බොහෝ දෙනෙකු සැක පළ කළහ. එයට හේතු ඇත. පොහොර බෑගයක් එවක මිල රුපියල් 2500 ක් පමණ වූ නිසාය.ජනාධිපති මහින්ද රාජපක්ෂ මහතා පොහොර සහනාධාරය සඳහා මෙහෙය වූ ප්‍රධාන සාධකය වන්නේ එවකට කුඩා කුඹුරු ඉඩම් වගා කළ අසරණ ගොවීන් පොහොර මිලයට ගැනීමට අනේක විධි දුෂ්කරතාවයන්ට මැදිවනු සියැසින් දැක තිබීමයි. බොහෝවිට අක්කරයක් හෝ දෙකක් වූ තම කුඹුරට පොහොර යෙදීමට කණකර උකසට තබා මුදල් ණයට ලබා ගන්නා අවස්ථාද විය. කාබනික පොහොර ගැන කොතරම් කතා කළත් රසායනික පොහොර නොයෙදුවහොත් කුඹුරු ගොවියාට අස්වැන්නක් නොලැබී යන තරමට කුඹුරු ඉඩම් පොහොර සඳහා අනුගත වී ඇත.මැදමුලන තම නිවස ඉදිරිපස වූ තම පවුලට අයත් වූ කුඹුරුවලට පවා පොහොර යෙදීමට විශාල මුදලක් අවශ්‍ය වීම පෞද්ගලිකවම ඔහුට අත්දැකීමක්ව තිබිණි. පොහොර සහනාධාරය එනම් රුපියල් 350ට පොහොර බෑගයක් ලබාදීමේ තීරණය ක්‍රියාත්මක කොට එහි ප්‍රතිඵල ගොවි ජනතාවට ලබාදීමට ජනපති මහින්ද රාජපක්ෂට තිබූ අධිෂ්ඨානය අද සියලු වගා සඳහා ව්‍යාප්ත වී තිබීම සමස්ත කෘෂි ක්ෂේත්‍රයේ වෙනසකට මුල පිරීමක් වනු ඇත.ශ්‍රී ලංකා ඉතිහාසයේ දැවැන්ත සහනාධාර ව්‍යාපෘතිය ලෙස ඉතිහාස ගතවන සියලු වගාව සඳහා වූ පොහොර සහනාධාරය තවදුරටත් සිහිනයක් නොවේ. මහින්ද චින්තනයේ වූ පොරොන්දුව මත කුඹුරු වගාව සඳහා කිලෝ ග්‍රෑම් 50 පොහොර බෑගය රු.350 කට දැනට කන්න 07 ක් ලබාදී ඇත. ඒ සඳහා රු.මිලියන 34500 කට අධික මුදලක් රජයට වියදම් දැරීමට සිදුවේ.වෙළෙඳ පොළේ රු.6000 – 7000 අතර පොහොර බෑගයක් රු.350 ලබාදීම මේ රටේ බහුතරයක් වූ ගොවි ජනතාව සවිබල ගැන්වීමක් ලෙස රජය සලකනු ලැබේ. එසේම සහලින් ස්වයංපෝෂිත වීමේ ක්‍රමවේදය මෙන්ම පාන් පිටි භාවිතය අවම කිරිමේ උපාය මාර්ගයක්ද වනු ඇත. ඒ නිසාම අද පුරන්ව ගිය කුඹුරු දක්නට නොලැබෙන අතර තරුණ තරුණියන්ද වගා කටයුතු සඳහා යොමුවනු දැකිය හැකිය. වී වගාව සඳහා වන නිෂ්පාදන වියදම් ඉහළ යෑමේ ප්‍රවණතාවය හේතුවෙන් යම් තරමක හෝ අස්වැසිල්ලක් ගොවි ජනතාවට පොහොර සහනාධාරය නිසා ලැබේ.තේ, පොල්, රබර්, කුරුඳු ඇතුළු ආර්ථික බෝග මෙන්ම එළවළු, පළතුරු, මල් වගාව ඇතුළු සියලු වගා සඳහා සහනදායි මිල ගණන් මත පොහොර ලබාදීම දැන් ක්‍රියාත්මක වේ. රු.1200 – 1300 අතර මුදලකට රු.8000 ක් වු කිලෝග්‍රෑම් 50 පොහොර බෑගයක් ලබාදීම මෙරට කෘෂි ක්ෂේත්‍රයේ විප්ලවීය වෙනසකට යොමුවනු ඒකාන්තය.තේ, රබර්, පොල් වගාවන් සඳහා පොහොර යෙදීම ප්‍රමාදයට ප්‍රධාන හේතුව පොහොර මිල අධික වීමත් නියමිත මාත්‍රා හා ප්‍රමාණයන්ට පොහොර යෙදීමට එකවර අධික මුදලක් වැය වීම ප්‍රායෝගික ගැටලුවක් වී තිබිණි. සියලු වගාවන් සඳහා වූ පොහොර සහනාධාරය නිසා විශේෂයෙන් කුඩා ප්‍රමාණයේ ඉඩම් හිමියන් ප්‍රතිලාභ ලබනු ඇත. කිසිදින පොහොර නොයෙදු පොල්, කුරුඳු, කෙසෙල් වැනි බෝග සඳහා පොහොර යෙදීමට ජනතාව පෙළඹවීමට තවත් ප්‍රධාන සාධකයක් වන්නේ ආර්ථික වශයෙන් එම වගා ඵලදායිතාවය ඉහළ අගයක් දැරීම නිසා ය. 2005 වසරේ දී මහින්ද චින්තන ප්‍රතිපත්තියෙන් ඇරඹුණ පොහොර සහනාධාරය රජය අඛණ්ඩව මේ දක්වා ක්‍රියාත්මක කරනු ලැබේ. වී වගාව සඳහා කිලෝ ග්‍රෑම් 50 ක පොහොර මිටියක් ජාත්‍යන්තර වෙළෙඳපොළ මිල ගණන් නොසලකා රුපියල් 350 ක මිලකට ගොවියාට ලබාදීමට කටයුතු කළ රජය කුඩා තේ වතුහිමියන්ටද මෙම සහනාධාරය ලබාදෙන ලදී. එසේම වර්තමානය වනවිට අනෙකුත් ඕනෑම වගාවකට යෙදීම සඳහා අමිශ්‍ර පොහොර කිලෝ ග්‍රෑම් 50 ක ප්‍රමාණයක් රුපියල් 1200 කට හා පොහොර ලේකම් කාර්යාලය අනුමත මිශ්‍ර පොහොර කිලෝ ග්‍රෑම් 50 ක ප්‍රමාණයක් රුපියල් 1300 ක මිලකට ලබාදීමට කටයුතු කර ඇත.මේ සඳහා රජය වාර්ෂිකව රුපියල් මිලියන 50,000 පමණ මුදලක් වැයකරන අතර මෙය වියදමක් ලෙස නොව ආයෝජනයක් ලෙස සලකා ක්‍රියාත්මක කෙරේ. මෙම ව්‍යාපෘතිය සම්බන්ධයෙන් දත්ත හා තොරතුරු විමසා බැලීමක් මෙමඟින් සිදුකර ඇත.2005 වර්ෂයේ සිට 2010 වර්ෂය දක්වා අඛණ්ඩව රජය විසින් පොහොර සහනාධාරය ලබාදී ඇති අතර සෑම වර්ෂයකම පෙර වර්ෂයට වඩා වැඩි මුදල් ප්‍රමාණයන් වෙන්කර ඇති ආකාරය දැකිය හැකිය. 2005 වර්ෂයේ පොහොර සහනාධාරය රුපියල් මිලියන 6,846 ක් වූ අතර 2006 වසරේදී එම සහනාධාරය රුපියල් මිලියන 11,867 ක් වී ඇත. එය 2007 වසරේ දී රුපියල් මිලියන 11,000 ක් වූ අතර 2008 වසරේදී රුපියල් මිලියන 26,450 කි. 2009 වර්ෂයේ දී රුපියල් මිලියන 26,935 ක් වූ පොහොර සහනාධාරය 2010 දී ඇස්තමේන්තු මුදල රුපියල් මිලියන 30,000 කි. 2011 වනවිට එම පිරිවැය රුපියල් මිලියන 50,000 දක්වා වැඩි වී ඇත. ඒ අනුව දැනට ක්‍රියාත්මක විශාලතම සහනාධාර ව්‍යාපෘතිය මෙය වේ.වී වගාව සඳහා ලබාදෙන පොහොර සහනාධාරය 2005 – 2010 සන්සන්දනාත්මකව බැලුවහොත් 2005 වර්ෂයේදී පොහොර බෑගයක් රුපියල් 550 කට ලබාදුන් අතර එය අතිගරු මහින්ද රාජපක්ෂ ජනාධිපතිතුමාගේ මහින්ද චින්තන ප්‍රතිපත්තිය ක්‍රියාත්මක වීමත් සමඟ රුපියල් 350 කට ලබාදීමට කටයුතු කළ අතර 2005 වර්ෂයේදී රජය කිලෝ ග්‍රෑම් 50 ක බෑගයක් සඳහා රුපියල් 2,300 ක් දරා ඇති අතර 2010 වර්ෂයේ දී වෙළෙඳ පොළ මිල ගණන් ඉහළ යාමත් සමඟ එම ප්‍රමාණය රුපියල් 7,982 ක් වී ඇත. ඒ අනුව රජය දරන සහනාධාරය සලකා බලනවිට වෙළෙඳ පොළ මිල අනුව 2005 දී 44.56% ක් වූ අතර 2010 දී 87.02% ක් දක්වා වර්ධනය වී ඇත.පොහොර සහනාධාරය ක්‍රියාත්මක කරනු ලැබූ 2005 – 2010 වර්ෂවල වී අස්වැන්න 32% කින් වර්ධනය වී ඇත. ඊට සාපේක්ෂව ගොවීන්ගේ ආදායම ද වැඩි වී තිබේ. 2005 වර්ෂයේ වී අස්වැන්න මෙට්‍රික් ටොන් මිලියන 3.25 ක් වන අතර 2010 වර්ෂයේ එම ප්‍රමාණය මිලියන 4.30 ක් දක්වා වැඩි වී ඇත.පොහොර සහනාධාරය ක්‍රියාත්මක කිරීමත් සමඟ දේශීය සහල් පරිභෝජන ස්වයංපෝෂිතභාවය ළඟාකර ගැනීමට හැකිවී ඇත. 2004 දී සහල් ස්වයංපෝෂිත දර්ශකය 81.74 ක් වන අතර 2008 වනවිට 113 දක්වා වර්ධනය වී ඇත. එසේම 2004 වර්ෂයේ දී 81.74 ක් වු පොහොර සහනාධාරය ක්‍රියාත්මක වීමත් සමඟ 2005 වර්ෂයේ 97.85 දක්වා වර්ධනය වීම තුළින් පොහොර සහනාධාරය කොතරම් වැදගත් වැඩසටහනක්ද යන්න මැනවින් පිළිබිඹු වේ.කුඩා තේ වගාකරුවන් සඳහා පොහොර සහනාධාර වැඩසටහන ක්‍රියාත්මක කරන කාලසීමාව තුළ නිෂ්පාදන වර්ධනය වී ඇත. මේ සඳහා වාර්ෂිකව රජය රුපියල් මිලියන 4420 ක් පමණ වැයකර ඇත. 2009 වර්ෂයේ කුඩා තේවතු හිමියන් හට පොහොර සහනාධාරය වශයෙන් ලබා දී ඇති මුදල් ප්‍රමාණය රුපියල් මිලියන 3,817 ක් වන අතර එය 2008 වසරේදී ලබාදුන් රුපියල් මිලියන 831 ක මෙන් සිව් ගුණයකටත් වඩා වැඩි ප්‍රමාණයකි.කුඩා තේ නිෂ්පාදනය සලකා බලනවිට 2008 මෙට්‍රික් ටොන් 1,895 ක් වූ අතර 2009 වර්ෂය වනවිට 2,159 ක් දක්වා වර්ධනය වී ඇත. මහින්ද චින්තන ප්‍රතිපත්තිය ක්‍රියාවට නැංවීමත් සමඟ ආරම්භ කළ පොහොර සහනාධාර වැඩසටහන මහින්ද චින්තන ඉදිරි දැක්ම ප්‍රතිපත්ති ප්‍රකාශයේ දැක්වෙන ආකාරයට සියලු බෝගවලට ලබාදීම වර්තමානයේ ක්‍රියාවට නංවයි. ඒ අනුව පොහොර සහනාධාර වැඩසටහන සියලු බෝගවලට ව්‍යාප්ති කිරීමෙන් රජයට වාර්ෂිකව රුපියල් මිලියන 50,000 ක පමණ පිරිවැයක් දැරීමට සිදුවනු ඇත. පොහොර සහනාධාරය යටතේ පොහොර කිලෝ ග්‍රෑම් 50 ක මිටියක් රුපියල් 1200 කටත් ජාතික පොහොර ලේකම් කාර්යාලයේ අනුමත මිශ්‍ර පොහොර කිලෝ ග්‍රෑම් 50 ක මිටියක් රුපියල් 1300 කටත් දිවයිනේ ඕනෑම ප්‍රදේශයකින් මිලදී ගත හැකිය. ඒ අනුව පොහොර සහනාධාරය මෙතෙක් පැවැති අයදුම්පත් පිරවීම, අනුමැතිය ලබාගැනීමට හෝ පොරොත්තු ලේඛනවල සිටීම හෝ අවශ්‍ය නොවීම ද ගොවියා පීඩාවට ලක්වන සියල්ලෙන් ඔහු නිදහස් කර තිබීමද විශේෂත්වයකි.එසේම පොහොර සහනාධාරය වියදමක් හෝ සමාජ සුබසාධන වියදමක් නොව ආයෝජනයක් බව හා පොහොර සහනාධාරය ආර්ථික ශක්තියක් වන අතර ගොවියාට මුල්‍ය ඉතිරියක් වේ. පොහොර සහනාධාරය හේතුවෙන් අස්වනු වැඩිවී ගොවියාට ඉහළ මිලක් ලැබීම නිසා ජාතික නිෂ්පාදිතය ඉහළ යාම, සහල් ආනයන පිරිවැය ඉතිරිකර ගැනීමට හැකිවීම මෙන්ම ඉදිරියේදී ඇතිවන ආහාර අර්බුදයකදී පිළියමක් ලෙස රටේ ආහාර සුරක්ෂිතතාවය තහවුරු කිරීමේ ආයෝජනයක් ලෙසද සැලකිය හැකිය..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>23</day>
    </date>
    <link>http://www.dinamina.lk/2011/06/23/_art.asp?fn=f1106233</link>
    <topic>ළිං මැඬි දර්ශනයෙන් ඔබ්බට ගිය නායකත්ව පුහුණුව</topic>
    <author>එල්. බී. සමරකෝන් අධ්‍යාපන අමාත්‍යාංශයේ හිටපු විශේෂ උපදේශක සහපේරාදෙණිය විශ්වවිද්‍යාලයේ පාලක මණ්ඩල සාමාජික</author>
    <content>අසල්වාසී ඉන්දියාව ගෙන බලමු. එහි නිර්මාණයන්ට ද, නිෂ්පාදනයට ද පොදුවේ ආර්ථිකයට ද වාසිදායක අන්දමින් උගත් තරුණ පිරිස් විශාල වශයෙන් සහභාගි වෙති. එසේම එරට උගත්තු විශ්වය පුරාම තමාට ගැළපෙන රැකියාවක් ලබාගැනීමට දක්‍ෂයෝ වෙති. නිදසුනක් වශයෙන් අමෙරිකාවේ නාසා අභ්‍යාවකාශ ආයතනයේ සිටින උගතුන්ගෙන් පහෙන් එකකට වඩා සිටින්නේ ඉන්දියානුවන්ය. එසේම අමෙරිකාවට අවශ්‍ය තොරතුරු තාක්ෂණය සම්බන්ධ මෘදුකාංග වැඩි කොටසක් සපයන්නේ ඉන්දියානුවන් විසිනි.මෙයට ප්‍රධාන වශයෙන් හේතු වී ඇත්තේ එරට දේශපාලනික නිදහස ලැබූ පසුවද ඉංගී‍්‍රසි අධ්‍යාපන මාධ්‍යයට හානි නොකිරීමෙන් රාජ්‍ය හා පෞද්ගලික යන අධ්‍යාපන අංශ දෙකේම පාසල් හා විශ්වවිද්‍යාල ක්ෂේත්‍රයන්හි පවත්වාගෙන ආ ස්වාධීන වර්ධනය බලයට පත් රජයන් විසින් සිය ග්‍රහණයට නොගැනීමයි. ස්වදේශීය භාෂාවන්ට නිසි තැන් දී ඇති අතර පාසල් හා විශ්වවිද්‍යාල අධ්‍යාපනයෙන් ඉංගී‍්‍රසි බස අතුගා දැමීමට තරම් ඉන්දියානු දේශපාලකයෝ අනුවණ නොවූහ. ශ්‍රී ලංකාවේ තේ අපනයන ආදායමත්, විදේශගත ශ්‍රමිකයන් එවන මුදල් ටිකත්, ඇඟලුම් ක්ෂේත්‍රයෙන් ලැබෙන ආදායමත් නැතිනම් මෙරට තත්ත්වය කුමක් වේද? බොහෝ විට අප විශ්වවිද්‍යාල උගතුන්ට සුබසාධන ක්ෂේත්‍රයන්හි රැකියා සපයා ඇති හෙයින් නිෂ්පාදන ක්ෂේත්‍රයට ඔවුන්ගේ සහාය ලැබෙන්නේ අල්ප වශයෙනි.මේ නිසා විශ්වවිද්‍යාල අධ්‍යාපනය නවීකරණය කළ යුතු කාලය පැමිණ ඇත. තරුණ උගතුන්ට විශ්ව දැනුම හා කුසලතා ලබා දීම සඳහා කළ යුතු අධ්‍යාපනික පරිවර්තන කුමන කැපවීමකින් හෝ ඉටු කළ යුතුය. උසස් අධ්‍යාපනය භාර වත්මන් ඇමැතිවරයා මේ උසස් අධ්‍යාපනයේ පරිහානිය මනාව අවබෝධ කරගෙන ඇති බව පෙනේ. පෞද්ගලික විශ්වවිද්‍යාල ආරම්භ කොට එමඟින් භාණ්ඩාගාරයට බරක් නොවන සේ වැඩි පිරිසකට උසස් අධ්‍යාපන අවස්ථා ලබාදීමේත්, ඒ මඟින් ලෝකයේ දියුණු විශ්වවිද්‍යාලයන්හි විවිධාංගීකරණය වූ විශ්ව දැනුම ලබා දීමේත් සැලසුම් දැනට දියත් වී ඇත. අධ්‍යාපනයේ මූලික පරමාර්ථය වන්නේ පෞරුෂ සංවර්ධනයයි. පෞරුෂ සංවර්ධනය සඳහා ශාරීරික, මානසික, චිත්තවේගික, සාමාජයීය සහ ආධ්‍යාත්මික වර්ධනය පාසල් අධ්‍යාපනයකින් ලබාදිය යුතුය. එහෙත් තරඟකාරී විභාග ග්‍රහණයෙන් මිදීමට නොහැකි අපේ අධ්‍යාපන ක්‍රමයෙන් පරිපූර්ණ වර්ධනයකට මඟ නොපාදන අතර, එයින් කරනු ලබන්නේ පටු මඟක ගමන් කරමින් තරගයට සූදානම් කිරීම නොවේද? “අධ්‍යාපනය යනු ජීවත් වීමයි” (Education is living) අධ්‍යාපන දාර්ශනිකයකුගේ මෙම කියමන සරල සේ පෙනුනත් එය ගැඹුරු අර්ථයක් ගෙන දෙන්නකි.සමාජයකට අවශ්‍ය අංග සම්පූර්ණ දැනුම, සදාචාරවත් බව, එකමුතුව ජීවත්වීමේ හැකියාව සහ ජීවිතයට අවශ්‍ය කුසලතා ආදී චරිතාංගවලින් හෙබි මිනිසකු සමාජයට සකස් කොට දීම අධ්‍යාපනයේ ප්‍රධාන පරමාර්ථයකි. එහෙත් විශ්වවිද්‍යාල ප්‍රවේශය සමත් වන අප තරුණ පිරිස පූර්ණ වර්ධිත නොව අර්ධ වර්ධිත බව පිළිගත යුත්තකි. යුනෙස්කෝව මගින් 21 වන සියවස උදෙසා යෝජනා කර ඇති අධ්‍යාපනයේ ටැම් හතරකි. එනම්,* දැනුම ලැබීමට ඉගෙනීම - Learning to know* වැඩ කිරීමට ඉගෙනීම - Learning to do* එක්ව සාමුහිකව විසීමට ඉගෙනීම - Learning to live together* දිවි පැවැත්ම සඳහා ඉගෙනීම - Learning to beමෙරට අධ්‍යාපනයෙන් ද්විතීයික අධ්‍යාපනය නිමකරන යෞවනයන්ගේ පෞරුෂ සංවර්ධනයට පදනම දැමීමේදී ඉහත ඉලක්ක හතර සම්පූර්ණ වී ඇතිද? එසේ ලැබී ඇත්නම් සමාජයට බරක් නොවී තම දිවි මඟ තෝරාගැනීමටත්, විශ්වවිද්‍යාලයට ඇතුළත් වූ විට ආත්මාර්ථයෙන් තොරව, නවක වදය වැනි අශිෂ්ට, හිංසාකාරී ක්‍රියාකාරකම්වලින් මිදී කටයුතු කිරීමට හැකි වනු ඇත. පාසල් අධ්‍යාපනයේදී ළමයාගේ සහජ ශක්තීන් හඳුනාගෙන එම ශක්තීන් ඉහතින් දැක්වූ අපේක්‍ෂා මුදුන් පමුණුවා ගැනීම සඳහා ප්‍රබෝධමත් කළ යුතුය. ඒවා වර්ධනය කළ යුතුය. අවශ්‍ය ඉලක්ක වෙත යොමු කළ යුතුය. එහෙත් අවාසනාවට මෙන් අප රටේ අධ්‍යාපන සැලසුම් සහ සංවිධානයන්හිද, පහසුකම් සැපයීමේද ඇති දුබලතා නිසා මේ අපේක්‍ෂාවන් ඉටුවන්නේ ඉතා අඩුවෙනි. සමහරක් ක්‍රියාත්මක වන්නේ ප්‍රතිවිරුද්ධ වශයෙන් යයි කීවද වරදක් නැත.නිදසුනක් වශයෙන් අප අධ්‍යාපනයේ තරගකාරීත්වය විසින් එක්ව සාමුහිකව ජීවත්වීම උගන්වනවා වෙනුවට පාසල විසින් ද, මවුපියන් හා සමාජය විසින් ද ළමයා පුහුණු කරන්නේ අනෙකා යටපත් කොට තමා මතුවීමටය. නායකත්ව පුහුණුවේදී මේ වැරදි සංකල්පය නිවැරදි වන්නේ කෙසේදැයි විමසා බැලීම වටී. දක්‍ෂතා හඳුනාගෙන ඒවා වර්ධනය කිරීම පාසල් අධ්‍යාපනයේදී නිසි ලෙස ඉටු නොවන බව අපි දනිමු. නායකත්ව පුහුණුවේදී එක් එක් ශිෂ්‍යයා තුළ පවතින දක්‍ෂතා හඳුනාගෙන ඒවා වර්ධනය කර ගැනීමට යම්කිසි ආරම්භයක් හා මඟපෙන්වීමක් සකස් වූ පසු, බුද්ධිමත් සිසුවකුට තමාගේ පුළුවන්කම අවබෝධ වන බැවින් ඔහු තුළ ආත්ම විශ්වාසයක් ගොඩනැගීම දුෂ්කර නොවනු ඇත.”දිවි පැවැත්මට ඉගෙනීම” යන අධ්‍යාපන අරමුණ ඉටුවීම සඳහා ශිල්ප ඥානයක් පමණක් ඉගෙනීම අදහස් නොකෙරේ. ශිල්ප ඥානය ලබන අතරදීම, ශිෂ්ට සම්පන්න, සදාචාර සම්පන්න දිවි පැවැත්මක් සඳහා පුද්ගලයා පුරුදු විය යුතුය. සමුහයක් සමඟ ජීවත් වීමේදී ආත්මාර්ථකාමීත්වය පාලනය කර ගැනීම, ශිෂ්ට සම්පන්න හැසිරීම, පොදු දේපළ ආරක්‍ෂාව හා භාවිතය පිළිබඳ පුරුදු ආදිය මෙම තරුණ පිරිස නායකත්ව පුහුණුවේදී ප්‍රායෝගිකව ඉගෙන ගනිති.නායකත්ව පුහුණුව ලබන මේ තරුණ පිරිස පසුව ලබන තවත් මහඟු අවස්ථා දෙකක් නම් ඉංගී‍්‍රසි අධ්‍යාපන පාඨමාලාවක් අනුගමනය කිරීමත්, සහන පදනම යටතේ තොරතුරු තාක්ෂණයට අවශ්‍ය විද්‍යුත් උපකරණ ලබාගැනීමෙන් විශ්ව දැනුම කරා යාමට මංපෙත් විවර කර ගැනීමත්ය. ඉංගී‍්‍රසි ඉගෙනීම අනිවාර්යය වීම නිසා ඉංගී‍්‍රසි පාඨමාලාව හදාරන මේ පිරිස දැනට විශ්වවිද්‍යාලයන්හි ඇති ලක්‍ෂ ගණනක් වන ඉංගී‍්‍රසි ග්‍රන්ථ පරිහරණයට හුරුවනු ඇත.මුල් කාලයේදී සිංහල පමණක් රාජ්‍ය භාෂාව වීම නිසා මෙරට හටගත් ජාති භේද හා එයින් මතු වූ වේදනාවනුත්, ස්වභාෂා මාධ්‍යයට පටු වූ අධ්‍යාපනය නිසා අප ලත් ළිං මැඬි විශ්ව දර්ශනයත් කර ඇති හානිය කොතෙක්ද? මේ තත්ත්වය විශ්වවිද්‍යාල අධ්‍යාපනයේදී වෙනස් කළ හැක්කේ වත්මන් උසස් අධ්‍යාපන ඇමැතිවරයා සිතන අන්දමින්ම ඉංගී‍්‍රසි අධ්‍යාපනය සඳහා සියලු පහසුකම් හා දිරිගැන්වීම් දීමෙන්ය. සමස්ත අධ්‍යාපනයම සැකෙවින් ගතහොත් එයින් විය යුත්තේ “ඉගෙන ගැනීමට ඉගෙනීම” යන පදනමයි. පැරණි කාලයේ මෙන් කිසිම ශිල්ප ශාස්ත්‍රයක පරතෙරට යාමක් අද කළ නොහැකිය.අද ශාස්ත්‍ර ලෝකයේ පරතෙර එතරම්ම පුළුල්ය. තොරතුරු තාක්ෂණය මගින් බුද්ධිගෝචර ලෝකය හකුළුවා අප දෝතට දැන් ගෙනැවිත් තිබේ. අපගේ බුද්ධිමත් යෞවන පිරිස එහි ඵල නෙලාගෙන, එම දැනුම මගින් නව දැනුම නිපදවනු නොඅනුමානය. මේ අනුව මෙරට විශ්වවිද්‍යාල අධ්‍යාපනය පිළිබඳ නව බලාපොරොත්තු ඇතිකර ගැනීමේ යුගයක් උදාවී ගෙන එන බව ඉතා පැහැදිලිව දර්ශනය වේ.මේ සමඟම අනෙක් බොහෝ දෙනෙකුට වඩා මෙරට විශ්වවිද්‍යාල ඇසුරෙහි සිටින අයගේ බලවත් සැනසීමට හා තෘප්තියට හේතු වන කාරණයක් වන්නේ සමස්ත විශ්වවිද්‍යාල පද්ධතියටම මහත් පිළිලයක් හා දුර්භාග්‍යයක් වී ඇති නවක වදය මින්පසු ඇති නොවීමට වගබලා ගන්නා බවට උසස් අධ්‍යාපන ඇමැතිවරයා දී ඇති අධිෂ්ඨාන පූර්වක ප්‍රතිඥාවයි. මේ නිසා සමස්ත විශ්වවිද්‍යාල ප්‍රජාවේත්, විශේෂයෙන් විශ්වවිද්‍යාල සිසුන්ගේ මවුපියන්ගේත්, පොදුවේ මෙරට සමස්ත ජනතාවගේත් සම්පූර්ණ සහයෝගය හා ප්‍රශංසාව ඇමැතිවරයාට ලැබෙනු ඇත.එබැවින් නායකත්ව පුහුණුව සහ ධනාත්මක චින්තන ව්‍යාපෘතිය අපේක්‍ෂිත අන්දමින් සාර්ථක වීමෙන් පසු විශේෂයෙන් මෙරට උසස් අධ්‍යාපන වරම් ලබන තරුණ පිරිසටත්, පොදුවේ මුළුමහත් රටටත්, එය ආශීර්වාදයක් වනු ඇතැයි බලාපොරොත්තු තැබිය හැකි වේ..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>24</day>
    </date>
    <link>http://www.dinamina.lk/2011/06/24/_art.asp?fn=n1106241</link>
    <topic>කොටි හිතවාදීන්ගේ එකම අරමුණවිදුලි පුටුවට මා ගෙන යෑමයි</topic>
    <author>ධනුෂ්ක ගොඩකුඹුර</author>
    <content>ත්‍රස්තවාදයෙන් තොර අපේ රටේ සියලු ජාතීන් හා ආගමිකයන් එකමුතුව සංවර්ධන මාවතේ ඉදිරියට යන ගමන වැළක්වීමට ජාත්‍යන්තර මට්ටමේ කුමන්ත්‍රණයක් ක්‍රියාත්මකව පවතින බව ජනාධිපති මහින්ද රාජපක්‍ෂ මහතා පවසයි.උතුරේත් දකුණේත් ලක්ෂ සංඛ්‍යාත මවුවරුන්ගේ කඳුළු පිස දමා සිනහව මුවගට ලබා දුන් තමා විදුලි පුටුවේ හිඳුවීම ඔවුන් ගේ එකම අරමුණ බවත් ජනාධිපතිවරයා පෙන්වා දුන්නේ ය.ත්‍රස්තවාදය නිමා වුවත් පිටරටවල සිටින කොටි හිතවාදීන් එක් එක් වාර්තා, වැඩසටහන් මඟින් උත්සාහ ගන්නේ රට ආපස්සට ඇද දමන්න බව පැවැසූ ජනාධිපතිවරයා, අපේ විපක්ෂයත් ඊට උපකාර කිරීම කණගාටුදායක බවත් පැවැසී ය. මේ චෝදනා ප්‍රධාන වශයෙන් එල්ල වන්නේ තමන්ට බව කී ජනාධිපතිවරයා, ඒ හැර ආරක්ෂක ලේකම්වරයා සහ ආර්ථික සංවර්ධන ඇමැතිවරයාත් වගඋත්තරකරුවන් කර ඇතැයි ද ප්‍රකාශ කළේ ය.ආණ්ඩුවට විරුද්ධව ඕනෑ දෙයක් කළ හැකි නමුත් නිදහසේ හුස්ම ගන්නා ජනතාවගේ අයිතීන් උදුරා ගන්න එපා යැයි ජනාධිපති මහින්ද රාජපක්‍ෂ මහතා ඉල්ලා සිටියේ ය.ජනාධිපතිවරයා මේ අදහස් පළ කළේ ජාතික මහා ගොවි සමුළුවට අරලිය ගහ මන්දිරයේ දී ඊයේ (23) එක් වෙමිනි.“දිවි නැගුමෙන් රට නැගුමට, සැමට පොහොර සහනාධාරය තේමා කර ගත් මේ උත්සවයේ දී නව පොහොර සහනාධාරය, වී, තේ. රබර්, පොල්, එළවළු, පළතුරු ගොවීන්ට සංකේතාත්මකව පිරිනැමිණි.අපේ රටේ ආර්ථිකය පිළිබඳ වැරැදි මත පතුරුවා රටේ ආර්ථිකය බිඳ දැමීමට ප්‍රචාර ගෙන යන බවත් මේ කුමන්ත්‍රණ කෙරෙහි ජනතාව අවධානයෙන් සිටිය යුතු බවත් ජනාධිපතිවරයා වැඩිදුරටත් ප්‍රකාශ කළේ ය.ඇමැතිවරුන් වන මහින්ද යාපා අබේවර්ධන, එස්. එම්. චන්ද්‍රසේන, ජගත් පුෂ්පකුමාර, රෙජිනෝල්ඩ් කුරේ මහත්වරු ද මෙහිදී අදහස් දැක් වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>24</day>
    </date>
    <link>http://www.dinamina.lk/2011/06/24/_art.asp?fn=n1106242</link>
    <topic>රටට එරෙහි බලවේග හමුවේසැබෑ සිංහලයකු සේ නැඟී සිටියා</topic>
    <author>භක්ති ධර්මපි‍්‍රය මෙන්ඩිස්</author>
    <content>රට ජාතියට විපතක් සිදු කරන්නේ නම් දිවි නොතකා ඊට එරෙහිව නැඟී සිටීම සැබෑ සිංහලයකුගේ වගකීම බව එක්සත් ජාතීන්ගේ සංවිධානයේ නියෝජ්‍ය නිත්‍ය නියෝජිත මේජර් ජෙනරාල් ශවේන්ද්‍ර සිල්වා මහතා පැවැසීය.තමන් කුමන තනතුරක සිටියත් කුමන රටක සිටියත් ශ්‍රී ලංකාව වෙනුවෙන් දිවිහිමියෙන් සේවය කරන බවත් හමුදා නිලධාරියකු මෙන්ම ශ්‍රී ලාංකිකයකු වශයෙන් තම වගකීම ඉටු කළ බවත් ශවේන්ද්‍ර සිල්වා මහතා අවධාරණය කරයි.චැනල් 4 වාර්තා වැඩසටහන හරහා ශ්‍රී ලංකාව අපකීර්තියට ලක් කිරීමට අමෙරිකාවේ නිව්යෝර්ක් නුවරදී රාජ්‍ය නොවන සංවිධාන කිහිපයක් පෙරේදා (22) කටයුතු කළ අවස්ථාවේ එම ස්ථානයට ගොස් එහි සිටි පිරිසට සැබෑ කරුණු හෙළි කිරීම සම්බන්ධයෙන් ශවේන්ද්‍ර සිල්වා මහතාගෙන් ‘ දිනමිණ’ ඊයේ (23) කළ විමසුමට පිළිතුරු දෙමින් ඔහු එසේ කීය. දුරකථනයෙන් සම්බන්ධ වූ ශවේන්ද්‍ර සිල්වා මහතා මෙසේද කීය.අපි ත්‍රස්තවාදය සම්බන්ධව සැබෑ යුද්ධයකට මුහුණ දුන්නා. කොටි ත්‍රස්තවාදීන්ගේ ග්‍රහණයේ සිටි අහිංසක සිවිල් වැසියන් ඔවුන්ගෙන් බේරා ගත්තා.මානුෂිය මෙහෙයුමේදී සිවිල් වැසින් බේරා ගැනීම සම්බන්ධයෙන් අප සෙබළුන් විශේෂ පුහුණුවක්ද ලබා සිටියා.මේ මෙහෙයුමේදී අප සිවිල් ජනතාවට කිසිදු අනතුරක් සිදු කළේ නැහැ. ඒ පිළිබඳව ඔවුන්ගෙන්ද විමසිය හැකියි.මේ තරම් මානුෂිය මෙහෙයුමක් සිදු කළ වෙනත් හමුදාවක් ලෝකයේ ඇත්තේ නැහැ. බෝම්බය ඇඟේ බැඳගෙන එන මරාගෙන මැරෙන කොටි ත්‍රස්තවාදියා පවා බේරා ගැනීමට අප හමුදාව කටයුතු කළා.චැනල් 4 නාළිකාව සිදු කරන්නේ අමූලික බොරුවක්. මා ඕනෑම කෙනකුට ඒ සම්බන්ධව අභියෝග කරනවා යැයි ඔහු වැඩිදුරටත් පැවැසීය..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>24</day>
    </date>
    <link>http://www.dinamina.lk/2011/06/24/_art.asp?fn=n1106243</link>
    <topic>චැනල් හතරේ ලෝක බොරුව ලෝකෙටම පෙන්වූ ශවේන්ද්‍රට ජනපතිගෙන් ප්‍රසාදය</topic>
    <author>භක්ති ධර්මපි‍්‍රය මෙන්ඩිස්</author>
    <content>ශ්‍රී ලංකාව යුද අපරාධ සිදු කළ බවට කියමින් චැනල් 4 වාර්තා වැඩසටහන ඉදිරිපත් කර ඇති චෝදනා සම්පූර්ණයෙන්ම අසත්‍ය බව නිව්යෝර්ක් නුවරදී පැවති දේශනයකදී ඔප්පු කර පෙන්වූ මේජර් ජනරාල් ශවේන්ද්‍ර සිල්වා මහතාට දුරකතනයෙන් සම්බන්ධ වූ ජනාධිපති මහින්ද රාජපක්ෂ මහතා සිය ප්‍රසාදය පල කර තිබේ.එක්සත් ජාතීන්ගේ සංවිධානයේ නියෝජ්‍ය නිත්‍ය නියෝජිත මේජර් ජනරාල් ශවේන්ද සිල්වා නොබියව මේ කරුණු ඉදිරිපත් කිරීමත් එම සම්මන්ත්‍රණයේදී සෑම පුද්ගලයෙකුටම චැනල් 4 බොරුවක් බව පෙන්වා දීමට සමත් වීම සම්බන්ධයෙන්ද ජනාධිපතිවරයා සිය සතුට පල කර ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>24</day>
    </date>
    <link>http://www.dinamina.lk/2011/06/24/_art.asp?fn=n1106244</link>
    <topic>දෙමළ සන්ධානයේ සාකච්ඡාවලටයාපනයේ සිද්ධිය බලපාන්නේ නෑ</topic>
    <author>සමන්මලි ප්‍රියශාන්ති සහ නුවන් කොඩිකාර</author>
    <content>දෙමළ ජාතික සන්ධානය හා රජය අතර පවතින සාකච්ඡා සඳහා යාපනය අලෙවෙඩ්ඩි ප්‍රදේශයේදී ඇතිවු සිද්ධිය බලනොපාන බව පරිසර ඇමැති අනුර ප්‍රියදර්ශන යාපා මහතා පැවැසීය.අලෙවෙඩ්ඩි සිද්ධිය සම්බන්ධ පරික්ෂණ මේ වන විටත් ක්‍රියාත්මකව පවතින බවද හෙතෙම කීවේය.රජයේ ප්‍රවෘත්ති දෙපාර්තමේන්තුවේ ඊයේ (23) පැවැති කැබිනට් තීරණ දැනුම් දිමේ ප්‍රවෘත්ති සාකච්ඡාවේදී ඇමැතිවරයා එසේ ප්‍රකාශ කළේය.අලෙවෙඩ්ඩි ප්‍රදේශයට අවශ්‍ය නම් ආරක්ෂාව ලබා දීමට වුවද රජය සුදානම් බව අගමැති දි.මු ජයරත්න මහතා පාර්ලිමේන්තුවේදී පෙරේදා (22) ප්‍රකාශ කළ බවද ඒ මහතා සඳහන් කළේය.යම් සිද්ධියක් සම්බන්ධව පරික්ෂණ සිදු කිරිමේදී ඒ සම්බන්ධව තොරතුරු ප්‍රකාශ කළ නොහැකි බවත්, එසේ කිරීමෙන් පරික්ෂණවලට බාධා වන බවත් යාපා මහතා පැවැසීය..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>24</day>
    </date>
    <link>http://www.dinamina.lk/2011/06/24/_art.asp?fn=n1106245</link>
    <topic>ඉන්දුනීසියානු කතුන්ටඅරාබියේ රැකියා තහනම්</topic>
    <author/>
    <content>සෞදි අරාබියේ සේවයට යෑම ඉන්දුනීසියානු ජාතික ගෘහ සේවිකාවන්ට එරට රජය තහනම් කර තිබේ.ඉන්දුනීසියානු ගෘහ සේවිකාවක සෞදි අරාබියේදී මරණීය දණ්ඩනයට ලක් කිරීමත් සමඟම ඉන්දුනීසියානු රජය මේ පියවර ගෙන ඇත.මරණීය දණ්ඩනයට ලක් වූ ගෘහ සේවිකාව ඉන් පෙර සේවය කළ නිවෙසේ හාම්පුතා ඝාතනය කළ බවට චෝදනා එල්ල වූ අතර ඇය හාම්පුතාගේ විවිධ අතවරයන්ට ලක් වී තිබූ බවද විදෙස් වාර්තා පළ කරයි.එරට බලධාරීන් පවසන්නේ සිය සංක්‍රමණික සේවකයන්ට හොඳින් සලකන බවට සෞදි අරාබියාව එකඟතාවකට පැමිණෙන තුරු ඉන්දුනීසියානු සේවකයන් සෞදියේ ගෘහාශ්‍රිත රැකියාවන් සඳහා නොයැවීමට තීරණය කර ඇති බවයි.ලක්ෂ 15ක පමණ ඉන්දුනීසියානු වැසියන් පිරිසක් සෞදි අරාබියේ සේවය කරන අතර ඉන් වැඩි පිරිසක් ගෘහ සේවිකාවන් බවද වාර්තා වී තිබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>24</day>
    </date>
    <link>http://www.dinamina.lk/2011/06/24/_art.asp?fn=n1106246</link>
    <topic>රජයේ නිලධාරීන්ගේවත්කම් ප්‍රකාශ ඉල්ලයි</topic>
    <author>පණ්ඩුක සමරසේකර</author>
    <content>ඇමැතිවරුන් නියෝජ්‍ය ඇමැතිවරුන් ඇතුළු රජයේ ඉහළ පෙළේ නිලධාරීන් වත්කම් හා බැරකම් මේ ජුනි මස 30 දාට පෙර සිය ප්‍රධානීන්ට වාර්තා කළ යුතු බව අල්ලස් හෝ දූෂණ විමර්ශන කොමිෂන් සභාවේ සභාපති හිටපු ශ්‍රේෂ්ඨාධිකරණ විනිසුරු ජගත් බාලපටබැඳි මහතා පවසයි.යම් හෙයකින් තම වත්කම් හා බැරකම් අදාළ දිනයට පෙර ඉදිරිපත් කිරීම ප්‍රතික්ෂේප කළහොත් හෝ වැරැදි තොරතුරු සැපයුවහොත් හෝ උවමනාවෙන් මග හැරියහොත් මහේස්ත්‍රාත් අධිකරණයකින් ඔහුට හිමිවන දඬුවම තරාතිරම නොබලා ලබාදීමට කටයුතු කරන බව ජගත් බාලපටබැඳී මහතා දිනමිණ කළ විමසුමකදී පැවසීය.1988 වත්කම් හා බැරකම් ප්‍රකාශ කිරීමේ සංශෝධන පනතේ 4 වැනි වගන්තියට අනුව තම වත්කම් ප්‍රකාශ කළ යුතු රජයේ නිලධාරීන් කවුරුන්ද යන්න ප්‍රකාශයට පත් කර ඇති බව බාලපටබැඳි මහතා වැඩිදුරටත් සඳහන් කළේය..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>24</day>
    </date>
    <link>http://www.dinamina.lk/2011/06/24/_art.asp?fn=n1106247</link>
    <topic>ලොතරයි මණ්ඩලයෙන්කෝටිපතියන් දහතුනක්</topic>
    <author>රක්‍ෂණ ශි‍්‍රයන්ත</author>
    <content>මේ වසරේ පළමු හයමාසය තුළ ජාතික ලොතරැයි මණ්ඩලය කෝටිපතියන් දහතුන් දෙනකු බිහිකර ඇතැයි එහි සභාපති චමින්ද ඇතුළුවගේ මහතා පවසයි.මේ කෝටිපතියන් අතර රුපියල් පන්කෝටි හැටලක්‍ෂයක මුදලක් දිනාගත් වාසනාවන්තයෙක් ද ඇත. මේ වසර තුළ ජයග්‍රාහකයන් සඳහා පිරිනමා ඇති මුළුමුදල රුපියල් මිලියන එක්දහස් නවසිය විසි එකකි.රටේ සංවර්ධනය සඳහා පිරිනමා ඇති මුළු මුදල රුපියල් මිලියන පන්සිය විසිපහක් බවත් සභාපතිවරයා පවසයි. ඊයේ (23) ජාතික ලොතරැයි මණ්ඩලයේ පැවැති විශේෂ මාධ්‍ය හමුවකදී සභාපතිවරයා එසේ පැවැසීය.තවදුරටත් අදහස් දක්වමින් සභාපතිවරයා මෙසේද පැවැසීය. මේ වසරේ අපගේ ඉලක්ක ගත ආදායම වී ඇත්තේ රුපියල් මිලියන දහදාහකි. මේ වන විටද එම ඉලක්කයෙන් රුපියල් මිලියන හාරදහස් දහයක් සපුරා තිබෙනවා..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>24</day>
    </date>
    <link>http://www.dinamina.lk/2011/06/24/_art.asp?fn=n1106248</link>
    <topic>රට පුරා අලුතින් අධිකරණ 60ක්</topic>
    <author>අසේල කුරුළුවංශ</author>
    <content>උතුරු නැගෙනහිර ඇතුළු දිවයින පුරා නව අධිකරණ හැටක් මේ වසර තුළ ස්ථාපිත කිරීමට අධිකරණ අමාත්‍යාංශය පියවර ගෙන ඇත.අධිකරණ තුළ ගොඩගැසී ඇති නඩු ඉක්මනින් විභාගකර අවසන් කිරීමේ අරමුණින් මේ පියවර ගෙන තිබේ. නව අධිකරණ ස්ථාපිත කිරීමෙන් පසු අධිකරණ බල ප්‍රදේශ සීමා වෙනස්වන බැවින් ඒ පිළිබඳ සාකච්ඡා කිරිම සඳහා අධිකරණ ඇමැති රවුෆ් හකීම් මහතාගේ ප්‍රධානත්වයෙන් පෙරේදා (16) මහනුවර අධිකරණ සංකීර්ණයේදී විනිසුරුවරුන් හා නීතිඥවරුන්ගේ සහභාගීත්වයෙන් පැවති රැස්වීමකින් අනතුරුව මාධ්‍ය හමුවේ අදහස් දක්වමින් ඇමැතිවරයා මේ අදහස් පළ කළේය.අග්‍ර විනිශ්චකාරතුමිය හා සාකච්ඡා කර අධිකරණ ක්ෂේත්‍රයේ උන්නතිය උදෙසා තීන්දු තීරණ රැසක් ගන්නා බවද ඒ අනුව සිවිල් නඩු විධි විධාන සංග්‍රහයට නව සංශෝධන එක් කිරීමට අපේක්ෂා කරන බවද පැවසූ ඒ මහතා අධිකරණ සේවා කොමිෂන් සභාව විනිසුරුවරුන් හා නීතිඥ සංගමය සමග අදාළ කරුණු පිළිබඳ සාකච්ඡා කරන බවත් අවධාරණය කළේය..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>24</day>
    </date>
    <link>http://www.dinamina.lk/2011/06/24/_art.asp?fn=n1106249</link>
    <topic>ඩෙංගු මර්දන කටයුතුවලදීබාධා කරන්නන්ට දැඩි දඬුවම්</topic>
    <author>සන්ධ්‍යා කරුණාරත්න</author>
    <content>ඩෙංගු මදුරු මර්දන කටයුතු සිදු කිරීමේදී ඊට බාධා කරන පුද්ගලයන්ගේ තරාතිරම නොබලා නීතිය ක්‍රියාත්මක කරන ලෙස ජනාධිපති මහින්ද රාජපක්‍ෂ මහතා සෞඛ්‍ය ඇමැති මෛත්‍රීපාල සිරිසේන මහතාට උපදෙස් ලබා දී ඇත.ඩෙංගු මදුරු මර්දන කටයුතුවල යෙදී සිටි මහජන සෞඛ්‍ය පරීක්‍ෂකවරුන්ට මහරගම ප්‍රදේශයේදී පසුගියදා බාධා කිරීම නිසා එම පරීක්‍ෂකවරුන් කොළඹ දිස්ත්‍රික්කයේ වැඩ වර්ජනයක් සිදු කිරීමට ඊයේ (23 දා) කටයුතු කර තිබිණි.සෞඛ්‍ය ඇමැතිවරයා මැදිහත් වී මේ සම්බන්ධයෙන් ජනාධිපතිවරයා සමඟ සාකච්ඡා කිරීමෙන් පසුව නීතියට එරෙහිව කටයුතු කරන මෙවැනි පුද්ගලයන් පිළිබඳව නීතිය ක්‍රියාත්මක කරන ලෙස උපදෙස් දී තිබූ නිසා මේ වැඩ වර්ජනය සිදු නොකිරීමට මහජන සෞඛ්‍ය පරීක්‍ෂකවරුන් තීරණය කර ඇත.මහරගම ප්‍රදේශයේ පුද්ගලයෙක් වන මොහුගේ ගොඩනැගිල්්ලේ ස්ලැබ් එක මදුරුවන් බෝ වන ස්ථානයක් වී ඇති නිසා ඔහුට දැනුම් දී මේ පිළිබඳව නීතිමය ක්‍රියාමාර්ග ගන්නා බවට ප්‍රකාශ කළ මහජන සෞඛ්‍ය පරීක්‍ෂකවරුන්ට මේ පුද්ගලයා තර්ජනය කර තිබේ.ජනාධිපතිවරයාගේ නම සඳහන් කරමින් නීතිය කඩන මෙවැනි පුද්ගලයන්ට එරෙහිව තදින්ම නීතිය ක්‍රියාත්මක කරන ලෙසද සෞඛ්‍ය ඇමැතිවරයාට ජනාධිපතිවරයා උපදෙස් ලබා දී ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>24</day>
    </date>
    <link>http://www.dinamina.lk/2011/06/24/_art.asp?fn=n11062410</link>
    <topic>ඡන්ද ලේඛනයේනම නැත්නම්දන්වන්න</topic>
    <author>පණ්ඩුක සමරසේකර</author>
    <content>ඡන්ද හිමි නාම ලේඛනයෙහි තම නම ඇතුළත් නොවන්නේ නම් ඒ බව ජූලි 15 පෙර තමාට ලිඛිතව දන්වන ලෙස මැතිවරණ කොමසාරිස් මහින්ද දේශප්‍රිය මහතා පවසයි. 2011 ඡන්ද හිමි නාම ලේඛනය මේ දිනවල අළුතින් පිළියෙල වන අතර ඒ සඳහා සිය පදිංචිය සනාථ කළ හැකි වයස අවුරුදු 18 සම්පූර්ණ වූ ශ්‍රී ලංකා පුරවැසියන් සුදුසුකම් ලබයි.ඊයේ කොළඹ රේණුකා හෝටලයේ පැවැති ඡන්ද හිමි නාම ලේඛන පිළිබඳ මාධ්‍ය හා පක්ෂ නායකයින් දැනුවත් කිරීමේ සම්මන්ත්‍රණයේදී මැතිවරණ කොමසාරිස්වරයා මේ බව ප්‍රකාශ කළේය..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>24</day>
    </date>
    <link>http://www.dinamina.lk/2011/06/24/_art.asp?fn=n11062411</link>
    <topic>තොරතුරු දැනගැනීමේඅයිතිය වෙනුවෙන් පනතක්</topic>
    <author>සමන්මලී ප්‍රියශාන්ති සහ නුවන් කොඩිකාර</author>
    <content>ජනතාවගේ තොරතුරු දැන ගැනීමේ අයිතිය වෙනුවෙන් පනතක් ගෙන ඒමට රජය බලාපොරොත්තුවෙන් සිටින බව පරිසර ඇමැති අනුර ප්‍රියදර්ශන යාපා මහතා ඊයේ (23) පැවැති කැබිනට් තීරණ දැනුම් දීමේ මාධ්‍ය හමුවේ දී පැවැසීය.ශ්‍රී ලංකාවේ ඉතා යහපත් මාධ්‍ය නිදහසක් තිබෙන නමුත් තොරතුරු දැන ගැනීමේ අයිතිය වෙනුවෙන් පනතක් හෝ කෙටුම්පතක් ගෙන ඒමට රජය දීර්ඝ කාලයක සිට සාකච්ඡා කරමින් සිටින බව ද හෙතෙම ප්‍රකාශ කළේය.වත්මන් රජය මාධ්‍ය නිදහස වෙනුවෙන් සැමවිටම පෙනී සිටින බවත් මේ රටේ මාධ්‍ය නිදහසට රජය කිසිවිටෙක අකුල් හෙලා නැති බවත් අවධාරණය කළ ඒ මහතා ශ්‍රී ලංකාවේ මාධ්‍ය වාරණ හෝ මාධ්‍ය මර්දිත නීති පද්ධතියක් හෝ නොමැති බවත් කීවේය. නිල තොරුතුරු ලබා ගැනීමේ නිදහස වෙනුවෙන් විධිවිධාන සැලැස්වීම සදහා එක්සත් ජාතික පක්ෂයේ පාර්ලිමේන්තු මන්ත්‍රී කරු ජයසූරිය මහතා පාර්ලිමේන්තුවට ඉදිරිපත් කළ පනත් කෙටුම්පත පිළිබඳ ව මාධ්‍යවේදියකු නැගූ ප්‍රශ්නයකට පිළිතුරු දෙමින් යාපා මහතා ප්‍රකාශ කළේ එම යෝජනාව කරු ජයසුරිය මහතාගේ පෞද්ගලික යෝජනාවක් මිස පක්ෂයේ සියලු දෙනාගේ යෝජනාවක් නොවන බවයි..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>24</day>
    </date>
    <link>http://www.dinamina.lk/2011/06/24/_art.asp?fn=n11062412</link>
    <topic>තැපැල් ඡන්ද ලියාපදිංචියබලයලත් නිලධාරීන්ට පැවරේ</topic>
    <author>සුභාෂිනී සේනානායක</author>
    <content>ලබන ජුලි මස 23 දා පැවැත්වීමට නියමිත පළාත් පාලන මැතිවරණය සඳහා තැපැල් ඡන්ද ලියාපදිංචි කිරීම දිස්ත්‍රික් බලයලත් නිලධාරීන් වෙත යොමු කර තිබේ.තැපැල් ඡන්ද පැවැත්වීමට අදාළ නියෝජිතයන් පත් කිරීමේ ෆෝරම් මේ වන විට අත්සන් කර අවසන් බව එක්සත් ජනතා නිදහස් සන්ධානයේ මහ ලේකම් ඛනිජ තෙල් ඇමැති සුසිල් ප්‍රේමජයන්ත් මහතා පැවැසීය.එක්සත් ජනතා නිදහස් සන්ධාන රජය ඉදිරියේ දී පැවැත්වීමට නියමිත පළාත් පාලන මැතිවරණයේ දී විශිෂ්ට ජයග්‍රහණයක් ලබා ගන්නා බව කී මහ ලේකම්වරයා, රට මුදාගත් අභීත නායකත්වය හමුවේ ශ්‍රී ලාංකික ජනතාව එක් රොක් වී සිටින බවද කීය. වසර ගණනාවක් රටේ සංවර්ධනය නවතා දමමින් ජීවිත දහස් ගණන් බිලිගත් කුරිරු ත්‍රස්තවාදය මුලිනුපුටා දැමූ ජනාධිපති මහින්ද රාජපක්‍ෂ මහතා, රට සංවර්ධනය කරා යොමුකර ඇති බව කී මහ ලේකම්වරයා රටේ ජනතාව ජනාධිපතිතුමා වටා එක් වී සිටින්නේ ඒ නිසා බව ද කීය..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>24</day>
    </date>
    <link>http://www.dinamina.lk/2011/06/24/_art.asp?fn=n11062413</link>
    <topic>මහනුවර ඇසළ පෙරහරකප්සිටුවීම ජූලි 31දා</topic>
    <author>අසේල කුරුළුවංශ</author>
    <content>මහනුවර ඇසළ පෙරහර මංගල්‍යය සතර මහා දේවාලයන්හි කප් සිටුවීමෙන් ජූලි මස 31 දින ආරම්භ වෙයි.කප් සිටුවීමෙන් පසු දේවාල අභ්‍යන්තර පෙරහර දින පහක් පැවැත්වෙයි. ප්‍රථම කුඹල් පෙරහර අගෝස්තු මස 05 දින වීදි සංචාරය කිරීමට නියමිතය.රන් දෝලි පෙරහර 10 දින වීදි සංචාරය අරඹන අතර අවසන් රන්දෝලි මහ පෙරහර නිකිණි පුන්පොහෝ දින වීදි සංචාරය කරයි..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>24</day>
    </date>
    <link>http://www.dinamina.lk/2011/06/24/_art.asp?fn=n11062414</link>
    <topic>ජූලි 1දා සිට 7.6%කින්බස් ගාස්තු සංශෝධනය කෙරේ</topic>
    <author>ශීලා උඩුවර</author>
    <content>ජූලි මස 1 වැනිදා සිට බස් ගාස්තු සංශෝධනය කෙරේ. මේ අනුව ජූලි මස සිට සියයට 7.6 කින් ගාස්තු වැඩි කෙරේ. රුපියල් 6 ක් වන අවම බස් ගාස්තුව 1 වැනිදා සිට රුපියල් 7 ක් වෙයි. සාමාන්‍ය සේවා, අර්ධ සුඛෝපභෝගී හා සුඛෝපභෝගී බස් ගාස්තුද මේ අනුව වැඩිවේ.පුද්ගලික ප්‍රවාහන සේවා ඇමැති ආර්. එම්. සී. බී. රත්නායක මහතා ඊයේ (23) එම අමාත්‍යාංශයේ දී පැවැති මාධ්‍ය සාකච්ඡාවකදී මේ බව පැවසීය.ජාතික බස් ගාස්තු ප්‍රතිපත්තියට අනුව ජාතික ගමනාගමන කොමිෂන් සභාව ගාස්තු චක්‍රය සකස් කරන ලදී.ගාස්තු ප්‍රකාශයට පත් කිරීමට පෙර සමස්ත ලංකා පෞද්ගලික බස් හිමියන්ගේ සමිති සම්මේලනයේ සභාපති ස්ටැන්ලි ප්‍රනාන්දු මහතා ඇතුළු බස් සංගම් නියෝජිතයන් සමඟ සාකච්ඡා කර එකඟත්වයට එළඹි අතර ලංකා පෞද්ගලික බස් හිමියන්ගේ සංගමය ඊට සහභාගි වූයේ නැත.බස් ගාස්තු සංශෝධනය වන්නේ මෙසේය.6.00-18.00 දක්වා රු.1 කින්ද20.00-34.00 දක්වා රු.2 කින්ද35.00-47.00 දක්වා රු.3 කින්ද48.00-60.00 දක්වා රු.4 කින්ද61.00-75.00 දක්වා රු.5 කින්ද77.00-87.00 දක්වා රු.6 කින්ද88.00-99.00 දක්වා රු.7 කින්ද101.00-115.00 දක්වා රු.8 කින්ද117.00-125.00 දක්වා රු.9 කින්ද127.00-141.00 දක්වා රු.10 කින්ද142.00-149.00 දක්වා රු.11 කින්ද150.00-162.00 දක්වා රු.12 කින්ද163.00-177.00 දක්වා රු.13 කින්ද.</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>24</day>
    </date>
    <link>http://www.dinamina.lk/2011/06/24/_art.asp?fn=n11062415</link>
    <topic>කකුල් දෙකෙන් කුඩු ගැසූදෙඅත් අහිමි අයෙකුට රු. 5000ක දඩයක්</topic>
    <author>සිරන්ජනි කුමාරි</author>
    <content>දෙපා යුගළයෙන් හොරොයින් දුම් පානය කිරීමේ චෝදනාව මත කොල්ලුපිටිය පොලිසිය අධිකරණය වෙත ඉදිරිපත් කළ දෙඅත් අහිමි පුද්ගලයෙකුට කොටුව මහේස්ත්‍රාත් ලංකා ජයරත්න මෙනවිය රුපියල් 5000 ක දඩයක් නියම කළාය.දඩ මුදල ගෙවීමට නොහැකි බව සඳහන් කළ සැකකරු අධිකරණය හමුවේ තමාට ප්‍රජා සේවයක් ලබාදෙන ලෙසට ඉල්ලීමක් කළේය.තවද ඔහුට දෙ අත් අහිමි වූවාට දෙපා යුගලයෙන් ඕනෑම දෙයක් කිරීමට හැකි බව සඳහන් කළ පොලිසිය හෙරොයින් පානය සඳහා ගිනි පෙට්ට්යේ කුරු ගැසීම හා කුඩු පැකට්ටුව නාසයට තබා උරා බීමට හැකි බව සඳහන් කළේය. සිසිර කුමාර නැමැති සැකකරු කොල්ලුපිටිය ප්‍රදේශයේ සිඟා කෑමේ නිරත ව සිටියදී පොලිසිය විසින් අත්අඩංගුවට ගෙන තිබේ. අදාළ කරුණු සළකා බැලු මහේස්ත්‍රාත්වරිය සැකකරුට ප්‍රජා සේවය නියම කළාය..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>24</day>
    </date>
    <link>http://www.dinamina.lk/2011/06/24/_art.asp?fn=n11062416</link>
    <topic>චැනල් 4 කොටි කත වෙනුවෙන් NGO මෙහෙයුමක්</topic>
    <author>භක්ති ධර්මප්‍රිය මෙන්ඩිස්</author>
    <content>චැනල් 4 වාර්තා චිත්‍රපටයේ මාධ්‍යවේදිනියක ලෙස පෙනී සිටින එල්.ටී.ටී.ඊ. සාමාජිකාව වෙනුවෙන් ඉදිරිපත් වී ශ්‍රී ලංකා රජය සහ හමුදාව අපකීර්තියට පත්කිරීම සඳහා රාජ්‍ය නොවන සංවිධාන කිහිපයක් සූදානම් වන බවට ආරක්ෂක බුද්ධි අංශ වෙත තොරතුරු ලැබී තිබේ.දැනටමත් නොයෙක් මාධ්‍ය සංවිධාන ඇය වෙනුවෙන් පෙනී සිටිමින් ඇය මාධ්‍යවේදිනියක් බවට පත්කිරීමට ක්‍රියාකරන බවත් ඈ වෙනුවෙන් ජාත්‍යන්තර පරීක්ෂණයක් ඉල්ලීමටත් කටයුතු කරමින් සිටින බවත් ආරක්ෂක අංශ පවසයි. “ඉසිපියා නමැති මෙම කොටි කත නම් රැසකින් පෙනී සිටි බවත් ඇය කොටි සංවිධානයේ ප්‍රබල සාමාජිකාවක් බවත් ආරක්ෂක බුද්ධි අංශ අනාවරණය කරගෙන තිබේ. මේ නිසා කිසිදු සංවිධානයකට ඇය මාධ්‍යවේදිනියක් හෝ සිවිල් කාන්තාවක් බව පෙන්වීමට නොහැකි යැයි ආරක්ෂක බුද්ධි අංශ පවසයි..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>24</day>
    </date>
    <link>http://www.dinamina.lk/2011/06/24/_art.asp?fn=n11062417</link>
    <topic>ආසනික් ‘ඩබල් බ්ලයින්ඩ් ටෙස්ට්’ පර්යේෂණයසිදුකිරීමට විද්වතුන් එකඟකර ගැනීමට නොහැකි වෙලා</topic>
    <author>දයා පෙරේරා, ස්වර්ණා විජේකෝන්</author>
    <content>මතබේදයට ලක්වී ඇති ආසනික් ප්‍රශ්නය පිළිබඳව සිදුකැරෙන “ඩබල් බ්ලයින්ඩ් ටෙස්ට්” නම් පර්යේෂණය සිදුකිරීම සඳහා තවමත් විද්වතුන් එකඟ කර ගැනීමට නොහැකි වී ඇතැයි කෘෂිකර්ම ඇමැති මහින්ද යාපා අබේවර්ධන මහතා පාර්ලිමේන්තුවේදී ඊයේ (23) පැවැසීය.ඇමැතිවරයා එසේ පැවැසුවේ පත්කළ මන්ත්‍රී අනුර කුමාර දිසානායක මහතා (ප්‍ර.ජා.ස.) විශේෂ ප්‍රකාශයක් මගින් මතුකළ ප්‍රශ්නයකට පිළිතුරු වශයෙනි. මතබේදයකට ලක්වී ඇති ආසනික් ප්‍රශ්නය පිළිබඳ රජරට හා කැලණිය විශ්ව විද්‍යාල දෙක ඇතුලු විශ්වවිද්‍යාල ඒකමතික තීරණයකට එළැඹී නැහැ.මෙවැනි මතබේද නිරීක්ෂණය කරන “ඩබල් බ්ලයින්ඩ් ටෙස්ට්” එක සිදු කිරීම සඳහා මේ විද්වතුන් එකඟ කරගැනීමට උත්සාහ කරනවා. තවම එය සිදුකිරීමට බැරිවුණා. වකුගඩු රෝගය සම්බන්ධයෙන් පසුගිය වසර කිහිපයේදී විවිධ මත ප්‍රකාශ වුණා. තවම නිශ්චිත හේතුව සොයාගැනීමට බැරිවුණා. කැඩිමියම් නිසාත් ඇගී නිසාත් රොගය සිදුවන බව කීවා. රජය මේ සම්බන්ධ වගකීම පැහැර හැර නැහැ. රජය ලෝක සෞඛ්‍ය සංවිධානයද සමග මේ සම්බන්ධ විශේෂ පරීක්ෂණයක් කරගෙන යනවා.පලිබෝධ නාශක සම්බන්ධ විවිධ මත තිබෙනවා. සමහර තැන්වල ආසනික් තිබෙන බව කියනවා. මේ පිළිබඳ ලෝක ප්‍රමිතියට අනුව ජලයේ හා චොක්ලට්වලත් ආසනික් යම් අනුමත ප්‍රමාණයක් තිබෙනවා. අනුමත ප්‍රමාණයට තිබීමට ප්‍රමිති කාර්යාංශයත් ඉඩ දී තිබෙනවා. ඒ නිසා නුදුරු අනාගතයේදී විශේෂ පර්යේෂණයක් කිරීමට සිදුවේවි. පලිබෝධ නාශක පනත අනුව අයි.ටී.අයි. ආයතනය, පේරාදෙණිය විශ්ව විද්‍යාලයේ රසායනාගාරය සහ ප්‍රමිති කාර්යාංශයේ රසායනාගාරයේ දී මෙවැනි යම් මතබේදයක් ඇතිවූ විට පර්යේෂණ කළ යුතුයි. ඒ අනුව තවදුරටත් කටයුතු කරනවා..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>24</day>
    </date>
    <link>http://www.dinamina.lk/2011/06/24/_art.asp?fn=n11062418</link>
    <topic>පන්කොළගොල්ලේ අමුතු සත්තු</topic>
    <author>දේවහූව සමූහ - ඇම්. ඩී. මහින්ද</author>
    <content>මීට ඉහතදී දැක නොමැති කුඩා සත්ත්ව කොට්ඨාසයක් ගලේවෙල, පන්කොළගොල්ල ගම්මානයේදී දැක ගත හැකි විය.කේ. ජී. සෝමසිරි මහතාගේ ගෙවත්තේ පිහිටි හිඹුටු ගසක මේ සත්තු රැඳී සිටිති. මෙම සතුන්ගේ මුලු සිරුරම සුදු පැහැතිය. කුඩා සතුන් අඟල් භාගයක් පමණ දිගය.ලොකු සතෙක් අඟලක් පමණ දිගය. ශරීරය ඉතා කුඩාය. කඳට සම්බන්ධ වූ අඬු රාශියක් දැකිය හැක.ගසේ කොළ මත මෙම සත්තු රැඳී සිටිතිී. ඈතට දිස්වන්නේ ගසක සුදු පැහැති මල් පිපී ඇති ආකාරයකි. හදිසියේ කොළයක් සෙලවූ විට මෙම සත්තු ඉවතට පනිති. උන්ගේ එක පිම්මක් අඩියක් තරම් දුරය. මෙබඳු සත්ත්ව කොට්ඨාසයක් මීට ඉහත දී දැක නොමැති බව වැඩිහිටි ගම්වැසියෝ පවසති..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>24</day>
    </date>
    <link>http://www.dinamina.lk/2011/06/24/_art.asp?fn=n11062419</link>
    <topic>ඉන්ධන පිරවුම් හලේපෙට්‍රල්වලට ජලය මිශ්‍ර වෙලා</topic>
    <author>බද්දේගම විශේෂ කැලුම් සුධර්ශන විතානගේ</author>
    <content>තෙල් සංස්ථාවට අයත් උඩුගම ඉන්ධන පිරවුම්හලෙන් නිකුත් කරනු ලබන පෙට්රල් වලට ජලය මිශ්‍රවීම හේතුවෙන් (22) ඊයේ සිට ඉන්ධන නිකුත් කිරීම නවතා ඇත.යතුරුපැදි කිහිපයකට සැපයූ ඉන්ධනවල ජලය අඩංගු වී ඇති බවට ඉන්ධන පිරවුම් හලෙහි කළමනාකරුට පැමිණිලි කිරීමෙන් අනතුරුව තාවකාලිකව තෙල් සැපයීම නවතා දැමු බවත් තෙල් සංස්ථාවේ ගාල්ල ප්‍රධාන ශාඛාව මේ පිළිබඳ පරීක්ෂණ පවත්වන බවත් එතෙක් තෙල් නිකුත් නොකිරීමට උපදෙස් ලැබී ඇති බවත් එහි කළමනාකරු සරත් නානායක්කාර මහතා ප්‍රකාශ කළේය..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>24</day>
    </date>
    <link>http://www.dinamina.lk/2011/06/24/_art.asp?fn=n11062420</link>
    <topic>වරිපනම් බදු නොගෙව්වොත්අදාළ දේපළ තහනමට</topic>
    <author>පමුණුගම සමූහ – බී. කිරිහෙට්ටි</author>
    <content>ජාඇළ ප්‍රාදේශීය සභාවේ දඬුගම්පේරුව උප කාර්යාලීය බල ප්‍රදේශයේ වරිපනම් බදු පැහැර හැර ඇති අයගේ දේපළ තහනම් කර අදාළ බදු මුදල අයකර ගැනීමට කටයුතු යොදා ඇත.ප්‍රාදේශීය සභා ලේකම් සුනිල් ප්‍රේමදාස මහතාගේ නියෝගය මත රුපියල් තුන්දාහකට වැඩි හිඟ වරිපනම් බදු අයකිරීමට කටයුතු සූදානම්ව පවතී. පසුගිය 22 දින මාඑළිය කොට්ඨාසයේ හා ඒකල රජ මාවත ප්‍රදේශයේ කරන ලද වැඩසටහනේදී රුපියල් 89,000/- ක මුදලක් හා දේපළ රුපියල් 16,000/- ක පවරා ගන්නා ලදී.මාසයකට පෙර රතු දැන්වීමකින් පාරිභෝගිකයින් දැනුවත් කරන අතර නොගෙවූ අයගේ දේපළ තහනමට ලක්කර අදාළ බදු මුදල අයකරන බව ආදායම් නිලධාරීන් වන එම්. කේ. ආර්. එන්. අල්විස් හා පි‍්‍රයලාල් රුද්‍රිගු මහත්වරු පැවැසූහ.දැනට ලක්‍ෂ සීයක් පමණ වරිපනම් බදු මුදල් අයවීමට ඇති අතර ප්‍රදේශයේ සංවර්ධනයට මෙම මුදල් මෙමඟින් ලබාගන්නා බව සභාපති ලලිත් නිශාන්ත අබේවික්‍රම මහතා පවසයි..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>24</day>
    </date>
    <link>http://www.dinamina.lk/2011/06/24/_art.asp?fn=n11062421</link>
    <topic>ඉන්දියන් වීසා ගුවන්තොටුපොළේදීම</topic>
    <author>රක්‍ෂණ ශි‍්‍රයන්ත</author>
    <content>ශ්‍රී ලංකාවේ දේශපාලන සමාජ හා ආර්ථික පසුබිම යහපත් තත්ත්වයක පවතින හෙයින් ළඟදීම ඉන්දියාව බලා පිටත්වීමට අවශ්‍ය වීසා ගුවන්තොටුපලේදීම ලබා දීමට ඉන්දීය රජය ක්‍රියා කරනු ඇතැයි ඉන්දීය මහ කොමසාරිස් කාර්යාලයේ උසස් නිලධාරියෙකු දිනමිණට පැවසීය.වර්තමානයේදී ඉන්දියාව වීසා ඉල්ලුම් කරන සියලු දෙනාටම වීසා ලබා දෙනවා.නමුත් පසුගිය යුද්ධය පැවති සමයේදී විශේෂයෙන් වීසා ඉල්ලනු ලබන ද්‍රවිඩ ජාතිකයන් කෙරෙහි දැඩි අවධානයකින් කටයුතු කර ඇත. එහිදී වීසා ඉල්ලුම් පත ඉන්දීය රජය වෙත යොමු කර ඉන්දීය රජයෙන් අවසර ලැබෙන තුරු දීර්ග කාලයක් බලා සිටීමට සිදු විය. නමුත් මේ වනවිට එක් දිනක් ඇතුළත වීසා ලබා දීම සිදුකරන බවත් එම ජේ්‍යෂ්ඨ නිළධාරියා පැවසීය..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>24</day>
    </date>
    <link>http://www.dinamina.lk/2011/06/24/_art.asp?fn=n11062422</link>
    <topic>ඩෙංගුවලට සමානඋණ රෝගයක්</topic>
    <author>ජීවනී පතිරණ</author>
    <content>ඩෙංගු රෝගයට සමාන උණක් මේ දිනවල පැතිරෙමින් පවතින බව කොළඹ මහා නගර සභාවේ ප්‍රධාන සෞඛ්‍ය වෛද්‍ය නිලධාරී වෛද්‍ය ප්‍රදීප් කාරියවසම් මහතා පවසයි. මේ හේතුව නිසා ඊයේ (23) දින වන විට සැක සහිත ඩෙංගු රෝගීන් 451ක් කොළඹ නගරයෙන් වාර්තා වී ඇතැයි හෙතෙම සඳහන් කරයි.උණ, හිසේ කැක්කුම, වමනය, රුධිර පට්ටිකා ප්‍රමාණය අඩු වීම, ඇස් පිටුපස වේදනාව හා අවම වශයෙන් මුත්‍රා පිටවීම වැනි රෝග ලක්ෂණ මේ උණ රෝගයේදී දක්නට ලැබෙන බව වෛද්‍ය කාරියවසම් මහතා සඳහන් කරයි. එබැවින් දැනට වාර්තා වී ඇති ඩෙංගු රෝගීන්ගේ සංඛ්‍යාවට මේ උණ රෝගීන්ද ඇතුළත් විය හැකි යැයි සඳහන් කරන කාරියවසම් මහතා දැනට කොළඹ නගරයේ ඩෙංගු මර්දන ව්‍යාපෘති ඒ අයුරින්ම අඛණ්ඩව ක්‍රියාත්මක කෙරෙන බවද පවසයි..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>24</day>
    </date>
    <link>http://www.dinamina.lk/2011/06/24/_art.asp?fn=r1106241</link>
    <topic>කිරිඇල්ලේජල ප්‍රශ්නයටවිසැදුම් නැද්ද?</topic>
    <author>කුරුවිට සමූහ – රූපිකා කේ. බණ්ඩාර</author>
    <content>රත්නපුර ආසනයට අයත් ප්‍රධාන නගරයක් වූ “කිරිඇල්ල” අඩුපාඩුවලින් පිරී පවතින බව ජනතාව පවසති. දිනකට 5000ට අධික පිරිසක් ගැවසෙන නගරය අක්‍රමවත්ව පවතින බවද ඔවුහු කියති. නගරයට ප්‍රධාන වශයෙන් ජල ප්‍රශ්නය උග්‍රව බලපාන බවද සතියක් එකදිගට ජලය නොලැබෙන බවද ජනතාව අවධාරණය කරති. මේ පිළිබඳව කීපදෙනෙකු අදහස් දැක්වූයේ මෙසේය.ඒ. සුමනදාස මහතා - ගම්මාන විශාල සංඛ්‍යාවක ජනතාවක් නගරයට ඇදෙනවා. බස් නැවතුම්පළක් නැතිවීම විශාල පාඩුවක්. ත්‍රිරෝද රථ ගාලක් නෑ. නගරය පුරාම වාහන නැවැත්වීමට සිදුවෙලා. සෞඛ්‍ය කම්කරුවන්ගේ ගැටළු නිසා සමහර දිනවලට නගරය ශුද්ධ කරන්නේ නෑ. නගරය මැද තිබෙන තිබ්බටු ඇළ ගොඩවීම නිසා ගොවිතැන් කටයුතුවලට බාධා ඇතිවෙලා.කුරුවිට ප්‍රාදේශීය සභා මන්ත්‍රී අනිල් ලියනගේ - කිරිඅල්ලේ කඩවලට වතුර යන්නේ නෑ. වැසිකිළියට ජලය ලබාදුන්නත් වෙනත් ස්ථානවලට හරවා ඇති බව දැනගැනීමට තිබෙනවා. කුණු බැහැර කිරීමට ස්ථානයක් හොයාගන්න ඕනෑ. නගරයේ කටයුතුවලට ප්‍රමාණවත් කම්කරුවන් යෙදිය යුතුයි. නැදුන් විහාරය දක්වා වූ ජලයෝජනා ක්‍රමයේ මූලික කටයුතු ආරම්භ කර තිබෙනවා. කිරිඇල්ල නගරය සංවර්ධනය කිරීමේ දැඩි අවශ්‍යතාව ප්‍රාදේශීය සභාවට තිබුණත් තවම ක්‍රියාවට නැගීමට හැකිවී නැහැ.  .</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>24</day>
    </date>
    <link>http://www.dinamina.lk/2011/06/24/_art.asp?fn=r1106242</link>
    <topic>මුත්තුකුමාරි අම්මාන් කෝවිලවැඳ පුදා ගන්න සියලු පහසුකම්</topic>
    <author>ඒ. ඒ. එල්. ඩයස් මාතලේ දිස්ත්‍රික් සමූහ</author>
    <content>පුරා සියවසක පමණ කාලයක් සියලුම ආගමිකයන්ගේ ගෞරවාදර භක්තියට ලක්ව ඇති ගලේවෙල නගර මධ්‍යයේ පිහිටි මුත්තු කුමාරිඅම්මාන් කෝවිල සම්පූර්ණයෙන් වැඩිදියුණු කිරීමට හින්දු ආගමික කටයුතු පිළිබඳ අමාත්‍යාංශය විසින් පියවර ගෙන ඇත.පසුගිය කාලයන්හි රටේ පැවැති නොසන්සුන්කාරී තත්ත්වයන් නිසා මෙම කෝවිලට යම් තරමක හානි සිදුව තිබේ. එබැවින් නව ප්‍රතිසංස්කරණයන් යටතේ මෙම කෝවිලට අංග සම්පූර්ණ පහසුකම් ලබාදීමට නියමිතය.දිනපතා මෙම කෝවිල වෙත පුද පූජා මෙන්ම භාරහාර විම සඳහා සෑම ආගමකටම අයත් බැතිමතුන් පැමිණේ.මේ අතර ඔවුන්ගේ මතය වී ඇත්තේ මෙම ස්ථානයේ මහත්වූ හාස්කම් පවතින බවය. මෙම මුත්තුකුමාරි අම්මාන් කෝවිලේ පුල්ලෙයාර්, ඊශ්වර, පත්තිනි, කතරගම යන දෙවි දේවතාවන් සඳහා පුද පූජා පැවැත්වේ.මේ කෝවිල ඉදිකිරීම සඳහා රජය විසින් එම භූමිය නීත්‍යානුකූලව ලබාදී ඇති බැවින් මේ වන විට කෝවිලේ ඉදිකිරීම් ශීඝ්‍රයෙන් සිදුවෙමින් පවතී.මෙම කෝවිලේ ප්‍රධාන පූජකවරයා ලෙස සේවය කරනුයේ 97 හැවිරිදි රාසලිංගම් දයාන් කුරුක්කල්තුමා ය.එතුමා එම කෝවිල සම්බන්ධයෙන් පැවසුවේ මෙසේය. මෙම මුත්තුකුමාරි අම්මාන් කෝවිලට වසර සියයකට අධික ඉතිහාසයක් තියෙනවා. මෙහි දෙවි දේවතාවුන් වහන්සේ හතර දෙනකුට පුද පූජා පවත්වනවා. සෑම ආගමකටම අයත් පිරිස් මෙම කෝවිලට එනවා. මෙතන බොහොම සත්ත තියෙන තැනක්. පසුගිය කලබල කාලේවත් මෙම කෝවිල විනාශ වුණේ නෑ..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>24</day>
    </date>
    <link>http://www.dinamina.lk/2011/06/24/_art.asp?fn=r1106243</link>
    <topic>ජා-ඇළ කවුඩන්ගහ අමුණ කැඩිලා</topic>
    <author>ගම්පහ සංචාරක නිමල් ජයසිංහ</author>
    <content>ජා-ඇළ කවුඩන්ගහ මෙගොඩ තම්මිට කුඹුරුයාය අසල කවුඩන්ගහ තනිදොර අමුණ මේ වන විට ඉරිතැලී පුපුරා ගොස් ඇත. ප්‍රදේශයේ ගොවීන් පවසනුයේ මේ තත්ත්වය ඇති වී වසර තුනක් පමණ වන බවය.නිරන්තර ගංවතුරට යටවෙන මේ ප්‍රදේශයේ මෙම අමුණ මඟින් ජල ගැලීම පාලනය කර ගැනීමට හැකි වේ. පැරණි කොන්ක්‍රීට් කණු දිරා ඇති අතර එක් කොටසක් වෙන්වීමට ඉරිතැලී ගොස් ඇත.ප්‍රදේශයේ ගොවීහු යායේ ජල කළමනාකරණය නිසි ලෙස පවත්වා ගැනීමට හැකිවන පරිදි මේ අමුණ කඩිනමින් පිළිසකර කර දෙන ලෙස බලධාරීන්ගෙන් ඉල්ලා සිටිති.  .</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>24</day>
    </date>
    <link>http://www.dinamina.lk/2011/06/24/_art.asp?fn=r1106244</link>
    <topic>පාණදුර ආපනශාලා පරීක්ෂා කරනව්‍යාජ පරීක්ෂකවරු</topic>
    <author>පාණදුර සමූහ කපිල සෝමරත්න</author>
    <content>පාණදුර සහ වාද්දුව සෞඛ්‍ය බල ප්‍රදේශවල ආපනශාලා සහ හෝටල්වලින් කප්පම් මුදල් ලබා ගන්නා ව්‍යාජ මහජන පරීක්ෂකවරුන් ලෙස පෙනී සිටිමින් එම ආපනශාලා පරීක්ෂා කිරීමට පැමිණෙන කිහිපදෙනකු ගැන පරීක්ෂාකාරී වන්න යැයි වාද්දුව මහජන සෞඛ්‍ය පරීක්ෂක සමිත නිලමුණි මහතා ආපනශාලා හිමියන්ගෙන් ඉල්ලා සිටී.මේ ව්‍යාජ සෞඛ්‍ය පරීක්ෂකවරුන් වාද්දුවේ ආපනශාලා කිහිපයකින්ම රුපියල් දාහ බැගින් මුදල් ලබා ගෙන අපිරිසුදු ලෙස ආහාරපාන අලෙවි කරන්න එපා යැයි ආපනශාලා හිමියන්ට අවවාද කර ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>24</day>
    </date>
    <link>http://www.dinamina.lk/2011/06/24/_art.asp?fn=r1106245</link>
    <topic>කුරුණෑගල බරන්දන හරහා ධාවනය වනබස් සවසට නෑ</topic>
    <author>වයඹ පළාත් සංචාරක සේන ඉදිරිසිංහ</author>
    <content>කුරුණෑගල - බරන්දන හරහා කුරුණෑගල දක්වා ධාවනය කැරෙන පෞද්ගලික බස්රථ සේවය සවස 4 න් පසු දුර්වල තත්ත්වයක පවතින බව මගීහු පවසති.මේ මාර්ගයේ ධාවනය කැරෙන පෞද්ගලික බස්රථ ඇඟලුම් කම්හල්වල සේවය කරන සේවක සේවිකාවන් සඳහා යොදා ගන්නා බවද මගීහු කියති.මේ පිළිබඳව මීට පෙර අදාළ බලධාරීන් දැනුම්වත් කළත් ඉන් පළක් නොවූ බවද මගීහු පවසති..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>24</day>
    </date>
    <link>http://www.dinamina.lk/2011/06/24/_art.asp?fn=r1106246</link>
    <topic>හොරණ නගරයේ මාර්ග රැසක් සුළු වැස්සකටත් ජලයෙන් යටවෙනවා</topic>
    <author>හොරණ මධ්‍යම විශේෂ චන්ද්‍රා ශ්‍රී පෙරේරා</author>
    <content>සුළු වැස්සකට පවා හොරණ නගරය හා ආසන්න ප්‍රධාන මාර්ග රැසක්ම වැසි ජලයෙන් හා පිටාර වතුරෙන් යටවීමේ හේතුවෙන් ප්‍රදේශවාසීහු දුෂ්කරතා හා අපහසුතාවලට ලක්වී සිටිති.හොරණ උඩවත්ත පාර, ධම්මරතන මාවත, බැල්ලපිටිය, හොරණ මූලික රෝහල අසල වෑවල හන්දිය, පාණදුර පාරේ රජමහා විහාරය පාමුල වෙල යාබද පාණදුර රත්නපුර ප්‍රධාන මාර්ගය මෙසේ ගංවතුර තර්ජනවලට නිතර ලක්වෙති.මෙම තත්ත්වයට හොරණ වැසියන්ට මුහුණ දීමට සිදුවී ඇත්තේ මෑත භාගයේ සිට බැව්ද එයට ප්‍රධානතම හේතුව වශයෙන් පසුගිය වකවානුවේ දේශපාලන වාසි තකා නගර සභාව මගින් තම හිතවතුන්ට පහත්බිම් ගොඩකර දීමට අවසර දීමත් ඒවායේ සිදුකර ඇති අනවසර ඉදිකිරීම් නිසා බවත් ප්‍රදේශවාසීහු කියති.හොරණ නගර සභාවේ සභාපති ග්‍රැන්විල් රාජපක්ෂ මහතා මෙසේ කීවේයඇල්ලකන්දේ සිට ගලා එන වතුර ධාරාව හොරණ මූලික රෝහල අසලින් වෑවල කුඹුරු යායට විත් වැල්ලපිටිය දෙසට ගලා බසිනවා. අලුතින් ගොඩනැඟිලි රැසක් ඉදිවී තිබෙනවා.ඒ නිසා මේ තත්ත්වය ඇතිවී තිබෙනවා දැයි පරීක්ෂණ පවත්වාගෙන යනවා. මෙතෙක් ඒ පිළිබඳව වාර්තා තුළින් සැබෑ තත්ත්වය හදුනාගන්න පුළුවන් වී නැහැ. නමුත් ප්‍රදේශවාසීන්ගේ ඉල්ලීමක් මත ගොවි සමිති හා ගොවීන් සමග සාකච්ඡා කර තිබෙනවා. මේ පිළිබඳව හොරණ ප්‍රාදේශීය ලේකම්තුමියගේ අධීක්ෂණය යටතේ අදාළ ගොවි සංවිධාන රැස් කර විසඳුමක් බලාපොරොත්තු වුණා.කළ යුතුව ඇත්තේ වතුර බැස යෑම සඳහා නව පුළුල් ඇළ මාර්ගයක් ඉදිකිරීමයි. එයට ගොවීන් විරෝධය පා තිබෙනවා. ඔවුන්ගේ කැමැත්ත දෙන්නේ නම් අපට මේ ප්‍රශ්නය විසඳාලීමට පහසුයි.හොරණ නගර සභාවේ විපක්ෂ නායක හා හිටපු සභාපති සෝමසිරි ගමගේ මහතාසැලසුම් සහගත නොවී කරනු ලැබූ ව්‍යාපෘති නිසා අද ජනතාවට පීඩා විඳීමට සිදුවී තිබෙනවා. වත්මන් නගර සභා පාලක පක්ෂය මෙයට විසඳුම් ගෙන ඒමේදී විපක්ෂයක් වශයෙන් අපට දිය හැකි උපරිම සහාය අප ලබා දෙනවා.වෑවල පදිංචි මිලින්ද පතිරගේ මහතා වෑවල සිට කළුතර දිසාවට දිවෙන මාර්ග දෙපස ඇති කාණු පද්ධතිය ගොඩවී තිබෙනවා. අදට එම කාණු ප්‍රමාණවත් නැහැ. පල්දෝරු පද්ධතිය සහ දෙපැත්තේ ඇති කාණු පද්ධතිය නවීකරණය කළ යුතුව තිබෙනවා.වෑවල වෙළෙඳ ව්‍යාපාරික ආරියදාස අත්තනායක මහතාපැරැණි තිබූ ඇළ අද වන විට කඩල දාලා. දැන් ඇළ ගොඩවෙලා.පල්දෝරු පද්ධතිය හදන්න පෙර තිබූ පැරැණි ජල මාර්ග දැන් කුඩා කරලා.රෝහල හන්දියේ ව්‍යාපාර ස්ථාන කීපයක් දැන් හදල තියෙනවා. ඊට නගර සභාව අනුමැතිය දීලා. සොරණ වත්තෙන් හා ඇල්ලකන්දෙන් ගලා එන වතුර ධාරාව තමයි මේ ප්‍රදේශ යට කර ගෙන යන්නේ. මේ නිසා පාසල් දිනවලට පාසල් දරු දැරියන් තම ඇඳුම් අකුලා ගෙන පාවහන් අතේ රුවාගෙන අන්ත්‍රාකාරී ලෙස යන හැටි දකිනවා.  .</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>24</day>
    </date>
    <link>http://www.dinamina.lk/2011/06/24/_art.asp?fn=r1106247</link>
    <topic>පිළියන්දල බස් මගී ආවරණයටවහලයක් නෑ</topic>
    <author>කැස්බෑව සංචාරක ධර්මසිරි සුරවීර</author>
    <content>මාර්ග අංක 255 ගල්කිස්ස බස් රථ බලාපොරොත්තුවෙන් පිළියන්දල නගරය වෙත පැමිණෙන මගී ජනතාව සඳහා තිබෙන ප්‍රධාන බස් නැවතුම් පොළේ සවිකර ඇති මගී ආවරණය බොහෝ කලක සිට දිරාපත් වී තිබී මේ වන විට එහි වහලය සම්පූර්ණයෙන්ම ගැලවී ගොස් ඇත.පිළියන්දල හා ඒ අවට ප්‍රදේශවලින් විශාල මගී ජනතාවක් එදිනෙදා මේ බස් රථ නැවතුම්පොළට පැමිණෙති. ඒ අතර පාසල් සිසුහුද වෙති. නමුත් මේ සියලුම මගීන්ට බස් රථයක් එනතුරු රැඳී සිටීමට ආරක්ෂිත මගී ආවරණයක් අද එහි නොමැත. මේ නිසා අව් රශ්මියෙන් හා වැස්සෙන් පීඩාවට පත්වන මගී ජනතාව ඉන් ආරක්ෂාවීමට අසළ කඩපිල්වල රැඳී සිටිති..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>24</day>
    </date>
    <link>http://www.dinamina.lk/2011/06/24/_art.asp?fn=r1106248</link>
    <topic>බේරුවල රජයේ රෝහලටමරණ පරීක්ෂකවරයකු ඕනෑ</topic>
    <author>වාද්දුව සමූහ</author>
    <content>බේරුවල රජයේ රෝහලේ මරණ පරීක්ෂක තනතුර පුරප්පාඩුව පවතින බැවින් එම රෝහලේදී මිය යන අයගේ මරණ පරීක්ෂණ පැවැත්වීම සඳහා නාගොඩ රෝහලට රැගෙන යාමට සිදුවී තිබේ.මේ නිසා මළ සිරුරු අයිතිකරුවන්ට විවිධ දුෂ්කරතාවලට මුහුණ පෑමට සිදුවී තිබේ.එම රෝහලේ හිටපු මරණ පරීක්ෂකවරයා මිය යාම නිසා මේ පුරප්පාඩුව ඇතිවී තිබේ.ඒ නිසා බේරුවල රෝහලට ඉක්මනින් මරණ පරීක්ෂකවරයකු ලබාදෙන ලෙස ප්‍රදේශවාසීහු වගකිවයුත්තන්ගෙන් ඉල්ලා සිටිති..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>24</day>
    </date>
    <link>http://www.dinamina.lk/2011/06/24/_art.asp?fn=s1106241</link>
    <topic>ජාතික වොලිබෝල් පිල තේරීමේදි අසාධාරණයක්</topic>
    <author>පි‍්‍රන්ස් ගුණසේකර</author>
    <content>ශ්‍රී ලංකා කාන්තා හා පිරිමි වොලිබෝල් කණ්ඩායම් තෝරා ගැනීමේදී පළපුරුදු දක්ෂ ක්‍රීඩක ක්‍රීඩිකාවන් කිහිප දෙනෙකු අසාධාරණ ලෙස ඉවත් කර ඇතැයි වාර්තා වේ.එලෙස අසාධාරණයට ලක් වූ ක්‍රීඩක ක්‍රීඩිකාවන් වොලිබෝල් තේරීම් කමිටුවට ලිඛිත අභියාචනා ඉදිරිපත් කළද ඒවා ගැන සැලකිල්ලක් නොදැක්වීම හේතුවෙන් කළකිරීමට පත්ව සිටිති.පසුගියදා පැවැති තේරීම් පරීක්ෂණවලදී කාන්තා හා පිරිමි සංචිතවලට තිස්දෙනා බැගින් තෝරාගෙන ඇති අතර ඉදිරි සතියේදී අවසන් සංචිතය ප්‍රකාශ කිරීමට නියමිතය.එම අවසන් කණ්ඩායම් දෙකට 18 දෙනා බැගින් තෝරා ගැනේ. කාන්තා කණ්ඩායම තේරීමේ ශ්‍රී ලංකාවේ සිටින විශිෂ්ඨ ලිබරෝ ක්‍රීඩිකාවක් වන නාවික හමුදාවේ එච්. ඒ. ඩී. සංජීවනී ඉවත් කර ඇත.ලිබරෝ ක්‍රීඩිකාවන් 4 ක් ශ්‍රී ලංකා සංචිතයට තෝරා ගනිද්දී මේ දක්ෂ ක්‍රීඩිකාවට අවස්ථාවක් නොලැබුණේ ඇයිදැයි ක්‍ෂේත්‍රයේ බොහෝ දෙනා ප්‍රශ්න කරති. ඇයට සිදු වූ අසාධාරණය පිළිබඳව අභියාචනාවක් තේරීම් කමිටුවට ලබාදී ඇත.පිරිමි කණ්ඩායම තෝරා ගැනීමේදී දක්ෂ ප්‍රහාරකයකු වූ කසුන් අමරවීර හා විශිෂ්ඨ පන්දු ඔසවන්නෙකු වූ ජගත් සේනාධීර අවසන් 30 දෙනා අතරට තෝරාගෙන නොමැත.ගුවන් හමුදා ක්‍රීඩා සමාජයට කී‍්‍රඩා කරන මේ ක්‍රීඩකයන් දෙදෙනා ලෝක සූරතා ආරක්ෂක සේවා වොලිබෝල් තරගාවලියට යන ශ්‍රී ලංකා ඒකාබද්ධ කණ්ඩායමේ ප්‍රබල සාමාජිකයින් දෙදෙනෙකි.මේ ක්‍රීඩකයන් දෙදෙනාගේ සේවය ශ්‍රී ලංකා පිලට අවශ්‍යම බව ජාතික වොලිබෝල් පුහුණුකරු නිර්දේශ කර තිබියදීත් කණ්ඩායමට එක්කර නොමැත.එමෙන්ම පසුගිය සාෆ් තරගාවලියට සහභාගී වූ ප්‍රදීප් ප්‍රනාන්දු හා පසුගිය වසරේ දක්ෂතම පාසල් වොලිබෝල් ක්‍රීඩක හිරන්‍ය කෝසලටද මෙවර අවස්ථාව අහිමිව ඇත.මෙලෙස කැපී ගොස් ඇති දක්ෂ ක්‍රීඩකයන් පිළිබඳ නැවත සලකා බලන ලෙස ශ්‍රී ලංකා වොලිබෝල් සම්මේලනයේ විධායක සභිකයන් කිහිප දෙනෙකු තේරීම් කමිටුවට දන්වා තිබුණද ඒවා ගණනකට නොගෙන සිටීම කණගාටුවට කරුණක් බව එම විධායක කමිටු සාමාජිකයෙකු “දිනමිණ” ට පැවැසීය.සැප්තැම්බර් මාසයේදී ඉරානයේ හා චීන තායිපේහී ජ්‍යෙෂ්ඨ පිරිමි- කාන්තා ආසියානු සූරතා වොලිබෝල් තරගාවලි පැවැත්වීමට නියමිතව ඇති අතර ඒ සඳහා ශ්‍රී ලංකා සංචිතය තෝරා ගැනිණි..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>24</day>
    </date>
    <link>http://www.dinamina.lk/2011/06/24/_art.asp?fn=s1106242</link>
    <topic>කොදෙව්වෝ ජයග්‍රහණය හඹා යති</topic>
    <author/>
    <content>බටහිර ඉන්දීය කොදෙව් පිල සහ ඉන්දියාව අතර ජැමෙයිකාවේ කිංග්ස්ටන් නුවර සබීනා පාක් හි පැවැත්වෙන පළමු ටෙස්ට් තරගයේ තුන්වැනි දිනය නිමාවන විට ලකුණු 326ක ජයග්‍රාහී ඉලක්කයක් හඹායන කොදෙව් පිල කඩුලු 3ක් දැවී ලකුණු 131ක් රැස් කරගෙන සිටියේය. පිටියේ රැදී සිටින නොදැවුනු පිතිකරුවන් වන්නේ ඩැරන් බ්‍රාවෝ සහ ශිවනාරියන් චන්දර්පෝල්ය. බ්‍රාවෝ නොදැවී ලකුණු 30ක් රැස් කරගෙන සිටින අතර චන්දර්පෝල් නොදැවී ලකුණු 24ක් ලබාගෙන සිටියි.ආරම්භක පිතිකරු ඒඩ්‍රියන් බැරත් ලකුණු 38ක් රැස් කළේය. පන්දු යැවීමේදී ඉෂාන්ත් ෂර්මා කඩුලු 2ක් දවාලීය.මේ තරගයේදී ඉන්දීය පිල පළමු ඉනිමේ ලකුණු 246ක් ලබා ගත් අතර කොදෙව් පිල පළමු ඉනිමට ලකුණු 173ක් ලබාගත්තේය.ඉන්දීය පිල දෙවැනි ඉනිමේදී රැස්කළ ලකුණු සංඛ්‍යාව 252කි. එහිදී විශිෂ්ට පිතිහරඹයක යෙදුණු රාහුල් ඩ්‍රාවිඩ් ලකුණු 112ක් ලබා ගැනීමට සමත් විය. එය ඩ්‍රාවිඩ්ගේ ටෙස්ට් දිවියේ 32 වැනි ශතකය විය. පන්දු යැවීමේදී ඩැරන් සැමි සහ දේවේන්ද්‍ර බිෂූ කඩුලු 4 බැගින් දවාගත්හ..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>24</day>
    </date>
    <link>http://www.dinamina.lk/2011/06/24/_art.asp?fn=s1106243</link>
    <topic>එක්දින තරගාවලියට ඩිල්ෂාන් ක්‍රීඩා කරාවි</topic>
    <author/>
    <content>එංගලන්ත කණ්ඩායම සමඟ හෙට (25) පැවැත්වෙන ඕවර විස්සයි 20 ක්‍රිකට් තරගය සඳහා ක්‍රීඩා කිරීමට තරම් ශ්‍රී ලංකා පිලේ නායක තිලකරත්න ඩිල්ෂාන්ගේ ඇඟිල්ලේ ඇතිවූ තුවාලය සුව අතට හැරී නැතැයි ශ්‍රී ලංකා පිලේ පුහුණුකරු ස්ටුවර්ට් ලෝ ප්‍රකාශ කළේය.රෝස්බෝල් හි දී ජය පරාජයෙන් තොරව නිමාවට පත්වූ ශ්‍රී ලංකා - එංගලන්ත තුන්වැනි ටෙස්ට් තරගයට ද ඩිල්ෂාන් ක්‍රීඩා නොකළ අතර පෙරේදා වුෂ්ටර්ෂයර් පිලට එරෙහිව ලකුණු 57 ක ජයක් ශ්‍රී ලංකා පිලට හිමිවූ එක්දින පුහුණු තරගයද ඔහුට ක්‍රීඩා කිරීමට අවස්ථාව ලැබුනේ නැත.කෙසේ වූවද ලබන සතියේ ඇරැඹීමට නියමිත ශ්‍රී ලංකා එංගලන්ත එක්දින තරග මාලාව සඳහා ඩිල්ෂාන්ට ක්‍රීඩා කිරීමට හැකි අයුරින් ඔහුගේ ඇඟිල්ලේ තුවාලය සුව අතට හැරෙනු ඇතැයි ස්ටුවර්ට් ලෝ සඳහන් කළේය.“එක්දින තරගාවලියේදී ඔහුට ක්‍රීඩා කිරීමට හැකිවනු ඇතැයි මම බලාපොරොත්තු වෙනවා. ඔහුත් ඇඟිල්ලේ තුවාලය තවම 100% ක්ම සුව අතට හැරිලා නැති නමුත් එක්දින තරගාවලියට ඔහු ක්‍රීඩා කරාවි” ලෝ පැවැසීය..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>24</day>
    </date>
    <link>http://www.dinamina.lk/2011/06/24/_art.asp?fn=s1106244</link>
    <topic>තහනම් උත්තේජක චෝදනා එල්ල වු රන්සිළුට එරෙහි පරීක්ෂණය සඳුදා</topic>
    <author>ප්‍රින්ස් ගුණසේකර</author>
    <content>තහනම් උත්තේජන භාවිතා කිරීමේ චෝදනා එල්ල වූ බර ඉසිලීමේ ක්‍රීඩක රන්සිළු ජයතිලකට එරෙහි පරීක්ෂණය ලබන සඳුදා ක්‍රීඩා වෛද්‍ය ඒකකයේදී පැවැත්වේ.නිමාවූ ජාතික බර ඉසිලීමේ සූරතාවලියේ දී රන්සිළු ජයතිලක තහනම් උත්තේජන භාවිතා කර ඇති බවට ඔහුගෙන් ලබාගත් මුත්‍රා සාම්පලයකින් තහවුරු වී ඇත.මුත්‍රා සාම්පල් ‘ඒ’ පරීක්ෂණයේදී තහනම් උත්තේජන සංඝටක අඩංගු හෙයින් ඔහුට තාවකාලික තරග තහනමක් පැනවීමට සිදුවන බව ජාතික තහනම් උත්තේජන කමිටු සභාපති විශේෂඥ වෛද්‍ය ගීතාංජන මෙන්ඩිස් මහතා පැවැසීය.පසුගිය මාසයක කාලයකදී චෝදනාවලට ලක්වු ක්‍රීඩකයන් හතර දෙනෙකුට හා රන්සිළු ජයතිලකට තහනම් උත්තේජක ලබාදී ඇත්තේ එකම පුද්ගලයෙකු බව කරුණු අනාවරණය වී ඇතැයි වාර්තා වේ. තහනම් උත්තේජන සංඝටක අඩංගු ඖෂධ හෝ අතිරේක පෝෂණ භාවිතා කිරීමට ක්‍රීඩකයන් පෙළඹවීම දඬුවම් ලැබිය යුතු වරදක් බව ක්ෂේත්‍රයේ බොහෝ දෙනා පෙන්වා දෙති.රගර් ක්‍රීඩකයන් තිදෙනෙකු හා බර ඉසිලීමේ ක්‍රීඩකයන් දෙදෙනෙකු තහනම් උත්තේජන චෝදනා එල්ල වී තාවකාලික තරග තහනම් කර ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>24</day>
    </date>
    <link>http://www.dinamina.lk/2011/06/24/_art.asp?fn=s1106245</link>
    <topic>යුද-ගුවන් රගර් ගැටුම අද</topic>
    <author>ෆවුස් මොහොමඩ්</author>
    <content>ශ්‍රී ලංකා රගර් සංගමය විසින් මෙහෙයවනු ලබන අන්තර් සමාජ ‘ඒ’ කොටසේ කැල්ටෙක්ස් රගර් තරගාවලියේ යුද හමුදාව සහ ගුවන් හමුදාව අතර තරගය අද (24) කොළඹ යුද හමුදා පිටියේදී පැවැත්වේ.මෙවර කැල්ටෙක්ස් ප්‍රිමියර් ලීග් රගර් තරගාවලියේ මේ දක්වා තරග 3 කට සහභාගී වී ඇති යුද යමුදා පිල එම තරග 3 ම පරාජයට පත්වූ අතර ගුවන් හමුදාව සහභාගි වූ තරග 3 අතරින් එක් තරගයක් ජය ගත් අතර සෙසු තරග 2 ම පරාජයට පත්විය.යුද හමුදා පිල ලකුණු 12-5ක් ලෙස තරගාවලියේ ඔවුන් සහභාගී වූ පළමු තරගයෙන් නාවික හමුදාවට පරාජය වූ අතර හැව්ලෝක්ස් පිල සමග පැවැති දෙවැනි තරගයේදී ලකුණු 36-13 ක පරාජයක් ලැබීය. මහනුවර පිල සමග පසුගිය සති අන්තයේ නිත්තවෙලදී පැවැති තරගයෙන් ලකුණු 51-6 ක දැවැන්ත පරාජයක් යුද හමුදාවට අත්විය. පොලිසිය සමග පැවැති පළමු තරගයෙන් ලකුණු 18-12 ක ජයග්‍රහණයක් අත්කර ගත් ගුවන් හමුදා පිල දෙවැනි තරගයේදි ලකුණු 19-8 ක් ලෙස නාවික හමුදාවට පරාජය විය. පසුගිය සති අන්තයේ හැව්ලොක්ස් පිල සමග පැවැති තරගයෙන් ලකුණු 22-13 ක පරාජයක් විඳ ගැනීමට ගුවන් හමුදාවට සිදුවිය..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>24</day>
    </date>
    <link>http://www.dinamina.lk/2011/06/24/_art.asp?fn=s1106246</link>
    <topic>ඔලිම්පික් දින සැමරුම් උළෙල අද වවුනියාවේ දී</topic>
    <author>පි‍්‍රන්ස් ගුණසේකර</author>
    <content>ජාත්‍යන්තර ඔලිම්පික් දිනය සිහි කරමින් ලොව පුරා රටවල් 202ක පැවැත්වෙන ඔලිම්පික් දින සැමරුම් උළෙලේ ශ්‍රී ලංකාවේ උත්සවය හා ඔලිම්පික් මාර්ග ධාවනය අද වවුනියාවේ දී පැවැත්වේ.පාසල් ශිෂ්‍ය ශිෂ්‍යාවන් හා ක්‍රීඩක ක්‍රීඩිකාවන් 1000 ක් පමණ සහභාගී වන ඔලිම්පික් දින සැමැරුම් උළෙල ශ්‍රී ලංකා ඔලිම්පික් කමිටුවේ සංවිධානයෙන් ශ්‍රී ලංකා ටෙලිකොම් ආයතනයේ අනුග්‍රහයෙන් පැවැත්වේ.සියලු ජාතීන් නියෝජනය කර ගනිමින් සාමය, සමගිය, සහයෝගීතාව යන ඔලිම්පික් සංකල්පය තුළින් සමාජය තුළ සහජීවනය වර්ධනය කිරීම ඔලිම්පික් දින සැමරුම් උළෙලින් අපේක්‍ෂා කෙරේ.වවුනියාව නගරයේ මෙවර පැවැත්වෙන ඔලිම්පික් දින සැමරුම් උළෙල යුද්ධයෙන් තොර සාමකාමී ස්ථානයක පැවැත්වීමට හැකිවීම සියලු දෙනා ලැබූ ජයග්‍රහණයක් බව ජාතික ඔලිම්පික් කමිටු සභාපති හේමසිරි ප්‍රනාන්දු මහතා පැවැසීය.ජාතික තලයේ ක්‍රීඩක ක්‍රීඩිකාවන් කිහිපදෙනෙකු එක්ව ඔලිම්පික් පහන දල්වා එය පෙරටු කරගෙන ධාවන තරගය ආරම්භ කිරීමට බලාපොරොත්තු වේ. එයට අමතරව චිත්‍ර ප්‍රදර්ශනයක්, රුක් රෝපණ වැඩසටහනක් ද මෙයට සමගාමීව සිදු කෙරේ.බැනර් තරගයක් හා පෝස්ටර් තරගයක් පවත්වා ජයග්‍රාහකයන්ට මුදල් තෑගි පිරිනැමීමට ද සංවිධායකයෝ කටයුතු කරති. එහි පළමු තෑග්ග රුපියල් 25000 ක් වන අතර දෙවැනි හා තෙවැනි ස්ථානවලට 15,000 ක් හා 10,000 ක් පිරිනැමේ.මෙහි සංවිධාන දායකත්වය උදෙසා යුද හමුදාව, පළාත් ක්‍රීඩා අමාත්‍යාංශය, වවුනියාව ප්‍රාදේශීය ලේකම් කාර්යාලය, නගර සභාව, කොට්ඨාස අධ්‍යාපන කාර්යාලය හා පොලිසිය එක් වෙති..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>24</day>
    </date>
    <link>http://www.dinamina.lk/2011/06/24/_art.asp?fn=s1106247</link>
    <topic>මහින්ද බණ්ඩාරට අධ්‍යක්ෂ තනතුරක්</topic>
    <author>පි‍්‍රන්ස් ගුණසේකර</author>
    <content>හිටපු ජාතික බොක්සිං සූර, රාජකීය විදුහලේ හිටපු බොක්සිං නායක මහින්ද සෙනරත් බණ්ඩාර මහතා සුගතදාස ක්‍රීඩා අධිකාරියේ අධ්‍යක්ෂ මණ්ඩලයට පත් කර ඇත.ජනාධිපති මහින්ද රාජපක්ෂ මහතාගේ උපදෙස් මත ක්‍රීඩා ඇමැති මහින්දානන්ද අළුත්ගමගේ මහතා එම පත්කිරීම සිදු කර තිබේ.කොළඹ රාජකීය විදුහලේ කීර්තිමත් ආදි ශිෂ්‍යයකු වන මහින්ද බණ්ඩාර මහතා පාසල් කාලයේදීම ජාතික බොක්සිං සූරයාවීම විශේෂත්වයකි.දැනට තැපැල් සේවා ඇමැති ජීවන් කුමාරණතුංග මහතාගේ සම්බන්ධීකරණ ලේකම් ලෙස කටයුතු කරන ඒ මහතා ශ්‍රී ලංකා වොලිබෝල් සම්මේලනයේ උප සභාපතිවරයකු ද වේ.ඔස්ට්‍රේලියාවේ පැවැති පොදු රාජ්‍ය මණ්ඩලීය ක්‍රීඩා උළෙලේ කණ්ඩායම් නිලධාරියෙකු, ඉරානයේ පැවැති ආසියානු යොවුන් ක්‍රීඩා උළෙලට ගිය ශ්‍රී ලංකා පිලේ කළමනාකරු ලෙස හා වියට්නාමය, තායිලන්තය කටාර්හි පැති වොලිබෝල් තරගාවලි කිහිපයකම කණ්ඩායම් කළමනාකරු ලෙස බණ්ඩාර මහතා කටයුතු කළේය.ක්‍රීඩාවට අමතරව ජාතික තරුණ සේවා සමාගමේ කළමනාකාර අධ්‍යක්ෂ ලෙස වසර 6කට වැඩි කලක් කටයුතු කළ ඒ මහතා තුරුණු ශක්ති සෞන්දර්යය චාරිකාව වැඩසටහන ආරම්භ කිරීමට දායක විය.මහින්ද සෙනරත් බණ්ඩාර මහතා ජාතික හොකී සම්මේලනයේ සංවර්ධන අධ්‍යක්ෂවරයා ද වේ..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>24</day>
    </date>
    <link>http://www.dinamina.lk/2011/06/24/_art.asp?fn=s1106248</link>
    <topic>රීබෝන් නෙට්බෝල් තරගාවලිය හෙට ඇරැඹේ  </topic>
    <author>ප්‍රින්ස් ගුණසේකර</author>
    <content>කෝට්ටේ නෙට්බෝල් සංගමය “ගේම්ස් මැග්” ක්‍රීඩා සඟරාව සමඟ එක්ව සංවිධානය කරන රීබෝන් නෙට්බෝල් තරගාවලිය මේ 25 – 26 දිනවල ශ්‍රී ජයවර්ධනපුර කෝට්ටේ අංගම්පිටිය ක්‍රීඩා පිටියේදී පැවැත්වේ.ප්‍රබලතම ආරාධිත කණ්ඩායම් 16ක් සහභාගීවන මේ තරගාවලියට කෝට්ටේ ක්‍රීඩා සමාජය,කඵතර බාලිකාව, පොලිස්, යුද, නාවික, ගුවන්, තරුණ සේවා, ජනාධිපති ආරක්ෂක, කොමර්ෂල් බැංකුව, කැම්බල් ක්‍රීඩා සමාජය, ශ්‍රී ලංකා පාසල් ඒකාබද්ධ, සිංගර්, ශානිකා ක්‍රීඩා සමාජය, ස්පීඩ් ස්ටාර්, ගෝතමී බාලිකා හා මියුසියස් විදුහල එක්වෙති.තරගාවලියේ මූලික වටය ලීග් ක්‍රමයට පැවැත්වෙන අතර අවසන් මහා තරගය 26 වැනිදා පස්වරු 3.00ට ආරම්භ කෙරේ.තරගාවලියේ දක්ෂතම ක්‍රීඩිකාවට නෙට්බෝල් රැජන සම්මානයද හා දක්ෂතම මැද පෙළ ක්‍රීඩිකාව, දක්ෂතම විදින්නිය, දක්ෂතම ආරක්ෂක ක්‍රීඩිකාව ආදී සම්මාන පිරිනැමීමට නියමිතය..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>24</day>
    </date>
    <link>http://www.dinamina.lk/2011/06/24/_art.asp?fn=s1106249</link>
    <topic>ගම්පහ ළමා ක්‍රීඩා උළෙලටඅයදුම්පත් කැඳවයි</topic>
    <author/>
    <content>ගම්පහ දිස්ත්‍රික් මලල ක්‍රීඩා සංගමය ප්‍රථම වරට සංවිධානය කරන ළමා ක්‍රීඩා උළෙල (Kids Talent Identification) සඳහා මේ දිනවල අයැදුම්පත් කැඳවයි. වයස අවුරුදු 7 ත් 12 ත් අතර දරුදැරියන්ගේ ක්‍රීඩා කුසලතාවයන් හඳුනා ගැනීමේ අරමුණින් වයස් සීමා හයක් යටතේ විශේෂිත ඉසව් කිහිපයක් සඳහා මෙම ක්‍රීඩා උළෙල පැවැත්වෙයි. ක්‍රීඩා උලෙළ ලබන ජූලි 31 වැනි දින මීගමුව මාරිස්ටෙලා ක්‍රීඩාංගණයේදී පැවැත්වීමට කටයුතු යොදා තිබේ.ළදරුවන් අතර ජනප්‍රිය ක්‍රීඩා උළෙලක්වී ඇති මෙම උළෙල සඳහා ජාත්‍යන්තර ප්‍රමිතිය අනුව සැකසුන ඉසව් කීපයක් ඒ ඒ ඉසව් සඳහා පාවිච්චි කෙරෙන ක්‍රීඩා උපකරණත් සමග පැවැත්වෙන බව ගම්පහ දිස්ත්‍රික් මලල ක්‍රීඩා සංගමයේ සභාපති ඒ. සී. ඩර්වින් පෙරේරා මහතා පවසයි. ක්‍රීඩා උලෙළ සඳහා විශේෂ ඇයදුම් පතක් සකස්කර ඇති අතර එම ඇයදුම්පත එස්. ආර්. ඔලිවර් ප්‍රනාන්දු, අංක 44, පල්ලියවත්ත, හැඳල, වත්තල යන ලිපිනයට යොමුකළ යුතුවෙයි..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>24</day>
    </date>
    <link>http://www.dinamina.lk/2011/06/24/_art.asp?fn=f1106241</link>
    <topic>එල්.ටී.ටී.ඊ.යේ ඝාතන ගැන අවුරුදු පහක් චිත්‍රපට පෙන්වන්න පුළුවන්</topic>
    <author>සාකච්ඡා කළේ උදිත ගුණවර්ධන</author>
    <content>වරින් වර ශ්‍රී ලංකාවට එරෙහිව ගොඩ නැඟෙන බටහිර බලවේග පැරැදවීම සඳහා රජය ක්‍රියාත්මක වන ආකාරය, හා වර්තමාන දේශපාලන තත්ත්වය පිළිබඳ ක්‍රීඩා ඇමැති මහින්දානන්ද අලුත්ගමගේ මහතා සමඟ සිදු කළ සාකච්ඡාවකි.* චැනල් 4 නාලිකාව ශ්‍රී ලංකාව පිළිබඳ ඉදිරිපත් කළ වීඩියෝ පටය තුළින් ශ්‍රී ලංකාවේ ප්‍රතිරූපයට විශාල හානියක් සිදු වෙනවා. මේ තත්ත්වය වැළැක්වීමට ආණ්ඩුව රාජ්‍යතාන්ත්‍රික මට්ටමින් ගෙන ඇත්තේ මොන විදිහේ වැඩපිළිවෙළක් ද?යුද්ධය නිමා වීමත් සමඟ රට තුළ සිංහල, දෙමළ, මුස්ලිම් සියලු ජන කොටස් අතර අති විශාල සහෝදර බැඳීමක් ඇති ව තිබෙනවා. රටේ දියුණුවට මේ ජන කොටස් අතර ඇති වන සමඟිය ඉතාමත් ඉහළින් බලපානවා. අද උතුරේ ජනතාව කැමැතියි දකුණත් එක්ක සම්බන්ධ වෙලා වැඩ කරන්න පසුගිය මහ මැතිවරණයේදී යාපනය දිස්ත්‍රික්කයේ එක්සත් ජනතා නිදහස් සන්ධානයට සැලකිය යුතු ඡන්ද ප්‍රමාණයක් ලැබුණා. මන්ත්‍රී ධුර දිනා ගැනීමටත් පුළුවන් වුණා. එජාපයටත් මන්ත්‍රිධුර ලැබුණා. මේ සියල්ල විමර්ශනය කළාම අපට තේරුම් ගන්න පුළුවන් උතුරේ ජනතාවට අද අවශ්‍ය වෙලා තිබෙන්නේ සමගිය හා එකමුතුව යන කාරණය වග. දකුණටත් අද උතුර කියලා භේදයක් නැහැ. මේ වෙද්දී ජනවාර්ගික සමගිය තහවුරු කිරීම පිළිබඳ සියල්ලන් අතර විශාල බලාපොරොත්තුවක් ඇති වෙලා තිබෙනවා.ඒත් මේ විදිහේ අසත්‍ය චෝදනා කරමින් ඇතැම් බලවේග උත්සාහ කරන්නේ ඇති වෙමින් ඇති ජනවාර්ගික සමඟිය යළිත් බිඳ දැමීමටයි.අද දියුණු රටවලට අවශ්‍ය වෙලා තියෙන්නේ ප්‍රතිශ්ඨාපනය වන සමඟිය, සාමය මෙරටින් දුරස්කර යළිත් යුද තත්ත්වයකට අවශ්‍ය වාතාවරණයක් නිර්මාණය කිරීමට. චැනල් 4 නාලිකාව ඉදිරිපත් කළ වීඩියෝ පටය කුමන්ත්‍රණයක්. මේ කුමන්ත්‍රණය පිටුපස සිටින්නේ පරාජිත එල්.ටී.ටී.ඊ. මතයේ තවමත් එල්ලී සිටින දෙමළ ඩයස්පෝරාවයි.එල්.ටී.ටී.ඊ. සංවිධානය තිස් අවුරුද්දක් පුරා සිදුකළ සමූහ ඝාතන, මානව අපරාධ ගැන කතා කළොත් ඒ ගැන අවුරුද්දක් කතා කරන්න පුළුවන්. අවුරුදු පහක් චිත්‍රපට පෙන්වන්න පුළුවන්. මේ වගේ මහා අපරාධකාර සංවිධානයක් තමයි එල්.ටී.ටී.ඊ. ය කියන්නේ.ඒ නිසා අප මේ මොහොතේදී ජාත්‍යන්තරය දැනුවත් කිරීමට වැඩපිළිවෙළක් දියත් කළ යුතුයි. ඒ මඟින් චිත්‍රපට, ටෙලි චිත්‍රපට අන්තර්ජාලය ඇතුළු නූතන මාධ්‍ය හරහා විශාල වාසියක් ශ්‍රී ලංකාව වෙත ලබා ගන්න පුළුවන්. ඒ නිසා අප මේ පිළිබඳ වැඩි අවධානයක් යොමු කළ යුතුයි.* ශ්‍රී ලංකාව වෙත එල්ල වී ඇති ජාත්‍යන්තර පීඩනය සමනය කර ගැනීමට ආණ්ඩුවට හැකියාවක් තිබෙනවාද?ඉන්දියාවෙන් යම් කිසි පීඩනයක් බලපෑමක් තිබෙනවා නම් තිබෙන්නේ එරටට තමිල්නාඩුව ඇතුළු අභ්‍යන්තර දේශපාලන පාර්ශ්වවලින් එල්ල වන බලපෑම් නිසයි. ඉන්දියාව ඉල්ලා සිටින්නේ උතුරට දේශපාලන විසඳුමක් ලබාදිය යුතුයි කියලයි. ජනාධිපතිතුමාත් රජයත් උතුරට දේශපාලන විසඳුමක් ලබාදීම පිළිබඳ අවධානය යොමුකර තිබෙනවා. මේ දේශපාලන විසැඳුම ලබාදීම ජනාධිපතිතුමාගේ හිතුමතයට සිදු කරන්නේ නැහැ. එයට පාර්ලිමේන්තුව නියෝජනය කරන සියලු දේශපාලන පක්ෂ සම්බන්ධ කර ගැනීමට සැලසුම් කර තිබෙනවා.අමෙරිකාව ඇතුළු බටහිර කඳවුරෙන් එල්ල වන්නේ යුද අපරාධ චෝදනා - ඒ තත්ත්වය පාලනය කිරීමටත් සත්‍ය ලෝකයට පැහැදිලි කිරීමටත් කටයුතු කළ යුතුයි. අප සිදු කරන උතුරු නැඟෙනහිර සංවර්ධනය පිළිබඳ ඔවුන්ට පෙන්වා දිය යුතුයි. එවැනි දේවල් මඟින් ජාත්‍යන්තරයට එල්ල වන චෝදනා සමනය කර ගැනීමට හැකියාව තිබෙනවා.* ශ්‍රී ලංකාවේ ප්‍රජාතන්ත්‍රවාදය අහිමි වෙමින් පවතින බවට විපක්ෂය චෝදනා කරනවා. ඔවුන් එයට ආසන්නම උදාහරණය ලෙස පෙන්වා දෙන්නේ යාපනයේදී දෙමළ සන්ධාන මන්ත්‍රීවරුන්ට එල්ල වූ ප්‍රහාරයයි. මේ ගැන ඔබේ අදහස මොකක්ද?එක සිද්ධියක් මුල්කරගෙන සමස්ත දෙසම බැලීම හොඳ දෙයක් නොවෙයි. යාපනය නගරයේදී සිදු වුණේ එක් හුදෙකලා සිදුවීමක් පමණයි. රජය ඒ ගැන අපක්ෂපාති පරීක්ෂණයක් ආරම්භ කර තිබෙනවා. ඒ නිසා වැඩි දුරටත් මේ ගැන කතා කළ යුතු නැහැ. උතුරේ එක් සිදුවීමක් වුණාට එහි දේශපාලන ක්‍රියාකාරකම් මැනවින් සිදු වෙනවා. ඒ නිසා උතුර තුළ ප්‍රජාතන්ත්‍රවාදය නැහැ කියලා කියන්න බැහැ.එහි පමණක් නොවෙයි මුළු රට තුළම ප්‍රජාතන්ත්‍රවාදය ඉතාමත් හොඳින් තිබෙනවා. විපක්ෂයට තමන්ට රිසි ලෙස දේශපාලන කටයුතු සිදු කරගෙන යාමට පුළුවන්කම තිබෙනවා. ඒ නිසා රටේ ප්‍රජාතන්ත්‍රවාදය නැහැ කියලා කියන්නේ කොහොමද?* අද දේශපාලන කරළිය තුළ පවා ක්‍රිකට් ආයතනය පිළිබඳ උණුසුම් කතා බහක් ඇති වෙමින් තිබෙනවා. පසුගිය කාලයේදී ක්‍රිකට් ක්‍ෂේත්‍රය තුළ කුප්‍රකට සිදුවීම් සිදු වූ බවට චෝදනා ප්‍රචලිතව තිබෙනවා. මේ ගැන විෂය භාර ඇමැතිවරයා ලෙස ඔබගේ අදහස මොන වගේද?ශ්‍රී ලංකා ක්‍රිකට් ආයතනය ඇතුළත ඇති ප්‍රශ්න දෙගුණ තෙගුණ කරමින් මාධ්‍ය හරහා චෝදනා එල්ල කරන්නේ එක්තරා යටි අරමුණක් ඇතිවයි. ඔවුන්ගේ එකම අරමුණ වෙලා තිබෙන්නේ අවුලක් ඇති කර ක්‍රිකට් මහ පුටුවලට පැමිණීමයි. එය එතරම් හොඳ දෙයක් නොවෙයි.ශ්‍රී ලංකා ක්‍රිකට් ආයතනය තුළ ඔය කියන තරමේ මහා හොරකම් සිදුවන්නේ නැහැ. බොහොමයක් එක් එක් පුද්ගලයන්ගේ අවශ්‍යතා මත මාධ්‍ය ඔස්සේ සිදුවන ප්‍රචාර පමණයි.ක්‍රිකට් ආයතනය තුළ ආකාර්යක්ෂමතාව , නාස්තිය තිබෙනවා. ඒ දේවල් නැහැ කියලා මා කියන්නේ නැහැ. ඒ තත්ත්වය පිළිබඳ විෂයභාර ඇමැතිවරයා විදිහට මගේ අවධානය යොමුවෙලා තිබෙනවා. එංගලන්ත සංචාරයෙන් පසු මේ ගැන අවශ්‍ය පියවර ගැනීමට මා බලාපොරොත්තු වෙනවා.* ශ්‍රී ලංකා ක්‍රිකට් ආයතනයට අවශ්‍ය නිලධාරින් පත් වීමේදී දිගින් දිගටම අතුරු පාලන කමිටු පත් කිරීමකුයි සිදු වූයේ. මෙම නිලධාරින් පත් කිරීම ඡන්ද විමසීමකින් සිදු කළ නොහැකි ද?ඔව්, ඔබේ අදහස ඉතාමත් වැදගත් දෙයක් විදිහටයි සලකන්නට පුළුවන්කම තිබෙන්නේ. ශ්‍රී ලංකා ක්‍රිකට් ආයතනයට නිලධාරින් පත් කිරීම ගැන ඡන්ද විමසීමක් 2012 වර්ෂයේදී පැවැත්වීමට සැලැසුම් කර තිබෙනවා.* මීළඟ පොදු රාජ්‍ය මණ්ඩල ක්‍රීඩා උළෙල මෙරටදී පැවැත්වීමට සැලැසුම් කර ඇති පසුබිමක් තුළ එයට වියදම් වීමට නියමිත විශාල මුදල් ප්‍රමාණය නාස්තියක් බවට පෙන්වා දීමට ඇතැම් පාර්ශ්ව උත්සාහ කරනවා. මේ පිළිබඳ ඔබට ඇත්තේ මොන විදිහේ මතයක්ද?මෙය මුදල් නාස්තියක් විදිහට සලකන එක වැරැදියි. රටක මේ විදිහේ විශාල ජාත්‍යන්තර ක්‍රීඩා උළෙලක් පැවැත්වීමෙන් විශාල කීර්තියක් රටකට ලබා ගන්න පුළුවන්. ජාත්‍යන්තරය තුළ රටක් ඉහළට ඔසවා තැබීමටත් සංචාරකයන්ගේ හා ආයෝජකයන්ගේ අවධානය දිනා ගැනීමට හැකියාවක් ලැබෙනවා. මෙවැනි තත්ත්වයකදී ජාත්‍යන්තර අවධානය, ආකර්ශනය දිනා ගැනීම ඉතාමත් හොඳ දෙයක් විදිහටයි අපට සලකන්න පුළුවන්කම තිබෙන්නේ.* ක්‍රීඩා අමාත්‍යාංශය මඟින් සත් අවුරුදු ක්‍රීඩා ප්‍රවර්ධන වැඩපිළිවෙළක් ඇති කිරීමට කටයුතු කර තිබෙනවා. මේ වැඩපිළිවෙල පිළිබඳ පැහැදිලි කිරීමක් සිදු කළ හැකි ද?අපගේ අරමුණ වෙලා තිබෙන්නේ ගම් මට්ටමට ක්‍රීඩාව ළං කිරීමයි. එහිදී දිවයිනේ පළාත් නවයට ප්‍රධාන ක්‍රීඩාංගණ නවයක් ඉදිකිරීමටත් දිස්ත්‍රික්ක 24 ට තවත් ක්‍රීඩාංගණ 24 ක් ඉදිකිරීමටත් ප්‍රාදේශීය ලේකම් කොට්ඨාස මට්ටමට තවත් ක්‍රීඩාංගණ ඉදිකිරීමටත් මෙම සත් අවුරුදු සැලැස්මට ඇතුළත්ව තිබෙනවා. එමෙන්ම දැනටමත් තිබෙන ක්‍රීඩාංගණවල යටිතල පහසුකම් වර්ධනයටත් කටයුතු කර තිබෙනවා.මෙහිදී අප ජාත්‍යන්තර මට්ටමේ දක්ෂතා දක්වන හෝ එම මට්ටමට ළඟා වී ඇති ක්‍රීඩා ඉසව් තෝරාගෙන එම ඉසව්වලට අවශ්‍ය පහසුකම් ලබාදීමත් එම ක්‍රීඩාවලට ක්‍රීඩකයන්ට අවශ්‍ය පහසුකම් නැංවීමටත් අවශ්‍ය ආධාර උපකාර ලබාදීමටත් අමාත්‍යංශය කටයුතු කරනවා.පොදු රාජ්‍ය මණ්ඩල ක්‍රීඩා උළෙලේ දී වැඩිම පදක්කම් ප්‍රමාණයක් ලබා ගන්නා රට බවට ශ්‍රී ලංකාව පත් කිරීම තමයි අපගේ අරමුණ වෙලා තිබෙන්නේ..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>25</day>
    </date>
    <link>http://www.dinamina.lk/2011/06/25/_art.asp?fn=n11062510</link>
    <topic>ශ්‍රී ලංකාවත් - බහරේනයත්අලුත් බදු ගිවිසුමකට එළැඹෙයි</topic>
    <author>මහින්ද අලුත්ගෙදර</author>
    <content>ද්විත්ව බදුකරණය වැළැක්වීම හා ආදායම මත බදු ගෙවීම පැහැර හැරීම වළකාලීම සඳහා ශ්‍රී ලංකාව හා බහරේනය අතර ගිවිසුමකට අස්සන් කරයි.මෙමඟින් භාණ්ඩ හා සේවා සඳහා වන ද්විත්ව බදුකරණය වැළැක්වීම මඟින් දෙරට අතර වෙළෙදාමට මෙන්ම බහරේනයේ සේවය කරන ශ්‍රී ලාංකික ශ්‍රමිකයන් 40,000කට වාසි රැසක් උදාකර ගත හැකි වේ.දෙරට අතර ආර්ථික සබඳතා වර්ධනය, වෙළෙදාම ඉහළ නැංවීම හා බදු ක්‍රම සම්බන්ධයෙන් වන නව ගිවිසුමට අස්සන් කිරීම මුදල් හා ක්‍රම සම්පාදන අමාත්‍යාංශයේ දී ඊයේ (24) සිදු කෙරුණු අතර ආර්ථික හා මූල්‍ය ප්‍රතිපත්ති පිළිබඳ ජ්‍යෙෂ්ඨ ඇමති ආචාර්ය සරත් අමුණුගම හා බහරේනයේ මුදල් ඇමති ෂයික් අහමඩ් බින් මොහොමඩ් අල් කලීෆා මහත්වරු ඊට අත්සන් කළහ.දෙරටේ ආයෝජකයන් සඳහා බදු ගෙවීමේ දී මෙතෙක් ක්‍රියාත්මක වූ ක්‍රමවේදය වෙනුවට මේ නව ගිවිසුමට අනුව එය සරල මෙන්ම වඩාත් පහසු එකක් වනු ඇත. ඊට අමතරව බහරේනයේ ආයෝජනයන් සිදු කරන ශ්‍රී ලාංකිකයන්ටද ශ්‍රී ලංකාවේ ආයෝජනය කරන බහරේන ජාතිකයන්ටද මෙහිදී තනි බද්ධකට යටත්ව අවම බදු අගයක් ගෙවීමට හැකි වේ.ශ්‍රී ලංකාව හා බහරේනය අතර අස්සන් කෙරුණු මේ නව ගිවිසුම දැනට ක්‍රියාත්මක දේශීය ආදායම් පනතටත් වඩා බලවත් වන අතර මෙමඟින් වැඩි අවධානයක් යොමු කෙරෙන්නේ බහරේන් ආයෝජකයන් වැඩි වශයෙන් මෙරටට ගෙන්වා ගැනීම කෙරෙහිය.මේ ගිවිසුම ශ්‍රී ලංකාව මෑතකදී එළඹි ද්විත්ව බදු වැළැක්වීමේ ගිවිසුම් හා අනුකූල වන අතර ණය හිමිකම් මත ආදායම සහ රාජ්‍ය භාග සඳහා සියයට 10 ට නොවැඩි ප්‍රමාණයකින් බදු අය කිරීම විශේෂත්වයකි.ලාභාංශ බදු සම්බන්ධයෙන් අර්ථලාභී හිමිකරු රජයේ පූර්ණ හිමිකම් ඇති ආයතනයක් නම් බදු අනු ප්‍රමාණය දළ ලාභාංශ ප්‍රමාණයෙන් සියයට 5 නොඉක්මවන අතර අර්ථලාභී හිමිකරු සමාගමක් නම් එය සියයට 7.5 ක්ද අනෙකුත් අවස්ථා සම්බන්ධයෙන් සියයට 10 ක්ද වෙයි.මේ අතර බහරේන් මුදල් ඇමති ශික් අහමඩ් බීන් අහමද් අල් කලීෆා මහතා අරලියගහ මන්දිරයේ දී ඊයේ (24) ජනාධිපති මහින්ද රාජපක්ෂ මහතා හමුවිණි.විදේශ කටයුතු ඇමැති ජී. එල් පීරිස්,ජනාධිපති ලේකම් ලලිත් වීරතුංග,ජනපති අතිරේක ලේකම් ගාමීණී සෙනරත්, කුවෙට් හි ශ්‍රී ලංකා තානාපති සී. ඒ. එච්. එම් විජේරත්න මහත්වරු මේ අවස්ථාවට සහභාගී වූහ.ශ්‍රී ලංකාව ලෝකයේ රටවල් 40 ක් සමඟ මෙවැනි ගිවිසුම් ඇති කරගෙන තිබෙන බවත්, මෙහි පරමාර්ථය විදේශීය ආයෝජකයන් වැඩි වැඩියෙන් ශ්‍රී ලංකාවට ගෙන්වා ගැනීම බවත් මුදල් හා ක්‍රමසම්පාදන අමාත්‍යාංශයේ දී පැවැති මාධ්‍ය හමුවකදී ආර්ථික හා මූල්‍ය ප්‍රතිපත්ති පිළිබඳ ජ්‍යෙෂ්ඨ ඇමති ආචාර්ය සරත් අමුණුගම මහතා පැවසීය.මෙහිදී ඒ මහතා පෙන්වා දුන්නේ මේ ද්විත්ව බදුකරණය මඟහැරවීම හා ආදායම මත බදු ගෙවීම පැහැර හැරීම වළකාලීම සඳහා වන ගිවිසුම මඟින් බදු ගෙවීම විවිධාකාරයෙන් සිදු නොවන බවත් එක් තැනෙකට පමණක් බදු ගෙවීම සිදුවන බවත්ය.දැනට ශ්‍රී ලාංකිකයන් 40000 කට වැඩි ප්‍රමාණයක් බහරේනයේ රැකියා කරන බව සඳහන් කළ ආචාර්ය සරත් අමුණුගම මහතා බදු සබඳතා, මාධ්‍ය ක්ෂේත්‍රය, තොරතුරු තාක්ෂණය, මුදල් හා බැංකු ආදී ක්ෂේත්‍රයන් සම්බන්ධයෙන් ශ්‍රී ලාංකික විශේෂඥයන් බඳවා ගැනීමට බහරේනය සූදානම් බව ද කීවේය.මීට අමතරව ශ්‍රී ලංකාවේ ආයෝජනය කළ හැකි අවස්ථා සම්බන්ධයෙන් සොයා බැලීම සඳහා බහරේනයේ නියෝජිත කණ්ඩායමක් ශ්‍රී ලංකාවට පැමිණීමට සූදානමින් සිටින බවත් ගණකාධිකරණය පිළිබඳ ලොව හොඳම උපාධි අතරින් ශ්‍රී ලංකාව දෙවැනි වන්නේ බ්‍රිතාන්‍යයට පමණක් බවත් ඒ මහතා මෙහිදී පැවසීය.මැද පෙරදිග අතුළුව ලෝකයේ විවිධ රටවල සේවය කරන ශ්‍රී ලාංකිකයන් ඇමෙරිකානු ඩොලර් බිලියන 6 ක වාර්ෂික ආදායමක් උපයන බව සිහිපත් කළ ඇමතිවරයා එයින් සියයට 90 ක් පමණ අපේ රටේ ඈත ප්‍රදේශ වෙත ගලා යන බව ද පෙන්වා දුන්නේය.මේ ගිවිසුමට අස්සන් කිරීමත් සමඟ ද්වීපාර්ශවීය වශයෙන් ආර්ථික සබඳතාවන් ශක්තිමත් වීම මෙන්ම විදේශ ආයෝජන වැඩි වැඩියෙන් රටට ගලා එනු ඇතැයිද හෙතෙම විශ්වාසය පළ කළේය.දේශීය ආදායම් කොමසාරිස් එස්. කන්දෙගෙදර හා නියෝජ්‍ය කොමසාරිස් එම්. ඩී. එම්. දේවපි‍්‍රය මහත්වරුද මේ අවස්ථාවට එක්ව සිටියහ..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>25</day>
    </date>
    <link>http://www.dinamina.lk/2011/06/25/_art.asp?fn=n1106251</link>
    <topic>‘දැයට කිරුළ’ ගමට යන්නේසංවර්ධන ප්‍රතිලාභත් සමඟයි</topic>
    <author>ධනුෂ්ක ගොඩකුඹුර සහ නුවන් කොඩිකාර</author>
    <content>‘දැයට කිරුළ’ප්‍රදර්ශනය කොළඹින් පිට පවත්වන්නේ සංවර්ධනයේ ප්‍රතිලාභ දුෂ්කර ප්‍රදේශවලට ලබා දීමේ අරමුණින් බව ජනාධිපති මහින්ද රාජපක්ෂ මහතා පැවැසිය.අනුරාධපුර දිස්ත්‍රික්කයේ සෑම ප්‍රාදේශීය ලේකම් කොට්ඨාසයකටම ප්‍රතිලාභ ලැබෙන සේ සැලසුම් සකස් කරන ලෙසද ජනාධිපතිවරයා ඉල්ලා සිටියේය.අනුරාධපුර ඔයාමඩුව ප්‍රදේශයේ පැවැත්වීමට නියමිත 2012 දැයට කිරුළ ප්‍රදර්ශනය සම්බන්ධයෙන් උතුරු මැද පළාත් දේශපාලන නායකයන්, අමාත්‍යාංශ ලේකම්වරුන් සමඟ අරලියගහ මන්දිරයේ පෙරේදා(23) පැවැති සාකච්ඡාවේදී ජනාධිපතිවරයා එසේ ප්‍රකාශ කළේය.දැයට කිරුළ ප්‍රදර්ශනය සඳහා තොරාගෙන ඇති ඔයාමඩුව ප්‍රදේශයේ මෙවැනි වැඩසටහනක් මීට පෙර ක්‍රියාත්මක කර නොමැති බව විදුලි සංදේශ හා තොරතුරු තාක්ෂණ ඇමැති රංජිත් සියඹලාපිටිය මහතා මෙහිදී ප්‍රකාශ කළේය. අනුරාධපුර දිස්ත්‍රික්කයේ මානව සම්පත් සංවර්ධනය මෙන්ම යටිතල පහසුකම් සංවර්ධනය කිරීමට වැඩසටහන් රැසක් මෙවර “දැයට කිරුළ”වැඩසටහන යටතේ ක්‍රියාත්මක කරන බවද ඒ මහතා පැවැසිය.“2012 දැයට කිරුළ” ප්‍රදර්ශනයට සමගාමිව අනුරාධපුර දිස්ත්‍රික්කයේ සෑම ප්‍රදේශීය ලේකම් කොට්ඨාසයකටම පාසල් පුස්තකාලයක් බැගින් සංවර්ධනය කිරීමට අවධානය යොමුකර ඇති බවත්, ඒ සඳහා සුදුසු පාසල් හදුනා ගෙන ඉදිරිපත් කරන ලෙසත් ජනාධිපති ලේකම් ලලිත් වීරතුංග මහතා සඳහන් කළේය.උතුරු මැද ආණ්ඩුකාර කරුණාරත්න දිවුල්ගනේ, ප්‍රධාන ඇමැති බර්ටි ප්‍රේමලාල් දිසානායක, ඇමැති තිස්ස කරලියද්ද, ආරක්ෂක මාණ්ඩලික ප්‍රධානි රොෂාන් ගුණතිලක, ත්‍රිවිධ හමුදාපතිවරු, සියලුම අමාත්‍යාංශ ලේකම්වරු මේ අවස්ථාවට සහභාගි වී සිටියහ..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>25</day>
    </date>
    <link>http://www.dinamina.lk/2011/06/25/_art.asp?fn=n1106252</link>
    <topic>මතින් තොර පරිසරයකටසක්‍රීයව දායක වන්න</topic>
    <author/>
    <content>අප ජීවත්වන පරිසරය මතින් තොර පරිසරයක් බවට පත් කිරීම සඳහා සක්‍රීයව දායක වන ලෙස රාජ්‍ය ආරක්ෂක ලේකම් ගෝඨාභය රාජපක්ෂ මහතා ඉල්ලීමක් කරයි.හෙටට (26) යෙදී ඇති ජාත්‍යන්තර මත්ද්‍රව්‍ය විරෝධී දිනය නිමිත්තෙන් පණිවිඩයක් නිකුත් කරමින් ආරක්ෂක ලේකම්වරයා එම අදහස් පළකර ඇත.මත්ද්‍රව්‍ය පාලනය සඳහා සමස්ත ලෝකවාසී ජනතාවගේ අවධානය යොමු කළ යුතු බවද හෙතෙම පෙන්වා දෙයි. එම පණිවිඩයේ මෙසේ ද සඳහන් වේ. ශ්‍රී ලංකා රජය වශයෙන් අප මේ දිනය උත්කර්ෂවත් ලෙස සැමරීමට කටයුතු යොදා තිබීම සතුටට කරුණකි.ශ්‍රී ලංකාවේ මත්ද්‍රව්‍ය නිවාරණය හා පාලනයෙහි වගකීම රාජ්‍ය ආරක්ෂක අමාත්‍යාංශයට පැවරී ඇති අතර අපි එය ඉතාමත් කාර්යක්ෂම ලෙස ඉටු කිරීමට සැදී පැහැදී සිටින්නෙමු.අමාත්‍යාංශය යටතේ ක්‍රියාත්මක වන සියලුම යාන්ත්‍රණයන් මේ සඳහා යොමු කොට ඇති අතර විශේෂයෙන් ම අන්තරායකර ඖෂධ පාලක ජාතික මණ්ඩලය සහ පොලිස් දෙපාර්තමේන්තුව ක්‍රමවත් ලෙස මේ කටයුත්තේ නියැළී සිටින බැව් සතුටින් මතක් කරනු කැමැත්තෙමි.කොළඹ නගරය ඇතුළු රටෙහි සියලුම නගර අලංකාර නගර බවට පත් කිරීමේ කාර්යයෙහි මේ වන විට අපි නියැළී සිටිමු. මෙම නගර භෞතික වශයෙන් කොතෙකුත් අලංකාර කළත් එහි ජීවත් වන ජනතාවගේ ජීවිත අලංකාර නොවූනහොත් ඉන් ලැබෙන ප්‍රතිඵලයක් නොමැත.එබැවින් මෙම නගර වල ජීවත් වන ඔබගේ ජීවිත අගාධයට ඇද දමා ඇති මත්ද්‍රව්‍ය උවදුර ඉවත් කිරීම අත්‍යවශ්‍ය අංගයක්ව පවතී. එබැවින් ඒ සඳහා අවශ්‍ය මූලික පියවර අප ගන්නා අතර නගරවාසීන් ලෙස ඔබගේ සහයෝගය මේ සඳහා ලබා දෙන්නේ නම් එය වඩාත් ඵලදායී වනු ඇත. එබැවින් ඉදිරි කාලයේ දී ඔබ ජීවත් වන පරිසරය මතින් තොර පරිසරයක් බවට පත් කිරීමට සක්‍රීය ලෙස දායකත්වය දක්වන මෙන් කාරුණිකව ඉල්ලා සිටිමි..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>25</day>
    </date>
    <link>http://www.dinamina.lk/2011/06/25/_art.asp?fn=n11062525</link>
    <topic>ශවේන්ද්‍ර සිල්වාගේ අභියෝගයචැනල් 4 තවමත් බාර ගෙන නෑ</topic>
    <author>නිමල් රාජපක්ෂ හා රක්ෂණ ශි‍්‍රයන්ත</author>
    <content>ඊයේ (24) දිනට පැය 48 ගතවී ඇතත් තවමත් චැනල් ෆෝ නාලිකාව මේජර් ජෙනරාල් ශවේන්ද්‍ර සිල්වාගේ අභියෝගය බාර ගෙන නැත.චැනල් 4 නාලිකාව ශ්‍රී ලංකාව ජාත්‍යන්තරය හමුවේ අපකීර්තියට පත්කිරීමට උත්සාහ කළ වාර්තා වැඩසටහනට එක්සත් ජාතීන්ගේ සංවිධානයේ තානාපති සහ එක්සත් ජාතීන්ගේ සංවිධානයේ නියෝජ්‍ය නිත්‍ය නියෝජිත මේජර් ජෙනරාල් ශවේන්ද්‍ර සිල්වා මහතා මීට දින දෙකකට පෙර අභියෝගයක් එල්ල කළේය.ජාත්‍යන්තරය හමුවේ ශ්‍රී ලංකාවට දැඩි පීඩනයක් එල්ල කිරීමේ අරමුණින් එල්.ටී.ටී.ඊ. හිතවාදී දෙමළ ඩයස්පෝරාවට පක්ෂව චැනල් ෆෝ නාලිකාව සංවිධානය කළ විශේෂ හමුවක් මීට දින තුනකට පෙර අමෙරිකාවේ නිව්යෝර්ක් නුවරදී පැවැත්විණි.ශ්‍රී ලංකාවට එරෙහිව නිර්මාණය කළ අසත්‍ය තොරතුරු හා විකෘති රූප සහිතව නිර්මාණය කළ වැඩ සටහනක් බව මේජර් ජෙනරාල්වරයා අවධාරණය කළේය. චැනල් ෆෝ නාලිකාවේ එම වැඩසටහනේ අධ්‍යක්ෂ කල්ලම් මැක්රේට සහ එම නිෂ්පාදන කණ්ඩායමට මේ සම්බන්ධව ප්‍රසිද්ධ විවාදයකට පැමිණෙන්නැයි මේජර් ජෙනරාල්වරයා අභියෝග කළේය. එසේ අභියෝග කර පැය 48ක් ගතවී ඇතත් මෙතෙක් කිසිදු ප්‍රතිචාරයක් දක්වා නැතැයි ද පැවසීය.සදාචාරය ඉහළින්ම අගය කරන ජාත්‍යන්තරයේ කැපී පෙනෙන බීබීසී හා අල් ජසිරා වැනි මාධ්‍ය ආයතන මේ සම්බන්ධයෙන් නිහඬ බවත් ඒ මහතා පවසයි. වැඩසටහනේ අධ්‍යක්ෂ කල්ලම් මැක්රේ රැඳී සිටින්නේ ඇමරිකාවේ ය. මේජර් ජෙනරාල් ශවේන්ද්‍ර සිල්වා මහතා ද මේ වන විට සිටින්නේ ඇමරිකාවේ නිව්යෝර්ක් නුවරයි. ඔවුන් දෙදෙනාම එක් මේසයකට රැගෙන ඒම ජාත්‍යන්තරයේ දැවැන්ත ප්‍රතිරූප ගොඩ නගා ගත් බීබීසී හෝ අල් ජසිරා සී එන් එන් වැනි නාලිකාවලට එතරම් අසීරු කරුණක් නොවේ.ඔවුන් මාධ්‍ය සදාචාරයට සහ යහපත් මාධ්‍ය සංස්කෘතියක් වෙනුවෙන් කැපවී සිටී නම් ශ්‍රී ලංකාව වෙනුවෙන් මෙවැනි විවාදයක් ලබා දීම අතිශයින්ම වැදගත් වනු ඇත. චැනල් ෆෝ/බීබීසී/අල් ජසිරා/ වැනි මාධ්‍ය ආයතනයක් හරහා ප්‍රසිද්ධ විවාදයකට පැමිණෙන්නැයි මේජර් ජෙනරාල් ශවේන්ද්‍ර සිල්වා මහතා අදාළ රැස්වීම අවසානයේ දී ද චැනල් ෆෝ නාලිකාවේ නිෂ්පාදකවරුන්ට අභියෝග කළේය. එහෙත් තවමත් ඊට කිසිදු ප්‍රතිචාරයක් ලැබී නොමැති බව මේජර් ජෙනරාල් ශවේන්ද්‍ර සිල්වා මහතා අවධාරණය කරයි..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>25</day>
    </date>
    <link>http://www.dinamina.lk/2011/06/25/_art.asp?fn=n11062526</link>
    <topic>ජනපති වෙනුවෙන් පෙනී සිටිනවා</topic>
    <author>උදුලා පීරිස්</author>
    <content>චැනල් - 4 සිද්ධිය මුල්කරගෙන ජනාධිපති මහින්ද රාජපක්ෂ මහතාට එල්ල වන චෝදනාවලට එරෙහිව තමා ඕනෑම අවස්ථාවක පෙනී සිටින බව නැවත පදිංචි කිරීමේ නියෝජ්‍ය ඇමැති විනයාගමුර්ති මුරලිදරන් මහතා දිනමිණට විශේෂ ප්‍රකාශයක් කරමින් පැවසීය.තමා නොබියව මෙසේ පවසන්නේ එල්.ටී.ටී.ඊ.යේ කුරිරුකම හා සැහැසිකම හොඳින්ම දන්නා නිසා බවද ඒ මහතා ප්‍රකාශ කළේය. එල්.ටී.ටී.ඊ.යේ ප්‍රශ්නත් දෙමළ ජනතාවගේ ප්‍රශ්නත් එකිනෙකට පරස්පර බවද හෙතෙම කීය. වැඩිදුරටත් අදහස් දක්වමින් නියෝජ්‍ය ඇමැතිවරයා මෙසේද පැවසීය.දෙමළ ජනතාවගේ අයිතිවාසිකම් මේ රජය උපරිමයෙන් ලබාදෙනවා. අපි ඇමැතිවරු වශයෙන් පත්කර ඇත්තේ දෙමළ ජනතාවගේ අවශ්‍යතා සොයා බලා පහසුකම් සැපයීමටයි. රජය මේ වනවිට උතුරු නැඟෙනහිර දැවැන්ත සංවර්ධන වැඩසටහන් රැසක් ආරම්භ කර තිබේ. කිඹුල් කඳුළු හෙලන කොටි හිතවාදී එක් රාජ්‍යයක්වත් දෙමළ ජනතාවගේ සුබසාධනය වෙනුවෙන් ශ්‍රී ලංකා රජයට ආධාර ලබාදී නැහැ. නමුත් රජය උතුරු නැඟෙනහිර සංවර්ධනයට අතිවිශාල මුදල් සම්භාරයක් වැයකර තිබෙනවා. චැනල් - 4 නාලිකාවෙන් පෙන්වූ ශ්‍රී ලංකා යුද හමුදාවෙන් කළේ යැයි කියන ව්‍යාජ ත්‍රාසජනක සිද්ධීන් වලට වඩා එල්.ටී.ටී.ඊ.යේ කෲර ත්‍රස්තවාදී ක්‍රියා වීඩියෝ පට මගින් ලෝකයට පෙන්නුම් කළ හැකියි. ඒත් අපේ රජය පරන තුවාල නැවත පාරන්න උත්සාහ ගන්නේ නැහැ..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>25</day>
    </date>
    <link>http://www.dinamina.lk/2011/06/25/_art.asp?fn=n1106253</link>
    <topic>තම්මැන්නාවෙන්රන් බුදු පිළිමයක්</topic>
    <author>අමිල ප්‍රභාත් වනසිංහ</author>
    <content>ගල්නෑව ඉහළ කලංකුට්ටිය, තම්මැන්නාව ප්‍රදේශයේ පුරාණ නටබුන් ඇති ස්ථානයක තිබී රන්බුදු පිළිමයක් හමුවී ඇතැයි ගල්නෑව පොලිසිය පවසයි. කිලෝ ග්‍රෑම් එකක් පමණ බරැති එය හිඳි පිළිමයකි. මෙම රන් පිළිමය පෙරේදා (23) සවස 4.30 ට පමණ එම ප්‍රදේශයේ සිල් මාතාවකට හමුවී තිබේ. පසුව පොලිසියට එය භාර දී ඇති අතර පුරා විද්‍යා දෙපාර්තමේන්තුව භාරයට පත්කිරීමට කටයුතු යොදා ඇති බව පොලිසිය පවසයි.පිළිමය අඟල් හතරක් පමණ උස බවත් අඟල් තුන හමාරක් පමණ පළලකින් යුක්ත බවත් පොලිසිය සඳහන් කරයි. මෙම රන් බුදු පිළිමය ඊයේ (24) පෙරවරුවේ සිට ගල්නෑව ප්‍රාදේශීය ලේකම් කාර්යාලයේ ආරක්‍ෂා සහිතව තැන්පත් කර තිබෙන බව ද පොලිසිය කියා සිටී.ගල්නෑව පොලිසියේ වැඩබලන ස්ථානාධිපති පොලිස් පරීක්‍ෂක එස්. පී. ගන්දරවත්ත මහතාගේ මෙහෙයවීම මත පොලිස් නිලධාරීහු මේ පිළිබඳ වැඩිදුර පරීක්‍ෂණ පවත්වති..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>25</day>
    </date>
    <link>http://www.dinamina.lk/2011/06/25/_art.asp?fn=n1106254</link>
    <topic>සිවිල් වැසියන් සේ රඟපානවැඩිදෙනා කොටි සාමාජිකයන්</topic>
    <author>භක්ති ධර්මපි‍්‍රය මෙන්ඩිස්</author>
    <content>චැනල් ෆෝ වාර්තා චිත්‍රපටය සිවිල් වැසියන් සේ රඟපාන වැඩිදෙනා කොටි සාමාජිකයන් බව, ආරක්ෂක අංශ විසින් අනාවරණය කරගෙන තිබේ.මේ වැඩසටහන පටිගත කරන අවස්ථාවේ කොටි නායකයින් රැසක් එය අධීක්ෂණය කර ඇති බවත් ත්‍රස්තවාදීන් විසින් මේ චිත්‍රපටය සඳහා අවශ්‍ය පසුතල සියල්ල නිර්මාණය කර ඇති බවත් ආරක්ෂක අංශ අනාවරණය කරගෙන ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>25</day>
    </date>
    <link>http://www.dinamina.lk/2011/06/25/_art.asp?fn=n11062523</link>
    <topic>ජනාධිපති අපනයනසම්මාන උළෙල 28දා</topic>
    <author>චමීර ඇල්ලදෙණිය</author>
    <content>‘ජනාධිපති අපනයන සම්මාන උළෙල’ ජනාධිපති මහින්ද රාජපක්ෂ මහතාගේ ප්‍රධානත්වයෙන් අරලියගහ මන්දිරයේ දී මේ (28) වෙනි දින පැවැත්වීමට කටයුතු යොදා ඇත.දහඅටවෙනි වරට පවත්වන මේ ජනාධිපති අපනයන සම්මාන උළෙලේ දී 2007, 2008, 2009 වසරවලට අදාළ සම්මාන පිරිනැමීමට නියමිතය.හොඳම සන්නාම අපනයනකරු, හොඳම සුළු හා මධ්‍ය ප්‍රමාණයේ අපනයනකරු, වැඩිම වෙළෙඳපොළ ප්‍රමාණයකට අපනයනය කළ අපනයනකරු, වඩ වඩාත් ග්‍රාමීය ප්‍රදේශ නඟාසිටුවීමට කටයුතු කළ අපනයනකරු, වැඩිම ශුද්ධ විදේශ විනිමයක් ගෙන ආ අපනයනකරු, වසරේ හොඳම අපනයනකරු සදහා මේ උළලේ දී සම්මාන පිරිනැමීමට නියමිතය. සම්මාන සදහා සුදුස්සන් තෝරාගනු ලැබුවේ ශ්‍රේෂ්ඨාධිකරණ විශ්‍රාම විනිසුරුවරයෙකුගේ ප්‍රධානත්වයෙන් යුතු කමිටුවක් විසිනි. මෙවර සම්මාන 57ක්ද කුසලතා සහතික 40ක්ද පිරිනැමීමට නියමිතය..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>25</day>
    </date>
    <link>http://www.dinamina.lk/2011/06/25/_art.asp?fn=n11062524</link>
    <topic>වසරකට ලොව පුරා ළමයිමිලියන 40ක් අපයෝජනයට</topic>
    <author>බුද්ධිකා ඉඹුලාන</author>
    <content>ලොව පුරා ළමයි දසලක්ෂ 40ක් වසරකට අපයෝජනයට ලක්වන බව ජාත්‍යන්තර වාර්තා මගින් හෙළි වී තිබේ.එමෙන්ම වසරකට ළමයි දසලක්ෂ 1.8ක් අවාසනාවන්ත ලෙස විවිධ හිංසනයනට ගොදුරුවන බවද වාර්තා වී තිබේ.‘ළමා අයිතිවාසිකම් පිළිබඳව එක්සත් ජාතීන්ගේ සම්මුතිය හා ඒ පිළිබඳව රජයේ වගකීම’ මැයෙන් කොල්ලුපිටිය රේණුකා හෝටලයේ දී ළමා සංවර්ධන හා කාන්තා කටයුතු පිළිබඳ ඇමැති තිස්ස කරල්ලියද්ද මහතාගේ ප්‍රධානත්වයෙන් පැවැති සම්මන්ත්‍රණයකදී මේ කරුණු අනාවරණය කෙරිණි.වසරකට ලොව පුරා ළමයින් 53,000ක් මරා දැමීම සිදුවන බවත්, දසලක්ෂ 126ක් ළමා ශ්‍රමිකයන් ලෙස යොදවන බවත් එහිදී අනාවරණය විණි.ආසියාවේ පමණක් වසරකට ගැහැණු ළමයින් දසලක්ෂ 60ක් කලල අවස්ථාවේදීම ලොවට අහිමි කරන බවත්, ඉන්දියාව, බංග්ලාදේශය වැනි රටවල් ඒ අතර ඉදිරියෙන් සිටින බවත් එහිදී හෙළිදරව් විය.තම උපතවත් ලියාපදිංචි නොකළ, උප්පැන්න සහතිකයකට හිමිකම් නොකියන ගැහැණු දරුවන් දසලක්ෂ 23ක් දකුණු ආසියාවේ වන බවද එම සම්මන්ත්‍රණයේ දී තොරතුරු අනාවරණය විණි.මෙහිදී අදහස් දැක්වූ ළමා සංවර්ධන හා කාන්තා කටයුතු ඇමැති තිස්ස කරල්ලියද්ද මහතා ළමා අයිතිවාසිකම් සුරැකීම පිළිබඳව මුලින්ම පියවර ගත යුත්තේ නිවසින්ම බව කීය.දරුවකුට දඬුවම් පමුණුවන්නේ නම් ඒ පිළිබඳව දෙවරක් සිතා බැලිය යුතු කාලයක් දැන් එළැඹ තිබෙන බවද ඇමැතිවරයා පෙන්වා දුන්නේය.ළමා ලේකම් කාර්යාලය සහ ප්ලෑන් ශ්‍රී ලංකා ආයතනය එක්ව මේ සම්මන්ත්‍රණය සංවිධානය කර තිබිණි..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>25</day>
    </date>
    <link>http://www.dinamina.lk/2011/06/25/_art.asp?fn=n1106255</link>
    <topic>මේ ගාණ මදි: 27දා වර්ජනයක් කරනවා</topic>
    <author>ශීලා උඩුවර</author>
    <content>බස් ගාස්තු සංශෝධනය තම සංගමය නොපිළිගන්නා බවත්, එයට විරෝධය පළ කිරීම සඳහා 27 වැනිදා බස් වර්ජනය කරන බවත් ලංකා පෞද්ගලික බස් හිමියන්ගේ සංගමයේ සභාපති ගැමුණු විජේරත්න මහතා පැවසීය. මීට විරුද්ධව ජාතික ගමනාගමන කොමිසන් සභාවට හා අනිකුත් බස් සංගම්වලට විරුද්ධව නීතිමය පියවර ගන්නා බවද ඒ මහතා කීය.බස් ගාස්තු අනිවාර්යයෙන්ම සියයට 15 කින් වැඩිවිය යුතු බවත් එසේ නොවුණහොත් පුද්ගලික බස් කර්මාන්තය කඩා වැටෙන බවත් ඔහු සඳහන් කරයි.ප්‍රමාණවත් බස් ගාස්තු වැඩි වීමක් සිදුවූ නිසා තම සංගමය වර්ජනයට සහභාගි නොවන බවත් සියලුම බස් රථ 27 වැනිදා ධාවනය කරන බවත් සමස්ත ලංකා පෞද්ගලික බස් හිමියන්ගේ සමිති සම්මේලනයේ ලේකම් අංජන ප්‍රියන්ජිත් මහතා පවසයි. සිදු කරන ලද බස් ගාස්තු සංශෝධනය මගීන්ටත්, බස් හිමියන්ටත් පිළිගත හැකි බවත්, එය තම සංගමය ඉහළින්ම පිළිගන්නා බවත් ප්‍රියන්ජිත් මහතා කියයි.මගීන්ට හොඳ ගුණාත්මක බස් සේවාවක් ලබාදීම මෙන්ම බස් කර්මාන්තයේද දියුණුවට අදාළ වන කරුණු රැසක් ක්‍රියාවට නැංවීමට පෞද්ගලික ප්‍රවාහන සේවා ඇමැති සී. බී. රත්නායක මහතා පියවර ගැනීමට කටයුතු කරද්දී රජය අපහසුතාවට පත්වන ක්‍රියාවන්ට තම සංගමය එක් නොවන බවද ඒ මහතා පැවසීය.  ජාතික ප්‍රතිපත්තියක් සකස් කිරීම, රටපුරා සියලු බස් රථ සම්බන්ධවන කාලසටහන් ක්‍රමයක් ක්‍රියාත්මක කිරීම, වංචා දූෂණ අක්‍රමිකතා ඉවත්කිරීමට කටයුතු කිරීම ඇතුළු ක්‍රියා රැසක් පිළිබඳව ඇමැතිවරයාගේ අවධානය යොමුව ඇති බවද ඒ මහතා කීය..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>25</day>
    </date>
    <link>http://www.dinamina.lk/2011/06/25/_art.asp?fn=n1106259</link>
    <topic>ඕනෑම වර්ජනයකට සූදානම්</topic>
    <author/>
    <content>ලංකා පෞද්ගලික බස් හිමියන්ගේ සංගමය 27 වැනිදා වර්ජනයක නිරත වුවද ඊට මුහුණ දීමට සූදානම් බව ප්‍රවාහන ඇමැති කුමාර වෙල්ගම හා පෞද්ගලික ප්‍රවාහන සේවා ඇමැති සී. බී. රත්නායක මහත්වරු පවසති.එක් සංගමයක් පමණක් වර්ජනය කළද අනිකුත් සංගම් යටතේ ඇති බස්රථ හා සියලුම ලංගම බස් රථ ධාවනය කරන බවද ඇමැතිවරු අවධාරණය කරති. එක් සංගමයක් පමණක් ඉල්ලන පරිදි ගාස්තු වැඩි කළ නොහැකි බව පවසන රත්නායක ඇමැතිවරයා මේ පිළිබඳව සාකච්ඡා කිරීමට එන ලෙස දැනුම් දුන්නත් එම සංගමය ඊට සහභාගි නොවූ බවද කීවේය..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>25</day>
    </date>
    <link>http://www.dinamina.lk/2011/06/25/_art.asp?fn=n1106256</link>
    <topic>‘අපි වෙනුවෙන් අපි’රණවිරු නිවාස බෙදාදීමජනපති ප්‍රධානත්වයෙන්</topic>
    <author/>
    <content>‘අපි වෙනුවෙන් අප’” රණවිරු නිවාස ව්‍යාපෘතියේ සිවුවන අදියරේ නිවාස බෙදා දීම ජනාධිපති මහින්ද රාජපක්ෂ මහතාගේ ප්‍රධානත්වයෙන් මොනරාගල, තෙලුල්ල, ඇතිලිවැව කනිෂ්ඨ විද්‍යාලයේදී අද (25) සිදුකෙරේ. මවු බිම වෙනුවෙන් දිවි නොතකා සටන් වැදුණු වීරෝදාර රණවිරුවන්ගේ හිසට සෙවණක් සදනු පිණිස රාජ්‍ය ආරක්ෂක අමාත්‍යාංශය අපි වෙනුවෙන් අපි රණවිරු නිවාස ව්‍යාපෘති ක්‍රියාත්මක කරයි.මොනරාගල සහ බදුල්ල දිස්ත්‍රික්කවල රණවිරුවන් ඉලක්ක කොට ගෙන ක්‍රියාත්මක සිවුවන අදියර යටතේ ඉදිකෙරුණු නිවාස ජනාධිපතිතුමන්ගේ අතින් අද පවරා දීමට නියමිතය..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>25</day>
    </date>
    <link>http://www.dinamina.lk/2011/06/25/_art.asp?fn=n1106257</link>
    <topic>කොස්තාපල්වරයා පැහැරගෙන ගොස්අත් පා බැඳ හලාවත මුහුදට දමලා</topic>
    <author>ප්‍රසාද් පූර්ණමාල් - පුත්තලම දිසා සමූහ මුන්නේශ්වරම සමූහ – ඊ. සී. ප්‍රනාන්දු</author>
    <content>කිසියම් පිරිසක් විසින් පැහැරගෙන ගොස් අත් පා බැඳ මුහුදට දමා සිටි බව කියන පොලිස් නිලධාරියකු හලාවත ඉරණවිලවැල්ල ප්‍රදේශවාසීන් විසින් මුදාගෙන තිබේ.පෙරේදා (23) රාත්‍රී 8.30 ට පමණ මුහුදු වෙරළ ආසන්න දියේ දඟලමින් සිටිය දී ප්‍රදේශවාසීන් විසින් මෙසේ මුදාගෙන ඇත්තේ 23 හැවිරිදි තුෂාර ජයලත් නමැති පොලිස් කොස්තාපල්වරයා ය. ඔහු මේ වන විට හලාවත මහ රෝහලේ ප්‍රතිකාර ලබයි.ඉකුත් 21 දා පුලියන්කුලම පොලිස් ස්ථානය වෙත රාජකාරිය සඳහා යමින් සිටිය දී සුදු වෑන් රථයකින් පැමිණි පිරිසක් මොහු පැහැරගෙන ගොස් ඇති බව සිද්ධියට මුහුණ පෑ නිලධාරියා පොලිසියට පවසා තිබේ. අතරමග දී පැහැරගෙන ගොස් දින දෙකක් රඳවා තබාගෙන කිසියම් පිරිසක් තමාට අමානුෂික ලෙස පහර දුන් බව ද ඔහු වැඩිදුරටත් සඳහන් කර තිබේ.හලාවත රෝහලේ ප්‍රතිකාර ලබමින් සිටින සිද්ධියට මුහුණ පෑ නිලධාරියා දිනමිණ ට මෙසේ අදහස් දැක් වීය.පසුගිය අප්‍රේල් මාසයේ මට කුරුණෑගල පුද්ගලික ටියුෂන් පංතියක දී පිහියකින් ඇන්නා. එහිදී ඔවුන් මාව රෝහලට භාර දී තිබුණෙත් මම පිහියෙන් ඇන ගත්තා කියලයි. ගැහැණු ළමයෙකු සමඟ ඇතිවූ සම්බන්ධයක් මත තමයි මේ දේ සිදු වුණේ. ඒ නඩුව තිබෙන්නේ මේ මාසේ 29 වැනි දිනයි. සිද්ධිය වූ දා සිට මම නිවාඩු ඉඳලා 21 වෙනි දින තමයි වැඩට යන්න ගියේ. එදා පිහිඇනුමට සම්බන්ධ අයෙක් මට කතා කරලා මාව හමුවෙන්න අවශ්‍යයි කිව්වා. පස්සේ මට ඒ අයව හමු වුණා.ඔවුන් මාව සුදු වෑන් රථයක දමාගෙන ගිහිල්ලා දින දෙකක් උදේට තේ පමණක් දීලා නඩුව අයින් කර ගන්න කිව්වා. මම බැහැ කිව්වා. පස්සේ කිව්වා අපිට දැන් උඹෙන් වැඩක් නැහැ කියලා කට අත් පා බැඳලා මුහුදට දැම්මා. මම දඟලලා වෙරළට ඇවිල්ලා ගමේ කෙනෙකුට කතා කරලා ගොඩට ආවා. මේ වන විට පොලිස් කොස්තාපල් වරයා ගේ ආරක්ෂාවට හලාවත ;පාලිසිය පොලිසිය යොදවා ඇති අතර දඹුල්ල සහ හලාවත පොලිසි එක්ව වැඩිදුර පරීක්ෂණ සිදු කරයි..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>25</day>
    </date>
    <link>http://www.dinamina.lk/2011/06/25/_art.asp?fn=n1106258</link>
    <topic>මදුරු මර්දන සතියේසතර වැනි දිනයේ1811කට නඩු</topic>
    <author>සන්ධ්‍යා කරුණාරත්න</author>
    <content>ජාතික මදුරු මර්දන සතියේ හතර වැනි දිනයේ (23) පරීක්‍ෂා කිරීම්වලදී මදුරු තවාන් පවත්වාගෙන ගිය පුද්ගලයන් 1811ට එරෙහිව නඩු පැවරීමට සෞඛ්‍ය අමාත්‍යාංශය තීරණය කර තිබේ. දිවයින පුරා සෞඛ්‍ය වෛද්‍ය නිලධාරී කොට්ඨාස 305ක පිහිටි කලාප 305ක මදුරු මර්දන වැඩසටහන ක්‍රියාත්මක කිරීමේ දී පරිශ්‍ර 84,509 ක් පරීක්‍ෂා කර, මදුරුවන් බෝවිය හැකි අවදානම් සහිත ස්ථාන පරිශ්‍ර 24,982 ක් හඳුනා ගෙන ඇත.මේ පරිශ්‍ර අතුරින් මදුරු කීටයන් සහිත පරිශ්‍ර 2898 ක් වාර්තා වූ අතර, මදුරුවන් බෝවිය හැකි ස්ථාන පවත්වාගෙන ගිය නිවාස හිමියන් 48841 දෙනකුට සති දෙකක් තුළ එම ස්ථාන පිරිසිදු කරන ලෙස අවවාද කරනු ලැබීය.පසුගිය දින කිහිපයේ සෞඛ්‍ය වෛද්‍ය නිලධාරී කොට්ඨාස 305 ක කලාප 1220 ක පිහිටි නිවාස, රජයේ සහ පෞද්ගලික ආයතන, පාසල්, හිස් ඉඩම් ඇතුළු පරිශ්‍ර 2,80,772 ක් පරීක්‍ෂා කර ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>25</day>
    </date>
    <link>http://www.dinamina.lk/2011/06/25/_art.asp?fn=n11062511</link>
    <topic>තිරිංග පාරට බසයෙන් ඇද වැටුණු නතාලි මෙලොවින් සමු ගනී</topic>
    <author>කොච්චිකඩේ විශේෂ – ඩී. මිහිදුකුල</author>
    <content>ඈන් මෙතුලා නතාලි පීරිස් 18 වෙනි වියට එළඹීම සැමරීමට ජූනි 30 වෙනි දින යහළු යෙහෙළියන් හා නෑදෑ හිතවතුන් සමඟ සාදයක් පවත්වා දිව්‍ය පූජාවට සහභාගි වී දේව ආසිරි ලබාගැනීමේ චේතනාවෙන් පසුවූවාය.දහසකුත් බලාපොරොත්තු රැසක් තම හදවතේම නිදන් කර ගනිමින් ඇය සිය නෑ හිතමිතුරන් සහ කටාන කඳවල ග්‍රාමයම හඬවා අවසන් ගමන ගියේ මිනිසුන්ගේ කෲරත්වය පසක් කරමිනි.ඈන් මෙතුලා ජූනි 20 වෙනිදා සුපුරුදු පරිදි සිප් සතර හදාරන කුරණ සාන්ත ආනා මහ විදුහලට ගොස් පාසල නිම වී ප. ව. 1.40 ට පමණ කොළඹ – මීගමු මහමාර්ගය අසල බස් නැවතුමට පැමිණියේ සවස උපකාරක පංතියකට යාමටය.ඈන් සමඟ පාසලේ උසස් පෙළ ඉගනුම ලබන මිතුරු මිතුරියෝ ද රැඳී සිටියහ.මාර්ග අංක 240 සටහන් වුණු මීගමු - කොළඹ බස් රථය පැමිණියෙන් ඇය ඇතුළු සිසු සිසුවියෝ හනික ඊට ගොඩවූහ. බස් රථය මීගමුව දෙසට ධාවනය වූයේ කෙටි දුරකි. බසයේ රියදුරු ක්ෂණිකව සිදුකළ තිරිංග තද කිරීම නිසා ඈන් බස් රථය තුළ ඇදවැටිණි. බසයේ බිම පතිත වී සිටි ඇය මට හොඳටම අමාරුයි රෝහලකට ඉක්මනට ගෙනියන්න කොඳුලාය. බසයේ සිටි කිහිපදෙනකුත් ඇගේ මිතුරු මිතුරියන් ද රියදුරුගෙන් ඉල්ලා සිටියේ හනික ඇයව මීගමුව රෝහලට රැගෙන යන ලෙසය.එහෙත් මනුස්සකම යටවී මුදල් හා ලාභය පමණක් එකම අරමුණ බවට පත්වූ බස් රථයේ රියදුරුටත් සහයකටත් තමන්ට ද දූවරුන් හා මෙවැනි සොහොයුරියන් සිටින බව අමතක විය.ඒ වන විටත් සිහියක් පණක් නොමැතිව සිටි ඈන්ව කෙටි දුරක පිහිටා ඇති මීගමු රෝහලට ගෙන යාම වෙනුවට බස් රියදුරු සහ බස් සහයක කළේ සෑම බස් නැවතුමකම බසය නවතා මගීන් පටවා ගැනීමය.මේ බව දුටු මගීන් කිහිප දෙනකු ද සිසු සිසුවියන් ද ඇයව ඉක්මනින් රෝහල වෙත ගෙන යන ලෙස රියදුරුගෙන් නැවත නැවතත් ආයාචනා කළේය. එම ඉල්ලීමට සවන් දීමට තරම් ඒ රියදුරුගේ හදවත කාරුණික නොවීය. ඔහු කළේ මීගමු රෝහලට කෙටි දුරක් තිබියදී සිහිසුන්ව සිටි ඇය ද සමඟින් සිසුවියන්ව බස් රථයෙන් බැස්සවීමය.සිහිසුන්ව සිටින තම පාසල් මිතුරිය සමඟින් කිසිත් කර කියා ගත ;නාහැකිව වික්ෂිප්ත දෑසින් බලා සිටි සිසු සිසුවියෝ ඇයව ත්‍රිවීලයක දමා මීගමුව රෝහලට ගෙන ගියාය. ඇය පරීක්‍ෂා කළ වෛද්‍යවරු ඇය මෙලොව හැර ගොස් ඇති බව නිගමනය කළහ. පෞද්ගලික වෙළඳසැලක සේවය කරන එම්. ඩබ්ලිව්. සුසිල් පීරිස් හා අනූෂ කුමුදු දිසානායක යුවළගේ වැඩිමල් දරුවා වූ ඇයට සිටියේ තවත් එක් බාල සහෝදරයෙක් පමණි. ඇයට හදවත් රෝගයක් තිබී වෛද්‍ය ප්‍රතිකාර මත සම්පූර්ණ සුවය ලැබී තිබුණ බව එම දෙමව්පියෝ පවසන ලදී.මීගමු නාගරික හදිසි මරණ පරීක්‍ෂක වෛද්‍ය සිරි ජයන්ත වික්‍රමරත්න මහතා හදිසි මරණ පරීක්‍ෂණය පවත්වා පැවසුවේ රියදුරුගේ හා කොන්දොස්තරගේ නොසැලකිල්ල නිසා නිසි වේලාවට දැරියට වෛද්‍ය ප්‍රතිකාර ලබාදීමට නොහැකි වී ඇති බවයි. මෙවැනි අවස්ථාවක තමන් තුළ තිබිය යුතු මනුස්සකමේ ගුණාංග ඉවත දමා කටයුතු කර ඇතැයි මරණ පරීක්‍ෂක ඔවුනට අවවාද කරමින් පැවසීය.මීගමුව රෝහලේ විශේෂඥ අධිකරණ වෛද්‍ය නිලධාරිගේ වාර්තාව සැලකිල්ලට ගෙන හෘදයේ නාලවල නිසි ලෙස රුධිර ගමනාගමනය සිදු නොවීමෙන් වූ හදිසි මරණයක් බව හදිසි මරණ පරීක්‍ෂක වෛද්‍ය සිරි ජයන්ත වික්‍රමරත්න මහතා නිගමනය කළේය..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>25</day>
    </date>
    <link>http://www.dinamina.lk/2011/06/25/_art.asp?fn=n11062512</link>
    <topic>මත්පැන් ප්‍රතික්ෂේප කළ මිතුරාටබෝතල් කටු ප්‍රහාරයක්</topic>
    <author>සිරන්ජනි කුමාරි</author>
    <content>තමා සමඟ මත්පැන් පානය කිරීමට නොපැමිණීම නිසා ඉන් උරණ වී සිය මිතුරාට බෝතලයකින් ඇන තුවාල සිදු කළ බව කියන ආරක්ෂක අමාත්‍යංශයේ සේවකයෙකු ලබන මස 07 දක්වා රක්ෂිත බන්ධනාගාර ගතකරන ලෙස කොටුව මහේස්ත්‍රාත් ලංකා ජයරත්න මෙනවිය නියම කළාය. පැමිණිලිකරු තුවාල ලබා කොළඹ ජාතික රොහලේ ප්‍රතිකාර ලබන බවට කොටුව පොලිසිය අධිකරණයට දැන්වීය.සැකකරු හා පැමිණිලිකරු යන දෙදෙනාම ආරක්ෂක අමාත්‍යංශයේ සිවිල් සේවකයින් වන අතර ඉකුත් (23) වන දින සැකකරු සිය මිතුරාට අඩියක් ගැසීමට තමා සමග එන ලෙසට ඇරයුම් කොට තිබේ.මෙම ඉල්ලීම ප්‍රතික්ෂේප කොට පැමිණිලිකරු සිය කාමරයට වි සිටින විට මත් පැන් පානය කොට පැමිණි සැකකරු බොන්න එන්න කිව්වාම බැහැ කිව්වේ යැයි පවසමින් බෝතලයක් බිඳ පැමිණිලිකරුට ඇන තිබේ.අදාළ කරුණු සළකා බැලූ මහේස්ත්‍රාත්වරිය සැකකරු ලබන මස 07 දක්වා රක්ෂිත බන්ධනාගාර ගතකිරීමට නියම කළාය.මහින්ද වීරවර්ධන නැමැති සැකකරු මෙලෙස බන්ධනාගාරගත කෙරිණ..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>25</day>
    </date>
    <link>http://www.dinamina.lk/2011/06/25/_art.asp?fn=n11062513</link>
    <topic>මිනුවන්ගොඩ ග්‍රාමීය බැංකුවේමුදල් සොරා ගැනීමේ තැත වරදි</topic>
    <author>නිට්ටඹුව සමූහ - ජෙනට් ජයසිංහ</author>
    <content>මිනුවන්ගොඩ සමුපකාර හා ග්‍රාමීය බැංකුවේ විදුලිය විසින්ධිකර සේප්පුව බිඳ මුදල් පැහැර ගැනීමට ගත් වෑයමක් මුදල් සේප්පුවේ යාන්ත්‍රනය අක්‍රියවීම නිසා නිරර්ථක වී යාමේ පුවතක් මිනුවන්ගොඩ පොලිස් මූලස්ථානයෙන් වාර්තාවෙයි.ඉකුත් 22 වන රාත්‍රියෙහි ග්‍රාමීය බැංකුවේ සහ ඒ අවට විදුලිය විසන්ධිකර මිනුවන්ගොඩ නිල්පනාගොඩ ග්‍රාමීය බැංකු කාර්යාලයට ඇතුළුවු සොරුන් ගෑස් ලාම්පුවක ආධාරයෙන් සේප්පුවේ ඉදිරිපස දොරෙහි තහඩුව කැපීමේදී සේප්පුව විවෘතවන යාන්ත්‍රණය අක්‍රියවීම නිසා සොරුන්ගේ වෑයම නිරර්ථකවී පලාගොස් ඇත.පසුදා උදෑසන සේවයට පැමිණි 41/2 මැඩෑදමුල්ල මිනුවන්ගොඩ ලිපිනයේ පදිංචි බැංකුවේ කළමනාකාරිණිය වන නන්දනි සංජීවිකා සෙනරත් මහත්මිය මිනුවන්ගොඩ පොලිසියට කරන ලද පැමිණිල්ලක් අනුව මිනුවන්ගොඩ පොලිස් ස්ථානාධිපති පොලිස් පරීක්ෂක පතිරාජ මහතාගේ උපදෙස් මත පොලිස් සැරයන් 30633 රණවීර සහ ගම්පහ කොට්ඨාස අපරාධ ස්ථාන පරීක්ෂණ අංශයේ පොලිස් පරීක්ෂක කෝසල ලියනාරච්චි සහ පොලිස් සැරයන් 591 විජේසිරි පරීක්ෂණ පවත්වති..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>25</day>
    </date>
    <link>http://www.dinamina.lk/2011/06/25/_art.asp?fn=n11062514</link>
    <topic>සුදුහදුන් කිලෝ 18ක් සමඟසැකපිට 3ක් දැලේ</topic>
    <author>සොරණාතොට සමූහ සී. ගමගේ</author>
    <content>සුදු හදුන් කිලෝ 18ක් ත්‍රිරෝද රථයක් සමඟ සැකපිට පුද්ගලයින් තිදෙනෙකු බල්ලකැටුව නාවලගමදී අත්අඩංගුවට ගෙන තිබේ. සුදුහඳුන් තොගය බදුල්ල නගරයේ ගැණුම්කරුවෙකුට විකිණීමට මෙසේ ගෙන යමින් සිට ඇතැයි පොලිසිය කීය..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>25</day>
    </date>
    <link>http://www.dinamina.lk/2011/06/25/_art.asp?fn=n11062515</link>
    <topic>ශිෂ්‍ය නායකයන්ට පහර දීලා</topic>
    <author>කෑගල්ල දිස්ත්‍රික් සමූහ – දයාරත්න බණ්ඩාර</author>
    <content>අල්ගම මධ්‍යම මහ විදුහලෙහි 12 වැනි වසරෙහි ඉගෙනුම ලබන ශිෂ්‍ය නායකයින් තිදෙනකුට තරුණයින් පිරිසක් පහරදීම නිසා තුවාල ලැබූ ශිෂ්‍ය නායකයන් වතුපිටිවල මහ රෝහලට ඇතුළත් කර ඇත.මම ශිෂ්‍ය නායකයින් තිදෙනා 10 වැනි වසරෙහි ඉගෙනුම ලබන සිසුවෙකුගේ නිල ලාංඡනය වැරදි ලෙන පළඳවා සිටි නිසා ඔහුට කතා කර නිල ලාංඡනය නිවැරදි ලෙස පාසලට පැමිණෙන ලෙසට උපදෙස් දී ඇත.ඔහු මෙම සිද්ධිය නිවසට ගොස් දෙමාපියන්ට පවසා ඇත. ශිෂ්‍ය නායකයින් පාසල් නිමවී නිවෙස් බලා එන අතරතුර 10 වැනි වසරේ සිසුවාගේ සහෝදරයින් පස්දෙනකු ඔවුන්ට අතින් පයින් පහර දී ඇත.රෝහල් පොලිසිය සිද්ධිය පිළිබඳ පරීක්‍ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>25</day>
    </date>
    <link>http://www.dinamina.lk/2011/06/25/_art.asp?fn=n11062516</link>
    <topic>ගිනි දැල්වූ චිතකය පුපුරා 20ක් තුවාල ලබති</topic>
    <author>විපු, එස්. කුමාරතුංග රඹුක්කන උතුර සමූහ</author>
    <content>ඊයේ සවස ආදාහන පූජෝත්සවයක දී චිතකයට ගිනි දැල්වීමේ දී ඇතිවූ පිපිරීමකින් පුද්ගලයන් විසිදෙනෙක් පමණ තුවාල ලැබූහ.තුවාලකරුවන් රඹුක්කන රෝහලට ඇතුළත් කිරීමෙන් අනතුරුව තිදෙනකු කෑගල්ල මහ රෝහලට යවා තිබේ. චිතකය දැල්වීම සඳහා සෑයට දැමූ කාබයිට් පිපිරීමකට ලක්වී මෙම අනතුර සිදුවී ඇතැයි වාර්තා වේ.තුවාල ලැබූ තිදෙනකු ප්‍රතිකාර ලබා රෝහලින් නික්ම ගිය අතර තවත් පිරිසක් රඹුක්කන රෝහලේ ප්‍රතිකාර ගනිමින් සිටිති. තුවාල ලැබූ පිරිස අතර භික්ෂුන් වහන්සේලා පස්නමක් ද වූහ.රඹුක්කන පොලීසිය වැඩිදුර පරීක්ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>25</day>
    </date>
    <link>http://www.dinamina.lk/2011/06/25/_art.asp?fn=n11062517</link>
    <topic>මත් පැන් බී පාසල් බස්රිය පැදවූ රියැදුරා අත්අඩංගුවේ</topic>
    <author>දකුණු පළාත් සංචාරක</author>
    <content>මත්පැන් පානය කර පාසල් බස් රථයක ධාවනය කරමින් සිටි රියදුරකු වඳුරඹ පොලිසිය මගින් පෙරේදා (23) අත්අඩංගුවට ගෙන තිබේ.එම අවස්ථාවේ රථයේ සිසුන් තිස්දෙනෙකු ගමන්කරමින් සිටි බව පොලිසිය පවසයි.යක්කලමුල්ල කොට්ටාව ප්‍රදේශයේ සිට පසල් සිසුන් රැගත් බස් රථය වඳුරඹ නගරයට ධාවනය වෙමින් තිබියදී වඳුරඹ පොලිස් ස්ථානාධිපති සුමේධ විමලගුණරත්න, පොලිස් පරීක්ෂක ඉන්දික සහ කොස්තාපල් වසන්තලාල් යන මහත්වරුන් විසින් බීමත් රියදුරා අත්අඩංගුවට ගනු ලැබීය.බද්දේගම රෝහලේ වෛද්‍ය නිලධාරිවරයා වෙත ඉදිරිපත් කරන ලද සැකකරු බීමත්ව සිටි බවට වෛද්‍යවරයා වාර්තා කර ඇත.සැකකාර රියදුරා අධිකරණණය වෙත ඉදිරිපත් කිරීමට නියමිතව තිබුණි..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>25</day>
    </date>
    <link>http://www.dinamina.lk/2011/06/25/_art.asp?fn=n11062518</link>
    <topic>හඳුනා නොගත් කෘමි විශේෂයකින්‘අයර් බි’ විදුහලේ ප්‍රාථමික අංශය වැසේ</topic>
    <author>සමන්ති වීරසේකර</author>
    <content>හඳුනා නොගත් කෘමි විශේෂයක් බෝවීම හේතුවෙන් හැටන් නෝර්වුඩ් අයර් බි දමිල විද්‍යාලයේ ප්‍රාථමික අංශය ඊයේ (24 දා) වසා දමන ලදී.දින ගණනාවක සිට විදුහලේ බිත්ති පුරා මෙම කෘමීන් කෝෂ තනා සිට සිසුන්ට සහ ගුරුවරුන්ට දෂ්ඨ කළ බවත්, ඊයේ (24) වන විට කෘමින් විශාල ලෙස බෝවී සිටි බැවින් පාසල වසා දැමීමට අවසර ලබා ගත් බවත්, විදුහල්පතිනි නිත්‍යකල්‍යාණි මහත්මිය ප්‍රකාශ කළාය.කෘමි විශේෂය විනාශ කිරීම සඳහා කෘමි නාශක දියරයක් ඉසීමට පියවර ගත් බව මස්කෙලිය ප්‍රාදේශීය සෞඛ්‍ය අධ්‍යක්ෂ සංජය කුලතිලක මහතා ප්‍රකාශ කෙළේය.  .</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>25</day>
    </date>
    <link>http://www.dinamina.lk/2011/06/25/_art.asp?fn=n11062519</link>
    <topic>එකම පවුලේ තිදෙනෙක් දුම්රියක ගැටෙයි</topic>
    <author>සමන්තී වීරසේකර</author>
    <content>මහනුවර සුදුහුම්පොළ ප්‍රදේශයේදී ඊයේ (24) උදේ එකම පවුලේ මව පියා සහ දියණිය දුම්රියේ ගැටී ඇත. නව හැවිරිදි දියණිය එතැනම මියගොස් ඇති අතර පියා බරපතල තුවාල ලබා මහනුවර රෝහලේ දැඩි සත්කාර ඒකකයට ඇතුළත් කැර තිබේ.මව සාමාන්‍ය තුවාල ලැබ මහනුවර රෝහලේ ප්‍රතිකාර ලබයි.පියා සහ දියණිය ශ්‍රවණාබාධිත තත්ත්වයෙන් පෙළෙන අතර ඊට ප්‍රතිකාර ගැනීම සඳහා සායනයට පැමිණ යමින් සිටියදී මෙම අනතුරට ලක්ව තිබේ. මෙසේ මිය ගොස් ඇත්තේ සුහයර් මුහම්මුදා නැමැත්තියයි. ඇය ගම්පොළ ගම්පොළවෙල පදිංචිකාරියකි.මහනුවරින් පෙරවරු 10.40 ට කොළඹ බලා ගමන් ගත් දුම්රියට සුදුහුම්පොල ප්‍රදේශයේ දුම්රිය මාර්ගයේ ගමන් කරමින් සිටි මෙම පුද්ගලයින් ගැටී ඇති බව පොලිසිය පවසයි.මහනුවර පොලිසිය වැඩිදුර පරීක්ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>25</day>
    </date>
    <link>http://www.dinamina.lk/2011/06/25/_art.asp?fn=n11062520</link>
    <topic>රාත්‍රී කාලයේ කාන්තාවන්ගේ කාමරවලට එබී බලා වැඩ වරද්දා ගනී</topic>
    <author>මල්වාන සමුහ මහානාම විතානගේ</author>
    <content>රාත්‍රී කාලයේ හොර රහසේම නිවෙස් අසලට පැමිණ එහි ජනේල විවෘත කොට කාන්තාවන් නිදා සිටින අයුරු බලමින් ලිංගික තෘප්තියක් ලැබූ තරුණ විවාහකයකු වැලිවේරිය පොලිසිය මගින් අත්අඩංගුවට ගෙන ඇත.ඉකුත් සෙනසුරාදා (18 වැනිදා) රාත්‍රියේ ඌරුවල - නැදුන්ගමුව පාරේ නිවෙසකට එබී බැලු බවට පොලිසියට කරන ලද පැමිණිල්ලක් අනුව මොහු මෙසේ අත්අඩංගුවට ගැනිණි.වෑබඩ ප්‍රදේශයේ පදිංචි විසි දෙහැවිරිදි මොහු ගම්පහ අතිරේක මහේස්ත්‍රාත් ඉන්දික අත්තනායක මහතා වෙත ඉදිරිපත් කිරීමෙන් පසුව ඇප මත මුදා හරින ලදී.වැලිවේරිය පොලිස්ථානාධිපති ප්‍රධාන පොලිස් පරීක්ෂක එස්. කේ. උපාලි, සැරයන් ගාමිණී රත්නායක (31340) පතිරණ (55249) පො. කො. ප්‍රියන්ත (19976) හා අමරසිංහ (81830) යන නිලධාරීහු විසින් මේ වැටලීම සිදු කළහ..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>25</day>
    </date>
    <link>http://www.dinamina.lk/2011/06/25/_art.asp?fn=n11062521</link>
    <topic>හලෝ කී සැනින් පුද්ගලික බස්වලින් ආසන</topic>
    <author>ශීලා උඩුවර</author>
    <content>දුර ගමන් පුද්ගලික බස් රථවල ආසන දුරකතනයෙන් වෙන් කිරීමට පහසුකම් සලසා තිබේ.මෙම වැඩසටහන හඳුන්වා දී ඇත්තේ පුද්ගලික ප්‍රවාහන සේවා අමාත්‍යාංශයේ හා ඩයලොග් ආසියාටා සමාගම විසිනි.පුද්ගලික ප්‍රවාහන සේවා ඇමැති සී. බී. රත්නායක මහතාගේ ප්‍රධානත්වයෙන් ඩයලොග් ෆියුචර් වර්ල්ඩ් හිදී මෙම නව ව්‍යාපෘතිය ආරම්භ කළේය.මෙහි ප්‍රථම අදියර ලෙස කොළඹ – බදුල්ල, කොළඹ – අම්පාර හා කොළඹ – කතරගම බස් මාර්ග සඳහා මෙය ක්‍රියාත්මක කෙරේ.ඩයලොග් දුරකතන සම්බන්ධතාව යොදා ගනිමින් අංක 444 අමතා ගමන් කරන ප්‍රදේශය, අවශ්‍ය ප්‍රවේශ පත්‍ර ගණන, ගමන් කරනු ලබන දිනය සහ වේලාව දැනුම් දිය යුතුයි. එහි අනුමැතිය ලබා ගැනීමෙන් පසු ඒ මොහොතේම ජංගම දුරකතනය වෙත රහස් අංකය, ගමනාන්තය, දිනය, වේලාව ප්‍රවේශ පත්‍ර සංඛ්‍යාව, මිල ඇතුළත් එස්. එම්. එස්. පණිවුඩයක් යොමු කරනු ලැබේ.මේ අනුව ගමන යාමට නියමිත දිනයේ පාරිභෝගිකයා කොටුව බැස්ටියන් මාවත ප්‍රධාන බස් නැවතුම්පළේ ජාතික ගමනාගමන කොමිෂන් කාර්යාලය ඉදිරිපිට ඇති ප්‍රවේශ පත්‍ර යන්ත්‍රයට රහස් අංකය ඇතුළත් කිරීමෙන් ටිකට් පත් දෙකක් නිකුත් කරනු ලැබේ.ඉන් එක් ටිකට් පතක් කොන්දොස්තර මහතාට ලබාදිය යුතු අතර අනිත් ටිකට් පත පාරිභෝගිකයා ළඟ තබාගත යුතුය. එවිට කොන්දොස්තර මහතා විසින් වෙන්කර තිබූ ආසනය ලබාදෙනු ලැබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>25</day>
    </date>
    <link>http://www.dinamina.lk/2011/06/25/_art.asp?fn=n11062522</link>
    <topic>මහර ගිනිගත් නිවෙසවිනාඩි 15කින් නිවා දමලා</topic>
    <author>නිමල් රාජපක්ෂ, රක්ෂණ ශි‍්‍රයන්ත</author>
    <content>මහර මහජන බැංකුව අසල දෙමහල් නිවෙස ඊයේ (24) රාත්‍රී 7.15 පමණ හටගත් ගින්නක් ගිනි නිවන සේවා දෙපාර්තමේන්තුවේ නිලධාරීන් විනාඩි පහළොවක් ඇතුළත නිවා දමා ඇත.ගින්නෙන් එම නිවසේ කුස්සියේ වහලය මුළුමනින්ම පිච්චී විනාශ වී තිබේ.ගින්න හටගත් ආකාරය හා ගින්නෙන් ඇතිවූ අලාභය තාමත් සොයාගෙන නොමැත.ගිනිනිවන සේවා දෙපාර්තමේන්තුවේ ගිනි රථ දෙකක් හා ගිනි භටයින් තිස්දෙනෙක් සහභාගී වී ගින්න නිවා දමා ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>25</day>
    </date>
    <link>http://www.dinamina.lk/2011/06/25/_art.asp?fn=r1106251</link>
    <topic>වැල්ලවාය හත-අට කණුව ගම්වැසියන්ගේ දුකට කන්දෙන්න</topic>
    <author>සටහන හා ඡායාරූප:-මඩුල්ල සමූහ චන්දන අත්තනායක</author>
    <content>වැල්ලවාය තුරුගම ග්‍රාම සේවා වසමට අයත් හතේ කණුව, අටේ කණුව ප්‍රදේශ දෙකේ ජනතාව දිගුකලෙක සිට ගැටලු රාශියක් හේතුවෙන් මහත් සේ දුෂ්කරතාවකට පත්ව සිටිති.තමන් විඳින දුක් ගැහැට පිළිබඳව දිනමිණට අදහස් දැක්වූ ආර්. එම්. පුංචිබණ්ඩා මහතා - අපි මෙහාට පදිංචියට ඇවිත් වසර 35ක් වෙනවා. දැනට පවුල් විශාල සංඛ්‍යාවක් පදිංචි වෙලා සිටිනවා. මෙය වැල්ලවාය බණ්ඩාරවෙල ප්‍රධාන මාර්ගය. මාර්ගය කාපට් කර හදන කොට අපි හිතාගෙන සිටියා ලයිට්, වතුර ටිකක් හම්බවෙයි කියා.තිබුණ වතුර ටිකත් නැතිවුණා. ප්‍රජා මූල සංවිධානය මගින් හුණුකැටිය ප්‍රදේශයේ ටැංකියක් හදලා වතුර දුන්නා. පාර හදන කොට බට ලයින්එක කැඩුණා. පාර කොන්ත්‍රාත් කරපු අය ඒක හදලා දෙන්න ඕනෑ. නමුත් හදලා දුන්නේ නැහැ. අපි මේක ප්‍රාදේශීය සභාවටත්, ජල සම්පාදන මණ්ඩලයටත් දැනුම් දුන්නා. අවුරුදු තුන හතරක් වෙනවා තවම හැදුවෙ නැහැ.ප්‍රධාන මාර්ගය අවට ඉඳලත් විදුලිය නැහැ. රාත්‍රී කාලයට එළියට බහින්නේ බයෙන්. තවම ඉඩම් ඔප්පු නැහැ. අඩුම වශයෙන් රජයෙන් ලබා දෙන සමෘද්ධි සහනාධාරය වත් නැහැ. කුලී වැඩ කරලා තමයි ජීවත් වන්නේ.ඊ. ඩී. කුසුමාවති මහත්මිය - බොන්න වතුර ටිකක් ගේන්න කිලෝමීටර් දෙකහමාරකට එහායින් හුණුකැටියට යන්න ඕනෑ. රුපියල් දෙසීයක්, තුන්සියයක් දීලා වීල් එකක් හයර් කරගෙන ගිහින් තමයි වතුර ගේන්නේ. රන්දෙණිය ඔයට නාන්න රුපියල් විස්සක් දීලා බස් එකේ යන්න ඕනෑ. නාන්න යන්නේ දින තුන හතරකට වතාවයි.අවුරුදු ගණනාවක් මේ ඉඩම්වල පදිංචිවෙලා සිටියට වැසිකිළි වළක් වත් හාරන්න අවසරයක් නැහැ. පාර අයිනේ කොස් පොළොස්, අඹ, ගස්ලබු ටිකක් තියාගෙන සිට ඒවා විකුණලා තමයි දවසට කීයක් හරි සොයා ගන්නේ. අපිට කොහෙන්වත් වැසිකිළි ආධාරයක් වත් නැහැ. යැයි ඇය කීවාය.ඩබ්ලිව්. එස්. අයිරාංගනී මහත්මිය - මෙම ප්‍රදේශය කඳු මුදුනක පිහිටා තිබෙන නිසා ළිඳක් වත් හෑරුවට වතුර නැහැ. හරකෙකුටවත් දෙන්න වතුර ටිකක් ගන්න තැනක් නැහැ. රජයේ රැකියා කරන කවුරුවත් මෙහේ නැහැ. කුලී වැඩ කරලා තමයි ජීවත් වන්නේ. සමෘද්ධියෙන් කඩ පෙළක් හදන්න වැඩසටහනක් සැදුවා. රුපියල් පහළොස් දහසක ආධාරයක් දෙනවා අපට හදා ගන්න කීවා. අපිට හැකි ආකාරයෙන් හදාගෙන ආවා. මුදල්වලින් කොටසක් වත් ලැබුණේ නැහැ. කඩවල්වල වැඩ ඉවර වුණේ නැහැ. දැනට අවුරුදු දහයකට පෙරයි මෙම කඩවල් ටික හදන්න ආරම්භ කළේ..  .</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>25</day>
    </date>
    <link>http://www.dinamina.lk/2011/06/25/_art.asp?fn=r1106252</link>
    <topic>බත්තුළුඔය-පුලිච්චංකුලම දුම්රිය ස්ථාන වල් බිහිවෙලා</topic>
    <author>සටහන හා ඡායාරූප:- පුත්තලම දිස්ත්‍රික් සංචාරක- ඇන්ටනි ප්‍රනාන්දු</author>
    <content>බත්තුළුඔය සහ පුලිච්චංකුලම යන මෙම දුම්රිය ස්ථානවලින් දුම්රියෙන් ගමන් වාර සලසා ගැනීමට පැමිණෙන දහස් ගණන් මගීන්ට රාත්‍රි සහ අලුයම් කාලයේ ඝන කැලෑ මැද්දේ විසකුරු සතුන්ගෙන් ආරක්ෂා වී යෑමට ඒමට සිදුවී තිබෙන අතර සමහර අවස්ථාවල විසකුරු සතුන්ගේ දෂ්ඨ කිරීම්වලට කීප දෙනකුම ගොදුරු වී ඇත.තවද දුම්රිය ස්ථානාධිපතිවරු නොමැතිව ගමන් වාර ප්‍රවේශ පත්‍ර ගැනීමට නොහැකිව දුෂ්කරතා වලට මුහුණදෙමින් සිටින බවද ඔවුහු පවසති.හදිසි අවස්ථාවල සොයා බැලීමට විදුලි පන්දම් දුම්රිය ස්ථානාධිපතිවරුන්ට නැත.දුම්රියන් ප්‍රමාද වූ අවස්ථාවල ඒ පිළිබඳව සොයා බැලීමට දුරකථන පහසුකම් නැත. පැය 24ක් සේවය කරන සේවකයනට පානීය ජලය සහ වැසිකිළි පහසුකම් නැත. මෙය මගීන්ට ද මහත් ගැටලුවකි.ප්‍රවේශ පත්‍ර නිකුත් කිරීමට අමතරව දුම්රිය ස්ථානාධිපතිවරුන්ට පැමිණෙන දුම්රියවලට බඩු පැටවීමට සිදුව ඇත. එවැනි අවස්ථාවල මඟීන්ට ප්‍රවේශපත් නිකුත් කිරීමට නොහැකි වනු ඇත.  .</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>25</day>
    </date>
    <link>http://www.dinamina.lk/2011/06/25/_art.asp?fn=r1106255</link>
    <topic>බෝකුන්දර බස් මගීආවරණයක් නෑ</topic>
    <author>කැස්බෑව සංචාරක ධර්මසිරි සුරවීර</author>
    <content>කොළඹ හොරණ ප්‍රධාන මාර්ගයේ බෝකුන්දර නගරයේ කොළඹ දිසාවට ඇති බස්රථ නැවතුමේ මගී ආවරණයක් නොමැතිවීමෙන් මගීහු අසීරුවට පත්ව සිටිති.මාර්ග අංක 120 හොරණ - කොළඹ කැස්බෑව-පිටකොටුව මාර්ග අංක 139 පිළියන්දල -කළුබෝවිල මාර්ග අංක 139/1 කහතුඩුව-කළුබෝවිල මාර්ග අංක 162 බණ්ඩාරගම -පිටකොටුව ලංගම හා පෞද්ගලික බස්රථ මේ නගරය හරහා ධාවනය වේ..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>25</day>
    </date>
    <link>http://www.dinamina.lk/2011/06/25/_art.asp?fn=r1106254</link>
    <topic>කළු ගලෙන් නිපදවන භාණ්ඩ අලෙවිය අඩුවෙලා</topic>
    <author>දිවුලපිටිය සමුහ අයිවන් නිශ්ශංක</author>
    <content>මිනුවන්ගොඩ ගල්කන්ද ප්‍රදේශයේ කළුගල් කර්මාන්තයේ නියැලෙන්නන්ට දුෂ්කරතා රැසක් පවතී.මේ කලුගල් කර්මාන්තයේ එදා දහසකට අධික පිරිසක් යෙදී සිටියත් දැන් එම පිරිස 100 දක්වා අඩුවී ඇත. කර්මාන්තයේ පවතින ගැටලු හා ප්‍රශ්න නිසා මේ තත්ත්ව උදාවී ඇත.කළුගල් සොයා ගැනීම දුෂ්කර වී ඇති බවත්, නිෂ්පාදිත කළුගල් භාණ්ඩ අලෙවිය පහත බැස ඇති බව ඔවුහු පවසති.වෙනත් රැකියාවක් නොමැති නිසා මේ කර්මාන්තයේ යෙදී සිටින බවද ඔවුහු කියති.මොවුන්ව වියපත්වූ පසු රැකීමට කිසිම ආදායම් මාර්ගයක් නොමැති බවද පවසන අතර මේ පිළිබඳව වගකිව යුතු අයගේ අවධානය යොමුවිය යුතු බව පවසති.  .</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>25</day>
    </date>
    <link>http://www.dinamina.lk/2011/06/25/_art.asp?fn=r1106253</link>
    <topic>අනගාරික ධර්මපාලතුමා විසූරාජගිරිය වලව්ව ගරාවැටිලා</topic>
    <author>සටහන හා ඡායාරූපය:– කෝට්ටේ මධ්‍යම සමූහ නන්ද ඒකනායක</author>
    <content>ශ්‍රීමත් අනගාරික ධර්මපාලතුමා සිය ජීවිතයේ අවසාන කාලයේ පදිංචි වී සිටි රාජගිරිය වලව්ව පිහිටි ඉඩම රජයට පවරාගෙන ධර්මපාලතුමා නමින් කෞතුකාගාරයක් ඉදිකිරීමට ජාතික උරුමයන් පිළිබඳ ඇමැති ජගත් බාලසූරිය මහතා යෝජනා කර ඇත.ධර්මපාලතුමා පරිහරණය කළ භාණ්ඩ විශාල ප්‍රමාණයක් දැනට මහාබෝධි සංගමය සතුව පවතින බැවින්, මහාබෝධි සංගමය මඟින් මෙම ඉඩමේ ධර්මපාල කෞතුකාගාරය ඉදිකිරීමට තමන්ට අවස්ථාව ලබාදෙන ලෙස මහාබෝධි සංගමයේ සභාපති බානගල උපතිස්ස නායක හිමියන් අමාත්‍යාංශයෙන් ඉල්ලීමක් කර ඇත.මෙයට වසර සියයකට පමණ පෙර ඉදිකරන ලද මෙම නිවෙස රාජගිරිය නමින් පැවතුන අතර , හේවාවිතාරණ පරම්පරාවට මෙම ඉඩමට අයත් විශාල ඉඩම් ප්‍රමාණයක් හිමිවීමෙන් පසු ධර්මපාලතුමා මෙහි පදිංචි වී ඇත.ඉඩම් ප්‍රතිසංස්කරණ කොමිසම යටතේ විශාල ඉඩම් ප්‍රමාණයක් නිවාස නොමැති අයට බෙදාදී ඇතැත්, ධර්මපාලතුමා විසූ ඉඩම් ප්‍රමාණය තවමත් සුරක්ෂිතව තිබේ.රාජගිරිය පාරේ පිහිටි මෙම සුවිසල් නිවෙසේ ශ්‍රීමත් එඩ්වඩ් බාන්ස්, හිටපු අධ්‍යාපන ඇමැති සී. ඩබ්ලිව්. ඩබ්ලිව්. කන්නන්ගර මහත්වරුන් ද අවසාන භාගයේ දී අනගාරික ධර්මපාලතුමා ද මෙම නිවෙසේ පදිංචි වී සිටි බවටද වාර්තාවේ.පර්චස් 170 ක් විශාල ඉඩමේ පිහිටි අනගාරික ධර්මපාලතුමා ජීවත් වූ මෙම නිවෙස පුරාවිද්‍යා ස්මාරකයක් වශයෙන් නම් කරන ලෙසට, කෝට්ටේ මහ නගර සභාවේ හිටපු නගරාධිපති චන්ද්‍රා ද සිල්වා මහතාගේ ප්‍රධානත්වයෙන් 1991.10.30 වන දින පැවැති නගර සභා මාසික රැස්වීමේ දී යෝජනාවක් ඉදිරිපත් වී ඇත.එම යෝජනාව අනුව එවකට සංස්කෘතික හා පූජාභූමි සංවර්ධන ඇමැතිවරයා වූ වි.ජ.මු. ලොකුබණ්ඩාර මහතා විසින් 1992.11.20 දිනැති ගැසට් නිවේදනය අනුව පුරාවිද්‍යා ස්මාරකයක් වශයෙන් නම්කර ඇත. දැනට පවතින තත්ත්වය මත ශ්‍රී ලංකා මහා බෝධි සංගමයේ සභාපති බානගල උපතිස්ස නායක හිමියන් විසින් මෙම ස්ථානය අනගාරික ධර්මපාලතුමා නමින් කෞතුකාගාරයක් පිහිටුවීම සඳහා මහා බෝධි සංගමයට හැකි බැවින්, ඊට අවස්ථාව ලබාදෙන ලෙස ජාතික උරුමයන් පිළිබඳ අමාත්‍යාංශයෙන් ඉල්ලීමක් කර ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>25</day>
    </date>
    <link>http://www.dinamina.lk/2011/06/25/_art.asp?fn=r1106256</link>
    <topic>වේයන්ගොඩ දී-ඇල්ල ඔය පාලමගිලා බැසීමේ අවදානමක</topic>
    <author>අත්තනගල්ල විශේෂ ජයවීර සුගතපාල</author>
    <content>දඩගමුව - පාරමුල්ල හරහා වේයන්ගොඩ පාරේ දී-ඇල්ල ඔය පාලම ගිලා බැසීමේ අවදානමට ලක්වී ඇත.වැලිකොට්ට දමා තාවකාලිකව දැනට පිළියම් කොට ඇතත් වාහනයක් ගමන් ගන්නා විටෙක කඩා වැටීමට බොහෝ සේ ඉඩ ඇති බව ප්‍රදේශවාසීහු පවසති..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>25</day>
    </date>
    <link>http://www.dinamina.lk/2011/06/25/_art.asp?fn=r1106257</link>
    <topic>ගිරිඋල්ල බස් නැවතුම්පොළේ මාර්ග අංක–ගමනාන්ත පුවරු සවිකර නෑ</topic>
    <author>කුරුණෑගල දිස්ත්‍රික් සංචාරක ගුණරත්න ලියනආරච්චි</author>
    <content>ගිරිඋල්ල නගරයේ ප්‍රධාන බස් නැවතුම්පොළෙන් විවිධ පළාත්වලට ධාවනය වන බස් රථ ගාල් කරන ස්ථානවලට අදාළ මාර්ග අංක - ගමනාන්ත පුවරු සවිකර නැති නිසා මගී ජනතාව අසීරුවට පත් වෙයි.ප්‍රධාන නගර සහ ග්‍රාමීය මාර්ගවල ධාවනය වන බස් 100කට වැඩි සංඛ්‍යාවක් මෙහි නවතා තැබේ.මේ බස් නැවතුම්පොළට පැමිණ යායුතු ප්‍රදේශයට අදාළ බස් රථ නවතන ස්ථාන සොයා ගැනීම මගීන් මුහුණපාන ප්‍රධාන ගැටලුවකි. එවිට අසල සිටින ත්‍රීරෝද රථ රියැදුරන්ගෙන් ඒ ගැන අසා දැනගන්නට ඔවුන්ට සිදුවේ.මේ පිළිබඳව පන්නල ප්‍රාදේශීය සභාවේ සහ වයඹ මාර්ගස්ථ මගී ප්‍රවාහන අධිකාරියේ බලධාරීන්ගේ අවධානය යොමුවිය යුතු යැයි මගීහු කියති.  .</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>25</day>
    </date>
    <link>http://www.dinamina.lk/2011/06/25/_art.asp?fn=r1106258</link>
    <topic>මහනුවර රෝහලේ ඇතැම් සේවකයන්ටරෝගීන්ගෙන් චෝදනා</topic>
    <author>අම්පිටිය සමූහ සිසිර ජයනාත් පීරිස්</author>
    <content>මහනුවර රෝහලේ හදිසි අනතුරු ඒකකයේ ඇතැම් සේවකයන් හදිසි රෝගින් වාට්ටුවලට ඇතුළත් කිරීමේදී රෝගියාගේ හදිසි තත්ත්වය පිළිබඳ නොසලකා අන් පුද්ගලයන් සමග කතා බහ කරමින් කාලය ගත කරන බැවින් රෝගීන් බලවත් දුෂ්කරතාවන්ට ගොදුරුවන බව පැවසේ.එසේම ඇතැම් සේවකයන්ට රෝහලේ වාට්ටු පිළිබඳව නිසි වැටහීමක් නැතැයි රෝගීන්ගේ ඥාාතීහු කියති..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>25</day>
    </date>
    <link>http://www.dinamina.lk/2011/06/25/_art.asp?fn=s1106251</link>
    <topic>පළපුරුද්ද හා තාරුණ්‍යය මිශ්‍ර ශ්‍රී ලංකා කණ්ඩායම එංගලන්තයට එරෙහිව අද විස්සයි 20 තරග බිමට</topic>
    <author>වර්නන් ගුණසේකර</author>
    <content>පළපුරුදු ක්‍රීඩකයන් හා තරුණ ක්‍රීඩකයන්ගෙන් සමන්විත ශ්‍රී ලංකා කණ්ඩායම අද බ්‍රිස්ටල් හි දී එංගලන්තය සමග විස්සයි 20 ජාත්‍යන්තර ක්‍රිකට් තරගයකට පිවිසෙයි.අද තරගය සඳහා නායක තිලකරත්න ඩිල්ෂාන්ගේ සහභාගිත්වය අවිනිශ්චිත තත්ත්වයක පවතී. ලෝඩ්ස් හි පැවැති ශ්‍රී ලංකා – එංගලන්ත දෙවැනි ටෙස්ට් තරගයේදී දකුණතේ මාපටැඟිල්ලේ ආබාධයකට ලක්වූ ඩිල්ෂාන්ගේ එම ආබාධය දැන් සුව අතට හැරී තිබුණත් එංගලන්තයට එරෙහිව ලබන 28 වැනිදා ඇරැඹෙන තරග පහකින් සමන්විත ජාත්‍යන්තර එක්දින තරගමාලාව හමුවේ ඔහු අද තරගයට සහභාගි කොට අනවශ්‍ය අවදානමක් ගැනීමට ශ්‍රී ලංකා කඳවුර කටයුතු නොකිරීමට ඉඩ තිබේ.එය එසේ වුවහොත් තිළිණ කණ්ඩම්බි අද තරගයේදී ශ්‍රී ලංකා පිල මෙහෙයවනු ඇත.තුන් ඉරියව්වෙන්ම කැපී පෙනෙන ක්‍රීඩක ඇන්ජලෝ මැතිව්ස් යළි කණ්ඩායමට එක්ව සිටීම ශ්‍රී ලංකාවට මහත් ශක්තියකි. ආබාධයකට ලක්ව සිට සුවය ලබා සහභාගි වූ පළමු තරගයේදීම වූස්ටර්ෂයර් පිලට එරෙහිව විශිෂ්ට දස්කම් දැක්වීමට ඔහු සමත් විය. ශ්‍රී ලංකාව ලකුණු 57 කින් ජය ගත් (ශ්‍රී ලංකාව 351, වූස්ටර්ෂයර් 294) එම පුහුණු එක්දින තරගයේදී සුපුරුදු දස්කම් අතරට පිවිසි මැතිව්ස් හතරේ පහර 5ක් හා හයේ පහර 2 ක් සමඟින් පන්දු 90 කින් ලකුණු 81 ක් වාර්තා කළේය.ශ්‍රී ලංකාව තරග 1 – 0 කින් පරාජය වූ ටෙස්ට් තරගමාලාවේදී මැතිව්ස් නැති අඩුව හොඳින් දැනිණි.ශ්‍රී ලංකා එක්දින කණ්ඩායමට එක්වීම පිණිස එංගලන්තයට ගොස් සිටින ජීවන් මෙන්ඩිස් ද ඔහුගේ අගය මනාව ප්‍රදර්ශනය කරමින් වූස්ටර්ෂයර් සමග තරගයේදී හතරේ පහර 11 ක් හා හයේ පහර 3 ක් එල්ල කරමින් නොදැවී ලකුණු 99 ක් රැස් කිරීමට සමත් විය. ජාත්‍යන්තර එක්දින තරග බිමෙන් සාඩම්බර සමුගැනීමකට සැරසෙන සනත් ජයසූරිය ද එම තරගයේදී ඔහුට ආවේණික ආක්‍රමණශීලී පිතිහරඹයට යළි අවතීර්ණ වෙමින් පන්දු 60 කින් වේගවත් ලකුණු 78 ක් ලබා ගත්තේය.මීට අමතරව ජයසූරිය ලකුණු 17 කට කඩුලු 2ක්ද බිඳ හෙලුවේය.ටෙස්ට් තරග පිටියෙන් සමුගත් ලසිත් මාලිංග ද එක්දින කණ්ඩායමට සාර්ථකට එක් වෙමින් වූස්ටර්ෂයර් පිලේ කඩුලු 3 ක් ලකුණු 25 කට බිඳ ;හලීමට සමත් විය. අජන්ත මෙන්ඩිස් ලකුණු 68 කට කඩුලු 3 ක් ලබා ගත්තේය.කෙසේ වෙතත් ශ්‍රී ලංකා පළපුරුදු ක්‍රීඩකයන්ගේ පිතිහරඹය ගැන නම් සෑහීමකට පත්විය නොහැක. එහෙත් ටෙස්ට් තරගවලට වඩා හාත්පසින්ම වෙනස් විස්සයි 20 හා එක්දින තරග බිමේ ඔවුන් පෙරට වඩා ශක්තිමත් ක්‍රීඩාවක නිරත වනු ඇතැයි යන්න ක්‍රිකට් ලෝලී සියලු දෙනාගේම ප්‍රාර්ථනය වෙයි.විස්සයි 20 ජගත් ශ්‍රේණිගත කිරීම්වල ශ්‍රී ලංකාව සිටින්නේ එංගලන්තයට වඩා ඉදිරියෙනි.එංගලන්ත විස්සයි 20 නායකයා ලෙසින් ස්ටුවර්ට් බ්‍රෝඩ් ගේ පළමු තරගය මෙය වෙයි. එහෙත් අද තරගය සඳහා ඔහුගේ සහභාගිත්වය ද සැක සහිත තත්ත්වයක පවතී. ශ්‍රී ලංකාවට එරෙහිව සවුත්ඇම්ප්ටන් හි ‘රෝස් බෝල්’ ක්‍රීඩාංගණයේදී පැවැති තෙවැනි හා අවසාන ටෙස්ට් තරගයේදී බ්‍රෝඩ් පාදයේ ආබාධයකට ලක්විය. කෙසේ වෙතත් ඔහු ඊයේ සහ පෙරේදා බ්‍රිස්ටල් හි දී පන්දු රැකීමේ පුහුණුවීම්වලට සහභාගි වූ බව වාර්තා වෙයි. යම් හෙයකින් අද තරගයට ඔහු සහභාගි නොවුවහොත් ඔයින් මෝගන් එංගලන්තය මෙහෙයවනු ඇත. ටෙස්ට් කඩුලු රකින්නා වන මැට් ප්‍රයර් වෙනුවට ක්‍රෙග් කීස්වෙටර් කැඳවා තිබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>25</day>
    </date>
    <link>http://www.dinamina.lk/2011/06/25/_art.asp?fn=s1106252</link>
    <topic>ජගත් ක්‍රිකට් පිටියෙන් ස්කොට් ස්ටයිරිස් සමුගනී</topic>
    <author>වෙලිංග්ටන් (ඒ. එෆ්. පී.)</author>
    <content>තුන් ඉරියව්වෙන් දස්කම් පෑ නවසීලන්තයේ සුපිරි ක්‍රිකට් ක්‍රීඩක ස්කොට් ස්ටයිරිස් ජාත්‍යන්තර ක්‍රිකට් පිටියෙන් සමුගන්නා බව ඊයේ ප්‍රකාශයට පත් කළේය.කෙසේ වෙතත් ඕවර විස්සයි 20 ක්‍රිකට් තරගවලට සහ ඉන්දීය ප්‍රිමියර් ලීග් තරගමාලාවට තවදුරටත් ක්‍රීඩා කිරීමට තමා බලාපොරොත්තු වන බව ඔහු වැඩිදුරටත් පැවැසීය.නවසිලන්තයේ නව ක්‍රිකට් නායකයා වශයෙන් රොස් ටේලර් පත් කිරීමෙන් අනාගතයේදී නවසීලන්ත ක්‍රිකට් ක්‍රීඩාවේ නව යුගයක් උදාවනු ඇතැයි ස්ටයිරිස් පවසයි.ජාත්‍යන්තර ක්‍රිකට් පිටියට සමුදීමට මේ සුදුසුම කාලය බව 35 හැවිරිදි ස්ටයිරිස් ප්‍රකාශ කරන අතර මේ දිනවල එසෙක්ස් කණ්ඩායම වෙනුවෙන් ඔහු ක්‍රීඩා කරමින් සිටියි.තවදුරටත් නවසීලන්තයේ දේශීය ක්‍රිකට් තරගවලට සහභාගිවන බව පවසන ස්ටයිරිස් විස්සයි 20 ක්‍රිකට් තමා ඉතා ප්‍රියකරන බවත් එම ක්‍රීඩාවේ තව අවුරුද්දක් දෙකක් තමාට රැදී සිටිය හැකි බවත් පවසයි.ජාත්‍යන්තර ක්‍රිකට් ක්‍රීඩාවට සම්බන්ධ නොවීම නිසා තමාට තම පවුලේ අය සමග වැඩි කාලයක් ගත කිරීමට අවස්ථාව සැලසෙන බව ද ඔහු කියයි.ස්ටයිරිස් මේ දක්වා ටෙස්ට් තරග 29 කටත් ජාත්‍යන්තර තරග 188 ක්ටත් සහභාගී වී ඇත.ඔහු අවසන් වරට සහභාගී වූයේ කොළඹ දී පැවැති 2011 ලෝක කුසලාන තරගාවලියේ ශ්‍රී ලංකාව සමග පැවැති අර්ධ අවසන් පූර්ව වටයේ තරගයටයි.2002 දී බටහිර ඉන්දීය කොදෙව් දූපත් පිලට එරෙහි තරගයේදී ස්ටයිරිස් ශතකයක් ලබා ගත් අතර ඔහු එම තරගයේදී දැක්වූ දක්ෂතාව නිසා බටහිර ඉන්දීය කොදෙව් දූපත්වලදී නවසීලන්තයට ප්‍රථම වරට ටෙස්ට් තරගාවලියක ජයග්‍රහණය හිමිවිය..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>25</day>
    </date>
    <link>http://www.dinamina.lk/2011/06/25/_art.asp?fn=s1106253</link>
    <topic>ඉන්දියා ක්‍රීඩකයන් නොමැතිවශ්‍රී ලංකා ප්‍රිමියර් ලීගය පවත්වයි</topic>
    <author>වර්නන් ගුණසේකර</author>
    <content>ලබන මස කොළඹදී ආරම්භ කිරීමට සැලසුම් කර තිබෙන ශ්‍රී ලංකා ප්‍රිමියර් ලීග් තරගාවලිය ඉන්දියා ක්‍රිකට් ක්‍රීඩකයන් නොමැතිව පැවැත්වීමට ශ්‍රී ලංකා ක්‍රිකට් ආයතනය පියවර ගනු ඇතැයි අපේක්ෂිතය.මීට හේතු වී ඇත්තේ ඉන්දියා ක්‍රීඩකයන්ගේ ගිවිසුම් ආරක්ෂා කිරීම සඳහා බැංකු ඇප ඉදිරිපත් කිරීමට ශ්‍රී ලංකා ක්‍රිකට් ආයතනය කටයුතු කර තිබියදීත් ශ්‍රී ලංකා ප්‍රිමියර් ලීගයට ඉන්දියා ක්‍රීඩකයන් සහභාගි වීම වැළැක්වීමට ගෙන ඇති තීරණය වෙනස් කිරීම ඉන්දියා ක්‍රිකට් පාලක මණ්ඩලය විසින් ප්‍රතික්ෂේප කිරීමයි. දෙරටේ ක්‍රිකට් මණ්ඩල මේ සම්බන්ධයෙන් සාකච්ජා කිරීම සඳහා දුරකථන සම්මන්ත්‍රණයක් පැවැත්වූවද එකඟත්වයකට පැමිණීමට නොහැකි වී තිබේ.ශ්‍රී ලංකා ප්‍රිමියර් ලීගයේ වෙළඳ අයිතිය තිබෙන ‘සමර්සෙට් එන්ටර්ටේන්මන්ට්’ ආයතනය ජාත්‍යන්තර ක්‍රීඩකයන්ගේ කොන්ත්‍රාත් හසුරුවනු ඇති බව පවසමින් සිය ක්‍රීඩකයන්ට අවසර දීම ඉන්දියා ක්‍රිකට් පාලක මණ්ඩලය මුලින් ප්‍රතික්ෂේප කර සිටියේය. මේ නිසා, ක්‍රීඩකයන්ගේ ගෙවීම් සම්බන්ධයෙන් අර්බුදයක් මතු වුවහොත් ව්‍යාකූල තත්ත්වයක් හට ගනු ඇතැයි කියමින් මණ්ඩලය ශ්‍රී ලංකා ලීගය පිළිබඳ ඔවුන්ගේ මතය වෙනස් කළේය. ඉන්දියා ක්‍රිකට් පාලක මණ්ඩලය සැනසීමේ ක්‍රියාමාර්ගයක් ලෙසින්, ඉන්දියා ක්‍රීඩකයන්ගේ මුදල් අයිතීන් සුරක්ෂිත කිරීම පිණිස ඇප වීමට ශ්‍රී ලංකා ක්‍රිකට් ආයතනය කැමැත්ත පළකර සිටියද ඉන්දියා ක්‍රිකට් මණ්ඩලය සතුටු කිරීමට එය ප්‍රමාණවත් නොවීය.“එය ඔවුන්ගේ තීරණයයි. එය වෙනස් කරන්න කියා ඔවුන්ට බල කරන්න අපට බැහැ” යැයි ක්‍රීඩා ඇමැති මහින්දානන්ද අළුත්ගමගේ මහතා කියයි. “ඉන්දියාව ඔවුන්ගේ ස්ථාවරය වෙනස් නොකරන බව අප දැන සිටියා. අපි ඉන්දියාවට නොගියේ ඒ නිසයි. ඔවුන් තුළ විශ්වාසය ඇති කරවන්න අපි උත්සාහ කළා. නමුත් ඔවුන්ගේ ස්ථාවරය වෙනස් කරන්න බැහැ කියලා ඉන්දියා ක්‍රිකට් පාලක මණ්ඩලය අපට කියා සිටියා.”මේ තරගාවලියේ කොටස්කරුවකු වීමට ඉන්දියා ක්‍රිකට් පාලක මණ්ඩලයට වුවමනාවක් නැති හේතුව ලලිත් මෝඩි බව ඇමැතිවරයා ‘ටයිම්ස් ඔෆ් ඉන්ඩියා’ පත්‍රයට පවසා තිබේ. “තරගාවලියට මෝඩි සම්බන්ධ බවට හැඟෙන බැවින් ඔවුන්ට ඔවුන්ගේ ක්‍රීඩකයන් ශ්‍රී ලංකා ප්‍රිමියර් ලීග් තරගාවලියට එවිය නොහැකි බව ඉන්දියා ක්‍රිකට් මණ්ඩලය අපට කීවා.මෝඩි මේ තරගාවලියේ තුන්වැනි පාර්ශවය බවත් ඔහු තිරයෙන් පිටුපස සිටින බවත් මණ්ඩලය කියා සිටියා.”ඉන්දියා ක්‍රිකට් පාලක මණ්ඩලයේ මේ ආකල්පය ඔස්ට්‍රේලියාව, දකුණු අප්‍රිකාව, නවසිලන්තය හා පාකිස්තාන ක්‍රිකට් මණ්ඩලවල ආකල්පයන්ට වඩා හාත්පසින්ම ප්‍රතිවිරුද්ධ වෙයි. මේ සියළුම මණ්ඩල ශ්‍රී ලංකා ප්‍රිමියර් ලීග් ක්‍රිකට් තරගාවලියට ඔවුන්ගේ ආශිර්වාදය හා සහාය ලබා දී තිබේ. ජාත්‍යන්තර ක්‍රිකට් ක්‍රීඩකයන්ගේ සංගම් සම්මේලනයේ ප්‍රධාන විධායක ටිම් මේ මහතා ද තරගාවලියට ඔහුගේ පූර්ණ සහාය පළකර තිබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>25</day>
    </date>
    <link>http://www.dinamina.lk/2011/06/25/_art.asp?fn=s1106254</link>
    <topic>තෙවැනි කොටසේ එක්දින ක්‍රිකට්තරගාවලියට කණ්ඩායම් 36 ක්</topic>
    <author>මහනුවර ක්‍රීඩා විශේෂ</author>
    <content>ශ්‍රී ලංකා ක්‍රිකට් ආයතනය වෙනුවෙන් මහනුවර දිස්ත්‍රික්ක ක්‍රිකට් සංගමය මෙහෙයවන 3 වන කොටසේ සීමිත ඕවර් 50 ක්‍රිකට් තරගාවලිය සඳහා කණ්ඩායම් 36 ක් මෙම වසරේ තරග වදී..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>25</day>
    </date>
    <link>http://www.dinamina.lk/2011/06/25/_art.asp?fn=s1106255</link>
    <topic>සී. ආර්.-හැව්ලොක්ස් රගර් ගැටුම අද</topic>
    <author>ෆවුස් මොහොමඩ්</author>
    <content>කැල්ටෙක්ස් ලීග් රගර් තරගාවලියේ ප්‍රසාද් ලකුණු සටහනේ ඉදිරියට පැමිණීමේ අදිටනින් යුතුව සී. ආර්. ඇන්ඩ් එෆ්. සී. පිල අද (25) හැව්ලොක්ස් පිටියේදී හැව්ලොක්ස් පිල සමග තරග බිමට පිවිසෙයි.මෙවර තරගාවලියේ සහභාගී වූ තරග 3න් තවමත් එක් තරගයක පමණක් ජය හිමිකරගෙන සිටින, පසුගිය වසරේ අනුසූරයන් වන සී. ආර්. පිලට හැව්ලොක්ස් පිල හමුවේ දැඩි සටනක නිරත වීමට සිදුවනු නියතය.මෙවර තරගාවලියේ තරග 3 කදී ජයග්‍රහණයන් 2 ක් හිමිකර ගැනීමට සමත් වූ හැවිලොක්ස් පිල සිය ජයග්‍රහණ ගමන මග තවදුරටත් පුළුල් කර ගැනීමේ අරමුණින් යුතුව අද තරගයට මුහුණ දෙනු ඇත.සී. ආර්. පිල මුහුණ දුන් තරග 3 න් එක් තරගයක ජය හිමිකරගත් අතර එක් තරගයක් පරාජයට පත්විය.නාවික හමුදාව සමග පසුගිය සතිඅන්තයේ පැවැති තරගය ලකුණු 18 – 18 ක් ලෙස ජය පරාජයෙන් තොරව නිමාවට පත්විය.මෙවර තරගාවලියේ පළමු සතියේදී මහනුවර කණ්ඩායමට ලකුණු 18 – 13 ක් ලෙස පරාජයට පත්වූ හැව්ලොක්ස් පිල දෙවැනි සතියේදී ලකුණු 36- 13ක් ලෙස යුද හමුදාව ද පසුගිය සතියේදී ලකුණු 22 – 13 ක් ලෙස ගුවන් හමුදාව ද පරාජයට පත් කළේය.මේ අතර මෙවර තරගාවලියේ අපරාජිත කණ්ඩායමක් වන නාවික හමුදාව, සී. එච්. ඇන්ඩ් එෆ්. සී. පිල සමග අද මෙට්ලන්ඩ් පෙදෙසේදී තරග වදියි.තරගාවලියේ පළමු සතියේදී ලකුණු 12 – 5 ක් ලෙස යුද හමුදාව ද, දෙවැනි සතියේදී ලකුණු 19 – 8 ක් ලෙස ගුවන් හමුදාව ද පරාජයට පත්කළ නාවික හමුදාව පසුගිය සති අන්තයේදී ලකුණු 18 –18 ක් ලෙස සී. ආර්. පිල සමග පැවැති තරගය ජය පරාජයෙන් තොරව නිමා කර ගැනීමට සමත්විය.සහභාගි වූ තරග 3 ම පරාජයට පත්ව සිටින සි. එච්. පිල මෙවර තරගාවලියේ සිය ප්‍රථම ජයග්‍රහණය ලබා ගැනීමේ අදිටනින් යුතුව අද තරගයට මුහුණ දෙනු ඇත.පසුගිය වසරේ කැල්ටෙක්ස් තරගාවලියේ පළිහ සූරතාව දිනාගත් පොලිස් පිල සහ කැල්ටෙක්ස් කුසලාන සූරයන් වන මහනුවර පිල අතර තරගය හෙට (26) කොළඹ පොලිස් පිටියේදී පැවැත්වීමට නියමිතය.පළමු තරගය ලකුණු 18 – 12 ක් වශයෙන් ගුවන් හමුදාවට පරාජය වුවද සී. ආර්. පිල සමග පැවැති තරගය ලකුණු 11 – 10 ක් ලෙසත්, සී. එච්. පිල සමග පැවැති තරගය ලකුණු 17 – 13 ක් ලෙසත් ජය ගැනීමට පොලිස් පිල සමත්විය.වසර ගණනාවක් පුරා කැල්ටෙක්ස් තරගාවලියේ ආධිපත්‍යය පතුරමින් සිටින ප්‍රබල මහනුවර පිල මෙවර තරගාවලියේ සහභාගී වූ තරග 3ම ජය ගනිමින් පෙරමුණේ පසුවෙයි.මහනුවර පිල පළමු තරගයේදී ලකුණු 18 – 13 ක් ලෙස හැව්ලොක්ස් පිල පරාජය කළ අතර දෙවැනි තරගයේදී ලකුණු 41 – 19 ක් ලෙස සී. එච්. පිල පැරදවීය. පසුගිය සතියේදී යුද හමුදාව සමග පැවැති තරගයෙන් ලකුණු 51 – 6 ක දැවැන්ත ජයක් අත්කර ගැනීමට ද මහනුවර පිල සමත්විය..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>25</day>
    </date>
    <link>http://www.dinamina.lk/2011/06/25/_art.asp?fn=s1106256</link>
    <topic>කෑගල්ල දිස්ත්‍රික් කනිෂ්ඨමලල ක්‍රීඩා තරගාවලිය 29 දා</topic>
    <author/>
    <content>කෑගල්ල දිස්ත්‍රික් මලල ක්‍රීඩා සංගමය සංවිධානය කරනු ලබන කනිෂ්ඨ මලල ක්‍රීඩා තරගාවලිය මේ මස 29 දා කෑගල්ල මහජන ක්‍රීඩාංගණයේදී පැවැත්වේ.දිස්ත්‍රික්කයේ ප්‍රාදේශීය ලේකම් කොට්ඨාස 11 ක් නියෝජනය කරමින් පාසල් ක්‍රීඩක ක්‍රීඩිකාවන් 2300 කගේ පමණ සහභාගීත්වයෙන් පැවැත්වෙන මේ තරගාවලියේදී වයස අවුරුදු 14 න්, 16 න් හා 18 න් පහළ බාලක බාලිකා දෙඅංශයෙන්ම තරග පැවැත්වීමට නියමිතය.2018 පොදු රාජ්‍ය මණ්ඩලීය තරගාවලිය ඉලක්ක කරගනිමින් පිහිටුවීමට නියමිත ක්‍රීඩා සංචිතයන්ට දක්ෂ යොවුන් ක්‍රීඩක ක්‍රීඩිකාවන් තෝරා ගැනීම අරමුණු කොටගෙන උදෙසා මේ තරගාවලිය සංවිධානය කර තිබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>25</day>
    </date>
    <link>http://www.dinamina.lk/2011/06/25/_art.asp?fn=s1106257</link>
    <topic>රමිඳු කුමාරසිංහගේ පිතිහරඹයෙන්තර්ස්ටන් පිලට ජය</topic>
    <author/>
    <content>ශ්‍රී ලංකා පාසල් ක්‍රිකට් සම්මේලනය සංවිධානය කරන අවුරුදු 17න් පහළ ‘ඒ’ කොටසේ තරගයකදී මොරටු විදුහල් කණ්ඩායම ලකුණු 41කින් පරාජය කිරීමට කොළඹ තර්ස්ටන් විදුහල් පිල සමත්විය.කාසිය වාසිය දිනු තර්ස්ටන් විදුහල් කණ්ඩායම පළමුව පන්දුවට පහර දෙමින් කඩුලු 5 කට ලකුණු 294 ක් රැස් කිරීමට සමත් විය. එහිදී නායකත්වයේ ඉනිමක් ක්‍රීඩා කළ රමිදු කුමාරසිංහ පන්දු 125 කදී හතරේ පහර 18 සමඟින් නොදැවී ලකුණු 126 ක් ලබා ගැනීමට සමත් විය.මීට අමතරව කවිදු කුලසේකර ලකුණු 38 ක් සහ මින්හාජ් ජලීල් ලකුණු 35ක් බැගින් රැස් කළහ. පන්දු යැවීමේදී ඉමේෂ් චාමර කඩුලු 2ක් බිද හෙළීය.පිළිතුරු ඉනිම ක්‍රීඩා කළ මොරටු විද්‍යාල ඉනිම ලකුණු 253 කට සීමා කිරීමට තර්ස්ටන් පන්දු යවන්නන් සමත්විය. කනිෂ්ක ප්‍රභාත් ලකුණු 55 ක් ද, පැතුම් සිල්වා ලකුණු 37 ක් ද, අසිත් මල්මද ලකුණු 26 ක් ද, රැස් කළහ. පන්දු යැවීමේදී රජිත පෙරේරා ලකුණු 48 කට කඩුලු 3 ක් ද, අචින්ද ප්‍රනාන්දු ලකුණු 49 කට කඩුලු 2 ක් ද, බිද හෙළීය..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>25</day>
    </date>
    <link>http://www.dinamina.lk/2011/06/25/_art.asp?fn=s1106258</link>
    <topic>සෑම් චන්ද්‍රසිංහ පාපන්දු අද-හෙට</topic>
    <author/>
    <content>ආදි ආනන්දීය පාපන්දු සංගමය නමවන වරටත් සංවිධානය කරනු ලබන සෑම් චන්ද්‍රසිංහ පාපන්දු තරගාවලිය අද (25) සහ හෙට (26) තුරඟ තරග පිටියේ දී පැවැත්වේ. වයස අවු. 17න් පහළ සමස්ත ලංකා ආරාධිත පාසල් පාපන්දු තරගාවලියක් ලෙස මෙය සංවිධානය කෙරේ. එංගලන්තයේ සුප්‍රසිද්ධ ව්‍යාපාරිකයකු වන ආදි ආනන්දීය පාපන්දු ක්‍රීඩකයෙකු වන සෑම් චන්ද්‍රසිංහ මහතාගේ ධන පරිත්‍යාගය මත මෙම තරගාවලිය සංවිධානය කෙරේ..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>25</day>
    </date>
    <link>http://www.dinamina.lk/2011/06/25/_art.asp?fn=f1106251</link>
    <topic>නැගිටින්නට දඟලන කොටියා වැනසීමටඅපි සැම එක්වෙමු</topic>
    <author>සටහන භක්ති ධර්මපි‍්‍රය මෙන්ඩිස්</author>
    <content>මානුෂීය මෙහෙයුම පැවැති සමයේ 58 වැනි සේනාංකය මෙහෙයවූයේ මේජර් ජනරාල් ශවේන්ද්‍ර සිල්වා මහතායි. එම සේනාංකය එදා යුද ජයග්‍රහණ රැසක්ම ලබා ගත්තේය. එක්සත් ජාතීන්ගේ සංවිධානයේ නියෝජ්‍ය නිත්‍ය නියෝජිතයා ලෙස ඔහු අද කටයුතු කරයි. චැනල් 4 වාර්තා වැඩසටහන අමූලික බොරුවක් බව පෙන්වීමට ඉකුත් 22 වැනිදා අමෙරිකාවේ නිව්යෝර්ක් නුවර දී ශවේන්ද්‍ර සිල්වා මහතාට හැකි විය. ඒ එහි පැවැති සම්මන්ත්‍රණයකදීය. මේ පිළිබඳ ඒ මහතා සමඟ දුරකථනය ඔස්සේ කළ කතාබහකි මේ.* අමෙරිකාවේ සිටින ඔබ, ටැමිල් ඩයස්පෝරාව සමඟ වැඩ කටයුතු කරන්නේ කෙසේද?මං ඔය වචනයට වැඩි කැමැත්තක් දක්වන්නේ නැහැ. ඔය වචනය එල්. ටී. ටී. ඊ. ඩයස්පෝරාව ලෙස නිවැරැදි විය යුතුයි. මානුෂීය මෙහෙයුම මගින් අප ශ්‍රී ලංකාවේ කොටි ත්‍රස්තවාදය පරාජය කළා. ලෝකයටම එය පිළිගන්නට සිදුවුණා. මෙැවනි විශාල මානුෂීය මෙහෙයුමක් කිරීමට ලොව කිසිදු හමුදාවකට හැකි වුණේ නෑ. ත්‍රිවිධ හමුදාව, පොලිසිය, සිවිල් ආරක්‍ෂක බළකාය මෙන්ම ශ්‍රී ලාංකික වැසියන් මේ සඳහා සිය දායකත්වය ලබා දුන්නා. අපට මෙය කරන්නට සිදුවුණේ නොයෙක් බාධකත් සමඟයි. ජනාධිපති මහින්ද රාජපක්‍ෂ මහතා, ආරක්‍ෂක ලේකම් ගෝඨාභය රාජපක්‍ෂ මහතා මේ සඳහා ලබා දුන් නායකත්වය ප්‍රශංසනීයයි. අද ශ්‍රී ලාංකිකයන් කිසිදු බියකින් තොරව ශ්‍රී ලංකාව තුළ ජීවත් වෙනවා.ඒත් එදා ශ්‍රී ලාංකිකයන් සෑම කෙනෙකුටම ලොකු බියක් තිබුණා. විදේශ රටවල සිටින ශ්‍රී ලාංකිකයන් පවා බියෙන් සැකයෙන් ජීවත් වුණේ. කොටි ත්‍රස්තවාදීන් කොයි මොහොතක මරාගෙන මැරෙන බෝම්බයක් එල්ල කරයිද කියා කාටවත් කිව නොහැකි තත්ත්වයක් තිබුණා. අප ඉතා කැපකිරීම් සිදුකර මේ තත්ත්වය සම්පූර්ණයෙන් වෙනස් කළා.අපගේ රණවිරුවන් ජීවිත පරිත්‍යාග කළා. ආබාධිතයන් බවට පත් වෙමින්, කොටි ත්‍රස්තවාදියාගෙන් රට බේරා ගත්තා. ශ්‍රී ලංකාව තුළ සැබෑ ප්‍රජාතන්ත්‍රවාදයක් ඇති බව ලෝකයාට පෙන්වීමට එමඟින් හැකි වුණා. අප මහත් කැපකිරීම් සිදුකර ජය ගත් ත්‍රස්තවාදය, ලෝකයෙන්ම පළවා හැරීමට ක්‍රියා කළ යුතුයි.ශ්‍රී ලංකාවෙන් අප පන්නා දැමූ කොටි ත්‍රස්තවාදය අද ජාත්‍යන්තරව හිස ඔසොවන්නට උත්සාහ කරන බවක් පෙනෙනවා.  කොටි ත්‍රස්තවාදයට ජාත්‍යන්තරව නැඟී සිටීමට අවශ්‍ය ශක්තිය ලබා දීමට රාජ්‍ය නොවන සංවිධාන කටයුතු කරමින් සිටිනවා. එදා කොටින්ට කෝටි ගණනින් මුදල් සැපැයූ ජාවාරම්කරුවන්, අදත් කොටි සංවිධානයට අවශ්‍ය සහය ලබා දීමට පියවර ගෙන තිබෙනවා. එම සංවිධාන පුද්ගලයින් වැටී සිටින කොටියාට වතුර, කිරි පොවමින් පණ ගන්වන්නට හදනවා. අප මෙය හොඳින් තේරුම් අරගෙන තිබෙන්නේ. මේ නිසා අප සියලු දෙනා එක් වී, නැගිටින්නට හදන කොටි ත්‍රස්තවාදියා සුණුවිසුණු කළ යුතුයි. මේ සඳහා මුහුණ දීමට අපි සැලැසුම් සහගතව ක්‍රියා කළ යුතුයි.* අමෙරිකාවේ නිව්යෝර්ක් නුවර සිටින ඔබට, මේ ලෙස ක්‍රියා කිරීමට යාම නිසා තර්ජන එල්ල වී නැද්ද?අප තර්ජනවලට බිය පුද්ගලයන් නෙමෙයි. මං, මරාගෙන මැරෙන බෝම්බය රැගෙන එන කොටි සාමාජිකයා මෙල්ල කරලා, ඔවුන්ට සැබෑ ජීවිතයක් ලබා දෙන්න කටයුතු කළ හමුදාවක නිලධාරියෙක්. අපිට කොටි ත්‍රස්තවාදීන් නොයෙක් ආකාරයෙන් ප්‍රහාර එල්ල කළා. ප්‍රහාර සැළසුම් කළා. ඒ සියල්ලටම ශ්‍රී ලංකා ත්‍රිවිධ හමුදාව ඉතා හොඳින් මුහුණ දුන්නා. සැබෑ ශ්‍රී ලාංකිකයා තම රට වෙනුවෙන් දිවි පරදුවට තබනවා. තම ජීවිතයට වඩා රටට ආදරය කරනවා. මේ බව ලෝකයේ බොහෝ රටවල් හොඳින් දන්නා කාරණයක්. කොටි ත්‍රස්තවාදයට මුහුණ දුන්න අපිට මොන තර්ජනය ආවත් බිය විය යුතු නැහැ. අප ඕනෑම අභියෝගයකට ලෑස්ති පිරිසක්. මට නොයෙක් තර්ජන පැමිණෙනවා. එක් අවස්ථාවකදී බොස්ටන් නුවර දී මාව ඝාතනය කිරීමට එල්ටීටීඊ ඩයස්පෝරාව කටයුතු කළා. එහෙත් එය සාර්ථක වුණේ නැහැ. මේ ආකාරයට නොයෙක් ක්‍රම හරහා ඔවුන් අපගේ ජීවිතය උදුරා ගන්නට හදනවා. මා ඒ සඳහා බිය වන්නේ නැහැ.* චැනල් 4 වාර්තා වැඩසටහන බොරුවක් බව සහ එය ශ්‍රී ලංකා රජය, ත්‍රිවිධ හමුදාව අපකීර්තියට පත්කිරීමට සැළැසුම් කළ එකක් බව ඔබ ප්‍රකාශ කරනවා. ඒ කුමන හේතු පදනම්වද?චැනල් 4 වාර්තා වැඩසටහන අමූලික බොරුවක්. මා නොබියව ඒ ගැන කියනවා. මෙය අසත්‍යයක් බව පෙන්වීමට මා ළඟ ඕනෑ තරම් සාක්‍ෂි තිබෙනවා. මෙය සත්‍යයක් නම් ඔප්පු කර පෙන්වන්න කියා මම ලෝකයේ ඕනෑම ජගතෙකුට අභියෝග කරනවා.නිව්යෝර්ක් හි දේවස්ථාන මධ්‍යස්ථානයේ දී මේ බව ඔප්පු කර පෙන්වීමට හැකි වුණා. ඒ සම්මන්ත්‍රණයට සහභාගි වූ විදේශිකයන් රැසක් පිළිගත්තා චැනල් 4 අමූලික බොරුවක් කියලා.එදා එම සම්මන්ත්‍රණය සංවිධානය කර තිබුණේ කොටි හිතවාදී සංවිධාන, හියුමන් රයිට්ස් වොච්, ඇමනෙස්ට් ඉන්ටර්නැෂනල් සහ ක්‍රයිම් ගෲප් සොසයිට් නමැති සංවිධානයි. මේ සංවිධාන උත්සාහ කළේ චැනල් 4 සත්‍යයක් බව ප්‍රකාශ කිරීමටයි. ඒත් මා ඒ සියල්ල පරාජය කළා. මං හිතන්නේ මා මගේ වගකීම ඉටුකළ බවයි.චැනල් 4 වාර්තා වැඩසටහනේ සිටින කාන්තාව නම් රැසකින් ශ්‍රී ලංකාවේ පෙනී සිට තිබෙනවා. වනිකුමාර්, ගනේෂ්වරිකුමාර්, ගනිකුමාර් නමැති නම්වලින් ඇය පෙනී සිට තිබෙනවා.චැනල් 4 නරඹන පිරිසගේ අවධානය දිනාගැනීම සඳහා ඇය නොයෙක් ක්‍රම භාවිත කර තිබෙනවා. විටෙක ඇය සුබසාධන නිලධාරිනියක් හැටියට පෙනී සිටිනවා.  තවත් විටෙක යුද්ධයෙන් තුවාල ලැබූ සාමාන්‍ය වැසියන්ට ඇප උපස්ථාන කරන තරුණියක් ලෙස පෙනී සිටිනවා. ඇය කිඹුල් කඳුළු සලමින් දුක, වේදනාව ලොවට පෙන්වීමට උත්සහ ගන්නවා. ඇය මාස හයක් ශ්‍රී ලංකාවේ සිටි බව ප්‍රකාශ කළත්, ඇය ඊට වඩා වැඩි කාලයක් වසරකට වැඩි කාලයක්; ශ්‍රී ලංකාවේ සිට තිබෙනවා. මේ තැනැත්තිය ඉදිරිපත් කරන කරුණු සියල්ල බොරු. ඒ සඳහා මා සතුව ඇති තරම් කරුණු තිබෙනවා.මෙහි සිටින වෛද්‍යවරයා ගනේෂර් රාජා කොටි ත්‍රස්තවාදීන්ගේ මෙහෙයවීම මත මේ සඳහා ඉදිරිපත් වූ බව පැහැදිලියි. 800 ක් පමණ රෝගීන් සිටින රෝහලක ඔහු ප්‍රතිකාර කරන බව චැනල් 4 නරඹන පිරිසට ප්‍රකාශ කිරීමට වෛද්‍යවරයා උත්සාහ ගන්නවා. එහෙත් ඔහු ප්‍රතිකාර කරනු ලබන ස්ථානයේ රූප රාමු අනුව එය රෝහලක් නොවන බව ඕනෑම අයෙකුට පැහැදිලියි.මානුෂීය මෙහෙයුම මැයි 18 න් අවසන් වූ පසු, ගනේෂර් රාජා ආරක්‍ෂක අංශ මඟින් හඳුනාගත්තා. ඉන් පසුව ඔහු යුද හමුදාව සමඟ ප්‍රකාශ කර සිටින්නේ තමන් කොටි ත්‍රස්තවාදීන්ගේ අවශ්‍යතාව මත මේ ආකාරයේ රඟපෑමක් කළ බවයි. එසේ නොකළේ නම් කොටි ත්‍රස්තවාදීන් තමන්ගේ ජීවිතය විනාශ කරනා බව ද ඔහු පවසනවා. මේ වෛද්‍යවරයා එදා මාධ්‍යයන් ඔස්සේ ද මේ බැව් රටට, ලොවට හෙළි කළා. මේ සම්බන්ධව වීඩියෝ සහ හඬ පට මා සතුව තිබෙනවා. චැනල් 4 අමූලික බොරුවක් බව එය නරඹන පිරිසට නොහැඟෙන විදියට එය නිර්මාණය කිරීමට ඔවුන් උත්සාහ ගත්තත් එය සාර්ථක වන්නේ නැහැ. මෙහි ඇතුළත් දර්ශන ඉතා රහසිගතව නිර්මාණය කළ ඒවා බව වැඩිදුරටත් නැරැඹීමේදී හැඟී යනවා.ටී – 56 ගිනි අවිය අතදරා තමන්ව ඝාතනය කිරීමට ඉදිරියට එන කොටි සාමාජිකයා අල්ලා ඔහුට කන්න බොන්න දී ඔහුව එම මානසිකත්වයෙන් මුදාගැනීමට ක්‍රියා කිරීමට එදා අප හමුදා සෙබළුන් කටයුතු කළා. මේ ක්‍රියාව මේ ලෙස ඉටු කළ කිසිදු හමුදාවක් ලොව නොමැති බව මං නොබියව ප්‍රකාශ කරනවා.කොටි ත්‍රස්තවාදීන් අහිංසක සිවිල් වැසියන් යුද පළිහක් කර ගත්තා. මේ පළිහ ආරක්‍ෂා කරමින් කොටින්ට ප්‍රහාර එල්ල කිරීමට අපට සිදුවුණා. සිවිල් ජනතාවට අනතුරක් නොවන ආකාරයෙන් මෙහෙයුම් ක්‍රියාත්මක කිරීමට අපට හැකිවුණා. අප එය ඉතා හොඳින් සිදු කළා. කොටි ග්‍රහණයේ සිට මුදාගත් සිවිල් වැසියන්ට අපේ රණවිරුවන් සැලකුවේ තමන්ගේ මාපියන්, ඥාතීන්, සහෝදරියන් ලෙසටයි. තම කෑම වේල සිවිල් වැසියාට පරිත්‍යාග කර, රණවිරුවා කුසගින්නේ සිටියා. මෙය මා අත්දැකීමෙන් දන්නා කරුණක්. මේ තරම් ගුණාංග පිරි රණවිරුවන් පිරිසක් තමයි ශ්‍රී ලංකා හමුදාවේ සිටින්නේ.* ඔබට මේ සම්මන්ත්‍රණය පිළිබඳ තොරතුරු ලැබුණේ කෙසේද?ඇත්තටම මගේ ප්‍රධානියා වන ආචාර්ය පාලිත කොහොන මහතාගේ සිට අප කාර්ය මණ්ඩලයේ සිටින අන්තිම සේවකයා දක්වා හොඳ සම්බන්ධකමක් තිබෙනවා. අප මෙහි වෙසෙන සෑම තරාතිරමකම ශ්‍රී ලාංකිකයන් ගැන සොයා බලනවා. මේ නිසා අපගේ කාර්යාලයෙන් ගිනිකූරක්වත් කාටවත් ගන්න බැහැ. අපි ඒ තරම් සියුම්ව සියල්ල සොයා බලනවා.මේ සම්මන්ත්‍රණයට තානාපතිවරුන්ට ආරාධනා කර තිබුණා. හැබැයි අපෙන් යන්න තිබුණේ කොහොන මහතාට විතරයි. එහෙත් මමත් එයට සහභාගි වුණා. අපිට විනාඩි දහයක පමණ කාලයක් කතා කිරීමට අවස්ථාව ලබා දී තිබුණේ. පාලිත කොහොන මහතා විනාඩි දෙකක් පමණ කතා කර, ඉතිරි අවස්ථාව මා ලබා ගත්තා. මට පුළුවන් කෙටිම ක්‍රමයෙන් මා සම්මන්ත්‍රණය ඇමැතුවා. මා හිතන්නේ මාගේ උත්සාහය සාර්ථක වුණා. සියලු දෙනා මගේ කතාව සත්‍යයක් බව පිළිගත්තා.මා මේ සම්මන්ත්‍රණයට බලහත්කාරයෙන් ගොස් ප්‍රකාශයක් කරා සේ හැඟෙනවා. හැබැයි ඒ මගේ රට වෙනුවෙන්. මේ ස්ථානයේ චැනල් 4 හරහා ශ්‍රී ලංකාවට අපකීර්තියක් අත්කිරීමට සැළැසුම් කර ඇති බවට මා හට තොරතුරු ලැබුණා. මා ඒ ගැන ඉතා විමසිල්ලෙන් සිටියේ.* එල්. ටී. ටී. ඊ. ඩයස්පෝරාව සහ මානව හිමිකම් සංවිධාන, කොටි හිතවාදී සංවිධාන ශ්‍රී ලංකාවට එරෙහිව කුමන්ත්‍රණයක නියැළී සිටිනවා. අප මානව හිමිකම් කඩ කළ බවට ජාත්‍යන්තරව මතයක් ඇතිකරමින් සිටිනවා. මෙයට අප පිළිතුරු දිය යුත්තේ කෙසේද?මේ වන විට අප ඒ සඳහා පෙළගැසෙමින්, ඊට අවශ්‍ය පිළිතුරු ලබා දෙමින් සිටින්නේ. ජනාධිපති මහින්ද රාජපක්‍ෂ මහතා, ආරක්‍ෂක ලේකම්තුමා, ත්‍රිවිධ හමුදාපතිවරු ඇතුළු ආරක්‍ෂක අංශ ප්‍රධානීන් නිතර කතාබහ කරමින් මේ සඳහා ගත යුතු ක්‍රියාමාර්ග ක්‍රියාත්මක කරනවා.ඕනෑම බෝලයකට අපි ළඟ පහරක් තිබෙනවා. අහක යන බෝල් නිදහසේ යැවීමට අපි කටයුතු කරනවා. අපි ගාව තිබෙන්නේ අපි හදපු බැට් එකක්. ඒ බැට් එක හරි ශක්තිමත්. අපි අනුන් හදන බැට් පාවිච්චි කරන්නේ නැහැ. ඒ ගැන අපට විශ්වාසයක් ඇත්තෙම නැහැ.රටවල් රැසක එල්. ටී. ටී. ඊ. ඩයස්පෝරාව ක්‍රියාත්මකයි. මේ රටවල දැනට ඉන්න අපේ තානාපතිවරු හරි ශක්තිමත්. ඒ නිසා අපට බියවන්නට දෙයක් නැහැ. අපි එකතුවෙලා බොහෝ දේවල් සිදුකර තිබෙනවා.මා 58 වැනි සේනාංකයේ සේනාංකාධිපති වශයෙන් සිටින විට මගේ සෙබළුන්ට, නිලධාරීන්ට ආදර්ශ පාඨයක් ලබා දුන්නා. “සමඟිය ශක්තිය තුළින් කළ නොහැක්කක් නොමැත” මේ ආදර්ශ පාඨය තුළින් අපි බොහෝ ජයග්‍රහණ අත්පත් කර ගත්තා. එදා 58 වැනි සේනාංකයේ සියලුම ජයග්‍රහණ හමුවේ සමඟිය ශක්තියක් වූ බව මා ලොවට පෙන්නුවා.* එල්. ටී. ටී. ඊ. ඩයස්පෝරාව පරාජය කිරීම සඳහා ශ්‍රී ලාංකිකයන් කුමන ක්‍රියාමාර්ගයකට සම්බන්ධ විය යුතුයි කියලා ඔබ හිතනවාද?මා හිතන්නේ අපි සියලුම දෙනා එකට අත්වැල් බැඳ ගත යුතුයි. මා මීට පෙර ප්‍රකාශ කළා වගේ සමඟිය ශක්තියක් වේ.ශ්‍රී ලංකාව කියන්නේ ඉතාම සුන්දර ඉතා වටිනා රටක්. මේ රටේ සංස්කෘතිය වසර දෙදහසකට වඩා පැරැණියි. අපි බොහොම ශක්තිමත් පිරිසක් සිටින රටක්. අපව වට්ටන්න කාටවත් බැහැ. එය අපේ මුතුන් මිත්තන්ගේ සිට අප දන්නවා.අන් අයට ගරු කරන, සෑම මතයක්ම අසා සිටින, ආගන්තුක සත්කාර දන්නා පිරිසක්, ජාතියක් සිටින රටක්. මේ නිසා අප සියලුම දෙනා එක් වුවහොත් ඕනෑම බලවේගයක් පරාජය කළ හැකියි කියා මා සිතනවා.* අද ලෝකයේ ප්‍රබල රටවල් රැසකම ශ්‍රී ලංකා තානාපතිවරුන් වශයෙන් සිටින්නේ හමුදා නිලධාරීන්. ඔබ මෙය දකින්නේ කෙසේද? ඔබලාට ලැබෙන ප්‍රතිචාර කවරේද?අද ලෝකයේ ප්‍රබල රටවල් අතර තිබෙන රටක් ශ්‍රී ලංකාව. අප වේගයෙන් සංවර්ධනය කරා ගමන් කරමින් සිටිනවා. අපට බොහෝ බාධක පැමිණෙමින් තිබෙනවා. මේවා ජය ගැනීම සඳහා අප ජාත්‍යන්තර වශයෙන් ශක්තිමත් විය යුතුයි. හමුදා නිලධාරීන් තමන්ගේ කටයුතු සිදුකරන්නේ විනයකට අනුවයි. විනය ඇති තැන ඕනෑම දෙයක් ගොඩනඟා ගත හැකියි. මේ නිසා අද අපේ තානාපතිවරු ලෝකයේ ප්‍රබල රටවල කැපී පෙනෙන වෙනස්කම් ඇතිකර තිබෙනවා.ශ්‍රී ලංකා යුද හමුදාවට මෙන්ම ත්‍රිවිධ හමුදාවට ලෝකයේ ඕනෑම රටක හොඳ පිළිගැනීමක් තිබෙනවා. ලෝකයේ ප්‍රබල හමුදා පුහුණු කඳවුරුවලට මා ගොස් තිබෙනවා. එහිදී ඔවුන් අපට සලකන්නේ ඉතාම ගෞරවයෙන්. ත්‍රස්තවාදය පරාජය කළ මුල්ම රට වශයෙන් ඔවුන් අප පිළිගන්නවා..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>25</day>
    </date>
    <link>http://www.dinamina.lk/2011/06/25/_art.asp?fn=f1106252</link>
    <topic/>
    <author>සංවාදය චතුරිකා ගමගේ ඡායාරූප - රංජිත් අසංක</author>
    <content>ශ්‍රී ලංකාවේ ප්‍රථම ටෙලි නාට්‍ය ලෙස සැලකෙන ඩී. බී. නිහාල්සිංහ මහතා විසින් අධ්‍යක්ෂණය කළ දිමුතු මුතු ටෙලි නාට්‍ය හරහා ටෙලි නාට්‍ය රංගනයට ප්‍රවිශිෂ්ට වූ ඇය ටෙලි නාට්‍ය ගණනාවක විවිධ චරිත නිරූපණය කරමින් ප්‍රේක්ෂකයන් අතරට පැමිණියාය. අදටත් ප්‍රේක්ෂකයන් ඇය හඳුනාගන්නේ ටෙලි නාට්‍ය රංගන ශිල්පිනියක් ලෙසය. නමුත් අද ඇය ටෙලි නාට්‍ය රංගන ශිල්පිනියක් මෙන්ම ටෙලි නාට්‍ය අධ්‍යක්ෂිකාවක් ලෙසද කටයුතු කරයි. ඇය නමින් පි‍්‍රයා රණසිංහය. සෑම ඉරිදාවකම රාත්‍රි 9.00ට ස්වාධීන රූපවාහිනිය ඔස්සේ විකාශනය වන “පවන සේ ඇවිදින්” ටෙලි නාට්‍ය ඇයගේ නවතම නිර්මාණයයි’ මේ පිළිසඳර වෙන්වන්නේ ඒ වෙනුවෙනි.* ඔබේ නවතම නිර්මාණය පිළිබඳ සඳහනක් කරමින්ම අපි කතාබහ අරඹමු.මේ මම අධ්‍යක්ෂණය කළ සිව්වෙනි ටෙලි නාට්‍යයයි. මීට පෙර මම ඉසුරු පවස, සත්සර නිම්නය සහ සමනල වසන්තය නමින් ටෙලි නාට්‍ය තුනක් අධ්‍යක්ෂණය කළා. ටෙලි නාට්‍ය ක්ෂේත්‍රයේ රැඳී සිටිමින් දීර්ඝ කාලයක් පුරා ලබා ගත් අත්දැකීම් සහ ටෙලි නාට්‍ය අධ්‍යක්ෂණයෙන් ලබා ගත් අත්දැකීම් මගේ මේ නවතම නිර්මාණය සඳහා ඉවහල් වුණා.* මෙවර ඔබේ නිර්මාණය මීට පෙර සිදු කළ නිර්මාණයන්ට වඩා තරමක් වෙනස් බව පෙනෙනවා. එවැනි වෙනසක් සිදු කරන්න අදහස් කළේ ඇයි?“පවන සේ ඇවිදින්” ටෙලි නාට්‍ය දිග හැරෙන්නේ සංචාරක මග පෙන්වන්නියකගේ චරිතය වටායි. මෙහි කතාව, තිර රචනය සහ ගීත රචනය කළේ සම්මානනීය ලේඛිකාවක් වන රූපා ශි‍්‍රයානි ඒකනායකයි. ඇය ඉතාමත් ලස්සනට මට අවශ්‍ය ආකාරයට තිර නාටකය ලියලා දුන්නා.ඒවගේම අද බොහෝ ටෙලි නාට්‍ය රූගත කෙරෙන්නේ කොළඹ අවට ජනාකීර්ණ ප්‍රදේශවලයි. ඒ නිසා හැම ටෙලි නාට්‍යයකම ඒකාකාරී බවක් මම දකිනවා. ඒ නිසා මම මේ ටෙලි නාට්‍යය සඳහා වෙනස් පසුතලයක් යොදාගන්න කල්පනා කළා. මෙහි රූගත කිරීම් බොහොමයක් සිදුකෙරුණේ සීගිරිය, කළුන්දෑව අවට ඉතාමත් ලස්සන පරිසරයකයි. අපේ ශ්‍රී ලංකාවේ කොතරම් සුන්දර, ලස්සන පරිසරයක් තියෙනවාද කියලා පෙන්වන්න මට ඕන වුණා. මෙහි ඇතැම් දර්ශන ශ්‍රී ලංකාවේ ද කියලා හිතාගන්නත් බැරි තරමට ලස්සනයි.* චරිත නිරූපණය කරන ශිල්පීන්ගෙන් ඔබේ නිර්මාණය සාර්ථක කර ගැනීමට ලැබුණු සහයෝගය කෙබඳුද?පුබුදු ගමගේ සහ හිමාලි සිරිවර්ධන මෙහි ප්‍රධාන චරිත නිරූපණය කරනවා. ඔවුන් දෙදෙනා ඔවුන්ගේ චරිත හඳුනාගෙන ඒ චරිත තුළ ජීවත්වෙමින් උපරිම රංගනයක යෙදුණා. මෙහි සංචාරක මග පෙන්වන්නිය ලෙස චරිත නිරූපණය කරන්නේ හිමාලි සිරිවර්ධනයි. ඇය නව පරපුරේ සිටින දක්ෂ රංගන ශිල්පිනියක්. පුබුදු ගමගේ කියන්නේත් එවැනිම දක්ෂතාවලින් පිරිපුන් රංගන ශිල්පියෙක්. ඔහු ඇමැතිවරයෙකුගේ පුතෙක්ගේ චරිතය නිරූපණය කරනවා. මේ දෙදෙනා වගේම ප්‍රවීණ රංගන ශිල්පීන් වන ජය ශ්‍රී චන්ද්‍රජිත්, දයා අල්විස්, දීපානි සිල්වා, ගාමිණී ජයලත්, සරත් කුලාංග, නිරෝෂන් විජේසිංහ, නෙත්මා උමායා අධිකාරි, මිල්ටන් සිරිමාන්න, දයා වයමන්, අජිත් ශාන්ත, රූපා පතිරණ, රූපා ගෝමස් යන ශිල්පීන් වගේම මමත් මෙහි චරිතයක් නිරූපණය කරනවා. මේ ශිල්පීන් මීට පෙරත් මාත් සමඟ වැඩ කරලා තිබෙනවා. ඒනිසා ඔවුන්ගෙන් මට හොඳ සහයෝගයක් ලැබුණා. සමීර හසුන් සහ නිර්මාණී කුලාංග යන දෙදෙනාව මගේ නාට්‍ය තුළින් අළුතෙන් හඳුන්වා දෙනවා.* ටෙලි නාට්‍යයක් නිර්මාණය කිරීමේ දී නිෂ්පාදකවරු සොයා ගැනීම බොහෝදෙනා මුහුණදෙන ගැටලුවක්. ඔබට එය බලපෑවේ කොහොමද?ඇත්තටම එහිදී මට ගැටලුවක් මතුවුණේ නැහැ. මම කලිනුත් නිර්මාණ සිදුකර තිබුණු නිසා මට අපහසුවකින් තොරව නිෂ්පාදකවරයකු සොයා ගන්න පුළුවන් වුණා. “පවන සේ ඇවිදින්” ටෙලි නාට්‍ය නිෂ්පාදනය කළේ තිලක් ප්‍රේමලාල් මහතායි. එතුමා මගේ නිර්මාණය සාර්ථක කරගන්න මට උපරිම නිදහස ලබාදුන්නා. මේ ටෙලි නාට්‍ය සඳහා විදේශිකයන් කිහිපදෙනෙකු මෙන්ම ඔවුන්ට ගමන් ගැනීමට සුඛෝපභෝගී බස් රථයක් යොදා ගන්නත් සිදුවුණා. ඒ වගේම විදේශිකයන්ට නවාතැන් ගැනීම සඳහා සුපිරි හෝටල් පහසුකම් ලබා දෙන්නත් සිදුවුණා. මේ නිසා අධික වියදමක් දරන්නත් සිදුවුණා. ඇතැම් අවස්ථාවල මම වියදම අවම කර ගැනීමට සිතුවත් නිෂ්පාදකවරයා මට හැම වෙලාවේම කිව්වේ අඩුවට කරන්න එපා හොඳ නිර්මාණයක් කරන්න කියලයි. ඒ නිසා මම නිෂ්පාදකතුමාට ස්තූතිවන්ත වෙනවා මගේ නිර්මාණය සාර්ථක කර ගැනීමට සහයෝගය ලබාදීම පිළිබඳව* එදා ටෙලි නාට්‍ය කලාවට වඩා අද ටෙලි නාට්‍ය කලාව හාත්පසින් වෙනස් වෙලා. ඒ වෙනස ඔබ දකින්නේ කොහොමද?ඇත්තටම දැන් අපේ ටෙලි නාට්‍ය කලාව වෙනස් වෙලා. ඉස්සර හොඳ නිර්මාණ සිදු කෙරුණා. ඒ නිසා සතියකට වරක් විකාශය වන ටෙලි නාට්‍ය බලන්න ජනතාව පුදුම ආසාවකින් බලාගෙන සිටියා. නමුත් දැන් ටෙලි නාට්‍ය කලාව වෙනස් වේගෙන යනවා. දැන් විකාශය වන මෙගා නාට්‍ය එහෙමත් නැතිනම් සතියේ දින හතේම නැරඹිය හැකි ටෙලි නාට්‍ය නිසා ප්‍රේක්ෂකයන්ගේ රසඥතාවය මොට වෙනවා. මම මේ නාට්‍ය සම්පූර්ණයෙන් ප්‍රතික්ෂේප කරන්නේ නැහැ. නමුත් ඉඳහිට හෝ හොඳ නිර්මාණවලට යොමුවීමත් වැදගත්. බොහෝ කාලයක සිට මේ ක්ෂේත්‍රයේ රැඳෙන ශිල්පීන් ලෙස අපේත් වගකීමක් වෙනවා අළුත් පරම්පරාව වෙනුවෙන් හොඳ නිර්මාණයක් ඉදිරිපත් කිරීම.* ඇතැම් ටෙලිනාට්‍ය අනවශ්‍ය ආකාරයෙන් දිග් ගැස්සීම නිසාත් ප්‍රේක්ෂකයන්ට එපා වෙනවා. ඔබේ ටෙලි නාට්‍ය නිර්මාණයේ දී ඒ පිළිබඳ සැලකිල්ලක් දැක්වූවා ද?ඔව්, මගේ නිර්මාණය මට අවශ්‍ය උපරිම තැනට ගෙනවිත් නැවත්තුවා. කොටස් 40කට පමණ සීමාවුණු මගේ නිර්මාණය ඒ නිසා ප්‍රේක්ෂකයන්ට එපා වෙන එකක් නැහැ. ඒ වගේම සාමාන්‍යයෙන් කොටස් 100ක පමණ ටෙලි නාට්‍යයක් වුණත් හරවත් බවින් කරනවා නම් හොඳයි කියලයි මම හිතන්නේ..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>25</day>
    </date>
    <link>http://www.dinamina.lk/2011/06/25/_art.asp?fn=f1106253</link>
    <topic/>
    <author>සටහන සහ ඡායාරූප සනත් ගමගේ ලුණම සමූහ</author>
    <content>රන්මිහිතැන්න සිනමා ගම්මානය ලොව ඕනෑම චිත්‍රපටයක් රූගත කිරීමට හැකි පසුබිමක් හා පහසුකම් තිබෙන බව හොලිවුඩ් සුපිරි නිළි මනීෂා කොයිරාල රන්මිහිතැන්නේ දී ප්‍රකාශ කළාය.මෙරට සිනමා කර්මාන්තය හා ටෙලි නාට්‍ය නිෂ්පාදනය වෙනුවෙන් මහින්ද චින්තනයේ අභිප්‍රාය වූයේ කලාකරුවන්ගේ යහසාධනය මෙන්ම උසස් නිර්මාණ බිහිකිරීමට හැකි ස්ථානයක් වෙනමම නිර්මාණය කිරීමයි. එය යථාර්ථයක් බවට පත් වූයේ මහින්ද රාජපක්ෂ ටෙලි සිනමා ගම්මානය තිස්සමහාරාමයේ රන්මිහිතැන්නේ දී විවෘත කිරීමෙනි.භාරතයේ සම්භාව්‍ය සිනමා කෘතියක් වන “සිද්ධාර්ථ බුද්ධ” හින්දි චිත්‍රපටය රූගත කිරීමට අවශ්‍ය පහසුකම් හා පසුබිම සොයා බැලීමට චිත්‍රපටියේ ප්‍රධාන අධ්‍යක්ෂ වෛද්‍ය චන්ද්‍ර ප්‍රකාෂ් දිවේදී මහතා සමඟ සුපිරි නිළි මනීෂා කොයිරාල රන්මිහිතැන්නට පැමිණියහ.තරමක තද සුළඟකින් ගහකොළ ඇඹරෙන විට මද දූවිලි ගතියකින් රන්මිහිතැන්න ටෙලි ගම්මානය හරහා ගියද තවත් ප්‍රදේශයකට ගිය විට අගනුවර දර්ශන ද, ලඳු කැළෑ කටු පඳුරු ගහණ වන පෙත මෙන්ම සුපිරි නවාතැන් පහසුකම් දැක මනීෂාට ඇතිවූයේ කවර හැඟීමක්දැයි මාධ්‍යවේදියෙකු ඇයගෙන් විමැසීය.ඇය කියා සිටියේ විශාල ප්‍රදේශයක් තිබෙනවා. ඕනෑම පසුබිමක් නිර්මාණය කිරීමට හැකි පරිසරයක් තිබෙනවා. ස්ටුඩියෝව ඉතා හොඳයි. නවාතැන් පහසුකම් ඉතාම හොඳයි. මගේ චිත්‍රපටියට මෙතන ගැලපෙනවා.හරියටම කපිලවස්තු පුරවරයට සමාන පරිසරයක් මෙහි තිබෙනවා. එම නිසා ‘සිද්ධාර්ථ බුද්ධ’ චිත්‍රපටය රන්මිහිතැන්නේ දී පටිගත කිරීමට යොදාගන්නවා. මෙම චිත්‍රපටය මෙහි පටිගත කිරීමට යොදා ගැනීම ඉන්දියාවත් ලංකාවත් අතර සහ සම්බන්ධය ශක්තිමත් වෙන බවද මෙහිදී ප්‍රකාශ විය.ලෝකයේ ථෙරවාදී බෞද්ධ රටවල් පහක දායකත්වය යටතේ මෙම චිත්‍රපටයේ අධ්‍යක්ෂණ කටයුතු සිදුකෙරේ. සිද්ධාර්ථ බුද්ධ චිත්‍රපටයේ තිර නාටක අධ්‍යක්ෂවරයකු වන නීතිඥ සමන් වීරමන් මහතා මෙහිදී කියා සිටියේ සිද්ධාර්ථ බුද්ධ චිත්‍රපටය රන්මිහිතැන්නේ දී රූගත කිරීමට තීරණය කිරීම මෙරට සිනමා කර්මාන්තයේ හොඳ පියවරක් ඉදිරියට තැබූ වගයි. මෙරට මෙන්ම ලෝකයේ සිනමා කරුවන්ගේ අවධානය මේ සඳහා යොමුවෙනවා.මෙම චිත්‍රපටයේ පසුබිමට තෝරාගත් කපිලවස්තු පුරවරයට සමාන පරිසරයක් රන්මිහිතැන්නේ තිබීම මනීෂාගේ මෙන්ම ප්‍රකාෂ් දිවේදී අධ්‍යක්ෂවරයාගේ දැඩි සතුටට පත්වුණා.රන්මිහිතැන්න ටෙලි ගම්මානය නිර්මාණය කිරීමේ දී ඕනෑම තලයකට ගැලපෙන සේ නිර්මාණය වී තිබීම මෙයට හේතුව වී තිබෙනවා.නවාතැන් පහසුකම් හා සෙසු පහසුකම් ද නිරීක්ෂණයට ලක්කළ අතර, ඒවාද ඉතාම උසස් තත්ත්වයෙන් තිබීම විශේෂත්වයක් විය.තිස්සමහාරාමයේ රන්මිහිතැන්න එදා ජාත්‍යන්තරයට ප්‍රසිද්ධ වූයේ ම්ලේච්ඡ කොටි ත්‍රස්තවාදීන් අහිංසක හේන් ගොවීන්ට කරදර කළ අවස්ථාවේදීය. අද ලෝක පූජිත සුපිරි නිළියන් රන්මිහිතැන්නට පැමිණ නිදහසේ සැරිසරා චිත්‍රපට රූගත කිරීමට පවා එකඟවීම මෙරට අනාගත පරපුරේ සුවිශේෂ වූ ජයග්‍රහණයකි..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>27</day>
    </date>
    <link>http://www.dinamina.lk/2011/06/27/_art.asp?fn=n1106271</link>
    <topic>රටේ සංවර්ධනයට බාධා කරනකුමන්ත්‍රණවලට ඉඩක් නෑ</topic>
    <author>සුභාෂිනි සේනානායක</author>
    <content>ඊයේ (26) මධ්‍යම රාත්‍රියේ සිට ක්‍රියාත්මක කිරීමට සූදානම් කළ බස් වර්ජනය නවතා දැමීමට ලංකා පෞද්ගලික බස් හිමියන්ගේ සංගමය තීරණය කර තිබේ. මගීන්ට සිදුවන ගැටලු සම්බන්ධයෙන් ඉදිරියේදී නීතිමය පියවර ගන්නා බව පෞද්ගලික බස් හිමියන්ගේ සංගමයේ සභාපති ගැමුණු විජේරත්න මහතා දිනමිණට ප්‍රකාශ කළේය.පෞද්ගලික මගී බස් සේවාව ශක්තිමත් කිරීම සඳහා විවිධ යෝජනා ඉදිරිපත් කළද ඊට පිළියම් නොලැබීම හේතුවෙන් මගී ජනතාවගේ යහපත වෙනුවෙන් අධිකරණ ක්‍රියාමාර්ග ගැනීමට සූදානම් වන බවද ඒ මහතා පැවැසීය.මේ අතර ලංකා පෞද්ගලික බස් හිමියන්ගේ සංගමය අද (27) සිදුකිරීමට නියමිත බස් වර්ජනයට මුහුණදීමට සූදානමින් සිටි බව ප්‍රවාහන ඇමැති කුමාර වෙල්ගම පෞද්ගලික ප්‍රවාහන සේවා ඇමැති සී. බී. රත්නායක මහත්වරු පවසති.අවසාන මොහොතේ ලංකා පෞද්ගලික බස් හිමියන්ගේ සංගමය වර්ජනය අත්හැර දැමීම සතුටට කරුණක් බව පැවැසූ ඇමැතිවරු බස් වර්ජනයට මුහුණදීමට සූදානමින් සිටි බවද එක් සංගමයක් වර්ජනය කළද අනෙකුත් සංගම් වර්ජනය නොකිරීමට තීරණය කොට තිබූ බවත් ලංගමය බස් වර්ජනයට මුහුණ දීමට සූදානමින් සිටි බවත් කීය.මේ සම්බන්ධයෙන් අදහස් දැක් වූ සමස්ත ලංකා පෞද්ගලික බස් රථ හිමියන්ගේ සංගමයේ ලේකම් අංජන ප්‍රියංජිත් මහතා පැවැසුවේ රජය සිදුකළ බස් ගාස්තු සංශෝධනය මගීන්ටත් බස් රථ හිමියන්ටත් පිළිගත හැකි බැවින් තම සංගමය බස් වර්ජනයෙන් ඉවත්ව සිටින බවය.බස් කර්මාන්තයේ දියුණුවට කටයුතු කරමින් ගුණාත්මක බස් සේවාවක් ඇති කිරීමට රජය කටයුතු කරද්දී රජය සහ ජනතාව අපහසුතාවට පත්වන වර්ජන සඳහා තම සංගමය ඉදිරිපත් නොවන බවද හෙතෙම කීය.මේ සම්බන්ධයෙන් දිනමිණට අදහස් දැක්වූ මගී ප්‍රවාහන අධිකාරිය සභාපති නීතිඥ පියසේන දිසානායක මහතා පැවැසුවේ ජනාධිපති මහින්ද රාජපක්ෂ මහතා ප්‍රමුඛ රජය ගෙන යන සංවර්ධන වැඩපිළිවෙළ කඩා බිඳ දැමීමේ කුමන්ත්‍රණයට ඉඩ නොතබන බවය.මගී ප්‍රවාහන අධිකාරියට අයත් බස් රථ හිමියන් අද (27) දිවයින පුරා බස් රථ ධාවනයේ යෙදෙන බවද හෙතෙම පැවැසීය..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>27</day>
    </date>
    <link>http://www.dinamina.lk/2011/06/27/_art.asp?fn=n1106272</link>
    <topic>ශ්‍රී ලංකා-ඉන්දීය ධීවර ගැටලුවට රාජ්‍යතාන්ත්‍රික මැදිහත්වීමක්</topic>
    <author>මහින්ද අලුත්ගෙදර</author>
    <content>ශ්‍රී ලංකා - ඉන්දියානු ධීවරයන් මුහුණදෙන ගැටලු නිරාකරණය කර ගැනීම සඳහා රාජ්‍යතාන්ත්‍රික මට්ටමින් ක්‍රියාත්මක වන බව රජය අවධාරණය කරයි.එක් එක් මට්ටමින් මේ කෙරෙහි අවධානය යොමු කරන බවත් විශේෂයෙන්ම තමිල්නාඩු ප්‍රාන්ත ධීවර ප්‍රජාවද සමඟ සාකච්ඡා කරන බවත් විදේශ කටයුතු ඇමැති මහාචාර්ය ජී. එල්. පීරිස් මහතා සඳහන් කරයි.ශ්‍රී ලංකාවේ හා ඉන්දියාවේ ඉහළ පෙළේ නියෝජිතයන්ගෙන් සමන්විත ඒකාබද්ධ ක්‍රියාකාරි කමිටුවක් දැනටමත් පත්කර තිබෙන බව සිහිපත් කළ විදේශ කටයුතු ඇමැතිවරයා අවස්ථා කිහිපයකදීම එම කමිටුව රැස්වී සාකච්ඡා කර තිබෙන බව ද කියා සිටී.රාජ්‍යතාන්ත්‍රික මට්ටමින් දෙරටම උත්සාහ කරන්නේ සතුටුදායක මට්ටමින් මේ ගැටලුවට නිත්‍ය විසඳුමක් ලබාදීම බව ප්‍රකාශ කළ මහාචාර්ය ජී. එල්. පීරිස් මහතා ශ්‍රී ලාංකික ධීවර ප්‍රජාව ඉන්දීය මුහුදු සීමාවට ඇතුළුවීම වළක්වාලීම සඳහා එරට වෙරළාරක්ෂක බළකාය ගන්නා උත්සාහය අගය කරන බව ද ප්‍රකාශ කරයි. මේ ගැටලුව විසඳා ගැනීම සඳහා දෙරටම වෙහෙසන බව කී විදේශ කටයුතු ඇමැතිවරයා දෙරටේ අත්අඩංගුවේ සිටින ධීවරයන් නිදහස් කර ගැනීම කෙරෙහි ද අවධානය යොමුව තිබෙන බව කියයි..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>27</day>
    </date>
    <link>http://www.dinamina.lk/2011/06/27/_art.asp?fn=n1106273</link>
    <topic>තෙළුල්ල ජනපද කනිෂ්ඨයේ දරුවන්ට ජනපතිගෙන් තෑගි</topic>
    <author>ධනුෂ්ක ගොඩකුඹුර</author>
    <content>තෙළුල්ල ජනපද කණිෂ්ඨ විද්‍යාලයේ දරු දැරියෝ 106ක් ජනාධිපති මහින්ද රාජපක්ෂ මහතා අතින් (පාසල් උපකරණ) තෑගි ලබා ගත්හ.මොනරාගල හා බදුල්ල දිස්ත්‍රික් රණවිරුවන් වෙනුවෙන් ඉදිකළ නිවාස ව්‍යාපෘතිය විවෘත කරන්නට ජනාධිපතිවරයා සපැමිණි අවස්ථාවේදී මේ උතුම් ක්‍රියාව සිදු කෙරිණ.සියලු සිසුන් වේදිකාව මතට කැඳවූ ජනාධිපතිවරයා පාසල් පොත් බෑගය හා සපත්තු ජෝඩුව ඇතුළත් ත්‍යාග දරුවන් වෙත සියතින්ම පිරි නැමුවේය.සිය දෙපා වැඳ ආශිර්වාද ලබා ගන්නා දරුවන්ගේ හිස අතගාමින්, සුව දුක් විමසමින්, විහිළු තහලු කරමින් ජනාධිපතිතුමන් කළ සද්කාර්යය දුටුවන්ගේ සිත් පහන් කළේය..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>27</day>
    </date>
    <link>http://www.dinamina.lk/2011/06/27/_art.asp?fn=n1106276</link>
    <topic>ශ්‍රී ලංකාවේ සිද්ධීන් පරීක්ෂා කරන්න පිටස්තර දායකත්වයක් අවශ්‍ය නෑ</topic>
    <author>මහින්ද අලුත්ගෙදර</author>
    <content>ශ්‍රී ලංකාවේ සිද්ධීන් සම්බන්ධයෙන් පරීක්ෂා කිරීමට පිටස්තර දායකත්වයක් කිසිවිටෙකත් අවශ්‍ය නොවන බව ඉන්දියාවේ ශ්‍රී ලංකා මහ කොමසාරිස් ප්‍රසාද් කාරියවසම් මහතා පවසයි.මානව හිමිකම්වලට අදාළ කරුණු සම්බන්ධයෙන් ශ්‍රී ලංකාව සැමවිටම එක්සත් ජාතීන්ගේ සංවිධානය දැනුවත් කරන බවත්, ඒ නිසාම රටේ පවතින ගැටලු සඳහා නිත්‍ය විසඳුම් ලබාදීමට ශ්‍රී ලංකා රජයට හැකියාව තිබෙන බවත් ඉන්දියාවේ ශ්‍රී ලංකා මහ කොමසාරිස් ප්‍රසාද් කාරියවසම් මහතා ප්‍රකාශ කරයි.ශ්‍රී ලංකා මහ කොමසාරිස්වරයා මේ බව ප්‍රකාශ කර ඇත්තේ ශ්‍රී ලංකාව හා ඉන්දියාව අතර තිබෙන සබඳතා පිළිබඳව ඉන්දියාවේ ස්ටේට්මන්ට් පුවත්පත සමඟ පැවැති විශේෂ සාකච්ඡාවක් සඳහා සහභාගී වෙමිනි.ශ්‍රී ලංකාවේ තත්ත්වය පිළිබඳ වගකීම් දැරීමේ හැකියාව ශ්‍රී ලංකාවට ඇති බව පෙන්වා දෙන ප්‍රසාද් කාරියවසම් මහතා එක්සත් ජාතීන්ගේ සාමාජිකයකු වන ශ්‍රී ලංකාව ප්‍රජාතන්ත්‍රවාදී රටක් බවද ප්‍රකාශ කර ඇත.ජාත්‍යන්තර ප්‍රජාව ශ්‍රී ලංකාව සම්බන්ධයෙන් අවධානය යොමු කරන ඇතැම් කරුණු පිළිබඳව කටයුතු කිරීමට ජාතික මට්ටමේ යාන්ත්‍රණ කිහිපයක් ක්‍රියාත්මක කර ඇතැයි සිහිපත් කර තිබෙන මහ කොමසාරිස්වරයා වර්තමාන ශ්‍රී ලංකාව ප්‍රධාන දේශපාලන පක්ෂවල එකඟතාවෙන් විසඳුම් සකස් කිරීමට පියවර ගෙන තිබෙන බවද පවසා තිබේ. මේ අතර ඒ මහතා පෙන්වා දී තිබෙන්නේ බලය බෙදා හැරීම මුල් කරගත් 13 වැනි සංශෝධනය මීට වසර 25කට පෙර ඉදිරිපත් කෙරුණේ දැනට වඩා හාත්පසින්ම වෙනස් වාතාවරණයක් තුළ බවත්, එය වත්මන් ගැටලුවට නිවැරැදි විසඳුම නොවන බවත්ය..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>27</day>
    </date>
    <link>http://www.dinamina.lk/2011/06/27/_art.asp?fn=n1106275</link>
    <topic>ඓතිහාසික යුද ජයග්‍රහණයේ වාර්තා බොරු චෝදනා නිසා විකෘති වෙනවා</topic>
    <author>මහින්ද අලුත්ගෙදර</author>
    <content>ශ්‍රී ලංකාවට එල්ල වෙමින් තිබෙන විවේචන හේතුවෙන් ත්‍රස්තවාදය පරදා ලබා ගත් ඓතිහාසික යුද ජයග්‍රහණය පිළිබඳ වාර්තා විකෘති වන බව අමෙරිකා එක්සත් ජනපදයේ ශ්‍රී ලංකා තානාපති ජාලිය වික්‍රමසූරිය මහතා පවසයි.එවැනි අසාධාරණ හා අසත්‍ය තොරතුරු පදනම් කරගත් විවේචන මඟින් මෙරට ප්‍රතිසන්ධාන කටයුතු සහ සංවර්ධන ක්‍රියාදාමයට බාධාවක් වන බවද තානාපතිවරයා පෙන්වා දෙයි.අමෙරිකා එක්සත් ජනපදයේ උතුරු කැරොලිනා ප්‍රදේශයේ සංචාරයක නිරත වූ අවස්ථාවේ පැවැති උත්සවයක් අමතමින් ජාලිය වික්‍රමසූරිය මහතා මේ අදහස් පළ කළ බව අමෙරිකා එක්සත් ජනපදයේ ශ්‍රී ලංකා තානාපති කාර්යාලය සඳහන් කරයි.ශ්‍රී ලංකාවේ ඇතිවූ ගැටුම්වලට හේතු සහ අනාගත අභිවෘද්ධිය සඳහා ගත යුතු ක්‍රියාමාර්ග මෙන්ම මානූෂීය මෙහෙයුම් සමයේ ඇතිවු බව කියන සිද්ධීන් පිළිබඳව සොයා බැලීම සඳහා දේශීය යාන්ත්‍රනයක් ක්‍රියාත්මක වන බවත් ඒ වෙනුවෙන් රජය ආරම්භ කළ උගත් පාඩම් හා ප්‍රතිසංධාන කොමිෂම මේ දක්වා සාර්ථකව පැමිණ තිබෙන බවත් ඒ මහතා මෙහිදී පෙන්වා දී ඇත.මේ අතර ශ්‍රී ලංකා තානාපතිවරයා වැඩිදුරටත් ප්‍රකාශ කර ඇත්තේ ශ්‍රී ලංකාවේ පවතින වත්මන් සාමකාමී වාතවරණය ඉවසිය නොහැකි ඇතැම් කණ්ඩායම් රටට විවිධ බලපෑම් එල්ල කිරීමට උත්සාහ දරන බවය..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>27</day>
    </date>
    <link>http://www.dinamina.lk/2011/06/27/_art.asp?fn=n1106274</link>
    <topic>බොක්සිං ක්‍රීඩිකා ඉරේෂා රිය අනතුරකින් මියයයි</topic>
    <author>ගලිගමුව සමූහ සජිත් තුෂාර ප්‍රේමදාස</author>
    <content>කොළඹ නුවර ප්‍රධාන මාර්ගයේ පෙරේදා (25) පෙරවරු 8.40ට නෙලුන්දෙණිය හන්දියේදී සිදු වූ රිය අනතුරකින් දක්ෂ බොක්සිං ක්‍රීඩිකාවක් වූ විසිපස් හැවිරිදි තරුණියක් එම ස්ථානයේම මියගොස් තවත් දෙදෙනකු කෑගල්ල ශික්ෂණ රෝහලට ඇතුළත් කර තිබේ.මෙසේ මියගොස් ඇත්තේ නෙලුන්දෙණිය නුවර පාරේ පදිංචිව සිටි මාස්හෝල්ඩිං සමාගම් සමූහයේ තුල්හිරිය කම්හල නියෝජනය කළ බොක්සිං ක්‍රීඩිකාවක වූ ටී. එල්. බුද්ධිකා ඉරේෂා අබේවර්ධන මෙනවියයි. පියා විදෙස් ගත රැකියාවක නියුතු අතර දියණියන් පස්දෙනෙකු හා පුතකුගෙන් යුත් පවුලේ ඇය තුන්වැන්නාය.සෙනසුරාදා නිවාඩු දින නිවෙස අසල වෙළෙඳ සලකට යමින් සිටියදී නුවර සිට කොළඹ බලා ධාවනය වූ වෑන් රථයක් අධික වේගයෙන් පාරෙන් ඉවතට පැන තරුණියද යට කරගෙන අඩි සියයක් ඉදිරියට ඇදී ගොස් දුරකතන කණුවක් හා වෙළෙඳසල් 2 ක්ද කඩා ගෙන නතර වී තිබේ.පොලිස් අත්අඩංගුවේ පසුවන රියැදුරු හා වෑන් රථයේ ගමන් කළ තවත් කාන්තාවක් කෑගල්ල ශික්ෂණ රෝහලේ ප්‍රතිකාර ලබයි.දැදිගම පොලිස් ස්ථානාධිපති පොලිස් පරීක්ෂක කේ. එස්. ඩී. බාලසූරිය මහතාගේ උපදෙස් පරිදි පොලිස් රථවාහන අංශය වැඩිදුර පරීක්ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>27</day>
    </date>
    <link>http://www.dinamina.lk/2011/06/27/_art.asp?fn=n1106279</link>
    <topic>රජයෙන් ජනමාධ්‍ය පාසලක්</topic>
    <author>ජයසිරි මුණසිංහ</author>
    <content>මෙරට ජනමාධ්‍ය ක්ෂේත්‍රයේ සුවිසල් දියුණුවකට මඟපෑදීමේ අරමුණින් ඉදිරි දෙවසර ඇතුළත ජනමාධ්‍ය විෂය ඉගැන්වෙන ‘රජයේ ජනමාධ්‍ය පාසල’ ආරම්භ කිරීමට රජය සූදානම් වේ.වසර 2005 දී ඉදිරිපත් කළ ‘මහින්ද චින්තන’ ප්‍රතිපත්ති මාලාවේත්, වසර 2010 එළිදැක්වූ “මහින්ද චින්තන ඉදිරි දැක්මේත්” දක්වා තිබෙන අයුරින්ම මෙරට ජනමාධ්‍ය ක්ෂේත්‍රයේ දියුණුවට ජනාධිපති මහින්ද රාජපක්ෂ මහතා ඉතා උනන්දුවෙන් කැපවෙන බව නිහඬව ප්‍රකාශ කිරීමක් ලෙස මේ ජනමාධ්‍ය පාසල ඇරඹීමට කටයුතු කිරීම දැක්විය හැකියැයි ජනමාධ්‍ය හා ප්‍රවෘත්ති අමාත්‍යාංශ ලේකම් ඩබ්ලිව්.බී. ගනේගල මහතා ප්‍රකාශ කළේය.ඒ අනුව මේ පාසල පිහිටුවාලීම කළ යුත්තේ කෙසේදැයි විෂයානුබද්ධ දැනුම ඇත්තන්ගේ සහාය ලබාගෙන යෝජනාවලිය සැකසීමට දැනටමත් කමිටුවක් පත් කොට ඇතැයි ද ලේකම්වරයා සඳහන් කෙළේය.මෙරට ජාතික හා ප්‍රාදේශීය මට්ටමේ ජනමාධ්‍යවේදීන්ට සිය ජනමාධ්‍ය මෙහෙවර වඩාත් දැනුවත් බවකින් කරගෙන යෑමට අතදෙන ඇසිදිසි - විනිස එක්දින ජනමාධ්‍ය පුහුණු වැඩමුළු මාලාවේ පස්වැනි වැඩමුළුව පෙරේදා (25) කොළඹ සිරිමාවෝ බණ්ඩාරනායක අනුස්මරණ ජාත්‍යන්තර මධ්‍යස්ථාන ශ්‍රවණාගාරයේ පැවැති අවස්ථාවේදී ලේකම්වරයා මේ කරුණු අනාවරණය කෙළේය.ජනමාධ්‍ය සහ ප්‍රවෘත්ති අමාත්‍යාංශයත්, රජයේ ප්‍රවෘත්ති දෙපාර්තමේන්තුවත් එකට එක්ව මේ ඇසිදිසි - විනිස වැඩමුළු මාලාව මාසික ව සංවිධානය කරනු ලබයි. පෙරේදා පැවැති වැඩමුළුව අතරවාරයේ ඊට එක්වූවන් ඉදිරිපත් කළ අදහස් හා යෝජනා ඉදිරි වැඩමුළුවල සාර්ථකත්වය ඉහළ නැංවීමට යොදා ගන්නා බවද ගනේගල මහතා ප්‍රකාශ කෙළේය.ජනමාධ්‍යවේදීන්ට සිය සේවා කාර්යක්ෂම හා පහසුවෙන් කරගෙන යෑමට අවශ්‍ය උපකරණ , අධ්‍යාපන ශිෂ්‍යත්ව ආදිය රජය පිරිනමන බවද, ඊට අමතරව ජනමාධ්‍යවේදීන්ගේ ගෞරවය හා මාධ්‍ය නිදහස සුරක්ෂිත කිරීමට ද ක්‍රියා කරන බවද ලේකම්වරයා කීය.නව ජනමාධ්‍ය පාසල ආරම්භ කිරීමේ කටයුතු වේගවත් කරන අතර, ඒ අතරතුර මේ ක්ෂේත්‍රයේ දියුණුවට වැඩපිළිවෙළ කිහිපයක් ක්‍රියාත්මක කරන බවද ලේකම්වරයා ප්‍රකාශ කෙළේය..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>27</day>
    </date>
    <link>http://www.dinamina.lk/2011/06/27/_art.asp?fn=n1106277</link>
    <topic>මදුරුවන්ට ගෙවල් හැදූ 1045කට වැඩ වරදී</topic>
    <author>සන්ධ්‍යා කරුණාරත්න සහ ප්‍රාර්ථනා වීරසිංහ</author>
    <content>ජාතික මදුරු මර්දන සතියේ හය වැනි දිනය වූ පෙරේදා (25දා) දිනය තුළ මදුරු කීටයන් සහිත ස්ථාන පවත්වාගෙන ගිය පුද්ගලයන් 1045 කට එරෙහිව නඩු පැවරීමට නොතීසි නිකුත් කර ඇත.පරිශ්‍ර 62,943ක් පරීක්ෂාවට ලක් කිරීමෙන් පසුව මේ පුද්ගලයන් 1045 දෙනාට එරෙහිව නඩු පැවරීමට සෞඛ්‍ය අමාත්‍යාංශය තීරණය කර තිබේ. මෙසේ පරීක්ෂාවට ලක් කළ පරිශ්‍ර 62,943න් මදුරුවන් බෝ විය හැකි ස්ථාන 15,618ක් හඳුනාගෙන ඇත. මදුරු කීටයන් සහිත පරිශ්‍ර 1608 ක් ද වාර්තා වී තිබේ.එමෙන්ම මදුරුවන් බෝ වීමට හැකි අවදානමක් සහිත පරිශ්‍ර 33,661 ක පරිශ්‍ර හිමියන්ට වහාම සති දෙකක් තුළ තම පරිශ්‍ර පිරිසිදු කර ගන්නා මෙන් දැඩි ලෙස අවවාද කර ඇත.ජාතික මදුරු මර්දන සතියේ අවසාන දිනය ඊයේට ( 26 දා ) යෙදී තිබිණි. රට පුරා වෛද්‍ය නිලධාරි කොට්ඨාස 305ක් ඊයේ පරීක්ෂාවට ලක් කෙරිණ.ඉකුත් දින හය තුළදී ජාතික මදුරු මර්දන සතිය සාර්ථක කර ගැනීම සඳහා ජනතාවගෙන් ඉහළ ප්‍රතිචාරයක් ලැබුණ බවත්, මදුරු මර්දන වැඩසටහන් මේ මදුරු මර්දන සතියට පමණක් සීමා නොවිය යුතු බවත් සෞඛ්‍ය ඇමැති මෛත්‍රීපාල සිරිසේන මහතා පවසයි.අඩු තරමින් සතියකට වරක් විනාඩි තිහක කාලයක් තම නිවෙස, ගෙවත්ත හා වටපිටාව තුළ මදුරුවන් බෝ වන ස්ථාන තිබේ නම් ඒවා සොයා බලා විනාශ කිරීමට පියවර ගන්නා ලෙස ද ඇමැතිවරයා ජනතාවගෙන් ඉල්ලා සිටියි. මදුරුවාගේ ජීවන චක්‍රය ගත් විට ආයු කාලය සතියකි. මේ නිසා සතිපතා මදුරුවන් බෝ වන ස්ථාන සොයා බලා විනාශ කිරීම ජාතික වගකීමක් සේ සලකා ඉටුකිරීමට ජනතාව කටයුතු කළ යුතුය.ඉදිරි කාලය තුළ සතියකට වරක් රට පුරාම එකම වේලාවක සියලු දෙනාගේම සහභාගීත්වයෙන් මදුරු මර්දන වැඩසටහන් පැය භාගයක දී සිදු කිරීමට නියමිත ය. එම වැඩපිළිවෙළ ඉදිරි කාලයේ දී ක්‍රියාත්මක කිරීමට සෞඛ්‍ය අමාත්‍යාංශය තීරණය කර තිබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>27</day>
    </date>
    <link>http://www.dinamina.lk/2011/06/27/_art.asp?fn=n1106278</link>
    <topic>නකල්ස් ගින්නෙන් අක්. 50ක් විනාශයි</topic>
    <author>අසේල කුරුළුවංශ, හසලක සමූහ සහ මහනුවර දිසා විශේෂ</author>
    <content>නකල්ස් රක්ෂිතයේ නැඟෙනහිර බෑවුමේ හුන්නස්ගිරිය නාවඳගල ප්‍රදේශයේ පෙරේදා (25) ඇතිවූ ගින්නකින් රක්ෂිතයේ අක්කර 50කට ආසන්න භූමි ප්‍රමාණයක් විනාශවී තිබෙන බව පොලීසිය පවසයි. පෙරේදා රාත්‍රී 8.15ට පමණ ඇතිවූ ගින්න ඊයේ (26) පෙරවරුව වනවිටත් මුළුමනින්ම නිවා දැමීමට නොහැකිවී ඇත.ගින්න ඇතිවූ ප්‍රදේශයට ළඟාවීම සඳහා පවතින මාර්ග දුෂ්කරතාව හේතුවෙන් ගින්න පාලනය කිරීම බෙහෙවින් අසීරුවූ බව වන සංරක්ෂණ දෙපාර්තුමේන්තුව පවසයි.යුද හමුදා සෙබළුන් 75 දෙනකු පොලිසිය, වන සංරක්ෂණ දෙපාර්තමේන්තුව හා ප්‍රදේශවාසීන් එක්ව පැය 15 ක් පමණ වෙහෙසී ඉකුත් (25) වනවිට ගින්න යම් ප්‍රමාණයකට පාලනය කැරගෙන තිබිණි.ගින්නෙන් සතුන් ඇතුළු වටිනා ශාඛ රැසක් විනාශවී තිබෙන බවද වාර්තා වෙයි.ගින්නට හේතුව අනාවරණය නොමැතිවී ඇති අතර මධ්‍යම පළාත් ජ්‍යෙෂ්ඨ නියෝජ්‍ය පොලිස්පති ගාමිණී නවරත්න මහතාගේ මෙහෙයවීමෙන් පරීක්ෂණ පැවැත්වෙයි..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>27</day>
    </date>
    <link>http://www.dinamina.lk/2011/06/27/_art.asp?fn=n11062710</link>
    <topic>ශ්‍රී ලංකාවෙන් ගිය මාධ්‍යවේදියෙක් රජයට එරෙහි ‘ස්කයිප්’ ගේමක</topic>
    <author>විජයානි එදිරිසිංහ</author>
    <content>ශ්‍රී ලංකා රජයට සහ ආරක්ෂක අංශවලට එරෙහිව යුද අපරාධ චෝදනා ගෙන ඒමට උත්සාහ කරන ජේ.සී.එෆ්. සංවිධානයේ ප්‍රධානියා අන්තර් ජාලය හරහා ‘ස්කයිප්’ ක්‍රමයට යුද අපරාධ සමුළුවක් ඇමතීමට සූදානම් වෙයි.මෙම සතියේ ජිනීවාහිදී එම සමුළුව පැවැත්වෙන බවට තොරතුරු ලැබී තිබේ.ජේ.සී.එෆ්.සංවිධානයේ නව සභාපතිවරයා ලෙස මෙරටින් පලාගිය ශ්‍රී ලාංකික මාධ්‍යවේදියකු පත්ව තිබේ.ඔහු එම සමුළුව අමතමින් මෙරට රජය සහ ආරක්ෂක අංශ යුද අපරාධ සිදු කළ බවට කරුණු දැක්වීමට සූදානමින් සිටින බවට තොරතුරු හෙළිවී ඇත. ඒ අතර එම සංවිධානයට සම්බන්ධ සෙසු මාධ්‍යවේදීන් සහ මෙම සභාපතිවරයා අතර සිදුවන සාකච්ඡා ස්කයිප් ක්‍රමයට සිදුකරයි.ඔවුන්ගේ ප්‍රධාන අරමුණ වී තිබෙන්නේ මෙරටට එරෙහි යුද අපරාධ චෝදනා කෙසේ හෝ ඔප්පු කර ගැනීමයි.ජර්මනිය, එංගලන්තය, අමෙරිකාව, නෝර්වේ, කැනඩා සහ තවත් රටවල් ගණනාවක සිටින එම කණ්ඩායම කොටින්ගේ පරාජයත් සමඟ විදේශ ගතවූ මෙරට මාධ්‍යවේදීන් කණ්ඩායමකි. මොවුන් විසින් චැනල් 4 වීඩියෝ පටය සකස් කිරීමට ව්‍යාජ තොරතුරු විශාල වශයෙන් ලබාදී තිබුණි.මෙරට සිටියදී හොර රහසේ කොටි සංවිධානය සමඟ සබඳකම් පැවැත්වූ මේ පිරිස දැනට විදේශ ගතව කොටි හිතවාදී රාජ්‍ය නොවන සංවිධානවල ඩොලර් සහ වෙනත් වරප්‍රසාද ලබමින් මෙරටට එරෙහිව ක්‍රියා කරති..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>27</day>
    </date>
    <link>http://www.dinamina.lk/2011/06/27/_art.asp?fn=n11062711</link>
    <topic>ජංගම දුරකථන ගාස්තු පහළට</topic>
    <author>මහින්ද අලුත්ගෙදර</author>
    <content>ජංගම දුරකථන අවම ගාස්තුව තවදුරටත් පහළ දැමීමට ශ්‍රී ලංකා විදුලි සංදේශ නියාමන කොමිෂන් සභාව තීරණය කර ඇත.ඒ සඳහා දුරකථන සමාගම් වෙත අවසර ලබාදී තිබෙන බවත් ලබන ජූලි මාසයේ සිට නව ක්‍රමය ක්‍රියාත්මක කෙරෙන බවත් ශ්‍රී ලංකා විදුලි සංදේශ නියාමන කොම්ෂන් සභාවේ අධ්‍යක්ෂ ජනරාල් අනූෂ පැල්පිට මහතා පවසයි.ජංගම දුරකථන සඳහා විදුලි සංදේශ නියාමන කොමිෂන් සභාව විසින් දැනට නියම කර තිබෙන මිනිත්තුවක් සඳහා වූ රුපියල් 2.00 අවම ගාස්තුව නව ක්‍රමය යටතේ රුපියල් 1.50 ක් වන බවද ඒ මහතා සඳහන් කරයි.පාරිභෝගිකයන්ට සහන සැළසීම සඳහා අයවැය ලේඛනය මඟින් රජය ජනතාවට ලබාදුන් පොරොන්දුවක් මේ මඟින් ඉටුවන බවද හෙතෙම කියා සිටී.ශ්‍රී ලංකාවේ ස්ථාවර දුරකථනවලට සාපේක්ෂව ජංගම දුරකථන සබඳතාවේ විශාල වර්ධනයක් පෙන්නුම් කරන බවද අනූෂ පැල්පිට මහතා පෙන්වා දෙයි.මෙරට භාවිත කරන දුරකථන ප්‍රමාණය මිලියන 20 කට ආසන්න වන බවත් ඉන් මිලියන 17 කට ආසන්න සංඛ්‍යාවක් ජංගම දුරකථන බව ද විදුලි සංදේශ නියාමන කොමිෂන් සභාවේ අධ්‍යක්ෂ ජනරාල්වරයා සඳහන් කරයි..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>27</day>
    </date>
    <link>http://www.dinamina.lk/2011/06/27/_art.asp?fn=n11062712</link>
    <topic>සංචාරකයන්ගේ පැමිණීම ඉහළ නංවන්න පියවර</topic>
    <author>සුභාෂිනි සේනානායක</author>
    <content>මෙරටට පැමිණෙන සංචාරකයන් ලක්ෂ 10 දක්වා වැඩිකර ලීමට රජය විශේෂ වැඩපිළිවෙළක් සකස් කොට තිබේ.2010 වසරේදී මෙරටට සංචාරකයන් 657000 ක් පැමිණ තිබේ.සංචාරකයන්ගේ ප්‍රමාණය වැඩිකර ගැනීම සඳහා මේ වැඩපිළිවෙළට සමගාමීව සිවිල් ගුවන් සේවා ඇමැතිවරයා පෙරේදා (25) සුඛෝපභෝගී සංචාරක දුම්රියක් ආරම්භ කෙළේය.යුරෝපීය සංචාරකයන් සඳහා සුඛෝපභෝගී පහසුකම් ලබාදීමෙන් සංචාරක ආකර්ෂණය වැඩකරලීම මෙහි අරමුණ බව සිවිල් ගුවන්සේවා ඇමැති පියංකර ජයරත්න මහතා පැවසීය. මේ සඳහා ශ්‍රී ලංකා දුම්රිය දෙපාර්තමේන්තුව මඟින් කුලී පදනම මත ගුවන්තොටුපළ හා සිවිල් ගුªවන් සේවා අධිකාරිය ලබාගත් එයාපෝට් එක්ස්ප්‍රස් දුම්රිය යොදවන බවත් සංචාරක නියෝජිත ආයතනවල ඉල්ලීම මත මේ දුම්රිය යොදවන බවත් ඇමැතිවරයා පැවසීය.මේ සුඛෝපභෝගී දුම්රියක ගුවන් යානයක තිබෙන පහසුකම් ඇතුළත් කර තිබෙන බව කී ඇමැතිවරයා සංචාරක ප්‍රවර්ධන වැඩසටහනක් ලෙස මෙය ක්‍රියාත්මක කරන බවද කීය. මහින්ද චින්තන ඉදිරි දැක්මට අනුව නිල් ගුවන ජය ගැනීමත් මේ රට ගුවන් කේන්ද්‍රස්ථානයක් බවට පත්කරලීමේ අරමුණින් මේ විශේෂ වැඩපිළිවෙළ ක්‍රියාත්මක කළ බව ගුවන්තොටුපළ හා ගුවන් සේවා අධිකාරියේ සභාපති ප්‍රසන්න වික්‍රමසූරිය මහතා මෙම අවස්ථාවට සහභාගී වෙමින් පැවසීය.මෙම අවස්ථාවට ගුවන්තොටුපළ හා ගුවන්සේවා අධිකාරියේ උප සභාපති ධම්මික ආටිගල, ශ්‍රී ලංකා සංචාරක නියෝජිතයන්ගේ සංගමයේ නියෝජිතයන් ඇතුළු සංගමයේ නිලධාරීන් පිරිසක් සහභාගී වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>27</day>
    </date>
    <link>http://www.dinamina.lk/2011/06/27/_art.asp?fn=n11062713</link>
    <topic>වසාතිබූ රෝහල් 77කට වෛද්‍යවරු-රෝගී සත්කාර සේවා</topic>
    <author>සන්ධ්‍යා කරුණාරත්න</author>
    <content>වෛද්‍යවරු හිඟකමින් මෙතෙක් වසා දමා තිබූ රෝහල් 77කට වෛද්‍යවරු ලබාදී රෝගී සත්කාරක සේවා ලබන මස සිට යළි ආරම්භ කිරීමට සෞඛ්‍ය අමාත්‍යාංශය පියවර ගනියි.ඒ අනුව දැනට වැසී ඇති උතුරුමැද පළාතේ රෝහල් 5ක්, මධ්‍යම පළාතේ 3ක්, වයඹ පළාතේ 5 ක්, නැඟෙනහිර පළාතේ 14ක්, උතුරු පළාතේ 46ක්, දකුණු පළාතේ 2ක්, ඌව පළාතේ 2 ක්, වන රෝහල්වලට වෛද්‍යවරු හැත්තෑහත් දෙනෙක් අනුයුක්ත කිරීමට පියවර ගැනීමෙන් මේ රෝහල් විවෘත කරන බව සෞඛ්‍ය ඇමැති මෛත්‍රීපාල සිරිසේන මහතා පවසයි.සෞඛ්‍ය අමාත්‍යාංශය හා පළාත් සෞඛ්‍ය අමාත්‍යාංශ අතර ඒකාබද්ධතාවෙන් ජනතාවට බලපාන සෞඛ්‍ය ගැටලු විසඳාලීමේ අරමුණෙන් නාරාහේන්පිට ජාතික රුධිර පාරවිලයන මධ්‍යස්ථානයේ පැවැති පළාත් සෞඛ්‍ය ඇමැති සමුළුව අමතා ඇමැතිවරයා මෙසේ ප්‍රකාශ කළේය. මධ්‍යම රජය යටතේ පාලනය වන රෝහල්වල මෙන්ම පළාත් සභා යටතේ පාලනය වන රෝහල්වල ද මානව සම්පත් හා භෞතික සම්පත් ඉහළ දැමීමෙන් ජනතාවට උසස් සෞඛ්‍ය සේවාවක් ලබාදීම රජයේ අරමුණ බව පැවසීය. ලබන මස වෛද්‍ය පත්වීම් ලබාදීමෙන් පසුව මේ රෝහල් විවෘත කරන බව ද කීය. හෙදියන්, පවුල් සෞඛ්‍ය සේවා නිලධාරීන් හා වෙනත් සෞඛ්‍ය කාර්ය මණ්ඩල ලබාදීමේ දී ද ප්‍රමුඛත්වයක් පළාත් රෝහල්වලට ලබාදීමට කටයුතු යොදා ඇති බවත්, පළාත් සභාවලට අනුයුක්ත කරන එම නිලධාරීන් සාධාරණව තම රෝහල් අතර බෙදා හැරීම පළාත් සෞඛ්‍ය බලධාරීන්ගේ වගකීමක් බවත් ඇමැතිවරයා දැනුම් දුන්නේය.මේ පළාත් සෞඛ්‍ය ඇමැති සමුළුව පැවැත්වීමෙන් අනතුරුව පළාත් සෞඛ්‍ය අමාත්‍යාංශ හා මධ්‍යම රජයේ සෞඛ්‍ය අමාත්‍යාංශය අතර ගැටලු අවබෝධ කර ගැනීමේ පහසු තත්ත්වයක් ද, ඒ සඳහා කඩිනමින් විසඳුම් ලබාදීමට ද, හැකියාව ලැබී ඇතැයි පළාත් සෞඛ්‍ය ඇමැතිවරු ප්‍රකාශ කළහ.සෞඛ්‍ය ඇමැතිවරයා ලෙස මෛත්‍රීපාල සිරිසේන මහතා තමන්ට හිමි බලතලවලින් කොටසක් පළාත් සෞඛ්‍ය ඇමැතිවරුන්ට ලිඛිතව පවරාදීම ගැන මෙහිදී පළාත් සෞඛ්‍ය ඇමැතිවරු අගය කළහ. මේ නිසා මධ්‍යම රජය යටතේ පාලනය වන රෝහල් පවා අධීක්ෂණය කිරීමේ හැකියාව තමන්ට ලැබී ඇති බවත් මධ්‍යම රජයත්, පළාත් සභාවත් සේවය ලබාදෙන්නේ රටේ ජනතාවට නිසා බෙදා වෙන් කිරීමක් අවශ්‍ය නොවන බවත් පළාත් සෞඛ්‍ය ඇමැතිවරු මෙහිදී කීහ.සෞඛ්‍ය අතිරේක ලේකම් වෛද්‍ය පාලිත මහීපාල, සෞඛ්‍ය සේවා අධ්‍යක්ෂ ජනරාල් වෛද්‍ය අජිත් මෙන්ඩිස් මහත්වරු මේ අවස්ථාවට සහභාගි වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>27</day>
    </date>
    <link>http://www.dinamina.lk/2011/06/27/_art.asp?fn=n11062714</link>
    <topic>ජනතාවගේ බත් කෑම නවත්වන්න විදේශ රටවල් කුමන්ත්‍රණය කරනවා</topic>
    <author/>
    <content>රටේ සහල් පරිභෝජනය වැඩි වීමත් සමඟම ජනතාවගේ බත් කෑම නතර කිරීමට විදේශ රටවල් කුමන්ත්‍රණය කරමින් සිටින බව, වාරිමාර්ග හා ජල සම්පත් කළමනාකරණ නියෝජ්‍ය ඇමැති ඩබ්ලිව්. බී. ඒකනායක මහතා පැවසීය. සහල්වල ආසනික් ඇති බව පවසමින් ජනතාව සහල් පරිභෝජනයෙන් ඈත්කර වීම ඔවුන්ගේ අරමුණ වූ බව ද හෙතෙම පැවසීය.පාන්පිටි මිල වැඩිවීමත් සමඟම පසුගිය කාලයේ සහල් පිටි හා සහල් පරිභෝජනය ඉහළ ගිය අතර එයින් දේශීය ගොවියා ශක්තිමත් වූ බව ද නියෝජ්‍ය ඇමැතිවරයා පැවසීය.කෘෂිකර්මාන්තයේ දියුණුව දරා ගත නොහැකි වූ ඇතැම් සමාගම් හා විදේශ රටවල් මේ කුමන්ත්‍රණය ක්‍රියාත්මක කරමින් ‘ආසනික්’ පිළිබඳ කතාවක් රටපුරා පැතිර වූ බව ද කීය.නියෝජ්‍ය ඇමැති ඩබ්ලිව්. බී. ඒකනායක මහතා මේ අදහස් ප්‍රකාශ කළේ දිනමිණ සමඟ විශේෂ සාකච්ඡාවකට එක්වෙමිනි.එහි දී අදහස් දක්වමින් ඔහු මෙසේ ද කීය.ශ්‍රී ලංකාවේ සියයට 70ක් පමණ පිරිසක් ප්‍රධාන ආහාරය වශයෙනුත් තුන්වේලටම බත් කරන්න පුරුදු වූ අය. අද රටේ නිරෝගී පරපුරක් ඉන්නේ බත් කාපු නිසයි. වී ගොවියා තම නිෂ්පාදන සඳහා පොහොර යොදන්නේ යම් කිසි ප්‍රමිතියකටයි. නිසි ප්‍රමිතියකට අනුව පොහොර යොදා කරන නිෂ්පාදන ලෝකයේ කිසිදු රටක නැහැ. ශ්‍රී ලංකාව කවදාවත් බත් කන්න පිටරටට අතපාන රටක් නෙමෙයි. ජනාධිපති මහින්ද රාජපක්ෂ මහතාගේ මහින්ද චින්තන ප්‍රතිපත්ති අනුව වී ගොවියාටත්, කෘෂිකර්මාන්තයටත් වගේ ම රටේ සෙසු කර්මාන්ත සඳහාත් සහන ලබා දී තිබෙනවා. එම නිසා රට ස්වයංපෝෂිත දේශයක් වීමේ පෙර නිමිති තිබෙනවා. එම තත්ත්වය සෙසු යුරෝපා රටවලට දරා ගන්න බැහැ. ඔවුන් කරන්නේ විවිධ චෝදනා නගමින් එම රටවල් තම යටතට පත් කර ගැනීමටයි..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>27</day>
    </date>
    <link>http://www.dinamina.lk/2011/06/27/_art.asp?fn=n11062715</link>
    <topic>ගමේ දරුවන් ඉංග්‍රීසි කතා කරන පරිගණක හසුරුවන දවසට පංති භේදය අවසන් කළ හැකියි</topic>
    <author>චමීර ඇල්ලදෙණිය</author>
    <content>ගමේ දරුවන් ඉංග්‍රිසි කතාකරන, පරිගණක හසුරුවන පිරිසක් බවට පත්වන දිනක පංති භේදය අවසන් කළ හැකි බව ජනාධ්පති ලේකම් ලලිත් වීරතුංග මහතා පවසයි.ජනාධිපති මහින්ද රාජපක්ෂ මහතා ගමේ දරුවන් දැනුමින් සන්නද්ධ කිරිම සඳහා වැඩ පිළිවෙළක් ක්‍රියාත්මක කරන බවත්, එයින් ගමට පරිගණක තාක්ෂණය හා ඉංග්‍රීසි භාෂාව පිළිබඳ මනා දැනුමක් ලැබෙන බවත්, වීරතුංග මහතා සඳහන් කළේය.වෙනදා මෙන් සැමදේම නගරයෙන් ආරම්භ කිරීමේ සංකල්පය ජනාධිපතිතුමා නැති කළ බවත්, දැන් ගමේ සිටම තාක්ෂණය ඉගෙන ගැනීමේ වැඩපිළිවෙළක් රජය ක්‍රියාත්මක කර තිබෙන බවත් ලේකම්වරයා කීවේය.පරිගණක පුහුණුව ලබන ආධුනිකයන් රැකියා ගත කිරීම සඳහා ශ්‍රී ලංකා මෘදුකාංග හා සේවා සපයන්නන්ගේ සංගමය සමඟ ගිවිසුමකට එළඹීම වෙනුවෙන් කොළඹ දී පසුගියදා පැවති උත්සවයක දී ඒ මහතා මේ බව ප්‍රකාශ කළේය.එහිදී වැඩිදුරටත් අදහස් දැක්වූ ලලිත් වීරතුංග මහතා,ජනාධිපතිතුමා ශ්‍රම අභිමානය පිළිබඳව වඩාත් සැලකිලිමත් වෙනවා. අපේ සමාජයට වෛද්‍යවරුන්, ඉංජනේරුවන්, නීතීඥවරුන් මෙන්ම වඩුකාර්මිකයන්, මේසන් කාර්මිකයන් ද අවශ්‍යයි. මේ වෘත්තීයවේදින් වෙනස් කොට සැලකීමත් ඔවුන්ගේ ශ්‍රමයට වෙන් වෙන් වශයෙන් වැටුප් ගෙවිමත් අසාධාරණයි. උසස් පහත් වශයෙන් රැකියා වෙන් නොකළ යුතුයි. මාගේ අදහස නම් සියලු වෘත්තීන්ට තොරතුරු තාක්ෂණ දැනුම අවශ්‍ය වෙනවා.ජ්‍යෙෂ්ඨ ඇමැති මහාචාර්ය තිස්ස විතාරණ, යෞවන කටයුතු හා නිපුණතා සංවර්ධන ඇමැති ඩලස් අලහප්පෙරුම නියෝජ්‍ය ඇමැති දුමින්ද දිසානායක මහත්වරු ඇතුළු නිලධාරීහු පිරිසක් මේ අවස්ථාවට සහභාගී වුහ..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>27</day>
    </date>
    <link>http://www.dinamina.lk/2011/06/27/_art.asp?fn=n11062716</link>
    <topic>දෛවයේ සරදම තවත් ඉවසිය නොහැකිව නිශානි නිල්වලා ගඟට දිවි පිදුවාය</topic>
    <author>ධම්මිකා වෙලේගොඩ සමඟ ජයසිරි පේදුරුආරච්චි ගන්දර සමූහ</author>
    <content>“කීයක් හරි අතට ලැබුණාම නූපෙවෙල දරුවන්ට පළතුරු ගෙනත් බෙදන මගේ රත්තරන් කෙල්ලට මොකද මේ වුනේ දෙවියනේ...” ඉකුත් විසි දෙවනදා සවස මාතර මහානාම පාලමෙන් නිල්වලා ගඟට පැන දිවි නසාගත් එච්. ජී. නිශානි (21) තරුණියගේ මිත්තණිය වූ කේ. පී. මිසිලින් (62) මාතාව හඬා වැළපෙමින් පැවසුවාය.මාතර නූපෙවෙල නිවාස සංකීර්ණයේ ජීවත් වු නිශාන් දෙදෙනෙකුගෙන් යුත් පවුලේ දියණිය වූවාය. ඇයට සිටියේ එක් අයියා කෙනෙක් පමණි.ඇය බාලවියේදීම මව පවුලෙන් වෙන්ව වෙනත් විවාහයක් කර ගැනීමත් ඉන්පසු පියාද වෙනත් විවාහයක් කර ගැනීමත් නිසා අසරණ වූ නිශාන් සහ ඇයගේ අයියා බහතෝරන වියේ සිට හැදී වැඩුණේ සිය මිත්තණියගේ නූපෙවෙල නිවසේදීය.කෙතරම් අඟහිගකම් තිබුණද සිය මුණුපුරා සහ මිණිබිරියට මිසිලින් මාතාව කිසිදු අඩුවක් නොකළාය.පෙර පාසල් වියේ දී පෙර පාසල් යැවීමටත් ඉන්පසු පාසල් යැවීමටත් මිත්තණිය කැපවීමෙන් ක්‍රියාකරද්දී වයස දහසය සම්පූර්ණ වීමත් සමඟ පාසල් අධ්‍යාපනය කඩාකප්පල් කර ගන්නා නිශානි ඇය විසින්ම සොයා ගත් තරුණයෙකු සමඟ හොර රහසේම විවාහ වුවාය. එහි ප්‍රතිඵලය වූයේ ආදරණීය පුතණුවකු ඔහුගේ කැදැල්ලට එකතුවීමයි. ඒ වනවිට නිශානිගේ වයස අවුරුදු දහඅටක් තරම් විය.මාතර පොළේ කඩ කාමරයක ජීවත් වෙමින් වෙළහෙළදාම්වල නිරත වූ නිශානි සහ ඇයගේ ස්වාමි පුරුෂයා දරුවා හදා වඩා ගැනීමට ඉහළ කැපවීමක් කළහ.එහෙත් හිටිහැටියේම ස්වාමි පුරුෂයා අවාසනාවන්ත ලෙස වරදකට කොටුවීම නිසා ඔවුන්ගේ පවුල් ජීවිතයට විශාල බලපෑමක් එල්ල වූ බව මිසිලින් මාතාව වේදනාවත්ව පැවැසුවාය.ඒ අතර ඉකුත් විසි දෙවෙනිදා (22) දහවල් වනවිට සැමියා යළිත් ඔවුන් සමඟ එක්වුයේ ආදරණීය බලාපොරොත්තු රැසක් හදෙහි රඳවාගෙනය. එහෙත් එය හෝරා කිහිපයකට සීමාවිය.විසි දෙක (22) දහවල් මාතර මහ රෝහලට නිශානි ගියේ දැඩිසත්කාර ඒකකයේ ප්‍රතිකාර ලබමින් සිටි සිය පියාණන්ට දිවා ආහාරයද රැගෙනය. තාත්තා බලා නැවත රෝහලෙන් පිටවන ඇය රෝහල් හන්දියේ සිට සිය පුතු සහ ස්වාමි පුරුෂයා සමඟ නිවස කරා එන අතරතුර හදිසියේම නිශානිගේ ජංගම දුරකථනයට එන දුරකථන ඇමතුමක් විමසීමට යාමේදී සිදුවූ විරසකයක් හේතුවක් ස්වාමිපුරුෂයා ඇයගේ ජංගම දුරකථනය පොළොවේ ගැසීම නිසා නිශානි දැඩි වේදනාවට පත්වන්නීය.එතැන් සිට සිදුවු දේ දන්නේ ඔවුන් පමණි. එහෙත් ගතවූයේ නිමේෂයකි තුන් අවුරුදු පුතු ගඟේ පාලම උඩ තබා නිශානි මාතර මහානාම පාලමෙන් ගඟට පනින්නේ සිය ස්වාමි පුරුෂයා චූටි පුතු සහ සියලුම නෑදෑ හිතවතුන් සිහිනෙනුදු නොසිතූ අයුරිනි.එදා ලහිලහියේ කිමිදුම්කරුවන් පැය තුනකට අධික කාලයක් නිල්වලා ගඟ පතුල පීරා සෙවූ නමුදු ගොඩ ගැනීමට හැකිවූයේ නිශානිගේ සීතල වූ මළ සිරුරයි.පෙරේදා (25 දා) සවස ඇය කනත්තේ මිහිදන් වුණද එදා දරුවා බලා සිටියදී ගඟට බිළිවූ මව එනතුරු චූටි පුතු තවමත් දෑස් දල්වා බලා සිටී..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>27</day>
    </date>
    <link>http://www.dinamina.lk/2011/06/27/_art.asp?fn=n11062717</link>
    <topic>ස්වර්ණ ජයන්තිය සැමරුම් උත්සවය ජනපතිගේ ප්‍රධානත්වයෙන්</topic>
    <author>ජයසිරි මුණසිංහ</author>
    <content>මහජන බැංකුව පිහිටුවා වසර 50ක් සපිරීමේ ස්වර්ණ ජයන්තිය සැමැරුම් මහෝත්සවය ජූලි මස 01 වැනිදා ජනාධිපති මහින්ද රාජපක්ෂ මහාතගේ ප්‍රධානත්වයෙන් අරලියගහ මන්දිරයේ දී පැවැත්වේ.මහජන බැංකුවේ අගනුවර ඇතැළු රටපුරාම පිහිටි බැංකුවේ ශාඛා ජාලයම කේන්ද්‍ර කොට සර්ව ආගමික වැඩසටහන් පැවැත්වීමට කටයුතු යොදා ඇතැයි එහි සභාපති ඩබ්ලිව්.කරුණාජීව මහතා ප්‍රකාශ කළේය.ජනාධිපතිතුමාගේ ප්‍රධානත්වයෙන් පැවැත්වෙන උත්සව අවස්ථාවේදී සමරු මුද්දරය හා මුල් දින කවරය, සමරු කාසිය හා සමරු කලාපය නිකුත් කිරීමට ද කටයුතු කෙරේ. පනස් වසරක් පුරා දැයේ උන්නතිය වෙනුවෙන් අසමසම මෙහෙවරක් ඉටුකළ මහජන බැංකුවේ ස්වර්ණ ජයන්තිය වෙනුවෙන් තැපැල් අමාත්‍යාංශය විසින් සමරු මුද්දරය නිකුත් කරනු ලබයි.ශ්‍රී ලාංකීය ජනතාවගේ ශක්තියේ ස්ථම්භය ලෙස පුරා වසර පනහක් මුළුල්ලේ ඉදිරියට ආ මහජන බැංකුව ක්ෂුද්‍ර, සුළු හා මධ්‍ය පරිමාණ ව්‍යවසායක ප්‍රජාව නඟා සිටුවමින් දේශයේ ආර්ථිකය සවිබල ගැන්වීම සඳහා ඉටුකළ මෙහෙවර මෙම සංවත්සර මුද්දරයේ තේමාවයි.විශේෂ සමරු කාසිය ශ්‍රී ලංකා මහ බැංකුව මඟින් නිකුත් කෙරෙන අතර සමරු කාසිය පිටුපස මධ්‍යයේ මහජන බැංකු ලාංඡනය නිරූපනය ඒ අතර වටා නිර්මාණය කර ඇති නෙළුම් පෙති රටාව තුළින් පනස් වසරක් මුළුල්ලේ මහජන බැංකුවෙන් අප දේශය සෞභාග්‍යවත් වූ අයුරු නිරූපනය කෙරේ. බැංකු ඉතිහාසයේ දුර්ලභ හා ඓතිහාසික අවස්ථාවන් විෂය කරගනිමින් වඩාත් දර්ශනීය ලෙස විශේෂ සංවත්සර සමරු කලාපය නිකුත් කිරීමට මහජන බැංකුවේ කළමනාකාරිත්වය පියවර ගෙන තිබේ. මහජන බැංකු ඉතිහාසය හා බැඳි වැදගත් අවස්ථාවන් මෙම කලාපයට ඇතුළත් වන අතර තෝරාගත් විද්වත් මණ්ඩලයක් හරහා සමරු කලාපය සම්පාදනය වන අතර, ඉකුත් දශක 05ක කාලය තුළ ශ්‍රී ලංකාවේ බැංකු කරණය පරිණාමනය වූ අයුරු ද මීට ඇතුළත් වේ. උතුරේ අවතැන් වූ ජනතාව වෙනුවෙන් ඉදිකරන ලද නිවාස 50ක් පරිත්‍යාගය කිරීමද සංවත්සර වැඩසටහන් මාලාවට ඇතුළත්ය.මැදවච්චිය මන්නාරම මාර්ගයේ මඩු දේවස්ථානයට යාබදව පුමුලනාදන් ග්‍රාමසේවා වසමේ මන්නාරම් මාර්ගයට මුහුණලා මෙම විශේෂ නිවාස ව්‍යාපෘතිය ඉදිකර ඇත. නැවත පදිංචි කිරීමේ අධිකාරියේ සහයෝගය මත ඉදිකරන ලද මෙම විශේෂ නිවාස ව්‍යාපෘතිය හරහා යුද්ධයෙන් අවතැන් වූ සිංහල හා දෙමළ පවුල් පනහකට මෙම නිවාස හිමිවේ..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>27</day>
    </date>
    <link>http://www.dinamina.lk/2011/06/27/_art.asp?fn=n11062718</link>
    <topic>රට බේරාගත් නායකයා දකින්න 103හැවිරිදි මවක් දුටු සිහිනය සැබෑවෙයි</topic>
    <author>ධනුෂ්ක ගොඩකුඹුර</author>
    <content>මවු බිම බේරාගත් රාජ්‍ය නායකයා දැක කතා බහ කිරීමට, වයස අවුරුදු 103 ක මාතාවක් කලක් තිස්සේ දුටු සිහිනය සැබෑ වෙයි.ජනාධිපති මහින්ද රාජපක්ෂ මහතා අපි වෙනුවෙන් අපි රණවිරු නිවාස ව්‍යාපෘතිය විවෘත කරන්නට මොනරාගලට පෙරේදා (25) සපැමිණි අවස්ථාවේදී මේ සිහිනය සැබෑ විය.වාරු නැති දෙපා නොසළකමින් නොසැලෙන අධිෂ්ඨානයකින් යුක්තව සිය සිහිනය මෙසේ සැබෑ කර ගත්තේ තෙළුල්ල ජනපදයේ පදිංචි යූ. එම් ලොකුමැණිකේ (103) මාතාවයි.ජනාධිපතිවරයා තෙළුල්ල විදුහලට පැමිණෙන බව ඇසූ දා පටන් මහත් සතුටින් සිටි මාතාව නියමිත දින උදෑසනම සිය දියණියන් සමඟ විදුහලට ආවාය.උත්සව භූමියේ කොනක සිට ජනාධිපතිවරයාව දුටු මේ මාතාවගේ සිහිනය සබෑ කරමින් ජනාධිපතිවරයා උත්සවය නිමා කර ජනතාව වෙත පැමිණියේය.ලොකුමැණිකේ මාතාවගේ අපූරු සිහිනය ජනාධිපතිතුමන්ට දැන ගන්නට ලැබිණ. වහා මාතාව වෙත පැමිණි ජනාධිපතිතුමා ඇගේ දෝතින් අල්ලා ගත්තේය. දේශය එක්සේසත් කරමින් ලොව දසදෙස කීර්තිය පැතිරූ අසාහය රාජ්‍ය නායකයාණන් සිය දෝතින් අල්ලා ගනු දුටු මවගේ දෑසට නැඟුණේ සතුටු කඳුළුය.මේ ගෙවෙන්නේ මගේ ජීවිතයේ අවසන් කාලය, ඔබතුමා දැක බලා ගන්නට මම ආසාවෙන් හිටියා, ඒ සිහිනය සැබෑ වුණා. මව සතුටින් ප්‍රකාශ කළාය.ඇගේ සුව දුක් විමසූ ජනාධිපතිවරයා ඇයට දීර්ඝායුෂ ප්‍රාර්ථනා කරමින් නික්ම ගියේය..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>27</day>
    </date>
    <link>http://www.dinamina.lk/2011/06/27/_art.asp?fn=n11062719</link>
    <topic>මහජනතාවට නිවැරැදි තොරතුරු ලබාදීමේ වගකීම වෙනදාටත් වඩා අද ජනමාධ්‍යවේදී ඔබ වෙත පැවරී තිබෙනවා</topic>
    <author>ජයසිරි මුණසිංහ</author>
    <content>ජනමාධ්‍ය නිදහසත් ජනමාධ්‍යවේදීන්ගේ ගෞරවයත් සුරැකීමට වත්මන් රජය තරම් සේවාවක් ඉටුකළ වෙනත් රජයක් නැතැයි වැඩබලන ජනමාධ්‍ය හා ප්‍රවෘත්ති ඇමැති සහ පාරිසරික ඇමැති අනුර ප්‍රියදර්ශන යාපා මහතා ප්‍රකාශ කළේ ය.ජාතික මට්ටමේ හා ප්‍රාදේශීය මට්ටමේ ජනමාධ්‍යවේදීන්ගේ දැනුම, ආකල්ප සංවර්ධනය කිරීම උදෙසා “ඇසිදිසි - විනිස” නමින් සංවිධානය කරනු ලබන ජනමාධ්‍ය පුහුණු එක් දින වැඩමුළුවේ පස් වැනි අවස්ථාව පෙරේදා (25) දින කොළඹ සිරිමාවෝ බණ්ඩාරනායක අනුස්මරණ ජාත්‍යන්තර මධ්‍යස්ථාන ශ්‍රවණාගාරයේ පැවැති අවස්ථාවට ප්‍රධාන ආරාධිතයා ලෙස සහභාගි වෙමින් අනුර ප්‍රියදර්ශන යාපා මහතා එසේ කියා සිටියේය.කොළඹ දිස්ත්‍රික්කයේ ප්‍රාදේශීය ජනමාධ්‍යවේදීන් සඳහා පැවැති මේ වැඩමුළුව චිරාගත සම්ප්‍රදායානුකූලව පොල්තෙල් පහන දැල්වීමෙන් අනතුරුව වැඩ කටයුතු ආරම්භ කෙරිණි.එහිදී වැඩිදුරටත් අදහස් දැක් වූ අමාත්‍යවරයා මෙසේද කීය.අද අප සිටින්නේ තොරතුරුවලින් පිරි ලොවක් තුළයි. චන්ද්‍රිකා තාක්ෂණය, නවීන තොරතුරු සන්නිවේදන උපකරණ භාවිතය නිසා අද ලොව ඕනෑම අස්සක, මුල්ලක සිදුවන සිදුවීමක් එසැනින් අපට දැනගත හැකි වෙනවා. ඒ තරමට සන්නිවේදන විෂය දියුණු වී තිබෙනවා.මහජනතාවට තොරතුරු දැන ගැනීමේ අයිතියක් තිබෙනවා. එය ඉටුකිරීමේ වගකීම භාර පිරිස් ජනමාධ්‍යවේදීන් වන ඔබයි. මම පාරිසරික ඇමැතිවරයා වූවත් හිටපු ජනමාධ්‍ය විෂයභාර ඇමැතිවරයා ලෙස අද වඩාත් සතුටු වන්නේ මේ වාගේ පුහුණු වැඩමුළුව ආරම්භක මොහොතට සම්බන්ධවීමට ලැබීම ගැනයි.නව දැනුම තාක්ෂණය, සංවර්ධනාත්මක ප්‍රවේශ පිළිබඳව අපේ රටේ ජනමාධ්‍යවේදීන් දැනුවත් විය යුතුයි. ඒ අනුව ජනාධිපති එතුමාගේ මහින්ද චින්තන ප්‍රතිපත්ති මාලාවේත්, මහින්ද චින්තන ඉදිරි දැක්මේත් ජනමාධ්‍ය ක්ෂේත්‍රයේ දියුණුවට විශාල වැඩ කොටසක් යෝජනා කළා. අද ඒවා එකින් එක යථාර්ථයන් බවට පත්වෙමින් තිබෙනවා.ජනමාධ්‍යවේදීන්ට අවශ්‍ය පහසුකම්, ඔවුන්ගේ නිදහස, ගෞරවය සහ සුබසාධනය සුරැකීමට වත්මන් රජය තරම් වැඩපිළිවෙළ සකස් කළ, වැඩ කළ රජයක් නෑ. ඒ බව අපි නොබියව කිව යුතුයි. ඒ අතර තවත් ඔබ වෙනුවෙන් කළ යුතු වැඩ කොටස් තිබෙන බව අපි පිළිගන්නවා.අද අපේ රට ත්‍රස්තවාදය නැති කළ රටක්. ලෝකයේ ත්‍රස්තවාදය නැති රටවල් තිබෙන්නේ අතලොස්සයි. ඒ අතරේ අපේ රට මුලින්ම ඉන්නවා.අපේ රටේ අවුරුදු තිහක් තිස්සේ පැවැති මහා විනාශකාරී ත්‍රස්තවාදයක් පරාජයට පත්කළේ ජනාධිපතිතුමා ඊට ලබාදුන් නිවැරැදි දේශපාලන නායකත්වය නිසා බව කියන්න ඕනෑ.අපේ රටේ මාධ්‍යයට වාරණයක් නෑ. මම දැක්කා ඒ.එෆ්.පී. වාර්තාවක තිබෙනවා. වාරණ නීතිරීති නැති එකම රට ශ්‍රී ලංකාව කියලා. ඇත්ත කතාව එයයි.අපි කොටි ත්‍රස්තවාදය පරාජයට පත් කළේ මානුෂීය මෙහෙයුමකින්, මේ මෙහෙයුමේදී අපේ ත්‍රිවිධ හමුදාව, පොලිසිය, සිවිල් ආරක්ෂ බලකායේ පිරිස් ඉතාම විනයගරුකව කටයුතු කළා. වගකීම් ඉටුකළා. අද ඒ අයට එරෙහිව විවධ චෝදනා නැගෙනවා.කොටි ත්‍රස්තවාදය පරාජයට පත් කළාට, රටින් පිට තවම කොටි හිතවාදීන් ක්‍රියාත්මකයි. කොටි හිතවාදීන් අපේ රට දැන් ලබා තිබෙන නිදහස, සාමකාමී බව නැති කිරීමට ජාත්‍යන්තරයේ සිට ක්‍රියාත්මක වෙනවා. අපේ රට දියුණු රටක් බවට පරිවර්තනය වීමේ ගමන ආරම්භ කොට තිබෙන්නේ. එය වැළැක්වීම මේ දුෂ්ඨ බලවේගවල අරමුණයි.දරුස්මාන් වාර්තා, චැනල් 4 සිද්ධි වැනි දේ එළිදක්වන්නේ අපේ රටේ කීර්තිනාමයට හානි කිරීමටයි. චැනල් 4 වාර්තාව මම නැරඹුවා. එය සම්පූර්ණයෙන්ම අසත්‍ය පදනම් විරහිත එකක්. මානුෂීය මෙහෙයුම් කාලයේ දී සිදුවූවා යැයි සිතා ප්‍රශ්තුත ඔස්සේ නිර්මාණය කළ පහත් දෙයක් තමයි එහි තිබෙන්නේ. මේවා ඉටු කරන්නේ කොටි හිතවාදීන් සතු මුදල් යොදාගෙනයි. අද යුද්ධය නැති නිසා බටහිර රටවල ඉන්න හිතවාදීන් සතු මුදල් වැය කරන්නේ අපේ රටේ කීර්ති නාමය විනාශ කිරීමේ වැඩවලටයි. අපි මේ බව තේරුම්ගත යුතුයි. වඩාත් දැනුවත් වූ ජනසමාජයක් බිහිකිරීම ජනමාධ්‍යවේදීන්ගේ යුතුකමයි. හරි නිවැරැදි තොරතුරු ජනතාවට ලබාදිය යුතුයි. එසේ නොමැති වූ විට කටකතා බොරු ප්‍රචාර මහජනතාව අතරට යනවා. ඉන් රටේ කැළඹිලි, විරෝධතා මතු වෙනවා. ඒ නිසා අපි වගකීමෙන් කටයුතු කළ යුතුයි.චැනල් 4 වැනි අහිතකර, බොරු දේවල් ගැන නිවැරැදිව හෙළිදරව් කිරීමේ වගකීම, මහජනතාවට නිවැරැදි තොරතුරු ලබාදීමේ වගකීම වෙනදාටත් වඩා ඔබ ;වත පැවැරී තිබෙනවා.ඒ අනුව ගත්විට ඒ සඳහා පළමුව ජනමාධ්‍යවේදීන්ගේ දැනුම ඉහළ නැංවීම වැදගත්. ඒ නිසා අද ඇරඹි මේ වැඩමුළුව ඉතාම කාලෝචිත එකක් බව කිව යුතුමයි. අපිත් ඊට සුබ පතනවා.ජනමාධ්‍ය සහ ප්‍රවෘත්ති අමාත්‍යාංශයේ ලේකම් ඩබ්ලිව්. බී. ගනේගල මහතා, - හා විනාශකාරී යුද්ධයෙන් මිදී අද ලංකාව විශාල සංවර්ධන ගමනක් යෑමට මුලපුරා තිබෙනවා. මේ අවස්ථාවේ රටේ සංවර්ධන ගමන වැළැක්වීමට විවිධ දුෂ්ඨ බලවේග ක්‍රියාත්මක වෙනවා. ඒක සාමාන්‍ය දෙයක්. ඒ නිසා අපි වගකීමෙන් යුතුව ජනමාධ්‍ය හසුරුවා රටට ජනතාවට වැඩි වාසි අත්කරදීමට සූදානම් විය යුතුයි.මහින්ද චින්තනය, මහින්ද චින්තන ඉදිරි දැක්මේත් රටේ ජනමාධ්‍ය ක්ෂේත්‍රයේ උන්නතියට විශාල වැඩ කොටස් යෝජනා කොට තිබෙනවා. අපි ඒවා ක්‍රියාත්මක කරමින් ඉන්නේ. මේ රටේ ජනමාධ්‍ය ක්ෂේත්‍රයේ නියැලී 6000 – 7000 ක් තරම් වන පිරිසට උදව් කිරීම අමාත්‍යාංශයේ එකම අපේක්ෂාවයි.ජනමාධ්‍ය ක්ෂේත්‍රයේ ඉහළටම යන්නට අපි නවකයින්ට උදව් කරනවා.මේ විෂය ගැන න්‍යායාත්මකව හා ප්‍රායෝගිකව ඉගෙන ගැනීම ඉතාම වැදගත්. අපි දැනටමත් ආචාර්ය උපාධිය මේ අංශයෙන් ලබා ගැනීමට දෙදෙනෙකුට උදව් කර තිබෙනවා. ඒ වාගේම විවිධ ශිෂ්‍යත්ව, වැඩමුළු ජනමාධ්‍යවේදීන්ට බැංකු මගින් මුල්‍ය පහසුකම් ලබාදී තිබෙනවා.ම්වා ලබාගෙන ඉදිරියට ඒම ඔබගේ වගකීමයි. “ඇසිදිසි - විනිස” ජනමාධ්‍ය එක් දින වැඩමුළුව අපි උතුරු - නැඟෙනහිර පළාත්වල ජීවත්වෙන, සේවය කරන ජනමාධ්‍යවේදීන් සඳහාද පැවැත්වීමට අපි කටයුතු කරනවා. මේ වැඩපිළිවෙළ ඉතාම සාර්ථක කටයුත්තක් බව අප නොව ඔබ තමුන්නාන්සේලාටම වැටහෙනවා ඇති.රජයේ ප්‍රවෘත්ති අධ්‍යක්ෂ වසන්ත ප්‍රිය රාමනායක මහතා, මේ වැඩමුළුව ජනමාධ්‍යවේදය උගන්වන පංතියක් නොවෙයි. මෙය පළපුරුදු, අත්දැකීම් බහුල ජනමාධ්‍යවේදීන් සහ අංකුර ජනමාධ්‍යවේදීන් එක වේදිකාවක හමුවී කරනු ලබන අත්දැකීම්, දැනුම හුවමාරු කරගන්නා එකක්.ජනමාධ්‍යයෙහි භාෂා භාවිතය (සිංහල බසින්) දිවයින ප්‍රධාන කර්තෘ ප්‍රවීන මාධ්‍යවේදී ගාමිණී සුමනසේකර, (දමිළ බසින්) තිනකරන් ප්‍රධාන කර්තෘ ප්‍රවීණ මාධ්‍යවේදී එස්. තිල්ලෙයිනාදන්, ජනමාධ්‍ය ආචාර ධර්ම මැයෙන් ප්‍රවීන මාධ්‍යවේදී එම්. එස්. එම්. අයුබ්, “ප්‍රවෘත්ති මුලාශ්‍ර හා එහි විශ්වාසනීයත්වය” මැයෙන් මාධ්‍යවේදී විජය දිසානායක, ජාතික සංවර්ධනයේදී ජනමාධ්‍යවේදීන් සතු වගකීම ප්‍රංශ පුවත් සේවයේ කොළඹ කාර්යාංශ ප්‍රධානී අමල් ජයසිංහ යන මහත්වරු මෙහිදී දේශන පැවැත්වූහ.මේ අවස්ථාවට ජනමාධ්‍ය හා ප්‍රවෘත්ති අමාත්‍යාංශයේ අතිරේක ලේකම් ටී. එන්. අමරතුංග, ඩබ්ලිව්. ජයසිංහ, ජ්‍යෙෂ්ඨ සහකාර ලේකම් එල්. ඩී. සී. මහානාම, සහකාර ලේකම් (මාධ්‍ය) කේ. පී. ජයන්ත යන මහත්ම මහත්මීහු ඇතුළු ප්‍රාදේශීය මාධ්‍යවේදීහු විශාල පිරිසක් සහභාගි වී සිටියහ..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>27</day>
    </date>
    <link>http://www.dinamina.lk/2011/06/27/_art.asp?fn=n11062720</link>
    <topic>අපව යුද අධිකරණයට ගෙනයන්න ජාත්‍යන්තරය උත්සාහ කිරීම අසාධාරණයි</topic>
    <author>ධනුෂ්ක ගොඩකුඹුර</author>
    <content>බලවත් ජාතීන් කරන අකටයුතුකම් ඉදිරියේ නිහඬව සිටින ජාත්‍යන්තරය අපේ රටේ නායකයා ජාත්‍යන්තර යුද අධිකරණ වෙත ගෙන යාමට උත්සාහ දැරීම අසාධාරණ බව වාරිමාර්ග හා ජල කළමනාකරණ ඇමැති නිමල් සිරිපාල ද සිල්වා මහතා පැවැසීය.ඇමැතිවරයා මේ අදහස් පළ කළේ නිවාස අහිම් රණවිරුවන්ට නිවාස ලබා දීමට ක්‍රියාත්මක කළ අපි වෙනුවෙන් අපි නිවාස ව්‍යාපෘතියේ නිවාස නිල වශයෙන් බාර දීමට ජනාධිපති මහින්ද රාජපක්ෂ මහතාගේ ප්‍රධානත්වයෙන් පැවැති උත්සව අවස්ථාවට තෙළුල්ල ජනපද කනිෂ්ඨ විද්‍යාලයේදී පෙරේදා (25)එක් වෙමිනි.රාජ්‍ය ආරක්ෂක අමාත්‍යාංශය ක්‍රියාත්මක කරන මේ නිවාස ව්‍යාපෘතිය යටතේ මොනරාගල හා බදුල්ල දිස්ත්‍රික්කවල රණවිරුවෝ 31 දෙනෙකුට නිවාස ලබා දේ. අපි වෙනුවෙන් අපි නිවාස ව්‍යාපෘතියේ සිවුවන අදියර මෙය වේ.ඇමැතිවරයා එහිදී වැඩිදුරටත් මෙසේ ද ප්‍රකාශ කළේය.ජනාධිපතිවරයා ඌව වෙල්ලස්සට අමුත්තෙක් නොවෙයි. අපි වෙනුවෙන් අපි නිවාස ව්‍යාපෘතිය බාර දීමට ඔහුගේ පැමිණීම අපට ගෞරවයක්. ත්‍රිවිධ හමුදා පොලිස් රණවිරුවන්ගේ සුබසාධනය වෙනුවෙන් ඔහු විශාල කැපකිරීමක් කරනවා.ජනාධිපතිවරයාගේ නායකත්වය මත තමයි රණවිරුවන්ට නිර්භයව ඉදිරියට යන්න අවස්ථාව උදා වුණේ. මානුෂීය මෙහෙයුමට දායක වූ සියලු රණවිරුවන් රැක ගැනීම අප සියලු දෙනාගේ වගකීමයි.එය එක් පුද්ගලයකුගේ හෝ එක් සංවිධානයක වගකීමක් නොවෙයි.අද උතුරේ ජනතාව දකුණේ ජනතාවටත් වඩා සාමයේ ප්‍රතිලාභ භුක්ති විඳිනවා. රණවිරුවන් නොවෙන්නට අදත් උතුරේ ජනතාවට ඉන්න සිදුවන්නේ ත්‍රස්ත ග්‍රහණයේයි.මානුෂීය මෙහෙයුම කරගෙන යද්දී ජනාධිපතිවරයාට තිබුණු තර්ජන තවමත් අවසන් නෑ. එදා එල්. ටී. ටී.ඊයේ ජයග්‍රාහී සිහිනය ජනාධිපතිවරයා ප්‍රමුඛ රණවිරුවන් බොඳ කළා. අද ඔවුන් යළිත් ඒ සිහිනය දකිනවා. ඔවුන් ජනාධිපතිවරයා ඇතුළු පිරිස යුද අධිකරණ වෙත ගෙන යන්නට සිහින දකිනවා.බිල් ලාඩන් අල්ලාගෙන මරා දමන අයුරු අමෙරිකානු ජනාධිපතිවරයා සජීවීව නැරඹුවා.ඒවා ගැන අහන්න කවුරුත් නැහැ. බලවත් රටවල් කරන දේවලට දරුස්මාන් වාර්තා හදන්න එක්සත් ජාතීන්ගේ සංවිධානය ඉදිරිපත් වෙන්නේ නැහැ.අපේ නායකයන් යුද අධිකරණය වෙත ගෙන යාම සාධාරණ නෑ.අපි මේ ගැන ජනතාව දැනුවත් කරන්න ඕනෑ. අපේ රට ගැන තීන්දු ගන්නේ අපේ ජනතාවයි. මේ අපරාධවලට උඩ ගෙඩි දෙන දේශපාලන පක්ෂ පිළිබඳව ජනතාව දැනුවත් කළ යුතුයි.අධිරාජ්‍යවාදීන් එදා ඌව වෙල්ලස්සේ ජනතාව දහස් ගණනක් ඝාතනය කර දේපළ, වගා විනාශ කළා. ඒ මානව අයිතීන් කඩවීම ගැන සොයන්නට කවුරුත් නෑ.අධිරාජ්‍යවාදීන්ට වඩා හොඳ අතීතයක් අපිට තිබෙනවා.ජනාධිපති ලේකම් ලලිත් වීරතුංග මහතා- රණවිරුවන්ට ප්‍රණාමය පුද කරන්නට අපි වෙනුවෙන් අපි අරමුදලෙන් මේ නිවාස ඉදි කෙරෙනවා. ගෝඨාභය රාජපක්ෂ මහතා සමඟ එකට රාජකාරී කරන්නට ලැබීමත් මට සතුටක්. ඔහු ජනාධිපතිවරයාගේ මෙහෙයවීම යටතේ හොඳ දර්ශනයක් ඇතිව කටයුතු කරනවා.අපේ නිදහස වෙනුවෙන් ජීවිත පූජා කරන රණවිරුවන්ගේ දුක සැප සොයා බලන්නට ඔහු කැපවෙනවා. ඒ නිසා ජනාධිපතිවරයා සමඟ කතා කරලා මේ නිවාස ව්‍යාපෘතිය ආරම්භ කළා. ජනාධිපතිවරයා වැනි නායකයකුගේ සෙවණේ සිට රටට සේවයක් කරන්නට මටත් ආරක්ෂක ලේකම්වරයටත් අවස්ථාව උදා වුණා.එදා මානුෂීය මෙහෙයුම කරද්දී ජනාධිපතිතුමාට විශාල තර්ජන ආවා මෙහෙයුම් නවතන්න කියලා. 1987 වසරේදී වඩමාරච්චි මෙහෙයුම කරද්දී ශ්‍රී ලංකාවේ ඉන්දීය මහ කොමසාරිස්වරයා රජයට බලපෑම් කළා මෙහෙයුම නවත්තන්න කියලා.එහෙම නොවුණා නම් අද රටේ දියුණුව අපිට බලන්න තිබුණා.ඒ වගේම බලපෑමක් ආවා 2009 දී. අද අපිට විරුද්ධව කතා කරන මහා බ්‍රිතාන්‍යයේ මිලිබෑන්ඩ් හා කුෂ්නර් මහත්වරුන්ට ජනාධිපතිවරයා කිව්වා මේ රට තවදුරටත් යටත් විජිතයක් නොවෙයි කියා. මේ රටේ සේනාධිනායකයා ජනාධිපතිවරයා. එතුමාට තමයි යුද්ධ කරනවාද නැද්ද යන්න තීරණය කරන්න පුළුවන්.එතුමා නිර්භීතව ප්‍රකාශ කළා මෙහෙයුම නතර නොකරන බව. එහෙම නොවුණා නම් අද අපිට මේ වගේ රැස්වීම් තියලා රණවිරුවන්ට කෘතඥතාව පළ කරන්න අවස්ථාවක් ලැබෙන්නේ නෑ. මමවත් හිතුවේ නෑ මේ යුද්ධය අවසන් කරන්න ලැබෙයි කියා.මමත් මගේ බිරියත් 1989 දී අපේ අන්තිම කැමැති පත්‍ර ලිව්වා.ඒ ජීවත් වීම ගැන විශ්වාසයක් නොමැති නිසයි.ත්‍රිවිධ හමුදාවේ සංවිධාන ශක්තිය නිසයි අද මේ වගේ නිවාස ඉදි කරන්න අවස්ථාවක් උදා වී තිබෙන්නේ.එදා මානුෂීය මෙහෙයුම කරගෙන යන අතරතුරදීම ජනාධිපතිවරයා මට කිව්වා නාවික හමුදාපතිට කතා කරන්න කියලා. ජනාධිපතිවරයාගේ උපදෙස් අනුව මම කතා කරලා ඇහුවා ජනාධිපති ලේකම් කාර්යාලයේ නඩත්තු කටයුතු නාවික හමුදාවේ නඩත්තු ඒකකයට බාර ගන්න පුළුවන් ද කියලා.නාවික හමුදාපතිවරයා ඒක සතුටින් බාර ගත්තා.මම අද කියන්න සතුටුයි අද ජනාධිපති කාර්යාලයේ නඩත්තු කටයුතුවලට යන්නේ එදා ගිය මුදලින් තුනෙන් එකක් විතරයි.මානුෂීය මෙහෙයුමේදී අපේ හමුදා ඉතා සංවේදීව කටයුතු කළා.අද අපිට තවත් අභියෝගයක් තිබෙනවා.මානුෂීය මෙහෙයුමට දායක වූ පිරිස් අද විශාල තර්ජනයකට ලක් වෙලා.ඒ හැම කෙනෙක්ම අධිකරණ හමුවට ගෙන යන්න උත්සාහ දරනවා.රාජපක්ෂ නම තිබෙන සියලු දෙනාට තර්ජන තිබෙනවා.ජනාධිපතිවරයා, ආරක්ෂක ලේකම්වරයා, බැසිල් රාජපක්ෂ ඇමැතිවරයා පමණක් නොවෙයි කතානායක චමල් රාජපක්ෂ මහතාට පවා අද තර්ජන තිබෙනවා.මේ ගැන අපි අවධානයෙන් ඉන්නට ඕනෑ.ඇමැතිනි සුමේධා ජී ජයසේන, ඇමැතිවරු වන ජගත් පුෂ්පකුමාර, ලක්ෂ්මන් සෙනෙවිරත්න, නියෝජ්‍ය ඇමැති විජිත් විජිතමුණි සොයිසා, ඌව පළාත් මහ ඇමැති ශෂීන්ද්‍ර රාජපක්ෂ, ආරක්ෂක ලේකම් ගෝඨාභය රාජපක්ෂ මහත්ම මහත්මීහු ඇතුළු පිරිසක් ද මේ අවස්ථාවට එක් වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>27</day>
    </date>
    <link>http://www.dinamina.lk/2011/06/27/_art.asp?fn=r1106271</link>
    <topic>බිබිල නාගල වැවේ වාරි ඇළ කැඩිලා</topic>
    <author>මොනරාගල සමූහ - කේ. බී. රත්නායක</author>
    <content>බිබිල වාරිමාර්ග ඉංජිනේරු කාර්යාලයට අයත් නාගල වැවේ ප්‍රධාන වාරි ඇළ කැඩීයාම නිසා එහි ජලයෙන් වගා කළ කුඹුරු අක්කර විසි පහක් පමණ පුරන් වී ඇත.ඇළේ ඉදිකර තිබූ කොන්ක්‍රීට් බැම්ම සමීපයෙන් අඩි විසි පහක් ගැඹුරට ඇළ කැඩී තිබේ’ වසර දෙකකට පමණ පෙර ඇළේ ඉහළ කොටසක් ද කැඩී ඇති අතර එය ද පිළිසකර කර නැත. එම කැඩුන කොටසට කිතුල් පීල්ලක් යොදා ජලය ලබා ගැනීමට ගොවීහු කටයුතු කරති.මේ පිළිබඳ අදහස් දැක්වූ නාගල සමඟි ගොවි සමිතියේ සභාපති එච්. එම්. අබේකෝන් මහතා - නාගල වැව සුද්දන් විසින් විනාශ කළා. හැටේ දසකයේ පිළිසකර කළා. ඉන්පසු මෙයින් ජලය ලබා ගෙන කුඹුරු අක්කර හැටක් පමණ යල මහ දෙකන්නයම වගා කළා.කැඩුන ස්ථානයෙන් පහළට ජලය ගෙන යන්න බෑ. කැඩුණු කොටස ගොවීන්ට හදන්න බෑ. කැඩුණාට පසු නිලධාරීන්ට දැන්වූවා. ඔවුන් පැමිණ ගියා මිස හදන්න පටන් ගත්තේ නෑ. මේ ස්ථානයට කොන්ක්‍රීට් වලින් පෙට්ටි පාලමක් ඉදිකර දෙන ලෙස අප ඉල්ලා සිටිනවා. ඇළ හදන්න පහසුම ක්‍රමය එයයි.වැවේ සොරොව්ව යටින් ජලය ගලා යනවා. ඉක්මනින්ම වැව සිඳෙනවා.නාගල නාමිරිත්තේ පදිංචි ඩී. එම්. ගුණරත්න බණ්ඩා ගොවි මහතා:– වැවේ ජලයෙන් වී බුසල් හයක කුඹුරක් කළා. සරු අස්වැන්නක් ලැබුවා. දැන් මගේ කුඹුරට වතුර ගන්න බෑ. පසුගිය කන්න දෙකේම කුඹුර වගා කරන්න නොහැකි වුණා. මට දරුවන් හයදෙනෙකු සිටිනවා. ඔවුන් ජිවත් කෙළේ කුඹුර වගා කිරීමෙන්. දැන් මට ආදායමක් නෑ. දරුවන් පාසල් යවන්නත් අපහසුයි.නාගල පට්ටියවත්තේ පදිංචි එම්. එච්. කරුණාරත්න ගොවි මහතා:- අපි ජීවත් වුණේ කුඹුර දෙකන්නයම වැඩ කරලයි. දැන් අපට ජීවත්වෙන්න ක්‍රමයක් නෑ. නිලධාරීන් ඇවිත් මේ කැඩුණ කොටස බලලා යනවා විතරයි. හදන්න උනන්දුවක් නෑ..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>27</day>
    </date>
    <link>http://www.dinamina.lk/2011/06/27/_art.asp?fn=r1106272</link>
    <topic>අම්පාර ගුවන් හමුදා කඳවුරේ පුහුණුව නිම කළ ගුවන් භටයෝ 208ක් විසිර යති</topic>
    <author>අම්පාර සමූහ රවීන්ද්‍ර මැදගෙදර</author>
    <content>ගුවන් හමුදා භටයා වෘත්තිකයකු නොවන බවත්, තම දේශයේ අභිවෘද්ධිය වෙනුවෙන් අභිමානවත් සේවයක් බවත්, හමුදා භටයා තම නිල ඇඳුමින් වැසී ඇති මනුස්සකම රැකගැනීමට දැඩි කැපවීමෙන් ක්‍රියා කළ යුතු බවත් ශ්‍රී ලංකා ගුවන් හමුදාවේ ගුවන් මෙහෙයුම් අධ්‍යක්ෂ, එයාර් වයිස් මාෂල් ගගන බුලත්සිංහල මහතා සඳහන් කළේය.ඒ මහතා මෙසේ ප්‍රකාශ කළේ අම්පාර ගුවන් හමුදා කඳවුරේ මාස හයක පුහුණු පාඨමාලාවක් හදාරා විසිර යන ගුවන් භටයින් අමතා කථා කරමිනි.ආධුනික ගුවන් භටයින් දෙසිය අට දෙනකු විසිර යෑමේ පෙළපාළිය පිළිගැනීමෙන් අනතුරුව ඔවුන් අමතමින් වැඩිදුරටත් කථා කළ ගගන බුලත්සිංහ මහතා මෙසේද පැවසීය. ඔබ ඔබ ගැනත් රට ගැනත් හිතා රට වෙනුවෙන් යුතුකම් ඉටු කළ යුතුය.ශ්‍රී ලංකා ගුවන් හමුදාවේ විරෝදාර ගුවන් භටයකු ලෙසින් මුළු දේශයම අපේක්ෂා කරන තිරසාර සාමය වෙනුවෙන් අභීතව, එකාවන්ව සටන් වදිමින්ද උදාරකර ගත් සාමය සදා රකිනු උදෙසාද තම තාරුණ්‍යය කැප කරමින් මාතෘභූමියේ හෙට දිනය එළිය කිරීමට පියවර ගනු ඇතැයි අප උදක්ම බලාපොරොත්තු වෙනවා.විසිරයෑමේ පෙළපාළියට අමතරව, ආධුනික ගුවන් භටයින්ගේ සරඹ සංදර්ශනයක්,, ගුවන් හමුදා තූර්ය වාදක කණ්ඩායමේ සංදර්ශනයක්, පැරිෂුට් සංදර්ශනයක් සහ හෙලිකොප්ටර් යානයක් උපයෝගී කරගෙන සතුරු කඳවුරකට පහර දී විනාශ කිරීමේ “නිදර්ශනයක්ද” ආධුනික ගුවන් භටයින් විසින් ප්‍රදර්ශනය කරන ලදී.පාඨමාලාවේ සෑම අතින්ම අතිශූර ගුවන් සෙබලා ලෙස ඩී. එම්. එන්. ප්‍රදීප් කුමාර, දක්ෂතම වෙඩික්කරු ලෙස එල්. ආර්. අයි. ක්‍රිෂාන්ත (ටී. ඒ. 28698) සරඹ අතින් දක්ෂතමයා ලෙස ටී. එම්. එස්. බණ්ඩාර (ටී. ඒ. 28614) පාඨමාලාවේ දක්ෂතම ශිෂ්‍ය ලෙස ටී. එච්. එම්. එම්. හේවගේ (ටී. ඒ. 28640) ශාරීරික යෝග්‍යතාවයෙන් දක්ෂතමයා ලෙස කේ. එම්. එම්. පී. කරුණාතිලක (ටී. ඒ. 28764) යන අයවලුන් සම්මාන හා ත්‍යාග හිමිකර ගන්නා ලදී..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>27</day>
    </date>
    <link>http://www.dinamina.lk/2011/06/27/_art.asp?fn=r1106273</link>
    <topic>මුල්කිරිගල, වළං කර්මාන්තකරුවන්ට විදුලි සකපෝරු</topic>
    <author>තංගල්ල විශේෂ ඇම්. පී. චන්ද්‍රපාල</author>
    <content>මුල්කිරිගල මැතිවරණ කොට්ඨාසයේ උඩුකිරිවිල තේක්කමංඩිය යන ගම්මානවල මැටි වළං කර්මාන්තයේ නිරතවන පවුල් සංඛ්‍යාව 100කට අධිකය.ඔවුන්ට ගැටලු තිබුණි. මේ පිළිබඳව අවධානය යොමු කළ හම්බන්තොට දිස්ත්‍රික් පාර්ලිමේන්තු මන්ත්‍රී නාමල් රාජපක්ෂ මහතා වළං කර්මාන්තකරුවන්ට විදුලියෙන් ක්‍රියාකරන සකපෝරු ලබා දෙන්නැයි ශ්‍රී ලංකා දක්ෂිණ සංවර්ධන අධිකාරියෙන් ඉල්ලීමක් කළේය.ශ්‍රී ලංකා දක්ෂිණ සංවර්ධන අධිකාරිය රුපියල් ලක්ෂ 5ක වියදමින් විදුලි සකපෝරු 17ක් කර්මාන්තකරුවන්ට ලබාදෙන ලදී.මේ සම්බන්ධයෙන් අදහස් දැක්වූ උඩුකිරිවල නිරෝෂා දමයන්ති මහත්මිය -නාමල් රාජපක්ෂ මන්ත්‍රීතුමාට අපේ ප්‍රශ්න කීවාම අවශ්‍ය පහසුකම් ලබා දෙන්න කැමතිවුණා. විදුලි සකපෝරු නිසා අපේ නිෂ්පාදනය වැඩි කරන්න පුලුවන් වෙනවා.එම්. කේ. දියෝනිස් මහතා - මින් පෙරත් නමදෙනකුට විදුලි සකපෝරු ලැබුණා. විදුලි සකපෝරු නිසා නිෂ්පාදන වියදම් අඩුවෙනවා.එච්. කේ. කරුණාවතී මහත්මිය – කාලයක් තිස්සේ මැටි වළං කර්මාන්තයේ යෙදෙනවා. නිෂ්පාදන වියදම් ඉහළ යාම ප්‍රශ්නයක් වූවා. විදුලි සකපෝරුවෙන් තනියෙන් වැඩ කටයුතු කරන්නත් පුලුවන්..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>27</day>
    </date>
    <link>http://www.dinamina.lk/2011/06/27/_art.asp?fn=r1106274</link>
    <topic>මහර වරපලාන රණසිංහ මාවත වසර පහළොවකින් පිළිසකර කර නෑ</topic>
    <author>වතුරුගම සමූහ කේ. කේ. ආරියදාස</author>
    <content>වසර ගණනාවකින් කිසිදු අලුත්වැඩියාවකට හෝ මාර්ග සංවර්ධනයකට ලක් නොවූ කඳුමල්ල සිට වරපලාන උඩතුªත්තිරිපිටිය ප්‍රදේශ දක්වා ගමන් පහසුව සැලසෙන කදුමුල්ල රණසිංහ මාවත මේ වන විට දැඩි ලෙස කැඩී බිදී අබලන් ව ඇත.මහර ප්‍රාදේශීය සභා බල ප්‍රදේශයට අයත් කදුමුල්ල වරපලාන රණසිංහ මාවතේ වෙල ප්‍රදේශය අසල තාර ගැලවී විශාල වළවල් සෑදී තිබේ.මේ ගැන වසර ගණනාවක සිට අදාළ අංශවලට දන්වා ඉල්ලීම් කර ඇතත් මේ වන තුරුම කිසිම ප්‍රතිසංස්කරණයක් ආරම්භ කර නොමැති බව ප්‍රදේශවාසීහු පවසති.දැනට වසර පහළොවක පමණ කාලයක සිටම මේ මාර්ගය කිසිම සංවර්ධනයකට ලක්ව නොමැත.එමනිසා තාර දිරාපත් වී මාර්ගය ගිලා බැස තිබේ. මේ මාර්ගය ඉක්මනින් පිළිසකර කර දෙන්නැයි ප්‍රදේශවාසීහු ඉල්ලා සිටිති..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>27</day>
    </date>
    <link>http://www.dinamina.lk/2011/06/27/_art.asp?fn=r1106275</link>
    <topic>පරණ ටයර්වල එළවළු වගා කරන ගලහිටියාවේ ගුරු යුවළ</topic>
    <author>ගලහිටියාව සමූහ එච්.කේ.එස්. වික්‍රමනායක</author>
    <content>පර්චස් හතරක පමණ සුළු ඉඩ ප්‍රමාණයක් උපයෝගී කර ගනිමින් සාර්ථක ගෙවත්තක් වගාකර ඇති ගුරු යුවළක් ගලහිටියාව ගමේ වෙසෙති.පරණ ටයර්වලට පස් පුරවා කාබනික පොහොර යොදමින් මේ වගාව සාර්ථකව කරගෙන යාමට ඔවුනට හැකිවී තිබේ.ඩී.ජේ.එම්. සද්ධාතිස්ස නම් ඔහු ගම්පහ සිද්ධාර්ථ කුමාර විද්‍යාලයේ ගුරු පියෙකි. ඔහුගේ බිරිය එච්.ඒ. පුෂ්පා පෙරේරා ගම්පහ යශෝදරා දේවි බාලිකා විද්‍යාලයේ ගුරු මාතාවකි. මොවුන්ගේ පදිංචිය ගණේමුල්ල දකුණු ගලහිටියාවේ ය.මේ ගෙවත්තේ ඉහත කී වගාවන්ට අමතරව බුලත් කොටුවක් ද මිදි, ඔස්ට්‍රේලියන් නාරං වර්ගයක් ද ගස්ලබු වැනි පලතුරු ද වගා කර ඇත. දැනට වසර දෙකක පමණ කාලයක සිට තමන්ට තිබෙන පර්චස් හතරක පමණ සුළු ඉඩ ප්‍රමාණයක එළවළු වර්ග පලාවර්ග මෙන්ම බෙහෙත් වර්ග වගා කිරීමෙන් සෑහෙන ආදායමක් උපයන බවත් මේ කාලය ඇතුළතදී එළවළු වර්ග වෙළෙඳ පොළෙන් මිලදී නොගත් බවත් ඔව්හු කියති..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>27</day>
    </date>
    <link>http://www.dinamina.lk/2011/06/27/_art.asp?fn=r1106276</link>
    <topic>ගොඩගම දුම්රිය ස්ථානය දිවා කාලයට වහලා</topic>
    <author>හෝමාගම සංචාරක මංජුල හිරිපිටිය</author>
    <content>කැලණි වැලි දුම්රිය මාර්ගයේ පිහිටි ගොඩගම දුම්රිය ස්්ථානයේ කලක සිට අඩුපාඩු රැසක් පිරී පවතින අතර, මෙම දුම්රිය මාර්ගයේ දුම්රිය ධාවනය අඩු කිරීමත් සමඟ දිවා කාලයේ දී දුම්රිය ස්ථානය නිතර වසා ඇති බව දුම්රිය මගීහු පවසති.ගොඩගම නගරයේ සිට මඳක් දුරින් හුදකලා ස්්ථානයක පිහිටා ඇති මෙම දුම්රිය පොළ දිනකට විශාල දුම්රිය මගීන් පිරිසක් පැමිණෙන ස්ථානයකි.පද්මසිරි වැලිකල මහතා - පෙ. ව. 10.15ට පමණ ගොඩගම දුම්රිය ස්ථානයට දුම්රියක් පැමිණි පසු නැවත දුම්රියක් පැමිණෙන්නේ ප.ව. 2.00 ට පමණ.මේ අතර කාලයේ බොහෝ වේලාවට දුම්රිය ස්ථානය වසා දමලයි තිබෙන්නේ. මේ නිසා ඇතැම් දිනවලට දිවා කාලයට දුම්රිය ස්ථානයේ විවිධ පුද්ගලයන් ගැවසෙනවා.මේ දුම්රිය ස්ථානය ඉදිරිපිට මාර්ගයක් පවතිනවා. එම මාර්ගයේ බෑවුම් පිහිටා ඇත්තේ දුම්රිය ස්ථානය ඉදිරිපිටයි. මීට වසර පහකට පෙර දී පමණ දුම්රිය ආරක්‍ෂිත ගේට්ටුවක් සවි කර තිබුණත් දැන් එය ඉවත් කර තිබෙනවා. මෙය ඉතාම අනතුරු දායක තත්ත්වයක්.එම්. ජේ. ජයසිංහ මහතා - මේ දුම්රිය ස්ථානයේ වේදිකාව දිගින් ඉතාම අඩුයි. දුම්රියක් පැමිණි විට එහි මැදිරි රැසක් පවතින්නේ දුම්රිය වේදිකාවෙන් පිටතයි. මෙය මගීන්ට විශාල අපහසුවක් වී තිබෙනවා.දුම්රිය ස්ථානයේ හා ප්‍රවේශ මාර්ගයේ රාත්‍රි කාලයට නිසි ලෙස විදුලි ආලෝකයක් නැහැ. මේ නිසා රාත්‍රි කාලයේ දුම්රිය ස්ථානයට යන එන මගීන් අතර යම් බියක් ද පවතිනවා..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>27</day>
    </date>
    <link>http://www.dinamina.lk/2011/06/27/_art.asp?fn=s1106271</link>
    <topic>පොදු රද මඩුලු ක්‍රීඩා සම්මේලනයේ ඇගැයුම් කමිටුව අද හම්බන්තොට යයි</topic>
    <author>ප්‍රින්ස් ගුණසේකර</author>
    <content>වසර 2018 පොදු රාජ්‍ය මණ්ඩලීය ක්‍රීඩා උළෙල පැවැත්වෙන හම්බන්තොට නගරයේ සංවිධාන කටයුතු සිදුවන ආකාරය පරීක්ෂා කිරීම උදෙසා පොදු රාජ්‍ය මණ්ඩල ක්‍රීඩා සම්මේලනයේ ඇගැයුම් නිලධාරීහු අද එම ප්‍රදේශයට යති.මේ ක්‍රීඩා උළෙලේ සත්කාරකත්වය ලබා ගැනීමට ශ්‍රී ලංකාව සමග තරග වදින ඔස්ට්‍රේලියාවේ ගෝල්ඩ් කොස්ට් නගරයේ නිරීක්ෂණ චාරිකාවකට පසුගියදා එක්වූ ඇගැයුම් කමිටු නිලධාරීහු අද සිට 30වැනිදා දක්වා ශ්‍රී ලංකාවේ රැඳී සිටිනු ඇත.ස්කොට්ලන්ත ජාතික ලොයිස් මාටින් මහතාගේ ප්‍රධානත්වයෙන් පැමිණෙන ඇගැයුම් කමිටු නිලධාරීන් ශ්‍රී ලංකාව ඉදිරිපත් කර ඇති සැලසුම් නිරීක්ෂණය කිරීමෙන් අනතුරුව ඔක්තෝබර් මාසයේදී වාර්තාවක් ප්‍රකාශයට පත් කිරීමට නියමිතය. රටවල් 71ක පොදු රාජ්‍ය මණ්ඩලීය නියෝජිත පිරිසගේ ඡන්දයෙන් මේ වසරේ නොවැම්බර් 11 වැනිදා 2018 පොදු රාජ්‍ය මණ්ඩලීය ක්‍රීඩා උළෙලේ සත්කාරකත්වය තීරණය කෙරේ.ඔලිම්පික් ක්‍රීඩා උළෙලට පමණක් දෙවැනි වන පොදු රාජ්‍ය මණ්ඩලීය ක්‍රීඩා උළෙල 2018දී පවත්වන්නේ 21 වැනි වරටය. වසර 4කට වරක් රටවල් 71ක ක්‍රීඩක ක්‍රීඩිකාවන් දහස් ගණනකගේ සහභාගීත්වයෙන් මේ ක්‍රීඩා උළෙල උත්සවශ්‍රීයෙන් පැවැත්වේ. මෙතෙක් නිමාවූ පොදු රාජ්‍ය මණ්ඩලීය ක්‍රීඩා උළෙල 19කින් 17කම සත්කාරකත්වය දරා ඇත්තේ කැනඩාව, ඔස්ට්‍රේලියාව, එංගලන්තය හා නවසීලන්තය වැනි රටවල් පමණි.පසුගිය ක්‍රීඩා උළෙල නවදිල්ලි (2010දී) හා මැලේසියාව (1998දී ) සත්කාරකත්වය දරා ඇත.පොදු රාජ්‍ය මණ්ඩලීය ක්‍රීඩා උළෙලට වසර 2018දී ශ්‍රී ලංකාව සූදානම් වන ආකාරය දැක්වෙන ලංසු තැබීමේ පොත පසුගිය මාසයේ මැලේසියාවේදී පොදු රාජ්‍ය මණ්ඩලීය ක්‍රීඩා සම්මේලනයට භාර දුන්නේය.එම ලංසු තැබීමේ පොත සකස්කර ඇති ආකාරය ඔස්ට්‍රේලියාවේ ගෝල්ඩ් කොස්ට් නගරය සූදානම් වන ආකාරය දැක්වෙන ලංසු තැබීමේ පොතට වඩා සැලසුම් සහගත එකකි.පොදු රාජ්‍ය මණ්ඩලයීය රටවල සහයෝගය ශ්‍රී ලංකාවට ලබා ගැනීම උදෙසා විශේෂ කමිටු 5ක් පත්කර දක්ෂ පුද්ගලයින් 5කගේ නායකත්වයෙන් මේ වනවිට ක්‍රියාත්මක බව පොදු රාජ්‍ය මණ්ඩලීය ක්‍රීඩා සත්කාරකත්වය ලබා ගැනීමේ සංවිධාන කමිටු සම සභාපතිවරුන්වන ක්‍රීඩා ඇමැති මහින්දානන්ද අළුත්ගමගේ හා මහ බැංකු අධිපති අජිත් නිවාඩ් කබ්රාල් යන මහත්වරු පවසති..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>27</day>
    </date>
    <link>http://www.dinamina.lk/2011/06/27/_art.asp?fn=s1106272</link>
    <topic>විස්සයි 20 තරගයෙන් ශ්‍රී ලංකාවට ජය</topic>
    <author/>
    <content>සුපිරි පිතිහරඹයක නිරත වූ මහේල ජයවර්ධන සහ කුමාර් සංගක්කාර එංගලන්තය සමග බ්‍රිස්ටල් හි දී පැවැති විස්සයි20 තරගයෙන් කඩුලු 9ක විශිෂ්ට ජයක් ශ්‍රී ලංකා පිලට හිමිකර දීමට සමත් වූහ.පන්දු 57කට මුහුණ දුන් මහේල හතරේ පහර 8ක් සහ හයේ පහරක් සමග නොදැවී ලකුණු 72ක් රැස් කිරීමට සමත් වූ අතර සංගක්කාර පන්දු 39කදී හතරේ පහර 5ක් සමග නොදැවී ලකුණු 43ක් ලබා ගැනීමට සමත් විය. මහේල සහ සංගක්කාර අතර දෙවැනි කඩුල්ල සඳහා නොබිදුණු සම්බන්ධතාව ලකුණු 97කි. කලෙකට පසු කණ්ඩායමට එක්වූ සනත් ජයසූරියට ලබා ගත හැකි වූයේ ලකුණු 8ක් පමණි.පළමුව පන්දුවට පහර දුන් එංගලන්ත පිල ඕවර 20 අවසානයේ රැස් කරනු ලැබුවේ කඩුලු 9කට ලකුණු 136ක් පමණි.එංගලන්ත පිල වෙනුවෙන් වැඩිම ලකුණු සංඛ්‍යාව වාර්තා කරනු ලැබුවේ මැදපෙළ පිතිකරු ඔයින්මෝගන් ය. ඔහු ලකුණු 47ක් රැස් කළේය. මෝගන්ට අනගි සහයක් ලබා දුන් කෙවින් පීටර්සන් ලකුණු 41ක් ලබා ගත්තේය. මෝගන් සහ පීටර්සන් අතර 3වැනි කඩුල්ල සඳහා ගොඩ නැගූ ලකුණු 83ක සම්බන්ධතාව බිඳ දැමීමට ලසිත් මාලිංග සමත්විය.පීටර්සන් සහ රවී බෝපරා යන දෙදෙනාගේම කඩුලු බිඳ දැමීමට සනත් ජයසූරිය සමත් විය.ජයසූරිය ලකුණු 18කට කඩුලු 2ක් දවාලූ අතර මාලිංග ලකුණු 15කට කඩුලු 2ක් ද සුරංග ලක්මාල් ලකුණු 26කට කඩුලු 2ක් ද බිඳ දැමූහ.මහේල ජයවර්ධන තරගයේ වීරයා සම්මානය දිනා ගත්තේය.එංගලන්තය 136/9 (ඕවර 20) ඔයින් මෝගන් 47, කෙවින් පීටර්සන් 41 (ලසිත් මාලිංග 15/2, සනත් ජයසූරිය 18/2, සුරංග ලක්මාල් 26/2)ශ්‍රී ලංකාව - 137/1 (ඕවර 17.2) මහේල ජයවර්ධන (නොදැවී) 72, කුමාර් සංගක්කාර (නොදැවී) 43.</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>27</day>
    </date>
    <link>http://www.dinamina.lk/2011/06/27/_art.asp?fn=s1106273</link>
    <topic>ශ්‍රී ලංකා කණිෂ්ඨ රගර් පිල ජපානයට පරදී</topic>
    <author/>
    <content>හොංකොං හී පැවැත්වෙන ආසියානු අවුරුදු 20 න් පහළ කණිෂ්ඨ රගර් සූරතාවලියේ ඊයේ පැවැති තරගයෙන් ලකුණු 54-29 ක් ලෙස ජපානය හමුවේ ශ්‍රී ලංකාව පරාජය විය.ශ්‍රී ලංකාව ලැබූ ලකුණු 29 ට ප්‍රවර්තන ගෝල 3 ක්, උත්සාහක දිනුමක් සහ දඬුවම් පහරක් ඇතුළත් විය. ආසියානු රගර් සංගමය විසින් සංවිධානය කරනු ලබන මේ තරගාවලියට ශ්‍රී ලංකාව සමඟ ජපානය, හොංකොං සහ තායිලන්තය එක්ව සිටිති.ලබන 29 දා ශ්‍රී ලංකාව හොංකොං පිල සමඟ තරග වැදීමට නියමිතය..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>27</day>
    </date>
    <link>http://www.dinamina.lk/2011/06/27/_art.asp?fn=s1106274</link>
    <topic>නාවික හමුදාවට 24-18ක ජයක්</topic>
    <author>ෆවුස් මොහොමඩ්</author>
    <content>විශිෂ්ට ක්‍රීඩා රටාවක නිරත වූ නාවික හමුදා පිලේ නාමල් රාජපක්ෂ උත්සාහක දිනුම් 2ක් වාර්තා කිරීමේ හේතුවෙන් සී.එච්. පිල සමග මෙට්ලන්ඩ් පෙදෙසේ පැවැති කැල්ටෙක්ස් ලීග් තරගාවලියේ මූලික තරගවටයේ රගර් තරගයකින් ලකුණු 24-18ක ජයක් අත් කර ගැනීමට නාවික හමුදා කණ්ඩායම සමත්විය.තරගයේ පළමු භාගය නිමාවන විට ලකුණු 8-13ක් ලෙස පසුපසින් සිටි නාවික හමුදාව දෙවැනි භාගයේදී ආක්‍රමණශීලි ලෙස ක්‍රීඩා කරමින් තරගයේ ජය අත් කර ගත්තේය.නාවික හමුදාව ලැබූ ලකුණු 24ට උත්සාහක දිනුම් 3ක්, දඩුවම් පහර 2ක් සහ ඩ්‍රොප් ගෝලයක් ඇතුළත් විය. නාමල් රාජපක්ෂ ලැබූ උත්සාහක දිනුම් 2ට අමතරව නිරංජන් වික්‍රමරත්නද උත්සාහක දිනුමක් වාර්තා කිරීමට සමත් විය.සී.එච්. පිල ගෝලයක්, උත්සාහක දිනුමක් සහ දඩුවම් පහර 2කින් ලකුණු 18 සම්පූර්ණ කර ගත්තේය.සී.ආර්. පිල සහ හැව්ලොක්ස් පිල අතර හැව්ලොක් පිටියේ පැවැති තරගයෙන් ලකුණු 15-10ක ජයක් සී.ආර්. පිලට හිමිවිය. තරගයේ පළමු භාගය නිමාවන විට ලකුණු 3-3ක් වශයෙන් දෙපිලම කරට කර සිටියද දෙවැනි භාගයේදී සී.ආර්. පිල පෙරමුණ ගත්තේය.සී.ආර්. පිල ලැබූ ලකුණු සංඛ්‍යාවට ප්‍රවර්තන ගෝලයක්, උත්සාහක දිනුමක් සහ දඩුවම් පහරක් ඇතුළත් වූ අතර හැව්ලොක්ස් පිල ප්‍රවර්තන ගෝලයක් සහ දඩුවම් පහරකින් ලකුණු 10 සම්පූර්ණ කරගත්තේය.ගුවන් හමුදාව සහ යුද හමුදාව අතර හැව්ලොක්ස් පිටියේ පැවැති තරගයෙන් ලකුණු 53-13ක දැවැන්ත ජයක් ගුවන් හමුදාවට හිමිවිය.ගෝල 4ක් සහ උත්සාහක දිනුම් 5ක් ගුවන් හමුදාවේ ලකුණු සංඛ්‍යාවට ඇතුළත් වූ අතර යුද හමුදාව ලැබූ ලකුණු 13ට ගෝලයක් සහ දඩුවම් පහර 2ක් ඇතුළත් විය.තරගයේ පළමු භාගය නිමාවන විට ගුවන් හමුදාව ලකුණු 36-6ක් වශයෙන් ඉදිරියෙන් පසුවිය..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>27</day>
    </date>
    <link>http://www.dinamina.lk/2011/06/27/_art.asp?fn=s1106275</link>
    <topic>තරංග සමාව ගනියි</topic>
    <author/>
    <content>“ශ්‍රී ලංකා ක්‍රිකට් ලෝලීන්ගෙන් සහ ක්‍රීඩාවේ නිරතව සිටින ක්‍රීඩකයන්ගෙන් මම සමාව ඉල්ලා සිටිනවා” තහනම් උත්තේජක භාවිතා කිරීමේ චෝදනාවට හසුවී අයි.සී.සී.ය මගින් මාස 3ක තරග තහනමක් පැනවීමෙන් පසුව උපුල් තරංග ප්‍රකාශ කළේය.“මගේ කණ්ඩායමේ සෙසු සගයන්ට මා ලැබූ අත්දැකීම ඔවුනගේ ක්‍රීඩා අනාගතයට පිටිවහලක් වේවි. වෛද්‍ය ප්‍රතිකාර ලබා ගැනීමේදී බොහෝ දුරට ප්‍රවේශම්කාරි වීමට ඔවුන් දැන් පෙළඹේවි” තරංග වැඩි දුරටත් ප්‍රකාශ කළේය.ශ්‍රී ලංකා පිලේ හිටපු ආරම්භක පිතිකරු උපුල් තරංගට මාස 3ක තරග තහනමක් පැනවීමට ජාත්‍යන්තර ක්‍රිකට් කවුන්සිලය තීරණය කළේ පසුගිය ලෝක කුසලාන තරගාවලිය අතරතුරදී කළ මුත්‍රා පරීක්ෂණවලින් ඔහු තහනම් උත්තේජක ලබා ඇති බවට තහවුරු වීමේ හේතුවෙනි.කෙසේ වුවද උපුල් තරංග හිතාමතාම මේ වරද කර නොමැතිබව අවබෝධවීම නිසා ඔහුට පැනවූ තරග තහනම පසුගිය මාසයේ එනම් මැයි මාසයේ 9වැනිදා සිට ක්‍රියාත්මක කිරීමට අයි.සී.සී.ය තීරණය කර ඇත. ඒ අනුව ඔහුගේ තරග තහනම අගෝස්තු 9වැනිදායින් අවසන් වීමට නියමිතය..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>27</day>
    </date>
    <link>http://www.dinamina.lk/2011/06/27/_art.asp?fn=f1106271</link>
    <topic>දේශපාලන හා ආර්ථික වාසි රැසක් ලද පීටර්ස්බර්ග් ආර්ථික සමුළුව</topic>
    <author/>
    <content>60-70 දශකයේ සෝවියට් සමූහ ආණ්ඩුවත් ශ්‍රී ලංකාවත් අතර පැවැති සබඳතා නැවත වරක් 80 – 90 දශකවලදී යටපත්ව ගියේය. එහෙත් නොබැඳි පිළිවෙත අනුගමනය කරමින් සැබෑ මිතුරන් ලෙස මිත්‍රත්වයේ දෑත් දිගු කරන රාජ්‍යයන් සමඟ සබඳතා තර කර ගැනීම සඳහා ජනාධිපති මහින්ද රාජපක්ෂ මැතිතුමා කටයුතු කළේය. ඒ අනුව කෙටි කාලයක් තුළ කලාපයේ සියලුම රටවල් මෙන්ම ලොව බලවත් රාජ්‍යයන් රැසක් සමඟ සබඳතා වර්ධනය කර ගැනීමට ජනාධිපතිවරයා සමත්විය.රුසියාව සහ ශ්‍රී ලංකාව අතර සබඳතාවන්හී නව පරිච්ඡේදයක් ආරම්භ වූයේ ජනාධිපතිතුමා රුසියාවේ කළ ප්‍රථම සංචාරයත් සමඟය. ලෝක සාමය සඳහා සිදුකළ මෙහෙය, ත්‍රස්තවාදය පරාජය කිරීම සහ දෙරට අතර ක්ෂේත්‍ර රැසක් ඔස්සේ ඇති කර ගත් සබඳතා අගයමින් ජනාධිපතිවරයා වෙත මොස්කව් මිත්‍රත්ව සරසවිය ගෞරව උපාධියක් පිරිනැමීය. ඉදිරි සංවර්ධන කටයුතු සඳහා ඩොලර් මිලියන 300 ආධාරයක්ද රුසියානු රජය එහි දී ශ්‍රී ලංකාවට පිරිනැමීය.මානව හිමිකම් කඩවීම පිළිබඳ පදනම් විරහිත අභූත චෝදනා ශ්‍රී ලංකා රජයට එල්ලවෙද්දී එක්සත් ජාතීන්ගේ සංවිධානයේදීත්, ආරක්ෂක මණ්ඩලයේදීත් මානව හිමිකම් සැසිවාරවලදීත් ශ්‍රී ලංකාව ආරක්ෂා කිරීමට රුසියාව පෙරමුණ ගත්තේය. ත්‍රස්තවාදය මාතෘ භූමියෙන් මුළුමනින්ම පරාජය කළ ද ජාත්‍යන්තර කොටි ජාලය සහ ඊට උඩගෙඩි දෙන දෙස් විදෙස් යම් යම් කණ්ඩායම් ජාත්‍යන්තරයේදී ශ්‍රී ලංකාවට එරෙහිව ගෙන යන දැවැන්ත දුෂ්ඨ ව්‍යාපාරයට මුහුණදීමේ දී රුසියාව වැනි ප්‍රබල රාජ්‍යයන් සමඟ ගොඩනඟාගෙන තිබෙන මෙම අවංක මිත්‍රත්වය බෙහෙවින් වැදගත් වන්නේය. ජනාධිපතිතුමා පීටර්ස්බර්ග් ආර්ථික සමුළුවට සහභාගිවීම සඳහා රුසියාවේ සිදුකළ දෙවන සංචාරය ද බෙහෙවින් ප්‍රතිඵලදායක වීම විදෙස් ගත කොටි හිතවාදීන් ශ්‍රී ලංකා රජයටත්, ජනාධිපතිවරයාටත්, ආරක්ෂක අංශවලටත් එරෙහිව ගෙන යන දුෂ්ඨ ව්‍යාපාරයට දැඩි බලපෑමක් එල්ල කළේය.1997 ඇරඹි ශාන්ත පීටර්ස්බර්ග් ආර්ථික සමුළුව මෙවර පැවැත් වූයේ 15 වන වතාවටය. සමුළුව 16 සිට 18 දක්වා ශාන්ත පීටර්ස්බර්ග් නුවර ලෙනෙක්ස්පෝ ජාත්‍යන්තර සම්මන්ත්‍රණ ශාලාවේ දී පැවැත්විණි. මෙවර සමුළුව සඳහා ලොව රටවල් සියයට වැඩි ගණනක පන්දහසකට අධික සාමාජික පිරිසක් සහභාගී වූහ. ඒ අතර රාජ්‍ය නායකයින්, දේශපාලනඥයින්, විද්වතුන් හා ලොව ඉහළම පෙළේ ව්‍යාපාරිකයෝ රැසක් වූහ. “නව යුගයක් සඳහා නැඟී එන නායකත්වය, මෙවර තේමාව විය. නව යුගයක නැඟී එන නායකත්වයන් අතරට ශ්‍රී ලංකාව ද එක්කර ගැනීම සැබවින්ම අප ලද ජයග්‍රහණයක් වන්නේය. රාජ්‍ය නායක සමුළුවට සහභාගී වූ ජනාධිපති මහින්ද රාජපක්ෂ මහතා ඊට සහභාගී වූ රාජ්‍ය නායකයින් කිහිප පොළක් සමඟ ද්විපාර්ශ්වික සාකච්ඡා පැවැත්වීය. රුසියානු ජනාධිපති දිමිත්‍රි මෙද්වෙදෙව්, චීන ජනාධිපති හූ ජින්තාවෝ, ස්පාඤ්ඤ අගමැති ජෝස් ලුයිස් සැපටේරෝ සහ කසගස්තාන ජනාධිපති නුර්සුල්තාන් නසාර්බයෙෆ් ඒ අතර වූහ.රුසියානු ජනාධිපති දිමිත්‍රි මෙද්වෙදෙව් මහතා සහ ශ්‍රී ලංකා ජනාධිපති මහින්ද රාජපක්ෂ මහතා අතර පැවති ද්වි-පාර්ශ්වික සාකච්ඡා ඉතාමත් සුහද මට්ටමකින් පැවැත්විණි. “ඔබ සුදු පැහැති ජාතික ඇඳුමින් සැරසී අප අතර සිටින විට ඔබ වඩාත් හොඳින් කැපී පෙනෙනවා” යැයි රුසියානු ජනාධිපතිවරයා ජනාධිපති මහින්ද රාජපක්ෂ මහතාට එහිදී පැවැසුවේ ඉතා ලෙන්ගතු බවකිනි. පැයකට ආසන්න කාලයක් පැවති සාකච්ඡාවලදී දෙරටට වැදගත් වන කරුණු රැසක් පිළිබඳව නායක දෙපළ අදහස් හුවමාරු කර ගත්හ. ශ්‍රී ලංකාවට ඕනෑම අවස්ථාවකදී රුසියාවේ පූර්ණ සහාය ලබාදෙන බවට දිමිත්‍රි මෙද්වෙදෙව් මහතා එහිදී නැවත වරක් සහතික වූයේ ය. සිංහල භාෂාව චතුර ලෙස හසුරුවන රුසියානු විදේශ අමාත්‍ය සර්ජි ලැව්රොව් මහතා ද මෙම සාකච්ඡාවලට එක්වීම මිත්‍රශීලී බව වර්ධනය කෙරුණු තවත් සාධකයක් විය. රුසියානු ජනාධිපතිවරයා ශ්‍රී ලංකාවේ සංචාරයක නිරතවීමට කැමැත්තෙන් සිටින බවද මෙහිදී පැවැසීය.චීන ජනාධිපති හූ ජින්තාවෝ මහතා සමඟ පැවැති ද්වි-පාර්ශ්වික සාකච්ඡාද අංශ රැසකින් ප්‍රතිඵලදායක විය..ශ්‍රී ලංකාවේ අභ්‍යන්තර කටයුතුවලට ඇඟිලි ගසන ඕනෑම බලවේගයකට චීනය විරුද්ධ බව එහිදී හූ ජින්තාවෝ මැතිතුමා පැවසීය. ජනාධිපති මහින්ද රාජපක්ෂ මහතාගේ නායකත්වය යටතේ ශ්‍රී ලංකාව දේශපාලන හා ආර්ථික වශයෙන් ශක්තිමත් වී ඇති බැවින්, ශ්‍රී ලංකාවට තමන්ගේ ප්‍රශ්න විසඳා ගත හැකිය යන්න චීනයේ අදහස විය. එසේම ශ්‍රී ලංකාවේ ස්වාධීනත්වයට චීනය ගරු කරන බව ද හූ ජින්තාවෝ මහතා මෙම සාකච්ඡාවලදී පැවසීය. තව ද චීනය සමඟ පැවැති අතීත සබඳතා නැවත වරක් තර කර ගැනීම පිළිබඳව හූ ජින්තාවෝ මහතා ජනාධිපතිවරයාට ස්තුතිය පළ කළේය.ස්පාඤ්ඤ අග්‍රාමාත්‍ය ජෝස් ලුයිස් සැපටේරෝ මහතා සමඟ ද පැවති ද්විපාර්ශ්වික සාකච්ඡා ද ඉතා වැදගත් විය. ත්‍රස්තවාදය පරාජය කිරීමෙන් පසු ශ්‍රී ලංකාව ලබා ඇති ප්‍රගතිය තවදුරටත් වර්ධනය කර ගැනීම සඳහා එක්සත් ජාතීන්ගේ සංවිධානය ඇතුළු ජාත්‍යන්තර ප්‍රජාව ශ්‍රී ලංකාවට උපකාර කළ යුතුයි යන්න ස්පාඤ්ඤ අග්‍රාමාත්‍යවරයාගේ අදහස විය. උතුරු නැඟෙනහිර ජනතාව යළි පදිංචි කිරීමේ දී කෙටි කලක් තුළ ශ්‍රී ලංකාව ලබා ඇති ප්‍රගතිය ද සැපටේරෝ මහතා ඇගයීමට ලක්විය. ශ්‍රී ලංකාවට එරෙහිව නැගෙන චෝදනා ප්‍රතික්ෂේප කිරීමෙන් නොනැවතී ධනාත්මක ලෙස ශ්‍රී ලංකාව දෙස බැලිය යුතු බව ද සැපටේරෝ මහතා මෙම සාකච්ඡාවේදී අවධාරණය කළේය.මහින්ද රාජපක්ෂ මැතිතුමා ජනාධිපති ධුරයට පත්වීමෙන් පසු පැරණි මිතුරන් සමඟ සබඳතා තර කර ගත් අතර, ශ්‍රී ලංකාවේ මිත්‍ර රටවල් අතරට තවත් රටවල් එක්කර ගත්තේය. ඒ අනුව මිත්‍ර සබඳතා ඇති කරගත් නව රටක් ලෙස කසකස්තානය හැඳින්විය හැකිය. වර්ග කිලෝමීටර් මිලියන 2.2 ක භූමි භාගයක් ඇති කසකස්තානය ලොව විශාල රාජ්‍යයක් වන අතරම, ශ්‍රී ලංකාවේ තේ විශාල ප්‍රමාණයක් මිලදී ගන්නා රාජ්‍යයකි. කසකස්තාන ජනාධිපති නුර්සුල්තාන් නසාර්බයෙෆ් මහතාට ශ්‍රී ලංකාවේ සංචාරයක නිරතවන ලෙස ද මෙම සාකච්ඡාවේදී ජනාධිපති මහින්ද රාජපක්ෂ මහතා ආරාධනය කළේය. දෙරට අතර ඇති වූ නව මිත්‍ර සබඳතාවය ද ශාන්ත පීටර්ස්බර්ග් ආර්ථික සමුළුවට සහභාගිවීමේ තවත් එක් ප්‍රතිඵලයක් ලෙස හැඳින්විය හැකිය.ආර්ථීක සමුළුවට සහභාගිවීමෙන් ලද බොහෝ ජාත්‍යන්තර හා දේශපාලන වාසිවලට අමතරව ආර්ථීක වාසි රැසක් ද ශ්‍රී ලංකාව අත්කර ගත්තේය. වෙළෙඳ ආයෝජන සහ සංචාරක ක්ෂේත්‍ර ප්‍රවර්ධනය සඳහා මෙම සමුළුව මෙන්ම අනතුරුව පැවැති ද්වි-පාර්ශ්වික සාකච්ඡා ඉවහල් විය. මොස්කව් හා කොළඹ අතර යළි සෘජු ගුවන් ගමන් ලබන සැප්තැම්බර් 15 දා ආරම්භ කිරීමට නියමිතය. මීට සමගාමීව රුසියාවේ යුරෝප්‍රොන්ට් ගුවන් සේවය මොස්කව් සිට කොළඹ දක්වා ගුවන් ගමන් ඇරඹීමට එකඟ විය. ඒ අනුව රුසියානු සංචාරකයන් විශාල පිරිසක් මෙරටට ගෙන්වා ගැනීමේ අවස්ථාව උදා වේ. එසේම ශ්‍රීීලංකාවේ සංචාරක යටිතල පහසුකම් ව්‍යාපෘති සඳහා ද රුසියාවේ සහාය මෙහිදී පළවිණ. ශ්‍රී ලංකාවේ තේ සඳහා රුසියාව අය කරන ඉහළ තීරුබද්ද අඩු කිරීමටද රුසියානු ජනාධිපතිවරයා මෙහි දී එකඟ විය.කොළඹ හා චීනයේ බීජිං නුවර අතර ගුවන් ගමන් වාර ගණන ද වැඩි කිරීමට දෙරට අතර එකඟතා පළවිය. ඒ අනුව චීන සංචාරකයින් ද වැඩි ප්‍රමාණයක් ශ්‍රී ලංකාවට ගෙන්වා ගැනීමේ අවස්ථාව උදාවේ. ශ්‍රී ලංකාවේ අපනයනය සඳහා චීනයේ වෙළෙඳපොළ පුළුල් කරදීම හා දැනට ශ්‍රී ලංකාවට අවාසි සහගතව තිබෙන දෙරටේ වෙළෙඳ ශේෂය මඟහැර ගැනීමට ගත හැකි ක්‍රියාමාර්ග පිළිබඳව ද නායක මට්ටමින් සාකච්ඡා වීම ශ්‍රී ලංකාවට බෙහෙවින් වැදගත් වේ. චීන ආයෝජකයින් තවදුරටත් ශ්‍රී ලංකාවේ ආයෝජන සඳහා පෙළඹවීමට හූ ජින්තාවෝ මැතිතුමා එකඟ විය. එසේම සංචාරකයින් ලෙස ශ්‍රී ලංකාවට චීන ජනතාව පැමිණීම උනන්දු කරන බව ද එතුමා වැඩිදුරටත් පැවසීය. සංවර්ධන ව්‍යාපෘති සඳහා චීනයේ අඛණ්ඩ සහය ද මෙහිදී පළවිය. හම්බන්තොට වරාය දෙවන අදියර සඳහාත් මාතර සිට බෙලිඅත්ත දක්වා දුම්රිය මාර්ග ව්‍යාපෘතිය සඳහාත් චීන ආධාර ලබාදීමට හූ ජින්තාවෝ මහතා මෙහිදී කැමැත්ත පළ කළේය.ස්පාඤ්ඤය හා කසකස්තාන රාජ්‍යවලද ආයෝජකයින් ශ්‍රී ලංකාවට ගෙන්වා ගැනීමටත් ශ්‍රීී ලංකා දූත පිරිස දැක් වූ උනන්දුවට එම රටවල නායකයින්ගේ යහපත් ප්‍රතිචාර ලැබිණ. කසකස්තානය සඳහා තේ අපනයනයට අමතරව වෙළෙඳ සබඳතා ඇතිකර ගත හැකි තවත් අංශ ගණනාවක් පිළිබඳව ද අවධානයට යොමුවිය. ඉදිරියේ දී ඒ පිළිබඳ දෙරටේ අවධානය යොමුවනු ඇත.ලොව විශාලතම ගෑස් සමාගම වන රුසියාවේ ගැස්ප්‍රොම් සමාගමේ සභාපති ඇලෙක්සි මිලර් මහතා ද සමුළුව අතරවාරයේ දී ජනාධිපතිවරයා හමු වී සාකච්ඡා කළේය. මන්නාරම් ද්‍රෝනියේ ඛනිජ තෙල් ගවේශණය විශේෂඥ කණ්ඩායමක් ලබාදීමටත්, බලශක්ති උත්පාදනය සඳහා අඩු පිරිවැයකින් යුතු දියර ගෑස් (ඹ්ව්ට්) යොදා ගැනීමේ අවස්ථාව ශ්‍රී ලංකාවට ලබාදීමටත් එහිදී එකඟතා ඇති කර ගත්තේය. තවද ශ්‍රී ලංකාවේ තෙල් පිරිපහදුවක් ඉදිකිරීමටද සමාගමේ කැමැත්ත පළ විය.මේ ආකාරයෙන් දේශපාලන හා ආර්ථික වාසි රැසක් ශාන්ත පීටර්ස්බර්ග් නුවර ජාත්‍යන්තර ආර්ථික සමුළුවට සහභාගිවීමෙන් ශ්‍රී ලංකාව අත්කර ගත්තේ ය. විශේෂයෙන් එක්සත් ජාතීන්ගේ ආරක්ෂක මණ්ඩලයේ ප්‍රබල නිත්‍ය සාමාජිකයින් වන චීනය සහ රුසියාව නැවත වරක් ශ්‍රී ලංකාවේ ස්වාධීනත්වය සහ ආරක්ෂාව වෙනුවෙන් පෙනී සිටින බවට සහතික වීම ශ්‍රී ලංකාව ලද සුවිශේෂී ජයග්‍රහණයක් විය.දෙවන ලෝක යුද සමයේ ජර්මානු නාසි හමුදාවෙන් පීටර්ස්බර්ග් නුවර රැකගත් ජනතාවට ගරු බුහුමන් දැක්වීමට ද මෙම ගමනේ දී ජනාධිපතිªමා අමතක නොකළේ ය. ශාන්ත පීටර්ස්බර්ග් නුවර පිහිටා ඇති ලොව ප්‍රකට අනුස්මරණ සංකීර්ණයක් වන ලෙනින්ග්‍රෑඩ් පිස්කාර්යොවිස්කොඒ අනුස්මරණ ස්මාරකය වෙත පුෂ්පෝපහාර දැක් වූ ජනාධිපතිතුමා දෙවන ලෝක යුද සමයේ පීටර්ස්බර්ග් නුවර මිය ගිය මිලියනයක ජනතාව ඇතුළු රුසියානු රතු හමුදාවට සිය ආචාරය පුද කළේය. මෙම අනුස්මරණ භූමියේ පමණක් 490,000 ක් මිහිදන් කර ඇති අතර, දෙවන ලෝක යුද්ධයේ විශාලතම සුසාන භූමිය මෙය වෙයි.දින 900 කට ආසන්න කාලයක් මෙම නගරය වටකර ප්‍රහාර එල්ල කළ නාසි හමුදාව නගරයේ සියලු සැපයුම් මාර්ග වසා දැමීම නිසා හාමතේ ලක්ෂ සංඛ්‍යාත ජනතාවක් නගරය තුළ ම මිය ගියහ. එහෙත් එම ජනතාව ජර්මානු හමුදාවට යටත් වූයේ නැත. නගරය අල්ලා ගත නොහැකි වූ නාසි හමුදා පසුබැස්ස අතර, 1946 දී මෙම නගරය වීර නගරයක් ලෙස සෝවියට් රුසියාව ප්‍රකාශයට පත් කළේය. ජනාධිපතිතුමා පුෂ්පෝපහාර දක්වා එම මියගිය රතු හමුදාව ඇතුළු ජනතාව සිහිකිරීමෙන් පසු රුසියානු හමුදාව දෙරටේ ජාතික ගී වාදනය කොට සිය ගෞරවයද පුද කළේය..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>27</day>
    </date>
    <link>http://www.dinamina.lk/2011/06/27/_art.asp?fn=f1106272</link>
    <topic>බුද්ධධර්මය භක්තිවාදයක් නොව බුද්ධිවාදයක්</topic>
    <author/>
    <content>බුදු දහම තුළ පවතින විශ්වාසයට අනුව සාමාන්‍යයෙන් පුද්ගලයෙකුට තමයි දේවත්වය, සහ බුද්ධත්වය කියන පරාසයන්ට යන්න පුළුවන් වෙන්නේ. ඒ සඳහා අවශ්‍ය ශක්තිය පුද්ගලයෙකු සතුවෙනවා. බුද්ධ දේශනාවට අනුව ඒ සියල්ලට මුල්වන්නේ මිනිස් සිතයි. පුද්ගලයෙකුට තම සිත තමන් විසින් පාලනය කර ගනිමින්, පවතින හොඳ සිතිවිලි අවදිකර ගනිමින් , ප්‍රඥාව කරා යනවා නම්, දේවත්වය, බ්‍රහ්මත්වය, ශ්‍රේෂ්ඨත්වය, විශිෂ්ටත්වය කරා ඔහුට යා හැකි වෙනවා. මෙහිදී නියතිය වෙන්නේ සිතයි.බුද්ධ සංකල්පය සහ දේව සංකල්පය කියන්නේ සංකල්ප දෙකක්. බුදුරජාණන් වහන්සේ දෙවියන් පිළිබඳ උගන්වනවා. නමුත් දේව සංකල්ප දක්නට ලැබෙන්නේ වෙනත් ආගම්වලයි. බුද්ධාගම තුළ තියෙන්නේ ඒ ගැන සංකල්පයක් නෙවෙයි. ආකල්පයක් විතරයි.සංකල්පය පවතින්නේ පුද්ගලයාගේ සිත තුළයි. නමුත් ආකල්ප කියන්නේ ගැඹුරු වූ දෙයක්. යම් කිසි නියමාකාර වූ ආකාරයකට පුද්ගලයෙකුගේ ස්වරූපය, ගති පැවතුම් විස්තර කිරීම ආකල්ප විදිහට අපි දකිනවා. බුද්ධ චරිතය තුළදී බුදුරජාණන් වහන්සේ විවිධ ආකාරයේ දෙවිවරු සමග සාකච්ඡා පවත්වලා තියෙනවා. දෙවියන් විසින් බුදුරජාණන් වහන්සේ හමුවේ තැබූ පැනයක් මතයි මහා මංගල සූත්‍රයක් ;ද්ශනා වන්නේ. එහිදී ජීවිතයක් සහ ජන සමාජයක් සැනසීමට යා යුතු මාවත දෙවියන්ට පැහැදිලි කරලා දෙනවා. ඒ වගේම තමයි දෙවියොත් බුදුරජාණන් වහන්සේ සමඟ විශාල විදිහට ගනුදෙනුකරලා තියෙනවා. ඒ නිසා දෙවියන් කියන්නේ බුදුරජාණන් වහන්සේ සමීපයෙහි ඉඳලා බණ අහලා සැනසුණු පිරිසක් විදිහටයි අපට හඳුන්වන්න පුළුවන් වෙන්නේ.මෙහිදී පුද පූජා සංකල්පයට පුද්ගලයින් යන්නේ මේ සංකල්පය වරදවා තේරුම් අරගෙනයි. දෙවියන්ට පිං දීලා දෙවියන්ගෙන් ආශිර්වාද ගැනීමත්, දෙවියන්ට පුද පූජා පවත්වලා බලාපොරොත්තු ඉෂ්ට කර ගන්න උත්සාහ දැරීමත් කාරණා දෙකක්. සාමාන්‍යයෙන් මිනිස්සු පුදපූජා පවත්වන්නේ පෞද්ගලික හේතුවක් වෙනුවෙන්.නොපෙනෙන දේවල් පෙනෙන්න. නොදකින දේවල් දකින්න. නොඇසෙන දේවල් අහන්න තමයි ඔවුන් බලාපොරොත්තු වන්නේ.මානව ඉතිහාසයේ මුල් යුගය තුළ දී පුද පූජාවට ලක්වන්නේ සොබාදහමයි. ස්වාභාවික වස්තූන්ට සහ සිද්ධීන්ට ඔවුන් දේවත්වයක් ආරෝපණය කළා. ඒ අයට දේවවාදී ආගම් කියලා දුන්නා මේ වෙනුවට ආගමට දෙවියන් ආරෝපණය කරන්න. මුල්කාලීනව සමාජයේ පැවතුණේ බහුදේවවාදයක්. ඉන් අදහස් කරන්නේ සොබාදහමේ බොහෝ දෙවියන්ට සහ සිද්ධීන්ට අධික ලෙස වන්දනා මාන කරපු යුගයක් කියන කාරණයයි. ඉන් අනතුරුව ඒක දේව වාදී ආගම් විසින් එය ඒක දේවවාදයක් දක්වා ගෙන එනවා. කාලයත් සමඟ ඒකදේව වාදය පරමදේවවාදය දක්වා ගමන්කරනවා. පරම අසහාය සර්ව බලධාරී දෙවියන් වහන්සේ තමයි ලෝකය සහ සියල්ල නිර්මාණය කළේ කියලා. දේවවාදී ආගම්වල උගන්වනවා. නමුත් ඒ සංකල්පය බුද්ධාගම තුළ නැහැ. බුද්ධ ධර්මය තුළ අදහස් කරන්නේ දෙවියන්ට පුද පූජා කරලා යම් දෙයක් ලබන්න බැහැ. නමුත් පිං දීලා ආශිර්වාද ගන්න පුළුවන් කියලයි.සමස්තයක් විදිහට ජීවිතයක් තුළ සීලයෙන් , ප්‍රඥාවෙන්, ගුණධර්මවලින් පිරිපුන් මනුෂ්‍යයින්ට දෙවියෝ පවා ආශිර්වාද කරනවා.ඒ නිසයි මිනිස්සුන් දේවත්වයට, බ්‍රහ්මත්වයට, විශිෂ්ටත්වයට පත්වෙන්නේ.ඔව්. බුදුරජාණන් වහන්සේ දක්වන ආකාරයට සිතේ ස්වභාවය තමයි කහවණු වර්ෂාවක් වැස්සත් මනුෂ්‍යයෙක් තෘප්තිමත් වෙන්නෙ නැහැ කියලා. ඒ නිසාම තමයි පුංචි ප්‍රශ්න විසඳගන්න පූජාවට්ටි අරගෙන දෙවියන් පසුපස යන්නේ. බුදු දහමේ උගන්වන හේතුඵල දහම ප්‍රශ්නවලට පිළිතුරු සොයාගන්න හොඳම මඟක් විදිහටයි මම දකින්නේ. හේතුවක් නිසා තමයි ප්‍රතිඵලයක් ඇතිවෙන්නේ. ප්‍රශ්න සාකච්ඡාකරලා මුල හේතුව හොයාගන මේ ප්‍රශ්න විසඳගන්න පුළුවන්. නමුත් එහෙම නොකර ප්‍රධාන ස්ථානවලට ගිහිල්ලා වන්දනා මාන කරලා දුක කිව්වට වැඩක් නැහැ.බුද්ධර්මය කියන්නේ මානව දහමක්. ඒ වගේම පුද්ගලයාගේ හැකියාව කේන්ද්‍ර කරගත්තු දහමක්. ඒ නිසයි බුදුරජාණන් වහන්සේ කාලාම සූත්‍රයේදී සිතීමේ සහ විමසීමේ නිදහස පිළිබඳව කතා කරන්නේ. මේ ලෝකේ තියන ඕනෙම ප්‍රශ්නයක් ඒ අනුව අපට විසඳගන්න පුළුවන්. නමුත් අද සමාජයේ තියෙන ගැටලුවත් ඒකමයි. මිනිස්සු දෙයක් ගැන හිතන්නේ නැහැ. විමසන්නේ නැහැ. සමහරවිට කෙනෙක් හිතන්නෙම නැති දෙයක් තව කෙනෙක් අනුමාන කරලා කියන්න පුළුවන්. ඒ කීම නොසොයා, නොසිතා පිළිගන්න සමාජයක් තමයි අද තියෙන්නේ. මම දකින්නේ කෙනෙක් කීව පමණින් අපි ඒක පිළිගන්න හොඳ නැහැ. තමන් ඒක ප්‍රායෝගිකව සිතා බැලීම වටිනවා.දේව සංකල්පයට මිනිසුන් ගමන් කරන්නේ ඔවුන් ළඟ සිතීමේ සහ විමසීමේ නිදහස නැති නිසයි. දේවාලයක් ළඟ පැයක් හිටියොත් එතනදී අපට දක්නට ලැබෙන්නේ පුද්ගල බුද්ධිය ක්‍රියාත්මක වීමක් නෙමේ. හැඟීම් ක්‍රියාත්මක වීමක්. පුද්ගල සිතිවිලි අවදිකරන පරිසරයක් තමයි එතන තියෙන්නේ. මේ පෙළඹවීමේ න්‍යාය ක්‍රියාත්මක වීම තුළ සමාජයට සිදුවන්නේ මහා අපරාධයක්. නමුත්, විය යුත්තේ පුද්ගලයා ධෛර්යමත්ව සිය සිතිවිලි අවදිකරගන ජීවිතය මනා ලෙස දැකීමක්.බුද්ධර්මය කියන්නේ භක්තිවාදයක් නෙමෙයි. බුද්ධිවාදයක් පමණයි මේ තුළ තියෙන්නේ. භක්තිවාදය තුළ දෙවියන්ට අන්ධානුකරණයෙන් පුද පූජා පවත්වන්න උගන්වනවා. නමුත් බුද්ධිවාදයක් ලෙස හැඳින්වෙන බුද්ධර්මය තුළ ඒ සංකල්පය නැහැ. ශ්‍රද්ධාව කියලා කියන්නේ අවබෝධයෙන් ගොඩනගාගත්තු විශ්වාසයටයි. ඒ විශ්වාසය ගොඩනැගෙන්නේ තුනුරුවන් සහ තමා අදහන ආගම කෙරෙහියි. නමුත් ඒ විශ්වාසය පන්සලේ හරි, හාමුදුරුවෝ ළඟ හරි විතරක් තියෙනවා කියලා හිතනවා නම් ඒක වැරදියි.පුද්ගලයෙක් සිල්වත් විය යුතුයි. ඒ වගේම තමයි ඔහු පරිත්‍යාගශීලී විය යුතුයි. පරිත්‍යාගය කියලා කියන්නේ දන් දීම විතරක් නෙමෙයි. දෙවියන් වෙනුවෙන් පිංකම් කරන්න තමන් උපයන ධනයෙන් කොටසක් වෙන් කළ යුතු බව බුදුරජාණන් වහන්සේ දක්වනවා. එය දේවතා බලි ලෙස හඳුන්වන්න පුළුවන්. එතනදී කවදාවත්ම බුද්ධ දේශනය තුළ දෙවියන්ට පූජා වට්ටි අරගෙන පුද පූජා කළ යුතුයි කියලා දක්වන්නේ නැහැ.සමහර කට්ටිය බෝධියක් ළඟට ගිහින් තමන්ගේ දුක කියනවා. ඔවුන් හිතන්නේ මේ බෝධියේ ඉන්න දෙවියන්ට දුක කිව්වම ඒ ප්‍රශ්න විසෙඳයි කියලා.නමුත් කොතනකදී වත් බුදුරජාණන් වහන්සේ අනුගාමිකයන්ට දේශනා කළේ නැහැ. දෙවියෝ ඉන්නවා කියලා හිතලා බෝධියට වඳින්න කියලා. බුදු ගුණ සිහිකරලා බෝධියට වඳින්න කියලයි උන්වහන්සේ දේශනා කළේ.බුදු ගුණ සිහිකරලා වඳිනකොට දෙවියන්ගේ දේවාශිර්වාදය අදාළ පුද්ගලයාට ලැබෙනවා. බුදු රජාණන්වහන්සේගේ ගුණ සිහිකරන අයට හොඳ ගුණධර්ම පිහිටනවා.මම හිතන විදිහට කෙනෙක් භාවනා කරලා, හිත වර්ධනය කරගෙන, සමථ වලින් විදර්ශනාවලට ගියපු අය ඉන්නවා නම්, ඒ අය ඉතා දියුණු මානසිකත්වයක් තියෙන, දියුණු අය. නමුත් , මම දන්න තරමට එහෙම මනසින් දියුණු වුණු අය තමා ගැන වර්ණනා කියන්නෙ නැහැ. ඒ ඒ අයව අපට දකින්න පුළුවන් නිසයි.නමුත්, තමන්ට එහෙම බලයක් තියෙනවා කියලා සමාජයේ කොටසක් තමන්ගේ ශ්‍රාවකයන් බවට පත්කර ගැනීම වැරදියි. අද වෙන්නේ මේ ක්‍රියාවලියයි. තමන්ට විශාල බලයක් තියෙනවා. හිමාලයේ ගිහින් භාවනා කළා කියලා මෙහෙ ලොකු ප්‍රතිරූපයක් ගොඩනගා ගන්නවා. නමුත් ඒ ප්‍රතිරූපය බිඳීගියාම මතුවෙන්නේ ලොකු ප්‍රශ්නයක් එහෙම වුණොත් මිනිස්සු ධර්මයෙන් ඈත්වෙන්න පුළුවන්.සිතිවිලිවලට කතාකරනවා කියලා මේ අය අලුත් ක්‍රමවේදයක් හඳුන්වා දෙන්න පුළුවන්. නමුත් මේ ක්‍රමය හරිද කියන එක අත්හදාබැලීම ප්‍රවේශමෙන් කරන්න ඕනේ. අත්හදා බැලීම වැරදි නම් ගියපු අනුගාමිකයෝ සේරම වැරැදියි. ඒ නිසා අධිබලයක් තියෙන අනාගතය දකින්න පුළුවන් කියන අය මේ සිදුකරන්නේ සැබෑවක්ද කියලා විමසීම අපේ යුතුකමක්..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>27</day>
    </date>
    <link>http://www.dinamina.lk/2011/06/27/_art.asp?fn=f1106273</link>
    <topic>බලන් නෙත් හැර ත්‍රි’මලේ</topic>
    <author/>
    <content>සාමයේ නගරයට අප පැමිණියේ රාත්‍රී අඳුරත් සමඟය. වසර කිහිපයකට පෙර දහවලෙහි හබරණින් එපිටට ගමන් කරන්නකුගේ සිත තුළ ඇතිවන බියජනක හැඟීම් අද මැදියමෙහි දී වුවද ආගන්තුක සිත් තුළ ඇති නොවේ.ත්‍රිකුණාමලය සිංහල, දෙමළ, මුස්ලිම් ජාතීන් තුනම සහයෝගයෙන් ජීවත් වන නගරයකි. තෙවෙනි ඊළාම් යුද්ධය ඇරඹෙන විට ත්‍රි’මලය වඩාත්ම කතාබහට ලක්වූ දිස්ත්‍රික්කය විය. ජන සංක්‍රමණය විසින් ඇති කර තිබුණු තෙරපුමට අමතරව භූමි පිහිටීම අනුව ලැබී තිබුණු ක්‍රමෝපායික වටිනාකම ද ඒ සඳහා බලපෑවේය. වරාය, පී‍්‍රමා පිටි කම්හල, නාවික කඳවුර නගර මධ්‍යයේ පිහිටා තිබීම ද එයට අමතර වැදගත්කමක් එක් කළේය.ආරක්ෂක, ක්‍රමෝපායික හා භූමි සැලැස්ම අනුව වැදගත්කමක් ගත් ත්‍රිකුණාමලය එල්ටීටීඊයේ සිහින ඊළාම් දේශයේ අගනුවර ලෙස ප්‍රකාශයට පත් කර තිබිණි. කිසි කලෙකත් සියතට ගත නොහැකි වූ මෙම නගරයේ පාලනය උදුරා ගැනීම සඳහා එල්ටීටීඊය යොදා ගත්තේ හර්තාල ව්‍යාපාරයයි. ත්‍රි’මලයේ ජන ජීවිතයේ අංගයක් බවට 2006 වන විට හර්තාල පත් වෙමින් තිබිණ. ත්‍රිකුණාමලය දිසාපති කාර්යාලය මඟින් දිස්ත්‍රික්කයට අයත් ප්‍රාදේශීය ලේකම් කාර්යාල 11 ක් පාලනය විණි. එකල එහි නිලධාරීන් 40 අතරින් බොහෝවිට දෛනික රාජකාරි සඳහා වාර්තා කළේ 7 – 8 දෙනෙක් පමණි. සේවාවන්ගෙන් මඟහැර කල් මැරීම සඳහා නිලධාරීන් යොදාගත් ප්‍රචලිත ක්‍රමය වූයේ හර්තාල්ය.මේජර් ජෙනරාල් ටී. ටී. ආර්. ද සිල්වා මහතා ත්‍රිකුණාමලය දිසාපති තනතුරට පත්වන්නේ මේ අතරය. පරිණත හමුදා නිලධාරියෙක් වූ ඔහු සිය අත්දැකීම් යොදා ගනිමින් ගරාවැටී තිබුණු පරිපාලනය ශක්තිමත් ලෙස ගොඩනැඟීම ආරම්භ කළේය. රාත්‍රී 7 – 8 පමණ වනතුරු රාජකාරියෙහි යෙදෙමින් පරිපාලන යාන්ත්‍රණය මෙහෙය වන්නට පටන් ගත්තේය. දිසාපතිවරයාගේ දක්ෂතාවය හා කාර්යක්ෂම තීරණ නිසා වසර ගණනාවක් තිස්සේ කල් ඇදෙමින් තිබුණු ව්‍යාපෘති ගණනාවක් කඩිනමින් ක්‍රියාවට නැංවීම ඇරැඹිණි.ප්‍රථමයෙන්ම දිසාපතිවරයා නගරයේ දුර්වල ඇති ක්ෂේත්‍ර පිළිබඳ දත්ත රැස්කළේය. අනතුරුව ඒවා යථා තත්ත්වයට පත් කරන්නට ක්‍රියා කළේය. මෙහිදී ජනාධිපති මහින්ද රාජපක්ෂ මහතාගේ උපදෙස් පරිදි එවකට ජාතිය ගොඩනැඟීමේ අමාත්‍යාංශය භාරව සිටි බැසිල් රාජපක්ෂ ඇමැතිතුමාගේ මඟ පෙන්වීම සහ සහයෝගය ඔහුට නිරන්තරයෙන්ම ලැබිණි.ත්‍රිකුණාමලය දිස්ත්‍රික්කයේ ප්‍රාදේශීය ලේකම් කාර්යාල, නැවත ක්‍රියාත්මක තත්ත්වයට පත් කිරීමට මේජර් ජනරාල් ටී. ටී. ආර්. ද සිල්වා මහතා කටයුතු කළ අතර, මඟදී ආ අභියෝගයන්ටද ඍජුව මුහුණ දුන්නේය.ජනාධිපතිතුමාගේ දර්ශනය අනුව යමින් පරිපාලනය කාර්යක්ෂම කර ජනතාවගේ ප්‍රශ්න කඩිනමින් විසඳීමට අද දිසාපති කාර්යාලයට හැකියාව ලැබී ඇත. අද එදා මෙන් එහි ජනතා ප්‍රශ්න ගොඩ ගැසී නැත.ත්‍රිකුණාමලය දිස්ත්‍රික්කය පාලනය වන්නේ ප්‍රාදේශීය ලේකම් කාර්යාල එකොළහකිනි. ප්‍රාදේශීය ලේකම් කොට්ඨාශයක ප්‍රධානම පරිපාලන නිලධාරී තනතුර දැරීම සඳහා අවශ්‍ය කෙරෙන පළමුවන පන්තියේ පරිපාලන නිලධාරීන් කිසිවෙකුගේ සේවය එම පළාත්වලට එදවස පමණක් නොව වර්තමානයේ ද අඩුවක්ව පවතී. එවැනි තත්ත්වයක් යටතේ වුවද රජයේ දර්ශනය ගෙනයමින් ජන සුබසෙත සලසන කාර්යක්ෂම පරිපාලනයක් ගොඩනඟා ගැනීමට මේජර් ජනරාල් ටී. ටී. ආර්. ද සිල්වා මහතාට හැකියාව ලැබිණි.කාර්යක්ෂම පාලනයක් ගොඩනැඟීම සඳහා බාධාවක්ව තිබුණු අවශ්‍ය තරම් නිලධාරීන් නොමැතිකම දැන්වූ විගස ක්‍රියාත්මක වූ ජනාධිපතිතුමා කළමනාකරණ සහායකයින් 80 ක් බඳවාගෙන ඔවුන්ගේ සේවය දිස්ත්‍රික්කයට ලබා දුන්නේය. එය කාර්යාල පවත්වාගෙන යාමට විශාල ශක්තියක් වු බව දිසාපතිවරයා සඳහන් කරයි.එල්ටීටීඊය ත්‍රිකුණාමලය දිස්ත්‍රික්කයේ මාවිල්ආරුහි සොරොව්ව වැසීමේ ප්‍රතිඵලයක් හැටියට මානුෂික මෙහෙයුම ක්‍රියාත්මක විය. මෙහිදී එක් අවස්ථාවක මුත්තූර්හි හැට දහසක් පමණ දෙනා අවතැන් වූහ. එයින් හතළිස් අට දහසකට ආසන්න පිරිසක් කන්තලේ නගරයට ඇදී ආහ. ඔවුන්ට නවාතැන් පහසුකම්, කෑම්බීම් පහසුකම් සැලසීමේ වගකීම පැවරුණේ දිසාපති වරයාටය. ඔහු හදිසි අවශ්‍යතාවයන්ට සාර්ථකව මුහුණ දෙමින් තාවකාලික කඳවුරුවල සිටියවුන්ට පහසුකම් සලසා දීමටත් ඔවුන් නැවත පදිංචි කිරීමටත් කඩිනමින් ක්‍රියා කළේය.සති තුනක් ඇතුළත අවතැන් හතළිස් අටදහසක් පදිංචි කිරීමට හැකිවූයේ ඇමැති මහින්ද සමරසිංහ හා ආරක්ෂක ලේකම් ගෝඨාභය රාජපක්ෂ මහතුන් නිදිවර්ජිතව සිටිමින් ලබා දුන් උපදෙස් නිසා බව දිසාපතිවරයා කෘතඥතා පූර්වකව සිහි කරයි. මේ කඳවුරු පරිපාලනය කිරීම සඳහා ආරක්ෂක අංශ දැක්වූ සහය අතිශයින් වැදගත් විය. ජනාධිපතිවරයා මේ අවස්ථාවල දී විටින්විට අඩුපාඩු සොයා බලා ඒවා නිවැරැදි කර ගැනීමට උපදෙස් ලබා දුන් අතර එහි ප්‍රතිඵලයක් ලෙස සති තුªනක් ඇතුළත අවතැන්වූවන් පදිංචි කළ හැකි විය.එක්සත් ජාතීන්ගේ සංවිධානයේ නියෝජිතයන් දක්වන පරිදි මෙය ලෝකයේ කෙටි කාලයක් ඇතුළත අවතැන්වූවන් හැකි ඉක්මණින් නැවත පදිංචි කළ ප්‍රථම අවස්ථාවයි. මේ කෙටි කාලය තුළදීම තෙකලා විදුලි සැපයුමක් ලබාදීමට ජනාධිපතිතුමාගේ උපදෙස් පරිදි ජාතිය ගොඩනැඟීමේ අමාත්‍යාංශය භාර බැසිල් රාජපක්ෂ මහතා ක්‍රියා කළේය.දිස්ත්‍රික්කයේ ප්‍රධාන ජීවනෝපාය මාර්ගය වන්නේ කෘෂිකර්මයයි. ගෝමරන්කඩවල, මොරවැව, දෙහිවත්ත වැනි ප්‍රදේශ කිහිපය ගොවියන් සමූහ වශයෙන් ත්‍රස්තයන් අතින් ඝාතනය වීම නිසා බොහොමයක් ගොවීන් වගාබිම්වලින් ඉවත් වන්නට පටන්ගෙන තිබිණි. ආරක්ෂක අංශ නැඟෙනහිර මුදා ගැනීමෙන් පසු සාමයේ අරුණළු ත්‍රිකුණාමලයට වැටෙන්නට පටන් ගැනීමත් සමඟ නැවත ගොවීන් වගා කටයුතු සඳහා පෙළඹුණ ද බිම් බෝම්බ එයට ප්‍රධාන බාධාවක් විය.යුද හමුදාව වේගවත්ව හා සාර්ථකව බිම් බෝම්බ ඉවත් කිරීමෙන් පසු වගාවට සුදුසු පරිදි බිම සකස් කිරීම දිසාපති කාර්යාලයේ මෙහෙයවීම මත සිදුවිය. 2006 ඇරැඹුණු ක්‍රියාවලියේ ප්‍රතිඵල මේ වනවිට ලැබී තිබෙන බව දිවයිනේ ප්‍රශස්තතම වී අස්වැන්නක් ලබන දිස්ත්‍රික්ක තුන අතරට ත්‍රිකුණාමලය පත්වීමෙන් පෙනීයයි.ත්‍රිකුණාමලයේ ගොවි සංවිධාන, ජල කමිටු යනාදිය මනාව ක්‍රියාත්මක වන හෙයින් කෘෂිකාර්මික සංවර්ධනය කඩිනමින් ත්‍රි’මලය වෙත රැගෙන ඒමට හැකියාව ලැබී ඇත.මාර්ග සංවර්ධනයදකුණ මෙන්ම උතුර හා නැඟෙනහිරද සංවර්ධනය කිරීමේ රජයේ ප්‍රතිපත්තිය අනුව ත්‍රිකුණාමලය දිස්ත්‍රික්කයේ මංමාවත් සියල්ලම පාහේ සංවර්ධනය කර ඇත. ‘මඟ නැඟුම’ හා ‘ගම නැඟුම’ ව්‍යාපෘති යටතේ දිස්ත්‍රික්කයේ සංවර්ධනය සඳහා රජය යොදා ඇති මූල්‍ය ප්‍රතිපාදන ද සුළුපටු නොවේ.ගුරු හිඟය, අයහපත් යුද වාතාවරණය හා ප්‍රමාණවත් පහසුකම් නොලැබීම නිසා වසා දමා තිබුණු පාසල් සියල්ලක්ම පසුගිය කාලය තුළදී නැවත ආරම්භ කෙරුණු අතර ජනාධිපතිතුමාගේ විශේෂ හා ඍජු මැදිහත්වීම මත උපාධිධාරීන් ගුරු වෘත්තියට බඳවාගෙන ඔවුන් නැඟෙනහිර පළාතේ ගුරු හිඟය පවතින ප්‍රදේශවල සේවයට යෙදවිණි.පාසල් පද්ධතිය ශක්තිමත් කිරීම සඳහා නව ගොඩනැඟිලි හා පාසල් උපකරණ ලබාදීම ද සිදු වී ඇත.කන්තලේ හා ත්‍රිකුණාමලය මූලික රෝහල් දෙක ශික්ෂණ රෝහල් බවට පත්කොට ඒවායේ පොදු පහසුකම් වර්ධනය කිරීම හා තව වෛද්‍යවරුන් බඳවාගෙන ඔවුන්ගේ සේවය දිස්ත්‍රික්කයට ලබා ගැනීමට ද රජය උත්සුකව ඇත. මෙම වෛද්‍යවරුන්ගෙන් බහුතරය සිංහල වෛද්‍යවරුන් වෙති. උපරිම පහසුකම් නොමැතිව තම ඥාතීන්ගෙන් දුරස් ප්‍රදේශයක ජීවත් වෙමින් සේවය කරන මෙම වෛද්‍යවරුන් වර්තමානයේ සාමයේ පණිවුඩය ගෙනයන්නන් බවට පත්ව ඇත.දශක ගණනාවක් යුද්ධයේ බලපෑමට හසුවීම හා සුනාමි ඇතුළු ආපදාවන් ගණනාවකට මුහුණදීමට සිදුවීම නිසා යැපුම් මානසිකත්වයට ජනතාව පෙළඹී සංවර්ධනයට විශාල බාධකයකි. ‘දිවි නැඟුම’ වැනි වැඩසටහනක අවශ්‍යතාවය දිස්ත්‍රික්කයට ඉතාමත් දැඩිව දැනේ. එළවළු මිල පාලනය කිරීමට වැදගත් දායකත්වයක් දිවි නැඟුමෙන් ලැබී ඇති බව මෑතකාලීන අත්දැකීම්වලින් පෙනීයයි.පසුගිය සිව් වසර තුළදී දිස්ත්‍රික්කයේ අතහැර දමා තිබුණු කුඩා හා විශාල වැව් දෙසීයකට ආසන්න ප්‍රමාණයක් වාරිමාර්ග දෙපාර්තමේන්තුවේ සහයෝගයෙන් ප්‍රතිසංස්කරණය කිරීමට හැකිවී ඇත. එයින් කෘෂි කර්මාන්තයට හා පානීය ජල අවශ්‍යතාවය සහ යුද්ධය නිසා බිඳවැටී තිබුණු සංවර්ධනය යළි පණගන්වන අතරම ග්‍රාමීය ප්‍රජා නායකයන් දිරි ගැන්වීම සඳහා ග්‍රාම සංවර්ධන සමිති, කාන්තා සමිති, ගොවි සමිති ප්‍රාදේශීය ලේකම් කාර්යාල විධිමත්ව ඇති කෙරිණි. එහි ප්‍රතිඵලයක් ලෙස ජනතාව වඩා සක්‍රීය ලෙස සංවර්ධන ක්‍රියාදාමයට එක්විණි.ඒ වගේම නීතිරීති පිළිබඳ ආගමික ස්ථාන කේන්ද්‍ර ප්‍රජා මූලික අධ්‍යාපනයක් ලබාදීමට ක්‍රියා කිරීමේ හා සිද්ධස්ථාන ආගමික භේදයකින් තොරව ප්‍රතිසංස්කරණය කිරීමට ක්‍රියා කිරීම නිසා ජනතාව අතර අන්‍යෝන්‍ය හොඳ හිත වර්ධනය වන්නට පටන් ගත්තේය.යුද ගිනි නිවී ජන ජීවිතය ක්‍රියාත්මක වන්නට පටන් ගත් පසු සාමාන්‍ය ජනතාව මුහුණ දුන් ප්‍රධාන ප්‍රශ්නයක් වූයේ උප්පැන්න සහතික, මරණ සහතික වැනි එදිනෙදා අවශ්‍ය කරන ලියකියැවිලි ලබා ගැනීමේ අවශ්‍යතාවයයි. දිසාපති කාර්යාලය ඒ වුවමනාවන් කල්වේලා ඇතිව හඳුනාගෙන ප්‍රාදේශීය ලේකම් කාර්යාල මට්ටමින් “සේවා පියස” වැඩසටහන ක්‍රියාත්මක කළේය. රාජ්‍ය පරිපාලන අමාත්‍යාංශය හා ජාතික ඒකාබද්ධතා අමාත්‍යාංශය දැක්වූ සහය නිසා ඒ වැඩසටහන සාර්ථක කරගත හැකි වූයේය. එහි ප්‍රතිඵලයක් වශයෙන් දිස්ත්‍රික්කයේ සියලුම ජනතාවට මේ වනවිට අදාළ සහතික නිකුත් කළ හැකිව ඇත.රජයේ සියලුම ඉඩම්වල භාරකරුවා වන්නේ ඉඩම් කොමසාරිස්වරයාය. දිස්ත්‍රික්කයේ ඉඩම් පරිහරණ කමිටුවේ සභාපතිවරයා වන්නේ දිසාපතිවරයාය. පාරිසරික, වන සංරක්ෂණ, වෙරළාරක්ෂක නිලධාරීන් ද මෙම කමිටුවේ අනෙකුත් සාමාජිකයන් වෙති. ඔවුන් සියලු දෙනාගේම අනුමැතිය මත රජයේ ඉඩම් පරිහරණය සඳහා බාහිර පාර්ශ්වයන්ට ලබාදීම සිදුවේ. සංවර්ධන අවශ්‍යතාවයන් සඳහා බාහිර පාර්ශ්ව සඳහා ඉඩම් ලබාදීම බදු පදනමක් මත රජයේ පොදු ප්‍රතිපත්තිය අනුව සිදුවේ. එහිදී ඔවුන්ගේ ව්‍යාපෘති පිළිබඳ සක්‍යතා අධ්‍යයනය කිරීමක් සිදුවේ.පසුගිය යුද සමය තුළදී රාජ්‍ය යාන්ත්‍රණය නිසි පරිදි ක්‍රියාත්මක නොවීම නිසා රජයේ ඉඩම් බලහත්කාරයෙන් අල්ලා ගැනීමක් සිදුවී ඇති අතර එවැනි ඉඩම් යළි පවරා ගැනීම කෙරෙහි දිසාපතිවරයාගේ අවධානය යොමුව ඇත.යුද්ධය නිසා අවතැන්ව හා පදිංචියට ස්ථානයක් නොමැති හඳුනාගත් අයට ඉඩම් කච්චේරි මඟින් රජයේ ඉඩම් ලබාදී සිදුවේ. මෙයට පරිබාහිරව කිසිදු හේතුවක් මත රජයේ ඉඩම් වෙනත් පාර්ශ්වයන්ට ලබාදීමක් සිදු නොවේ.ත්‍රිකුණාමලය නගරයේ සංවර්ධනය ආරක්ෂක, ජනාවාස සහ සංචාරක යනුවෙන් ක්ෂේත්‍ර තුනක් හැඳිනගෙන දිස්ත්‍රික්කයේ සිදුවන සියලුම සංවර්ධන සැලසුම් ක්‍රියාත්මක වන්නේ ද එම දීර්ඝකාලීන සංවර්ධන සැලැස්මට අනුවය.ඒ සියලුම සැලසුම්වල පරමාර්ථය වන්නේ සමෘද්ධිමත් හා සාමකාමී දිස්ත්‍රික්කයක් බවට ත්‍රිකුණාමලය පත් කිරීම හා ඒ තුළින් ජාතික ආර්ථිකය ශක්තිමත් කිරීමය..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>28</day>
    </date>
    <link>http://www.dinamina.lk/2011/06/28/_art.asp?fn=n1106281</link>
    <topic>ත්‍රස්තවාදයට යළි හිස එසවීමටකිසිම ඉඩක් දෙන්නේ නැහැ</topic>
    <author>ධනුෂ්ක ගොඩකුඹුර</author>
    <content>භාෂාව, ආගම හා සංස්කෘතික පසුබිම ගැන නොතකා සියලු රටවැසියන්ගේ කැපවීම, අයැදීම හා ආශීර්වාදය සමග ත්‍රස්ත තර්ජනය ජයගත් අප හැමදෙනාගේම යහපත් වෙනුවෙන් ආර්ථික හා සමාජ සංවර්ධනයේ වේගවත් මාවතකට යොමුවී ඇතැයි ජනපති මහින්ද රාජපක්ෂ මහතා ප්‍රකාශ කරයි.ත්‍රස්ත ප්‍රචණ්ඩත්වය අපේ අතීතයට මුසු වූවකි. අපේ රට තුළ ත්‍රස්තවාදට යළි හිස එසවීමට කිසි දිනෙක කිසිසේත් ඉඩ නොදීම නිසැකවම සියල්ලන්ගේ සතුටට හේතුවන බවද ජනාධිපතිතුමා සඳහන් කළේය.ආසියා - අප්‍රිකා නීති උපදේශක සංවිධානයේ 50 වැනි සැසිවාරයේ ආරම්භක රැස්වීම අමතා ජනාධිපතිතුමා එම අදහස් පළ කළේය.කොළඹ සිනමා ලේක්සයිඩ් හෝටලයේ දී මෙම රැස්වීම ඊයේ උදේ ආරම්භ විය.ශ්‍රී ලංකාව සිය නූතන ඉතිහාසයේ නවතම හා විස්මිත පිටුවක් පෙරළා ඇති බැවින් ශ්‍රී ලංකාව ඔබ විසින් තෝරා ගැනීම විශේෂයෙන් යෝග්‍ය වන්නේය. ඔබ හැම මෙහි රැස්වෙන අවස්ථාවේ ලෝකයම මැනවින් දත් ඉතා කෲරතර ත්‍රස්තවාදී සංවිධානයක් අප මත බලයෙන්ම පටවන ලද දිගුකාලීන ගැටුමක වේදනාව හා සංතාපය අපේ අතීතයට මුසුව පවතින බවද මහින්ද රාජපක්ෂ මහතා මෙහිදී සිහිපත් කළේය.මේ අතරින් පළමු තැන ගන්නේ, අපේ රට විනාශ මුඛයට යොමු කිරීම සඳහා නිරන්තරවම ක්‍රියාකරන, භීෂනයේ වෙළෙඳුන් සමඟ සමීප සම්බන්ධතා පවත්වන්නවුන්ගේ ක්‍රියාදාමයන්ට එරෙහිව අපේ ජනතාව ආරක්ෂා කර ගැන්මේ අවශ්‍යතාවයි. ත්‍රස්තවාදී අර්බුදය ශ්‍රීී ලංකාවට පමණක් සීමාවූවක් නොවන අතර මේ සමුළුව නියෝජනය කරන බොහෝ රටවලටද ක්ෂණිකව අදාළ වන බැවින් ත්‍රස්ත ප්‍රචණ්ඩත්වය අපේ අතීතයට මුසුවූවක් වීම හා අපේ රට තුළ යළි හිස එසවීමට ඊට කිසිදිනක කිසිසේත් ඉඩ නොදීම නිසැකවම ඔබේ සතුටට හේතුවනු ඇතැයිද ජනාධිපතිතුමා කීය. එහෙත් දැන් ඔවුන්ගේ වැඩපිළිවෙළ අන්තර්ජාතික ක්‍රියාකාරී ක්ෂේත්‍රයට පරිවර්තනය කර තිබේ. ඒ අනුව අපේ ජනතාවගේ සංස්කෘතික උරුමයන් හා අපේක්ෂාවන් සුරකිමින් ප්‍රතිසන්ධාන ක්‍රියාවලියකින් අතීත රිදුම් සුවපත් කරමින් සමස්ත රටම එකමුතු කිරීමට දරණ ප්‍රයත්නයන් වළකාලීම සඳහා හැකි හැම අරයුකින්ම බලපෑම් කිරීමට ඔවුන් පෙලඹී සිටින බව සිහිපත් කළ යුතුය. අන්තර්ජාතික මට්ටමින් නිරත්තරව දැඩි විමසිල්ලෙන් පසුවන අතර ආරක්ෂණ, මාර්ගයක් ලෙස දේශීය හා අන්තර්ජාතික නීතිවලට යොමුවීම ඉතා වැදගත් වන්නේ ඒ නිසා යැයිද ජනාධිපතිතුමා කීය.රටවල් හතක සහයෝගීත්වයෙන් 1956 වසරේදී ඇරැඹි ආසියා අප්‍රිකා නීති උපදේශන සංවිධානය අද වන විට ජාත්‍යන්තරය පුරා පැතිරුණු පුළුල් සංවිධානයක් බවට පත්ව තිබේ.පනස් වැනි සැසියේ සභාපතිවරයා වශයෙන් ශී‍්‍ර ලංකාවේ අධිකරණ ඇමැති රාවුෆ් හකීම් මහතා පත්ව සිටී. සමුළුව ජූලි මස 01 වැනිදා දක්වා පැවැත්වේ. මේ සැසිය ශ්‍රී ලංකාවේ පැවැත්වෙන්නේ සිවු වැනි වතාවටය. සාමාජික රටවල් 47 ක නියෝජිතයෝ 200 කට අධික පිරිසක් මේ සැසියට එක් ව සිටිති. ඕස්ට්‍රේලියාව සහ නවසීලන්තය නිරීක්ෂකයෝ වශයෙන් එක්ව සිටිති.ආසියා අප්‍රිකා නීති උපදේශන සංවිධානයේ මහ ලේකම් රහමුද් මෙහෙමුද් මහතා ද මෙහිදී අදහස් දැක්වීය.අගවිනිසුරු ශිරාණි බණ්ඩාරනායක මහත්මිය සහ විදේශ කටයුතු ඇමැති මහාචාර්ය ජී. එල්. පීරිස්, අධිකරණ ඇමැති රවුෆ් හකීම්, අධිකරණ අමාත්‍යාංශ ලේකම් සුහද ගම්ලත් මහත්වරු ඇතුළු පිරිසක්ද මේ අවස්ථාවට එක් වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>28</day>
    </date>
    <link>http://www.dinamina.lk/2011/06/28/_art.asp?fn=n1106282</link>
    <topic>ජාත්‍යන්තර අධිකරණයේ සභාපති ජනපති හමුවෙයි</topic>
    <author/>
    <content>ශ්‍රීලංකාව අලුත් යුගයකට පියමනිමින් සිටින අවස්ථාවක ආසියා-අප්‍රිකා සංසදයේ 50 වෙනි වාර්ෂික සැසිය ශ්‍රී ලංකාවේ පැවැත්වීමට හැකි වීම සිය රට ලැබූ විශාල ජයග්‍රහණයක් බව ජාත්‍යන්තර අධිකරණයේ සභාපති භිෂාශී ඔවාඩා මහතා ප්‍රකාශ කරයි.ඔවාඩා මහතා සහ එම මහත්මිය ඊයේ දහවල් අරලියගහ මන්දිරයේදී ජනාධිපතිතුමා හමුවූ අවස්ථාවේ මේ බව ප්‍රකාශ කර තිබේ.සිනමන් ලේක් සයිඩ් හෝටලයේ දී පැවැති ආසියා අප්‍රිකා නීති සංසදයේ 50 වැනි වාර්ෂික සැසිය අමතමින් “රටේ ප්‍රශ්න විසඳීමේ දී එම සමාජයන්ට ආවේනික සංස්කෘතික සම්ප්‍රදායන්ට හා අගයන්ට අදාළව විසඳුම් සෙවිය යුතු බව“ ජනාධිපතිතුමා කළ ප්‍රකාශය අනුමත කළ හිෂාශි ඔවාඩා මහතා ශ්‍රී ලංකාව හා ජපානය අතර ඈත අතීතයේ පටන් බෞද්ධාගම ඇතුලු නොයෙකුත් සංස්කෘතික අංගයන්ගෙන් පවතින සමානතාව මෙහිදී පෙන්වා දෙනු ලැබීය.ශ්‍රී ලංකාව අලුත් යුගයකට පිය මනිමින් සිටින අවස්ථාවක ආසියා අප්‍රිකා නීති සංසදයේ 50 වැනි වාර්ෂික සැසිය මෙරට දී පැවැත්වීමට හැකි වීම ඔබ රට ලැබූ විශාල ජයග්‍රහණයක් බව ද ඔවාඩා මහතා ජනාධිපතිතුමා හමුවේ වැඩිදුරටත් ප්‍රකාශ කෙළේය.2004 දී ශ්‍රී ලංකාව මුහුණදුන් සුනාමි ව්‍යසනයේ දී ජපානය ලබා දුන් සහාය පිළිබඳ සිහිපත් කළ ජනාධිපතිතුමා එම අවස්ථාවේ දුන් සහයෝගය සම්බන්ධයෙන් ස්තුතිය පළ කර සිටියේය.මෙම අවස්ථාවට අගවිනිසුරු ශිරානි බණ්ඩාරනායක, විදේශ අමාත්‍ය මහාචාර්ය ජී.එල්. පීරිස් ශ්‍රී ලංකාවේ ජපාන තානාපති කුනියෝ ටකහෂි (Kunio Takahashi) වැඩබලන නීතිපති ඊවා වනසුන්දර, විදේශ අමාත්‍යාංශ ලේකම් කරුණාරත්න අමුණුගම යන මහත්ම මහත්මීහු එක්ව සිටියහ..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>28</day>
    </date>
    <link>http://www.dinamina.lk/2011/06/28/_art.asp?fn=n1106283</link>
    <topic>බලය බෙදීමේ වැඩපිළිවෙළකලබලයේ කළ නොහැකියි</topic>
    <author>අසේල කුරුළුවංශ</author>
    <content>බලය බෙදා හැරීමේ වැඩපිළිවෙළ එක් එක් පුද්ගල හෝ පක්ෂවල වුවමනාවට කලබලයෙන් කළ නොහැකි බවත් අනාගතයේ හෝ යළි අර්බුදයක් ඇතිනොවන සේ සියලු ජාතීන්ගේ ගෞරවය සුරැකෙන සේ එය ක්‍රියාත්මක කළ යුත්තේ කෙසේද යන්න පිළිබඳ මේ වන විට සාකච්ඡා කරමින් සිටින බවත් අගමැති දි. මු. ජයරත්න මහතා පවසයි.ජාතීන් පහකට අයත් ජනතාව මෙරට ජීවත්වන බවත් උතුරට ලබාදෙන විසඳුම හරහා සෙසු ජාතීන්ටද ප්‍රශ්නයක් සිදු නොවිය යුතු බවත් ඒ මහතා කීය. අගමැතිවරයා මේ බව පැවසුවේ මල්වතු අස්ගිරි මහානායක ස්වාමීන්ද්‍රයන් වහන්සේ දෙනම ඊයේ (27) බැහැ දැක ආශිර්වාද ලබා ගැනීමෙන් පසු මාධ්‍යවේදීන් හමුවේ අදහස් දක්වමිනි.උතුරට ලබාදෙන විසඳුම පිළිබඳ කෙරෙන සාකච්ඡාවන්ට සහභාගි වීමට මුස්ලිම් දේශපාලන පක්ෂද ඉල්ලා ඇති බවත් එහිද සාධාරණයක් පවතින බවත් අගමැතිවරයා කීය. විපක්ෂයේ පක්ෂ අද ආණ්ඩුවට එරෙහිව අරගල කරලා ජාත්‍යන්තර වශයෙන් රට අපහසුතාවට පත් කිරීම සඳහා ක්‍රියා කරමින් සිටින බවත් උතුරේ දෙමළ සන්ධාන රැළියට පහරදීමත් එවැනි ආකාරයේ සිදුවීමක් බවත් ඒ මහතා අවධාරණය කළේය.අද ඇතැම් පිරිස් සැලසුම් සහගතව පොලිසියට පහරදෙන බවත් එමගින් ඔවුන් උත්සාහ කරන්නේ රජයට එරෙහිව ප්‍රබල ජනතා නැගිටීමක් ඇති බව ලෝකයට පෙන්වීමට බවත් අගමැතිවරයා කීය.සමූහාණ්ඩුවක් ලෙස පැවති සෝවියට් දේශය දේශපාලන කුමන්ත්‍රණකරුවන් විසින් සැලසුම් සහගතව කැබලි වලට වෙන් කර දුර්වල කල බවත් අද ඔවුන්ගේ ඉලක්කය වී ඇත්තේ ඉන්දියාව බවත් පැවසූ දි. මු. ජයරත්න මහතා කලින්ම ඉන්දියාවට අත පෙවීමට නොහැකි නිසා ඔවුන් ශ්‍රී ලංකාව හරහා එය ක්‍රියාත්මක කිරීමට අවශ්‍ය ආණ්ඩුවක් මෙහි ඇති කිරීමට ක්‍රියා කරමින් සිටින බවත් ප්‍රකාශ කළේය.ශ්‍රී ලංකා හමුදාවන්ට එරෙහිව යුද අපරාධ චෝදනා ඇතුළු විවිධ කුමන්ත්‍රණ ඔවුන් දියත් කරන්නේ ඒ නිසා බවද අගමැතිවරයා කීය..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>28</day>
    </date>
    <link>http://www.dinamina.lk/2011/06/28/_art.asp?fn=n1106284</link>
    <topic>පිටුවහල් කිරීමට එරෙහිව ශ්‍රී ලාංකික ද්‍රවිඩයෝ උද්ඝෝෂණයක</topic>
    <author>මහින්ද අලුත්ගෙදර</author>
    <content>බ්‍රිතාන්‍යයෙන් පිටුවහල් කිරීමට විරෝධය පළ කරමින් ශ්‍රී ලාංකික ද්‍රවිඩ ජාතිකයන් පිරිසක් බ්‍රිතාන්‍ය අගමැති කාර්යාලය ඉදිරිපිටදී උද්ඝෝෂණයක් ආරම්භ කර ඇත.බ්‍රිතාන්‍යයේ රැකවරණය බලාපොරොත්තුවෙන් සිටින ශ්‍රී ලාංකික පිරිසක් මේ උද්ඝෝෂණ ව්‍යාපාරය ආරම්භ කර තිබෙන අතර එලෙස රැකවරණ බලාපොරොත්තුවෙන් පසුවන ද්‍රවිඩ සංක්‍රමණිකයින් සම්බන්ධයෙන් දෙබිඩි පිළිවෙතක් අනුගමනය කරන බවට උද්ඝෝෂකයෝ බ්‍රිතාන්‍ය රජයට චෝදනා කර තිබේ.බ්‍රිතාන්‍යයේ රැකවරණය ඉල්ලා අයදුම්පත් ඉදිරිපත් කළ ශ්‍රී ලාංකිකයන් 40 දෙනෙකුගේ අයදුම්පත් ප්‍රතික්ෂේප කිරීමට එරට රජය පියවර ගත් බවත් අවශ්‍ය නම් ඔවුනට යළිත් වරක් ඒ සඳහා ඉල්ලීමක් කළ හැකි බවත් විදේශ කටයුතු අමාත්‍යාංශයේ ජ්‍යෙෂ්ඨ ප්‍රකාශකයෙක් “දිනමිණ”ට පැවසීය.මෙහිදී එම ප්‍රකාශකයා පෙන්වා දුන්නේ එලෙස දෙවැනි වරටත් ඉදිරිපත් කරන අයදුම් පත්‍රය යම් හෙයකින් ප්‍රතික්ෂේප වන්නේ නම් රටින් පිටුවහල් කිරීමට එරට රජය කටයුතු කරන බවයි.චැනල් ෆෝ වීඩියෝ පටය විකාශය කිරීමෙන් පසුව දින කිහිපයක් ඇතුළත ?ශ්‍රී ලාංකික ද්‍රවිඩයන් 26 දෙනෙකු තම රටින් පිටුවහල් කිරීමට බ්‍රිතාන්‍යය රජය කටයුතු කළ බවද එම උද්ඝෝෂකයෝ මෙහිදී පෙන්වා දී ඇත.ඊට අමතරව බ්‍රිතාන්‍ය රජය ?ශ්‍රී ලංකාව සම්බන්ධයෙන් ප්‍රතිපත්ති දෙකක් ක්‍රියාත්මක කරන බවද ඔවුන් ප්‍රකාශ කර ඇතැයි වාර්තා වෙයි..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>28</day>
    </date>
    <link>http://www.dinamina.lk/2011/06/28/_art.asp?fn=n1106285</link>
    <topic>බාල වර්ගයේ පෙට්රල් බෙදා හැරීම ගැන වහා පරීක්ෂණ</topic>
    <author>සුභාෂිනී සේනානායක</author>
    <content>බාල වර්ගයේ පෙට්රල් ආනයනය කොට බෙදාහැර ඇතැයි කියන සිද්ධිය සම්බන්ධයෙන් වහාම පරීක්ෂණයක් ආරම්භ කරන ලෙස ඛනිජ තෙල් කර්මාන්ත ඇමැති සුසිල් පේ‍්‍රමජයන්ත මහතා ඛනිජ තෙල් නීතිගත සංස්ථාවේ සභාපති හැරී ජයවර්ධන මහතාට ඊයේ (27) උපදෙස් දී තිබේ.මෙම පෙට්රල් භාවිත කළ ත්‍රීරෝද රථ හා යතුරු පැදි ක්‍රියා විරහිත වී ඇතැයි ප්‍රදේශ කීපයකින් වාර්තා වී තිබීම හේතුවෙන් අදාළ ඉන්ධන පිරවුම් හල්වලින් තෙල් සාම්පල් ගෙන පරීක්ෂණක් සිදුකරන ලෙස අමාත්‍යවරයා දැනුම් දී තිබේ.මේ සම්බන්ධයෙන් පරීක්ෂණයක් පැවැත්වීමෙන් පසු ඒ පිළිබඳ වාර්තාවක් ලබාදෙන ලෙසටද ඇමතිවරයා සභාපතිවරයාට උපදෙස් දී තිබේ.බාල වර්ගයේ පෙට්රල් ආනයනය කොට ඇත්දැයි සොයා බලා එයට සම්බන්ධ නිලධාරීන් ඇත්දැයි සොයා බලන ලෙසටද අමාත්‍යවරයා දැනුම් දී තිබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>28</day>
    </date>
    <link>http://www.dinamina.lk/2011/06/28/_art.asp?fn=n1106286</link>
    <topic>පාසිකුඩා සංචාරක කලාපයේ නව හෝටල 10ක්ජනවාරි 1දා ජනතාවට</topic>
    <author>නුවන් කොඩිකාර පාසිකුඩා සිට</author>
    <content>පාසිකුඩා සංචාරක කලාපයේ ඉදිවෙමින් පවතින නවතම සංචාරක හෝටල් 10ක් ජනවාරි මස 1වැනිදා ජනතාව වෙත විවෘත කිරීමට නියමිතය.මේ අනුව නවතම හෝටල් කාමර 661ක් මෙරට සංචාරක ක්ෂේත්‍රයට අලුතින් එකතු වන අතර ඒ සඳහා රුපියල් මිලියන 5000කට ආසන්න මුදලක් හෝටල් හිමියන් ආයෝජනය කරනු ලැබ ඇත. මීට අමතරව කඩිනමින් සංවර්ධනය වෙමින් පවතින පාසිකුඩා සංචාරක කලාපයේ 2012 අවසන් වන විට තවත් නවතම සංචාරක හෝටල 4ක් ඉදිවන බව ආර්ථික සංවර්ධන නියෝජ්‍ය ඇමැති ලක්ෂ්මන් යාපා අබේවර්ධන මහතා පැවැසීය. පාසිකුඩා මාළු මාළු හෝටලයේදී ආයෝජකයන් සමග පැවැති සාකච්ඡාවෙන් අනතුරුව මාධ්‍යයට අදහස් දක්වමින් ඇමැතිවරයා ඊයේ (27) එසේ ප්‍රකාශ කළේය.මෙම පාසිකුඩා සංචාරක කලාපය සඳහා ඉඩම් අක්කර 156ක් රජය විසින් ලබාදී ඇති බවත් මින් අක්කර 100ක මෙම හොටෙල් 14 ඉදිවන බවත් හෙතෙම සඳහන් කළේය.ඉතිරි අක්කර 56 තුළ රථ ගාලක්, වෙළෙඳ සංකීර්ණයක්, වැසිකිළි පද්ධතියක්, හෙලිකොප්ටර් අංගණයක් ඇතුළු යටිතල පහසුකම් සංවර්ධනය කිරීමට සැළසුම් සකස් කර ඇති බව ඒ මහතා කීවේය. මෙම සංචාරක කලාපය ඉදිවීමත් සමග ඍජු හා වක්‍ර රැකියා අවස්ථා 20000ක් පමණ නිර්මාණය වන අතර ඒ මගින් ප්‍රදේශයේ ජනතාවගේ ජීවන මට්ටම ඉහළ නැංවීමට අවස්ථාව උදාවන බව ද ඇමැතිවරයා අවධාරණය කළේය.මේ අවස්ථාවට නැගෙනහිර පළාත් ප්‍රධාන ඇමැති ශිවනේශන්තුරේයි චන්ද්‍රකාන්ත් මහතා ඇතුළු නිලධාරීහු රැසක් සහභාගි වී සිටියහ..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>28</day>
    </date>
    <link>http://www.dinamina.lk/2011/06/28/_art.asp?fn=n1106287</link>
    <topic>මන්ත්‍රිනී මාලිනී ෆොන්සේකාටනාමල් උයනේ උපදේශක තනතුරක්</topic>
    <author>සීගිරිය විශේෂ</author>
    <content>ජාතික නාමල් උයන සංවර්ධන භාරකාර මණ්ඩලයේ උපදේශක තනතුර සඳහා ප්‍රවීණ චිත්‍රපට සිනමා නිළි සහ පාර්ලිමේන්තු මන්තිනී මාලිනී ෆොන්සේකා මහත්මිය පත්කරනු ලැබ සිටින්නීය.නාමල් උයන සංවර්ධන භාරකාර මණ්ඩලයේ ලේකම් ජනාධිපති පාර්ලිමේන්තු කටයුතු ලේකම් කුමාරසිරි හෙට්ටිගේ මහතා සහ නාමල් උයන නිර්මාතෘ වනවාසී රාහුල හිමියන් විසින් එහි පත්කිරීම් ලිපිය පසුගියදා පාර්ලිමේන්තු පරිශ්‍රයේදී මාලිනී ෆොන්සේකා මහත්මිය වෙත පිළිගැන්වීය.නාමල් උයන සංවර්ධන භාර මණ්ඩලයේ සභාපතිවරයා වශයෙන් කටයුතු කරනු ලබන්නේ පාර්ලිමේන්තු මන්ත්‍රී නාමල් රාජපක්ෂ මහතායි..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>28</day>
    </date>
    <link>http://www.dinamina.lk/2011/06/28/_art.asp?fn=n1106288</link>
    <topic>ජාතික මදුරු මර්දන සතිය10,067කට නඩු</topic>
    <author>සන්ධ්‍යා කරුණාරත්න</author>
    <content>ජාතික මදුරු මර්දන සතිය අවසන් කරමින් පුද්ගලයන් 10,067 දෙනකුට එරෙහිව නඩු පැවරීම සඳහා නොතීසි නිකුත් කිරීමට සෞඛ්‍ය අමාත්‍යාංශය පියවර ගෙන ඇත.මදුරු කීටයන් සහිත ස්ථාන බහුල වශයෙන් වාර්තා වූ පරිශ්‍ර හිමිකරුවන්ට එරෙහිව මෙසේ නඩු පැවරීමටත් පරිශ්‍ර හිමියන් 258,268 දෙනෙකුට වහාම සති දෙකක් තුළ තම පරිශ්‍ර පිරිසුදු කර ගන්නා ලෙස උපදෙස් ලබාදීමටත් කටයුතු කර තිබේ. පසුගිය 20 වැනිදා සිට 26 වැනිදා දක්වා සතිය ජාතික මදුරු මර්දන සතිය ලෙස ක්‍රියාත්මක කළ අතර එහිදී පරිශ්‍ර 468,841 ක් පරීක්ෂාවට ලක්කර ඇත. ඉන් පරිශ්‍ර 121,640 ක් මදුරුවන් බෝ විය හැකි අවදානම් ස්ථාන ලෙසත් මදුරු කීටයන් සහිත ස්ථාන 16,010 ක් ලෙසත් හඳුනාගෙන ඇත.ජාතික මදුරු මර්දන සතියේ අවසන් දිනය පෙරේදාට ( 26 දා ) යෙදී තිබිණ. එහිදී පරිශ්‍ර 40,659 ක් පරීක්ෂාවට ලක්කෙරිණි. ඉන් පරිශ්‍ර 9926 ක් මදුරුවන් බෝ විය හැකි ස්ථාන ලෙසත් 828 ක් මදුරු කීටයන් සහිත ස්ථාන ලෙසත් වාර්තා විය. පරිශ්‍ර හිමියන් 21,501 කට සති දෙකක් තුළ වහාම තම පරිශ්‍ර පිරිසුදු කරගන්නා ලෙසට ද මෙහිදී උපදෙස් ලබාදී ඇත. මදුරු කීටයන් සහිත ස්ථාන බහුල වශයෙන් තිබූ පරිශ්‍ර 687 ක හිමිකරුවන්ට නඩු පැවරීමට ද නොතීසි නිකුත් කෙරිණි.ජාතික මදුරු මර්දන සතියේ ක්‍රියාත්මක කළ වැඩසටහන් සාර්ථක බව සෞඛ්‍ය අමාත්‍යාංශය පවසයි. මෙම වැඩසටහන් ක්‍රියාත්මක කිරීම සඳහා සහභාගී වූ නිලධාරින්ට පහරදීම්, තර්ජනය කිරීම්, පරුෂ වචනයෙන් බැණ වැදීම්, නිවෙස්වල ඇති කරන සුනඛයන් මුදා හැර නිලධාරින්ගේ රාජකාරිවලට බාධා කිරීම් යනාදිය ද සිදුකෙරිණ. ත්‍රිවිධ හමුදාව, පොලීසිය, සිවිල් ආරක්ෂක කමිටු, කීට විද්‍යාඥයන්, කීට විද්‍යා සහකාර නිලධාරින්, මහජන සෞඛ්‍ය පරීක්ෂකවරු, ඩෙංගු මර්දන ව්‍යාපාරය, ජාතික මැලේරියා මර්දන ව්‍යාපාරය යනාදී පුද්ගල හා ආයතන රැසක සහාය මෙම වැඩසටහන්වලට ලැබී තිබේ.මෙම මදුරු මර්දන සතිය තුළ සහාය ලබාදුන් සියලු දෙනාට තමාගේ කෘතඥතාව පළ කරන බවත් මදුරු මර්දන කටයුතු මේ සතියට පමණක් සීමා ;නාකර අඛණ්ඩවම ක්‍රියාත්මක කරන ලෙස ජනතාවගෙන් ඉල්ලා සිටින බවත් සෞඛ්‍ය ඇමැති මෛත්‍රීපාල සිරිසේන මහතා පවසයි. මදුරු මර්දනය රජයකට පමණක් තනිව කළ හැකි දෙයක් නොවන බවත් සියයට සියයකම මහජන සහාය මීට අවශ්‍ය බවත් පැවැසූ ඇමැතිවරයා වසංගතයක් බවට පත්ව තිබෙන ඩෙංගු රෝගය නිසා සිදුවන මරණ හා රෝගීන් ප්‍රමාණය අඩු කර ගැනීමට තවදුරටත් විශේෂ වැඩසටහන් ක්‍රියාත්මක කරන බවත් කීය..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>28</day>
    </date>
    <link>http://www.dinamina.lk/2011/06/28/_art.asp?fn=n1106289</link>
    <topic>මිල කළ නොහැකිදඹරන් පිළිමයක්</topic>
    <author>ගල්නෑව සමූහ</author>
    <content>ගල්නෑව තම්මැන්නාව ප්‍රදේශයෙන් පසුගිය 23 දා හමුවූ දඹරන් හිදි පිළිමය ඡායාරූපයේ දැක්වේ.උස අගල් 4 කි. පළල අගල් 4 කට ආසන්නය. බර කිලෝ ග්‍රෑම් 01 කි.පුරාණ නටබුන් ඇති පැරණි විහාර මළුවක තිබී උපාසිකා මාතාවකට මෙය හමුවී තිබේ.ගල්නෑව පොලිසියේ වැඩබලන ස්ථානාධිපති පොලිස් පරීක්ෂක එස්. පී. ගන්දර වත්ත, ගල්නෑව ප්‍රාදේශීය ලේකම් ඊ. එම්. එස්. එදිරිසිංහ මහත්මිය එය පුරාවිද්‍යා දෙපාර්තමේන්තුවට භාරදීමට කටයුතු කෙරේ..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>28</day>
    </date>
    <link>http://www.dinamina.lk/2011/06/28/_art.asp?fn=n11062816</link>
    <topic>ලෝක මුද්දර වෙළෙඳ පොළේමෙරට මුද්දරවලට හොඳ ඉල්ලුමක්</topic>
    <author>උපාලි කරුණාරත්න සහ රක්ෂණ ශ්‍රියන්ත</author>
    <content>ලෝක මුද්දර වෙළඳ පළ තුළ 1857-1872 දක්වා කාලයේ ශ්‍රී ලංකාවේ නිකුත් කළ මුද්දර සඳහා ඉහළ ඉල්ලුමක් තිබෙන බව ශ්‍රී ලංකා මුද්දර එකතු කරන්නන්ගේ සංගමය පවසයි.2009 වර්ෂයේ පෙබරවාරි 18 දින අමෙරිකාවේ නිව්යෝක් හි දී පැවැත්වූ මුද්දර ප්‍රදර්ශනයේ දී ජෝසප් හැක්නේ නැමැත්තාගේ මුද්දර එකතුවේ තිබූ 1859 වර්ෂයේ ශ්‍රී ලංකාවේ නිකුත් කළ මුද්දරයක් වන ඩාල්රෝස් මුද්දරය ඩොලර් දෙලක්ෂ පනස් දහසකට අලෙවි වූ බවද මුද්දර එකතු කරන්නන්ගේ සංගමයේ ප්‍රකාශකයෙක් පැවසීය.මෙම මුද්දරයේ වටිනාකම පැන්ස හතරකි. වික්ටෝරියා රැජිනගේ උඩුකය ඡායාරූපයක් මෙහි දැක්වේ. 1872 – 1900 අතර කාලය තුළ ශ්‍රී ලංකාවේ නිකුත් කළ මුද්දර සඳහා හොඳ ඉල්ලුමක් ද 1900 – 1948 කාලයේ නිකුත් කළ මුද්දර සඳහා සැලකිය යුතු ඉල්ලුමක් තිබුණ ද 1948 – 1972 දක්වා කාලයේ මුද්දර වලට එතරම් හොඳ ඉල්ලුමක් නොමැති බවද මුද්දර එකතු කරන්නන්ගේ සංගමය ප්‍රකාශ කරයි. 1972 – 1990 දක්වා කාලයේ ශ්‍රී ලංකාවේ නිකුත් කළ මුද්දර සඳහා හොඳ ඉල්ලුමක් තිබෙන බවද එයට හේතුව අඩු ප්‍රමාණයක් මුද්‍රණය කර තිබීම ලෙස මුද්දර එකතු කරන්නන්ගේ සංගමය පවසයි.2000 වර්ෂයෙන් පසු නිකුත් කළ මුද්දර තත්ත්වයෙන් බාල බවද එම සංගමය ප්‍රකාශ කරයි. මුද්දරයක් ලෝක වෙළඳ පළ තුළ අලෙවි වීම සඳහා එය තේමාව, නිමාව, මුද්දරයේ හැඩය බලපායි. ශ්‍රී ලංකාවේ පළමුවන මුද්දරය දම් දුඹුරු පැහැයෙන් යුක්ත වන අතර පාවිච්චි නොකරපු හොඳ තත්ත්වයේ තිබෙන එවැනි මුද්දරයක් පවුම් හත්දහස් පන්සියයක් පමණ මිල වේ. පාවිච්චි කළ එම මුද්දරයක වටිනාකම පවුම් 450 කි.ඩල්රෝස් පාවිච්චි නොකළ මුද්දරයේ මේ වන විට වෙළඳ පළ වටිනාකම පවුම් හැට දහසකි. පාවිච්චි කළ එම මුද්දරයක වටිනාකම පවුම් 4500 කි. මෙම ඩල්රෝස් මුද්දරය ලංකාවේ නිකුත් කළ ඉහළම මිලකට ලෝක වෙළෙඳ පොලේ අලෙවි වන මුද්දරය වශයෙන් හැඳින්විය හැක. 1986 දී ශ්‍රීී ලංකාවේ නිකුත් කළ වන අලි සහිත මුද්දර ලෝක මුද්දර වෙළඳ පළේ රුපියල් 2000 – 3000 අතර මුදලකට මිල කර ඇත. ශ්‍රී ලාංකිකයෝ ලෝක වෙළඳ පොළ තුළ මුද්දර මිල ගණන් පිළිබඳ සොයා බැලීමේදී එංගලන්තයේ ස්ටැන්ලි ගිබන් මුද්දර නාමාවලිය ප්‍රයෝජනයට ගනිති. අමෙරිකාවේ ස්කූට් ප්‍රංශයේ ඉවට් ජර්මනියේ මිෂෙල් ආදී මුද්දර නාමාවලියද ලෝක ජනතාව ලෝක වෙළෙඳ පොළේ මුද්දර මිල ගණන් පිළිබඳ සොයා බැලීමේදී භාවිතා කරන බව මුද්දර එකතු කරන්නන්ගේ සංගමය පැවසීය..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>28</day>
    </date>
    <link>http://www.dinamina.lk/2011/06/28/_art.asp?fn=n11062817</link>
    <topic>ඉන්දීය ධීවරයන් සිවු දෙනෙක් බේරා ගැනේ</topic>
    <author>විජයානී එදිරිසිංහ</author>
    <content>මහමුහුදේ බෝට්ටුවක් ගිලී යන මොහොතක එහි තිබූ ෆයිබර් පෙට්ටියක නැග පැය ගණනක ජීවිත සටනක යෙදුන ඉන්දියන් ධීවරයන් සිවු දෙනකු බේරා ගැනීමට කයිට්ස් පොලීසියට හැකිවී තිබේ.මොවුන් සිවු දෙනා ඉන්දියාවේ තමිල්නාඩුවේ සිට මුහුදු ගොස් තිබුණේ මීට දින කිහිපයකට පෙරය. බෝට්ටුවේ ධීවරයන් සිවු දෙනකු සිට ඇති අතර ඉන් දෙදෙනෙක් වයස අවුරුදු 50ට වැඩි අය වෙති. බෝට්ටුව ගිලී සිවු දෙනාගේම ජීවිත අනතුරට පත්වීමට තිබුණේ තවත් සුළු වේලාවකි.බෝට්ටුවේ තිබූ ෆයිබර් වර්ගයේ විශාල මාලු පෙට්ටියක සිවු කොනේ බුලි 4ක් සවිකළ ඔවුන් එය මුහුදට දමා වයසින් වැඩි පිහිනීමට නොහැකි දෙදෙනා එතුළට බස්සවා තිබේ. අනතුරුව සෙසු දෙදෙනා එය පෙට්ටිය තල්ලු කරමින් ගොඩබිමක් හමුවන තෙක් පිහිනා ඇත. සැඩපහරද තද නිසා පැය 12කට වැඩි කාලයක් මොවුන් ගෙවා ඇත්තේ ජීවිතයත් මරණයත් අතර සටනකි.පැය 12කට පසු මේ පිරිස පුන්ගුඩුතිව් දූපත අසලට ළඟාවී ඇත. ඒ අසල වූ පොලිස් මුරපොළේ නිලධාරීන් මොවුන් බේරාගෙන වහාම රෝහල් ගත කර තිබේ. ප්‍රතිකාර සම¼ඟ ආහාර පානද සෙසු අවශ්‍යතා ලබා දුන් පොලීසිය අනතුරුව ඔවුන්ගේ ආරක්‍ෂාව පතා කයිට්ස් අධිකරණය වෙත ඉදිරිපත් කර තිබුණි.ඔවුන් ඉන්දියාවට යැවීමට අවශ්‍ය කටයුතු සකස් කර දෙන ලෙස පොලිසියට නියෝග කෙළේය.පොලිසිය නාවික හමුදාවේද සහාය ඇතිව ඉන්දියානු මහකොමසාරිස් කාර්යාලයට දන්වා ඔවුන් ආපසු ඉන්දියාවට යැවීමට පියවර ගෙන තිබුණි.මොවුන්ගේ ජීවිත බේරා ගැනීම සම්බන්‍ධව ඉන්දියානු මහ කොමසාරිස් කාර්යාලය කයිට්ස් පොලිසියට ස්තූතියද පළ කර තිබුණි.කයිට්ස් පොලිස් ස්ථානාධිපති පොලිස් පරීක්‍ෂක ගයාන් ප්‍රසන්න ඇතුලු කණ්ඩායමක් මෙම ධීවරයන්ගේ ජීවිත බේරා ගැනීමට කටයුතු කර තිබිණි..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>28</day>
    </date>
    <link>http://www.dinamina.lk/2011/06/28/_art.asp?fn=n11062818</link>
    <topic>ඕමාරේ කස්සප හිමිගෙන්සුජීව සේනසිංහ සමාව ගනී</topic>
    <author>කුමුදු හෙට්ටිආරච්චි</author>
    <content>ශ්‍රේෂ්ඨාධිකරණය තුළදී ජනාධිපති උපදේශක ඕමාරේ කාශ්‍යප හිමියන්ට බැණ තර්ජනය කිරීමේ සිද්ධිය සම්බන්ධයෙන් කොළඹ දිස්ත්‍රික් එජාප පාර්ලිමේන්තු මන්ත්‍රී සුජීව සේනසිංහ මහතා ඊයේ (27) විවෘත අධිකරණයේ දී එම හිමියන්ට හිසනමා ආචාර කැර සමාව ගත්තේය.දෙපාර්ශ්වයේ එකඟතාව මත එසේ සමාව ගැනීමෙන් පසු කොළඹ ප්‍රධාන මහේස්ත්‍රාත් රෂ්මි සිංගප්පුලි මහතා විසින් කොළඹ දිස්ත්‍රික් එජාප පාර්ලිමේන්තු මන්ත්‍රී සුජීව සේනසිංහ මහතා නඩුවෙන් නිදහස් කරන ලදී.මේ නඩුව ඊයේ විවෘත අධිකරණයේ කැඳවූ අවස්ථාවේ සුජීව සේනසිංහ මහතා වෙනුවෙන් පෙනී සිටි නීතීඥ නලින්ද ඉන්දතිස්ස මහතා අධිකරණයට දන්වා සිටියේ ඕමාරේ කස්සප හිමියන්ට චාරිත්‍රානුකූලව හිසනමා ආචාර කොට මේ නඩුව සමථයකට පත්කැර ගැනීමට එකඟ බවයි.මහේස්ත්‍රාත්වරයාගේ අවසරය මත ඕමාරේ කස්සප හිමියන් වෙත පැමිණි සුජීව සේනසිංහ මහතා එම හිමියන්ට හිස නමා ආචාර කොට සමාව ගත්තේය.හිටපු යුද හමුදාපති සරත් ෆොන්සේකා මහතා 2009 වසරේ දෙසැම්බර් 02වැනිදා තම ආරක්ෂාව වැඩිකරන ලෙසට ශ්‍රේෂ්ඨාධිකරණයේ පවරා තිබූ නඩුවේ අතර මැදි පාර්ශවකරුවෙකු ලෙස මැදිහත් වීම සඳහා ඕමාරේ කස්සප හිමියන් ද එදින ශ්‍රේෂ්ඨාධිකරණයට පැමිණ ඇති අතර කොළඹ දිස්ත්‍රික් පාර්ලිමේන්තු මන්ත්‍රී සුජීව සේනසිංහ මහතා සරත් ෆොන්සේකා මහතා වෙනුවෙන් එම නඩුවට පෙනී සිට ඇත.ශ්‍රේෂ්ඨාධිකරණ යේ විදුලි සෝපානය අසලදී සුජීව සේනසිංහ මහතා වේගයෙන් පැමිණ ඔහුගේ දබර ඇඟිල්ල දිගුකරමින් මොකද්ද මේ වැඩේ කියා විමසූ බව ඕමාරේ කස්සප හිමියන් මෙම සිද්ධිය එදිනම කෙසෙල්වත්ත පොලිසියට පැමිණිලි කරමින් පවසා තිබුණි.ෆොන්සේකා මහතා ඉල්ලා සිටින භට පිරිස, වාහන හා ගිනි අවි ප්‍රමාණය වැඩි නිසා එය අඩුකරන ලෙසට ශ්‍රේෂ්ඨාධිකරණයෙන් ඉල්ලා සිටි බව ඕමාරේ කස්සප හිමියන් එවිට ඉතා සංවර ස්වරූපයෙන් සේනසිංහ මහතාට පැවසූ බවද කියයි. එවිට සුජීව සේනසිංහ මහතා ඔහුගේ දකුණු අත දිගු කැර වේගවත් ස්වරූපයෙන් අපහාසාත්මක අයුරින් හිමියන්ට පැවසූ දෙයින් හිමියන් දැඩි කම්පනයට හා බියට පත් වූ බවත් කෙසෙල්වත්ත පොලිසියට කළ පැමිණිල්ලෙන් පවසා තිබුණි.ශ්‍රේෂ්ඨාධිකරණය තුළදී 2009.12.02 දින හෝ ඊට ආසන්න දිනකදී ශ්‍රී ශෛලාරාම විහාර මාවත වහහේන හෙයියන්තුඩුවේ පූජ්‍ය ඕමාරේ කස්සප හිමියන්ට අත දිගුකරමින් උන්වහන්සේට බියක් හා අපහසුතාවක් ඇති වන පරිදි තර්ජනය කිරීම යන චෝදනා යටතේ කොළඹ දිස්ත්‍රික් එජාප පාර්ලිමේන්තු මන්ත්‍රී සුජීව සේනසිංහ මහතාට විරුද්ධව කෙසෙල්වත්ත පොලිසිය විසින් කොළඹ ප්‍රධාන මහේස්ත්‍රාත් රෂ්මි සිංගප්පුලි මහතා හමුවේ නඩු පවරන ලදී.දෙපාර්ශවයේ එකඟතාව මත ඕමාරේ කස්සප හිමියන්ට විවෘත අධිකරණය තුළදී හිසනමා අචාර කැර සමාව ගැනීමෙන් පසුව චෝදනා සමථයට පත්කරන ලදී. කොළඹ දිස්ත්‍රික් එජාප පාර්ලිමේන්තු මන්ත්‍රී සුජීව සේනසිංහ මහතා වෙනුවෙන් නීතීඥ නලින්ද ඉන්දතිස්ස මහතා සමඟ නීතීඥ මඩුල්ලක් පෙනී සිටි අතර පැමිණිලිකාර ඕමාරේ කස්සප හිමියන් වෙනුවෙන් නීතීඥ සෙනරත් ජයසුන්දර මහතා පෙනී සිටියේය..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>28</day>
    </date>
    <link>http://www.dinamina.lk/2011/06/28/_art.asp?fn=n11062810</link>
    <topic>භූතයකුත් පටලවා ගනී</topic>
    <author>රත්නපුර දිසා විශේෂ නිරෝෂණ පෙරේරා</author>
    <content>කහවත්ත පොලිස් බල ප්‍රදේශයේ වියපත් කාන්තාවන් ඝාතනය කිරීමට භූතයකු හෝ අදෘෂ්‍යමාන බලවේගයක් සම්බන්ධ බවට පැතිර ඇති ආරංචි වල කිසිදු සත්‍යතාවක් නැතැයි පොලිසිය කියයි.ඇතැම් මාධ්‍යවල පළවෙන ප්‍රවෘත්ති පසුබිම් කරගෙන ප්‍රදේශවාසීන් කට කථා පැතිරීම නිසා පොලිස් පරීක්ෂණවලට පවා බාධා ඇතිවන බවත් මේ නිසා සැබෑ අපරාධකරුවා සෙවීම ගැටලුවක් වී ඇති බවත් රත්නපුර ජ්‍යෙෂ්ඨ පොලිස් නිලධාරියකු පැවසීය.රත්නපුර පොලිසියේ මහජන සම්බන්ධතා නිලධාරී සහ අපරාධ පිළිබඳ පර්යේෂකයෙකු වන කොලින් ආරියරත්න මහතා පැවසුවේ මිත්‍යා මත ගැන විශ්වාස නොකර අපරාධකරුවන් ගැන නිවැරදි තොරතුරු ලබාදීමට ගම්වාසීන් පොලිසියට සහාය ලබාදිය යුතු බවයි.වැලිගෙපොළ ප්‍රදේශයේ ද සැක කටයුතු පුද්ගලයෙක් සැරිසරන බව මාධ්‍ය වාර්තා පළ වීම නිසා ප්‍රදේශයේ අනවශ්‍ය බියක් පැතිරී ගොස් ඇතැයිද පසුගිය වසර හතටම වැලිගෙපොළින් වාර්තා වූයේ එක් මිනීමැරුමක් පමණක් බවත් වැලිගෙපොළ පොලිස් ස්ථානාධිපති කේ. ජිනදාස මහතා කීවේය.මිනිසුන් භීතියට පත්ව තිබෙන අවස්ථාවක කැලඹීම් ඇතිකරන මාධ්‍ය වාර්තා ප්‍රකාශය වීමෙන් පොලිස් පරීක්ෂණවලටද ගැටලු ඇතිවනබව රත්නපුර ජ්‍යෙෂ්ඨ පොලිස් නිලධාරියෙක් කීවේය.කට්ටන්ගේ ප්‍රදේශයේ දී පුද්ගලයකු අල්ලා ඔහුට පහරදී පොලිසියට බාරදීමට හේතුව මිනිසුන්ගේ ඇති මිත්‍යා විශ්වාස බවද එම නිලධාරියා කීවේය.දේවාල හා පන්සල්වලට ආධාර මුදල් එකතු කරමින් සිටියදී ප්‍රදේශවාසීන් අල්ලා කහවත්ත පොලිසියට බාරදුන් පුද්ගලයා වියපත් කාන්තාවන් ඝාතනයට සම්බන්ධ නැතැයි කහවත්ත පොලිසියේ ස්ථානාධිපතිවරයා කීවේය..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>28</day>
    </date>
    <link>http://www.dinamina.lk/2011/06/28/_art.asp?fn=n11062811</link>
    <topic>ලක්ෂ හතරක් වංචාකළ කාන්තාවකට ලක්ෂ පහක ශරීර ඇපයක්</topic>
    <author>සිරිසේන රාජපක්ෂ</author>
    <content>බංගලාදේශයේ සිටින තම සැමියා ආපසු ශ්‍රී ලංකාවට පැමිණි විගස ආපසු දෙන බව පොරොන්දුව පිට නීතිඥවරියක් රවටා රුපියල් ලක්ෂ හතරක (4) මුදලක් වංචා කළ බව කියන කිරිබත්ගොඩ ප්‍රදේශයේ කාන්තාවකට රුපියල් ලක්ෂ පහක (5) ශරීර ඇපයක් නියම කළ මාලිගාකන්ද මහේස්ත්‍රාත් ජී. ඇල්. ප්‍රියන්ත මහතා ඊට අමතරව සතියකට වරක් මරදාන පොලිසියට වාර්තා කරන ලෙසද සැකකාරියට නියම කළේය.කිරිබත්ගොඩ ප්‍රදේශයේ පදිංචි එල්. ඒ. වත්සලා නමැත්තියට මෙසේ ඇප නියම කෙරිණ.ඇල්. ඩී. නයෝමි නමැත්තියක විසින් කරන ලද පැමිණිල්ලකට අනුව මරදාන පොලිසියේ උ.පො.ප. දිසානායක සහ පො.කො. නිමල් (61038) යන මහත්වරුන් සැකකාරිය අධිකරණය වෙත ඉදිරිපත් කරමින් සිද්ධිය පිළිබඳ තවදුරටත් පරීක්ෂණ පවත්වන බවත්, ඉදිරි නඩු දිනයේදී පරීක්ෂණවල ප්‍රගතිය අධිකරණයට දන්වා සිටියේය.අනතුරුව සැකකාරිය වෙනුවෙන් පෙනී සිටි අජිත්, පතිරණ සහ ආර්. රජිත ලක්මාල් යන නීතිඥවරු අධිකරණය වෙත කරුණු දක්වමින් සැකකාරිය පැමිණිලිකාරියගෙන් ණය මුදලක් ලබාගෙන ඇති නමුත් එය වාරික වශයෙන් මාසිකව දැනටමත් ලක්ෂ දෙකක පමණ මුදලක් ගෙවා ඇති බවත්, එක් වාරිකයක් ගෙවීමට නොහැකි වුවත් වංචා කිරීමක් මෙහි සිදුවී නැති බවත් පවසමින් ඇයට ඇප ලබා දෙන ලෙස ඉල්ලා සිටියේය.එම ඉල්ලීම ගැන සලකා බැලූ මහේස්ත්‍රාත්වරයා සැකකාරියට ඉහත කී ලෙස ඇප නියම කළේය..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>28</day>
    </date>
    <link>http://www.dinamina.lk/2011/06/28/_art.asp?fn=n11062812</link>
    <topic>නකල්ස් ගින්න නිවීමටගුවන් හමුදාවේ සහාය</topic>
    <author>භක්ති ධර්මපි‍්‍රය මෙන්ඩිස්, රක්‍ෂණ ශි‍්‍රයන්ත සහ හසලක සමූහ බන්දුල ගොඩකුඹුර</author>
    <content>නකල්ස් රක්‍ෂිතයේ පැතිර යමින් තිබෙන ගින්න නිවීම සඳහා ශ්‍රී ලංකා ගුවන් හමුදාවේ ගුවන් යානා සහය ලබා ගැනීමට වනජීවී සංරක්ෂණ දෙපාර්තමේන්තුව පියවර ගෙන තිබේ.නකල්ස් රක්‍ෂිතයේ නැෙඟනහිර කඳු බෑවුම් කොටසේ අක්කර 700කට වඩා වැඩි ප්‍රමාණයක් මේ වන විට ගින්නෙන් විනාශ වී ගොස් ඇතැයි උඩුදුම්බර පොලිසිය පවසයි.පොලිස් නිලධාරීන්, වනජීවි නිලධාරීන් සහ යුද හමුදා සෙබළුන් එක්ව ගින්න මැඩ පැවැත්වීම සඳහා කටයුතු කරමින් සිටිති.ගුවන් හමුදාව විසින් මෙම ප්‍රදේශයට හෙලිකොප්ටර් යානා පිටත් කර හරින ලද බවත් ඒවා ඕනෑම අවස්ථාවක් සඳහා සූදානම් කර ඇති බවත් ගුවන් හමුදා මාධ්‍ය ඒකකය පවසයි.සතුන් දඩයම් කරන්නන් හෝ හේන් ගොවිතැන් කරන්නන් මෙම ප්‍රදේශය ගිනි තැබීම සිදු කරන්නට ඇතැයි පොලිසිය සැකකරයි. වන ජීවී නිලධාරීන් සහ උඩුදුම්බර පොලිසිය වැඩිදුර පරීක්‍ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>28</day>
    </date>
    <link>http://www.dinamina.lk/2011/06/28/_art.asp?fn=n11062813</link>
    <topic>ජාත්‍යන්තර පොලිසියේ ශ්‍රී ලාංකික වරෙන්තුකරුවකුචෙන්නායිහිදී අත්අඩංගුවට</topic>
    <author>මහින්ද අලුත්ගෙදර</author>
    <content>ජාත්‍යන්තර පොලීසියෙන් වරෙන්තු ලැබ සිටි ශ්‍රී ලාංකික අපරාධකරුවකු ඉන්දියාවේ චෙන්නායිහිදී අත්අඩංගුවට ගෙන ඇත.ශ්‍රී ලංකාවට පැමිණීමට සූදානමින් සිටි මේ පුද්ගලයා චෙන්නායි ගුවන්තොටුපළේදී ගුවන් තොටුපළ බලධාරීන් විසින් අත්අඩංගුවට ගැනීමෙන් අනතුරුව ඉන්දීය පොලීසිය වෙත බාරදී තිබෙන බව වාර්තා වෙයි.ත්‍රිකුණාමලය ප්‍රදේශයේ පදිංචි මේ ශ්‍රී ලාංකිකයා නීතිවිරෝධී ලෙස පුද්ගලයින් විවිධ රටවලට සංක්‍රමණය කරවීම හා මත්ද්‍රව්‍ය ජාවාරමේ නිරතවීම සම්බන්ධයෙන් ජාත්‍යන්තර පොලීසිය ඉදිරියේ චෝදනා ලැබ සිටින බවද අනාවරණය වෙයි.ජාත්‍යන්තර පොලීසිය මඟින් පසුගිය 2005 වසරේදී මොහුට වරෙන්තු නිකුත් කර තිබෙන අතර එම පුද්ගලයා පෙරිස් ජෝශප් යනුවෙන් හඳුනාගෙන ඇතැයි තානාපති ආරංචි මාර්ග සඳහන් කරයි. ජාත්‍යන්තර පොලීසියට අවශ්‍ය මේ පුද්ගලයා පිළිබඳ සියලු තොරතුරු ඉන්දීය මධ්‍යම ඔත්තුසේවා කාර්යාංශය මඟින් ඉන්දියාවේ සෑම ගුවන්තොටුපළ පොලිසියක් වෙතම දැනුම්දී තිබුණු බවද සඳහන් වේ. පෙරිස් ජෝශප් නමැති මේ පුද්ගලයාද ව්‍යාජ ගුවන් බලපත්‍රයක් උපයෝගී කර ගනිමින් නීති විරෝධී ලෙස ශ්‍රී ලංකාවට පැමිණීමට සූදානමින් සිට ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>28</day>
    </date>
    <link>http://www.dinamina.lk/2011/06/28/_art.asp?fn=n11062814</link>
    <topic>ඔටුවා - කළු ප්‍රසන්න අත්අඩංගුවට</topic>
    <author>ඉන්දික පොල්කොටුව</author>
    <content>කොළඹ ප්‍රදේශයේ මූලික කැරගෙන පසුගිය වකවානුව තුළ මිනිස් ඝාතන සිදුකැර කොල්ලකෑමේ නිරත වූ සංවිධානාත්මක අපරාධ කල්ලි සාමාජිකයන් දෙදෙනෙකු වන ඔටුවා හා කළු ප්‍රසන්න යන සැකකරුවන් දෙදෙනා ගිනි අවි සමඟ අලවතුගොඩ පොලීසිය මගින් අත්අඩංගුවට ගෙන තිබේ.මෙහිදී මෙරට නිෂ්පාදිත මි.මී. 3.8 ප්‍රමාණයේ පිස්තෝලයක් හා ටී- 56 ගිනි අවියක් පොලිසිය මගින් අත්අඩංගුවට ගෙන ඇත.අදාළ අපරාධ කල්ලියේ ප්‍රධානියා බටව සැකකරන සැකකරු අත්අඩංගුවට ගැනීමට යාමේදී ඔහු පළාගොස් ඇති අතර ඔහු සතුව තිබූ ගිනි අවිය මෙහිදී හමු වී තිබේ.අත්අඩංගුවට ගැණුනු සැකකරු අතුරුගිරිය හා බලංගොඩ ප්‍රදේශයේ පදිංචිකරුවන් වන බැව් පොලිසිය පවසයි.අලවතුගොඩ පොලිසිය මගින් ක්‍රියාත්මක වසම් රාජකාරි කටයුතුවල යෙදුණු කාන්තා පොලිස් නිලධාරිනියක අලවතුගොඩ අස්වැද්දුම ප්‍රදේශයේ රාජකාරියේ යෙදී සිටියදී ලද තොරතුරු මත එක් සැකකරුවකු අත්අඩංගුවට ගෙන ප්‍රශ්න කිරීමේදී අනෙක් සැකකරු අත්අඩංගුවට ගෙන තිබේ.කොට්ටාව අඟහරුවාදා පොළ පාර ප්‍රදේශයේදී පුද්ගලයකුට වෙඩි තබා බරපතළ තුවාල සිදු කැර රුපියල් ලක්ෂ 13 ක් කොල්ලකෑම, මහරගම පමුණුව ප්‍රදේශයේදී රෙදි ව්‍යාපාරිකයකුට වෙඩි තබා ඝාතනය කැර රුපියල් ලක්ෂ 17 ක් කොල්ලකෑම හෝමාගම ප්‍රදේශයේදී තවත් ව්‍යාපාරිකයකු ඝාතනය කැර ලක්ෂ දහයක් කොල්ලකෑම අතුරුගිරියේ ප්‍රදේශයේ තවත් ඝාතනයක් සිදුකිරීම ඇතුළු අපරාධ රැසකට මෙම කල්ලිය සම්බන්ධ බවට පොලිසිය අනාවරණය කැරගෙන ඇත.මධ්‍යම පළාත භාර ජ්‍යෙෂ්ඨ නියෝජ්‍ය පොලිස්පති ගාමිණී නවරත්න, මහනුවර කොට්ඨාස භාර ජ්‍යෙෂ්ඨ පොලිස් අධිකාරී අයි. එම්. කරුණාරත්න, පොලිස් අධිකාරි ගාමිණී ඇල්ලේපොළ යන මහත්වරුන්ගේ උපදෙස් මත අලවතුගොඩ පොලිස් ස්ථානාධිපති පොලිස් පරීක්ෂක නිශාන්ත. හෙට්ටිආරච්චි මහතාගේ මෙහෙයවීමෙන් උප පොලිස් පරීක්ෂක අනුර බණ්ඩාර, එච්. එම්. එස්. බණ්ඩාර, පොලිස් සැරයන්වරු වන කරුණාවංශ (29091) සී. රාජපක්ෂ යන මහත්වරුන් ඇතුළු නිලධාරීහු පිරිසක් මෙහි පරීක්ෂණ පවත්වති.රඳවා තබා ගැනීමේ නියෝග මත විශේෂ ප්‍රශ්න කිරීම්වලට ලක්ව සිටින සැකකරුවන් අධිකරණය වෙත ඉදිරිපත් කිරීමට නියමිතය..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>28</day>
    </date>
    <link>http://www.dinamina.lk/2011/06/28/_art.asp?fn=n11062815</link>
    <topic>ඩෙංගු මදුරුවන් බෝවීමටඉඩ හැරි 10කට දඩ</topic>
    <author>ආරියපාල වංශතිලක කුරුණෑගල මධ්‍යම විශේෂ</author>
    <content>ඩෙංගු මදුරුවන්ගේ තෝතැන්නක් බවට පත්කරමින් තම ව්‍යාපාරික ස්ථාන අපිරිසිදුවට පවත්වා ගෙන ගිය පුද්ගලයින් 10 දෙනකුට එක් අයකුට රුපියල් 2500 බැගින් රුපියල් 25000/-ක දඩයක් කුරුණෑගල අතිරේක මහෙස්ත්‍රාත් ආර්. රණසිංහ මහතා විසින් ඊයේ නියම කරන ලදී.එකී දඩ මුදලට අමතරව එක් අයකුට රුපියල් ලක්‍ෂය බැගින් ශරීර ඇපද නියම කරන ලදී.ඩෙංගු රෝගය මර්දනය කිරීමේ ඒකකයේ වෛද්‍ය අශෝක පුෂ්පකුමාර මහතාගේ අධික්‍ෂණය යටතේ මහජන සෞඛ්‍ය පරීක්‍ෂක නිශාන්ත ජයවීර, ඩබ්. එස්. එච්. බී. වීරසේකර, බී. එස්. එස්. බී. හේරත් සහ ඩබ්ලිව්. ගුණතිලක යන මහජන සෞඛ්‍ය පරීක්‍ෂකවරුන් විසින් වල්පොලකන්ද, තිත්තවැල්ල යග්ගපිටිය සහ කුඩාගල්ගමුව යන ප්‍රදේශවලදී මෙම වැටලීම් සිදු කොට ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>28</day>
    </date>
    <link>http://www.dinamina.lk/2011/06/28/_art.asp?fn=r1106281</link>
    <topic>දඹදෙණිය රාජධානියේ පුරාවිද්‍යා කැණීම් අරඹයි</topic>
    <author>නාරම්මල සමූහ චමින්ද විදානගේ</author>
    <content>වයඹ සංස්කෘතික චතුරස්‍රයට අයත් දඹදෙණිය රාජධානියේ පුරාවිද්‍යාත්මක කැණීම් ආරම්භ කිරීම පසුගියදා සිදුකැරිණි.සංස්කෘතික හා කලා කටයුතු පිළිබඳ ඇමැති ටී. බී. ඒකනායක මහතාගේ මූලිකත්වයෙන් ආරම්භ කළ මේ වැඩසටහනේ මූලික අදියර යටතේ නව තොරතුරු කාර්යාලය විවෘත කිරීම හා දඹදෙණිය ශ්‍රී විජයසුන්දරාරාම රජමහා විහාරස්ථාන භූමියෙන් කැණීම් කටයුතු උත්සවාකාරයෙන් ආරම්භ කිරීම සිදු විය.මෙහිදී අදහස් දැක්වූ ඇමැති ටී. බී. ඒකනායක මහතා මෙසේ පැවසීය. වයඹ සංස්කෘතික චතුරස්‍රයේ වැඩකටයුතු ආරම්භ කිරීම සත් කෝරලයේ අප ලැබූ විශාල ජයග්‍රහණයක්.ශ්‍රී ලංකාවේ මාර්ග සිතියමේ ඓතිහාසික සිද්ධස්ථාන ලෙස මේ එකදු ස්ථානයක්වත් දක්වලා නැහැ. මේ නිසා සංචාරකයෝ විශාල පිරිසක් මේ ප්‍රදේශ පසු කරගෙන ගියත් මේවා නරඹන්නෙ නැහැ. යාපහුව දඹදෙණිය පඬුවස්නුවර, කුරුණෑගල රාජධානිවල ශ්‍රී විභූතිය රටට, ලෝකෙට පෙන්නන්න ඉදිරියේදී අපි සෑම ගුවන් සමාගමක්ම මේ පිළිබඳව දැනුවත් කරනවා.මෙහිදී අදහස් දැක්වූ කුරුණෑගල දිස්ත්‍රික් පාර්ලිමේන්තු මන්ත්‍රී ශාන්ත බණ්ඩාර මහතා පුරාවිද්‍යා දෙපාර්තමේන්තුවට අයත් මේ වැඩකටයුතු සංස්කෘතික හා කලාකටයුතු අමාත්‍යාංශය වෙත පවරා ගැනීමට ඇමැතිතුමා හා රජය කැපවීමෙන් ක්‍රියා කළ බවත් මේ වැඩසටහන අනාගත පරපුර වෙනුවෙන් කරන ආයෝජනයක් බවත් පැවසීය.මේ අවස්ථාවට වයඹ පළාත් උප ප්‍රධාන සංඝනායක කඩහපොළ පේමානන්ද නාහිමියන් ප්‍රමුඛ මහා සංඝරත්නයද, වයඹ පළාත් සභා හා අලව්ව, නාරම්මල ප්‍රාදේශීය සභා මන්ත්‍රීවරුද වයඹ සංස්කෘතික චතුරස්‍රයේ අධ්‍යක්ෂ මහාචාර්ය ගාමිණී අධිකාරි මහතා ද ඇතුලු රාජ්‍ය නිලධාරීහුද සහභාගි වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>28</day>
    </date>
    <link>http://www.dinamina.lk/2011/06/28/_art.asp?fn=r1106282</link>
    <topic>මිල්ලනිය තේක්කවත්ත සුනාමි නිවැසියන්ටපානීය ජල - සනීපාරක්ෂක පහසුකම් නෑ</topic>
    <author>හල්තොට සමූහ විනීතා මානෙල් ගමගේ</author>
    <content>පර්චස් 15 බැගින් වූ ඉඩම් කට්ටි 23 ක දැනට පවුල් 23 ක් පදිංචිව සිටින අතර 75 ක 100 ත් පිරිසක් මේ ගම්මානයේ පදිංචිව සිටිති.නිතර ගංවතුර තර්ජනයට ලකවන මේ ගම්මානය කෙළවරින් ගුංගමුව ඇළ මාර්ගය ගමන් කරන අතර සුළු වැස්සට පවා මේ ඉඩම එකම මඩ ගොහොරුවක් බවට පත් වෙන බව ඔවුහු පවසති.පදිංචි වූ මුල් කාලයේදී ඔවුන්ගේ ලෑල නිවාස අඩි 6 ක් පමණ යට වූ අතර 2007 දී අඩි 4 ක් උසට ගොඩකර ඔවුන් සඳහා නිවාස ඉදිකර දීමට කටයුතු කෙරිණි.පසුගිය දින වල පැවැති ගංවතුරෙන් මේ නිවාස වල තුන්වැනි පඩිය දක්වා අඩි 3 ක් පමණ ජලයෙන් යට වී ගිය අතර මේ වැසිකිළි වළවල් ද ජලයෙන් පිරී මේ තත්ත්වය බරපතළ වූ බව ඔවුහු පවසති.ඔවුන් සඳහා එම ආයතනය මඟින් ඉදිකර දී තිබෙන ළිංවල තත්ත්වයද අසතුටුදායක බව පවසන මේ පිරිස එම ජලය බොර පැහැවීමත් පල් ගඳත් ඇති වීමත් නිසා පානය කිරීමට නොහැකිවී තිබේ.ඩබ්ලිව්. ඩී. ජුලියෙස් පෙරේරා මහතා (68) 2007 ලොකු ගංවතුරක් ආව. ඊට පස්සෙයි අපට අඩි 4ක් උස්සල මේ ගෙවල් හදල දුන්නෙ. ඉන්පස්සෙත් 12 වතාවක් විතර ගංවතුර ආව මේ ගමට. පසුගිය වතුරට ගේ ඇතුළට වතුර දාන්න ඔන්න මෙන්න කියල තියෙන කොට අපි හැමතැනටම දන්නල හල්තොට අමුණ ඇරල වතුර බැස්ස. දැන් අපට ළිංවල වතුර බොන්න බෑ. ටොයිලට් උතුරල අපද්‍රව්‍ය පිට වෙනව. අපි හරිම අපහසුවෙනුයි ඉන්නෙ.ඉනෝකා නිල්මිණි (39) හැම ගෙදරකටම තවත් අඩි 2 ක් වත් උසට පස් දැම්මොත් මේ තත්ත්වය ටිකක් හරි අඩු වෙයි. අඩියට සිමෙන්ති ටිකක් දාල වටේට ගඩොල් තියල පොඩ්ඩක් සිමෙන්ති ගාල ටොයිලට් වළ හදල තියෙන්නෙ. වතුරට පෙඟිල දැන් සිමෙන්ති ගැලවිලා. එතන අපද්‍රව්‍ය පිටවෙනව. ගංවතුරට මුළු වත්තෙම ජරාව ගලාගෙන යනව.ශනිලා පි‍්‍රයංගනී (19) මට පොඩි බබෙක් ඉන්නව. ළිංවල වතුර බොන්නා බෑ. තෙල් තට්ටුවක් මිදෙනව. වතුර නැතිකම නෙවෙයි අපට තියෙන්නෙ තියෙන වතුර මඩ හින්ද පාවිච්චි කරන්න බැරිකමයි..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>28</day>
    </date>
    <link>http://www.dinamina.lk/2011/06/28/_art.asp?fn=r1106283</link>
    <topic>ඉංගිරිය රයිගම් වත්තේඅසරණ දරුවන් තිදෙනකුළමා නිවාසයට භාර දෙයි</topic>
    <author>ඉංගිරිය මධ්‍යම සමූහ ප්‍රියදර්ශනී කහවල</author>
    <content>මවුපියන් විසින් අතහැර දමන ලදුව අතරමංව සිටියදී ඉංගිරිය රයිගම් වත්තේ ඉහළ කොටසේදී ඉංගිරිය පොලිසිය විසින් සොයා ගන්නා ලද දරුවන් තිදෙනෙකු පොලිසිය මගින් හොරණ පරිවාස බාරයට පත්කිරීමෙන් අනතුරුව පරිවාස බාරය මඟින් හොරණ මහේස්ත්‍රාත්වරයා හමුවට ඉදිරිපත් කරන ලදී.එහිදී එම දරුවන් තිදෙනා වත්තල භක්ති වේදන්ත ළමා නිවාසයට භාරදෙන මෙන් හොරණ මහේස්ත්‍රාත් මහින්ද රණසිංහ මහතා විසින් නියෝග කරන ලදී.මවුපියන් අතහැර දමා සිටි ගනේෂන් ප්‍රේම්, කසුන් රාජ් හා මදන් රාජ් නැමති පිළිවෙළින් අවුරුදු 08, 07 සහ 05 වැනි වියේ පසුවන මේ දරු තිදෙනා ඉංගිරිය රයිගම් වත්තේ ඉහළ කොටසේ ලැයින් කාමරයක කුසගින්නේ හා රෝගීව සිටියදී සොයාගනු ලැබුවේ ඉංගිරිය ප්‍රාදේශීය ලේකම් ඩබ්ලිව්. පී. සී එම්. උපසේන මහත්මියට ලැබුණු තොරතුරක් මත ඇය ඉංගිරිය පොලිස් ස්ථානාධිපති පොලිස් පරීක්ෂක ප්‍රසන්න වැලිකළ මහතාට දැනුම් දීමේ ප්‍රතිපලයක් ලෙසිනි.වහා ක්‍රියාත්මක වූ පොලිස් ස්ථානාධිපතිවරයා එම ස්ථානය සොයාගොස් දරු තිදෙනා පොලිස් බාරයට ගෙන ප්‍රතිකාර සඳහා ඉංගිරිය රෝහලට ඇතුළත් කරනු ලැබීය.ඉංගිරිය පොලිස් ස්ථානාධිපතිවරයාගේ මෙහෙයවීමෙන් ඉංගිරිය පොලිසියේ ළමා හා කාන්තා කාර්යාංශයේ ස්ථානාධිපති පොලිස් පරීක්ෂිකා ශිරාණි දමයන්ති, කාන්තා සිවිල් ආරක්ෂක නිලධාරිනි 4089 නදීකා සහ අපරාධ විමර්ශන අංශයේ ස්ථානාධිපති උප පොලිස් පරීක්ෂක කේ. ජී. විජේරත්න මහත්ම මහත්මීහු වැඩිදුර පරීක්ෂණ පවත්වන අතර එම දරුවන්ගේ පියා කිසියම් වරදකට හසුවී දැනට රක්ෂිත බන්ධනාගාර ගතව සිටින බවද, මව දරුවන් අතහැර වෙනත් ප්‍රදේශයක පදිංචිව සිටින බවටද තොරතුරු අනාවරණය වී ඇතැයි පොලිසිය කියයි..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>28</day>
    </date>
    <link>http://www.dinamina.lk/2011/06/28/_art.asp?fn=r1106284</link>
    <topic>කළුතර බෝධි භාරකාර මණ්ඩලයගවයන් 75ක් මරණයෙන් මුදා ගනියි</topic>
    <author>හෙනරත්ගොඩ සමූහඒ. පී. මදුරප්පෙරුම</author>
    <content>වසර 10කදී කළුතර බෝධි භාරකාර මණ්ඩලය විසින් අභය දානය දුන් 2700 වැනි ගවයාද පසුගිය පොසොන් පොහෝ දින නිදහස් කැරිණි. එදින නිදහස් කළ ගවයින් සංඛ්‍යාව 75කි.කළුතර බෝ සමිඳු අභියස දී පැවැති මේ පුණ්‍ය කර්මයේ දී දිවයිනේ විවිධ ප්‍රදේශවලින් පැමිණි බැතිමතුන් එක් එක් ගවයා නිදහස් කර ගැනීමට මුදල් පරිත්‍යාග කෙළේය.2000 වසරේ දී ආරම්භ වී ඇති මේ අභයදාන පින්කම මගින් මේ දක්වා නිදහස් කර ඇති ගවයන් ගණන 2700ක් බව කළුතර බෝධි භාරකාර මණ්ඩලයේ සාමාන්‍යාධිකාරී ආර්. එම්. සී. බණ්ඩාරනායක මහතා පැවැසීය.කළුතර ශ්‍රී සුභූති මහා විහාරාධිපති වස්කඩුවේ මහින්දවංශ හිමි - ගවයා යනු මිනිසාට සිටින සමීපතම සත්වයා වගේම මිනිසාට වැඩිම ප්‍රයෝජනයට ඇති සත්වයායි.අපි අපේ දරුවන්ට අපල උපද්‍රවයක් ඇති වුනාමත්, භාරහාර වී ගවයකු නිදහස් කරනවා. ළමයාට ගවයාගේ කිරිටික දෙනවා. ගවයා යනු මොනතරම් බලයක් ඇති සතෙක්ද? ඒ සතාගේම මස් තමන්ගේ කුසට දාගන්න මිනිසුන් පව්කාරයි.මේ ගවයන් තන්තිරිමලේ ගව සුරැකුම් මධ්‍යස්ථානයට රැගෙන ගොස් එම ප්‍රදේශයේ ගොවියන්ට බෙදාදීමට නියමිතය..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>28</day>
    </date>
    <link>http://www.dinamina.lk/2011/06/28/_art.asp?fn=r1106285</link>
    <topic>ගනේමුල්ලේ මංකොල්ලකෑම් රැසකට සම්බන්ධ අය අත්අඩංගුවට</topic>
    <author>ගලහිටියාව සමූහඑච්. කේ. එස්. වික්‍රමනායක</author>
    <content>ගනේමුල්ල පොලිස් බල ප්‍රදේශයේ ගෙවල් බිඳුම් එකොළහකට හා මංකොල්ලකෑම් ගණනාවකට සම්බන්ධව සිටි මරදානේ පාතාල කල්ලියක සාමාජිකයකු රුපියල් ලක්ෂ හතරක් වටිනා සොරබඩු සමග අත්අඩංගුවට ගැනීමට ගනේමුල්ල පොලිසියට හැකි වී ඇත.කාලයක් තිස්සේ පොලිසියට කට්ටි පනිමින් බුළුගහගොඩ ප්‍රදේශයේ කුලී නිවෙසක පදිංචි වී සිටි මොහු මරදාන ප්‍රදේශයේ සොර කල්ලියක සාමාජිකයෙකි.ගනේමුල්ල පොලිස් ස්ථානාධිපති දමින්ද සෝමජිත් මහතාට ලැබුණු පුද්ගලික ඔත්තුවක් මත මොහු අත්අඩංගුවට ගෙන ඇත. මොහු අත්අඩංගුවට ගෙන ප්‍රශ්න කිරීමේදී විකුණා තිබූ හා භාරයේ තිබූ ගෑස් සිලින්ඩර් නමයක් රූපවාහිනී යන්ත්‍ර දෙකක් කැසට් රෙකෝඩර් දෙකක් විදුලියෙන් ක්‍රියා කරවන තරාදියක්, ගෑස් ලිප් තුනක් හා වෙළඳ සැලකින් සොරාගන්නා වියළි ආහාර තොගයක් සොයාගැනීමට පොලිසියට හැකිවී ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>28</day>
    </date>
    <link>http://www.dinamina.lk/2011/06/28/_art.asp?fn=s1106281</link>
    <topic>ජයසූරිය අවසන් වරටඅද ජගත් ක්‍රිකට් තරග බිමේ</topic>
    <author>වර්නන් ගුණසේකර</author>
    <content>ශ්‍රී ලංකා සුපිරි ක්‍රිකට් ක්‍රීඩක සනත් ජයසූරියගේ හපන්කම් එංගලන්තයට දැක බලාගත හැකි අවසාන අවස්ථාව උදා කරමින් ශ්‍රී ලංකා – එංගලන්ත පළමු ජාත්‍යන්තර එක්දින ක්‍රිකට් තරගය අද ලන්ඩන් හි ඕවල් ක්‍රීඩාංගණයේදී පැවැත්වේ. දිවා - රාත්‍රි මේ තරගය ශ්‍රී ලංකා වේලාවෙන් පස්වරු 5.30ට ආරම්භ වීමට නියමිතය.ජාත්‍යන්තර ක්‍රිකට් තරග බිමෙන් දෙවසරක කාලයක් ඉවත්ව සිටීම, ජයසූරියගේ වමත් දඟ පන්දු යැවීමේ ඵලදායිතාවට බලපා ඇති බවක් නොපෙනේ. විස්සයි 20 ජගත් තරග බිමෙන් සමුගත් තරගයේදී ඔහු ලකුණු 18කට කඩුලු 2ක් ලබා ගැනීම හොඳ දක්ෂතාවයක් විය. එහෙත් ජාත්‍යන්තර එක්දින තරග පිටියෙන් තමාගේ සමුගැනීම එංගලන්තයට එරෙහි තරග 5කින් සමන්විත තරගමාලාව අවසානය තෙක් දීර්ඝ කිරීමට ජයසූරිය කැමැත්තක් දක්වා නැත. ඒ හේතුවෙන්, සනත් ජයසූරිය ඔහුගේ අති විශිෂ්ට ක්‍රිකට් දිවියේ සහභාගි වන අවසාන ජාත්‍යන්තර ක්‍රිකට් තරගය අද ඕවල් හි පැවැත්වෙන තරගය වනු ඇත. ලන්ඩනයේ ලෝඩ්ස් ක්‍රීඩාංගණයේ පැවැති දෙවැනි ටෙස්ට් තරගයේදී දකුණතේ මාපටැඟිල්ලේ ආබාධයකට ලක්වූ ශ්‍රී ලංකා නායක තිලකරත්න ඩිල්ෂාන් දැන් සුවය ලබා සිටින හෙයින් ඔහු අද තරගයේදී ශ්‍රී ලංකාවට නායකත්වය දෙනු ඇතැයි අපේක්ෂා කෙරේ. ඩිල්ෂාන් නමැති ආක්‍රමණශීලී ආරම්භක පිතිකරුවාගේ යළි එක්වීම ශ්‍රී ලංකා කණ්ඩායමට ඉමහත් ශක්තියක් වනු ඇත. මීට අමතරව, විස්සයි20 ලෝක සූරයන් වන එංගලන්තය බ්‍රිස්ටල් හි දී පරදවමින් ශ්‍රී ලංකාව කඩුලු 9ක ජයග්‍රහණයක් කරා ගෙන ගිය ශ්‍රී ලංකා කණ්ඩායමේ හිටපු නායකයන් වන මහේල ජයවර්ධන හා කුමාර් සංගක්කාර යළි ලකුණු අතරට පිවිස සිටීමද ශ්‍රී ලංකා කඳවුරට මහත් සහනයකි.ජයසූරිය තරග බිමෙන් සමුගත්තද ලසිත් මාලිංග තව කලක් පිටියේ රැඳී සිටීම එංගලන්තයට ‘හිසරදයක්’ වනු නොඅනුමානය. බ්‍රිස්ටල් හි පැවැති විස්සයි20 තරගය ජාත්‍යන්තර තරග බිමට නැවත පිවිසි ක්‍රීඩකයන් ගණනාවකගෙන් සමන්විත වූ එකක් විය. එහිදී ලොකුම බලපෑම කළේ යළි තරග බිමට පිවිසි ශ්‍රී ලංකා සුපිරි ක්‍රීඩකයන්ය. විශ්වාසයක් තැබිය නොහැකි සිය දණිස් නිසා තව දුරටත් ටෙස්ට් ක්‍රීඩකයකු නොවන ලසිත් මාලිංග බ්‍රිස්ටල් තරගයේදී ශ්‍රී ලංකා පන්දු ප්‍රහාරය මෙහෙයවමින් සකසුරුවමින් යුත් ඔහුගේ ඕවර හතර තුළදී ලකුණු 15ක් පමණක් ලබා දෙමින් කඩුලු 2ක් බිඳ හෙලීමට සමත් විය. ඔහුගේ පන්දුවලට පිත්ත දැමීමට හැකි වූයේ එංගලන්ත ක්‍රීඩකයන් කිහිප දෙනෙකුට පමණි. එසේ කිරීමට හැකි වූ, ලකුණු අතරේ සිටින කෙවින් පීටර්සන් හා ඔයින් මෝගන් යන පිතිකරුවන්ටද මාලිංගට එරෙහිව එල්ල කිරීමට හැකිවූයේ එක් හතරේ පහරක් පමණි. “ලසිත් කණ්ඩායමේ ඉන්නවා නම් ඒක හරිම පහසුවක්. ඔහු ලෝක මට්ටමේ පන්දු යවන්නෙක් වීම ඊට හේතුවයි” ශ්‍රී ලංකා විස්සයි20 නායක තිළිණ කණ්ඩම්බ් එම තරගයෙන් පසුව කියා සිටියේය.එම තරගයේදී මාලිංග එවූ එක් පන්දුවක වේගය පැයට සැතපුම් 90ක් විය. එය එංගලන්තය මේ ක්‍රිකට් වාරයේදී මුහුණ දුන් වේගයෙන් වැඩිම පන්දුව විය. මාලිංග ගේ ඕවර 4 තරගය වෙනස් කිරීමෙහි ලා ප්‍රධාන කාර්යභාරයක් ඉටුකළ බව විස්සයි20 නායක ස්ටුවර්ට් බ්‍රෝඩ් දැන සිටියේය. “ශ්‍රී ලංකාව සතුව එල්ලයට පන්දුව එවන වේග පන්දු යවන්නන් කිහිප දෙනෙක් සිටිනවා. ලොව දක්ෂතම වේග පන්දු යවන්නෙක් වන මාලිංග ඉදිරියේ අපට අවශ්‍ය හතරේ පහර සොයා ගන්න අපට බැරිවුණා” ස්ටුවර්ට් කියා සිටියේය.බ්‍රිස්ටල් හි පැවැති තරගයේ පන්දු යැවීමෙන් කැපී පෙනුණේ මාලිංග පමණක් නොවේ. මෑතකදී ලොව එක්දින ශ්‍රේණිගත කිරීම්වල අංක 1 ට ශ්‍රේණිගතව සිටි නුවන් කුලසේකර ද ඉනිම ආරම්භයේ සිටම එංගලන්තය දැඩි පීඩනයකට හසු කිරීමට සමත් විය.අද තරගය ඇලස්ටෙයාර් කුක් එංගලන්ත එක්දින කණ්ඩායමට නායකත්වය දෙන පළමු තරගය වෙයි. එංගලන්තය විසින් ඔස්ට්‍රේලියාව පැරදවූ ‘අළු බඳුන’ ටෙස්ට් තරගමාලාවේ සිට මේ දක්වා ම ඔහු ලකුණු අතරේ සිටින පිතිකරුවෙක් වෙයි. ආබාධයකට ලක්වීම නිසා කලක් තරග බිමෙන් ඉවත්ව සිටි තුන් ඉරියව්වෙන්ම කැපී පෙනෙන ක්‍රීඩක ටිම් බ්‍රෙස්නන් ද එංගලන්ත එක්දින සංචිතයට ඇතුළත් කර තිබේ.ජාත්‍යන්තර එක්දින ශ්‍රේණිගත කිරීම්වල ශ්‍රී ලංකාව සිටින්නේ ඔස්ට්‍රේලියාව හා ඉන්දියාවට පසුව තෙවැනි ස්ථානයේය. අදින් ඇරැඹෙන තරග පහකින් යුත් එක්දින තරගමාලාව ශ්‍රී ලංකාව ජය ගතහොත් ඔවුන් ඉන්දියාව අභිබවා දෙවැනි ස්ථානයට පිවිසෙනු ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>28</day>
    </date>
    <link>http://www.dinamina.lk/2011/06/28/_art.asp?fn=s1106282</link>
    <topic>ලුවිස් මාටින් පිළිගනිමින්...</topic>
    <author/>
    <content>පොදු රාජ්‍ය මණ්ඩලීය ක්‍රීඩා උළෙලේ සත්කාරකත්වය ලබා ගැනීම උදෙසා ඉදිරිපත් වූ හම්බන්තොට නගරයේ නිරික්‍ෂණ චාරිකාවකට පැමිණි නියෝජිත පිරිසේ ප්‍රධානී ලුවිස් මාටින් මහත්මිය ක්‍රීඩා ඇමැති මහින්දානන්ද අළුත්ගමගේ මහතා ඊයේ මහබැංකු මූලස්ථානයේදී පිළිගත් අයුරු..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>28</day>
    </date>
    <link>http://www.dinamina.lk/2011/06/28/_art.asp?fn=s1106284</link>
    <topic>පොදුරද මඩුලු ක්‍රීඩා උළෙලටශ්‍රී ලංකාවේ සැලසුම් යහපත්</topic>
    <author>ප්‍රින්ස් ගුණසේකර</author>
    <content>වසර 2018 දී පැවැත්වෙන පොදු රාජ්‍ය මණ්ඩලීය ක්‍රීඩා උළෙල ශ්‍රී ලංකාවට ලබාගැනීම උදෙසා සකස්කර ඇති සැලසුම් පිළිබඳ සෑහීමකට පත්වන බව පොදුරාජ්‍ය මණ්ඩල ක්‍රීඩා සමුළු ප්‍රධාන විධායක මයික් හූපර් මහතා පැවැසීය.2018 දී පැවැත්වෙන ක්‍රීඩා උළෙලේ සැලසුම් නිරීක්ෂණය කිරීමට හා ඇගයීමට ශ්‍රී ලංකාවට පැමිණි නියෝජිත පිරිස ඊයේ එම කටයුතු ආරම්භ කළහ.මහ බැංකු මූලස්ථානයේදී ඊයේ පැවැති මාධ්‍ය හමුවකදී හූපර් මහතා පැවැසුවේ පොදු රාජ්‍ය මණ්ඩලීය ක්‍රීඩා උළෙලේ සියලු ඉදිකිරීම් වසර 2කට පෙර අවසන් කිරීමට රජය බලාපොරොත්තුවීම පිළිබඳ සතුටට පත්වන බවය.“2018 පැවැත්වෙන තරගාවලියේ ඉදිකිරීම් 2016දී අවසන් කිරීමට යෑම හොඳ ඉලක්කයක්. ශ්‍රී ලංකාව සමග තරගවදින ඔස්ට්‍රේලියාවේ ගෝල්ඩ් කෝස්ට් වෙත අප ගියා.එහි සමහර ඉදිකිරීම් දැනටමත් අවසන් නමුත් ශ්‍රී ලංකාවේ ඉදිකිරීම් ඒ හා සමානව සිදුව නැතත් කිසිදු අවාසියක් නෑ. මේ ක්‍රීඩා උළෙලේ මුදල් පරිහරණය පිළිබඳ පොදුරාජ්‍ය මණ්ඩලීය ක්‍රීඩා සමුළුව දැඩි අවධානයකින් පසුවෙනවා.අවශ්‍යම දෙයට පමණක් මුදල් යෙදවීම අපේ ප්‍රතිපත්තියයි” හූපර් මහතා වැඩිදුරටත් පැවැසීය.හම්බන්තොට නිරීක්ෂණ චාරිකාවේ ප්‍රධානියා ලෙස කටයුතු කරන ස්කොට්ලන්ත ජාතික ලූවිස් මාටින් මහත්මිය පැවැසුවේ මේ නිරීක්ෂණවලදී තාක්ෂණික අංශ කෙරෙහි වැඩි අවධානයක් යොමු කරන බවය. පොදුරාජ්‍ය මණ්ඩලීය ක්‍රීඩා සම්මේලනයේ නිර්ණායක අනුව ඔස්ට්‍රේලියාවේ ගෝල්ඩ් කොස්ට් නගරය මෙන්ම හම්බන්තොට පිළිබඳව වාර්තාවක් ලබාදෙනවා. එය ඔක්තෝබරයේ ප්‍රසිද්ධියට පත් කරන බව මාටින් මහත්මිය පැවැසුවාය.පොදු රාජ්‍ය මණ්ඩලීය ක්‍රීඩා උළෙල ශ්‍රී ලංකාවට ලබාගැනීම උදෙසා පත් කළ කමිටුවේ සම සභාපතිවරුන් වන ක්‍රීඩා ඇමැති මහින්දානන්ද අළුත්ගමගේ හා මහ බැංකු අධිපති අජිත් නිවාඩ් කබ්රාල් යන මහත්වරුද මේ මාධ්‍ය හමුවට එක්වූහ.මහබැංකු අධිපතිවරයා පැවැසුවේ දින 4කදී පොදු රාජ්‍ය මණ්ඩලීය ක්‍රීඩා සමුළු නියෝජිතයන් සමග පැවැත්වෙන සංවාදවලදී ක්‍රීඩා උළෙල සාර්ථකව පවත්වාගැනීමට හොඳ අඩිතාලමක් වන බවය.“මෙවැනි දැවැන්ත ක්‍රීඩා උළෙලක් ශ්‍රී ලංකාව වැනි රටකට ලබාගත හැක්කේ එක්වරක් පමණයි.” ඒ ඓතිහාසික අවස්ථාව උදාකර ගැනීමට සියලු දෙනා කැපවිය යුතු බව මහබැංකු අධිපතිවරයා අවධාරණය කළේය..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>28</day>
    </date>
    <link>http://www.dinamina.lk/2011/06/28/_art.asp?fn=s1106283</link>
    <topic>තර්ස්ටන් විදුහලට කඩුලු 7ක ජයක්</topic>
    <author/>
    <content>අන්තර් පාසල් 17න් පහළ ලෙමනේඩ් කුසලාන ක්‍රිකට් තරගාවලියේ දෙවැනි වටයේ තරගයක දී නාලන්දා විදුහලට එරෙහිව කඩුලු 7ක විශිෂ්ට ජයක් අත්කරගැනීමට තර්ස්ටන් විදුහල සමත්විය.පළමුව පන්දුවට පහරදුන් නාලන්දා විදුහල ඕවර 43ක දී ලකුණු 139කට දැවී ගිය අතර තර්ස්ටන් විදුහල ඕවර 37.4ක දී කඩුලු 3ක් පමණක් දැවී ජයග්‍රහණය හිමිකර ගත්තේය.නාලන්දා විදුහල – 139 (ඕවර 43): වසන්ත සිල්වා 36 (රජිත් පෙරේරා 22/3, රවිඳු කුමාරසිංහ 22/2, අවිශ්ක පීරිස් 7/2)තර්ස්ටන් විදුහල – 140/3 (ඕවර 37.4): මදුල වෙදසිංහ 58, කවිඳු කුලසේකර නොදැවී 37, රවිඳු කුමාරසිංහ 24 (පූර්ණ මැදිවක 23/3).</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>28</day>
    </date>
    <link>http://www.dinamina.lk/2011/06/28/_art.asp?fn=s1106285</link>
    <topic>මහනුවර පිලට 22-11ක ජයක්</topic>
    <author>ෆවුස් මොහොමඩ්</author>
    <content>ශ්‍රී ලංකා රගර් සංගමය විසින් සංවිධානය කරනු ලබන අන්තර් සමාජ කැල්ටෙක්ස් ‘ඒ’ කොටසේ ලීග් රගර් තරගාවලියේ මහනුවර ක්‍රීඩා සමාජය සහ පොලිසිය කණ්ඩායම් අතර පොලිස් පිටියේ පැවැති තරගයෙන් ලකුණු 22-11ක ජයක් අත්කර ගැනීමට මහනුවර පිල සමත්විය.මහනුවර පිලේ මොහොමඩ් හේෂාන්, ෆසීල් මරිජා සහ සංජීව ජයසිංහ උත්සාහක දිනුම් වාර්තා කිරීමට සමත් වූ අතර ඉන් උත්සාහක දිනුම් 2ක්ම ගෝල් බවට පත්කිරීමට රොෂාන් වීරරත්න සමත්විය. මහනුවර පිල රැස්කළ ලකුණු 22ට ගෝල් 2ක්, උත්සාහක දිනුමක් සහ දඬුවම් පහරක් ඇතුලත් වූ අතර පොලිස් පිල ලැබූ ලකුණු 11ට උත්සාහක දිනුමක් සහ දඬුවම් පහර 2ක් ඇතුලත් විය.පොලිස් පිල වාර්තා කළ දඬුවම් පහර 2කම ප්‍රියන්ත ඒකනායක විසින් එල්ලකරනු ලැබූ අතර උත්සාහක දිනුම වාර්තා කරනු ලැබුවේ ප්‍රදීප් විල්සන් විසිනි.තරගයේ පළමු භාගය නිමාවනවිට මහනුවර පිල ලකුණු 12-11ක් ලෙස පෙරමුණේ සිටියේය..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>28</day>
    </date>
    <link>http://www.dinamina.lk/2011/06/28/_art.asp?fn=s1106286</link>
    <topic>මැක්ලීන් පරාජය බාර නොගනී</topic>
    <author>බර්ලීනය (ඒ. එෆ්. පී)</author>
    <content>ලෝක බොක්සිං සංගමයේ මිඩ්ල්වේට් කිරුළ සඳහා ජර්මනියේ ෆීලික්ස් ස්ටර්ම් සහ අයර්ලන්තයේ මැතිව් මැක්ලීන් අතර පැවැති තරගයේ ජය ස්ටර්ම්ට හිමිකර දීමට තරග විනිසුරුවන් කටයුතු කළද පරාජිත මැක්ලීන්ගේ විරෝධතාව හේතුවෙන් යළි තරගය පැවැත්වීමට ජයග්‍රාහක ස්ටර්ම් කැමැත්ත පළ කළේය.අර්බුදකාරී වට 12ක් අවසානයේ තරග විනිසුරුවන් තිදෙනා ලකුණු 113 – 115ක්, 116 – 112ක් සහ 116 – 112ක් වශයෙන් ස්ටර්ම්ට පක්ෂව තීන්දුව ලබා දුන්හ.ඒ වනවිට ජයග්‍රාහක ස්ටර්ම්ගේ දෙතොල පුපුරා ලේ ගලමින් තිබූ අතර මැක්ලීන්ගේ ඇසකට හානි සිදුවී තිබිණි.“මම ජයග්‍රාහකයා විය යුතුයි” තරගයෙන් පසුව මැක්ලීන් පැවැසීය.“තරගයේ හොඳම ක්‍රීඩකයා මමයි. නමුත් ෆීලික්ස්ට ජයග්‍රහණය හිමිවුණේ ඔහුගේ වරදින් නොවේ.” තරගය නැරඹීමට පැමිණ සිටි 18,500 කට අධික ක්‍රීඩා ලෝලින් ඉදිරියේ මැක්ලීන් එසේ සිය විරෝධතාව ප්‍රකාශ කළේය.එහෙත් ස්ටර්ම් තරග විනිසුරුවරුන්ගේ තීරණය නිවැරදි බවට ප්‍රකාශ කළේය. මෙය වැරැදි තීරණයක් නොවේ. තරගය ඉතා සියුම් ලෙස මම ජයග්‍රහණය කළා” 32 හැවිරිදි ස්ටර්ම් පැවැසීය.කෙසේ නමුත් යළි තරගය පැවැත්වීමට ස්ටර්ම් එකඟවීම පිළිබඳව මැක්ලීන් පැවසුවේ තරගයෙන් ස්ටර්ම් පරාජයට පත්වූ බව දන්නා නිසාම එසේ යළි තරග වැදීමට කැමැත්ත පළ කළ බවය..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>28</day>
    </date>
    <link>http://www.dinamina.lk/2011/06/28/_art.asp?fn=s1106287</link>
    <topic>අයි.සී.සී. වාර්ෂික සමුළුව හොංකොං නුවර දී ඇරැඹේ</topic>
    <author>හොංකොං (ඒ.එෆ්.පී)</author>
    <content>2014 වසරේ ජාත්‍යන්තර ක්‍රිකට් කවුන්සිලයේ සභාපතිධුරයට නාමයෝජනා ඉදිරිපත් කිරීම සහ මීළඟ ලෝක කුසලාන තරගාවලියට අයි. සී. සී.යේ පූර්ණ සාමාජිකත්වය නොලැබූ රටවලට අවස්ථාව ලබා නොදීමට ගත් තීරණය පිළිබඳව සළකා බැලීම මූලික කරගත් අයි.සී.සී.යේ සිවුදින වාර්ෂික සමුළුව හොංකොං නුවර දී ආරම්භ විය.මෙහි දී අයි.සී.සී. ප්‍රධාන විධායකවරුන්ගේ රැස්වීමත්, විධායක මණ්ඩලයේ රැස්වීමත් ඉන් අනතුරුව පූර්ණ කවුන්සිල හමුවත් පැවැත්වීමට නියමිතය.2014 වසරේ පත්කිරීමට නියමිත වසර 2ක කාලයක් සඳහා වන අයි.සී.සී. සභාපතිධූරයට නාමයෝජනා ඉදිරිපත් කිරීමට නියමිතව ඇත්තේ පාකිස්තානයටය.2015 වසරේ ඕස්ට්‍රේලියාවේ සහ නවසීලන්තයේ පැවැත්වීමට නියමිත මීළඟ ලෝක කුසලාන තරගාවලියේ දී අයර්ලන්තය, නෙදර්ලන්තය, කැනඩාව සහ කෙන්යාව වැනි අයි.සී.සී. පූර්ණ සාමාජිකත්වය නොලැබූ රටවලට ක්‍රීඩා කිරීමට අවස්ථාව ලබා නොදී පූර්ණ සාමාජිකත්වය ලැබූ රටවල් 10ට පමණක් සීමා කිරීම පිළිබඳව වැඩිදුර සාකච්ජා කිරීම ද මෙහි දී සිදුකෙරේ..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>28</day>
    </date>
    <link>http://www.dinamina.lk/2011/06/28/_art.asp?fn=s1106288</link>
    <topic>කැරම් එක්දින වැඩමුළුව හෙට</topic>
    <author/>
    <content>ජනසතු සේවා ආයතන, සංස්ථා, ව්‍යවස්ථාපිත මණ්ඩල සහ රාජ්‍ය බැංකු ක්‍රීඩා සමාජවලට සම්බන්ධ කැරම් ක්‍රීඩක ක්‍රීඩිකාවන් සහ නවක විනිසුරුවන්ගේ කැරම් නීතිරීති පිළිබඳ දැනුම වර්ධනය කිරීමේ අරමුණෙන් කැරම් නීතිරීති පිළිබඳ එක්දින වැඩමුළුවක් හෙට (29) කොළඹ 10, ඩී.ආර්.විජයවර්ධන මාවතේ මහජන බැංකු ශ්‍රවනාගාරයේ දී පැවැත්වේ..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>28</day>
    </date>
    <link>http://www.dinamina.lk/2011/06/28/_art.asp?fn=f1106281</link>
    <topic>ශවේන්ද්‍රගේ ප්‍රතිචාරයෙන් චැනල් 4 ප්‍රෝඩාව හෙළිවුණා</topic>
    <author>සාකච්ඡා කෙළේ උදිත ගුණවර්ධන</author>
    <content>* චැනල් 4 වීඩියෝ පටය නිසා ශ්‍රී ලංකාව පිළිබඳ වූ කීර්තිනාමය හා ප්‍රතිරූපයට හානිවීමක් සිදුව තිබෙනවා. මේ හානිවූ ප්‍රතිරූපය යළි යථා තත්ත්වයට පත්කර ගැනීමට ආණ්ඩුවට ඇති සැළැසුම් හා වැඩපිළිවෙළ පිළිබඳ පැහැදිලි කිරීමක් කළ හැකිද?චැනල් 4 නාලිකාව එතරම් පිළිගැනීමක් ඇති පේ‍්‍රක්‍ෂක පදනමක් ඇති නාලිකාවක් නොවෙයි. එවැනි නාලිකාවක් මඟින් ප්‍රචාරය කළ මෙවැනි වැඩසටහනක් පිළිබඳ එතරම් බරපතල විදිහට අවධානය යොමු කළ යුතු නැහැ. චැනල් 4 නාලිකාව ප්‍රචාරය කළ මේ වීඩියෝ පටය පිළිබඳ ඕඕඛ් හෝ ඛ්ව්ව් වැනි ජාත්‍යන්තර නාළිකාවන් තම අවධානය යොමුකළේ නැහැ. ඒ දෙයින්ම වුණත් අපට තහවුරු කරගන්න පුළුවන් චැනල් 4 වීඩියෝ පටයෙන් එතරම් විශාල ජාත්‍යන්තර බලපෑමක් එල්ල වුණේ නැහැ කියලා.චැනල් 4 නාලිකාවට අප රට ගැන වෙනත් විදිහක ප්‍රශ්නයක් තිබෙනවා. එහි මාධ්‍යවේදීන් පිරිසක් මෙරටට පැමිණි මොහොතක එල්. ටී. ටී. ඊ. හිතවාදී ආකාරයටයි කටයුතු කළේ. ඒ නිසා රජය ඔවුන් රටින් පිටුවහල් කිරීමට කටයුතු කළා. මේ ගැනත් එම නාලිකාවට බද්ධ වෛරයක් තිබෙනවා.එල්. ටී. ටී. ඊ. සංවිධානයේ ජාත්‍යන්තර ජාලයට අතිවිශාල මුදල් සම්භාරයක් හිමිව තිබෙනවා. එම සංවිධානයේ ජාත්‍යන්තර නායකයා විදිහට කටයුතු කළ කුමරන් පද්මනාදන් හෙවත් කේ. පී. පවා පිළිඅරගෙන තිබෙනවා කොටි ජාත්‍යන්තර ජාලය ආර්ථික වශයෙන් බලවත්ව සිටින්නේ කියලා. මේ ශක්තිය නිසා ඔවුන්ට දුර්වල පුද්ගලයන්, දුර්වල මාධ්‍ය ආයතන ඔවුන්ගේ ග්‍රහණයට පත්කර ගැනීමට පුළුවන්කම තිබෙනවා. චැනල් 4 වීඩියෝ පටයත් කොටි සංවිධානයේ මුදල් මත නිෂ්පාදනය වූ චිත්‍රපටයක්. ඒ නිසා අප ඒ ගැන එතරම් අවධානය යොමු කළ යුතු නැහැ.නිව්යෝක් හි සිටින එක්සත් ජාතින්ගේ සංවිධානයේ මාධ්‍ය ප්‍රකාශකවරයා පවා පිළිඅරගෙන තිබෙනවා චැනල් 4 චිත්‍රපටය පිළිගන්න බැහැ කියලා. ශවේන්ද්‍ර සිල්වා මහතාගේ ප්‍රතිචාරයත් සමඟ චැනල් 4 නාලිකාවේ සියලු උත්සාහයන් හා කුමන්ත්‍රණ සම්පූර්ණයෙන්ම බිඳවැටී තිබෙනවා.කොටි ජාත්‍යන්තර ජාලයේ පළමු කුමන්ත්‍රණය හෝ අවසන් කුමන්ත්‍රණය මෙය නොවේ. ඔවුන්ගේ මුදල් බලය නිසා ඉදිරියේදිත් මේ විදිහේ කුමන්ත්‍රණකාරී කටයුතු සිදුවීමට පුළුවන්.* ශ්‍රී ලංකාවට අභ්‍යන්තර හා ජාත්‍යන්තර වශයෙන් විවිධ බලවේග ක්‍රියාත්මක වුණා. වර්තමානයේදීත් කුමන්ත්‍රණ ක්‍රියාත්මක විය හැකියි. මේ තත්ත්වය ජය ගැනීමටත් කළමනාකරණය කර ගැනීමටත් ආණ්ඩුවට වැඩ පිළිවෙළක් තිබෙනවාද?එදා යුද්ධයට එරෙහිව සිටි සියල්ලන්ම ද්‍රෝහින් විදිහට තමයි නම් කරන්න පුළුවන්. ඔවුන් කිසිදු විටෙක යුදමය වශයෙන් එල්. ටී. ටී. ඊ. සංවිධානය පරාජය වෙයි කියා සිතුවේ නැහැ. ඒත් යුද ජයග්‍රහණයත් සමඟ ශ්‍රී ලංකාවටත් රජයටත් මිත්‍රශීලීව කටයුතු කරන පිරිසක් බවට ඔවුන් මවා පෙන්වූවා. ඒත් එහි ඇත්ත ඊව්ඒ විශ්වාස කළේ නැහැ එල්. ටී. ටී. ඊය යුදමය වශයෙන් පරාජය වෙයි කියලා. ඒ වගේම ඔවුන්ට එල්. ටී. ටී. ඊ. සංවිධානයෙන් එපිට න්‍යාය පත්‍රයක් තිබුණේ නැහැ. එජාපයට ඕනෑ වුණේ ආණ්ඩුව යුදමය පරාජයක් ලබද්දී එහි දේශපාලන වාසිය ලබාගැනීමයි. ජවිපෙට අවශ්‍ය වුණේ ඔවුන්ගේ දේශපාලන කුහක චේතනා ඉදිරියට ගැනීමයි. ඒ නිසා යුද්ධය තිබූ අවදියේදී මේ හැමෝම උත්සාහ කළේ තමන්ගේ ද්‍රෝහි න්‍යායපත්‍ර ක්‍රියාත්මක කිරීමටයි. තාවකාලිකව යටපත් කරගත් මේ ද්‍රෝහි න්‍යායපත්‍රය යළිත් ක්‍රියාත්මක කිරීමටයි ඔවුන් උත්සාහ කරන්නේ.* යුද්ධය නිමාවී අවුරුදු දෙකද ඉක්මවා තිබුණත් තවමත් නිසි දේශපාලන විසඳුමක් පිළිබඳ අවධානය යොමු වූ බවක් දක්නට නැහැ. මේ දේශපාලන විසඳුම් යෝජනා පිළිබඳව ඔබේ අදහස මොනවගේද?දෙමළ ජාතික සන්ධානය සමඟත් සෙසු දෙමළ දේශපාලන පාර්ශව සමඟත් ආණ්ඩුව සාකච්ඡා ආරම්භ කර තිබෙනවා. මෙය හොඳ ප්‍රවේශයක් විදිහට පෙන්වා දෙන්න පුළුවන්. අප මෙයට පෙර දේශපාලන විසඳුමක් පිළිබඳ අවධානය යොමු කළා නම් අද අප රටට එල්ලවන චෝදනා එල්ලවීම වළක්වා ගැනීමට අවස්ථාව තිබුණා. ඒත් ඒ මොහොතේදී දේශපාලන විසඳුමක් ගැන අවධානය යොමු කිරීමට වඩා වැදගත් මෙහෙවරක් රජයට ඉතිරි වී තිබුණා. යුද්ධය නිසා ලක්‍ෂ තුනකට වැඩිය පිරිසක් සම්පූර්ණයෙන්ම අවතැන් වූ සහ අසරණ තත්ත්වයට පත්වූ පිරිසක් බවට පත්ව තිබුණා. ඒ නිසා ඒ මොහොතේදී ප්‍රමුඛ අවශ්‍යතාව වෙලා තිබුණේ ඔවුන්ගේ ඒ මූලික අවශ්‍යතා සම්පූර්ණ කිරීමයි. එක් දිනයකදී ආහාර වේල් දසලක්‍ෂයක් පමණ සැපයීමට රජයට සිදුවුණා. ඔවුන්ගේ නිවාස, මහාමාර්ග, නගර ඇතුළු සියල්ල අංගසම්පූර්ණ කිරීමට රජයට පුළුවන්කම ලැබුණා.මේ සංවර්ධනය ගැන ලෝක බැංකු නියෝජිතයන් විශ්මය පළකළා. විදෙස්ගතව සිට උතුරට පැමිණි මගේ දෙමළ හිතවතුන් පවා රජයේ සංවර්ධන වැඩපිළිවෙළ අගය කළා. යුද වාතාවරණය නිසා අතිශය පීඩාවට පත්වුණේ දෙමළ ජනතාවගේ පහළම ස්ථරය වූ පීඩිතයන් කොටසයි. ඔවුන්ගේ අවශ්‍යතා සපිරුණවිට ජීවන තත්ත්වය ඉහළ ගිය විට ඊළඟ අවශ්‍යතාවය වන්නේ බලය පිළිබඳව වූ සාධකයයි. ඔවුන්ට සමාන අයිතින් තිබෙනවාද කියා කල්පනා කරනවා. එදා භාෂා ප්‍රතිපත්තිය මගින් මේ සමානාත්මතාවය ඇති කිරීමට උත්සාහ කළත් අද වෙද්දි මෙය ප්‍රමාණවත් නැහැ.අද බලය ලබාදීම වැනි දේවල් පිළිබඳවයි අවධානය යොමු කළ යුත්තේ. මොනතරම් සංවර්ධනය කළත් බලය පිළිබඳ ගනුදෙනුව නිමාවනතුරු අපට ස්ථිර සතුටක් අත්විඳීමට බැහැ. ඒ නිසා දේශපාලන විසඳුමක් පිළිබඳව වහ වහා ක්‍රියාත්මක විය යුතුයි. එයට පහසුම මඟ තමයි 13 වෙනි සංශෝධනය සම්පූර්ණයෙන්ම ක්‍රියාත්මක කිරීම. එම සංශෝධනය අද නීතිගත වෙලා තිබෙන්නේ අලුතින් ක්‍රියාත්මක කළ යුතු නැහැ. එනිසා එය වඩාත් පහසු ක්‍රියාමාර්ගයක් ලෙස අපට සලකන්නට පුළුවන් කම තිබෙන්නේ.අද අපට යම් එකඟතාවයකට අරමුණකට එන්නට නොහැකි වුණෙත්, බණ්ඩාරනායක චෙල්වනායගම්, සේනානායක චෙල්වනායගම් වැනි ගිවිසුම් ක්‍රියාත්මක නොවීම නිසා ඇතිවූ ප්‍රතිචාරවලට සමාන අවාසනාවන්ත තත්ත්වයක් ඇතිවීමට පුළුවන්. ප්‍රභාකරන් එදා ඉල්ලා සිටියේ සන්ධීය රාජ්‍යයක් මෙය භයානක දෙයක්. මෙය සරල උදාහරණයක් විදිහට පෙන්වා දෙන්නම්. ප්‍රභාකරන් බලාපොරොත්තු වුණේ නූලකින් යන්තම් ගැටගැසූ රාජ්‍ය දෙකක්. ඔවුන්ට ඕනෑම මොහොතක වෙන් වෙන්න පුළුවන්. ඒත් එදා චෙල්වනායගම්ලා ඉල්ලා සිටියේ සන්ධීය රාජ්‍යයක් නොවෙයි දෙමළ ජනතාවට බලය ලබා ගැනීමයි.අද උදාවෙලා තිබෙන්නේ ශ්‍රී ලංකාවට අතිශය වටිනා ස්වර්ණමය අවස්ථාවක්. දැන් යුද්ධය නිමයි. ආර්ථික ස්ථාවරත්වය තමයි වර්තමාන අවශ්‍යතාවය වෙලා තිබෙන්නේ. ඒ සඳහා දේශපාලන ස්ථාවරත්වයක් රටට තිබිය යුතුයි. එය අපට හුදෙකලාව සිදුකළ හැකි දෙයක් නොවෙයි, සියල්ලටම සතුටු විය හැකි දේශපාලන බලය බෙදා ගැනීමකට එක්විය යුතුයි. එමඟින් මුළු රටටම එක අරමුණක සිට ජාතින් අතර සමඟිය තුළින් පෙරටම යාමට පුළුවන්කම තිබෙනවා.* පසුගිය කාලයේදී සිදුවූ සිද්ධි පිළිබඳව නිකුත්වූ දරුස්මාන් වාර්තාව පිළිබඳව ඔබට ඇත්තේ මොන විදිහේ මතයක්ද?මෙය ප්‍රසිද්ධ කළ යුතු හෝ රටකට බලපෑම් එල්ල කළහැකි වාර්තාවක් නොවෙයි. මෙය මහ ලේකම් බැන්කී මූන් මහතාට උපදෙස් ලබාදීම සඳහා පත්කළ කමිටුවක්. ඒත් අද සිදුවෙලා තිබෙන්නේ එහි අනෙක් පැත්ත. මූන් මහතාට උපදෙස් ලබාදීමට පත්කළ කමිටුව අද අප රටට උපදෙස් ලබාදීමයි සිදු වන්නේ.* ජනාධිපති මහින්ද රාජපක්‍ෂ මහතාගේ පාලන යුගය පිළිබඳව දෙස් විදෙස් විවිධ පාර්ශව එක් එක් ආකාරයේ අර්ථකථන ලබාදෙනවා. මේ ගැන ඔබට ඇත්තේ කුමන විදිහේ අර්ථකථනයක්ද?මහින්ද රාජපක්‍ෂ කියන්නේ කිසිවෙකුට සමාන කළ හැකි නායකයෙක් නොවෙයි. මෙරට දේශපාලන ඉතිහාසය තුළ සිටින්නේ එකම මහින්ද කෙනෙකු පමණයි. ඔහුට දේශීයව තවත් ගමනක් නැහැ, ඔහු දේශීයව උපරිම තලයකට පැමිණ තිබෙන්නේ. දැන් ජාත්‍යන්තරය තුළ තමයි මහින්ද රාජපක්‍ෂ මහතාට ගමනක් තිබෙන්නේ.අද ජනාධිපතිතුමාට තෝරාගත හැකි මාර්ග දෙකක් තිබෙනවා. එනම් අතීතයේදී අශෝක අධිරාජ්‍යයා ගිය ගමන් මඟ හෝ වර්තමානයේදී නෙල්සන් මැන්ඩේලා ගමන්ගත් මාවතයි. ඔවුන් විශාල වැඩ කොටසක් ඉටුකරලා ඉතාමත් ප්‍රගතිශීලි තීන්දු ගත්තා. ඒ නිසා තමයි අදත් අශෝක අධිරාජ්‍යයා ෙඓතිහාසික දේශපාලන චරිතයක් බවට පත්වුණේ. ඒ වගේම නෙල්සන් මැන්ඩේලා මහතාත් එවැනිම චරිතයක් වුණේ නිවැරදි දේවල් නිවැරැදි මොහොතේදී සිදුකළ නිසයි. මහින්ද රාජපක්‍ෂ මහතාටත් අද අනුගමනය කළ හැකි සමාන විය හැකි ජාත්‍යන්තර දේශපාලන චරිතයක් තිබෙනවා නම් ඒ අශෝක හෝ මැන්ඩේලා පමණයි. මන්ද මහින්දට දේශීයව ජයගත යුතු චරිතයක් නොමැති නිසා..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>29</day>
    </date>
    <link>http://www.dinamina.lk/2011/06/29/_art.asp?fn=n1106292</link>
    <topic>පාසල් නොලැබූ බස්නාහිර දරුවන් ගැන වහා දන්වන්න</topic>
    <author>ජීවනී පතිරණ</author>
    <content>බස්නාහිර පළාතේ පාසල් සඳහා 2011 වර්ෂයේ පළමු වසරට ළමුන් ඇතුළත් නොකළ දෙමාපියන්ට හැකි ඉක්මනින් තමාට අයත් කලාප අධ්‍යාපන කාර්යාලයට දන්වන ලෙස බස්නාහිර පළාත් ප්‍රධාන අමාත්‍ය හා අධ්‍යාපන අමාත්‍ය ප්‍රසන්න රණතුංග මහතා ඉල්ලා සිටී.මෙතෙක් පාසලක් නොලැබූ දරුවන්ට කලාප කාර්යාලය මගින් පාසලක් ලබාදීමට කටයුතු කරන බැවින් ජනපි‍්‍රය පාසල් හෝ ජාතික පාසල් පිළිබඳ බලා නොසිට මේ අවස්ථාව ලබා ගන්නා ලෙස ද අමාත්‍යවරයා දන්වා සිටී..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>29</day>
    </date>
    <link>http://www.dinamina.lk/2011/06/29/_art.asp?fn=n1106297</link>
    <topic>උතුරු-නැඟෙනහිර ප්‍රශ්නයට</topic>
    <author/>
    <content>පාර්ලිමේන්තුවේ තේරීම් කාරක සභාව ලබාදෙන ඕනෑම දේශපාලන විසඳුමක් පිළිගැනීමට තමන් සූදානම් බව ජනාධිපති මහින්ද රාජපක්ෂ මහතා ප්‍රකාශ කරයි.තනි පක්ෂයක් සමඟ කතා කර උතුර - නැඟෙනහිර ප්‍රශ්නයට දේශපාලන විසඳුමක් දීම සාධාරණ නොවන බව තමාට සන්ධානයේ පක්ෂ දැනුම් දුන් බවද ජනපති කීය. දේශපාලන විසඳුමක් දීමේදී කල් මැරීමක් නොමැති බව කී රාජපක්ෂ මහතා තේරීම් කාරක සභාව ලබා දෙන තීන්දුව පිළිගන්නා බවද කීය.දෙමළ ජාතික සන්ධානය සමඟ සාකච්ඡා කළ බව සිහිපත් කළ ජනාධිපතිතුමා එම සන්ධානය සමඟ කෙරෙන සාකච්ඡා මාලාවේ 7 වෙනි වටය අද (29) පැවැත්වෙන බවද කීය. පෞද්ගලික හා රාජ්‍ය ජනමාධ්‍ය ප්‍රධානීන්ගේ සුහද හමුවේදී මතුකළ ප්‍රශ්නවලට පිළිතුරු දෙමින් ජනාධිපතිතුමා ඉහත අදහස් පළ කළේ ය. තේරීම් කාරක සභාව ඉතා ඉක්මණින් තීන්දුවක් දුනහොත් එය ක්‍රියාත්මක කරන බවද රාජපක්ෂ මහතා මෙහිදී පෙන්වා දුන්නේ ය.මෙහිදී ඉන්දියාව කුමක් කීවේදැයි මාධ්‍යවේදියෙක් ප්‍රශ්න කළේ ය. ‘සුවදුක් විමසීමට ආපු ගමනක්.යටිතල පහසුකම් ගැනත් කතා කළා. බලතල 13 ද ඉන් ඔබ්බටද යන්න ගැන කතා කළේ නෑ” යි ජනාධිපතිතුමා පිළිතුරු දුන්නේ ය. බලතල බෙදීම ගැන මෙහේදිවත් එහේදිවත් කතා කළේ නැතැයි විදේශ ඇමැති මහාචාර්ය ජී.එල්.පීරිස් මහතා මෙම සාකච්ඡාවට එක්වෙමින් කීවේ ය. ඉන්දියාවත් - ශ්‍රී ලංකාවත් අතර සුහදතාව ඉතාමත් හොඳින් පවත්වාගෙන යන බවද ජනාධිපතිතුමා මාධ්‍ය ප්‍රධානීන් හමුවේ සිනාමුසුව ප්‍රකාශ කර සිටියේ ය..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>29</day>
    </date>
    <link>http://www.dinamina.lk/2011/06/29/_art.asp?fn=n1106298</link>
    <topic>ශ්‍රී ලංකාව අවදානම් තත්ත්වයෙන් මිදුණ රටක්</topic>
    <author>මහින්ද අලුත්ගෙදර</author>
    <content>අමෙරිකානු රාජ්‍ය දෙපාර්තමේන්තුව නිකුත් කළ වාර්තාවකට අනුව ශ්‍රී ලංකාව අවදානම් සහගත තත්ත්වයෙන් මිදුණ යහපත් රටවල් ගණයට ඇතුළත්ව තිබේ.බලහත්කාරයෙන් සේවයේ යෙදවීම, ලිංගික වෙළඳාමට පිරිමින් කාන්තාවන් සහ ළමයින් සැපයීම ආදී මුලාශ්‍රයන් පදනම් කර ගනිමින් අමෙරිකා රාජ්‍ය දෙපාර්තමේන්තුව නිකුත් කළ 2011 වාර්තාවට අනුව ශ්‍රී ලංකාව අවදානම් ලැයිස්තුවෙන් ඉවත් කර තිබේ.මිනිස් ජාවාරමේ ගොදුරු බවට පත් වු පුද්ගලයන්ගේ රැකවරණය සඳහා ක්‍රියාමාර්ග ගැනීමට ශ්‍රී ලංකා රජය නිරන්තරයෙන් උත්සාහ ගෙන තිබෙන අතර ?ශ්‍රී ලංකාව එහිදී සෙසු රටවල් සමඟ මිත්‍රශීලී ප්‍රතිපත්ති අනුගමනය කර ඇත.කෙසේ වුවද එවැනි පුද්ගලයන්ගේ ආරක්ෂාව සඳහා ?ශ්‍රී ලංකාව ප්‍රයත්න දරමින් සිටින බවද එම වාර්තාවේ අන්තර්ගත කර ඇත. මේ අතර අමරිකානු රාජ්‍ය දෙපාර්තමේන්තුව නිකුත් කර ඇති මෙම වාර්තාව සම්බන්ධයෙන් අදහස් දක්වමින් ?ශ්‍රී ලංකාවේ අමෙරිකානු තානාපති කාර්යාලය ප්‍රකාශ කරන්නේ මිනිස් ජාවාරම මැඩලීම අතින් ?ශ්‍රී ලංකා රජය ප්‍රගතියක් අත්කර ගෙන ඇති බවය..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>29</day>
    </date>
    <link>http://www.dinamina.lk/2011/06/29/_art.asp?fn=n1106293</link>
    <topic>*කවුරු නොකෑවත්මම කන්නේ රතු බත්</topic>
    <author/>
    <content>“කවුරු නොකෑවත් මම කන්නේ බත් - මම රතු බත් කනවා” ඒක මම නතර කරන්නේ නෑ”හාල්වල ආසනික් ඇතැයි යන ප්‍රශ්නය ජනමාධ්‍ය ප්‍රධානීන්ගේ සුහද හමුවේ දී මතු වූ අවස්ථාවේ ජනාධිපති මහින්ද රාජපක්ෂ මහතා එසේ කියා සිටියේ ය. “හාල්වල ආසනික් තිබේද නැද්ද යන්න සම්බන්ධයෙන් දෙපැත්තේම මතයට මා සවන් දෙනවා. ඒත් මම පිළිගන්නේ කාර්මික තාක්ෂණ ආයතනයේ මතය පමණයි. දෙපැත්තේම මතය පිළිගන්න අපට බෑ” යනුවෙන්ද ජනාධිපතිතුමා සියල්ලෝ සිනා ගන්වමින් කීවේ ය.උතුරු පළාත් සභා මැතිවරණය ලබන වසරේ ස්ථිර වශයෙන්ම පැවැත්වෙන බව ජනාධිපති මහින්ද රාජපක්‍ෂ මහතා ප්‍රකාශ කරයි.ඒ සඳහා සූදානම් වන ලෙස තමා සියලු දෙනාගෙන් ඉල්ලා සිටින බව ද ජනාධිපතිතුමා කීය.“ආරක්ෂක රහස් හැර සියලු දේම දැන ගැනීමේ අයිතිය හැමෝටම තියෙනවා”තොරතුරු දැන ගැනීමේ අයිතිය පිළිබඳ පනත පරාජයට පත් කිරීම සම්බන්ධයෙන් ජනමාධ්‍ය ප්‍රධානියකු ඇසූ ප්‍රශ්නයකට පිළිතුරු දෙමින් ජනාධිපති මහින්ද රාජපක්ෂ මහතා එසේ කීය. ආරක්ෂක තොරතුරු දෙන්න බැහැනේදැයි ඒ මහතා පෙරළා ප්‍රශ්න කළේ ය. කටුනායක සිද්ධිය සම්බන්ධයෙන් පත්කළ මහානාම තිලකරත්න ඒකපුද්ගල කමිටු වාර්තාව ප්‍රසිද්ධ නොකිරීම ගැනද මාධ්‍ය ප්‍රධානීහු ප්‍රශ්න කළහ. “විශේෂයෙන් ඒක පත්කළේ ආරක්ෂක තත්ත්වය ගැන මට දැන ගන්නයි. ඒ නිසා එය ප්‍රසිද්ධ කළ යුතු නැතැයි ජනපතිතුමා කීය”..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>29</day>
    </date>
    <link>http://www.dinamina.lk/2011/06/29/_art.asp?fn=n1106299</link>
    <topic>ආනන්දයේ ප්‍රාථමික අංශය වෙන තැනකට ගෙන යන්නේ නෑ</topic>
    <author/>
    <content>කොළඹ ආනන්ද විද්‍යාලයේ ප්‍රාථමික අංශය වෙනත් ස්ථානයකට ගෙන යාමේ සූදානමක් ඇති බවට ගෙන යන ප්‍රචාරයෙහි කිසිදු සත්‍යතාවයක් නොමැති බව රජය දැඩි ලෙස අවධාරණය කරයි.රජය අපහසුතාවට පත් කිරීමේ අරමුණින් කෙරෙන මෙවැනි ප්‍රචාර මුළුමනින්ම බැහැර කෙරෙන අතර, මෙම ප්‍රචාරයන්ට නොරැවටෙන ලෙස රජය ජනතාවගෙන් ඉල්ලා සිටී..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>29</day>
    </date>
    <link>http://www.dinamina.lk/2011/06/29/_art.asp?fn=n11062910</link>
    <topic>ජාතික මිනින්දෝරු දිනයඅගෝස්තු 2දා</topic>
    <author>මහින්ද අලුත්ගෙදර</author>
    <content>සෑම වසරකම අගෝස්තු දෙවැනිදා ජාතික මිනින්දෝරු දිනය වශයෙන් ප්‍රකාශයට පත් කිරීමට රජය තීරණය කර ඇත.මේ වසරේ අගෝස්තු මස 2 දා සිට එම දිනය සළකන බවත්, වසර 210 ක් පැරණි එම දෙපාර්තමේන්තුවේ මෙහෙවර අගයමින් මේ සඳහා අමාත්‍ය මණ්ඩලයේ අනුමැතිය ලැබී තිබෙන බවත් ඉඩම් හා ඉඩම් සංවර්ධන ඇමැති ජනක බණ්ඩාර තෙන්නකෝන් මහතා පවසයි.1800 අගෝස්තු මස 2 දා එවකට ආණ්ඩුකාරවරයා වශයෙන් කටයුතු කළ ශ්‍රීමත් ෆෙඩ්රික් නොර්ත් විසින් ප්‍රකාශයට පත්කළ මෙම දෙපාර්තමේන්තුව එදා සිට මේ දක්වා ප්‍රවාහන, ඉදිකිරීම්, වාරිමාර්ග, නිවාස ව්‍යාපෘති, ගුවන් තොටුපළ හා වරාය සංවර්ධන ව්‍යාපෘති ක්‍රියාත්මක කර තිබේ.මීට අමතරව වර්ණ 6 කින් සමන්විත භූ ලක්ෂණාත්මක සිතියම සකස් කිරීම ද මිනින්දෝරු දෙපාර්තමේන්තුවෙන් සිදුවන බව පෙන්වා දෙන ඇමතිවරයා ඊට අමතරව 1998 හිමිකම් ලියාපදිංචි කිරීමේ පනත යටතේ ක්‍රියාත්මක බිම් සවිය වැඩසටහනට අයත් කැඩැස්තර සිතියම් සකස් කිරීම ද මෙම දෙපාර්තමේන්තුවට අයත් කාර්යයක් බව ද ජනක බණ්ඩාර තෙන්නකෝන් මහතා කියා සිටී..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>29</day>
    </date>
    <link>http://www.dinamina.lk/2011/06/29/_art.asp?fn=n11062911</link>
    <topic>දිනමිණ-මන්චිශිෂ්‍යත්ව වැඩමුළුවසූරියවැවදී</topic>
    <author/>
    <content>දිනමිණ හා මන්චි අනුග්‍රහයෙන් පැවැත්වෙන නැණ ශිෂ්‍යත්ව වැඩමුළුවේ තවත් වැඩසටහනක් සූරියවැව නගර ශාලාවේදී ජූලි 02 දා පැවැත්වේ.නොමිලේ පැවැත්වෙන එම වැඩමුළුවට ප්‍රදේශයේ පාසැල්වල සිසු සිසුවියන්ට ඇරැයුම් කෙරේ..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>29</day>
    </date>
    <link>http://www.dinamina.lk/2011/06/29/_art.asp?fn=n1106294</link>
    <topic>හමුදාවට බැඳෙන්න ආසයි</topic>
    <author>භක්ති ධර්මපි‍්‍රය මෙන්ඩිස් සහ චමීර ඇල්ලදෙණිය</author>
    <content>සරසවි වරම් ලබා දැනට නායකත්ව පුහුණුව ලබන සිසු දැරියන් පිරිසක් තමන්ව යුද හමුදා සේවයට බඳවා ගන්නා ලෙස යුද හමුදාපති ලුතිනන් ජෙනරල් ජගත් ජයසූරිය මහතාගෙන් ඉල්ලීමක් කර තිබේ.නායකත්ව පුහුණුවට පැමිණි තමන් එදිනෙදා ජීවිතයේ සෑම ක්‍රියාවක්ම පිළිවෙළට හා ක්‍රමවත්ව සිදුකරන ආකාරයත් නොබියව ජීවිතේ ඕනෑම ගැටලුවකට මුහුණ දෙන ආකාරයත් හොඳින් ඉගෙන ගත් බව සිසුහු හමුදාපතිවරයාට පැවසූහ.අනුරාධපුරය කලත්තෑව යුද හමුදා කඳවුරේ නිරීක්‍ෂණ චාරිකාවක නියැළුණු යුද හමුදාපති ලුතිනන් ජෙනරල් ජගත් ජයසූරිය මහතාට එහි සිටි සිසුහු මෙසේ පැවසූහ. යුද හමුදාපතිවරයා පෙරේදා (27) පස්වරුවේ මේ නිරීක්‍ෂණ චාරිකාවේ නියැළුණු අතර, එහිදී නායකත්ව පුහුණුව ලබන සිසු දැරියන් සමඟ සුහද පිළිසඳරක නිරත වූහ.කිසිදු අඩුපාඩුවකින් තොරව තමන් නායකත්ව පුහුණුව ලබන බවත්, පාසල් කාලයේදීම මේ පුහුණුව තමන්ට ලැබුණේ නම් එය ජීවිත ගමන සඳහා වඩාත් ශක්තියක් වන බවත් සිසුහු පවසති..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>29</day>
    </date>
    <link>http://www.dinamina.lk/2011/06/29/_art.asp?fn=n1106295</link>
    <topic>රිසානා නිදහස් කර ගැනීමේසටන අතහරින්නේ නෑ</topic>
    <author>මහින්ද අලුත්ගෙදර</author>
    <content>සෞදි අරාබියාවේ දී මරණ දඬුවම නියම වී සිටින ශ්‍රී ලාංකික ගෘහ සේවිකා රිසානා නෆීක් නිදහස් කර ගැනීමේ සටන කිසි විටෙකත් අත් නොහරින බව රජය අවධාරණය කරයි.ඇයගේ මරණ දඬුවම ක්‍රියාත්මක කිරීමට යන බව පවසමින් ඇතැම් මාධ්‍ය ආයතන විවිධ ප්‍රචාරයන් ගෙන යාම හේතුවෙන් ඇයව නිදහස් කර ගැනීමට ඇති හැකියාව අහිමි විය හැකි බවත්, මිනිස් ජීවිත සමඟ සෙල්ලම් කිරීමෙන් වළකින ලෙසට ඔවුන්ගෙන් ඉල්ලා සිටින බවත්, විදේශ රැකියා ප්‍රවර්ධන හා සුබසාධන ඇමැති ඩිලාන් පෙරේරා මහතා සඳහන් කරයි.හෙතෙම මේ බව ප්‍රකාශ කළේ සෞදි අරාබියාවේ සේවය කළ ශ්‍රී ලාංකික ගෘහ සේවිකා රිසානා නෆීක්ට නියම වී තිබෙන මරණ දඬුවම ක්‍රියාත්මක කිරීමට යන බවට මාධ්‍ය මඟින් පළවූ වාර්තාව සම්බන්ධයෙන් “දිනමිණ” ට විශේෂ ප්‍රකාශයක් කරමිනි.සෞදි අරාබියාවේ ගෘහ සේවය කළ රිසානා නෆීක් නැමැති ශ්‍රී ලාංකික ගෘහ සේවිකාව අතින් ඇය සේවය කළ නිවෙසේ කුඩා බිලිඳකු මරණයට පත් වීමේ චෝදනාවට වරදකරු කරමින් එරට අධිකරණයක් මඟින් ඇයට මරණ දඬුවම නියම කරනු ලැබීය.කෙසේ වුවද එම මරණ දඬුවම ක්‍රියාත්මක කිරීම ජනාධිපති මහින්ද රාජපක්ෂ මහතාගේ ඉල්ලීම මත තාවකාලිකව අත්හිටුවා තිබෙන බව ද ඇයව නිදහස් කර ගැනීම සඳහා ගත හැකි සෑම පියවරක් ම මේ වන විටත් ගෙන තිබෙන බව ද ඩිලාන් පෙරේරා මහතා සඳහන් කරයි.ඊට අමතරව ඒ මහතා පෙන්වා දෙන්නේ මේ නඩු තීන්දුව කලකට පෙර ලබා දුන් එකක් බවත් ඒ සම්බන්ධයෙන් යළි යළිත් ප්‍රචාරයන් ගෙන යාමෙන් සෞදි අරාබියානු ජන සමාජය තුළ ශ්‍රී ලංකාව පිළිබඳව වැරැදි මතයක් ගොඩනැඟෙන බවත්ය..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>29</day>
    </date>
    <link>http://www.dinamina.lk/2011/06/29/_art.asp?fn=n1106296</link>
    <topic>හෙලිකොප්ටර් යානානකල්ස් ගින්න නිවයි</topic>
    <author>භක්ති ධර්මප්‍රිය මෙන්ඩිස් සහ රක්ෂණ ශ්‍රියන්ත</author>
    <content>නකල්ස් රක්ෂිතයේ අක්කර හත්සීයක් විනාශ කරමින් පැතිර ගිය ගින්න ගුවන් හමුදාව හෙලිකොප්ටර් යානා සහායෙන් ඊයේ (28) පෙරවරු වන විට නිවා දැමිණි.මේ ගින්න නිවීම සඳහා පල්ලේකැලේ යුද හමුදා කඳවුරු නිලධාරීන් හා සෙබළුන්, පොලිස් නිලධාරීන්, වනජීවි නිලධාරීන් සහ ප්‍රදේශවාසීන් ජීවිත පරදුවට තබමින් මහඟු සේවයක් ඉටු කළ බව ප්‍රදේශ භාර සහකාර පොලිස් අධිකාරි එස්. එම්. තෙන්නකෝන් මහතා දිනමිණ ට පැවසීය.නකල්ස් රක්ෂිතයේ නැඟෙනහිර කඳු බෑවුම් කොටසේ හටගත් මේ ගින්න පුරා දින තුනක් පැවති අතර තද සුළං හේතුවෙන් සෙසු ප්‍රදේශවලටද ගින්න පැතිරීම වේගවත් විය. රක්ෂිතයට ගිනි තැබීම දැව ජාවාරම්කරුවන් හෝ දඩයක්කරුවන් සිදුකරන්නට ඇතැයි සැක කරන බව සහකාර පොලිස් අධිකාරිවරයා අවධාරණය කළේය. මේ වන විට ගින්න සම්පූර්ණයෙන් නිවා ඇති බවත් තද සුළං හේතුවෙන් ගින්න නැවත හටගැනීමේ අවදානමක් ඇති බවත් තෙන්නකෝන් මහතා පැවසීය..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>29</day>
    </date>
    <link>http://www.dinamina.lk/2011/06/29/_art.asp?fn=n11062913</link>
    <topic>හොරෙන් ගෙනා එනසල් තොගයක්අයුර්වේද ඖෂධ සංස්ථාවට</topic>
    <author>සුභාෂිනී සේනානායක</author>
    <content>නීති විරෝධී ලෙස රැගෙන ආ රුපියල් ලක්‍ෂ 54 ක් පමණ වටිනා එනසල් කිලෝ 1200 ක් ඊයේ (28) ශ්‍රී ලංකා රේගුව මගින් ශ්‍රී ලංකා ආයුර්වේද ඖෂධ සංස්ථාවට භාර දුන්නේය. විවිධ රටවල්වලින් වරින් වර මෙරටට රැගෙන ආ රාජසන්තක කරන ලද මෙම එනසල් තොගය ශ්‍රී ලංකා රේගුව භාරයේ පැවැති බවත්, දේශීය ඖෂධ නිෂ්පාදනය සඳහා ශ්‍රී ලංකා ආයුර්වේද ඖෂධ සංස්ථාවට භාර දුන් බවත්, නියෝජ්‍ය රේගු අධ්‍යක්‍ෂ ලාලිත වීරසිංහ මහතා ‘දිනමිණ’ ට කීය..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>29</day>
    </date>
    <link>http://www.dinamina.lk/2011/06/29/_art.asp?fn=n11062914</link>
    <topic>කොරතොට ගල්කොරියකින්නිවාස 20කට හානි සිදුවෙලා</topic>
    <author>කඩුවෙල සමූහ සමන්ති මීරියගල්ල</author>
    <content>කඩුවෙල කොරතොට දේවාලය අසළ කලක පටන් පවත්වාගෙන යන කළුගල් කොරියෙන් ගල් කැබිලි විසිවී ඊයේ (27) සවස කොරතොට නිවාස 20කට පමණ අලාභ හානි සිදුවී ඇති අතර කුඩා දරුවන් කිහිප දෙනෙකුද තුවාල ලබා ඇත.මීට පෙර අවස්ථාවන් කිහිපයකදීම කළුගල් බෝර වැදීම නිසා ප්‍රදේශවාසීන් අපහසුතාවට පත්ව ඇති බවත්, කොරතොට රජමහා විහාරයටද හානි සිදුවූ බවත් ප්‍රදේශවාසීහු පවසති.දූවිලි සහ ගල්කුඩු ශරීර ගත වීමෙන් ලෙඩ රෝගවලට ගොදුරුවීම හා ජීවිත හා දේපළ හානි සිදුවීම වලක්වන ලෙස ඉල්ලා ප්‍රදේශවාසීන් විසින් නවගමුව පොලිසිය වෙත පැමිණිලිකර ඇත. සිද්ධිය පිළිබඳ වැඩිදුර පරීක්ෂණ නවගමුව පොලිසිය විසින් මෙහෙයවති..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>29</day>
    </date>
    <link>http://www.dinamina.lk/2011/06/29/_art.asp?fn=n11062915</link>
    <topic>අනතුරට පත්වූ වාහනයකඋපකරණ ගලවා රක්‍ෂිතයට</topic>
    <author>කුරුණෑගල මධ්‍යම විශේෂ – ආරියපාල වංශතිලක,</author>
    <content>වයඹ පළාත් සංචාරක සේන ඉදිරිසිංහ පසුගියදා කුරුණෑගල තෙලියාගොන්නේදී සිදුවූ මාරක රිය අනතුරට ලක්වූ වාහනයේ අමතර රෝදය හා කොටස් සොරෙන් ගැලවූ පුද්ගලයින් දෙදෙනෙකු කුරුණෑගල පොලිසිය මගින් 27දා අත්අඩංගුවට ගෙන ඇත.මේ සම්බන්ධයෙන් චීවරධාරියෙකු සහ තවත් පුද්ගලයෙක් පොලිසිය විසින් සැකපිට අත්අඩංගුවට ගෙන පොල්ගහවෙල මහේස්ත්‍රාත් අධිකරණයට ඉදිරිපත් කිරීමෙන් පසු රක්‍ෂිත බන්ධනාගාර ගත කැරිණි.කුරුණෑගල මූලස්ථාන පොලිසිය පිටුපස ගාල්කර තිබියදී මැදියම් රැයේ මෙම සොරකම සිදුකර ඇති බව පොලිසිය කියයි..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>29</day>
    </date>
    <link>http://www.dinamina.lk/2011/06/29/_art.asp?fn=n11062916</link>
    <topic>අසු හැවිරිදි අයෙක් දුම්රියට බිලි</topic>
    <author>නිට්ටඹුව සමූහ, ජෙනට් ජයසිංහ</author>
    <content>ගම්පහ සහ දාරළුව දුම්රිය ස්ථාන දෙක අතරදී අසු හැවිරිදි වයස්වූ පුද්ගලයෙක් පෙරේදා (27) පෙරවරුවේ දුම්රිය පාර හරහා පැනීමට යාමේදී දුම්රියේ හැපී මියගොස් තිබේ. මියගිය පුද්ගලයාගේ මෘත ශරීරය වතුපිටිවල රජයේ රෝහලේ තැන්පත් කර ඇත. මියගිය පුද්ගලයාගේ වගතුග මෙතෙක් අනාවරණය කරගෙන නොමැති අතර, වැඩිදුර පරීක්‍ෂණය සඳහා ඔහු පිළිබඳ තොරතුරු ලබා ගැනීමට ගම්පහ මූලස්ථාන පොලිසියේ සුළු පැමිණිලි අංශය මහජන සහාය පතයි.මේ පිළිබඳ පොලිස් පරීක්‍ෂණ සුළු පැමිණිලි අංශයේ ස්ථානාධිපති පොලිස් පරීක්‍ෂක කැමිලස් ගුණරත්න මහතාගේ උපදෙස් මත පොලිස් සැරයන් චන්ද්‍රලාල් සහ පොලිස් කොස්තාපල් ජයනාත් පවත්වයි. සිද්ධිය සම්බන්‍ධ මහේස්ත්‍රාත් පරීක්‍ෂණය ගම්පහ අතිරේක මහෙස්ත්‍රාත් ඉන්දික අත්තනායක මහතා ඝාතනය සිදුවූ ස්ථානයේදී පැවැත්වූ අතර අධිකරණ වෛද්‍ය පරීක්‍ෂණය ගම්පහ - දිසා මහ රෝහලේදී පැවැත්වේ.මේ පිළිබඳ පොලිස් පරීක්‍ෂණය ගම්පහ මූලස්ථාන පොලිසියේ ස්ථානාධිපති ප්‍රධාන පොලිස් පරීක්‍ෂක ප්‍රභාත් දයානන්ද මහතාගේ උපදෙස් මත අපරාධ අංශයේ ස්ථානාධිපති පොලිස් පරීක්‍ෂක උපුල් ලියනගම මහතාගේ අධික්‍ෂණය යටතේ පොලිස් පරීක්‍ෂක සමන් ජයසිංහ, පොලිස් සැරයන් 723 විජේසූරිය , 26444 ශාන්තලාල්, 23964 සිසිර සහ පොලිස් කොස්තාපල්වරුන් වන 55394 කිත්සිරි 155409 රූපරත්න යන නිලධාරීන් මෙහෙයවති..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>29</day>
    </date>
    <link>http://www.dinamina.lk/2011/06/29/_art.asp?fn=n11062917</link>
    <topic>ගල්කිස්ස පොලිස් ස්ථානාධිපති මාරු කළාට උද්ඝෝෂණයක්</topic>
    <author>සුරන්ජිත් පෙරේරා</author>
    <content>වසර 2කට අධික කාලයක් ගල්කිස්ස කොට්ඨාස දූෂණ මර්දන ඒකකයේ ස්ථානාධිපතිවරයා ලෙස සිටි උප පොලිස් පරීක්‍ෂක මුදිත දල්පදාදු මහතා කිසිම විනය චෝදනාවක් නොමැතිව වහාම ක්‍රියාත්මක වන පරිදි කොළඹ රථවාහන පොලිසියට මාරුකර ඇත.ගල්කිස්ස පොලිස් කොට්ඨාසයට අයිති පොලිස් බල ප්‍රදේශ අටක පවත්වාගෙන ගිය මත්ද්‍රව්‍ය, ගණිකා නිවාස ඇතුළු නොයෙක් දූෂණ ව්‍යාපාර මැඬපවත්මින් අවංකව රාජකාරි සිදු කළ නිලධාරියෙකු වශයෙන් ප්‍රදේශයේ ජනතාවගේ ඇතුළු නොයෙක් ජනකොටස් අතර ප්‍රසිද්ධව සිටි මුදිත මහතා කිසිම චෝදනාවක් නොමැතිව හදිසියේම ගල්කිස්ස පොලිස් කොට්ඨාසයෙන්ම ඉවත් කිරීමට විරෝධය දක්වා පසුගියදා ගල්කිස්ස පොලිස් ස්ථානය ඉදිරිපිට උද්ඝෝෂණයක් සිදු කළහ.එහිදී ජනතාව පැවසුවේ ප්‍රදේශයේ ප්‍රබල මත්ද්‍රව්‍ය ජාවාරම්කරුවන් පිරිසකගේ නොයෙක් ජාවාරම්වලට බාධාවක් වූ මෙම පොලිස් නිලධාරියා නිහඬ කිරීම සඳහා උසස් පොලිස් නිලධාරියකු විසින් විශාල මුදලක් ලබාගෙන ඇති බවයි..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>29</day>
    </date>
    <link>http://www.dinamina.lk/2011/06/29/_art.asp?fn=n11062918</link>
    <topic>මදුරුවන් බෝවීමට ඉඩ හැරි43 කට 107,500ක් දඩ</topic>
    <author>සිරිසේන රාජපක්ෂ</author>
    <content>මදුරු කීටයන් බෝවන පරිශ්‍රයක් ඇති කිරීමේ වරදකරුවන් වූ හතළිස් තුන් (43) දෙනෙකුට නුගේගොඩ ප්‍රධාන මහේස්ත්‍රාත් රෝහණ අනුර කුමාර හේරත් මහතා විසින් එකිනෙකාට රුපියල් දෙදහස් පන්සීය ( 2500/-) බැගින් ඊයේ (28) දඩ නියම කරන ලදී.මහරගම, නාවින්න, ජම්බුගස්මුල්ල පන්නිපිටිය, පැපිලියවල යන ප්‍රදේශවල පසුගියදා කරන ලද සෝදිසියකින් පසු මෙම හතළිස් තුන් දෙනා රෝග නිරෝධායන හා රෝග වැලැක්වීමේ පනත පිට අදාළ ප්‍රදේශවල සෞඛ්‍ය වෛද්‍ය නිලධාරිිවරුන් විසින් අධිකරණයට ඉදිරිපත් කර තිබිණි.අනතුරුව ඔවුන් වෙනුවෙන් පෙනී සිටි නීතිඥවරුන්ගේ මාර්ගයෙන් ඔවුන් වරද පිළිගත් පසු මහේස්ත්‍රාත්වරයා ඔවුනට ඉහත කී ලෙස දඩ නියම කළේය.වරදකරුවන් අතර ව්‍යාපාරික, ගුරුවරුන්, කර්මාන්තකරුන්, උසස් තනතුරු දරන්නන් සිටින බවත්, ටින් භාජන, යෝගට් කෝප්ප ගොඩනැගිලි උපකරණ වැහිපිහිලි අබලි ද්‍රව්‍ය වල මදුරු කීට බෝවීම ගැන සැලකිලිමත් නොවූ බවට ඔවුනට චෝදනා ඉදිරිපත් කර තිබිණ.සිද්ධියට අදාළ ස්ථාන පිරිසුදු කර සැප්තැම්බර් මස 14 වෙනිදා අධිකරණයට වාර්තා කරන ලෙස සෞඛ්‍ය වෛද්‍ය නිලධාරීන්ට දැන්වීය..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>29</day>
    </date>
    <link>http://www.dinamina.lk/2011/06/29/_art.asp?fn=n11062919</link>
    <topic>වෙළෙඳ සල කඩාලක්‍ෂ 2ක බඩු සොරාගෙන</topic>
    <author>නිට්ටඹුව සමූහ - ජෙනට් ජයසිංහ</author>
    <content>මීරිගම පොලිස් වසමේ වරකාපොළ මාර්ගයට මුහුණලා එකට යාබදව පිහිටි ඇඟලුම් වෙළෙඳ සලකට සහ සිල්ලර බඩු වෙළඳ සලකට පෙරේදා රාත්‍රී (27 වන දින) එහි පිටුපස වහලයේ උලු ඉවත්කර ඇතුළුවූ කණ්ඩායමක් වෙළඳ සල් දෙකෙහි තිබූ රුපියල් ලක්‍ෂ දෙකක් පමණ වටිනා නිමි ඇඳුම් සහ කිරිපිටි ඇතුළු සිල්ලර බඩු තොගයක් සොරාගෙන ගොස් තිබේ.වෙළෙඳසල් හිමිකාරිය රාත්‍රී වෙළඳ සල වසා නිවසට ගියපසු සොරකම සිදුවී ඇති අතර ඔවුන් වෙළඳ සලට ඇතුළුවූ මාර්ගයෙන්ම පිටව ගොස් අති බවද පොලිස් ආරංචිමාර්ග පවසයි.මේ පිළිබඳව පොලිස් පරික්‍ෂණ මීරිගම පොලිසියේ අපරාධ අංශයේ ස්ථානාධිපති පොලිස් පරීක්‍ෂක බාලසූරිය, ග්‍රාම ආරක්‍ෂක සිසිර සහ ගම්පහ කොට්ඨාස අපරාධ ස්ථාන පරීක්‍ෂණාගාරයේ පොලිස් පරීක්‍ෂක කෝසල ලියනආරච්චි සහ පොලිස් සැරයන් විජේසිරි මහත්වරු මෙහෙයවති..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>29</day>
    </date>
    <link>http://www.dinamina.lk/2011/06/29/_art.asp?fn=n11062920</link>
    <topic>තදබදය අඩුකිරීමටඅගලවත්තට අධිකරණයක්</topic>
    <author/>
    <content>මතුගම සංචාරකමතුගම අධිකරණ සංකීර්ණයේ පවතින තදබදය ලිහිල් කිරීම සඳහා අගලවත්තට සංචාරක අධිකරණයක් ලබාදීමට අධිකරණ අමාත්‍යාංශය පියවර ගෙන ඇත. මේ සංචාරක අධිකරණය අගලවත්ත විවිධ සේවා සමුපකාර සමිතියට අයත් ලියනගෙදර ගොඩනැඟිල්ලක ආරම්භ කෙරේ. අගලවත්ත, පාලින්දනුවර හා බුලත්සිංහල ප්‍රාදේශීය ලේකම් කොට්ඨාසවල පදිංචිකරුවන්ගේ නඩු මෙහිදී විභාග කෙරේ.වැවිලි කර්මාන්ත ඇමැති මහින්ද සමරසිංහ මහතාගේ යෝජනාවක් අනුව අගලවත්ත ප්‍රාදේශීය ලේකම් එච්. පී. සුමනසේකර මහතා කඩිනමින් අධිකරණය ආරම්භ කිරීමට කටයුතු කරගෙන යයි..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>29</day>
    </date>
    <link>http://www.dinamina.lk/2011/06/29/_art.asp?fn=r1106291</link>
    <topic>පැලවත්ත අරුප්පිටිය වෙල්යායේ අක්කර 10ක් පුරන්වෙලා</topic>
    <author>කෝට්ටේ මධ්‍යම සමූහ – නන්ද ඒකනායක</author>
    <content>පැලවත්ත, අරුප්පිටිය වෙල්යායේ කුඹුරු අක්කර 10 ක් පමණ මේ කන්නයේ වගා නොකිරීම නිසා පුරන් වී ඇත.පසුගිය යල කන්නය දක්වා මේ කුඹුරුවලින් අඩක් පමණ අස්වැද්දීය.අඳ ගොවියන් මෙවර වගා නොකිරීම නිසා ඉදිරියේ මේ කුඹුරු දිගටම පුරන්වීමට ඉඩ ඇති බව අරුප්පිටිය වෙල්යාය අස්වද්දන අනෙකුත් ගොවියෝ පවසති.ප්‍රදේශයේ කෘෂි නිලධාරින් වගා නොකරන කුඹුරු සොයා බලා වගා කිරීමට කටයුතු කළ යුතු නමුත්, ඔවුන්ගෙන් එම රාජකාරිය ඉටුනොවන බවට එම ගොවියෝ චෝදනා කර සිටිති.වගා නොකරන අඳ ගොවියන්ගෙන් එම කුඹුරු ලබාගෙන වෙනත් අඳ ගොවියන්ට පැවරිය යුතුය. කුඹුරු වගා කිරීමට කැමති අඳ ගොවියන් විශාල පිරිසක් සිටියත්, ඔවුන්ට එම අවස්ථාව ලබාදීමට කටයුතු නොකිරීම පිළිබඳව කුඹුරු හිමියන් හා කෘෂි නිලධාරින් වගකිව යුතු යැයි ජනතාව කියති.  .</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>29</day>
    </date>
    <link>http://www.dinamina.lk/2011/06/29/_art.asp?fn=r1106292</link>
    <topic>අරණායක ගොවීන්ට ලබා දුන් පැළ වර්ගනිසි ප්‍රමිතියට නෑ</topic>
    <author>මාවනැල්ල සමූහ පී. සෙනෙවිරත්න</author>
    <content>කෑගල්ල කෘෂිකර්ම දිසාවේ අරණායක ප්‍රාදේශීය සභා බල ප්‍රදේශයේ ග්‍රාම සේවා වසම්වල වෙසෙන ගොවීන් හයදහසක් පමණ පිරිසකට ලබාදුන් පැළ වර්ග වගාකැර නිසි ප්‍රතිඵල නොලැබීම නිසා ගොවීහු බලවත් අසීරුවට පත්ව සිටිති..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>29</day>
    </date>
    <link>http://www.dinamina.lk/2011/06/29/_art.asp?fn=r1106293</link>
    <topic>වත්තල මහේස්ත්‍රාත් අධිකරණයනව ස්ථානයකට</topic>
    <author>හැඳල විශේෂ ජුලියන් කෝරාළ</author>
    <content>ගොඩනැඟිලි අබලන්වීම හා පහසුකම් නොමැතිකම යන කරුණු මත වත්තල මහේස්ත්‍රාත් අධිකරණය වැලිසර වෙළෙඳ සංකීර්ණ පරිශ්‍රයට ගෙන යෑම සඳහා නව ගොඩනැගිලි සංකීර්ණයක් ඉදිකරමින් පවතී. ඒ සඳහා අඩු තරමින් වසර දෙකක්වත් ගතවේයයි ගණන් බලා තිබේ. එහෙත් වසර දෙකක් දැනට පවතින උසාවි සංකීර්ණයේ ගොඩනැගිලි පවතීදැයි සැකයක් මතුවී තිබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>29</day>
    </date>
    <link>http://www.dinamina.lk/2011/06/29/_art.asp?fn=r1106294</link>
    <topic>හොර මත්පැන් තුරන් කිරීමේමෙහෙයුමක් කෑගල්ලේ ක්‍රියාත්මකයි</topic>
    <author>මාවනැල්ල සමූහ පී. සෙනෙවිරත්න</author>
    <content>සබරගමුව පළාත් සභා බල ප්‍රදේශයේ කෑගල්ල පොලිස් දිසාවේ ප්‍රාදේශීය සභා බල ප්‍රදේශවල ඉකුත් සමයේ ඉතාම තදින් පැතිර තිබූ හොර මත්පැන් ව්‍යාපාරයක් මේ වනවිට මර්දන තත්ත්වයකට පත්ව පොලිසිය විසින් කරන ලද වැටලීම් මත පවරන නඩුවලින් රුපියල් පනස් නව ලක්ෂ අනූපන්දහස් හත්සිය විසිපහක දඩමුදල් රජයට ලබාදී ඇති බව වාර්තාවෙයි.කෑගල්ල දිසා නව පොලිස් අධිකාරිවරයා ලෙසට පත්ව පැමිණි ශ්‍රීලාල් දසනායක මහතා වෙත කෑගල්ල දිසාවේ දේශපාලන නායකයන් විසින් කරන ලද ඉල්ලීම් සියල්ල පිළිබඳව සලකා බලා සහකාර පොලිස් අධිකාරිවරුන්වන මංජුල මහ ගිරිඅල්ල, ප්‍රියන්ත පීරිස් මහතාගේ සහාය ඇතිව ආරම්භ කළ හොර මත්පැන් වැටලීමේ දැවන්ත වැඩසටහන මේ වනවිට ඉතා සාර්ථක තත්ත්වයකට පත්ව ඇති බවද වාර්තාවෙයි.මාවනැල්ල අරණායක පෙදෙස්වල පැවති කසිප්පු ව්‍යාපාරයන් ඉතා ඉහළ තත්ත්වයක පැවති අතර අරණායක පොලිස් වසමේ ගම්මානයන්හි විශාල පිරිසක් ඉකුත් කාලය ඇතුළතදී කසිප්පු පානය නිසා විවිධ රෝගාබාධයන්ට ලක්ව මියගොස් ඇති වගද හෙළි වෙයි.මෙම පෙදෙස්වල හොර මත්පැන් ව්‍යාපාරයෙන් අපි විශාල මුදලක් හරි හම්බ කැරගෙන ඉතාම ඉහළ ධනවතුන් බවට පත්ව සිටී.මාවනැල්ල ආණ්ඩුපක්ෂ ප්‍රධාන සංවිධායක ජ්‍යෙෂ්ඨ ඇමැති අතාවුද සෙනෙවිරත්න මහතා මාවනැල්ල ප්‍රාදේශීය සභාවේ සභාපති ඉඳුණිල් ශාන්ත ගුණසේන මහතා ඇතුළු ප්‍රාදේශීය සභා මන්ත්‍රී වරුන් සමග එම ප්‍රදේශයේ හොර මත්පැන් ව්‍යාපාර මර්දනය සඳහා පොලිස් ස්ථානාධිපති මුතුබණ්ඩාර ඒකනායක මහතා එක්ව කටයුතු කැර තිබේ.ආදාහනාගාරයක මෘත ශරීර දවන්නට ඇති උපාංගයක් යොදාගෙන එක්තරා බලවත් අයකු විසින් සිදු කැරගෙන ගිය කසිප්පු ව්‍යාපාරය වහාම මර්දනයට පියවර ගන්නා ලෙසට නියෝජ්‍ය ඇමැති ලලිත් දිසානායක මහතා උපදෙස් දීම පිළිබඳව පොලඅඹේගොඩ විහාරස්ථානයේ පිරුවෙනාධිපති හිමියෝ ඉකුත් දිනෙක විහාරස්ථානය වෙත පැමිණි නියෝජ්‍ය සෞඛ්‍ය අමාත්‍යවරයාට ස්තුතියද පුදකැර සිටියහ.නියෝජ්‍ය ඇමැති ලලිත් දිසානායක මහතා - ගම් නියම්ගම්වලට ගොස් ජනතාව දැනුවත් කැර අරණායක මැත්පැනින් මුදා ගන්නට උපක්‍රමශීලී වැඩසටහන් රාශියක්ද දියත් කළ බව හෙළිවීම නිසා මහා පරිමානයෙන් හොර මත්පැන් ව්‍යාපාර ගෙනගිය පිරිස් දැන් තමන් හා විවිධ ගැටුම්වලටද සැලසුම් සකස් කළත් ඒවා දහවල් සිහින වෙලා. ජනාධිපතිතුමාගේ ද විශේෂ නියෝගයක් මත දිවයින පුරා හොර මැත්පැන් මර්දනය කරන්නට ආරක්ෂක ලේකම්වරයා විසින් පොලිසියට දෙනලද උපදේශන පිටුවහලක් වුණා..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>29</day>
    </date>
    <link>http://www.dinamina.lk/2011/06/29/_art.asp?fn=r1106295</link>
    <topic>ධීවරයන්ගේ පහර දීමෙන් කැස්බෑවකු අහිමි වෙයි</topic>
    <author>සටහන හා ඡායාරූපය බද්දේගම මධ්‍යම විශේෂ ජස්ටින් පතිරගේ</author>
    <content>පසුගිය දිනෙක මහ මුහුදේදී කැස්බෑවකුට ධීවරයන් විසින් හබලකින් ගැසීම නිසා ඔළුව තැලීමෙන් හා කැස්බෑවාගේ ඉදිරි කකුල කැඩීම නිසා හික්කඩුව වෙරළට ගොඩගැසීම නිසා ප්‍රදේශවාසීන් වෙරළ සංරක්‍ෂණ නිලධාරීන්ට භාර දී ඇත.පසුව මේ කැස්බෑවා හික්කඩුව පැරෑලිය මුහුදු කැස්බෑවන් සංරක්‍ෂණ ආයතනයට රැගෙන ගොස් එහිදී ප්‍රතිකාර කිරීමෙන් අනතුරුව මියගොස් ඇත. මේ කැස්බෑවාගේ බර කිලෝ තිහකට වැඩි බවත්, මියගිය කැස්බෑවා පොළොව යට මිහිදන් කිරීමට නිලධාරීන් මේ ආයතන හිමිකරුට උපදෙස් දුන් අතර, ප්‍රදේශවාසීන් පවසන්නේ මෙවැනි අසරණ සතුන්ට මෙවැනි විපත් කිරීමෙන් වළකින ලෙසය.  .</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>29</day>
    </date>
    <link>http://www.dinamina.lk/2011/06/29/_art.asp?fn=r1106296</link>
    <topic>මාවතගම කනිටු විදුහලේ කෝටි ගණනක දේපළ විනාශයි</topic>
    <author>සටහන හා ඡායාරූප මහනුවර දිසා සමූහ කේ. චන්ද්‍රරත්න</author>
    <content>වසා දමා ඇති මාවතගම කනිටු විදුහලේ කෝටියකට වැඩි වටිනාකමක් තිබෙන ගොඩනැඟිලි දෙකක් හා ගුරු නිවෙස මේ වන විට විනාශ වෙමින් පවතී.1952 වර්ෂයේ ශිෂ්‍යයන් හතළිහකින් ආරම්භ කරන ලද මේ විදුහල හතරලියද්ද ප්‍රාදේශීය ලේකම් කොට්ඨාසයට අයත් වූවකි. නවසිය හැට හා හැත්තෑව දශකවල දී ශිෂ්‍යයින් 50 ක් පමණ අධ්‍යාපනය ලබා ඇත. පහ වසර ශිෂ්‍යත්ව විභාගය වගේම අපොස සාමාන්‍ය පෙළ විභාගයෙන් ඉහලින්ම සමත්ව උසස් අධ්‍යාපනයට යොමුව වෛද්‍ය, නීති, ඉන්ජිනේරු හා සිවිල් සේවයට, අධ්‍යාපන සේවයට එක් වූවෝ ද වෙති.එහෙත් 1990 දශකයේ පටන් පසු බෑමට ලක්වූ මාවතගම කනිටු විදුහල 2009 වසරේ අග භාගයේ දී වැසී ගියේ ශිෂ්‍යයන් නොමැති තත්ත්වය යටතේ ය.අද වන විට විදුහලට අයත් ගොඩනැගිලි ද, ගුරු නිවෙස ද, විනාශවී ගොස් ඇති අතර අක්කර දෙකහමාරක් පමණ වූ විදුහල් බිම ද කැළයෙන් යට වී ඇත. මේ ගැන අදහස් දැක්වූ විදුහලේ විශ්‍රාමික ඩී. එම්. ටිකිරිබණ්ඩා මහතා - විදුහල වසා දැමීම අතිශය අවාසනාවන්ත තත්ත්වයක්. මේ නිසා මාවතගම, පොල්වත්ත, ඉහලගම, පට්ටපොළ, වල්පොළ, ඇලඔටුව යන ගම්මානවල දරුවන්ගේ අධ්‍යාපනයට බාධාවක්. රුපියල් කෝටි ගණනක් වටිනා භෞතික සම්පත් යම් යහපත් කටයුත්තකට යොදාගන්න හතරලියද්ද ප්‍රාදේශීය ලේකම් කාර්යාලය ක්‍රියා කළ යුතුයි.  .</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>29</day>
    </date>
    <link>http://www.dinamina.lk/2011/06/29/_art.asp?fn=s1106291</link>
    <topic>2018 පොදු රද මඩුලු ක්‍රීඩා උළෙලින්දිගු කාලීන ප්‍රතිඵල හිමිවෙනවා</topic>
    <author>මහින්ද අබේසුන්දර</author>
    <content>පොදු රාජ්‍ය මණ්ඩලීය ක්‍රීඩා උළෙලට මුදල් වැය කරන්නේ එම උළෙල පමණක් ඉලක්ක කරගෙන නොවේ. එය අනාගත සංචාරක ව්‍යාපාරය සහ යටිතල පහසුකම් ඉලක්ක කරගෙන බව ජනාධිපති මහින්ද රාජපක්‍ෂ මහතා කියා සිටී.මෙම ක්‍රීඩා උළෙල පැවැත්වූ පොදු රාජ්‍ය මණ්ඩලයේ අනෙකුත් රටවල් ද ඒ සඳහා මුදල් වැය කර ඇත්තේ දීර්ඝ කාලීන ප්‍රතිඵල වෙනුවෙන් බවත් ජනාධිපති ප්‍රකාශ කළේය.ජනමාධ්‍ය ප්‍රධානීන්ගේ සුහද හමුව ඊයේ (29) අරලියගහ මන්දිරයේ පැවැති අවස්ථාවේදී මාධ්‍ය ප්‍රධානීන් මතුකළ ප්‍රශ්නවලට පිළිතුරු දෙමින් ජනාධිපතිතුමා එසේ ප්‍රකාශ කළේය.”වැඩ කරන්න බැහැ, අමාරුයි කියමින් ප්‍රශ්නවලින් මඟහැරිය යුතු නැහැ.දැවැන්ත අභියෝග අප ජය ගත යුතු” යැයි ද රාජපක්‍ෂ මහතා මෙහිදී කීය.පොදු රාජ්‍ය මණ්ඩලීය ක්‍රීඩා උළෙල වෙනුවෙන් ප්‍රදේශ, පාරවල්, ක්‍රීඩාංගණ වැනි යටිතල පහසුකම් රාශියක් ඉටුකරගෙන යන බව ප්‍රකාශ කළ රාජපක්‍ෂ මහතා, සංචාරකයන්ගේ ආකර්ෂණයට සංචාරක හෝටල් රැසක් ඉදිකරන බව ද කීය.රටේ කීර්තිනාමය හා සංවර්ධනය එකට අත්වැල් බැඳගත යුතු බව ජනාධිපතිතුමා කීය.”2016 සංචාරක ඉලක්කය මිලියන 1ක් කර ගැනීම ඉලක්කය බව මට නිලධාරීන් කීවා. මා ඔවුන්ට තදින් බැන වැදුණා. ඇත්තටම එම ඉලක්කය මිලියන 2.5ක් ලෙස ඉලක්කගත විය යුතු බවට තමා උපදෙස් දුන් බව ද ජනාධිපති කීය.මේ තත්ත්වය යටතේ සූරියවැව ප්‍රදේශයේ ඉඩම්වල වටිනාකම වේගයෙන් ඉහළ ගිය බව පෙන්වා දෙන ජනාධිපතිතුමා එම ප්‍රදේශයේ ඉඩම් අක්කරයක් දැන් රුපියල් ලක්‍ෂ 15ක් බව ද කීය.හම්බන්තොට නවීන ක්‍රීඩා නගරයක් සෑදීමට බලාපොරොත්තු වන බව ද ජනාධිපති මහින්ද රාජපක්‍ෂ මහතා කියා සිටියේය.  .</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>29</day>
    </date>
    <link>http://www.dinamina.lk/2011/06/29/_art.asp?fn=s1106292</link>
    <topic>එංගලන්ත පිල කඩුලු 8 ලකුණු 229</topic>
    <author/>
    <content>සංචාරක ශ්‍රී ලංකා පිල සමග ලන්ඩන් හි ඕවල් ක්‍රීඩාංගණයේදී ඊයේ පැවැති ජාත්‍යන්තර එක්දින ක්‍රිකට් තරගයේදී පළමුව පන්දුවට පහරදුන් එංගලන්ත පිල කඩුලු 8ක් දැවී ලකුණු 229ක් රැස් කළේය.කාසියේ වාසිය දිනූ ශ්‍රී ලංකා පිලේ ආරාධනයෙන් පළමුව පන්දුවට පහරදීමට පැමිණි එංගලන්ත පිලේ ආරම්භක පිතිකරු ඇලෙස්ටෙයාර් කුක් ලකුණු 5ක් ලබා සිටියදී ලසිත් මාලිංගගේ පන්දුවකට කුමාර් සංගක්කාර උඩපන්දුවක් රැක ගනිමින් දැවී ගියේ මුළු ලකුණු සංඛ්‍යාව 6ක් ව තිබියදීය.තරගයේ 7වැනි ඕවරයේදී ඇද හැළුණු වර්ෂාව හේතුවෙන් තරගය අතරමග නතර කළ අතර ඒ වන විට එංගලන්ත පිල කඩුලු 1ක් දැවී ලකුණු 35ක් රැස් කරගෙන සිටියේය.ඉන්පසු තරගය නැවත ආරම්භ කිරීමේදී තරගය ඕවර 32කට සීමා කළ අතර දෙවැනි කඩුල්ල ලෙස ලකුණු 23ක් ලබාගෙන සිටි ජොනතන් ට්‍රොට් කඩුල්ල මුවා කිරීමේ වරදට හසුකර ගැනීමට සුරංග ලක්මාල් සමත් වූයේ මුළු ලකුණු සංඛ්‍යාව 53ක්ව තිබියදීය.තෙවන කඩුල්ල ලෙස ලකුණු 26ක් ලබා සිටි කෙවින් පීටර්සන් අජන්ත මෙන්ඩිස්ගේ පන්දුවකට තිලකරත්න ඩිල්ෂාන් අතට උඩපන්දුවක් ලබා දී දැවී ගිය අතර එංගලන්ත ඉනිමේ වැඩිම ලකුණුලාභියා වූ ක්‍රෙග් කීස්වෙටර් ලකුණු 61ක් ලබා තිබියදී සුරාජ් රන්දිව් ගේ පන්දුවකට සුරංග ලක්මාල් උඩ පන්දුවක් රැක ගැනීමෙන් දැවී ගියේය. ඔයින් මෝගන් ලකුණු 45කට දවා ගැනිමට සුරංග ලක්මාල්ට හැකි විය.ඉයන් බෙල් ලකුණු 12කට තමා සහභාගි වන අවසන් තරගයේදී සනත් ජයසූරිය ලබා ගත් කඩුල්ල බවට පත් කරගත්තේය. මාලිංග ටිම් බ්‍රෙස්නන් හා ස්ටුවර්ට් බ්‍රෝඩ්ගේ කඩුලු දෙකම අවසන් ඕවරයේදි ලබා ගැනීම විශේෂිතය.පන්දු යැවීමේදී දක්ෂ පන්දු යැවීමක නිරත වූ ලසිත් මාලිංග කඩුලු 3ක් ද සුරංග ලක්මාල් කඩුලු 2ක් ද, සනත් ජයසූරිය, සුරාජ් රන්දීව් හා අජන්ත මෙන්ඩිස් එක කඩුල්ල බැගින් ද දවා ගත්හ..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>29</day>
    </date>
    <link>http://www.dinamina.lk/2011/06/29/_art.asp?fn=s1106293</link>
    <topic>සෙරීනාගේ සිහිනය බොඳ වෙයි</topic>
    <author/>
    <content>වසරක කාලයකට පසු යළි ටෙනිස් පිටියට පිවිසි පසුගිය වසරේ විම්බල්ඩන් සූරිය වන සෙරීනා විලියම්ස්ගේ විම්බල්ඩන් සිහිනය බොඳකරලීමට ප්‍රංශයේ මේරියන් බාටෝලි සමත් වූවාය. ලකුණු 6 – 3 ක් සහ 7 – 6 ක් වශයෙන් බාටෝලිට පරාජය වූ සිවු වතාවකදීම විම්බල්ඩන් කිරුළ දිනූ සෙරීනා මෙවර තරගාවලියේ අර්ධ අවසන් පූර්ව වටයට පිවිසීමේ අවස්ථාව අහිමිකර ගත්තාය. මේ අනුව මෙවර විම්බල්ඩන් තරගාවලියේ අර්ධ අවසන් පූර්ව වටය අහිමි කර ගත් තුන්වැනි ප්‍රබල ක්‍රීඩිකාව බවට සෙරීනා පත් වූවාය.අර්ධ අවසන් පූර්ව වටය අහිමි වූ සෙසු ප්‍රබල ක්‍රීඩිකාවන් වන්නේ පස් වතාවකදීම විම්බල්ඩන් කිරුළ දිනූ සෙරීනාගේ සොයුරිය වන වීනස් විලියම්ස් සහ ශ්‍රේණිගත කිරීම්වල අංක 1 ස්ථානයේ පසුවන ඩෙන්මාර්කයේ කැරොලින් වොස්නියැකි ය. වීනස් විලියම්ස් ලකුණු 6 – 2 ක් සහ 6 – 3 ක් ලෙස බල්ගේරියාවේ ස්වෙටානා පිරොන්කෝවාට පරාජය වූ අතර ලකුණු 1 – 6 ක්, 7 – 6 ක් සහ 7 – 5 ක් ලෙස වොස්නියැකි ස්ලෝවේකියාවේ ඩොමිනිකා සිබ්‍රල්කෝවාට පරාජය වූවාය.මෙවර තරගාවලියේ කාන්තා ඉසව්වේ අර්ධ අවසන් පූර්ව වටයට පිවිසීමට සමත් වූ රුසියාවේ මරියා ෂරපෝවා සිය ටෙනිස් දිවියේ ප්‍රථම විම්බල්ඩන් කිරුළ ජය ගැනීමේ බලාපොරොත්තුවෙන් පසුවන්නීය.පිරිමි තරග ඉසව්වේ අර්ධ අවසන් පූර්ව වටයට පිවිසීමට ස්විට්සර්ලන්තයේ රොජර් ෆෙඩරර්, ස්පාඤ්ඤයේ රෆායල් නඩාල්, සර්බියාවේ නොවැක් ඩ්ජෝකෝවික්, බ්‍රිතාන්‍යයේ ඇන්ඩි මරේ සමත්ව සිටිති..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>29</day>
    </date>
    <link>http://www.dinamina.lk/2011/06/29/_art.asp?fn=s1106296</link>
    <topic>2015 ලෝක කුසලාන තරගාවලියටටෙස්ට් වරම් නැති රටවලටත් අවස්ථාව</topic>
    <author/>
    <content>2015 වසරේ ඔස්ට්‍රේලියාවේ සහ නවසීලන්තයේ පැවැත්වීමට නියමිත ලෝක කුසලාන ක්‍රිකට් තරගාවලිය සඳහා ටෙස්ට් වරම් නොලැබූ රටවලට අවස්ථාව ලබානොදීමේ අදහස ඉවත දැමීමට ජාත්‍යන්තර ක්‍රිකට් සමුළුව තීරණය කළේය.අයි. සී. සී. ය මේ තීරණය ගනු ලැබුවේ හොංකොං හී පැවැත්වෙන වාර්ෂික සමුළුව අතරතුරදීය. එමෙන්ම රෙෆරල් විනිසුරු ක්‍රමවේදය ප්‍රතිසංස්කරණය කිරීමට අයි. සී. සී. ය තීරණය කිරීමේ හේතුවෙන් එම ක්‍රමවේදයට ආරම්භයේ සිටම විරුද්ධත්වය ප්‍රකාශකළ ඉන්දියාව මේ සමුළුවේදී සිය එකඟතාවය පළකළේය.ඒ අනුව ඉදිරියේදී සෑම ටෙස්ට් සහ එක්දින තරග සඳහා රෙෆරල් විනිසුරු ක්‍රමවේදය ඇතුළත් කිරීමට නියමිතය..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>29</day>
    </date>
    <link>http://www.dinamina.lk/2011/06/29/_art.asp?fn=s1106298</link>
    <topic>විල්ගමුව කලාප ක්‍රීඩා උළෙලේ සූරතාව නාමිණිඔය මැදි විදුහලට</topic>
    <author>රත්තොට සමූහ</author>
    <content>ලග්ගල විල්ගමුව කලාප අධ්‍යාපන ක්‍රිඩා උළෙලේ සමස්ත සූරතාව දිනා ගැනීමට නාමිණිඔය මැදි විදුහල සමත් විය. එහි අනුසූරතාව හිමිවූයේ අග්‍රබෝධි කනිෂ්ඨ විදුහලට ය.පසුගියදා පල්ලේගම මැදි විදුහල් ක්‍රීඩාංගණයේ පැවැති මේ තරගාවලියේ ප්‍රධාන ආරාධිතයා ලෙස පාර්ලිමේන්තු මන්ත්‍රී වසන්ත ලක්ෂ්මන් පෙරේරා සහ මධ්‍යම පළාත් සභා මන්ත්‍රී රෝහණ දිසානායක යන මහත්වරුන් සහභාගි වූහ.තරග ප්‍රතිඵල මෙසේය.කණ්ඩායම් සූරතාව - නාමිණිඔය ම. ම. විද්‍යාලය, කණ්ඩායම් අනුසූරතාව - හඳුන්ගමුව ම. වි., මලල ක්‍රීඩා බාලක සූරතාව - නාමිණිඔය ම. ම. වි., මලල ක්‍රීඩා බාලක අනුසූරතාව - අග්‍රබෝධි ක. වි., මලල ක්‍රීඩා බාලිකා සූරතාව - අග්‍රබෝධි ක. වි., මලල ක්‍රීඩා බාලිකා අනුසූරතාව - නුගගොල්ල ම. වි., සමස්ත සූරතාව - නාමිණිඔය ම. ම. වි., සමස්ත අනුසූරතාව - අග්‍රබෝධි ක. වි.දක්ෂතම ක්‍රීඩක ක්‍රීඩිකාවන්11 න් පහල බාලක – ජී. ජී. රොෂාන් ධම්මික බණ්ඩාර (අග්‍රබෝධි ක. වි.), 15 න්පහල බාලිකා - එච්. එම්. ඩබ්ලිව්. ජී. සී. රසංගනී හේරත් (අග්‍රබෝධි ක. වි.), 17 න් පහල බාලක - ඊ. එම්. පී. ජී. ලසන්ත බුද්ධික (නාමිණීඔය ම. ම. වි.), 17 න් පහල බාලිකා - ඒ. ජී. පී. කේ. ෂර්මිලා (අග්‍රබෝධි ක. වි.), 19 න් පහල බාලක – ඒ. පී. ආර්. බී. නිශ්ශංක (නාමිණිඔය ම. ම. වි.), 19 න් පහල බාලිකා - පී. ජී. ඩී. යූ. ජයවර්ධන (හත්තොට අමුණ ම. වි.), 21 න් පහල බාලක – ආර්. එම්. තිලක් කුමාර රත්නායක (මාරක ම. වි.), 21 න් පහල බාලිකා - ඩබ්ලිව්. ජී. නිරෝෂා කුමාරි (හඳුන්ගමුව ම. වි.).</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>29</day>
    </date>
    <link>http://www.dinamina.lk/2011/06/29/_art.asp?fn=s1106294</link>
    <topic>ශ්‍රී ලංකා-පිලිපීන පාපන්දුගැටුම අද කොළඹ දී</topic>
    <author>ප්‍රින්ස් ගුණසේකර</author>
    <content>වසර 2014 බ්‍රසීලයේ පැවැත්වෙන ලෝක කුසලාන පාපන්දු තරගාවලියේ පළමු වටයේ තරගයක් අද පස්වරු 3.45ට කොළඹ සුගතදාස ක්‍රීඩාංගණයේදී පැවැත්වේ.ශ්‍රී ලංකාව හා පිලිපීනය අතර අද තරගයෙන් අනතුරුව ජූලි 3 වැනිදා කණ්ඩායම් දෙක අතර තවත් තරගයක් මැනිලාහිදී පැවැත්වේ. කණ්ඩායම් දෙකෙන් වැඩිම දස්කම් දක්වන කණ්ඩායම ලෝක කුසලාන පාපන්දු තරගාවලියේ දෙවැනි වටයට පිවිසේ. එහිදී ශ්‍රී ලංකාව හෝ පිලිපීනය දැනට දෙවැනි වටයට පිවිස සිටින ක්වේට් සමග තරග වැදීමට නියමිතය.ලෝක පාපන්දු ශ්‍රේණිගත කිරීම අනුව ශ්‍රී ලංකාව 169 වැනි ස්ථානයේත්, පිලිපීනය 156 වැනි ස්ථානයේත් පසුවේ.ශ්‍රී ලංකා පිල රෝහණ රුවන්තිලකගේ නායකත්වයෙන් හා පිලිපීනය අලී බොරෝමියෝගේ නායකත්වයෙන් අද තරග බිමට පිවිසෙති.ශ්‍රී ලංකා පාපන්දු පිල නවක ක්‍රීඩකයන් හා පළපුරුදු ක්‍රීඩකයන්ගේ සංකලනයකින් යුක්තය. පසුගිය වසරේ ප්‍රිමියර් ලීග් පාපන්දු තරගාවලියේදී හා එෆ්. ඒ. කුසලාන පාපන්දු තරගවලදී දස්කම් දැක්වූ ක්‍රීඩකයන් ශ්‍රී ලංකා පිලට එක්කොට ඇත. ප්‍රිමියර් ලීග් තරගාවලියේ වැඩිම ගෝල්ලාභියා වූ මොහොමඩ් ඉසෙදීන් හා දෙවැනි වැඩිම ගෝල්ලාභී චතුර ගුණරත්න ශ්‍රී ලංකා පිලට ශක්තියකි.ශ්‍රී ලංකා පුහුණුකරු කොරියානු ජාතික ජැන්ග් ජුන් මහතා ඊයේ පැවැති මාධ්‍ය හමුවේදී ජයග්‍රහණය පිළිබඳ විශාල බලාපොරොත්තු පළ කළේය. පසුගිය කාලයේදී ශ්‍රී ලංකා පාපන්දු පිලේ තරග ජයග්‍රහණවල යම් පසුබැසීමක් තිබුණද පිලිපීනය සමග පැවැත්වෙන තරග දෙකේ ප්‍රතිඵලවලට පෞද්ගලිකව වගකියන බව ඔහු පැවැසීය.”මගේ කණ්ඩායම ඉතාම සමබරයි. සති දෙකක පමණ පුහුණුවක් මේ තරගය සඳහා අපට ලැබුණ ද හොඳ මානසිකත්වයකින් පසුවෙනවා. අත්දැකීම් බහුල හා නවක ක්‍රීඩකයන්ගේ එකතුවක් තිබෙනවා” ජැන්ග් ජුන් මහතා පැවැසීය.පිලිපීන පුහුණුකරු ජර්මන් ජාතික වෙබ් හෑන්ස් මයිකල් මහතා ද තම කණ්ඩායමේ දක්‍ෂතා ඉහළින් අගය කළේය. අද තරගබිමට පිවිසෙන පිලිපීන පාපන්දු කණ්ඩායමට යුරෝපීය කුසලාන තෙවැනි පෙළ තරගාවලියට එක්ව සිටින ක්‍රීඩකයන් තිදෙනකු ඇතුලත් බව ඔහු පැවැසීය. ජර්මනියේ පුහුණු සංචාරයකට එක් වී මේ තරග සඳහා සුදානම් වූ බව හෙතෙම අනාවරණය කළේය.පිලිපීන පිලේ ගෝල් කීපර් නෙයිල් එතරිප් එංගලන්තයේ ෆුල්හැම් පිලට ක්‍රීඩා කරන අතර රොබ් ගියර් එංගලන්තයේ ඇස්කොට් යුනයිටඩ්, ස්ටෙපාන් ස්කොරොක් හා මැනිවේල් ඕට් යන ක්‍රීඩකයන් දෙදෙනා ජර්මනියේ ක්‍රීඩා සමාජවලට ක්‍රීඩා කර ඇත.තරග විස්තර ගුවනින් අද පැවැත්වෙන තරගයේ සජීව විස්තර ප්‍රචාරයක් ගුවන් විදුලි සංස්ථාවේ ජාතික ක්‍රීඩා විකාශය ඔස්සේ රට පුරා විසුරුවා හැරීමට කටයුතු යොදා ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>29</day>
    </date>
    <link>http://www.dinamina.lk/2011/06/29/_art.asp?fn=s1106295</link>
    <topic>සර්වේශස් විදුහලට ජය</topic>
    <author>ප්‍රියාන් ද සිල්වා</author>
    <content>සංජික රිද්මගේ විශිෂ්ට පිතිහරඹය හේතුවෙන් දෙබරවැව ජාතික පාසල සමග පැවැති 17න් පහළ ලෙමනේඩ් කුසලාන පළමුපෙළ ක්‍රිකට් තරගයෙන් ලකුණු 166ක ජයක් අත්කර ගැනීමට මාතර සාන්ත සර්වේශස් විදුහල සමත්විය.පන්දු 105 කට මුහුණ දුන් රිද්ම හතරේ පහර 18 ක් සහ හයේ පහර 5ක් සමග නොදැවී ලකුණු 152 ක් රැස් කළේය.ඔහුට අනගි සහයක් ලබා දුන් විහඟ ද සිල්වා ලකුණු 63 ක් ලබා ගැනීමට සමත්විය. දෙදෙනා අතර තෙවැනි කඩුල්ල සඳහා ලකුණු 103ක සම්බන්ධතාවයක් ගොඩනැගිණි.පළමුව පන්දුවට පහරදුන් සාන්ත සර්වේශස් විදුහල ඕවර පනහ අවසානයේ රැස්කළ ලකුණු 360ට පිළිතුරු වශයෙන් දෙබරවැව ජාතික පාසලට ලබාගත හැකිවූයේ ලකුණු 194 ක් පමණි..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>29</day>
    </date>
    <link>http://www.dinamina.lk/2011/06/29/_art.asp?fn=s1106297</link>
    <topic>කඹ ඇදීමට අයැදුම්පත්</topic>
    <author/>
    <content>ජාතික මහා කඹ ඇදීමේ තරගාවලිය ජූලි මස 31 වැනිදා මාතර උයන්වත්ත පාපන්දු ක්‍රීඩා පිටියේ දී පැවැත්වීමට නියමිතය. 8 වැනි වරටත් පවත්වනු ලබන මේ තරගාවලියේ කිලෝග්‍රෑම් 640 බර පන්තිය යටතේ පිරිමි ඉසව්වේ තරගත්, කිලෝග්‍රෑම් 560 බර පන්තිය යටතේ කාන්තා ඉසව්වේ තරගත් පැවැත්වේ.අයැදුම්පත් භාරගැනීම ජූලි මස 5 වැනිදායින් අවසන් වන බව සංවිධායකයින් දන්වා සිටිති. වැඩි විස්තර සඳහා 0717-397830 හෝ 075- 4655822 දුරකතන අංකවලින් තරග සංවිධායක ක්‍රිස්ටි ප්‍රනාන්දු අමතන මෙන් සංවිධායකයින් ඉල්ලා සිටිති..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>29</day>
    </date>
    <link>http://www.dinamina.lk/2011/06/29/_art.asp?fn=f1106291</link>
    <topic>සිංහල, දෙමළ සමඟිය ස්ථීරයි;ජාතිවාදයට ඉඩක් නැහැ</topic>
    <author>සාකච්ඡා කෙළේ උදුලා පීරිස් ජායාරුප-සමන් ශ්‍රී වෙදගේ</author>
    <content>තිස් වසරක් පැවැති යුද්ධයෙන් තුන් ලක්ෂයකට ආසන්න පිරිසක් උතුරු නැඟෙනහිර අවතැන්ව සිටියහ. යුද ජයග්‍රහණය ලැබී වසර දෙකක් ගතවී ඇත. එහෙත් අවතැන් වූවන්ගෙන් කොටසක් තවමත් සහන ගම්මානවල තාවකාලිකව පදිංචි වී සිටිති. සහන ගම්මානවල සිටින්නන් සිය මුල් ගම්බිම්වල පදිංචිය, රටේ දේශපාලන තත්ත්වය හා යුද්ධය සම්බන්ධයෙන් ශ්‍රී ලංකාවට බටහිර රටවලින් සිදුකෙරෙමින් පවතින බලපෑම පිළිබඳව නැවත පදිංචි කිරීමේ නියෝජ්‍ය ඇමැති විනයාගමුර්ති මුරලිදරන් මහතා සමඟ සිදු කළ සංවාදයකි මේ.* රටේ දේශපාලන වාතාවරණය පිළිබඳව ඔබ දරන අදහස කුමක්ද?රට තුළ පැවැති යුද්ධය අවසන් කළ රජය අද රට නිවරදි දිසාවකට ගෙන යමින් තියෙනවා. රට තුළ නීතිය හා සාමය ස්ථාපිතයි. ජනතා කැමැත්ත මත සැළසුම් ඉදිරියට ගෙනයමින් පවතිනවා. එහි ප්‍රතිඵල ලබමින් සිටිනවා.රටේ ආරම්භ කර ඇති යෝධ සංවර්ධන ව්‍යාපෘති අක්‍රීය කරවීම සඳහා අප රටට බටහිර රටවලින් බලපෑම් එල්ල වෙමින් තියෙනවා. යළිත් රටේ අර්බුද ඇතිකරන්න මාන බලමින් සිටිනවා.ඒ බව අපි හැමෝම තේරුම් ගත යුතුයි. එකාවන්ව එකතු වී රටට වැඩ කළ යුතුයි. බටහිර රටවල් අපේ රටේ ඒකීය භාවයට එරෙහිව කටයුතු කරනවා. අපේ රජය යුද අපරාධ කළ බව පවසමින් ප්‍රශ්න හදන්න උත්සාහ ගන්නවා.* තිස් වසරක යුද්ධයෙන් අවතැන් වූ පිරිසක් යළි පදිංචිය සම්බන්ධයෙන් ඔබ සෑහීමකට පත්වෙනවාද?ඇත්තෙන්ම යළි පදිංචිය සම්බන්ධයෙන් මම රජයට ස්තුතිවන්ත වෙනවා. දිග ඉතිහාසයක පටන් අපේ රට තුළ පැවැති යුද්ධයෙන් හෙම්බත්ව සිටි ජනතාව යළි පදිංචිය ජාත්‍යන්තර ප්‍රමිතීන්ට අනුකූලව සිදු කිරීම සම්බන්ධයෙන්. එසේම ලෝකයේ යුද්ධයකින් අවතැන් වූවන් කෙටි කලක් තුළ නැවත පදිංචි කළ රට ශ්‍රී ලංකාවයි.යුද්ධයත් සමඟ 265000කට අධික ජනතාවක් අවතැන් කඳවුරුවල හිටියා. ඒත් අද වනවිට 12000 දක්වා අඩුවී තියෙනවා. වව්නියාවේ සහන ගම්මාන දෙකක් දක්වා අඩුවී තියෙනවා. ඒ අයටත් ඕනම තැනකට යෑමට ඒමට ඉඩ ප්‍රස්ථා ලබාදී තියෙනවා.ඒ නිසා ඔවුන් ඥාති නිවෙස් වලට යෑම රැකියා සඳහා ගොස් නැවත පැමිණීම ආදී ගමන් බිමන් නිදහසේ කරගෙන යනවා. ඔවුන්ගේ නඩත්තුවද රජය මගින් තවමත් සිදු කරනවා. උතුරේ ප්‍රදේශ කිහිපයක එල්.ටී.ටී.ඊ.ය වපුරා ගොස් ඇති බිම් බෝම්බ ඉවත් කිරීම සිදු කෙරෙනවා. ඒවා නිමවූ පසු යළි පදිංචිය අවසන් කිරීමට බලාපොරොත්තු වෙනවා.ත්‍රිකුණාමලය දිස්ත්‍රික්කයේ මුතූර්වල 2800ක් පමණ ජනතාවක් කඳවුරු 2ක් තුළ සිටිනවා. ඔවුන්ට නව ඉඩම් ලබාදී තියෙනවා. ඔවුන් කඳවුරු හැර දමා යෑමේ අකමැත්තක් තියෙනවා. අපි කිසි කෙනෙක් බලෙන් පදිංචි කරන්නේ නැහැ. ඔවුන්ගේ ස්ව කැමැත්තෙන් පදිංචියට යෑමයි අපි බලාපොරොත්තුව.* යුද්ධයත් සමඟ 40000ක් පමණ පිරිසක් අතුරුදහන් වී ඇතැයි රජයට චෝදනා එල්ල වෙනවා. ඒ සම්බන්ධයෙන් ඔබේ ප්‍රතිචාරය මොනවගේද?ඔය අතුරුදහන් වූවන් යැයි කියන පිරිසෙන් වැඩි කොටසක් යුරෝපා රටවලට ගිහින්. විපක්ෂයත් මේ වෙලාවේදී ජාතිවාදී හැඟීම් අවුස්සන්න හදනවා. යුද වැදුණු එල්.ටී.ටී.ඊ. ත්‍රස්තවාදීන් පුනරුත්ථාපනය කර ආදායම් උත්පාදන මාර්ග ඇතිකර මුදාහල එකම රට ශ්‍රී ලංකා රජය බවද අවිවාදයෙන් පැවසිය යුතුයි.* උතුරේ පුද්ගලයන් අතුරුදන් වූවා යැයි කියන චෝදනාවට පිළිතුරු දිය හැකිද?අතුරුදහන් වූවාදැයි සැකහැර බැලීම සඳහා රජය මේ වනවිට උතුරු නැඟෙනහිර විශේෂ ජන සංගණනයක් සිදුකරනවා. එම ප්‍රතිඵල මත සැක දුරුකර ගැනීමට ළඟදීම හැකිවේවි. විපක්ෂය දේශපාලනය ඉදිරියට ගෙනියන්න අතුරුදහන් වූ පිරිසක් ඇතැයි යනුවෙන් කරුණු ඉදිරිපත් කළත් යළි ජාතිවාදයක් ඇතිකරන්න අපි ඉඩ තියන්නෙ නැහැ.* ඔබ කලක් යුද්ධයට සම්බන්ධව සිටි කෙනකු වශයෙන් දරුස්මාන් වාර්තාව ගැන ඔබේ අදහස?දරුස්මාන් වාර්තාව සැබවින්ම යූ.එන්. එකේ අදහසක් නෙමෙයි. එම වාර්තාව ඉදිරිපත් කරන්නන්ගේ පෞද්ගලික අදහසක්. මේ රජය අපහසුතාවට පත් කරන්න නීතිමය ගැටලු පැනනග්ගන්න උත්සාහ ගත්තත් ඒක කරන්න බැරි දෙයක්.පසුගිය දේවල් හාරා ඇවිස්සීම අනවශ්‍යයි හොඳවුණු තුවාල යළි පෑරිය යුතු නෑ. ලේ වැගිරීමකින් තොරව යුද්ධයක් කරන්න බෑ. යුද්ධයේදී අහිමි වූ ජීවිත ගැන ඉතාම කනගාටුයි. කොයි යුද්ධයේත් ස්වභාවය එයයි. අවසාන යුද්ධයේ දී මම සම්පූර්ණ වරද පටවන්නේ ප්‍රභාකරන්ටයි. ඔහු තමයි අහිංසක දෙමළ ජනතාව මිනිස් පලිහක් ලෙස තබාගෙන ඔහු බේරෙන්න උත්සාහ කළේ. ඔහුට හරි නායකත්වයක් තිබුණානම් ජනතාව අතහැර සිය සංවිධානය සමඟ යුද්ධයට මුහුණදෙන්න තිබුණා.ඔහු අසාර්ථක නායකයෙක්. කොටි නායකත්වය විසින් ජනතාව හිරකරගෙන සිටි නිසා සාමාන්‍ය ජනතාවට ජීවිත වලින් වන්දි ගෙවන්න වුණා. එම සිදුවීම ආරක්ෂක අංශ වෙත පැටවීම මා තරයේ හෙළාදකිනවා. උදාහරණයක් ලෙස යුරෝපා රටවල් ඇතුළු නේටෝ සංවිධානය විසින් ගඩාපිව නැති කරන්න බෝම්බ දමනවිට දිනපතාම සාමාන්‍ය ජනතාව විශාල වශයෙන් මරුමුවට පත්වෙනවා.ඒවා යුද අපරාධ නෙමෙයිද? සදාම් හුසේන් අත්අඩංගුවට ගන්න උත්සාහ කිරීමේදීත් සාමාන්‍ය ජනතාව විශාල ප්‍රමාණයක් නැතිවුණා. අපේ රටේ පැවැති අවසන් යුද්ධයේ දී ශ්‍රී ලංකා රජයට පමණක් වරද පටවන්න උත්සාහ ගැනීම මා ප්‍රතික්ෂේප කරනවා.* චැනල් - 4 රජයට එරෙහිව ගෙනයන කුමන්ත්‍රණය සම්බන්ධයෙන් ඔබට යමක් කිවහැකිද?චැනල් - 4 නාලිකාව රජයටත් අපේ ආරක්ෂක අංශයටත් විරුද්ධව අසත්‍ය ප්‍රචාර ගෙනියනවා. ඒ සියල්ල මා හෙලා දකිනවා.එල්.ටී.ටී.ඊ.ය ජනතාවට කළ කුරිරුකම් හා ම්ලේච්ඡ සැහැසිකම් මම තමයි හොඳින්ම දන්නේ. එල්.ටී.ටී.ඊයේ ප්‍රශ්නත් දෙමළ ජනතාවගේ ප්‍රශ්නත් එකිනෙකට පරස්පර විරෝධීයි. අප දෙමළ ජනතාවගේ අයිතිවාසිකම් වෙනුවෙන් පෙනී සිටිනවා. ඔවුන්ගේ අයිතිවාසිකම් ලබාදීම සම්බන්ධයෙන් ජනාධිපතිවරයා ඉතා ඕනෑකමින් අවධානය යොමුකර තියෙනවා. අපිව මන්ත්‍රීවරු ලෙස පත්කර තියෙන්නෙත් උතුරු නැඟෙනහිර දෙමළ ජනතාව බලාගන්නයි. රජය යටතේ අපි උතුරු නැඟෙනහිරට විශාල වැඩ කොටසක් කර තියෙනවා.යුරෝපා රටවල් දෙමළ ජනතාව වෙනුවෙන් සතයක්වත් වියදම් නොකර දැන් කිඹුල් කඳුළු හෙලන්න පටන් අරන්. ඔය කෑගහන කිසිම යුරෝපා රටක් දෙමළ ජනතාවගේ සුබ සාධනය වෙනුවෙන් රජයට ආධාර ලබාදී නැති වුණත් රජය ලෝක බැංකු ආධාර යටතේ උතුරු නැඟෙනහිර දැවැන්ත සංවර්ධන වැඩ කෙරෙමින් පවතිනවා.එදා රජයට එරෙහිව එල්.ටී.ටී.ඊ.ය යුද වැදුනත් රජය එල්.ටී.ටී.ඊ.ය තහනම් සංවිධානයක් කළේ නැහැ. එහෙත් ඇමරිකාව, එංගලන්තය ඇතුළු යුරෝපා රටවල් 26ක් එය තහනම් සංවිධානයක් ලෙස ප්‍රකාශයට පත් කළා. එහෙම කළ ඒ රටවල් අද මොනවද කතා කරන්නේ? යුද්ධය ඉවරවුණාට පසු ඒගොල්ලන්ට ඕන අපේ රටේ තවත් අරගල ඇති කරන්න.* යළිත් රට තුළ ප්‍රචණ්ඩත්වයක් ඇතිවිය හැකිද?ශ්‍රී ලංකාවේ නම් යළි සිංහල දෙමළ ජනතාව අතර වාර්ගික ප්‍රශ්න ඇති නොවන බව සහතිකයි. ගිනි පෙනෙල්ලෙන් බැටකෑ මිනිහා කනාමැදිරි එලියටත් බයයිනේ. ඒ නිසා කිසිම ජාතිකයෙක් නැවත ප්‍රචණ්ඩත්වයට ගොදුරු වෙන්නෑ?අද උතුරු නැඟෙනහිර දෙමළ ජනතාව සතුටින් නිදහස බුක්ති විඳිනවා. එදා යුද්ධය සඳහා එල්.ටී.ටී.ඊ.ය දරුවන් බලෙන් පැහැරගෙන ගියා. එල්.ටී.ටී.ඊ. සංවිධානය නැත්තටම නැතිකර සාමය ස්ථාපිත වී තිබීමත් ජනතා අභිලාශයන් ඉටුකිරීම සම්බන්ධයෙනුත් ඔවුන් අද සතුටින් සිටිනවා.අද උතුරු නැඟෙනහිර දරුවන් පාසල් යනවා. ව්‍යාපාරිකයන්ගේ ව්‍යාපාර වලින් කප්පම් ගැනීමක් වෙන්නෑ. යටිතල පහසුකම් සංවර්ධනය වෙලා. මේ නිසා අද ඔවුන්ට විශාල සහනයක් වී තියෙනවා. දෙමළ ජනතාවගේ ප්‍රශ්න වලට පිළිතුරු ලැබී ඇති නිසා අපේ රටේ යළි ප්‍රචණ්ඩත්වයක් ඇතිවෙන්නෙ නැති බව ස්ථීරයි..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>29</day>
    </date>
    <link>http://www.dinamina.lk/2011/06/29/_art.asp?fn=f1106292</link>
    <topic/>
    <author>අනුසාර මාහිංගොඩ</author>
    <content>අද ග්‍රීෂ්මයේ දිනයකි. විනෝද උයන හිරු රැසින් ඒකාලෝකව පවතී. මම අලෙවියට තබා ඇති නානාවිධ වර්ණවලට අයත් නානාවිධ වර්ගවලට අයත් මල් කූඩ වෙතින් දෑස් ඉවත් කරගෙන ඇය දෙස බලමි. ඕ ලෙනින් චතුරශ්‍රයේ නෙලූ ප්‍රතිමාවක් පරිදිය. සෙලවීමක් නැත.මම – ඔබ රුසියානුවෙක්ද?ඇය සෙළවෙයි. අනතුරුව හැරී මා දෙස බලයි. අශ්ව කරත්තයක් දැන් අප අසලින් ගමන් කරයි. කරත්තයෙහි බැඳි සුදුපැහැ අශ්වයන්ගේ ගමන මනස්කාන්තය. කාන්තාවට ඇත්තේ උද්යෝගයෙන් පිරි නෙත් යුවළකි.ඒවා බලාපොරොත්තුවකින් නළියයිඇය – රුසියානුවෙක් තරමට, රුසියාවට ආදරෙයි.මම – ඇයි?ඇය – මා පුංචි කාලේ පටන් කියෙව්වේ රුසියානු සුරංගනා කතා පොත්. මුලින්ම කියෙව්වේ ‘හත් පෙති මල’. ඒ පොතත් එක්ක මම හීන දැක්කා.වයස අවුරුදු දහයේදී ‘අම්මා’ කියෙව්වා.ඇය කිසිවකු අපේක්ෂාවෙන් මෙනි. ඒ බව කාන්තාවගේ බැල්මෙන් කියාපායි. මක්සිම් ගෝර්කි දුම්රිය පොළේ මෙතෙක් රැඳී සිටි රුසියානු යුවතියක් එක්වරම සිනහපාමින් ඉදිරියට දිව යනු මට පෙනේ. ඇයගේ පෙම්වතා පැමිණෙමින් සිටියි. ඔහු අත රතු දම් පැහැ සුන්දර මල් කළඹකි.මම – ඔබ මෙතන රැඳී ඉන්නේ කවුරුහරි බලාපොරොත්තුවෙන්ද?ඇය – ඔව්.මම – කවුද?කාන්තාවගෙන් ඊට පිළිතුරක් නැත. ඕ අල්ලාප සල්ලාපයේ යෙදී සිටින යුවතියත්, නව යොවුන් තරුණයා දෙසත් බලා සිටියි.“කොළ හැලුණු සරත් සමය සේපණ අදින ආත්මයදෝතින්ම ගෙන බලමිහෙට මියැදෙනා හදවතනුඹේ හද ගැහෙන හඬමා තුළම අසමි මමකුමකට එළැඹුණිදමේ බියකරු මොහොතමියැදුණේ නුඹ දෝ මා දෝමට ම නොහැගෙනාමේ මොහොත....?”මම කවියක් මිමිනුවෙමි. එය මුනු මුනු ගානා හැම වාරයකදීම එහි ශෝකයක්ද පාලුවක්ද මුහුවී ඇතැයි මට සිතේ. එයින් කියැවෙන්නේ සමුගැනීමක බියකරු මොහොත ගැනය. කවිය මා උපුටා ගත්තේ ‘දේවදාරු මාවත දැන් කළුවරයි’ නම් කෘතියෙනි. එහි 90 වැනි පිටුවෙහි කවිය සටහන්ව ඇත.‘දේවදාරු මාවත දැන් කළුවරයි’ කෘතිය තනූජා ධර්මපාලගේය. මෙය යොවුන් නවකතාවක් ලෙසට එහි සටහන්ව තිබේ. තනූජා ධර්මපාල මා හඳුනන්නේ මාධ්‍යවේදිනියක හා කිවිදියක ලෙසිනි. ඇය කෙටි කතා රචිකාවියකි. නවකතා රචිකාවියකි. ළමා කතා රචිකාවියකි. එපමණක් නොව පරිවර්තන කෘති ද තනූජා ධර්මපාල රචනා කොට පළකර ඇත.‘දේවදාරු මාවත දැන් කළුවරයි’ කෘතිය කාව්‍යයක් වැනිය. භාෂාව සරලය, සුගමය. එහෙත් මෙහි ගැඹුරක් වේ. දාර්ශනික බවක්ද වේ. හුස්මක් කටක් නොගෙන එකදිගට කියවාගෙන යා හැකි ගනයේ ප්‍රබන්ධයකි. කාව්‍යක් වැනි කතාන්දරය ගලාගෙන යන්නේ ශ්‍රී ලාංකේය තරුණියක සෝවියට් රුසියාවේ උස්බෙකිස්තානු සමූහාණ්ඩුවේ අගනුවර වන ටෂ්කන්ට් හී රාජ්‍ය විශ්වවිද්‍යාලයේ අධ්‍යාපනය ලබන අතරතුර ඇයට අත්දකින්නට වන සිදුවීම් ඇසුරු කරගෙනය. සිසුවිය ජනසන්නිවේදන පීඨයේ අධ්‍යාපනය ලබයි. ඕ.සෝවියට් රුසියාව විසින් ක්‍රියාත්මක වන තුන් වැනි ලෝකයේ රටවල තරුණ තරුණියන්ට උසස් අධ්‍යාපන ශිෂ්‍යත්ව පිරිනැමීමේ වැඩපිළිවෙළ යටතේ ශිෂ්‍යත්වය ලබා පැමිණි පිරිස අතරේ සිටින එක් තරුණියකි. ‘දේවදාරු මාවත දැන් කළුවරයි’ ප්‍රබන්ධය ගලාගෙන යන්නේ ඇයගේ දෘෂ්ටියෙනි.කෘතිය එක හුස්මට කියාගෙන යන පාඨකයා එහි තදින් බැඳේ. ප්‍රබන්ධයකට වඩා එහි සත්‍යතාවක් ඇතැයි කියවන්නා විශ්වාසය කරයි. ‘දේවදාරු මාවත දැන් කළුවරයි’ යොවුන් නවකතා පොත රචිකාවියගේම අත්දැකීමක් බඳු යැයි පාඨකයාට ඇතැම්විට සිතෙන තරමට එය රචනාකොට ඇත.මම - ‘දේවදාරු මාවත දැන් කළුවරයි’ කෘතිය ඔබගේ අත්දැකීමක්ද?තනුජා - මගේ හෝ කාගේ හෝ අත්දැකීමක්.මම - මෙම අත්දැකීම ඔබ නවකතාවක් විදිහට ගොනුකරන්නට පෙළඹෙන්නේ කොහොමද?තනුජා - ‘මිතුරු පොත්’ නමින් නව මුහුණුවරකින් යුත් යොවුන් ප්‍රබන්ධ මාලාවක් ප්‍රකාශයට පත්කිරීමට එස්. ගොඩගේ සහ සහෝදරයෝ පියවර ගන්නවා. මේ සඳහා නවක ලේඛක ලේඛිකාවන්ට විවෘත ආරාධනාවක් ලැබෙනවා. ‘මිතුරු පොත්’ ව්‍යාපෘතිය සඳහා ප්‍රවීණ කීපදෙනෙකුටත් ආරාධනා ලැබෙනවා.එයින් එක් කෙනෙක් තනූජා ධර්මපාල.මම - යොවුන් නවකතාව පිළිබඳ ශ්‍රී ලංකාව ඇතුලේ තියෙන්නේ වෙනස්ම හැඩයක්. යොවුන් නවකතාවට ඔබ දෙන හැඩය කුමනාකාරද?තනුජා - ලංකාව යොවුන් සාහිත්‍ය කියන දේ පටලවාගෙන. මා රාජ්‍ය සාහිත්‍ය සම්මාන උළලේ සමීක්ෂණ මණ්ඩලයේ සාමාජිකාවක් විදිහට කටයුතු කරනවා. යොවුන් සාහිත්‍ය කෘති සමීක්ෂණය කරන්න මට පැවරී තිබෙනවා. ඒ කතා හරිම නීරසයි. ඒවායේ තියෙන්නේ එකම කතාවක්. හරිම නීරස කතා. යොවුන් සාහිත්‍ය කියන්නේ වැඩිහිටි සාහිත්‍ය හා ළමා සාහිත්‍යය අතර තිබෙන වෙනම ධාරාවක්. අපේ අය මේ සාහිත්‍ය හරහා ආදරය ගැන කතා කරන්න හරිම බයයි. යොවුන් සාහිත්‍යයේදී ආදරය බොහොම සුන්දර විදිහට යොදාගන්න පුළුවන්. එය හරිම සුන්දර ස්වභාවයක්.මම – ‘දේවදාරු මාවත දැන් කළුවරයි’ කෘතිය හරහා ඔබ සාකච්ඡා කරන්නේ කුමක්ද?තනුජා- ලෝකයේ සෑමදෙයක්ම වෙනස්වෙන සුළුයි. මේ ලෝක ධර්මතාවයට සැම එකක්ම ගොදුරු වෙනවා. ආදරය පවා... වෙනස්වීම ලෝක ධර්මතාවයයි. ඒ ධර්මතාවය ඉස්මතු කිරීමට මා උත්සාහ කළා.රුසියානු යුවතිය, තම පෙම්වතාගෙන් ලද රතු දම් පැහැ මල් කළඹ ළපැත්තට තබා තද කරගෙන සිටින්නීය. ඈ එයට බොහෝ සේ ආශා කරන බවක් පෙනේ. කෙටි අල්ලාප සල්ලාපෙන් අනතුරුව දෙදෙනාම උමං දුම්රිය පොළෙන් මඳක් බැහැරව අවට ඇති ආපනශාලා දෙසට ඇවිද යන්නට පටන් ගත්හ.මගේ පැනයට පිළිතුරක් නොදුන් කාන්තාව ඔවුන් යන දෙස බලා සිටින්නට විය. මමද නිහඬව එදෙස බලා සිටියෙමි. පෙම්වතුන් යුවළ ආපනශාලාවක් තුළට රිංගා ගත්හ. කාන්තාව සුසුමක් හෙළීය. එහි ශෝකී බවක් විය. එක්වරම යමක් මතක් වූ කලෙක මෙන් ඈ මා වෙතට හැරුනාය.ඇය – ඔබ මගෙන් යමක් විමසා සිටියාද?මම – වැඩක් නෑ.ඇය – මා මෙතන රැඳී සිටීම ගැන ඔබට ගැටලුවක් නේද? ඔබ දන්නවාද ‘වලෝද්‍යා’ ගැන....මම – වලෝද්‍යා...ඔව්! මං දන්නවා.මම ‘දේවදාරු මාවත දැන් කළුවරයි’ කෘතියේ 12 වැනි පිටුව පෙරළීමි. එහි එක් පරිච්ඡේදයක වලෝද්‍යා ගැන සඳහන් වේ.ඔහු තවමත් නැත. කර්තෘ මණ්ඩලය වෙත යෑමට නියමිත වෙලාවද දැන් දැන් ළඟාවෙමින් තිබේ. මක්සිම් ගෝර්කි දුම්රිය පොළේදී මුණගැසී අප දෙදෙනා එක්ව පත්තර කන්තෝරුව වෙත යෑම අපගේ සැලසුම වී තිබිණි.“කාව්‍ය ඔයා හරි වෙලාවට එතන ඉන්න. මාත් හරියටම වෙලාවට එනවා.” වලෝද්‍යා ඊයේ සන්ධ්‍යාවේ මට කීවේ අපේ නේවාසික කුටියෙන් පිටවී යන අතරය. වලෝද්‍යාගේ නම ව්ලදිමීර්ය. ඒත් සියල්ලෝ ඔහුට වලෝද්‍යායි කියති. මෙසේ රුසියානු....මම පොත වසා තබමි. අනතුරුව මෙම කෘතියෙහි ලේඛිකාව වන තනූජා ධර්මපාල වෙතට හැරෙමි.මම – ඇයි ඔබ වලෝද්‍යාගෙන් වෙන් වුණේ.තනූජා - මම නොවේ. කාව්‍යයි වෙන්වුණේ.ආදරය මල්ඵල දරන්න බෑ.කතා කළොත් දුක වැඩියි.වලෝද්‍යාගෙයි කාව්‍යාගෙයි ආදරය කතා නොකළ ගොළු වූ ආදරයක්.කාව්‍යාට නවතින්න බෑ. එක්වීමක් සිද්ධ වෙන්නෙ නෑ. නිහඬවීම වඩා හොඳයි.මම – වලෝද්‍යා ආයෙමත් ඔබව අහම්බෙන් හෝ මුණගැසුණොත්...තනුජා - වලෝද්‍යා ආයෙමත් මුණ ගැසුණොත්....ආයෙත් මුණගැසුණොත් ‘පොතක්’ ලියනවා..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>29</day>
    </date>
    <link>http://www.dinamina.lk/2011/06/29/_art.asp?fn=f1106293</link>
    <topic/>
    <author>රන්ජන් අමරරත්න</author>
    <content>බාප්පා, අනෝමාට ඉන්ට දෙන්නේ නැත! පුංචි මාමා ද අනෝමාට ඉන්ට දෙන්නේ නැත! උපුල්, කහවත්ත, ඩිමොර්ටියස් ඇතුළු තවත් අය ද අනෝමා කූරුගෑමට එති. බලාගෙන යන විට ශ්‍රී ලංකාවේ පිරිමි සංහතිය ම අනෝමා බිලිගැනීමට කුරුමානම අල්ලති. (මයෙ අප්පේ ! අනෝමාට මෙහෙම නම්; එළිසබෙත් ටේලර්ට කොහොම තියෙන්ට ඇත් ද? – විරුද්ධ ලිංගිකයන් සැක කරන හා ඔවුනට වෛර කරන මානසික රෝගයක් ද තිබේ.) ඉනික්බිති ඇය පුරුෂාදිපත්‍යයට එරෙහිව අවි අමෝරා විමුක්ති අරගලයක යෙදෙන රැඩිකල් - විප්ලවවාදී ස්ත්‍රියක බවට පත්වන්නී ය. මෙහි ප්‍රතිඵලය අනෝමා අතින් “සාගා” එකක් හෙවත් වීරා’ඛ්‍යානයක් රචනා වීම ය. එහි ම ගෲෂාගේ චරිතයට ආවේශ වන අනෝමා සිය පුත්‍රයා ද කැටුව වැල් පාලමේ එල්ලෙති.“අපට පුතේ මඟක් නැතේමේ මඟ මිස යමන් පුතේදෙවියො බලයිමූණ උඹේඋඹව රකියියමන් පුතේ”(හුණුවටයේ කතාව; වැල්පාලමේ ගීතය)අප දන්නා හැටියට අනෝමා තිදරු මවකි. ඇයට පුත්‍රයෙක් ද දියණියෝ දෙදෙනෙක් ද වෙති. දියණියන් අතර මඟ හළන මේ දිරිය මව ස්වකීය පුත්‍රයා පමණක් තුරුලු කරගෙන කාන්තා විමුක්තිය සොයා හිමගිර තරණය කරති. පුදුම මාතෘ ස්නේහයකි! මේ ද්වීපයේ සියලු මව්වරු දියණියන් හළත්වා! පුතුන් පමණක් රකිත්වා! නූතන ස්ත්‍රීවාදයේ නව ප්‍රකාශනය එය ද?“මගේ දරුවන්ගේ මව වී, ඔවුන්ගේ දරුවන්ගේ කිරි අම්මා වී, ඒ දරුවන්ගේත් මුත්තම්මා වී මිය යන්නට ලැබීම මගේ ඒකායන පැතුමයි”(සෝමාලි මෑම් – කාම්බෝජය; උපුටනය දඬුකඳේ කින්නරී – අනුර එදිරිසූරිය)(සෝමාලි මෑම් යනු කවරෙක් ද? අනෝමා ජනාදරී යනු කවරෙක් ද?අනෝමා ජනාදරී ගැනත්; ඇගේ “පුනරුක්ති” ගැනත් උණුසුම් සංවාදයක් පවතී. අපේ කන්තෝරුවේ ද සතියක් - දෙකක් පුරා සංවාදය පැවැතිණි. රස්නය තව ම මුළුමනින් නිවී නැත. මම ද ඒ දෙසට ඉබේ ම ඇදී ගියෙමි. ඊට එක් හේතුවක් වූයේ අශෝක හඳගම නම් සිනමාකරුවාගේ නාමය ද එහි එක් කෙළවරක ගැටී තිබීම ය.මම අශෝක හඳගමගේ රසිකයෙක්මි. මීට වසර විසි ගණනකට හෝ තිහකට හෝ ඉහත අශෝක කවි ලියන විට මම ඔහුගේ පාඨකයෙක් වීමි. ඔහු පුවත්පත්වලට ලියූ ඇතැම් කවි තව ම අපට මතක ය. 1982 දී පමණ ඔහු කැලණිය සරසවියට පිවිසියේ ය. ඒ වන විට ද ආධුනික නාට්‍යකරුවකු වූ හඳගම වැඩිකල් නො ගොස් ම ශිෂ්‍ය සංගම්, කලා උත්සව, ක්‍රීඩා යන ක්ෂේත්‍රයන්හි කැපී පෙනෙන පුද්ගලයකු බවට පත් විය. ආධුනික ලේඛක සංගමයේ සභාපති ලෙස පත් වූ අශෝක ඒ මගින් සැලැකිය යුතු මෙහෙවරක් ඉටු කළේ ය.විද්‍යා පීඨය නියෝජනය කළ ඔහු කලා පීඨයේ නාට්‍යකරුවන් පරදා කෙටි නාට්‍ය තරගයෙන් පළමු තැන දිනා ගත්තේ ය. අපි ඔහුට අත්පොළසන් දුනිමු. අශෝක හඳගම යනු ආකර්ෂණයට, ප්‍රසිද්ධියට, මුදල් ඉපැයීමට කලාව භාවිත කරන්නෙක් නො වේ. ඔහුට පුළුල් සමාජ දැක්මක් තිබේ. පරමාර්ථ තිබේ. ඔහුගේ දෘෂ්ටිය සමඟ ද, කලා භාවිතයන් සමඟ ද මම දැන් එකඟ වෙමි. මතු යම් දිනෙක ශ්‍රී ලංකාවේ දෘශ්‍ය කලා හදාරන්නකුට අශෝක හඳගමගේ න්‍යායයන් හා භාවිතයන් අධ්‍යයනය කිරීමට සිදුවනු නිසැක ය. ඔහු අපට වටිනා මිනිසෙකි. අනෝමා ජනාදරීට කිව යුත්තේ ද ඒ ටිකම ය. ඇය විශිෂ්ට නිළියකි. අනෝමා සිංගප්පූරු සිනමා උළෙලක දී හොඳ ම නිළිය ලෙස සම්මාන ලබනුයේ 2003 දී ය. අප ඇගේ රංගන කුසලතා ගැන සටහන් තබනුයේ 1993 “දුන්හිඳ අද්දර” විකාශය වෙත්දී ය. මේ දෙදෙනා ම අපට වටී. එහෙත් දෙදෙනාගෙන් කෙනකු පිස්සු කෙළිත් ද? අපෙන් ඊට සමාවක් නැත.”කාලගුණය හා සෘතු තීන්දු කිරීම පමණක් නො ව, අහසට තව බොහෝ දෑ කළ හැකි ය. ඒ සඳහා පොළොව ද අනුකූල විය යුතු ය. එවිට අතු අග මල් පිපෙනු ඇත.”(ඊ. එම්. ෆොස්ටර් – අ පැසේජ් ටූ ඉන්ඩියා)”පුනරුක්ති” යනු පොතක් ද? කැලෑ පත්තරයක් ද? අප්පුහාමිගේ පරණ කෝපි කඩේ පතරංග ලෑලි බංකුවට ඉහළින් ඇති කිරි මැටි ගාන ලද බිත්තියෙහි නන්දාවතීට එරෙහිව කැලෑ පත්තරයක් අලවා තිබිණි. බංකුව මත දිනපතා ප්‍රවෘත්ති පත්‍රය තිබිණි. වෙන දා පත්තරය කෑලිවලට බෙදී එකිනෙකා එබි – එබී කියවනු දක්නට ලැබුණ ද එදා කාගේත් ඇස් තිබුණේ කැලෑ පත්තරයේ ය. දිනපතා පත්‍රය පොඩි නො වී බංකුව මත අපූරුවට තිබිණි.මේ න්‍යාය එංගලන්තයේ “ටැබ්ලොයිඩ්” පත්තරකාරයන් දැන සිටියේ බොහෝ කලකට පෙර සිට ය. ඒ අනුව ඔව්හු දේශපාලනයේ ඕපා - දූප සොයන්නට හා ලියන්නට වූහ. දෙවනුව කලාකරුවන්ගේ හා ප්‍රභූන්ගේ ඕපා - දූප ලියන්නට වූහ. පසු කලෙක ලිංගිකත්වය නිරූපණය එහි ප්‍රධාන විෂය – ක්ෂේත්‍රය විය. එංගලන්තයේ “ටැබ්ලොයිඩ්” පත්තර කලාවට වැඩි නැඹුරුවක් ඇති අපේ පුංචි පත්තර ද අනෝමාගේ කැලෑ පත්තරයට වැඩි තැනක් දී තිබිණි. එය අරුමයක් ද නො වේ. අසභ්‍ය යැයි කියන දේ දැකීමට – ඇසීමට අප තුළ නිසඟ කැමැත්තක් තිබේ.”පුනරුක්ති” නම් කැලෑ පත්තරය ඇගේ මවුපියන්, ඥාතීන් නැත්තට ම නැති කරයි. අනෝමා ළඟ කිසිදු තෙතමනයක් නැති හැටි! අව ම ලෙස තමන් මෙලොවට බිහි කළ අම්මා ගැන සිතන්නට තිබිණි. “පුනරුක්ති” ගැන සටහනක් තබන සුනිල් මිහිඳුකුල එය හඳුන්වන්නේ ඇගේ වෛරය නමින් ය. සුනිල්ගේ හැඳින්වීම ඉතා නිවැරැදි ය. තමන් නිවැරැදි යැයි දැඩි ස්ථාවරයක පසුවන අනෝමා ස්වකීය ජීවිතය හා ගැටෙන සෙසු පාත්‍ර ජනයා මෝඩයන්, නපුංසකයන් ලෙස සලකා ඔවුනට වෛර කරන්නට පටන් ගනී. ඔවුන් විනාශ කරන්නට පටන් ගනී. එහෙත් අප “පුනරුක්ති” ඔස්සේ අත්විඳිනුයේ අනෝමාගේ ප්‍රකාශනය පමණි.මේ සංසිද්ධීන් බාප්පා දකින්නේ කෙසේ ද? අම්මා හා තාත්තා දකින්නේ කෙසේ ද? පුංචි මාමා දකින්නේ කෙසේ ද? යුක්ති සහගත විනිශ්චයක් සඳහා එම ප්‍රකාශන ද තවත් ප්‍රකාශන ද ලබා ගත යුතු ය. එහි සියලු චරිත කර්තෘවරියගේ ආධිපත්‍යයට යටත් ව අසාධාරණ අයුරින් නිරූපණය වේ.යුක්ති සහගත හා ජීවමාන මිනිසුන් නැති කතාව ව්‍යාජයෙන් පිරි නිකම් ම බස - බසයක් බව අර්නස්ට් හෙමිං වේ පෙන්වා දෙයි. ඒ සමඟ ම කතුවරයා විනිශ්චයෙන් ඉවත් විය යුතු බව ද හෙමිං වේ කියයි. කුමන ප්‍රබන්ධයක් ගොතන කවරකුට වුව හෙමිං වේගේ පාඩම ඉතා වැදගත් ය.”පුනරුක්ති” ලියමින් කතුවරිය තමන් ම මතු කර ගනී. තමන් විසින් ම විනිශ්චය ද දෙනු ලැබේ. දැඩි මමංකාරයකින් පෙළෙන අනෝමා සිය ආධිපත්‍යය පතුරවමින් පාඨකයාට ද අණ කරයි. “ඒයි බලාපල්ලා! මං මුන්ට හොඳ පාරක් දුන්නා! දැනගනිල්ලා; මේක මෙතනින් ඉවර නෑ! තව උන් ඉන්නවා! උන්ටත් මේ ටික ම තමා! යැයි අනෝමා ව්‍යංගයෙන් කියයි. පෙණය පුප්පා වරින් – වර කිහිප දෙනකුට දෂ්ඨ කොට මරා දමන සැපින්නක ඉනික්බිති වටයක් ගොස් දරණ ගසා යළි පෙණය පුප්පා තව කිහිප දෙනකුට දෂ්ට කිරීම සඳහා මාන අල්ලා සිටින බියකරු විලාසය අපට සිහිපත් වේ. අශෝක හඳගම “පුනරුක්ති” ගැන ලියූ කෙටි ලිපියෙන්; පූර්ව - ප්‍රචාරක පටය පැමිණ ඇති බවත්, චිත්‍රපටය ඊළඟට සමාජගත වීමට නියමිත බවත්, කියා සිටී. එය ඇත්තක් වන වා පමණක් නො ව කතුවරියගේ ඊළඟ ගොදුර අශෝක හඳගම වෙන්නටත් පුළුවන.අපගේ දැනීමට අනුව අම්මාට – තාත්තාට ද්‍රෝහී වන තැනැත්තිය සිය පුරුෂයාට කරුණාවක් දක්වතැ’යි සිතිය නො හැකි ය. එය ලෝකයේ ඕනෑම ගැහැනියක සම්බන්ධයෙන් සාධාරණ කියමනක් බව අප ගේ වැටහීම ය. අශෝකගේ හෝ අනෝමාගේ හෝ කුටුම්භයට, පෞද්ගලිකත්වයට එබී බැලීමේ අමුතු වුවමනාවක් අපට නැත. එහෙත් ඔවුන්ගේ ජීවිත හා ඔවුන්ගේ කලාව එකිනෙකට බද්ධ ය. භෞතික ශරීරය විනාශ වෙමින් කලාව පමණක් මෝරා වැඩෙන්නේ නැත. මේ සිදුවීම් පසුපස යම් කුමන්ත්‍රණයක් ඇතොත්; එය හෙළිදරව් විය යුතු ය. මක්නිසාද යත්; පුද්ගලයාත් – ඔහුගේ කලා නිෂ්පාදනත් විනාශ කිරීමේ දුෂ්ට ප්‍රයෝගයක් ඒ තුළ පැවැතිය හැකි බැවින් ය.ඇතැම් කතාවක් විෂයයෙහි කම්පනයට පත්වීම ද තවත් කතාවක් අබිමුවෙහි යථා’වබෝධය පහළවීම ද වෙනත් කතාවක් ඉදිරියෙහි මංමුළා වීම ද මේ ප්‍රබන්ධ ලෝකයෙහි ස්වභාවය යි. පාඨකයාගේ ජීවිතාවබෝධය හා සංජානන ශක්තිය ද මේ කෙරෙහි බලපායි. ජීවිතාවබෝධයක්, කලා පරිචයක් නැති පාඨකයා “පුනරුක්ති” කියවා අනේ අසරණී! මගේ හා පැංචී! යැයි අනෝමා වැළඳගන්නට පුළුවන. එබඳු පාඨකයා කැලෑ පත්තරය යටින් ඇති කුමන්ත්‍රණය, පළිගැනීම හා අයුක්තිය වටහා නො ගෙන මෙය පොතක් යැයි රැවටෙන්නට පුළුවන.අම්මා කැටුව යහන්ගත වූ පමණින් බාප්පා නරුමයකු යැයි වෛර කරන්නට හැකි සාංස්කෘතික වටපිටාවක් මේ රටේ නැත. අවුරුදු සිය ගණනක් තිස්සේ එකගෙයි කෑම පැවැතිණි. අතීත සමාජයෙහි මිනිසා සතු අගනා ම වස්තුව වූයේ ඉඩම් ය. ඉඩකඩම් – කුඹුරු - හරකබාන බෙදී වෙන් වී යනු දැකීම ඒ සමාජයේ අවාසනාව විය. ඉඩම් සම්පත සීමා වූ උඩරට එකගෙයි කෑම වඩාත් ප්‍රචලිත විය. සහෝදරයන් දෙදෙනකුට නො ව තිදෙනකුට එක් අඹුවක් වූ අවස්ථා තිබිණි. එබඳු පවුලක පමණක් නො ව සාමාන්‍ය පවුලක පවා ලිංගික ජීවිතය සාමකාමී විය. නිහඬ විය.අප්පච්චී – කුඩප්පච්චී හෝ තාත්තා - පුංචි තාත්තා හෝ යන ලෙසින් කුටුම්භයේ පුරුෂ පක්‍ෂයට ගෞරව කැරිණි. ඔවුන්ගේ ලිංගික ජීවිතයෙහි පිළිවෙළ හා සංයමය කෙතරම් ද යත්; වැඩිමහල් දරුවා ලොකු තාත්තා වගේ ය. දෙවන්නා පුංචි තාත්තා වගේ ය. ඊළඟට පිළිවෙළින් දරුවන්ගේ හැඩරුව - ස්වාභාවය ලොකු තාත්තාට, පුංචි තාත්තාට සමාන වේ. එහෙත් දරුවනට සැලකීම එක ලෙස ය. එක බඩවැල කඩාගෙන ආ දරුවෝ යැයි කියති.ශ්‍රී ලාංකේය කුටුම්භය ආරක්‍ෂා වූයේ ලිංගිකත්වය මත ම නො වේ. ඊට වැඩි ගැඹුරු පුරුෂාර්ථ එහි තිබිණි. දරුවන්ගේ අනාගතය, කුටුම්භයේ සංවර්ධනය, පවුලේ නම්බුව ඒ අතර ප්‍රධාන විය. එකගෙයි කෑම පමණක් නො ව, අකරදාරුව නමින් එක් පුරුෂයකු සහෝදරියන් දෙදෙනකු අඹුකමට ගැනීම ද සිදුවිණි. අක්කා ඔත්පල වූ කල දරුවන් බලාගැනීමට හා ගෙදරදොර වැඩට නංගී වැඩිහිටි කැමැත්ත මත කැන්දාගෙන එනු ලැබේ. වැඩි කල් නො ගොස් නංගී ද අම්මා කෙනකු වීම ස්වාභාවය යි. නංගී, අක්කා, පුරුෂයා ඔවුන්ගේ දරුවන් කා - කොටා ගන්නේ නැත. ඒ අපේ සමාජයෙහි පැවැති අමුතු හා ගෞරවණීය තත්ත්වයෙකි. ඊට අපහාස නො කළ යුතු ය.අපේ සමාජය හා සාංස්කෘතික ජීවිතය පිළිබඳ වැටහීමක් ඇති උගත් කාන්තාවක වන අනෝමා මේවා නො දන්නවා වන්නට බැරි ය. ඇය අනුගමනය කරනුයේ කුහක පිළිවෙතක් ය. ඩකාහි තස්ලිමා නස්රින් ස්ත්‍රීවාදී ලේඛිකාවක ලෙස ද ප්‍රකට ය. ඈ ඉතා වගකීමකින් හා නිවැරැදි දෘෂ්ටියකින් යුතුව තම නිර්මාණ කාර්යයෙහි නිරත වේ. 1993 ප්‍රකාශයට පත් වූ “ලජ්ජා” නම් ආන්දෝලනාත්මක කෘතියෙහි පෙරවදනෙහි තස්ලිමා මෙසේ සටහනක් යොදා තිබේ.”ලජ්ජා නවකතාවේ චරිත මගේ පරිකල්පනයෙන් නිර්මිත ය. එහෙත් ඔවුන් හැම විට ම ජීවත්වන හෝ මියගිය හෝ සැබෑ මිනිසුනට සාදෘශ්‍යය ය. එලෙස ම ඓතිහාසික සිදුවීම්, අවස්ථා හා සත්‍යවාදී කරුණු හා දත්ත මගේ වියමනට ඇතුළත් ය. මම මේ සියල්ල නැවත – නැවත පරීක්‍ෂා කොට නිවැරැදි භාවය තහවුරු කර ගත්තෙමි.තස්ලිමා නස්රින්ලේඛිකාවක සතු වගකීම, ගැඹුර හා පරිශ්‍රමය තස්ලිමාගේ කියමනෙන් හොඳට පැහැදිලි වේ. ඈ මූලධර්මවාදය මෙන් ම වාර්ගිකවාදය ද පිළිකුලෙන් යුතු ව ප්‍රතික්‍ෂේප කළා ය. 1962 දී බංගලාදේශයේ උපන් තස්ලිමා වෘත්තියෙන් වෛද්‍යවරියකි. සාහිත්‍යකරණය සඳහා ගැඹුරින් හැදෑරීම හා පරෙස්සමෙන් ඒවා නිරූපණය කිරීම තස්ලිමාගේ විශේෂත්වය වේ. ලෝක ප්‍රබන්ධ කථා විෂයයෙහි කීර්තිමත් ලේඛිකාවක ලෙස තස්ලිමා හඳුන්වනු ලැබේ.”පුනරුක්ති” පිළිබඳ විවිධ ඔසවා තැබීම් සිදුවිය හැකි ය. බරපතළ පාඨක ප්‍රතිචාරයක් ද ඊට ලැබෙන්නට පුළුවන. ඊට සම්මාන දෙන්නට පවා විවිධ සංවිධාන ඉදිරිපත් වන්නට පුළුවන. ඒ සියල්ල වෙනත් අරමුණු මුල් කරගත් කූටෝපක්‍රම බව වටහා ගත යුතු ය. අනෝමා “පුනරුක්ති” ඔස්සේ නැවත කීමක් පමණක් නො ව නැවත ඉපදීමක් ද අපේක්‍ෂා කරන්නට ඇත. එහෙත් සිය නිර්මාණ ජීවිතයේ අවසානය කරා ළඟාවෙමින් සිටින බියකරු ගැහැනියක අපේ දර්ශන පථයට හසු වේ..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>30</day>
    </date>
    <link>http://www.dinamina.lk/2011/06/30/_art.asp?fn=n1106301</link>
    <topic>අලුත් ආරක්ෂක පද්ධතියක්</topic>
    <author>චන්ද්‍රිකා පෙරේරා</author>
    <content>ත්‍රස්තවාදය, අපරාධ ඇතුළු නීති විරෝධී ක්‍රියා ශ්‍රී ලංකාවට ඇතුළුවීම වැළැක්වීමට ආරක්ෂක පද්ධතියක් ආරම්භ කිරීමට රාජ්‍ය ආරක්ෂක අමාත්‍යාංශය තීරණය කරයි. ජාත්‍යන්තර තත්ත්වය පරිපාලනය හා අධීක්ෂණය කිරීම මේ ආරක්ෂක පද්ධතිය හරහා සිදුවෙයි.ජාත්‍යන්තරව ක්‍රියාත්මක ත්‍රස්තවාදය, මත්ද්‍රව්‍ය, පුද්ගල ජාවාරම ඇතුළු විවිධ අපරාධවලින් මෙරටට වන හානිය වැළැක්වීම මේ ජාලයේ ප්‍රධාන අරමුණු වේ.ආරක්ෂක අමාත්‍යාංශය යටතේ ක්‍රියාත්මක ආගමන හා විගමන දෙපාර්තමේන්තුව මගින් මෙය ක්‍රියාත්මක කර ඇත.රටේ ජාතික ආරක්ෂාවට එල්ලවන බාධක අවම කර ගැනීමට එහි සැලසුම් සකසා ඇත. ජාත්‍යන්තර පොලිසිය සමඟ සම්බන්ධ වී ආගමන හා විගමන දෙපාර්තමේන්තුව ක්‍රියාවට නංවන මේ ආරක්ෂක ජාලයට ශ්‍රී ලංකාව් ජාතික බුද්ධි අංශය හා අපරාධ පරීක්ෂණ දෙපාර්තමේන්තුවද එක්ව සිටී.අපේ කලාපයේ මෙන්ම අනෙකුත් රටවල අපරාධ සම්බන්ධයෙන් තහනමට ලක්වූවන්, ගුවන් ගමන් බලපත්‍ර, වීසා නැතිවීම සම්බන්ධව හා මත්ද්‍රව්‍ය ජාවාරම්කරුවන් මෙන්ම මිනිස් ජාවාරම් ආදී තොරතුරු ජාත්‍යන්තර පොලිසිය සතුව ඇත. විවිධ රටවල මිලියන විස්සක පමණ දත්ත පද්ධතියක් ද ජාත්‍යන්තර පොලිසිය සතුවෙයි. ඒ හරහා ඇතිකර ගන්නා සම්බන්ධීකරණය මත මෙරටට ඇතුළුවන්නන් පිළිබඳ සොයා බැලීම මේ ආරක්ෂක ජාලයේ අරමුණ වෙයි.මෙරටට ඇතුළු වන්නන්ගේ පරමාර්ථ හඳුනා ගැනීමෙන් පසු ශ්‍රී ලංකාවට ඉන් වන බලපෑම් සොයා ගැනීම මේ මගින් සිදුවේ.ජාත්‍යන්තර අපරාධ මෙරටට ඇතුළුවීම වළකා ගැනීම මෙන්ම ත්‍රස්තවාදයට නැවත රටට ඇතුළුවීමට ඉඩ නොතැබීම සඳහා මේ ආරක්ෂක පද්ධතිය ක්‍රියාත්මක වන බව සංක්‍රමිකයන් පිළිබඳ ජාත්‍යන්තර සංවිධානයේ සංක්‍රමික කළමනාකරණ අංශයේ ප්‍රධානී ශාන්ත කුලසේකර මහතා පැවැසීය..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>30</day>
    </date>
    <link>http://www.dinamina.lk/2011/06/30/_art.asp?fn=n1106302</link>
    <topic>මන්දපෝෂණයෙන්කොළඹට පළමු තැන</topic>
    <author>සිතාරා සේනානි</author>
    <content>ශ්‍රීලංකාවේ මන්ද පෝෂණය වැඩියෙන්ම පවතින දිස්ත්‍රික්කය බවට කොළඹ දිස්ත්‍රික්කය පත්ව ඇතැයි මෑතකදී සිදුකළ සමීක්ෂණයකින් හෙළිවී තිබෙන බව සෞඛ්‍ය ඇමැති මෛත්‍රීපාල සිරිසේන මහතා පවසයි.මන්දපෝෂණය වැඩිම දිස්ත්‍රික්කය බවට මීට පෙර පත්ව තිබූ නුවරඑළිය දිස්ත්‍රික්කය දෙවැනි තැනට පත් කරමින්  කොළඹ දිස්ත්‍රික්කය ඒ තැනට පත්ව තිබෙන බව ද ඇමැතිවරයා පෙන්වා දෙයි. තිරිඟු පිටි අධික ලෙස පරිභෝජනය කිරීම කොළඹ හා නුවරඑළිය දිස්ත්‍රික්කවල මන්දපෝෂණය ඉහළ යාමට හේතු වී තිබෙන බව මේ සමීක්ෂණයෙන් අනාවරණය වී ඇතැයි ද ඇමැතිවරයා පවසයි.සෞඛ්‍ය අමාත්‍යාංශය මේ ජූනි මාසය ජාතික පෝෂණ මාසය ලෙස නම් කිරීම නිමිත්තෙන් පාසල් දරුවන් අතර පැවැත්වූ රචනා තරගයේ ජයග්‍රාහකයන්ට ත්‍යාග පිරිනැමීම සඳහා ජාතික අධ්‍යාපන ආයතනයේ ඊයේ (29) පැවැති උත්සවයට සහභාගී වෙමින් ඇමැතිවරයා මේ බව පැවැසීය.අධ්‍යාපන අමාත්‍යාංශය මෙය සංවිධානය කැර තිබිණි. අධ්‍යාපන ඇමැති බන්දුල ගුණවර්ධන මහතා ද මේ අවස්ථාවට සහභාගී විය.විශේෂයෙන් ම නුවරඑළිය දිස්ත්‍රික්කයේ වතු ජනතාව මෙතෙක් වැඩිපුර භාවිතා කළේ තිරිඟු පිටිවලින් සැකසූ පාන් හා ඒ ආශ්‍රිත වෙනත් ආහාර වර්ග වීම එම දිස්ත්‍රික්කයේ මන්දපෝෂණය ඉහළ යාමට හේතු වී තිබූ බවද හෙතෙම පැවැසීය. කොළඹ දිස්ත්‍රික්කයේ පාසල් දරුවන් තිරිඟු පිටි ආශ්‍රිත ආහාර අධික ලෙස පරිභෝජනය කිරීමට හුරුවී සිටීම එම දිස්ත්‍රික්කය මන්දපෝෂණය අතින් මුල් තැනට පත්වීමට ඉවහල්ව තිබෙන බව ඉහත සමීක්ෂණයෙන් පෙන්වා දී තිබෙන බවද සෞඛ්‍ය අමාත්‍යවරයා මෙහිදී පෙන්වා දුන්නේය.මීට බලපා ඇති අනෙක් ප්‍රධානතම කරුණ වී තිබෙන්නේ එම දිස්ත්‍රික්කයේ ජනතාව ආහාරවලට වැය කරන මුදලට වඩා වැඩි මුදලක් එනම් මාසික ආදායමෙන් සියයට තිස්පහත් පනහත් අතර ප්‍රමාණයක් රූපලාවන්‍ය කටයුතු සඳහා වැය කිරීම බවත් ඇමැතිවරයා කීවේය. රූපලාවන්‍ය කටයුතු සඳහා ගැහැනු, පිරිමි මෙන්ම පාසල් දරු දැරියන් ද ඇබ්බැහි වී සිටින බව ඇමැතිවරයා පැවැසීය.“රූපලාවන්‍ය කටයුතු සඳහා විලවුන් වර්ග මෙන්ම කෘත්‍රිම ඖෂධ වර්ගත් භාවිතා කරනවා. ජනමාධ්‍ය මඟින් පෙන්වන එක්තරා කැප්සියුලයක් දවසකට මිලියන ගණනින් අලෙවි වන බව විශේෂඥ වෛද්‍යවරු මට පෙන්වා දී තිබෙනවා. අදාළ ඖෂධය නිෂ්පාදනය කෙටි කලකින් නවතා දමනවා. ඒ වෙනුවට කලින් මිලට වඩා තුන් ගුණයකින් වැඩි මිලකට වෙනත් ඖෂධයක් නිෂ්පාදනය කර වෙළෙඳපොළට දමන්න ඖෂධ සමාගම් කටයුතු කරනවා. ඒ වගේම සිරුරට අහිතකර ඒ ඖෂධ සඳහා ජනතාව හුරු කරවනවා. මේවා භාවිතා කිරීමෙන් තාවකාලිකව සමේ පැහැපත් බවක් ඇති වුවත් දීර්ඝ කාලීනව රෝග හා විවිධ සංකූලතා මතු වන බව විශේෂඥ වෛද්‍යවරු පෙන්වා දෙනවා. මේවා ගැන ජනතාව දැනුම්වත් කිරීමේ වැඩසටහනක් ජාතික පෝෂණ මාසය නිමිත්තෙන් පැවැත්වීමට සෞඛ්‍ය අමාත්‍යාංශය බලාපොරොත්තු වෙනවා” යයි ද ඇමැතිවරයා පැවැසීය..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>30</day>
    </date>
    <link>http://www.dinamina.lk/2011/06/30/_art.asp?fn=n1106303</link>
    <topic>ලසන්ත වික්‍රමතුංග ඝාතනයටහමුදා සෙබළෙකු සම්බන්ධයි</topic>
    <author>ශිරෝමි අබයසිංහ</author>
    <content>සන්ඩේ ලීඩර් පුවත්පතේ කර්තෘවරයාව සිටි ලසන්ත වික්‍රමතුංග මහතා ඝාතනයට හමුදා සෙබළෙකු වන කන්දේගෙදර පි‍්‍රයවංශ සම්බන්ධ බවට කරුණු අනාවරණය වී ඇතැයි ත්‍රස්තවාදී විමර්ශන කොට්ඨාසයේ ස්ථානාධිපතිවරයා කොළඹ මහාධිකරණයට ඊයේ වාර්තා කළේය.වික්‍රමතුංග මහතාගේ ඝාතනය සම්බන්ධයෙන් අත්අඩංගුවට ගත් පිච්චවේයි ජේසුදාසන් දුන් කටඋත්තරවලින් හෙළි වූ කරුණු අනුව සිදුකළ වැඩිදුර විමර්ශන අනුව  පි‍්‍රයවංශ නැමැත්තා වික්‍රමතුංග ඝාතනයට සම්බන්ධ බව හෝ ඒ පිළිබඳව තොරතුªරු දැන දැනම වසන් කරන බව අනාවරණය වී ඇතැයි ත්‍රස්ත විමර්ශන අංශයේ ස්ථානාධිපතිවරයා ඉදිරිපත් කළ වාර්තාවේ සඳහන් වේ.2010 පෙබරවාරි 27 දා සිට රිමාන්ඩ් භාරයේ පසුවන කන්දේගෙදර පි‍්‍රයවංශ ඇප මත මුදා හරින්නැයි ඉල්ලමින් ඔහුගේ බිරිය කොළඹ මහාධිකරණය වෙත ඉදිරිපත් කර ඇති ඇප ඉල්ලුම්පතට විරෝධතා ගොනු කරමින් ස්ථානාධිපතිවරයාගේ වාර්තාව අධිකරණයට ඉදිරිපත් කෙරිණි.කොළඹ මහාධිකරණ විනිසුරු දීපාලි විජේසුන්දර මහත්මිය හමුවේ ඇප අයැදුම්පත විභාගයට ගැනේ.විමර්ශන කටයුතු සිදු කිරීමේදී විද්‍යාත්මක සහ තාක්ෂණික කරුණු අනුව සාක්කි රැස් කිරීමට කල් ගත වන බවත් සැකකරු ඇප මත මුදා හැරීමට විරෝධය දක්වන බවත් විරෝධතා වාර්තාවේ සඳහන් වේ.2009 ජනවාරි 08 දින සිදු වූ ලසන්ත වික්‍රමතුංග ඝාතනය ජනවාරි 23 දා රිවිර පත්‍රයේ කර්තෘ උපාලි තෙන්නකෝන් මහතාට පහර දී ඝාතනය කිරීමට තැත් කිරීම සහ නේෂන් පුවත්පතේ උප කර්තෘවරයකු වන කීත් නොයර් මහතා පැහැර ගෙන ගොස් පහරදී ඝාතනයට තැත් කිරීම මගින් පවතින රජය අපහසුතාවට පත් කිරීමට සැකපිට හදිසි නීති රෙගුලාසි යටතේ 2010 පෙබරවාරි 27 දා සැකකරු අත්අඩංගුවට පත් වූ බවත් කොළඹ මහේස්ත්‍රාත් අධිකරණය මගින් නිදහස් කෙරුණු අතර නැවතත් 2010 නොවැම්බර් 08 දා ගල්කිස්ස මහේස්ත්‍රාත් අධිකරණයට ඉදිරිපත් කෙරුණු බවත් ඇප අයැදුම්පතේ සඳහන් වේ.මෙතෙක් කිසිදු චෝදනාවක් ඉදිරිපත් නොකර රඳවා ගෙන සිටින සැකකරු ඇප මත මුද හරන්නැයි ඉල්ලමින් ඇප අයදුම්පත ඉදිරිපත් වී තිබේ.සැකකරු කොළඹ මහේස්ත්‍රාත් අධිකරණය මගින් නිදහස් වූයේ උපාලි තෙන්නකෝන් සහ කීත් නොයර් මහත්වරුන්ට පහරදීමේ චෝදනාවලින් පමණක් බවත් ලසන්ත වික්‍රමතුංග ඝාතනය සම්බන්ධයෙන් අත්අඩංගුවට ගත් පිච්චෙයි ජේසුදාසන්ගේ ප්‍රකාශවලින් හෙළි වූ කරුණු අනුව මෙම සැකකරු ද එයට සම්බන්ධ බවට අනාවරණය වී ඇතැයි විරෝධතාවල සඳහන්ය.රජයේ අධිනීතිඥ සුදර්ශන ද සිල්වා මහතා වගඋත්තරකරුවන් වෙනුවෙන් පෙනී සිටියේය..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>30</day>
    </date>
    <link>http://www.dinamina.lk/2011/06/30/_art.asp?fn=n1106304</link>
    <topic>ඩෙංගු රෝගීන්හඳුනාගැනීමේවැඩසටහනක්</topic>
    <author>සන්ධ්‍යා කරුණාරත්න</author>
    <content>ඩෙංගු රෝගීන්ගෙන් රුධිරය පරීක්ෂා කිරීමෙන් පසුව ලබාගන්නා දත්ත මගින් ඔවුන්ට වැළඳී ඇත්තේ ඩෙංගු රෝගයම ද යන්න නිශ්චය කිරීමේ වැඩසටහනක් බොරැල්ල වෛද්‍ය පර්යේෂණායතනය මගින් සිදු කෙරේ.සෑම දිස්ත්‍රික්කයක්ම නියෝජනය වන පරිදි ප්‍රධාන රෝහල්වල සේවය කරන ක්ෂුද්‍ර ජීව විද්‍යාඥයන් හා රසායනාගාර කාර්මික තාක්ෂණ ශිල්පීන් ගෙන්වා මේ එලයිසා(Eliza) නම් වූ පරීක්ෂණය පිළිබඳව දින දෙකක පුහුණුවක් ලබාදෙන බව වෛද්‍ය පර්යේෂණ ආයතනයේ අධ්‍යක්ෂ වෛද්‍ය අනිල් සමරනායක මහතා පැවසීය. බොරැල්ල වෛද්‍ය පර්යේෂණායතනයේ වෛරස් අංශය මේ පුහුණු වැඩසටහන පවත්වයි..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>30</day>
    </date>
    <link>http://www.dinamina.lk/2011/06/30/_art.asp?fn=n1106305</link>
    <topic>ෂැන්ග්‍රිලා-කැතික් ගනුදෙනුවේ මුදල් භාණ්ඩාගාරයේ පොදු ගිණුමක</topic>
    <author>නුවන් කොඩිකාර</author>
    <content>ෂැන්ග්‍රිලා සහ කැතික් සමාගම් සමඟ සිදුකළ ගනුදෙනුවලට අදාළ මුදල් මහා භාණ්ඩාගාරයේ අංක 6000 දරන පොදු ගිණුමේ තැන්පත් කර තිබෙන බව ආර්ථික සංවර්ධන නියෝජ්‍ය ඇමැති ලක්ෂ්මන් යාපා අබේවර්ධන මහතා පැවැසීය.සියලු ගනුදෙනු විනිවිදභාවයෙන් සිදුකර අති බවත්, ව්‍යාපෘතිය පිළිබදව 2011 අප්‍රේල් 05 දින ගැසට් පත්‍රය මගින් මෙරට ජනතාව දැනුවත් කර ඇති බවත් හෙතෙම කීවේය.රජයේ ප්‍රවෘත්ති දෙපාර්තමේන්තුවේ ඊයේ (29) පැවැති මාධ්‍ය සාකච්ඡාවේ දී නියෝජ්‍ය ඇමැතිවරයා එසේ පැවැසීය.ෂැන්ග්‍රිලා සමාගමෙන් මේ ගනුදෙනුවේදී ඇමෙරිකන් ඩොලර් මිලියන 125ක් හා කැතික් සමාගමෙන් ඇමෙරිකන් ඩොලර් මිලියන 136.5 ක් උපයා ගැනීමට හැකි වු බව පැවැසු නියෝජ්‍ය ඇමැතිවරයා එය ඉහළම මිලක් බවද කීය. මෙරටට පැමිණෙන ආයෝජන වැළැක්වීමේ කුමන්ත්‍රණයක් දියත් වෙමින් පවතින බවත්, මුලින් මේ ව්‍යාපෘතිය පිළිබඳව පාර්ලිමේන්තුවට ඉදිරිපත් කළ අවස්ථාවේ ප්‍රශ්න නොනැගු බවත් ලක්ෂ්මන් යාපා අබේවර්ධන මහතා කීවේය.කොළඹ හැව්ලොක් ටවුන්හි වැල්ලවත්ත රෙදි මෝල පිහිටි අක්කර 12 ඉඩම රුපියල් මිලියන 170 කට 2001 වසරේදී එක්සත් ජාතික පක්ෂ ආණ්ඩුව මිරේකා කැපිටල් පෞද්ගලික සමාගමට විකුණුවේ කුමණ තක්සේරුවකට අනුව දැයි තමන් එජාපයෙන්මේ ව්‍යාපෘතියේ පහසුකම් සපයන්නා ලෙස පමණක් ආර්ථ්ක සංවර්ධන අමාත්‍යාංශය කටයුතු කළ බව පවසන ඒ මහතා මාස 42 ක් අතුළත ව්‍යාපාරික කටයුතු ආරම්භ කිරීමට එම සමාගම් සමඟ අත්සන් කළ ගිවිසුමෙන් එකඟ වී තිබෙන බවද අවධාරණය කළේය..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>30</day>
    </date>
    <link>http://www.dinamina.lk/2011/06/30/_art.asp?fn=n1106306</link>
    <topic>නව බස් ගාස්තුහෙට සිට</topic>
    <author>ශීලා උඩුවර</author>
    <content>නව බස් ගාස්තු හෙට (ජූලි 1) සිට ක්‍රියාත්මක වෙයි.මේ යටතේ රුපියල් 6ක් වන අවම බස් ගාස්තුව 7 ක් වෙයි.සාමාන්‍ය සේවා මෙන්ම, අර්ධ සුඛෝපභෝගී, සුඛෝපභෝගී හා අධි සුඛෝපභෝගී ගාස්තුද මේ සමඟ ඉහළ නැංවේ.අර්ධ සුඛෝපභෝගී ගාස්තුව සාමාන්‍ය ගාස්තුව මෙන් 1 1/2 කින්ද, සුඛෝපභෝගී ගාස්තුව සාමාන්‍ය ගාස්තුව මෙන් දෙගුණයකින් හා අධි සුඛෝපභෝගී ගාස්තුව සාමාන්‍ය ගාස්තුව මෙන් 3 ගුණයකින්ද වැඩි වෙයි..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>30</day>
    </date>
    <link>http://www.dinamina.lk/2011/06/30/_art.asp?fn=n1106307</link>
    <topic>ඩෙංගු මර්දනයටමදුරු උගුලක්</topic>
    <author>සන්ධ්‍යා කරුණාරත්න</author>
    <content>ඩෙංගු මදුරුවන් සහ අනෙකුත් සියලුම මදුරුවන් විනාශ කිරීම සඳහා කීට උගුලක් හෙවත් මදුරු උගුලක් නිෂ්පාදනය කිරීමට මහජන සෞඛ්‍ය පරීක්ෂකවරයෙකු සමත්ව තිබේ.ප්ලාස්ටික් යොදා ගනිමින් නිර්මාණය කර ඇති මෙම උගුල මාවතගම සෞඛ්‍ය වෛද්‍ය නිලධාරී කාර්යාලයේ වටරැක මහජන සෞඛ්‍ය පරීක්ෂක සිසිර බණ්ඩාර මහතා විසින් නිෂ්පාදනය කර ඇත. කලුපාට ප්ලාස්ටික් භාවිත කරමින් සිනිදු පෘෂ්ඨයක් ලෙස සාදා ඇති මේ උගුල මදුරුවන් බිත්තර දැමීමට කැමැත්තක් දක්වන ස්ථානයක් ලෙස නිර්මාණය කර තිබීම මෙහි විශේෂත්වයකි.මදුරුවා මේ උගුල තුළට ගොස් බිත්තර දැමීමෙන් පසුව ඒවා පුපුරා එළියට එන කීටයා මිනිත්තුවක් වැනි කෙටි කාලයක් තුළදී මිය යන ලෙස මේ උගුල නිර්මාණය කර ඇති බව මහජන සෞඛ්‍ය පරීක්‍ෂක සිසිර බණ්ඩාර මහතා පැවසීය.මදුරුවන් බහුල ප්‍රදේශයක් තෝරා ගෙන එම ප්‍රදේශයේ සියයට අසූවක් පමණ නිවාස ආවරණය වන පරිදි මේ උගුල් තැබීමෙන් මාස තුනක් වැනි කෙටි කාලයක් තුළදී එම ප්‍රදේශය මදුරුවන්ගෙන් තොර ස්ථානයක් බවට පත්කිරීමට හැකිවන බවද ඒ මහතා ප්‍රකාශ කෙළේය.පිරිසුදු ජලය හා භූමිතෙල් ස්වල්පයක් යොදා ගැනීමෙන් පරිසර දූෂණයකින් තොරව මේ උගුල සාර්ථකව සක්‍රීය කළ හැකිය..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>30</day>
    </date>
    <link>http://www.dinamina.lk/2011/06/30/_art.asp?fn=n1106308</link>
    <topic>තිරසාර සාමයක් උදෙසාසහායවීමට කැමතියි</topic>
    <author>මහින්ද අලුත්ගෙදර</author>
    <content>සැබෑ ප්‍රතිසන්ධාන පදනමක් මත ගමන් කරන ශ්‍රී ලංකාවට තිරසාර සාමයක් හා සුරක්ෂිතතාවක් ඇතිකර ගැනීම සඳහා සහාය ලබාදීමට සූදානම් බව බ්‍රිතාන්‍යයේ දකුණු ආසියානු කලාපීය විදේශ කටයුතු භාර ඇමැති ඇලිස්ටර්යා බර්ට් මහතා ප්‍රකාශ කර ඇත.ශ්‍රී ලංකාව සමඟ අවංක සබඳතාවක් ගොඩනඟා ගැනීමට අපේකෂා කරන බව ප්‍රකාශ කර තිබෙන ඇමැතිවරයා මේ වසර අවසන් වන විට ශ්‍රී ලංකාව සාර්ථක ප්‍රගතියක් අත්කර ගනු ඇති බවට විශ්වාසය පළ කර ඇත.දශක තුනක කාලයක් පැවැති යුද ගැටුම් අවසාන කිරීමෙන් එල්.ටී.ටී.ඊ. සංවිධානයේ බිහිසුණු සාහසික අපරාධ නවතා දැමීමට ශ්‍රී ලංකා රජය ගන්නා ලද ක්‍රියාමාර්ග පැසසුමට ලක් කර තිබෙන ඇලිස්ටර්යා බර්ට් මහතා එල්.ටී.ටී.ඊ. මරාගෙන මැරෙන බෝම්බ කරුවන් බිහිකළ ළමා සොල්දාදුවන් බලහත්කාරයෙන් සිය හමුදාවට බඳවා ගත් ක්‍රියාදාමය නවීන ත්‍රස්තවාදී කණ්ඩායමක ක්‍රමවේදයක් බවද සඳහන් කර තිබේ.ජගත් සංවිධානයේ විද්වත් වාර්තාව මඟින් ශ්‍රී ලංකාවට එල්ල කරන යුද අපරාධ චෝදනා සම්බන්ධයෙන් බ්‍රිතාන්‍ය රජයේ දැඩි අවධානය යොමු කර ඇති බවද හෙතෙම ප්‍රකාශ කර ඇතැයි වාර්තා වෙයි.පසුගිය පෙබරවාරි මාසයේ දී ශ්‍රී ලංකාවේ උතුරු ප්‍රදේශයේ සංචාරය කළ බ්‍රිතාන්‍ය ඇමැතිවරයා යුද ගැටුම් නිමා වීමෙන් අනතුරුව ශ්‍රී ලංකාව ලබා තිබෙන ප්‍රගතිය අගය කර ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>30</day>
    </date>
    <link>http://www.dinamina.lk/2011/06/30/_art.asp?fn=n1106309</link>
    <topic>ඛණ්ඩිකා ඉවත් කිරීමේශල්‍යකර්මය සාර්ථකයි</topic>
    <author>සුභාෂිණි සේනානායක සහ සන්ධ්‍යා කරුණාරත්න</author>
    <content>ලේසර් කිරණ උපයෝගී කරගෙන පුරස්ථි ග්‍රන්ථියේ ඛණ්ඩිකා ඉවත් කරමින් මෙරට පෞද්ගලික රෝහලක සිදු කළ ශල්‍යකර්මය ප්‍රථම වරට සාර්ථක වී තිබේ.සිරුරේ කිසිදු කැපීමක් සිදු නොකර මුත්‍රා මාර්ගය හරහා යවන ලද විශේෂ ලේසර් උපකරණයක් මගින් පුරස්ථි ග්‍රන්ථියේ ඇති ඛණ්ඩිකා කුඩා කැබලිවලට කපා මුත්‍රාශය දෙසට තල්ලු කරනු ලැබේ.පසුව වෙනත් උපකරණයක් මගින් මුත්‍රාශයේ පාවෙමින් තිබෙන ඛණ්ඩිකා කොටස් ඉවත් කිරීම මේ ශල්‍යකර්මය මගින් සිදුකෙරේ. මේ ශල්‍යකර්මයේදී පුරස්ථි ග්‍රන්ථයෙන් ඉවත් කළ ඛණ්ඩිකාවල බර ග්‍රෑම් දෙසීයකට වැඩි බවත්, මෙරට රෝගියකුගේ එතරම් බර ඛණ්ඩිකා ප්‍රමාණයක් ඉවත් කළ ප්‍රථම වතාව මෙය බවත්, ජන්‍ය හා මෞත්‍රලිංගික විශේෂඥ ශල්‍ය වෛද්‍ය මහාචාර්ය නෙවිල් ඩී. පෙරේරා මහතා පවසයි. ජන්‍ය හා මෞත්‍රලිංගික විශේෂඥ ශල්‍ය වෛද්‍ය මහාචාර්ය නෙවිල් ඩී. පෙරේරා මහතාගේ ප්‍රධානත්වයෙන් යුතුව සිදු කළ මේ ශල්‍යකර්මයට ඉන්දියානු විශේෂඥ ශල්‍ය වෛද්‍යවරයෙක් හා සහායක වෛද්‍යවරයෙක් ද සහභාගි වූහ.මීට පෙර මේ ශල්‍යකර්මය සිදුකිරීමේ දී රෝගියාගේ උදරයේ විශාල කැපුමක් සිදුකිරීමට අවශ්‍ය වේ. එහෙත් නව තාක්ෂණය භාවිතා කරමින් වර්තමානයේදී ලේසර් කිරණ මගින් මේ ශල්‍යකර්මය සාර්ථකව සිදුකිරීමට හැකිව තිබේ. තරුණ වියේදී පුරුෂයන්ගේ සරු භාවය ඇතිකිරීමට මේ පුරස්ථි ග්‍රන්ථිය උපකාරි වුවත් වයසට යාමත් සමඟ මේ ග්‍රන්ථියේ අවශ්‍යතාව අවම වේ. මුත්‍රා මාර්ගය හරහා පිහිටි පුරස්ථි ග්‍රන්ථිය ඉදිමීම නිසා මේ ශල්‍යකර්මය සිදුකිරීමට අවශ්‍යය.මුත්‍රා කිරීමේ අපහසුතාව, මුත්‍රා සමඟ රුධිරය පිටවීම, මුත්‍රා කඩින් කඩ පිටවීම, මුත්‍රාශයේ වේදනාව වැනි රෝග ලක්‍ෂණ මගින් පුද්ගලයෙකුගේ පුරස්ථි ග්‍රන්ථිය ඉදිමී ඇති බව දැනගත හැකිය..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>30</day>
    </date>
    <link>http://www.dinamina.lk/2011/06/30/_art.asp?fn=n11063014</link>
    <topic>සෙලාන් කෑම පැයේවැඩ වර්ජනයට වාරණයක්</topic>
    <author>රෝෂන් තුෂාර</author>
    <content>සෙලාන් බැංකුවේ සේවකයින් අද (30) දින ක්‍රියාත්මක කිරීමට සංවිධානය කර තිබූ කෑම පැයේ දීප ව්‍යාප්ත වැඩ වර්ජනය වළක්වන වාරණ නියෝගයක් කොළඹ දිසා අධිකරණය ඊයේ (29) නිකුත් කළේය.ලබන 06 දින හා 13 වන දින ක්‍රියාත්මක කිරීමට නියමිත වර්ජනයද අත්හිටුවන ලෙස දිසා අධිකරණය නියෝග කෙළේය. බැංකු සේවකයින්ගේ වැටුප් ප්‍රතිශෝධනය මුල්කර ගනිමින් වෘත්තීය සමිති ක්‍රියාමාර්ග කීපයක් එකවර ගැනීමට වර්ජනය කිරීමට තීරණය කිරීම සාධාරණ නොවන බව පෙන්වාදුන් දිසා අධිකරණය වෘත්තීය ක්‍රියාමාර්ග ගැනීම සේවකයින්ගේ අයිතිවාසිකමක් බවද සඳහන් කෙළේය.සෙලාන් බැංකුව විසින් ලංකා බැංකු සේවක සංගමයට විරුද්ධව පවරා තිබූ නඩුවක් විභාග කිරීමෙන් අනතුරුව කොළඹ ප්‍රධාන දිසා විනිසුරු රංජිත් එන් වතුපොළේ මහතා මෙම වාරණ නියෝග නිකුත් කළේය.වැටුප් ප්‍රතිශෝධන සාමූහික ගිවිසුම ක්‍රියාත්මක නොකිරීමට විරෝධය පළකරමින් විරෝධතා ලාංඡන පැළැඳ සේවයේ නිරතවීමේ වෘත්තීය සමිති ක්‍රියාමාර්ගයට අධිකරණය අවසර ලබාදුන්නේය.විත්තිකාර ලංකා බැංකු සේවක සංගමයේ සෙලාන් බැංකු සේවකයින්ගේ සංගමය වෙනුවෙන් නීතිඥ නලින් අමරජීව මහතා අධිකරණයට කරුණු ඉදිරිපත් කරමින් සේවකයින්ගේ වැටුප් ප්‍රතිශෝධනය ක්‍රියාත්මක කරන දිනය හෝ ඒ පිළිබඳ නිශ්චිත අදහසක් සේවා යෝජකයින් විසින් ඉදිරිපත් කර නොමැති බව පැවසීය.සෙලාන් බැංකුව වෙනුවෙන් ජනාධිපති නීතිඥ රොමේෂ් ද සිල්වා මහතා පෙනී සිටියේය.වැටුප් ප්‍රතිශෝධනය පිළිබඳව බැංකු පාලනාධිකාරිය විසින් අගෝස්තු 29දින තීරණයක් ගන්නා බව නීතිඥවරයා අධිකරණයට පොරොන්දු විය.2008 වසරේදී සෙලින්කෝ සමූහ ව්‍යාපාරයට අයත් මුල්‍ය ආයතන කඩා වැටුනද සෙලාන් බැංකුවට පත් කළ නියාමක අධිකාරියේ මැදිහත්වීමෙන් බැංකුව ස්ථාවර තත්ත්වයකට පත්ව ඇති බවද ;රීමේෂ් ද සිල්වා මහතා පැවසීය. මෙවන් පසුබිමක් තුළ කිසිදු සේවකයෙකුගේ රැකියා අහිමි නොවූ බවත්, බැංකු සේවක වැටුප් ප්‍රතිශෝධනයක් අවශ්‍ය වන බවට පිළිගන්නා බවත් හෙතෙම පැවසීය.වැටුප් ප්‍රතිශෝධනය පිළිබඳ සෙලාන් බැංකුව අධිකරණයට ඉදිරිපත් කළ වාචික පොරොන්දුව සැලකිල්ලට ගත් දිසා අධිකරණය වැඩ වර්ජනය කිරීම වළක්වමින් දින 14 ක් බල පැවැත්වෙන වාරණ නියෝගයක් හා අතුරු තහනම් දැන්වීම් විත්තිකාර ලංකා බැංකු සේවක සංගමයට නිකුත් කළේය..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>30</day>
    </date>
    <link>http://www.dinamina.lk/2011/06/30/_art.asp?fn=n11063015</link>
    <topic>රාජ්‍ය භාෂා වැඩසටහනට ඩොලර් මිලියන 5.6ක සීඩා ආධාර</topic>
    <author>අනූෂා ගුරුසිංහ</author>
    <content>ශ්‍රී ලාංකිකයන්ට තම මවු බසින් රජයේ සේවය ලබා ගැනීම සඳහා කැනේඩියානු ජාත්‍යන්තර සංවර්ධන නියෝජිතායතනය (CIDA) අමෙරිකන් ඩොලර් මිලියන 5.6කින් සිය දායකත්වය ලබා දේ.ඒ පිළිබඳ ගිවිසුමට ජාතික භාෂා හා සමාජ ඒකාබද්ධතා ඇමැති වාසුදේව නානායක්කාර හා කැනේඩියානු මහ කොමසාරිස් බෲස් ලෙව් යන මහත්වරු පෙරේදා (28) අස්සන් තැබූහ.මෙහිදී අදහස් දැක්වූ ඇමැති වාසුදේව නානායක්කාර මහතා, සිංහල හා ද්‍රවිඩ භාෂා කතා කරන ජනවාර්ගික කොටස්හි දැනට පවතින පරතරය නැති කරලීම මගින් ඔවුන්ගේ භාෂා අයිතිය තහවුරු කිරීම මේ ගිවිසුමේ පරමාර්ථයයි. වසර 1930 දී ආරම්භ වූ භාෂා භාවිතය එකල ඉංගී‍්‍රසි රාජ්‍ය භාෂාව සේ ගෙන සිංහල හා ද්‍රවිඩ භාෂා භාවිතයට ද මහජනතාවට ඉඩ ලබා දී තිබුණි.වර්තමානයේ රාජ්‍ය භාෂාව ලෙස සිංහල හා දෙමළ භාෂා ව්‍යවස්ථානුකූලව නීති ගත කළ බැවින් අපගේ වගකීම එය නිවැරැදිව ක්‍රියාත්මක කිරීමයි.එමෙන්ම ශ්‍රී ලාංකිකයන්ගෙන් 74%කට සිංහල භාෂාවද, 25%කට දෙමළ භාෂාවද කථා කළ හැකි අතර එයින් දෙමළ ජනයාගෙන් 25% සිංහල භාෂාව හා, සිංහල හා දෙමළ ජනයාගෙන් 10% පමණ ඉංගී‍්‍රසි භාෂාව කථා කළ හැකියි. ඒ අනුව රටේ භාෂා ප්‍රතිපත්තිය නිවැරැදිව ක්‍රියාත්මක කිරීම සඳහා මේ මුදල යොදා ගන්නවා.එම අවස්ථාවේ දී සිය අදහස් දැක්වූ කැනේඩියානු මහ කොමසාරිස් බෲෘස් ලෙව් මහතා:- රාජ්‍ය භාෂා ප්‍රවර්ධනයේ දී සහ සුරක්ෂිත කිරීමේ දී කැනඩාව සතු ඉවසීමේ සම්ප්‍රදාය හා ප්‍රායෝගික අත්දැකීම් සහ විශේෂඥ දැනුම ශ්‍රී ලංකාවේ ජාතික භාෂා ව්‍යාපෘතිය සඳහා උපයෝගී කර ගැනීමට ලැබීම සතුටුවීමට කරුණක් බව දන්වා සිටියේය..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>30</day>
    </date>
    <link>http://www.dinamina.lk/2011/06/30/_art.asp?fn=n11063016</link>
    <topic>රිසානා බේරාගැනීමටමිය ගිය බිළිදියගේ මවුපියන් පෙලඹ විය හැකියි</topic>
    <author>රෝෂන් තුෂාර සහ මහින්ද අලුත්ගෙදර</author>
    <content>සෞදි අරාබියාවේදී මරණ දඬුවම නියම වී සිටින ශ්‍රී ලාංකික ගෘහ සේවිකා රිසානා නෆීක් නිදහස් කර ගැනීම සඳහා ඇය අතින් මරණයට පත් බිළිදාගේ මවුපියන් පෙළඹවිය හැකි බව සෞදි අරාබියානු රජය පවසයි.එරටේ අධිකරණ නියමය ඉල්ලා අස්කරගත නොහැකි බවත් ශ්‍රී ලාංකික තරුණියට සමාව ලබා දීම මරණයට පත්වූ බිළිදාගේ මවුපියන්ට කළ හැකි බවත් සෞදි අරාබියානු රජය පෙන්වා දෙයි.ආසියානු අපි‍්‍රකානු නීති උපදේශක සමුළුවට සහභාගි වීම සඳහා ශ්‍රී ලංකාවට පැමිණ සිටින සෞදි අරාබියානු අධිකරණ ඇමැතිවරයාගේ උපදේශක විනිසුරු මන්සුර් අල් කෆ්ෆාරි හා ශ්‍රී ලංකාවේ සෞදි අරාබියානු තානාපති ෆාරුක් වසීර් මහත්වරුන් සමඟ ශ්‍රී ලංකා අධිකරණ ඇමැති රවුෆ් හකීම් මහතා පැවැත්වූ සාකච්ඡාවේදී මේ බව අනාවරණය විය.මරණ දඬුවම නියම වී සිටින රිසානා නෆීක් නිදහස් කර දෙන ලෙස ඔවුන්ගෙන් ඉල්ලීමක් කළ අධිකරණ ඇමතිවරයා මේ සම්බන්ධයෙන් තමා ජනාධිපති මහින්ද රාජපක්ෂ හා විදේශ කටයුතු ඇමැති මහාචාර්ය ජී. එල්. පීරිස් මහත්වරුන් සමඟ සාකච්ඡා කළ බවද කීවේය.ඊට අමතරව රවුෆ් හකීම් මහතා ප්‍රකාශ කළේ මේ තරුණියට සමාව දෙන ලෙසට සෞදි අරාබියාවේ මෙරට තානාපතිවරයා හරහා එම බිළිදාගේ මවුපියන්ගෙන්ද ඉල්ලීමක් කළ බවය.මරණයට පත් බිළිදාගේ මවුපියන් කැමැති වන්නේ නම් රිසානා නෆීක්ට නිදහස ලබා දිය හැකි බව පැවැසු සෞදි අරාබියානු රජයේ නියෝජිතයන් දෙදෙනා මේ සම්බන්ධයෙන් වැඩි අවධානයක් යොමු කරන බවද පැවසූහ.ශ්‍රී ලාංකික තරුණිය නිදහස් කර ගැනීම සඳහා දඩ මුදලක් ගෙවිය හැකි බවත් ඒ සම්බන්ධයෙන් අදාළ බිළිඳාගේ මාපියන් වෙත විදේශ කටයුතු අමාත්‍යාංශය හරහා ලිපියක් යොමුකරන බවත් මෙහිදී අනාවරණය විය..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>30</day>
    </date>
    <link>http://www.dinamina.lk/2011/06/30/_art.asp?fn=n11063017</link>
    <topic>මදුරුවන් බෝවෙන අවදානම් තැන් 379,908ක් නැවත පිරික්සයි</topic>
    <author/>
    <content>පසුගිය 26 දින අවසන් වූ ජාතික මදුරු මර්දන සතියේ මදුරුවන් බෝවීමේ අවදානම් සහිත ස්ථාන 379,908ක් නැවත පරීක්ෂා කිරීමට පියවර ගන්නා ලෙස සෞඛ්‍ය අමැති මෛත්‍රිපාල සිරිසේන මහතා නිලධාරීන්ට උපදෙස් දෙයි.පසුගිය 20 දින සිට 26 දින දක්වා ජනාධිපති ඩෙංගු කාර්ය සාධක බලකාය විසින් ක්‍රියාත්මක කරන ලද ජාතික මදුරු මර්දන සතියේ දී පරිශ්‍ර 1,21,640 ක් මදුරුවන් බෝ විය හැකි අවදානම් සහිත ස්ථාන වශයෙන් හඳුනා ගැනීමට එම පරීක්ෂණ සඳහා සහභාගි වූ කණ්ඩායම්වලට හැකිවිය. එමෙන්ම තවත් පරිශ්‍ර හිමියන් 2,58,268 දෙනෙකුට වහාම සති දෙකක් තුළ තම පරිශ්‍ර පිරිසිදු කර ගන්නා ලෙස උපදෙස් දෙනු ලැබීය.මෙම ස්ථාන සියල්ලම නැවත පිරික්සීමට සෞඛ්‍ය අමාත්‍යාංශය විසින් තීරණය කර තිනෙ අතර සෞඛ්‍ය වෛද්‍ය නිලධාරි කොට්ඨාස 305 නැවත පරීක්ෂා කිරීමට යෝජිත පරිශ්‍ර සංඛ්‍යාව 3,79,900කි. මෙම පරිශ්‍ර සියල්ලම නැවත පරීක්ෂා කරන ලෙසත් මදුරුවන් බෝවිය හැකි ස්ථාන තවදුරටත් පවත්වාගෙන පුද්ගලයින්ට එරෙහිව වහාම නඩු පැවරීමට පියවර ගන්නා ලෙසත් සෞඛ්‍ය අමාත්‍ය මෛත්‍රීපාල සිරිසේන මැතිතුමා අදාල නිලධාරීන්ට අද දින උපදෙස් දෙනු ලැබීය.මේ අතර පසුගිය මදුරු මර්දන සතිය තුළ මදුරවන් බෝවන ස්ථාන පවත්වාගෙන ගිය නිසා නොතිසි නිකුත් කළ සියළු දෙනාටනඩු පැවරීමේ කටයුතු මේ වනවිට සිදු කෙරෙමින් පවතී..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>30</day>
    </date>
    <link>http://www.dinamina.lk/2011/06/30/_art.asp?fn=n11063010</link>
    <topic>රට රැකියා සිහින මවා පුද්ගලයන්ගෙන් මුදල් ගැරූ යුවළක් හසුවෙයි</topic>
    <author>ජයසිරි පේදුරුආරච්චි – ගන්දර සමූහ, ජස්ටින් කොඩිකාර – මාතර දිසා විශේෂ,බන්ධුල ගුණසේකර සහ ධම්මිකා වෙලේගොඩ</author>
    <content>රට වටා සැරසරමින් විදේශ රැකියා ලබාදෙන බවට පොරොන්දු වී රුපියල් ලක්ෂ එකසිය විසි අටකට (128) වැඩි මුදලක් වංචා සහගත ලෙස ලබාගත් යුවළක් මාතර උයන්වත්ත ප්‍රදේශයේදී පෙරේදා 28 දින රාත්‍රී අටට පමණ සිදුකළ විශේෂ මෙහෙයුමකදී අත්අඩංගුවට ගත් බව මාතර මූලස්ථාන පොලිසිය පවසයි.අත්අඩංගුවට පත් සැකකාර යුවළ දේවාල පාර, මාකොළ, කිරිබත්ගොඩ පදිංචිකරුවෝ වෙති. ඔවුන් ගමන් කරමින් තිබූ සුඛෝපභෝගී මෝටර් රථයද අත්අඩංගුවට ගෙන ඇත.මොවුන් අත්අඩංගුවට ගෙන ප්‍රශ්න කිරීමේදී එක් කෝටි විසි අට ලක්ෂ අනූහය දහස් හත්සීයක් වටිනා පොරොන්දු නෝට්ටු 87 ක්, රුපියල් හැට අට ලක්ෂයකට ආසන්න විවිධ බැංකුවල අඟරු වූ චෙක්පත් 36 ක්, ග්‍රාම සේවා සහතික 23 ක්, උප්පැන්න සහතික 43 ක්, අස්සන පමණක් යෙදූ පොරොන්දු කඩදාසි 07 ක් සොයාගෙන ඇත.මීට අමතර විවිධ ඉංග්‍රීසි අක්ෂර යෙදූ ලිපි 21 ක්ද අධ්‍යාපන සහතික 03 ක් හමුවී තිබේ. සැකකාර පුද්ගලයා අකුරැස්ස තලවැල්ගොඩ හා සැකකාර කාන්තාව අතුරුගොඩ සුල්තානාගොඩ පදිංචි බවට තොරතුරු ලැබී ඇති අතර මීට අමතරව මාකොල දේවාල පාරේ පදිංචි වී ඇති බවටද ඔප්පු වෙමින් තිබෙන බවද පොලිසිය පැවසීය.මාතර ජ්‍යෙෂ්ඨ පොලිස් අධිකාරි සුමිත් එදිරිසිංහ මහතාගේ උපදෙස් මත මාතර පොලිසියේ අපරාධ විමර්ශන අංශයේ ස්ථානාධිපති පොලිස් පරීක්ෂක එස්. ටී. සී. සංජීව මහතා පරීක්ෂණ මෙහෙයවයි..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>30</day>
    </date>
    <link>http://www.dinamina.lk/2011/06/30/_art.asp?fn=n11063011</link>
    <topic>මැලේසියාවේ රඳවාගෙන සිටිශ්‍රී ලාංකිකයන් 6ක් මුදා ගැනේ</topic>
    <author>මහින්ද අලුත්ගෙදර</author>
    <content>මැලේසියාවේ ජලාන් නගරයේ හෝටලයක රඳවාගෙන සිටි ශ්‍රී ලාංකිකයන් හය දෙනකු මුදා ගැනීමට එරට ආගමන හා විගමන දෙපාර්තමේන්තුව සමත්ව ඇත.මේ ශ්‍රී ලාංකිකයන් පිරිස එම හෝටලයේ කාමර දෙකක රඳවා තබා ඇති අතර මිනිස් ජාවාරමට සම්බන්ධ පුද්ගලයකු විසින් මොවුන් වෙළඳාම සඳහා යොදා ගෙන තිබෙන බව මූලික පරීක්ෂණවලදී අනාවරණය කරගෙන තිබේ. මෙම මිනිස් ජාවාරම මෙහෙය වූ පුද්ගලයා මීට පෙර මැලේසියානු පොලිසිය මඟින් අත්අඩංගුවට ගෙන ඇති අතර ඔහුගෙන් කළ ප්‍රශ්න කිරීම්වලදී එම ශ්‍රී ලාංකිකයන් හය දෙනා සම්බන්ධයෙන් තොරතුරු ලබාගත් බවත් පෙරේදා (28) පස්වරු 2.20 ට පමණ ඔවුන්ව මුදා ගැනීමට හැකි වූ බවත් මැලේසියානු ආගමන හා විගමන දෙපාර්තමේන්තුවේ නියෝජ්‍ය අධ්‍යක්ෂ ගජේන්ද්‍ර බහදුර් ප්‍රකාශ කර ඇත.මේ ශ්‍රී ලාංකිකයන් පිරිස නීත්‍යනුකූලව මැලේසියාවට ඇතුළු වී තිබුණද එරට ආගමන හා විගමන නිලධාරීන් විසින් මුදා ගන්නා අවස්ථාව වන විට ඔවුන්ගේ ගමන් බලපත්‍ර කල් ඉකුත්වී තිබූ බවද වාර්තා වෙයි.ඊට අමතරව මෙම මිනිස් ජාවාරමට සම්බන්ධ පුද්ගලයා එක් ශ්‍රී ලාංකිකයකුගෙන් මැලේසියානු රිංගිට් 5000 ක මුදලක් අයකරගෙන තිබෙන වාර්තා වෙයි..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>30</day>
    </date>
    <link>http://www.dinamina.lk/2011/06/30/_art.asp?fn=n11063012</link>
    <topic>මිනිසුන් සපාකන තඩි බළලෙක්</topic>
    <author>මැද කොළඹ සමූහ වයිමන් හෙට්ටිආරච්චි</author>
    <content>බොහෝවිට අප අසා ඇත්තේ බල්ලන් හා පිස්සු බල්ලන් සපාකෑම් පිළිබඳවය. ජනයා බිය වන්නේ ද ඒ පිළිබඳවය. එහෙත් කොළඹ මහ නගර සභාවේ ආදායම් අංශයේ හැසිරෙන මිනිසුන් සපාකන තඩි බළලෙකු සිටීම මවිතයට හේතුවී තිබේ.එහි "නිත්‍ය පදිංචිකරුවකු" වන මෙම යෝධ බළලා එහි සේවක සේවිකාවන් මෙන්ම එම අංශයට යන එන්නන්ද කීප දෙනෙකු අවස්ථා කීපයකදී සපා කා ඇති අතර පෙරේදා (28) එම අංශයේ සේවිකාවක සපා කෑම නිසා ඇය බලවත් අකරතැබ්බයකට පත්ව ඇත.බළලා එහි සිටුනු දැක නැති මැයට බළලාගේ වලිගය පෑගී ඇති අතර කෝපවූ බළලා මැයගේ පයේ ඇඟිලි 3 ක් තදින් සපා කා ඇත. විනාඩි කීපයක් ගතවනතුරුත් බළලාගේ කටින් කකුල මුදා ගන්නට බැරිවීමෙන් හා වේදනාවෙන් ඇය උස් හඬින් කෑගැසූ අතර එහි සිිටි අය බළලාට පහර දීමෙන් පසු කකුල අතහැර තිබේ. කකුලෙන් ලේ ගැලීම නතර වී නැත. වහා ඇය කොළඹ ජාතික රෝහලේ බාහිර රෝගී අංශයට ගෙනගොස් ඇත. එහිදී ඇයව පරීක්‍ෂා කළ වෛද්‍යවරු කියා ඇත්තේ එහි තිබෙන්නේ පිස්සු බල්ලන් සපාකෑ අයට විදින බෙහෙත් පමණක් බවය. බෙහෙත් වර්ගයක නමක් ලියා දී එය පිටින් රැගෙන එන ලෙස ඔවුනට දන්වා ඇත. එම බෙහෙත සඳහා රුපියල් 25,000ක් වැය කිරීමටද හිතවතුනට සිදු වී තිබේ.එම බෙහෙත විදීමට පෙර ලෙඩාට ජීවිත අවදානමක් වුවහොත් රෝහල වගකීම් භාර නොගන්නා බව පැවසෙන ලියවිල්ලකට අස්සන් කිරීමටද ඔවුනට සිදුවී ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>30</day>
    </date>
    <link>http://www.dinamina.lk/2011/06/30/_art.asp?fn=n11063013</link>
    <topic>ජලය විසවී 36 දෙනෙක්කළුබෝවිල රෝහලට</topic>
    <author>රාවතාවත්ත සමූහ රෝහන ද සිල්වා</author>
    <content>අසූචි මිශ්‍ර ජලය පානය කිරීම නිසා, රත්මලාන විදේශසේවා කාර්යාංශයට අනුබද්ධිත රත්මලාන පිරිවෙන පාරේ පිහිටි පුහුණු මධ්‍යස්ථානයේ කාන්තාවෝ 36 දෙනෙක් 29 වනදා උදෑසන කොළඹ දකුණ (කළුබෝවිල) රෝහලට ඇතුළත් කර ඇත.මෙසේ ජලය විෂවීම හේතුවෙන් වමනය හා පාචනය කලන්තය, බඩරිදුම, අධික හිසරදය, වැළදී ඇත.මේ සම්බන්ධයෙන් දෙහිවල ගල්කිස්ස මහ නගරසභාවේ ප්‍රධාන සෞඛ්‍ය වෛද්‍ය නිලධාරිනී වෛද්‍ය ඩී.එස්. ඩබ්ලිව්. මෙන්දිස් මහත්මිය ප්‍රකාශයක් කරමින්, මෙම පුහුණු මධ්‍යස්ථානය මා විසින් පරීක්ෂා කළා. මෙහි පානීය ජලය සැපයෙන්නේ භූගත ජල ටැංකියක ආධාරයෙන්. එම ටැංකිය ආසන්නයේම වැසිකිලි දෙකක් තිබෙනවා. මේ වැසිකිලි දෙකේ අපද්‍රව්‍ය රඳවා ගන්නා ස්ථානයන් (ගලියන්) උතුරාගොස් භූගත ජල ටැංකියට මිශ්‍රවී තිබෙනවා මේනිසා මෙම ජලය විෂවී තිබෙනවා.මේ වනවිට මෙම පුහුණු මධ්‍යස්ථානය වසාදැමීමට පාලන අධිකාරිය එකඟවී ඇති අතර, මෙම මධ්‍යස්ථානය නැවත විවෘත කරන්නේනම් භූගත ජලටැංකිය සම්පූර්ණයෙන් පිරිසුදු කර අවට වැසිකිලිවලවල් නිසි අයුරෙන් සකස් කොට ජල සාම්පල් පරීක්ෂාවක් කිරීමෙන් පසු අවසරදිය හැකි බවත්, එසේ නොවන්නේ නම් ඒ සඳහා අවසර දිය නොහැකි බව ප්‍රධාන සෞඛ්‍ය වෛද්‍ය නිලධාරිණිය තවදුරටත් ප්‍රකාශකර සිටියාය..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>30</day>
    </date>
    <link>http://www.dinamina.lk/2011/06/30/_art.asp?fn=r1106301</link>
    <topic>මාරස්සන-බව්ලානවැල් දොඩම් වගාව සාර්ථකයි</topic>
    <author>සටහන හා ඡායාරූපතලාතුඔය විශේෂ පී. ඒ. කපුරුබණ්ඩාර ආරච්චි</author>
    <content>ග්‍රාමීය ආර්ථික සංවර්ධන අමාත්‍යාංශයේ ආධාර ලබා ආරම්භ කළ වැල්දොඩම් වගා ව්‍යාපෘතියක් දිනෙන් දින ප්‍රගතිය බලා ගමන් කරමින් සිටින අයුරු මාරස්සන බව්ලාන වැල්දොඩම් වගාකරුවන්ගේ සංගමයේ වගා නැරඹීමෙන් තහවුරු වේ.එම සංගමයේ සභාපති ඩබ්. ඩී. කරුණාදාස මහතා සිය සංගමයේ ආරම්භය සහ වර්තමාන තත්ත්වය පැහැදිලි කළේ මෙසේය. මම කෘෂිකර්ම දෙපාර්තමේන්තුවේ වැල්දොඩම් වගාව පිළිබඳ උපදේශක පත්‍රිකාවක් කියවා පළමුව අක්කර දෙකක වගා කළා. ඒ අතර ඒ පිළිබඳව උනන්දුවක් දැක්වූ අය අතර සාකච්ඡාවක් කර සංගමයක් ආරම්භ කළා. ඒ මෙයට අවුරුදු හතරකට පමණ පෙර. එතකොට සාමාජිකයන් අසූවක් විතර හිටියා. දැන් සියය ඉක්මවා ගිහින්.මූලික වියදම අක්කරයකට පහළොස් දහසක් විතර යනවා. නමුත් ආදායම වසරකට ලක්ෂ පහක් පමණ වනවා. අලෙවියේ ප්‍රශ්නයකුත් නෑ. දැනට බව්ලාන, හේවාවිස්ස, මාරස්සන පස්ගම ප්‍රදේශවල සංගමයේ සාමාජිකයන් ඉන්නවා. තව තවත් කණ්ඩායම් අප සමග එක්වීමට කැමැත්ත පළ කර තියෙනවා. තමනට අතහිතදුන් ග්‍රාමීය ආර්ථික සංවර්ධන අමාත්‍යාංශයට තම කෘතඥතාව පිරිනමන බව කරුණාදාස මහතා පවසයි..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>30</day>
    </date>
    <link>http://www.dinamina.lk/2011/06/30/_art.asp?fn=r1106302</link>
    <topic>මාකඳුර හරිත ක්‍රීඩා සංකීර්ණයේ වැඩ අතරමඟ</topic>
    <author>සටහන හා ඡායාරූපය කුරුණෑගල දිසා සංචාරකගුණරත්න ලියනආරච්චි</author>
    <content>කටුගම්පොළ මැතිවරණ කොට්ඨාසයේ පන්නල ප්‍රාදේශීය සභාව මගින් පාලනය කරන මාකඳුර නගරය සංවර්ධනය කිරීම සඳහා අදියර 3කින් වැඩ ආරම්භ කිරීමට මුල් ගල් තැබිණි.පළමු අදියර සඳහා රුපියල් මිලියන 3.8 ක්ද දෙවැනි අදියර සඳහා රුපියල් මිලියන 8 ක් සහ තුන්වැනි අදියර යටතේ රුපියල් මිලියන 4.5 ක් වෙන් කර ඇත.හරිත නගරයක් හරිත ක්‍රීඩා සංකීර්ණයක් සඳහා මූලික කටයුතුª සිදු කළේ පන්නල ප්‍රාදේශීය සභාව හා පාරිසරික අමාත්‍යාංශය ඒකාබද්ධවය.එහෙත් මෙහි වැඩ කටයුතුද අතරමග නවතා දමා ඇත්තේ මීට වසර දෙකකට පෙරය. මාකඳුර නාගරික ජනතාව කියා සිටියේ මෙම ක්‍රීඩාංගණයේ ප්‍රේක්ෂකාගාරය කඩා දමා එය නැවත ඉදිකරන බව කීවත් එය ඉදි නොවන එකක් බවය.දියුණුවේ අරුණලු නොදුටු මාකඳුර නගරය මීගමුව කුරුණෑගල ප්‍රධාන මාර්ගයේ ඇති උප නගරයක් වුවත් එහි සංවර්ධන කටයුතු මන්දගාමීව සිදු වෙන බව ජනතාව කියා සිටිති..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>30</day>
    </date>
    <link>http://www.dinamina.lk/2011/06/30/_art.asp?fn=r1106303</link>
    <topic>පොළොන්නරුව දාස්තොටපුරා වස්තු රැකගන්න</topic>
    <author>සටහන හා ඡායාරූප පොළොන්නරුව දිසා සමූහ ඇම්. පී. සරත්</author>
    <content>පොළොන්නරුව කාලිංගා ඇළ දාස්තොට පුරා වස්තු රැසක් තිබෙන අතර ඒවා නිධන් සොරුන් ගේ ග්‍රහණයට හසුවීමට පෙර පුරාවිද්‍යා ආරක්ෂාව යොදවන ලෙස කාලිංගා ඇළ ගම්වාසීහු ඉල්ලා සිටිති.මෙම පුරා විද්‍යා භූමියේ වාරිමාර්ග ජල පද්ධති පුරා වස්තු ඇතුළු නටබුන් රැසක් ඇත.අංගම්මැඩිල්ල වැනි වාරිමාර්ග පද්ධතිවලට සමාන වාරිමාර්ග පද්ධති මෙහි ඇත.පරාක්‍රම බාහු අග්බෝ වැනි රජවරුන් තැනූ වාරිමාර්ග පද්ධති ලෙස මේවා හැඳින්වේ..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>30</day>
    </date>
    <link>http://www.dinamina.lk/2011/06/30/_art.asp?fn=r1106304</link>
    <topic>ඇඹිලිපිටිය කලගෙඩිආර වැවේ ජලජ පැළෑටි පැතිරිලා</topic>
    <author>සටහන හා ඡායාරූපය උඩවලව සමූහබී. ඒ. පොඩි මහත්මයා</author>
    <content>වර්ෂ පනහක් පමණ පැරැණි ඇඹිලිපිටිය කලගෙඩිආර වැව අද සම්පූර්ණයෙන් ගොඩවී ජලජ පැළෑටිවලින් වැසී ගොස් ඇත.එදා මෙම වැවේ ප්‍රමාණය අක්කර 17 ක් පමණ වූ අතර අද එය අනවසරකරුවන් අල්ලාගෙන දැනට අක්කර 7 ත් - 8 ත් ප්‍රමාණයකට සීමාවී ඇත.වියළි කලාපයක පිහිටා ඇති මෙම වැවෙන් ජලය ලබාගෙන කුඹුරු අක්කර 150 ක් පමණ වගා කර ගනිමින් පානීය ජලය පවා ලබාගත් අතර මෙම වැව මේ තත්ත්වයට පත්වීම සම්බන්ධයෙන් ප්‍රදේශයේ ගොවීන් මහත් කණස්සල්ලකට පත්වී ඇත.ආරම්භයේදී මෙම වැවට ජලය ලැබුණේ රජ කාලයට අයත් කාවන්තිස්ස හා හිඟුරආර වැව්වලින් පිටවෙන වැඩිපුර ජලයෙනි. කිසිම වියළි කාලයක මෙම වැවේ ජලය සිඳී නොයෑම නිසා මෙම වැව ප්‍රදේශවාසීන්ට මහත් සම්පතක් වී තිබුණි.කලගෙඩිආර වැව ගොවි සංවිධානයේ සභාපති දයානන්ද දිසානායක මහතා කලගෙඩිආර වැව දැනට වර්ෂ පනහක් පමණ පැරැණි වැවක්. වලවේ සංවර්ධන මණ්ඩලය මෙම ප්‍රදේශයේ සංවර්ධන කටයුතු ආරම්භ කිරීමට පෙර කලගෙඩිආර ලියනෑගම ආදී ප්‍රදේශවල ගොවිජනතාව නෑමට බීමට හා ගොවිතැන් කටයුතු වලට ජලය ලබා ගත්තේ මෙම වැවෙන්.මෙම වැව ආරම්භයේදී අක්කර 17 ක් පමණ තිබුණ. දැන් වැවෙන් හරි අඩක් පමණ අනවසරෙන් අල්ලා ගෙන ගොවිතැන් කරනවා. මේ වැව සම්පූර්ණයෙන් ගොඩ වෙලා.ජපන්ජබර හා කංකුන් වැනි ජලජ පැළෑටිවලින් සම්පූර්ණයෙන් වැසී ගොස් පාළු පුරන් කුඹුරක් වගේ. ගොවි සංවිධානයේ ඉල්ලීම පිට මේ වැව සංවර්ධනය කරන්නට වාරිමාර්ග දෙපාර්තමේන්තුව කිහිප වතාවක්ම කටයුතු කළත් එයින් පලක් වුණේ නෑ. වැවේ සොරොව්වේ ලෑලි පවා දැනට අබලන් තත්ත්වයක පවතින්නේ ඒවා හරියාකාර නඩත්තු නොකිරීම නිසයි..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>30</day>
    </date>
    <link>http://www.dinamina.lk/2011/06/30/_art.asp?fn=s1106301</link>
    <topic>ජගත් පිටියෙන් සමුගත් මාස්ටර් බ්ලාස්ටර්</topic>
    <author>වර්නන් ගුණසේකර</author>
    <content>‘මාස්ටර් බ්ලාස්ටර්’ ලෙසින් ජගත් ක්‍රිකට් කෙළිබිමේ නම රැන්දූ ආක්‍රමණශීලී පිතිකරු සනත් ජයසූරිය ඔහුගේ අද්විතීය ක්‍රිකට් දිවියෙන් සමු ගත්තේය.ජාත්‍යන්තර එක්දින තරග 445 – ලකුණු 13,430 – ශතක 28 – කඩුලු 323 යි.සිය ශ්‍රේෂ්ඨතම ටෙස්ට් ඉනිම ක්‍රීඩා කළ ඕවල් පිටියට පෙරේදා යළි පිවිසි සනත් ජයසූරිය ට, ඔහුගේ වේගවත් පිතිිහරඹයේ නියැලෙමින් වසර 22ක කීර්තිමත් ජාත්‍යන්තර ක්‍රිකට් දිවියේ තිරය වැසීමට නොහැකි විය.තමාගේ 42 වැනි උපන්දිනයට පෙර මේ අපූරු පිතිකරුවා ලන්ඩනයේ ඕවල් ක්‍රීඩාංගණයට පෙරේදා පිවිසියේ ඔහුගේ ක්‍රීඩා දිවියේ අවසාන තරගය – එංගලන්තයට එරෙහිව එක්දින තරගයක් – ක්‍රීඩා කිරීම පිණිසය.1996 ලෝක කුසලාන ජයග්‍රාහී ආරම්භක පිතිකරුවා ඔහුගේ ක්‍රිකට් දිවියේ හොඳම ඉනිම ක්‍රීඩා කළේ මේ ක්‍රීඩාංගණයේදීය. ඒ, 1998 වසරේ එංගලන්තයට එරෙහි ටෙස්ට් තරගයකදී වාර්තා කළ ලකුණු 213ක විචිත්‍රවත් ඉනිමය.කෙසේ වෙතත්, ඊට වසර 13කට පසුව, ටිම් බ්‍රෙස්නන්ගේ පන්දුවකට ඔයින් මෝගන් අතට උඩ පන්දුවක් ලබා දෙමින් දැවී යාමට පෙර ජයසූරියට පන්දු 4කින් ලබා ගත හැකි වූයේ ලකුණු 2ක් පමණි.සිය 445 වැනි ජාත්‍යන්තර එක්දින තරගයට සහභාගි වූ ජයසූරිය මහත් කලකිරීමකින් යුතුව සිය ‘හෙල්මට්’ පටිය හපමින් ක්‍රීඩාංගණයෙන් පිටව යද්දී නරඹන්නෝ ඔවුන්ගේ අසුන්වලින් නැගිට ඔහුට ගෞරවය පුදකර සිටියහ. සමහර විට ජයසූරිය හෙල්මට් පටිය මුවට තදකර ගෙන සිටියේ කඳුලු කඩා වැටීම වළක්වා ගැනීමටද විය හැක. පිත්ත රැගෙන අවසන් වතාවට ජගත් ක්‍රිකට් තරග බිමට පිවිසීමට පෙර ඔහු ඕවර 6ක් යවා එක් කඩුල්ලක් ලබා ගෙන සිටියේය. ඉයන් බෙල් කඩුල්ල මුවා කිරීමේ වරදට හසුකර ගත් ජයසූරිය ලකුණු 46කට කඩුලු 1ක් සටහන් කරමින් ඔහුගේ පන්දු යැවීම අවසන් කර සිටියේය.අභිමානවත් හා ප්‍රවේගකාරී පිතිකරණයෙන් එක්දහස් නවසිය අනූ ගණන්වල මැද භාගයේදී එක්දින පිතිහරඹයට නව අරුතක් ලබා දුන් පිතිකරුවකු ලෙසින් සනත් ජයසූරිය ජගත් ක්‍රිකට් ප්‍රජාවගේ සදා මතකයේ රැඳී සිටී. ශාන්තභාවයෙන් යුතුව ඉනිමකට අනුගත වීම ඔහුගේ ශෛලිය නොවීය. 1989 වසරේදී ශ්‍රී ලංකාව විසින් මංගල ජාත්‍යන්තර එක්දින ක්‍රිකට් ලබා දුන් අවස්ථාවේ ප්‍රධාන වශයෙන් පිට දඟ පන්දු යවන්නෙක් හා මැද පෙළ පිතිකරුවකු ලෙසින් සිය ක්‍රිකට් දිවිය ඇරැඹූ ජයසූරිය ඉක්බිති ආරම්භක පිතිකරුවකු බවට පත්ව එම ස්ථානයේ ම රැඳී සිටියේය.සනත් ජයසූරියගේ ජාත්‍යන්තර එක්දින ලකුණු 13,430ට හතරේ පහර 1,500ක් හා හයේ පහර 270ක් ඇතුළත්ව තිබේ. සාමාන්‍යය 32කට වැඩිය. ජයසූරියගේ එක්දින ලකුණු සංඛ්‍යාවෙන් අඩකටත් වැඩි ප්‍රමාණයක් සටහන්ව ඇත්තේ හතරේ හා හයේ පහරවලිනි..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>30</day>
    </date>
    <link>http://www.dinamina.lk/2011/06/30/_art.asp?fn=s1106302</link>
    <topic>ශ්‍රී ලංකා-පිලිපීන තරගය ජය පැරදුමෙන් තොරයි</topic>
    <author>පි‍්‍රන්ස් ගුණසේකර</author>
    <content>ලෝක කුසලාන පාපන්දු තරගාවලියේ සුදුසුකම් ලැබීමේ පළමු වටයේ ශ්‍රී ලංකාව හා පිලිපීනය අතර ඊයේ (29) පැවැති තරගය ජය පරාජයෙන් තොරව නිමාවට පත්විය.කොළඹ සුගතදාස ක්‍රීඩාංගණයේ නිමාවූ මේ තරගයේදී ශ්‍රී ලංකාව පළමුභාගයේදී ගෝල් 1 – 0ක් ලෙස ඉදිරියෙන් සිටියද දෙවැනි භාගයේදී පිලිපීනය ගෝලයක් ලබා තරගය සම කර ගත්තේය.පසුගිය කාලයේදී ශ්‍රී ලංකා පාපන්දු පිලෙන් ඉවත්කර සිටි චතුර ගුණරත්න නැවත කැඳවීමට ගත් තීරණය වඩාත් නිවැරදි බවට ඔප්පු කරමින් තරගයේ 47 වැනි මිනිත්තුවේදී ගෝලයක් ලැබීය.නිදහස් පහරකින් වාර්තාවූ එම ගෝලය පිලිපීන ක්‍රීඩකයන් 7ක් පසුකරමින් ගෝල් කණුවට චතුර ගුණරත්න දක්‍ෂ ලෙස එල්ල කළේය.තරගයේ දෙවැනි භාගයේ 5 වැනි මිනිත්තුවේදී පිලිපීනයේ එමිලෝ කැලික්ඩොන් එල්ල කළ පහරින් පිලිපීනයේ පරාජය වැළකී ගියේය.දෙවැනි භාගයේදී පිටිය තුළට පැමිණි යොවුන් ක්‍රීඩක නිමල් ප්‍රනාන්දු ගෝල් කණුවට යාර 30ක් පමණ තිබියදී මනා පාලනයකින් යුතුව දක්‍ෂ ලෙස එල්ලකළ පහර ගෝලයක් බවට පත්වූයේ නම් ශ්‍රී ලංකාවට තරගයේ වැඩි වාසි අත්වීමට ඉඩ තිබිණි.කෙසේ වුවද ශ්‍රී ලංකා පිලේ සියලුම ක්‍රීඩකයන් ඉතා විනයවත් ලෙස තරගයට අවතීර්ණය වී සිටීම කැපී පෙනුණි.පිලිපීන ක්‍රීඩකයන් තිදෙනකුගේ නීතිවිරෝධී ක්‍රීඩා විලාසය හේතුවෙන් කහ කාඩ්පත් අවවාද 4ක් එල්ලවුණි. ශ්‍රී ලංකාවට එක් කහ කාඩ්පත් අවවාදයක් ලැබුණි.මේ තරගය බංග්ලාදේශයේ හසාන් තායිබ් විනිශ්චය කළ අතර සමහර තීරණ මතභේදාත්මක විය.පිලිපීනය හා ශ්‍රී ලංකාව අතර දෙවැනි තරගය ජූලි 3 වැනිදා මැනිලා නුවරදී පැවැත්වීමට නියමිතය. ඒ සඳහා ශ්‍රී ලංකා පිල හෙට (1) පිලිපීනය බලා පිටත්වේ..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>30</day>
    </date>
    <link>http://www.dinamina.lk/2011/06/30/_art.asp?fn=s1106303</link>
    <topic>ධර්මාශෝක-රිච්මන්ඩ් චෙස් ජය ලබති</topic>
    <author/>
    <content>අම්බලන්ගොඩ එගොඩගේ චෙස් පාසල මගින් සංවිධානය කරන ලද ෆීනික්ස් ගාලු දිස්ත්‍රික් චෙස් තරගාවලියේ වයස් කාණ්ඩ අතර තරගවලදී කැපීපෙනෙන දස්කම් දැක්වූ අම්බලන්ගොඩ ධර්මාශෝක විද්‍යාලයේ හා ගාල්ල රිච්මන්ඩ් විද්‍යාලයේ ක්‍රීඩක ක්‍රීඩිකාවන් දකුණු පළාත් ෆීනික්ස් චෙස් තරගාවලියට සුදුසුකම් ලබා ගැනීමට සමත්වූහ. මේ තරගාවලිය පසුගියදා ගාල්ල ගිංතොට මහා විද්‍යාලයේදී පැවැත්විණි.තරග ප්‍රතිඵලඅවුරුදු 7න් පහළ පිරිමි – 1. එම්. එම්. නෙහාන් සෙනෙවිරත්න (සියළු සාන්තුවරයන්ගේ විද්‍යාලය) 2. බසිත අමරසිංහ (මහින්ද විද්‍යාලය) 3. කේ. අයි. අශින්ත්‍ය ජයකොඩි (රිච්මන්ඩ් විද්‍යාල) කාන්තා - 1. දෙව්සරා තිවංසා (සවුත්ලන්ඩ් බාලිකා) 2. එම්.ඩී. ගයාන්සි (අම්/ධර්මාශෝක විද්‍යාලය) 3. හර්ෂණි චමෝදා (මානවිල උපනන්ද විද්‍යාලය)අවුරුදු 9 න් පහළ පිරිමි – 1. රන්දේව් රුවිත් (රිච්මන්ඩ් විද්‍යාල) 2. ශසි ප්‍රභාත් අදීප (සියළු සාන්තුවරයන්ගේ විද්‍යාලය) 3. සුගත් චන්දිර (රිච්මන්ඩ් විද්‍යාල) කාන්තා - 1. අසානි සංකල්පනා (සවුත්ලන්ඩ් බාලිකා) 2. ඩබ්ලිව්. එල්. චමෝද්‍යා 3. ජේ. වී. විදාරා (අම්/ධර්මාශෝක විද්‍යාලය)අවුරුදු 11 න් පහළ පිරිමි – 1. ජී. ටී. එම්. පැතුම් (රිච්මන්ඩ් විද්‍යාල) 2. එගොඩගේ රෙෂාන් (අම්/ධර්මාශෝක විද්‍යාලය) 3. ලෙසාන් ඩී. ඒ. බාසුරු (බෙන්තර ගාමිණි මහා විද්‍යාලය) කාන්තා - 1. හංසනි නිවංජනා (සවුත්ලන්ඩ් බාලිකා) 2. ඩී. එස්. ටී. එච්. කවීෂා 3. ටී. එස්. ඒ. ඩබ්ලිව්. හේමන්ති (අම්/ධර්මාශෝක විද්‍යාලය)අවුරුදු 13 න් පහළ පිරිමි – 1. රශ්විත තරුෂ (සියළු සාන්තුවරයන්ගේ විද්‍යාලය) 2. සජිත් එම්. ඉසඩ්. එම්. (ගාල්ල ඇලෝසියස් විද්‍යාලය) 3. ඩබ්ලිව්. කාවින්ද නිර්මාණ (රිච්මන්ඩ් විද්‍යාල) කාන්තා - නදීෂානි තක්ෂිලා 2. හෂනි දුරේකා (අම්/ධර්මාශෝක විද්‍යාලය) 3. බී. එල්. ජී. පංචමි (සවුත්ලන්ඩ් බාලිකා).</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>30</day>
    </date>
    <link>http://www.dinamina.lk/2011/06/30/_art.asp?fn=s1106304</link>
    <topic>ඇන්ඩර්සන්ගේ වේග පන්දුවඑංගලන්තයට ජය ගෙන දෙයි</topic>
    <author/>
    <content>ජේම්ස් ඇන්ඩර්සන්ගේ අති දක්ෂ පන්දු යැවීම මත එංගලන්තය පෙරේදා ලන්ඩනයේ ඕවල් හි දී පැවැති පළමු ජාත්‍යන්තර එක්දින ක්‍රිකට් තරගයේදී ශ්‍රී ලංකාව ලකුණු 110කින් පරාජය කළේය.වර්ෂාව හේතුවෙන් පිලකට ඕවර 32 බැගින් සීමා වූ තරගයේ ලකුණු 232ක සංශෝධිත ඉලක්කයක් හඹා ගිය ශ්‍රී ලංකා පිලේ සියළුම ක්‍රීඩකයෝ ලකුණු 121කට දැවී ගිය අතර ඇන්ඩර්සන් ලකුණු 18කට කඩුලු 4ක් බිඳ හෙලීමට සමත් විය. තද හුළං සහිත වැස්ස පැය 3ක කාලයක් තරගය නතර කිරීමෙන් පසුව එංගලන්තය ඔවුන්ගේ ඕවර 32 ඇතුළත කඩුලු 8කට ලකුණු 229ක් රැස්කළ අතර ශ්‍රී ලංකාවේ ඉලක්කය ඩක්වර්ත් – ලුවිස් න්‍යායට අනුව සැකසිනි. ඇන්ඩර්සන්ගේ පළමු ඕවර 4 තුළදී ශ්‍රී ලංකා පිලේ මුල් පිතිකරු පෙළ කඩා වැටුණු අතර ඉන්පසුව ඔවුන්ගේ ඉනිමේ නැගිටීමක් සිදු නොවිණි.හතරේ සීමාව අසලදී ටිම් බ්‍රෙස්නන් වෙත උඩ පන්දුවක් ලබා දීමට නායක තිලකරත්න ඩිල්ෂාන් (1) පොළඹවා ගත් ඇන්ඩර්සන් අනතුරුව මහේල ජයවර්ධන (5) කඩුල්ල මුවා කිරීමේ වරදට හසුකර ගත්තේය. ඉන්පසුව කුමාර් සංගක්කාර (4) පෙරළා ලබා දුන් උඩ පන්දුව රැක ගත්තේය. සිය 42 වැනි උපන්දිනයට දින දෙකකට පෙර තම ක්‍රීඩා දිවියේ අවසාන ජාත්‍යන්තර එක්දින තරගයට සහභාගි වූ සනත් ජයසූරිය බ්‍රෙස්නන්ගේ උගුලකට හසුවිය. ඔහුගේ පන්දුවකට ‘ගලී’ හි ඔයින් මෝගන් අතට උඩ පන්දුවක් දෙමින් ජයසූරිය ලකුණු 2කට දැවී ගියේය. ජයසූරිය එංගලන්ත ඉනිමේදී කඩුල්ලක් ලබා ගැනීමට සමත් විය.දක්ෂ පන්දු රකින්නකු බවටද පත්වූ ඇන්ඩර්සන්, ඇන්ජලෝ මැතිව්ස් (16) දවාලීම සඳහා ‘මිඩ් විකට්’ හි සිට ගුවනේ පාවෙමින් දර්ශනීය අයුරින් උඩ පන්දුවක් රැක ගෙන, ජීවන් මෙන්ඩිස් (9) ආපසු ක්‍රීඩාගාරය වෙත යැවීම පිණිස පහසු උඩ පන්දුවක්ද රැක ගත්තේය. ඒ අනුව ශ්‍රී ලංකාවේ කඩුලු 6ක් මුළු ලකුණු 57කට බිඳ වැටිණි.මේ තරගයේ වීරයා ලෙස පසුව නම් කෙරුණු ජේම්ස් ඇන්ඩර්සන් ඔහුගේ දෙවැනි පන්දු යැවීමේ වාරය සඳහා පැමිණි අවස්ථාවේ නුවන් කුලසේකරගේ (5) කඩුල්ල ලබා ගත්තේය.ඇන්ඩර්සන් දැන් ජාත්‍යන්තර එක්දින කඩුලු 200ට ළඟා වෙමින් සිටී.එතැන් පටන් ශ්‍රී ලංකා කණ්ඩායමට ආපසු ගමනක් තිබුනේ නැත. ලසිත් මාලිංග හා සුරාජ් රන්දීව් එංගලන්තයට එරෙහිව ශ්‍රී ලංකාව වෙනුවෙන් 9 වැනි කඩුල්ල සඳහා වාර්තාගත ලකුණු 52ක සබඳතාවක් පිහිටුවූවද එය ශ්‍රී ලංකාව ජයග්‍රහණය කරා ගෙන යාමට ප්‍රමාණවත් නොවීය. ග්‍රෑම් ස්වෝන් ලකුණු 18කට කඩුලු 3ක් ලබා ගෙන ශ්‍රී ලංකා ඉනිම අවසන් කළේය. පන්දු 48කට මුහුණ දෙමින් පිටියේ රැඳී සිටි තිළිණ කණ්ඩම්බි ලකුණු 19ක් රැස් කළද අවසානයේ ඉවසීම නැතිකර ගනිමින් ජේඩ් ඩර්න්බැච්ගේ පන්දුවකට ඉහළ අහසට පහරක් එල්ල කළේය. ‘මිඩ් ඕෆ්’ හි සිට ස්ටුවර්ට් බ්‍රෝඩ් එම උඩ පන්දුව රැක ගත් අතර ඒ අනුව, සිය මංගල ජාත්‍යන්තර එක්දින තරගයට සහභාගි වෙමින් සිටි ඩර්න්බැච් ට ඔහුගේ දෙවැනි කඩුල්ල හිමි විය.එංගලන්ත ඉනිමේ ප්‍රධාන පිතිකරුවා බවට පත් වූ ක්‍රේග් කීස්වෙටර් හයේ පහර 2ක් හා හතරේ පහර 4ක් එල්ල කරමින් ලකුණු 61ක් ලබා ගත්තේය.රන්දීව්ගේ දෙවැනි පන්දු යැවීමේ වාරයේ පළමු පන්දුවට දැවී යාමට පෙර කීස්වෙටර් එක්දින තරග බිමේ ඔහුගේ තෙවැනි අර්ධ ශතකය වාර්තා කළේය.මෝගන් ලකුණු 45ක්ද, කෙවින් පීටර්සන් ලකුණු 26ක්ද, ජොනතන් ට්‍රොට් ලකුණු 23ක්ද ලබා ගත්හ. ලසිත් මාලිංග ලකුණු 40කට කඩුලු 3ක් බිඳ හෙලීය.බෙස්නන්, එංගලන්ත ඉනිමේ අවසාන ඕවරයට පෙර ඕවරයේදී සුරංග ලක්මාල්ගේ පන්දුවලට පිට පිට හතරේ පහර 3ක් එල්ල කළේය. පීටර්සන් හා කීස්වෙටර් තෙවැනි කඩුල්ල වෙනුවෙන් ලකුණු 56ක් එක් කළහ.මෝගන් ඔහුගේ පන්දු 35ක ඉනිමට හතරේ පහර 6ක් ඇතුළත් කර ගත්තේය. එංගලන්ත එක්දින ක්‍රිකට් කණ්ඩායමේ ප්‍රථම වරට නායකත්වය දැරූ ඇලස්ටෙයාර් කුක් ට ලබා ගත හැකි වූයේ ලකුණු 5ක් පමණි. දෙපිළ අතර දෙවැනි එක්දින තරගය ලබන සිකුරාදා (1) ලීඩ්ස් හි දී පැවැත්වේ.එංගලන්තය 229/8 (ඕවර 32) ක්‍රෙග් කීස්වෙටර් 61, ඔයින් මෝගන් 45, කෙවින් පීටර්සන් 26, ජොනතන් ට්‍රොට් 23 (ලසිත් මාලිංග 40/3, සුරංග ලක්මාල් 52/2)ශ්‍රී ලංකාව 121 (ඕවර 27) ලසිත් මාලිංග 26, සුරාජ් රන්දිව් 24 (ඇන්ඩර්සන් 18/4, ස්වාන් 18/3, ඩැරන්බෙච් 25/2).</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>30</day>
    </date>
    <link>http://www.dinamina.lk/2011/06/30/_art.asp?fn=s1106305</link>
    <topic>වොලිබෝල් පුහුණු පාඨමාලාවට ශ්‍රී ලංකාවෙන් තිදෙනෙක්</topic>
    <author/>
    <content>තායිලන්තයේ බැංකොක් නුවර පැවැත්වීමට නියමිත ජාත්‍යන්තර වොලිබෝල් පුහුණුකරු අදියර III පාඨමාලාව සඳහා ශ්‍රී ලංකාවෙන් ලුතිනන් කර්නල් මහේෂ් අබේරත්න, චන්න ජයසේකර සහ දීපාල් සිල්වා යන මහත්වරුන් තෝරාගෙන ඇත. ජාත්‍යන්තර වොලිබෝල් සම්මේලනය මෙහෙයවන මේ පාඨමාලාව හෙට (01) සිට 9වැනිදා දක්වා බැංකොක් නුවරදි පැවැත්වේ.ජාත්‍යන්තර වොලිබෝල් පුහුණුකරු අදියර II සමත් අය අතරින් තෝරාගත් ලුතිනන් කර්නල් මහේෂ් අබේරත්න මහතා ශ්‍රි ලංකා යුද හමුදාවද, චන්න ජයසේකර මහතා මිගමුව මාරිස්ටෙලා විද්‍යාලය ද දීපාල් අල්විස් මහතා කොළඹ ඩී.එස්. සේනානායක විද්‍යාලය ද නියෝජනය කරමින් මේ පාඨමාලාවට සහභාගී වෙති..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>30</day>
    </date>
    <link>http://www.dinamina.lk/2011/06/30/_art.asp?fn=s1106306</link>
    <topic>මහනුවර ශ්‍රී සුමංගල විදුහලට ක්‍රිකට් ජයක්</topic>
    <author>උපනන්ද ජයසුන්දර - මහනුවර ක්‍රීඩා විශේෂ</author>
    <content>15 න් පහළ 3 වැනි කොටසේ ක්‍රිකට් තරගයකින් මහනුවර ශ්‍රී සුමංගල විදුහල කුරුණෑගල මලියදේව ආදර්ශ විදුහල පරදවා ලකුණු 95ක ජයක් වාර්තා කළේය. මහනුවර පොලිස් පිටියේ පැවැති මේ තරගයේදී සුමංගල විදුහලේ එම්. පරාක්‍රම ලකුණු 135ක් ලබා ගත්තේය.ශ්‍රී සුමංගල විදුහල (ඕවර් 50) ලකුණු 373/7 - එම්. පරාක්‍රම 135, එල්. කුමාර 46, ඒ. මුආස් 75, වී. බණ්ඩාර 41 (එන්. කරුණාසිංහ 53/3)මලියදේව ආදර්ශ විදුහල (ඕවර් 47.3) සියලු දෙනා දැවී 178 - ඒ. පරණවිතාන 46, ජී. කුමාරසිංහ 39 (වී. බණ්ඩාර 33/2, එච්. පබසර 27/2, එම්. පරාක්‍රම 9/2, යූ. බණ්ඩාර 9/2).</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>30</day>
    </date>
    <link>http://www.dinamina.lk/2011/06/30/_art.asp?fn=s1106307</link>
    <topic>ක්‍රිකට් පිටියේ දස්කම් පාන නිලුෂාන්</topic>
    <author>- ෆවුස්</author>
    <content>කඳාන ද මැසනද් විදුහලෙන් ක්‍රිකට් පිටියට පිවිසි 23 හැවිරිදි නිලූෂාන් නෝනිස් ජාතික ක්‍රිකට් කණ්ඩායමට ඇතුළත් වීමට බලාපොරොත්තුවෙන් පසුවන විශිෂ්ට පිතිකරුවෙකි.පාසල් ක්‍රිකට් පිටියේ සුවිශේෂි දස්කම් දැක්වූ නිලූෂාන් 2007 වසරේ බාටා සන්ඩේ ඔබ්සවර් හොඳම පාසල් ක්‍රිකට් ක්‍රීඩකයා තේරීමේ තරගයේ අනුසූරතාව දිනාගැනීමට සමත් වූ අතර එම තරගවාරයේදී තරග 11කට සහභාගී වී ලකුණු 1050ක් ලබා ගනිමින් හොඳම පිතිකරු බවට පත්විය. ද මැසනද් විදුහලේ 13න් පහළ ක්‍රිකට් පිලෙන් ක්‍රීඩාවට පිවිසි නිලූෂාන් 13න් පහළ කණ්ඩායමේ සිට පාසලේ පළමු පෙළ කණ්ඩායම දක්වා නායකත්වය දැරීමට සමත් විය.2003 වසරේදී මහානාම විදුහලට එරෙහිව නොදැවී ලකුණු 189ක් රැස් කරමින් පාසල් වාර්තාවක් තැබීමටද හෙතෙම සමත් විය.2005 වසරේ 19න් පහළ ලෙමනේඩ් කුසලාන එක්දින තරගාවලියේ හොඳම පිතිකරු ද 2006 වසරේ ලෙමනේඩ් සික්සර්ස් තරගාවලියේ හොඳම පිතිකරු ද වූ නිලූෂාන් රාගම ක්‍රිකට් සමාජයෙන් ක්‍රීඩා සමාජ තරග පිටියට පිවිසියේය.2007 වසරේ ශ්‍රී ලංකා ක්‍රිකට් ආයතනය මෙහෙයවූ 23න් පහළ ප්‍රිමියර් ලිග් ක්‍රිකට් තරගාවලියේ හොඳම පිතිකරු තේරීමේදී අනුසූරතාවට හිමිකම් කී හෙතෙම 2008 වසරේදී ශ්‍රී ලංකා ඇකඩමි පිලට එක්වෙමින් බංග්ලාදේශ සංචාරයට ද එක්විය. පසුගිය වසරේ 23න් පහළ ප්‍රිමියර් ලීග් තරගාවලියේදී බ්ලුම්ෆීල්ඩ් පිල නියෝජනය කළ ඔහු හොඳම පිතිකරු අනුසූරයා බවට පත්වීමට සමත්විය..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>30</day>
    </date>
    <link>http://www.dinamina.lk/2011/06/30/_art.asp?fn=s1106308</link>
    <topic>ප්‍රංශ සවාරියටරුසියාව එයි</topic>
    <author/>
    <content>එළැඹෙන ප්‍රංශ සවාරියට එක්වෙමින් වසර 108ක තරග ඉතිහාසයේ පළමුවරට සහභාගි වන පූර්ණ රුසියානු පාපැදි කණ්ඩායම බවට රුසියාවේ කටූෂා පාපැදි කණ්ඩායම පත්ව සිටියි. “ සම්පූර්ණයෙන්ම රුසියානු ක්‍රීඩකයන්ගෙන් සමන්විත කණ්ඩායමක් ඉදිරිපත් කිරීමෙන් ඉතිහාසයට නව පිටුවක් එක් කිරීමට හැකිවීම සතුටට කරුණක්” කටූෂා පාපැදි පිලේ කළමනාකරු ආන්ද්‍රි ට්චෙමිල් ප්‍රකාශ කළේය..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>30</day>
    </date>
    <link>http://www.dinamina.lk/2011/06/30/_art.asp?fn=s1106309</link>
    <topic>සහීරා විදුහල් කුඩා දරුවන්ගේ රග්බි (NURSERY RUGBY)</topic>
    <author/>
    <content>සහීරා විදුහල් ආදි ශිෂ්‍ය රග්බි සංගමයේ සංවිධායකත්වයෙන් දෙවැනි වරට පවත්වන ලද සහීරා විදුහල් කුඩා දරුවන්ගේ රග්බි (NURSERY RUGBY) තරගාවලියේදී හොඳම ක්‍රීඩකයා වූ මොහොමඩ් හසිශ් උත්සවයේ ප්‍රධාන ආරාධිත අමුත්තා වූ කොළඹ ශ්‍රී. ල. නි. ප. සංවිධායක ෆවුෂාන් අන්වර් මහතා අතින් ඔහුට හිමි ත්‍යාගය ලබා ගන්නා අයුරු. සංගමයේ සභාපති නසීම් ගෆූර් හා ලේකම් නලීල් කාමේල් හා රමාසීන ස්ලාමත් යන මහත්වරුද මෙහි වෙති..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>30</day>
    </date>
    <link>http://www.dinamina.lk/2011/06/30/_art.asp?fn=s11063010</link>
    <topic>23න් පහළ අන්තර් සමාජ ක්‍රිකට් තරගාවලිය හෙට ඇරැඹේ</topic>
    <author>ෆවුස් මොහොමඩ්</author>
    <content>යොවුන් ක්‍රීඩකයන්ගේ මහා ක්‍රිකට් සැණකෙළිය වන 23න් පහළ ක්‍රිකට් තරගාවලිය හෙට (ජූලි 01) ඇරැඹේ.මේ තරගාවලියේ පළමු කොටසේ තරගාවලියට ‘ඒ’ සහ ‘බී’ කාණ්ඩ යටතේ කණ්ඩායම් 14ක් තරග වදින අතර දෙවැනි කොටසේ තරගාවලියට ‘ඒ’ ‘බී’ ‘සී’ සහ ‘ඩී’ කාණ්ඩ යටතේ කණ්ඩායම් 23ක් තරග වදිති. ශ්‍රී ලංකා ක්‍රිකට් ආයතනය මෙහෙයවනු ලබන මේ තරගාවලියේ පළමු කොටසේ ‘ඒ’ කාණ්ඩය යටතේ හලාවත මේරියන්ස්, කෝල්ට්ස්, බ්ලුම්ෆීල්ඩ්, එස්. එස්. සී, සී. සී. සී, බී. ආර්. සී. සහ ලියෝ ක්‍රිකට් සමාජය ද, ‘බී’ කාණ්ඩය යටතේ එන්. සී. සී, ද්‍රවිඩ සංගම්, රාගම, මුවර්ස්, ගුවන්, මොරටුව සහ සෙබස්තියනයිට්ස් කණ්ඩායම් තරග වදිති.දෙවැනි කොටසේ තරගාවලියේ ‘ඒ’ කාණ්ඩය යටතේ සිංහ, පානදුර, මහනුවර යොවුන් පිල, කළුතර, මිගමුව සහ වෙන්නප්පුව කණ්ඩායම් ද ‘බී’ කාණ්ඩය යටතේ පොලිසිය, යුද, මොරටු විද්‍යාලයීය ආදි සිසු පිල, ගාල්ල, කැලණිය, සහ නාවික හමුදා පිල තරග වදිති.ආදි ආනන්දීය පිල, ඇන්තෝනියන්, සරසන්ස්, කුරුණෑගල, මහනුවර ක්‍රිකට් පිල සහ සීදුව රද්දොළුව ක්‍රිකට් සමාජය ‘සී කාණ්ඩය යටතේ තරග වදින අතර ‘ඩී’ කාණ්ඩය යටතේ මාතලේ, කුරුණෑගල යොවුන් පිල, ෂේවිරයිට්ස් පිල, ඕල්ඩ් කේම්බ්‍රියන්ස් සහ ලන්කන් ක්‍රීඩා සමාජය තරග වදිති.පළමු කොටසේ මූලික තරග වටය හෙට සිට සැප්තැම්බර් 4 වැනිදා දක්වා පැවැත්වෙන අතර සැප්තැම්බර් මස 16, 17 සහ 18දා අවසන් පූර්ව තරගවටයදී සැප්තැම්බර් මස 23, 24, 25 වැනිදා අවසන් මහා තරගය ද පැවැත්වේ.අනිද්දා (2) ඇරඹෙන දෙවැනි කොටසේ තරගාවලියේ මූලික තරග වටය ජූලි 31 වැනිදා නිමාවට පත්වන අතර අගෝස්තු මස 19, 20 සහ 21 වැනිදා අර්ධ අවසන් පූර්ව වටයද අගෝස්තු මස 26, 27 සහ 28 වැනිදා අවසන් පූර්ව තරග වටය ද සැප්තැම්බර් මස 2, 3 සහ 4 දා අවසන් මහා තරගය ද පැවැත්වීමට නියමිතය..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>30</day>
    </date>
    <link>http://www.dinamina.lk/2011/06/30/_art.asp?fn=f1106301</link>
    <topic>ස්ථිර විසඳුමතදියමට බෑ</topic>
    <author>රාමන්</author>
    <content>මීට වසර 23 කට පෙර පළාත් සභා ක්‍රමය ඇරඹුණේ උතුරු නැඟෙනහිර ප්‍රශ්නයට දේශපාලන විසඳුමක් ලෙස, එහෙත් යුද්ධය නිසා උතුරු නැඟෙනහිර හැර අනෙක් ප්‍රදේශවල පළාත් සභා ක්‍රියාත්මක වුණා. නැඟෙනහිර පළාත එල්.ටී.ටී.ඊ. ග්‍රහණයෙන් මිදීමත් සමඟම නැඟෙනහිර පළාත් සභාව නොපමාව පිහිටවනු ලැබුවා. එහෙත් උතුරේ පළාත් සභාව තව ම පිහිටුවා නැහැ. උතුරේ පදිංචි කිරීම් අවසන් වී ඡන්ද නාමලේඛන සැකසීමත් සමඟ ම උතුරු පළාත් සභාව පිහිටුවීමට රජය අදහස් කරගෙන තිබෙනවා. පසුගියදා ජනාධිපති මහින්ද රාජපක්ෂ මහතා පුවත්පත් කර්තෘවරුන් හමු වූ අවස්ථාවේ දී සඳහන් කළේ ලබන වසරේ අනිවාර්යයෙන්ම උතුරේ පළාත් සභා මැතිවරණ පවත්වනු ලබන බවයි.මේ සමඟ ම උතුරට දෙන දේශපාලන විසඳුම සම්බන්ධයෙන් ද දේශපාලන ක්ෂේත්‍රයේ කථිකාවතක් ඇතිවෙලා. ඊට එක් හේතුවක් වී තිබෙන්නේ පළාත් සභා ක්‍රමයේ පවත්වන යම් යම් අඩුපාඩු එල්.ටී.ටී.ඊ.ය හැරෙන්න අනෙකුත් දෙමළ පක්ෂ සභා ක්‍රමය පිළිගැනීම නිසා 1987 පළාත් සභා ඇතිවුණා. ඒ සමඟම එල්.ටී.ටී.ඊ.ය හැරෙන්න අනෙක් පක්ෂ ආයුධ අතහැර ප්‍රජාතන්ත්‍රවාදී දේශපාලනයට අවතීර්ණ වුණා. එහෙත් එල්.ටී.ටී.ඊ.ය ඊට ප්‍රතිචාර දැක්වූයේ යුද්ධයෙන්.මේ නිසා පසුගිය වසර 30 ක් තිස්සේ ද පළාත් සභා පිහිටුවීමෙන් පසුව ද එල්.ටී.ටී.ඊ. යට යුද්ධයෙන් පිළිතුරු දීමට සිදුවුණා. මේ වනවිට යුද්ධය අවසන්. දෙමළ ජනතාව ද එල්.ටී.ටී.ඊ.යෙන් නිදහස ලබන්නේ ඔවුන්ගේ පරාජයත් සමඟ ම. අද තිබෙන අභියෝගය උතුරු නැඟෙනහිර නැවත ගොඩ නැගීම. එය සිදුවෙමින් පවතිනවා. එසේ ම කාලාන්තරයක් තිස්සේ දෙමළ ජනතාවගේ ප්‍රශ්නයට දේශපාලන විසඳුමක් අපේක්ෂා කරනවා. රජය එය ලබාදීමට සූදානම්.දේශපාලන විසඳුම සම්බන්ධයෙන් විවිධ මතිමතාන්තර ඇති වෙලා. සමහර අය සඳහන් කරන්නේ උතුරු නැඟෙනහිරට දේශපාලන ප්‍රශ්නයක් නොමැති බවයි. උතුරු නැඟෙනහිර ජනවාර්ගික ප්‍රශ්නයක් ඇතැයි මෙසේ මත ඉදිරිපත් කරන අය විශ්වාස කරන්නේ නැහැ. එහෙත් රජය උතුරු නැඟෙනහිර ප්‍රශ්නයක් පවතින බවත් ඊට දේශපාලන විසඳුමක් අවශ්‍ය බවත් පිළිගෙන තිබෙනවා. එම දේශපාලන විසඳුම බලය බෙදීම පදනම් කරගත් විසඳුමක් විය යුතු බවයි පොදු මතය.දැනටමත් පළාත් සභා රට තුළ ක්‍රියාත්මක වන නිසා එම ව්‍යුහය ඊට පදනමක් සේ සැකසිලා. එහෙත් පළාත් සභා ක්‍රමයට ආවේනික දුර්වලතා මතුවෙලා. මේ නිසාම පළාත් සභා අනවශ්‍ය යන මතයට ද වටිනාකමක් ලැබිලා. මේ අතර පොදුවේ පළාත් සභා ක්‍රමය පදනම් කරගත් දේශපාලන විසඳුමක් පිළිබඳ කථිකාවක් ඇතිවෙමින් පවතිනවා.දැනට පවතින පළාත් සභා ක්‍රමයට අඩුපාඩු සම්පූර්ණ කර පවත්වාගෙන යනවා ද එහි අඩංගු සම්පූර්ණ බලතල ඊට පවරා දෙනවා ද ඊට වඩා එක් පියවරක් ඉදිරියට යනවාද මේ ආදී තර්ක විතර්ක දැනටමත් දේශපාලන ක්ෂේත්‍රයේ මතුවෙමින් පවතිනවා. එහෙත් මේ සියල්ල වගකීමක් ඇතිව පොදු වේදිකාවක කතාබහට ලක්විය යුතුයි. එවිට මේ රටේ දේශපාලන පක්ෂවලට තම මතය නිවැරැදිව ඉදිරිපත් කළ හැකියි.මේ සඳහා කෙරෙන කතාබහට සුදුසුම තැන පාර්ලිමේන්තුව බවට විවාදයක් නැහැ. මේ නිසා පාර්ලිමේන්තු තේරිම්කාරක සභාවක් මඟින් නිවැරැදි විසඳුම සොයා ගැනීමට රජය අදහස් කරන බවයි පසුගියදා ජනාධිපතිවරයා මාධ්‍ය ප්‍රධානීන්ට සඳහන් කළේ.ප්‍රජාතන්ත්‍රවාදීවත්, පාර්ලිමේන්තුව මීට සුදුසුම ස්ථානයයි. පාර්ලිමේන්තුව නියෝජනය කරන සියලුම පක්ෂවලට තම මතය ප්‍රකාශ කර නිවැරැදිව යෝජනාවලිය සකසා ගත හැකියි. එය පාර්ලිමේන්තු ක්‍රමය ශක්තිමත් කිරීමක් පමණක් නොව නිවැරැදි විසඳුම ලබා ගැනීම හොඳම ක්‍රමවේදය ද වෙනවා. මේ රටේ ජනවාර්ගික ප්‍රශ්නයට විවිධ යෝජනා අපේ රට නිදහස ලැබූ දා සිට ම ඉදිරිපත් වුණා. ඉන් අඩුපාඩු සහිතව හෝ ක්‍රියාවට නැංවුණේ පළාත් සභා ක්‍රමය පමණයි. ඒ නිසා පළාත් සභා ක්‍රමය අපේ රටේ බලය බෙදීමේ ක්‍රියාවලියේ සන්ධිස්ථානයක්. එසේ ම පළාත් සභා ස්ථාපිත කිරීමේ ක්‍රියාවලියට ඉන්දියාව ද මැදිහත් වී තිබෙනවා.ඉදිරියේ පත්කෙරෙන පාර්ලිමේන්තු තේරීම් කාරක සභාවට සිය යෝජනාව සැකසීමේ ශක්තිමත් මඟ පෙන්වීමක් පළාත් සභා මගින් සිදුවීම අනිවාර්යයි. ඒ සමඟම වටා පිටාව සැකසී තිබෙන්නේ පළාත් සභාවලට වඩා අඩු බල ව්‍යුහයක් වෙතට ගමන් කිරීමට නොවෙයි. පළාත් සභා ශක්තිමත් කිරීමට, නැතිනම් එහි අඩුපාඩු සැකසීමට හෝ මෙතෙක් ලබාදී නැති බලතල පැවරීමටයි. නො එසේ නම් ඊටත් වඩා ඉදිරියට පියවරක් දෙකක් තබන යෝජනාවලියකට බවයි පෙනෙන්නේ.මේ ආකාරයේ මොන යෝජනාවක් වූවද එය සියලුම පක්ෂවල පොදු එකඟතාවකින් ඉදිරිපත් කිරීමටයි රජයේ බලාපොරොත්තුව. විශේෂයෙන්ම උතුරට දෙන දේශපාලන විසඳුම දකුණ පිළිගන්නා එකක් විය යුතුයි. නො එසේ නම් වෙන දා මෙන් උතුර නිසා දකුණ අවුල් කර ගැනීමේ සූදානමකට මේ මොහොතේ කිසිවෙක් පෙළඹෙන්නේ නැහැ.උතුරට දේශපාලන විසඳුමක් ලබා දෙන්නේ නම් ඊට හොඳම වටාපිටාව සැකසී තිබෙන්නේ වර්තමානයේ යි. ඊට හේතුව යුද්ධය සම්පූර්ණයෙන්ම අවසන් වී තිබීම. ප්‍රජාතන්ත්‍රවාදීව ඕනෑම යෝජනාවක් සාකච්ඡා කිරීමට හැකිවීම. බෙදුම්වාදය අවසන් වීීම, ඒකීය ශ්‍රී ලංකාවක් තුළ බලය බෙදා ගැනීමේ පොදු එකඟතාවයක් සහිත වටා පිටාවක් නිර්මාණය වී තිබීම.ජනාධිපති මහින්ද රාජපක්ෂ වැනි දකුණ පිළිගන්නා නායකයෙක් සිටීම ද ජනාධිපතිවරයාගේ නායකත්වය ද මෙහි සුවිශේෂී වැදගත් සාධකයක්. ජනාධිපති මහින්ද රාජපක්ෂ රටට අහිතක් කරන නායකයෙක් සේ දකුණේ ජනතාව මොහොතකටවත් කල්පනා කරන්නේ නැහැ. ඔහු පිළිබඳ කිසිවෙකුට සැකයක් නැහැ. ඒ නිසා උතුරට දේශපාලන විසඳුමක් උදාකරගත හැක්කේ එවන් නායකයෙක් යටතේ යි. මේ පිළිගැනීම ශ්‍රී ලංකාවේ පමණක් නොව ඉන්දියාව ඇතුළු ජාත්‍යන්තරය ද අවබෝධ කරගෙන සිටිනවා. මේ නිසා ඔහු රටට නායකත්වය දෙන කාලසීමාව තුළ දීම ස්ථිරසාර දේශපාලන විසඳුමක් ඔහු ලවා ක්‍රියාත්මක කරවීමටයි ජාත්‍යන්තරය ද කල්පනා කරන්නේ. ශ්‍රී ලංකාවට විවිධ ආකාරයේ විදේශ බලපෑම් ඇති වෙමින් පවතින්නේ ද මේ සාධකය නිසයි. විවිධ බලපෑම් ඔස්සේ හෝ උතුරට දෙන දේශපාලන විසඳුම් කඩිනම් කර ගැනීමටයි ජාත්‍යන්තරය උත්සාහයක යෙදෙන්නේ. ජනාධිපති මහින්ද රාජපක්ෂ එවන් බලපෑම්වලට යටත්වන දේශපාලන නායකයෙක් නොවෙයි. ඔහු එල්.ටී.ටී.ඊ. විරෝධී යුද්ධය ජය ගනු ලැබුවේ ද බලපෑම්වලට යටත් නොවී බව කාටත් පැහැදිලියි.මෙහි දී ජනාධිපතිවරයාට අවශ්‍ය වී තිබෙන්නේ අතීතයේ සිදුවූ අඩුපාඩු හා අත්වැරදි යළි සිදුනොවන ආකාරයේ දේශපාලන විසඳුමක් පොදු එකඟතාවයකින් ගෙන ඒමටයි. පාර්ලිමේන්තු තේරීම් කාරක සභාව උපයෝගීකර ගන්නේ ද ඒ සඳහායි. තදියමට ගෙන එනු ලබන විසඳුම්වල විපාක මුළු රටටම බුක්ති විඳීමට සිදුවූ බව අත්දැකීම් ඇති නායකයෙකුට අමුතුවෙන් කියාදිය යුතු නැහැ. මේ නිසා යම් කාල රාමුවක් තුළ පාර්ලිමේන්තු තේරීම් කාරක සභාවක් මගින් ගෙන එනු ලබන විසඳුම සාර්ථක වනවාට සැකයක් නැහැ..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>30</day>
    </date>
    <link>http://www.dinamina.lk/2011/06/30/_art.asp?fn=f1106302</link>
    <topic>ඈ මගේ නෙත් දෙකයි</topic>
    <author>චතුරිකා ගමගේ</author>
    <content>සීතල මීදුමෙන් වැසුණු සුන්දර බදුලු පුරවරයේ ජීවත් වූ රොමියෙල් පෙරේරා සහ නන්දා පෙරේරා යුවළට ලැබුණු දරුවන් සය දෙනා අතර හේමපාල පෙරේරා පවුලේ බාලයා නැතහොත් බඩපිස්සා විය. මවුපිය දෙදෙනාගේ මෙන්ම සහෝදර සහෝදරියන්ගේ ආදරය නොඅඩුව ලැබුණු නිසා ඔහුගේ ළමා කාලය ගතවුණේ ඉතාමත් සතුටිනි. එහෙ මෙහෙ දුව පනිමින් ඉතා සැහැල්ලුවෙන් හා විනෝදයෙන් ළමා කාලය ගතකළ හේමපාලට වයස අවුරුදු තුන සම්පූර්ණවීමත් සමඟ මවුපියන් ඔහු ගමේ තිබූ කන්‍යාරාමයේ ප්‍රාථමික අංශයට ඇතුළත් කෙරුණේ අධ්‍යාපනය ලබාදීමේ අරමුණිනි.වසරක පමණ කාලයක් හෝඩිය පංතියේ අකුරු ඉගෙනගත් හේමපාලට පළමුවෙනි වසරට ඇතුළත් වීමේ අවස්ථාව ලැබුණේ වයස අවුපැදු 4 සම්පූර්ණවීමත් සමඟය. එදා පළමු ශ්‍රේණියට ඇතුළත් කර ගැනීමට ප්‍රථම ළමයින්ට අවශ්‍ය ප්‍රතිශක්තීකරණ එන්නත් ලබාදීම පාසලේදී සිදු කෙරුණු අතර පාසල් නිවාඩු දෙන දවසේ හේමපාලටද ඒ ආකාරයෙන් ප්‍රතිශක්තීකරණ එන්නත් ලබාදුනි. එදා ලබා දෙන්නේ ඔහුගේ ජීවිතේ තීරණාත්මක ප්‍රතිශක්තීකරණ එන්නත බව කුඩා හේමපාලට සිහිනෙදු නොසිතුනි. ඔහුට මතක ඇති පරිදි ඔහු අවසන්වරට දුටුවේ එන්නත් ලබාදීමේ සිදුවීම පමණි. ලෙඩරෝග ගණනාවකින් ආරක්ෂාවීම උදෙසා ලබාදුන් එන්නත එදා කුඩා හේමපාලට විෂවිය. එහි ප්‍රතිඵලයක් ලෙස ඔහුගේ ශරීරය පුරා ලප මතුවිය.පසුව ඔහු බදුල්ල රෝහලට ඇතුළත් කෙරුණු අතර එම විෂවීම වළක්වා ගැනීම සඳහා රෝහලේදී ඔහුට බෙහෙත් විද්දේය. නමුත් අවාසනාවකට එම බෙහෙත්ද ඔහුගේ ශරීරයට විෂ වී ඔහුගේ පෙනීම අහිමි විය. කුඩා හේමපාල ලෝකය දකින්නට සූදානම් වූවා පමණි. කාගේ හෝ අතින් සිදුවූ වැරැද්දක ප්‍රතිඵලයක් ලෙස හේමපාලට එදා සිට පියවි ඇසින් ලෝකය දකින්නට නොහැකිවිය. දෛවයේ සරදමක් ලෙස එවන් තත්ත්වයකට මුහුණ දෙන්නට සිදුවුවද ඔහු අද දක්ෂ සංගීතඥයකු ලෙස දක්ෂතා දක්වයි. දෑස් නොපෙනෙන පුද්ගලයෙකුට වඩා සංගීතඥයකු ලෙස ඔහු දෙස ලෝකයා බලනවාට ඔහු කැමැත්තක් දක්වයි.හදිස්සියේ ඔහුට ඇතිවූ රෝග තත්ත්වයත් සමඟ ඔහුගේ අධ්‍යාපන කටයුතුද අඩාල විය. ඔහුට පෙනීම ලබාදීම සඳහා ඔහුගේ මවුපියන් නොගත් උත්සාහයක් නොමැති තරම්ය. හේමපාලගේ නිවසේ සංගීතයට සම්බන්ධ කිසිවෙකු නොමැති වුවද ඔහුගේ වැඩිමහල් සහෝදරයා සංගීත භාණ්ඩ කිහිපයක් ගෙනවිත් සංගීතය ඉගෙන ගැනීමට සැරසෙන ආකාරයක් ඔහුට වැටහිණි. ඒ වනවිට සහෝදරයා රාත්‍රියට සංගීතය පුරුදු පුහුණුවීම් සිදු කරනු හේමපාල ඉතාමත් ආසාවෙන් අහගෙන සිටියේ ය. මවුත්ඕගන්, ජපන් මැන්ඩලීනය වැනි සංගීත භාණ්ඩ වාදනය කිරීමේ හැකියාව හේමපාලට තිබුණි. ස්වෝත්සාහයෙන් උගත් ඒ දැනුම වර්ධනය කරගෙන පසුකාලීනව ඔහු දක්ෂ සංගීතඥයකු බවට පත්කිරීමේ කාර්යයේ පතාක යෝධයෙකු ලෙස කටයුතු කළේ ඔහුගේ ආදරණීය පියාණන්ය.“ ගෙදර සංගීතය කරන අය හිටියේ නැති වුනාට අපේ තාත්තා සංගීතයට හරි ලැදියි. මාසයකට සැරයක් බදුල්ලේ හිටපු තරුණ සංගීත කණ්ඩායමක් එක්කරගෙන ඇවිත් අපේ ගෙදර සාජ්ජ දැම්මා. ඒ වෙද්දී මගේ පාසල් ගමනත් නැවතිලා. ගෙදරට වෙලා හිටපු මගේ මානසික තත්ත්වය හදන්න තමයි මෙවැනි සාජ්ජ පැවැත්වූයේ. මගේ මවුපියන් ලොකු මනෝ විද්‍යාඥයන් නොවුනට ඒගොල්ලො හිතුවා මාව සංගීතය පැත්තට යොමු කරන එක හොඳයි කියලා. ඒ නිසා තමයි තාත්තා මට සංගීතය උගන්නන්න හිතුවේ. අපේ අයියා ඒ වෙනකොට බදුල්ලේ ගුරුවරයෙක්ගෙන් සංගීතය හදාරමින් සිටියා. තාත්තා ඒ ගුරුවරයාව ගෙදරට ගෙන්නලා මට ශාස්ත්‍රීය සංගීතය ඉගැන්නුවා. ඒ ගුරුවරයාගෙන් මම මුලින්ම ඉගෙන ගත්තේ තබ්ලාව. ඊට අමතරව මට බටනලාව, මවුත් ඕගන්, ජපන් මැන්ඩලීනය වැනි භාණ්ඩ වාදනය කිරීමේ හැකියාවක් තිබුණා. මගේ ගුරුවරයා වුණේ ජේ.එම්. අමරතුංග මහතායි. එතුමා සාදිරිස් මාස්ටර්ගේ පුතෙක්. ඔහු මට අලුත් සංගීත භාණ්ඩ උගන්නන්න උත්සහ කළේ නැහැ. මම දන්න සංගීත භාණ්ඩම ශාස්ත්‍රීය මට්ටමින් වාදනය කරන්න ඔහු මට ඉගැන්නුවා. ස්වර ශ්‍රැති හඳුනා ගැනීම, තාල , සරල සහ ශාස්ත්‍රීය සංගීතය අතර වෙනස්කම්, සමාජයේ ඒවා භාවිත කරන ආකාරය ආදී හැමදේම කියලා දුන්නා. මගේ ගුරුවරයා මාව එකදේකට කොටු කළේ නැහැ. මම මගේ ගුරුවරයාගෙන් අවුරුදු පහක් පමණ සංගීතය ඉගෙන ගත්තා.ඒ කාලේ දැන් වගේ සී.ඩී. කැසට් තිබුණේ නැහැ. ගුවන් විදුලි ගීත හැටියට තිබුණේ ග්‍රැමෆෝන් තැටි. ඒවා හරි ජනපි‍්‍රයයි. ඒ වගේම චිත්‍රපට ගීතත් ඒ කාලේ ගොඩක් ජනපි‍්‍රයයි. දුලාරි චිත්‍රපටියේ ගීත අහලා තමයි මම චිත්‍රපට ගීත රස විඳින්න පටන් ගත්තේ. 50 දශකයේ ආරම්භයේදී ගුවන් විදුලිය ආවත් එය එදා තිබුණේ සුඛෝපභෝගී භාණ්ඩයක් ලෙසයි සැලකුණේ. ගුවන් විදුලිය ආව මුල් කාලේ එය අහන්න ‘රෙඩිටියුෂන්’ කියලා ක්‍රමයක් තිබුණා. අපි එදා ගුවන්විදුලියට සවන් දුන්නේ ඒ හරහායි. බෙහෙත් ගන්න කොළඹ ආව වෙලාවක මමත් රෙඩිටියුෂන් එකෙන් ගුවන්විදුලියට සවන් දුන්නා.ඒකාලේ චිත්‍රපට ගීත හරි ජනපි‍්‍රයයි. බදුල්ලට චිත්‍රපට එනවා. දවසක් මගේ ගුරුවරයා කිව්වා හේමපාල, චිත්‍රපටියක් ඇවිත් තියෙනවා. යමු බලන්න කියලා. මට චිත්‍රපටය නැරැඹීමට නොහැකි වුණත් ගුරුවරයා මාව එක්කරගෙන ගිහින් චිත්‍රපටියේ කතාව මුල සිට අගට කියලා දුන්නා. එදා අපි නැරැඹුවේ ‘දුලාරි’ චිත්‍රපටිය. ඒ හින්දි චිත්‍රපටියේ ගීත වලින් මම ලොකු ආභාසයක් ලැබුවා. චිත්‍රපට ගීත ශ්‍රවණය කිරීමේ පුරුද්ද අදටත් මා ළඟ තිබෙනවා. මම චිත්‍රපට ගීත වගේම ශාස්ත්‍රීය ගීත ශ්‍රවණය කරනවා. ඒවා වාදනය කරනවා. මගේ ගුරුවරයා ටිකක් සැරයි. ටික කාලයක් යනවිට අපි අතර විවිධ මතභේදත් ඇතිවුණා. ඒ නිසා මම 1964 අවුරුද්දේ ගුරුවරයාගෙන් ඈත් වුණා.හේමපාල ඒ වනවිට නව යොවුන්වියේ තරුණයෙකි. එදා ඔහුගේ ලොකුම බලාපොරොත්තුව වුයේ ගුවන් විදුලියට පැමිණීමය. ඒ අතරතුරදී වැඩිදුරටත් සංගීත හැදෑරීම සඳහා විදෙස් ශිෂ්‍යත්වයක් ලැබුණි. එහෙත් ඔහුට ඒ අවස්ථාවද මඟ හැරී ගියේ ය. වාදන භාණ්ඩ කිහිපයකින් දක්ෂතා පෙන්වන මේ අපූරු තරුණයාට ප්‍රකට සංගීත ශිල්පියෙකු වන ආනන්ද පෙරේරා මුණ ගැසුණේ මිත්‍රයෙකුගේ මාර්ගයෙනි. හේමපාලගේ දක්ෂතා හඳුනාගත් ආනන්ද ඔහුව මහාචාර්ය එදිරිවීර සරච්චන්ද්‍ර මහතාට හඳුන්වා දුන්නේ ය. එවකට එදිරිවීර සරච්චන්ද්‍ර මහතා පේරාදෙණිය විශ්වවිද්‍යාලයේ කථිකාචාර්යවරයකු ලෙස කටයුතු කළේ ය.හේමපාල පෙරේරාගේ සංගීත හැකියාව හඳුනාගත් සරච්චන්ද්‍ර මහතා ඔහු වාදනය කළ සංගීත කණ්ඩයක් පටිගත කර එවක ගුවන්විදුලියේ අධ්‍යක්ෂ ලෙස කටයුතු කළ නෙවිල් ජයවර්ධන මහතාට ලබාදී හේමපාලට ගුවන්විදුලියට යාමේ අවස්ථාව සැලැස්වීය. ගුවන්විදුලියේ වාදකයකු ලෙස කටයුතු කිරීමේ අවස්ථාව ඔහුට උදා විය.මට අද වගේ මතකයි 1968 අවුරුද්දේ සැප්තැම්බර් 28 වෙනිදා රෑ 10.15 ට මගේ බටනලා වාදනයක් පළමු වරට ගුවන් විදුලියේ ප්‍රචාරය වුණා. එදා මගේ ලොකු සිහිනයක් සැබෑ වුණා වගේ මට දැනුණා. එදා මම ඉදිරිපත් කළේ ශාස්ත්‍රීය වාදනයක්. ඒක අහලා ගොඩක් අය මට සුබ පැතුවා. බටනලාව මගේ හදවත වගෙයි. සංගීත ක්‍ෂේත්‍රයේ ගොඩක් දෙනෙක් මාව හඳුනාගන්නේ බටනලා වාදකයෙක් ලෙසයි. 1969 අවුරුද්දේ ගුවන් විදුලියේ ශාස්ත්‍රීය අංශයේ ශ්‍රේණිගත කිරීමක් කළා. එදා ලංකාවේ විශිෂ්ට ශ්‍රේණියේ එකම බටනලා ශිල්පියා වුණේ මමයි. ඒ ශ්‍රේණිය මට තාමත් තිබෙනවා.1975 අවුරුද්දේ දී නැවත ශ්‍රේණිගත කිරීමක් සිදු කළා. එදත් කලින් තත්ත්වයම මට ලැබුණා. ඒ කාලේ වාද්‍ය භාණ්ඩ පහකින් ශ්‍රාස්ත්‍රීය වාදන ඉදිරිපත් කරන ගුවන්විදුලියේ එකම වාදකයා වුනෙත් මම. ඒ වගේම මම ගිටාරය සහ මැන්ඩලීනයෙන් හින්දුස්ථානී රංගධාරී සංගීතය වාදනය කිරීමේ සම්ප්‍රදාය ප්‍රථම වරට ලංකාවට හඳුන්වා දුන්නා.1977 අවුරුද්දේ මම කොළඹ පදිංචියට ආවා. ඔය අතරේදී මට චන්ද්‍රිකා සිරිවර්ධන මහත්මියගේ, මහත්තයා මුණ ගැහුණා. ඔහු මට ගොඩාක් උදව් කළා. ඔහුගේ හඳුන්වාදීම මත මට ප්‍රේමදාස මහත්තයා කොළඹ මල්වත්ත පාරේ නිවසක් ලබා දුන්නා. 1979 අවුරුද්දේ තමයි මට ඒ නිවස ලැබුණේ. ඒ නිවස ලැබුණට පස්සේ මට ලොකු දියුණුවක් ලැබුණා. මගේ කලා කටයුතු දියුණු කරගන්න පුළුවන් වුණා. ඔය අතරෙදි මට සුජාතා අත්තනායක මහත්මිය මුණ ගැසුණා. ඇයගේ පළමු පටිගත කිරීම් සඳහා මාව සහභාගී කර ගත්තා. ඒ වගේම සරත් දසනායක, ස්ටැන්ලි පීරිස් යන අය මුණ ගැසුණට පසුවත් මගේ ජීවිතේ විශාල වෙනසක් සිදුවුණා. ඔවුන්ගේ නිර්මාණවලට දායක වුණු පසු මාව ජනතාව අතර ජනපි‍්‍රය වුණා.මම සංගීත් භාවනා නමින් ඒක පුද්ගල ප්‍රසංගයකුත් පැවැත්වූවා. අදටත් මම චිත්‍රපට ගීතවලට පසුබිම් සංගීතය සපයනවා. 1976 අවුරුද්දේ මගේ ජීවිතේ තවත් ලොකු වෙනසක් සිදුවුණා. මට මගේ බිරිය මුණ ගැසුණේ ඒ කාලයේදීයි. එයා මගේ රසිකාවියක්. එයා මට ලියුම් එව්වා. පස්සේ අපි මුණගැහිලා කතා බහ කරලා දැන හඳුනාගෙන විවාහ වුණා. මගේ බිරිය මුණ ගැහුණම මට හිතුණේ මට මගේ නැතිවුණ ඇස් දෙක ලැබුණා කියලයි. මගේ ඇස් දෙක නැති වුණත් පස්සේ කාලෙකදී මට ඇස් හතරක් ලැබුණා. සංගීතය සහ මගේ බිරිය මුණ ගැසීම මගේ ජීවිතේට වාසනාව ගෙනාවා. මගේ සංගීත දිවිය සාර්ථක කරගන්න බිරියගෙන් විශාල සහයෝගයක් ලැබුණා. ඇය මුණ නොගැසුණා නම් මට මෙච්චර සාර්ථක වෙන්න ලැබෙන්නේ නැහැ.මම ගොඩාක් ඇහුම්කන් දෙනවා. මම සංගීතය ඉගෙනගත්තේ ඇහුම්කන් දීලයි. අනික් ශිල්පීන් කොළයක් බලාගෙන වාදනය කරද්දී මම කිසිම කොළයක් නොබලා මතකයෙන් වාදනය කරනවා. මට හොඳ මතකයකුත් තිබෙනවා. 1986 අවුරුද්දේ සී.එස්. ජයසේකර මහතා මට සෞන්දර්ය විශ්වවිද්‍යාලයේ බටනලා විෂය උගන්වන්න ආරාධනා කළා. ඒ අනුව අවුරුදු විස්සක් පමණ මම එහි සේවය කළා. නමුත් පස්සෙ කාලෙකදී විවිධ අයගේ විරෝධතාව නිසා මම එතනින් ඉවත් වුණා.ගමෙන් කොළඹට පැමිණි පසු හේමපාල මහතාට බොහෝ දුෂ්කරතාවලට , බාධකවලට මුහුණදීමට සිදුවිය. එහෙත් ඔහු එයින් කිසිදු මොහොතක සැලුනේ නැත. ඔහු සිය ස්වෝත්සාහයෙන් බොහෝ දුර ගමනක් පැමිණ තිබේ. අභියෝග හමුවේ නොසැලෙමින් සංගීත ක්‍ෂේත්‍රයේ දක්ෂතා දක්වන මේ අපූරු සංගීතවේදියාට අපි දීර්ඝායුෂ පතමු !.</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>30</day>
    </date>
    <link>http://www.dinamina.lk/2011/06/30/_art.asp?fn=f1106303</link>
    <topic>සිංහල සංස්කෘතියේ වර්තමාන තත්ත්වය</topic>
    <author/>
    <content>සංස්කෘතිය ජීවිතය සමඟ වෙනස් වන්නකි. ජීවිතය වෙනස් වෙද්දී එයට ගැළපෙන පරිදි සංස්කෘතිය හැඩ ගස්වා ගැනීම ශිෂ්ටයන්ගේ සිරිත ය. පසුවුණු ශතවර්ෂ විසිපහ තුළ සිංහල ජීවිතය වෙනස් වෙද්දී සිංහල සංස්කෘතිය ද නොයෙක් විධියේ හැඩ ගැසීම්වලට භාජන විය. එහි ප්‍රතිඵල වශයෙන් නිර්මාණ ශිල්පයේ උසස් තැන් ගත් වෙහෙර විහාර වැනි ගොඩනැගිලි මෙන් ම ශෝභන ප්‍රතිමා හා ලක්‍ෂණ කැටයමුත් නොයෙක් තැන සුලභ වූ බව කිව යුතු ය. මේ ශිල්ප දියුණු වෙද්දී ම සාහිත්‍ය, චිත්‍ර, නෘත්‍ය, සංගීත ආදී කලා අතිනුත් සිංහල සංස්කෘතිය විශාල වශයෙන් පොහොසත් විය.අපේ රටේ සිද්්ධස්ථානවල පවත්නා දිරා ගිය හෙවත් ගරා වැටුණු පැරණි ගොඩනැගිලි ප්‍රතිසංස්කරණය කරවීමට සැදැහැවත්හු ඉතා කැමති ය. මේ නිසා අනුරාධපුරය, තිස්සමහාරාමය, කැලණිය, මහනුවර ආදී තැන්වල නොයෙක් අයුරින් පිළිසකර කරවූ ගොඩනැගිලි දක්නට ඇත. මෑතක සිට මහියංගනය පවා පුනරුද්දීප්තියට පත් කරවීමට වෑයම් කරන බව දක්නට තිබේ.එහෙත් මේ ස්ථානවල ඉතිහාසය හා චිරාගත තත්ත්වයන් ගැන දත් විද්‍යාඥයන්ගේ උපදෙස් නො ලබා ගොඩනැගිලි සංස්කරණය කරවීම නිසා බරපතළ වූ ශිල්ප කලා පරිහානියක් ඇතිවී තිබෙන බව කිව යුතුය. බොහෝ සැදැහැවතුන්ට දැඩි ආගම භක්තිය මිස ශිල්ප කලා පිළිබඳ සැලකිය යුතු දැනීමක් හෝ හැඟීමක් නැත. ඒ නිසා ඔවුහු තමන්ට සිතෙන පරිදි පැරණි ගොඩනැගිලි සංස්කරණය කරවති. මේ මෙසේ නමුත් කැලණියේ හා දළදා මාලිගාවේත් අලුත් ගොඩනැගිලි තැනවීමේ දී සෑහෙන පමණ කල්පනාකාරී ව ක්‍රියා කර තිබෙනු දැක්ම සතුටට කරුණක් බව ද මෙහි දී සඳහන් කළ යුතු ය.අපේ රටේ අභිනව තැන්වල අභිනවයෙන් තනවනු ලබන බොහෝ වැදගත් ගොඩනැගිලි ද සිංහල සම්ප්‍රදායෙන් ඈත් වන සේ නිමවීම බරපතළ පාඩුවක් බව කිව යුතු ය. මෑතදී නිම වූ මන්ත්‍රණ සභා ශාලාව, කොළඹ නගර ශාලාව වැනි ගොඩනැගිලි අපේ චිරාගත ශිල්ප කලාවට අනුකූලව තැනවීමට හොඳට ම ඉඩ තිබුණේ ය.එහෙත් ඒ සඳහා පෙරදිග ශිල්ප කලා පිළිබඳව කරුණු දත්තවුන්ගේ අනුශාසනා නො ලැබීම නිසා මේ පාඩුව සිදු වූ බව පෙනේ. මේ රටේ කෞතුකාගාරය පවා කෞතුක බඩු ගබඩාවක් මිස නිර්මාණ ශිල්පයෙන් පිරිපුන් ගොඩනැගිල්ලක් නොවේ. මේ කෙසේ වුවත් දැනට තනවා ගෙන යන ලබන විශ්වවිද්‍යාලයීය ගොඩනැගිලි මේ රටේ සම්ප්‍රදායට අනුව පිළියෙළ වෙතැ යි කවුරුත් බලාපොරොත්තු වෙති. මේ බලාපොරොත්තුව සඵල වන ලකුණු දැනටමත් එහි දක්නට ද ඇත.ලංකාවේ ප්‍රතිමා ශිල්පීන් විසින් මැටියෙන්, ගලෙන්, ලීයෙන්, ලෝහයෙන් මෙන්ම ඇත් දතින් ද නෙලන ලද රූප හා කැටයම් අපමණ ය. එහෙත් පසුවුණු ශතවර්ෂ කීපය තුළ මේ ශිල්පය මෙන්ම ශිල්පීන්ගේ තත්ත්වයත් බොහෝ දුරට පිරිහී ගියේ ය.මේ නිසා මෑත කාලයේ කරන ලද ඇතැම් කර්මාන්ත සඳහා පිට රටවලින් – විශේෂයෙන් ඉන්දියාවෙන් - ශිල්පීන් කැඳවන්ට වූ බව පෙනේ. දළදා මාලිගාවේ අධිකාරීහු කීප විටක් ම මේ ගැන කරුණු සඳහන් කළහ. මේ පිළිබඳ වූ චිරාගත පළපුරුදුකම් ඇතියවුන් උඩරට නොයෙක් පළාත්වල සිටින බව ප්‍රසිද්ධ නමුත් ඔවුන්ගේ තත්ත්වයත් එතරම් උසස් නැති බව මෙයින් පෙනේ. මෙයට කළ යුතු පිළියම් වහා නොකළොත් ශ්‍රී ලංකාවේ උසස් ප්‍රතිමා ශිල්පීන් මුළුමනින් ම නැති වී යන්ට පිළිවන..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>30</day>
    </date>
    <link>http://www.dinamina.lk/2011/06/30/_art.asp?fn=f1106304</link>
    <topic>ටී.බී.ජයා</topic>
    <author>අනුසාර</author>
    <content>1945 නොවැම්බර් මස 09 වැනි දින රාජ්‍ය මන්ත්‍රණ සභාවට ඉදිරිපත් වූ ඩොමීනියන් තත්ත්වය පිළිබඳ විවාදය පැවැත්විණි. මේ තීරණාත්මක අවස්ථාවේ මේ රට මුස්ලිම් ජනවර්ගය නියෝජනය කළ නායකයා වශයෙන් ආචාර්ය ටී.බී. ජයා කළ කථාව, තම ජනයාට වඩා තම මාතෘ භූමිය වඩා උසස් යැයි ප්‍රකාශ කළ ආදර්ශයක් වැනිය. නිදහස ලබා ගැනීමේ යෝජනාවට පක්ෂවීමට නම් බහුතර ජනතාවට මෙන්ම සුළුතර ජන කොටස්වලටද පනහට පනහ ලෙස අයිතිය බෙදී යා යුතුය. යන යෝජනාව පූර්ව කොන්දේසියක් ලෙස ඉදිරිපත්ව තිබිණි.සෝල්බරි යෝජනා රාජ්‍ය මන්ත්‍රණ සභාව ඉදිරියේ විවාදය වූ අවස්ථාවේදීත් රාජ්‍ය මන්ත්‍රණ සභාවට ශ්‍රී ලංකා පනත එස්.ඩබ්. ආර්.ඩී. බණ්ඩාරනායක මහතා ඉදිරිපත් කළ අවස්ථාවේදීත් මේ රට මුස්ලිම් ජනතාවගේ ස්ථාවරය පැහැදිලි කරමින් ටී.බී. ජයා කළ තීරණාත්මක වූත් ඓතිහාසික කතාව ශ්‍රී ලංකාවේ මුස්ලිම් ජනවර්ගයට අනාගතයේදීත් තමන් ගමන් කළ යුතු මාර්ගය ගැන පෙන්වාදුන් ඉඟියක් වැනිය.ශ්‍රී ලංකාවේ දේශපාලන නිදහස ගැන සලකා බලන කල එම නිදහස දිනා ගැනීමට කවර ක්‍රියාමාර්ගයකට වුවද අවතීර්ණවීමට පමණක් නොව තමන් භුක්ති විඳින වාසි හා ලාභ ප්‍රයෝජන ආදී දෑ පරිත්‍යාග කිරීමට පවා මුස්ලිම් ජනතාව සුදානම්. දේශපාලන ස්වාධීනත්වයට ඉහළින් පවත්නා වැඩිමනක් අයිතියක් ඇතැයි මම නොසිතමි. පටු දෘෂ්ටියකින් බලන කල්හි මුස්ලිම් ජනයාට මේ පනතේ අවාසිදායක කරුණු ඇති බව මට තේරුම් ගියද නිදහස වෙනුවෙන් මේ පනතට සහාය දීමට අප සූදානම්.”ශ්‍රී ලංකාද්වීපයට නිදහස ලබා ගැනීම සඳහා ගෙන ගිය අරගලයේ අවසන් අදියරයට නායකත්වය දුන් ඩී.ඇස්. සේනානයක , සර්.පොන්නම්බලන් රාමනාදන්, සර්.ඩී.බී.ජයතිලක, සර් ජේම්ස් පීරිස්, යන නායකයන් අතර ආචාර්ය ටී.බී.ජයා මහතාද විය.1890 වසරේ ජනවාරි පළමුවැනි දින තුවාන් මුර්හානුදීන් ජයා උඩරට මහනුවර දිස්ත්‍රික්කයේ ගලගෙදර ග්‍රාමයේදී උපත ලද්දේය.ඔහු වයස අවුරුදු 11 වන තෙක්ම කුර්ආනය ඉගෙන ගත්තේය. එය ධර්මධරයකු වෙතින් ලද ආගමික අධ්‍යාපනයක් විය. තුවාන් මුර්හානුදීන් ජයා හා පවුලේ සියල්ලන්ම අගනුවරට පදිංචියට පැමිණීමත් සමඟම ඔහුට විධිමත් ප්‍රාථමික අධ්‍යාපනයක් ලැබීමට අවස්ථාව උදාවේ. පාසලේ දීප්තිමත්ම සිසුවකු වූ හෙතෙම වයස අවුරුදු 13 දි ශිෂ්‍යත්වයක් ලැබ ගල්කිස්සේ ශාන්ත තෝමස් විද්‍යාලයට ඇතුළත් විය.ටී.බී. ජයා මහතා මහනුවර ධර්මරාජ විද්‍යාලයෙන් ගුරුවරයකු ලෙස තම සේවය ආරම්භ කළේය. පසුව මොරටුව වේල්ස් කුමර විද්‍යාලයේත්, අගනුවර ආනන්ද මහා විද්‍යාලයේත් ගුරුවරයෙකු ලෙස කටයුතු කළේය.ඔහු නීති විද්‍යාලයේ අවසන් වසරේ ශිෂ්‍යයෙකුව සිටියදී එකල කුඩා පාසලක්ව පැවැති අගනුවර සහිරා විද්‍යාලයේ විදුහල්පති ධුරය බාරගැනීමට තුවාන් මුර්හානුදීන් ජයාට ඇරයුම් ලැබිණි. නීතිවේදියෙකුව තම අනාගතය සුන්දර කර ගන්නවාද නොඑසේ නම් සහිරව බාරගෙන තම සමාජ වගකීම ඉටු කරගන්නවාද යන ප්‍රශ්නයට මුහුණ දුන් අවස්ථාවේදී හෙතෙම සහිරාවේ විදුහල්පතිදූරය බාරගත්තේය. ඒ තමාගෙන් සමාජයට ඉටු විය යුතු මෙහෙවර සිදුකිරීම සඳහායි. එම විද්‍යාලයේ ස්වර්ණමය යුගය වූයේ ටී.බී. ජයාගේ යුගයයි.යුද සමයේදී සහිරාව තාවකාලිකව වසා දැමීය. අගනුවර බොහෝ ජනතාව තම පදිංචිය වෙනස් කර ඉන් බැහැර ප්‍රදේශවල පදිංචියට ගියහ. වසාදැමූ අගනුවර සහිරාව වෙනුවෙන් අලුත්ගම, පුත්තලම, ගම්පොළ මාතලේ වැනි ප්‍රදේශවල සහිරා රැසක් ආරම්භ කිරීමට ටී.බී. ජයා මූලික විය. මේරට මුස්ලිම් ජනතාව අධ්‍යාපනික ක්ෂේත්‍රයේ පසුගාමී ත්ත්ත්වයක සිටියදී ඔවුන් සවිමත් කළේ ඔහුය. ගුරු වෘත්තියේ වූ ඉතා සුළු කරුණක් ගැන වුවද හෙතෙම සැලකිලිමත් වූයේය. එසේම ටී.බී.ජයා මහතා ගුරු අයිතීන් වෙනුවෙන්ද සටන් කළේය.ශ්‍රී ලංකාව වෙනුවෙන් පාකිස්තානයේ ප්‍රථම මහ කොමසාරිස් ධුරයට ඩී.ඇස්..සේනානායක මහතා විසින් ඔහුව තෝරාගනු ලැබුවේ, පාකිස්තාන නායකයන් හා එතුමන් අතර වූ සමීප සම්බන්ධතාව හේතුවෙනි. මහ කොමසාරිස් ධුරය, අවසන් වීමත් සමඟම සම්මතයෙන් බැහැරව යමින් තව දුරටත් ටී.බී.ජයාව එම ධුරයේ තබාගැනීමට පාකිස්තානයෙන් ශ්‍රී ලංකාවට ඉල්ලීමක් කරණ ලදී. ඒ ඔහු පාකිස්තාන සමාජය තුළ ලබා තිබූ ජනප්‍රියත්වය හේතුවෙනි.ඔහු ශ්‍රී ලාංකේය හජ් වන්දනාකරුවන් වෙනුවෙන් මක්කම නගරයේ නේවාසිකාගාරයක් ආරම්භ කිරීමේ කාර්යයේ යෙදී සිටියේය. එහිදී ඇතිවූ හදිසි අසනීප තත්ත්වයක් හේතුවෙන් මදීනා නගරයේදී, තුවාන් මුරිහානුදීන් මහතා අභාවප්‍රාප්ත විය. ඒ 1960 වසරේ මැයි මස 31 වැනි දාය..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>01</day>
    </date>
    <link>http://www.dinamina.lk/2011/07/01/_art.asp?fn=n1107012</link>
    <topic>කතරගම පෙරහර ඇරැඹෙයි</topic>
    <author>කතරගම විශේෂ ඊ. එච්. සෝමපාල</author>
    <content>ඓතිහාසික රුහුණු කතරගම මහා දේවාලයේ ඇසළ මහා පෙරහර අද (01) ඇරැඹෙයි.කිරිවෙහෙර රජමහා විහාරාධිපති උපාධ්‍යාය ආචාර්ය අලුත්වැව සෝරත නාහිමියන් ප්‍රධාන මහා සංඝරත්නය කතරගම මහා දේවාලයේ “සඳුන් මණ්ඩපයේදී” සෙත් පිරිත් දේශනා කර පිරිත් පැන් දී, පිරිත් නූල් බැඳ බස්නායක නිලමේ අදිකාරම් ලේකම් කපු මහත්වරුන් ඇතුළු කාර්ය මණ්ඩලයට දීමෙන් අනතුරුව කපු මහත්වරුන් විසින් දේවාලයේ සිට දෙවියන් වැඩම කරවීම සිදුකරනු ලබයි.හස්තිරාජයා මතට දෙවියන් වැඩම කරවීමෙන් පසුව “දේව පෙරහර” ආරම්භ වේ.කතරගම මහා දේවාලයෙන් ඇරැඹෙන පෙරහර අස්ඨඵල බෝධීන් වහන්සේ හා කතරගම මහා දේවාලය පුදක්‍ෂිණාකර මහා වාසල් දොරටුවෙන් මහා වීදියට පිවිසේ.එම වීදියේ ශ්‍රී අභිනවාරාම විහාරස්ථානය ඉදිරිපිටින් පෙරහර ගමන් කර වල්ලිඅම්මා දේවාලයට පැමිණේ. එම දේවාලයේදී පෞරාණික චාරිත්‍ර පුද සිරිත් ඉටුකිරීමෙන් පසුව පෙරහර යළිත් එම වීදියේම ගමන් කර මහා දේවාලයට ගෙවදිනු ඇත.රුහුණු කතරගම මහාදේවාලයේ ඇසළ පෙරහර පැවැත්වෙන ජූලි මස 01 දින සිට ජූලි මස 16 දින දක්වා කතරගම ප්‍රදේශයේ සියලුම සංචාරක හෝටල නිවාඩු නිකේතනවල මත්පැන් අලෙවි කිරීම තහනම් කළ බව කතරගම ඇසළ උත්සව කඳවුරු භාර නිලධාරි මොනරාගල දිසා ලේකම් යූ. කේ. එස්. මිහිඳු කුලසූරිය මහතා කතරගම ඇසළ පෙරහර කමිටු රැස්වීමේදී ප්‍රකාශ කළේය..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>01</day>
    </date>
    <link>http://www.dinamina.lk/2011/07/01/_art.asp?fn=n1107013</link>
    <topic>ජාත්‍යන්තර බලපෑම් හමුවේජනපති නොසැලී සිටිනවා</topic>
    <author>අසේල කුරුළුවංශ හා ඉන්දික පොල්කොටුව</author>
    <content>දේශීය මෙන්ම ජාත්‍යන්තර වශයෙන්ද විවිධ කුමන්ත්‍රණ හා බලපෑම් පවතිද්දී ජනපති මහින්ද රාජපක්ෂ මහතා නොසැලී රට දියුණු කිරීමට අවංකව ක්‍රියා කරන බවත්, එයට ජාති පක්ෂ බේදයෙන් තොරව ශ්‍රී ලාංකිකයින් ලෙස සිතා සැවොම සහාය ලබාදිය යුතු බවත් අස්ගිරි පාර්ශවයේ මහනායක අතිපූජ්‍ය උඩුගම ශ්‍රී බුද්ධරක්ඛිත මහානාහිමියෝ පැවසූහ.ත්‍රස්තවාදය පරාජය කළ ජනපතිතුමන්ට රට දියුණුවකරා මෙහෙයවීමට අවංක වුවමනාවක් ඇති බවත්, ගතවූ වසර පහ තුළ රටේ විශාල සංවර්ධනයක් සිදුවූ බව සැවොම අවංකව පිළිගන්නා බවත් උන්වහන්සේ කීහ.මහ නාහිමියෝ එසේ පැවැසුවේ කඳුරට ජනතා පෙරමුණේ දේශපාලන අංශ නායක පාර්ලිමේන්තු මන්ත්‍රී වී. රාධක්‍රිෂ්ණන් මහතා ඊයේ (28) අස්ගිරි මහ විහාරයට ගොස් උන්වහන්සේ බැහැදුටු අවස්ථාවේ දීය.එහිදී වැඩිදුරටත් කතාකළ මහ නාහිමියෝ මුළු රටම එකපාරට දියුණු කළ නොහැකි බවත් ඒ සඳහා වන අඩිතාලම දැන් දමා තිබෙන බවත් කීහ. මේ රටේ සිංහල, දෙමළ එකම පිරිසක් බවත් ඒත් ඇතැම් පුද්ගලයින් තමන් කැපී පෙනීම සඳහා සෙසු අය පාගා ගෙන ඉදිරියට ඒමට ගන්නා උත්සාහය තුළ ප්‍රශ්න මතුවන බවත් මහනාහිමියෝ ප්‍රකාශ කළහ.වී. රාධක්‍රිෂ්ණන් මහතා මල්වතු පාර්ශවයේ මහ නායක අතිපූජ්‍ය තිබ්බටුවාවේ ශ්‍රී සිද්ධාර්ථ සුමංගල මහ නාහිමියෝද බැහැදැක ආශීර්වාද ලබාගත්තේය.මෙහිදී අදහස් දැක්වූ වී. රාධක්‍රිෂ්ණන් මහතා වත්මන් රජය වතුකරය තුළ විශාල සංවර්ධන ව්‍යාපෘති රැසක් ක්‍රියාත්මක කරන බවත් වතුකරයේ තරුණ තරුණියන්ට රැකියා ප්‍රශ්න තවමත් පවතින බවත් ප්‍රකාශ කළේය.සිංහල, දෙමළ, මුස්ලිම් හෝ වතු දෙමළ ලෙස මෙරට ජනතාව බෙදී වෙන් නොවිය යුතු බවත්, සැවොම ශ්‍රී ලාංකිකයන් ලෙස සිතා ක්‍රියාකරන්නේ නම් රට දියුණු කිරීම අපහසු නොවන බවත් ඒ මහතා කීය. මෙම අවස්ථාවට කඳුරට ජනතා පෙරමුණේ නියෝජ්‍ය මහ ලේකම් එස්. විජේ චන්ද්‍රන් මහතාද සහභාගි විය..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>01</day>
    </date>
    <link>http://www.dinamina.lk/2011/07/01/_art.asp?fn=n1107014</link>
    <topic>පන්කොලගොල්ලේ අමුතු සත්තුසමනලයන් වෙලා</topic>
    <author>දේවහුව සමූහ ඇම්. ඩී. මහින්ද</author>
    <content>පන්කොලගොල්ල ගම්මානයේ ගෙවත්තකින් හමුවූ හඳුනා නොගත් සත්ව විශේෂය සමනලයන් බවට පත්වී ඉගිලෙමින් සිටිති.ක්‍රීම් පාටට හුරු ලා දුඹුරු පාටින් යුත් මේ සමනල්ලු එම සත්තු අතරෙහි දැකිය හැකිය. මේ සමනල්ලු ඉවතට ඉගිලී යන අතර එක වරෙකට අඩියක් දෙකක් පමණ දුරකට ඉගිලෙන අයුරු දැකිය හැකිය.සතුන්ගේ සිරුරට සම්බන්ධව තිබූ අඬු සියල්ල ඉවත්වී කටු දෙකක් නිර්මාණය වී තිබේ.එක කටුවක් අඟල් 1/2ක් 3/4ක් පමණ දිගය. අඟල් 1/4 පමණ පළලය. මේ සමනලයන් ඇෙඟ් තැවරුනු විට දැවිල්ලක් හටගන්නා බවද ඇතැමුන් පවසති.එම හිඹුටු වැලෙහි මුලදී සුදු පැහැති සතුන් විශාල ප්‍රමාණයක් සිටියත් දැන් එම ප්‍රමාණය අඩුවී ඇත. සමනල්ලු ප්‍රමාණය වැඩිවෙමින් පවතින්නේ යැයි එම ගෙවත්ත හිමිකරු කේ. ජී. සෝමසිරි මහතා පවසයි.  .</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>01</day>
    </date>
    <link>http://www.dinamina.lk/2011/07/01/_art.asp?fn=n1107015</link>
    <topic>විදුලි නිෂ්පාදනයගිගා වොට් 8කින් අඩු වෙයි</topic>
    <author>චමීර ඇල්ලදෙණිය</author>
    <content>ජලාශ අශ්‍රිත ප්‍රදේශවලට වැසි නොලැබීම හේතුවෙන් පසුගිය දින දෙක ඇතුළත විදුලි නිෂ්පාදනය ගිගාවොට් පැය 8කින් පහතවැටී ඇති බව විදුලිබල මණ්ඩලය සඳහන් කරයි.ඊයේ (30) උදේ හයවන විට විදුලි බලය නිෂ්පාදනය කරන කිසිදු ජලාශයකට වැසි නොලැබුණු බවත්, ඉදිරියේදී මේ තත්ත්වය මෙලෙස පැවතුණහොත් විදුලිය විසන්ධි කිරීමට සිදුවන බවත් විදුලිබල මණ්ඩලයේ සභාපති ආචාර්ය විමලධර්ම අබේවික්‍රම මහතා පවසයි. එබැවින් විදුලිය අරපිරිමැස්මෙන් භාවිත කරන ලෙස සභාපතිවරයා ජනතාගෙන් ඉල්ලීමක් කරයි..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>01</day>
    </date>
    <link>http://www.dinamina.lk/2011/07/01/_art.asp?fn=n1107016</link>
    <topic>මහජන බැංකුවේ ස්වර්ණ ජයන්තිය අද</topic>
    <author>ජයසිරි මුණසිංහ</author>
    <content>මහජන බැංකුවේ ස්වර්ණ ජයන්ති මහෝත්සවය අද (1) ජනාධිපති මහින්ද රාජපක්‍ෂ මහතාගේ ප්‍රධානත්වයෙන් අරලියගහ මන්දිරයේදී පැවැත්වේ.ස්වර්ණ ජයන්තිය නිමිත්තෙන් සමරු මුද්දරය හා මුල් දින කවරය, සමරු කාසිය හා විශේෂ සංවත්සර සමරු කලාපය මෙහිදී නිකුත් කැරෙනු ඇත.ජනහද හඳුනන මහජන බැංකුව යන විරුදාවලිය ලැබූ මෙහි 50 වැනි සංවත්සරය නිමිත්තෙන් රටපුරා පිහිටි ශාඛා, සේවා මධ්‍යස්ථාන සියල්ලගේම අද චාම් නමුත් අභිමානවත් උත්සව පැවැත්වේ. ඊට අමතරව සර්ව ආගමික වත්පිළිවෙත් සංවිධානය කොට ඇත. රජයේ මැති ඇමැතිවරු මහජන බැංකුවේ සභාපති ඩබ්ලිව්. කරුණාජීව, සාමාන්‍යාධිකාරී හා ප්‍රධාන විධායක නිලධාරී එන්. වසන්ත කුමාර් යන මහත්වරු ඇතුළු සම්භාවනීය අමුත්තන් රැසක් මේ අවස්ථාවට එක්වෙති..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>01</day>
    </date>
    <link>http://www.dinamina.lk/2011/07/01/_art.asp?fn=n1107017</link>
    <topic>ඉන්ධන මිල ඉහළ දමනකතාව බොරුවක්</topic>
    <author>සුභාෂිනී සේනානායක</author>
    <content>ඉන්ධන මිල ඉහළ දැමීමේ කිසිදු සූදානමක් නැතැයි ඛනිජ තෙල් කර්මාන්ත ඇමැති සුසිල් ප්‍රේමජයන්ත් මහතා පවසයි.ඉන්ධන මිල ඉහළ දැමීමට රජය සූදානම් වන බවට එක්සත් ජාතික පක්ෂය ගෙන යන ප්‍රචාරයන්හි කිසිදු සත්‍යයක් නැතැයිද ඇමැතිවරයා ප්‍රකාශ කෙළේය.පසුගියදා එක්සත් ජාතික පක්ෂ ප්‍රධාන සංවිධායක ගම්පහ දිස්ත්‍රික් පාර්ලිමේන්තු මන්ත්‍රී ජෝන් අමරතුංග මහතා තෙල් මිල වැඩි වන බවට සිදු කළ අසත්‍ය ප්‍රකාශය නිසා තෙල් තොග සඟවා ගැනීමට ව්‍යාපාරිකයන් කටයුතු කැර ඇති බව පවසන ඇමැතිවරයා ඉන්ධන හිඟයක් ඇති කර වීමට ඔවුන් උත්සාහ කර ඇති බවත් එක්සත් ජාතික පක්ෂය ගෙන යන උත්සාහයට හසු නොවන ලෙසටත් ජනතාවට කියයි..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>01</day>
    </date>
    <link>http://www.dinamina.lk/2011/07/01/_art.asp?fn=n1107018</link>
    <topic>නව පොලිස්පතිටකැබිනට් අනුමැතිය</topic>
    <author>සිතාරා සේනානි සහ ස්වර්ණා විජේකෝන්</author>
    <content>ජ්‍යෙෂ්ඨ නියෝජ්‍ය පොලිස්පති එන්.කේ. ඉලංගකෝන් මහතා නව පොලිස්පතිවරයා ලෙස පත්කෙරේ.ආරක්ෂක ඇමැතිවරයා ලෙස ජනාධිපති මහින්ද රාජපක්ෂ මහතා සිදු කළ යෝජනාවකට අනුව ජ්‍යෙෂ්ඨ නියෝජ්‍ය පොලිස්පති එන්. කේ. ඉලංගකෝන් මහතා වහාම ක්‍රියාත්මක වන පරිදි නව පොලිස්පතිවරයා ලෙස පත්කිරීමට ඇමැති මණ්ඩලය තීරණය කර ඇත.පොලිස් සේවයේ දැනට සිටින ජ්‍යෙෂ්ඨතම නිලධාරියා වන ඉලංගකෝන් මහතා 1981 මැයි 20 වැනිදා සහකාර පොලිස් අධිකාරීවරයකු ලෙස සේවයට බැඳී ඇත. 2009 නොවැම්බර් මස සිට ජ්‍යෙෂ්ඨ නියෝජ්‍ය පොලිස්පති වශයෙන් සේවය කළ ඒ මහතා කොළඹ විශ්වවිද්‍යාලයේ අධ්‍යාපනවේදී විශේෂ උපාධිධාරියකු වන අතර මහා බ්‍රිතාන්‍යයේ ලෙස්ටර් විශ්වවිද්‍යාලයෙන් අපරාධ අධිකරණ කටයුතු සහ පොලිස් කළමනාකරණය පිළිබඳ පශ්චාත් උපාධියක් ලබා ඇත. හිටපු පොලිස්පති මහින්ද බාලසූරිය මහතාගේ විශ්‍රාම යාමත් සමඟ නව පත්කිරීම සිදුකර ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>01</day>
    </date>
    <link>http://www.dinamina.lk/2011/07/01/_art.asp?fn=n1107019</link>
    <topic>පහ වසර ශිෂ්‍යත්වයප්‍රවීණතා විභාගයක් කරයි</topic>
    <author>දයා පෙරේරා</author>
    <content>පහ ශ්‍රේණියේ ශිෂ්‍යත්ව විභාගය ජාතික මට්ටමේ ඇගයීම් ප්‍රවීණතා විභාගයක් බවට පත්කිරීම සඳහා යෝජනාවක් විභාග කොමසාරිස් අනුර එදිරිසිංහ මහතා අධ්‍යාපන අමාත්‍යාංශයේ උපදේශක කාරක සභාවට ඉදිරිපත් කර ඇත.මේ ජාතික මට්ටමේ ප්‍රවීණතා විභාගයට පහ ශ්‍රේණියේ ඉගෙනුම ලබන සියලුම පාසල්වල සිසුන් සියලු දෙනාම වයස් භේදයකින් තොරව එම විභාගයට පෙනී සිටීම අනිවාර්ය කිරීමටත් යෝජනා කර තිබේ.අඩු ආදායම්ලාභී පවුල්වල දරුවන් අතරින් ශිෂ්‍යාධාර පිරිනැමීමට සුදුසු පිරිස තෝරාගැනීම සඳහා මේ ප්‍රවීණතා විභාගයේදී එම දරුවන් පමණක් වෙනම අභියෝගතා ප්‍රශ්න පත්‍රයකටද පෙනී සිටිය යුතු බවටත් එය හුදෙක් ශිෂ්‍යාධාර ලබාදීමට සුදුස්සන් තෝරා ගැනීමට සීමා වන්නක් බවටත් කොමසාරිස් ජනරාල්වරයා යෝජනා කර ඇත.අධ්‍යාපන ඇමැති බන්දුල ගුණවර්ධන මහතාගේ උපදෙසින් ක්‍රියාත්මක වන ද්විතියික පාසල් දහසේ වැඩසටහන සම්පූර්ණ වූ විට ජනප්‍රිය පාසල්වලට සිසුන් ඇතුළත් කිරීමේ විභාගයක් වශයෙන් තවදුරටත් පහ ශ්‍රේණිය ශිෂ්‍යත්ව විභාගයෙහි අවශ්‍යතාවක් මතු නොවනු ඇති බව පදනම් කර ගනිමින් තමා මේ යෝජනාව ඉදිරිපත් කළ බව විභාග කොමසාරිස් ජනරාල්වරයා ‘දිනමිණ’ට කීවේය.ප්‍රාථමික අධ්‍යාපනයෙහි පවතින ස්වභාවය හඳුනා ගැනීමටත් අඩුපාඩු ඇත්නම් සකස් කර ගැනීමටත්, අධ්‍යාපන සංවර්ධනයටත් අවශ්‍ය පැතිකඩක් ලෙස මෙවැනි ප්‍රවීණතා විභාග ලොව වෙනත් රටවලද ක්‍රියාත්මක වන බව පෙන්වා දෙන කොමසාරිස් ජනරාල්වරයා ශ්‍රී ලංකාවේ ද එවැනි විභාගයක අවශ්‍යතාව කලක සිට පැවැති බැවින් ඒ අනුව මෙම යෝජනාව ඉදිරිපත් කළ බව කීවේය.මෙය යෝජනාවක් පමණක් වන බවද මේ පිළිබඳ තවම කිසිම අවසන් තීරණයකට එළැඹී නැති බවද අවධාරණය කරන කොමසාරිස් ජනරාල්වරයා දැනට පවතින ශිෂ්‍යත්ව විභාගය අවලංගු නොකැරෙන බවද අවධාරණය කළේය..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>01</day>
    </date>
    <link>http://www.dinamina.lk/2011/07/01/_art.asp?fn=n11070110</link>
    <topic>හිටපු සාම නියෝජිත යසුෂි අකාෂි දරුස්මාන් වාර්තාව ප්‍රතික්ෂේප කරයි</topic>
    <author/>
    <content>දරුස්මාන් වාර්තාව මේ වන විට ශ්‍රී ලංකාවේ සිදු වූ කිසිදු සිද්ධියකට අදාළ නොවන බව හිටපු ජපාන විශේෂ සාම නියෝජිත යසුෂි අකාෂි මහතා පැවසීය.යුද්ධයේ අවසන් කාලයේ සිදු වූ දේවල් සම්බන්ධයෙන් පරීක්ෂණයක් සිදු කරන්නේ නම් එය ශ්‍රී ලංකාව තුළදීම සිදු කළ යුතු බවත් ඒ සඳහා ශ්‍රී ලංකාව් පිළිගත් පුද්ගලයන් යොදා ගත යුතු බවත් අකාෂි මහතා සඳහන් කරයි.සංහිදියා කොමිෂම යනු එවැනි ආයතනයක් බවත්, මේ සම්බන්ධයෙන් ප්‍රකාශයක් කිරීමට ඇත්නම් ඒ පුද්ගලයා මෙම කොමිසමට කිව යුතුªබවද හිටපු විශේෂ සාම නියෝජිතයා පෙන්වා දෙයි. සංහිදියා කොමිසම ඉදිරිපත් කරන වාර්තා පැමිණෙන තෙක් ශ්‍රී ලංකාවට අන්තර් ජාතිකව කිසිදු ප්‍රශ්නයක් ඇති නොකළ යුතු බව ද ඔහු කියයි.කොටි සංවිධානය දරුණුම ත්‍රස්තවාදී කණ්ඩායමක් බවත් එම සංවිධානය ස්වාධීන රටක් සමග සමාන නොකළ යුතු බවත් අකාෂි මහතා පවසයි.එවැනි සංවිධානයක් සාධාරණය කිරීමෙන් ලෝක ත්‍රස්තවාදයට එරෙහිව ගෙන යන වැඩපිළිවෙළ අඩාළ වන බව ද ඔහු පෙන්වා දෙයි. ශ්‍රී ලංකා වෙළඳ සහයෝගිතා සමුළුව ටෝකියෝ නුවර දී පැවැති අවස්ථාවේ යෂුෂෂි ªකාසි මහතා ඉකුත්දා මෙම කරුණු එම සමුළුවේ දී ප්‍රකාශ කළේ ය..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>01</day>
    </date>
    <link>http://www.dinamina.lk/2011/07/01/_art.asp?fn=n11070111</link>
    <topic>නව ක්‍රිකට් අතුරු කමිටුවක් අද</topic>
    <author>පි‍්‍රන්ස් ගුණසේකර</author>
    <content>ශ්‍රීලංකා ක්‍රිකට් පරිපාලනය වෙනස් කරමින් අද නව ක්‍රිකට් අතුරු කමිටුවක් පත් කිරීමට යයි. මේ නව අතුරු කමිටුවට ක්‍රිකට් ක්‍ෂේත්‍රයේ ප්‍රවීණයන් පත් කිරීමට සැලසුම් කර ඇතැයි ක්‍රීඩා ඇමැති මහින්දානන්ද අළුත්ගමගේ මහතා පවසයි. කෙටි කාලයකට පත් කෙරෙන ක්‍රිකට් අතුරු කමිටුව ලබන වසරේ ජනවාරි මාසයේ දී විසුරුවා හැර ක්‍රිකට් නිලවරණය පවත්වන බව ක්‍රීඩා ඇමැතිවරයා වැඩිදුරටත් පැවැසීය..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>01</day>
    </date>
    <link>http://www.dinamina.lk/2011/07/01/_art.asp?fn=n11070112</link>
    <topic>ජාත්‍යන්තර මූල්‍ය ගනුදෙනුවලදීචීනයේ යුවාන්වලටත් ඉඩක්</topic>
    <author>මහින්ද අලුත්ගෙදර</author>
    <content>අන්තර් ජාතික මූල්‍ය ගනුදෙනුවලදී ‘චීනයේ යුවාන්’ භාවිත කිරීම සඳහා ශ්‍රී ලංකා මහ බැංකුව විසින් බලයලත් බැංකු වෙත අනුමැතිය ලබා දී තිබේ.ශ්‍රී ලංකාව හා චීනය අතර සිදුකෙරෙන ආයෝජන හා වෙළෙඳ කටයුතුවලදී වැඩි පහසුවක් සැලසීමේ අරමුණින් මේ සඳහා අවසරය ලබාදුන් බව ශ්‍රී ලංකා මහ බැංකුව පවසයි.ඉදිරි දින කිහිපය ඇතුළත මීට අදාළ චක්‍රලේඛය එම බලයලත් බැංකු වෙත නිකුත් කිරීමට අවශ්‍ය පියවර ගන්නා බවද මහ බැංකුව සඳහන් කරයි. අන්තර්ජාතික ගනුදෙනුවලදී ලෝකයේ සෑම රටක්ම චීන යුවාන් භාවිතයට ගන්නා බව පෙන්වා දෙන මහ බැංකුව ශ්‍රී ලංකාව හා චීනය අතරද වැඩි වැඩියෙන් ගනුදෙනු සිදු කිරීම හේතුවෙන් මේ මුදල් ඒකකය භාවිතා කිරීම වැදගත්වන බවද කියා සිටී.මේ මුදල් ඒකකයට අමතරව අන්තර් ජාතික ගනුදෙනුවලදී ලෝකයේ සෑම රටක්ම භාවිත කරන මුදල් ඒකක කිහිපයක් ශ්‍රී ලංකාව භාවිත කරන බවද ඕස්ටේලියානු ඩොලර්, කැනේඩියානු ඩොලර්, ඩෙන්මාර්ක් ක්‍රෝනර්, බ්‍රිතාන්‍ය ස්ටර්ලින් පවුම්, ස්වීඩන් ක්‍රෝනර්, ස්විස්ටර්ලන්ත ෆ්‍රෑන්ක්, යුරෝ, හොංකොං ඩොලර් හා ජපන් යෙන් ඊට අයත් බවද මහ බැංකුව කියයි.ඊට අමතරව නවලීලන්ත ඩොලර්, නොර්වේජියානු ක්‍රෝනර්, සිංගප්පූරු ඩොලර් හා අමෙරිකා එක්සත් ජනපද ඩොලර්ද ඒ අතර වෙයි..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>01</day>
    </date>
    <link>http://www.dinamina.lk/2011/07/01/_art.asp?fn=n11070113</link>
    <topic>සිරුරට ගිනි ඇවිලී කාන්තාවක් මරුට</topic>
    <author>මල්වාන සමූහ මහානාම විතානගේ</author>
    <content>නිවසේ ගෑස් උඳුන පත්තුකිරීම සඳහා භූමිතෙල් ලාම්පුවෙන් ගිනි දැල්වීමේදී එම ලාම්පුවේ තිබූ භූමිතෙල් වැටී ගිනි ගැනීමෙන් තරුණ විවාහක කාන්තාවක් බරපතළ ලෙස පිළිස්සුම් තුවාල ලබා කොළඹ ජාතික රෝහලට ඇතුළත් කිරීමෙන් පසුව පෙරේදා (29 වැනිදා) මිය ගියාය.මේ සිද්ධියෙන් මිය ගියේ වැලිවේරිය පොලිස් වසමට අයත් පුවක්වැටිය ප්‍රදේශයේ පදිංචිව සිටි නදුනි වත්සලා නැමැති 21 හැවිරිදි තරුණ විවාහක කාන්තාවකි. ඇයගේ මරණ පරීක්ෂණය ඊයේ (30 වැනිදා) කොළඹ ජාතික රෝහලේදී පැවැත්වීමට නියමිතව තිබිණි.වැලිවේරිය පොලිසිය මේ පිළිබඳව පරීක්ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>01</day>
    </date>
    <link>http://www.dinamina.lk/2011/07/01/_art.asp?fn=n11070114</link>
    <topic>‘නැදගමුවේ චූටි මැණිකා’ අවසන් ගමන් යයි</topic>
    <author>කොටදෙනියාව සමූහ සහ මිනුවන්ගොඩ සමූහ</author>
    <content>තිස්පස් වසරක් තිස්සේ දිවයිනේ ප්‍රධාන පෙරහැර ගණනාවක පරිවාර හස්තියකු ලෙස කටයුතු කරමින් සිටියදී මිය ගිය නැදගමුවේ චූටි මැණිකා ඇතින්නගේ අවසන් කටයුතු ඊයේ 28 සවස බොදු කිතුනු ආගමික වත් පිළිවෙත් මැද බටහිර නැදගමුවේදී රාජ්‍ය නිලධාරීන් ප්‍රමුඛ විශාල ජන සහභාගිත්වයෙන් යුතුව සිදුවිය. කොටුගොඩ බටහිර නැදගමුවේ ජයන්ත අරංගල්ල මහතාගේ සෙවණේ වසර හතලිහකට වැඩි කාලයක් හැදී වැඩී ඇති මෙම ඇතින්න දළදා මාලිගාව, මහියංගණය, කැලනිය, බෙල්ලන්විල, ඇතුළු දිවයිනේ ප්‍රධාන පෙලේ වෙහෙර විහාර රැසක පෙරහැරේ ගමන් කර ඇත.මෙම කාලය තුළ මෙම ඇතින්න ආගමික උත්සව හා කටයුතුවලට පමනක් සහභාගි කරවීමට අරංගල්ල මහතා කටයුතු කර තිබිණි.මෙම අවමගුල් උත්සවයේදී පැමිණ සිටි පිරිස පංචශිලයේ පිහිටුවා ආගමික වතාවත් කරන ලද්දේ නැදගමුව නාගවනාරාමාධිපති දිවුලපිටියේ පඤ්ඥාසීහ හිමියන් විසිනි. කිතුනු ආගමික වතාවත් කොටුගොඩ මීසම් පාලක ජූඩ් ලක්ෂ්මන් පියතුමා විසින් කරනු ලැබීය.උඩුගම්පොල ගොයිගම් ගොඩැල්ල නාගරාම විහාරාධිපති හාල්යාලේ පඤ්ඥාරතන හිමියෝ අනුශාසනාව කරමින් මෙසේ පැවසූහ.අද අවසන් කරන කටයුතු කරන චූටි මැණිකා ඇතින්න මියගියේ නැහැ. සත්‍ය වශයෙන්ම මිය ගියේ බෞද්ධ සිංහල උරුමයේ සංසකෘතියේ අනන්‍යතාවයි.මෙසේ අපේ සංස්කෘතිය හා සභ්‍යත්වය රැක ගැනීමට දායකවන අලි ඇතුන් මියයාම ජාතික විපතකට හේතු පාදක වීමටත් ඉඩ තියෙනවා. පුරා දාහතර වසරක් තිස්සේ සිංහල අවුරුදු චාරිත්‍ර ඉටු කරමින් මම මේ ඇතින්නගේ හිස තෙල් ගෑමටද කටයුතු කළා. මානව වර්ගයාගේ පැවැත්මට උදාර සේවයක් කළ මෙම ඇතින්නට අවසන් ගෞරව දක්වන්න අති විශාල ජනතාවක් එක්වීමත් අගය කරන්නත් අවශ්‍යයි.අනුරාධපුර බුද්ධ ශ්‍රාවක භික්ෂු විශ්ව විද්‍යාලයේ ජ්‍යෙෂ්ඨ කථිකාචාර්ය කොස්සින්න රජ මහා විහාරවාසී උඩුගම්පල ගුනානන්ද හිමියෝ මෙසේ කීහ.දිවයිනේ ප්‍රධාන පෙලේ වෙහෙර විහාර දේවාල මෙන්ම කතෝලික දේවස්ථානයන්හි උත්සවයන්ටද සහභාගීව ඇති ටූටි මැණිකා ඇතින්නක වුවද සධාතුක කරඬුව පවා වැඩම කරවීමට තරම් භ්‍යාගවන්ත වූ බව සිහිපත් කළ යුතුයි.මහා සංඝරත්නය තිස් නමක් වහන්සේ මෙම අවමගුල් උත්සවයට එක්වූ අතර ආගමිික වතාවත් ඉටු කිරීමෙන් පසු ජයන්ත අරංගල්ල මහතා ඇතුළු පවුලේ අයද අසල්වාසීන්ද එක්ව පැන් වඩා චූටි මැනිකා ඇතින්නට නිවන් සැප ප්‍රාර්ථනා කරනු ලබූහ. ප්‍රදේශවාසින්ගේ සෝසුම් මැද චූටි මැණිකා ඇතින්න අඩි 18ක් ගැඹුරු වළක මිහිදන් කරනු ලැබීය.මිනුවන්ගොඩ ප්‍රාදේශීය ලේකම් මහේෂ් ගම්මන්පිල මහතා ඇතුළු රාජ්‍ය නිලධාරීහු රැසක් ද මේ අවස්ථාවට සහභාගී වූහ.  .</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>01</day>
    </date>
    <link>http://www.dinamina.lk/2011/07/01/_art.asp?fn=n11070115</link>
    <topic>පෙම් හබය හෙළි වෙලාපිහියෙන් ඇන මරා දාලා</topic>
    <author>නිට්ටඹුව සමූහ - ජෙනට් ජයසිංහ සහ මල්වාන සමූහ</author>
    <content>ගම්පහ - පොලිස් වසමේ වැරැල්ලවත්ත පොලිස් මුරපොළ අසල දඹුවවත්ත ජයන්ති පාරේදී පෙරේදා (29) පුද්ගලයකුට තියුණු පිහියකින් පපුවට ඇන ඝාතනය කර තිබේ.මෙසේ අවාසනාවන්ත ලෙස මියගොස් ඇත්තේ අංක 03, දඹුවවත්ත, යක්කල ලිපිනයේ පදිංචි පෞද්ගලික ඇඟලුම් කම්හලක සේවය කරණ විසිහත්හැවිරිදි එලුවාන ආරච්චිලාගේ අමිල චතුරංග රත්නවීර නමැති අවිවාහක තරුණයෙකි.අනියම් පෙම් සබඳකමක් හෙළිවීමෙන් ඇතිවූ ආරවුලකින් මෙම මිනීමැරුම සිදුවී ඇත.මේ පිළිබඳ මහෙස්ත්‍රාත් පරීක්‍ෂණය ගම්පහ අතිරේක මහෙස්ත්‍රාත් ඉන්දික අත්තනායක මහතා සිද්ධිය වූ ස්ථානයේදී පැවැත්වීය. මරණ පරීක්‍ෂණය ගම්පහ දිසා මහ රෝහලේදී පැවැත්වීමට නියමිතය.සිද්ධියට සම්බන්ධ සැකකරුවන් මෙතෙක් අත්අඩංගුවට ගෙන නොමැති අතර ඒ සඳහා පොලිස් පරීක්‍ෂණ ගම්පහ කොට්ඨාස ජ්‍යෙෂ්ඨ පොලිස් අධිකාරී එච්. ඒ. අනුර සරත් කුමාර සහ ජ්‍යෙෂ්ඨ පොලිස් අධිකාරී 01 ලෙස්ලි සරත් එදිරිසූරිය මහතාගේ උපදෙස් මත ගම්පහ මූලස්ථාන පොලිසියේ ස්ථානාධිපති ප්‍රධාන පොලිස් පරීක්‍ෂක එස්. ඒ. ප්‍රභාත් දයානන්ද මහතාගේ අධීක්‍ෂණය යටතේ අපරාධ අංශයේ ස්ථානාධිපති පොලිස් පරීක්‍ෂක උපුල් ලියනගම, පොලිස් පරීක්‍ෂක සමන් ජයසිංහ, පොලිස් පරීක්‍ෂක විතානආරච්චි සහ පොලිස් සැරයන් 723 විජේසූරිය ඇතුළු නිලධාරීහු පවත්වති..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>01</day>
    </date>
    <link>http://www.dinamina.lk/2011/07/01/_art.asp?fn=n11070116</link>
    <topic>හොර බලපත්‍රයකින්රිය පදවා අත්අඩංගුවට</topic>
    <author>බණ්ඩාරගම සමූහ – විමල් එස්. ජයසිංහ</author>
    <content>බණ්ඩාරගම - කොළඹ සුඛෝපභෝගි බස් රථයක රියදුරෙක් ව්‍යාජ රියදුරු බලපත්‍රයක් හා බස් රථ පැදවීමට වලංගු නොමැති රියදුරු බලපත්‍රයක් ළඟ තබාගෙන බස් රථයක් ධාවනය කරමින් සිටිය දී කැස්බෑවේ දී අත්අඩංගුවට ගත් බව පිළියන්දල පොලිසිය කියයි.පිළියන්දල පොලිසියේ රථ වාහන අංශයේ නිලධාරීන් පෙරේදා (29) කැස්බෑව නගරයේ රථ වාහන සෝදිසි කිරීමේ නිරතව සිටිය දී මඟීන් පමණ ඉක්මවා ගෙන යාම සම්බන්ධයෙන් සැකකාර රියදුරුගේ බලපත්‍රය ගෙන ඔහුට දඩ කොලයක් ලබා දීමට බලපත්‍රය පරීක්‍ෂා කරද්දී එය බර වාහන සඳහා වලංගු බලපත්‍රයක් නොවූ බැවින් ඔහුව හා බස් රථය පොලිසියට ගෙන යාමට සූදානම් වෙද්දී සැකකාර රියදුරු පොලිස් නිලධාරීන් වෙත තවත් බලපත්‍රයක් ඉදිරිපත් කළ බව පොලිසිය කියයි.සැකකරු ලබා දුන් එම බලපත්‍රය කෙරෙහි සැක සිතූ පොලිස් නිලධාරීන් මෝටර් රථ කොමසාරිස් දෙපාර්තමේන්තුව මඟින් එය පරීක්‍ෂා කිරීමේ දී එය ව්‍යාජව සැකසූ බලපත්‍රයක් බව හෙලිවී ඇත.සැකකරු මෙම ව්‍යාජ බලපත්‍රය මගින් වසර ගණනාවක් රියදුරු සේවයේ නිරතව සිට ඇතැයි පොලිසිය කියයි.අත්අඩංගුවට ගත් සැකකරු බණ්ඩාරගම වැල්මිල්ල හංදිය පදිංචි වයස අවුරුදු 35 පුද්ගලයෙකි.පිළියන්දල පොලිසියේ ස්ථානාධිපති ප්‍රධාන පොලිස් පරීක්‍ෂක මහේෂ් බංඩාර, රථ වාහන අංශයේ ස්්ථානාධිපති උප පොලිස් පරීක්‍ෂක සී. මාදුගොඩ, පොලිස් සැරයන් (3131) බංඩාර, පොලිස් කොස්තාපල් (7433) වික්‍රමසිංහ මහත්වරු පරීක්‍ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>01</day>
    </date>
    <link>http://www.dinamina.lk/2011/07/01/_art.asp?fn=n11070117</link>
    <topic>සුක්කානම ගැලවුණු කැබ් රියට දෙදරු මව දිවි දෙයි</topic>
    <author>විජයානි එදිරිසිංහ</author>
    <content>තම කුඩා දියණියන් දෙදෙනා සමඟ නිවස කරා යමින් සිටි මවක් පෙරේදා (29) දහවල් හයිලෙවල් මාර්ගයේ නුගේගොඩ ගම් සභා හන්දියේ දී කැබ් රථයකට යටවීමෙන් මව එම ස්ථානයේ දීම මිය ගොස් තිබේ.දරු දෙදෙනාද බරපතල තුවාල ලබා කළුබෝවිල රෝහලේ ප්‍රතිකාර ලබති.මෙම අවාසනාවන්ත සිද්ධියෙන් මිය ගොස් ඇත්තේ කොට්ටාව පන්නිපිටියේ පදිංචි චාමි අනුරාධා ගෝමස් (36) නමැති කතකි.ඇගේ වැඩිමහල් දියණිය නුගේගොඩ සුජාතා විද්‍යාලයේ සිවු වැනි වසරේ ඉගෙනුම ලබයි.පෙරේදා (29) දහවල් 1.10 ට පමණ එම දියණිය සහ ඇගේ දෙහැවිරිදි දියණිය ද රැගෙන පාරේ පදික වේදිකාවේ ගමන් කරමින් සිට ඇත.ඒ අවස්ථාවේ හෝමාගම සිට කොළඹ බලා ධාවනය වෙමින් තිබූ රබර් සංවර්ධන මණ්ඩලයට අයත් කැබ් රථයක් මෙම මව සහ දරු දෙදෙනා ද යට කරගෙන පාරෙන් ඉවතට පැන තිබේ.එම අනතුර සිදු කළ කැබ් රථය කාර්මික දෝෂයක් නිසා කොළඹ ගරාජයක් වෙත ගෙන යමින් තිබිය දී රථයේ සුක්කානම ගැල වී යාම නිසා අනතුර සිදුවී තිබේ.රථයේ රියදුරු අත්අඩංගුවට ගෙන ඇත.අනතුරින් මිය ගිය කාන්තාවගේ ඉල ඇටවලට බරපතල හානි සිදු වී ශරීරය තුළට අධික ලෙස රුධිරය වහනය වීමෙන් මරණය සිදුවී ඇති බව මරණ පරීක්‍ෂණ වාර්තාවේ සඳහන් වෙයි.මරණ පරීක්‍ෂණය ඊයේ (30) පෙරවරුවේ කළුබෝවිල රෝහලේ දී සිදු කෙරුණි.නුගේගොඩ ප්‍රදේශය භාර පොලිස් අධිකාරී දේශබන්දු තෙන්නකෝන් මහතාගේ උපදෙස් මත මිරිහාන පොලිසිය සිද්ධිය සම්බන්ධව පරීක්‍ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>01</day>
    </date>
    <link>http://www.dinamina.lk/2011/07/01/_art.asp?fn=n11070118</link>
    <topic>රූපවාහිනී වාර්තාකරුටපහරදීම පිළිබඳව විරෝදය දක්වති</topic>
    <author>නිමල් රාජපක්ෂ</author>
    <content>ජාතික රූපවාහිනියේ ගම්පහ ප්‍රාදේශීය වාර්තාකරු ලලිත් එදිරිසිංහ මහතාට ගම්පහ දුම්රිය ස්ථානාධිපතිවරයා පහරදීම සම්බන්ධයෙන් විරෝධය පළකරන ගම්පහ දිස්ත්‍රික් ස්වාධීන ජනමාධ්‍යවේදී සංගමය විධිමත් පරීක්ෂණයක් පවත්වන්නැයි ඉල්ලා සිටී.මාධ්‍ය ආවරණයේ යෙදී සිටි ලලිත් එදිරිසිංහ මහතා මෙම සිද්ධියට ලක්වී ඇත්තේ ඊයේ (30) පෙරවරුවේ ගම්පහ දුම්රිය ස්ථානයේ දීය.පහරදීමෙන් එදිරිසිංහ මහතාගේ කැමරාවටද අලාභහානි සිදුවී ඇතැයි ජනමාධ්‍යවේදී සංගමය පවසයි.අදාළ සිද්ධිය සම්බන්ධයෙන් විධිමත් පරීක්ෂණයක් පවත්වන්නැයි ගම්පහ දිස්ත්‍රික් ස්වාධීන ජනමාධ්‍යවේදී සංගමයේ සභාපති තිලක අබේරත්න මහතා වගකිවයුත්තන්ගෙන් ඉල්ලා සිටී..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>01</day>
    </date>
    <link>http://www.dinamina.lk/2011/07/01/_art.asp?fn=n11070119</link>
    <topic>සෞදියෙන් රට ඉඳිටොන් 150ක්</topic>
    <author>රක්ෂණ ශ්‍රියන්ත</author>
    <content>සෞදි අරාබියානු රජය මගින් ටොන් එකසිය පනහක රට ඉදි තොගයක් ශ්‍රී ලාංකීය මුස්ලිම් ජනතාව වෙනුවෙන් පරිත්‍යාග කර ඇත. සෞදි අරාබියානු තානාපති කාර්යාලයේ දී ඊයේ (30) පැවති චාම් උත්සවයකදී මෙම රට ඉදි තොගය සෞදි අරාබියානු තානාපති අබ්දුල් අසීස් අබ්දුල් රහ්මන් අල්ජාම් මහතා විසින් නාගරික කටයුතු පිළිබඳ ජ්‍යෙෂ්ඨ අමාත්‍ය ඒ.එච්.එම්. ෆවුසි මහතා වෙත බාරදෙන ලදී.රාමසාන් උත්සවය වෙනුවෙන් සව්දි රජය ශ්‍රී ලාංකීය මුස්ලිම් ජනතාවට මෙම රට ඉදි තොගය පරිත්‍යාග කර ඇත. ඉදිරියේදී ප්‍රයෝජනයට ගැනීම සඳහා මෙම රටඉදි තොගය ශ්‍රී ලංකාවේ මුස්ලිම් පල්ලිවලට බෙදා හැරීමට නියමිත ය..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>01</day>
    </date>
    <link>http://www.dinamina.lk/2011/07/01/_art.asp?fn=n11070120</link>
    <topic>තැපෑලේ ගැටලු විසැඳීමටවෘත්තීය සමිති මෙහෙයුම් කමිටුවවිමර්ශන අරඹයි</topic>
    <author>අනුර ප්‍රේමලාල්</author>
    <content>තැපැල් සේවයේ ගැටලු විසඳීම සඳහා ජාතික වෘත්තීය සමිති මෙහෙයුම් කමිටුව විමර්ශන කටයුතු ආරම්භ කොට තිබේ. ජනාධිපති ලේකම් කාර්යාලයේ පිහිටුවා තිබෙන වෘත්තීය සමිති අංශය හා තැපැල් සේවයේ වෘත්තීය සමිති කිහිපයක් අතර ඉකුත් (29) පැවැති විශේෂ සාකච්ඡාවකින් පසුව මේ තීරණය ගෙන තිබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>01</day>
    </date>
    <link>http://www.dinamina.lk/2011/07/01/_art.asp?fn=r1107015</link>
    <topic>වයඹ මාර්ග කාපට් කිරීමට පියවර</topic>
    <author>කුරුණෑගල දකුණ සමූහ</author>
    <content>වයඹ පළාතේ සෑම ප්‍රාදේශීය සභා බල ප්‍රදේශයකම කිලෝ මීටර් 50 ක දුර ප්‍රමාණයක මාර්ග, කාපට් කර සංවර්ධනය කිරීමට පියවර ගෙන තිබේ.පළාත් සභා හා පළාත් පාලන අමාත්‍යාංශයේ වැඩපිළිවෙළක් මත මේ කටයුතු සිදු කරණු ලබයි.වයඹ පළාතේ පිහිටි ප්‍රාදේශීය සභා ගණන විසි අටකි. ඒ අනුව සෑම ප්‍රාදේශීය සභා බල ප්‍රදේශයක්ම ආවරණය වන පරිදි කිලෝ මීටර් 1400 ක දුර ප්‍රමාණයක මාර්ග කාපට් කර සංවර්ධනය කිරීමට නියමිතය. මේ සඳහා අවශ්‍ය මූල්‍ය ප්‍රතිපාදන පළාත් සභා හා පළාත් පාලන අමාත්‍යාංශය මගින් ලබාදෙන බව නියෝජ්‍ය ඇමැති ඉන්දික බණ්ඩාරනායක මහතා පැවසීය..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>01</day>
    </date>
    <link>http://www.dinamina.lk/2011/07/01/_art.asp?fn=r1107011</link>
    <topic>හොරණ - පෝරුවදණ්ඩඇල්ලදොළ පාර මඩ වගුරක් වෙලා</topic>
    <author>ඉංගිරිය සමූහ කුමාරි ගමගේ</author>
    <content>ඉංගිරිය, හොරණ ප්‍රධාන මාර්ගයේ පෝරුවදණ්ඩ , බොරලුගොඩ, බවුන්ඩර් පාරේ සිට ඇල්ලදොළ ප්‍රදේශය දක්වා වැටී ඇති මාර්ගය අබලන් වී ඇත.පාසල් ළමයි හා රැකියා සඳහා යන එන විශාල පිරිසක් මේ මාර්ගය භාවිත කරති. ආයුර්වේද රෝහල , වතු කම්කරු නිවාස පේලියක් හා තවත් නිවාස 650ක පමණ ජනතාව මේ ප්‍රදේශයේ ජීවත් වෙති. මෙය හොරණ ප්‍රාදේශීය සභාවට අයත් මාර්ගයකි.ඩබ්ලිව්.ඒ.ධර්මදාස මහතා -මේ ප්‍රදේශයේ වතු පාලනය තිබුණු කාලයේ පාරවල් ටික හරියට නඩත්තු කළා. අවුරුදු තිහකින් විතර මේ පාර හදලා නෑ. හදිසියේ අසනීපයක් හැදුනොත් ලෙඩා මග මැරෙනවා. දැනට අවුරුදු පනහකට විතර කලින් හදපු පාලමක් තියෙනවා. වැස්ස කාලෙට පාලමට උඩින් වතුර දානවා. පැය 2 ක් විතර යනකම් වතුර බහින්නේ නැහැ. පාලම පාතයි. ඒ වගේම අබලන්.ඩබ්ලිව්.එස්.රූපිකා මහත්මිය - කිලෝමීටර් දෙකක් විතර හැමදාම පයින් යනවා. ත්‍රිවිලර් එකක්වත් එන්නේ හරිම කලාතුරකින්. පාර අබලන් නිසා වාහන කැඩෙනවා කියලා කියනවා. අපේ දරුවෝ ගැන හිතලාවත් මේ පාර හදලා දෙන්න කියා ඉල්ලනවා.ඩී.බී.ජයලත් - මගේ ත්‍රිරෝද රථය ගෙදරට ගේන්නේ සතියකට දවසයි. පාරේ එක සැරයක් ඇවිත් ගියොත් රෙපයාර් එකක් ත්‍රිවිල් එකට දාන්නම වෙනවා.අපි නොයෙක් වතාවල හොරණ ප්‍රාදේශීය සභාවට ගිහින් කිවුවා. වැඩක් වුනේ නැහැ. මීට වඩා ජනතාව අඩු පාරවල් පවා හදනවා. මේ පාර හදන්නේ නැත්තේ ඇයි කියලා දන්නේ නැහැ. එක සැරයක් රුපියල් ලක්ෂ දහයක් ලැබුණා කියලා පාරේ මීටර් 267 ක් කොන්ක්‍රීට් කළා. එච්චරයි.මේ පිළිබඳව හොරණ ප්‍රාදේශීය සභාවේ සභාපති යාමිත් චන්දන හතුරුසිංහ මහතා පැවැසුවේ මාර්ගය කොන්ක්‍රීට් කිරීමට කටයුතු කරන බවයි..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>01</day>
    </date>
    <link>http://www.dinamina.lk/2011/07/01/_art.asp?fn=r1107012</link>
    <topic>කළුතර ගොවිතැන් වැඩටශ්‍රමිකයන්ගේ හිඟයක්</topic>
    <author>වාද්දූව සමූහ - එස්.ආර්.පියදාස</author>
    <content>කළුතර දිස්ත්‍රික්කයේ ගොවිතැන් කටයුතු සඳහා ශ්‍රමිකයන්ගේ හිඟයක් පවතින බව බොඹුවල ප්‍රාදේශීය කෘෂිකර්ම පර්යේෂණ මධ්‍යස්ථානයේ පර්යේෂණ නිලධාරි ආචාර්ය ජේ.බී.ඩී.එන්.කහඳවල මහතා පැවැසීය.කළුතර දිස්ත්‍රික් කෘෂිකර්ම කමිටු රැස්වීමේදී ඒ මහතා මේ බව පැවැසීය.මේ කෘෂිකර්ම කමිටු රැස්වීම කළුතර දිසා ලේකම් එච්.ටී. කමල් පද්මසිරි මහතාගේ ප්‍රධානත්වයෙන් දිසා ලේකම් කාර්යාලයේදී පැවැත්විණි.ශ්‍රමිකයන්ගේ හිඟයක් පවතින්නේ පසුගිය කාලයේ කෘෂිකාර්මික කටයුතු වල යෙදුන පිරිස් වෙනත් වෙනත් රැකියාවලට ගොස් ඇති නිසා බවද කහදවල මහතා කීවේ ය..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>01</day>
    </date>
    <link>http://www.dinamina.lk/2011/07/01/_art.asp?fn=r1107013</link>
    <topic>ඉංගිරිය අනවසර වඩු මඩුපවත්වාගෙන ගිය අයට දඩ</topic>
    <author>ඉංගිරිය විශේෂ - කේ.ටී.ඩී.දර්ශන</author>
    <content>ඉංගිරිය අඩෙවි වන නිලධාරී කාර්යාලයට අයත් බල ප්‍රදේශයේ පසුගියදා සිදුකරන ලද සෝදිසියකදී, ලියාපදිංචි කිරීමෙන් තොරව නීති විරෝධී අන්දමින් වඩුමඩු පවත්වාගෙන යන පුද්ගලයන්ට නඩු පැවරීමට ඉංගිරිය අඩෙවි වන නිලධාරී කාර්යාලය මඟින් පියවර ගෙන තිබේ.ඒ අනුව නීති විරෝධී අන්දමින් වඩුමඩු පවත්වාගෙන ගිය තිදෙනකුට එරෙහිව පාණදුර මහේස්ත්‍රාත් අධිකරණයේ නඩු පවරා අනවසර වඩුමඩු පවත්වාගෙන ගිය පුද්ගලයන් දෙදෙනකුට රුපියල් 15000 බැගින් ද, තවත් අයකුට රුපියල් විසි දහසක දඩ නියම කෙළේ ය..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>01</day>
    </date>
    <link>http://www.dinamina.lk/2011/07/01/_art.asp?fn=r1107014</link>
    <topic>‘කළුතර ශාන්ත ජෝන් විදුහලේගොඩනැගිලි ප්‍රමාණවත් නෑ’</topic>
    <author>කළුතර දකුණ සමූහ උපාලි බටුවත්ත</author>
    <content>කළුතර ශාන්ත ජෝන් විදුහලේ පවතින ගොඩනැගිලි ප්‍රමාණවත් නොවන බව එහි විදුහල්පතිවරයා පවසයි.දැනට පාසලේ දහසකට අධික සිසුන් පිරිසක් අධ්‍යාපනය ලබන අතර, ඉදිරි වසරේ දී පළමු වැනි ශ්‍රේණියට සිසුන් ඇතුළත් කර ගැනීමට නොහැකි තරමට ම සිසුන් ගේ අයැදුම්පත් ලැබී තිබෙන බව විදුහල්පතිවරයා වැඩිදුරටත් පැවැසී ය.පසගිය 2010 වසරේ පැරණි ගොඩනැගිල්ලක් කඩා ඉවත්කර එයට මහල් තුනකින් යුත් ගොඩනැගිල්ලක් ලබාදීමට හිටපු මහ ඇමැතිවරයා කටයුතු කළද අවසානයේ එය ක්‍රියාත්මක වී නැත.සිසුන්ට ක්‍රීඩා කිරීමට ක්‍රීඩාංගණයක් නැත.මේ වසරේ පාපන්දු ක්‍රීඩාවෙන් ශ්‍රී ලංකාව නියෝජනය කරමින් ඉන්දියාවේ දී දස්කම් පෑමට විදුහලේ පාපන්දු කණ්ඩායම සමත් වී සිටී.  දැනට පාසල ඉදිරිපිට ගරා වැටෙමින් පවතින ගොඩනැගිල්ලක් සහිත හිස් ඉඩමක් ඇති අතර එහි කොටසක සමුපකාර කඩයක් පවත්වාගෙන යයි.කළුතර ශාන්ත ජෝන් විදුහලට ක්‍රීඩා භූමියක් ඉතා ඉක්මනින් ලබා දීමට ක්‍රියා කරන ලෙස මවුපියෝ ඉල්ලති..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>01</day>
    </date>
    <link>http://www.dinamina.lk/2011/07/01/_art.asp?fn=r1107016</link>
    <topic>වයස අවුරුදු 87යිවිස්මිත නිමැවුම් මවයි</topic>
    <author>කැලණිය විශේෂ ලයනල් පී පෙරේරා</author>
    <content>ඔහු ජුලියන් නානායක්කාරය. වයස අවුරුදු 87 කි. කුරුකුලාව පහළවත්ත පාරේ පදිංචි මේ පුද්ගලයා නිර්මාණය කර ඇති අපූරු නළ ළිඳ ප්‍රදේශය පුරාම ප්‍රසිද්ධය. 1943 වසරේදී යන්ත්‍රෝපකරණ දෙපාර්තමේන්තුවට බැදී ඇති ජුලියන් මහතා 1980 වසර වනතුරු එහි ප්‍රධාන කාර්මික තනතුර දරමින් රටපුරා විවිධ කාර්මික නිර්මාණයට දායකත්වය ලබාදී තිබේ.ඔහු සිය නිවසේ තැනූ අපූර්වත්වයෙන් සපිරි නළ ළිඳ දිගු කතාවක් යැයි පැවසූ ජූලියන් මහතා, එය බිරිය වයලට් පිගේරා මහත්මියට වූ පොරොන්දුවක් ඉටු කිරීමක් යැයි පැවැසීය. දුර සිට උදේ සවස ජලය රැගෙන එන බිරියට අඩි 80ක පොළොව යටට සුදු යකඩ බටයක් යොමු කර ජලය තෙරපා උඩට ගැනීමේ ක්‍රම වේදයක් නිර්මාණය කර නළ ළිඳක් තැනුවේය.මේ සඳහා උපකරණ ඔහු විසින්ම නිර්මාණය කොට ඇත. කුඩා දරුවකුට වුවද මෙය කරකවා ජලය ලබා ගැනීමේ පහසුව මෙහි ඇති විශේෂත්වයකි.තමන් තැනූ ළිඳ ඉතාමත්ම ආරක්ෂාකාරී ළිඳක් බව ඔහු පවසයි. ජූලියන් මහතා දරුවන් 5 දෙනෙකුගේ පියෙකි..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>01</day>
    </date>
    <link>http://www.dinamina.lk/2011/07/01/_art.asp?fn=r1107017</link>
    <topic>අමුද්‍රව්‍ය මිල ශීඝ්‍රයෙන් ඉහළ යෑමෙන් කෑගල්ලේ කම්මල්කරුවන් අසීරුවේ</topic>
    <author>කෑගල්ල සමූහ පී. එම්. පී. පොල්වත්ත</author>
    <content>කෑගල්ල දිස්ත්‍රික්කයේ පාරම්පරික කම්හල් කර්මාන්තයේ යෙදී සිටින කම්හල්කරුවන්ට අවශ්‍ය අමුද්‍රව්‍ය වන වානේ කැබලි, පොල්කටු අඟුරු, මයිනහම් ආදියේ මිල ගණන් ඉහළ යෑම නිසා කම්හල් කර්මාන්තය වැසී යාමේ අවධානමක් මතු වී ඇති බව කම්හල් හිමියෝ පවසති.මේ පිළිබඳව කෑගල්ල හෙට්ටිමුල්ලේ කම්හල් හිමියකු වන ඒ. එච්. මද්දුමබණ්ඩා මහතා මෙසේ පැවසීය.පාරම්පරිකව අපේ පවුලේ අය කම්හල් කර්මාන්තය කරගෙන ආවා. එයින් ලත් පළපුරුද්ද අනුව මේ කම්හල පවත්වාගෙන යනවා. මෙය ආරම්භ කර දැනට අවුරුදු 17, 18 ක් පමණ කාලයක් වෙනවා.දිනකට රුපියල් 500, 600 ක පමණ මුදලක් උපයනවා. මේ දිස්ත්‍රික්කයේ මෙවැනි කම්හල් 25, 30 ක් පමණ තිබූ නමුත් දැන් එය අඩුවෙලා. මෙයට හේතු වී ඇත්තේ උදලු පිහියා, මන්නය ආදිය සෑදීමට ගන්නා දුනුකොළ, පොල්කටු අඟුරු, මයිනහම් ආදිය මිල අධිකවීම නිසයි.මේ අතර චයිනිස් වර්ගයේ ආයුධ අඩු මුදලට වෙළෙඳපොළේ තියෙනවා. මේ නිසා අප නිපදවන භාණ්ඩ අලෙවි කර ගැනීමට නොහැකි තත්ත්වයක් උදාවෙලා.මේ අන්දමින් දිගටම පැවතුණහොත් මෙම දිස්ත්‍රික්කයේ කම්හල් වැසීයාමට ඉඩ ඇතැයිද පැවසීය.මේ ගැන වගකිය යුත්තන් අවධානය යොමුකර මේ කම්හල් කර්මාන්තය නඟාසිටුවීමට කටයුතු කළ යුතුය.  .</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>01</day>
    </date>
    <link>http://www.dinamina.lk/2011/07/01/_art.asp?fn=r1107018</link>
    <topic>අඟුරුවාතොට මහයාලපරකැටිය මාර්ගය අබලන්</topic>
    <author>බුලත්සිංහල විශේෂ - මිල්ටන් ධර්මසිංහ</author>
    <content>අඟුරුවාතොට, මදුරාවල ප්‍රාදේශීය සභාවට අයත් ප්‍රබුද්ධගම පාර හා සම්බන්ධ මහයාල පරකැටිය මාර්ගය කාලයක සිට කොටසින් කොටස අබලන්ව තිබීම නිසා අඩු තරමින් යතුරු පැදියක් හෝ පාපැදියක්වත් ගමන් කිරීමට නොහැකි තත්ත්වයකට පත්ව තිබේ.මේ මාර්ගය කොන්ක්‍රීට් කර දෙන ලෙස ගම්වාසීන් මදුරාවල ප්‍රාදේශීය සභාවෙන් අවස්ථා ගණනාවක් ඉල්ලීම් කර ඇති නමුත් ඊට මෙතෙක් කිසිදු ප්‍රතිචාරයක් ලැබී නැති බව ප්‍රදේශයේ පදිංචිකරුවකු වන ආනන්ද ගුණවීර මහතා පැවැසීය.මේ ගම්මානයට ගමන් කළ හැකි එකම අතුරු පාර මෙය බැවින් අබලන් තත්ත්වයට පත්වෙමින් පවතින මේ මාර්ගය ඉතා ඉක්මණින් අලුත්වැඩියා කර දෙන ලෙස ගම්වාසීහු බලධාරීන්ගෙන් ඉල්ලා සිටිති.  .</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>01</day>
    </date>
    <link>http://www.dinamina.lk/2011/07/01/_art.asp?fn=r1107019</link>
    <topic>ගම්පහ නගර සභා ක්‍රීඩාංගණයටවිදුලි ආලෝක පද්ධතියක්</topic>
    <author>ගම්පහ සංචාරක</author>
    <content>ගම්පහ නර සභා පොදු ක්‍රීඩාංගණයට පාපන්දු සංගමයේ ඉල්ලීම පරිදි විදුලි ආලෝක පද්ධතියක් ලබාදීමට බස්නාහිර පළාත් සභාවේ සභාපති සුනිල් විජේරත්න මහතා පියවර ගෙන තිබේ.ඒ අනුව රුපියල් ලක්ෂ 7 හමාරක ප්‍රතිපාදන වෙන් කරදී මේ වන විට අදාළ ක්‍රීඩාපිටියට අංග සම්පූර්ණ විදුලි ආලෝක පද්ධතියක් ලබාදී ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>01</day>
    </date>
    <link>http://www.dinamina.lk/2011/07/01/_art.asp?fn=r11070110</link>
    <topic>අත්තනගල්ල ඇගැයීම් තරගයෙන් ප්‍රා. සභාවට පළමු තැන</topic>
    <author>නිට්ටඹුව සමූහ ජෙනට් ජයසිංහ</author>
    <content>බස්නාහිර පළාත් සභාවට අයත් බල ප්‍රදේශයන් තුළ පිහිටි ආයතනයන් අතර බස්නාහිර පළාත් කොමසාරිස් කාර්යාලය මගින් 2009 – 2010 කාර්ය සාධන ඇගයීමේ තරගයෙන් අත්තනගල්ල ප්‍රාදේශීය සභාව ගම්පහ දිස්ත්‍රික්කයෙන් පළමුවැනි ස්ථානය දෙවැනි වරටද බස්නාහිර පළාතෙන් ප්‍රථම ස්ථානය පළමුවරටද දිනාගෙන තිබේ.බස්නාහිර පළාත් කොමසාරිස් කාර්යාලය මගින් වාර්ෂිකව පවත්වන මෙම තරගයේදී සම්මාන පිරිනැමීම සඳහා සුදුස්සන් තේරීමේදී විගණනය මූල්‍ය කළමනාකරණය හා පරිපාලනය යන කරුණු සැලැසීමට ගෙන තිබුණි..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>01</day>
    </date>
    <link>http://www.dinamina.lk/2011/07/01/_art.asp?fn=s1107011</link>
    <topic>ශ්‍රී ලංකා-එංගලන්ත දෙවැනි එක්දින තරගය අද ලීඩ්ස් හි දී</topic>
    <author>වර්නන් ගුණසේකර</author>
    <content>ශ්‍රී ලංකාව හා එංගලන්තය අතර තරග පහකින් සමන්විත ජාත්‍යන්තර එක්දින ක්‍රිකට් තරගමාලාවේ දෙවැනි තරගය ලීඩ්ස් හි හෙඩිංලි ක්‍රීඩාංගණයේදී අද පැවැත්වේ. දෙපිල අතර ඕවල් හි පැවැති පළමු තරගයෙන් ලකුණු 110ක පරාජයක් ලැබූ ශ්‍රී ලංකාව ජගත් එක්දින ශ්‍රේණිගත කිරීම්වල ඉන්දියාව අභිබවා දෙවැනි ස්ථානයට (ඔස්ට්‍රේලියාවට පිටුපසින්) පිවිසීමට නම් මෙම තරගමාලාවේ ඉතිරි තරග හතර ම ජය ගත යුතු වෙයි.මෑත වසරවලදී වාර්තා වූ එක් ‘සම්පූර්ණ පරාජයක’ මතකයන් අද දෙපිලේ ම සිහියට නැගෙනු ඇත.ශ්‍රී ලංකා හා එංගලන්ත කණ්ඩායම් මීට පෙර මෙම ක්‍රීඩාංගණයේදී අවසන් වතාවට මුණගැසුනේ මීට හරියටම පස් වසරකට පෙරය. 2006 වසරේ ජූලි මස 1 වැනිදා සිදුවූ එම හමුවේදී මාකස් ට්‍රෙස්කොතික්ගේ ලකුණු 121 මත එංගලන්තය කඩුලු 7කට ලකුණු 321ක් වාර්තා කළේය. ඊට ශ්‍රී ලංකාව පිළිතුරු දුන්නේ ඕවර 37.3ක් ඇතුළත එම ඉලක්කය සම්පූර්ණ කරමිණි. එදා සනත් ජයසූරිය ලකුණු 152ක් හා උපුල් තරංග ලකුණු 109ක් රැස් කරමින් ආරම්භක කඩුල්ල වෙනුවෙන් ඕවර 32කදී ලකුණු 286ක් එක් කළහ.එම තරගයේදී ස්ටීව් හාමිසන් ඕවර 10ක් යවමින් ලකුණු 97ක් ලබා දුන් අතර එය, ඉනිමකදී ලබා දුන් වැඩිම ලකුණු සංඛ්‍යාව වශයෙන් අදටත් එංගලන්ත වාර්තාවක් ලෙසින් පවතී. එම තරගයෙන් එංගලන්තයට කඩුලු 8ක පරාජයක් අත්විය.එම තරගයට සහභාගි වූ එංගලන්ත කණ්ඩායමෙන් අද ඉතිරිව සිටින්නේ ඇලස්ටෙයාර් කුක්, ඉයන් බෙල් හා ටිම් බ්‍රෙස්නන් පමණි. ජයසූරිය හා තරංග අද ශ්‍රී ලංකා කණ්ඩායමේ නැත.ලීඩ්ස් හි ජාත්‍යන්තර එක්දින තරගවල පළමු ඉනිමේ මුළු ලකුණු සාමාන්‍යය 210කි.මේ ක්‍රීඩාංගණයේ මෙතෙක් පැවැති එක්දින තරග 34න් 11ක් පළමුව පන්දුවට පහර දුන් කණ්ඩායම ජයග්‍රහණය කර තිබේ. තරග 21ක් ම ජය ගෙන ඇත්තේ දෙවැනුව පන්දුවට පහර දුන් කණ්ඩායම්ය. තරග 2ක් විසඳුමකින් තොරව අවසන්ව තිබේ.ඕවල් හි පැවැති තරගයේදී ශ්‍රී ලංකා කඩුලු 4ක් ලකුණු 18කට බිඳ හෙලමින් හා උඩ පන්දු 3ක් රැක ගනිමින් ‘තරගයේ වීරයා’ බවට පත් වූ ජේම්ස් ඇන්ඩර්සන් තමන් ගැන දැඩි විශ්වාසයකින් යුතුව අද තරග බිමට පිවිසෙනු ඇත. එංගලන්තය අද තරගය සඳහාද වේග පන්දු යවන්නන් සිවු දෙනෙකු යොදවා ගැනීමට ඉඩ තිබේ.පළමු එක්දින තරගයේදී ඕවර 7කදී ලකුණු 40කට කඩුලු 3ක් ලබා ගත් ලසිත් මාලිංග 2006 වසරේ හෙඩිංලි හිදී ද කඩුලු අතර සිටියේය. එහිදී ඔහු නායක ඇන්ඩෲ ස්ට්‍රාවුස්ගේ කඩුල්ල ඇතුළුව කඩුලු 4ක් ලකුණු 44කට බිඳ හෙලුවේය. ‘ඕවල්’ තරගයේදී මාලිංග ට සෙසු පන්දු යවන්නන්ගෙන් එතරම් සහායක් ලැබුනේ නැත. එබැවින් අද තරගයේ ඔහුගේ සහායට අජන්ත මෙන්ඩිස් කැඳවනු ඇතැයි අපේක්ෂා කෙරේ..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>01</day>
    </date>
    <link>http://www.dinamina.lk/2011/07/01/_art.asp?fn=s1107018</link>
    <topic>ශ්‍රී ලංකාවේ සැලසුම්විශ්මය ජනකයි</topic>
    <author>පි‍්‍රන්ස් ගුණසේකර</author>
    <content>වසර 2018දී ශ්‍රී ලංකාවේ පැවැත්වීමට නියමිත පොදු රාජ්‍ය මණ්ඩලීය ක්‍රීඩා උළෙල උදෙසා ඇති ශ්‍රී ලංකාවේ සැලසුම් හා තාක්‍ෂණික ක්‍රමවේද විශ්මය ජනක බව ක්‍රීඩා උළෙලේ ඇගැයුම් කමිටු නියෝජිතයෝ පවසති.පොදු රාජ්‍ය මණ්ඩලීය ක්‍රීඩා උළෙලේ ඇගැයුම් කමිටු ප්‍රධානී ලුවිස් මාටින් මහත්මිය ඊයේ පැවැති මාධ්‍ය හමුවකදී පැවැසුවේ ශ්‍රී ලංකාවේ සැලසුම් අනුව 2018දී හම්බන්තොට පැවැත්වීමට නියමිත පොදු රාජ්‍ය මණ්ඩලීය ක්‍රීඩා උළෙල විශිෂ්ට එකක් වනු ඇති බවය.හම්බන්තොට ක්‍රීඩා ගම්මානයේ සැලසුම් හා අනෙකුත් යටිතල පහසුකම් පිළිබඳ දින 4ක් පුරා විශේෂ අවධානයකින් ශ්‍රී ලංකාවේ රැඳී සිටි ඇගැයුම් කමිටු නියෝජිත පිරිස ඊයේ රාත්‍රියේ පිටත්ව යෑමට පෙර මේ මාධ්‍ය හමුවට එක්විය.“වසර 7ක් තිබියදී ශ්‍රී ලංකාව මේ ක්‍රීඩා උළෙලට හොඳ සූදානමකින් පසුවෙනවා. ඔස්ට්‍රේලියාවේ ගෝල්ඩ් කොස්ට් නගරය සමඟ ප්‍රබල තරගයක් දීමට ශ්‍රී ලංකාවේ සැලසුම් ප්‍රමාණවත්. හම්බන්තොට නගරයේ වේගවත් සංවර්ධනයක් තිබෙන බව අප දුටුවා.නියමිත කාලයට පෙර අංගසම්පූර්ණ ක්‍රීඩා ගම්මානය ඉදිවීම ගැන අපට සැකයක් නෑ. අප කළ සංචාරය ඉතාම ප්‍රතිඵලදායක වුණා” ලුවිස් මාටින් මහත්මිය පැවැසුවාය.පොදු රාජ්‍ය මණ්ඩලීය ක්‍රීඩා සම්මේලනයේ ප්‍රධාන විධායක මයික් හූපර් මහතා ඇතුළු ඉහළ පෙළේ නිලධාරීහු හම්බන්තොට සැලසුම් පිළිබඳ මෙහිදී විශේෂ ඇගැයීමකට ලක් කළහ.පොදු රාජ්‍ය මණ්ඩලීය ක්‍රීඩා උළෙලේ ශ්‍රී ලංකා සංවිධායක කමිටු සම සභාපතිවරුන් වන ක්‍රීඩා ඇමැති මහින්දානන්ද අළුත්ගමගේ, මහ බැංකු අධිපති අජිත් නිවාඩ් කබ්රාල් හා පාර්ලිමේන්තු මන්ත්‍රී නාමල් රාජපක්‍ෂ යන මහත්වරු ද මේ මාධ්‍ය හමුවට එක්වූහ.පොදු රාජ්‍ය මණ්ඩලීය ක්‍රීඩා උළෙල පැවැත්වීම උදෙසා හම්බන්තොට නගරය තෝරා ගත්තේ කුමන අරමුණකින්ද යන ප්‍රශ්නය මාධ්‍යවේදියෙකු යොමුකරද්දී පාර්ලිමේන්තු මන්ත්‍රී නාමල් රාජපක්‍ෂ මහතා පැවැසුවේ දුෂ්කරව තිබූ ගම්මානයක් ජාත්‍යන්තරය සමඟ ගනුදෙනු කිරීමේ මට්ටම දක්වා ඉහළට ගැනීම අරමුණ වී ඇති බවයි.“හම්බන්තොට දැවැන්ත ක්‍රීඩා උළෙලක් පැවැත්වීම රටේ අනෙක් සියලු ගම්මානවලට ආඩම්බරයක්. තොරතුරු තාක්‍ෂණ ගම්මානයක්, පරිගණක ගම්මානයක්, විශ්වවිද්‍යාල ගම්මානයක් සමඟ ක්‍රීඩා ගම්මානයක් මේ සැලසුමේ නිර්මාණ වෙනවා. මත්තල ගුවන් තොටුපොළ හා වරාය ඇතුළු අනෙක් යටිතල පහසුකම් ගොඩනැගීම මේ ක්‍රීඩා උළෙල පැවැත්වීමට විශාල පහසුවක් වෙනවා. හම්බන්තොට ප්‍රදේශයෙන් දිස්ත්‍රික්ක කිහිපයකට පහසුවෙන් යාහැකි නිසා ක්‍රීඩා උළෙල පැවැත්වීම පහසු වෙනවා” යැයි රාජපක්‍ෂ මහතා වැඩිදුරටත් පැවැසීය..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>01</day>
    </date>
    <link>http://www.dinamina.lk/2011/07/01/_art.asp?fn=s1107012</link>
    <topic>ප්‍රංශ ටෙනිස් සූරයාට ජය</topic>
    <author/>
    <content>6 වතාවකදීම විම්බල්ඩන් ටෙනිස් කිරුළ ජයගත් සුපිරි ක්‍රීඩක ස්විට්සර්ලන්තයේ රොජර් ෆෙඩරර්ට එරෙහිව ලකුණු 3-6 ක්, 6-7ක්, 6-4 ක් සහ 6-4 ක ඓතිහාසික ජයක් වාර්තා කළ ප්‍රංශයේ ජො විල්ෆ්‍රඩ් ට්සොංගා මෙවර විම්බල්ඩන් ටෙනිස් තරගාවලියේ අවසන් පූර්ව වටයට සුදුසුකම් ලැබීමට සමත් විය.16 වතාවකදීම ග්‍රෑන්ඩ් ස්ලැම් ටෙනිස් සූරතා දිනූ ප්‍රබල ක්‍රීඩක ෆෙඩරර්ට එරෙහිව විශිෂ්ට තරගයක නිරතවූ ට්සොංගා මීට පෙර ග්‍රෑන්ඩ් ස්ලැම් තරගාවලියක පෙන්නුම් කළ හොඳම දස්කම වූයේ 2008 වසරේ ඕස්ට්‍රේලියානු විවෘත ටෙනිස් තරගාවලියේ අනුසූරතාව හිමි කර ගැනීමය.26 හැවිරිදි ට්සොංගා විම්බිල්ඩන් තරගාවලියක අවසන් පූර්ව වටයට පිවිසි පළමු අවස්ථාව මෙය වේ.අවසන් පූර්ව වටයේදී ට්සොංගා හා තරග වැදීමට නියමිතව ඇත්තේ ජගත් ටෙනිස් ශ්‍රේණිගත කිරීම්වල අංක 2 ස්ථානයේ පසුවන නොවැක් ඩ්ජොකෝවික්ය.ජගත් ටෙනිස් ශ්‍රේණිගත කිරීම්වල අංක 1 ස්ථානයේ පසුවන ස්පාඤ්ඤයේ රෆායල් නඩාල් දෙවැනි අවසන් පූර්ව තරගයේදී බ්‍රිතාන්‍යයේ ඇන්ඩි මරේ තරග වදිනු ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>01</day>
    </date>
    <link>http://www.dinamina.lk/2011/07/01/_art.asp?fn=s1107013</link>
    <topic>රාහුල විදුහලේ තිළිණගෙන් කඩුලු ත්‍රිත්වයක්</topic>
    <author>ප්‍රියාන් ද සිල්වා මාතර ක්‍රීඩා</author>
    <content>මාතර රාහුල විදුහලට කඩුලු 6ක ජයක් හිමි වූ රිච්මන්ඩ් විදුහල සමග පැවැති 17න් පහළ ලෙමනේඩ් කුසලාන පළමු පෙළ ක්‍රිකට් තරගයේදී කඩුලු ත්‍රිත්වයක් ලබා ගැනීමට රාහුල විදුහලේ තිළිණ නූපහේවා සමත්විය.වමතින් පාදඟ පන්දු යවන නූපහේවා ඕවර 9කදී නිලකුණු ඕවර 6ක් යවා ලකුණු 7කට කඩුලු 5ක් දවා ගත් අතර ඔහුගේ පළමු පන්දු ඕවරයේ අවසන් පන්දු තුනේදී කඩුලු ත්‍රිත්වයක් ලබා ගත්තේය. මේ තරගය පසුගියදා මාතර උයන්වත්ත ක්‍රීඩාංගණයේදී පැවැත්විණි.රිච්මන්ඩ් විදුහල 106 (ඕවර 33.5) ආර්.කේ. ශෙහාර 23 (තිළිණ නූපහේවා 7/5)රාහුල විද්‍යාලය 107/4 (ඕවර 36.3) හර්ෂ රාජපක්ෂ 33, ශෙහාන් කහදුගොඩ (නොදැවී) 26 (ජී.එච්.ඩී. පියුමාල් 10/2).</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>01</day>
    </date>
    <link>http://www.dinamina.lk/2011/07/01/_art.asp?fn=s1107014</link>
    <topic>රාහුලවිදුහලට ක්‍රිකට් ජයක්</topic>
    <author>ප්‍රියාන් ද සිල්වා මාතර ක්‍රීඩා</author>
    <content>17 න් පහළ ලෙමනේඩ් කුසලාන පළමු පෙළ ක්‍රිකට් තරගයෙන් මාතර රාහුල විදුහල ගාල්ල ඇලෝසියස් විදුහල පරදවමින් ලකුණු 275 ක දැවැන්ත ජයක් වාර්තා කළේය.පළමුව පන්දුවට පහර දුන් රාහුල පිල ඕවර 49.3 කදී සියලු දෙනා දැවී ලකුණු 372 ක් රැස් කළ අතර, හතරේ පහර තිහක් හා එක් හයේ පහරක් සමඟින් පියුශාන් කුලතුංග අගනා ලකුනු 158 ක් රැස් කර ගත්තේය.හරිඳු ප්‍රමුදිත ලකුණු 41 ක් ද, හර්ෂ රාජපක්ෂ ලකුණු 40ක් ද නායක ශෙහාන් කහදුගොඩ ලකුණු 38 ක් ද ලබා ගත්හ. පන්දු යැවීමේදී වයි. ටී. ගුණවර්ධන ලකුණු 63 කට කඩුලු පහක් බිඳ හෙළීය.පිළිතුරු ඉනිම ක්‍රීඩා කළ ඇලෝසියස් පිලේ සියලුම ක්‍රීඩකයන් ඕවර 24.1 කදී ලකුණු 97 කට දවා ගැනීමට රාහුල විද්‍යාල පිල සමත් වූ අතර පන්දු යැවීමේදී හර්ෂ රාජපක්ෂ ලකුණු 24 කට කඩුලු 3 ක් ද, පියුෂාන් කුලතුංග ලකුණු 24 කට කඩුලු 3 ක් ද බිදහෙළීමට සමත් විය.රාහුල් විදුහල 372 (ඕවර 49.3) - පියුශාන් කුලතුංග 158, හරිඳු ප්‍රමුදිත 41, හර්ෂ රාජපක්ෂ 40, ශෙහාන් කහදුගොඩ 38 (වයි. ටී. ගුණවර්ධන 63/5, ඩී. ඒ. නිලන්දුවගේ 53/2, එම්. ඩී. ඉන්දීප 59/2)ඇලෝසියස් විදුහල 97 (ඕවර 24.1) - ඩී. ඒ. නිලන්දුවගේ 23, ඩී. ඩී. ප්‍රවීන් 20 (හර්ෂ රාජපක්ෂ 18/3, පියුශාන් කුලතුංග 24/3, තිළින කසුන් 4/2).</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>01</day>
    </date>
    <link>http://www.dinamina.lk/2011/07/01/_art.asp?fn=s1107015</link>
    <topic>ඩී.එස්ගේ සැලසුමෙන් වලස්මුල්ල-පාණදුර ක්‍රීඩාංගණ අද විවෘත වෙයි</topic>
    <author/>
    <content>රට පුරා ක්‍රිකට් යටිතල පහසුකම් දියුණු කිරීම උදෙසා ශ්‍රී ලංකා ක්‍රිකට් සභාපති ඩී එස්. ද සිල්වා දියත් කළ සැලැස්ම මත හම්බන්තොට වලස්මුල්ල ක්‍රීඩාංගණය හා පාණදුර සාන්ත ජෝන් විදුහලේ ක්‍රීඩාංගණය හෙට විවෘත වේ.රුපියල් මිලියන 10 ක වියදමින් එම ප්‍රදේශවල ඉදිකළ ක්‍රිකට් ක්‍රීඩාංගණවල ඉදිරි කාලයේ දක්ෂ ක්‍රීඩකයන් බිහිකිරීම මෙමගින් අරමුණු කෙරේ.මේ ක්‍රීඩාංගණ දෙකේ පැති විකට් හා ක්‍රීඩාගාර පහසුකම් ඉදිකිරීමට පියවර ගෙන ඇත.ශ්‍රී ලංකා ක්‍රිකට් ආයතනය මගින් මේ වන විට පාසල් හා ක්‍රීඩා සමාජවල ක්‍රිකට් යටිතල පහසුකම් දියුණු කිරීමට විශාල මුදලක් වෙන් කර තිබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>01</day>
    </date>
    <link>http://www.dinamina.lk/2011/07/01/_art.asp?fn=s1107016</link>
    <topic>ක්‍රිකට් පාලක මණ්ඩල ප්‍රතිසංවිධානයටඅයි.සී.සීයෙන් දෙවසරක කාලයක්</topic>
    <author>හොංකොං (රොයිටර්)</author>
    <content>පාකිස්තානය, ශ්‍රී ලංකාව සහ බංග්ලාදේශයට ඔවුන්ගේ ක්‍රිකට් පාළක මණ්ඩල ප්‍රතිසංවිධානය කිරීම සඳහා උපරිම දෙවසරක කාලසීමාවක් ලබාදීමට ඊයේ ජාත්‍යන්තර ක්‍රිකට් කවුන්සිලය තීරණය කළේය. දේශපාලන බලපෑම්වලින් ක්‍රීඩාව නිදහස් කරගැනීමේ අරමුණින් යුතුව සිය සාමාජික රටවලට මේ නියෝගය පැනවූ ජාත්‍යන්තර ක්‍රිකට් කවුන්සිලය දේශපාලන මැදහත්වීම්වලින් නිදහස් වීමට අපොහොසත් වුවහොත් සම්බාධක පනවන බව ද ප්‍රකාශ කළේය.ඒ ඒ රටවල ක්‍රිකට් පාලක මණ්ඩලවල ස්වාධීනත්වය උදෙසා නිදහස් නිලවරණ පවත්වන ලෙස ඊයේ හොංකොං නුවරදී නිවේදනයක් නිකුත් කරමින් ජාත්‍යන්තර ක්‍රිකට් කවුන්සිලය දන්වා සිටියේය.2012 වසරේ ජූනි මාසයේ පැවැත්වීමට නියමිත ජාත්‍යන්තර ක්‍රිකට් කවුන්සිලයේ වාර්ෂික සමුළුවට පෙර එම නියෝගය අනුව කටයුතු කිරීමට සියළු සාමාජික රටවල් කැමැත්ත පළකර තිබේ.කෙසේ වුවද ඒ වනවිටත් දේශපාලන මැදහත්වීම්වලින් ක්‍රිකට් ක්‍රීඩාව නිදහස් කර ගැනීමට අපොහොසත් වන සාමාජික රටවල්වලට සම්බාධක පැනවීමට පෙර 2013 වසරේ ජූනි මාසය දක්වා කාලය දීර්ඝ කරන බව ජාත්‍යන්තර ක්‍රිකට් කවුන්සිල නිවේදනයේ වැඩිදුරටත් සඳහන් වේ. පාකිස්තාන ක්‍රිකට් පාලක මණ්ඩලයේ ප්‍රධාන අනුශාසක එරට ජනාධිපතිවරයා වන අතර පාළක මණ්ඩලයේ ප්‍රධානියා පත්කර තිබෙන්නේ ද ඔහු විසිනි.ශ්‍රී ලංකා කණ්ඩායම තේරීමේදී එරට ක්‍රීඩා අමාත්‍යංශයේ අනුමැතිය ලබාගත යුතු වන අතර බංග්ලාදේශයේ ක්‍රිකට් ප්‍රධානී පත්කරනු ලැබූවේ එරට රජය විසිනි..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>01</day>
    </date>
    <link>http://www.dinamina.lk/2011/07/01/_art.asp?fn=s1107017</link>
    <topic>නාවික-පොලිස්, සී.ආර්-යුදඅද තරග බිමට පිවිසෙති</topic>
    <author>ෆවුස් මොහොමඩ්</author>
    <content>මෙවර අන්තර් සමාජ කැල්ටෙක්ස් ලීග් රගර් තරගාවලියේ ‘ඒ’ කොටසේ අපරාජිත කණ්ඩායම් 2 අතර සිටින නාවික හමුදාව සිය අපරාජිතභාවය තවදුරටත් රැක ගැනීමේ අදිටනින් අද (1) පොලිස් පිල සමග වැලිසර නාවික හමුදා පිටියේදී තරග වැදීමට නියමිතය.යෝෂිත රාජපක්ෂගේ නායකත්වයෙන් යුත් නාවික හමුදාව මෙවර තරගාවලියේ මේ දක්වා තරග 4කට සහභාගී වී ඉන් තරග 3ක ජය හිමිකරගත් අතර එක් තරගයක් ජය පරාජයකින් තොරව නිමාවට පත්කර ගැනීමට සමත්විය.ජයපරාජයෙන් තොරව අවසන් වූ තරගය වූයේ කැල්ටෙක්ස් ලීග් අනුසූරයන් වන සී.ආර්. පිල සමග පැවැති තරගයයි. ඒ තරගයේදී දෙපිලම දැඩි සටනක නිරත වූ අතර අවසානයේදී ලකුණු තත්ත්වය 18-18ක් ලෙස සමවිය.ටී.ඩී. සෙනෙවිරත්නගේ නායකත්වයෙන් යුත් පොලිස් පිල තරග 4කට සහභාගී වී ඉන් තරග 2ක ජය අත්කර ගත් අතර තරග 2ක් පරාජයට පත්විය. මෙවර තරගාවලියේ දෙවැනි සතියේ තරග වටයේදී ප්‍රබල සී.ආර්. පිල ලකුණු 11-10ක් ලෙස පරාජය කිරීමට පොලිස් පිල සමත්විය. තුන්වැනි සතියේදී සී.එච්. කණ්ඩායමද ලකුණු 17-13ක් ලෙස පරාජය කිරීමට පොලිස් පිල සමත්විය.මේ අතර සී.ආර්. පිල සහ යුද හමුදාව අතර තරගය අද ලොන්ඩන් පෙදෙසේදී පැවැත්වේ.දුෂාන්ත් ලෙව්කේගේ නායකත්වයෙන් යුත් සී.ආර්. පිල මෙවර තරගාවලියේ තරග 4කට සහභාගී වී ඉන් තරග 2ක් ජය ගැනීමට සමත් වූ අතර එක් තරගයක් ජය පරාජයෙන් තොරව නිමාවට පත්විය. ඔවුන් පරාජය වූයේ පොලිස් පිලට පමණි.අසංක පෙරේරාගේ නායකත්වයෙන් යුත් යුද හමුදා පිල මෙවර තරගාවලියේ ප්‍රසාද ලකුණු සටහනේ සී.එච්. පිල සමග අවසන් ස්ථානයේ පසුවන අතර මේ දක්වා එක් තරගයක් හෝ ජයගැනීමට අසමත්ව සිටියි.නාවික හමුදාව සමග පැවැති තරගය ලකුණු 12-5ක් ලෙසත්, හැව්ලොක්ස් පිල සමග පැවැති තරගය ලකුණු 36-13ක් ලෙසත් පළමු සති 2දී පරාජයට පත් වූ යුද හමුදා පිල තුන්වැනි සති අන්තයේදි මහනුවර ක්‍රීඩා සමාජය හමුවේ ලකුණු 51-6ක දැවැන්ත පරාජයක් ලැබීය. පසුගිය සති අන්තයේදී ලකුණු 53-13ක් ලෙස ගුවන් හමුදාව වෙතින් ද ඔවුහු පරාජයට පත්විය. මේ අතර මෙවර තරගාවලියේ සිය පළමු ජයග්‍රහණය ලබා ගැනීමේ අරමුණින් සී. එච්. පිල හෙට (2) හැවිලොක්ස් පිල සමග මෙට්ලන්ඩ් පෙදෙසේ දී තරග වැදීමට නියමිතය.තරග 4 කට සහභාගී වී සිටින සී. එච්. පිල එම තරග 4 ම පරාජයට පත්වූ අතර හැව්ලොක්ස් පිල තරග 4 කින් ජයග්‍රහණ 2 ක් වාර්තා කිරීමට සමත් වී සිටියි. යුද හමුදාවට එරෙහිව ලකුණු 36 – 13 ක ජයක් ලැබූ හැව්ලොක්ස් පිල ගුවන් හමුදාව සමග පැවැති තරගයෙන් ලකුණු 22 – 13 ක ජයක් අත් කර ගැනීමට සමත් විය.මෙවර තරගාවලියේ ප්‍රසාද ලකුණු සටහනේ පෙරමුණේ පසුවන අපරාජිත මහනුවර ක්‍රීඩා සමාජය සහ ගුවන් හමුදාව අතර තරගය අනිද්දා (3) තිත්තවෙලදී පැවැත්වේ.පසුගිය සතියේදී පොලිස් පිලට එරෙහිව ලකුණු 22 – 11 ක ජයක් ලැබූ මහනුවර ක්‍රීඩා සමාජය කැල්ටෙක්ස් ලීග් තරගාවලියේ වත්මන් සූරයන් වේ.තරගාවලියේ පළමු සතියේදී පොලිස් පිල ලකුණු 18 - 12 කින් පැරද වූ ගුවන් හමුදාව නාවික හමුදාව සහ හැව්ලොක්ස් පිල සමග පැවැති දෙවැනි සහ තුන්වැනි තරගවලදී පරාජයට පත්විය. එහෙත් පසුගිය සති අන්තයේදී යුද හමුදාවට එරෙහිව ලකුණු 53 – 13 ක දැවැන්ත ජයක් අත්කර ගැනීමට ගුවන් හමුදාව සමත් විය..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>01</day>
    </date>
    <link>http://www.dinamina.lk/2011/07/01/_art.asp?fn=f1107011</link>
    <topic>විදෙස් කුමන්ත්‍රණ පැරැදවීමවිදෙස් නිලධාරීන්ගේ යුතුකමක්</topic>
    <author>සාකච්ඡා කළේ ධම්මික සෙනෙවිරත්න</author>
    <content>ජනාධිපතිතුමාගේ රුසියානු සංචාරය, ශාන්ත පීටර්ස්බර්ග් නගරයේ පැවැති ආර්ථික සමුළුවේ වැදගත්කම සහ එය රටට වාසිදායක වන්නේ කෙසේ ද යන්න පිළිබඳත්, ඉකුත්දා ටෝකියෝ හි දී පැවැති ජපාන - ශ්‍රී ලංකා වෙළෙඳ සමුළුවේ ප්‍රතිලාභ පිළිබඳත්, ජාත්‍යන්තර මූල්‍ය සහයෝගිතාව පිළිබඳ ජ්‍යෙෂ්ඨ අමාත්‍ය ආචාර්ය සරත් අමුණුගම මහතා සමඟ කළ සාකච්ඡාවකි.* ජනාධිපතිතුමාගේ රුසියානු සංචාරයට ඔබත් සහභාගි වුණා. එම ආර්ථික සමුළුව පැවැති ශාන්ත පීටර්ස්බර්ග් නගරයේ හා සමුළුවේ ඓතිහාසික හා කාලීන වැදගත්කම කෙබඳු ද?ජනාධිපතිතුමාගේ රුසියානු සංචාරය ඉතාමත් සාර්ථකයි. ශාන්ත පීටර්ස්බර්ග් කියන්නෙ රුසියාවේ පැරැණි අගනුවර. එය මුළු යුරෝපයේ ම ප්‍රධාන නගර සමඟ සසඳන්න පුළුවන්. බටහිරට වඩාත් නැඹුරු රුසියානු නගරයත් එයයි. එහි සිට පින්ලන්තයට තියෙන්නෙ කි.මී. 100 ට අඩු දුරක්. අමෙරිකාව හා යුරෝපය මුහුණපා ඇති ආර්ථික අර්බූදය දෙස බලන විට රුසියාවේ ශක්තිමත් ආර්ථිකයක් ගොඩනැඟීම එරට නායකයන්ගේ අභිප්‍රාය යි.දෙවන ලෝක යුද්ධය නිසා වැඩියෙන්ම බැට කෑ නගරයක් ලෙසත් එය වැදගත්.ශාන්ත පීටර්ස්බර්ග්වල මිලියන දෙකක ජනතාව හිට්ලර් ගේ හමුදාව විසින් ඝාතනය කළා. ඒ වකවානුවේ රුසියානු ජනතාව වඩාත් ධෛර්යවත් කිරීම සඳහා ශාන්ත පීටර්ස්බර්ග් නගරය ලෙනින්ග්‍රාද් නගරය යනුවෙන් නම් කළා. එසේ කිරීම ඉතාමත් උචිතයි. ඔක්තෝබර් විප්ලවය ආරම්භ වුණෙත් මේ නගරයෙන්.ජනාධිපතිතුමා සමඟ අපි සාර් රජ පෙළපතට අයත්ව තිබූ වින්ටර් මාළිගය, පෙත්‍රොගාද්, මුලින්ම විප්ලවය ආරම්භ වූ අවුරෝරා නෞකාව ආදී ඓතිහාසික ස්ථාන හා දේවල් නැරඹුවා. අවුරෝරා නැව එලෙසම පෙත්‍රොගාද් නගරාසන්නයේ නැංගුරම් ලා තියෙනවා. මේ නගරය ලෝක විප්ලවයේ කේන්ද්‍රස්ථානය බව කිව හැකියි.වර්තමානයේ රුසියාවේ පරමාර්ථය නම් ශාන්ත පීටර්ස්බර්ග් නගරය ආර්ථික සම්බන්ධතා සහ සහයෝගිතාව වර්ධනය කරන, විද්වත් සාකච්ඡා හා හමුවීම් ප්‍රවර්ධනය කරන මධ්‍යස්ථානයක් ලෙස ගොඩනැඟීම යි. බටහිරට “දවෝස් සමුළුව“, චීනයට “බාවෝ සමුළුව“ මෙන් රුසියාවත් ශාන්ත පීටර්ස් බර්ග් සමුළුව“ වාර්ෂිකව තම ආර්ථික ප්‍රතිපත්ති සමාලෝචනය කිරීමේ අවස්ථාවක් බවට පත්කර ගෙන තිබෙනවා. මේ සමුළුවට ලොව ප්‍රධාන පෙළේ රාජ්‍ය නායකයන් සහභාගි වෙනවා. අපේ ජනාධිපතිතුමාත් ඒ අතරට පත් වුණා. එය අපේ රට ලැබූ සුවිශේෂී ජයක්. ලොව ප්‍රධාන බලවතුන් ලෙස සැලකෙන රුසියා - චීන ජනාධිපතිවරු, ස්පාඤ්ඤ අගමැති, කසගස්තාන ජනාධිපති, අමෙරිකාවේ හා යුරෝපා රටවල උප අගමැතිවරු හා මුදල් ඇමැතිවරු ආදී විශාල පිරිසක් ද, ලොව ඉහළ පෙළේ අර්ථ ශාස්ත්‍රඥයන් රැසක් ද මේ සමුළුවට හා වැඩමුළුවට සහභාගි වුණා.* අපේ රට පැත්තෙන් බැලුවාම මෙහි වැදගත්කම කෙසේ පැහැදිලි කළ හැකි ද?අපේ රට පැත්තෙන් බැලුවාම විශාල වැදගත්කමක් ඇති මෙන්ම මහින්ද රාජපක්‍ෂ ජනාධිපතිතුමාට කරන ලද උසස් ගෞරවයක් ලෙස සැලකිය හැකි තවත් කාරණයක් තමයි රුසියා ජනාධිපති මෙඩ්වදොව් හා චීන ජනාධිපති හූ ජින්තාවෝ යන නායකයන් සමඟ දීර්ඝ ලෙස සාකච්ඡා කිරීමට ජනාධිපතිතුමාට අවස්ථාව ලැබීම. මේ සාකච්ඡා හුදෙක් නිල මට්ටමෙන් සිදු වූ ඒවාම නොව ඉතාමත් ලෙන්ගතුව හා සංවාදශීලීව සිදු වූ ඒවා. මේ ජනාධිපතිවරු දෙදෙනාටම අපේ ජනාධිපතිතුමා රටේ වර්තමාන තත්ත්වය ගැන කළ පැහැදිලි කිරීම් ඉතා හොඳින් අවබෝධ කර ගත්තා.රුසියානු ජනාධිපතිතුමා පසෙකින් සිටියේ සිංහල කතා කරන රුසියානු විදේශ ඇමැති ලැව්රොෆ් මහතා. චීන ජනාධිපතිතුමා පසෙකින් සිටියේ එරට විදේශ හා ආර්ථික කටයුතු පිළිබඳ උපදේශකවරයෙක්. මේ සාකච්ඡාවල පළමු ප්‍රතිඵලය නම් මේ බලවත් රටවල් දෙකම ත්‍රස්තවාදය හා යුද්ධය අවසන් කිරීමෙන් පසු ලංකාවට ස්වාධීනව ඉදිරි කටයුතු හැඩගස්වා ගැනීමට තම සහාය සහ ප්‍රශංසාව පැහැදිළිව පළ කිරීමයි. ඒ සමඟම නොයෙක් ජාත්‍යන්තර මණ්ඩලවල දී එම දෙරටේම නොකැළැල් සහයෝගය අපට ලබාදෙන බවට ඒ නායකයෝ සනාථ කර සිටියා.* ආර්ථික සහයෝගිතාව වර්ධනය කිරීම සම්බන්ධයෙන් ඇති වූ ක්‍රියා මාර්ග මොනවා ද?ආර්ථික සම්බන්ධතාවන්ට අදාළව විස්තරාත්මකව සාකච්ඡා කෙරුණා. අපේ ජනාධිපතිතුමාගේ ඉල්ලීම මත එම සහයෝගිතාව ඉදිරි කාලයේ තවදුරටත් වර්ධනය කරගැනීමටත් එකඟ වුණා. චීන ජනාධිපතිතුමා, චීන ආයෝජන මඟින් මෙරට කෙරෙන ව්‍යාපෘති පිළිබඳ සතුට පළ කළා. ඉදිරියේ දී තව තවත් තම සහාය ලබාදෙන බව කියා සිටියා.රුසියානු ජනාධිපතිතුමා ද දේශපාලන සම්බන්ධතා තහවුරු කරන අතර ආර්ථික සම්බන්ධතා වැඩි දියුණු කර ගැනීම ගැන සාකච්ඡා කළා. ඒ අනුව, රුසියාවේ ප්‍රධාන බලශක්ති සමාගම වන ගෑස් ප්‍රොම්ප්ටා සමාගමේ සහාය අපේ රටේ බල ශක්ති අධ්‍යයනයට ලබා ගැනීම ගැන අවධානය යොමු වුණා. අපේ ප්‍රධාන අපනයන වන තේ සහ රබර් ගැනත් සාකච්ඡා කළා. ශ්‍රී ලාංකික තේ සමාගම්වලට රුසියාව තුළ ඇසුරුම් කිරීමට හා විකිණීමට අදාළව සාමුහික ව්‍යාපාර ඇති කිරීමට නිර්දේශ කරන බවත් එහිදී ප්‍රකාශ වුණා. එමඟින් ලංකාවේ සහ රුසියාවේ සමාගම් වලට එකමුතුව ක්‍රියා කිරීමට ඉඩ ලැබෙනවා.* රුසියාවේ වත්මන් ආර්ථික දැක්ම මේ සමුළුවේ දී පිළිබිඹු වුණේ මොන විධියට ද?මේ සමුළුවේ වැදගත්ම අංගයක් වුණේ රුසියානු ජනාධිපතිතුමා වත්මන් රුසියාවේ ආර්ථිකපිළිවෙත පිළිබඳ සවිස්තර ප්‍රකාශයක් කිරීම දිමිත්‍රි මෙඩ්වදෙව් ජනාධිපතිතුමාගේ එම ප්‍රකාශය අනුව දැනට රුසියාවේ ආර්ථිකයෙන් 60% ක් පුද්ගලීකරණය කර අවසන්. තමන් ගේ අභිප්‍රාය අඩු තරමින් එය 80% දක්වා නැංවීම බව එතුමා කියා සිටියා. එසේම පාඩු ලබන රජයේ සංස්ථා වහාම පුද්ගලීකරණය කිරීමේ වැඩසටහනක් ක්‍රියාත්මක කරන බවත් පැවසුවා. ක්‍රම ක්‍රමයෙන් වෙළෙඳපොළ ආර්ථිකයට ඇතුල්වීම රුසියාවේ ආර්ථික ප්‍රතිපත්තිය බව ඔහු හෙළිදරව් කළා. රුසියානු ජනාධිපතිතුමාගේ මේ ප්‍රකාශය ජවිපෙත් සහ දැන් හොරගල් අහුලමින් ඉන්න එජාපයත් අවශ්‍යයෙන්ම පරිශීලනය කළ යුතු වාර්තාවක් බවට මම නිර්දේශ කරන්න කැමැතියි. එසේම ලංකාවේ මාධ්‍යයන් මේ ප්‍රකාශය සිංහලට පරිවර්තනය කර විශේෂයෙන්ම ආර්ථික කාරණා පිළිබඳ අඳුරේ තබා ඇති ජවිපෙ සහ එජාප සාමාජිකයන් ගේ හිතසුව පිණිස පළ කළ යුතු යැයි මම සිතනවා. රුසියානු විදේශ අමාත්‍යංශය මඟින් මේ කතාවේ ඉංගී‍්‍රසි පිටපතක් මා වෙත එවා ඇති නිසා මේ අවශ්‍ය කෙනෙකු ට මගෙන් එය ලබා ගන්න පුළුවන්.* පසුගියදා පැවැති ජපාන - ශ්‍රී ලංකා වෙළෙඳ සමුළුවට ඔබ සහභාගි වුණා. මේ සමුළුවේ වැදගත්කම කෙබඳු ද?ටෝකියෝ නගරයේ දී පැවැති ජපාන - ශ්‍රී ලංකා වෙළෙඳ සමුළුවට මම සහභාගි වුණා. මෙහිදී දෙරටේ ව්‍යාපාරිකයන් අතර හොඳ සහයෝගිතාවක් ගොඩ නැඟුනු බව කිව යුතුයි. මේ සමුළුවේ ප්‍රධාන ආරාධිතයා වුණේ හිටපු ජපාන අගමැති ෆුකුඩා මැතිතුමා. ලංකා - ජපන් මිත්‍ර සංගමයේ සභාපතිතුමා ලෙසත් ක්‍රියා කරනවා. එමඟින් ශ්‍රී ලංකාව වෙනුවෙන් විශාල කාර්යභාරයක් එතුමා ජපානයේ සිදුකරමින් සිටිනවා. මේ සමුළුවේ වැදගත් නැම්මක් වුණේ විදේශ කටයුතු පිළිබඳ විශේෂඥයකු වන යෂුසි අකාෂි මහතාගේ ප්‍රකාශය යි. දරුස්මාන් වාර්තාව පිළිගත නොහැකි බව ඔහු කෙළින්ම කිව්වා. කිසියම් ප්‍රශ්නයකට පිළියම් යෙදිය යුතු නම් එය උගත් පාඩම් හා ප්‍රතිසන්ධානය පිළිබඳ කොමිෂම (LLRC) හරහා විය යුතු බවත් ඔහු කියා සිටියා. මධ්‍යස්ථ විචාරකයෙක් ලෙස අකාෂි මහතා ගේ මේ අදහස් ඉතා වැදගත්.එපමණක් නොව එල්.ටී.ටී.ඊ. ය පස් වතාවක් සාමය දැඩිව ප්‍රතික්ෂේප කළ ත්‍රස්තවාදී සංවිධානයක් බවත් ඔවුන්ගේ බිඳවැටීම ගැන කිසිවකු කණගාටුවිය යුතු නැති බවත් ඔහු තරයේ පැවසුවා. අකාෂි මහතා ගේ කතාව ජපාන විදේශ අමාත්‍යංශයේ මතවාදයට පවා කෙළින්ම බලපාන බව පැහැදිළි යි.එපමණක් නොව මගේ අදහස නම් අපේ විදේශ අමාත්‍යංශයේ නිලධාරීන් ගේ පවා ඇසට හසු නොවූ අතිශයින් වැදගත් කාරණයක් ද ඔහු මෙහිදී හෙළිදරව් කළ බවයි. දරුස්මාන් වාර්තාවේ විශාල කොටසක් බටහිර NGO වාර්තාවකින්. උපුටාගෙන සකස් කර ඇති බව ඔහු පෙන්වා දුන්නා. ඒ කියන්නේ මේ වාර්තාව දරුස්මාන් කමිටුවේ ස්වාධීන චින්තනයක් ලෙස ඉදිරිපත් කිරීම වංචනික ක්‍රියාවක්. මේ අනාවරණයෙන් පැහැදිළි වන්නේ අපේ විදේශ අමාත්‍යාංශයේ විශේෂඥයන් පවා මේ වාර්තාව සහ NGO වාර්තා සසඳා බලා මේ කාරණය හෙළිදරව් නොකිරීම අපට බලවත් පාඩුවක් බවයි.මෙහිදී මට ඇතිවූ සැකයක් නම් දරුස්මාන් වාර්තාව නම් කර ඇති NGO කණ්ඩායමක් විසින් ලියන ලද්දක් ද කියන එකයි. එය හරියට “හඬ ජාකොබ් ගේ වුව ද අත අසවු ගේ” යන සඳහන සිහිපත් කරනවා.මේ කාරණා ගැන ඉහළ වැටුප් ලබන අපේ විදේශ අමාත්‍යංශයේ නිලධාරීන් යුහුසුළුව විමසා බැලිය යුතු යි. මේ කාලයේ දී NGO වාර්තා සහ දරුස්මාන් වාර්තාව සසඳා බලා මේක කොපියක් යැයි හෙළිදරව් කළ හැකිනම් එහි ව්‍යාජත්වය තවත් ප්‍රබල ලෙස ලොවට ම කියා පෑ හැකියි. අකාෂි මහතා කළ හෙළිදරව්ව සත්‍යයක් නම්, මෙයින් සනාථ වන්නේ NGO කාරයන් විසින් ලියන ලද වාර්තාවකට බැන් කී මූන් මහ ලේකම්වරයා පත් කළ උපදේශක කමිටුවේ අය සිය අත්සන පමණක් යොදා ඇති බවයි.* චැනල් - 4 නාලිකාවේ බොරුව බිඳ දමමින් එ.ජා ශ්‍රී ලංකා නියෝජ්‍ය නිත්‍ය නියෝජිත මේජර් ජනරාල් ෂවීන්ද්‍ර සිල්වා කළ අභීත හෙළිදරව්ව අපේ විදේශ සේවයට ආදර්ශයක් නේ ද?මේජර් ජෙනරාල් ශවේන්ද්‍ර සිල්වා මහතා නිර්භයව කළ පැහැදිලි කිරීම නිසා ශ්‍රී ලංකාවට එරෙහි මේ බලවේග නිරුත්තර වුණා. පැහැදිලිවම ඔහුගේ භූමිකාව හොඳ පූර්වාදර්ශයක්. සත්‍ය කරුණු තියෙන්නේ අපේ පැත්තේ. ඒවා පැහැදිලිව ලෝකයට කිව්වොත් මෙතෙක් සංවිධානාත්මකව කෙරීගෙන යන ශ්‍රී ලංකා විරෝධී ප්‍රචාර – වැඩසටහන් – ව්‍යාපෘති නිරුත්තර කළ හැකියි. ඊට අවශ්‍ය වන්නේ මහාමාර්ගවල සහ සොහොන් පිට්ටනිවල උද්ඝෝෂණ පැවැත්වීම නොව ශාස්ත්‍රීයව කරුණු විභාග කර සත්‍ය කරුණු ලෝකයට කීම යි. එය මෙරට විද්වතුන්ට සේම විශේෂයෙන් විදේශ අමාත්‍යාංශයේ උසස් නිලධාරීන්ට පැවරෙන වැදගත් කාර්යභාරයක්..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>01</day>
    </date>
    <link>http://www.dinamina.lk/2011/07/01/_art.asp?fn=f1107017</link>
    <topic/>
    <author/>
    <content>කෙලින් කන්ද ජනපදය පහළ නෙළුකැටිය කියන්නේ කළුතර දිස්ත්‍රික්කයේ තියෙන අති දුෂ්කර ගම්මානයක්. දිසානායක මුදියන්සේලාගේ ටිකිරි බණ්ඩාර මේ ගමේ ජීවත්වන අහිංසක ගැමියෙක්.දරුවන් හත් දෙනකුගේ පියකු වන ටිකිරි නැති බැරිකම් අහස උසට තිබුණත් සිය කුටුම්බය පෝෂණය කළේ කාටවත් අෙඳීනා කියන්න යන්නේ නැතිව උදේ හවා සිය දාඩිය මහන්සිය වගුරා තේ දළු නෙළීමෙනුයි.ටිකිරිගේ ගෙවල්වලට ටිකක් ඈතින් වෙන්න තිබුණේ නිශ්ශංකගේ නිවෙසයි. එයාලගේ ගෙදර තිබුණු රූපවාහිනිය බලන්න ඉඳහිටි ටිකිරිගේ බාලම දරුවන් තුන්දෙනා ඒ නිවෙසට ගොඩවැදුණා. සුරේෂ් ලක්මාල් (13) එයාගේ මල්ලී චන්දිම බණ්ඩාර (11) සහ නැගණිය වන විශාඛා සඳමාලි (10) සමඟ මේ විදිහට නිශ්ශංකගේ ගෙදර ටී. වී. බලන්න ගියාට පවුල් දෙකෙන්ම විරුද්ධත්වයක් නම් තිබුණේ නෑ.ඒත් අවාසනාව ටිකිරිගේ පවුලට කඩා වැදුණේ දරුවන්ගේ මේ ටී. වී. බැලිල්ල නිසාමයි.ඒ 2011 මැයි මාසයේ දවසක්. එදා නිශ්ශංකගේ බිරිය රේණු මේ දරුවන් තිදෙනා එයාගේ ගෙදරට ගෙන්වාගෙන ඔවුන්ගේ රන් මාලයක් නැති වූ බව පවසා එය ගත්තාදැයි අසා තිබෙනවා. මේ වෙලාවේ ටිකිරිත් එයාගේ බිරියත් තේ දළු කඩන්න ගිහිල්ලයි හිටියේ.රේණුගේ ප්‍රශ්නයට මේ කිරිසප්පයන්, තමන් එවැන්නක් සොරකම් නොකළ බව පැවසුවේ තමන්ට එවැනි චෝදනාවක් එල්ලවීම ගැන මවිතයට පත්වෙමින්. ඉන්පසු දිගහැරුණු මේ නාටකයේ ජවනිකා එකින් එක ටිකිරි අප ඉදිරියේ දිග හැරියේ මේ අයුරින්.* උණු වතුරට අත දාන්නමහත්තයෝ ඒ වෙලාවෙදී රේණු මගේ දරුවන්ට කියලා තියෙනවා වතුර භාජනයක් උණු කරලා ඒකට අත දැම්මොත් ගත්ත කෙනාගේ අත පිච්චෙනවා ගත්තෙ නැත්නම් අත පිච්චෙන්නේ නෑ කියලා. මේකට මගේ දරුවන් හොඳටම බය වෙලා. ඒත් මගේ පැටවු තමන් නොගත් මාලයක් ගැන කොහොම කියන්නද දෙයියනේ. ඊට පස්සේ රේණු මගේ ළමයින් තුන්දෙනා එයාගේ අල්මාරිය ළඟට ගෙනිහින් ඒකේ තියෙන රෙදි ඔක්කොම ඇදලා දාලා මේ චේන් එක හොයලා තියෙනවා.මේ අතරේ තවත් රන් බඩු වගයකුත් සල්ලි වගයකුත් අල්මාරියේ තිබෙනවා දරුවන් දැකලා තිබුණත් රන්මාලයක් නම් ඒකේ තිබිලා නෑ. ඊට පස්සේ එතැනට ආපු නිශ්ශංක වේවැලකින් මගේ චන්දිම පුතාට හොඳටම ගහලා තියෙනවා.ඉන් නොනැවතුණ නිශ්ශංක කරලා තියෙන්නේ ඇල්ල පොලිස් මුර පොළේ සිටින සිය ඥාතියකු වන නිලධාරියකුට මේ ගැන පැවැසීමයි. මේ සිද්ධිය ඇසූ ඒ නිලධාරියා එසැණින් නිශ්ශංකගේ නිවෙසට පැමිණ ටිකිරිට දරුවන් තිදෙනා සමඟ පොලිසියට එන ලෙස දන්වා තුණ්ඩු කෑල්ලක් දරුවන් අත තබා ගොස් තිබෙනවා.සිද්ධිය දැනගත් ටිකිරි මැයි 15 වැනිදා මේ දරුවන් සමඟ ඇල්ල මුරපොළට ගියේ තම දරුවන් නිදොස් බව හොඳාකාරවම දන්නා නිසයි. මුරපොළට යන විටත් එතැනට නිශ්ශංක පැමිණ සිටින බව ටිකිරි දැක්කා. මේ සිද්ධිය ගැන එතැන සිටි නිලධාරියකු වන මහින්ද නමැත්තා ටිකිරිගේ දුවගෙන් පමණක් කරුණු විමසා තිබෙනවා. දියණිය එතැනදීද පවසා ඇත්තේ ඔවුන් එවැනි සොරකමක් නොකළ බවයි.* මාලය දුන්නොත් රු.10,000ක්ඉන්පසුව ටිකිරි බණ්ඩාරට එම නිලධාරියා පවසා තිබෙන්නේ ගෙදර ගොස් දරුවන් සමඟ කතා කොට මාලය ගෙනැත් දෙන ලෙසයි. එවිට රුපියල් 10,000 ඔවුන්ට දෙන බවත් කියා තිබෙනවා. ඒ ආසන්න දිනයකදීම ටිකිරි සිය දරුවන් තිදෙනා ද සමඟ පොලිස් අධිකාරි හමුවීමට ගියද ඔහු ඒ අවස්ථාවේදී නොසිටි බැවින් දහවල් එකට පැමිණෙන ලෙස පොලිස් නිලධාරින් ඔහුට පවසා තිබෙනවා.දහවල් එකටද ඔහු අසුනේ නොසිටි නිසා අදාළ සිද්ධිය ‘දෙවැනි මහත්තයාට’ පවසන ලෙස කියා පොලිස් නිලධාරිනියක් ඔවුන් තවත් නිලධාරියකු වෙතට යොමු කරලා තියෙනවා. සිද්ධිය සාවධානව අසා සිටි දෙවැනි මහත්තයා ටිකිරිට දරුවන් සමඟ ඇල්ල මුරපොළට යන ලෙසත්, එහිදී මොනවාද වෙන්නේ කියා බලා වැරැදි දෙයක් වුණොත් තමාට පවසන ලෙසත් පවසා තිබෙනවා. ඇල්ල මුරපොළට ඔවුන් ගියද එහි සිටි නිලධාරීන් කිසිවක් නොපවසා ඔවුන් නැවත නිවෙස වෙත පිටත්කර යවා තිබෙනවා.‘මහත්තයෝ මැයි 18 වැනිදා මාත් මගේ බිරියත් වෙනදා වගේම තේ දළු කඩන්න ගියා. එදා ඉස්කෝලේ නිවාඩු දවසක්. ඒ නිසා සුරේෂ් පුතාත්, විශාඛා දුවත් අපිත් එක්ක ගියා. චන්දිම පුතා මගේ ලොකු පුතා සුරංගත් එක්ක ගෙදර හිටියා. හවස 4 ට විතර මං තේ දළු කඩ කඩා ඉන්න කොට එතනට ආපු නිශ්ශංක “මාමේ පොඩ්ඩක් එන්න” කියලා. “අන්න නෑ කියපු රත්තරන් බඩු තියෙනවා” කියලා පුතා කියනවා කියලා මට කිව්වා.ඊට පස්සේ මාත්, නිශ්ශංකත්, අපිත් එක්ක වැඩ කරන අනුර කියන අයත් එක්ක මං අපේ ගෙදරට ගියා. අපේ ගෙදර ළඟම තවත් පාළු ගෙයක් තියෙනවා.ඒ පාළු ගේ ළඟ චන්දිම පුතාත්, මගේ ලොකු පුතාත්, ගමේ අයත් සමඟ ඇල්ල පොලිස් මුරපොළේ මහින්ද සහ ලියනගේ මහත්වරුත් ඉන්නවා මං ඈතදීම දැක්කා. මං එතැනට යන කොටම ලියනගේ මහත්තයා මට කිව්වා ළමයි හදන්නේ මෙහෙමද මුන් මාලේ හොරකම් කරලා තියෙනවා කියලා.ඊටපස්සෙ එයා අතේ තිබුණු ලාඩප්පා පොල්ලෙන් මට ගහන්න හැදුවා. එතකොට මාත් එක්ක ආපු අනුර කිව්වා ළමයින්ගේ වැරැද්දට මෙයාට ගහන්න එපා කියලා. පස්සේ ඒ නිලධාරීන් දෙන්නා අපිට කිව්වා චේන් එක තියෙන්නේ මේ කැලේ. කැලේ සුද්ද කරලා ඒක හොයන්න කියලා. ඉතින් අපි මුළු කැලේම සුද්ද කරලා බැලුවත් චේන් එකක් නම් හම්බ වූණේ නෑ.මේ අතරේ මහින්ද මහත්තයා මගේ චන්දිම පුතාගේ පස්ස පැත්තට අර ලාඩප්ප පොල්ලෙන් අත දිගඇරලා පහර දුන්නා. ඒ පහර මගේ පුතාට දරාගන්න බැරිව විලාප තිබ්බා මහත්තයෝ.මං ඊට පස්සේ දුරකතනයෙන් මගේ බිරියට කතා කරලා අනිත් දරුවන් දෙන්නාත් එතනට අරන් එන්න කිව්වා.එයාල ආවම සුරේෂ් පුතා පැත්තකට ඇදගෙන ගිහින් මහින්ද මහත්තයා දරුවගෙන් විස්තර අහලා ලාඩප්පා පොල්ලක් කඩාගෙන බල්ලෙක්ට ගහනවා වගේ මගේ පුංචි කිරි සප්පයට පහර දුන්නා. කොයි තරම් සැරෙන් මගේ පුතාට ගැහුවද කියනව නම් මහත්තයෝ ඒ වේදනාව දරා ගන්න බැරිව මගේ පුතාට කක්ක ගියා. දෙයියනේ මාත් මගේ බිරියත් ඇස් පනා පිටම මගේ පුංචි පැටියාට තිරිසනකුට වගේ ගහද්දී මං ඔහේ බලාගෙන හිටියා මහත්තයෝ. මට බලන් ඉන්නව මිස වෙන කරන්න දෙයක් තිබුණේ නෑ.එහෙම ගහද්දී මගේ පුතා බයටම මාලේ ගත්තා කියා කිව්වා.ඊට පස්සේ විශාඛා දුවගෙනුත් මේ ගැන අහපු මහින්ද මහත්තයා දුවගේ කොණ්ඩෙන් අඹරලා ඔළුව ගස්ස ගස්සා ආයේ ආයෙත් ගත්තා නේද කියලා බය කළා. ඊට පස්සේ මේ නිලධාරියා චන්දිම පුතාගේ කන් දෙකෙන් උස්සලා ගත්ත නේද කියලා ඇහුවා. දරුවා මර ලතෝනි දිලා කෑ ගැහුවේ මහත්තයෝ ලොකු කෙනකුටවත් දරා ගන්න බැරි තරමට මේ නිලධාරියා එයාට පහර දුන්න නිසයි. මේ නිසාම දරුවන් තුන්දෙනාම මාලය සොරකම් කළ බවත්, එය කෑලේට විසි කළ බවත්, කිව්වා. ඒ වෙන කිසි දෙයක් නිසා නොවෙයි. මේ පුංචි පැටවුන්ට තවත් පහර දෙයි කියලා බියවුණු නිසයි. ලියනගේ නිලධාරියාත් විශාඛා දුවට ඊට පස්සේ කෝටුවෙන් පහර දුන්නා.* බොරු චෝදනාපස්සේ ලියනගේ කිව්වා දැන් මේක හොයන්න බෑ, මුන් අරන් යමන් පොලීසියට, එහිදී මං ඔක්කොම අහගන්නම් කියලා. ඊට පස්සේ අපි ඇල්ල පොලිස් මුරපොළට ගියා. අතරමගදී චන්දිම පුතාත්, සුරේෂ් පුතාත් මුරපොළට අරන් යන බවට අපිට පවසලා උදේට එතනට එන්න කියලා ඒ නිලධාරීන් දෙන්නා අපිට කිව්වා. එතකොට වෙලාව සවස 6.15 ට විතර ඇති.ඒ වෙලාවෙදී මමත්, බිරියත්, දුවත් සමඟ බදුරලිය පොලීසියට ගියා. පොලීසියට ගිහින් ස්ථානාධිපති හම්බවෙලා සිද්ධිය කියලා දරුවන්ට පහර දුන් බවත්, එයාලා රෝහලට රැගෙන යා යුතු බවත් කිව්වා. ඒ වෙලාවෙදී ස්ථානාධිපතිවරයා කිව්වේ පැමිණිල්ලක් දාල උදේට ආයෙත් එන්න කියලා විතරයි. උදේට දරුවන් දෙදෙනා පොලීසියට ගෙනත් තියන්නම් කියලා එතුමා කිව්වා.මාලයක් හොරකම් කළැයි මගේ දරුවන්ට බොරු චෝදනාවක් පොලිස් නිලධාරීන් කර ඇති බවත්, ඔවුන්ට පහර දුන් බවත්, දරුවන් වහා රෝහල් ගත කළ යුතු බවත් සඳහන් කරමින් අපි පොලිසියේදී පැමිණිල්ලක් දමා ගෙදර ගියා. එදා රෑ අර පොලිස් නිලධාරීන් දෙදෙනා නිශ්ශංකලාගේ ගෙදර දී කිතුල් රා බීලා කෑම කෑ බව පහුවදා ගමේ කෙනකුගෙන් අපි දැනගත්තා.පහුවෙනිදා උදේ 8 ට විතර අපි බදුරලිය පොලිසියට ගියත් එතකොටවත් මගේ දරුවන් ඇල්ල මුර පොළෙන් පොලිසියට ගෙනත් තිබුණේ නෑ. පුතාලා පොලිසියට ගෙනාවෙ දවල් 1.15 ට විතර. ලියනගේ මහත්තයා දරුවන් 11.30 පොලිසියට ගෙනා බවට කොළයක බොරුවක් ලිව්වා. ඊට පස්සේ දරුවන් රෝහලට ගෙන යන බව පවසා කැබ් රියකට දමාගත්තා.මමත් රෝහලට එන බව කිව්වම එතන හිටපු ග්‍රාම නිලධාරීතුමා කිව්වා මට එන්න එපා කියලා. ඒත් මහත්තයෝ රෝහලේදී ඩී. එම්. ඕ. මහත්තයා මගේ දරුවන් නිසි පරීක්ෂණයකට භාජනය කරන්නේ නැතිව තුවාල තිබෙනවාදැයි පමණක් අසා තිබෙන බවත්, පස්සේ මගේ දරුවන්ගෙන් දැනගත්තා.දහවල් 2.30 ට විතර දරුවන් ආයෙත් පොලිසියට අරන් ආවා. 4.30ට එයාල අධිකරණයට ඉදිරිපත් කරන බව පොලීසිය අපට කිව්වා. ඒ අනුව තමයි අපි අධිකරණයට ගියේ. නඩුකාරතුමිය ආවට පස්සේ අප නිල කාමරයට කැඳවලා අපෙන් විස්තර විමසුවා. අපි වෙනුවෙන් පෙනී සිටිය නීතීඥවරිය එහිදී දරුවන්ගේ තැලීම් කැළැල් නඩුකාරතුමියට පෙන්වලා පොලිසියෙන් කළ පහරදීම ගැන පවසා සිටියා. ඊට පස්සේ රුපියල් ලක්ෂය බැගින් ශරීර ඇප තුනක් තබා මගේ දරුවන් නිදහස් කළා. 2011 ජූනි 24 වැනිදා ආයෙත් අධිකරණයේ පෙනී සිටින්නැයි අපට නියෝග කළා.* වදහිංසාපොලිස් මුරපොළේදී මුළු රෑ පුරාම මගේ දරුවන්ට වද හිංසා කළ බව පස්සේ මගේ දරුවන් මට කිව්වා මහත්තයෝ. විසි වැනිදා මගේ දරුවන් රෝහල් ගත කළා. විසි හතර වැනිදා අධිකරණයේදී අපේ නඩුව ජූලි 08 වැනිදාට කල් තැබුවා.මේ කතාවේ අපූරුම සිද්ධිය වන්නේ නිශ්ශංකගේ මාලය සොරා ගත්තේ මේ දරුවන් තිදෙනාම බව දැනගෙන ඇත්තේ ගමේ පේන කියන්නෙකුගේ සාස්තරයකින් වීමයි. මේ අපූරු පේන කියන්නා ජංගම දුරකතනයේ කැමරා කාචයෙන් බලා භූත ආත්ම, පෙරේත ආත්ම සිටිනා තැන් පවසන නිව් මොඩලයේ පේනකරුවෙකි. මේ නිව් මොඩලයේ පේනකරුගේ පේන බැලිල්ල හරියටම හරිය. කාට වැරැදුණත් ඔහුට නම් වරදින්නේ නැත. මෙය නිශ්ශංක පවුලත්, ඇල්ල මුර පොළේ නිලධාරීන් සේම බදුරලිය පොලිස් ලොක්කන් ද සිතපු ආකාරය වන්නට ඇතැයි අපි විශ්වාස කරන්නෙමු.නැත්නම් නිසි පරීක්ෂණයක් නොපවත්වා මෙලෙස පේන කියන්නාගේ සාස්තරය විශ්වාසයට ගෙන සුනඛ වෙසින් පොලිස් නිලධාරීන් හැසිරෙන්නේ ද නැත.එසේ නම් වහාම කළ යුත්තේ වෙනකක් නොව පේනකරු ගෙන්වා බදුරලිය පොලිසියේ ඔහුටම වෙන් වූ කාමරයක් තනවා ඔහුට පොලිස් තනතුරක් ලබා දීමය. පේන බලන කොස්තාපල්, එසේත් නැත්නම් පේන කියන පොලිස් පරීක්ෂක වැනි ඕනෑම තනතුරක් සකසා ඔහුට පිරිනැමිය හැකිය. මන්ද එවිට පොලිසියට පරීක්ෂණ කිරීමට වෙහෙසෙන්න අවශ්‍ය වන්නේ නැත. හොරකමක්, අපරාධයක් වූ විගස ඔහු කැඳවා පේනයක් බලා හොරුන් අල්ලා ගැනීමේ පහසුම ක්‍රම වේදය ඒ අනුව පොලිසියට අනුගමනය කළ හැකිය. මෙය සියලුම පොලිස් ස්ථාන වහාම ක්‍රියාත්මක කළ යුතු පියවරකි.දිවයිනේ සියලුම පේනකරුවන් ගෙන්වා ඔවුන් පොලිස් ආයතනවලට බඳවා ගත යුතුය. එවිට පොලිසියත් ගොඩය. පේනකරුවාත් ගොඩය. බදුරලිය පොලිසිය ප්‍රථම ආදර්ශය සපයා තිබේ. මෙය අනෙකුත් පොලිස් ආයතන ද අනුගමනය කළ යුතුය.කිතුල් රා වඩියකට සිය හෘද සාක්ෂිය විකුණන ඇල්ල මුර පොළේ සුනඛ වෙස් ගත් පොලිස් නිලධාරීන් හමුවේ ටිකිරි බණ්ඩාරලා විඳවන්නේ ඔවුන් දිළිඳුකමේ අබලන් අම්බලමේ සිරකරුවන් වන නිසා නොවේද? නීතියේ දෙවඟනගේ කඩුව පැහැරගෙන තරාදියෙන් පුද්ගල ආත්ම කිරා බලන මේ අළුගෝසුවන්ගේ යෂ්ටියට යට වී මෙවැනි අසරණයන් තවත් කොතෙක් නම් කල් දිවි ගෙවන්නද?කුඩා දරුවකු වෙනුවෙන් ඩී. එම්. ඕ. වාර්තාවක් ලබා ගැනීමට යොමු කිරීමේදී එතැන ඒ දරුවාගේ මවුපියන්ට රැඳී සිටීමේ අයිතියට ද ග්‍රාම නිලධාරී තැන ප්‍රමුඛ බදුරලිය පොලිසියේ කාකි ලොක්කන් පිටුපා කටයුතු කළේ උන් උන්ගේ හොර වෛද්‍ය වාර්තා තබා ගැනීමට හැකි වන පරිද්දෙනි. එසේම රෝහල් වෛද්‍යවරයාද සිය රාජකාරිය පොලිස් ලොක්කන්ගේ සිතැඟි පරිදි වෙනස් කර නිලධාරීන් සතුටු කිරීමට වෛද්‍ය වෘත්තියට නිගා දෙමින් කර ඇති අමන ක්‍රියාව අපි පිළිකුලෙන් හෙළා දකින්නෙමු. මෙවැනි වෛද්‍යවරුන් සිටින තාක්කල් පොලිසියට ඕනෑම අමන ක්‍රියාවක් බිය සැකයකින් තොරව කරගෙන යෑමට ඉඩ ප්‍රස්ථාව ලැබීම මහා ඛේදවාචකයකි.* පොලිසියේ මුනිවතමව්පියන් ඉදිරියේදීම දරුවන්ට තිරිසනුන්ට සේ පහරදීමෙන් ඇල්ල මුරපොළේ නිලධාරීන් කර ඇති නීති විරෝධී ක්‍රියාව හමුවේ බදුරලිය පොලිස් ස්ථානාධිපතිවරයා ද මුනිවත රැකීමෙන් පෙනී යන්නේ ඔහු ද මේ අපරාධ එකහෙළාම අනුමත කරන බව නොවේද? මේ උතුම් මාතෘ භුමියෙන් අපරාධ සේම අපරාධකරුවන් ද තුරන් කිරීම සිහිනයක් වී ඇත්තේ අපරාධ මඩින්නට සිටින පොලිසිය තුළම අපරාධකරුවන්ගෙන් පිරී ඇති නිසාවෙන් නොවේදැයි අප අසන්නට කැමැත්තෙමු.නීති පොතට පහරන මෙවැනි අමන නිලධාරීන්ට එරෙහිව කවදාවත් නීතිමය පියවර නොගන්නා බව නම් අපි හොඳාකාරවම දනිමු. ශ්‍රී ලාංකීය ජන සමාජයට අවනීතියේ හා අන්ධකාරයේ සළුපිළි පොරවන මෙවැනි පාදඩ පොලිස් දඩ බල්ලන් පසුපස ලුහුබැඳ ඔවුනට එරෙහිව පියවර ගනිමින් දූෂිතයන්ගෙන් තොර පොලිසියක් බිහි කිරීමට කිසිම පොලිස්පතිවරයකුට අවශ්‍ය නැත්තේ මන්දැයි අපට ඇත්තේ සැබවින්ම ගැටලුවකි.* පොලිස්පතිතුමනිනව පොලිස්පතිතුමනි, මේ අප සඳහන් කළේ එක් සිදුවීමක් පමණි. මෙතෙක් අකුණේ පළ වූ ලිපි ශීර්ෂ ගෙන්වාගෙන එකින් එක කියවා බැලුවහොත් මෙවැනි සිදුවීම් රැසක් ඔබතුමන්ට සාක්කි සමඟම සොයා ගත හැකිය. දැන්වත් නිදිගැට හැර දමා පොලිසිය පාරිශුද්ධ ආයතනයක් බවට පත් කිරීමට පියවර ගැනීමට තවමත් ප්‍රමාද වී නැත. යහමින් අතමිට සරු ඕනෑම හොරකු, අපරාධකරුවකු ඉදිරියේ දණින් වැටෙන, දොහොත් මුදුන් තියා වැඳ වැටෙන මෙවැනි ඇතැම් පොලිස් උත්තමයන් නැති බැරි අහිංසකයන් ඉදිරියේ යක්ෂ වෙස් ගන්නේ උන් උන්ගේ බැටන් පොලුවල බල මහිමය ඒ අසරණයන්ගේ පමණක් හිස මතට අතහරිමිනි.පොලිස්පතිතුමනි, දැන්වත් නැඟී සිටිය යුතු නොවේද? මොවුන්ට එරෙහිව වහා විනය පරීක්ෂණයක් කැඳවිය යුතු නොවේද? එසේ නැත්නම් මේතාක් කළා වගේ නිහඬව ඇස් කන් පියාගෙන සිටීම ඇඟට වඩාත් ගුණදායක ද? වරද පෙන්වා දීම අප සතු යුතුකමය. එය නිවැරැදි කිරීම ඔබ සතු යුතුකමය. තීරණය ඔබ සතුය..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>01</day>
    </date>
    <link>http://www.dinamina.lk/2011/07/01/_art.asp?fn=f1107012</link>
    <topic/>
    <author>චතුරිකා ගමගේ ඡායාරූප – රංජිත් අසංක</author>
    <content>1969 වසරේදී කැමරා ශිල්පියෙකු ලෙස ‘අහස්ගව්ව‘ සිනමා පටයට සම්බන්ධ වූ නෝබට් රත්නසිරි මහතාගේ සිනමා හා රූපවාහිනී දිවියට මේ වනවිට වසර 42ක් සපිරේ. 70, 80 දශකවල සිට මේ දක්වා තෙවැනි ඇසින් අපූරු නිර්මාණකරණයක නියැලි නෝබට් මහතා ගැන අද කියන්නට ඇත්තේ දුක්බර කතාවකි. කොඳු ඇට පෙලෙහි ස්නායුගත ශල්‍ය කර්මයක් සිදුකර නවලෝක රෝහලේ තවමත් ප්‍රතිකාර ලබන ඔහු අපහසුවෙන් නමුදු අප සමග මෙසේ කතාබහ කළේය.* කැමරා ශිල්පියෙකු ලෙස ඔබේ ආගමනය සිදුවුණේ කොහොමද ?මම ඉගෙන ගත්තේ රක්වාන රත්නාලෝක මධ්‍ය මහා විදුහලින්. ජීවිතේ කවදාවත්ම සිනමාවට සම්බන්ධ වෙයි කියලා හිතුවේ නැහැ. මාව මුලින්ම සෙරන්ඩිබ් ඉන්ටර් නැෂනල් චිත්‍රපට සමාගමට හඳුන්වා දුන්නේ අනුර දිසානායක මහතායි. ඒ වගේම බන්දුල කුරේ මහතා මගේ හිත කැමරා අංශයට යොමු කළා. ඔවුන් දෙදෙනා නිසා තමයි මම මේ ක්ෂේත්‍රයට යොමුවුණේ. ඒ නිසා මම ඔවුන් දෙදෙනාව හැමවිටම හදබැදි සෙනෙහසින් සිහිපත් කරනවා.* ඔබ මුලින්ම සම්බන්ධ වුණු සිනමා නිර්මාණය පිළිබඳ කතා කළොත්.මම මුලින්ම සම්බන්ධ වුණේ ධර්මසේන පතිරාජ මහතාගේ අහස්ගව්ව චිත්‍රපටියටයි. මම එහි විදුලි කාර්මික ශිල්පියෙකු ලෙස කටයුතු කළා. කැමරා ශිල්පියාට තම දර්ශන පථය ආලෝක කරගැනීමට අවශ්‍ය ආලෝකය සැපයීමේ වගකීම පැවරුණේ අපිටයි. නළුවෙකුගේ හෝ නිළියකගේ මුහුණේ ඉරියව් වඩාත් තාත්විකව පිළිබිඹු වන්නේ ඒ ආලෝකයෙනුයි. මෙය ඇතැමෙක් සරලව හිතුවත් ඉතා බැරෑරුම් කටයුත්තක්. එදා සිට මම චිත්‍රපට ගණනාවක ප්‍රධාන සහාය කැමරා ශිල්පියෙකු සහ ප්‍රධාන කැමරා ශිල්පියෙකු මෙන්ම ටෙලිනාට්‍ය කිහිපයක කැමරා අධ්‍යක්ෂකවරයකු ලෙසත් කටයුතු කළා.* ඔබ ජනප්‍රිය සිනමා නිර්මාණ මෙන්ම ටෙලි නිර්මාණ රැසකට දායක වී තිබෙනවා. ඒ පිළිබඳ මතකය අවධි කළොත්මම සාරංගා , රතු මකරා, දූ දරුවෝ, වියරු මිනිසා, මළ දරුවෝ, දකින දකින මල්, දරුවනේ යන චිත්‍රපටවල කැමරා අධ්‍යක්ෂණය කළා. ඊට අමතරව වීරපුරන්අප්පු, අහසින් පොළවට, අවරගිර, යහලු ;යහෙලි, චණ්ඩි පුතා, සාගරයක් මැද වැනි චිත්‍රපට 110 කට පමණ සහය කාර්මික ශිල්පියෙකු හා ප්‍රධාන සහාය කැමරා ශිල්පියෙකු ලෙසින් දායකවුණා. ඒ වගේම ශ්‍රී ලංකාවේ රූගත කළ විදේශීය චිත්‍රපට 4ක ප්‍රධාන සහාය කැමරා ශිල්පියෙකු ලෙස කටයුතු කිරීමේ අවස්ථාවක් ලැබුණා. ටෙලිනාට්‍ය පිළිබඳ කතාකළොත් වෙද හාමිනේ, බෝඩිම, රන්මසු උයන, උකුස්සෝ ඇතුළු ටෙලි නාට්‍ය 22ක මම කැමරා අධ්‍යක්ෂකවරයකු ලෙස කටයුතු කළා.* චිත්‍රපටයක හෝ ටෙලි නාට්‍යයක කැමරා ශිල්පියාගේ කාර්යභාරය සහ වගකීම කෙබඳුද ?කැමරා ශිල්පියාට වැදගත් වන්නේ චිත්‍රපටයද ටෙලිනාට්‍යයද කියන එක නෙවෙයි. හොද කලාත්මක නිර්මාණයක් ප්‍රේක්ෂකයාට ඉදිරිපත් කිරීම තමයි. කැමරාකරුවකුගේ මූලික අභිලාෂය වෙන්නේ.ඒ වගේම නළු නිළියන්ගේ රංගනය වඩාත් හොඳින් දකින්නේ කැමරා ශිල්පියායි. නළු නිළියන් කොතරම් හොඳ රංගනයක යෙදුණත් කැමරා ශිල්පියා එයට හොඳ කැමරා කෝණ භාවිතා කරමින් කැමරාකරණය කළේ නැති නම් ප්‍රේක්ෂකයාට හොඳ නිර්මාණයක් දකින්නට ලැබෙන්නේ නැහැ.* 70, 80 දශකවල සිට මෙම ක්ෂේත්‍රයේ සිටින පුද්ගලයෙකු ලෙස එදා සහ අද වෙනස දකින්නේ කොහොමද ?70, 80 දශකයේ නිර්මාණ ඉතාමත් උසස් තලයක තිබුණා. ඒ කාලේ නිර්මාණයක පිටපත අධ්‍යක්ෂකවරයාගේ හදවත වගෙයි. එදා අපිට පවුල් සංස්ථාවන් දෙකක් තිබුණා. එකක් අපේ දෙමාපියන් සහෝදර සහෝදරියන්ගෙන් පිරුණු සැබෑ පවුල් සංස්ථාව. අනෙක් පවුල් සංස්ථාව වුණේ අපේ නිර්මාණ කණ්ඩායමයි. එදා අපි ෂූටින් ඉවරවෙලා අනවශ්‍ය දේවල් කතා කළේ නැහැ. එදා සිනමාව ටෙලිනාට්‍ය ගැන ඉගෙන ගන්න ගුරුවරු හෝ පාසල් තිබුණේ නැහැ. අපි කණ්ඩායමක් හිටියා. අපි ෂූටින් ඉවරවෙලා අපේ නිර්මාණ පිළිබඳ වැඩිදුරටත් කතා කළා. නමුත් අද ඒ තත්ත්වය වෙනස් වෙලා.* ඔබට මෙවැනි අභාග්‍යසම්පන්න සිදුවීමකට මුහුණදීමට සිදුවුණේ කොහොමද ?1976 වසරේදී “සීතා දේවි” චිත්‍රපටියේ රූගත කිරීම් සිදුකරන අවස්ථාවේදී මුහුදේ දී සිදුවූ අනතුරකින් පිටකොන්දේ ආබාධයක් ඇතිවුණා. එදා සිට එම රෝග තත්ත්වය ක්‍රම ක්‍රමයෙන් වැඩිවුණා. පිටකොන්දේ වේදනාවට නොයෙකුත් ප්‍රතිකාර කළා. නමුත් සුව වුණේ නැහැ. පසුගිය කාලේ රෝගය උත්සන්න වූ අවස්ථාවක ස්නායු ශල්‍ය රෝග විශේෂඥ වෛද්‍ය කොල්වින් සමරසිංහ මහතා හමුවුණා. එතුමා විසින් සිදුකරන ලද පර්යේෂණවලින් එතුමා කියා සිටියේ එකල සිදුවූ අනතුර නිසා කොඳුඇට පෙල බිදීමක් සිදුවී ඇති බවයි. එය ක්‍රමිකව වැඩිවීම නිසා හදිසි ශල්‍යකර්මයක් කළයුතු බවත් එතුමා ප්‍රකාශ කළා.* එම ශල්‍යකර්මය සිදුකිරීමට ඔබ එකඟ වුණාද?බිඳී ගොස් ඇති මාගේ කොඳුඇට යථා තත්ත්වයට පත් කිරීමට අවශ්‍ය ශල්‍ය කර්මය සඳහා රුපියල් ලක්ෂ 7 1/2ක මුදලක් අවශ්‍ය බව වෛද්‍යවරු ප්‍රකාශ කළා. නමුත් මට එතරම් විශාල මුදලක් ගෙවීමේ හැකියාවක් තිබුණේ නැහැ. නමුත් ශල්‍ය කර්මය ඉක්මනින් සිදුකළ යුතු නිසා රෝහලට ඇතුළත් වුණා. එහිදී මට පැය 8 1 /2ක ශල්‍යකර්මයක් සිදුකළා. ශල්‍යකර්මය සිදුකිරීමෙන් පසු ඒ සදහා වැයවූ මුදල සහ රෝහල් ගාස්තු ගෙවනතුරු මට රෝහලින් පිටවෙන්න හැකියාවක් නැහැ. ඒ සඳහා පරිත්‍යාගශීලීන්ගේ උදවි බලාපොරොත්තු වෙනවා.* ඔබ මේ රටේ සිටින ප්‍රවීණ කලාකරුවෙක්. ඒ නිසා ඔබට කිසියම් ආයතනයකින් හෝ සංවිධානයකින් සහයෝගයක් ලැබුණේ නැද්ද?දුක තේරෙන මිනිස්සුන්ගෙන් ඇරෙන්න වෙන කිසිම සහයෝගයක් මට මේ වනතුරු ලැබුණේ නැහැ. ක්ෂේත්‍රයේ ඉන්න යාළුවෝ මට ගොඩාක් උදව් කළා. අපි කලාකරුවෝ වුණාට අපි තරු නෙවෙයි. අපි බැබළෙන්නේ නැහැ. බොහෝ දෙනෙක් කලාකරුවන් ලෙස සලකන්නේ තිරය ඉදිරියේ සිටින අය පමණයි. තිරය පිටුපස සිටින පුද්ගලයන්ගෙන් කලාවට වෙන සේවාව බොහෝ දෙනෙක් කතා කරන්නේ නැහැ. මම මේ බොහෝ අයගෙන් උදව් ඉල්ලුවා. නමුත් අද වෙනතුරු ඒවාට කිසිම ප්‍රතිචාරයක් නැහැ. ඇතැම් මිනිස්සුන්ගේ සැබෑ රඟපෑම මම දැත්කේ ලෙඩ ඇදට වැටුණට පසුවයි.* ශල්‍යකර්මයෙන් පසු ඔබේ සෞඛ්‍ය තත්ත්වය කෙබඳුද ?දැන් මට කකුල් දෙකෙන් හිටගෙන ඉන්න පුළුවන්. නමුත් මාස 5/6 වත් විවේකයෙන් ඉන්න කියලයි වෛද්‍යවරු ප්‍රකාශ කළේ අවාසනාවක තරම රෝහලින් ගියත් මට නිදහසේ ඉන්න මගේම කියලා ගෙයක් නැහැ. මම මේ වනතුරුැ කුලී ගෙදරකයි ජීවත් වුණේ. මට දුවෙකුයි, පුතෙකුයි ඉන්නවා. මට මේ තත්ත්වයෙන් මිදෙන්නට අනෙක් අයගේ සහයෝගය අත්‍යවශ්‍යයි. දැන්වත් අපි දිහා ඇස් ඇරලා බලන්න කියලා මම හදවත් ඇත්තන්ගෙන් ඉල්ලා සිටිනවා. මම ජීවත්වුන කාලේ වැඩියි. ජීවත් වෙන්න තියෙන කාලේ අඩුයි. ඉදිරියේදී තව අලුත් පරපුරක් බිහිවෙනවා. ඔවුන්ට හෝ යහපතක් වෙනවා නම් මම ගොඩක් සතුටු වෙනවා..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>01</day>
    </date>
    <link>http://www.dinamina.lk/2011/07/01/_art.asp?fn=f1107013</link>
    <topic/>
    <author>නිලූකා ඩී. තිලකරත්න</author>
    <content>තුරුණු ශක්ති හරහා සංගීත ලෝකයට පිවිසි ඈ සම්මානිත ගායිකාවකි. තරමක නිහැඬියාවකින් පසු ඕ නව නිර්මාණ කාර්යයකට පිවිස ඇත. ඒ ගිම්හාන කාළේ සංගීත වීඩියෝව එළිදැක්වීම සමඟිනි. මේ ඒ පිළිබඳ සටහනකි* පසුගිය කාලය තුළ ඔබ නව නිර්මාණ කාර්යයකට ඔබ එළඹියේ නැහැ. ඒ පිළිබඳ යමක් සඳහන් කළොත්?ඒ කාලය වෙන්වුණේ මිහින් පුතුගේ ආගමනය වෙනුවෙන්. ඒත් ඒ කාලය තුළයි මම ගිම්හාන කාළේ ගීතය පටිගත කළා. මේ ගීතය පටිගත කළායින් පස්සෙ මම සිංදුවක් කළා. එහි පද රචනය කළේ රබීශ් වැන්දබෝනා.* ඔබේ ගීත සඳහා නවක පද රචකයින් තෝරා ගන්නවා. නමුත් බොහෝ දෙනෙක් උත්සහ කරන්නේ ප්‍රවීණයන් විසින් රචිත ගීත තෝරා ගැනීමටයි.අලුත් අයගේ අලුත් බවක් තියෙනවා.ගිම්හාන කාළේ ගීතය තුළින් එළියට එන්නේ රොමේෂ් ගෙ නිර්මාණ කාර්යයේ ඇති නැවුම් බව කියලයි මම හිතන්නෙ. මගේ ‘මා අහසේ ‘ සිංදුවේ සංගීත රචනය කළේ කසුන්. එය මගේ සංගීත ක්ෂේත්‍රයට ආලෝකයක් වූවා. විශාල ප්‍රතිචාරයක් තිබුණා. අද රසිකයො බලාපොරොත්තු වෙන්නෙ වෙනසක්. එය රසික හදවතට සමීප විය හැකි සංගීතමය නිර්මාණ කාර්යයක් විය යුතුයි. ගෘහස්ථ වගේම එළිමහන් ප්‍රසංග වලටත් මට ආරාධනා ලැබෙනවා. ඒ නිසා මේ ද්විත්වයටම ගැළපෙන ආකාරයට මා ගීත ගායනා කළ යුතුයි.* ආදරය තේමා කරගත් ගීත ඉදිරිපත් කිරීම කෙරෙහි ඔබේ වැඩි නැඹුරුවක් තිබෙනවා නේද?එහෙම විශේෂයක් නෑ. ඒත් මිනිසුන්ගේ ජීවිතවලට සමීප හැඟීමක් ලෙස ආදරය විරහව පිළිබඳ ගීත රසිකයින් ඉක්මනින් වැළඳ ගන්නවා. සිංදු තැටියක් කරද්දි එහි ගීත දහසයක් විතර තියෙනවා. ඒත් ජනප්‍රිය වෙන්නෙ ආදරය විරහව තේමා කරගත් ගීතයි.* තුරුණු ශක්ති හරහා ගීත ලෝකයට පිවිසි ඔබ අද රියැලිටි ෂෝ හරහා එන නවකයින් පිළිබඳ දරණ මතය කෙබඳු ද?අවුරුද්දක් ගානෙ තියන මේ රියැලිටි ෂෝ ඉතා සාර්ථක බිහිකිරීමක් ලෙස අර්ථ දක්වන්න බැහැ. මේ අවුරුද්දෙ තරගයෙන් ඉවත්වන කෙනෙක් ඊළඟ අවුරුද්දෙ පළමුවැනියා වෙනවා. එවිට ගිය වසරේ පළමු ස්ථානයත් මේ වසරේ පළමු ස්ථානයත් එක සමාන වෙනවා. ඒ අර්ථයෙන් එය සමාන කළනොහැකි යි. ඒ වගේම එන හැමෝම ක්ෂේත්‍රයේ පවැත්ම රැකගන්නවාදැයි ප්‍රශ්නයක්. තුරුණු ශක්ති පියවරෙන් පියවර ප්‍රමිතියක් ඇතිව හුදෙක් දක්ෂතාව මතම පදනම් වූ වැඩසටහනක් නිසා අද රියැලිටි වැඩසටහන් ඊට සමාන කරන්න බෑ. නමුත් එය තරුණ තරුණ තරුණියන්ට හොඳ අවස්ථාවක්.* ඔබේ ඉදිරි නිර්මාණ දායකත්වයන් පිළිබඳ කතා කළොත්?ගීත තැටියක් නිකුත් කිරීමේ බලාපොරොත්තුවක් තිබෙනවා. හොඳ සිංදු කීපයක් එකතුකරගෙන ඒ කාරණාවට අත තියන්නයි මගේ බලාපොරොත්තුව. නමුත් මා ගීත ගායනා කළ ටෙලි නාට්‍ය කීපයක් මේ වන විටත් විකාශය වෙනවා. ඉදිරියේ දී තවත් ටෙලිනාට්‍ය 3-4ක් විකාශය වීමට නියමිතයි. මේ වන වට මම ටෙලි නාට්‍ය තිහක පමණ තේමා ගීත ගායනා කොට තිබෙනවා. ඒ අතුරින් හොඳම ගායනය සදහා සම්මාන හතරක් හිමිව ගිබෙනවා. හොඳ ගීතයකට හොඳ ඉඩක් හිමිවෙනවා. එවැනි නිර්මාණයක් වෙනුවෙන් කාලය අවශ්‍ය බවයි මගේ හැඟීම..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>01</day>
    </date>
    <link>http://www.dinamina.lk/2011/07/01/_art.asp?fn=f1107014</link>
    <topic/>
    <author>බුද්ධිකා ඉඹුලාන</author>
    <content>කුඩා කාලයේ සිට සංගීතය කෙරෙහි විශේෂ ඇල්මක් දැක්වූ ඔහු ගායකයෙකු ලෙසින්ද, විශේෂයෙන්ම වාදකයෙකු ලෙසින්ද ඉදිරියට එන නව පරපුරේ සංගීතවේදියෙකි. ඔහු නම් මොහාන් ප්‍රේමතිලකය.කන්ද උඩරට උපන් මොහාන් අධ්‍යාපනය ලැබීම සඳහා කොළඹට පැමිණි අතර පළමුව කැන්දලියද්දපාළුව ජනාධිපති විද්‍යාලයෙන් ඉගෙනුම ලැබීය. පාසල් වියෙහි සිටම සංගීතය කෙරෙහි විශේෂ ඇල්මක් දැක්වූ ඔහු පාසලේ සංගීත ආචාර්යවරයා වූ පල්ලාවල ගුරු මහත්මිය යටතේ සිතාර් වාදනය හැදෑරුවේය. උසස් අධ්‍යාපනය සඳහා කොළඹ කේරි විද්‍යාලයට ඇතුළු වීමෙන් පසුව පාසලේ සංගීත ආචාර්යවරයා වූ ආර්. එම්. චූලසිංහ මහතා යටතේ පෙරදිග සංගීතය හැදෑරුවේය.පාසල් අධ්‍යාපනය නිමවීමෙන් පසුව මොහාන් තම මිතුරන් කිහිප දෙනෙකු ද සමඟ එක්ව සංගීත කණ්ඩායමක් ආරම්භ කළේය.අපි මුලින්ම ආරම්භ කළ සංගීත කණ්ඩායම තමයි “නවෝදා මියැසිය”. මට ඒ සඳහා ගුරුහරුකම් දුන්නේ ධර්මසිරි ගමගේ මහතායි. මම ඒ අතරත් සංගීතය පිළිබඳව ඉගෙන ගත්තා. මම කැමතියි විවිධ නාද රටා හා විවිධ සංගීත ශෛලින් පිළිබඳව දැනුම ලබන්නට. මගේ සංගීත ජීවිතය වෙනස් මගකට යොමුවුණේ සංගීතඥයෙකු වූ ජූඩ් පීරිස් මහතා හමුවීමෙන් පසුවයි. මම ඒ මහතා යටතේ ක්ලැසිකල් ගිටාර් වාදනය ඉගෙන ගත්තා. ඒ වගේම මහා බ්‍රිතාන්‍යයේ Trinity College of London මගින් වාර්ෂිකව පවත්වන විභාගයෙන් සමත්වෙලා එහි ඉහළම ශ්‍රේණිගත කිරීම වන ග්‍රේඩ් 8 ක්ලැසිකල් ගිටාර් අංශයෙන් සමත්වුණා.අපි යාළුවෝ කට්ටියක් එකතු වෙලා අලුත්ම සංගීත කණ්ඩායමක් ආරම්භ කළා “සවුන්ඩ් ඔෆ් ලයිෆ්” නමින්. අපේ සංගීත කණ්ඩායමේ විශේෂත්වය අපි කිසිම විටෙක විද්‍යුත් සංගීත භාණ්ඩ පාවිච්චි කරන්නේ නැහැ.”ස්වාධීන රූපවාහිනි සේවයේ “දොරමඬලාව“, දෙරණ මියුසික් ෆැක්ටරී හා ජාතික රූපවාහිනිය මගින් පවත්වන ලද වැඩසටහන් රැසකට ද දායක වී ඇති මොහාන් මහාචාර්ය සංගීත් නිපුන් සනත් නන්දසිරි මහතා යටතේ ගායනය පුහුණු වී ඇත. කලාවට, සංගීතයට, ගායනයට පෙම්බඳින මොහාන් මේ දිනවල දී ගී සමුච්චයක් එළිදැක්වීමට සූදානම් වේ.මොහාන් ප්‍රේමතිලක, 181/2, උළුකඩේ හන්දිය, ගණේමුල්ල. 0777 – 899757..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>01</day>
    </date>
    <link>http://www.dinamina.lk/2011/07/01/_art.asp?fn=f1107015</link>
    <topic>ජූලි 01 වැනිදා (අදට) යෙදෙන චීන කොමියුනිස්ට් පක්‍ෂයේ 90 වැනි ජන්ම දිනය නිමිත්තෙනි.</topic>
    <author>සටහන නදීෂාණි පි‍්‍රයංගිකා</author>
    <content>ශ්‍රී ලංකාවත් – චීනයත් අතර පවතින්නා වූ සබඳතාවයන් අනාදිමත් කාලයක් දක්වා දිව යයි. එම සබඳතා කෙරෙහි ආර්ථික, සමාජ, දේශපාලන, ආගමික කාරණා ද සෘජු ලෙස බලපෑම් කළේ ය. සුප්‍රකට ‘නයිබර් නිම්නය’ දිගේත්, ‘සේද මාවත’ ඔස්සේත් ඇරැඹි සබඳතා කාලීනව වර්ධනය වන්නේ මහත් ප්‍රතිලාභයන් රැසක් අත්කර දෙමිනි. වසර දහස් ගණනක් ඒ අයුරින් පැවැති සබඳතා චීනය ජනරජයක් වූදා පටන් සහ ශ්‍රී ලංකාව යටත්විජිතභාවයෙන් මිදුණු අවස්ථාවේ සිට වර්ධනය වන්නේ නොකැඩී අඛණ්ඩව ය. 1950 වසරේ දී චීනය ජනරජයක් බවට පත් වේ. 1948දී ශ්‍රී ලංකාව නිදහස් රාජ්‍යයක් බවට පත් වේ. එනමුත් වසර දෙකකින් ලාබාල වුව ද පසුගිය දශක හා සැසදීමේ දී චීනය වාර්තාගත වර්ධන තත්ත්වයක් නිරූපණය කළේ ය.එබැවින් එයට හේතු පාදක වූ ඓතිහාසික කරුණු විමසීම මේ මොහොතේ කළ යුත්තේ, අද දිනට චීන කොමියුනිස්ට් පක්‍ෂය බිහිවී වසර 90ක් ගතවන හෙයිනි.මේ ඒ අතීතයේ ආවර්ජනයයි.ඕනෑ ම රටක් බලසම්පන්න තවත් රටකට යටත් වීම ස්වභාවික ය. එහෙත් ඒ යටත්වීමේ අළුගසා දමා ජාතිකත්වය වෙනුවෙන් නැගී සිටි අමරණීය මොහොතේ කතාන්දර ඇරැඹෙන්නේ එක්දහස් අටසිය අනූ ගණන්වල දී ය.1894 – 1895 කාල වකවානුවේ දී පැවැති චීන – ජපන් යුද්ධයෙන් අනතුරුව බටහිර අධිරාජ්‍යවාදී බලවතුන් විසින් චීනයේ ප්‍රදේශ ගණනාවක් ම අල්ලා ගත්හ.එහි දී මධ්‍යම සහ දකුණු චීනයේ ප්‍රධාන වරායන් හා පළාත් දහයක් බ්‍රිතාන්‍ය අධිරාජ්‍යයා විසින් ද, මැන්චූරියාව සාර් රුසියාව විසින් ද, ශාන්ටුං ප්‍රදේශය ජර්මනිය විසින් ද අල්වා ගන්නා ලදී. 1900 ජූනි මාසයේ දී විදේශිකයින් විසින් අල්ලාගෙන සිටින ප්‍රදේශ මුදා ගන්නට යුද්ධ ප්‍රකාශ කරන ලෙසටත්, බටහිර රටවලට බදු ගෙවීම නතර කරන ලෙසත් ඉල්ලා ජනතා කැරැල්ලක් ආරම්භ විය.  නමුත් එවකට පැවති චීන රාජ්‍ය ආණ්ඩුව විසින් 60,000ක හමුදාවක් යොදවා “බොක්සාර්” නම් එම කැරැල්ල මර්දනය කළේ ය.සුන්යත් සෙන් විසින් නියෝජනය කරනු ලබන විප්ලවවාදී ධනපති ප්‍රජාතන්ත්‍රවාදය අනුගමනය කරන ප්‍රතිපත්තිය නිවැරදි බැව් දක්වන වී. අයි. ලෙනින් ෂැංහයි වැනි නගර ගණන වැඩිවන කළ චීන නිර්දන පංතිය වර්ධනය වන අතර එය කිසියම් ආකාරයකට චීන සමාජ ප්‍රජාතන්ත්‍රවාදී කම්කරු පක්‍ෂයක් බිහිවීමට ආධාර වනු ඇති බව දක්වයි.1912 ජූලි 15 වන දින ප්‍රකාශයට පත් කළ ඉහත දැක් වූ වී. අයි. ලෙනින්ගේ අනාවැකිය සඵල කරමින් 1921 චීන කොමියුනිස්ට් පක්‍ෂය ආරම්භ වේ.ඒ වන විට චීනය ප්‍රධාන ප්‍රතිවිරෝධතා දෙකක ග්‍රහණයට හසු වී තිබෙන බව පැහැදිලි කළේ ය. ප්‍රධාන වශයෙන් චීනය සහ අධිරාජ්‍යවාදය අතර ඇති ප්‍රතිවිරෝධය හා වැඩවසම් ක්‍රමය හා චීන පොදු ජනතා අතර ඇති ප්‍රතිවිරෝධය එහි දී ප්‍රධාන විය.  1927 වසරේ දී ඊශාන දිග ප්‍රාන්තයෙහි ප්‍රථම චීන සෝවියට් ප්‍රාදේශිකය පිහිටවනු ලැබිණි. ඒ අනුව 1950 වසර වන විට චීනය ජනරජයක් බවට පත්වේ.1959 වසරේ ඔක්තෝම්බර් 1දා මහජන චීන සමූහාන්ඩුවේ බිහි වීම සභාපති මාඕ සේතුං විසින් ප්‍රකාශයට පත්කරනු ලැබේ. ජපනුන්ට එරෙහිව මෙන් ම චීනය පාලනය කළ කුඕ මින් ටාන් පක්‍ෂයේ පාලනයට ද එරෙහිව කළ දිගු කාලින සටනකින් පසු ජය ගන්නේ මාඕ සේතුං ගේ රතු හමුදාවයි. බලයට පත් වූයේ කොමියුනිස්ට් පක්‍ෂයයි.1971 වසරේ දී මහජන චීන සමූහාණ්ඩුවට එක්සත් ජාතින් ගේ සංවිධානයේ සාමාජිකත්වය සහ ආරක්‍ෂක කවුන්සිලයේ නිත්‍ය සාමාජිකත්වය ලැබිණි. ඒ අනුව තවත් සත් වසරකින්; එනම් 1978 වසරේ දී තම සංවර්ධනයේ නව අවධියකට යොමුවන්නට මහජන චීන සමූහාණ්ඩුවට හැකි වේ.1950 වසරේ දී සිදු වන්නා වූ ඓතිහාසික චීන විප්ලවය, නූතන ගෝලීය සන්දර්භය තුළ චීනය අත්කරගෙන ඇති විශිෂ්ට ජයග්‍රහණයන්හි පදනම විය. මේ වසරේ අග භාගයේ දී සිදු වන චීන මහා විප්ලවය තුළ ස්ථාවර මහජන චීන ජනරජයක් බිහිවන්නට අවශ්‍ය පසුබිම නිර්මාණය වේ. 1949 දී නව චීනය බිහිකළ මාඕ සේතුංතුමා ගේ සමාජවාදී චින්තනය වඩාත් ශක්තිමත් කරමින් 1979 දී චීනයේ නායකත්වයට පත් වූ ඩෙන් ෂියා ඕ පිං මහතා විසින් සමාජවාදී වෙළඳපළ ආර්ථිකය හඳුන්වාදීමත් සමඟ, සංවෘත්තව පැවති චීනය ලෝකයට විවෘත වේ.ඒ අනුව මහා බ්‍රිතාන්‍යයේ කේන්ස් සාම්වරයා ගේ සම්භාව්‍ය ආර්ථික න්‍යායයන් බිඳ හෙළමින් ඩෙන් ෂියාවෝ ගේ ධනවාදයත්, සමාජවාදයත් එක්කොට බිහිවන ආර්ථික න්‍යායට හැකි වේ. චීනයේ ආර්ථික සංවර්ධනය පිළිබඳ වූ කතිකාවත දිග හැරෙන්නේ නවසිය පණස් ගණන්වල සිට ය. ලියූ ෂා ඕ චි, ඩෙන්ෂියා ඕ පෙං වැනි නායකයින් පෙනී සිටියේ වෙළඳපොළ ක්‍රමයක් වෙනුවෙනි. එයට විරුද්ධව මාඕ සේතුං නැගීසිටි අතර, 1976 වසරේ දී සිදු වන මාඕ සේතුං ගේ මරණයත් සමඟ බලය හිමිකරගත් ඩෙන් ෂියා ඕ වේං ඇතුළු කණ්ඩායම වේගවත් සංවර්ධනයකට මුල පුරයි.ඒ අයුරින් චීනය කෙමෙන් ආර්ථික වශයෙන් බලවත් වද්දී මිතුරු රාජ්‍යයක් වූ ශ්‍රී ලංකාවට ද එය නොදැනුනාම නොවේ.ඒ අනුව 1953 වසරේ දී නිදහස් රටක් වූ ශ්‍රී ලංකාව චීනය සමඟ ගිවිසුමකට එළඹේ. ඒ එවකට ශ්‍රී ලංකාව තුළ පැවැති ආර්ථික අර්බුදය දේශීය පරිභෝජන අවශ්‍යතා කෙරෙහි විශාල බලපෑමක් කළ හෙයිනි. ඒ අනුව එවකට සිටි වෙළෙඳ ඇමැති වූ ආර්. ජී. සේනානායක චීනය සමඟ ඇතිකරගත් ගිවිසුම වූයේ රබර් - සහල් ගිවිසුමයි.1956 වසරේ දී ශ්‍රී ලංකාව තුළ සිදු වන ඓතිහාසික පෙරළිය මෙරට සමාජ, ආර්ථික දේශපාලන ගමන්මග වෙනස් කරද්දී, බටහිරට පමණක් එතෙක් සීමාවී තිබූ තානාපති සබඳතාවයන් සමාජවාදී රටවල් කෙරෙහිද යොමු වේ. ඒ අනුව 1956 – 59, 1960 – 65, 1970 – 1977 කාලවකවානුව චීන ශ්‍රී ලංකා මිත්‍රත්වයන් දියුණු වූ අවධියන් ය.ලෝකයේ බොහෝ රටවල් චීනය ප්‍රතික්ෂේප කළ අවධියේදී ද, චීන නායක මාඕ සේතුං බලයේ සිටි අවධියේ ද චීනය හා සබඳතා පවත්වන්නට ශ්‍රී ලංකාව අමතක කළේ නැත.ඒ නිසාවෙන් වර්තමානය වන විට ලොව අංක එකේ බලවතෙකු වන චීනය බොහෝ අවස්ථාවන්හිදී අපට සහය වන ප්‍රබලයෙකුසේ හැඳින්විය හැකි ය.එදා බණ්ඩාරනායක අගමැති දෙපල වෙනුවෙන් චීන රජය ලබා දුන් ජාත්‍යන්තර සම්මන්ත්‍රණ ශාලාවක්, සිරිමාවෝ බණ්ඩාරනායක මැතිණිය වෙනුවෙන් ඉදිකර නව පරිශ්‍රයක් දෙරට අතර මිත්‍රත්වයේ උත්තරීතර සංකේතයන් ය. හම්බන්තොට වරාය ඉදිකිරීමේ දී වැඩි වන ඇ. ඩො. මිලියන 420ට මුදලින් 85%ක් ලබාදෙන්නේ චීන රජයයි. එලෙස ම, මෙගාවොට් 900ක ධාරිතාවයක් ජාතික විදුලි බල පද්ධතියට එක් කරමින්, දශක කිහිපයක පැවති බලාපොරොත්තුවක් මල්ඵල ගන්වමින් නොරොච්චෝලේ බලාගාරය ඉදිවන්නේ චීනය මගින් ලබාදුන් ඩොලර් මිලියන 891ක ණය ආධාරය මත ය. එපමණක් ද නොව ශ්‍රී ලාංකීය අනන්‍යතාවය පිළිබිඹු වන පරිදි ප්‍රාසාංගික කලා රගහලක් ස්ථාපිත වන්නේ ද ඒ සුහදත්වයේ මිහිරිකම ප්‍රතිඵල ලෙසින් ය..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>01</day>
    </date>
    <link>http://www.dinamina.lk/2011/07/01/_art.asp?fn=f1107016</link>
    <topic>චීන රතු හමුදාවේ නායකයා</topic>
    <author>සුධර්මන් ද සිල්වා 1949 මැයි පළමු වැනිදා ‘කොමියුනිස්ට්’ පුවත්පතේ පළ වූවකි.</author>
    <content>අවුරුදු හැටතුනකට පළමු බටහිර චීනයේ, සෙච්වාන් පළාතේ මා ආන් චවූන් ගමේ දී චූටේ උපන්නේ ය. ඔහුගේ පවුලේ නාමය “චූ” (රතු) යනුයි. පියා ළදරුවාට “ටේ” (සුචරිතය) යයි නම් කෙළේ ය. මේ නමේ අන්වර්ථකම එදා චූටේ ගේ පියා විසින් තේරුම් නොගන්නා ලදී.අද තිස්ලක්ෂයක බලයෙන් යුත් මහාජන නිදහස් හමුදාවේ අණ දෙන මහ සෙනෙවි ධුරය උසුලන තද ගතියෙන් යුතුවම චූටේ, එදා පාසලේදී අකුරු උගත්තේ එහි සරඹ උපදේශකයා විය. 1909 දී යූනාන්හි යුද්ධාභ්‍යාස ආයතනයට ඇතුළු වූ දින සිටම ඔහුගේ ජීවිතය මැරවරයන්ට විරුද්ධ අරගලවලින් පිරී තිබේ.සුන්යත්සෙන් විසින් පිහිටුවන ලද පළමුවැනි විප්ලවවාදී සමාජයට බැඳුණු චූටේ 1911 දී මංචු පරපුර පන්නා, සමූහාණ්ඩුව පිහිටු වූ විප්ලවයේ කණ්ඩායමක් ද 1916 දී යුද්ධ නායක යුවාන් - ෂි - කායිගේ ආඥාදායකත්වය විනාශ කිරීමට උපකාර වූ යූනාන් කැරැල්ල ද මෙහෙය විය. 1920 දී චාං - චී - යාඕ යුද්ධ නායකයා පැන්නූ කැරැල්ලටද ඔහු සහභාගි විය.පිටරටවල ඇවිදියි1920 කාලය් දී අනෙක් ප්‍රගතිශීලීන් මෙන් සන්සත්සන්ගේ කූවෝමිංචාං පක්ෂයට බැඳුනු චූටේ, යුද්ධ නායකයන් හා අවස්ථාවාදීන් එහි විප්ලවවාදී නායකයන්ට ද්‍රෝහිවනු දැක්කේ, ඒ දිනවල නව කොමියුනිස්ට් පක්ෂය පිහිටුවමින් සිටි තරුණයන් සමග සම්බන්ධකම් ඇතිකර ගත්තේ ය. ඉන්පසු ජර්මනියට ගොස් එතැනින් යුරෝපයට ද පසුව අමෙරිකාවට ද ගොස් 1926 වනතුරු එහි සිටියේ ය.යුද්ධ නායකයන් හා ඉඩම් හිමියන් සමග එක්වී චියාංකායි ෂෙක් ප්‍රජාතන්ත්‍රවාදීන් මර්දනය කරන්නට පටන්ගත් විට තන්වාන්හිදී ඔහුට විරුද්ධව නැගීසිටි නායකයන්ගෙන් චූටේ ද කෙනෙකි. කොමියුනිස්ට් යුද හමුදාව - අනාගත චීන රතු හමුදාව පළමුවරට ඇතිවූයේ මෙහිදී ය.රතු හමුදාව මෙහෙයවයියුද්ධ හමුදාවන් රැස්කොට චියාං තන්වාන්හි කැරලිකාරයන්ට පහර දෙද්දී ප්‍රතිවිරුද්ධ හමුදාවන් සංවිධානය කොට චූටේ මහ සෙනෙවි හැටියට ද මා ඕ සේතුං දේශපාලන කොමසාරිස් හැටියටද පත්වී ආපසු පහර දෙන ලදී.කුවෝඕන්වාන් බල වළල්ල බිඳගෙන රතුහමුදාව හැතැප්ම 8000 ක් ගමන්කොට උතුරු චීනයේ ෂාන්ෂි අසල යෙනාන්හී රතු හමුදාවේ අලුත් කඳවුර 1935 දී පිහිටුවා ගන්නා ලදී. “සුප්‍රසිද්ධ මහා ගමන” යනුයෙන් හැඳින්වෙන්නේ ඒ ගමනයි.මහ සෙනෙට් චූටේ ජපනුන්ට පහර දෙයි1937 වන විට, ජපනුන් චීනය සම්පූර්ණයෙන් ආක්‍රමණය කළ නිසා, ඊළඟ අවුරුදු අට තුළදී චූටේ තම බලය ජපනුන්ට විරුද්ධව යෙදීය. චූටේ ගේ නායකත්වය යටතේ රතු හමුදාව ගොවීන් අවදි කරවා ජපනුන්ට විරුද්ධව සටන්කොට නව කෝටියක ජනගහනයක් ඇති ප්‍රදේශ ජපනුන්ගෙන් මුදා ගත්තේ ය. ජපනුන් පරාජය වීමෙන් පසු චියාං කායි ෂෙක් අමෙරිකන් ආධාර ලබා කොමියුනිස්ට්වාදීන්ට වැරෙන් පහර දෙන්නට විය. කල් බලා පසු බසින්නට රතු හමුදාවට සිදුවිය. එහෙත් “මාස කිහිපයකදී තත්ත්වය වෙනස් වේ යයිද තමන් ලබන ජයග්‍රහණයන්ට චියාංට වන්දි ගෙවීමට සිදුවේයයි” ද චූටේ අයෝමය අධිෂ්ඨානයෙන් යුතුව පැවසීය. චූටේගේ මහජන නිදහස් හමුදාව ආපසු පහර දෙන්නට විය. එකින් එක නගර, ගම් නියම්ගම් මුදා ගන්නා ලදී. චියාංගේ හමුදාවල ධෛය්‍ය¡ය පිරිහී ගියේ ය. අවුරුදු දෙකකට පසු චියාං සමාදානය ඉල්ලා මොර දෙන්නට විය.විප්ලවවාදී මහ සෙනෙවිමහාජන නිදහස් හමුදාවේ යුද්ධ මන්ත්‍රණ සභාවේ මුලසුන ගන්නා දක්ෂ නායකයා චූටේ ය. එහෙත් ඔහුගේ නායකත්වයේ රහස නම් එය විප්ලවවාදී නායකත්වයක් වීමයි. නිල් කපු පිළියෙන් කළ යුද්ධ ආයිත්තමෙන්ද රෙදිවලින් කළ පාවහනින් ද සැරසී සිටින චූටේ ගේ මුහුණෙහි නිතර මද සිනහවක් දක්නා ලැබේ.“විමුක්තිය” දෙමින් ඉඩම් ප්‍රතිසංස්කරණ කරමින්ද රතු හමුදාවේ ජයග්‍රහණය සමග එක්වන්ව ගමන් කරයි.පළමුව කුවෝමින්ටානයට යටත්ව තිබියදී චියාං විසින් තම හමුදාවට බලයෙන් බඳවා ගන්නා ලද මිනිසුන්ගේ ගම් නියම්ගම් මහාජන විමුක්ති හමුදාව විසින් මුදා ගත් කල්හී, ඒ හේවායන් ආයුධ හෙලතොත් ඔවුනට ඉඩම් දෙනු ලැබේ.ඒ නිසා චියාං ජයග්‍රහණය කරතොත් නැවතත් ඉඩම් සියල්ලම ඉඩම් හිමියන්ට යන බවද මහාජන විමුක්ති හමුදාව ජයග්‍රහණය කරතොත් තමන්ට ඉඩම් ලැබෙන බවද දන්නා හේවායෝ දහස් ගණනින් චියාං හැරදමා මහාජන නිදහස් හමුදාවට බැඳෙති.මහාජන නිදහස් හමුදාවේ මේසා විශාල ජයග්‍රහණයන්ට හේතුවන එකම එක සත්‍යය කුමක් දැයි චූටේ ගෙන් ඇසූවොත් “මහාජන සහයෝගය” යයි ඔහු එක්වරම පිළිතුරු දෙනවා ඇත.අවුරුදු පසළොසක පළමු චීනයේ රතු හමුදාව චූටේ ගේ නායකත්වය යටතේ “ මහා ගමනක් “ ගියේ ය. එය සේනානයේ කඳවුරු බැඳ ආණ්ඩුව පිහිටුවා ගැනීමටයි. අද චීනයේ රතු හමුදාව චූටේ ගේ නායකත්වය යටතේ තවත් “මහා ගමනක්” යයි. එය චීනය මුදා ගැනීම සම්පූර්ණ කරන්නටය..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>02</day>
    </date>
    <link>http://www.dinamina.lk/2011/07/02/_art.asp?fn=n1107021</link>
    <topic>2005 දී අප බලයට ආවේ නැත්නම්මහජන බැංකුව දැනටමත් විකුණලා</topic>
    <author>ජයසිරි මුණසිංහ</author>
    <content>මීට වසර දහයකට පෙර “බංකොලොත්” යැයි නිල වශයෙන් පිළිගෙන විකුණා දැමීමට නියම වී තිබූ මහජන බැංකුව අද වන විට ජාතියේ ශක්තිමත් ම බැංකුව බවට පත්වීම අතිශයින්ම ආඩම්බර විය හැකි කරුණකැයි ජනාධිපති මහින්ද රාජපක්‍ෂ මහතා අවධාරණය කෙළේය.රාජ්‍ය සම්පත් කිසිවක් විකුණා දැමීම අපේ පිළිවෙත නොවේ යැයි ද ජනාධිපතිවරයා කීය. මහජන බැංකුව බිහි වී වසර 50 ක් පිරීමේ උත්සවය ඊයේ අරලියගහ මන්දිරයේදී පැවැත්විණ. ජනාධිපතිතුමා එහිදී ඉහත අදහස් පළකළේය.මහජන බැංකුවේ 50 වැනි සංවත්සරය නිමිත්තෙන් නව සමරු මුද්දරයක් හා මුල් දින කවරයක්, රුපියල් 1000 ක වටිනාකමකින් යුතු සමරු කාසියක් හා අඩසියවසක ගමන් මඟ විදහා දැක්වෙන සුවිශේෂ සමරු කලාපය නිකුත් කිරීම මෙහිදී සිදුකැරිණි.මෙයට සමගාමීව රට පුරාම පිහිටි මහජන බැංකු ශාඛා හා සේවා මධ්‍යස්ථාන 686 හිම සැමරුම් උත්සව පැවැත්විණි.වසර 1961 ජූලි මාසයේ පළමුවැනිදා එවකට අග්‍රාමාත්‍ය ධුරය දැරූ සිරිමාවෝ ආර්. ඩී. බණ්ඩාරනායක මැතිනියගේ හා සමුපකාර, ආහාර, වෙළෙඳ ඇමැති ටී. බී. ඉලංගරත්න මහතාගේ මඟපෙන්වීම් මත මහජන බැංකුව බිහිවිය.එදවස මෙරට සමුපකාර ව්‍යාපාරයේ පියා ලෙස හැඳින්වූ ශ්‍රීධර වින්සන්ට් සුබසිංහ මහජන බැංකුවේ ප්‍රථම සභාපතිවරයා විය.ස්වර්ණ ජයන්ති සංවත්සරික මහෝත්සවය ඇමැතූ ජනාධිපතිවරයා මෙසේ ද සඳහන් කෙළේය.”මහජන බැංකුව ආ ගමන් මඟ ඉතාම පැසසිය යුතුයි. විවිධ බාධක, දුෂ්කරතා අභියෝග මැදයි ඔබ මේ පනස් වසරට පා තබන්නේ. මීට අවුරුදු කිහිපයකට පෙර මේ බැංකුව නිල වශයෙන් බංකොලොත් බව පිළිගත්තා. ඊට පස්සේ මෙය විකුණා දැමීමට පිඹුරුපත් සකස් කළා. අපි වසර 2005 මේ රටේ පාලනය භාර නොගත්තා නම්, අද මේ බැංකුව විකුණා දමා දසවැනි සංවත්සරය කවුරු හෝ පවත්වන්නට ඉඩ තිබුණා.රාජ්‍ය සම්පත් විනාශ කිරීම අපේ ප්‍රතිපත්තිය නොවෙයි. මහජන දේපොළ අද කඩා වැටෙයි, හෙට කඩා වැටෙයි කියා බොරු මත පතුරුවමින් කටයුතු කරන පිරිසක් ඉන්නවා.රටේ සම්පත් ගිලගන්නට බලා සිටින ආර්ථික ඝාතකයන්ගෙන් ඒවා බේරාගෙන මතු පරම්පරාවලට ඒවා හිමිකර දීම අපි මුහුණ දෙන විශාලම අභියෝග යැයි ද ජනාධිපතිතුමා මෙහිදී අවධාරණය කෙළේය.පනස් වසරක් විවිධ බාධක මැද ඉතා සාර්ථකව ඉදිරියට ඔබ, ඉදිරි වසර පනහ, සියය මීටත් වඩා සාර්ථකව ඉදිරියට යා යුතු වෙනවා. එහිදී ඔබගේ ගනුදෙනුකාර සේවාව මීටත් වඩා ජනතාවාදී ආකාරයට සිදුකළ යුතු වෙනවා. බැංකුවෙන් උදව්වක් ලබාගන්න ආ විට මහජනතාවට වඩාත් සුහදශීලීව, අඩු කාලයකදී එම උදව්ව, සේවාව ඉටුකර දිය යුතුයි. ඉල්ලුම්පත්, ලියකියවිලි තොග පිටින් පිරවීමට ඉඩකඩ නොදිය යුතුයි.ඉල්ලුම් කළ ණය කලට වේලාවට ලබා දිය යුතුයි ජනාධිපතිවරයා මෙහිදී අවධාරණය කෙළේය.බැංකු ණය ලබා දී ඒවා අයකර ගත නොහැකි වූ විට ඇපයට තැබූ දේපොළ විකුණා ණය අයකර ගැනීමේ පිළිවෙතට වඩා බැංකුවෙන් අතහිත ලැබ ව්‍යාපාර දියුණු කිරීමට ගොස් බිඳවැටුණු පිරිස් වෙත ගොස් ඔවුන්ට වැරදුණු තැන් කියා දී නිසි මඟපෙන්වීම වඩාත් අර්ථාන්විත වන්නේ යැයි තමා සිතන බව ද මහින්ද රාජපක්‍ෂ මහතා කීය.බැංකු ණය ගෙවා ගත නොහැකිව අප හමුවට පැමිණි අෙඳීනා නඟන පිරිසට යම් සහනයක් මුලින්ම ලබාදීම වැදගත් යැයි ජනාධිපතිතුමා කීය. මහජන බැංකුව වසර 1958 දී ආරම්භ කිරීමට පිලිප් ගුණවර්ධන මැතිතුමා වැඩපිළිවෙළ දියත් කළා. නමුත්, එය අතරමඟ නතර වුණා. ඊට පස්සේ 1960 නැවත බලයට පත් සිරිමාවෝ බණ්ඩාරනායක මැතිනියගේ නායකත්වයෙන් මේ බැංකුව ඇරඹුණා යැයි ද ජනාධිපතිතුමා මෙහිදී සිහිපත් කෙළේය.මුදල් හා ක්‍රමසම්පාදන අමාත්‍යාංශයේ, ආර්ථික සංවර්ධන හා මහා භාණ්ඩාගාරයේ ලේකම් ආචාර්ය පී. බී. ජයසුන්දර මහතා,පාඩු ලැබූ රාජ්‍ය ආයතන සියල්ලට පාඩමක් උගත හැකි වන සේ මහජන බැංකුව අද දියුණු වී තිබෙනවා. මීට වසර දහයකට පෙර නිල වශයෙන් බංකොළොත් බව පිළිගත් මහජන බැංකුව අද අභීතව නැඟී සිට තිබෙනවා. අනිත් රාජ්‍ය සම්පත්, ව්‍යාපාරවලටත් මෙය ආදර්ශයට ගෙන ඉදිරියට ආ හැකියි කීය.මහජන බැංකුවේ සභාපති ඩබ්ලිව්. කරුණාජීව මහතා - චෙක්පතක් ඇසින් නොදුටු පවුලක, දුප්පත් අම්මා, තාත්තා කෙනෙකුගේ දරුවෙකු ලෙස උපන් තමාට මෙවන් බැංකුවක සභාපති ධුරය පිරිනැමීම ගැන ජනාධිපතිතුමාට හිස නමා ආචාර කරන බව පැවැසීය. මහජන බැංකුවේ ප්‍රධාන විධායක නිලධාරි හා සාමාන්‍යාධිකාරි එන්. වසන්ත කුමාර් මහතා පිළිගැනීමේ කතාව කෙළේය.අමාත්‍යවරුන් වන මෛත්‍රීපාල සිරිසේන, ඒ. එච්. එම්. පවුසි, ජීවන් කුමාරතුංග, ගීතාංජන ගුණවර්ධන, ජනාධිපති ලේකම් ලලිත් සී. වීරතුංග, ආරක්‍ෂක ලේකම් ගෝඨාභය රාජපක්‍ෂ, මහ බැංකු අධිපති අජිත් නිවාඩ් කබ්රාල්, විවිධ අමාත්‍යාංශ ලේකම්වරු, බැංකු රාශියක සභාපතිවරු ඇතුළු මහජන බැංකුවේ සේවක සේවිකාවෝ විශාල පිරිසක් මේ අවස්ථාවට සහභාගි වී සිටියහ..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>02</day>
    </date>
    <link>http://www.dinamina.lk/2011/07/02/_art.asp?fn=n1107022</link>
    <topic>චැනල් 4 වීඩියෝ පටය ළඟදීම පෙන්වනවා</topic>
    <author>මහින්ද අලුත්ගෙදර</author>
    <content>ශ්‍රී ලංකාවේ හමුදාව යුද අපරාධ සිදු කළේ යැයි පවසමින් බ්‍රිතාන්‍යයේ චනල් 4 නාලිකාව මඟින් විකාශනය කළ ව්‍යාජ වීඩියෝ පටයේ මුල් පිටපත ළඟදීම එළිදක්වන බව රජය අවධාරණය කරයි.අපේ වීරෝදාර රණවිරුවන්ට අපහාස කිරීමේ අරමුණින් ඉදිරිපත් කර තිබෙන මේ වීඩියෝ පටය සම්පූර්ණයෙන්ම අසත්‍ය බවත් එය වෙනස් කිරීමට ප්‍රථම දර්ශන හා හඬ ඇතුළත් පටය ලැබී තිබෙන බවත් ආර්ථික සංවර්ධන ඇමති බැසිල් රාජපක්ෂ මහතා පෙන්වා දෙයි.ඇමැතිවරයා මේ බව සඳහන් කළේ කොළොන්නාව, කොටුවිල මාර්ගය කාපට් කර සංවර්ධනය කිරීම ආරම්භ කරමින් පැවැති උත්සවයක් අමතමිනි.  අපේ රටේ ස්වාධීනත්වය නැති කිරීම සඳහා විදේශීය කුමන්ත්‍රණකාරී බලවේග විවිධ ප්‍රචාරයන් ගෙන යන බව කී බැසිල් රාජපක්ෂ මහතා එක් කාලයකදී දරුස්මාන් වාර්තාව රැගෙන ආ බවත් අදවන විට චැනල් 4 අසත්‍ය ප්‍රචාරයන් ගෙන යන බවත් සිහිපත් කළේය.අපේ රටට එරෙහිව ක්‍රියාත්මක වන විදේශ බලවේගයන් සඳහා උදව් දෙන පිරිස් අප අතරම සිටින බව පෙන්වා දුන් ආර්ථික සංවර්ධන ඇමැතිවරයා අමෙරිකානු ඩොලර් වලට හා යුරෝවලට යට නොවන්නැයි ඔවුන්ගෙන් ඉල්ලීමක්ද කළේය. ඇතැමුන් රජය කරන හැම දේකටම විරුද්ධ වන බවත් පුද්ගලික අංශයට විශ්‍රාම වැටුප් ලබා දීම හා පොහොර සහනාධාරය ලබාදීම සම්බන්ධයෙන්ද විරුද්ධ වූ බවත් හෙතෙම කීය.යම් හෙයකින් රටේ සහල් හිඟයක් ඇතිවුවහොත් හිඟයකින් තොරව සහල් බෙදාහැරීම සඳහා මාස හතරක කාලයකට සහල් තොග පවතින බව පෙන්වා දුන් ආර්ථික සංවර්ධන ඇමැතිවරයා අපේ රට ඉතා කෙට් කලකදී සහලින් පෝෂණය වූ බවත් ජනාධිපති මහින්ද රාජපක්ෂ මහතාගේ නායකත්වය යටතේ ලබාදුන් පොහොර සහනාධාරය ඒ සඳහා පදනම සැපයූ බවත් කීවේය. කුමන බාධක පැවතියද රටේ සංවර්ධන කටයුතු කිසිදු ලෙසකින් අඩාල නොකළ බවත් අවම මට්ටමින් සංවර්ධනය වූ ප්‍රදේශ ඉක්මණින්ම සංවර්ධනය කරන බවද කීය. පාර්ලිමේන්තු මන්ත්‍රී දුමින්ද සිල්වා, බස්නාහිර පළාත් ඇමති නිමල් ලංසා මහත්වරු ඇතුළු පිරිසක් මේ අවස්ථාවට එක්ව සිටියහ..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>02</day>
    </date>
    <link>http://www.dinamina.lk/2011/07/02/_art.asp?fn=n11070211</link>
    <topic>විකෘති කළ චිත්‍රපටයක්</topic>
    <author/>
    <content>චැනල් 4 නාලිකාව මගින් පසුගියදා ශ්‍රී ලංකාව අපකීර්තියට පත්කරමින් විකාශනය කළ චිත්‍රපටය, පිටපත් දෙකකින් සකසා ඇති අතර මුල් පිටපත දැඩිසේ විකෘති කරමින් සකස් කළ එකක් බව එහි සංස්කරණය කළ දෙවන පිටපත හා සැසඳීමේ දී තහවුරු වේ.විකෘති කළ එම වීඩියෝ පටයේ දර්ශන කීපයක් පෞද්ගලික නාලිකාවක් ඔස්සේ විකාශය කෙරිණි. එම මුල් වීඩියෝ පටයේ දැක්වෙන ආකාරයට එකිනෙකා දෙමළ භාෂාවෙන් කතා කළ අතර සංස්කරණය කළ දෙවන පිටපතේ ඉංගී‍්‍රසි පසුබිම් කථා අතරින් හොඳින් සිංහල භාෂාවෙන් කතා කරන පිරිසකගේ හඬ ඇසිණි..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>02</day>
    </date>
    <link>http://www.dinamina.lk/2011/07/02/_art.asp?fn=n11070212</link>
    <topic>රිසානාගේ මරණ දඬුවම අත්හිටුවීමට මැදිහත් වූවාට මුස්ලිම් ප්‍රජාවගෙන් ජනපතිට තුති</topic>
    <author>මහින්ද අලුත්ගෙදර</author>
    <content>සෞදි අරාබියාවේ මරණ දඬුවම නියම වී සිටින ශ්‍රී ලාංකික ගෘහසේවිකා රිසානා නෆීක් නිදහස් කර ගැනීම සඳහා ජාති ආගම් භේදයකින් තොරව මැදිහත්වීම සම්බන්ධයෙන් ජනාධිපති මහින්ද රාජපක්ෂ මහතාට මුස්ලිම් ජනතාවගේ ප්‍රණාමය පිරිනමන බව මුස්ලිම් ආගමික නායකයෝ පවසති.මුස්ලිම් කාන්තාවක් යැයි ලඝු නොකොට ඒ මහතා කටයුතු කරන බවත් මුස්ලිම් ජනතාව ජනාධිපති මහින්ද රාජපක්ෂ මහතාට කෘතගුණ සලකන බවත් කොළඹ දවටගහ මුස්ලිම් දේවස්ථානයේ සම සභාපති හා ජාතික සමඟිය සඳහා වන අන්තර් ආගමික සන්ධානයේ ජනාධිපති සම්බන්ධීකාරක ආචාර්ය සෙයිද් හසන් මවුලානා පූජකවරයා පවසයි.රිසානා නෆීක් නැමැති ශ්‍රී ලාංකික තරුණිය සෞදි අරාබියාවේ සේවය කළ නිවෙසේ බිලිඳකු මරණයට පත්කිරීමේ චෝදනාවට වරදකරු කරමින් එරට අධිකරණයක් මඟින් ඇයට මරණ දඬුවම නියම කර ඇති අතර ඇයට සමාවක් ලබා දෙන ලෙස ශ්‍රී ලංකා ජනාධිපති මහින්ද රාජපක්ෂ මහතා එරට රජුගෙන් ඉල්ලීමක් කළේය.එම ඉල්ලීම හේතුවෙන් ඇයගේ මරණ දඬුවම ක්‍රියාත්මක කිරීම තාවකාලිකව අත්හිටුවා තිබෙන අතර රිසානා නෆීක් නිදහස් කර ගැනීම සම්බන්ධයෙන් ශ්‍රී ලංකා විදේශ කටයුතු අමාත්‍යාංශය හරහා එරට රජය සමඟද සාකච්ඡා කර තිබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>02</day>
    </date>
    <link>http://www.dinamina.lk/2011/07/02/_art.asp?fn=n1107023</link>
    <topic>වැඩියෙන් ගත්තොත්මේ අංකයට කියන්න</topic>
    <author>ශීලා උඩුවර</author>
    <content>නියමිත ගණනට වඩා වැඩියෙන් ගාස්තු අය කරන බස්රථ පිළිබඳව ජාතික ගමනා ගමන කොමිසන් සභාවේ වැටලීම් අංශය දවසේ පැය 24 පුරාම වැටලීම් සිදුකරන බව එහි අධ්‍යක්ෂ (ධාවන) විපුල හේවාවලිමුණි මහතා පවසයි.මෙවැනි බස්රථ පිළිබඳව දුරකතන අංක 0112 595555 ට දැනුම් දෙන ලෙසත් එසේ දැනුම් දුන් විට ක්ෂණිකවම ක්‍රියාත්මක වන බවත් ඒ මහතා කීය. නව බස් ගාස්තු චක්‍රය බස්රථවල ප්‍රදර්ශනය කළ යුතු නිසා වැඩිපුර ගාස්තු අයකිරීම් සිදු නොවනු ඇතැයි ද අධ්‍යක්ෂවරයා කීය..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>02</day>
    </date>
    <link>http://www.dinamina.lk/2011/07/02/_art.asp?fn=n1107024</link>
    <topic>චැනල් 4ට-දරුස්මාන්ට එරෙහිවඉතාලිය පුරා අත්පත්‍රිකා බෙදති</topic>
    <author>භක්ති ධර්මපි‍්‍රය මෙන්ඩිස්</author>
    <content>දරුස්මාන් වාර්තාව සහ චැනල් 04 චිත්‍රපටය සම්පූර්ණ අසත්‍ය එකක් බව පවසමින් ඉතාලියේ නගර කිහිපයකම අත්පත්‍රිකා බෙදා හැරීමට ඉතාලියේ සිංහල සංවිධාන කිහිපයක් පෙරේදා (30) පියවර ගෙන තිබේ.ශීඝ්‍ර සංවර්ධනයක් කරා යන ශ්‍රී ලංකාව ආපස්සට හැරවීමත් කොටි ඩයස්පෝරාව ගේ අවශ්‍යතාවන්ට සරිලන විදියට ජාත්‍යන්තර කුමන්ත්‍රණයක් සඳහා මේ නිර්මාණ සිදු කර ඇති බවටත් ඉතාලියේ සිංහල සංවිධාන එකමුතුව චෝදනා කරයි. ඉතාලියේ මිලානෝ, රෝමය, වැනිසිය ඇතුළු තවත් නගර කිහිපයක අත්පත්‍රිකා බෙදා හැර තිබේ. ඉදිරියේ දී දැවැන්ත උද්ඝෝෂණයක් සිදු කිරීමට ද සිංහල සංවිධාන එකමුතුව සැලසුම් කර ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>02</day>
    </date>
    <link>http://www.dinamina.lk/2011/07/02/_art.asp?fn=n1107025</link>
    <topic>වජිර සමරුව අද</topic>
    <author/>
    <content>ප්‍රවීණ පුවත්පත් කලාවේදියකු සහ කවියකු වූ වජිර පැල්පිට මහතාගේ හයවැනි ගුණ සමරු උළෙල අද (02) සවස 5ට බණ්ඩාරනායක අනුස්මරණ ශාලාවේ මිහිලක මැදුරේ දී පැවැත්වේ.වජිර පැල්පිට මහතා විසින් රචිත “වජිර කතා 2” කෘතිය දොරට වැඩීම ද මෙදින සිදුකෙරේ.වජිර පැල්පිට අනුස්භරණ පදනම ‘ඔහු නික්ම ගියේ නැත’ යන මැයෙන් මේ සමරු උත්සවය සංවිධානය කරයි..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>02</day>
    </date>
    <link>http://www.dinamina.lk/2011/07/02/_art.asp?fn=n1107026</link>
    <topic>පේරාදෙණි ඇදුරකුගෙන්නව බැක්ටීරියා විශේෂයක්</topic>
    <author>අසේල කුරුළුවංශ</author>
    <content>වී වගාව ඇතුළු දේශීය කෘෂිකර්මාන්තයේ දී භාවිත කළ හැකි, ස්වභාවික පරිසරයේ පවතින පොහොර වර්ග ශාකයට ලබා ගැනීම වඩා පහසු කරන බැක්ටීරියා මිශ්‍රණයක් පේරාදෙණිය විශ්වවිද්‍යාලයේ කෘෂි විද්‍යා පීඨයේ ජීව විද්‍යා අංශයේ ජ්‍යෙෂ්ඨ මහාචාර්ය සරත් බණ්ඩාර මහතා ඇතුළු කණ්ඩායමක් විසින් හඳුන්වා දී තිබේ. මේ බැක්ටීරියා මිශ්‍රණයේ මිලි ලීටර 200 ක ප්‍රමාණයක් කොම්පෝස්ට් සමඟ මිශ්‍රකර කුඹුරු අක්කරයකට යෙදීමෙන් එහි වසරක කාලයක් සඳහා පොහොර අවශ්‍යතාව සපිරෙනු ඇත.සාමාන්‍ය පොළවේ පවතින නයිට්‍රජන්, පොටෑසියම් හා පොස්පරස් මේ බැක්ටීරියා ක්‍රියාකාරිත්ව මගින් ශාකයට පහසුවෙන් ලබා ගැනීම මගින් වස විෂෙන් තොර වඩා හොඳ අස්වැන්නක් ලබාගත හැකි බව පර්යේෂණ මගින් තහවුරු වී තිබේ.නව ක්‍රමය ක්‍රියාත්මක කිරීම තුළින් රසායනික පොහොර වර්ග මුළුමනින්ම බැහැර කළ හැකි බවත් එමඟින් වඩා සෞඛ්‍ය සම්පන්න ආහාර වේලක් ලබා ගැනීම පමණක් නොව ස්වභාවික පරිසර සුන්දරත්වයද සුරැකෙන බව මහාචාර්ය සරත් බණ්ඩාර මහතා පවසයි.රසායනික පොහොර වර්ග මෙරටට ආනයනය කිරීම සඳහා වාර්ෂිකව රුපියල් මිලියන 50,000ක මුදලක් වැය වන අතර මෙමඟින් එම මුදල් ද රටේ ඉතිරිකර ගැනීමට හැකිවනු ඇත.මෙම බැක්ටීරියා මිශ්‍රණය මිලි ලීටර 200ක ප්‍රමාණයක් රුපියල් 200ක පමණ මුදලකට ගොවීන්ට ලබාගත හැකි බැවින් කෘෂි නිෂ්පාදන සඳහා වැයවන මුදලද මෙමඟින් ගොවීන්ට අවම කරගත හැකියි..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>02</day>
    </date>
    <link>http://www.dinamina.lk/2011/07/02/_art.asp?fn=n1107027</link>
    <topic>උපාලි ධර්මදාසක්‍රිකට් මුල් පුටුවට</topic>
    <author>ප්‍රින්ස් ගුණසේකර</author>
    <content>ශ්‍රී ලංකා ක්‍රිකට් පරිපාලනයට නව අතුරු කමිටුවක් පත්කෙරේ. කලක් ශ්‍රී ලංකා ක්‍රිකට් සභාපතිවරයාව සිටි උපාලි ධර්මදාස මහතා නව ක්‍රිකට් අතුරු කමිටුවේ සභාපති ලෙස පත්ව සිටී.ලේකම් තනතුරට ප්‍රකාශ් ෂාෆ්ටර් මහතා පත්කෙරුණු අතර නිමල් පෙරේරා මහතා භාණ්ඩාගාරික ලෙස පත්කොට ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>02</day>
    </date>
    <link>http://www.dinamina.lk/2011/07/02/_art.asp?fn=n1107028</link>
    <topic>‘තරණය’ පා ගමන දෙවුන්දරින් ඇරැඹේ  </topic>
    <author>චින්තා රණසිංහ, ජයසිරි පේදුරුආරච්චි - ගන්දර සමූහ, කැලුම් බෝධිමාන, තිහගොඩ විශේෂ, ඡයා වික්‍රම සුරේන්ද්‍ර - මාතර විශේෂ මාතර සිට</author>
    <content>යාපනය ශික්ෂණ රෝහලේ ළමා පිළිකා වාට්ටුවක් ඉදිකිරීම සඳහා අවශ්‍ය රුපියල් මිලියන 200 ක අරමුදල් රැස් කිරීම වෙනුවෙන් සංවිධානය කළ “තරණය” පාගමන දෙවුන්දර ප්‍රදීපාගාරය අසලින් ඊයේ (01) ආරම්භ කෙරිණ.පාර්ලිමේන්තු මන්ත්‍රී, තාරුණ්‍යට හෙටක් සංවිධානයේ සභාපති නාමල් රාජපක්ෂ මහතාගේ ප්‍රධානත්වයෙන් ආරම්භ කෙරුණු මේ පාගමන ලබන 27 වැනි දින තෙක් යාපනය දක්වා ගමන් ගැනීමට නියමිතය.උතුරු, වයඹ, උතුරු මැද හා නැඟෙනහිර පළාත්වල ජනතාවට ප්‍රතිකාර ගැනීමට පහසුකම් සැපයෙන යාපනය ශික්ෂණ රෝහලේ ළමා පිළිකා වාට්ටුව ඉදි කිරීම සඳහා කලර්ස් ඔෆ් කරේජ් ට්‍රස්ට් සංවිධානය හා මාස් හෝල්ඩින්ස් ආයතන එක්ව දෙවුන්දර තුඩුවේ සිට පේදුරු තුඩුව දක්වා වන මේ මහා පාගමන සංවිධාන කරති.මෙහිදී ගමන් කිරීමට නියමිත සම්පූර්ණ දුර ප්‍රමාණය කිලෝමීටර් 670 ක් වන අතර එය දිනකට කිලෝ මීටර් 25 - 30 අතර ප්‍රමාණයක් ගමන් ගැනීමට නියමිතය.තරණය පාද යාත්‍රාවේ ප්‍රධාන ආරාධිතයා වශයෙන් එක්වූ පාර්ලිමේන්තු මන්ත්‍රී නාමල් රාජපක්ෂ මහතා එහිදී මෙසේ පැවැසීය.උතුරු සහ නැඟෙනහිර දරුවන්ගේ යහපත් සෞඛ්‍ය තත්ත්වය නැංවීම සඳහා මෙරට පෞද්ගලික අංශ ඉටු කරන කාර්යභාරය වෙනුවෙන් රජයේ ප්‍රණාමය පුද කෙරෙනවා. මාතෘ භූමිය ත්‍රස්තවාදයෙන් මුදා ගැනීමත් සමඟ උතුරු සහ නැඟෙනහිර පීඩිත තත්ත්වයේ සිටි ජනතාව වෙනුවෙන් රජය නිරන්තර අවධානය යොමු කළා.දකුණේ හැදී වැඩී දකුණෙන් දේශපාලනයට ප්‍රවේශ වූ ජනාධිපති මහින්ද රාජපක්ෂ මහතා ප්‍රමුඛ රජය උතුරු නැඟෙනහිර සංවර්ධනය වෙනුවෙන් සිය වගකීම් හා යුතුකම් නොපිරිහෙලා ඉටු කරනවා. එය අපගේ දේශපාලනයයි.මෙම පිළිකා වාට්ටුව යාපනයේ ස්ථාපිත කිරීම පිළිබඳව බොහෝදෙනා විමසනවා. එම ජනතාව වෙනුවෙන් කටයුතු කිරීම රජයේ වගකීමක් ලෙසයි අප දකින්නේ. එය මෙරට පෞද්ගලික අංශයද වටහාගෙන තිබෙනවා. මෙය ලෝකයටම ආදර්ශවත් දැවැන්ත ව්‍යාපෘතියක් ලෙස අප දකිනවා.යාපනය ප්‍රධාන ආර්ථික මධ්‍යස්ථානයක් කිරීමේ අරමුණින් ක්‍රියාත්මක කෙරෙන සංවර්ධන ව්‍යාපෘති හමුවේ මෙය නව ප්‍රවේශයක්. උතුරු සහ නැඟෙනහිර ජනතාවට මෙන්ම ඕනෑම ප්‍රදේශයක සිට A9 මාර්ගය, සංගුපිඩ්ඩි පාලම හරහා ගමන් කොට සිය අවශ්‍යතා සම්පූර්ණ කරගත හැකියි.මහරගම පිළිකා රෝහලේ අධ්‍යක්ෂ කණිෂ්ක කරුණාරත්න මහතා:– මහරගම පිළිකා රෝහලේ රෝගීන් 900ක් පමණ ප්‍රතිකාර ලබනවා. ඉන් 2/3ක් පමණ දුර බැහැරින් පැමිණෙන රෝගීන්. එම රෝගීන්ගේ පවුල්වල සාමාජිකයින් දින ගණන් දුර ගෙවා පැමිණෙන්නේ අසීරුතා මධ්‍යයේ. ඔවුන්ට මෙය මහඟු සේවයක් වනු ඇති.පිළිකා වැළඳීමෙන් මියයන සංඛ්‍යාව ඉතා ඉහළ ගොස් තිබෙනවා. ඒ අනුව පිළිකා මරණ තෙවැනි ස්ථානය ගෙන තිබෙනවා. මෙය සමාජය දැනුවත් වීමෙන් වළකාගත යුතුයි. නවීන තාක්ෂණය සමඟ ප්‍රතිකාර ක්‍රම, ඖෂධ අලුත් වී තිබෙනවා.සත් මාසයක් තුළ දී රජය රුපියල් මිලියන 900ක් පමණ ඖෂධ සඳහා පමණක් වැය කළා. මෙය රජයට දරාගත නොහැකියි. විදෙස් රටවල පිළිකා රෝග නිවාරණය සඳහා ප්‍රජාවගේ සහයෝගය ලබා ගැනෙනවා. අපේ රටටත් මේ Qතරණය ව්‍යාපෘතිය’ ආරම්භක අවස්ථාවක් වනු ඇතැයි මා විශ්වාස කරනවා.දෙවුන්දර ප්‍රදීපාගාරය අසළ පිරිත් සජ්ජායනා මධ්‍යයේ තරණය පා ගමන ආරම්භ කෙරුණු අතර ළමා වාට්ටුව ගොඩනැගීම සඳහා යොදා ගන්නා මුල්ගල දෙවුන්දර සිට යාපනය දක්වා මෙම පා ගමනින් රැගෙන යනු ලබයි.දක්ෂිණ ලංකාවේ ප්‍රධාන සංඝනායක මාතර මන්තින්ද විහාරාධිපති ගැටමාන්නේ ධම්මකිත්ති, දෙවුන්දර ප්‍රාදේශීය සභාවේ සභාපති සුජීව වෙදගේ, කලර්ස් ඔෆ් කරේජ් ට්‍රස්ට් සංවිධානය” භාරකාර මණ්ඩලයේ නියෝජිත හා මාස් (Mas Holdings) ආයතනයේ සමූහ අධ්‍යක්ෂ ඩයන් ගෝමස්, මලල ක්‍රීඩිකා දමයන්ති දර්ශා, බොක්සිං ක්‍රීඩක මංජු වන්නිආරච්චි, ක්‍රිකට් ක්‍රීඩකයන් වන චාමර සිල්වා, ඉෂාර අමරසිංහ, මලින්ද වර්ණපුර, මාලිංග බණ්ඩාර මහත්ම මහත්මීහු ද මේ අවස්ථාවට සහභාගී වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>02</day>
    </date>
    <link>http://www.dinamina.lk/2011/07/02/_art.asp?fn=n1107029</link>
    <topic>කතරගම ඇසළ උළෙලේදෙවැනි දිනය අද</topic>
    <author/>
    <content>රුහුණු කතරගම මහා දේවාලයේ ඇසළ මහා පෙරහරේ දෙවැනි දිනය අදයි.අද ඇසළ පෙරහරට නැටුම් කණ්ඩායම් උඩරට, පහතරට, සබරගමුව හා රුහුණු ප්‍රදේ්ශයට ආවේණික නැටුම් ද අලි ඇතුන්ගෙන් ද යුතුව අලංකාරව වීදි සංචාරය කරයි.කතරගම මහා දේවාලයෙන් ඇරඹෙන දේව පෙරහර ගණදේවාලය, කිරිවිහාරය ඉදිරිපිටින් ගමන් කර මහා දේවාලය ප්‍රදක්ෂිණ කර මහා වාහල් දොරටුවෙන් පිට වීදියට පිවිසේ’එම වීදියේ සතර මහා දේවාලය හා මාරිඅම්මා දේවාලය ඉදිරිපිටින් ගමන්කර පෙරහර වල්ලි අම්මා දේවාලයට පැමිණේ.එම දේවාලයේ දී පෞරාණික චාරිත්‍ර පුද සිරිත් ඉටු කිරීමෙන් පසුව පෙරහැර මහා වීදියේ ගමන් කර මහා දේවාලයට ගෙවදිනු ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>02</day>
    </date>
    <link>http://www.dinamina.lk/2011/07/02/_art.asp?fn=n11070210</link>
    <topic>අනුරපුරට-කතරගමටවිශේෂ දුම්රිය සේවා</topic>
    <author>ශීලා උඩුවර</author>
    <content>කතරගම ඇසළ උත්සවයට හා අනුරාධපුර පිච්චමල් පූජාවට සහභාගිවීමට යන බැතිමතුන්ගේ ගමන් පහසුව සඳහා ප්‍රවාහන ඇමැති කුමාර වෙල්ගම මහතාගේ උපදෙසින් විශේෂ දුම්රිය හා ලංගම බස් සේවා පැවැත්වේ.මේ 8 වැනිදා සිට කතරගම ඇසළ උත්සවය අවසන් වෙන 16 වැනිදා දක්වා විශේෂ බස් හා දුම්රිය සේවා පැවැත්වෙන අතර පිච්චමල් පූජාවට යන අය සඳහා කොළඹ අනුරාධපුරය අතර 8, 9, 10 යන දිනයන්හි විශේෂ දුම්රිය සේවා පැවැත්වෙයි.මේ විශේෂ ප්‍රවාහන සේවා පිළිබඳව දුරකතන අංක 011-2434215 අමතා කොටුව දුම්රිය ස්ථානය වෙතින් ද, 0112328081 අමතා පිටකොටුව බස් නැවතුම වෙතින් ද විස්තර දැනගත හැකිය..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>02</day>
    </date>
    <link>http://www.dinamina.lk/2011/07/02/_art.asp?fn=n11070213</link>
    <topic>හොර රන් බඩු සාදා බැංකුවට උකස් කරකෝටියකට විදලා</topic>
    <author>අසේල කුරුළුවංශ හා නිහාල් ජයවර්ධන</author>
    <content>ව්‍යාජ රන් අභරණ සකස් කැර ඒවා රාජ්‍ය හා පෞද්ගලික බැංකුවලට උකස් කැර රුපියල් කෝටියකට අධික මුදලක් වංචා සහගතව ලබාගත් බව කියන පුද්ගලයන් තිදෙනකු අලවතුගොඩ පොලිසිය පෙරේදා (30) අත්අඩංගුවට ගෙන තිබේ.සැකකරුවන් මෙලෙස ව්‍යාජ ලෙස සකස් කළ රන් අභරණ කිලෝ 3 1/2 ක් මාස 08 ක් වැනි කාලයක් ඇතුළත බැංකුවලට මෙසේ උකස් කැර ඇතැයි පොලිස් පරීක්‍ෂණ මගින් අනාවරණය වේ. සැකකරුවන් සතුව තිබී බැංකුවලට රන් අභරණ උකස් කළ කුවිතාන්සි 460 ක් ද, පොලිසිය සොයාගෙන තිබේ.රන් මතුපිටින් ආලේප කර සැකකරුවන් මහනුවර, දෙයියන්නේවෙල ප්‍රදේශයේ නිවසක මෙම ව්‍යාජ රන් අභරණ සකස් කර තිබෙන බවත්, ඒවා ව්‍යාජ රන් අභරණ බව බැංකු නිලධාරීන් හඳුනාගෙන නොමැති බවත් පොලිසිය පවසයි.සැකකරුවන් ත්‍රිරෝද රථයකින් ගමන් කරමින් සිටියදී අලවතුගොඩ ප්‍රදේශයේදී සිදුකළ සෝදිසි කිරීමකදී එහි රන් භාණ්ඩ උකස් කුවිතාන්සි තොගයක් තිබීම නිසා සැක සිතී පොලිසිය සිදුකළ විමර්ශනයකදී මේ තොරතුරු අනාවරණය වී ඇත.සැකකරුවන් සතුව තිබී ව්‍යාජ ජාතික හැඳුනුම්පත් 05 ක් හා රන් පවුම් 1 1/2 ක් ද පොලිසිය සොයාගෙන ඇත.මධ්‍යම පළාත් ජ්‍යෙෂ්ඨ නියෝජ්‍ය පොලිස්පති ගාමිණි නවරත්න, මධ්‍යම පළාත් නියෝජ්‍ය පොලිස්පති නිහාල් සමරකෝන්, ජ්‍යෙෂ්ඨ පොලිස් අධිකාරි අයි. එම්. කරුණාරත්න, පොලිස් අධිකාරි ගාමිණි ඇල්ලේපොළ, අලවතුගොඩ පොලිස් ස්ථානාධිපති ප්‍රධාන පොලිස් පරීක්‍ෂක නිශාන්ත හෙට්ටිආරච්චි, පොලිස් පරීක්‍ෂක ආර්. එම්. එස්. බණ්ඩාර, පොලිස් සැරයන්වරුන් වන හේරත්, රාජපක්‍ෂ, බන්දුල, පුස්සේගොඩ, පොලිස් කොස්තාපල්වරුන් වන විජේරත්න, වීරසිංහ සහ ආරියදාස මහත්වරු වැඩිදුර පරීක්‍ෂණ පවත්වති..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>02</day>
    </date>
    <link>http://www.dinamina.lk/2011/07/02/_art.asp?fn=n11070214</link>
    <topic>නව පොලිස්පති4දා වැඩ බාරගනී</topic>
    <author>භක්ති ධර්මපි‍්‍රය මෙන්ඩිස්</author>
    <content>ශ්‍රී ලංකා පොලිස් දෙපාර්තමේන්තුවේ 33 වැනි පොලිස්පතිවරයා ලෙස එන්. කේ. ඉලංගකෝන් මහතා ලබන සඳුදා (04) සිය ධූරයේ වැඩ බාර ගනිති..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>02</day>
    </date>
    <link>http://www.dinamina.lk/2011/07/02/_art.asp?fn=n11070215</link>
    <topic>මෙරට ප්‍රථම වෛද්‍ය විද්‍යා කෞතුකාගාරය නම් කෙරේ</topic>
    <author>සන්ධ්‍යා කරුණාරත්න</author>
    <content>බොරැල්ල වෛද්‍ය පර්යේෂණායතනයේ පිහිටි “ද සොයිසා බැක්ටීරියාවේදී” නමැති ගොඩනැඟිල්ල මෙරට ප්‍රථම වෛද්‍ය විද්‍යා කෞතුකාගාරය ලෙස නම් කෙරේ.වසර එකසිය එකොළහක් පැරණි මෙම ගොඩනැගිල්ල වික්ටෝරියා රැජිනගේ දියමන්ති ජුබිලිය වෙනුවෙන් ඉදිකර එවකට සිටි වෙස්ට් රිජ්වේ ආණ්ඩුකාරවරයා විසින් විවෘත කළ එකක් බව වෛද්‍ය පර්යේෂණායතනයේ අධ්‍යක්ෂ වෛද්‍ය අනිල් සමරනායක මහතා පවසයි.බටහිර වෛද්‍ය විද්‍යාවේ ක්‍රමික විකාශන ඉතිහාසය පෙන්නුම් කරන ආකාරයට ඉදිකෙරෙන මෙම කෞතුකාගාරයේ දෙමහල් ගොඩනැගිල්ල පමණක්ම පෞරාණික වටිනාකමකින් යුක්ත බව ද ඒ මහතා කීය.මෙම කෞතුකාගාරය ඉදිකිරීම සඳහා සෞඛ්‍ය අමාත්‍යාංශයේ අනුමැතිය ද, පුරාවිද්‍යා දෙපාර්තමේන්තුවේ හා ජාතික කෞතුකාගාරයේ සහාය ද ලැබී ඇත. බටහිර වෛද්‍ය විද්‍යාව මෙරට විකාශය වීමේදී භාවිතා කළ වෛද්‍ය උපකරණ, පොත්පත් යනාදිය මෙහි තැන්පත් කර ප්‍රදර්ශනය කිරීමට නියමිත ය.1900 ජනවාරි 31 වැනිදා විවෘත කළ මෙම ගොඩනැගිල්ල “ද සොයිසා” පවුලේ ධන පරිත්‍යාගයක් යටතේ ඉදිකර තිබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>02</day>
    </date>
    <link>http://www.dinamina.lk/2011/07/02/_art.asp?fn=n11070216</link>
    <topic>මධ්‍යම තැපැල් හුවමාරුවේ ලියාපදිංචි ලිපි ගොඩ ගැහිලා</topic>
    <author>උපාලි කරුණාරත්න</author>
    <content>කොළඹ මධ්‍යම තැපැල් හුවමාරුවේ ලියාපදිංචි ලිපි අංශයට මේ දිනවල දිනකට ලිපි 40,000 ක් පමණ ලැබෙන බව වාර්තාවේ. විභාග අයදුම්පත්, පාසල්වලට ඇතුල්වීම සඳහා අයදුම්පත්, රැකියා අයදුම්පත් මේ අතර වේ.මෙම නිසා මධ්‍යම තැපැල් හුවමාරුවේ ලියාපදිංචි අංශයට දිනකට එකතුවන ලිපි තේරීම සඳහා අතිරේක කාර්ය මණ්ඩලයක් යොදා ඇති බව තැපැල් සේවා ඇමැති ජීවන් කුමාරතුංග මහතා පැවසීය.මේ නිසා ඉදිරියේදී තැපැල් තදබදය අඩුවේයැයි තැපැල් සේවා අමාත්‍යාංශය බලාපොරොත්තුවේ පළාත් පාලන මැතිවරණය සඳහා තැපැල් කටයුතු බාධාවකින් තොරව කරගෙන යන බවද ඇමතිවරයා සඳහන් කළේය..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>02</day>
    </date>
    <link>http://www.dinamina.lk/2011/07/02/_art.asp?fn=n11070217</link>
    <topic>කදිරගාමර් ඝාතන කුමන්ත්‍රණය සැඟවී යැයි චෝදනා ලැබූ නඩරාජා නොමැතිව නඩුව විභාග කරන්න</topic>
    <author>ශිරෝමි අබයසිංහ</author>
    <content>හිටපු විදේශ අමාත්‍ය ලක්ෂ්මන් කදිරගාමර් මහතා ඝාතනය කිරීමට එල්.ටී.ටී.ඊ. සංවිධානය සූදානම් වන බව දැනගෙනත් ඒ පිළිබඳව ආරක්ෂක අංශවලට නොදැන්වීම සම්බන්ධයෙන් අධිචෝදනා ලැබ සිටින බස්නාහිර ජනතා පෙරමුණේ පාලක ලේකම් නඩරාජා සිවරාජා විදේශ ගතව ඇති බැවින් ඔහු නොමැතිව නඩුව විභාග කිරීමට අධිකරණයේ අවසර ලබා ගැනීමට සාක්කි මෙහෙයවීම සඳහා අගෝස්තු 01 දා දක්වා නඩුව ඊයේ (01) කල් තැබිණි.කොළඹ මහාධිකරණ විනිසුරු දීපාලී විජේසුන්දර මහත්මිය හමුවේ නඩුව විභාග කෙරුණි.විත්තිකරුට අධිකරණය හමුවේ ඊයේ පෙනී සිටින ලෙස මීට පෙර නඩු දිනයේදී ත්‍රස්තවාදී විමර්ශන කොට්ඨාසයේ ස්ථානාධිපති මගින් මීට පෙර දිනයේදී නොතීසි නිකුත් කර තිබූ අතර විත්තිකරු විදේශගතව ඇති බව ස්ථානාධිපතිවරයා අධිකරණයට ඊයේ වාර්තාවක් ඉදිරිපත් කළේය. විත්තිකරු මැලේසියාවේ රැකියාවකට ගිය බව විත්තිකරුගේ මව දැනුම් දුන් බවද වාර්තාවේ සඳහන් කෙරිණි.විත්තිකරු නොමැතිව නඩුව විභාගයට ගැනීම සඳහා අධිකරණයේ අවසර ලබා ගැනීමට සාක්කි ඉදිරිපත් කිරීමට දිනයක් ලබා දෙන ලෙස පැමිණිල්ල වෙනුවෙන් පෙනී සිටි රජයේ අධිනීතිඥ හිමාලි ජයනෙත්ති මහත්මිය අධිකරණයෙන් ඉල්ලා සිටියාය. බාස්කරන් නමැත්තා 2005/01/01 සහ 2005/12/31 අතර කාලයේදී ලක්ෂ්මන් කදිරගාමර් මහතා ඝාතනය කිරීමට සුදුසු අයෙකු සොයන බවට දැනුවත්ව ඒ පිළිබඳව ආරක්ෂ අංශවලට නොදැන්වූයේ යැයි විත්තිකරුට එරෙහිව හදිසි නීතිය යටතේ නීතිපතිවරයා නඩු පවරා තිබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>02</day>
    </date>
    <link>http://www.dinamina.lk/2011/07/02/_art.asp?fn=n11070218</link>
    <topic>ප්‍රදේශ කීපයකට ජලය නෑ</topic>
    <author>අනුෂා ගුරුසිංහ</author>
    <content>කළුතර ඒකාබද්ධ ජල සම්පාදන ක්‍රමයට අයත් කෙත්හේන ජල පවිත්‍රාගාරයට සපයන විදුලි බලය අත්හිටුවීම් හේතුවෙන් ඉරිදා (03) උදේ 8.30 සිට සවස 5.00 දක්වා පහත සඳහන් ප්‍රදේශවල ජල සැපයුම අත්හිටුවීමට සිදුවන බව ජාතික ජලසම්පාදන හා ජලාපවහන මණ්ඩලය දන්වා සිටී.වස්කඩුව, පොතුපිටිය, මොරොන්තුඩුව, කළුතර (උතුර/දකුණ), කටුකුරුන්ද/නාගොඩ, පයාගල, මග්ගොන, බේරුවල, කළුවාමෝදර/මොරගල්ල, දර්ගා නගරය, අලුත්ගම, බෙන්තර, බෝම්බුවල, පිලමිනාවත්ත එම ප්‍රදේශ වේ..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>02</day>
    </date>
    <link>http://www.dinamina.lk/2011/07/02/_art.asp?fn=r1107024</link>
    <topic>රඹුක්කන වෙලන්ගොල්ලජනපදයේ පවුල් 32කටපානීය ජල පහසුකම් නෑ</topic>
    <author>රඹුක්කන උතුර සමූහ - විපුල එස්.කුමාරතුංග</author>
    <content>රඹුක්කන ප්‍රාදේශීය ලේකම් කොට්ඨාසයට අයත් වැලිගමුව වෙලනගොල්ල ජනපදයේ ජීවත්වන පවුල් 32කට බීමට ජලය ලබා ගැනීමට ක්‍රමයක් නොමැති වීමෙන් දීර්ඝ කාලයක් තිස්සේ පීඩා විඳීමට සිදුව තිබේ.2006 වසරේදී සමෘද්ධි ව්‍යාපෘතියක් ලෙස ජනපදයට පහළින් ඇති බොගෝරඔය ආසන්නයේ ළිඳක් බැඳ ජලය එක් රැස්කර බෙදාහැරීම සඳහා කඳු මුදුනක ජල ටැංකියක්ද නිමකර තිබුනද අතරමඟ වැඩ ඇනහිට ඇති නිසා ඒ සියල්ල නටබුන් බවට පත්ව තිබේ.මේ හේතුවෙන් වෙලන්ගොල්ල ජනපදවාසින්ට බීමට මෙන්ම අනෙකුත් අවශ්‍යතා සඳහා වැසි දිනයන්හි ගස්වලට පොල් අතු අග්ගිස් බැඳ ජලය එකතු කර ගන්නට සිදුව තිබේ.මේ ජල යෝජනා ක්‍රමයේ වැඩ ආරම්භයේ සිට උනන්දුවෙන් කටයුතු කළ ජනපදයේ පදිංචි විශ්‍රාමික රජයේ සේවකයකු වන කේ.ඒ.සේනාරත්න මහතා ජල යෝජනා ක්‍රමයේ ඉතිරි වැඩ අවසන්කර ජනපදවාසීන්ට පානීය ජල පහසුකම් සලසා දෙන ලෙසට ඉල්ලමින් බලධාරීන්ට ද ලිඛිතව දැනුම් දී තිබේ.බලධාරීන්ට කොතෙක් මේ ගැන කීවත් එය නොවිසෙඳෙන ප්‍රශ්නයක් බවට පත්ව ඇතැයි ප්‍රදේශවාසීහු කියති.වෙලන්ගොල්ල ජනපද වාසීන්ගේ මෙම පානීය ජල ගැටලුව විසඳීම සඳහා ඇමැති රංජිත් සියඹලාපිටිය මහතා රුපියල් ලක්ෂ පහක මුදලක් වෙන්කර ඇතත්, ජල ව්‍යාපෘතියේ නිමාවක් නොදැකීම පුදුම සහගත යැයිද ඔව්හු කියති.  .</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>02</day>
    </date>
    <link>http://www.dinamina.lk/2011/07/02/_art.asp?fn=r1107021</link>
    <topic>හොරණ රෝහල අසලපහත් බිම් ගොඩකරලා</topic>
    <author>හොරණ විශේෂ - එම්. ඩී. බී. විජයනාථ</author>
    <content>අනවසර ගොඩකිරීම් කර ඉදිකර ඇති ගොඩනැගිලි හේතුවෙන් සුළු වර්ෂාවකට පවා හොරණ මූලික රෝහල අවට ජලයෙන් යටවන බව ප්‍රදේශවාසීහු කියති.මේ ජල ගැලීම් සිදුවන දිනයන්හිදී හොරණ - මතුගම මාර්ගයද ජලයෙන් යටවේ. එනිසා රෝගීන්ට රෝහල වෙත පැමිණීමටද අපහසුය. අවට නිවාස කඩ සාප්පුද ජලයෙන් යටවේ.හොරණ රෝහල අසල පහත් බිම් ගොඩකර ඉදිකර ඇති අනවසර ගොඩනැගිලි ඉවත් නොකළහොත් රෝහල සහ ඒ අසල ඇති සෞඛ්‍ය වෛද්‍යනිලධාරි කාර්යාලයද ජලයෙන් යටවීමේ අවධානමක් පවතින බව රෝහල අසල පදිංචි නාගරික මන්ත්‍රී රොෂාන් කුරුප්පු මහතා (එ. ජ. නි. ස.) පැවැසීය.මාලනී පෙරේරා - කවදාවත් මෙහෙම ජල ගැලීම් සිදුවුණේ නැහැ. මේ වතුර ගැලීම් සිදුවන්නේ මේ අනවසර ඉදිකිරීම් නිසයි. අවට කුඹුරුත් යටවෙනවා.කානු පද්ධතිය එදා තිබුන විදිහට අද නැහැ. ඒව ගොඩකරලා. නගර සභාවෙන් අවසර ගත්තා කියල මේ ඉදිකිරීම් කරල තිබෙනවා. බලපත්‍ර කවුරු දුන්නද කියල දන්නෙ නැහැ.මේ ප්‍රශ්නයට ස්ථිර විසඳුමක් දෙන ලෙස වගකිව යුත්තන්ගෙන් ඉල්ලා සිටිනවා.මේ පිළිබඳව හොරණ ශ්‍රී ලංකා නිදහස් පක්ෂ ප්‍රධාන සංවිධායක කළුතර දිස්ත්‍රික් පාර්ලිමේන්තු මන්ත්‍රී විදුර වික්‍රමනායක මහතා පැවැසුවේ, ප්‍රදේශයේ අනවසර ඉදිකිරීම් රැසක් තිබෙන බවත්, මාස 3 - 4 කට වරක් රෝහල අවට ජලයෙන් යටවෙන බවත්ය.පාර්ලිමේන්තු මන්ත්‍රී විදුර වික්‍රමනායක මහතා මෙසේද කීවේය.මේ ප්‍රදේශය පාලනය කරන්නේ නාගරික සංවර්ධන අධිකාරිය. ඊට අමතරව නගර සභාවක් තිබෙනවා. මෙයට විසඳුම් හොයන්නනම් සියලු දෙනාම එකතුව වැඩපිළිවෙළකට යා යුතුයි. නැතිනම් කොළඹ නගරය සුළු වර්ෂාවකදි යටවෙනවා වාගේම හොරණ නගරයටත් මේ දේ සිදුවනවා. තරාතිරම නොබලා ගතයුතු ක්‍රියා මාර්ග ගෙන නගරයේ වැසියන්ට වෙනුවෙන් ක්‍රියාත්මක විය යුතුයි.  .</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>02</day>
    </date>
    <link>http://www.dinamina.lk/2011/07/02/_art.asp?fn=r1107022</link>
    <topic>ආබාධිත කම්මල් කරුවාටපිහිට වෙන්න</topic>
    <author>බර්ටි ලයනල් උඩුගම්පළ</author>
    <content>කම්මල් කර්මාන්තය තම ජීවිතය මෙන් රැකගැනීමට වෙර දරමින් ප්‍රදේශයේ ජනතාවට අද්විතීය සේවාවක් කරන කම්මල් කරුවකු පිළිබඳව මිනුවන්ගොඩ ප්‍රාදේශීය ලේකම් කොට්ඨාසයේ හෙන්ඩිමහර (54 සී) ග්‍රාමයේදී දැනගන්නට ලැබිණ.ඔහු විජේන්ද්‍ර ආචාරිගේ නන්දසේන නම් අයෙකි. බාලක පක්ෂගාත රෝගයට ගොදුරුවී දෙපා අප්‍රාණිකව තිබුණද මේ කර්මාන්තය පවත්වාගන යෑම ඔහුගේ විශේෂත්වයකි.නන්දසේන මහතා මෙසේ කීවේය. අපේ මේ ප්‍රදේශය ඉස්සර ඉඳන් කම්මල් වැඩට ප්‍රසිද්ධයි. කම්මල් ගණනාවක් දැන් වහල ගිහින්. දැන් පරම්පරාවෙ අය මේ කර්මාන්තය ඉගෙන ගන්න උනන්දු වෙන්නේ නෑ. වයස අවුරුදු තුනේදි මගෙ දෙපා විකෘති වුණා. ඒත් මම මගේ රැකියාව අත් හැරියේ නෑ. මම ගමේ ඇවිදින්නෙ රෝද තුනේ සයිකලයෙන්. එහෙම ගිහින් වැඩ හොයා ගන්නවා. මම හොයන සුළු මුදලෙන් මමයි තාත්තයි ජීවත් වෙනවා. ඉස්සර තරම් වැඩ නෑ.මම පොඩි ගෙයක් හදාගෙන යනවා. එයට කවුරු හෝ උදව් කරනවා නම් හොඳයි..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>02</day>
    </date>
    <link>http://www.dinamina.lk/2011/07/02/_art.asp?fn=r1107023</link>
    <topic>වේයන්ගොඩ දී - ඇල්ල ඔය පාලම ගිලා බැසීමේ අවදානමක</topic>
    <author>අත්තනගල්ල විශේෂ ජයවීර සුගතපාල</author>
    <content>දඩගමුව - පාරමුල්ල හරහා වේයන්ගොඩ පාරේ දී-ඇල්ල ඔය පාලම ගිලා බැසීමේ අවදානමට ලක්වී ඇත.වැලිකොට්ට දමා තාවකාලිකව දැනට පිළියම් කොට ඇතත් වාහනයක් ගමන් ගන්නා විටෙක කඩා වැටීමට බොහෝ සේ ඉඩ ඇති බව ප්‍රදේශවාසීහු පවසති..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>02</day>
    </date>
    <link>http://www.dinamina.lk/2011/07/02/_art.asp?fn=r1107025</link>
    <topic>කුලී ගමන් යන මුවාවෙන් ගංජා ජාවාරමේ යෙදිලා</topic>
    <author>අලව්ව විශේෂ ඒ. කීර්තිසිංහ</author>
    <content>අලව්ව දුම්රිය ගේට්ටුව අසල ලොරියක කලක් තිස්සේ ගංජා විකිණීමේ ජාවාරමක් කරගෙන ගිය අයෙක් අලව්ව පොලීසිය විසින් අත්අඩංගුවට ගෙන තිබේ. කුලී ගමන් යන මුවාවෙන් තිබී ඇති මේ ලොරියේ ආසනයක් යට සඟවා තිබූ ගංජා පැකට් 11 ක් පොලීසිය සොයාගෙන ඇත.ලොරියේ හිමිකරුට හොරෙන් රහසිගතව මේ ජාවාරම කළ බවත්, කුලී ගමන් යෑමෙන් ලැබුණු මුදල් යැයි කියමින් මාසයකට රු. 30,000 බැගින් ලොරි හිමියාට මුදල් ගෙවූ බවටත් පොලීසියේ ප්‍රශ්න කිරීම්වලදී සැකකරු පවසා ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>02</day>
    </date>
    <link>http://www.dinamina.lk/2011/07/02/_art.asp?fn=r1107026</link>
    <topic>කළුතර කසළ බැහැර කරන්න ට්‍රැක්ටර් 07 ක්: සේවකයන්ට විශේෂ ඇඳුමක්</topic>
    <author>නාගොඩ විශේෂ එන්. විජේරත්න</author>
    <content>කළුතර ප්‍රාදේශීය සභාවේ සභාපති ලක්‍ෂ්මන් විදානපතිරණ මහතාගේ සංකල්පයකට අනුව කසළ කළමනාකරණ කමිටුවේ මෙහෙයවීමෙන් කසළ වර්ගීකරණය කිරීමේ හා කසළ බැහැරකරලීමේ නව වැඩපිළිවෙළක් ආරම්භ කර තිබේ.එම නව වැඩපිළිවෙළ යටතේ කසළ ඉවත් කිරීම පිළිබඳ ජනතාව දැනුවත් කිරීමේ නළා පද්ධතියක් ට්‍රැක්ටර්වල සවිකර ඇත. එමෙන්ම එම වැඩසටහනට අනුයුක්ත සේවක පිරිස සඳහා විශේෂිත වූ නිල ඇඳුමක්ද ලබාදී තිබේ. ට්‍රැක්ටර් රථ 7 ක් යොදවා මේ කාර්ය සිදු කරනු ලබයි.කළුතර ප්‍රාදේශීය සභා බල ප්‍රදේශයේ වාණිජමය වශයෙන් වැදගත්වන නාගොඩ රෝහල හන්දිය, සෙන්ට්‍රල් හන්දිය හා නාගොඩ හතරමංහන්දිය මෙන්ම මොරොන්තුඩුව, වස්කඩුව ප්‍රදේශවල මාර්ග දෙපස අතුපතු ගා පිරිසුදු කිරීමේ වැඩපිළිවෙළක්ද ආරම්භ කර තිබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>02</day>
    </date>
    <link>http://www.dinamina.lk/2011/07/02/_art.asp?fn=r1107027</link>
    <topic>වීථි ලාම්පු නැතිකමින්කොටබෝගොඩ ජනතාව අසීරුවෙන්</topic>
    <author>මහනුවර දකුණ විශේෂ ආර්. එම්. රත්නායකගෙනි</author>
    <content>යටිනුවර - කොටබෝගොඩ පුරාණ විහාරස්ථානය ප්‍රාදේශීය බහුකාර්යයන්ගේ මූලස්ථානය බවට ශාසනික සේවාවන්ට අමතරව පත්ව තිබියදීත් හේනාවල සිට එම විහාරස්ථානයට යන මාවතට වීථි ලාම්පු නොමැති නිසා රාත්‍රි කාලයට එම මඟ ගමන් කරන අයට එල්ල වන දුෂ්කරතා එමට බැව් ප්‍රදේශවාසීහු කියති.ත්‍රීරෝද රථවලින් හා යතුරුපැදිවලින් ගමන් ගන්නා අය විසින් රාත්‍රි කාලයේ මේ අඳුරු මාවතේ පයින් ගමන් ගන්නා අයගේ ගමන්මලු කුඩ වැනි දේ කොල්ලකා පලා යන අවස්ථා එමට ඇතත් ඔවුන් රාත්‍රියේ හඳුනාගත නොහැකි නිසා පැමිණිල්ලක්වත් කළ නොහැකි තත්ත්වයක් පවතින බව මේ අකරතැබ්බයන්ට මුහුණ දුන් කිහිපදෙනකුම කීහ.අනංගයංගේ පාරාදීසයක් බවට ද රාත්‍රි කාලයට පත්ව ඇති මේ අඳුරු විහාර මාවතේ කාන්තාවකට තනි මඟ යා නොහැකිවා පමණක් නොව තරුණ දූවරුන් සමඟ මවුපිය, වැඩිහිටියන්ට ද යා නොහැකි තත්ත්වයක් උද්ගතව තිබෙන බව ඉකුත් පොසොන් පොහෝදා විහාරස්ථානය කරා ආගිය බැතිමතුන්ගේ කතාබහෙන් තහවුරු විය.විහාරධිපති වල්ගොව්වාගොඩ සරණංකර මා හිමියන්ගේ මූලිකත්වයෙන් ශාසනික සේවාවන් රැසක් සිදු කෙරෙන කොටබෝගොඩ පුරාණ විහාරස්ථානයේ උන්වහන්සේගේ අනුශාසනා පරිදි රජයේ අනුග්‍රහයෙන් ස්වයං රැකියා සඳහා කර්මාන්ත පුහුණු මධ්‍යස්ථානයක් ඇතුළු බහුකාර්යයන් රැසක් පවත්වාගෙන යති.මේ අනුව දෙනෝදාහක් දෙනා යන එන හේනාවල සිට කොටබෝගොඩ දක්වා වූ විහාර මාවතේ රාත්‍රි කාලයේ උද්ගත දුෂ්කරතා මඟහැරීමට වීථි ලාම්පු සවිකිරීමට කඩුගන්නාව නගර සභාවේත් විශේෂයෙන් මධ්‍යම පළාතේ ප්‍රධාන අමාත්‍ය සරත් ඒකනායක මහතාගේ අවධානය යොමුවිය යුතු බව ප්‍රදේශවාසීහු පෙන්වා දෙති..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>02</day>
    </date>
    <link>http://www.dinamina.lk/2011/07/02/_art.asp?fn=r1107028</link>
    <topic>නිවසක් ඉදිකරන්න නොදුන්නාට තරුණයෙක් උපවාසයක</topic>
    <author/>
    <content>නෝර්වුඩ් වෙන්චර් වතුයායට අයත් ඉඩමක නිවසක් තනා ගැනීමට අවසර නොදුන්නේ යැයි පවසමින් එම වතුයායේ සෙල්වම් ක්‍රිෂ්ණකුමාර් නැමැති තරුණයකු මාරාන්තික උපවාසයක් පෙරේදා (29) ආරම්භ කර තිබේ. නිවස තනා ගැනීම සඳහා තමන් ගෙපළ කැපූ ස්ථානයේ නිවස තනා ගැනීමට බලධාරීන් අවසර දෙනතෙක් උපවාසය අත් නොහරින බව මේ තරුණයා පවසයි.වතුයායේ කොටසක නිවසක් ඉදිකර ගැනීමට වතු පාලකයන් එකඟතාව පළ කිරීමෙන් පසු තමන් ගෙබිම සකස් කළ බවත්, එම අවස්්ථාවේ වතු පාලකයන් නිවස ඉදිකිරීම නවත්වන ලෙස දැනුම් දුන් බවත් ඔහු කීය.මේ සම්බන්ධව කළ විමසීමක දී නොර්වුඩ් වෙන්චර් වතු අධිකාරි මර්වින් රත්නදාස මහතා තරුණයාගේ මව්පියන්ට අයත් නිවස ගරා වැටී තිබියදී එම නිවස අසළ වෙනත් නිවසක් අලුතින් ඉදිකිරීමට එකඟතාව පළ කළ බවත් අදාළ තරුණයා එම ස්ථානයේ නිවස ඉදිනොකොට ප්‍රධාන මාර්ගයට යාබද ඉඩමක නිවස ඉදිකිරීමට සැරසෙද්දී එයට පාලන අධිකාරිය විරෝධය දැක්වූ බවත් පැවසුවේය..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>02</day>
    </date>
    <link>http://www.dinamina.lk/2011/07/02/_art.asp?fn=r1107029</link>
    <topic>වසර මැද ගුරුමාරු වීම් සිදුකරනවා නම් ඉල්ලා අස්වෙනවා</topic>
    <author>පොතුවිල් විශේෂ</author>
    <content>නැඟෙනහිර පළාතේ ගුරු ස්ථාන මාරුව අහෝසිවුණේ නැතිනම් ජුනි 21 වැනි දින රැස්වුණේ නැඟෙනහිර පළාත් සභාවේ අවසාන රැස්වීම බවත්, අපි කවුරුත් ඇමැති හා මන්ත්‍රී ධුරය අත්හැර එළියට යාමට තීරණය කොට ඇති බවත් නැඟෙනහිර පළාතේ අධ්‍යාපන ඇමැති විමලවීර දිසානායක මහතා පැවසුවේය. ගුරු ස්ථාන මාරුවට තමා විරුද්ධ නොවන බවත්, මේ ජූලි මාසයේ ස්ථාන මාරුව කිරීම ඉගෙනීම ලබන සිසු සිසුවියන්ට සිදු කරන අපරාධයක් වන බවද පැවසීය.දෙසැම්බර් මාසයේ හෝ ජනවාරියේ ස්ථාන මාරුව දීම කාටත් අසහනයක් නැති බව පෙන්වා දුන්නේය.නැඟෙනහිර පළාත් අධ්‍යක්ෂ ඇම්. ටී. ඒ. නිසාම් මහතා පළාත් සභාවේ තීරණය හෝ අධ්‍යාපන අමාත්‍යාංශයේ නියෝගය ද ප්‍රතික්ෂේප කරමින් හිතාමතා ගුරු ස්ථාන මාරු කිරීම සභාවට සහ අමාත්‍යාංශයට සිදුකරන අපරාධයක් බවද පැවසීය.පළාත් අධ්‍යක්ෂ අමාත්‍යාංශයේ නියෝගය ප්‍රතික්ෂේප කරන්නේ නම් මේ ඇමැති ධුරයෙන් තේරුමක් නැති බව පැවසීය.මේ ජුනි 17 දින කල්මුනේ පැවති ජනමාධ්‍ය සමුළුවේ දී අධ්‍යාපන ඇමැති විමලවීර දිසානායක, ගමනාගමන හා මාර්ග සංවර්ධන ඇමැති උදුමා ලෙබ්බේ, මන්ත්‍රීවරුන් වන පුෂ්පරාජා, දුල්කර් හසීම් සහ ඇම්. අයි. ඒ. අමීර් මහත්වරු ද මේ සාකච්ඡාවට එක්වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>02</day>
    </date>
    <link>http://www.dinamina.lk/2011/07/02/_art.asp?fn=r11070210</link>
    <topic>නැඟෙනහිර පාසල් සිසුන්ට‘සිසු සැරිය’ ප්‍රවාහන සේවා</topic>
    <author>(ත්‍රිකුණාමලය විශේෂ ඒ. ටී. එම්. ගුණානන්ද</author>
    <content>නැඟෙනහිර පළාතේ පාසල් සිසුන්ගේ ප්‍රවාහන අවශ්‍යතා සපුරාලමින් “සිසු සැරිය” නමින් ජාතික ගමනාගමන කොමිසන් සභාවේ අනුමැතිය යටතේ ප්‍රවාහන සේවාවක් ආරම්භ කළ බව නැඟෙනහිර පළාත් මාර්ගස්ථ මගී ප්‍රවාහන අධිකාරිය කියයි.ප්‍රවේශ පත්‍රයේ වටිනාකමින් අඩක් අයකර නියමිත වේලාවන් වලට පාසල් වෙත රැගෙන යෑම හා පාසල් නිමවීමෙන් පසු ආපසු රැගෙන ඒමට මෙම බස් රථ යොදවා ඇති බව මගී ප්‍රවාහන අධිකාරියේ අධ්‍යක්ෂ ජනරාල් ඩබ්. එම්. එච්. උදයකුමාර මහතා පැවැසීය.ම් අනුව ත්‍රිකුණාමල දිස්ත්‍රික්කයට බස්රථ 12ක් ද මඩකලපුවට බස්රථ 14ක් ද අම්පාරට බස්රථ 18ක් ද යොදවා ඇතැයි අධ්‍යක්ෂ ජනරාල්වරයා පෙන්වා දුන්නේය.මේ ධාවන කටයුතු වෙනුවෙන් බස්රථ ධාවකයන්ට එක් කිලෝමීටරයකට රුපියල් 35ක් ජාතික ගමනාගමන කොමිසම මගින් ගෙවීම සිදුකෙරේ. බස්රථ ධාවනය නොවන ග්‍රාමීය මාර්ග ඉලක්ක කර මෙම සේවාව ක්‍රියාත්මක බව අධ්‍යක්ෂ ජනරාල්වරයා තවදුරටත් පවැසීය..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>02</day>
    </date>
    <link>http://www.dinamina.lk/2011/07/02/_art.asp?fn=s1107021</link>
    <topic>ක්‍රිකට් අතුරු කමිටුවටඋපාලි-ප්‍රකාශ්-නිමල්-සිදත්  </topic>
    <author>ප්‍රින්ස් ගුණසේකර</author>
    <content>ශ්‍රී ලංකා ක්‍රිකට් නව අතුරු කමිටු සභාපති ධූරය තමාට අළුත් තනතුරක් නොවන බව උපාලි ධර්මදාස මහතා පවසයි. ක්‍රිකට් ක්‍රීඩාවට අසීමිතව ආදරය කරන අයෙකු ලෙස ක්‍රීඩාවේ දියුණුවට කැපවී ක්‍රියාකරන බව ධර්මදාස මහතා ඊයේ පැවැති මාධ්‍ය හමුවේදී පැවැසීය.නව ක්‍රිකට් අතුරු කමිටුව පත් කිරීමෙන් අනතුරුව ක්‍රීඩා ඇමැති මහින්දානන්ද අළුත්ගමගේ මහතාගේ ප්‍රධානත්වයෙන් ක්‍රීඩා අමාත්‍යාංශයේදී මේ මාධ්‍ය හමුව පැවැත්වුණි.ශ්‍රී ලංකා ක්‍රිකට් පරිපාලනය ලබන වසරේ මුල් මාසයේ සිට නිලවරණයකින් පත්වෙන සාමාජිකයන්ට භාරදීමට අදහස් කර ඇති හෙයින් කෙටි කාලයකට මේ අතුරු කමිටුව පත්කළ බව ක්‍රීඩා ඇමැතිවරයා මෙහිදී පැවැසීය.හිටපු ක්‍රිකට් අතුරු කමිටුව විසුරුවා හැරීමට හේතු කිසිවක් ප්‍රකාශ නොවුණු අතර ලෝක කුසලාන ක්‍රිකට් තරගාවලියෙන් අනතුරුව ඉවත්වීමේ අවශ්‍යතාව ඔවුන් දැන්වූ බව ක්‍රීඩා ඇමැතිවරයා පැවැසීය.කෙසේවුවද නව ක්‍රිකට් අතුරු කමිටුව ප්‍රවීණ පිරිසකගෙන් සමන්විත හෙයින් ක්‍රීඩාවේ දියුණුවට සැලසුම් සහගත මෙහෙවරක් බලාපොරොත්තුවන බව ඇමැතිවරයා අවධාරණය කළේය.නව ක්‍රිකට් පරිපාලනයට පත්වූ උපාලි ධර්මදාස මහතා 1996-97 කාලයේදී ශ්‍රී ලංකා ක්‍රිකට් සභාපතිවරයා ලෙස කටයුතු කළේය.එමෙන්ම සිදත් වෙත්තමුණි හා ප්‍රකාශ් සාෆ්ටර් යන මහත්වරුන්ද ක්‍රිකට් පරිපාලනයට සම්බන්ධව කටයුතු කළ අය වෙති..</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>02</day>
    </date>
    <link>http://www.dinamina.lk/2011/07/02/_art.asp?fn=s11070210</link>
    <topic>මහේලගේ අගනා ශතකය ශ්‍රී ලංකාවට ජය ගෙනේ</topic>
    <author/>
    <content>ආරම්භක පිතිකරු මහේල ජයවර්ධන විශිෂ්ට පිතිහරඹක නියැලීමෙන් තම එක්දින ක්‍රිකට් දිවියේ 15වැනි ශතකය වාර්තා කරමින් ලබාගත් ලකුණු 114 හේතුවෙන් ශ්‍රී ලංකා පිල එංගලන්තයට එරෙහිව ලකුණු 69ක ජයක් වාර්තා කළේය.ලීඩ්ස් හි හෙඩිංලි ක්‍රීඩාංගණයේදී පැවැත්වූ දෙවැනි එක්දින තරගයේදී පළමුව පන්දුවට පහරදුන් ශ්‍රී ලංකා පිල නියමිත ඕවර 50 අවසානයේදී කඩුලු 5ක් දැවී ලකුණු 309ක් රැස් කළේය.මහේල ජයවර්ධන ලකුණු 144ක් ද කුමාර් සංගක්කාර ලකුණු 69ක් ද ඇන්ජලෝ මැතිව්ස් නොදැවී ලකුණු 46ක් ද රැස් කළහ.පන්දු යැවීමේදි ස්වාන් ලකුණු 42කට කඩුලු 2ක් ද බ්‍රෙස්නන් ලකුණු 70කට කඩුලු 1ක් ද දවා ගත්හ.පිළිතුරු ඉනිම ක්‍රීඩා කළ එංගලන්ත පිලට ඕවර 45.4කදී සියලු දෙනා දැවි රැස් කර ගත හැකි වූයේ ලකුණු 240කි. එංගලන්ත ඉනිමේ වැඩිම ලකුණුලාභියා වූයේ ඔයින් මෝගන්ය.ඔහු ලකුණු 52ක් රැස් කළ අතර ඇලෙස්ටෙයාර් කුක් ලකුණු 48ක් ද, ජොනතන් ට්‍රොට් ලකුණු 39ක් ද, ඉයන් බෙල් ලකුණු 35ක් ද, ක්‍රෙග් කීස්වෙටර් ලකුණු 25ක් ද රැස් කළහ.පන්දු යැවීමේදි සුරාජ් රන්දීව් ලකුණු 43ට කඩුලු 3ක් ද, සුරංග ලක්මාල් 43ට කඩුලු 3ක් හා ජීවන් මෙන්ඩිස් ලකුණු 31කට කඩුලු 2ක් දවා ගත්හ.තරගයේ වීරයා සම්මානය මහේල ජයවර්ධනට හිමිවිය.ශ්‍රී ලංකාව කඩුලු 5ක් දැවී (ඕවර 50) 309මහේල ජයවර්ධන 144, කුමාර් සංගක්කාර 69, ඇන්ජලෝ මැතිව්ස් නොදැවී 46 (ස්වාන් 42/2, බ්‍රෙස්නන් 70/1)එංගලන්තය සියලුදෙනා දැවී (ඕවර 45.4) 240ඔයින් මෝගන් 52, ඇලෙස්ටෙයාර් කුක් 48, ජොනතන් ට්‍රොට් 39, ඉයන් බෙල් 35, ක්‍රෙග් කීස්වෙටර් 25 (සුරංග ලක්මාල් 43/3, සුරාජ් රන්දිව් 43/3, ජීවන් මෙන්ඩිස් 31/2).</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>02</day>
    </date>
    <link>http://www.dinamina.lk/2011/07/02/_art.asp?fn=s1107022</link>
    <topic>අති නවීන ක්‍රීඩා ගම්මානයට වැයවනමුදලින් 80%ක් පෞද්ගලික අංශයෙන්</topic>
    <author/>
    <content>හම්බන්තොට දිස්ත්‍රික්කයේ මීගහජදුර ගම්මානය ආශ්‍රිතව අක්කර දහස් ගණනක භූමි භාගයක් තුළ ඉදිවන අති නවීන ක්‍රීඩා ගම්මානයට වැයවන මුදලින් සියයට 80ක් පෞද්ගලික අංශයෙන් ආයෝජනය කරන බව හම්බන්තොට දිස්ත්‍රික් පාර්ලිමේන්තු මන්ත්‍රී නාමල් රාජපක්ෂ මහතා පවසයි.වසර 2018 දී පැවැත්වෙන පොදුරාජ්‍ය මණ්ඩලීය ක්‍රීඩා උළෙල ඉලක්ක කරගෙන 2016 දී නිම කිරීමට බලාපොරොත්තුවන මේ ක්‍රීඩා ගම්මානය ලොව සුන්දරම එකක් වනු ඇත.ක්‍රීඩා 17 ක් සඳහා අති නවීනතම පහසුකම්වලින් යුත් එළිමහන් ක්‍රීඩා පිටි හා ගෘහස්ථ ක්‍රීඩාගාර ඇතුළු ක්‍රීඩා ගම්මානය තනි පොකුරක් ලෙස විශ්මයජනක ලෙස නිමකිරීම ශ්‍රී ලංකාවේ සැලසුම වී ඇත.හම්බන්තොට මීගහජදුර ගම්මානය මොනරාගල දිස්ත්‍රික්කයට මායිම්ව ඇති හෙයින් ඉදිකෙරෙන දැවැන්ත ක්‍රීඩා ගම්මානය එම දිස්ත්‍රික්ක දෙකටම විශාල ප්‍රයෝජනයක් සැලසෙන බව පාර්ලිමේන්තු මන්ත්‍රී නාමල් රාජපක්ෂ මහතාගේ අදහස විය.කොළඹ මහ බැංකු මූලස්ථානයේ පසුගියදා පැවැති මාධ්‍ය හමුවකදී පොදු රාජ්‍ය මණ්ඩලීය ක්‍රීඩා ගම්මානය පිළිබඳ අදහස් දැක්වූ නාමල් රාජපක්ෂ මහතා පැවැසුවේ මත්තල ගුවන්තොටුපොළ හරහා නැඟෙනහිර මුහුදු තීරයට පහසුවෙන් ළඟාවීමට හැකිවීම ක්‍රීඩා ගම්මානය පිහිටි ප්‍රදේශයේ තවත් විශේෂත්වයක් බවය.එමෙන්ම බදුල්ල බණ්ඩාරවෙල හා නුවරඑළියට ඉතාම පහසුවෙන් යා හැකි ප්‍රවේශ මාර්ග මේ ක්‍රීඩා ගම්මානය හරහා තිබීම මෙහි ඇති තවත් විශේෂත්වයකි.ක්‍රීඩා ගම්මානයට යාබදව තොරතුරු තාක්ෂණ ගම්මානයක්, විශ්වවිද්‍යාල ගම්මානයක් හා පරිගණක ගම්මානයක් ඉදිවීමෙන් මෙහි වටිනාකම මුළු රටටම දැනෙනු ඇති බව පාර්ලිමේන්තු මන්ත්‍රී නාමල් රාජපක්ෂ මහතා වැඩිදුරටත් පැවැසීය.  .</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>02</day>
    </date>
    <link>http://www.dinamina.lk/2011/07/02/_art.asp?fn=s1107023</link>
    <topic>වසර 135 සමරන පාණදුර සාන්ත ජෝන්විදුහල් ක්‍රීඩා පිටිය විවෘත කිරීම අද</topic>
    <author/>
    <content>වසර 135ක ප්‍රෞඪ ඉතිහාසයකට උරුමකම් කියන පානදුරේ සාන්ත ජෝන් ජාතික පාසලේ ක්‍රීඩා පිටිය ශ්‍රී ලංකා ක්‍රිකට් ආයතනයේ මෙහෙයවීමෙන් නවීකරණය කොට අද (2) පෙරවරුවේ විවෘත කිරීමට නියමිතය. මේ අවස්ථාවට අධ්‍යාපන අමාත්‍ය බන්දුල ගුණවර්ධන මහතා සහ ශ්‍රී ලංකා ක්‍රිකට් ආයතනයේ සභාපති ඩී.එස්. ද සිල්වා ඇතුලු මැති ඇමැතිවරු රැසක් සහභාගී වීමට නියමිතය.විදුහලේ ක්‍රිකට් ක්‍රීඩාව 1902දී පමණ ආරම්භ වී ඇති අතර ප්‍රථම ක්‍රිකට් කණ්ඩායම 1910 වන විට දක්ෂතා දක්වමින් ඉදිරියට පැමිණ ඇත.1934 දී සාන්ත ජෝන් බාලිකා ක්‍රිකට් කණ්ඩායම ද ක්‍රිකට් ක්‍රීඩාවේ පෙරමුණට පැමිණ තිබීම විශේෂ සිද්ධියකි.ප්‍රවීන ක්‍රිකට් පුහුණුකරුවකු වූ ජී.සී. රොබට්ස් මහතා 1936දී පාසලට ක්‍රීඩා පිටියක් ගොඩනැගීමට වැයම්කර තිබේ. 1957 දී සාන්ත ජෝන් විදුහල යළි රජයට පවරා ගැනීමෙන් පසුව ආදි ශිෂ්‍ය සංගමය ද මේ කටයුත්තට මුල් තැන දී ක්‍රියා කළේය. 1973 ‘සිරිල් ජෑන්ස් මේලා සැණකෙළිය’ පවත්වමින් ක්‍රීඩා පිටිය නැංවීමේ අරමුදලක්ද ඇරඹීය.පානදුර මන්ත්‍රී ලෙස්ලි ගුණවර්ධන, බ්‍රිගේඩියර් ඩී. රාමනායක වැනි මහත්වරුන්ද විටින් විට මේ සදහා දායක වී ඇත.1977 අගෝස්තු 12දා ක්‍රීඩා පිටියේ පළමු අදියර විවෘත වූ අතර ඉන් පසු අවස්ථා ගණනාවකදීම එහි ඉදිරි සංවර්ධන කටයුතු සිදුවිය.සාන්ත ජෝන් ආදි ශිෂ්‍ය සංගමය දිගින් දිගටම මේ සදහා ප්‍රමුඛත්වය දී ක්‍රියා කළ අතර යළි 2006 වසරේදී උප අනුශාසක එල්. පණ්ඩිතරත්න මහතා ඇතුළු නිලධාරින් පිරිසකගේ මූලිකත්වයෙන් ශ්‍රී ලංකා ක්‍රිකට් ආයතනයේ අවධානය මෙයට යොමු කෙරිණි. පානදුරේ පාසල් සිසුන් සදහා විකල්ප ක්‍රීඩා පිටියක් ලෙස මෙය සංවර්ධනය වූයේ රජයේ පිට පළාත් පාසල් ක්‍රීඩා පිටි දියුණු කිරීමේ වැඩ පිළිවෙළට අදාළවය..</content>
  </post></root>