<?xml version="1.0" encoding="UTF-8" standalone="no"?><root><post>
    <category>NEWSPAPER</category>
    <date>
      <year>2011</year>
      <month>01</month>
      <day>24</day>
    </date>
    <link>http://www.dinamina.lk/2011/01/24/_art.asp?fn=f1101245</link>
    <topic/>
    <author>ජනතා මිත්‍ර</author>
    <content>දිනය 1975 ජූලි 27 ස්ථානය යාපනය පොන්නලායි හින්දු කෝවිල් භූමිය අවට ප්‍රදේශය හිමිදිරියේ පවතින අධික ශීත කාලගුණයක් සමඟ සැලසුමක් සකස් කෙරෙමින් පැවතිණ. ඒ සැලසුම ලෝකයේ භයානකම ත්‍රස්තවාදී කණ්ඩායමේ පළමු මිනිස් බිල්ල ලබාගැනීමට බව බොහෝ දෙනෙකු නොසිතන්නට ඇත.ද්‍රවිඩ ඊළාම් විමුක්ති කොටි සංවිධානය (LTTE), විමුක්තිය උදාකරගැනීම සඳහා තෝරාගෙන තිබෙන ඝාතන සංස්කෘතියේ පළමු බිල්ල ලෙස තෝරාගෙන තිබුණේද දෙමළ ජාතිකයෙකි. ඔහු ජ්‍යෙෂ්ඨ දේශපාලනඥයෙකු වූ එවකට යාපනයේ නගරාධිපතිව සිටි ඇල්ෆ‍්‍රඩ් දොරේඅප්පා මහතාය.වසර 30 අධික කාලයක් තිස්සේ කොටි සංවිධානය ගෙනගිය ඝාතන සංස්කෘතිය තුළින් මරාදමන ලද සිංහල, දෙමළ, මුස්ලිම් ජාතිකයින් සංඛ්‍යාව අතිවිශාලය. ඊට අමතරව තවත් විශාල පිරිසක් අනාථයින් බවට පත්කරන ලද අතර, කරන ලද දේපළ විනාශයද තවමත් නිවැරදිව ගණනය කිරීමට නොහැකිය.ඒ තරමටම එම ඝාතන ඇතුළු සිදුකරන ලද විනාශය අතිමහත්ය. ප්‍රභාකරන් සහ ඔහුගේ තවත් සගයින් දෙදෙනෙකු පළමු ඝාතනය සිදුකිරීමට තෝරාගත් 1975 ජූලි 27 දින යාපනය පොන්නලායි කෝවිලේ පඩිපෙළ අසල වාඩිවී සිටියේ ප්‍රථම මිනිස් බිල්ල ලබාගැනීමේ සැලසුම් සහගත අරමුණෙනි.ඇල්ෆ්‍රඩ් දොරේඅප්පා මහතාගේ පුරුද්දක් වී තිබුණේ ඉරිදා දිනවල කෝවිලට ගොස් යාඥා කිරීමටය. මෙම පුරුද්ද යාපනයේ බොහෝ දෙනෙකුසේම කොටි නායක වේළුපිල්ලේ ප්‍රභාකරන්ද දැන සිටියේය. 1975 ජූලි 27 වෙනි දින දහවල් වනවිට 48 හැවිරිදි ඇල්ෆ‍්‍රඩ් දොරේඅප්පා සිය මිතුරන් දෙදෙනෙකු සමඟ මෝටර් රථයකින් යාපනය පොන්නලායි කෝවිල් භූමියට ළඟාවූහ.ඔවුන් තිදෙනා මෝටර් රථයෙන් බිමට බට පසුව රියදුරු මෝටර් රථය ගස් සෙවණකට ධාවනය කරවීය. කිසිදු සැකයක් නොසිතූ නගරාධිපතිවරයා සහ ඔහුගේ මිතුරන් දෙදෙනා කෝවිල දෙසට ගමන් ඇරඹූහ.“වෙඩි තියපන්, වෙඩි තියපන්, වෙඩි තියපන්” යනුවෙන් යටිගිරියෙන් කෑගසමින් තිදෙනෙක් නගරාධිපතිවරයා දෙසට දිව එන බව දොරේඅප්පාගේ එක් සගයෙක් දුටුවේය. එම තිදෙනාගෙන් එක් අයෙකු අත පිහියක් තිබූ අතර, අනෙක් දෙදෙනාගෙ අත්වල තිබුණේ කොකා ගැස්සීමට සූදානම් වූ රිවොල්වර දෙකකි. නගරාධිපතිවරයාගේ එක් සගයෙක් බියට පත්වී අසල වූ කඩයක් වෙත දිවයන්නට තැත්කළ අවස්ථාවේදී ඔහු එක් තුවක්කුකරුවෙකුගේ ඇඟේ හැප්පුනේය.ඒ සමඟම වෙඩි 6ක් පමණ පත්තු විය. වෙඩි පහරට ලක්වී තුවාල ලැබූව ද දොරේඅප්පා සිය මෝටර් රථය කරා ගමන් කිරීමට දැඩි ආයාසයක් ගත්තේ ය. එහෙත් මෝටර් රථයට යෑමට නොහැකි වූවත් මඳ දුරක් ඒ මේ අත ගමන් කළ යාපනයේ නගරාධිපති ඇල්ෆ‍්‍රඩ් දොරේඅප්පා මහතා බිම ඇදගෙන වැටුණේ අවසන් හුස්ම පොද වාතලයට මුසුකරමිණ.දොරේඅප්පාගේ ඝාතනයෙන් මුළු ශ්‍රී ලංකාවම කම්පාවට පත්වූයේ කිසිඳු බේදයකින් තොරවයි. එවකට පැවති සමඟි පෙරමුණේ ආණ්ඩුව සමගත් එවකට අග්‍රාමාත්‍යවරිය වූ සිරිමාවෝ බණ්ඩාරනායක මැතිනිය සමගත් දොරේඅප්පා කටයුතු කළේ දැඩි මිත්‍රශීලිත්වයකිනි.මෙම ඝාතනයෙන් යාපනයේ දෙමළ ජනතාව ද දැඩිලෙස කම්පාවට පත්වූහ. මෙම ඝාතනයෙන් පසුව වසර 35ක් පමණ උතුරේ පමණක් නොව නැගෙනහිර ද දෙමළ ජනතාවට හැඬූ කඳුළින් ගත කිරීමට සිදුවූයේ කොටි සංවිධානයේ කුරිරුතම ඝාතන සංස්කෘතිය නිසාය.එම ඝාතන සංස්කෘතිය නිසා වැඩියෙන් ම බැට කෑවේ දෙමළ ජනතාව බව රහසක් නොවේ. දොරේඅප්පා පමණක් නොව ඉන් පසුව දෙමළ දේශපාලන නායකයින් රැසක් ම ඝාතනය කිරීමට වේළුපිල්ලේ ප්‍රභාකරන් පසුබට නොවීය.දොරේඅප්පාගේ ඝාතනයෙන් පසුව එක දිගට දියත් කෙරුණු කොටි සංවිධානයේ ඝාතන සංස්කෘතිය නිසා යාපනයේ ජනතාවට තෛපෝංගල් උත්සවය තබා නිදහසේ හුස්ම ගැනීමටත් අවස්ථාවක් තිබුණේ නැත.නමුත් වසර 35කට පසුව යාපනයේ ඇල්ප්‍රඩ් දොරේඅප්පා ක්‍රීඩාංගණයට උතුරේ දෙමළ ජනතාව එක්රොක්වන විට දොරේඅප්පාගේ ඝාතනය අනිවාර්යෙන් ම මතකයට නැගෙන්නට ඇත. එම කුරිරු ඝාතන සංස්කෘතියට තිත තැබූ මහින්ද රාජපක්ෂ ජනාධිපතිවරයා දොරේඅප්පා ක්‍රීඩාංගණයට පැමිණෙනවිට දෙමළ ජනතාව ප්‍රීති ප්‍රමෝදයට පත්වෙමින් ප්‍රතිඋපහාර දැක්වූයේ ඒ නිසා ය.උතුරේ දෙමළ ජනතාව මෙවර තෛපෝංගල් උත්සවය මහත් ඉහළින් සැමරුවේ වසර 30කට පසු ය. කොටි ත්‍රස්තවාදය පැවතුණු කාලයේ දී තෛපෝංගල් උත්සවය සැමරීම තබා නිවසේ නිදහසේ ජීවත්වීමේ අයිතියවත් උතුරේ දෙමළ ජනතාවට නොතිබූ බව රහසක් නොවේ.නමුත් පසුගියදා යාපනය අර්ධද්වීපයම මුළු උත්සවශ්‍රීයක් ගනු ලැබුවේ යාපනයේ මු‍්‍රළු මහත් දෙමළ ජනතාවගේ ම හදවතින් නැගුණු ආදරය, සෙනෙහස නිසාය. මීට විශේෂ හේතුවක් ද තිබුණි. වසර 30 කට පසුව රටේ රාජ්‍ය නායකයා යාපනයට ගොස් එහි රාත්‍රියක් ගතකිරීම මෙහි තිබෙන සුවිශේෂිම කරුණයි. මහින්ද රාජපක්ෂ ජනාධිපතිවරයා දකුණේ සිට උතුරට ගියේ සහෝදරත්වයේ පණිවිඩයක් ද රැගෙනයි.උතුරේ දෙමළ ජනතාව අසලට ම ගොස් ඔවුන් සමඟ තෛපෝංගල් උත්සවයට සහභාගිවීම එම ජනතාව වෙනුවෙන් කරනු ලැබූ විශාල ගෞරවයක් බව දෙමළ දේශපාලන විචාරකයින් පුවත්පත් වාර්තා රැසක් මගින් පෙන්වාදීම ද තවත් විශේෂ සිද්ධියකි. දෙමළ මැති ඇමැතිවරුන් ඇතුළු ඔවුන්ගේ හිතවතුන් කිහිපදෙනෙකු ගෙන්වාගෙන තෛපොංගල් උත්සවය අවශ්‍ය නම් අරලියගහ මන්දිරයේදී සංවිධානය කිරීමට ජනාධිපතිතුමාට හැකියාව තිබුණි.නමුත් මහින්ද රාජපක්ෂ මහතා වෙනත් රාජ්‍ය නායකයින්ට වඩා වෙනස් පුද්ගලයෙකි. ජනතාවගේ හද ගැහෙනා රිද්මය මහින්ද රාජපක්ෂ මහතා ඉතා හොඳින් දනී. එම නිසා ආරක්ෂක හේතු නොව ඕනෑම ගැටලුවක් පැවතුණද මහජනතාව අතරට යෑමට පුළුවන් සෑම අවස්ථාවකදීම එය ක්‍රියාත්මක කිරීමට මහින්ද රාජපක්ෂ මහතා පසුබට නොවේ.කොටි ත්‍රස්තවාදය මුළුමනින්ම පරාජය කිරීම නිසා රටට ලැබෙන ප්‍රතිලාභ දැන් දැන් වැඩිවෙමින් පවතී. 2011 වසරේ ආරම්භයත් සමඟ එම ප්‍රතිලාභ ක්‍රම ක්‍රමයෙන් වැඩිවෙමින් පවතී. ඒ බව විරුද්ධ පක්ෂයේ දේශපාලඥයින් දන්නා නමුත් ඒ බව කටපුරා පැවසීමට ඔවුන් අකමැතිවන්නේ එමගින් කිසිඳු දේශපාලන වාසියක් ගැනීමට නොහැකිවන නිසාය.එම නිසා මෙවර තෛපොංගල් උත්සවය උතුරේ දෙමළ ජනතාව සමරණ ආකාරය විරුද්ධ පක්ෂයේ දේශපාලඥයින්ට එතරම් වැදගත් වන්නේ නැත. ඔවුන්ට අවශ්‍යවන්නේ කොටි ත්‍රස්තවාදය පැවතුණු කාලයේ මෙන් මෙම ජනතාව දිගින් දිගටම පීඩාවිඳීමයි. එසේ වුවහොත් පමණක් ඔවුන්ට දේශපාලන වශයෙන් වාසිලබාගැනීමට හැකිවන බව දෙමළ ජාතික සන්ධානයේ නියෝජිතයෝද හොඳීන් දනිති.නමුත් දෙමළ ජාතික සන්ධානයේ මන්ත්‍රීවරුන්ගේ ක්‍රියා කලාපය, විරුද්ධ පක්ෂයේ නියෝජිතයින්ගේ ක්‍රියා කලාපය ගැන ද උතුරේ දෙමළ ජනතාව හොඳින් දනිති. තවදුරටත් එම ජනතාව රැවටීමට නොහැකි බව ඔප්පුකර ඔවුන් පෙන්වාදුන්නේ යාපනයේ දොරේ අප්පා ක්‍රීඩාංගණයට දහස් ගණනින් එක්රොක්වෙමිනි.මෙවර තෛපොංගල් උත්සවය සැමරීම සඳහා මහින්ද රාජපක්ෂ ජනාධිපතිවරයා සමග යාපනයේ දොරේඅප්පා ක්‍රීඩාංගණයට පැමිණෙන දෙමළ ජනතාවට නිදහසේ සුවය ඉතා හාඳින් දැනුනේ මීට පෙර කොටි ත්‍රස්තවාදීන්ගෙන් සිදු වූ වධ බන්ධනවලට මුළුමනින්ම තිත තැබීමට මහින්ද රාජපක්ෂ ජනාධිපතිතුමාට හැකි වූ නිසා ය.මහින්ද රාජපක්ෂ ජනාධිපතිවරයාද තරුණ කාලයේ සිටම යාපනයේ දෙමළ ජනතාව සමඟ දැඩි මිත්‍රත්වයකින් සිටි බව දෙමළ ජනතාව ඉතා හොඳින් දනිති. කොටි සංවිධානයේ පළමු මිනිස් බිල්ල බවට පත් වූ එවකට යාපනයේ නගරාධිපති වශයෙන් කටයුතු කළ ඇල්ෆ‍්‍රඩ් දොරේඅප්පා මහතාගේ ආරාධනාවකට අනුව මහින්ද රාජපක්ෂ තරුණ මන්ත්‍රීවරයා එදා යාපනයට ගියේ ඒ මහතාගේ මිත්‍රයෙකු වූ එවකට තවත් තරුණ මන්ත්‍රීවරයෙකු වශයෙන් සිටි අනුර බණ්ඩාරනායක මහතා සමගිනි.එදාත් යාපනයේ දෙමළ ජනතාව මහින්ද රාජපක්ෂ,, අනුර බණ්ඩාරනායක යන තරුණ දේශපාලඥයින් පිළිගත්තේ මහත් ගෞරවයකිනි. එදා සිටම මහින්ද රාජපක්ෂ නම් දේශපාලඥයා අසීමිතව දෙමළ ජනතාව ආදරය කරන්නේ අනෙකුත් ජාතීන්ට ආදරය කරන ආකාරයෙන්මය.උතුරේත් දකුණේත් ජනතාව අතර එදා පැවති මිතුදමේ ප්‍රධාන පුරුකක්වූයේ ද එවකට යාපනය නගරාධිපතිව සිටි ඇල්ෆ්‍රඩ් දොරේඅප්පා මහතාය. කොටි ත්‍රස්තවාදයටද කෙසේ හෝ අවශ්‍ය වූයේ මෙම මිත්‍රත්වය විනාශකිරීමටය. ඒ නිසාම ත්‍රස්තවාදීහු දොරේඅප්පා මහතා ඝාතනය කළහ.වසර 30කට පසුව රාත්‍රියක්ත කිරීමට පැමිණි රාජ්‍ය නායකයා පිළිගැනීමට දෙමළ ජනතාව පොරකෑවේ ඇයි ? යන්න පුළුල් ලෙස සාකච්ඡා කළ යුතු කාලීන මාතෘකාවකි. මීට වසර 3, 4කට පෙර උතුරු නැෙඟනහිර තත්ත්වයන් හොඳින් දන්නා කෙනෙකුට මෙම වෙනස ඉතා හොඳින් තේරුම් ගැනීමට අපහසු නොවනු ඇත.කොටි ත්‍රස්තවාදයේ ඝාතන සංස්කෘතිය ක්‍රියාත්මක වූ වකවානුවේදී දෙමළ ජනතාව මෙන්ම සිංහල, මුස්ලිම් ජනකොටස්ද වින්ද දුක්ගැහැට පිළිබඳව අමුතුවෙන් කිවයුතු නොවේ. ඔවුන්ට තෛපොංගල් සමරනවා වෙනුවට සිදුවූයේ ප්‍රභාකරන්ගේ මහ විරු සතියට හා මහවිරු සැමරුමට සහභාගීවීමට ය.ප්‍රභාගේ වුවමනාවට අනුව නිර්මාණය කෙරුණු මහවිරු සැමරුම තනිකරම සිදුකෙරෙණුයේ ඒකාධිපති වියරුවක් වෙනුවෙනි. ඒ සඳහා අකමැති දෙමළ ජනතාව ප්‍රභාකරන් එක්රොක් කරගනු ලබන්නේ බලහත්කාරයෙනි.තුවක්කුව පෙන්වා බලහත්කාරයෙක් දෙමළ ජනතාව එක්රොක් කරගන්නා ප්‍රභාකරන් ඉන් නොනැවතී පාසැල් දරු දැරියන්ද විරු සමරුව වෙනුවෙන් ගෙන්වාගනු ලබන්නේ බලහත්කාරයෙනි. පාසල් දරු දැරියන්ගේ පෙළපාළි සංවිධානය කරන කොටි සංවිධානය ඔවුන්ගේ අතට ප්‍රභාකරන්ගේ විශාල ඡායාරූප ලබාදෙන්නේ වේළුපිල්ලේ ප්‍රභාකරන් බලහත්කාරයෙන් ජාතික වීරවරයෙකු බව පෙන්වීමටයි.මීට අමතරව ළමා සොල්දාදුවන්ගේ පෙළපාළිද සංවිධාන කරනු ලබන්නේ ඔසවාගැනීමටවත් නොහැකි බරඅවි එම දරු දැරියන්ගේ කරමත බලහත්කාරයෙන් පටවලාය.බැරිබරගාතේ මෙම බර අවි ඇතුළු ගිනිඅවි ඔසවාගෙන මෙම දරු දැරියන් ගමන් කරන්නේ මරණ බිය නිසා ය. එසේ නොකළහොත් තමාට හෝ තමන්ගේ මවුපියන්ට නැත්නම් පවුලේ ඥාතියෙකුට මැරුම්කෑමට සිදුවන බව එම දරු දැරියන් අත්දැකීමෙන්ම දන්නේය.තම දූ දරුවන් දකින ඇතැම් මවුපියන් විරු සමරුවට පැමිණෙන්නේ කඳුළු වගුරවමිනි. කිරීමට කිසිම දෙයක් නොමැතිව අසරණව සිටින මෙම මවුපියන්ට ඉතිරිව තිබෙන්නේ කඳුළු වැඟිරීම පමණි. එසේ නොමැතිව තම දූ දරුවන් නැවත තමන්ට ලබාදෙන ලෙස ප්‍රභාකරන්ගෙන් ඉල්ලා සිටීමට එම මවුපියන්ට කිසිදු ශක්තියක් නොමැත.එම නිසා ප්‍රභාකරන්ගේ මහවිරු සතියට බලහත්කාරයෙන් පැමිණීමට සිදු වූ මවුපියන් මෙවර තෛපොංගල් උත්සවය සඳහා පැමිණියේ නිදහස හොඳහැටි භුක්තිවිඳිමින්ය.මීට අමතරව මහජන සතිය සමඟ තවත් වැඩපිළිවෙළක් ප්‍රභාකරන් ඉතා සූක්ෂම ආකාරයෙන් සිදුකළ බව යුනිසෙෆ් සංවිධානයට ද පසුව අනාවරණය වී තිබුණි. කොටි සංවිධානයේ කියුම් කෙරුම් දැනගත් විට පසුකාලයේ දී තරුණ තරුණියන් එම සංවිධානයට එකතුවීමට එතරම් කැමැත්තක් දැක් වූයේ නැත.නමුත් ඒ අඩුව පිරවීම සඳහා ප්‍රභාකරන් යොදාගන්නේ වයස අවුරුදු 10 – 15 අතර දරු දැරියන් ය. බලහත්කාරයෙන් මෙම දරු දැරියන් පැහැර ගත් අතර ඊට එරෙහිවන්නන්ට සිදුවූයේ ජීවිතයෙන් වන්දි ගෙවීමටය. මහජන සැමරුම්වලට පාසල් දරුවන් බලහත්කාරයෙන් කැඳවා ගත්තේ අදාළ විදුහල්පතිවරුන්ට මරණ තර්ජන කිරීමෙන් අනතුරුව ය.මේ විරු සැමරුම්වලදී කොටි ත්‍රස්තවාදීන්ගේ ක්‍රියාකාරකම් වීඩියෝ චිත්‍රපට දර්ශන මගින් ප්‍රදර්ශනය කෙරුණේ එම පාසල් ළමයින්ගේ සිත්වල ආකර්ෂණයක් ඇතිවන පරිද්දෙනි. එමගින් සිදු වූයේ මෙවර මහවිරු සැමරුමට පාසල් සිසුවෙක් වශයෙන් සහභාගිවන දරුවා හෝ දැරිය ලබන වාරයේ දී ළමා සොල්දාදුවෙක් ලෙස ආචාර පෙළපාළියේ ගමන් කිරීමයි. කිසිදු අධ්‍යාපනයක්, රැකවරණයක්, ආදරයක් නොමැතිව මෙම දරුවන් ප්‍රභාකරන්ගේ වුවමනාවන් වෙනුවෙනි.ප්‍රතිලාභ අද මුළු රටටම ලැබෙමින් පවතී. උතුරේ ජනතාවට ලැබෙන හොඳම ප්‍රතිලාභයට උදාහරණයක් වශයෙන් පසුගියදා පැවති තෛයිපොංගල් උත්සවය හැඳින්වීමට පුළුවනි. අද උතුරු නැගෙනහිර දරු දැරියන් නැවත නිදහස් අධ්‍යාපනය භුක්ති විඳිමින් සිටින්නේ ත්‍රස්තවාදය මුළුමනින්ම පරාජය කර තිබෙන නිසාය.කොටි සංවිධානයට සම්බන්ධ වී සිටි ළමා සොල්දාදුවන් යළි පුනරුත්ථාපනය කිරීමේ කටයුතු ද සාර්ථකව සිදුකෙරේ. එසේ සාර්ථක ලෙස පුනරුත්ථාපනය කළ දරු දැරියන් සාමාන්‍ය පෙළ හා උසස් පෙළ හොඳින් සමත් වූ බවටද පසුගිය දිනවල දී තොරතුරු වාර්තා විය. එපමණක් නොව ඔවුන්ගෙන් කිහිපදෙනෙකුම සරසවි වරම් ලැබීමට ද සුදුසුකම් සපුරා ඇත්තේ ය.සයනයිඩ් කරල බෙල්ලේ පැළඳගෙන ගිනි අවිය අතින්දරා ඝාතන සංස්කෘතිය ක්‍රියාත්මක කිරීමට සිටි දරු දැරියන් මෙසේ අධ්‍යාපනය හදාරා රටට දැයට වැඩදායි පුරවැසියන් බවට පත්වන විට ඔවුන්ගේ මවුපියන් කෙතරම් සතුටට පත්වනවා ඇද්ද? සිංහල, දෙමළ, මුස්ලිම් ජනතාවට සහෝදරත්වයෙන් එක්වී රට ආසියාවේ ආශ්චර්ය බවට පත් කිරීම සඳහා හොඳ අවස්ථාවක් උදාවී තිබේ. උතුරේ දෙමළ ජනතාව තෛයිපොංගල් දිනයේ දී මහින්ද රාජපක්‍ෂ ජනාධිපතිතුමාට ආචාර කිරීමට පොර කෑවේ එම කෙළෙහිගුණ ජනාධිපතිතුමා වෙනුවෙන් දැක්වීමට ය..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>25</day>
    </date>
    <link>http://www.dinamina.lk/2011/01/25/_art.asp?fn=n1101251</link>
    <topic>අනුරපුර හිර ගෙදර ගැටුමක්</topic>
    <author>බුද්ධිකා ඉඹුලාන, භක්ති ධර්මපි‍්‍රය මෙන්ඩිස්, අනුරාධපුර මධ්‍යම විශේෂ, අශෝක සේනාරත්න සහ කිත්සිරි වනසිංහ</author>
    <content>අනුරාධපුර බන්ධනාගාරයේ ඊයේ (24) සවස ඇති වූ ගැටුමක් හේතුවෙන් රැඳවියන් තිදෙනකු මියගොස් තවත් විසි එක්දෙනකු තුවාල ලැබූහ.තුවාල ලැබූ පුද්ගලයන් අතර බන්ධනාගාර නිලධාරීන් අටදෙනෙකු සිටින බව අනුරාධපුර රෝහල් අධ්‍යක්ෂක වෛද්‍ය ඩබ්ලිව්. එම්. ටී. බී. විජේකෝන් මහතා පැවැසීය.දෙපිරිස අතර ඇති වූ ගැටුම දුරදිග යෑමෙන් බන්ධනාගාර නිලධාරීන් විසින් වෙඩි තැබීම නිසා රැඳවියන් තුවාල ලබා ඇත.රැඳවියන් එල්ල කළ ගල් මුල් ප්‍රහාරවලට ලක්වීමෙන් බන්ධනාගාර නිලධාරීන් ද තුවාල ලබා තිබේ. ගැටුමෙන් ප්‍රධාන ජේලර් ගාමිණී සිල්වා මහතා ද තුවාල ලබා ඇත.ඉල්ලීම් කිහිපයක් මුල්කර ගනිමින් බන්ධනාගාර රැඳවියන් පනහකට වැඩි පිරිසක් බන්ධනාගාරයේ වහළයකට නැගී විරෝධතාවක නිරත වී සිටි අතර එම පිරිස් බන්ධනාගාර නිලධාරීන්ට ගල් මුල් ප්‍රහාර එල්ල කළ බව පැවැසේ.පසුව මේ තත්ත්වය උණුසුම් වීමත් සමඟ ඔවුන් කලහකාරී ලෙස බන්ධනාගාරය තුළ හැසිරෙමින් ගිනි තැබීම්ද සිදුකර ඇත. පසුව තත්ත්වය මැඩ පැවැත්වීමට බන්ධනාගාර නිලධාරීන් උත්සාහ දරා තිබෙන අතර එය පාලනය කර ගැනීමට නොහැකි වීමත් සමඟ බන්ධනාගාර නිලධාරීන් විසින් වෙඩි තබා ඇති බවත් වාර්තාවේ.වෙඩි වැදීමෙන් බන්ධනාගාර නිලධාරීන් අටදෙනෙක් තුවාල ලැබූහ.මේ අතර ගැටුම අතරතුරදී රැඳවියන් බන්ධනාගාරයෙන් පැන යාමට උත්සාහ දරා ඇත. මේ තත්ත්වය වළක්වාලීම සඳහා බන්ධනාගාරය අවට දැඩි ;පාලිස් ආරක්ෂාවක් යොදවා තිබේ.ඊයේ (24) රාත්‍රී වන විටත් මෙම ගැටුම පාලනය කර ගැනීමට නොහැකි වී තිබුණි. බන්ධනාගාර නිලධාරීහු මේ තත්ත්වය පාලනය කිරීම සඳහා දැඩි උත්සාහයක නිරත වූහ.බන්ධනාගාරයේ සිර මැදිරි කිහිපයකට සහ මුළුතැන්ගෙට රැඳවියන් විසින් ගිනි තබා තිබේ.අනුරාධපුර රෝහලට ඇතුළත් කරන තුවාලකරුවන්ට අවශ්‍ය ප්‍රතිකාර ලබාදීමට විශේෂ වෛද්‍ය කණ්ඩායමක් යෙදවීමට රෝහල් අධ්‍යක්ෂක ඩබ්ලිව්. ටී. බී. විජේකෝන් මහතා පියවර ගෙන ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>25</day>
    </date>
    <link>http://www.dinamina.lk/2011/01/25/_art.asp?fn=n1101252</link>
    <topic>කඩිනම් පරීක්ෂණයකටබන්ධනාගාර කොමසාරිස්අනුරාධපුරයට යයි</topic>
    <author>බුද්ධිකා ඉඹුලාන</author>
    <content>අනුරාධපුරය බන්ධනාගාරයේ දී නිලධාරීන් හා රැඳවියන් අතර ඊයේ (24) රාත්‍රී ඇතිවූ ගැටුමෙන් රැඳවියන් තිදෙනකු මියයාමේ සිද්ධිය සම්බන්ධයෙන් බන්ධනාගාර කොමසාරිස් ජෙනරාල් ඇතුළු නිලධාරීන් පිරිසක් අනුරාධපුරයට යවා පරීක්ෂණ පැවැත්වීමට පුනරුත්ථාපන හා බන්ධනාගාර ප්‍රතිසංස්කරණ ඇමැති චන්ද්‍රසිරි ගජධීර මහතා උපදෙස් දී ඇත.මීට අමතරව බන්ධනාගාරයේ සිටි කාන්තා රැඳවියන් සියල්ල අනුරාධපුර සංචාරක බංගලාවට ගෙන ගොස් තාවකාලිකව රඳවා තැබීමටද ඇමැතිවරයා නියෝග කර තිබෙන බව අමාත්‍යාංශයේ ලේකම් ඒ. දිසානායක මහතා ‘දිනමිණ’ට පැවැසීය.ඇමැතිවරයාගේ උපදෙස් අනුව බන්ධනාගාර කොමසාරිස් ජෙනරල් මේජර් ජෙනරල් බී.ආර්. ද සිල්වා, බන්ධනාගාර කොමසාරිස් ලක්ෂ්මන් සිල්වා, අමාත්‍යාංශයේ අතිරේක ලේකම් බී.කේ. එස්. රවීන්ද්‍ර ඇතුලු නිලධාරීන් පිරිසක් ඊයේ (24) රාත්‍රියේම අනුරාධපුර බන්ධනාගාරය බලා පිටත්ව ගොස් ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>25</day>
    </date>
    <link>http://www.dinamina.lk/2011/01/25/_art.asp?fn=n1101253</link>
    <topic>පෙට්‍රල් ආනයන බද්දරුපියල් 10කින් පහළට</topic>
    <author>සුභාෂිනි සේනානායක</author>
    <content>පෙට්‍රල් ආනයන බද්ද වහා ක්‍රියාත්මක වන පරිදි රුපියල් 10 කින් අඩු කිරීමට රජය පියවර ගෙන ඇත.ලෝක වෙළෙඳ පළේ තෙල් මිල ඉහළ යාමත් සමග ලංකා ඛනිජ තෙල් සමාගම සහ ලංකා ඉන්දියන් තෙල් සමාගම රුපියල් 15 ක පාඩුවක් මත තෙල් විකිණීම හේතුවෙන් පෙට්‍රල් ආනයන බද්ද පහත දැමීමට රජය ක්‍රියා කර තිබේ.ලෝක වෙළඳ පළෙහි තෙල් මිල විශාල ලෙස ඉහළ ගොස් ඇත. මහජනතාව මත එම බර නොපටවන්නැයි ජනාධිපති මහින්ද රාජපක්ෂ මහතා උපදෙස් දී තිබෙන බැවින් මේ තීරණය ගත් බව ඛනිජ තෙල් කර්මාන්ත අමාත්‍යාංශයේ ලේකම් ටයිටස් ජයවර්ධන මහතා දිනමිණට පැවසීය.මේ අනුව රුපියල් 15 ක්ව පැවති පෙට්‍රල් ආනයන බද්ද රුපියල් 5 දක්වා අඩු කර තිබේ. වසරකට මෙරට පෙට්‍රල් පරිභෝජනය ලීටර මිලියන 400 කි. මේ බදු සහනය ලබාදීමට මහා භාණ්ඩාගාරයට රුපියල් මිලියන 4000 ක් වැය කිරීමට සිදු වේ..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>25</day>
    </date>
    <link>http://www.dinamina.lk/2011/01/25/_art.asp?fn=n1101254</link>
    <topic>යුද අධිකරණය බලයලත් අධිකරණයක්ද? තීන්දුව අද</topic>
    <author>ශිරෝමි අබයසිංහ</author>
    <content>යුද අධිකරණය බලය ලත් අධිකරණයක්ද නැත්ද පිළිබඳ ශ්‍රේෂ්ඨාධිකරණ අර්ථ නිරූපණ තීන්දුව අද (25) අභියාචනාධිකරණයේ දී ප්‍රකාශයට පත් කිරීමට නියමිතය.සිය මන්ත්‍රී ධූරය අහිමි වීමට එරෙහිව හිටපු යුද හමුදාපති සරත් ෆොන්සේකා මහතා අභියාචනාධිකරණයට ඉදිරිපත් කළ පෙත්සම විභාගයට ගැනීමේදී යුද අධිකරණය බලයලත් අධිකරණයක්ද නැත්ද යන්න පිළිබඳව අර්ථ නිරූපණය ලබා ගැනීම සඳහා ශ්‍රේෂ්ඨාධිකරණය වෙත යෙමු කෙරිණි.ඩබ්. එල්. ආර්. සිල්වා, ඒ. ඩබ්ලිව්. එස්. සලාම් සහ උපාලි අබේරත්න මහත්වරුන්ගෙන් සමන්විත අභියාචනාධිකරණ විනිශ්චය මණ්ඩලය හමුවේ ෆොන්සේකා මහතාගේ පෙත්සම විභාගයට ගැනිණි..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>25</day>
    </date>
    <link>http://www.dinamina.lk/2011/01/25/_art.asp?fn=n1101255</link>
    <topic>වෙනත් පක්‍ෂවලට සහාය දෙන්නනාම යෝජනා භාර දෙන්න බෑ</topic>
    <author>දයා පෙරේරා</author>
    <content>වෙනත් දේශපාලන පක්‍ෂයකට සහයෝගය දීමේ අරමුණින් යම් පක්‍ෂයක් හෝ ස්වාධීන කණ්ඩායමක් හෝ පළාත් පාලන ඡන්දයේදී නාමයෝජනා ඉදිරිපත් කරවීමෙන් වළකින්නැයි මැතිවරණ කොමසාරිස් දයානන්ද දිශානායක මහතා සියලුම පිළිගත් දේශපාලන පක්‍ෂ ලේකම්වරුන්ට දන්වා ඇත.දේශපාලන පක්‍ෂයකට සහයෝගය දීමට එසේ තවත් පක්‍ෂයක් හෝ ස්වාධීන කණ්ඩායමක් හෝ ඉදිරිපත් කරවීම අනවශ්‍ය පරිදි මහජන මුදල් විනාශ කිරිමක් විය හැකි බැවින් එම ක්‍රියාව නොකරන ලෙස ද කොමසාරිස්වරයා වැඩිදුරටත් සඳහන් කර තිබේ.පිළිගත් දේශපාලන පක්‍ෂයක ඕනෑම පළාත් පාලන ආයතනයකට නාම යෝජනා ඉදිරිපත් කළ හැකි බවත් හෙතෙම පෙන්වා දී ඇත. පළාත් පාලන ඡන්ද විමසීම සඳහා නාම යෝජනා භාරගැනීම බ්‍රහස්පතින්දා (27) දහවල් 12.00 ට අවසන් වේ. ස්වාධින කණ්ඩායම් ඇප මුදල් තැන්පත් කිරීම හෙට (26) දහවල් 12.00 ට නිම වේ..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>25</day>
    </date>
    <link>http://www.dinamina.lk/2011/01/25/_art.asp?fn=n1101256</link>
    <topic>චෙන්නායි මහා බෝධියටකොටි හිතවාදීන්ගෙන්බියගුලු ප්‍රහාරයක්</topic>
    <author/>
    <content>ශ්‍රී ලංකා බෞද්ධ සමාජය ප්‍රකෝප කිරීමේ අදහසින් කොටි හිතවාදීන් පිරිසක් විසින් ඊයේ (24) රාත්‍රී ඉන්දියාවේ චෙන්නායිනුවර පිහිටි මහබෝධි විහාරස්ථානයට අසාර්ථක ප්‍රහාරයක් එල්ල කර පලාගොස් තිබේ.ත්‍රිරෝද රථ 15 කින් පමණ රාත්‍රී 9.00 ට පැමිණ ඇති කොටි හිතවාදී මැරවරයින් පිරිසක් විසින් විහාරස්ථාන භූමියේ නවතා තිබූ වාහනවලට සහ ගොඩනැඟිලිවලට පොලු මුගුරු හා ගල්මුල්වලින් පහර දී තිබේ.මේ පහරදීමෙන් එම විහාරස්ථානයේ සිටි සිවුදෙනකුට සුළු තුවාල සිදු වී ඇති බවත් වාර්තාවේ. මේ සිද්ධිය වීමත් සමඟම මදුරාසියේ පොලිස් කොමසාරිස්වරයා ප්‍රමුඛ පොලිස් ප්‍රධානීන් විසින් වහාම විහාරස්ථානයට විශේෂ පොලිස් ආරක්ෂාව ලබාදී එහි ආරක්ෂාව තරකොට තිබේ. ඉන්දීය ධීවරයින් දෙදෙනකු ශ්‍රී ලංකා නාවික හමුදාව විසින් මරා දමන ලදැයි ව්‍යාජ මතයක් මුල්කරගෙන ඊයේ චෙන්නායිහිදී ශ්‍රී ලංකා විරෝධී විරෝධතා ව්‍යාපාර කොටි හිතවාදීන් විසින් පවත්වා ඇත. එම පිරිස් අතරින් මේ පහරදීම සිදුකරන්නට ඇතැයි විශ්වාස කරයි..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>25</day>
    </date>
    <link>http://www.dinamina.lk/2011/01/25/_art.asp?fn=n1101257</link>
    <topic>උගත් පාඩම් කොමිසමටඅමෙරිකාවෙන් පැසසුම්</topic>
    <author>මහින්ද අලුත්ගෙදර</author>
    <content>ශ්‍රී ලංකාවේ උගත් පාඩම් හා ප්‍රතිසන්ධාන කොමිසමේ ක්‍රියාදාමය බෙහෙවින්ම අගය කරන බව අමෙරිකානු රාජ්‍ය දෙපාර්තමේන්තුව පවසයි.මේ කොමිසමේ කටයුතු වඩා හොදින් කරගෙන යාමට හා එහි ක්‍රියාකාරිත්වය සාර්ථක කරගැනීම සඳහා අමෙරිකානු රජයේ පූර්ණ සහාය ලබාදෙන බව අමෙරිකානු රාජ්‍ය දෙපාර්තමේන්තුවේ නියෝජ්‍ය ලේකම් පිලිප් ක්‍රවුලි සඳහන් කර ඇත.හෙතෙම මේ බව පවසා ඇත්තේ මාධ්‍ය සාකච්ඡාවක් සඳහා සහභාගි වූ පසු මාධ්‍යවේදියකු නැඟූ® පැනයකට පිළිතුරු දෙමිනි. යුද ගැටුම් පැවැති කාල සමය පිළිබඳව හා ඉන් අනතුරුව ක්‍රියාත්මක විය යුතු ආකාරය පිළිබඳව සොයාබැලීම සඳහා මෙය පත්කර තිබෙන අතර ශ්‍රී ලංකාවේ විශාල පිරිසක් දැනටමත් ඒ සඳහා සාක්ෂි ඉදිරිපත් කර ඇත.ඕනෑම ජාතියකට, ඕනෑම පුද්ගලයකුට මේ සඳහා සාක්කි සැපයීමට ශ්‍රී ලංකා රජය අවස්ථාව ලබාදී තිබෙන අතර, ඒ සම්බන්ධයෙන් තමා බෙහෙවින්ම සතුටට පත්වන බවද හෙතෙම ප්‍රකාශ කර තිබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>25</day>
    </date>
    <link>http://www.dinamina.lk/2011/01/25/_art.asp?fn=n1101258</link>
    <topic>ශ්‍රී ලංකාව වේගයෙන් සංවර්ධිත මාර්ගයට ඇවිත්</topic>
    <author>මහින්ද අලුත්ගෙදර</author>
    <content>යුද ගැටුම් පැවැති රටවල් හා සැසඳීමේදී ශ්‍රී ලංකාව ඉතා වේගයෙන් සංවර්ධන මාර්ගයට පැමිණ තිබෙන බව එක්සත් ජාතීන්ගේ සරණාගතයන් පිළිබඳ මහ කොමසාරිස් කාර්යාලය පවසයි.අභියෝගයන් හමුවේ නොසැළී රට වෙනුවෙන් නිවැරැදි තීන්දු තීරණ ගනිමින් රට මෙහෙයවන නායකයා ලෙස ජනාධිපති මහින්ද රාජපක්‍ෂ මහතා ලෝවැසි සැමගේ ප්‍රසාදයට ලක්ව ඇතැයි එක්සත් ජාතීන්ගේ සරණාගතයන් පිළිබඳ මහ කොමසාරිස් කාර්යාලයේ ශ්‍රී ලංකා නියෝජිත මයිකල් ස්වැක් මහතා සඳහන් කරයි.ඒ මහතා මේ බව ප්‍රකාශ කළේ විදේශ කටයුතු නියෝජ්‍ය ඇමැති නියොමාල් පෙරේරා මහතා සමඟ එම අමාත්‍යාංශයේ දී පැවැති සාකච්ඡාවකදීය.ශ්‍රී ලංකාවේ යුද ගැටුම්වලින් පසුව අභ්‍යන්තර වශයෙන් අවතැන් වූවන්ගේ වර්තමාන තත්ත්වය, සරණාගතයන් සඳහා රැකවරණ පතන්නන්ගේ ගැටලු හා මිනිස් ජාවාරම වැනි කරුණු රැසක් කෙරෙහි මේ සාකච්ඡාවේදී අවධානයට යොමු කළේය.එවැනි කරුණු සම්බන්ධයෙන් ශ්‍රී ලංකා රජය කැපවීමෙන් ක්‍රියා කරන බවද ඒ මහතා කීය. එක්සත් ජාතීන්ගේ සරණාගතයන් පිළිබඳ මහ කොමසාරිස් කාර්යාලය වෙත ශ්‍රී ලංකා රජයෙන් ලැබෙන ප්‍රශංසනීය සහයෝගය අගය කළ ශ්‍රී ලංකා නියෝජිතවරයා දෙපාර්ශවය අතර ක්‍රියාකාරී මට්ටමින් යහපත් සබඳතා පවතින බවද සඳහන් කළේය..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>25</day>
    </date>
    <link>http://www.dinamina.lk/2011/01/25/_art.asp?fn=n1101259</link>
    <topic>තැපැල් දෙපාර්තමේන්තුවේඅතිකාල වර්ජනය අවසන්</topic>
    <author>උපාලි කරුණාරත්න</author>
    <content>තැපැල් දෙපාර්තමේන්තුවේ වෘත්තීය සමිති එකමුතුව පසුගිය 21 දා සිට ආරම්භ කළ අතිකාල වර්ජනය ඊයේ (24) මධ්‍යම රාත්‍රියේ සිට අත්හිටුවීය.වෘත්තීය සමිති නියෝජිතයෝ, තැපැල් සේවා ඇමැති ජීවන් කුමාරතුංග මහතා සමඟ තැපැල් අමාත්‍යාංශයේ ඊයේ (24) පැවැති සාකච්ඡාවේදී මේ තීරණයට එළැඹිණ..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>25</day>
    </date>
    <link>http://www.dinamina.lk/2011/01/25/_art.asp?fn=n11012510</link>
    <topic>නෝර්වුඩ් වතුකරයෙන්ඔළු දෙකේ වසු පැටියෙක්</topic>
    <author>අසේල කුරුළුවංශ</author>
    <content>නොර්වුඩ් බල ප්‍රදේශයට අයත් ග්ලැන්කන් ඕල්ඩ් වතුයායේ කම්කරු පවුලකට අයත් ගව පට්ටියක එළදෙනෙකු ඔළු දෙකක් සහිත වසු පැටවකු ඊයේ (24) ප්‍රසූතකැර තිබේ.නිරෝගීව පසුවන මේ වසුපැටවා දැකබලා ගැනීමට විශාල පිරිසක් එම ස්ථානයට පැමිණෙමින් සිටිති..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>25</day>
    </date>
    <link>http://www.dinamina.lk/2011/01/25/_art.asp?fn=n11012511</link>
    <topic>මවට බාරදී පලාගිය කත අත්අඩංගුවට ගැනීමට නියෝග</topic>
    <author>සිරිසේන රාජපක්ෂ</author>
    <content>මාස පහක් පමණ වයසැති තම පිරිමි දරුවා සිය මවට භාරදී පලාගොස් සිටින කාන්තාවක් අත්අඩංගුවට ගෙන අධිකරණයට ඉදිරිපත් කරන ලෙස කොළඹ අතිරේක මහේස්ත්‍රාත් දුලානි අමරසිංහ මහත්මිය නියෝග කළාය.කැළණිය පොලීසියේ ළමා හා කාන්තා කාර්යාංශයේ කාන්තා උප පොලිස් පරීක්ෂක විජයලත් මහත්මිය විසින් කොළඹ ප්‍රධාන මහේස්ත්‍රාත් අධිකරණයට මේ බව දන්වා සිටීමෙන් අනතුරුව අතිරේක මහේස්ත්‍රාත්වරිය මේ නියෝගය කළාය. මෙම සිද්ධිය පිළිබඳව පසුගිය දෙසැම්බර් 31 වෙනි දින කැලණිය පෙලිසියට ලැබුණ දුරකථනයකට අනුව කැලණිය පොලිසියේ ස්ථානාධිපති අජන්ත පුෂ්පකුමාර මහතා ගේ උපදෙස් මත කාන්තා උප පොලිස් පරීක්ෂකවරියන් වන විජයලත් හා ප්‍රබෝධනී යන අය විසින් මේ පිළිබඳව කරන ලද පරීක්ෂණ වලින් පසු දරුවාගේ මව ජෙනී අනුරාධා බවත් දරුවාගේ නම කවිදු මලින්ද බවත් හඳුනාගෙන තිබේ.මීට කලෙකට පෙර මෙම කාන්තාව කුවේට් රටේ රැකියාවක නිරතව සිටියදී අනියම් සම්බන්ධයක් හේතුවෙන් මෙම දරුවා ලැබී ඇති අතර පසුව ඇය දරුවා සමග ශ්‍රී ලංකාවට පැමිණ කාටත් හොරා දරුවා ගැලවීමේ හමුදාවකට භාරදී ඇත.පසුව මේ බව ඇගේ සැමියාට දැනගන්නට ලැබී දරුවා රැගෙන විත් කාන්තාවගේ මවගේ ගෙදර නවතා සිටියදී කඩේට යන බව පවසා දරුවා මවට භාරදී ඇය පලාගොස් ඇති බව පොලිසිය අධිකරණයට වැඩිදුරටත් දන්වා සිටියේය..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>25</day>
    </date>
    <link>http://www.dinamina.lk/2011/01/25/_art.asp?fn=n11012512</link>
    <topic>දැරිය දූෂණය කළ හිටපු කොස්තාපල්සහ සගයන් රක්ෂිත බන්ධනාගාරයට</topic>
    <author>සිරන්ජනී කුමාරි</author>
    <content>බාලවයස්කාර දැරියක අපහරණය කොට දූෂණය කිරීමේ චෝදනාවට අධිකරණයට ඉදිරිපත් කළ හිටපු කොස්තාපල් පෙම්වතා ඇතුළු පුද්ගලයින් දෙදෙනෙකු ලබන මස 02 වන දින දක්වා රක්ෂිත බන්ධනාගාරගත කරන ලෙස මාළිගාකන්ද ප්‍රධාන මහේස්ත්‍රාත් ජී.එල්. ප්‍රියන්ත මහතා නියම කළේය.මඟහැරුණු දුරකථන ඇමතුමක් මගින් දැන හඳුනා ගත් බාලවයස්කාර පෙම්වතියව සැකකරු කොළඹට ගෙන්වා මෙලෙස දූෂණය කර ඇති බවට අධිකරණයෙන් කරුණු අනාවරණය විය.නුවරඑළිය ප්‍රදේශයේ පදිංචිකාරියක වන දැරිය සමඟ දුරකථන ඇමතුම් මගින් සම්බන්ධතා ඇති කර ගෙන සැකකරු මාස කිහිපයක්ම ගත වී ඇති බවට පොලිසිය අධිකරණයට දැන්විය.දැරිය සිය මිතුරියකගේ මළ ගෙදරක යන බව පවසා කොළඹට පැමිණ ඇති අතර එහිදී සැකකරු මරදාන ප්‍රදේශයේ ලැගුම්හලකට ඇය ගෙනගොස් දූෂණය කර තිබේ.මරදාන පොලිසිය හා යුද හමුදාව ඒකාබද්ධව ලැඟුම්හල් පරීක්ෂා කිරීමේදී මෙම දෙදෙනා අත්අඩංගුවට ගෙන දැරිය බාලවයස්කාර තැනැත්තියක් බැවින් පොලිසියට බාර දී තිබේ.එහිදී සැකකරු පොලිස් සේවයේ සිට වැඩ තහනමකට ලක්වූ අයෙක් බවට තොරතුරු අනාවරණය වී තිබේ.ගුණපාලගේ අජිත් කුමාර යන සැකකරු හා දූෂණයට ආධාර අනුබල දුන් බව කියන අවහන්හල් හිමිකරු හා ආඳන් බානු යන සැකකරුවන් මෙලෙස බන්ධනාගාරගත කෙරිණ.දැරිය ගැළවීම් හමුදා බාරයට පත් කළ මහේස්ත්‍රාත්වරයා සිද්ධියට අදාළ වෛද්‍ය වාර්තාවක් ඊළඟ නඩු දින ගොනු කරන ලෙසට පොලිසියට නියම කළේය..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>25</day>
    </date>
    <link>http://www.dinamina.lk/2011/01/25/_art.asp?fn=n11012513</link>
    <topic>ලක්ෂ 4ක හෙරොයින් සමඟ ‘බඩෝවිට දෝනි’ හා ගෝලයා අත්අඩංගුවට</topic>
    <author>චන්ද්‍රිකා පෙරේරා</author>
    <content>හෙරොයින් පැකට්කර විකුණමින් සිටි බඩෝවිට දෝනි’ හා පාතාල ප්‍රබලයෙක් , කුඩු පැකට් 840ක් සමඟ ගල්කිස්ස පොලිසිය මගින් අත්අඩංගුවට ගෙන තිබේ.සැකකරුවන් ලඟ තිබී සොයාගත් හෙරොයින් පැකට් තොගය රුපියල් ලක්ෂ හතරකට අධික වටිනාකමකින් යුතු බව පොලිසිය පවසයි.බන්ධනාගාර ගතව සිටින බඩෝවිට සුදාගේ ප්‍රධාන ගෝලයා හා කල්ලි සාමාජිකාවක් වන දෝනි නමැති 21 හැවිරිදි කත මෙසේ අත්අඩංගුවට ගෙන ඇති බව පොලිසිය කීය.අත්අඩංගුවට ගෙන ඇති දෝනි නමැති සැකකාරිය තම ශරීරයේ හෙරොයින් පැකට් සඟවාගෙන ගල්කිස්ස, දෙහිවල, නැදිමාල අවට ප්‍රදේශයේ සැරිසරමින් මත්ලෝලීන්ට ඒවා විකුණන බවට පොලිසියට තොරතුරු ලැබී තිබිණි. ඒ අනුව කුඩු පැකට් 40ක් ලඟ තබාගෙන සිටියදී ඇය අත්අඩංගුවට ගෙන තිබේ.ඇගෙන් ප්‍රශ්න කිරීමේදී හෙළිකළ තොරතුරු මත අනෙක් තැනැත්තා අත්අඩංගුවට ගෙන තිබෙන අතර ඔහු ළඟ තිබී හෙරොයින් පැකට්ටු 800ක් අත්අඩංගුවට ගත් බව පොලිසිය කීය. මොහු නැදිමාලේ පදිංචි 25 හැවිරිදි අයෙකි.‘වෙලේ සුදා’ සිදුකළ කුඩු ව්‍යාපාරය තමන් දෙදෙනා සිදුකරන බවත් ඔහුට කුඩු ලබාදුන් තැනැත්තා මේ දෙදෙනාට ද හෙරොයින් ලබාදෙන බවත් අත්අඩංගුවට පත් සැකකරු හා සැකකාරිය පොලිසියට පවසා ඇත.මෙසේ කුඩු ලබා දෙන පුද්ගලයා තමන් නොහඳුනන බව ඔවුන් ප්‍රකාශකර තිබේ.බන්ධනාගාර ගතව සිටින තම ප්‍රධානියා වන ‘වෙළේ සුදා’ විසින් මේ ව්‍යාපාරය දැනට ද මෙහෙයවන බව ඔවුන් හෙළිකර තිබේ.අත්අඩංගුවට පත් සැකකරු හා සැකකාරිය රැඳවුම් නියෝග මත රඳවාගෙන ගල්කිස්ස පොලිසිය මගින් වැඩිදුරටත් ප්‍රශ්න කරගෙන යයි.සිද්ධිය පිළිබඳ නියෝජ්‍ය පොලිස්පති දයා සමරවීර මහතාගේ උපදෙස් මත ගල්කිස්ස ජ්‍යෙෂ්ඨ පොලිස් අධිකාරී හේමන්ත අධිකාරී මහතාගේ මෙහෙයවීමෙන් ගල්කිස්ස පොලිසිය පරීක්ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>25</day>
    </date>
    <link>http://www.dinamina.lk/2011/01/25/_art.asp?fn=n11012514</link>
    <topic>ප්‍රා: මාධ්‍යවේදීන්ගේ තාක්ෂණ හා කුසලතාව දැනුම වර්ධනයටවැඩමුළුවක් ප්‍රවෘත්ති දෙපාර්තමේන්තුව මගින් පෙබ 01 වෙනිදා</topic>
    <author>ස්වර්ණා විජේකෝන්</author>
    <content>ප්‍රාදේශීය මාධ්‍යවේදීන්ගේ තොරතුරු තාක්‍ෂණ දැනුම සහ කුසලතාව වර්ධනය කිරීම සඳහා ලබන පෙබරවාරි පළමුවැනිදා වැඩමුළුවක් පැවැත්වීමට රජයේ ප්‍රවෘත්ති දෙපාර්තමේන්තුව සැළසුම් කර ඇත.රජයේ ප්‍රවෘත්ති දෙපාර්තමේන්තුව සහ උසස් අධ්‍යාපන අමාත්‍යාංශයට අනුබද්ධ ජාතික මාර්ගගත දුරස්ථ අධ්‍යාපන අංශය එක්ව වැඩමුළුව සංවිධානය කෙරේ. දිවයිනේ මධ්‍යස්ථාන විස්සක් ඒකාබද්ධව පැවැත්වීමට නියමිත මෙම එක්දින වැඩමුළුව සඳහා දිවයිනේ සියලුම ප්‍රාදේශීය මාධ්‍යවේදීන්ට සහභාගි විය හැකි බව රජයේ ප්‍රවෘත්ති අධ්‍යක්‍ෂ ජනරාල් මහාචාර්ය ආරියරත්න ඇතුගල මහතා දිනමිණට ප්‍රකාශ කළේය.කොළඹ, ගාල්ල, ගම්පහ, කළුතර, මාතර, රත්නපුර, අම්පාර, යාපනය, මඩකලපුව, වව්නියාව, ත්‍රිකුණාමලය, පොළොන්නරුව, බදුල්ල, අනුරාධපුර, මොණරාගල, හම්බන්තොට, කෑගල්ල, කුරුණෑගල සහ මහනුවර යන දිස්ත්‍රික්කවලදී මෙම ඒකාබද්ධ පුහුණු වැඩසටහන පැවැත්වීමට නියමිත වේ.මාධ්‍ය භාවිතයේදී අත්‍යවශ්‍ය අන්තර්ජාල භාවිතය, ඊමේල්, ඡායාරූප සංස්කරණය, රූප ජාලගත කිරීම ආදිය කෙරෙහි මෙම වැඩමුළුවේදී අවධානය යොමු කෙරේ..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>25</day>
    </date>
    <link>http://www.dinamina.lk/2011/01/25/_art.asp?fn=n11012515</link>
    <topic>රු.ලක්ෂ 37 ක් වංචා කළව්‍යාපාරිකයා රිමාන්ඩ් භාරයට</topic>
    <author>සිරිසේන රාජපක්ෂ</author>
    <content>විනිමය පාලන පනතේ වගන්ති 07 සහ 2006 මූල්‍ය විසුද්ධිකරණ වැළැක්වීමේ පනතේ වගන්ති 03 උල්ලංඝනය කරමින් රුපියල් ලක්ෂ තිස්හතක (37) පමණ මුදලක් වංචා කළ බව කියන ව්‍යාපාරිකයකු පෙබරවාරි මස 03 වෙනිදා දක්වා රිමන්ඩ් භාරයේ තබන ලෙස කොළඹ ප්‍රධාන මහේස්ත්‍රාත් රෂ්මි සිංගප්පුලි මහතා ඊයේ (24) නියෝග කළේය.අපරාධ පරීක්ෂණ දෙපාර්තමේන්තුවේ මූල්‍ය අංශයේ පොලිස් පරීක්ෂක රොෂාන් මස්ඉඹුල මහතා අධිකරණය වෙත වාර්තාවක් ඉදිරිපත් කරමින් සිද්ධියට අදාළව තවදුරටත් පරීක්ෂණ පවත්වන බවත් තවත් එක් සැකකරුවකු අත්අඩංගුවට ගැනීමට ඇති බවත් පවසමින් එතෙක් මෙම සැකකරු රිමාන්ඩ්භාරයේ තබන ලෙස කරන ලද ඉල්ලීමකට අනුව ප්‍රධාන මහේස්ත්‍රාත්වරයා එසේ නියෝග කළේය.මෙසේ රිමාන්ඩ්භාරයට පත්කෙරුණේ් කාදර් හෂීම් මොහොමඩ් නමැත්තෙකි.ශ්‍රී ලංකා මහ බැංකුවේ බුද්ධි ඒකකයේ අධ්‍යක්ෂවරයා විසින් කරන ලද පැමිණිල්ලකට අනුව අපරාධ පරීක්ෂණ දෙපාර්තමේන්තුව විසින් පරීක්ෂණ පවත්වන අතර ශ්‍රී ලංකාව තුළ ක්‍රියාත්මක වන පුද්ගලික බැංකු කීපයක් මාර්ගයෙන් මෙම මහා පරිමාණ වංචාව සිදුකර ඇතැයි හෙළි වී තිබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>25</day>
    </date>
    <link>http://www.dinamina.lk/2011/01/25/_art.asp?fn=r1101251</link>
    <topic>ගංවතුරට යටවෙන ඉඩමකසරුසාර එළවළු වගාවක්</topic>
    <author>කඩුවෙල සමූහ සමන්ති මීරියගල්ල</author>
    <content>ගංවතුරෙන් නිරන්තරව පීඩාවට ලක්වෙමින් කොරටු වගාවේ යෙදෙන ඉහළ බෝමිරිය, කඩුවෙල පදිංචි ඩබ්ලිව්. පී. චන්ද්‍රලතා මහත්මිය වරින්වර තම වගාවේ හෙට දවස පිළිබඳව අවදානමක් දැරූ දිරිය.ඇය බෝමිරිය සමෘද්ධි බැංකු සංගමයේ සාමාජිකාවක වශයෙන් වගාව සඳහා බැංකු ණය ලබා ගනිමින්, ස්වභාවික පරිසරයේ බාධාවන්ට ශක්තිමත්ව මුහුණ දෙමින් සාර්ථකව තම වගාව කරගෙන යන්නීය. කඩුවෙල සමෘද්ධි මහ සංගමයේ ව්‍යාපෘති කළමනාකරු පුෂ්පා කරසිංහ මහත්මිය ඒ ගැන මෙසේ කීවාය.චන්ද්‍රලතා බෝමිරිය සමෘද්ධි බැංකු සංගමය මගින් රු. 5000 සිට උපරිම රුපියල් ලක්‍ෂයේ ණය දෙකක් දක්වා ලබාගෙන තම වගාවන් දියුණු කර ගත් කාන්තාවක්. ඇයත්, ඇගේ සැමියාත් අක්කර 02 ක පමණ භූමි භාගයක වගා කටයුතු කරගෙන යනවා. මේ ඉඩම ඔවුන්ට අයිති ඉඩමක් නොවෙයි. මේ වගාව වසර 2 කදී දෙවරක් ගංවතුරට යට වුණා.බටු, මිරිස්, මෑ කරල්, පතෝල, කරවිල සහ පිපිඤ්ඤා වැනි එළවළු මොවුන් වගා කරනවා. උදේ පාන්දර හයට විතර කොටුවට එන මේ අය රාත්‍රී හත පමණ වනතුරු වගා කටයුතුවල යෙදෙනවා. පැය 12 ක් පමණම කැපවී සිටින්නේ වගාව වෙනුවෙන්. ජංගම එළවළු වෙළඳුන්ට වගේම පිටකොටුවෙ මැනිං වෙළෙඳපොළේ වෙළඳුන්ට එළවළු අලෙවි කරනවා. සමෘද්ධි කුඩා කණ්ඩායමේ සාමාජිකයන් වගාවට අත්උදව් ලබා දෙනවා.වගාව ගංවතුරෙන් විනාශ වූ පසුව කඩුවෙල සමෘද්ධි මහ සංගමය හරහා කෘෂිකර්ම පර්යේෂණ සහකාර නිලධාරියාගේ ද නිර්දේශය අනුව රු. 40000/- වන්දි මුදලක් ණය සංරක්‍ෂණ වන්දියක් වශයෙන් ප්‍රදානය කළා.විශේෂයෙන්ම මේ අය ගංවතුරෙන් වගාව විනාශ වූ විටදීත් නියම විදියට ණය වාරික ගෙවීම් කළේ බොහෝ දේ කැප කරගෙන.ඉදිරි කාලයේදී ගංවතුරෙන් වගාව විනාශ වීමට විකල්පයක් විදියට රනාල ප්‍රදේශයේ නව ඉඩමක වගා කරන්නයි මේ අය බලාපොරොත්තු වෙන්නෙ..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>25</day>
    </date>
    <link>http://www.dinamina.lk/2011/01/25/_art.asp?fn=r1101252</link>
    <topic>මවුපියන් අහිමි පානදුර පාසල්දරුවන් පිරිසකට නොමිලේ පොත්පත්</topic>
    <author>පානදුර උතුර සමූහ සුසිල් රත්නවීර</author>
    <content>උගතුන් පිළිබඳව ශ්‍රී ලංකාවට ගැටලුවක් නැති බවත්, ගැටලුවක් වී ඇත්තේ බුද්ධිමතුන් හිඟවීම බවත්, පතපොතේ දැනුමෙන් පමණක් රට ගොඩනැගීමට නොහැකි බවත්. ජනාධිපති සම්බන්ධිකරණ ලේකම් හා ජනාධිපති ජ්‍යෙෂ්ඨ උපදේශක විමල් ගීගනගේ මහතා පානදුරේ දී පැවසීය.මවුපියන් අහිමි වූ පානදුර පාසල්වල ඉගෙනුම ලබන සිසු දරු දැරියනට නව වර්ෂය සඳහා අවශ්‍ය පොත් සහ ලිපිද්‍රව්‍ය බෙදාදීම නිමිත්තෙන් පානදුර පුරහලේ පැවැති උත්සවයක ප්‍රධාන ආරාධිතයා ලෙස සහභාගි වෙමින් ඒ මහතා මේ බව කීවේය.306 ඒ 1 දිස්ත්‍රික් උප සිංහාධිපති උපාලි ජයවර්ධන මහතා ප්‍රධාන පානදුර මධ්‍යම ලියෝ ලයන් සිංහ සමාජය, පානදුර මධ්‍යම සිංහ සමාජය හා පානදුර මධ්‍යම ලියෝ සමාජය සංවිධානය කළ මේ පොත් බෙදාදීමේ උත්සවයේදී ප්‍රදේශයේ පාසල් 15 ක් සහභාගි වූහ.එහිදී ඒ මහතා මෙසේද කීය.රටට වැඩදායී පරපුරක් බිහිකිරීම මවුපියන්ගෙන් ආරම්භ විය යුතු දෙයක්. යහපත් ගුණ ගරුක මවුපියන්ට දාව ඉපැදෙන දරු පරපුරක අවශ්‍යතාව දැන් දැන් අවශ්‍ය වී තිබෙනවා. දරුවකු ලැබෙන්න සිටින කාන්තාවක් යහපත් මානසිකත්වයකින් සිටිය යුතුයි. එදා ගර්භනී කාන්තාව ආගමට, දහමට ලැදි පුණ්‍යවන්ත දිවියක් ගත කළා. ගැබිනි මව්වරු රූපවාහිනි නාලිකාවල යන මනසට වද දෙන විකාර වැඩසටහන් නරඹමින් නොයෙකුත් දුසිරිත්වල යෙදීම නිසා උපදින දරුවන් ද නොයෙකුත් අන්දමේ මානසික රෝගවලින් පීඩා විඳිනවා..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>25</day>
    </date>
    <link>http://www.dinamina.lk/2011/01/25/_art.asp?fn=r1101253</link>
    <topic>නාරම්මල බරු වැව වල් බිහිවීමෙන්ජල ධාරිතාව අඩුවෙලා</topic>
    <author>නාරම්මල සමූහ චමින්ද විදානගේ</author>
    <content>නාරම්මල ප්‍රාදේශීය ලේකම් කොට්ඨාසයේ විශාලතම වැව ලෙස සැලකෙන බරු වැව වල් බිහි වීම නිසා එහි ජල ධාරිතාව අඩු වී ඇත.අක්කර 20ක භූමි ප්‍රමාණයකින් සමන්විත බරු වැව නාරම්මල නගරයට නුදුරින් පිහිටා ඇත. මෙමගින් කුඹුරු අක්කර 100කට ජලය සැපයේ.රණාවත්ත හා පුවක්ගහකොටුව ප්‍රදේශවල ගොවීන්ගේ කුඹුරු සඳහා බරු වැව මගින් ජලය සැපයෙන අතර නාරම්මල ප්‍රදේශයේ කුඹුරු අක්කර විශාල ප්‍රමාණයකට ජලය සපයන අමුණු ගණනාවක් ද වල් බිහි වී ඇත. සමහර අමුණු කැඩී ගොස් ඇත.රණාවත්ත ගොවි සංවිධානයේ ලේකම් බරු වැව ඩී. ඩී. ගුණසේකර මහතා - බරු වැව වලගම්බා රජු සමයේ ඉදිකළ එකක්. ඉහළ කෙත හා පහළ කෙත, වැවෙන් පෝෂණය වනවා. මම අක්කර 31ක් වැඩ කළා. වැව ගොඩවෙලා, වල් බිහි වෙලා. මීට වසර කිහිපයකට ඉහතදී වැවේ කැලෑව ඉවත් කළා. ඒත් දැන් ආයේ වල් වැදිලා පිටවාන පහත් නිසා ජලය අපතේ යනවා.පුවක්ගහකොටුව ගොවි සංවිධානයේ ලේකම් ආර්. ඒ. නවරත්න බණ්ඩා - මේ වැව ඉඩෝර කාලෙටවත් හිදෙන්නේ නැහැ. වැව හාරන්න ඕනෑ. වැව වල් බිහිවීම ගොවීන්ට ගැටලුවක්. මේ වැව අලංකාරවත් එකක්. වැව හාරලා වල් ඉවත් කළොත් තවත් කුඹුරු අක්කර විශාල ගණනකට ජලය දෙන්න පුළුවන්.ගොවිජන සේවා ප්‍රාදේශීය නිලධාරී ගැමුණු බණ්ඩාර වීරසූරිය මහතා - නාරම්මල ගොවිජන සේවා බල ප්‍රදේශයේ රජයට අයත් වැව් දොළහක් තිබෙනවා. මින් විශාලතම වැව බරු වැව යි. වැව පිළිසකර කළොත් අක්කර 200 කට පමණ ජලය ලබා දෙන්න පුළුවන්. මෙහි පිටවාන උස් කරන්න ඕනෑ.හිටපු ප්‍රාදේශීය සභා මන්ත්‍රී මංජුල පොල්ගම්පොළ මහතා - පසුගිය කාලේ මේ වැව ප්‍රතිසංස්කරණයට රුපියල් ලක්‍ෂ 7 ක් වෙන් කළා. එහෙත් වැඩේ සාර්ථක උනේ නැහැ..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>25</day>
    </date>
    <link>http://www.dinamina.lk/2011/01/25/_art.asp?fn=r1101254</link>
    <topic>කළුතර වැඩිහිටියන්ටදිවා සුරැකුම් මධ්‍යස්ථානයක්</topic>
    <author>කළුතර දිසා සමූහ – දයාරත්න කුමාරසිංහ</author>
    <content>බුලත්සිංහල මැතිවරණ කොට්ඨාසයේ දහසක් පමණ වූ වැඩිහිටියන් ඇතුළු කළුතර දිස්ත්‍රික්කයේ සියලුම වැඩිහිටියන් සඳහා දේවමුල්ල ගෝවින්න සුහද වැඩිහිටි සමිතිය මගින් ඉදිකරනු ලබන දෙමහල් වැඩිහිටි දිවා සුරැකුම් මධ්‍යස්ථානයේ ඉදිකිරීම් කටයුතු අරඹා ඇත.ලක්‍ෂ අනූවක මුදලක් වැයවන මේ මධ්‍යස්ථානය ඉදිකිරීම සඳහා හොරණ වැවිලි සමාගමට අයත් නිව්චැටල් වතුයායෙන් පර්චස් තිහක බිම් කොටසක් වැවිලි කර්මාන්ත අමාත්‍යාංශය මගින් ලබා දුන් බැව් බුලත්සිංහල වැඩිහිටි සමිති බල මණ්ඩලයේ හා සුහද වැඩිහිටි සමිතියේ සභාපති දේශීය වෛද්‍ය ඩබ්ලිව්’ ඩී. ඒ. විජේසිංහ මහතා පැවැසීය.මේ වැඩිහිටි දිවා සුරැකුම් මධ්‍යස්ථානය ඉදිකරනු ලබන්නේ දේවමුල්ල කොක්හේන ගම්මානයේ ය.මධ්‍යස්ථානය ඉදිකළ පසු විවිධ කලා ශිල්පයන් හා හස්ත කර්මාන්තයන් පිළිබඳව දක්‍ෂ ජ්‍යෙෂ්ඨ පුරවැසියන්ගේ සහාය ලබාගෙන රැකියා විරහිත තරුණ තරුණියන් සඳහා ස්වයං රැකියා පුහුණු මධ්‍යස්ථානයක් අරඹන බවද විජේසිංහ මහතා පැවැසීය..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>25</day>
    </date>
    <link>http://www.dinamina.lk/2011/01/25/_art.asp?fn=r1101255</link>
    <topic>හොරෙන් තැඹිලි කඩන්න ගිහින්‘කුරේ’ අතටම අසුවෙලා</topic>
    <author>බදුරලිය සමූහ – රත්නසිරි ගමඇතිගේ</author>
    <content>අවුරුදු හතළිස් පහක් වුවද කුරේනිස් ගේ පෙනුම අවුරුදු දහඅටක පමණ වේ. තරමක මෝඩ පහේ අයකු වන ඔහුට ගමේ කවුරුත් කීවේ කුරා කියා ය.මළ ගෙයක් බණ ගෙයක් තොවිල් ගෙයක් පන්සලේ පින්කමක් වේ නම් ඔහු එතනය. නිදි මරන තැනකට නම් කුරා ඉන්නම ඕනෙ. ඔහු ගැන ගමේ කතා වුනේ එහෙම ය.ඒ ගමේ පන්සලේ සල්පිලක් පැවැති දිනකි. මල් වට්ටි වෙන්දේසිය ජයටම ක්‍රියාත්මක වෙමින් පවතී. ගමේ තරුණ පිරිස ආවාස ගෙයි පිටුපස ඇති සරුවට වැඩුනු තැඹිලි ගසෙන් තැඹිලි කැඩීමට සැරසිනි. ලොකු හාමුදුරුවන්ට නොදැනෙන පරිදි මේ කටයුත්ත කිරීමට ඔවුහු තීරණය කළහ.දායක සභාවේ සභාපතිගේ පුතාද ඒ අතර විය. තැඹිලි ගසට නැගීමට අයකු නොවූ බැවින් එකෙකු ගොස් කුරේනිස්ව කැඳවාගෙන ආවේය. තව අයකු රුපියල් පහේ කාසියකුත් බීඩි දෙකකුත් කුරා ගේ අතමත තබා තැඹිලි ගසට නැග කළ යුතු කාරිය ඔහුට පැහැදිලි කළේය.කුරා කඩා දෙන තැඹිලි ගෙඩි ඇල්ලීමට තුන් දෙනෙක් ද ඔත්තු බැලීමට තුන් දෙනෙක් ද සිටියහ. තමන් කැඩිය යුත්තේ කුමන වල්ලේ තැඹිලි ගෙඩි ද යන්න කුරාට ගැටලුවකි.මහත්තයෝ... මොන වල්ලෙන් ද කඩන්නෙ. ගහට නැග්ගට හරියට පේන්නේ නැහැ.කුරා ඇසීය.සියල්ල අතේ මාට්ටු වන බව තේරුම් ගත් ඔවුන් කුරාට දෑත්වලින් සංඥා කරමින් කට වහ ගන්නා ලෙස කීවේය.කට වහගෙන හරියන් නෑ බොල මහත්තයෝ, මාව කූඹිත් කනවා ඉක්මනට කියපිය මොන වල්ලෙන්ද කඩන්න ඕනෑ.පෙරටත් වඩා හයියෙන් එවර කුරා ඇසුවේ ය.ගැටව් පිරිස වහා බෝමළුව දෙසට දිව ගියේ තැඹිලි ගස මුදුනේ කුරාව තනි කරමිනි. තැඹිලිගස අසලට ආ ලොකු හාමුදුරුවන් දැක කුරා බලන්න හාමුදුරුවනේ දායක සභාවේ සභාපතිය ගේ බාල කොලුවා තැඹිලි කඩන්න කියලා මාව ගහට ඇරියා. මම කොයි වල්ලෙන්ද කඩන්නෙ කියා ඇසූ විට මෙන්න බොලේ මුං ටික මාව දාලා දුවන්න ගත්තා.සිදුව ඇති දේ තේරුම් ගත් ලොකු හාමුදුරුවෝ කිසිත් නොකියාම ආවාස ගෙට ඇතුළු විය..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>25</day>
    </date>
    <link>http://www.dinamina.lk/2011/01/25/_art.asp?fn=r1101256</link>
    <topic>ඇළබඩ ආයුර්වේද වෛද්‍යසායනය නැවත අරින්නැයි ඉල්ලීම්</topic>
    <author>බදුරලිය සමූහ – රත්නසිරි ගමඇතිගේ</author>
    <content>ඇළබඩ කනිටු විදුහලේ පවත්වාගෙන ගිය ආයුර්වේද වෛද්‍ය සායනය කලක සිට වසා දමා ඇත.බස්නාහිර පළාත් සභාවේ ප්‍රතිපාදන මගින් වසර තුනක් පමණ මේ ආයුර්වේද වෛද්‍ය සායනය පවත්වාගෙන ගිය අතර එතුළින් ගම්මාන රැසක ජනතාවට උදා වූයේ අසීමිත සහනයකි.මේ වසරේ සිට කඹුරාවල ඉසුරු මහා විද්‍යාලයේ ප්‍රාථමික ඒකකයක් ලෙස ඇළබඩ කනිටු විදුහල යළි විවෘත කිරීමට නියමිත බැවින් ආයුර්වේද වෛද්‍ය සායනය ඉන් ඉවත් කිරීමට සිදුව තිබේ.ගඟ ළඟ දැව තාක්‍ෂණ පුහුණු මධ්‍යස්ථානය වසා දමා ඇත්තේ ඒ සඳහා සිසුන් ගේ සහභාගිත්වයක් නොමැතිකම නිසා ය. රුපියල් ලක්‍ෂ ගණනක් වටිනා ගොඩනැගිලි කීපයක් නිකරුනේ වසා දමා තිබෙන අතර තවත් ගොඩනැගිල්ලක් දිරාපත්ව තිබේ.ප්‍රදේශ වාසි ජනතාව ඉල්ලා සිටින්නේ ඇළබඩ කනිටු විදුහලෙන් ඉවත් කිරීමට නියමිත ආයුර්වේද වෛද්‍ය සායනය මේ මධ්‍යස්ථානයේ පවත්වාගෙන යාමට කටයුතු කරන ලෙසයි..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>25</day>
    </date>
    <link>http://www.dinamina.lk/2011/01/25/_art.asp?fn=s1101251</link>
    <topic>චැම්පියන් ලීග් පාපන්දු තරගාවලියේ පොලිස් පැමිණිල්ලට 20කගෙන් කට උත්තර</topic>
    <author>පි‍්‍රන්ස් ගුණසේකර</author>
    <content>අන්තර් ක්‍රීඩා සමාජ චැම්පියන් ලීග් ප්‍රධානතම පාපන්දු තරගාවලියේදී අසාධාරණයක් සිදුවූ බවට පොලිස් ක්‍රීඩා සමාජය කළ පැමිණිල්ල විභාග කළ ත්‍රි පුද්ගල පරීක්‍ෂණ කමිටුවේ වාර්තාව මේ සතියේ දී ක්‍රීඩා ඇමැති මහින්දානන්ද අළුත්ගමගේ මහතාට භාරදීමට නියමිතය.පොලිස් ක්‍රීඩා සමාජය කශ්‍රීඩා ඇමැතිවරයාට කළ පැමිණිල්ලට අදාළව පාපන්දු සම්මේලන නිලධාරීන් ඇතුළු පුද්ගලයන් 20කගෙන් පමණ ප්‍රකාශ සටහන් කර ගැනීමට 'ත්‍රි පුද්ගල පරීක්‍ෂණ කමිටුව පියවර ගෙන තිබුණි.එම සියලුම ප්‍රකාශ අනුව පරීක්‍ෂණ කමිටුවේ අවසන් වාර්තාව සකසමින් සිටින බව වාර්තාවේ. ක්‍රීඩා ඇමැති මහින්දානන්ද අළුත්ගමගේ මහතා පත්කළ ත්‍රි පුද්ගල පරීක්‍ෂණ කමිටුවට ක්‍රීඩා අමාත්‍යංශයේ ව්‍යාපෘති නිලධාරීන් වන කේ. පී. ඥානපාල ආර්. පී. වික්‍රමසිංහ හා ගාමිණී රණතුංග යන මහත්වරුන් ඇතුළත් වෙති.පොලිස් ක්‍රීඩා සමාජය ක්‍රීඩා ඇමැතිවරයාට ඉදිරිපත් කළ පැමිණිල්ලක සඳහන් කර තිබුණේ පාපන්දු සම්මේලනය ලබාදුන් තීන්දුවක් අනුව චැම්පියන් ලීග් තරගාවලියේ ලැබිය යුතු ලකුණු කිහිපයක් ඔවුන්ට අහිමිව ගිය බවය. කළුතර පාක්, නිව් යංග්ස් හා ගුවන් හමුදාව සමඟ පැවැති තරගවලදී මතුවූ ගැටළු කිහිපයක් සම්බන්ධව පාපන්දු සම්මේලනයෙන් නිවැරැදි තීන්දු ප්‍රකාශ නොවූ බව පොලිස් ක්‍රීඩා සමාජයේ මතය වී ඇත.මේ චෝදනාව හේතුවෙන් ක්‍රීඩා අමාත්‍යංශයේ ත්‍රි පුද්ගල පරීක්‍ෂණ කමිටුව එම තරග තුනේ විනිසුරුවන් ලෙස කටයුතු කළ පුද්ගලයන් 9කගෙන් ද ප්‍රකාශ සටහන් කරගෙන තිබේ. මෙයට අමරව පාපන්දු තරග කමිටුවේ හා විනිසුරු කමිටුවේ නිලධාරීන් ද පොලිස් ක්‍රීඩා සමාජයේ නිලධාරීන්ද පරීක්‍ෂණයේදී ප්‍රකාශ ලබාදී ඇතැයි වාර්තා වේ.පොලිස් ක්‍රීඩා සමාජයේ පැමිණිල්ල අනුව නිව්යංග්ස් පිලට ක්‍රීඩා කළ ක්‍රීඩකයෙකු බදුල්ල ලීගයේදී තහනමට ලක්ව ඇති බව පැවසෙන හෙයින් බදුල්ල පාපන්දු ලීගයේ ලේකම් තිලක් අපොන්සු මහතාගෙන් ද පරීක්‍ෂණයේදී ප්‍රකාශ සටහන් කරගෙන තිබේ.චැම්පියන් ලීග් පාපන්දු තරගාවලියේ වැඩිම තරග ජයග්‍රහණ ප්‍රමාණයක් මීගමුව දොන් බොස්කෝ පිල හිමිකරගෙන සිටින අතර මේ විරෝධතාව හේතුවෙන් එම ප්‍රතිඵල තාවකාලිකව අත්හිටුවන ලෙස ක්‍රීඩා අමාත්‍යංශය ශශ්‍රී ලංකා පාපන්දු සම්මේලනයට නියෝග කොට ඇත.කෙසේ වුවද චැම්පියන් ලීග් පාපන්දු තරගාවලියේ ජයග්‍රාහකයා නිල වශයෙන් ප්‍රකාශයට පත් කිරීම උදෙසා පොලිස් ක්‍රීඩා සමාජයේ පැමිණිල්ලට අදාල තීන්දුව ඉක්මනින් ප්‍රකාශවනු ඇතැයිද වාර්තා වේ..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>25</day>
    </date>
    <link>http://www.dinamina.lk/2011/01/25/_art.asp?fn=s1101252</link>
    <topic>කඳුරට පිල අවසන් තරගයට</topic>
    <author>ජගත් ගුණවර්ධන</author>
    <content>කඳුරට පිලේ පන්දු යවන්නන් ඉදිරියේ අසරණ වූ රුහුණු පිල ඊයේ (24) ආර්. ප්‍රේමදාස ක්‍රීඩාංගණයේ පැවැති අන්තර් පළාත් ක්‍රිකට් තරගමාලාවේ දෙවන අවසන් පූර්ව තරගයේදී කඩුලු 7 ක පරාජයක් ලැබීය. මේ අනුව කඳුරට පිල අවසන් තරගයට සුදුසුකම් ලැබීය.දක්ෂ පන්දු යැවීමක නිරත වූ මුත්තයියා මුරලිදරන් පන්දු වාර 6.2ක් යවා ලකුණු 24කට කඩුලු 3ක් දවා ගනු ලැබීය. නුවන් කුලසේකර ලකුණු 31 කට කඩුලු 2 ක් ද සචිත් පතිරණ ලකුණු 31 කට කඩුලු 2 ක්ද ෆර්වේෂ් මහරූෆ් ලකුණු 28කට කඩුලු 1ක්ද බැගින් දවා ගත්හ.රුහුණු පිලේ ඉනිම ඕවර 40.2කට සීමා වූ අතර ඔවුන් ලබා ගත්තේ ලකුණු 141ක් පමණි. රුහුණු පිලේ වැඩිම ලකුණු ලාභියා වූයේ කෞෂාල් සිල්වාය. ඔහු රැස්කළ ලකුණු ගණන 38කි. සචිත්‍ර සේරසිංහ 35, උපුල්තරංග 22 ක් ලෙස ලකුණු රැස්කළහ. සුපිරි පිතිකරු සනත් ජයසූරිය මෙවර රැස්කර ගනු ලැබුවේ එක් ලකුණක් පමණි.පිළිතුරු ඉනිම ක්‍රීඩා කළ කඳුරට පිල ලකුණු 142 ඉලක්කය ඕවර 28.5කදී කඩුලු 3ක් පමණක් දැවී සපුරා ගනු ලැබීය. සචින් පතිරණ ලකුණු 47ක් යොහාන් ද සිල්වා 32ක් කුමාර සංගක්කාර නොදැවී ලකුණු 21 ක් හා චාමර කපුගෙදර නොදැවී ලකුණු 27ක් රැස් කළහ.පන්දු යැවීමේදී සචිත්‍ර සේරසිංහ, සුරාජ් රන්දිව් හා සනත් ජයසූරිය එක කඩුල්ල බැගින් දවාගත්හ.ශ්‍රී ලංකා ක්‍රිකට් ආයතනය මෙහෙයවන මේ අන්තර් පළාත් ක්‍රිකට් තරගාවලියේ අවසන් තරගය හෙට (26) ආර්.ප්‍රේමදාස ක්‍රීඩාංගණයේදී දිවා රාත්‍රී තරගයක් ලෙස කඳුරට පිල හා බස්නාහිර පිල අතර පැවැත්වේ..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>25</day>
    </date>
    <link>http://www.dinamina.lk/2011/01/25/_art.asp?fn=s1101253</link>
    <topic>ආම්ස්ට්‍රෝං ජගත් තරග බිමෙන් සමුගනී</topic>
    <author>වර්නන් ගුණසේකර විදෙස් වාර්තා ඇසුරෙනි</author>
    <content>කුරිරු දෛවයට අභියෝග කොට පිලිකා රෝගයෙන් නොමැරී බේරෙමින් තවකල් ජීවත් වීමට සමත් වූ ප්‍රංශ පාපැදි සවාරියේ ‘ප්‍රතිමාව‘ ලෙසින් සැලකෙන ලාන්ස් ආම්ස්ට්‍රෝං ඔහුගේ ජාත්‍යන්තර පාපැදි ක්‍රීඩා දිවිය පෙරේදා අවසන් කළේ ය.ලොව ජනපි‍්‍රය ම මෙන්ම වඩාත් ම දුෂ්කර පාපැදි ඉසව්ව වන ‘ප්‍රංශ සවාරිය’ වාර්තාගත අයුරින් සත් වතාවක් ම විජයග්‍රහණය කළ මේ ආදර්ශමත් පාපැදි සූරයාගේ අවසාන ජාත්‍යන්තර තරගය පෙරේදා ඇඩිලේඩ්හි නිමාවට පත් වූ ඔස්ට්‍රේලියානු පාපැදි සවාරිය විය. කෙසේ වෙතත්, අමෙරිකාවෙන් පිටත සිය අවසාන වෘත්තීමය තරගය වූ මෙහිදී තම සුපුරුදු දස්කම් පෑමට ඔහු අසමත් විය.අදියර හයකින් සමන්විත වූ මේ තරගයේ එකම අදියරක් හෝ ජය ගැනීමට අපොහොසත් වූ ආම්ස්ට්‍රෝං හට සමස්ත තරගයේ අත් වූයේ 67 වැනි ස්ථානයයි. 39 වැනි වියෙහි පසුවන ආම්ස්ටෙ‍්‍රීං ‘රේඩියෝ ෂැක්’ කණ්ඩායම සමග තවමත් කොන්ත්‍රාත්තුවකට බැඳි සිටී. එම කණ්ඩායම සමඟ ඉදිරියේදී විවිධ ක්‍රීඩා ඉසව්වලට ඔහු සහභාගී වීමට නියමිතය.කෙසේ වෙතත්, මවුන්ටන් පාපැදි හෝ තුන් ප්‍රයාම තරගවලට ආම්ස්ට්‍රෝංගේ සහභාගීත්වය ‘අමෙරිකා පෝස්ටල්’ කණ්ඩායම නියෝජනය කරමින් 1999 – 2004 වකවානුවේ තරඟ වදිද්දී ඔහු නිරතුරුවම තහනම් ශරීර උත්තේජන භාවිතා කළ බවටවන චෝදනා පිළිබඳ ෆෙඩරල් පරීක්ෂණයේ ප්‍රතිඵල මත තීරණය වනු ඇත.මෙවර ඔස්ට්‍රේලියානු සවාරිය තමාගේ අවසන් ජාත්‍යන්තර තරගය වනු ඇති බව ආම්ස්ට්‍රෝං පසුගිය ඔක්තෝබරයේදී ප්‍රකාශ කළේ ය. සිය සත්වැනි ප්‍රංශ සවාරිය ජයග්‍රහණයෙන් පසුව 2005 වසරේදී ක්‍රීඩාවෙන් සමුගත් ආම්ස්ට්‍රෝංගේ ක්‍රීඩා දිවියේ දෙවැනි ආගමනය සිදු වූයේ 2009 ඔස්ට්‍රේලියානු පාපැදි සවාරියෙනි.තහනම් ශරීර උත්තේජන භාවිතා කරන බවට ‘ස්පෝට්ස් ඉලස්ට්‍රේටඩ්’ සඟරාවේ වෙබ් කලාප වාර්තාවක් මගින් තව දුරටත් චෝදනා කිරීම නිසා පසුගිය සතිය මුලදී ආරක්ෂාකාරී පිළිවෙතක් අනුගමනය කරන්නට සිදු වූ ආම්ස්ට්‍රෝං පෙරේදා තරගය නිමා වීමෙන් පසුව සියලු මාධ්‍ය මග හැර සිටියේ ය. ඒ වෙනුවට ඔහු නිමේෂයකට පමණක් කුඩා වේදිකාවේ පෙනී සිටියේ ය.ටෙක්සාස්හි උපත ලද මේ සුපිරි ක්‍රීඩකයා තමා තෙවතාවක්ම සහභාගී වූ ඔස්ට්‍රේලියාවේ ප්‍රධානතම පාපැදි ඉසව්ව හා සම්බන්ධ සියලු දෙනාටම වේදිකාවේ සිට සිය ප්‍රණාමය පුද කර සිටියේ ය.’විශිෂ්ට වසර කිහිපයක් මට ලබාදීම ගැන බොහොම ස්තූතියි.” ආම්ස්ට්‍රෝං කීවේ ය.ඔහු ඊළඟට බ්‍රිස්බේන් බලා ගුවන්ගත විය. එහිදී ඔහු මෑතකදී ‘රේඩියෝ ෂැක්’ කණ්ඩායමට බැඳුනු ඔස්ට්‍රේලියානු කෙටි දුර පාපැදි විශාරද රොබී මැක්ඊවන් සමග පාපැදි ධාවනයකට එක් වීමට නියමිතව තිබිණි. ක්වීන්ස්ලන්ත ගංවතුරෙන් අනාථ වූ පුද්ගලයන් වෙනුවෙන්වන අරමුදලට මුදල් එක් රැස් කිරීම සඳහා ආම්ස්ට්‍රෝං විසින් මේ කිලෝමීටර 25 පාපැදි ධාවනය සංවිධානය කර තිබිණි..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>25</day>
    </date>
    <link>http://www.dinamina.lk/2011/01/25/_art.asp?fn=s1101254</link>
    <topic>ක්‍රිකට් ලෝක කුසලාන ක්‍රීඩා පිටි තුනටජගත් ක්‍රිකට් සමුළු නියෝජිතයන්ගේ ප්‍රසාදය</topic>
    <author>පි‍්‍රන්ස් ගුණසේකර</author>
    <content>ලෝක කුසලාන ක්‍රිකට් තරගාවලිය වෙනුවෙන් ඉදිකරන ලද ශ්‍රී ලංකාවේ ක්‍රිකට් ක්‍රීඩාංගණ තුන නිරීක්‍ෂණය කළ ජගත් ක්‍රිකට් සමුළු නියෝජිතයන් සතුට පළකළ බව ශ්‍රී ලංකා ක්‍රිකට් සභාපති ඩී. එස්. ද සිල්වා මහතා පැවැසීය.ඛෙත්තාරාම හා පල්ලේකැලේ ජාත්‍යන්තර ක්‍රීඩාංගණ දෙකේ තත්ත්වය පිළිබඳ ඉහළින්ම අගය කළ අයි. සී. සී. නියෝජිතයෝ සූරියවැව ක්‍රීඩාංගණයේ ආරක්‍ෂක වැටක් ඉදිකිරීම කඩිනම් කරන ලෙස දැනුම්දී ඇත. එයට අමතරව ඉතා ඉක්මනින් නිමකළ හැකි සුළු අඩුපාඩු කිහිපයක් අයි. සී. සී. නියෝජිත පිරිස පෙන්වා දී ඇත.ජාත්‍යන්තර ක්‍රිකට් කවුන්සිල නියෝජිත පිරිස පසුගිය බ්‍රහස්පතින්දා ශ්‍රී ලංකාවට පැමිණි අතර, දින 3 කදී ක්‍රීඩාංගණ තුන දැක බලාගැනීමට ගියහ.අයි. සී. සී. නියෝජිත පිරිස ක්‍රීඩාංගණ තුන පිළිබඳ සකස් කළ වාර්තාව ජගත් ක්‍රිකට් සමුළු සභාපති ෂරාඩ් පවෙල් මහතාට භාරදීමට නියමිතය.“අයි. සී. සී. නියෝජිතයන් පසුගිය වසරේ අගභාගයේ පැමිණෙනවිට මේ ක්‍රීඩාංගණවල ඉදිකිරීම් හොඳ තත්ත්වයක තිබුණේ නෑ. මාසයක් තුළ විශාල වේගයකින් ඉදිකිරීම් නිමවීම ගැන ඔවුන් පුදුමයට පත්වුණා.” ක්‍රිකට් සභාපති ඩී. එස්. ද සිල්වා මහතා පැවැසීය.අයි. සී. සී. නියෝජිතයන් පළ කළ අදහස් අනුව මේ ක්‍රීඩාංගණ තුනේදී කිසිදු බාධාවකින් තොරව ලෝක කුසලාන ක්‍රිකට් තරග පැවැත්විය හැකි බව සිල්වා මහතා වැඩිදුරටත් පැවැසීය.ලෝක කුසලාන ක්‍රිකට් තරගාවලියේ තරග 6ක් ඛෙත්තාරාම ක්‍රීඩාංගණයේදී, තරග 3ක් පල්ලේකැලේ ක්‍රීඩාංගණයේ හා තරග 2ක් සූරියවැව මහින්ද රාජපක්‍ෂ ක්‍රීඩාංගණයේ පැවැත්වීමට බලාපොරොත්තු වේ.එයට අමතරව තරගාවලියේ පුහුණු තරග 4ක් පල්ලේකැලේ හා ඛෙත්තාරාම ක්‍රීඩාංගණවල පැවැත්වීමට සූදානම් කොට ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>25</day>
    </date>
    <link>http://www.dinamina.lk/2011/01/25/_art.asp?fn=s1101255</link>
    <topic>ඕල්කට් සමරු ක්‍රිකට් තරඟාවලියේසූරතාව පන්නිපිටිය ධර්මපාලයට</topic>
    <author>අනුසූරයෝ ගාල්ල මහින්දෙන්</author>
    <content>කර්නල් හෙන්රි ස්ටිල් ඕල්කට්තුමා විසින් පිහිටවන ලද බෞද්ධ විද්‍යාල අතර වාර්ෂිකව පැවැත්වෙන පාසල් හා ආදි ශිෂ්‍ය ක්‍රිකට් තරඟාවලියේදී මෙවර පාසල් සූරතාව පන්නිපිටිය ධර්මපාල විද්‍යාලයත්, ආදි ශිෂ්‍ය සූරතාව ගාල්ලේ මහින්ද විද්‍යාලයත් දිනා ගැනීමට සමත් විය.ගාල්ලේ මහින්ද විද්‍යාලයීය ආදි මහින්ද ක්‍රිකට් පදනම විසින් සංවිධානය කළ මෙවර තරඟාවලිය ගාල්ල ජාත්‍යන්තර ක්‍රිකට් ක්‍රීඩාංගණයේදී පැවැත්විණි. ඒ 12 වැනි වරටය. පාසල් අංශයේ අවසන් තරගයට මහින්දය පරදවා ධර්මපාලයත් රාහුල පරදවා ආනන්දයත් සුදුසුකම් ලැබීය.ආනන්ද 67/3 (පන්දුවාර 05) - තුෂාර සමරකෝන් 31, හේෂාන් විමලධර්ම නොදැවී 25 (හසිත නිර්මාල් 8/1, රසික ගමගේ 10/1)ධර්මපාල 70/2 (පන්දුවාර 4.5) - හසිත නිර්මාල් නොදැවී 35, දිල්රුක්ෂාන් ජයසුන්දර 16 (සචිත්‍ර පෙරේරා 10/1, රසිත් ජයරත්න 8/1) තරගයේ වීරයා ධර්මපාලයේ හසිත නිර්මාල්ය.ආදි ශිෂ්‍යයන්ගේ සූරතාවට අදාළ අවසන් තරඟයට ආදි ධර්මපාල පරදවා ආදි මහින්දයත් ආදි ධර්මරාජ පරදවා ආදි මලියදේවයත් සුදුසුකම් ලැබීය.ආදි මහින්ද 110/1 (පන්දුවාර 12) - දිලීප වික්‍රමසිංහ නොදැවී 36, සමන් පොන්සේකා 33, දුමින්ද වික්‍රමසිංහ නොදැවී 25ආදි මලියදේව 95/6 (පන්දුවාර 12) - රොහාන් දළුවත්ත නොදැවී 31, ටී. එන්. කේ. සිල්වා නොදැවී 26 (බී. පී. නිලාන් 14/2, ගයාල් ලංකා 17/3, අවසන් තරගයේ වීරයා ආදි මහින්ද කණ්ඩායමේ ගයාල් ලංකා ය.ශශ්‍රී ලංකා ක්‍රිකට් ක්‍රීඩකයන් රැසකගේ පාසල් පුහුණුකරු වූ මහින්දයේ හිටපු පුහුණුකරු මේජර් ජී. ඩබ්ලිව්. එස්. ද සිල්වා මහතා ද මෙම අවස්ථාවට එක්වූහ.ත්‍යාග ප්‍රදානය මහින්ද විද්‍යාලයීය ආදි සිසුන් වූ හිටපු ශ්‍රී ලංකා ක්‍රීඩක ජයනන්ද වර්ණවීර හා හිටපු මහින්ද ක්‍රීඩක ආචාර්ය චිත්‍රාල් අඹවත්ත මහත්වරු අතින් සිදුවිය.ආනන්ද, නාලන්ද, මහින්ද, ධර්මරාජ, මලියදේව, ධර්මපාල, ධර්මාශෝක හා රාහුල යන දිවයිනේ ප්‍රමුඛතම බෞද්ධ පාසල් මෙම තරගාවලිය සඳහා එක්වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>25</day>
    </date>
    <link>http://www.dinamina.lk/2011/01/25/_art.asp?fn=s1101256</link>
    <topic>පොදු රද මඩුලු ක්‍රීඩා සභාපතිදූෂණ චෝදනා මත ධූරයෙන් නෙරපයි</topic>
    <author/>
    <content>පසුගිය වසරේ පැවැති පොදු රාජ්‍ය මණ්ඩලයීය ක්‍රීඩා උළෙලේ සිදුවූ බවට පැවසෙන මහා පරිමාණයේ මූල්‍ය දූෂණ හේතුවෙන් කරනු ලබන පරීක්‍ෂණ කටයුතුවලට අනුව එහි සංවිධායක කමිටු සභාපති සුරේෂ් කල්මාඩි මහතා ඊයේ (24) තනතුරෙන් ඉවත් කර ඇත.සංවිධායක කමිටුවේ ලේකම් වශයෙන් කටයුතු කළ ලලිත් බනෝට් මහතාද ඒ තනතුරෙන් ඉවත් කර ඇත.මේ ඉවත් කිරීම් සිදු කරනු ලැබූවේ මීට දින 5 කට පෙර පත්වූ ඉන්දියාවේ නව ක්‍රීඩා ඇමැති අජේ මකීන්ගේ තීරණයක් අනුවය.මධ්‍යම පරීක්‍ෂණ ඒකකයේ (ඛ්ඕධ්) නිළධාරීහු විසින් සිදු කරනු ලබන පොදු රාජ්‍ය මණ්ඩලයීය ක්‍රීඩා උළෙලේ සිදුවූ මහා පරිමාණ මූල්‍ය වංචා පරීක්‍ෂණය තවදුරටත් නිදහස්ව හා පහසුවෙන් කරගෙන යාමට අවශ්‍ය පසුබිම සකස් කිරීම සඳහා මේ ලෙස කමිටුවේ සභාපති හා ලේකම් ඉවත් කරනු ලැබූ බව නව ක්‍රීඩා අමාත්‍යවරයා ප්‍රකාශ කළේය..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>25</day>
    </date>
    <link>http://www.dinamina.lk/2011/01/25/_art.asp?fn=s1101257</link>
    <topic>සය සාමාජික ක්‍රිකට්29-30 දිනවලමට්ටක්කුලියේදී</topic>
    <author/>
    <content>ජෙරී කෙනඩි අනුස්මරණ කුසලාන සය සාමාජික සැහැල්ලු පන්දු ක්‍රිකට් තරගාවලිය මේ මස 29 – 30 දිනවල දී මෝදර මට්ටක්කුලියේ විස්ට්වයික් පිටියේදී පැවැත්වේ.මේ සඳහා කණ්ඩායම් 24කට අවස්ථාව ඇත. ජයග්‍රාහකයන්ට සූරතාව සමග මුදලින් රු. 20000ක්ද, අනුසූරතාවට රු. 10000ක්ද තරගාවලියේ දක්ෂතම ක්‍රීඩකයන්ට මුදලින් තෑගි පිරිනැමේ. අයදුම්පත් සුරංග 0773926420 ඇමැතීමෙන් ලබාගත හැකිය..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>25</day>
    </date>
    <link>http://www.dinamina.lk/2011/01/25/_art.asp?fn=s1101258</link>
    <topic>කළුතර බැඩ්මින්ටන් දියුණුවටදිස්ත්‍රික් සංගමය කැපවෙයි</topic>
    <author>ඡායාරූප හා සටහන- කටුකුරුන්ද සමූහ කපිල කුලසිංහ</author>
    <content>කළුතර දිස්ත්‍රික්කය තුළ අභාවයට යමින් තිබූ බැඩ්මින්ටන් ක්‍රීඩාව යළි සංවර්ධනය කර ජාතික හා ජාත්‍යන්තර තලය දක්වා ක්‍රීඩක ක්‍රීඩිකාවන් පුහුණු කිරීමට කළුතර දිස්ත්‍රික් බැඩ්මින්න් සංවර්ධන සංගමය කටයුතු කරයි.බැඩ්මින්ටන් ක්‍රීඩාව සඳහා දස්කම් ඇති සිසු සිසුවියන් දිස්ත්‍රික්කයේ පාසල්වලින් තෝරා නියමිත තාක්ෂණ ක්‍රමවේද යටතේ ඔවුන් පුහුණු කිරීම මෙහි අරමුණ වෙයි.සංගමය ආරම්භ කොට කෙටි කලක් තුළ බැඩ්මින්ටන් තරඟ රාශියක ජයග්‍රහණ රැසක් ලබාගෙන ඇතැයි සංගමයේ සභාපති නියෝජ්‍ය පොලිස්පති රවි විජේගුණවර්ධන මහතා පවසයි. කළුතර සිරිසීවලී විද්‍යාලය, මතුගම සී. ඩබ්ලිව්. ඩබ්ලිව්. කන්නන්ගර විදුහල හා පාණදුර ලයිසියම් පාසල යන පාසල් හි දරු දැරියන් සඳහා ශිෂ්‍යත්ව ප්‍රදානය කිරීමටද පසුගිය වසරේදී කටයුතු යොදා තිබිණි.එමෙන්ම බැඩ්මින්ටන් ක්‍රීඩා භාණ්ඩ පාසල්වලට පරිත්‍යාග කර ඇත. මේ සම්බන්ධයෙන් අදහස් දැක් වූ සංගමයේ ලේකම් හා පුහුණු උපදේශක ගාමිණී වික්‍රමසිංහ මහතා මෙසේ පැවසීය.කළුතර මේ ක්‍රීඩාව අභාවයට යමින් තිබුණා. අපි බැඩ්මින්ටන් සංගමය ආරම්භ කරලා හැකියාව ඇති දරුවන්ට නිවැරදි පුහුණුවක් දුන්නා.ඒ අය ඉතා කෙටි කලකදී දක්ෂතා පෙන්වුවා. අපේ සංගමය ආර්ථික අතින් අපොහොසත්. අපිට ක්‍රීඩාගාරයක් නැහැ. අවශ්‍ය පහසුකම් නැහැ. ළමයින්ට උපකරණ ගන්න මුදල් නැහැ.අපිට රාජ්‍ය අනුග්‍රහය ලබාදීලා පහසුකම් දෙනවා නම් කළුතරින් ජාත්‍යන්තර තලයට අපි ක්‍රීඩකයෝ හදනවා.කළුතර බැඩ්මින්ටන් සංගමයේ උප සභාපති ලෙස පස්දුන් රට විද්‍යා පීඨයේ උප පීඨාධිපති ඩග්ලස් ධනවර්ධන මහතාත්, භාණ්ඩාගාරික නීතිඥ උපාලි සිරිවර්ධන හා තේරීම් කමිටු සභාපති ලෙස ජ්‍යෙෂ්ඨ පොලිස් අධිකාරී ලලිත් පතිනායක මහතාත් කටයුතු කරති..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>25</day>
    </date>
    <link>http://www.dinamina.lk/2011/01/25/_art.asp?fn=f1101251</link>
    <topic>මේ තරම් ගමට සැලකූ රජයක් මෑත ඉතිහාසයේ නැහැ</topic>
    <author>සාකච්ඡා කෙළේ ධම්මික සෙනෙවිරත්න</author>
    <content>* සාමාන්‍යයෙන් ජනාධිපතිවරණයකදී, මහ මැතිවරණයකදී තරම් පළාත් පාලන මැතිවරණයකදී දැඩි උද්යෝගයක් දකින්න ලැබෙන්නෙ නෑ. නමුත්; මෙවර එම මැතිවරණ පැවැත්වෙන්නේ රට සංවර්ධනයේ අභියෝග ජයගැනීම සඳහා පෙරට යමින් සිටින අතරයි. ඒ අතින් ඉදිරි පළාත් පාලන මැතිවරණයේ වැදගත්කම වැඩි වෙනවා. ඔබ එය පැහැදිලි කරන්නේ කෙසේද?මේ පසුබිම තුළ පැවැත්වෙන පළාත් පාලන මැතිවරණය ඉතාමත් වැදගත්. ආණ්ඩුවත්, පළාත් සභා මඟිනුත් රට පුරා ක්‍රියාත්මක වෙමින් ඇති දැවැන්ත සංවර්ධන වැඩපිළිවෙළ තවදුරටත් වඩාත් ශක්තිමත්ව ඉදිරියට ගෙනයාමට මෙම මැතිවරණයෙන් පසු අවස්ථාව ලැබෙනවා. මහින්ද චින්තන ඉදිරි දැක්ම වැඩපිළිවෙළට අනුව රට සංවර්ධන හා ආර්ථික අභියෝග ඇතුළු ඉදිරි ජයග්‍රහණ කරා මෙහෙයවමින් තිබියදී ඒ ගමනට ශක්තියක් විය හැකි නියෝජිතයන් ප්‍රාදේශීය මට්ටමින් පත්කර ගැනීමට මේ මැතිවරණයෙන් ජනතාවට අවස්ථාව ලැබෙනවා. ඒ සමඟම වංචා, දූෂණ කළ ජනතා සේවයට නුසුදුසු කිසිවකු හෝ ප්‍රාදේශීය සභාවල සිටියා නම් ඔවුන් ප්‍රතික්ෂේප කිරීමටත් මේ අවස්ථාව යොදාගත හැකියි. ඉදිරි මැතිවරණයෙන් ප්‍රාදේශීය සංවර්ධනයේ නියමුවන් තෝරා ගන්නා නිසා මේ මැතිවරණය ඉතාමත් වැදගත්.* ‘මහින්ද චින්තන’ වැඩපිළිවෙළට අනුව ‘ගම’ කේන්ද්‍ර කරගනිමින් අලුත් රටක් ගොඩනැඟීමේ ක්‍රියාදාමය පෙරට යමින් තිබෙනවා. දකුණු පළාතට විශේෂ අවධානයක් යොමු කරමින් රජය ‘ගම’ දෙස බලා ඇති ආකාරය දෙස ඔබ බලන්නේ මොන විධියට ද?මේ රටේ ඉතිහාසය දෙස බැලුවොත් විශේෂයෙන් නිදහසින් පසු, මහින්ද රාජපක්‍ෂ ජනාධිපතිතුමාගේ රජය තරම් ගම තුළට යොමුවූ සංවර්ධනයක් දියත් කළ වෙනත් රජයක් නෑ. ගම නැඟුම මඟ නැඟුම, ජාතික සවිය ආදී වැඩ පිළිවෙළ ඔස්සේ රටේ ගම් – බිම් විශාල සංවර්ධනයක් සිදුවී ඇති බව පෙනෙන්නට තියෙනවා. නගරය ගැනත් අවධානය යොමුකරන අතරමයි මෙය සිදුවුණේ. අඩුම තරමින් එක පාරක් හෝ කොන්ක්‍රීට් නොකළ ගමක් අද රටේ නැති තරම්.දකුණු පළාතට අවධානය යොමුකරමින් කතා කළොත් ගාල්ල දිස්ත්‍රික්කයේ 98% කට විදුලිය ලබාදී අවසන්. ඉතිරි ප්‍රමාණය අලුතින් නිවාස ඉදිකළ ඒවා. ඒවාටත් විදුලිය ලබාදෙමින් තිබෙනවා. මාතර හා හම්බන්තොට දිස්ත්‍රික්කවලත් තත්ත්වය මෙසේමයි. හම්බන්තොට දිසාපතිතුමා මට කී පරිදි 80% කට පානීය ජල පහසුකම් සපයා අවසන්. මේ උදාහරණ කීපයක් පමණයි. ඒ නිසා කවුරු මොනවා කිව්වත් ගමට දැනෙන, ගම තුළට යොමුවූ දැවැන්ත සංවර්ධනයක් ජනාධිපතිතුමාගේ නායකත්වය යටතේ රටේ සිදුවී තිබෙනවා.නිතරම අඩු-පාඩු ගැන පමණක් කතා කරන අය අමතක කරන කාරණා ගණනාවක් තියෙනවා. අද රටේ සෞඛ්‍ය පහසුකම් කොපමණ වැඩි දියුණු වී තිබෙනවාද? සෑම දරු ප්‍රසූතියක්ම වගේ සිදුවෙන්නෙ විශේෂඥ වෛද්‍යවරයෙක් ඉන්න රෝහලක. ලුණුගම්වෙහෙර ඉන්න අම්මා කෙනෙකුට අද දරු ප්‍රසූතිය සඳහා විනාඩි 15ක් වගේ කාලයක් තුළ තිස්සමහාරාම, හම්බන්තොට වැනි රෝහලකට යා හැකියි. මේ තත්ත්වය තුළ ග්‍රාමීය රෝහල්වලින් ඉදිරියේදී බාහිර වෛද්‍ය ප්‍රතිකාර පමණක් ලබාගන්නා තත්ත්වයක් ඇතිවෙන්නත් පුළුවන්.අධ්‍යාපනය ගත්තොත්, දකුණු පළාතට ඉතා හොඳ අධ්‍යාපන ඇමැතිවරයෙක් සිටිනවා. ඔහු වැඩ කරන්නෙ දේශපාලනය බලලවත්, ඊළඟ ඡන්දයේදී බලයට පත්වීම ගැන බලාගෙනවත් නෙවෙයි. මේ පළාතේ අද ගුරු තුලනය කර තිබෙනවා. ගුරු මාරු කිරීමේදී දේශපාලනය අදාළ කරගන්නේ නෑ. මාරු මණ්ඩල හරහා පමණයි එය සිදුවුණේ. වසර මැද ගුරු මාරු කිරීමත් අපි නතර කර තිබෙනවා. එය වසර මුල – අග පමණයි. නැත්නම් මේ දේවල් දරුවන්ගේ අධ්‍යාපනයට බලපානවා. වසර මැද එවැන්නක් සිදු කළොත් අත්‍යවශ්‍යම කාරණයකදී පමණයි. ප්‍රතිපත්තියක් හැටියටම අපි මේ දේවල් ක්‍රියාත්මක කරනවා. මේ 28 වැනිදාත් මහ ඇමැතිතුමා විසින් ජාතික පාසල් අධ්‍යක්‍ෂතුමා දකුණට කැඳවා මගේත් සහභාගිත්වයෙන් මේ කාරණා ගැන විශේෂ සාකච්ඡාවක් පවත්නවා.විශේෂයෙන් දරුවන්ගේ අධ්‍යාපනය ගැන ජනාධිපතිතුමාත් සොයාබලනවා. පසුගියදා පැවැති ප්‍රගති සමාලෝචන රැස්වීමේදීත් මේ ගැන අවධානය යොමු කෙරුණා. පවතින අඩුපාඩු ගැටලු ආදියටත් පිළියම් යොදමින් පවතිනවා. මගේ දැනීමේ හැටියට දැනට දකුණු පළාතේ එකම පොල්අතු සෙවිළි කළ පාසලක්වත් නෑ.ප්‍රවාහනය හා මාර්ග පහසුකම් ගැනත් කියන්න තියෙන්නේ විශාල ප්‍රගතියක් ඇති බවයි. බොහොමයක් මාර්ග කාපට් කර අවසන්. මාර්ග සංවර්ධනය සඳහා අවශ්‍ය මුදල් ප්‍රතිපාදනත් අපට ලැබුණා. ග්‍රාමීය හා වතුකරයේ මාර්ගත් විශාල ලෙස පිළිසකර කෙරුණා. මේ පළාතේ අධ්‍යාපනය ගැන කතාකරද්දි මට මධ්‍යම රජයෙන්; අධ්‍යාපන ඇමැතිතුමාගෙන් ඉල්ලීමක් කරන්න තියෙනවා. දෙමළ - ඉංගී‍්‍රසි මාධ්‍ය ගුරවරුන් බඳවාගැනීමේදී ප්‍රාදේශීයව ඒ බඳවා ගැනීම් කරන්න කියන එකයි. විද්‍යාපීඨවලින් පිටවන පිරිසත් යොදාගනිමින් දෙමළ, මුස්ලිම් අයටත්, ඉංගී‍්‍රසි ඉගැන්වීම සඳහා ගුරුවරුන් බඳවා ගැනීමට අප සංඛ්‍යාලේඛන ආදිය පිළියෙල කර තිබෙනවා. එවිට එම මාධ්‍යවල ගුරු හිඟයටත් පිළියම් ලැබෙනවා.අනෙක් පැත්තෙන් ගුරුවරුනුත් කැපකිරීමක් කළ යුතුයි. පත්වීම ලැබුණු දා පටන්ම මාරුවෙලා යන්න හදන එක නොවිය යුතු දෙයක්. සමහර අය පත්වීම ඉල්ලන්නෙම ගෙදර ළඟම ඉස්කෝලෙට.* දකුණූ පළාතේ වරාය – ගුවන් තොටුපොළ පවා ගොඩනැඟෙමින් පවතිනවා. මෙම දැවැන්ත සංවර්ධනයන් ක්‍රියාමාර්ගයන් දකුණේ ජනතාවට දැනෙන්නේ කොහොමද?වරාය – ගුවන් තොටුපොළ ඉදිවෙමින් ඇති අයුරු කාටත් දකින්න තියෙනවා. එහි ප්‍රතිලාභ දකුණට පමණක් නෙවෙයි, රටටමයි. නමුත් දකුණේ ජනතාවට මෙම දැවැන්ත සංවර්ධන ක්‍රියාදාමයන් තුළින් සෘජු හා වක්‍ර අවස්ථා රැසක් උදාවෙනවා. එය ඔවුන්ගේ ජීවන මට්ටමට ඉහළට ගැනීමට හේතුවක්.මේ අතර, වැඩිදෙනා අවධානය යොමු නොකරන කාරණා කිහිපයකුත් තියෙනවා. දැන් දකුණේ ජනතාව තේ වගාවෙන් අමු තේ්දළු කිලෝවකට රුපියල් 60/=ක් 70/= ක් උපයනවා. රබර් කිලෝවක් රුපියල් 600/= ක් විතර, කුරුඳු රුපියල් 950/= ක් පමණ වෙනවා. ගම්මිරිස් වුණත් හොඳ ආදායම් මාර්ගයක්.හොඳ මිලක් මේවාට ලැබෙද්දී අපේ ජනතාව මේ වගාවන්ට තව තවත් උනන්දුයි. දැන් ඔවුන්ගේ ආදායම් තත්ත්වයත් වර්ධනය වෙලා. බොහෝ අය දකින්නෙ එළවළු ගණන් වැඩියි කියන එක විතරයි. ඒකට මහ වැස්ස හේතු වුණා. හැබැයි. වැවිලි භෝග වගාවන්ගෙන් ග්‍රාමීය ජනතාවගේ ආදායම වැඩි වී ඔවුන්ගේ ජීවිත හොඳ තත්ත්වයකට ඇවිත් කියන එක මේ අය කතාකරන්නේ් නෑ.සංචාරක ව්‍යාපාරය වර්ධනය වීමත් සමඟ දකුණට ලැබෙන ප්‍රතිලාභත් විශාලයි. අද හෝටල් කාමර සංචාරකයන්ගෙන් පිරිලා. වෙරළබඩ නිවාසවලට පවා මෙයින් විශාල ආදායමක් ලැබෙනවා. මට දැනගන්න ලැබුණු විධියට සමහර ගෙවල් මාසිකව කුළියට දීමෙන් රුපියල් 50,000/=ක් පමණ මේ නිසා උපයාගැනීමට හැකිවී තිබෙනවා. යුද්ධය අවසන්වීමෙන් පසු සංචාරක ක්‍ෂේත්‍රයේ ඇතිවෙමින් ඇති ප්‍රබෝධය දකුණටත්, රටටත් විශාල යහපතක් ගෙනඑයි. මීට අවශ්‍ය යටිතල පහසුකම් පවා දැන් සම්පූර්ණ කෙරෙමින් තිබෙනවා. ගාලු කොටුව තුළ මාර්ග සංවර්ධනයට අපට රුපියල් ලක්‍ෂ 2000ක් ලැබුණා. හෝටල් ක්‍ෂේත්‍රයේ දැවැන්ත ආයෝජනයක් මේ පළාතේ දැන් සිදුවෙමින් තියෙනවා.දකුණේ ඉදිවෙමින් ඇති සත්වෝද්‍යානය ගැනත් විශේෂයෙන් සඳහන් කළ යුතුයි. අක්කර 500ක භූමිභාගයක එය ඉදිවෙනවා. සතුන්ට නිදැල්ලේ ගැවසීමට එහි ඉඩ ලැබෙනවා.තවත් විශේෂ දෙයක් තමයි, රන්මිහිතැන්නේ ඉදිවුණු සිනමා ගම්මානය. එය අපේ කලා ක්‍ෂේත්‍රයට විශාල දායාදයක්. සිනමා පාසලකුත් එහි ඉදිවෙනවා. එය මෙතෙක් පැවැති විශාල අඩුවක් මඟහැරීමක්. අපේ ප්‍රවීණයන්ගේ දැනුම ඒ මඟින් නවකයන්ට ලබා ගැනීමට පුළුවන්.අපේ පළමු පෞද්ගලික විශ්වවිද්‍යාලය දෙනියාය ප්‍රදේශයේ ඉදිවෙනවා. දෙනියාය කියන්නෙ දකුණේ නුවරඑළිය. දකුණු පළාත ගත්තොත් සෑම දේශගුණයක්ම මේ පළාතෙදි අත්විඳින්න පුළුවන්. ඌව උපකුලපති චÁද්‍රා ඇඹුල්දෙණිය මහතා මට කී පරිදි එංගලන්තයේ ලැන්කෂයර් විශ්වවිද්‍යාලයත් සමඟ එක්ව මෙම ව්‍යාපෘතිය ක්‍රියාත්මක වෙනවා.තවත් කාරණයක් තමයි, දකුණු පළාතේ අත් යන්ත්‍ර පේෂකර්මාන්තයේ ඇතිවී තිබෙන දියුණුව එමඟින් අපේ ගම්වල ජනතාව හොඳ ආදායමක් ලබනවා.* මේ කාර්යයන් පිළිබඳ ජනතාවට අවබෝධයක් තිබෙනවාද? මේ දේවල් ඔවුන්ට දැනෙනවාද?ඔව්, ජනතාවට මේ දේවල් දැනෙනවා පමණක් නෙවෙයි මේ වැඩපිළිවෙළ හොඳ විශ්වාසයකුත් තියෙනවා. දීර්ඝකාලීනව බලලා හිතන්නේ නැති අයට තමයි මේවා පෙනෙන්නෙ නැත්තෙ, දැනෙන්නෙ නැත්තෙ. නමුත්, අපේ මුරදේවතාවන් වහන්සේලා ඇතුළු රටේ ජනතාවගේත් ආශිර්වාදයෙන්, රණවිරුවන්ගේ කැපකිරීමෙන් මේ රට ත්‍රස්තවාදයෙන් නිදහස් කරගෙන එක්සේසත් කළ ජනාධිපතිතුමාට රට ගොඩනැඟීමටත් ජනතාව භාරදුන්නෙ පැහැදිලි විශ්වාසයකින් යුතුවයි. මේ මැතිවරණයෙදීත් ඔවුන් ඒ විශ්වාසය තහවුරු කරන බව හොඳටම පැහැදිලියි..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>25</day>
    </date>
    <link>http://www.dinamina.lk/2011/01/25/_art.asp?fn=f1101252</link>
    <topic>සෙරෙප්පු දැම්මේකොළඹ එන දවසෙයි</topic>
    <author>සන්ධ්‍යා කරුණාරත්න</author>
    <content>පල්ලත්තර අලුත්වැව වසාගනිමින් නෙළුම් මල් පිපී ඇත. ඉන් නෙළුම් දඬු හා නෙළුම් අලවලින් ගම්වැසියෝ තම කුසගිනි නිවා ගනිති. වැව් ඉස්මත්තේ කුඹුරු යායකි. එහි ලියැදි වසා ගනිමින් සුදු පැහැති කයිල හතු පිපී තිබේ. මේ දසුන ඈතට දිස්වෙන්නේ් කිසියම් කෙනෙකු පිළිගැනීමට එළා ඇති සුදු පැහැ පාවාඩයක් සේය.සොබාදහම විසින් නිර්මිත මේ බිම්මල් පාවාඩය බලා සිටියේ පල්ලත්තර ගමේ විසූ කුඩා දරුවකුගේ පැමිණීම බලාපොරොත්තුවෙන්නාක් මෙනි. කුඩා දරුවා අනාගතයේ රට දැය ජයගන්නා මහා පඬිවරයෙකු වන බවට සුදු පැහැති කයිල හතු දැන සිටියා නොඅනුමානය. දරුවාගේ දෙපා එසැවුණේ් මේ සුදු පාවඩය දෙසටය. කයිල හතු එකින් එක නෙළා ගත් ඔහු නිවසට රැගෙන ගොස් පිස ආහරට ගත්තේ ය. අනාගත මහා පඬිවරයෙකුගේ කුසගින්නට අහරක් වීමට හැකි වීම ගැන ඒ කයිල හතු අපමණ ලෙස සතුටු වන්නට ඇත.වෙල් එළියේ දුව පැන නටා ඇළේ දොළේ ජබු ගසමින් ගමේ සැහැල්ලු ජීවිතයක් ගත කළ පවුලේ මේ බඩපිස්සාගේ සමරු පොතේ මහා සාහිත්‍යධර මහගමසේකරයන් මෙවන් පද පෙළක් සටහන් කර තිබිණි.මහගමසේකරයන්ගේ පවා ගජ මිතුරෙකු වීමට වාසනාවන්ත වූ උසස්, බුද්ධිමත්, ගුණවත් මේ මිනිසා ඔබ අප කවුරුත් හඳුනන ජ්‍යෙෂ්ඨ මහාචාර්ය මැන්දිස් රෝහණදීරයන් ය. මැන්දිස් රෝහණදීර මහතා අසූවියට පා තබන මේ මොහොතේ එදාමෙදා තුර කාලයෙ අමතක නොවන මිහිරි අමිහිරි මතකයන් බොහොමයකි.වේවැල් පහර“හම්බන්තොට පල්ලත්තර කියන ගමේ මං උපත ලැබුවා. හරිම සුන්දර වටපිටාවක් ප්‍රදේශයේ තිබුණේ. ඒ සුන්දරත්වයත් සමඟ අපේ ජීවිතත් සුන්දර වුණා. අපේ ගෙදර මී හරක් හිටියා. මී හරකෙක් ගෙදර මිදුලේ ගොම ගොඩක් දාලා තිබුණා. දවසක් මේ ගොම ගොඩ මට පෑගුණා. ගොම ගොඩ පෑගුණා කියලා මං කෑගහලා අම්මට කිව්වා. මගේ කකුලේ ගෑවිලා තිබුණ ගොම හෝදන්න අක්කා ආවා. ඇය එන්න ටිකක් ප්‍රමාද වුණා. එතකොට මගේ කකුලේ ගොම තිබුණේ නැහැ. අක්කා මගෙන් කෝ ගොම කියා ඇහුවාම මං මෙහෙම හයියෙන් කිව්වා.”ඩිංගි හුජ්ජි ගොම හෝදා” කියලා. එතකොට මං යංතං බහ තෝරන වයස. අවුරුදු තුනක් හතරක් විතර ඇති වයස. මුත්‍රා ස්වල්පයකින් ගොම හෝදාගත්තා කියන අර්ථය තමා මං ‘ඩිංගි හුජ්ජි ගොම හෝදා” කියලා තියෙන්නේ.මං පාසල් ගියේ පයින්. අපේ ගෙදර ඉඳලා පාසලට සැතපුම් දෙක හමාරක් පමණ දුර ගෙවාගෙන පයින් යන්න ඕන. හැමදාම උදේ පාන්දර හතර, හතර හමාර විතර වෙනකොට අපි ගෙයින් එළියට බහිනවා. පාසලට පයින් යන්න තාර දැමූ පාරවල් ඒ කාලයේ තිබුණේ නෑ. මහා දුෂ්කර ගමනක් යමින් අප ඒ කාලයේ ඉගෙන ගත්තා.හැමදාම උදේ පාන්දර පාසලට ඇවිත් පාසල් වත්තේ වගාකර තිබෙන මල් පොච්චිවලට වතුර දාන්න අපට බාරවෙලා තිබුණා. වතුර දාන අයට ලකුණු දෙනවා. වැඩිම ලකුණු ලබාගත් කෙනාට මාස්පතා තෑගි දෙනවා. ඒ නිසා අප තරගෙට වගේ මල් පැළවලට වතුර දැම්මා. ඒ වාගේම පාසල් වත්තේ මඤ්ඤොාක්කා වගාකර තිබුණා. ග්‍රාමීය අධ්‍යාපන ක්‍රමය යටතේ තමයි මෙහෙම වගාකර තිබුණේ. උදේ දහය වන තුරු මේ වගා ක්‍රමවලට ළමයින් සහභාගි කරවා ගත්තා. අප එළවළු පවා වගා කළා.මඤ්ඤොක්කා උගුල්ලන්නට පෙර පඳුරු කපා දැමිය යුතුයි. විස්සක් පමණ කපා දැම්මා. අල බැස නැති කුඩා පඳුරු පවා මං කපා දැමුවා. මං නොදැනුවත්කමින් කළ මේ වැඩේ පාසලේ මුල් ගුරුවරයාට ආරංචි වෙලා තිබුණා. පාසල් වත්තේ ළිඳක් තිබුණා. ළිඳ වටේට තාප්පයක් බැඳ තිබුණා. ඒ තාප්පය අල්ලා ගන්න කියලා මුල් ගුරුවරයා දිග කෝටුවකින් මට හොඳටම තැලුවා. ඒ කාලේ පාසල් ගියේ සරමක්් ඇඳලා. සරම උස්සලා මගේ පස්සට වේවැල් පහර පහක් ගැහුවා. නොදැනුවත්කමින් කළ වැරැද්දට දඬුවම් ලබන්න වුණේ ඔය විදියටයි.1930 ගණන්වලදී අපේ ගමටත් මැලේරියා වසංගතය ආවා. ගමේ සිටි හැම ළමයෙකුටම මේ වසංගතය වැලඳෙන්න පටන් ගත්තා. මට මතකයි අපටත් උණ හැදුණා. අප ගැහි ගැහී හිටියා. මේ ලෙඩේට ප්‍රතිකාරයක් විදියට උදේ පාන්දරම අපව නාවන්න අම්මලා කටයුතු කළා. වත්ත පහළ ළිඳ ළඟට එක්කගෙන ගිහිං අපව සීතලේ නෑව්වා. සීතලේ ගැහි ගැහි මෙහෙම කාලයක් නෑවා. මේ වසංගතයට එය කදිම ප්‍රතිකාරයක් වුණා.ජ්‍යෙෂ්ඨය සමත්වෙලා රැකියාවක් නැතිව මං අවුරුදු දෙකක් විතර හිටියා. එතකොට වයස අවුරුදු 17ක් 18 ක් විතර ඇති. මේ කාලෙදී මං යාළුවෙක්ව එකතු කරගෙන හේනක් කෙටුවා. ඉරිඟු , මිරිස් වගේ දේ වැවුවා. ඒ වායේ අස්වැන්න නෙළා ගත්තාම කද බැඳගෙන බෙලිඅත්තට අරගෙන යනවා. හැතැප්ම තුනක් විතර පයින් යනවා. ඒවා විකුණලා ලුණු , කරවල ආදිය ගෙදරට අවශ්‍ය කළමනා රැගෙන එනවා.දවසක් අපේ අම්මා නැකැත්කරුවෙකුට කියලා අපේ කේන්දර බලවා තිබෙනවා. ඒ නැකැත්කරු ප්‍රසිද්ධ අයෙක්. ඔහු කේන්දර සියල්ල බලලා කියපු කතාවක් ගේ ඇතුළේ සියල්ලන්ටම ඇහෙන ලෙස අම්මා කීවා. “පොඩි එකාගේ කේන්දරේ බලලා කීවා, හොඳට ඉගැන්නුවොත් කවදාහරි මලලසේකර මහත්තයා වගේ ප්‍රසිද්ධ කෙනෙක් වෙනවා. අනෙක් දරුවන්ට ඉගැන්නුවේ නැතත් මේ පුතාට හරි උගන්වන්න” කියලා නැකැත්කරු ප්‍රකාශ කර තිබෙනවා. අවසානයේදී අම්මා මට උගන්වන්න බොහොම මහන්සි වුණා.දිය පට්ටාසිංහලවලින් ජ්‍යෙෂ්ඨය සමත් වූ අයට ඒ කාලේ තිබූ එකම රැකියාව ගුරු වෘත්තිය. ඒ නිසා මං ගුරු අභ්‍යාස ප්‍රවේශයට වාඩි වුණා. මේ ප්‍රවේශ විභාගයට මාත් සමඟ මට ඉගැන්වූ ගුරුවරයෙකුත් වාඩි වුණා. අප දෙදෙනාම විභාගයෙන් සමත් වුණා. කොළඹ බෞද්ධ මන්දිරයේ සම්මුඛ සාකච්ඡාවක් පැවැත්වූවා. ඒකට මාව කැඳෙව්වා. මං ඒ වනතුරු කකුලට සෙරෙප්පු දාලා තිබුණේ නැහැ. එතකොට මට වයස අවුරුදු 19 යි. අයියත් එක්ක මාතරට බස් එකේ ඇවිත් එතැන සිට කොළඹට කෝච්චියෙන් ආවා. සෙරෙප්පු දාලා නිසා කකුල්වල දියපට්ටා ඇවිත් තිබුණා. මං කොටුවේ තරුණ බෞද්ධ මන්දිරයට ගියේ සපත්තු ගලවාගෙන. සම්මුඛ පරීක්‍ෂණයේ මගේ නම කියැවෙන කොට හරි අමාරුවෙන් සෙරෙප්පු දාගෙන ඇතුළට ගියා.සම්මුඛ පරීක්‍ෂණ මණ්ඩලයේ හිටියේ පී. ද ඇස්. කුලරත්න සහ නිට්ටඹුව ගුරු අභ්‍යාස විද්‍යාලයේ විදුහල්පති රණසිංහ කියන මහත්වරු. කවියක් කියන්න කියලා ඔවුන් මට කීවා. තැනට සුදුසු විදියට මං හංස සංදේශයේ කවියක් කීවා. ඒ කවිය මෙහෙමයි.සම්මුඛ පරීක්‍ෂණයට සිටි මහත්වරු දෙන්නා හිනා වුණා. කුලරත්න මහත්මයා හිනාවෙලා එහෙමනම් තමුන් පරාද නෑ කියලා මාව ගුරු අභ්‍යාස විද්‍යාලයට ඇතුළු කළා.ගුරු අභ්‍යාස විද්‍යාලයට මාව තෝරාගෙන තිබූ ලිපිය ලැබුණා. එහි යන විට රැගෙන යාමට තිබූ බඩු ලැයිස්තුවක් සඳහන් කර තිබුණා. කැන්වස් සපත්තු ජෝඩුවක්, කාකි කොට කලිසම් දෙකක් ඒ අතර තිබුණා. මේවා ගන්න මුදල් අවශ්‍යයි. ඒත් අපට අවශ්‍ය මුදල් තිබුණේ නැහැ. අපේ වත්ත අක්කර බාගයයි. රුපියල් දෙසීයකට වත්ත උකස් කළා. ඒ ලැබුණ මුදල්වලින් තමයි මට අවශ්‍ය භාණ්ඩ ගත්තේ.ගුරු අභ්‍යාස විද්‍යාලයේ දී මට මහගමසේකර , ජී. බී. කුමාරගේ යන යාළුවන් හමුවුණා. ඔවුන් මගේ ගජ මිතුරන් බවට පත්වුණා. අපි තුන්දෙනා ව්‍යාකරණවලට හරිම දක්ෂයි. අවුරුදු දෙකක් අපි විද්‍යාලයේ ඉගෙන ගත්තා. විද්‍යාලයෙන් ඉවත් වෙන කොට සේකර මගේ සමරු පොතේ අමතක නොවන කවියකුත් සටහන් කළා.1951 අවුරුද්දේ ලංකාවේ දේශපාලන ඉතිහාසයේ විශාල පෙරළියක් සිදු වූවා. බණ්ඩාරනායක මහත්තයා යූ. එන්. පීයෙන් අයින් වුණා. ඔහුගේ බලාපොරොත්තුව වුණේ් වෙනම පක්ෂයක් හදා ගැනීම. එහි ප්‍රතිඵලයක් විදියට ශශ්‍රී ලංකා නිදහස් පක්ෂය බිහිවුණා. වත්මන් ජනාධිපතිවරයාගේ පියා ඩී. ඒ. රාජපක්‍ෂ මහතාත් බණ්ඩාරනායක මහත්තයා සමඟ එක්ව හිටියා. ගුරු අභ්‍යාස විද්‍යාලයේ අපේ ගුරුවරයෙක්ව සිටි ඩී. පී. අතුකෝරල මහත්තයා බණ්ඩාරනායක මහත්තයාගේ ළඟම යාළුවෙක්.“තමුසෙලා කැමැති නැද්ද බණ්ඩා බලන්න යන්න කියලා” මගෙනුයි සේකරගෙනුයි, අතුකෝරල මහත්තයා ඇහුවා. හොරගොල්ල වලව්වට අපි ගියා. බණ්ඩාරනායක මහත්තයා උණුසුම් අයුරින් අපව පිළිගත්තා. ටික වේලාවක් කතාබහ කරමින් සිට අප එන්න පිටත් වුණා. ඒ වෙලාවේදී අතුකෝරල මහත්තයා අපව පෙන්නලා කීවා. මේ අය පිටිසර පළාත්වල ගුරුවරු කියලා. බණ්ඩාරනායක මහත්තයා අපේ ගම්බිම් කොහෙද කියලා ඇහුවා. බෙලිඅත්ත කියලා මං කීවා. ඊට පසුව ඔහු මගේ පිටට තට්ටු කරලා මෙහෙම කීවා. “එහෙමනම් අපේ අලුත් පක්ෂෙට බැඳිලා ඩී. ඒ. රාජපක්‍ෂ මහත්තයාට උදව් කරන්න” කියලා කීවා. බණ්ඩාරනායක මහත්තයා මගේ පිටට තට්ටු කළ විදිහ මට දැනුත් දැනෙනවා. මං එදා ඉඳලා පක්ෂයට උදව් කළා. ඩී. ඒ. රාජපක්‍ෂ මහත්තයාටත් උදව් කළා. ඔහු පාර්ලිමේන්තු ගියා.ගුරුවරයෙකු ලෙස මට මුල්ම පත්වීම ලැබුණෙ කළුබෝවිල බුද්ධඝෝෂ විද්‍යාලයට. ඒ ඒ ළමයින්ට හංස, ගිරා සංදේශ ඇතුළුව සිංහල සාහිත්‍යය මං ඉගැන්නුවා. එය මගේ ජීවිතයට හොඳ අත්දැකීමක් වුණා.ලන්ඩන් ගෞරව1952 අවුරුද්දේ අගෝස්තුවේ හර්තාලය පටන් ගත්තා. ඒ වෙලාවේ පාසලේ ළමයින්ගේ මවුපියන් පංති කාමරවලට ඇවිත් ළමයින් ඇදගෙන දුවනවා. එහෙම ඇවිත් ළමයින්ව ඇදගෙන දුවනකොට ඔවුන්ට තුවාල වෙයි කියා මං හිතුවා. ඒ නිසා පාසලට ඇතුළු වන තැන කඩුල්ල හරස් කරගෙන මවුපියන්ට පාසල ඇතුළට එන්න නොදී මං හිටගෙන හිටියා. එහෙම කළේ ළමයින්ගේ ආරක්ෂාව සඳහා මගේ පිටුපස ළමයි පෙළ ගැහිලා හිටියා. මවුපියන් කඩුල්ලෙන් එළියේ හිටියා. කඩුල්ල හරස් කරගෙන මං ඉන්නවා දැකලා කෝප වූ එක පියෙක් ලොකු ගලක් මගේ පැත්තට විසි කරන්න හැදුවා. “ඔය ගලෙන් මට ගැහුවොත් මගේ ළඟ සිටින ළමයින්ට තුවාල වෙයි කියලා හයියෙන් කෑගහලා මං කීවා. ඉන්පසුව ඒ පියා ගල පැත්තකට දාලා ටිකක් වෙලා එතැන ඉඳලා ළමයාව රැගෙන ගියා.විද්‍යාලයේ ළමයින්ට උගන්වන ගමන් කොහුවල ප්‍රදේශයේ ඉංගී‍්‍රසි පංතියකට මං හවස් වරුවේ සහභාගි වුණා. ඒ නිසා මට හොඳින් ඉංගී‍්‍රසි භාෂාව ප්‍රගුණ කළ හැකි වුණා.1956 අවුරුද්දේ දී මං විශ්වවිද්‍යාල ප්‍රවේශයට වාඩි වුණා. එය සමත් වුණා. විශ්වවිද්‍යාලයට ඇතුළු වුණා. ඒ කාලේ මහාචාර්ය සරච්චන්ද්‍ර, මහාචාර්ය හෙට්ටිආරච්චි, මහාචාර්ය රංමණ්ඩල, මහාචාර්ය පී. ඒ. ප්‍රනාන්දු, මහත්වරු අපට ඉගැන්නුවා. ඒ කාලෙදී තමයි මහාචාර්ය සරච්චන්ද්‍ර මහත්තයා මනමේ, සිංහබාහු පෙරහුරු කළේ. ඒ පෙරහුරුවලට අපත් සහභාගි වුණා.විශ්වවිද්‍යාලයෙන් පසුව වීරකැටිය මධ්‍ය මහා විද්‍යාලයට ගුරු පත්වීමක් මට ලැබුණා. එහේ අවුරුදු තුනක් හිටියා. එහෙදී තමයි මං ගෝලයෙක් සම¼ඟ ආදර සම්බන්්ධයක් පැවැත්වූවේ. ඒ කියන්නේ වීරකැටිය මධ්‍ය මහා විද්‍යාලයේදී තමයි මට මගේ සහකාරිය වන පදුමා මුණ ගැහුණේ.ඒ පාසලෙන් මාරුවක් රැගෙන මං කොළඹට ආවා. කොළඹදී ලන්ඩන් ගෞරව බාහිර උපාධියට (පාලි - සංස්කෘත) පෙනී සිටියා. මං සමත් වුණා. ඒ 1959 , 60 වගේ කාලයේ. ඒ කාලෙදි විද්‍යෝදය විශ්වවිද්‍යාලය පටන්ගෙන පළමුවෙනි විභාගය තිබුණා. එයටත් මං පෙනී හිටියා. එතැනදී ඉතිහාසයට සහකාර කථිකාචාර්ය තනතුරට ඉල්ලුම්පත් දාන්න කියලා තිබුණා. මං එයට ඉල්ලුම්පතක් දැම්මා. මගේ සුදුසුකම් අනුව මාව තෝරාගත්තා. උපකුලපතිව සිටියේ සෝරත හාමුදුරුවෝ. මං උන්වහන්සේව හමුවුණා. එවිට මට දුන් පළමුවෙනි අවවාදෙ තමයි මහා වංශය ඉංගී‍්‍රසි පරිවර්තනයෙන් තොරව පාලි භාෂාවේ අර්ථ අරගෙන ළමයින්ට උගන්වන්න කියලා. මං ඒ විදියට ළමයින්ට ඉගැන්නුවා.පුවත්පත් පනත පිළිබඳ එකල මහා ආන්දෝලනයක් ඇති වුණා. එකල පාලන බලය තිබුණේ ශශ්‍රී ලංකා නිදහස් පක්ෂයට. පාර්ලිමේන්තුවේදී පනත පැරදුණා. මං එදා මගේ කාර් එක පාර්ලිමේන්තුව ළඟට ගෙන ගියා. පනත පැරදිලා ඩී. ඒ. රාජපක්‍ෂ මහත්තයා පාර්ලිමේන්තුවේ තරප්පු පෙළ බැහැගෙන ආවා. මගේ වාහනයෙන්ම එතුමා ආනන්ද විද්‍යාලයට ගියා. බැසිල් රාජපක්‍ෂ මහතා ඇතුළු ළමයි හිටියේ විද්‍යාලයේ. එයාලත් එක්ක කතා කරලා එයාලත් එක්කම නුගේගොඩට ගියා. ඔහොම ඉන්න කාලේ විද්‍යොදය විශ්වවිද්‍යාලයේ පුස්තකාලයේ රැකියාවට ආවා. 1970 අවුරුද්දේ මැතිවරණයට ඔහු ඉදිරිපත් වුණා. ඔහු පසු පස ඉඳගෙන අප උදව් කළා. 1970 අවුරුද්දේ දී ඔහු ජයග්‍රහණය කර සිංහාසන කතාව කළා.මේ කාලෙදි විශ්වවිද්‍යාලය තුළ සිටි ජනතා විමුක්ති පෙරමුණේ ළමයින්ව පුනරුත්ථාපනය කළා. විශ්ව විද්‍යාලයේ අනෙක් ළමයින්ට නිවාඩු දීලා තිබුණා. නැවතත් විශ්වවිද්‍යාලය පටන්ගන්න කොට මහින්ද රාජපක්‍ෂ මන්ත්‍රීවරයා පැමිණ විද්‍යාල භූමිය වටා ගියා. ඒ අවස්ථාවේදී ජනතා විමුක්ති පෙරමුණේ ළමයි ඔහුව වටකර ගෙන කරදර කරන්න පටන්ගත්තා. මං වහාම ඔහුව වාහනයකට නංවාගෙන ගම්සභා හන්දිය දක්වා රැගෙන ගියා. මේ සිද්ධිය ගමට ආරංචිවෙලා ගමේ මිනිස්සු විශ්වවිද්‍යාලයට ඇවිත් ළමයින්ට ගහන්නට පටන්ගත්තා. මං මහින්ද රාජපක්‍ෂ මහත්තයාට දුරකථන පණිවිඩයක් දී මෙය නවත්වන්න කියලා කීවා. විනාඩි 30 ක් ඇතුළත ඒ කලබලය නැවතුණා. ඊට පසුව ළමයි ගෙවල්වලට යැව්වා.වචනයෙන් කියා නිම කළ නොහැකි ශාස්ත්‍රීය සේවාවක් කළ ජ්‍යෙෂ්ඨ මහාචාර්ය මැන්දිස් රෝහණදීරයන් මෙරට ඉතිහාසය සහ භාෂාව පිළිබඳ ප්‍රමාණික දැනුමක් ඇති විද්වතෙකි. ඓතිහාසික වීරවරයෙක්ව ඔබ කළ සේවය සදානුස්මරණීය ය. මවු දෙරණ වෙනුවෙන් ඔබ කළ සේවය මහමෙරකට වඩා අපට වටින්නේ ය. සාහිත්‍යය හා ඉතිහාසය සම්බන්ධව ග්‍රන්ථ රාශියක් සම්පාදනය කළ ඔබට තව තවත් ග්‍රන්ථ රැසක රචකයෙකු වීමට ශක්තිය ධෛර්යය ලැබේවායි අපගේ ප්‍රාර්ථනයයි..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>25</day>
    </date>
    <link>http://www.dinamina.lk/2011/01/25/_art.asp?fn=f1101253</link>
    <topic>හිනැහෙන්න රෝමියෝ මමයි</topic>
    <author>තුසිත ජයසුන්දර</author>
    <content>සිනමා ශාලාව අඳුරු වෙයි. සිනමාපටය තිරය මත පතිත වන්නේ ඉමිහිරි ගීයකින් රසිකයා අමතමිනි. ගීය ගයන්නේ වික්ටර් හා ලතාය. ගාමිණී, නීටා ව තුරුළු කරගෙන කිසිදා මතකයෙන් බැහැර නොයන පෙම් ජවනිකාවකට අවතීර්ණ වෙයි. ගීය ‘හිනැහෙන්න රෝමියෝ මමයි’ ය. පසුව තවත් ගීයකි.ගාමිණි ස්පෝර්ට්ස් කාරයක් පදවමින් ජවසම්පන්න ලෙස ඉදිරියට ඇදෙයි. වික්ටර්ගේ ගීයකට ඔහුගේ තොල් සෙලැවෙයි. ගීය ‘නීල බිඟු කැල’ ය. සොර මුළකි. එතැන ඇලෙක්ස්, බන්දු, ආදීහු සිටිති. ඔවුන්ද ජව සම්පන්න ය. ඔවුන් ගයන ගීයට කිහිප දෙනෙක් හඬ මුසුකරති. ඒ මිල්ටන්, ප්‍රියා, වෝල්ටර් ප්‍රනාන්දු ආදීන් ය. ‘ගීය සමණල තටු යට රිංගලා’ යි.මේ වර්ෂ 1975 දී මුල් වරට ප්‍රදර්ශන ‘රජගෙදර පරෙවියෝ’ සිනමාපටය පිළිබඳ මතකය අවදිකිරීමකි. එය අධ්‍යක්ෂණය කළේ සතිස්චන්ද්‍ර එදිරිසිංහ සමඟ ඩබ්ලිව්. ඒ.බී. ද සිල්වා යි. ඩබ්ලිව්’ ඒ.බී.ද සිල්වා මෙහි අධ්‍යක්ෂණ කාර්යයට අතිරේකව කැමරා කරණය ද භාරව සිටියේය. එවකට ද ඔහු සිනමා කැමරාකරණයට ප්‍රවීණයෙකි.ඩබ්ලිව්.ඒ.බී. ද සිල්වා ලාංකේය සිනමාවේ නිහඬ දැවැන්තයකු බව අවිවාදිත ය. ගෙවුණු දෙසැම්බර් 30 දාට ඔහුගේ වියෝවෙන් දෙවසරක් සපිරුණි. වර්ෂ 1927 වසරේදී උපන් ඩබ්ලිව්.ඒ.බී.ද සිල්වා ඔය ජීවිතයෙන් වැඩි කාලයක් වෙන් කළේ සිනමාව උදෙසා යි. මේ නිහඬ දැවන්තයා, හඬ නැඟූ දැවැන්තයන් නිසාම අමතක කර දැමීමේ ඉරණමට මුහුණ දී සිටීම කණගාටුදායකය.සිනමා කැමරා කරණයට හපනකු වුවද ඩබ්ලිව්.ඒ.බී ද සිල්වා වඩා ප්‍රකටව සිටින්නේ සිනමා කරුවකු වශයෙනි. රජගෙදර පරෙවියෝ ට පෙරාතුව ඔහු නිර්මාණය කළ ‘පූජිතයෝ’ ට වඩා රසික අවධානය දිනා ගත්තේ ‘රජගෙදර පරෙවියෝ’ ට පසුව නිර්මාණය කළ ‘හුලවාලි’ ය.‘හුලවාලි’ (1976) පිළිබඳ මතකය අවදිවන්නේ ද ගාමිණී සමඟිනි. ගාමිණී එහි නිරූපණය කළේ විරූපී – හැඩි දැඩි ග්‍රෝත්‍රිකයකු ගේ චරිතයයි. ගාමිණී ව වහා හඳුනා ගන්නට පළ පුරුදු සිනමා රසිකයන්ට ද අසීරු වන්නට ඇත. මෙබඳු අත්දැකීමක් සමකාලීනව දැක ගත හැකි වූයේ ලෙස්ටර් ජේම්ස් පීරිස්ගේ ‘දෑස නිසා’ (1975) හිදී ය.එහි ජෝ අබේවික්‍රම නිරූපණය කළේ ද විරූපී පුද්ගලයකු ගේ චරිතයයි. අපූරුවට ඔහුව වෙස් ගන්වා තිබිණ. සිනමාපටය අවසන සඳහන් කෙරුණේ නිරූදක නැමැති චරිතය නිරූපණය කළේ ජෝ අබේවික්‍රම බව යි. ජෝ ගේ සේයාරුවක් ද ඊට එක් කොට තිබිණ.‘හුලවාලි’ හි ගාමිණි ගේ රංගනය අදටත් සිනමා රසිකයන්ට හොඳහැටි මතකය. ඒ ගාමිණී නිරූපණය කළ හොඳම චරිතයකි. මෙහි ගෞරවය නිතැතින්ම ඩබ්ලිව්.ඒ.බී. ද සිල්වාට ද හිමිවේ.ඩබ්ලිව්.ඒ’බී.ද සිල්වාගේ සිනමා කැමරාකරණ ඉතිහාසය 1950 දසකය කරා ඇදී යයි. සිරිසේන විමලවීර අධ්‍යක්ෂණය කළ සරදියෙල් (1954) හි කැමරාව මෙහෙයවූයේ ද ඔහු ය. සිනමාපට 40කට පමණ ඔහු කැමරා අධ්‍යක්ෂණයෙන් දායක වී තිබිණ. ඒ අතර ‘සරුංගලේ’ (1979) ද ඇත.සුනිල් ආරියරත්න අධ්‍යක්ෂණය කළ ‘සරුංගලේ’ ලාංකේය සිනමාවේ නොමැකෙන සිහිවටනයකි. ඩබ්ලිව්.ඒ.බී. ද සිල්වා විනෝදාත්මක සිනමාව විෂයෙයෙහි පමණක් නොව ඉන් පරිබාහිරව කලාත්මක ගුණාංග ද මුල්කර ගත් සිනමාව විෂයයෙහි ද කැපී පෙනෙන අන්දමින් මැදිහත් වූ බවට ‘සරුංගලේ’ හොඳම සාක්ෂියකි..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>26</day>
    </date>
    <link>http://www.dinamina.lk/2011/01/26/_art.asp?fn=n1101262</link>
    <topic>ෆොන්සේකාගේ ප්‍රකාශයසම්පූර්ණ අසත්‍යයක්</topic>
    <author>ශිරෝමි අබයසිංහ</author>
    <content>*කොටි නායකයන් මරන්න මා අණ කළේ නෑ *එල්ටීටීඊ සාමාජිකයන් 11968ක් භාර වුණා *ඔවුන්ට හොඳින් සළකන්න උපදෙස් දුන්නාසුදු කොඩි රැගෙන යටත්වීමට පැමිණි එල්ටීටීඊ නායකයන් මරාදමන ලෙසට තමා අණ කළ බවට සන්ඩේ ලීඩර් පුවත්පතේ පළ වී තිබූ සරත් ෆොන්සේකා මහතාගේ ප්‍රකාශය සම්පූර්ණයෙන් අසත්‍යයක් බව ආරක්‍ෂක ලේකම් ගෝඨාභය රාජපක්‍ෂ මහතා සුදු කොඩි නඩුවේ සාක්කි දෙමින් ඊයේ (25) පැවැසීය.යටත් වීමට පැමිණෙන එල්. ටී. ටී. ඊ. නායකයන් සහ අනෙකුත් සාමාජිකයන් නීතියට අනුව භාර ගෙන ඔවුන්ට හොඳින් සලකන ලෙස තමා හමුදාවට උපදෙස් දී තිබුණු බවද රාජපක්‍ෂ මහතා කීය.එල්. ටී. ටී. ඊ. සාමාජිකයන් එකොළොස් දහස් නවසිය හැට අට දෙනෙක් හමුදාවට භාර වුණු බවත්, එයින් පන්දහසක් දෙනා පුනරුත්ථාපනය කර සමාජගත කෙරුණු බවද ආරක්‍ෂක ලේකම්වරයා වැඩිදුරටත් කීය. 2009 දෙසැම්බර් 08 දා සන්ඩේ ලීඩර් පුවත්පතේ ප්‍රධාන කර්තෘ ප්‍රෙඩ්රිකා ජෑන්ස් මහත්මිය සමඟ පැවැත්වූ සම්මුඛ සාකච්ඡාවක දී ජාතිවාදී හැඟීම් ඇති කරන තොරතුරු සැපයීම සහ එමගින් රජය කෙරෙහි මහජනතාව තුළ විරෝධතාවයක් ඇති කිරීමට තැත් කිරීම සඳහා සුදු කොඩි ප්‍රකාශය කිරීම සම්බන්ධයෙන් නීතිපතිවරයා අධිචෝදනා තුනක් යටතේ ෆොන්සේකා මහතාට එරෙහිව නඩු පවරා තිබේ.විශේෂ අධිකරණ කටයුත්තක් සේ සලකා මහාධිකරණ ති‍්‍රත්ව විනිසුරු මඬුල්ලක් හමුවේ මේ නඩුව විභාගයට ගැනේ. කොළඹ මහාධිකරණ විනිසුරුවරුන් වන දීපාලි විජේසුන්දර මහත්මිය, ඩබ්ලිව්. ටී. ඇම්. පී. බී. වරාවැව මහතා සහ ගල්කිස්ස සිවිල් මහාධිකරණ විනිසුරු ඉසෙඩ් එම්. රෂින් මහත්වරුන්ගෙන් විනිශ්චය මණ්ඩලය සමන්විත වේ. වැඩිදුරටත් සාක්කි දුන් රාජපක්‍ෂ මහතා, එල්. ටී. ටී. ඊ. නායකයින් වූ දයා මාස්ටර්, ජෝර්ජ් මාස්ටර්, නඩේෂන්, සුසෙයි, ඔහුගේ බිරිය සහ කාන්තා අංශයේ නායිකාවන්ද හමුදාවට භාර වූ අතර, ඔවුන් තවමත් නිරුපද්‍රිතව ආරක්‍ෂා සහිතව සිටින බවත් කීය.සන්ඩේ ලීඩර් පුවත්පතේ පළවූ සරත් ෆොන්සේකා මහතාගේ ප්‍රකාශය නිසා කැනඩාව, එංගලන්තය, අමෙරිකාව වැනි රටවල වෙසෙන මිලියනයකට ආසන්න ඩයස් පෝරාවේ දෙමළ ජාතිකයන්ගේ විරෝධය ශ්‍රී ලංකා රජයටත්, තමන්ටත් එල්ල වූ බවත් රාජපක්‍ෂ මහතා කීය. මේ ලිපිය නිසා ජාත්‍යන්තරය ශ්‍රී ලංකාවෙන් මේ පිළිබඳව ප්‍රශ්න කළ බවත් මේ පිළිබඳව පරීක්‍ෂණ පවත්වන ලෙසත් බල කරන බවත් කීය. මේ ලිපිය නිසා රටේ පවා ජනතාවගේ විරුද්ධත්වයක් ඇති වූ බවද රට තුළ අසමගියක් ඇති වූ බවද කී රාජපක්‍ෂ මහතා ඒ අසමගිය දුරු කිරීමට රජය ක්‍රියා කළ බවද කීය..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>26</day>
    </date>
    <link>http://www.dinamina.lk/2011/01/26/_art.asp?fn=n1101263</link>
    <topic>ශ්‍රී ලංකා හමුදාවට එරෙහිව ක්ෂමා ආයතනය කළ චෝදනාඅමෙරිකාව ප්‍රතික්ෂේප කරයි</topic>
    <author>මහින්ද අලුත්ගෙදර</author>
    <content>මානුෂීය මෙහෙයුම් පැවැති කාල සමයේ දී ජාත්‍යන්තර ක්ෂමා ආයතනය ශ්‍රී ලංකා රජයේ හමුදාවන්ට එල්ල කළ චෝදනා අමෙරිකාව සම්පූර්ණයෙන්ම ප්‍රතික්ෂේප කරන බව අමෙරිකාවේ ශ්‍රී ලංකා තානාපති කාර්යාලය පවසයි.ශ්‍රී ලංකා රජයේ හමුදාවන්ට අවශ්‍ය වී තිබුණේ කිසිදු සිවිල් වැසියකුට හානියක් සිදු නොවන ආකාරයට මානුෂීය මෙහෙයුමෙන් ජයග්‍රහණය කිරීම බව අමෙරිකාවේ ශ්‍රී ලංකා තානාපති කාර්යාල ප්‍රකාශක ස්ටීව් හේජස් ප්‍රකාශ කර ඇත.ජාත්‍යන්තර ක්ෂමා ආයතනයේ ආසියා පැසිෆික් කලාපයේ අධ්‍යක්ෂ සෑම් සෆිර් නැඟූ පැනයකට පිළිතුරු දෙමින් හෙතෙම මේ බව ප්‍රකාශ කර ඇතැයි තානාපති ආරංචි මාර්ග පවසයි. මානුෂීය මෙහෙයුම් පැවැති කාල සමයේ දී ශ්‍රී ලංකා රජයේ හමුදාවන් විශාල ප්‍රමාණයක් මියගොස් වැඩි පිරිසක් තුවාල ලබා ඇතැයි පෙන්වා දී ඇති එම ප්‍රකාශකයා එල්.ටී.ටී.ඊ. සංවිධානය සිවිල් වැසියන්ට වෙඩිතබා මරා දැමූ බවද පවසා ඇත.ශ්‍රී ලංකා රජයේ හමුදාවන් ත්‍රස්තවාදය තුරන් කිරීම සඳහා පියවර ගෙන ඇත්තේ කිසි විටෙකත් සිවිල් වැසියන්ට හානියක් නොවන ආකාරයට බවද හේජස් මහතා අවධාරණය කර තිබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>26</day>
    </date>
    <link>http://www.dinamina.lk/2011/01/26/_art.asp?fn=n1101264</link>
    <topic>ජනපති දෙවැනි ප්‍රාප්තියේවර්ෂ පූර්ණය අදයි</topic>
    <author/>
    <content>ශ්‍රීලංකාව, ආසියාවේ ආශ්චර්යය බවට පත් කරනවාය යන නිර්මල ප්‍රාර්ථනාව සැබෑ කරවන්නට තමා වටා ඒකරාශී වන්නැයි ජනාධිපති මහින්ද රාජපක්‍ෂ මහතා මෙරට ජනතාවට කළ ඇරයුම අසීමිත විශ්වාසයකින් පිළිගෙන එතුමාට දෙවැනි වරටත් රට භාර දුන් ඓතිහාසික වූත්, සදානුස්මරණීය වූත් ජනපතිවරණය මැතිවරණය පවත්වා අදට (26) වසරක් සපිරේ..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>26</day>
    </date>
    <link>http://www.dinamina.lk/2011/01/26/_art.asp?fn=n1101265</link>
    <topic>මහා බෝධි ප්‍රහාරයට සැකදෙදෙනෙක් අත්අඩංගුවට</topic>
    <author/>
    <content>ඉන්දියාවේ චෙන්නායිහි ශ්‍රී ලංකා මහාබෝධි මධ්‍යස්ථානයට පෙරේදා (24) රාත්‍රී මැර ප්‍රහාරයක් එල්ල කිරීමේ සිද්ධිය සම්බන්ධයෙන් සැකකරුවන් දෙදෙනකු තමිල්නාඩු ප්‍රාන්ත පොලිසිය මඟින් අත්අඩංගුවට ගෙන ඇතැයි විදේශ කටයුතු අමාත්‍යාංශය පවසයි. මේ සම්බන්ධයෙන් විදේශ කටයුතු අමාත්‍යාංශය නිකුත් කළ නිවේදනයේ මෙසේ ද දැක් වේ.විදේශ කටයුතු අමාත්‍යවරයා ද කොළඹ පිහිටි ඉන්දියානු මහකොමසාරිස් කාර්යාලය හරහා ඉන්දියන් රජය සමඟ මෙම සිද්ධිය සම්බන්ධයෙන් සාකච්ඡා කර තිබේ.මෙම සිද්ධිය සම්බන්ධයෙන් පූර්ණ විමර්ශනයක් සිදු කරන බවට ඉන්දියානු මහ කොමසාරිස් කාර්යාලය එරට සිටින ශ්‍රී ලංකා නියෝජ්‍ය මහ කොමසාරිස් වඩිවෙල් ක්‍රිෂ්ණ මූර්ති මහතා අවශ්‍ය පියවර ගත් බව ඊයේ කොළඹ මහා බෝධි අග්‍රශ්‍රාවක මහා විහාරයේ පැවැති විශේෂ මාධ්‍ය හමුවකට එක් වූ ශ්‍රී ලංකා මහා බෝධි සංගමය නියෝජ්‍ය ලේකම් හා චෙන්නායි මහා බෝධි මධ්‍යස්ථානාධිපති පූජ්‍ය කිනියාවල පාලිත හිමියෝ පැවැසූහ.ජනාධිපති මහින්ද රාජපක්ෂ ආර්ථික සංවර්ධන ඇමැති බැසිල් රාජපක්ෂ හා විපක්ෂ නායක රනිල් වික්‍රමසිංහ යන මහත්වරුන් චෙන්නායි මහා බෝධි විහාරයට ආරක්ෂාව තර කිරීමට අවශ්‍ය ක්‍රියාමාර්ග ගන්නා ලෙස උපදෙස් දුන් බවද උන්වහන්සේ පැවසූහ. මේ කොටි හිතවාදීන්ගේ ප්‍රහාරයේදී කුඹුරුගමුවේ වජිර නායක හිමියෝ ඇතුළු හිමිවරුන් සුළු තුවාල ලබා ප්‍රතිකාර ලබා ගත් බවත් උන්වහන්සේලාගේ සිරුර අභ්‍යන්තරයට කිසිදු හානියක් නොමැති බවත් ප්‍රකාශ කළ කිනියාවල පාලිත හිමියෝ මීට පෙර කිසිදු අවස්ථාවක චෙන්නායි මහා බෝධි විහාරයට කිසිදු ප්‍රහාරයක් එල්ල නොවූ බව සිහිපත් කළහ.මේ නිසා විශාල ගැටුමක් ඇති කර නොගන්නා ලෙසත් ද්‍රවිඩ ජනතාවට කිසිදු හානියක් නොවන ආකාරයට කටයුතු කරන ලෙසත් ඉල්ලා සිටි පාලිත හිමියෝ මේ සිද්ධිය පදනම් කරගෙන කිසිඳු ආකාරයකින් හෝ පසුබට නොවන බවත් පියවරෙන් පියවර ඉදිරියට ගමන් කරන බවත් සඳහන් කළහ. මීට පෙර වෙසක් උත්සවය මෙන්ම, නිදහස් සැමරුම් උත්සව අලංකාර ලෙස පැවැත්වූ බව සිහිපත් කළ මහා බෝධි මධ්‍යස්ථානාධිපති හිමියෝ එම වැඩසටහන් ඉදිරියටත් ක්‍රියාත්මක කරන බව පෙන්වා දුන්හ.මේ අතර අදාළ සිදුවීම සම්බන්ධයෙන් සොයා බැලීම සඳහා නව දිල්ලි නුවර සිටින ශ්‍රී ලංකා මහකොමසාරිස් ප්‍රසාද් කාරියවසම් මහතා ඊයේ (25) චෙන්නායි නුවරට පැමිණ තිබෙන අතර මේ සම්බන්ධයෙන් පුළුල් පරීක්ෂණයක් ක්‍රියාත්මක කරන ලෙසට තමිල්නාඩු ප්‍රධාන ලේකම් වරයාගෙන් ඉල්ලා තිබෙන බව විදේශ කටයුතු අමාත්‍යාංශය ප්‍රකාශ කරයි.මේ මාධ්‍ය සාකච්ඡාව සඳහා ශ්‍රී ලංකා මහාබෝධි සංගමයේ ප්‍රධාන ලේකම් වසන්ත සිල්වා, විධායක අධ්‍යක්ෂ රූපරත්න පෙරේරා, මාධ්‍ය අධ්‍යක්ෂ සමන් අතාවුද හෙට්ටි , මහත්වරුද එක්ව සිටියහ..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>26</day>
    </date>
    <link>http://www.dinamina.lk/2011/01/26/_art.asp?fn=n1101266</link>
    <topic>නොරොච්චෝලේ පළමු අදියර නිමයි</topic>
    <author>චමීර ඇල්ලදෙණිය නොරොච්චෝලේ සිට</author>
    <content>නොරොච්චෝලේ ගල් අඟුරු බලාගාරයේ නිපදවෙන මෙගාවොට් 300ක විදුලි ධාරිතාවක් ජාතික විදුලිබල පද්ධතියට ලබන සතියේදී එක් කෙරේ. බලාගාරයේ පළමු අදියර යටතේ මේ ධාරිතාව එක් කැරේ.අදියර තුනක් යටතේ මෙගාවොට් 900 ක ධාරිතාවක් නිපදවිමට සැලසුම් කර තිබෙන මේ ගල්අඟුරු බලාගාරයේ දෙවන අදියරේ ඉදිකිරීම් කටයුතු ද මේ වන විට ආරම්භ කර තිබේ.අමෙරිකානු ඩොලර් මිලියන 455ක වියදමින් ඉදිවන මෙම බලාගාරය 2014 දි සම්පූර්ණයෙන් ඉදිකර අවසන් කිරීමට නියමිත බව ජ්‍යෙෂ්ඨ ව්‍යාපෘති කළමනාකාර ඩබ්ලිව්.ඩී.එන්. සර්වියර් මහතා පවසයි. පළවෙනි අදියරේ මෙගාවොට් 300ක් ජාතික විදුලිබල පද්ධතියට එක්කිරීමෙන් අනතුරුව වසරකට ඒකක මිලියන 2000ක් ජාතික පද්ධතියට එකතුවන බව ද සර්වියර් මහතා වැඩිදුරටත් කීය..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>26</day>
    </date>
    <link>http://www.dinamina.lk/2011/01/26/_art.asp?fn=n1101267</link>
    <topic>කිරිපිටි ආනයන බද්ද අඩුවෙයි මිල වැඩි නොවේ</topic>
    <author>විජයානි එදිරිසිංහ</author>
    <content>ජනාධිපතිතුමාගේ උපදෙස් පරිදි කිරිපිටි ආනයන බද්ද රුපියල් 22/- කින් අඩු කිරීමට රජය තීරණය කර තිබේ. වහාම එය ක්‍රියාත්මක වෙන බව අභ්‍යන්තර වෙළෙඳ ඇමැති ජොන්ස්ටන් ප්‍රනාන්දු මහතා “දිනමිණ” ට පැවැසීය. කිරිපිටි සමාගම් 14 වතාවක් කිරිපිටි මිල වැඩි කිරීමට අවසර ඉල්ලා තිබිණි.එහෙත් පාරිභෝගිකයන් අපහසුතාවට පත්කළ නොහැකි නිසා කිරිපිටි මිල වැඩිකිරීම සිදු නොකොට ආනයන බද්ද අඩු කිරීමට ජනාධිපතිවරයා ඇමැතිවරයාට උපදෙස් දී තිබේ. මේ යටතේ කිරිපිටි සිල්ලර මිළ වැඩි නොවන බව ඇමැතිවරයා තවදුරටත් පැවැසීය..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>26</day>
    </date>
    <link>http://www.dinamina.lk/2011/01/26/_art.asp?fn=n1101268</link>
    <topic>කෝටි 15ක කොකේන් සමඟඉන්දීය ජාතිකයා රේගු දැලේ  </topic>
    <author>සුභාෂිනී සේනානායක</author>
    <content>ශ්‍රීලංකාව හරහා බැංකොක් බලා යාමට තැත් කළ ඉන්දියන් ජාතිකයකු සතුව තිබී රුපියල් කෝටි 15ක් වටිනා කොකේන් කිලෝ 10ක් ශ්‍රී ලංකා රේගුව ඊයේ (25) අත්අඩංගුවට ගෙන තිබේ.අස්ථානගත වූ ගමන්මලු කවුළුව වෙතට පැමිණි ඉන්දියන් ජාතිකයා පිළිබඳ සැක සිතී ගමන් මලු පරීක්‍ෂා කිරීමෙන් අනතුරුව මේ කොකේන් තොගය අත්අඩංගුවට ගැනීමට හැකි වී තිබේ.ඉන්දියාවේ සිට ශ්‍රී ලංකාව හරහා බැංකොක් යාමට පැමිණි මේ පුද්ගලයාගේ ගමන් මල්ල අස්ථානගත වී ඇත.අත්අඩංගුවට ගත් කොකේන් තොගය රාජසන්තක කර ඉන්දියන් ජාතිකයාගෙන් ප්‍රශ්න කරන බව ශ්‍රී ලංකා රේගුව පැවසීය. මේ වැටලීම සහකාර රේගු අධිකාරි විපුල එම් ප්‍රනාන්දු, තුසිත අධිකාරම් මහත්වරුන් සිදුකර තිබෙන අතර නියෝජ්‍ය රේගු අධ්‍යක්‍ෂක කේ. ආර්. සෙනෙවිරත්න, රේගු අධිකාරි නිහාල් අලහප්පෙරුම මහත්වරුන්ගේ අධීක්‍ෂණය යටතේ පරීක්‍ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>26</day>
    </date>
    <link>http://www.dinamina.lk/2011/01/26/_art.asp?fn=n11012626</link>
    <topic>දිවංගත අගමැති එස්. ඩබ්ලිව්. ආර්. ඩී. බණ්ඩාරනායකගේ තොරතුරු ඇතුළත් වෙබ් අඩවියක්</topic>
    <author/>
    <content>දිවංගත එස්. ඩබ්ලිව්. ආර්. ඩී. බණ්ඩාරනායක මහතාගේ උපතේ සිට එතුමා ඝාතනය කළ 1959 සැප්තැම්බර් 26 වෙනි දින දක්වා වූ ජීවිතයේ සුවිශේෂී කරුණු සහ 1956 න් පසුව සිදු කළ සමාජ මෙහෙවර වෙබ් අඩවියකට අන්තර්ගත කර තිබේ.එම තොරතුරු www.swrdbandaranaike.lk වෙබ් අඩවියෙන් ලබා ගත හැකි බව බණ්ඩාරනායක කෞතුකාගාර කමිටුවේ ලේකම් සුනේත්‍රා බණ්ඩාරනායක මහත්මිය සඳහන් කරයි..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>26</day>
    </date>
    <link>http://www.dinamina.lk/2011/01/26/_art.asp?fn=n1101269</link>
    <topic>අනුරාධපුර බන්ධනාගාරයේගැටලු සමථයකට පත් වෙයි</topic>
    <author>බුද්ධිකා ඉඹුලාන, කිත්සිරි වනසිංහ අනුරාධපුර සමූහ හා අනුරාධපුර අධිකරණ</author>
    <content>අනුරාධපුර බන්ධනාගාරයේ පෙරේදා (24) සිදුවූ ගැටුම නිසා ඇතිවූ නොසන්සුන්තාව සමථයකට පත් කර එහි පාලන කටයුතු පවත්වාගෙන යාම සඳහා බන්ධනාගාර දෙපාර්තමේන්තු මූලස්ථානයේ මූලස්ථාන අධිකාරීවරයකු වූ ගාමිණී කුලතුංග මහතා පත් කර ඇත.චන්ද්‍රසිරි ගජධීර මහතාගේ උපදෙස් පරිදි මේ පත්වීම සිදු කර ඇතැයි එම අමාත්‍යාංශ ලේකම් ඒ. දිසානායක මහතා කීය.ඊයේ (25) උදෑසන 4.00 පමණ වන විට අනුරාධපුර බන්ධනාගාරයේ තත්ත්වය පාලනය කළ බවත් සියලුම රැඳවියන් අදාළ සිරමැදිරිවලට යොමු කළ බවත් දිසානායක මහතා කීය. ඇමැති චන්ද්‍රසිරි ගජධීර මහතා, බන්ධනාගාර කොමසාරිස් ජනරාල් මේජර් ජනරාල් වී. ආර්. සිල්වා, බන්ධනාගාර කොමසාරිස් ලක්ෂ්මන් සිල්වා ඇතුළු අමාත්‍යාංශ නිලධාරීන් අනුරාධපුර බන්ධනාගාර පරිශ්‍රයේදී ඊයේ (25) පැවැත්වූ හදිසි රැස්වීමකදී අනුරාධපුර බන්ධනාගාරයේ පෙරේදා (24) සිදුවූ ගැටුම පිළිබඳව තවදුරටත් කරුණු සෙවීමට අමාත්‍යාංශ අතිරේක ලේකම් වී. කේ. එස්. රවින්ද්‍ර මහතාගේ ප්‍රධානත්වයෙන් යුතු කමිටුවක් පත් කළ බවද දිසානායක මහතා පැවසීය.ගැටුමක් දක්වා දුර දිග ගිය සිදුවීමට මුල්වූ සිරකරු ඉල්ලීම් පිළිබඳව සලකා බලන ලෙස මෙහිදී ඇමැතිවරයා බන්ධනාගාර මූලස්ථාන අධිකාරී ගාමිණී කුලතුංග මහතාට උපදෙස් ලබා දී ඇත.    අනුරාධපුර බන්ධනාගාරයේ පවතින සනීපාරක්ෂක පහසුකම් වැඩි දියුණු කිරීම, මළපවාහන පද්ධතිය ක්‍රමවත් කිරීම, සිරකරුවන් සමග බන්ධනාගාර කළමනාකාරීත්වය සාකච්ඡා කිරීම, සිරකරුවන්ගේ අඩු පාඩු දුක් ගැනවිලි පිළිබඳව කළමනාකාරීත්වය ඇහුම්කන්දීම ඇතුළු ඉල්ලීම් ගණනාවක් මේ සාකච්ඡාවේදී ඇමැති චන්ද්‍රසිරි ගජධීර මහතා හමුවේ අනාවරණය කර ඇත.ඉල්ලීම් අතර සාධාරණ හා ඉටු කළ හැකි ඒවා පිළිබඳව අවධානය යොමු කර ඒ සඳහා කඩිනම් විසඳුම් ලබා දෙන්නැයි ගාමිණී කුලතුංග මහතාට ඇමැතිවරයා උපදෙස් ලබා දුන් බවද අමාත්‍යාංශ ලේකම්වරයා කීය. අනුරාධපුර බන්ධනාගාරයේ රැඳවියන් 600 කට අධික පිරිසක් සිටින අතර දඬුවම් නියම වූ රැඳවියන් ප්‍රමාණය 100 ඉක්මවයි. කාන්තා රැඳවියන් සංඛ්‍යාව 60 කි. පෙරේදා (24) සිදුවූ ගැටුමින් තුවාල ලැබූ රැඳවියන් 27 ක් බන්ධනාගාර නිලධාරීන් 08 ක් අනුරාධපුර රෝහලේ ප්‍රතිකාර ලබන අතර බරපතළ තත්ත්වයේ පසුවන රැඳවියකු කොළඹ ජාතික රෝහලට යවා ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>26</day>
    </date>
    <link>http://www.dinamina.lk/2011/01/26/_art.asp?fn=n11012610</link>
    <topic>බන්ධනාගාරයට ලක්‍ෂ 20ක අලාභයක්</topic>
    <author>භක්ති ධර්මපි‍්‍රය මෙන්ඩිස්</author>
    <content>අනුරාධපුර බන්ධනාගාරයේ පෙරේදා (24) ඇතිවූ කලහකාරී සිද්ධියෙන් බන්ධනාගාරයට රුපියල් ලක්‍ෂ විස්සක පමණ අලාභ හානියක් සිදු වී ඇති බවට බන්ධනාගාර දෙපාර්තමේන්තුව සහ පොලිසිය අනාවරණය කරගෙන තිබේ.රැඳවියන් බන්ධනාගාරයේ පුස්තකාලයට, ලොන්ඩ්‍රියට, මුළුතැන්ගෙට ඇතුළු තවත් ස්ථාන කිහිපයකට ගිනි තබා තිබේ.මේ ගිනි තැබීමෙන් ලොන්ඩ්‍රිය සහ පුස්තකාලය සම්පූර්ණයෙන් ම විනාශයට පත් වී ඇතැයි අනුරාධපුර පොලිසිය කියයි. මේ අතර සිද්ධිය සම්බන්ධයෙන් පරීක්‍ෂණ පැවැත්වීම සඳහා පත්කළ පරීක්‍ෂක කණ්ඩායම පෙරේදා (24) රාත්‍රියේ සිට සිය පරීක්‍ෂණ කටයුතු ආරම්භ කර තිබේ. බන්ධනාගාර දෙපාර්තමේන්තුවට අමතරව පොලිසිය ද සිද්ධිය සම්බන්ධයෙන් පරීක්‍ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>26</day>
    </date>
    <link>http://www.dinamina.lk/2011/01/26/_art.asp?fn=n11012611</link>
    <topic>ජනතා තීරණය නිවැරැදියි</topic>
    <author>ජයසිරි මුණසිංහ-විජයානි එදිරිසිංහ-බුද්ධිකා ඉඹුලාන වෙල්ලස්සේ බණ්ඩාර-ස්වර්ණා විජේකෝන්-චන්දිමා එදිරිමාන්න</author>
    <content>මව්බිම ආශ්චර්යයේ ජය මාවතට කැඳවාගෙන යාමේ වගකීම දෙවන වරටත් මහින්ද රාජපක්‍ෂ ජනමූල නායකයා වෙත පිරිනැමීම සඳහා මීට වසරකට පෙර මෙරට ජනතාව ගත් බුද්ධිමත් තීරණය අගය කළ යුතුයි.ත්‍රස්තවාදය පරාජය කරමින්, යුද ජයග්‍රහණ ලබමින්, රට එක්සේසත් කිරීමට ජනාධිපති මහින්ද රාජපක්‍ෂ මහතාට හැකි වුණා. මේ වන විට එක් රටක්, එක් දේශයක් නිර්මාණය වී තිබෙනවා. දෙමළ පක්ෂවල නියෝජිතයන් සමඟ සාකච්ඡා කිරීම ආරම්භ කළා.වසරකට පෙර අද වැනි දිනක නිවැරදි ජනතා වරමකින් අප රටට දායාද වුණු ශ්‍රේෂ්ඨ නායකයකු වූ ජනාධිපති මහින්ද රාජපක්‍ෂ මහතා මෙරටේ දෙමළ ජනතාවගේ ආර්ථික හා සමාජයීය දියුණුව වෙනුවෙන් ඉටු කළ මෙහෙය අති විශාලය.තමන්ගේ පළමු ධූර කාලය ඇතුළත ශ්‍රී ලංකාවේ දැවැන්ත අර්බුදයක්ව පැවැති බෙදුම්වාදී ත්‍රස්තවාදය සම්පූර්ණයෙන්ම පරාජයට පත් කරන්නට හැකිවූ එකම නායකයා ජනාධිපති මහින්ද රාජපක්‍ෂ මහතායි.රටේ ජනතාවගේ තිබූ අවිනිශ්චිත බව තුරන් කර රටට සාමය උදා කර දුන් නායකයාගේ අනාගත පාලන කාලයත් රටට සුබ අනාගතයක් උදා වේවි.තිස් අවුරුදු යුද්ධය සාර්ථකව නිමා කිරීමට තම පළමු ධූර කාලයේදීම අතිගරු ජනාධිපති මහින්ද රාජපක්‍ෂ මැතිතුමාට හැකි වුණා. එතුමා කියන දේ කරන, කරන දේ කියන උදාර නායකයෙක්. ඒ බව ජනතාව සැබෑ ලෙස දන්නවා.  ජනාධිපති මහින්ද රාජපක්‍ෂ මැතිතුමා දෙවන වරටත් මේ රටේ ජනාධිපති ධුරයට පත් කර ගනිමින් මේ රටේ ජනතාව එතුමා කෙරේ තැබූ විශ්වාසය ප්‍රශංසනීයයි. මෙරට ඉතිහාසයේ කිසිම ජනාධිපතිවරයකු නොකළ තරම් විශාල සේවාවක් රට වෙනුවෙන් කළා..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>26</day>
    </date>
    <link>http://www.dinamina.lk/2011/01/26/_art.asp?fn=n11012612</link>
    <topic>පාරිභෝගික පනත කැඩු වෙළෙඳුන් 73කට 213,000ක් දඩ</topic>
    <author>ගම්පහ සංචාරක – නිමල් ජයසිංහ</author>
    <content>පාරිභෝගික අධිකාරියේ ගම්පහ දිස්ත්‍රික් කාර්යාලය මඟින් කරන ලද වෙළෙඳ සල් පරීක්‍ෂාවේදී වැඩි මිලට භාණ්ඩ විකිණීම, කල් ඉකුත් වූ භාණ්ඩ අළෙවිය, මිල ප්‍රදර්ශනය නොකිරීම, සඳහන් මිලට වැඩියෙන් භාණ්ඩ විකිණීම ආදි පාරිභෝගික අධිකාරියේ නීතිරීතිවලට පටහැනිව ක්‍රියා කළ වෙළඳුන් 73 කු අධිකරණයට ඉදිරිපත් කර තිබුණි.චෝදනාවන්ට වරද පිළිගත් වෙළඳුනට ඒ ඒ චෝදනා අනුව රුපියල් 1500, 2000, 5000, ආදි වශයෙන් 73 කට රුපියල් දෙලක්‍ෂ දහතුන් දහසක දඩ නියම විය..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>26</day>
    </date>
    <link>http://www.dinamina.lk/2011/01/26/_art.asp?fn=n11012613</link>
    <topic>දෙහිවල නිවසකට පැනවිදේශ මුදල් සොරාගෙන</topic>
    <author>බොරලැස්ගමුව සමූහ සෙනෙවිරත්න කහටපිටිය</author>
    <content>දෙහිවල රුසියානු විදේශිකයින් පදිංචිව සිටින නිවසකට පසුගියදා (20 දා) රාත්‍රී ඇතුළු වූ සොරු පිරිසක් රු. 3,75,000 ක් වටිනා “යූරෝ” විදේශ මුදල් තොගයක් සොරා ගෙන ඇති බව දෙහිවල පොලිසිය පවසයි.සොරුන් නිවසට ඇතුළුවූ දින නිවැසියන් කොළඹින් පිට පළාතකට ගොස් සිටි බවට කරුණු අනාවරණය වී ඇත. .</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>26</day>
    </date>
    <link>http://www.dinamina.lk/2011/01/26/_art.asp?fn=n11012614</link>
    <topic>ලක්ෂ 5ක් වටිනා ගෑස් සිලින්ඩර සොරකම් කරලා  </topic>
    <author>හෝමාගම සංචාරක මංජුල හිරිපිටිය</author>
    <content>රුපියල් ලක්ෂ පහකට අධික මුදලක් වටිනා ගෑස් සිලින්ඩර පනහක් සොරා ගෙන ගිය පුද්ගලයකු එම සිලින්ඩර තොගය සමග අත්අඩංගුවට ගැනීමට හෝමාගම පොලිසිය සමත් වී ඇත.හෝමාගම කැන්දලන්ද ප්‍රදේශයේ ගෑස් අලෙවි සැලක ගබඩා කර තිබූ මෙම සිලින්ඩර තොගය පසුගිය දිනක සොරා ගෙන ගොස් තිබූ බව පොලිසිය පවසයි.සැකකරු ගෑස් සිලින්ඩර තොගය රහසිගතව කොළඹ 14 ග්‍රෑන්ඩ්පාස් ප්‍රදේශයේ වෙළෙඳ සැලකට අලෙවි කර තිබියදී පොලිසිය විසින් සොයා ගනු ලැබ තිබේ. සැකකරු අධිකරණයට ඉදිරිපත් කිරීමෙන් අනතුරුව හෝමාගම අතිරේක දිසා විනිසුරු හා මහේස්ත්‍රාත් සුමිත් පෙරේරා මහතා සැකකරු රක්ෂිත බන්ධනාගාර ගත කිරීමට නියෝග කර ඇත.බස්නාහිර දිසාව භාර ජ්‍යෙෂ්ඨ නියෝජ්‍ය පොලිස්පති කේ. පී. පී. පතිරණ කොළඹ (දකුණ) ප්‍රදේශය භාර නියෝජ්‍ය පොලිස්පති දයා සමරවීර නුගේගොඩ කොට්ඨාස භාර ජ්‍යෙෂ්ඨ පොලිස් අධිකාරී දේශබන්දු තෙන්නකෝන්, හෝමාගම (දකුණ) සහකාර පොලිස් අධිකාරී කරුණාරත්න යන මහත්වරුන්ගේ උපදෙස් මත හෝමාගම පොලිස් ස්ථානාධිපති පොලිස් පරීක්ෂක ප්‍රසන්න රත්නායක මහතාගේ මෙහෙයවීමෙන් අපරාධ අංශයේ ස්ථානාධිපති පොලිස් පරීක්ෂක චන්ද්‍රසේකර මහතා ඇතුළු නිලධාරීන් කණ්ඩායමක් වැටලීම සිදු කර සැකකරු හා ගෑස් සිලින්ඩර තොගය අත්අඩංගුවට ගෙන තිබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>26</day>
    </date>
    <link>http://www.dinamina.lk/2011/01/26/_art.asp?fn=n11012615</link>
    <topic>බන්ධනාගාර ගත පුතාට හෙරොයින් ගෙනගිය මව රිමාන්ඩ්</topic>
    <author>සිරන්ජනී කුමාරි</author>
    <content>බන්ධනාගාරගතව සිටින පුතුට හෙරොයින් ග්‍රෑම් පහක් ගෙන ගිය මවක් ලබන මස අටවන දින දක්වා රක්ෂිත බන්ධනාගාර ගත කරන ලෙස මාලිගාකන්ද අතිරේක මහේස්ත්‍රාත් අයේෂා ආබ්දීන් මහත්මිය නියම කළාය. සබන් කැටයක් තුළ හෙරොයින් සඟවා බන්ධනාගාරය ඇතුළට ගෙන යාමට තැත් කිරීමේදී බන්ධනාගාර නිලධාරීන් විසින් සැකකාර මව හා දියණිය අත්අඩංගුවට ගෙනතිබේ.පසුව ඔවුන් මත්ද්‍රව්‍ය කාර්යාංශය වෙත බාර දී අධිකරණ අවසර මත රැඳවුම් නියෝග මත එහි රඳවා ප්‍රශ්න කිරීමෙන් අනතුරුව ඊයේ (25) අධිකරණයට ඉදිරිපත් කර තිබිණි. මව පුතුට හෙරොයින් ගෙන ගිය බව දියණිය නොදන්නා බවට කරුණු අනාවරණය වීම නිසා ඇය මුදා හරින ලෙසට පොලිසිය අධිකරණයෙන් ඉල්ලීමක් කර තිබිණි..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>26</day>
    </date>
    <link>http://www.dinamina.lk/2011/01/26/_art.asp?fn=n11012616</link>
    <topic>රහස් පොලිස් වෙසින් පැමිණරන් බඩු - මුදල් කොල්ලකාලා</topic>
    <author>බොරලැස්ගමුව සමූහ -සෙනෙවිරත්න කහටපිටිය</author>
    <content>රහස් පොලිස් වෙස් ගෙන එල්. ටී. ටී. ඊ. සංවිධාන සාමාජිකයකු පරීක්‍ෂා කරන මුවාවෙන් ගල්කිස්ස විද්‍යාල පාරේ නිවසකට ඇතුළුවී ගෙහිමි කාන්තාව බියගන්වා රන් ආභරණ, මුදල් හා භාණ්ඩ මංකොල්ලකා පලායමින් සිටි තරුණයන් තිදෙනකු ගල්කිස්ස පොලිසියට ලැබුණු තොරතුරක් මත සිද්ධිය වී පැය දෙකක් ඇතුළත මාර්ගයේ ගමන් කරමින් සිටියදී අත්අඩංගුවට ගැනීමට පොලිසිය සමත්වී ඇත.මෙම පුද්ගලයින් තිදෙනා පානදුර, කෙසෙල්වත්ත, පදිංචි වයස 26, 28, 31 යන වයස් කාණ්ඩවල පසුවන තරුණයින් බව පොලිසිය පවසයි. පොලිසිය වෙත ලද තොරතුරකට අනුව සිද්ධිය වී පැය දෙකක් ඇතුළත මාර්ගයේ ගමන්කරමින් සිටි පුද්ගලයින් තිදෙනා අත්අඩංගුවට ගෙන මොවුන් තවත් සිද්ධීන්වලට ද සම්බන්ධ බැවින් රඳවා තබාගෙන ප්‍රශ්න කරගෙන යන බව පොලිසිය පවසයි.වැඩිදුර පරීක්‍ෂණ කටයුතු මූලස්ථාන පොලිස් පරීක්‍ෂක මහේෂ් පෙරේරා මහතාගේ උපදෙස් මත අපරාධ අංශයේ ස්ථානාධිපති උප පොලිස් පරීක්‍ෂක තිස්ස සුගතපාල, පොලිස් සැරයන් 62761 ලලිත්, 4158, තිලකරත්න පො: කො: 67067 නිෂාන් යන නිලධාරීන් විසින් සිදුකරගෙන යනු ලබයි..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>26</day>
    </date>
    <link>http://www.dinamina.lk/2011/01/26/_art.asp?fn=n11012617</link>
    <topic>මහවැලි ගඟට පැනකතක් දිවි නසාගෙන</topic>
    <author>කටුගස්තොට සමූහ ගාමිණී චන්ද්‍රසේන</author>
    <content>පෙරේදා (24 දා) කටුගස්තොට මාතලේ පාරේ පුංචි පාලම මතින් මහවැළි ගඟට පැන්න කාන්තාවක් මියගොස් ඇත.වයස අවුරුදු 28 ක පමණ වයසැති කාන්තාවක් වන මැය වෛද්‍යවරයකුගේ බිරිඳක් බවත් කිසියම් මානසික රෝගයකින් පෙළුන අයෙකු බවත් හෙළිවී ඇත.මෘතදේහය පිළිබඳව පශ්චාත් මරණ පරීක්‍ෂණය ඊයේ (25 දා) පස්වරුවේ මහනුවර මහරෝහලේදී සිදු කිරීමට නියමිතව තිබිණි..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>26</day>
    </date>
    <link>http://www.dinamina.lk/2011/01/26/_art.asp?fn=n11012618</link>
    <topic>කොටි රට පැටවූපොලිස් ලොක්කා අත්අඩංගුවට</topic>
    <author>භක්ති ධර්මපි‍්‍රය මෙන්ඩිස්</author>
    <content>පොලිස් දෙපාර්තමේන්තුවේ ලිපිගොනු කොටි සංවිධානයට ලබා දෙමින් කොටි සාමාජිකයන් විදේශ ගතකිරීමට කටයුතු කළ බව කියන ජ්‍යෙෂ්ඨ පොලිස් අධිකාරිවරයකු ඊයේ (25) රහස් පොලිසිය අත්අඩංගුවට ගෙන තිබේ.සැකකරු රහස් පොලිසිය කොටුව මහේස්ත්‍රාත් අධිකරණය වෙත ඉදිරිපත් කර ඇති අතර මුදල් සහ ශරීර ඇප මත මුදාහරිණ ලෙස මහේස්ත්‍රාත්වරයා නියෝග කර ඔහුට ගුවන් ගමන් තහනම් කර තිබේ.රහස් පොලිසිය මේ ජ්‍යෙෂ්ඨ පොලිස් අධිකාරිවරයා රහස් පොලිසිය වෙත කැඳවා පැය පහකට වැඩි කාලයක් ප්‍රශ්න කර ඇත.සැකකාර ජ්‍යෙෂ්ඨ පොලිස් අධිකාරිවරයා පොලිස් මූලස්ථානයේ වගකිවයුතු තනතුරක් දරමින් සිට ඇති අතර මේ වන විට ඔහු වහාම ක්‍රියාත්මක වන පරිදි වෙනත් ස්ථානයකට මාරු කර යවා ඇත.නිත්‍යානුකූ®ල ලෙස පොලිස් නිෂ්කාශන වාර්තා ලබාගත නොහැකි පුද්ගලයන්ට එම වාර්තා ලබා දෙමින් ඔවුන්ගෙන් රුපියල් ලක්‍ෂ ගණනක් මුදල් ලබාගෙන ඇති බවට ජ්‍යෙෂ්ඨ පොලිස් අධිකාරිවරයාට චෝදනා එල්ල වී ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>26</day>
    </date>
    <link>http://www.dinamina.lk/2011/01/26/_art.asp?fn=n11012619</link>
    <topic>දොළොස් හැවිරිදි දැරියකදුෂ්‍ය කළ අයෙක් අත්අඩංගුවට</topic>
    <author>මල්වාන සමූහ මහානාම විතානගේ</author>
    <content>බටහිර – වැලිවේරිය ප්‍රදේශයේ 12 හැවිරිදි දැරියකට 26 හැවිරිදි තරුණයෙක් ලිංගික අතවරයක් සිදු කර ඇත.එම දැරියගේ නිවසේ සුරතල් මසුන් ඇති කරන අතර ඒවා මිලදී ගැනීමට එම තරුණයා පැමිණ ඇත.ඒ අවසරයෙන් ඔහු ඇයත් සමග පෙම් සබඳතාවක් ඇති කර ගෙන තිබේ. ඒ අනුව පසුගිය පෝයදා (19 වැනිදා) රාත්‍රියේ එම දැරිය ඔහුගේ දොම්පේ ප්‍රදේශයේ සිටින මිතුරෙකුගේ නිවෙසකට රැගෙන ගොස් දූෂ්‍ය කර ඇතැයි කියති..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>26</day>
    </date>
    <link>http://www.dinamina.lk/2011/01/26/_art.asp?fn=n11012620</link>
    <topic>නිවෙසක් කොල්ලකෑමට ගියසෙබළෙක් අත්අඩංගුවට</topic>
    <author>සමන්ති වීරසේකර</author>
    <content>කුණ්ඩසාල ආයෝජනගම ප්‍රදේශයේ නිවසක් කොල්ලකෑමට ගොස් සිටියදී අත්අඩංගුවට ගත් හමුදා සෙබළකු අධිකරණයට ඉදිරිපත් කිරීමෙන් පසුව මහනුවර අතිරේක මහේස්ත්‍රාත් රවීන්ද්‍ර ප්‍රේමරත්න මහතා, ඔහුට දැඩිලෙස අවවාද කොට, රුපියල් 3750/- ක දඩ මුදලක් නියම කොට මුදා හැරියේය.අත්අඩංගුවට ගන්නා අවස්ථාවේ සැකකාර සෙබළා සතුව අසභ්‍ය දර්ශන 84 ක් සහිත ජංගම දුරකතනයක් සහ උල් පිහියක් වැනි ආයුධයක් තිබී ඇත. ඉකුත් දින කිහිපය තුළම මෙම ප්‍රදේශයේ අලුයම් කාලයේදී නිවාස වල සොරකම් සිදුවන බවටත්, තරුණියන් සිටින නිවෙස්වල කාමර අසළ කිසියම් පුද්ගලයෙක් හෝ කිහිපදෙනකු ගැවසෙන බවටත් බලගොල්ල පොලිසියට පැමිණිලි ලැබී තිබිණි’.</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>26</day>
    </date>
    <link>http://www.dinamina.lk/2011/01/26/_art.asp?fn=n11012621</link>
    <topic>නිවසේ කාණුව අපිරිසුදු යැයි රුපියල් 10,000ක් දඩ ගහලා</topic>
    <author>කටුගස්තොට සමූහ - ගාමිණී චන්ද්‍රසේන</author>
    <content>හතරලියද්ද දුංකුඹුර ප්‍රදේශයේ නිවසක කානුවක් අපිරිසුදුව තබා ගත් පුද්ගලයකු හතරලියද්ද පොලිසිය විසින් අත්අඩංගුවට ගෙන මහනුවර අධිකරණයට ඉදිරිපත් කිරීමෙන් පසු රු. 10,000/- ක දඩයක් නියම වී ඇත.මේ අතර පෙරේදා (24) සහ ඊයේ (25 දා) හතරලියද්ද දුංකුඹුර - ගංඉම ආදී ප්‍රදේශවල කසල පිරී අපවිත්‍රව ඇති ස්ථාන ශ්‍රමදාන මගින් පිරිසුදු කිරීම හතරලියද්ද පොලිස් ස්ථානාධිපති පො. ප. සම්පත් තුෂාර මහතාගේ මෙහෙයවීමෙන් සිදු කෙරිණි..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>26</day>
    </date>
    <link>http://www.dinamina.lk/2011/01/26/_art.asp?fn=n11012622</link>
    <topic>අනුරපුර බන්ධනාගාරය මහේස්ත්‍රාත්වරියගේ නිරීක්ෂණයට</topic>
    <author>අනුරාධපුර මධ්‍යම විශේෂ භක්ති ධර්මප්‍රිය මෙන්ඩිස්</author>
    <content>අනුරාධපුර බන්ධනාගාරය තුළ ඇති වූ කලහකාරී ගැටුමෙන් ජීවිතක්ෂයට පත් වූ රැඳවියාගේ මහේස්ත්‍රාත් පරීක්ෂණය අනුරාධපුර ප්‍රධාන මහේස්ත්‍රාත් අතිරේක දිසා විනිසුරු දර්ශිකා විමලසිරි මෙනවිය විසින් පැවැත්වූවා ය.මහේස්ත්‍රාත්තුමිය සිද්ධිය වූ ස්ථානය වන අනුරාධපුර බන්ධනාගාරයට ගොස් ඊයේ (25) සවස පරීක්ෂණ සිදු කළා ය.කලහකාරි සිද්ධිය වූ බන්ධනාගාරයේ සියලු ස්ථාන නිරීක්ෂණය කළ ප්‍රධාන මහේස්ත්‍රාත්වරිය රැඳවියන් කම්බි කොක්කක් සවිකළ ලණුවකින් කාන්තා අංශයට (කාන්තා රැඳවියන් සිටින) පැමිණීමට උත්සහ කළ ස්ථානය ද නිරීක්ෂණයට ලක් කළා ය.පසුව අනුරාධපුර ශික්ෂණ රෝහල වෙත ගිය ප්‍රධාන මහේස්ත්‍රාත්වරිය අනුරාධපුර ශික්ෂණ රෝහලේ විශේෂඥ අධිකරණ වෛද්‍ය ඩී. එල්. වෛද්‍යරත්න මහතාට නියෝග කරමින් කියා සිටියේ මියගිය රැඳවියාගේ පශ්චාත් මරණ පරීක්ෂණය සිදුකර වාර්තාවක් අධිකරණයට ඉදිරිපත් කරන ලෙසයි.මෙම අවස්ථාවට අනුරාධපුර සහකාර පොලිස් අධිකාරි රාජා වික්‍රමනායක, සහකාර පොලිස් අධිකාරි ජේ. එන්. සේනාරත්න, අපරාධ අංශයේ ස්ථානාධිපති එම්. එන්. ඒ. වීරසූරිය යන පොලිස් නිලධාරීන් පරීක්ෂණවලට එක් වූහ.පෙරේදා (24) සිදු වූ කළහකාරී සිද්ධියෙන් බන්ධනාගාර පුස්තකාලය සම්පූර්ණයෙන්ම විනාශයට පත් වී ඇත. ලොන්ඩ්‍රියට ගිනි තැබීමෙන් අලාභහානි සිදුව ඇති අතර බන්ධනාගාර ඇතුළත භූමියතුළ කලහකාරින් පහරදුන් ගඩොල්, කළුගල් විශාල ප්‍රමාණයක් එක් රැස්ව ඇත.අනුරාධපුර බන්ධනාගාරයේ කලහකාරී ලෙස හැසිරුණු රැඳවියන් මානසික රෝගීන්ට ලබා දෙන බෙහෙත් පානය කර ඇති බවට බන්ධනාගාර දෙපාර්තමේන්තුව වෙත තොරතුරු ලැබී තිබේ. මෙම බෙහෙත් බන්ධනාගාරය තුළ පිහිටි රෝහලෙන් පැහැර ගෙන ඇති බව පැවසේ.  .</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>26</day>
    </date>
    <link>http://www.dinamina.lk/2011/01/26/_art.asp?fn=n11012623</link>
    <topic>මහනුවර ස්වර්ණමාලි බාලිකාවේ හදිසි භූ කම්පන තත්ත්වයක්</topic>
    <author>සමන්ති වීරසේකර</author>
    <content>මහනුවර ස්වර්ණමාලි බාලිකා විදුහලේ ඊයේ (25 දා) පස්වරු 1.00 ට පමණ ඇති වූ හදිසි භූ කම්පන තත්ත්වයක් හේතුවෙන් එම විද්‍යාලයේ දැඩි නොසන්සුන්තාවක් ඇති විය.විනාඩි දෙකක පමණ කාලයක් පැවැති මෙම භූ කම්පනය නිසා විදුල්පතිවරියගේ නිල කාමරයේ වීදුරුවක්ද බිඳී ඇත.භූ කම්පනය ඇතිවීමත් සමඟ පාසලේ ගොඩනැගිලි සෙලවීම නිසා විද්‍යාලයේ සිසුවියන් බියට පත්ව පන්ති කාමරවලින් පිටතට පැමිණ ආරක්ෂිත ස්ථාන කරා දිවගොස් ඇත.සිද්ධිය සැලවීමත් සමග එහි පැමිණි ගොඩනැගිලි හා පතල් කාර්යාංශයේ නිලධාරීන් පාසල් භූමිය විශේෂ පරීක්ෂාවකට ලක් කැර තිබේ. ඔවුහු තවදුරටත් මේ පිළිබඳ පරීක්ෂණ පවත්වති..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>26</day>
    </date>
    <link>http://www.dinamina.lk/2011/01/26/_art.asp?fn=n11012624</link>
    <topic>බීමතින් අනතුරකට ලක්වරෝහල් ගියොත් ගාස්තුව දෙදාහයි</topic>
    <author>සන්ධ්‍යා කරුණාරත්න</author>
    <content>බීමත්කම නිසා හදිසි අනතුරුවලට ලක්ව රෝහලගත වන රෝගීන්ගෙන් රුපියල් දෙදහක රෝහල් බිලක් අය කර ගැනීමට සෞඛ්‍ය අමාත්‍යාංශය පියවර ගනියි.ඒ අනුව ලබන මස පළමුවැනිදා සිට මෙම තීරණය ක්‍රියාත්මක කෙරෙන අතර බීමත්කමින් රෝහල් ගත වන අයගේ බිල අය කරන චක්‍රලේඛයේ ප්‍රථම පියවර ලෙස මෙය ක්‍රියාත්මක වේ.විශේෂයෙන්ම මාර්ග අනතුරකදී වාහනය පැද වූ පුද්ගලයා අනතුරට ලක්වීමට හේතුව මත්පැන් පානය කිරීම බව වෛද්‍යවරුන් සනාථ කළහොත් මෙසේ රෝහල් බිල අයකර ගැනීම කෙරෙයි.මෙම ක්‍රියාවලියේ මූලික පියවර ලෙස රුපියල් දෙදහසක මුදලක් අයකර ගැනීම සිදුකරන අතර පසුව රෝගීයාව සුව කිරීමට රෝහලෙන් ලබාදෙන සියලු ප්‍රතිකාරවලට සම්පූර්ණ මුදලම අය කිරීමටද සෞඛ්‍ය අමාත්‍යාංශය කටයුතු යොදා ඇත.බොරැල්ල දකුණ බටහිර බෙහෙත් ශාලාව පෙරේදා (25) විවෘත කිරීමේ අවස්ථාවට සහභාගි වෙමින් සෞඛ්‍ය ඇමැති මෛත්‍රීපාල සිරිසේන මහතා මේ බව ප්‍රකාශ කළේය.බීමත්කම නිසා රෝගී වී රෝහල්ගත වන පුද්ගලයන්ගේ රෝහල් බිල මුළුමනින්ම අයකර ගැනීම සඳහා නීතිපතිවරයා සමඟ වැඩිදුරටත් සාකච්ඡා කරන ලෙසට සෞඛ්‍ය ඇමැති මෛත්‍රීපාල සිරිසේන මහතා, සෞඛ්‍ය සේවා අධ්‍යක්ෂ ජනරාල්වරයාට උපදෙස් ලබාදී තිබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>26</day>
    </date>
    <link>http://www.dinamina.lk/2011/01/26/_art.asp?fn=n11012625</link>
    <topic>හොර අංක යෙදූ ටිපර් 3ක්මහනුවරින් සොයා ගැනේ</topic>
    <author>ඉන්දික පොල්කොටුව</author>
    <content>ව්‍යාජ අංක හා ලිපි ලේඛන යොදා මහනුවර නගරය සහ ඒ අවට ප්‍රදේශයන්හි වැලි ගඩොල් ප්‍රවාහනයට යොදා තිබූ ටිපර් රථ තුනක් සමඟ සැකකරුවන් තිදෙනකු මධ්‍යම දිසා විශේෂ ඒකකය විසින් අත්අඩංගුවට ගනු ලැබ ඇත.මහනුවර තැන්නේකුඹුර හා අකුරණ ප්‍රදේශවලදී මෙම වාහන සොයා ගෙන තිබේ.මෙහි වාහන දෙකක් සඳහා මෝටර් රථ ලියාපදිංචි කිරීමේ දෙපාර්තමේන්තුවෙන් වෑන් රථයන්හි ලිපි ලේඛන යොදා ඇති අතර ඒවායේ චැසි අංක ඇන්ජින් අංක ලිපි ලේඛන වෙනස් කැර ටිපර් රථ සඳහා යොදාගෙන තිබූ බැව් පොලිස් පරීක්ෂණවලින් අනාවරණය වේ.අත්අඩංගුවට පත් වූ අනෙක් වාහනයේ ද ඇන්ජිම හා දිග පළල ආදිය වෙනස් කැර තිබූ බැව් පොලිසිය පවසයි.මධ්‍යම දිශාව භාර නියෝජ්‍ය පොලිස්පති නිහාල් සමරකෝන් මහතාගේ උපදෙස් මත මධ්‍යම දිසා විශේෂ විමර්ශන ඒකකයේ ස්ථානාධිපති ප්‍රධාන පොලිස් පරීක්ෂක ගුණරත්න බණ්ඩා මහතාගේ මෙහෙයවීමෙන් වැඩිදුරටත් පරීක්සණ පැවැත්වේ..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>26</day>
    </date>
    <link>http://www.dinamina.lk/2011/01/26/_art.asp?fn=r11012610</link>
    <topic>සෙංකඩගලපුර සීමා ස්ථම්භ විනාශ මුඛයේ</topic>
    <author>සටහන හා ඡායාරූප මධ්‍යම පළාත් විශේෂ පාලිත අලකේශ්වර</author>
    <content>සෙංකඩගලපුර පුරාවස්තු ආරක්ෂා කිරීමේ වැඩපිළිවෙළ යටතේ ශ්‍රී දළදා මාළිගා පරිශ්‍රයේදී 1971 වසරේදී පිහිටුවන ලද සීමා ස්ථම්භ සියල්ලම පාහේ ගරා වැටෙමින් පවතී.සංඝරාජ මාවත මංසන්ධිය, රජවාසල (වත්මන් ආණ්ඩුකාර නිල නිවෙස හා විෂ්ණු දේවාල) පිවිසුම් මඟ, වැව රවුමේ උල්පැන්ගේ පෙණෙන තෙක් මානයේ සහ පොත්ගුල් විහාරය (දළදා මාලිගයේ දියවඩන නිළමේ නිල නිවෙස) ආසන්නයේ මෙම “සීමා ස්ථම්භ” පිහිටුවා තිබේ.සංඝරාජ මාවත මංසන්ධියේ පිහිටුවා තිබූ සීමා ස්ථම්භය ද විනාශ වී ඇති අතර වැව රවුමේ ශ්‍රී දළදා මාලිගය පෙනෙනතෙක් මානයේ පිහිටුවා ඇති ප්‍රධාන සීමා ස්ථම්භය ද තුන් පැත්තකම සටහන් මැකී ලී ඵලස පමණක් ඉතිරි වී ඇත.ඉතිරිව ඇති මුහුණතෙහි සෙංකඩගලපුර පුරාවස්තු ආරක්ෂා කිරීමේ වැඩපිළිවෙළ ආරම්භ කිරීම නිමිත්තෙන් ශ්‍රී බු.ව. 2515 (1971) බිනර මස පුරදිනවක ලත් රිවිදින සංස්කෘතික කටයුතු පිළිබඳ ඇමැති ඇස්. ඇස්. කුලතිලක මහතා විසින් මෙම සීමා ස්ථම්භය පිහිටුවන ලද බව දැක්වෙන වැකිය සඳහන් වේ.රජවාසල (වත්මන් ජනපති මැදුර) පිවිසුම් දොරටුව අසල (ආණ්ඩුකාර නිල නිවස හා විෂ්ණු දේවාල මාර්ගයේ) පිහිටුවා ඇති සීමා “ස්ථම්භය පමණක්” සටහන් කිසිවක් නොමැතිව හිස්ව පවතී.මෙම සීමා ස්ථම්භ නිසි පරිදි නඩත්තු කර සුරැකීමේ වගකීම පැවරී ඇති බෞද්ධ කටයුතු සහ පුරාවිද්‍යා කටයුතු පිළිබඳ දෙපාර්තමේන්තුවල අවධානය යොමු කළයුතු කාලය එළැඹ ඇතැයි කන්ද උඩරට බොදු පිරිස් කියා සිටිති..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>26</day>
    </date>
    <link>http://www.dinamina.lk/2011/01/26/_art.asp?fn=r11012611</link>
    <topic>ගාල්ල බස් නැවතුම්පළේ ඉදිකිරීම් වැඩ ලහි ලහියේ</topic>
    <author/>
    <content>2004 සුනාමි රළ පහරින් මුළුමනින්ම විනාශයට පත් වූ ගාල්ල බස් නැවතුම් පොළ රුපියල් මිලියන තුන්සිය පනහක පමණ වියදමක් දරමින් අද ඉතා කඩිනමින් ඉදිවෙමින් පවතී.ගාල්ල මහ නගර සභාවේ මැදිහත්වීම හා උපදේශන මත ඉංජිනේරු කාර්යන් පිළිබඳ මධ්‍යම උපදේශක කාර්යාංශය විසින් එහි සියලු ඉදිකිරීම් සිදු කරමින් පවතී.ඉතා අලංකාර ලෙස ගාල්ලේ පෞරාණික බව ඔප් නංවන ආකාරයට මෙහි සියලු ඉදිකිරීම් සිදු කෙරේ.මේ පිළිබඳව අදහස් දැක්වූ ගාල්ල නගරාධිපති මෙත්සිරි ද සිල්වා මහතා - සුනාමි රළ පහරින් විනාශ වුණු ගාල්ල නව බස් නැවතුම් පොළ මේ දිනවල ඉතා ඉක්මනින් ඉදි කරනවා. අපි හිතුවටත් වඩා ඉක්මනට මෙම ඉදිකිරීම් මේ වන විට සිදු කරලයි තියෙන්නේ. මෙහි දෙමහල් ගොඩනැගිල්ලක් නාගරික සංවර්ධන අධිකාරියේ හා ගාලු උරුමයේ නීති රීති වලට අනුකූලවයි කරන්නේ. බස් නැවතුම් පොල පොළව මට්ටමේ ඉදල උපරිම උස මීටර් 10 යි. මෙහි ගුවන් පාලම් තැන් දෙකකට වැටෙනවා.වැඩබිම බාර ප්‍රධාන ඉංජිනේරු අනුර කුමාර ජයලත් මහතා - අපි මේ වැඩබිම පටන් ගත්තේ ගිය අවුරුද්දේ නමවෙනි මාසේ විසි ගණන් වල. ඒ අනුව මාස හයක් ඇතුළත මේ වැඩ කොටස නිම කිරීමට අපි සැලසුම් කළා. ඒ අනුව 2011 අප්‍රේල් පළමු වෙනිදා වන විට මෙහි සියලු වැඩ නිම කිරීමට අපි බලාපොරොත්තු වෙනවා. මේ දිනවල අපි දවල් රාත්‍රී දෙකේම වැඩ කරනවා.ඒ අනුව අපි බලාපොරොත්තු වෙනවා ඉක්මනින් මෙම වැඩබිමෙහි වැඩ කොටස් අවසන් කිරීමට.  .</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>26</day>
    </date>
    <link>http://www.dinamina.lk/2011/01/26/_art.asp?fn=r1101264</link>
    <topic>කළුතර පාසල් දෙකක ක්‍රිකට් සංචිත</topic>
    <author>වාද්දුව සමූහ එස්. ආර්. පියදාස</author>
    <content>පසුගිය වසරේ කළුතර අධ්‍යාපන කලාපයේ පාසල් දෙකක අලුතින් ක්‍රිකට් ක්‍රීඩාව ආරම්භ කර 13 න් පහළ ක්‍රිකට් සංචිත පිහිටුවා තිබේ.මෙසේ ක්‍රිකට් කණ්ඩායම් ආරම්භ කර ඇත්තේ වාද්දුව පොතුපිටිය මහා විද්‍යාලය සහ වාද්දුව මොරොන්තුඩුව ධම්මානන්ද නවෝද්‍යා පාසල් යන පාසල් වලය.පොතුපිටිය මහා විද්‍යාලයේ ක්‍රිකට් පුහුණුකරු වශයෙන් මිලින්ද ධර්මසේන මහතා ක්‍රියා කරන අතර මොරොන්තුඩුව ධම්මානන්ද නවෝද්‍යා විදුකලේ ක්‍රිකට් පුහුණුකරු ලෙස අජිත් පතන්ගොඩ මහතා කටයුතු කරයි..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>26</day>
    </date>
    <link>http://www.dinamina.lk/2011/01/26/_art.asp?fn=r1101261</link>
    <topic>මොනරාගලට විදුලිය දෙන්නරුපියල් දස ලක්ෂ 1400ක්</topic>
    <author>ඌව වෙල්ලස්ස සමූහ වජිර උමගිලිය</author>
    <content>දැයට කිරුළ සංවර්ධන වැඩසටහනට සමගාමීව මොනරාගල දිස්ත්‍රික් ජනතාවට විදුලි බලය ලබා දීම සඳහා රජය රුපියල් දස ලක්ෂ 1400ක් වැය කරයි.මොනරාගල දිස්ත්‍රික්කයේ පවුල් 70,000කට වැඩි පිරිසකට දැයට කිරුළ සංවර්ධන වැඩසටහන මගින් සෘජුවම විදුලිය ලබා ගැනීමේ පහසුකම් සැලැසෙනු ඇත.මේ වන විට මොනරාගල දිස්ත්‍රික්කයේ කඩිනම් ව්‍යාපෘති සඳහා රුපියල් දස ලක්ෂ 344ක් සහ විදුලමු ශ්‍රී ලංකා මොනරාගල සඳහා රුපියල් දස ලක්ෂ 356ක්, තොලබෝවත්තේ සිට බුත්තල දක්වා අධි බල විදුලි මාර්ගය කිලෝමීටර් 34ක් සඳහා රුපියල් දස ලක්ෂ 155ක් දැයට කිරුළ මාර්ග සංවර්ධනය සමඟ විදුලිබලය සැපයුම් මාර්ග නඩත්තුව සඳහා රුපියල් දස ලක්ෂ 11ක්ද බුත්තල දැයට කිරුළ ප්‍රදර්ශන භූමියේ විදුලි සැපැයුම් සඳහා රුපියල් දස ලක්ෂ 25ක් වශයෙන් වැය කිරීමට සැලැසුම් කර ඇත.බුත්තල කතරගම මාර්ගය, බඩල්කුඹුර බුත්තල මාර්ගය, නත්තල මාර්ගය උඩවලව, තණමල්විල මාර්ගය, ඔක්කම්පිටිය බුත්තල මාර්ගය, දැනට පුළුල් කෙරෙන අතර මෙම මාර්ගවල පිහිටි විදුලි මාර්ගය ද පුළුල් කිරීම සිදු කෙරේ.දැනට විදුලි උපකරණ පොළවල් 53ක් සහ විදුලි දිගුª කිරීම් යෝජනා 168ක් මේ වන විට මොනරාගල දිස්ත්‍රික්කයේ ක්‍රියාත්මක වෙමින් පවතියි. ශ්‍රී ලංකා රජයේ මුදල් සහ ඌව පළාත් සභාව ලංකා විදුලිබල මණ්ඩලය සහ ස්වීඩන් රජයෙන් ලැබුණු රුපියල් දස ලක්ෂ 97ක් මේ සඳහා වැය කෙරේ..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>26</day>
    </date>
    <link>http://www.dinamina.lk/2011/01/26/_art.asp?fn=r1101262</link>
    <topic>පිටිගල ආධුනිකත්ව ආයතනයේ තාක්‍ෂණ සේවා ගරාජයවැඩක් නැතිව වසා දමලා</topic>
    <author>දකුණු පළාත් විශේෂ ප්‍රභාත් විතානච්චි</author>
    <content>විශාල තරුණ පිරිසකට කර්මාන්ත පුහුණුව ලැබූ පිටිගල ආධුනිකත්ව අභ්‍යාස ආයතනයේ පොදු සේවා තාක්ෂණ ගරාජ පරිශ්‍රය පුරා වසර ගණනාවක සිට වසා දමා ඇත.මෙහි භූමිය අක්කර භාගයක් වන අතර 1978 වසරේදී එවකට දකුණු පළාත් සභාවේ ප්‍රධාන ඇමතිවරයා ව සිටි එම්. එන්. අමරසිරි මහතාගේ සංකල්පයක් මත ආරම්භ කළ මෙහි අද වන විට රුපියල් කෝටි ගණනක් වටිනා යන්ත්‍ර සූත්‍ර සහ ගොඩනැගිලි විනාශ වෙමින් පවතී.මෙම ආයතනය දකුණු පළාතේ යකඩ කම්හල්කරුවන්ගේ වැඩපළ ලෙසද මුල් කාලයේ ප්‍රසිද්ධියට පත්ව තිබී ඇත.2000 වසරේදී සී/ස පිටිගල නව පොදු සේවා තාක්‍ෂණික සමුපකාර සමිතියේ ඉල්ලීම පරිදි ශ්‍රී ලංකා දක්‍ෂිණ සංවර්ධන අධිකාරියේ මූල්‍ය අනුග්‍රහය මත එවකට සමෘද්ධි හා ක්‍රීඩා නියෝජ්‍ය ඇමැතිව සිටි පියසේන ගමගේ මහතා විසින් නැවත. 2000 වසරේ අගෝස්තු 26 වැනි දින අලුත් වැඩියා කර විවෘත කළද ටික දිනකින් නැවත වසා දමා ඇත.වඩුවැඩ” ලියවන පට්ටල්, කම්බි වැඩ, වෑල්ඩින්, ගි‍්‍රල් ගේට්ටු, සෑදීම, ටින්කර් , පේන්ටින් ඇතුළු විවිධ කාර්මික ක්‍ෂේත්‍රයන් පිළිබඳ විශේෂිත වූ පුහුණුවක් මෙමගින් තරුණ පිරිසට ලබා දුන් අතර, ඔවුන් දිවා රාත්‍රී මෙහි පුහුණුව ලබා ඇත.දැනට මෙහි කෝටි ගණනක් වටිනා යන්ත්‍ර සූත්‍ර හා යකඩ ඇති බව ප්‍රදේශවාසීහු පවසති. පිටිගල නගරය වූ කලී දක්‍ෂ කම්හල්කරුවන්ගේ මුල් බැස ගත් නගරයක් යැයි කිවහොත් නිවැරැදිය.මෙවන් ප්‍රදේශයටම ආවේනික වූ ජාතික වස්තුක් බඳු මෙම පොදු සේවා තාක්ෂණික ගරාජ පරිශ්‍රය රැක ගැනීමට අදාළ බලධාරීන්ගේ අවධානය ඉක්මනින් යොමු විය යුතු වන්නේය.  .</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>26</day>
    </date>
    <link>http://www.dinamina.lk/2011/01/26/_art.asp?fn=r1101263</link>
    <topic>මීගොඩ-පානළුව ප්‍රදේශයේ ප්‍රධාන සහ අතුරු මාර්ග අබලන්</topic>
    <author>හෝමාගම සංචාරක – මංජුල හිරිපිටිය</author>
    <content>රාජ්‍ය ආයතන, නිවාස සංකීර්ණ, පානළුව කර්මාන්ත පුරය ඇතුළු ගම්මාන රැසකට යා යුතු මීගොඩ පානළුව කර්මාන්තපුර ප්‍රධාන මාර්ගය හා අවට අතුරු මාර්ග වසර ගණනාවක සිට සංවර්ධනය නොකිරීම නිසා අබලන් වී තිබේ.රාජ්‍ය මුද්‍රණ නිතිගත සංස්ථාව, යුද හමුදා ප්‍රධාන වෙඩි භූමි කඳවුර, වටරැක එළිමහන් සිර කඳවුර සහ පානළුව කර්මාන්තපුරය ඇතුළු රාජ්‍ය ආයතන, රාජ්‍ය අංශයේ නිල නිවාස, නිවාස සංකීර්ණ ඇතුළු වටරැක උතුර, පානළුව උතුර,ගල්වලමුල්ල යන ගම්මාන වලට යායුතු ප්‍රධාන මාර්ග පානළුව වටරැක කර්මාන්තපුර මාර්ගය වේ.හෝමාගම ප්‍රාදේශීය සභාවේ හිටපු මන්ත්‍රී කමල් චන්දන මහතා - මේ ප්‍රධාන මාර්ගය මධ්‍ය ආණ්ඩුවට ද, පළාත් සභාවට ද ප්‍රාදේශීය සභාවට ද අයත් මාර්ගයක් කියා මෙතෙක් හරිහැටි හඳුනාගෙන නැහැ. මේ නිසා ප්‍රධාන මාර්ගය වසර ගණනාවකින් සංවර්ධනය කර නැහැ. ගම්මානවල පවතින අතුරු මාර්ග සියල්ල අයත් වන්නේ හෝමාගම ප්‍රාදේශීය සභාවටයි. සභාව වසර ගණනාවකින් එම මාර්ග සංවර්ධන කර නොමැති නිසා මේ වනවිට අබලන් වෙලා.අතුල සංජීව පෙරේරා මහතා - ප්‍රධාන මාර්ගය දැඩිව අබලන්ව පැවැතීම නිසා ධාවනය වූ බස් රථ සියල්ල ඇනහිට තිබෙනවා. මේ නිසා රාජ්‍ය අංශයේ නිලධාරීන්ට රැකියාවට පැමිණීමට සහ ගම්වාසීන්ට ගම්මානවලට යාමට සිදුව ඇත්තේ පා ගමනින්. මේ පිළිබඳව අදාළ අංශවල අවධානය යොමු කර මාර්ග සංවර්ධනය කර දෙන ලෙස ඉල්ලා සිටිනවා..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>26</day>
    </date>
    <link>http://www.dinamina.lk/2011/01/26/_art.asp?fn=r1101265</link>
    <topic>බොරලැස්ගමුව ගණිකා නිවෙසක කළමනාකරු අත්අඩංගුවට</topic>
    <author>පිළියන්දල විශේෂ</author>
    <content>බොරලැස්ගමුව පිළියන්දල මාර්ගයේ ගනිකා නිවාසයක් වටලා එහි කළමනාකරු අත්අඩංගුවට ගෙන කැස්බෑව මහේස්ත්‍රාත් හා අතිරේක දිසා විනිසුරු අයිෂානි ජයසේන මහත්මිය වෙත ඉදිරිපත් කිරීමෙන් අනතුරුව රු. 50000 /- ක් දඩ හා මාස 06 ක සිර දඬුවමක් වසර 10 කට අත්හිටුවීමට නියෝග කළාය.බොරලැස්ගමුව පොලිසිය මගින් සැකකරු අධිකරණයට ඉදිරිපත් කොට ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>26</day>
    </date>
    <link>http://www.dinamina.lk/2011/01/26/_art.asp?fn=r1101266</link>
    <topic>මස්විල දැව තාක්‍ෂණ පුහුණු පාසලෙන්ප්‍රයෝජනයක් නොගෙන වසා දමලා</topic>
    <author>හල්තොට සමූහ විනීතා මානෙල් ගමගේ</author>
    <content>බස්නාහිර පළාත් කර්මාන්ත දෙපාර්තමේන්තුවට අයත් බණ්ඩාරගම රඹුක්කන මස්විල පිහිටි දැව තාක්ෂණ පුහුණු ආයතනය වසා දමා දැනට වසර 1 1 / 2 ක් පමණ ගතවී ඇති අතර එහි වටිනා භෞතික සම්පත් ප්‍රයෝජනයට නොගෙන නාස්තිවීමට ඉඩ දෙන්නේ මන්දැයි ප්‍රදේශවාසීහු විමසති.වසර 70 කට පමණ ඉහත ස්ථාපිත කෙරුණ මේ පුහුණු මධ්‍යස්ථානයෙන් ප්‍රදේශයට විශාල සේවාවක් ඉටුවුණි.හිටපු ප්‍රාදේශීය සභා උප සභාපති නැසීගිය වික්ටර් පීරිස් මහතාගේ මූලිකත්වයෙන් මෙහි ගොඩනැඟිලි අලුතෙන් ඉදිකර ඇත. ජල විදුලිය සහිත මේ මධ්‍යස්ථානයේ කාර්යාලය හා ගබඩා කාමරය සහිත කාමර දෙකක් හා ශාලාවක් ද ජල විදුලි පහසුකම් ද වටිනා යන්ත්‍රෝපකරණ ද තිබේ. මධ්‍යස්ථානය බාර නිලධාරියෙක් මෙන්ම මුරකරුවන් දෙදෙනෙක් ද මෙහි දැනට සේවය කරන නමුත් මේ වන විට එක සිසුවෙක්වත් නොපැමිණෙන බව ඔවුහු පවසති.ඩබ්ලිව්. පියවති පෙරේරා මස්විල - දැනට අවුරුදු 50 කට වැඩියි මේ මධ්‍යස්ථානයට. අපේ මාම කෙනෙක් පර්චස් 10 ක් දුන්නා වඩු ඉස්කෝලෙ හදන්න. ඉස්සර හොඳට ළමයි ආව. හොඳ ප්‍රයෝජන ගත්තා. රෑට එක්කෙනයි දවල්ට එක්කෙනයි මුරට ඉන්නව. මහත්තයත් එනව. ඒ වුණාට දැන් සිසුන් එන්නේ නෑ.වී. ඩබ්ලිව්. කුසුමලතා - ගෑනු ළමයින්ට මැහුම් මධ්‍යස්ථානයක් තිබුණා. ඒකත් වැහිලම ගියා. ඉගෙන ගන්න කොට දරුවන්ට දීමනාවක් ගෙව්වා. ගමට අවශ්‍යම දෙයක්. මේ වහල දාන්න නෙමෙයි මේක දියුණු කරන්න කියල අපි ඉල්ලනව.ඩබ්ලිව්. අබේසිංහ පිරිස් - 1969 මගෙ මුල්ම පත්වීම තමයි ඔය පාසල. ඒ කාලේ ළමයි 23 ක් විතර හැම අවුරුද්දෙකම හිටිය. ළමයින්ට පුහුණුවක් දෙන අතරෙ 60% ක් පඩියට අමතරව ආදායමෙන් දුන්න. පළාත් සභා ක්‍රමය ආවට පස්සෙ පාසලට ලැබෙන ඇනවුම් අඩු වුණා. ළමයි උදාසීන වුණා. ඒ කාලේ අත් ආයුධ පාසල්වලින් ලංකාවෙ දෙවෙනි තැනට තේරුණා.ලොකු වියදමක් කරල ගොඩනැඟිලිත් හදල දැනට අවුරුදු තුන හතරක් වෙනව. ප්‍රදේශයේ ඡන්ද මධ්‍යස්ථානය විදියට ප්‍රයෝජනයට ගන්නෙත් මේ ශාලාවයි. අපටත් හරි කනගාටුයි නිරපරාදෙ මේ වගෙ වටිනා සම්පත් විනාශ වෙන එක ගැන. මං කීප සැරයක් ප්‍රාදේශීය සභාවෙන් පළාත් සභාවෙන් ඉල්ලීම් කළා. ඒත් සාර්ථක ප්‍රතිචාරයක් ලැබුණෙ නෑ..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>26</day>
    </date>
    <link>http://www.dinamina.lk/2011/01/26/_art.asp?fn=r1101267</link>
    <topic>පාදුක්ක පාර අබලන් නිසා බස් රථයත් නැවතිලා</topic>
    <author>ඡායාරූපය බෝපේ සමූහ</author>
    <content>මාර්ග අංක 239 පාදුක්කේ සිට බෝපේ හරහා ලංගම බස් රථයක් ධාවනය වුණ හල්පේවත්ත ප්‍රදේශයේ මාර්ගය සම්පූර්ණයෙන්ම තාර ගැලවී අබලන් වී ඇති අයුරු.  මේ මාර්ගය දුෂ්කර බැවින් බස් රථය ධාවනය වන්නේද නැත. එබැවින් මාර්ගය අලුත්වැඩියා කර දෙන ලෙස ප්‍රදේශවාසීහු බලධාරීන්ගෙන් ඉල්ලා සිටිති..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>26</day>
    </date>
    <link>http://www.dinamina.lk/2011/01/26/_art.asp?fn=r1101268</link>
    <topic>කැලණියේ ගමින් ගමට සදහම් චාරිකා</topic>
    <author>කැලණිය සමූහ එඩ්වඩ් වීරසිංහ</author>
    <content>2600 සම්බුද්ධ ජයන්තිය නිමිති කොට ගෙන කැලණිය ශාසනාරක්ෂක මණ්ඩලය විසින් එම ප්‍රදේශයේ සියලුම විහාරස්ථාන සහ දහම් පාසල් කේන්ද්‍රකොට ගනිමින් ගමෙන් ගමට ගොස් සදහම් චාරිකා නමින් දහම් හමු ගණනාවක් පැවැත්වීමට කටයුතු යොදා ඇත.නව වසර උදාවත් සමගම මෙම දහම් හමු මාලාව පැවැත්වීම ආරම්භ කර තිබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>26</day>
    </date>
    <link>http://www.dinamina.lk/2011/01/26/_art.asp?fn=r1101269</link>
    <topic>මාවනැල්ල ලංගම ඩිපෝවේ ප්‍රගතිය සතුටුදායකයි</topic>
    <author>මාවනැල්ල සමූහ පී. සෙනෙවිරත්න</author>
    <content>මාවනැල්ල ලංගම ඩිපෝවේ අද ලබා ඇති ප්‍රගතිය ගැන කවුරුත් කතාබහ කරති.ඉකුත් අගෝස්තු මාසයේ පටන් මේ ඩිපෝවෙන් ධාවනය වෙන බස් රථ සෑම කිලෝමීටරයකින්ම රුපියලක ලාභයක් ලබාගෙන තිබේ.වසර හයකට පසුව මේ ඩිපෝව ලබා ඇති දියුණුව පිළිබඳව දේශපාලන නායකත්වයන් විසින් ද කරුණු සොයා බලා ඇති අතර මාවනැල්ල ආණ්ඩු පක්‍ෂ ප්‍රධාන සංවිධායක ජ්‍යෙෂ්ඨ ඇමැති අතාවුද සෙනෙවිරත්න, නියෝජ්‍ය සෞඛ්‍ය ඇමැති ලලිත් දිසානායක යන මහත්වරු ද ඩිපෝව ලබා ඇති ප්‍රගතිය පිළිබඳව සොයා බලා එහි නව පාලකවරුන්ට කෘතඥතාව පුදකැර තිබේ.ඩිපෝ කළමනාකරු හෙක්ටර් තිසේරා මහතා මෙසේ කීවේය.එදා මේ ඩිපෝවෙන් දිනකට ධාවනය වුණේ බස් රථ 35ක් පමණ. දැන් ඒ සංඛ්‍යාව 55ක් දක්වා වැඩිවෙලා.නමුත් මේ බස් රථ ධාවනය වන බොහෝ මාර්ග අබලන් තත්ත්වයක තිබෙනවා. එබැවින් බස් රථවලට හානි සිදුවෙනවා. එසේ කාර්මික දෝෂයන්ට ලක්වන බස් රථ ඇතැම් විටෙක එක දිනකින් ප්‍රතිසංස්කරණය කර ධාවනයට යොදවන්න පවා අතපසු වෙනවා. ඩිපෝවේ කාර්මික අංශයේ සේවකයෝ එවැනි අවස්ථාවලදී උපරිම කැපවීමෙන් සේවය කරනවා.අබලන් තත්ත්වයට පත්වන බස් රථ නැවත ප්‍රතිසංස්කරණය කිරීම සඳහා කඩවත, ගම්පහ ඩිපෝවල සහායන් ද ලබාගන්නවා.නමුත් මේ ඩිපෝවේ වෙනත් ඉහළ තනතුරු හොබවන නිලධාරීහු පවසන්නේ ඩිපෝවේ රියැදුරු හා කොන්දොස්තරවරුන්ගේ හිඟයක් පවතින බවය. එසේම මාර්ග බලපත් නොලබා අස්මඩල හා වෙනත් දුර බැහැර මාර්ගවල පෞද්ගලික බස් රථ ධාවනය කරනු ලබන නිසාද මාවනැල්ල ලංගම ඩිපෝවට ලැබෙන ආදායම් නොලැබෙන තත්ත්වයක් පවතින බව ද ඔව්හු කියති.  .</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>26</day>
    </date>
    <link>http://www.dinamina.lk/2011/01/26/_art.asp?fn=s1101261</link>
    <topic>කඩා වැටුණු මලල ක්‍රීඩාව නංවන්නප්‍රවීණයන් 13කින් විශේෂ කමිටුවක්</topic>
    <author>ප්‍රින්ස් ගුණසේකර</author>
    <content>ශ්‍රී ලංකා මලල ක්‍රීඩාවේ දියුණුව උදෙසා ඉදිරි වසර 4ක කාලයක් සඳහා වන සැලැසුමක් සැකසීමට ක්‍රීඩා ප්‍රවීණයන් 13ක ගෙන් සමන්විත විශේෂ කමිටුවක් ක්‍රීඩා ඇමැති මහින්දානන්ද අලුත්ගමගේ මහතා පත්කර ඇත.මේ කමිටුවේ ප්‍රධානත්වය ශ්‍රී ලංකා මලල ක්‍රීඩා සංගමයේ සභාපති මේජර් ජෙනරාල් පාලිත ප්‍රනාන්දු මහතාට පවරා ඇති අතර ලේකම් ලෙස පේ‍්‍රමා පින්නවල මහතා කටයුතු කරනු ඇත.ප්‍රවීණ මලල ක්‍රීඩා පුහුණුකරුවන් වන යෝගානන්ද විජේසුන්දර, සුනිල් ගුණවර්ධන, ඩර්වින් පෙරේරා යන මහත්වරු මෙන්ම ශ්‍රි ලංකාවට ජාත්‍යන්තර කීර්තියක් අත්කර දුන් ශ්‍රියාණි කුලවංශ හා සුගත් තිලකරත්න යන හිටපු ක්‍රීඩක ක්‍රීඩිකාවන්ද මේ කමිටුවට නම් කිරීම විශේෂත්වයකි. එයට අමතරව පාසල් මලල ක්‍රීඩා සංගමයේ ලේකම් අනිල් වීරසිංහ, වැඩබලන ජාතික මලල ක්‍රීඩා පුහුණුකරු වයි. කේ. කුලරත්න මලල ක්‍රීඩා සංගමයේ ලේඛකාධිකාරී සමන් කුමාර, මොරටු විශ්ව විද්‍යාලයේ ක්‍රීඩා අධ්‍යක්ෂ සී. රත්නමුදලි, ක්‍රීඩා වෛද්‍ය ඒකකයේ වෛද්‍ය ලාල් ඒකනායක හා මලල ක්‍රීඩා ව්‍යාපෘති නිලධාරී කේ. පී. ඥානපාල යන මහත්වරු මේ කමිටුවේ සෙසු සාමාජිකයෝ වෙති.වර්තමානයේ මලල ක්‍රීඩා ජාත්‍යන්තර ජයග්‍රහණ අවම මට්ටමක ඇති හෙයින් නිවැරැදි වැඩපිළිවෙළක් මත ක්‍රීඩක ක්‍රීඩිකාවන්ගේ දක්ෂතා ඉහළ නැංවීමට අවශ්‍ය සැලැසුම ලබා දීම මේ කමිටුවේ වගකීම බව ක්‍රීඩා ඇමැති මහින්දානන්ද අලුත්ගමගේ මහතා ‘දිනමිණ’ ට පැවැසීය.“අපේ ජාතික සංගමය හා පාසල් සංගමය අතර සම්බන්ධතාව වැඩි විය යුතුයි. ජ්‍යෙෂ්ඨ, කණිෂ්ඨ මලල ක්‍රීඩා සංචිත අඛණ්ඩව පවත්වාගෙන යෑමත්, දෙස්, විදෙස් පුහුණුකරුවන්ගේ සේවය ලබාගත යුත්තේ කෙසේ ද කියා සැලැසුමක් අවශ්‍යයි.ක්‍රිඩාංගණවල මලල ක්‍රීඩාවට අවශ්‍ය පහසුකම් කෙබඳු විය යුතු ද ? මේ සියලු කරුණු ඇතුළත් වාර්තාවක් මා ඉල්ලා තිබෙනවා” යැයි ක්‍රීඩා ඇමැතිවරයා පැවැසීය.මේ කමිටුවට මලල ක්‍රීඩක ක්‍රීඩිකාවන් නම් කෙළේ ක්‍රීඩා පිටියේ ඇති අඩුපාඩු ගැන ඔවුන්ට හොඳ වැටහීමක් ඇතැයි යන විශ්වාසයෙන් යුතුව බවද අලුත්ගමගේ මහතා වැඩිදුරටත් පැවැසීය.මලල ක්‍රීඩා සැලැසුම සකස් කිරීමට නම් කළ පිරිස මේ වන විටත් මූලික සාකච්ඡාවක් පවත්වා ඇතැයි එහි කමිටු සභාපති මේජර් ජෙනරාල් පාලිත ප්‍රනාන්දු මහතා සඳහන් කෙළේ ය.සියලු යෝජනා ඇතුළත් අවසන් වාර්තාව ලබන මාසයේ මුල් දින කිහිපයේ දීම ක්‍රීඩා ඇමැතිවරයාට භාරදීමට බලාපොරොත්තු වන බව ප්‍රනාන්දු මහතා පැවැසීය.වසර 4ක මලල ක්‍රීඩා ඉදිරි සැලැසුම සකස් කිරීමට පත් කළ කමිටු සාමාජික සාමාජිකාවන්ගෙන් විශාල සහයෝගයක් ලැබුණු හෙයින් අදාළ අරමුණ සාර්ථක කර ගැනීම පහසුවනු ඇතැයි ප්‍රනාන්දු මහතා විශ්වාසය පළ කෙළේ ය.“සෑම අංශයකම කරුණු ඇතුළත් හොඳ සංවර්ධන යෝජනාවක් දෙනවා. ඒ වගේ ම ඒ වැඩ පිළිවෙළට ඉලක්ක හා පසුවිපරමක් ඇතුළත්. මලල ක්‍රීඩාව දියුණු කිරීම උදෙසා අමාත්‍යාංශ මට්ටමේ දිරි ගැන්වීමක් ලැබුණු හොඳම අවස්ථාවක් ලෙස මෙය ඉතිහාසගත වෙනවා” යැයි ප්‍රනාන්දු මහතා වැඩිදුරටත් පැවැසීය..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>26</day>
    </date>
    <link>http://www.dinamina.lk/2011/01/26/_art.asp?fn=s1101262</link>
    <topic>මාටින් කේමර්ගොල්ෆ් පිටියේඉදිරියට...</topic>
    <author>අබුඩාබි (ඒ. එෆ්. පී)</author>
    <content>දැඩි අර්බුදයක මැදිවී සිටින සුපිරි ගොල්ෆ් ක්‍රීඩක ටයිගර් වුඩ්ස් වසර 7 කට පසුව ජාත්‍යන්තර ගොල්ෆ් ශ්‍රේණිගත කිරීම්වල පහළට තල්ලු කිරීමට ජර්මනියේ මාර්ටින් කේමර් සමත්විය.අබුඩාබි ගොල්ෆ් සූරතාවලියේ කිරුළ ජය ගනිමින් වුඩ්ස් අබිබවා කේමර් ශ්‍රේණිගත කිරීම්වල දෙවැනි ස්ථානය අත්කර ගැනීමට සමත් වුවද අමෙරිකානු සුපිරි ක්‍රීඩක ටයිගර් වුඩ්ස් නැවත සිය ස්ථානය අත්කර ගැනීමේ හැකියාවෙන් පොහොසත් බව ප්‍රකාශ කළ අතර වුඩ්ස් ලොව විශිෂ්ටතම ගොල්ෆ් ක්‍රීඩකයා බව ද සඳහන් කළේය.“ලොව විශිෂ්ටතම ක්‍රීඩකයා අබිබවා යාමට හැකිවීම සතුටට කරුණක්.” 26 හැවිරිදි කේමර් ප්‍රකාශ කළේය.2004 වසරට පසුව ජගත් ගෝල්ෆ් ශ්‍රේණිගත කිරීම්වල තුන්වැනි ස්ථානයට පත්වූ වුඩ්ස් මේ සතියේදී කැලිෆෝනියාවේ පැවැත්වෙන ටෝරි පින්ස් ගොල්ෆ් තරගවාරයට සහභාගිවෙමින් නැවත ඉහළට පැමිණීමේ බලාපොරොත්තුවෙන් පසුවෙයි.ජගත් ගොල්ෆ් ශ්‍රේණිගත කිරීම්වල තවමත් පෙරමුණේ පසුවන්නේ ලී වෙස්ට්වුඩ්ය. “ලී සහ මම ලොව හොඳම ක්‍රීඩකයන් අතර පළමු හා දෙවැනි ස්ථානවලට පත්වීම ඉතා ප්‍රසන්නශීලි හැගීමක් ඇති කරවූ දෙයක්” කේමර් වැඩිදුරටත් සඳහන් කළේය..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>26</day>
    </date>
    <link>http://www.dinamina.lk/2011/01/26/_art.asp?fn=s1101263</link>
    <topic>‘පාපන්දු පොඩීට’ලොකු කැපිල්ලක්</topic>
    <author>පි‍්‍රන්ස් ගුණසේකර</author>
    <content>ශ්‍රී ලංකා පාපන්දු පිලට වසර 5ක් ක්‍රීඩා කළ මැද පෙළ ක්‍රීඩක චතුර ගුණරත්න ජාතික පාපන්දු සංචිතයෙන් ඉවත් කර ඇත.ශ්‍රී ලංකා පාපන්දු පිලේ උපනායකයා ලෙස කටයුතු කළ චතුර ගුණරත්න ජාතික පාපන්දු සංචිතයෙන් ඉවත් කිරීම පිළිබඳව ඔහුට කිසිදු හේතුවක් දන්වා නොමැති වීමද විශේෂත්වයකි.පාපන්දු ක්‍රීඩා ලෝලීන් හා ක්‍රීඩකයන් අතර ‘පොඩී’ ලෙස හැඳින්වෙන චතුර ගුණරත්න ශ්‍රී ලංකා ජාතික පාපන්දු සංචිතයෙන් ඉවත් කිරීම පසුපස ප්‍රබල කුමන්ත්‍රණයක් ඇතැයිද වාර්තා වේ.පසුගිය කාලයේදී ශ්‍රී ලංකා පාපන්දු ක්‍රීඩකයන් කිහිප දෙනෙකු මුදලට තරග පාවාදීමේ චෝදනා මත තරග තහනමකට ලක් වූ අතර එම සිද්ධිය හෙළි කරන ලද්දේ චතුර ගුණරත්න විසිනි. සිංගප්පූරු ජාතික සූදු අන්තුවෙකුගේ යෝජනාවක් මත පාපන්දු තරග කිහිපයක් පරාජය කරන ලෙස කළ ඉල්ලීම ප්‍රතික්ෂේප කරමින් එයට අදාළ සියලු තොරතුරු ජංගම දුරකථනය මගින් පටිගත කරගෙන ශ්‍රී ලංකා පාපන්දු සම්මේලනයට ලබා දීමට චතුර ගුණරත්න ක්‍රියා කර තිබුණි.මහත් ආන්දෝලනයකට තුඩුදුන් මේ සිද්ධියේ තොරතුරු හෙළි කිරීමෙන් උරණ වූ පිරිසක් චතුර ගුණරත්නගේ පාපන්දු ජීවිතය විනාශ කිරීමට වෙරදරමින් සිටින බව වාර්තා වේ.චතුර ගුණරත්න අවසන් වරට ශ්‍රී ලංකාව නියෝජනය කරමින් කොළඹදී පැවැති ආසියානු පාපන්දු සම්මේලන කුසලාන තරගාවලියේදී බංග්ලාදේශයට එරෙහිව ගෝල් වාර්තා කළේ ය. මේ වසරේ නිමා වූ චැම්පියන් ලීග් පාපන්දු තරගාවලියේදී මීගමුව දොන් බොස්කෝ පිල වෙනුවෙන් ගෝල් 16ක් ලබා ගැනීමද කැපී පෙනෙන දක්ෂතාවකි. එම තරගාවලියේ වැඩිම දෙවැනි ගෝල් ලාභී ක්‍රීඩකයා ද ඔහු විය.මාතර සර්වේසස් විදුහලෙන් ක්‍රීඩාවට පිවිසි චතුර ගුණරත්න 28 වැනි වියෙහි පසුවෙයි. මෙවැනි දක්ෂ ක්‍රීඩකයෙකුට ලැබිය යුතු අවස්ථාව අහිමි කරන්නේ ශ්‍රී ලංකා පාපන්දු ක්‍ෂේත්‍රයේ ඇති කුමන බලපෑමකින්ද යන්න ප්‍රශ්නයකි.ශ්‍රී ලංකා ජාතික පාපන්දු පිල ලබන මාර්තු 8 දා සිට 11 දා දක්වා එක්සත් අරාබි එමීර් රාජ්‍යයේදී මේ වසරේ ප්‍රථම ජාත්‍යන්තර පාපන්දු තරගාවලියට සහභාගීවීමට නියමිතය. අනතුරුව මාර්තු 27 දා නේපාලයේ පැවැත්වෙන ආසියානු පාපන්දු සංගම් අභියෝග කුසලාන තරගාවලියට ද සහභාගීවේ..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>26</day>
    </date>
    <link>http://www.dinamina.lk/2011/01/26/_art.asp?fn=s1101264</link>
    <topic>ආසියානු පාපන්දු ප්‍රවේශපත් මුදල්ගංවතුරෙන් විපතට පත්වූවන්ට</topic>
    <author>දෝහා (ඒ. එෆ්. පී.)</author>
    <content>ආසියානු කුසලාන පාපන්දු තරගාවලියේ අවසන් පූර්ව වටයේදී ප්‍රවේශ පත්‍ර අලෙවියෙන් ලැබෙන මුදල් ඕස්ට්‍රේලියාවේ ශ්‍රී ලංකාවේ සහ තායිලන්තයේ ගංවතුරින් විපතට පත්වූවන්ට පරිත්‍යාග කරන බව සංවිධායකයෝ පවසති.ආසියානු පාපන්දු සම්මේලනයේ සභාපති මොහොමඩ් බින් හම්මාම් සහ කටාර් පාපන්දු සංගමයේ ප්‍රධානි ෂේක් හමාද් බින් කලිෆා බින් තානි ඒකාබද්ධ නිවේදනයක් නිකුත් කරමින් මේ බව ප්‍රකාශ කළහ.ශ්‍රී ලංකාවේ ඕස්ට්‍රේලියාවේ හා තායිලන්තයේ ඇතිවූ ගංවතුරින් විපතට පත්වූ අපගේ මිත්‍ර ආසියාතිකයන්ට මෙැනි සේවයක් කිරීමට ලැබීම සතුටක් බව එම නිවේදනයේ වැඩිදුරටත් සටහන් විය.මේ අතර මේ තරගාවලියේ ඉදිරියෙන්ම සිටින කණ්ඩායම් 3 2015 වසරේ ඕස්ට්‍රේලියාවේදී පැවැත්වෙන තරගාවලිය සඳහා නිරායාසයෙන්ම සුදුසුකම් ලබන බව ආසියානු පාපන්දු සම්මේලනය ඊයේ තහවුරු කළේය..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>26</day>
    </date>
    <link>http://www.dinamina.lk/2011/01/26/_art.asp?fn=s1101265</link>
    <topic>බස්නාහිර-කඳුරට අවසන් ගැටුම අද</topic>
    <author>ෆවුස් මොහොමඩ්</author>
    <content>ශ්‍රී ලංකා ක්‍රිකට් ආයතනය මෙහෙයවනු ලබන අන්තර් පළාත් එක්දින තරගමාලාවේ අවසන් මහා තරගය බස්නාහිර කණ්ඩායම හා කඳුරට කණ්ඩායම අතර අද (26) දිවා රාත්‍රී තරගයක් ලෙස ආර්.ප්‍රේමදාස ජාත්‍යන්තර ක්‍රිකට් ක්‍රීඩාංගණයේ දී පැවැත්වේ.අවසන් පූර්ව වටයේදී රුහුණු කණ්ඩායම කඩුලු 7කින් පරාජය කිරීමට කඳුරට පිල සමත් වූ අතර වයඹ කණ්ඩායමට එරෙහිව ලකුණු 69 ක ජයක් අත් කර ගැනීමට බස්නාහිර පිල සමත් විය.මූලික තරග වටයේදී තරග 4කට ක්‍රීඩා කළ වයඹ කණ්ඩායම ජයග්‍රහණ 3ක් අත්කර ගනිමින් ප්‍රසාද ලකුණු සටහනේ පෙරමුණේ පසු වූ අතර කඳුරට, රුහුණ හා බස්නාහිර කණ්ඩායම් තරග 2 බැගින් ජය ගෙන තිබිණි. ඌව පිලට ජය ගත හැකි වූයේ එක් තරගයක් පමණි.මේ තරග මාලාවේ වැඩිම ලකුණු ලාභීන් අතර පෙරමුණේ පසු වන්නේ කඳුරට පිලේ නායක කුමාර් සංගක්කාරය. ඔහු තරග 5කදී අර්ධ ශතක 2ක් ද ඇතුලුව ලකුණු 211 ක් ලබා ගැනීමට සමත් විය.වයඹ පිලේ දිනේෂ් චන්දිමාල් අර්ධ ශතක 2ක් සමඟ ලකුණු 204 ක් ද රුහුණු පිලේ සනත් ජයසූරිය අර්ධ ශතක 2ක් සමඟ ලකුණු 203ක් ද ලබා ගත්හ.තරගමාලාවේ වැඩිම කඩුලු ලාභියා වන්නේ වයඹ කණ්ඩායමේ චානක වෙලගෙදරය. ඔහු තරග 5 කදී ලකුණු 196 කට කඩුලු 10ක් දවා ගැනීමට සමත් විය. කඳුරට පිලේ චමින්ද විදාන පතිරණ තරග 5කදී ලකුණු 114 කට කඩුලු 9ක් දවා ගත්තේ ය.කුමාර සංගක්කාර කඳුරට පිලේ නායකත්වය දරන අතර බස්නාහිර කණ්ඩායම තිලකරත්න ඩිල්ෂාන් මෙහෙයවනු ලබයි..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>26</day>
    </date>
    <link>http://www.dinamina.lk/2011/01/26/_art.asp?fn=s1101266</link>
    <topic>මලල ක්‍රීඩා තාක්‍ෂණ නිලධාරි පරීක්‍ෂණය 30දා</topic>
    <author/>
    <content>ශ්‍රී ලංකා මලල ක්‍රීඩා සංගමයේ සහකාර තාක්‍ෂණික නිලධාරි අදියර 4 පරීක්‍ෂණය මේ මස 30 දා කොළඹ, මාතර, මහනුවර, යාපනය, බදුල්ල, පොළොන්නරුව සහ වව්නියාව යන දිස්ත්‍රික්කවලදී පැවැත්වේ. මෙම පරීක්‍ෂණය සඳහා දහසකට ආසන්න අපේක්‍ෂකයින් පිරිසක් පෙනී සිටීමට නියමිතය.පරීක්‍ෂණය සඳහා ඇතුළත්වීමේ අවසර පත්‍රය නොලැබූ විභාග අපේක්‍ෂකයකු වෙතොත් හැකි ඉක්මනින් මලල ක්‍රීඩා සංගමයේ තාක්‍ෂණික කමිටු සභාපති ජී. එල්. එස්. පෙරේරා මහතා අමතන ලෙස සංගමය දැනුම් දෙයි. දුරකථන අංකය - 0775 217751/ 011 2682329’.</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>26</day>
    </date>
    <link>http://www.dinamina.lk/2011/01/26/_art.asp?fn=s1101267</link>
    <topic>කායවර්ධන උපදේශක සහතික පත් ප්‍රදානය අද</topic>
    <author/>
    <content>ශ්‍රී ලංකා කායවර්ධන සම්මේලනය පැවැත්වූ උපදේශක පාඨමාලාව සාර්ථකව නිම කළ සිසුන්ට සහතික ප්‍රදානය කිරීම ක්‍රීඩා අමාත්‍ය මහින්දානන්ද අලුත්ගමගේ මහතාගේ ප්‍රධානත්වයෙන් අද (26) ටොරින්ටන් ක්‍රීඩා විද්‍යායතන ශාලාවේදී පස්වරු 4.00 ට පැවැත්වේ. මීට සමගාමීව මෙදින ලෝක සූරතා අයෝමය පුරුෂයා තේරීමේ තරගයේදී හා ආසියානු සූරතා තරගාවලියේදී රන් / රිදී පදක්කම් දිනූ ප්‍රසන්න පීරිස් ක්‍රීඩකයාට උපහාර පිදීමේ උළෙලක්ද පැවැත්වීමට කටයුතු සංවිධානය කර ඇත.කායවර්ධන ක්‍ෂේත්‍රයේ විශිෂ්ට දස්කම් දක්වා ඇති ප්‍රසන්න අසර්බයිජාන් නුවරදී පැවති 60 වැනි ලෝක සූරතාවලියේදී කිලෝග්‍රෑම් 60 – 65 බර පන්තියේ රිදි පදක්කම හා බහරේනයේ මානමා නුවරදී පැවැති 44 වන ආසියා සූරතාවලියේදී කිලෝග්‍රෑම් 70 බර පන්තියේදී රිදි පදක්කම්ද දිනා ගනු ලැබීය..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>26</day>
    </date>
    <link>http://www.dinamina.lk/2011/01/26/_art.asp?fn=s1101268</link>
    <topic>කබඩි සූරතාව රත්නපුරයට</topic>
    <author/>
    <content>ශ්‍රී ලංකා ආධුනික කබඩි සම්මේලනය හා රත්නපුර දිස්ත්‍රික් කබඩි සංගමය එක්ව සංවිධානය කළ සමස්ත ලංකා කබඩි සූරතාවලියේ පිරිමි සූරතාව රත්නපුර දිස්ත්‍රික් කණ්ඩායමටත් අනු සූරතාව මඩකලපුව දිස්ත්‍රික් කණ්ඩායමටත් හිමිවිය. මේ තරගාවලියේ කාන්තා සූරතාව ගම්පහ දිස්ත්‍රික් කණ්ඩායමටත් අනුසූරතාව රත්නපුර දිස්ත්‍රික් කණ්ඩායමටත් හිමිවිය.ඇඹිලිපිටිය මහවැලි ක්‍රීඩාංගණයේ පසුගියදා පැවැති මේ තරගාවලිය නියෝජනය කිරීම පිණිස උතුරු නැගෙනහිර පළාත් ද ඇතුළුව කණ්ඩායම් 20ක් ඇතුළත්ව සිටියහ. සබරගමුව මහ ඇමැති ශ්‍රී ලංකා කබඩි සම්මේලනයේ සභාපති මහීපාල හේරත් මහතාගේ ප්‍රධානත්වයෙන් මේ තරගාවලිය පැවැත්විණි..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>26</day>
    </date>
    <link>http://www.dinamina.lk/2011/01/26/_art.asp?fn=s1101269</link>
    <topic>‘කාල්ටන්’ ක්‍රීඩා තරගාවලිය 28 දා ඇරැඹේ</topic>
    <author>ජගත් ගුණවර්ධන</author>
    <content>ශ්‍රී ලංකා ක්‍රීඩා ක්ෂේත්‍රයට නවමු අත්දැකීම් සමුදායක් සමඟ කාල්ටන් සුපර් ස්පෝර්ට්ස් ක්‍රීඩා තරගාවලිය මේ මස 28 – 30 දිනවලදී තිස්සමහාරාමයේ Carlton Racine Track  හිදී පස්වැනි වරටත් පැවැත්වේ.අයහපත් කාලගුණය හේතුවෙන් තිස්සමහාරාමය ප්‍රදේශයේ පැවැති වාතාවරණය මත තරගාවලිය පැවැත්වීමේ දින වකවානු අවිනිශ්චිතව තිබුණද නැවත කාලගුණ තත්ත්වයන් යහපත් අතට පත්වීම හේතුවෙන් මේ තරගාවලිය 28, 29 හා 30 යන තෙදින පැවැත්වීමට කටයුතු යෙදිණි.මේ මස 28 වන දින පෙරවරු 9.00 x 4 x 4 ජීප් රථ රැළිය කොළඹ ගී‍්‍රන් පාත්වලින් ආරම්භ වන අතර ගාලු පාර ඔස්සේ රථ පෙරහර තිස්සමහාරාමය දක්වා ගමන් කෙරේ. 4 x 4 ජීප් රථ තරගයේදී නවීකරණය කරන ලද ජීප් රථ හා සෆාරි ධාවනය වන ජීප් රථ සඳහා වෙන වෙනම තරග පැවැත්වේ. 4 x 4 ජීප් රථ තරග ද 29 දා පැවැත්වීමට නියමිතය.මෙදින ඉලක්කයට වෙඩි තැබීමේ පිස්තෝල තරගය හා කඳු තරණය කිරීමේ පාපැදි තරගය ද පැවැත්වේ.පළමු දිනයේදී පැරෂුට් සංදර්ශන හා පොලිස් සුනඛ සංදර්ශනයක් ද පැවැත්වේ.මවුන්ටන් පාපැදි තරගය සඳහා තරගකරුවන් ලියාපදිංචි කිරීම 27 දා සිදුවන අතර තිස්සමහාරාම කන්දේ විහාරයේදී එදින පෙරවරු 9.00 සිට පස්වරු 5.00 දක්වා සිදුකෙරේ.මෙවර තරගාවලිය වයස් කාණ්ඩ කිහිපයකින් පැවැත්වේ. අවුරුදු 10 න්, 13 න්, 16 න්, 19 න් පහළ විවෘත හා අවුරුදු 40 ට වැඩි ප්‍රවීණයන්ගේ තරග කාන්තා පිරිමි දෙඅංශයෙන්ම පැවැත්වේ.ජයග්‍රාහකයන් සඳහා රුපියල් 400,000 මුදල් ත්‍යාග පිරිනැමේ.ශ්‍රී ලංකාවේදී ප්‍රථම වතාවට මේ 29 වන දින පැවැත්වෙන ත්‍රික ප්‍රයාම තරගාවලියක් මෙවර මේ ක්‍රීඩා තරගාවලියේදී පැවැත්වෙන අතර මේ තරගාවලිය වෙනුවෙන් ඉදිරිපත් වන තරගකරුවන් පළමුව මීටර් 750 ක් පිහිනිය යුතු අතර කිලෝමීටර් 20 ක් පාපැදි තරගයට ද, කිලෝමීටර 5 ක දුරින් යුත් මැරතන් තරගයට ද සහභාගි විය යුතුය. මේ තරග ඉසව් තුනම අඩුම කාලයකින් නිමාකරන තරගකරු ජයග්‍රාහකයා වන අතර පිළිවෙළින් ප්‍රථම, දෙවන හා තෙවන ස්ථාන සඳහා රුපියල් 100,000 ක්, රුපියල් 50,000 ක් සහ රුපියල් 25,000 ක් පිරිනැමේ. විවෘත තරගයක් වන මේ සඳහා කාන්තා පිරිමි දෙපාර්ශ්වයටම සහභාගි විය හැකිය.කඹ ඇදීමේ තරගය ද මෙදින පැවැත්වෙන අතර කිලෝග්‍රෑම් 640 බර පංතිය වන අතර උදෑසන 9.00 බර කිරීම ආරම්භ වේ. පිරිමි කණ්ඩායම්වලට පමණක් විවෘත මේ තරගාවලිය සඳහා දිවයිනේ දක්‍ෂ කඹ ඇදීමේ කණ්ඩායම් රැසක් ඉදිරිපත් වී සිටී. මේ තරගයේ ජයග්‍රාහකයනට පිළිවෙළින් රුපියල් 50,000 ක්, රුපියල් 35,000 ක් හා රුපියල් 25,000 ප්‍රදානය කෙරේ.සුළං ඔරු, රුවල් ඔරු හා ජල ක්‍රීඩා තරග සඳහා ද ක්‍රීඩක ක්‍රීඩිකාවන් දැඩි උද්යෝගයක් දක්වන අතර ජාත්‍යන්තර තලයේ දස්කම් දැක්වූ ක්‍රීඩකයන් රැසක් ද මෙවර තරගාවලිය සඳහා ඉදිරිපත්ව සිටී.විදේශීය ක්‍රීඩකයන් රැසක් ද ඉදිරිපත්ව සිටින බැවින් ජාත්‍යන්තර නීති රීතිවලට අනුකූලව සියලු තරග පැවැත්වෙන බව සංවිධායක කමිටුව පැවසීය. තරගවලට අමතරව ජල ක්‍රීඩා සංදර්ශන ද පැවැත්වේ.අවසන් දිනය වන 30 වනදා මෝටර් රථ හා යතුරුපැදි තරග පැවැත්වෙන අතර මේ තරගාවලිය සඳහා විදේශීය ක්‍රීඩකයන්ගේ සහභාගිත්වය ද ස්ථිර බව හා ශ්‍රී ලාංකික ක්‍රීඩකයන්ට මෙවර හොඳ තරගයක් විදේශීය ක්‍රීඩකයන්ගෙන් බලාපොරොත්තු විය හැකි බව ද සංවිධායකයන් පැවසීය.තරග පැවැත්වෙන දිනයන් හිදී නිමාවට පත්වන තරගවලින් ජයග්‍රහණය කරනු ලබන ජයග්‍රාහක ජයග්‍රාහිකාවන්ට එදිනම ත්‍යාග ප්‍රදානය කරනු ලබන අතර සියලු තරග අවසානයේදී සන්ධ්‍යාවේදී දිවයිනේ ජනපි‍්‍රය සංගීත කණ්ඩායම් සංගීතය සපයන ජනපි‍්‍රය ගායන ශිල්පීන් සහභාගි වන සංගීත ප්‍රසංග පැවැත්වේ.දිවයිනේ දැවැන්තම ක්‍රීඩා සැණකෙළියක් වන මේ අවස්ථාව නැරඹීම සඳහා ප්‍රේක්‍ෂකයන්ට හොඳ අවස්ථාවක් බවත්, තරගාවලියේ ත්‍රික ප්‍රයාම තරග සඳහා සහභාගි වන තරගකරුවනට නවාතැන් පහසුකම් සැපයීමට සංවිධායක කමිටුව බලාපොරොත්තු වේ..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>26</day>
    </date>
    <link>http://www.dinamina.lk/2011/01/26/_art.asp?fn=s11012610</link>
    <topic>ලීනා අවසන් පූර්ව වටයට</topic>
    <author/>
    <content>ජර්මනියේ ඇන්ඩ්‍රියා පෙට්කොවික් ලකුණු 6 – 2 ක් සහ 6 – 4 ක් ලෙස පරාජයට පත් කළ චීනයේ ලී නා සිය රටෙහි කුළුඳුල් ග්‍රෑන්ඩ් ස්ලෑම් කිරුළේ බලාපොරොත්තු ඉහළ දමමින් ඔස්ට්‍රේලියානු විවෘත ටෙනිස් සූරතාවලියේ අවසන් පූර්ව වටයට සුදුසුකම් ලබාගැනීමට පිට පිට දෙවැනි වතාවටත් සමත් වූවාය.චීනයේ අංක 1 ක්‍රීඩිකාව වන ලී නා කෙරෙහි එරට ක්‍රීඩාලෝලීහු බලාපොරොත්තු දෑසින් යුතුව බලා සිටිති.”මගේ මව්බිමට කුළුඳුල් ග්‍රෑන්ඩ් ස්ලෑම් කිරුළ හිමිකර දීමට මට ඇත්තේ තවත් පියවර 2 ක් පමණයි. නමුත් ඒක කියන තරම් ලේසි නෑ” ජයග්‍රහණයෙන් අනතුරුව ලී නා පැවසුවාය.අවසන් පූර්ව තරගයේදී ලී නා ට තරග වැදීමට සිදුව තිබෙන්නේ ජාත්‍යන්තර ටෙනිස් පිටියේ අංක 1 ක්‍රීඩිකාව වන ඩෙන්මාර්කයේ සුරුපිණිය වූ කැරොලින් වොස්නියෑකි සමඟයි.වොස්නියෑකි අවසන් පූර්ව වටයට සුදුසුකම් ලැබුවේ ඉතාලියේ ෆ‍්‍රැන්සිස්කා චියාවොනි ලකුණු 3 – 6 ක්, 6 – 3 ක් සහ 6 – 3 ක් වශයෙන් පරාජයට පත්කරමිනි.අවසන් පූර්ව වටයට සුදුසුකම් ලැබීමත් සමඟ තවදුරටත් ජගත් ටෙනිස් ශ්‍රේණිගත කිරීම්වල අංක 1 ස්ථානයේ රැඳී සිටීමට වොස්නියෑකි සමත් වූවාය. මේ අතර ස්ටැනිස්ලස් වවුරින්කා ලකුණු 6 – 1 ක්, 6 – 3 ක් සහ 6 – 3 ක් වශයෙන් පරාජයට පත් කළ සුපිරි ක්‍රීඩක රොජර් ෆෙඩරර් පිට පිට අටවැනි වතාවටත් මේ තරගාවලියේ අවසන් පූර්ව වටයට සුදුසුකම් ලැබීමට සමත් විය..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>26</day>
    </date>
    <link>http://www.dinamina.lk/2011/01/26/_art.asp?fn=s11012611</link>
    <topic>තර්ස්ටන් පිහිණුම් තරග 5-6 දිනවල</topic>
    <author/>
    <content>තර්ස්ටන් විද්‍යාලයීය ජල ක්‍රීඩා සංගමය ප්‍රථම වරට සංවිධානය කරනු ලබන සමස්ත ලංකා වයස් සීමා ආධුනික පිහිණුම් තරගාවලිය පෙබරවාරි මස 5 - 6 දෙදින තුළ විද්‍යාලයීය පිහිනුම් තටාක සංකීර්ණයේදී පැවැත්වේ.කාන්තා හා පිරිමි අංශ දෙක යටතේම තරග පැවැත්වෙන අතර වයස අවුරුදු 8 සිට 19 දක්වා තරග ඉසව් 120 ක් මේ තරගාවලියට ඇතුළත්ය.වයස් කාණ්ඩ ජයග්‍රහණය කරනු ලබන පළමු, දෙවන හා තෙවන ස්ථාන සඳහා රන්, රිදී හා ලෝකඩ පදක්කම් හිමි වන අතර ඒ ඒ වයස් කාණ්ඩයන්හි සුවිශේෂ දක්ෂතා දක්වනු ලබන ක්‍රීඩක ක්‍රීඩිකාවන්ට පළිගු කුසලානයන් ද පිරිනැමේ.සහභාගිවන සියලුම ක්‍රීඩක ක්‍රීඩිකාවන්ට සහභාගීත්ව සහතික පත් පිරිනැමෙන අතර මේ තරගාවලියේ මූලික පරමාර්ථය වනුයේ දිවයිනේ අවම පහසුකම් සහිත පාසල්වල පිහිනුම් ක්‍රීඩාවට ඇල්මක් දක්වන සිදු දරුවන් දිරිමත් කිරීමත් නවක දක්ෂ ක්‍රීඩකයන් හඳුනාගැනීමත්ය..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>26</day>
    </date>
    <link>http://www.dinamina.lk/2011/01/26/_art.asp?fn=f1101261</link>
    <topic>රටට වැඩ කළ අපට පුංචි ඡන්දය අභියෝගයක් නොවේ</topic>
    <author>සාකච්ඡා කෙළේ චන්දන ජයවීර</author>
    <content>2010 ජනාධිපතිවරණය පවත්වා අදට වසරක් සපිරේ. එම ජනාධිපතිවරණ විජයග්‍රහණයෙන් පසු මහින්ද රාජපක්ෂ මහතාගේ ධූර කාලය තුළ රටට සිදුවූ සංවර්ධන හා ආර්ථික ක්‍රියාමාර්ග කෙසේද ඉදිරි පළාත් පාලන මැතිවරණය ආණ්ඩුවේ සූදානම හා තවත් කාලීන දේශපාලන කරුණු පිළිබඳව ඇමැති මෛත්‍රිපාල සිරිසේන මහතා සමඟ සිදුකළ සංවාදයකි මේ.* ජනාධිපතිවරණය පවත්වා වසරක් ඇතුළත පළාත් පාලන මැතිවරණය කැඳවීම ආණ්ඩුවට අභියෝගයක්ද ?මැතිවරණයක් පවත්වා වසරක් ඇතුළත තවත් මැතිවරණයක් පැවැත්වීම අපිට අභියෝගයක් නෙවෙයි. පළාත් පාලන ඡන්ද, ජනාධිපතිවරණ, මහ මැතිවරණ යනාදී මැතිවරණ රාශියකට මුහුණ දීලා අපේ පක්ෂ යාන්ත්‍රණයේ හැම දැති රෝදයක්ම හොඳට මුවහත් වෙලයි තිබෙන්නේ. ඒ නිසා අපිට මැතිවරණවලට මුහණ දෙන්න අමුතුවෙන් ප්‍රතිසංවිධාන කිරීම් ඇති කරන්න උවමනා නැහැ. මෙම මැතිවරණයට ඉදිරිපත්වීමට නාමයෝජනා කැඳවූ අවස්ථාවේ සිට මෙයට පෙර කිසිම පළාත් පාලන මැතිවරණයකදී දැකගත නොහැකි වූ ආකාරයට අපේක්ෂකත්වය ලබා ගැනීම සඳහා දැඩි තරඟකාරීත්වයක් ඇතිවී තිබුණා.  අපිට අවාසි දායක තත්ත්වයක් රටේ තිබෙනවා නම් මේ විඳිහට අපේක්ෂකයින්ගෙන් ඉල්ලුමක් ඇති වෙන්නේ නැහැ.අනිත් පැත්තෙන් අපි ගම නැඟුම, මඟ නැඟුම වගේ ව්‍යාපෘති හරහා විශාල වශයෙන් ගම් සංවර්ධනය කර තිබෙනවා.  නව විදුලි බල ව්‍යාපෘති ඇතිකොට අලුත් පිරිසකට විදුලිය ලබාදී තිබෙනවා. කෘෂි කර්මාන්තයේ නියුතු පිරිස් සඳහා පොහොර සහනාධාර, කෘෂි උපකරණ සඳහා සහනාධාර ලබාදී තිබෙනවා. ලක්ෂ ගණනකට රැකියා ලබාදී තිබෙනවා. කර්මාන්ත ශාලා ඇරැඹීම සඳහා පහසුකම් ලබාදී තිබෙනවා. මේ නිසා අපිට බය නැතිව ජනතාව අතරට යන්න පුළුවන්. පළාත් පාලන මැතිවරණය ආණ්ඩු වෙනස් කරන මැතිවරණයක් නෙවෙයි. ඔවුන් සිහින දකිනවා ඇති ඒත් ඒ සිහින සැබෑ වෙන්නේ නැහැ.* පළාත් පාලන මැතිවරණය නව මැතිවරණක්‍රමයක් යටතේ පැවැත්වීමට රජය මුලින් අදහස් කරගෙන සියයක් පසුව ඒ අදහස් වෙනස් කොට පැරැණි ක්‍රමයටම මැතිවරණය පැවැත්වීමට තීරණය කළේ ඇයි.නව මැතිවරණ ක්‍රම යටතේ මැතිවරණ පැවත්වීමේදී ඒ අනුව ඡන්ද කොට්ඨාශ තීරණය කොට සැලසුම් සකස්කළ යුතුයි. ඒ සඳහා වසර දෙකක පමණ කාලයක් ගතවෙනවා. ජනතාවට තමන්ගේ මතය ප්‍රකාශ කිරීමට නියමිත කාලවකවානුව තුළදී අවස්ථාව ලබා දිය යුතු නිසා ඡන්දය කල් දමන්නේ නැතිව නියමිත මොහොතේ දී පැවැත්වීමට රජය තීරණය කළා.* නාගරික ජනකොටස්වල සහය විපක්ෂයට හිමිව ඇති නිසා මහ නගර සභාවන්හි ඡන්දය නොපත්වා අනෙකුත් ප්‍රදේශවල ඡන්දය පවත්වන බවට විපක්ෂය චෝදනා කරනවා.පළාත් පාලන මැතිවරණය පැවැත්වෙන දිනවලට ජාත්‍යන්තර ක්‍රිකට් තරඟ පැවැත්වෙන නිසා මහනගර සභාවල ඡන්දය පැවැත්වීම ටික දිනකට කල් දැම්මා. නගරයේ සහාය විපක්ෂයට ලැබෙන බවට මේ ජය පසුගිය ඡන්දවලදින් අනාවැකි කිව්වා. මොකක්ද අන්තිමට වුණේ.ක්‍රිකට් තරඟාවලිය අවසන්වූ ගමන්ම අපි ඉතිරි නගරසභාවලත් ඡන්දය තියනවා. මාර්තු දෙවෙනි සතිය වෙනකොට කාගෙ කාගෙත් තත්ත්වය බලාගත හැකිවේවි.* පළාත් පාලන මැතිවරණයට තරඟ කිරීමට කොපමණ දෙනෙක් ඉල්ලුම් කළාද ?පළාත් පාලන නියෝජිතයන් හැටියට පත්විය හැක්කේ සීමිත පිරිසකට පමණයි’ නමුත් දස දහසකට වැඩි පිරිසක් ශ්‍රී ලංකා නිදහස් පක්ෂයෙන් පමණක් අපේක්ෂකත්වය බලාපොරොත්තුව ඉල්ලුම් කළා.* පක්ෂ සමුළුවෙන් පසු එ.ජා.පයේ සියලුම කොටස් සමඟිව ඇති නිසා ආණ්ඩුව පෙරලීමේ ගමන මෙම මැතිවරණයෙන් ආරම්භ කරන බව එ.ජා.ප.ය ප්‍රකාශ කරනවා.හැමදාමත් යූ.ඇන්.පිය ප්‍රතිසංවිධානය කරනවානේ. ඒක අද ඊයේ පටන් ගත් දෙයක් නෙවෙයි. 94 ඉඳලාම කෙරෙන වැඩක්. හැබැයි හැමදාම මැතිවරණ වලින් පරදිනවා.පළාත්පාලන මැතිවරණය ආණ්ඩු පෙරලන්න පුළුවන් මැතිවරණයක් නෙවෙයි. එ.ජා.ප.ය. ඒ බව නොදන්නවා වුණාට ජනතාව දන්නවා. ජනමතය මොකක්ද කියලා නොදන්න නිසයි යූ.ඇන්.පියට එකදිගට මැතිවරණ 17ක් පරදින්න වුණේ.පක්ෂයක් පරදින කාලවලදි ගෙවල්වල ගිහිල්ලා අපේ පක්ෂයේ හොයාගන් ඕන.අද එහෙම නෙවෙයි අපිට ගෙවල්වලට, කාර්යාල හා අමාත්‍යාංශවලට අපේක්ෂකත්වය බලාපොරොත්තුවෙන් විශාල පිරිසක් පැමිණෙනවා. අද යූ.ඇන්.පිය. මැතිවරණ ව්‍යාපාරයක් නැහැ. නායකයා තෝරාගන්න බැරිව මොන ඡන්දද.මහජනතාව අවශ්‍ය ගමට වැඩක් කරගන්නයි. රජය පරාජය කරලා ඒක කර ගන්න බැරි බව ජනතාව දන්නවා. ආණ්ඩුව ගෙන යන සංවර්ධන යෝජනා ක්‍රමවල ප්‍රතිපල ලැබී තිබෙන්නේ ජනතාවටයි. තව තවත් සංවර්ධනය කර ගැනීමට නම් රජය යන ගමන ශක්තිමත් කළයුතු බව මහජනතාව දන්නවා.* පරිසර අලංකරණයට බාධාවන නිසා ප්‍රසිද්ධ ස්ථානවල පෝස්ටර් කටවුට් යනාදිය ප්‍රදර්ශනය කිරීම වෙන් කරන ලද ස්ථානවලට පමණක් සීමා කිරීමේ නීතිය මැතිවරණ කාලයටත් අදාළද ?පෝස්ටර්, කටවුට් යනාදිය ප්‍රදර්ශනය කිරීම මැතිවරණ නීතියට පටහැනියි. මැතිවරණ නීතිය අතරටම ක්‍රියාත්මක කරන්න කියලා අපි උපදෙස් දී තිබෙනවා. පක්ෂ විපක්ෂ හැම අපේක්ෂකයකුටම මෙම නීතිය අදාළයි.* රජයේ ප්‍රතිශක්තිකරණ වැඩපිළිවෙළ පසුගිය කාලය තුළදී පහතවැටී ඇති බවට පළවී ඇති මතය ගැන ඔබට කීමට ඇත්තේ කුමක්ද ?රුබෙල්ලා එන්නත ලබාගත් දරුවන් දෙදෙනෙකුට 2008 වර්ෂයේදී පමණ ඇතිවූ අනතුරක් නිසා මෙම එන්නත් පාවිච්චි කිරීම අනතුරුදායකයි යැයි හැඟෙන මතයක් විපක්ෂය ගෙන ගියා. එයින් ප්‍රතිශක්තිකරණ ව්‍යාපාරයට බලපෑමක් ඇතිවුණා.ප්‍රතිශක්ති ව්‍යාපාරය සාර්ථක අයුරින් ක්‍රියාත්මක කරවන අපි නැවත වරක් ජාතික වැඩපිළිවෙළක් ආරම්භ කර තිබෙනවා. ලෝක සෞඛ්‍ය සංවිධානයත් එම වැඩපිළිවෙළ පිළිගෙන තිබෙනවා. වසංගත රෝග මැඩ පැවැත්වීම සම්බන්ධයෙනුත් අලුත් ජාතික වැඩපිළිවෙළක් ඇතිකළා. ඩෙංගු මර්දන ව්‍යාපාරයට ඉතාම සාර්ථක වී තිබෙනවා.* සෞඛ්‍ය ඇමතිවරයා හැටියට ඔබ ආරම්භ කර ඇති මත්පැන් පානය කොට අනතුරට ලක් වූවන්ගෙන් කිසියම් මුදලක් අයකර ගැනීමේ ක්‍රමයක් නිදහස් සෞඛ්‍යයට අත තැබීමක් ලෙස විපක්ෂය දකිනවා. මෙවැනි ක්‍රමයක් ආරම්භ කළේ ඇයි ?විපක්ෂයේ සෞඛ්‍ය තත්වය හොඳටම පිරිහිලා. නිදහස් සෞඛ්‍යය සේවාව ශක්තිමත් කරන්න අපි සෑම පියවරක්ම ගෙන තිබෙනවා.සදාචාරාත්මක සමාජයක් ගොඩනැඟීම සඳහායි මෙම තීන්දුව ගත්තේ. මෙමඟින් කිරීමට බලාපොරොත්තු වන්නේ මත්පැන් පානය කිරීම අධෛර්්‍යය කිරීමයි. නිදහස් සෞඛ්‍ය සේවය නැති කිරීම වත් භාණ්ඩාගාරය ශක්තිමත් කිරීම වත් රජය මේ වැඩසටහනින් බලාපොරොත්තු වෙන්නේ නැහැ. ජනාධිපතිතුමා ආරම්භකර ඇති “මතට තිත” තැබීමේ ජාතික ව්‍යාපාරය තවත් අයුරකින් ශක්තිමත් කිරීමට මේ වැඩසටහන බලාපොරොත්තු වෙනවා..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>26</day>
    </date>
    <link>http://www.dinamina.lk/2011/01/26/_art.asp?fn=f1101262</link>
    <topic>විජයග්‍රහණයට වසරයි</topic>
    <author>උදිත ගුණවර්ධන</author>
    <content>2010 ජනාධිපතිවරණය පවත්වා අදට (ජනවාරි 26) වසරක් සම්පූර්ණ වේ. එමෙන්ම 2011 පළාත් පාලන මැතිවරණය සඳහා එක්සත් ජනතා නිදහස් සන්ධානයේ නාම යොජනා පත්‍ර භාර දීම ද අද දිනයෙන් ආරම්භ වීම ද සුවිශේෂී ය.2010 ජනාධිපතිවරණයේ ප්‍රතිඵලය රටේ සුබ සිද්ධියට හේතු වූයේ කෙසේද? එදා ජනතාවගේ අපේක්ෂා මේ වනවිට කෙතරම්දුරට මල්ඵල ගැන්වී තිබේද සහ මෙවර පළාත් පාලන මැතිවරණයේ දී ජනතාව ගනුලබන තීන්දුව ජනාධිපතිවරණයේදී ජනතාව බලාපොරොත්තු වූ අරමුණු ජය ගැනීමට කෙතරම්දුරට උපකාරි වේද යන්න පිළිබඳ මෙම ලිපිය මඟින් විමසා බැලේ.තීරණාත්මක මැතිවරණයක්පසුගිය වසරේ ජනවාරි 26 දින ඔබට මතක ද එදින රට ඉදිරියේ පෙළ ගැසී තිබුණේ අතිශය තීරණාත්මක වූත් බිහිසුණු වූත් අභියෝගයකි. එදින මෙරට අති බහුතර ජනතාවක් නිවැරැදි ලෙස මෙම තත්ත්වය තේරුම් නොගත්තේ නම් අද රට තිබෙන්නේ මෙම තත්ත්වයේ නොව අතිශය බිහිසුණු අඩියක වීමට හොඳටම ඉඩ තිබුණි. එදා තිබූ එම තීරණාත්මක ජනාධිපතිවරණයේදී තරගය ඇති වී තිබුණේ මහින්ද රාජපක්ෂ සහ සරත් ෆොන්සේකා යන චරිත දෙක අතර නොව රටට හිතැති රටට ආදරය කරන ප්‍රගතිශීලි කඳවුර හා දේශයට ආදරය නොකළ ධනපති සහ අන්තවාදීන්ගේ ප්‍රතිගාමී කඳවුර අතරය.මෙම තත්ත්වය තුළ රට ඉදිරියේ තිබූ අභියෝගය වූයේ මහින්ද රාජපක්ෂ මහතාට ඡන්දය ලබා දී රටත් දැයත් සංවර්ධන මෙහෙයුමත් ආරක්ෂා කරනවා ද නැතිනම් ඔහුට එරෙහිව ඡන්දය පාවිච්චි කර සරත් ෆොන්සේකා මහතා ජයග්‍රහණය කරවා රට විනාශයේත් භීෂණයේත් මාවත වෙත යොමු කරනවා ද යන ප්‍රශ්නයයි. සරත් ෆොන්සේකා මහතා ගේ පෙර ක්‍රියාකාරකම් කුමක් වුවද එම ජනාධිපතිවරණ ව්‍යාපාරය තුළ ඔහු වටා පෙළ ගැසී සිටියේ එල්.ටී.ටී.ඊ. සංවිධානයට උදව් කළ බලවේග; රටට එරෙහිව ජවාරම්කරුවන්ට සහය දුන් පිරිස් හා රට විනාශය වෙත යොමු කළ පාර්ශවයන් ය.එවැනි තත්ත්වයක් තුළ රටට යහපතක් බලාපොරොත්තු විය නොහැකිව තිබුණි.එහෙත් මහින්ද රාජපක්ෂ ජනාධිපතිවරයාට ලබාදුන්නේ එවැනි විනාශකාරි දේශපාලන බලවේග නොව රටට හිතැති, රටට ආදරය කරන ලද දේශපාලන බලවේගයන්ය. මේ සියල්ල හොඳින් විමසා බැලූ මෙරට ඡන්ද දායකයා මීට වසරකට පෙර දෙවන වතාවට ද මහින්ද රාජපක්ෂ මහතා වෙත රට ඉදිරියට ගෙන යාමේ වගකීම භාර දුන්නේ එබැවිනි. එදා එලෙස මහින්ද රාජපක්ෂ මහතා වෙත රට භාර දීමට තීරණය කළ ජනතාව හදවතින්ම ප්‍රාර්ථනා කළේ එක් දෙයකි.එනම් යුද්ධය නිමා කළ මේ නායකයා රටේ ආර්ථික හා සංවර්ධන මෙහෙයුම ද නිසි ලෙස ජයගනු ඇතැයි යන්නය.පසුගිය 2010 ජනාධිපතිවරණයේ ප්‍රතිඵල විමසා බලන්නෙකුට ඒ තත්ත්වය ජනතාවගේ බලාපොරොත්තුවක් බව මනා ලෙස වටහා ගත හැකිය. ජනාධිපතිවරණයේ ප්‍රතිපලය පිළිබඳව පෙර විමසුම් කළ විචාරකයන්ගේ පොදු මතය වූයේ “නූලෙන් තීරණය වන” මැතිවරණයක් බව මෙම ජනාධිපතිවරණය පත්වනු ඇතැයි කියා ය. ප්‍රචාරක ව්‍යාපාරය දෙස බැලූ බැල්මට වුවද දැක ගන්නට ලැබුණේ එවැනි තත්ත්වයකි.එය අප මතුපිටින් දුටු දේ වුවද සමාජය අභ්‍යන්තරයේ මෙන්ම පර්යන්ත ප්‍රදේශවල ජනමතය ද මෙයට වඩා හාත් පසින් වෙනස් මට්ටමක තිබුණි. එහෙත් එම මතය නගරයේ සිට නිරීක්ෂණය කරන්නෙකුට දක්නට නොලැබුණි. එහෙත් ජනාධිපති මහින්ද රාජපක්ෂ මහතා ඔහුගේ ජයග්‍රහණය පිළිබඳව තදින්ම විශ්වාස කළේ ය.“අපි ජනවාරි 26 වෙනිදට ලබන්නේ ජයග්‍රහණයක් නොවේ; විජයග්‍රහණයක්” ජනාධිපති රාජපක්ෂ මහතා නිර්භයව ප්‍රකාශ කළේ ඒ නිසා ය.යුද බිය නැතිවුණාජනාධිපති මහින්ද රාජපක්ෂ මහතාට තම ජයග්‍රහණය පිළිබඳව විශ්වාස කිරීමට හේතු ඕනෑවටත් වඩා තිබුණි. තිස් අවුරුදු යුද්ධය තුන් අවුරුද්දකින් නිමාවට පත් කිරීම, යුද්ධයත් සමඟ රටේ ආර්ථික හා සංවර්ධන කටයුතු ද එක ලෙස සිදු කිරීමත් එහි ප්‍රතිලාභ ජනතාවට තම දෙඇස් අභියස දැක බලා ගැනීමට පුළුවන් වීම එයින් ප්‍රධානය. ඒ ගැන එදා ප්‍රචාරක රැළියකදී කතා කළ ජනාධිපතිතුමා ප්‍රකාශ කළේ ‘සමහරු යුද්ධයට මුවා වෙලා කිසිවක් නොකර සිටියා. ඒත් අපි යුද්ධය ජය ගන්නා අතර සංවර්ධනයට අවශ්‍ය පසුබිම ගොඩනඟන්නටත් පුළුවන් වුණා.  එහෙම නොවුණානම් සංවර්ධනයේ ප්‍රතිලාභ මේ තරම් ඉක්මනට රටට ලබා දීමට ලැබෙන්නේ නැහැ.”මෙය ජනාධිපතිතුමා දේශපාලන වේදිකාව තුළ සිදු කළේ හුදු ප්‍රලාපයක් ලෙස නොවේ. පසුගිය ජනාධිපතිවරණයේදී ජනතාව ජනාධිපතිවරයාට බහුතර මනාපය පළ කළේ එබැවිනි.එමෙන්ම එම ප්‍රතිඵලය මඟින් රටේ මහජන මතය කුමක් ද රට ඉදිරියට ගමන් කළ යුතු දිශාව කෙසේ සකස් විය යුතුද යන්න පිළිබඳව පැහැදිලි ඉඟියක් ලැබී තිබුණි. අද පළාත් පාලන ඡන්දය අරබයා එජාපය ඇතුළු විපක්ෂය ගොඩනඟන ප්‍රබලම තර්කයක් වන්නේ තමන්ට නගරය තුළ වාසිදායක තත්ත්වයක් තිබෙන නිසා රජය මහ නගර සභා සහ නගර සභා මැතිවරණය කල් දැමීමට කටයුතු කරන බවය. එදා ජනාධිපතිවරණයේදී ද එජාපය, ජවිපෙ ඇතුළු විපක්ෂය ගොඩනැඟූ මතය වූයේ ද එයයි.ගැති නොවූ ආර්ථික පිළිවෙතක්එහෙත් ජනාධිපතිවරණ ප්‍රතිපලය නිකුත් වූ පසු ඔවුන්ගේ එම මතය සම්පූර්ණයෙන්ම පරාජය වී තිබුණි. ජනමාධ්‍ය සමඟ සමීපව ගනුදෙනු කරන දැනුවත් පිරිසක් සිටින බව සැලකෙන, කොළඹ දිස්ත්‍රික්කය තුළ දී සරත් ෆොන්සේකා මහතාට ලබා ගැනීමට පුළුවන්කම ලැබුණේ 40%ටත් මදක් අඩු ඡන්ද ප්‍රතිශතයක් පමණි. මහින්ද රාජපක්ෂ මහතා ඉතාමත් පහසුවෙන් 60% ඡන්ද ප්‍රතිශතය කොළඹ දිස්ත්‍රික්කයේ දී ඉක්මවා ගිය අතර ගම්පහ දිස්ත්‍රික්කයේදී ද දැක ගැනීමට ලැබුණේ මෙයට සමගාමී වූ තත්ත්වයකි. එදා සරත් ෆොන්සේකා මහතාට ජයගැනීමට පුළුවන්කම ලැබුණේ කොළඹ නගරයේ මැතිවරණ කොට්ඨාස පහකි.මීගමුව ,මහනුවර ,ගාල්ල ආසනය ඇතුළු ආසන කිහිපයක් පමණි. එම ප්‍රදේශ සම්ප්‍රදායිකව එජාපයට වාසිසහගත ආසන වුවත් එහිදී ද ෆොන්සේකා මහතාට අපේක්ෂා කළ තරමේ ජයග්‍රහණයක් ලබා ගැනීමට නොහැකි විය. මේ හැම කරුණක් මගින්ම පැහැදිලි වන්නේ පසුගිය ජනාධිපතිවරණයේදී මෙරට අති බහුතර ඡන්ද දායකයන් ප්‍රමාණයක් බලාපොරොත්තු වූයේ කුමක්ද යන්නයි. ඔවුන්ට අවශ්‍යව තිබුණේ යුද්ධය නිමා වූ රට තුළ මහා සංවර්ධනයක් හා ආර්ථික විප්ලවයක් වෙත රට යොමුකළ යුතු බවයි.එදා ජනතාව ජනාධිපති මහින්ද රාජපක්ෂ මහතා වෙත තම ඡන්දය පාවිච්චි කරමින් ඔවුන් තැබූ බලාපොරොත්තු හා අරමුණු මෙම ගෙවී ගිය වසර තුළ කෙතරම් දුරට යථාර්ථයක් බවට පත්ව තිබේ ද යන්න පිළිබඳව විමසා බැලිය යුතුය. ජනතාව 2005 දී මුල්වරට ජනාධිපතිවරයා ලෙස මහින්ද රාජපක්ෂ මහතා පත්කර ගැනීමේදී ඔවුන්ගේ අරමුණ වූයේ අරාජික වෙමින් තිබූ රට නැවැත ගොඩනැගීමත් ත්‍රස්තවාදය පරාජය කර රට තුළ තිබූ මරණ බිය පහ කිරීම යන කරුණු ය. එදා ජනතාවගේ ප්‍රාර්ථනා මල්ඵල ගන්වන්නට මහින්ද රාජපක්ෂ ජනාධිපතිවරයාට ඔහුගේ පාලනයේ සිව් වසරක් ඉක්මවා යාමටත් පෙර පුළුවන්කම ලැබුණි.2010 දී ඔහු කෙරෙහි විශ්වාසය තැබූ මහජන ගඟ 2005 ට වඩා විශාල වූයේත් ඔහු පොරොන්දු දී අත සෝදා ගත් නායකයකු නොවී පොරොන්දු ඉටුකළ සහ තමා වෙත බාරවුණු භාරධුර වගකීම ඉතාමත් විශිෂ්ට ලෙස ඉටුකළ නායකයකු වූ නිසාය.දැන් එළැඹ ඇත්තේ ජනාධිපති මහින්ද රාජපක්ෂ මහතා වෙත ඔහුගේ දෙවන ධුර කාලයේදී සිදුකළ යුතු වගකීම් හා යුතුකම් ඉටු කළ යුතු කාලයයි. රටේ පුරවැසියකු ලෙස නිදහස් මනසින් බලන කළ ජනාධිපතිතුමා එම යුතුකම් හා වගකීම් තම කර මතට ගෙන අනාගත සංවර්ධන ඉලක්ක වෙත රට ගෙනයන ආකාරයක් අපට දැකිය හැකිය.ලොවම පිළිගත්සංවර්ධන මෙහෙයුමයුද්ධය නිමා වූ පසු රට ඉදිරියේ ඇති මීළඟ අභියෝගය ලෙස ජනාධිපති මහින්ද රාජපක්ෂ මහතා කල්පනා කළේ ආර්ථික හා සංවර්ධන ඉලක්ක ජයගැනීමයි. එහෙත් රාජපක්ෂ මහතා ඒ සඳහා තෝරා ගත්තේ පසු ගිය දශක තුන හතර තුළ මෙරට සිටි හිටපු ජනාධිපතිවරු, අගමැතිවරු තෝරාගත් යල්පැන ගිය හා ගර්භිත වූ ආර්ථික හා සංවර්ධන උපක්‍රම නොව අලුත් සංවර්ධන හා ආර්ථික වැඩපිළිවෙළකි. එනම් දේශීයත්වයට මුල්තැන දෙමින් හා ලොව කිසිදු රාජ්‍යයකට ගැති නොවූ පිළිවෙතක් අනුගමනය කිරීමය.අද වනවිට මහින්ද රාජපක්ෂ ජනාධිපතිවරයාගේ ආර්ථික හා සංවර්ධන ප්‍රතිපත්ති රට තුළ මෙන්ම ජාත්‍යන්තරය තුළද ස්ථාපිත වෙමින් තිබේ. මෙතෙක් කල් බොහෝ අයගේ සැලැසුම වූයේ ජනතාවට නොදැනෙන ආර්ථික හා සංවර්ධන දත්ත හරහා පමණක් රට ගම සංවර්ධනය වූවායැයි ප්‍රකාශ කිරීමය. එහෙත් වර්තමානයේ සිදුවන සංවර්ධනය හා ආර්ථික වර්ධනය ජනතාවට ඇඟට දැනෙන සංවර්ධනයක් බවට පත්වී ඇත. පසුගිය වසරේ ජනවාරි 26 වෙනිදා ජනතාව බලාපොරොත්තු වූයේ එම තත්ත්වයයි. අලුත් වරාය, අධිවේගී මාර්ග, නාගරික හා ග්‍රාමීය සංවර්ධනය , ගුවන්තොටුපොළ, මහා මාර්ග සංවර්ධනය, වාරිමාර්ග සංවර්ධනය ඇතුළු විවිධ මංපෙත් ඔස්සේ ජනාධිපති මහින්ද රාජපක්ෂ මහතා ඉටු කරමින් සිටින්නේ එම සංවර්ධන මෙහෙයුමයි.එම ඉලක්ක සියල්ල දින තුන්සිය හැට පහක් වැනි සුළු කාල සීමාවක දී ඉටු කිරීම අපහසු දෙයක් වුවද ඒ සඳහා වූ අඩිතාලම මත මෙම අලුත් සංවර්ධන මෙහෙයුම ජනාධිපති මහින්ද රාජපක්ෂ මහතා ගේ නායකත්වය යටතේ සාර්ථක ලෙස ඉදිරියට ගමන් කරමින් තිබේ.මෙහිදී ජනාධිපතිතුමාට හෝ රජයට පමණක් මේ කාර්ය භාරය තනිව ඉටුකළ නොහැකි අතර ඒ සඳහා ජනතාවගේ පූර්ණ සහය හා ආශිර්වාදය අත්‍යවශ්‍ය දෙයක් බවට පත්ව තිබේ. එළැඹෙන පළාත් පාලන මැතිවරණය ඒ සඳහා හොඳ ප්‍රවේශයක් ලෙස සඳහන් කළ හැකිය.රට වෙනුවෙන් තීන්දුවක්විපක්ෂය සඳහන් කරන ආකාරයට මේ වනවිට ආණ්ඩුව ගම් මට්ටමින් පිරිහිලාය. ඒ නිසා පළාත් පාලන මැතිවරණයේදී ආණ්ඩුව පරාජය කිරීමට ඔවුන්ට ශක්තිය තිබේ. එහෙත් යථාර්ථය පිළිබඳව අවබෝධයෙන් යුතුව සලකා බලද් දී පමණක් නොව 2006 මාර්තු මස පැවැති පළාත් පාලන මැතිවරණයේ සහ 2010 ජනාධිපතිවරණයේ ප්‍රතිඵල විශ්ලේෂණය කරද්දී මෙහි වාසිය ඇත්තේ ආණ්ඩුවට ද විපක්ෂයට ද යන්න මනා ලෙස හඳුනාගත හැකිය. 2006 මාර්තු පළාත් පාලන මැතිවරණයේදී ආණ්ඩු පක්ෂය නියෝජනය කරන සන්ධානය පළාත් පාලන ආයතන තුන් සියයකට ආසන්න ප්‍රමාණයක් ජයග්‍රහණය කළ අතර එජාපයට හිමි වූයේ පළාත් පාලන ආයතන 37 බලය පමණි.ඔවුන්ට එදා එම සුළු ජයග්‍රහණය හෝ ලබා ගැනීමට පුළුවන් වූයේ එජාපය තුළ සිටි ප්‍රබලයන්ගේ ශක්තිය නිසා ය. අද වන විට එජාපය තුළ සිටි ප්‍රබලයන්ගෙන් අති බහුතරය ආණ්ඩුව තුළ කටයුතු කිරීම නිසා ඔවුන්ට 2006 මාර්තු පළාත් පාලන මැතිවරණයේදී තිබූ වාසිය ද අහිමි වී තිබේ. පසුගිය 2010 ජනාධිපතිවරණ ප්‍රතිපලය අනුව ගත්ත ද එජාපයට හිමිවන්නේ අන්ත පරාජයකි. මෙහිදී ඡන්ද දායකයන්ට ද විශාල වගකීමක් හා අයිතියක් තිබේ.එනම් තමන් විසින්ම 2010 ජනාධිපතිවරණයේදී රටේ, ආර්ථික හා සමාජීය සංවර්ධනය අපේක්ෂාවෙන් බලය ලබාදුන් ජනාධිපතිවරයාට ඒ සඳහා අවශ්‍ය කරන ශක්තිය තවදුරටත් ලබා දීමය. ඒ සඳහා එළැඹෙන පළාත් පාලන මැතිවරණයේදී තමන් පසුගිය ජනාධිපතිවරණයේදී ලබා දුන් තීන්දුව නැවත සනාථ කළ යුතුය. රටක් සංවර්ධනය, සමෘද්ධිය හා ආර්ථික ස්ථාවරත්වය වෙත ගමන් කරද්දී බිම් මට්ටමේ පළාත් පාලන ආයතනවල සහයෝගය ද රජයට අත්‍යවශ්‍ය වේ.එය එසේ නොවී රජයේ වැඩපිළිවෙළ පිළිනොගෙන කඩා කප්පල් කරන තැනකට එම ආයතන යොමු වුවහොත් ලැබිය හැක්කේ ද ඍණාත්මක හා සතුටු විය නොහැකි ප්‍රතිපලයකි. ඒ නිසා 2010 ජනාධිපතිවරණයේදී ජනතාව ගත් තීන්දුව තවදුරටත් ස්ථාවර කර ගැනීමට නම් ජනාධිපති මහින්ද රාජපක්ෂ මහතා ගේ සහ රජයේ සාර්ථක පිළිවෙත තවදුරටත් ඉදිරියට ගෙනයාමටත් මෙම පළාත් පාලන මැතිවරණයේදී ද නිදහස් සන්ධානයට පළාත් පාලන ආයතනවල බලය ලබාදිය යුතුය.විවිධ බාධක අභියෝග මැද බඩ ගැන නොසිතා රට වෙනුවෙන් ඔබ ගත් තීන්දුව ප්‍රතිඵලදායක තීන්දුවක් වීමට නම් ඔබ 2010 ජනාධිපතිවරණයේදී ගත් තීන්දුව හා සමාන තීන්දුවක් මෙවර පළාත් පාලන මැතිවරණයේදී ද ගත යුතුමය..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>26</day>
    </date>
    <link>http://www.dinamina.lk/2011/01/26/_art.asp?fn=f1101263</link>
    <topic>දීප්තිමත් දේශපාලන පණිවුඩයක් ගෙනාමහින්ද ජනපති</topic>
    <author>සටහන සුජිත් ලක්මාල් වීරසේකර</author>
    <content>ශ්‍රී ලංකාවට නිදහස හිමි වුයේ 1948 පෙබරවාරි 04 බව බොහෝ දෙනා අතර ජනපි‍්‍රය මතයයි. එහෙත් 48 වර්ෂයේ සිට 2009 වර්ෂය අතර කාලපරිච්ඡේදය තුළ මෙරට ගොඩනැංවුණ සමාජ, ආර්ථික, දේශපාලනික හා සංස්කෘතික වටපිටාව පිළිබඳ අවධානය යොමුකිරීමේ දී සත්‍ය වශයෙන් ම අප සැබෑ නිදහසක් භුක්ති වින්ඳාද යන්න ප්‍රශ්නාර්ථයකි.1948 වර්ෂයේ දී යටත්විජිත පාලකයන්ගෙන් අපට ලැබුණේ නාමික නිදහසක් පමණි.ඒ නිදහස තුළ රටේ ආර්ථිකය නිදහස් කර ගැනීමට හෝ නිදහස් කොට ගත් ආර්ථිකයේ ප්‍රතිලාභ සියලු ජනයා අතර සාධාරණව බෙදී යාමක් හෝ සිදු වූයේ නැත. අනෙක් අතට 1948 ලැබුණ නිදහස තුළ දේශපාලන නිදහසක් හෝ රටේ ජනතාවට දේශපාලන කටයුතුවලට දායක වීමට හැකි අවකාශ පුළුල් කරන වටපිටාවක් හෝ නිර්මාණය වූයේ නැත. එමෙන් ම අපේ රටේ සංස්කෘතික සමාජ බලවේගවලට රටේ උවමනා එපාකම් අනුව දේශපාලනය, ආර්ථිකය පවත්වා ගෙන යාමේ ප්‍රශස්ත වූ වටපිටාවක් මේ නිදහසින් නොලැබුණි.1956 දී සිදු වූ දේශපාලනික පෙරළියත් සමඟ ම මේ පසුගාමී සමාජ, ආර්ථික, දේශපාලනික වටපිටාව යම්කිසි විපර්යාසයකට බඳුන් වෙමින් රට තුළ ප්‍රගතිශීලී වටපිටාවක් ගොඩනැඟුණ ද බණ්ඩාරනායකයන්ගේ ඝාතනය, 1960 දශකයේ දී සිදු වූ දේශපාලනික කුමන්ත්‍රණ ජනවාර්ගික ඉල්ලීම් මුල්කරගෙන බරපතළ අර්බුද නිර්මාණය වීම මෙන් ම 1971 ඇති වූ තරුණ කැරැල්ල නිසා ද ශ්‍රී ලංකාවට ලැබුණ නාමික නිදහස යථාර්ථවාදී නිදහසක් බවට පත් කර ගැනීමට ගත් උත්සාහය උපන් ගෙයිම මියැදුණේ ය.සංස්කෘතික අනන්‍යතාවඉන් පසුකාලීනව අප රටක් වශයෙන් මුහුණ දුන්නේ අති දැවැන්ත ඛේදවාචකයකට ය. විශේෂයෙන් ම සිංහල ජන සමාජය කේන්ද්‍ර කොටගෙන ගොඩනැඟුණු කැරළි මෙන් ම ඒ කැරළි මර්දනය කිරීමට ගත් ක්‍රියාමාර්ග ද කැරැළිකරුවන් ගේ යම් යම් ක්‍රියාකාරකම් ද අප වැනි නාමිකව හෝ නිදහස ලැබූ අලුත් රටකට ඔරොත්තු නොදෙන තරම් විය.1977 වර්ෂයෙන් අනතුරුව රට තුළ ඇති වෙන ඛේදවාචකය සියල්ලට වඩා භයානක ය. ඉතා පටු හා සංවේදී සටන් පාඨ කිහිපයක් ඉදිරිපත් කරමින් රාජ්‍ය බලයට එක් ව එක්සත් ජාතික පක්‍ෂ ආණ්ඩුව මෙරටේ සංස්කෘතික අනන්‍යතාව, ජාතික අනන්‍යතාව පාගා දමමින් ඉතාම බරපතළ මුදලාලිවාදයක් රට තුළ ගොඩනැඟුවේ ය.ඒ මුදලාලිවාදයේ ඉතාම කුරිරු සහ නරුම අවස්ථාවන්ගෙන් එකක් ලෙස 1980 ඇති වූ මහා වැඩ වර්ජනය මර්දනය කළ ආකාරය දැක්විය හැකි ය.වැඩ වර්ජනයේදී 40000 කට අධික පිරිසක් සිය සේවා ස්ථානයන්ගෙන් පලවා හැර ඒ වෙනුවට සිය දේශපාලන හිතවතුන්ට එම තනතුරු ලබා දුන්නේ ය. ඉන් නොනැවතී එවකට රටේ ප්‍රධාන දේශපාලන නායිකාවක් වූ සිරිමාවෝ බණ්ඩාරනායක වැන්නවුන් ගේ ප්‍රජා අයිතිය අහෝසි කිරීම 1982 ජනමත විචාරණය ඉතාමත් ම දූෂණ සහ වංචා සහිත ජනමත විචාරණයක් බවට පත් කිරීම ආදී සමාජය විනාශය කරළීමට හේතු වන විවිධ බලවේග ඒ සමාජය තුළ ක්‍රියාත්මක විය.මේ තත්ත්වය දෙගුණ තෙගුණ වූයේ 1983 පසුව තීරණාත්මකව ඉදිරියට වර්ධනය වූ LTTE ත්‍රස්තවාදය සමඟින්ය. ඉන් අනතුරුව මෙරටේ ජනතාවට අවම නිදහසක් හෝ භුක්ති විඳීමට ඉඩ සැලසුණේ නැත. 83 පසුව දැවැන්තව නැඟී සිටි LTTE ත්‍රස්තවාදය සිංහල සමාජය, දෙමළ සමාජය, මුස්ලිම් සමාජය පමණක් නොව ලෝක සමාජය පවා ත්‍රාසයට භීතියට පත් කළ මහා භීෂණයක් මුදා හැරියේ ය.මේ භීෂණයත් සමඟින් ම 1987 දී ඇති වූ අති දැවැන්ත ඛේදවාචකයෙන් උතුර මෙන් ම දකුණත් ගිනි ගත්තේ ය. එවකට රජයේ සංඛ්‍යාලේඛනවලට අනුව දකුණේ පමණක් 60000 කට අධික තරුණ පිරිසක් ඝාතනය විය.අභියෝග1977 න් පසුව රට තුළ ඇරැඹි දේශපාලන ක්‍රියාවලිය නිසා ගොඩනැගුණු ඛේදවාචකය 80 දශකයේ දී තව දුරටත් මෝරා ගිය අතර 1983, 1987 ආදී කාලපරිච්ඡේද තුළ රට ගිනි ගොඩක් බවට පත් විණි. මේ තත්ත්වය තුළ හුදු නිදහසක් තබා ජීවත්වීම කොයි මොහොතේ අහිමි වේදෝයි යන ඛේදනීය තත්ත්වයට ජන සමාජය පත් විය. උදෑසනින් ම නිවසින් පිටවෙන පුද්ගලයා සවස ආපසු නිවසට ඒමට හැකිවේදෝයි යන්න විශ්වාස කිරීමට තරම් අපහසු අවිනිශ්චිත තත්ත්වයකට ජනතාව ගොදුරු වී තිබුණි. දශක ගණනාවක් පුරා ලාංකේය ජනයා මුහුණ දුන් මේ අභියෝගයෙන් ඔවුන් මුදාගැනීමට මෙරට බලයට පත් වූ කිසිදු රාජ්‍ය නායකයෙකුට අවකාශ සැලසුණේ නැත.එහෙත් 2005 වර්ෂයේ දී ජනාධිපතිවරයා වශයෙන් තේරී පත් වූ ජනාධිපති මහින්ද රාජපක්‍ෂ මහතා ශක්තිමත්ව යුද්ධයට මුහුණ දෙමින් එය ජයග්‍රහණය කරා ගමන් කරවීමට සමත් විය. එහෙයින් 1948 වර්ෂයේ දී අපට හිමි වූ නාමික නිදහස සැබෑ නිදහසක් බවට පත් කිරීමට මහින්ද රාජපක්‍ෂ මහතා 2009 වර්ෂයේ දී සමත් විය.මහින්ද රාජපක්‍ෂ මහතා තනි පුද්ගලයෙකු වශයෙන් බලයට පත්වීම තීරණාත්මක සාධකයකි. අපේ රටේ දේශපාලන සමාජය දියුණු දේශපාලන සමාජයක් නොවේ. අති බහුතරයක් දේශපාලනඥයන් ක්‍රියාකරන්නේ තමන්ට හා තම පවුලට ලැබෙන පෞද්ගලික ලාභ ප්‍රයෝජන සලකාගෙන බඩගෝස්තරවාදී පදනමකිනි.එහෙත් ඒ බඩගෝස්තරවාදී දේශපාලනයට ඉහළින් දීප්තිමත් දේශපාලන පණිවුඩයක් ගෙන ආ පුද්ගලයා වන්නේ මහින්ද රාජපක්‍ෂ ජනාධිපතිවරයා ය. එනම් දේශපාලනයෙන් තමන්ට ලැබෙන ප්‍රතිලාභ පසුපස දිව ගියා වෙනුවට සෑම විට ම සිය මාතෘ භූමිය ඉහළට ඔසවා තැබීමට කටයුතු කළ රාජ්‍ය නායකයෙකි.මෙය මහින්ද රාජපක්‍ෂ ජනාධිපතිවරයා හැර වෙනත් කිසිදු රාජ්‍ය නායකයෙකු තුළ දැකගත හැකි වූ ලක්‍ෂණයක් නොවේ. 2005 දී බලයට පත් වූ මහින්ද රාජපක්‍ෂ මහතා 30 වසරක කුරිරු යුද්ධයෙන් මේ රට ගලවා ගන්නා බවට වූ පොරොන්දුව, 1931 වර්ෂයේ සිට විවිධ පොරොන්දු රැසකට යට වී සිටි බොහෝ පිරිස් සිතුවේ එය තවත් බොරු දේශපාලන පොරොන්දුවක් පමණක් කියා ය.එහෙත් මහින්ද රාජපක්‍ෂ මහතා ලබා දුන් ඒ පොරොන්දුව 2005 සිට වසර 4 ක් තුළ ඉටු කරමින් මෙරට භූ®මියෙන් මුළුමනින් ම ත්‍රස්තවාදයෙන් මුදාගැනීමට සමත් විය.මේ ක්‍රියාව නිසි ලෙසකින් හෝ කිසිදා හෝ අවතක්සේරු කළ හැක්කක් නොවේ. ඇතැම් දෙනාගෙන් මහින්ද රාජපක්‍ෂ ආණ්ඩුවට ඇතැම් අවස්ථාවල දී යම් යම් විවේචනයන් එල්ල විය. ආණ්ඩුවේ යම් යම් දුර්වලතා තිබුණත් ඒ පිළිබඳ යම් යම් විවේචන ඉදිරිපත් කළ හැකි වුවත් පුද්ගලයෙකු වශයෙන් මහින්ද රාජපක්‍ෂ ජනාධිපතිවරයා ගේ අඩු ලුහුඬුකම් පිළිබඳ විවේචනය කිරීමට පෞද්ගලිකව මම සුදුස්සෙක් නොවෙමි. ඊට හේතුව නම් මා එතුමා තරම් මේ රටට සේවයක් කොට නොතිබීමයි.මේ අවස්ථාවේ දී තවත් අපූරු සිද්ධියක් කිව යුතුය. ජනාධිපතිවරණය පැවැත් වූ ජනවාරි 26 වැනිදා මගේ දියණියගේ ද උපන් දිනයයි. දිනක් පාසල ඇරී ගෙදර එන අතරතුරේ දී මගේ දියණිය මගෙන් විමසුවේ අප්පච්චි බොරැල්ලෙ රැස්වීම තිබුණ ද? ඊළඟට ඇය ඇසුවේ ඒ රැස්වීමට විශාල ජනකායක් සහභාගි වූවා ද කියායි. ඊට මා ඔව් යැයි පැවසූ විට දියණිය පැවසූයේ එහෙනම් භය වෙන්න දෙයක් නෑ. ෆොන්සේකා දිනන්නෙ නෑනෙ. මහින්ද මාමනෙ දිනන්නෙ. මම දියණියගෙන් විමසුවේ මහින්ද රාජපක්‍ෂ මහතාට ඔය තරම් කැමති ඇයි කියාය. එවිට ඇය කරුණු 2 ක් ඉදිරිපත් කළාය. එකක් තමයි එයා ළමයින්ට ආදරෙයි. අනික එයා රටට ආදරෙයි යනුවෙනි.කුඩා දැරියකට පවා මහින්ද රාජපක්‍ෂ ජනාධිපතිවරයා තුළින් සුවිශේෂීත්වයක් දක්නට ලැබෙයි.බලාපොරොත්තුවේසංකේතයජනවාරි 26 වැනිදා මෙරට ජනතාව ජනාධිපතිවරණයේ දී ලබා දුන් අති විශිෂ්ට ජයග්‍රහණය මහින්ද රාජපක්‍ෂ ජනාධිපතිවරයා පිළිබඳ මිසක වෙන කිසිවෙකු හෝ පිළිබඳ තැබූ විශ්වාසයක් නොවේ. රටේ ජනතාවට මහින්ද රාජපක්‍ෂ ජනාධිපතිවරයා අති දැවැන්ත සෙවණැල්ලක් බවට පත් විය. එනම් මෙරටේ බහුතර ජනයා ගේ සිත තුළ තිබෙන බලාපොරොත්තුවක්, සංකේතයක් බවට පත් විය. ඒ අනුව 2010 ජනවාරි 26 වැනිදා ජනාධිපති මහින්ද රාජපක්‍ෂ මහතා ලබා ගත් ජයග්‍රහණය වූ කලී මහා නායකයෙකු කෙරෙහි මහා ජනකායක් තැබූ නොබිඳෙන හා ශක්තිමත් විශ්වාසයක් ලෙස සැළකිය හැකි ය.මහින්ද රාජපක්‍ෂ ජනාධිපතිවරයාට ජනාධිපතිවරණයේ දී අනන්ත අප්‍රමාණ අභියෝග රැසකට මුහුණ දී ඒ සියල්ල ජය ගැනීමට හැකි වූයේ පුද්ගලයෙකු වශයෙන් එතුමා ගේ කැපවීම හා ක්‍රියාකාරීත්වය පිළිබඳ මෙරට ජනයා තුළ තිබූ අචල විශ්වාසයයි. ඒ විශ්වාසය තුළ ඉදිරියට යා යුතු ගමනක් තිබේ. ඒ ගමන තුළ අභියෝග බොහොමයක් ද තිබේ.පරිපූර්ණභාවයමේ ඉදිරි ගමනේ දී හඳුනාගැනීමට ලැබෙන අභියෝග අතර මහින්ද චින්තන ඉදිරි දැක්ම 2011 පරිපූර්ණභාවයට පත් කරගන්නේ කෙසේද යන්න ප්‍රධානම අභියෝගයකි. එම අභියෝගය නිසි පරිදි ජය ගැනීමට හැකි වුවහොත් සෙසු අභියෝග ජයගැනීම කිසිලෙසකින් හෝ අපහසු නොවේ.මහින්ද රාජපක්‍ෂ ජනාධිපතිවරයා ඉදිරිපත් කළ මහින්ද චින්තනයේ හරය බවට පත්ව ඇත්තේ පුද්ගලයා ගොඩනගා පවුල ගොඩ නැඟීම, පවුල ගොඩනඟා ගම ගොඩ නැඟීම, ගම ගොඩ නඟා රට ගොඩනැඟීම, රට ගොඩ නඟා ලෝකය දිනීම. මේ හරය ක්‍රියාත්මක කර ගැනීම සඳහා වූ ඒ මහා බලවේගයන් නිර්මාණය කරන්නේ කෙසේද යන අභියෝගය ද අද ජනාධිපතිතුමන් ඉදිරිපිට තිබේ.වීර පුරන්අප්පුව ඝාතනය කිරීමට සුදානම් වූ මොහොතේ ඔහු ප්‍රකාශ කළේ අපේ අම්ම මා වැනි තවත් එක පුතෙක් හැදුවා නම් රටේ එක සුද්දෙක්වත් ඉතිරි නොවන බවයි. ජනාධිපතිතුමා තරමින් ම නොවුණත් එතුමාගේ ගුණයෙන් 50% ක් හෝ ඇති අය 10 ක් 12 ක් සිටී නම් මේ රට ගොඩනැංවීම එතරම් අපහසු කාර්යයක් නොවේ. එහෙත් එවැන්නන් ඇත්තේ ඉතාම අතළොස්සකි. මෙය ඉතා බරපතළ තත්ත්වයක් මෙන්ම ජයගත යුතු අභියෝගයකි.යුද සමයේ දී සියලු දෙනාගේ ඇස් යොමුවී තිබුණේ ආරක්ෂක අමාත්‍යාංශය කෙරෙහි ය. යුද්ධයෙන් අනතුරුව බොහෝ දෙනා බලා සිටින්නේ ආර්ථික සංවර්ධන අමාත්‍යාංශය දෙසයි.ආර්ථික සංවර්ධනය යන්න රටේ ජනතාවගේ අංක එකේ ප්‍රාර්ථනාව සහ අපේක්‍ෂාව බවට පත්ව තිබේ. මේ ආර්ථික සංවර්ධන ක්‍රියාවලිය ගමෙන් ඇරඹි ගම නගරයට ආවඩන්නේ නැතිව නගරවාසීන් පවා ගමට ඒමට සිත්වෙන ගමක් නිර්මාණය කොට ඒ ගම හරහා ජාතික සංවර්ධනය අත්පත් කරගැනීමේ ක්‍රියාවලිය ද අද අප ඉදිරියේ ඇති විශාල අභියෝගයකි. මේ ආර්ථික සංවර්ධන උපායන් ජයග්‍රහණය කරමින් අදාළ ඉලක්කයන් වෙත ගමන් කරන්නේ කෙසේද යන්න පිළිබඳ දැවැන්ත සංවර්ධන මහෝපායන් ජනතාව තුළ නිර්මාණය කළ යුතු ය.පොදුවේ ගත් කළ 1983 වර්ෂයේ සිට 2005 වර්ෂය දක්වා අපේ රටේ පැවැතියේ දේශපාලනික අස්ථාවර භාවයකි. එහෙත් ජනාධිපති මහින්ද රාජපක්‍ෂ මහතා බලයට පත්වීමෙන් අනතුරුව එම දේශපාලන අස්ථාවරභාවය ක්‍රමයෙන් ගිලිහී ගිය අතර ඇතැම් දේශපාලන පක්ෂ උත්සාහ කරමින් සිටින්නේ මෙරට යළිත් අස්ථාවර කිරීමට ය. රටක ප්‍රජාතන්ත්‍රවාදය මෙන්ම දේශපාලන ස්ථාවරභාවය ද රඳා පවතින්නේ නිසි කලට මැතිවරණ මගින් රටේ ආණ්ඩු වෙනස් වීමෙනි. එහෙත් වර්තමාන දේශපාලන පක්ෂ රටපුරා ප්‍රචාරය කරමින් සිටින්නේ ඔවුන් නොබෝ දිනකින් නොඑසේනම් ඊළඟ වර්ෂයේ දී බලය ලබාගන්නා බවයි.ආර්ථික සංවර්ධනයඑහෙත් ඔවුන්ට ආණ්ඩු බලය ලබාගැනීමට තව නොබෝ දිනකින් හෝ වසරකින් මැතිවරණ කැලැන්ඩරයේ මැතිවරණ නැත. ඔවුන්ගේ උත්සාහය වන්නේ රට තුළ බරපතළ දේශපාලන අර්බුද නිර්මාණය කිරීමයි. එය කිසිසේත් රටට හිතකර තත්ත්වයක් නොවේ. නිරන්තරයෙන් රට තුළ දේශපාලන අර්බුද ගොඩනැඟීම තුළ රටට ආර්ථික සංවර්ධනයක් අත්පත් කොට ගත නොහැක්කේ ය.එමෙන්ම කිසියම් රටක ආර්ථික සංවර්ධනයක් අත්පත් කොට ගැනීමට නොහැකි වුවහොත් ඒ රට තුළ නිරතුරුව ම දේශපාලන අර්බුද ඇතිවීම ද වළක්වා ගත නොහැකි ය.පාන් ගෙඩියේ මිල හාල් සේරුවේ මිල හෝ පොල් බෑයේ මිල ආදී පටු දේශපාලන අදහස් ජනතාව තුළට කාවැද්දීමට නිරතුරුවම පෙළගැසී සිටින දේශපාලඥයන් රට තුළ හිඟ නොවන නිසා රට තුළ අස්ථාවර දේශපාලන තත්ත්වයක් ඇතිවීමට ඇති ඉඩකඩ පාලනය කිරීමේ අභියෝගයට මුහුණ දීමට සිදුවන්නේය.අප බොහෝ විට සිතා සිටින්නේ යුද්ධය අවසන්ව ඇති බවයි. එහෙත් තරයේ ම සිහි තබා ගත යුතු කාරණය වන්නේ ත්‍රස්තවාදය තුරන්කොට ඇත්තේ මේ භූමියෙන් පමණක් වන බවයි.නියමින් හෝ අනියමින් ලෝකයේ බොහෝ රටවල් තුළ විවිධ මට්ටමෙන් ක්‍රියාත්මක වන විවිධ සංවිධාන හරහා යුද්ධයේ අභියෝග නැවත එල්ල නොවෙතැයි ස්ථිරව පැවසිය නොහැකි ය.ඒ අභියෝගයට ද සාර්ථකව මුහුණ දිය හැක්කේ මනා ආර්ථික සංවර්ධනයක් අත්පත් කර ගැනීමෙනි. ආර්ථික වශයෙන් පරිපූර්ණ මිනිසුන් නොඑසේනම් තමන්ගේ මූලික අවශ්‍යතාවයන් වෙනුවෙන් හූල්ලන්නට නොවන මිනිසුන් තුවක්කුවක් රැගෙන තම දරුවන් ජීවිතයත් මරණයත් අතර සටනකට එළඹෙනු දැකීමට අපේක්‍ෂා නොකරයි. මේ උතුරු නැගෙනහිර සමාජයේ පමණක් නොව රටේ සෑම තැනටම අදාළ වන්නේය.එනිසා රට තුළ නිසි සංවර්ධන වැඩපිළිවෙළක් දියත් කරමින් රට සංවර්ධන මාවත ඔස්සේ ඉදිරියට ගමන් කරවීම මෙන් ම සංවර්ධනයේ ප්‍රතිලාභ සියලු දෙනාට සමානව බෙදාහැරීමේ ක්‍රියාවලියෙන් එල් ටී ටී ඊ ත්‍රස්තවාදය නැවත හිස එසවීමේ ක්‍රියාවලියෙන් අත්මිදිය හැකි ය.දේශීය ආර්ථිකය පිළිබඳ අදහස මහින්ද චින්තනය තුළ ඉතාම ගැඹුරින් සාකච්ඡාවට බඳුන් කොට තිබේ. දේශීය ආර්ථිකයක් ගොඩනැගීම සදහා විවිධ ක්‍රියා මාර්ග අනුගමනය කරමින් සිටියත් එය තවදුරටත් වේගවත් කළ යුතු ය.අප රටේ ඇතැම් ජනතාව නගර තුළ ජීවත් වුවත් ඔවන්ගේ සංස්කෘතිය ගොඩනැඟී ඇත්තේ ගැමි බෞද්ධ , හින්දු, කතෝලික, ග්‍රාමීය සංස්කෘතික පදනමින්ය.අප රට තුළ බහු සංස්කෘතිකමය හැඩයක් නිර්මාණය වී තිබේ මේ සංස්කෘතින් අතර ගැටීම් ඇති නොකොට ගෙන බහුවිධ සංස්කෘතිය අනන්‍යතාව ආරක්ෂා කරමින් එය ලෝකය ඉදිරියට ගෙන යෑම ද අප හමුවේ ඇති තවත් අභියෝගයකි..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>26</day>
    </date>
    <link>http://www.dinamina.lk/2011/01/26/_art.asp?fn=f1101264</link>
    <topic>උත්කර්ෂවත් ඉන්දියානුජනරජ දිනය</topic>
    <author>ධම්මික සෙනෙවිරත්න</author>
    <content>ඉන්දියාවේ 62 වැනි ජනරජ දිනය අදට (ජනවාරි 26) යෙදී තිබේ. සෑම වර්ෂයකදීම මෙන්ම මෙවර ද එය අභිමානවත්ව හා උත්කර්ෂවත්ව සැමරීමට ඉන්දීය රජය විධිවිධාන යොදා ඇත. තම යුද ශක්තිය මෙන්ම සංස්කෘතික උරුමයන් ද ලොවට විදහා දැක්වීමත් නිදහස් සටනේ දී දිවි දුන් දේශප්‍රේමීන් සැමරීමත් අරමුණු කරමින් ජනරජ දින පෙළපාළිය උළෙලේ ප්‍රධාන අංගය ලෙස නවදිල්ලි අගනුවර දී පැවැත්වේ. අගනුවර හා සෑම ප්‍රාන්ත රාජ්‍යයකම ඉන්දීය ජාතික ධජය එසැවීම ද මෙම උත්සවයේ තවත් ප්‍රධාන අංගයකි.1935 දී අධිරාජ්‍යවාදීන් විසින් ක්‍රියාත්මක කළ ඉන්දීය පනත විස්ථාපනය කරමින් ඉන්දීය ආණ්ඩුක්‍රම ව්‍යවස්ථාව සම්මත කොට ක්‍රියාත්මක කෙරුණේ 1950 ජනවාරි 26 වැනි දිනයි.ජනවාරි 26 වැනි දින එම ඓතිහාසික කාරණය සඳහා තෝරාගන්නා ලද්දේ 1930 ඉන්දීය නිදහස් ප්‍රකාශනය (පූර්ණ ස්වරාජ්) ස්මරණය කරමිනි. එවක් පටන් සෑම වර්ෂයකම ජනවාරි 26 වැනි දින සිය ජනරජ දිනය ලෙස ඉන්දීය ආණ්ඩුව මඟින් ප්‍රකාශයට පත්කර ඇත. එදින රටට ජාතික නිවාඩු දින 3 න් එකකි.සංවිධානාත්මක නිදහස් අරගලයක කෙළවර ඉන්දියාව යටත් විජිතවාදීන්ගෙන් නිදහස දිනා ගන්නා ලද්දේ 1947 අගෝස්තු 15 වැනි දිනයි. එදිනටත් වඩා ඉහළින් ඉන්දියානුවෝ ජනරජ දිනය පිළිගන්නා බව පෙනෙන්නට තිබේ. ඉන්දියාව ඩොමිනියන් රාජ්‍යයක් බවට පත්වීමෙන් පසු රාජ්‍ය නායකයා ලෙස හයවන ජෝර්ජ් රජු ද ආණ්ඩුකාර ජනරාල් ලෙස මවුන්ට් බැටන් සාමිවරයා ද ක්‍රියා කළේය.ඉන්දියාවට ස්ථිර ව්‍යවස්ථාවක් පිළියෙළ කිරීම සඳහා බී. ආර්. අම්බෙඩිකාර්ගේ සභාපතිත්වයෙන් යුතු කමිටුවක් පත්කෙරුණේ 1947 අගෝස්තු 28 වැනි දිනයි. එම කමිටුව වසර 3 කට ආසන්න කාලයක් ප්‍රසිද්ධ සැසිවාර හා සාකච්ඡා වට සිදුකිරීමෙන් පසු හින්දි හා ඉංගී‍්‍රසි භාෂාවලින් පිළියෙළ කළ අත්අකරින් ලියූ ව්‍යවස්ථා පිටපත් දෙකට 1950 ජනවාරි 24 වැනි දින ව්‍යවස්ථාදායකයේ නියෝජිතයන් 308 ක ගේ අනුමැතිය ලැබිණි. ඊට දින දෙකකට පසු ඉන්දීය ව්‍යවස්ථාව එරට මූලික නීතිය වශයෙන් රට පුරා ක්‍රියාත්මක විය. 1950 ජනවාරි 21 වැනිදා පැවැති මැතිවරණයේ ප්‍රතිඵලය අනුව ආචාර්ය රාජේන්ද්‍ර ප්‍රසාද් ජනාධිපතිවරයා වශයෙන් තේරී පත්විය.නව ඉන්දීය ව්‍යවස්ථාව ප්‍රජාතන්ත්‍රවාදය සම්බන්ධයෙන් ප්‍රශස්ත ප්‍රයත්නයක් ලෙස ආණ්ඩුක්‍රම විශාරදයන්ගේ පිළිගැනීමට ලක්ව ඇත. එවක බ්‍රිතාන්‍ය අගමැතිව සිටි ශ්‍රීමත් ඇන්තනි ඊඩ්න් එය බෙහෙවින් අගය කළ අතර ඊට දායක වූ අයට සිය ගෞරවය ද පිරිනැමීය. ආණ්ඩුක්‍රම විශාරදයකු වන ග්‍රැන්විල් ඔස්ටින් එය අගය කළේ අමෙරිකානු ව්‍යවස්ථාවෙන් පසු බිහිවූ විශිෂ්ට ප්‍රයත්නයක් ලෙස සදහන් කරමිනි. 62 වැනි ජනරජ දිනයේ දී ජාතික ධජය එසැවීම ජනාධිපතිනි ප්‍රතිභා පටෙල්ගේ ප්‍රධානත්වයෙන් සිදුවේ. ජනාධිපතිනිය, අගමැති ආචාර්ය මන්මෝහන් සිං කොන්ග්‍රස් පක්ෂ නායිකා සෝනියා ගාන්ධි සහ සෙසු ඉහළ පෙළේ දේශපාලනඥයන්ගේ ප්‍රධාත්වයෙන් ජනරජ දින පෙළපාළිය පැවැත්වෙයි.සෑම වර්ෂයකදීම ජනරජ දිනය සඳහා ඉන්දියාව විදේශීය රාජ්‍ය නායකයකුට ඇරයුම් කරන අතර මෙවර එහි ප්‍රධාන ආරාධිතයා ලෙස සහභාගිවී සිටින්නේ ඉන්දුනීසියා ජනාධිපති සුසිලෝ බැම්බන් යුදයොනෝ ය. ජනරජ දින පෙළපාළියට එක්වන ත්‍රිවිධ හමුදා භට පිරිස් , ප්‍රාන්ත රෙජිමේන්තු භට පිරිස් දේශ සීමා ආරක්ෂක බළකාය ආදී සෑම සන්නද්ධ අංශයක්ම සේනාධිනායිකාව වන ජනාධිපතිනියට සිය ආචාරය පුද කරයි. ජාතිය වෙනුවෙන් වෙඩි මුර 21 ක් පිරිනැමීම ද සිදුකෙරේ. ඉන්දීය ගුවන් හමුදාවේ ගුවන් කරණම් සංදර්ශනය මෙන්ම දේශ සීමා ආරක්ෂක බළකාය විසින් ඉදිරිපත් කරන මෝටර් සයිකල් සංදර්ශනය මෙවර පෙළපාළියේ විචිත්‍රවත් අංග අතරට එක්වනු ඇත. දුරදර්ශන් රූපවාහිනිය මෙම උළෙල සජීවීව විකාශනය කරයි.ඉන්දියාව විසින් අත් කරගනු ලැබ ඇති නවීන යුද තාක්‍ෂණික ජයග්‍රහණයන් ලොවට ප්‍රදර්ශනය කිරීමටද මෙම අවස්ථාව උපයෝගී කර ගෙන ඇත. ඒ අතරින් මෑතදී නිෂ්පාදනය කළ සැහැල්ලු ප්‍රහාරක ගුවන්යානය (LCA) කැපී පෙනේ. බ්‍රහ්මෝස් ක්‍රෘස් මිසයිලයද ප්‍රදර්ශනය කෙරෙනු ඇත. ශබ්දයේ වේගය මෙන් තුන් ගුණයක් වේගයකින් ඊට ගමන් කළ හැකි අතර ඉලක්ක පරාසය කි. මී. 290 කි. මෙම මිසයිලය ඉන්දු රුසියා ඒකාබද්ධ ප්‍රයත්නයකි. මෙවර ජනරජ දින පෙළ පාලිය ආරම්භ වන්නේ ඇෆ්ගනිස්ථානයේ කාබුල් නුවර ඉන්දීය තානාපති කාර්යාලයට එල්ල වූ මරාගෙන මැරෙන ප්‍රහාරයේදී ජීවිතක්ෂයට පත් මේජර් ලයිශ්‍රාම් ජ්‍යෝතිසිංට ජාතියේ ආචාරය පිරිනැමීමෙනි. අශෝක් චක්‍ර සම්මානයද ඔහු නමට පිරිනැමේ. පරම වීර චක්‍ර සම්මාන 3 ක්ද මෙහිදී පිරිනැමීමට නියමිතය.පෙළ පාලිය සඳහා ආරක්ෂක හමුදා ඉදිරිපත් කරන අංශවලට අමතරව ඉන්දීය සංස්කෘතිය නියෝජනය කරමින් විදහා දැක්වෙන ප්‍රදර්ශනාත්මක අංග රැසක්ද ඇතුළත්ය. එය මෙම උළෙල විචිත්‍රවත් මෙන්ම ආකර්ෂණීය අවස්ථාවක් බවටද පත් කිරීමට හේතු වනු ඇත. ජනරජ දින සැමරුම් උළෙල දින 3 ක් පුරා පැවැත්වෙනු ඇත. ජනවාරි 29 වැනිදා සමාප්ති උළෙල පැවැත්වෙන්නේ රාෂ්ට්‍රපති භවන්හිදීය. ජනරජ දින උළෙල නිමිත්තෙන් රුසියා ජනපති දිමිත්‍රි මෙඩ්වදෙව්, අමෙරිකා ජනාධිපති බැරැක් ඔබාමා ඇතුළු ලෝක නායකයෝ රැසක් ඉන්දියාවට සුබ පැතුම් පිරිනමා ඇත. විවිධ පාර්ශවයන් ඔස්සේ ගොඩනැඟී ඇති ඉන්දු රුසියා සහයෝගිතාව ඉතා ශක්තිමත් ලෙස වර්ධනය වී තිබීම දෙරටේම ජනතාවට යහපතක් උදා කරනවා මෙන්ම අන්තර්ජාතික ආරක්ෂාව හා ස්ථාවරත්වය සම්බන්ධයෙන්ද බෙහෙවින් බලපාන බව රුසියා ජනාධිපතිවරයා සිය සුබ පැතුම් පණිවිඩයේ සඳහන් කර තිබිණි.මීට 10 වසරකට පෙර දෙරට අතර අස්සන් තබන ලද උපාය මාර්ගික සහයෝගිතාව පිළිබඳ ප්‍රඥප්තිය ගැනද ඔහු ඉහළින් සඳහන් කර ඇත. අමෙරිකා ජනාධිපතිවරයා මෑතදී ඉන්දියාවේ සංචාරයකද යෙදිණි. අමෙරිකාව මෙම කලාපය පිළිබඳ තීරණ ගැනීමේදී ඉන්දියාවේ ස්ථාවරය ගැන සංවේදීවන බවක් ද දැන් දක්නට ඇත. බුෂ් ජනාධිපතිවරයාගේ පාලන සමය තුළ දෙරට අතර න්‍යෂ්ටික සහයෝගිතා ගිවිසුමකටද අස්සන් තැබිණි.ජනරජ දින උළෙල කඩාකප්පල් කිරීම සඳහා කාශ්මීර බෙදුම්වාදීන් ක්‍රියා කරනු ඇති බැවින් දැඩි ආරක්ෂක විධිවිධාන ද යොදා ඇත. ශ්‍රීනගර් හි ඉන්දීය ජාතික ධජය එසැවීම සඳහා භාරතීය ජනතා පක්ෂය (BJP) සංවිධාන කර ඇති වැඩපිළිවෙළකට ඉඩ නොදෙන බව කාශ්මීර මහ ඇමැති ඔමාර් අබ්දුල්ලා ප්‍රකාශ කර තිබේ. ජම්මු කාශ්මීර විමුක්ති පෙරමුණද (JKLF) ඊට එරෙහි ක්‍රියා මාර්ග ගන්නා බව සඳහන් කර තිබිණි. මේ පසුබිම තුළ කාශ්මීරය දෙසට වැඩි අවධානයක් යොමුව ඇත.යටත් විජිතවාදීන්ගෙන් නිදහස ලබා ගැනීමෙන් පසු ඉන්දියාව ආර්ථික බලවතකු ලෙස මෙන්ම ආරක්ෂක බලවතකු ලෙසද නැඟී සිටීමේ ක්‍රියාමාර්ග කරා අවතීර්ණ විය. දශක කිහිපයකට පසු වත්මන් ඉන්දියාව ලොව ශීඝ්‍ර ආර්ථික වර්ධනයක් සහිත රාජ්‍යයක් ලෙස ඉදිරියට පැමිණ සිටින අතර න්‍යෂ්ටික බලවතකුද වේ. එක්සත් ජාතීන්ගේ ආරක්ෂක මණ්ඩලයේ නිත්‍ය සාමාජිකත්වය ලබා ගැනීමද ඉන්දියාවේ අභිලාෂයකි.61 වැනි ජනරජදිනය සමරන අසල්වැසියාට සහෝදරාත්මක සුබ පැතුම් පිරිනැමීමට ශ්‍රී ලංකාවද එක්වෙයි..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>26</day>
    </date>
    <link>http://www.dinamina.lk/2011/01/26/_art.asp?fn=f1101265</link>
    <topic>චිත්‍රසේන නම් අපූරු මිනිසා</topic>
    <author>නිලූකා ඩී. තිලකරත්න</author>
    <content>නළුවා රංගාවතරණයට ආසන්න ය. පසුතල නිර්මාණයෙන් සුසැදි රංග පීඨය ඊටම සරිලන භාව උද්දීපනයක යෙදෙයි. ප්‍රේක්‍ෂකයෝ උණුසුම් සිතිවිලි ධාරාවක වෙළී ඇත්තා සේය. පූර්ණක වේදිකාව ආක්‍රමණය කළේ මේ සියල්ල තමන් වෙත නතු කොට ගෙන ය. ඔහුගේ බැල්මකින් පවා භාව භාව ලීලාවන් විදාලූයේ ය. ප්‍රෞඪ එහෙත් රිද්මයානුකූල චලනයෝ ඊට ම අත් උදව් දුන්නාට සැක නැත. ඒ ඊශ්වර දෙවියන් ගේ නර්තන විලාශයි.මේ පූර්ණක නම් පාත්‍රයා අපට හමුවූයේ විධුර නාටකයෙනි. ඔහුට පණ පෙවූයේ අසහාය රංගධරයෙකි. හේ දේශීය නර්තන කලාව ඔප් නැංවූ සිහල ලකුණ ය. තවත් නම් අටුවා ටීකා නොකිවමනා ය. මෙතුමෝ නම් චිත්‍රසේන ශූරීහු වෙත්. හේ දේශීය නර්තනයට නව මුහුණුවරක් දායාද කළා සේම එහි රුව ගුණ වරුණ ලොවට කීවෙකි.”චිත්‍රසේන” ලෙස නම් ලබන්නට මත්තෙන් හේ අමරතුංග ආරච්චිලාගේ මොරිස් ඩයස් නම් විණි. ඒ 20 සියවසේ අගභාගයයි. සීබට් ඩයස් හා නීලී ඩෝරා වීරසිංහ යුවළට දාව දෙවැනි දරුවා මෙලොව එළිය දුටුවේ ය.1929 ජනවාරි 26 වන දා කැලණිය වරාගොඩ දී ජන්ම ලාභය ලැබූ මොරිස් යමක් කමක් ඇති පවුලක දරුවකු වීය. නූර්ති ගීයෙන් පිරී ගිය මොරිස් ගේ නිවසේ වූ ජීවමය ගුණයට හේ ඇළුම් කළේ ය. ඊට මුඛ්‍ය පදනම වූයේ තම පියාණෝ (සීබට් ඩයස්) ටවර් හෝල් යුගයේ නාට්‍ය සංවිධානය කළ දැවැන්තයකු වීම ය. වරෙක පියාගේ පුංචි ප්‍රේක්‍ෂකයකු ලෙස මොරිස් වේදිකා අංගනයෙහි අසුන් ගත්තේ ය. ඒ වර්ෂ 1916 එක්තරා දිනෙකි. ෂේක්ෂ්පියර් ගේ වැනීසියේ වෙළෙන්දා හි ප්‍රකට චරිතයක් වූ “ෂයිලොක්” වේදිකාව මත සිය භූමිකාවට පණ පෙව්වේ ය.මේ රඟන්නේ සිය පියාම දෝහෝයි මොරිස්ට අමතක වන්නට ඇත. එකී රංග කෞෂල්‍යයන් මොරිස්ට උප්පත්තියෙන්ම හිමිව තිබුණි. එහෙත් ඔහු නාට්‍ය අභිබවා නැටුම සිය ආත්මය කොට ගත්තේ ය. මෙකී නර්තන ශක්‍යතාවන් ඔප් නංවන්නට පියා මහඟු අත්වැලක්ව සිටියේ ය. ඒ අනුව නිවසට ගෙන්වා ගත් නැටුම් ගුරුවරුන්ගෙන් නැටුමට අත්පොත් තැබීමට මොරිස්ට අවස්ථාව උදා විය. අල්ගම කිරිගණිත ගුරුන්නාන්සේ, අප්පුවා ගුරුන්නාන්සේ, බැවිලිගමුවේ ලපයා ගුරුන්නාන්සේ වැනි ප්‍රකට නර්තන ආචාරීන්ගෙන් උඩරට, පහතරට, සබරගමු ආදී නර්තන විලාශ හැදෑරීමට මොරිස් වාසනාවන්තයකු වූයේ ය.එහෙත් නර්තන ශිල්පියකු ලෙස පෙනී සිටීමේ දී මොරිස්ට සමාජීය ගැටලු රැසක් සමඟ පොර බදන්නට සිදු වීය. ඊට හේතු වූයේ වැඩවසම් කුලවාදයත්, නාගරික ප්‍රභූ සමාජය ලාංකීක නැටුම් කලාව දෙස අවඥාවෙන් බැලීමත් ය. මේ නිසා නිර්මාණයන් තුළ ජීවත් වෙමින් ඒවා සමාජයට විදාලීමේ දී අභියෝගයන්ට අභියෝග කරන්නට ඔහුට සිදු විය.මොහුගේ මහා නර්තන පෞරුෂයන් දුටු සර් ඩී. බී. ජයතිලක වැඩිදුර අධ්‍යාපනය සඳහා ඉන්දියාවට ශිෂ්‍යත්වයක් ලබා දුන්නේ ය. එක් පසෙකින් එතුමෝ මොරිස් ගේ මාමා කෙනෙකි. ඒ අනුව කේරළයේ නෘතයෝදයෙන් භරත, කථක්, කථකලි, මණිපුරි හා කුච්චිපුඩි ආදී නැටුම් කලාවන් හැදෑරුවේ ය. ඒ නර්තන විශාරද රාමසාමි අයියර් සිය ගුරු තන්හිලා ය.අනතුරුව ශාන්ති නිකේතනයෙහි ඇසුර ලත් මොරිස් එහිදී “චණ්ඩාලිකා” නාට්‍යයට රංගනයෙන් දායක වන්නේ ය. ඒ තාගෝර්තුමන් ගේ මිනිබිරියක වූ නන්දිකා සමඟිනි. ඔහු මුද්‍රා නාට්‍යයට අවතීර්ණ වීමේ දොරගුළු හැරෙන්නේ මෙකී අත්දැකීම් සමූහයත් සමඟිනි.පුරා දස වසරක අධ්‍යයන කාර්යයන් නිමා කොට මොරිස් ලක්බිමට එන්නේ “මොරිස්” යන්න බැහැර කොට ය. ඒ අප කවුරුත් දන්නා හඳුනන පරිදි “චිත්‍රසේන” නමිනි.ඔහු ගේ ආගමනය සමඟ යටත් විජිත පාලනය, කුලවාදය මුල් බැස ගත් සමාජයේ නර්තනය පිළිබඳ ආකල්පය බැහැර කිරීම චිත්‍රසේන මුහුණ දුන් ප්‍රථම අභියෝගයයි. එහි ප්‍රතිඵලය වූයේ අගනුවර පමණක් නොව කුලීන දරුවන් පවා නර්තන කාර්යයට අවතීර්ණ වීමයි. ඔහු හුදු යාතු කර්මමය නර්තන විලාශයන්ට ප්‍රාසාංගික අගයන් එක් කළේ ය. ඊට තීව්‍ර මනෝභාවයන් එක් කළේ ය.ඒ අනුව අද කරළියේ රඟන ප්‍රාසාංගික අගයන් දනවන සාරගර්භ නර්තනයන්ගේ මූල බීජ වැපිරුවේ චිත්‍රසේනයෝ ය. පසු කලෙක පාසල් විෂය ධාරාවට නැටුම් කලාව එක් විය. එහිලා ප්‍රථම නැටුම් කලා පරීක්‍ෂකවරයා වූයේ ද එතුමෝය.වර්ෂ 1936 දී සිය පියා විසින් වේදිකා ගතකළ “සිරිසඟබෝ” නාට්‍යයෙන් නාට්‍ය කලාවට ගොඩවැදුණු ඔහු 1944 තමන් විසින් විදුර ජාතකය මුද්‍රා නාට්‍ය ශෛලියෙන් නිමවා කරළිය ඔප් නැංවී ය.දෙස් විදෙස් කලා කෘතීන් හි සාරගර්භ අංගයෝ කැටි කොට මුද්‍රා නාට්‍යය ඔසවා තැබුවේ ය. ඒ අනුව (1948) නල දමයන්ති, (1950) චණ්ඩාලි, (1952) කුමුදුනි, (1952) හිම කුමාරිය, (1953) සේපාලිකා, (1955) කිඳුරු යානා, (1956) සාමවිජය, (1957) වනජා, (1958) කරදිය, (1962) රන් කිකිළි හොරා, (1965) නෘත්‍යාංජලී, (1972) නවංජලි, (1972) අණබෙරය, (1976) කිංකිණි කෝලම, (1974) බෙරපූජා, (1982) ශිවරංග, (1985) චණ්ඩාලිකා, (1996) බෙරහඬ ආදී මුද්‍රා නාට්‍ය එළි දුටුවේය.ද්ශීය නර්තනයේ භාවමය සංකල්ප මනා සංයමයෙන් කැටිකොට පුරා වසර පනහකට අධික කාලයක් ජාතියට දායාද කළ නිර්මාණයෝ බොහෝ ය. මේ අතුරින් අදත් කතාබහට ලක්වන චණ්ඩාලි, සාමවිජය, කරදිය, නෘත්‍යාංජලි, කිංකිණි කෝලම, බෙරහඬ මුද්‍රා නාට්‍ය කලාවේ රංග භාවිතයන් කියාපාන්නේ ය. එසේ ම විශේෂයෙන් සඳහන් කළ යුතු “නල දමයන්ති” මානවිය සිරුර රිද්මයානුකූල චලනයන් හා මුසුව කරන භාව ප්‍රකාශනයන් ගේ මාහැඟි සංධිස්ථානයක් ලෙස හුවා දැක්වීම නිවැරදි ය.අපේ නැටුම ඔසවාගෙන විදෙස් සංචාර ගණනාවක යෙදුණු චිත්‍රසේනයෝ ලැබූ බුහුමන් අපමණ ය. ඒවා දේශීය වශයෙන් මෙරටටත් කීර්තියක් අත්කර දුන්නාට සැක නැත. වරෙක “නෘත්‍යාංජලී” නැරඹූ බ්‍රිතාන්‍යයෝ මෙසේ පැවසූහ.”භාරතයේ නැටුම් ගැන ප්‍රසිද්ධියක් උසුලන උදය ශංකර් හා රාම් ගෝපාල් පරදවන සුළු රංග විලාශයක් ඔබට සහජයෙන් පිහිටා තිබේ.” නර්තන අංග දහ අටක් පමණ අන්තර්ගත කොට තැනුණු එකී නෘත්‍යාංජලී සාම්ප්‍රදායික නැටුම වේග රිද්මයානුකූලව නූතන වේදිකාවට ගොඩ වූ ප්‍රථම අවස්ථාව එය ලෙස සැලකෙයි.උගත් දෑ දායාද කොට දැයේ දරුවන් විෂයෙහි ඔප මට්ටම් කරන්නට චිත්‍රසේනයෝ මහත් කැප කිරීම් කළාහු ය. ප්‍රේමකුමාර එපිටවෙල, ශේෂා පලිහක්කාර, ගංගනාථ, සේන වලවේ ආදීහු එතුමාගේ ප්‍රථම ගෝල පරපුරට අයත් ය. සිය ගෝල බාලයන් අතරට එක් වූ තවත් ශිෂ්‍යාවක චිත්‍රසේනයන්ගේ ජීවිතය හා බැඳී ගියේ ය. ඒ නම් වජිරා ය.1946 දී සිය ගෝල බාලයන් අතරට එක් වූ ඇය පසු කාලීනව පි‍්‍රය භාර්යාව බවට පත් වූවා ය. ඔවුන්ට දාව උපන්නෝ උපේක්‍ෂාත්, අංජලිකා හා පුතනුවන් ය.අද වජිරාගේත් චිත්‍රසේනයන්ගේත් ආත්මීය කළා කෙත අස්වද්දන්නට මේ දූවරු දෙපළ කැපවෙති. මිණිපිරිය හේෂ්මා ද ඔවුන්ගේ මඟ ගත්තී ය. නර්තනයක සැඟව ගත් සෞන්දර්යය ජීවමාන කරන්නට චිත්‍රසේනයෝ ගත් තැත අල්ප කොට සැලකිය හැකි නොවේ. එනිසා ම අද වැනි දිනෙක එතුමන් ගේ උපන් දිනය අළලා මෙවැන්නක් ලිවීම පවා භාග්‍යයකි. ඔහු ගැන ලිවීමේ දී සඳහන් කළ යුතු තවත් එක කරුණක් ඇත. ඒ ඔහු කෙතරම් සරල වී ද යන්න ය. වජිරාවෝ නිරන්තර සටහන් තබන පොත් පිංචෙහි වජිරා මෙසේ සඳහන් කළා ය.”මගේ මරණය අතිශයින් ම පුද්ගලික විය යුතුයි. පැය විසිහතරෙන් ඉතා චාම්ව සිදු කළ යුතුයි.”මේ දුටු චිත්‍රසේනයෝ මෙසේ සටහන් තැබූහ.”මගේ මරණ කටයුතු ද වජිගේ මරණය මෙන් ම කළ යුතුයි. පවුලේ අය පමණයි. චාමෙට පැය විසිහතරෙන්.”සියල්ල එසේ සිදු විය. පි‍්‍රය බිරිය දූ දරුවන් එක් ව හුන් තැනෙක දී එතුමෝ අවසන් සුසුම් හෙළුහ. මේ ලිපිය නිමවන්නට මත්තෙන් මේ මහා කීර්තිධරයා පිළිබඳ උපුටනයක් දක්වනු රිසිය.”නැට්ටුවා නැමැති පෙරදිග ශ්‍රේෂ්ඨ පුරුෂාර්ථ තුළ චක්‍රවර්තී රජකු මෙන් ස්වාධීනව හා අභීතව පෞඪව ඔහු වැජඹෙයි.” (-සයිමන් නවගත්තේගම).</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>26</day>
    </date>
    <link>http://www.dinamina.lk/2011/01/26/_art.asp?fn=f1101266</link>
    <topic>වැව් දියවරින් සාර උතුරු කලාගම් කෝරළයේ ගම් සභාව ඉපලෝගම</topic>
    <author>සටහන - නිලූකා ඩී. තිලකරත්න ඡායාරූප -කිත්සිරි වනසිංහ      </author>
    <content>කලාවැව දිය කෙත් බිම් සාර කරගෙන ගලා බසින්නේ ය. උතුරු කලාගම් කෝරලයේ ජනතාව ලත් උතුම් භාග්‍යය වැව් දියවරය. "මේ මගේ ධනයයි" සිය පුතු අමතා ධාතුසේනරජු කට පුරා කීවේ හදවතම කැටි කොට ගෙනය. ගොවිතැනින් ජීවිකාව කොටගන්නා මෙම ප්‍රදේශවාසීහු සිය ඕනෑ එපාකම් ගෙන ගියේ ගම් සභාවටය. ඒ අනුව මුල් ගම්සභාපති ධූරය හෙබවූයේ මැන්ඩිස් මහත්මායි. ඒ එජාපය ආණ්ඩු කළ සමයයි.එනම් 1987 වර්ෂයයි. අංක 15 දරණ පනත් කෙටුම්පත ආවේ මේ අවධියේදීය. ඒ අනුව ගම්සභාව සංවර්ධන සභාව වී නැවත ප්‍රාදේශීය සභාව ලෙස නම් වෙනස් විණි.  තුලාන් 32 කට හිමිකම් කියන අද ප්‍රාදේශීය සභාව අභිමානවත් මානෑව කන්දෙන් වටවී ඇත්තේ ය. ඊටම ආවේණික දුර්ලභ ගණයේ වෘක්ෂයන්ගෙන් පිරිගත් එය ප්‍රකට වූයේ පෙම් යුවළක් හා බැඳි පුවතක් නිසාවෙනි. ඒ නිසාම රෑනගල චිත්‍රපටියට පසුබිමද වීය. වත්මන් ප්‍රාදේශීය සභාවට තවත් පසෙකින් මහඉලුප්පල්ලම ගොවි පර්යේෂණ බිමත් පැරණි යෝධ ඇළත් අයිතිය. පැරණි යෝධ ඇළ ආශි‍්‍රතව තැණූ මිහිලිය තුරුල කොයි කාගේත් සිත් බඳින්නේ එහි වටාපිටාව නිසා දැනෙන සාමයික ගුණය නිසාය. මිහිලිය තුරුල සැබෑ විවේකී ආශ්‍රමයකට සමාන යැයි කීම නිවැරදිය.ඒ හැරුණු කොට ජෛව විවිධත්වයෙන් යුතු පාරිසරික අවකාශයක් තැනීමට යෝජනා වී ඇත්තේය. එය පරිසරයට හිතකාමී කාගේත් අවධානයට පාත්‍ර විය යුත්තකි. ඒ පිළිබඳ ප්‍රදේශයේ දුවා දරුවන් දැනුවත් කිරීම ද මෙහි වැදගත් ලක්ෂණයකි. ලංකාවේ ප්‍රථම රණවිරු නගරය ඉඳිකෙරුණේ ද ඉපලෝගමය. ඔවුන්ට අවශ්‍ය පොදු සේවාවන් සියල්ල සැපයෙන්නේ ප්‍රාදේශීය සභාවේ මූලිකත්වය මතය.කුප්පි ලාම්පු එළියෙන් ආලෝකමත්ව තිබූ ගම් ගෙවල් අද විදුලි ආලෝකයෙන් දිලෙන්නේ ය. ඒ සූර්යය ලන්තෑරම් මඟිනි.ඒ ප්‍රධාන අමාත්‍යතුමාගේ මඟ පෙන්වීම මත ගැමි එළිය ක්‍රියාදාමයේ ප්‍රතිඵලයක් ලෙසිනි. එය ඉදිරියේදී වැඩි ව්‍යාප්ත කිරීමට අපේක්‍ෂිතය. මඟ නැඟුම ව්‍යාපෘතිය යටතේ ලැබූ ප්‍රතිපාදන මත මයිලගස්වැව මාර්ගයේ අදියර 7 ක් යටතේ කොන්ක්‍රීට් කැට අල්ලා ඇත. පුලියන්කුලම ගම මැද පාර, කරඹෑව, ගම මැද පාර, මානෑව, විදුහල අසළ පාර, තිලකපුර, මයිලගන්වැව ඉදිරියේදී කොන්ක්‍රීට් කැට ඇල්ලීමට නියමිතව ඇත.ඉපලෝගම ප්‍රාදේශීය සභාව සතු ගලි බවුසරය කසළ බැහැර කිරීමේ ලා මාහැඟි සේවයක් ඉටු කර දෙයි. එවැනි ගලිබවුසරයක් ඉපලෝගම හැරුණුවිට ඇත්තේ අනුරාධපුර මහ නගර සභාවේ පමණක් වීම විශේෂත්වයකි.පසුගියදා පැවැති විශේෂ වෛද්‍ය සායනය කාගේත් අවධානය දිනා ගත්තකි. ඊට රාගම වෛද්‍ය පීඨයේ පුහුණුවෙන වෛද්‍යවරු කොළඹ මහ රෝහලේ විශේෂ වෛද්‍යවරු සහභාගි වූහ. 3000 ක පමණ පිරිසකට උපකාර කළ මෙම සායනයට ප්‍රධාන අමාත්‍ය තුමා ප්‍රධාන ආරාධිත අමුත්තා ලෙස සහභාගි වූයේ ය. එසේම මේ වසරේ පහ වසර ශිෂ්‍යත්ව ලාභීන්ට ත්‍යාග සහ ගුරුවරුන්ට සම්මාන සහතික ලබාදීම තවත් වැදගත් ඉසව්වක් ලෙස සැලකිය යුතුමනාය. එකී ක්‍රියාවලිය දැනට දසවසරක් පුරා සිදු කෙරෙන්නකි.2011 වසරේ සභාව තුළින් අපේක්‍ෂිත ආදායම රුපියල් 296,291,65.00කි. 2010 වසරේ උත්පාදිත ආදායම රුපියල් 5958550.00 කි.මෙම ආදායම් යහපත් සේවාවක් සඳහා යෙදවීමට සභාපතිත්වයේ අපේක්‍ෂාවයි. එහිදී සහ සහභාගිත්ව ලක්‍ෂණය ප්‍රධාන කොට සැලකෙයි.ආරම්භයේ දී අත්ට්‍රැක්ටරයෙන් ඇරඹූ ඉපලෝගම සභාවේ ඉදිරි ගමන අද පරිගණක කාර්යයන් දක්වාම සාර්ථක ප්‍රගමනයක් අත්කරගෙන ඇත. එහිදී සභාවේ කාර්ය මණ්ඩලයේ කැපවීම හා සහයෝගිත්වය අගය කළ යුතුය. ඕනෑම මොහොතක මහජනයා වෙනුවෙන් විවෘත වේදිකාවක් ලෙස ඉපලෝගම අපට හඳුනාගත හැකිය.මෙකී සියලු කාරණාවන්හිදී ඉපලෝගම ප්‍රාදේශීය ලේකම්තුමා ඇතුළු කාර්ය මණ්ඩලයත්, පළාත් පාලන හා පළාත් සභා අමාත්‍යතුමා ඇතුළු පිරිසත් සෙසු සියලු රාජ්‍ය ආයතනික නිලධාරීනුත් සිහි කළ යුතුය."මනා පෙළඹීමකින් හා කැපවීමකින් යුත් කණ්ඩායමක් මඟින් සියලු සම්පත් හා පොදු කාර්යය සංවිධානය ඵලදායි ලෙස උපයෝගී කර ගනිමින් මහජනයාට වඩා උසස් තත්ත්වයේ සේවා සැලසීම ඔවුන්ගේ මහඟු මෙහෙවරයි.  * ඔබේ පාලන කාලය එළඹෙද්දී ප්‍රාදේශීය සභාව පැවැති තත්ත්වය පිළිබඳ පැහැදිලි කළොත්?ඒ පිළිබඳ විශේෂයෙන් සඳහන් කළ යුතුයි. මා මෙම ප්‍රාදේශීය සභාවේ සභාපති ධුරයට පත්වූයේ 2006 අප්‍රේල් මාසයේදීය. ඒ වන විට සභාව සතු වූයේ කුණු අදින අත්කරත්තයක් සහ කැඩුණු කැබ් රථයක් පමණයි. එයත් වසරකට අධික කාලයක් ගරාජයට දැමූ ලෙසින්ම පැවතියා. අපේ ආගමනයත් සමඟ මේ තත්ත්වයන් සියල්ල යහපත් ලෙස වෙනස්වීම්වලට බඳුන් කළා. ඒ අනුව පළාත් පාලන අමාත්‍යාංශයේ ප්‍රතිපාදන මත ලොකු ට්‍රැක්ටර් හතරක්, වතුර බවුසරයක්, පොඩි ට්‍රැක්ටර් වතුර බවුසර් දෙකක්.ගලි බවුසරයක් සහ ජෙනරේටරයක් දැන් සභාවට අයිතියි. ඒ වගේම ත්‍රීවිලරයක්, කාර්යාලීය තාක්ෂණික උපකරණ සහ රැස්වීම් ශාලාවකුත් ඊට අයත්. ඉපලෝගම ප්‍රාදේශීය සභාවට අවශ්‍ය භූමි භාගය නිසි ලෙස වෙන්කොට ගැනීමත් මෙහිදී විශේෂයෙන් සඳහන් කළ යුතුයි. මේ නිසා ප්‍රාදේශීය සභාව මගින් ජනතාවට ඉටුවිය යුතු සේවාවන් කඩිනම්ව ඉටුකර දීමට අද පහසුකම් සැලසී තිබෙනවා.* ඔබ පවසන පරිදි ජනතාවට ඉටුවන සේවාවන් පිළිබඳ කතා කළොත්?මේ වන විට සභාව තුළින් සේවාවන් රැසක් ජනතාව තුළට කාන්දු වෙනවා. ඒ අතර කසළ බැහැර කිරීම ක්‍රමවත්ව සිදු කෙරෙනවා. ලංකාවේ ප්‍රථම රණවිරු නගරය පිහිටා තිබෙන්නේ ඉපලෝගමයි. ඔවුන්ට පළාත් පාලන අමාත්‍යාංශය සහ අපද්‍රව්‍ය කළමනාකරණ ඒකකය මඟින් කසළ සහ කොම්පෝස්ට් බඳුන් ලබා දී තිබෙනවා. ඒ හැරුණුකොට කෝණපතිරාව, මහඉලුප්පල්ලම, පුංචිකුලම, සේනපුර, ගිරිපිටියාගම, විජිතපුර, කලාවැව ආදී නගරවල පෙර නොවූ විරූ කසළ බැහැර කිරීමේ ක්‍රියාවලියක් සිදුවනවා. මා අක්‍රමවත්ව තිබූ ආයුර්වේදය නැවත ආරම්භ කළා.විශේෂයෙන් ආයුර්වේද වෛද්‍ය ක්‍රමයට වැඩි නැඹුරුවක් ඇති මෙම ප්‍රදේශවල වැසියන්ට එය ශක්තියක් බවයි මගේ හැඟීම. එසේම දුවා දරුවනට නැණ පහන් දල්වන පුස්තකාලය නවීකරණය කළේත් අපේ පාලන කාලයේදීමයි. අද එය දැනුමට නැඹුරු කොයි කාගේත් අවධානය දිනාගන්නා තැනක් බවට පත්වෙලා.මේ ව්‍යාපෘති අතර ආසියානු සංවර්ධන බැංකුවේ සිව්වැනි ව්‍යාපෘතිය ලෙස පානීය ජල ව්‍යාපෘතිය ක්‍රියාවට නැඟුණා. ගම් මට්ටමින් ප්‍රජා මූල සංවිධාන පිහිටුවා ගනිමිනුයි එය ක්‍රියාත්මක වුණේ. ආසියානු සංවර්ධන බැංකුවේ 60% ක දායකත්වයෙනුත්, 20% ක් පළාත් සභාවෙනුත්, සෙසු 20% ප්‍රජා දායකත්වයෙනුත් තුලාන් හතක් ආවරණය වන පරිදි මෙය ක්‍රියාත්මක වුණා. එහෙත් ඉඩෝර කාලෙදී කාණු කැපීමේ අසීරුතා මත අඩපණ වූ මෙම ව්‍යාපෘතියට මැදිහත් වුණේ ප්‍රාදේශීය සභාවයි. කාණු කැපීමේ අසීරු කාර්යයට සාර්ථක පිළිතුරක් සපයමින් එම ව්‍යාපෘතියේ මහඟු ප්‍රතිඵල අප ජනතාවට ලබා දුන්නා.මේ හැරුණු කොට මග නැඟුම, ගම නැඟුම ව්‍යාපෘති යටතේ සභාවෙන් ගමට වූ සේවය අද අපේ ජනතාව භුක්ති විඳිනවා.* ඔබ අතින් ප්‍රදේශයේ තාරුණ්‍යය කෙරේ වන අවධානය පිළිබඳ සඳහන් කළොත්?මේ ප්‍රදේශවල දක්‍ෂතා පිරුණු තරුණ දරුවන් සිටිනවා. ක්‍රීඩා, කථික වගේම කලාවටත් උපන් හපන්කම් ඔවුන්ට තිබෙනවා. ඔවුන් වෙනුවෙන් රසවින්දන වැඩසටහන් ක්‍රියාවට නැඟෙනවා. ක්‍රීඩාවටත් අපි අවධානය යොමු කොට තිබෙනවා. මෙතෙක් අවධානයෙන් ගිලිහී ගොස් තිබූ හිරිපිටියාගම අධිරාණි ක්‍රීඩාංගණය යාවත්කාලීන කොට තිබෙනවා. මීට අමතරව මහඉලුප්පල්ලම නගරය ආසන්නයේ වැසී ගිය සෝයා කර්මාන්තශාලාව පෞද්ගලික අයිතියට ගෙන තිබුණත් එය පවත්වාගෙන ආයේ රජයේ ඉඩමකයි.වටිනාකමින් රුපියල් කෝටියක පමණ වන මෙම ඉඩම නීත්‍යානුකූලව රජයට පවරාගෙන අද සභාව එමඟින් රු. 40,000 ක් පමණ මාසික ආදායමක් උපයනවා. එම ආදායම් ප්‍රදේශයේ ජනතාවට විවිධ සේවාවන් සැපයීම කෙරේ යොමු කෙරෙනවා. වසර ගණනාවක් වැසී ගිය පුංචිකුලම ඇඟළුම් කම්හල අපි නැවත ආරම්භ කළා. ඒ මඟින් ප්‍රදේශයේ තරුණ තරුණියන්ට රැකියා අවස්ථාවන් රැසක් ලබා දීමට හැකි වුණා.* පසුගිය දිනවල ඇති වූ අධික වර්ෂාව මෙම ප්‍රදේශයට තදින් බලපෑවා.වසර 61 කට පසුවයි මෙවැනි වර්ෂාපතනයක් ඇතිවුණේ. ගෙවල් දොරවල් යටවුණා. ගොවිතැන් සෝදාපාළුවට ලක්වුණා. මාර්ග අබලන් වුණා. එහෙත් මේ සියල්ල යථා තත්ත්වයට පත්කිරීමට අපි ඉදිරියේදී අපේක්‍ෂා කරනවා. එසේම හපිදියාගම, 516 අලුත් පුලියන්කුලම, පූගල්ලාගම, සංඝට්ටෑව ආදී පිරිසිදු පානීය ජලය නොමැති ප්‍රදේශවලට පානීය ජලය ලබාදීමටත් අපේක්‍ෂිතයි. මේ සියල්ලේදී ප්‍රධාන පළාත් අමාත්‍යතුමා වගේම යෞවන කටයුතු නියෝජ්‍ය ඇමැති දුමින්ද දිසානායක මැතිතුමාගේ මඟපෙන්වීමත් සිහිකළ යුතුයි.* ජනතාව හා මුහුව කටයුතු කිරීමේදී ඔබ ඔවුන් අතරට ගෙන යන මතවාදය කෙබඳු ද?වැඩි වශයෙන් සිංහල හා මුස්ලිම් ජනතාව වෙසෙන මෙම ප්‍රදේශයේ ජනතාව අව්‍යාජ ජීවන රටාවන්ට හුරු වූ අයයි. සහ සහභාගිත්වයෙන් ප්‍රදේශයේ දියුණුව උදෙසා කටයුතු කිරීමේදී අත්වැල් බැඳගැනීමෙන් හා එකම පවුලක් ලෙස කටයුතු කිරීමෙන් සාර්ථක ප්‍රතිඵල අත්කර ගත හැකි බවයි මගේ හැඟීම. ඒ උදෙසා ප්‍රාදේශීය සභාවේ සියලු දොරගුළු ජනතාව වෙනුවෙන් හැර තැබෙන බව මා විශ්වාසයෙන් පවසනවා.  සභාපතිතුමාගේ මූලිකත්වයෙන් ප්‍රාදේශීය සභාව තුළ විශාල කාර්යය භාරයක් සිදුවන බව පැහැදිලි ව දැකිය හැකියි. මතක තියෙන ඉතිහාසය සමඟ බැලුවාම අද සභාව මුලිකව ජනතාවට ලැබෙන ප්‍රතිලාභ වැඩි බවයි මගේ හැඟීම  අපේ ප්‍රාදේශීය සභාව ගැන අපිට සතුටුයි. මහා මාර්ග පද්ධතිය, කාණු පද්ධතිය සියල්ල ජනතාවට හදල දීල තියෙනවා. එදිනෙදා කුලියක් මලියක් කරල ජීවත්වෙන ගම්මුන්මේ ප්‍රතිලාභ අද භුක්ති විඳිනවා. ඉස්සර සභාව එක්ක සංසන්දනය කරද්දී අද අපි ඉන්නේ බොහොම ඉදිරියෙන්.  සභාවේ සංවර්ධනය ගත්තම භූමිය, ගොඩනැඟිලි, මිනිස්සු, ආදී සියල්ල දෙස සාපේක්‍ෂව විමසිය යුතුයි. අවුරුදු දහයක් ආපස්සට හැරී බැලුවහොත් අදට වඩා බොහෝම දුර්වල මට්ටමකයි සභාව පැවතුණේ. අපේ සභාපතිතුමා ජනතාවට සේවය කරනවා. සේවය නිසාමයි දෙවතාවකදීම වැඩි ඡන්ද අරගෙන සභාපති ධූරයට පත් වුණේ. ජනතාවගේ වගේම පාසල් දරු දැරියන් ගේ කුසලතා නැංවීමට අවශ්‍ය දිරිදීම පවා කෙරෙනවා.  මම අවුරුදු 23 පටන් මේ සමිතියේ සභාපති ලෙස කටයුතු කරනවා. ඒත් අපිට සමිති ශාලාවක්, ඊට අවශ්‍ය උපකරණ පවා ලැබුණේ මෙතුමාගේ පාලන කාලයේදී බව කියන්න ඕනෑ.  අපේ ප්‍රාදේශීය සභාවෙන් ජනතාවට වන සේවය ගැන කතාකිරීමත් සතුටුයි. ජලය, විදුලිය, මාර්ග වගේම විවිධ සහනාධාරත් අපට ලැබෙනවා. ඒ නිසාම අපි ඕනෑම වේලාවක සභාවේ කටයුතු සමඟ අත්වැල් බැඳගන්නවා. මළගෙයක් වුණාම පවා මෙතුමා නිර්ලෝභිව ඊට මැදිහත් වෙනවා..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>27</day>
    </date>
    <link>http://www.dinamina.lk/2011/01/27/_art.asp?fn=n1101271</link>
    <topic>යාපනයේ කොල්ල කල්ලියක 9ක් අල්ලයි</topic>
    <author>වෙල්ලස්සේ බණ්ඩාර, උපාලි කරුණාරත්න සහ මහින්ද අලුත්ගෙදර</author>
    <content>යාපනයේ ජනතාව තුළ පසුගිය සති කිහිපයක් තිස්සේ භීතියක් ඇති කළ කොල්ල කල්ලිය ඊයේ (26) අත්අඩංගුවට ගත් බව යාපනය ආරක්‍ෂක සේනා ආඥාපති මේජර් ජනරාල් මහින්ද හතුරුසිංහ මහතා පැවැසීය.යාපනය කෝපායි ප්‍රදේශයේදී ඊයේ සිදු කළ විශේෂ සෝදිසි මෙහෙයුමකදී මේ පිරිස අත්අඩංගුවට ගත් බව හතුරුසිංහ මහතා කීවේය. නව දෙනකුගෙන් පමණ සමන්විත කණ්ඩායමක් හමුදා අත්අඩංගුවට පත්ව ඇත.ඊයේ පෙරවරුවේ කෝපායි ප්‍රදේශයේ ගෙයක් කොල්ල කෑමට ගොස් සිටියදී මෙම කොල්ල කල්ලිය පිළිබඳ ලැබුණ තොරතුරක් මත හමුදාව සෝදිසි මෙහෙයුමක් දියත් කර ඇත.ඉන් අනතුරුව මෙම කොල්ල කල්ලිය අත්අඩංගුවට ගැනීමට ආරක්‍ෂක අංශවලට හැකි විය. මේ සඳහා පොලිසියේ ද සහාය ලැබුණ බව යාපනය ආරක්‍ෂක සේනා ආඥාපතිවරයා කීවේය.එල්. ටී. ටී. ඊ. සංවිධානයට සහ එහි ක්‍රියාකාරකම්වලට සම්බන්ධව සිටි කිහිප දෙනකුද අත්අඩංගුවට පත් පිරිස අතර සිටී දැයි අනාවරණය කර ගැනීමට පරීක්‍ෂණ සිදු කරන බවද හතුරුසිංහ මහතා කීවේය.පසුගිය සති කිහිපය පුරා යාපනය ප්‍රදේශයේ සිදු වූ මිනීමැරුම් සහ කොල්ලකෑම් රැසකට මේ පිරිස සම්බන්ධ වන්නට ඇතැයි ආරක්‍ෂක අංශ විශ්වාස කරයි. මේ කොල්ල කල්ලිය සිදු කළ ක්‍රියාකාරකම් පිළිබඳ වැඩිදුර පරීක්‍ෂණ සිදු කෙරෙමින් පවතී..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>27</day>
    </date>
    <link>http://www.dinamina.lk/2011/01/27/_art.asp?fn=n1101272</link>
    <topic>මහා බෝධි ත්‍රස්ත ප්‍රහාරයේ අරමුණදෙරටේ මිත්‍රත්වය පළුදු කිරීමයි</topic>
    <author>මහින්ද අලුත්ගෙදර</author>
    <content>චෙන්නායි නුවර පිහිටි මහා බෝධි විහාරයට කිසියම් පිරිසක් පහර දුන්නේ ශ්‍රී ලංකාව හා ඉන්දියාව අතර තිබෙන මිත්‍රත්වය පළුදු කිරීමේ අරමුණින් බව ඉන්දියාවේ ශ්‍රී ලංකා මහ කොමසාරිස් ප්‍රසාද් කාරියවසම් මහතා ප්‍රකාශ කෙළේ ය.මෙවැනි ප්‍රහාරයක් තුළින් දෙරටේ රාජ්‍යතාන්ත්‍රික සබඳතාවන්ට කිසිදු බලපෑමක් එල්ල කළ නොහැකි බව පෙන්වා දෙන මහ කොමසාරිස්වරයා ද්විපාර්ශවිය වශයෙන් ශ්‍රී ලංකාව හා ඉන්දියාව අතර තිබෙන සම්බන්ධතාව තව තවත් ශක්තිමත් වන බවද අවධාරණය කෙළේ ය.පසුගියදා (24) රාත්‍රියේ පිරිසක් චෙන්නායි මහා බෝධි විහාරස්ථානයට පහර දී එහි වැඩ සිටි හිමිවරුන්ට තුවාල සිදුකර තිබෙන බව සිහිපත් කරන ප්‍රසාද් කාරියවසම් මහතා මේ සිද්ධිය සැළවීමත් සමඟ ඉන්දියාවේ ශ්‍රී ලංකා නියෝජ්‍ය මහ කොමසාරිස්වරයා සමඟ චෙන්නායි බලා පිටත්ව ගොස් එම විහාරයට පූර්ණ ආරක්ෂාව සැපයීම වෙනුවෙන් ගත හැකි සෑම ක්‍රියාමාර්ගයක්ම ගන්නා ලද බවද හෙතෙම සඳහන් කෙළේ ය.ඊට අමතරව තමිල්නාඩු ප්‍රාන්තයේ ප්‍රධාන ලේකම්වරයා හා තමිල්නාඩු ප්‍රාන්ත රජයේ අනෙකුත් නිලධාරීන් හමු වී සාකච්ඡා කළ බව පෙන්වා දෙන ඒ මහතා මහාබෝධි විහාරස්ථානයට පූර්ණ ආරක්ෂාව ලබා දීම සඳහා ඔවුන් කඩිනම් පියවර ගත් බවද කීවේ ය.මේ අතර ඉන්දියානු මධ්‍යම රජය සමඟ ද මේ සම්බන්ධයෙන් සාකච්ඡා කර තිබෙන අතර මේ සිදුවීම පිළිබඳ පුළුල් පරීක්ෂණයක් ක්‍රියාත්මක කරන බවට ඉන්දියාවේ ශ්‍රී ලංකා මහ කොමසාරිස් කාර්යාලය මඟින් ශශ්‍රී ලංකා විදේශ කටයුතු අමාත්‍යාංශයට දැනුම් දී තිබේ.මේ ප්‍රහාරයෙන් මහා බෝධි විහාරයට තරමක හානි සිදුව තිබෙන අතර මහාචාර්ය කඹුරුගමුවේ වජිර, සමිත හා නේපාලයේ මෛත්‍රී හිමිවරුන් සුළු තුවාල ලබා තිබෙන බවද ඉන්දියාවේ ශ්‍රී ලංකා මහ කොමසාරිස්වරයා වැඩිදුරටත් කීවේ ය..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>27</day>
    </date>
    <link>http://www.dinamina.lk/2011/01/27/_art.asp?fn=n1101273</link>
    <topic>අනුරපුර හිරගෙදරයළිත් නොසන්සුන්</topic>
    <author>අනුරාධපුර මධ්‍යම විශේෂ</author>
    <content>අනුරාධපුර බන්ධනාගාරය තුළ නැවතත් රැඳවියන් කළහකාරී ලෙස හැසිරීම හේතුවෙන් ඊයේ (26) උදෑසන සිට දැඩි නොසන්සුන්කාරී තත්ත්වයක් ඇති විය.ඊයේ (26) උදෑසන නවය පමණ වෙනවිට දැනට බන්ධනාගාරගතව සිටින රැඳවියෝ (25) දෙනකු පමණ ප්‍රධාන ගොඩනැඟිල්ලට යාබද ගොඩනැඟිල්ලේ වහලය මතට නැඟ උද්ඝෝෂණයක නිරත වූහ.ඔවුන් කිහිපදෙනකු අත සුදු කොඩි තිබෙන අයුරුද දැකගත හැකි විය. දහවල් 11 පමණ වනවිට ඔවුන්ගේ සහයට තවත් පිරිසක් එක්වූ අතර දහවල් 12 පමණ වනවිට වහලය මත 50 දෙනකු පමණ සිටින අයුරු දැකගත හැකිවූහ. ඔවුන් වහලය මතට වී සටන් පාඨ කියන අයුරුද ප්‍රධාන මාර්ගයට හොඳින් ඇසිණි.බන්ධනාගාරය අසල මාර්ගය ඉදිරිපිටට රැඳවියන්ගේ මවුපියන්, බිරින්දෑවරුන් හා සහෝදරයන් පැමිණ සිටි අතර ඔවුන් බන්ධනාගාර ප්‍රධාන ගේට්ටුව අසල කළහකාරී ලෙස හැසිරුණු අතර තවත් පිරිසක් හඬා වැටෙමින් සිටින අයුරු ද දිස්විය.ඔවුන්ගේ ඉල්ලීම වූයේ දින ගණනාවක් බන්ධනාගාරය තුළ සිටින දරුවන්, සහෝදරයන්, ස්වාමිවරුන් පිළිබඳව කිසිදු තොරතුරක් දැන ගැනීමට හැකියාව ලැබී නැති බවයි. තමන්ගේ ඥාතීන් මියගොස් ද, එසේත් නැත්නම් තුවාල ලබා ඇද්ද යන්න හෙළිකරන ලෙස ඔවුහු ඉල්ලා සිටිනයහ. පසුව ඔවුන් පාර මැද වාඩිවී මාර්ගයේ රථවාහන ගමනාගමනයට ද බාධා කළහ.මෙසේ නැවතත් කළහකාරී තත්ත්වයන් ඇති වීමට හේතු පාදක වී ඇත්තේ මියගිය රැඳවියාට වෙඩි තැබූ හා ඊට අනුබල දුන් පුද්ගලයන් අත්අඩංගුවට ගන්නා ලෙසත් බන්ධනාගාරයේ සිටින නිලධාරීන් වහාම ඉවත්කරන ලෙසත් ඔවුන් ඉල්ලා සිටින බව අනාවරණය විය. ඊයේ (26) උදෑසන සිට නැවතත් බන්ධනාගාරය ඉදිරිපිට පොලිස් විශේෂ කාර්ය බළකාය හා පොලිසිය ආරක්ෂාව තර කළහ. අනුරාධපුර ජ්‍යෙෂ්ඨ පොලිස් අධිකාරී මර්වින් ජේ. කරුණාරත්න, අනුරාධපුර සහකාර පොලිස් අධිකාරී රාජා වික්‍රමනායක මහතා ඇතුළු පිරිසක් තත්වය පාලනය කිරීම සඳහා දහවල් බන්ධනාගාරයට පැමිණියහ..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>27</day>
    </date>
    <link>http://www.dinamina.lk/2011/01/27/_art.asp?fn=n1101274</link>
    <topic>විධිමත් පරීක්‍ෂණයක් පැවැත්වෙද්දීකලහකාරීව හැසිරීම අසාධාරණයි</topic>
    <author>බුද්ධිකා ඉඹුලාන</author>
    <content>අනුරාධපුර බන්ධනාගාරයේ ඇතිවූ කළහකාරී සිද්ධියෙන් මියගිය රැඳවියාගේ මහේස්ත්‍රාත් පරීක්‍ෂණයක් සහ බන්ධනාගාර දෙපාර්තමේන්තුව සහ පොලිසිය එක්ව මේ පිළිබඳව පූර්ණ පරීක්‍ෂණ පැවැත්වෙමින් තිබියදීත් අනුරාධපුර බන්ධනාගාරයේ රැඳවියන් යළිත් එම බන්ධනාගාර පරිශ්‍රය තුළ නොසන්සුන් තත්ත්වයක් මතුකිරීම අසාධාරණ ක්‍රියාවක් යැයි බන්ධනාගාර කොමසාරිස් ජනරාල් මේජර් ජනරාල් වී. ආර්. ද සිල්වා මහතා පැවැසීය.අනුරාධපුර ප්‍රධාන මහේස්ත්‍රාත් අතිරේක දිසා විනිසුරු දර්ශිකා විමලසිරි මෙනවිය පෙරේදා (25) සවස අනුරාධපුර බන්ධනාගාරයට ගොස් ගැටුම පැවැති ස්ථාන 18 ක් පමණ පරීක්‍ෂා කළ බවත්, රැඳවියාගේ මරණය පිළිබඳව සාක්කි සටහන් කර ගැනීම රැඳවියාට වෙඩි තැබූ නිලධාරියාගේ සාක්කි සටහන්, බන්ධනාගාර නිලධාරීන්ගේ, පොලිස් නිලධාරීන්ගේ සහ ඒ අවස්ථාවෙහි සිටි රැඳවියන්ගේත් සාක්කි සටහන් කර ගැනීම ආදියත් සිදුකළ බවත්, එසේ පූර්ණ පරීක්‍ෂණයක් පැවැත්වෙමින් තිබියදීත් රැඳවියන් යළිත් කළහකාරී ලෙස හැසිරීම යුක්ති සහගත නොවන බවත් කොමසාරිස් ජනරාල්වරයා කීය. මේ ගැටුමට සම්බන්ධ රැඳවියන් කරනු ලබන ඉල්ලීම බහුතරය ප්‍රායෝගික නොවන බව පැවැසූ කොමසාරිස් ජනරාල්වරයා පැවැත්වෙන පරීක්‍ෂණවලින් පසු රැඳවියන්ගේ ගැටලු සඳහා සාධාරණ විසඳුම් ලබාගත හැකි බව ද පෙන්වා දුන්නේය.ඊයේ (26) අනුරාධපුර බන්ධනාගාරයේ යළිත් ඇතිවූ නොසන්සුන්තාව පිළිබඳව කරුණු සොයා බැලීම සඳහා පුනරුත්ථාපන හා බන්ධනාගාර අමාත්‍යාංශයේ අතිරේක ලේකම් බී. කේ. එස්. රවීන්ද්‍ර මහතා එම බන්ධනාගාරය වෙත යැවීමට ඇමැති චන්ද්‍රසිරි ගජධීර මහතා පියවර ගෙන ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>27</day>
    </date>
    <link>http://www.dinamina.lk/2011/01/27/_art.asp?fn=n1101275</link>
    <topic>ආරක්ෂක අමාත්‍යාංශයබත්තරමුල්ලට ගෙන යයි</topic>
    <author>ධනුෂ්ක ගොඩකුඹුර සහ නුවන් කොඩිකාර</author>
    <content>ආරක්ෂක අමාත්‍යාංශය ආරක්ෂක මාණ්ඩලික ප්‍රධානි කාර්යාලය සහ යුද හමුදා මූලස්ථානය බත්තරමුල්ලට ගෙන යාමට රජය තීරණය කර තිබේ.ජනාධිපති මහින්ද රාජපක්ෂ මහතා ඇමැති මණ්ඩලයට පෙරේදා (25) ඉදිරිපත් කළ යෝජනාවට ඇමැති මණ්ඩලය අනුමැතිය ලබාදී ඇත.අගමැති දි. මු. ජයරත්න මහතාගේ ප්‍රධානත්වයෙන් අරලියගහ මන්දිරයේදී කැබිනට් මණ්ඩලය පෙරේදා (25) රැස් විය.බත්තරමුල්ල, අකුරේගොඩ ප්‍රදේශයේ නවීන පහසුකම් සහිතව ඉදි කෙරෙන ගොඩනැගිලි සංකීර්ණයක මේ ආයතන ස්ථාපිත කෙරේ. ආරක්ෂක අමාත්‍යාංශය පිහිටි භූමි ප්‍රදේශය ඩොලර් මිලියන 1000 ක සෘජු ආයෝජන සහිත ව්‍යාපෘති දෙකක් සඳහා ලබාදීමේ අරමුණින් මේ තීරණයට එළඹ තිබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>27</day>
    </date>
    <link>http://www.dinamina.lk/2011/01/27/_art.asp?fn=n1101276</link>
    <topic>ගල්කිස්ස උසාවි භූ®මියේ දීපාතාලේ ‘චූටි පුතා’ පැනයයි</topic>
    <author>විජයානි එදිරිසිංහ සහ චන්ද්‍රිකා පෙරේරා</author>
    <content>නමගිය පාතාල අපරාධකරුවකු බන්ධනාගාර නිලධාරීන්ගෙන් මිදී ඊයේ (26) උදේ ගල්කිස්ස අධිකරණයෙන් පලා යන අවස්ථාවේ එල්ල වූ වෙඩි ප්‍රහාරයක් වැදී සාමාන්‍ය පුද්ගලයකු බරපතළ තුවාල ලබා තිබේ.අපරාධ 93ට වරෙන්තු 80ක් නිකුත් කර තිබූ පාතාල අපරාධකරුවකු වූ පී. සනත් චන්දන සිල්වා නොහොත් ‘චූටි පුතා’ නමැත්තා මෙසේ පලාගොස් තිබේ. මීට පෙර 2007 වර්ෂයේ ගල්කිස්ස පොලීසියෙන් ද 2009 මිරිහාන පොලීසියෙන් ද නැවත 2010 දී පලාගොස් සිටි මොහු අත්අඩංගුවට ගෙන සිරගත කර නැවත ඊයේ අධිකරණයට ඉදිරිපත් කළ අවස්ථාවේ මෙසේ පලාගොස් තිබේ.ගෙවල් බිඳුම්, මංකොල්ලකෑම්, කප්පම් ගැනීම් ඇතුළු පාතාල අපරාධ විශාල ප්‍රමාණයකට චෝදනා ලැබ සිටි මොහු විසින් කොල්ලකෑ ලක්ෂ 50ක පමණ රන් භාණ්ඩ සහ මුදල් ද සොයාගෙන තිබුණි.ඊයේ උදේ ගල්කිස්ස අධිකරණයට ගෙන ආ අවස්ථාවේ බන්ධනාගාර නිලධාරීන් තල්ලු කර දමා පලා යාමට උත්සාහ කර තිබේ. මොහු අත්අඩංගුවට ගැනීමට උත්සාහ කළ නමුත් නොහැකි විය. පලා යන මොහුට බන්ධනාගාර නිලධාරියකු තැබූ වෙඩි පහර සාමාන්‍ය පුද්ගලයකුට වැදී තිබේ.කළුබෝවිල රෝහලට ඇතුළත් කර ඇති මොහු උසාවියේ නඩුවකට පැමිණි අයෙකි.පලා ගිය සැකකරු අත්අඩගුවට ගැනීම සඳහා නියෝජ්‍ය පොලිස්පති දයා සමරවිර මහතාගේ උපදෙස් මත ජ්‍යෙෂ්ඨ පොලිස් අධිකාරී හේමන්ත අධිකාරි මහතාගේ අධීක්ෂණය යටතේ් පරීක්ෂණ පැවැත්වෙයි..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>27</day>
    </date>
    <link>http://www.dinamina.lk/2011/01/27/_art.asp?fn=n1101277</link>
    <topic>ගංවතුරින් අවතැන්වූ ජනතාවටචීනයෙන්-කොරියාවෙන් ආධාර</topic>
    <author>මහින්ද අලුත්ගෙදර සහ කුමාරසිරි ප්‍රසාද් ගුවන්තොටුපළ</author>
    <content>ජල ගැල්මෙන් හා වර්ෂාවෙන් පීඩාවට පත් ජනතාවට රුපියල් මිලියන 165ක් වටිනා චීන ආධාර රැගත් විශේෂ ගුවන් යානයක් පෙරේදා (25) ශ්‍රී ලංකාවට පැමිණියේය.ජලය පිරිපහදු පද්ධති, ගෘහ උපකරණ, කිරි පිටි, සීනි, ඇතිරිලි හා තුවා මේ ආධාර තොගයට ඇතුළත් බව චීන තානාපති කාර්යාලයේ උප තානාපති හෑන් ටාඕ (ඩ්චද ඊචධ) මහතා ගුවන් තොටුපළේදී පැවැසීය. ආපදා කළමනාකරණ ඇමැති මහින්ද අමරවීර, නියෝජ්‍ය ඇමැති දුලිප් විජේසේකර මහත්වරුන් විසින් චීන උප තානාපති හෑන් ටාඕ මහතාගේ අතින් මේ ආධාර ගුවන් තොටුපලේදී නිල වශයෙන් භාරගන්නා ලදී.මීට අමතරව ජල ගැලීම් හේතුවෙන් විපතට පත් ශ්‍රී ලාංකිකයන්ට සහන සැලසීම සඳහා අමෙරිකානු ඩොලර් ලක්‍ෂ 2 ක (ශ්‍රී ලංකා රුපියල් කෝටි 2.2) මානුෂීය ආධාර ලබා දීමට කොරියානු රජය තීරණය කර ඇත. මේ ආධාර තොගය ලබන මාසයේ දී ශ්‍රී ලංකා රජයට භාරදීමට නියමිත අතර පැදුරු, පොරෝන, මුළුතැන්ගෙයි උපකරණ හා කූ®ඩාරම් ඇතුළු භාණ්ඩ රැසක් ඊට අයත් බව ශ්‍රී ලංකාවේ කොරියානු තානාපති ආචාර්ය චොයි කිචුල් මහතා සඳහන් කරයි.ජල ගැලීම් හේතුවෙන් විපතට පත් ජනතාවට සහන සැලසීම සඳහා ශ්‍රී ලංකා රජය ගෙන යන වැඩපිළිවෙළට ශක්තියක් වෙමින් මේ ආධාර තොගය ලබා දෙන බවත්, ඒ තුළින් විශාල පිරිසකට සහනයක් වෙතැයි අපේක්‍ෂා කරන බවත් හෙතෙම අවධාරණය කරයි.මේ භාණ්ඩ තොගය ලබා දීමට ආපදා කළමනාකරණ මධ්‍යස්ථානය හා කොරියානු අන්තර්ජාතික සහයෝගීතා ඒජන්සිය සමඟ කටයුතු කරමින් සිටින බව ද ශ්‍රී ලංකාවේ කොරියානු තානාපතිවරයා කියා සිටී..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>27</day>
    </date>
    <link>http://www.dinamina.lk/2011/01/27/_art.asp?fn=n1101278</link>
    <topic>වයස 21ට අඩුනම් විදේශ ගෘහ සේවය තහනම්</topic>
    <author>ධනුෂ්ක ගොඩකුඹුර සහ නුවන් කොඩිකාර</author>
    <content>ශ්‍රීලාංකික කාන්තාවන්ට ගෘහ සේවිකාවන් ලෙස විදේශගත විය හැකි අවම වයස් සීමාව අවුරුදු 21 දක්වා ඉහළ දැමීමට රජය තීරණය කර තිබේ.මීට පෙර මේ වයස් සීමාව අවුරුදු 18ක අවමයකට යටත් කොට තිබූ අතර අඩු වයස් කාන්තාවන් විදෙස් ගත වීමේ දී සිදුවිය හැකි අපයෝජන හා ශ්‍රමය සූරාකෑම් වැළක්වීමට රජය මේ තීන්දුව ගෙන තිබේ.විදේශ රැකියා ප්‍රවර්ධන හා සුබ සාධන ඇමැති ඩිලාන් පෙරේරා මහතාගේ යෝජනාවක් අනුව මේ වයස් සීමාව අවුරුදු 21 දක්වා ඉහළ දැමීමට ඇමැති මණ්ඩලය පෙරේදා (25) තීරණය කෙළේ ය.මෙරටින් වාර්ෂිකව විදෙස් රැකියා සඳහා පිටත්ව යන්නන්ගෙන් සියයට 50ක් කාන්තාවන් බව අමාත්‍යාංශ වාර්තා සඳහන් කරයි..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>27</day>
    </date>
    <link>http://www.dinamina.lk/2011/01/27/_art.asp?fn=n1101279</link>
    <topic>කබරගලවත්ත මිනීමැරුම් නඩුවේවිත්තිකරුවන් 3ක් පෝරකයට</topic>
    <author>රත්නපුර විශේෂ එස්. පී. රාජදොරේ</author>
    <content>රත්නපුර මහාධිකරණයේ විභාග වූ බලංගොඩ කබරගලවත්ත මිනී මැරුම් නඩුවේ පළමු වැනි දෙවැනි සහ තෙවැනි විත්තිකරුවන් මිනී මැරීමේ චෝදනාවන්ට වරදකරුවන් බවට තීරණය කළ රත්නපුර මහාධිකරණ විනිසුරු එම්. ඒ. ආර්. හෙයියන්තුඩුව මහතා විත්තිකරුවන් තිදෙනාට මරණ දඬුවම් නියම කෙළේ ය. මෙහි හතරවැනි විත්තිකරු නිදහස් කෙළේ ය.මෙසේ මරණ දඬුවම් නියම වූයේ බලංගොඩ පොලිස් බල ප්‍රදේශයට අයත් බලංගොඩ හබරගල පදිංචි ආනන්දස්මන් විශ්වනාදන්, නොහොත් අල්ලි රත්තේනම් වීරමනි, සහ මාඩසාමි ලෝකනාදන් නොහොත් උක්කුංයන තිදෙනාට ය.මුතුමාල කනකරත්නම් අය චෝදනාවලින් නිදහස් කෙරිණි. 2003 වර්ෂයේ පෙබරවාරි මස 9 වැනි දින රත්නපුර මහාධිකරණ කලාපයට අයත් බලංගොඩ පොලිස් වසමේ කබරගල වත්තේ දී එහි පදිංචිව සිටි මාදවන් සඳනාදන් නැමැති අයව පොල්ලෙන් පහර දී පිහියෙන් කපා ඝාතනය කරන ලදැයි විත්තිකරුවන්ට චෝදනා නඟා තිබුණි.පැමිණිල්ල වෙනුවෙන් රජයේ අධි නීතිඥ උද්දාල සුමන්දුරුගොඩ මහතා පෙනී සිටියේ ය..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>27</day>
    </date>
    <link>http://www.dinamina.lk/2011/01/27/_art.asp?fn=n11012710</link>
    <topic>‘මහනුවර භූ කම්පනයට හේතුවපොළව තලන යන්ත්‍රයක පීඩනයයි’</topic>
    <author>සමන්ති වීරසේකර</author>
    <content>මහනුවර ස්වර්ණමාලි බාලිකා විදුහල හා ඒ අවට ප්‍රදේශයේ පසුගිය දිනවල ඇතිවූ භූ කම්පනයට හේතුව ඒ ආසන්නයේ අතුරු මාර්ගයක් පුළුල් කිරීමේ කටයුත්තක් සඳහා යොදා ගත් පොළව තදකරන යන්ත්‍රයකින් ඇතිවූ පීඩනය බව ජාතික ගොඩනැගිලි පර්යේෂණ සංවිධානයේ නාය යෑම් අධ්‍යයන අංශය මගින් කළ පරීක්‍ෂණයකින් තහවුරු වී ඇත.එම ආයතනයේ මහනුවර ප්‍රාදේශීය කාර්යාලයේ ස්ථානභාර නිලධාරි ජ්‍යෙෂ්ඨ භූ විද්‍යාඥ විජය වික්‍රමගේ මහතා ඇතුළු කණ්ඩායමක් ඊයේ (26) ස්වර්ණමාලි බාලිකා විදුහලට ගොස් සිදුකළ පරීක්‍ෂාවකදී මේ බව හෙළිවී තිබේ. අදාළ පස් තද කරන යන්ත්‍රය ක්‍රියාත්මක කැර පරීක්‍ෂා කළ අවස්ථාවේ විදුහලේ ගොඩනැගිලි කිහිපයක් දෙදරීමට ලක්ව ඇති අතර විදුහලේ ගොඩනැගිලි කිහිපයක පවතින ඉරිතැලීම් ද ගොඩනැගිලි පර්යේෂණ සංවිධාන නිලධාරීන්ගේ අවධානයට ලක්ව තිබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>27</day>
    </date>
    <link>http://www.dinamina.lk/2011/01/27/_art.asp?fn=n11012711</link>
    <topic>විශේෂ කාර්ය බළකා සෙබළකුටපිහියෙන් ඇන මරලා</topic>
    <author>ජයා වික්‍රම සුරෙන්ද්‍ර (මාතර විශේෂ) තමරසිරි විජේසේකර (දෙයියන්දර සමූහ)</author>
    <content>මාතර මාවරල පොලිස් වසමට අයත් බෙල්පාමුල්ල ප්‍රදේශයේදී පෙරේදා (25 දා) රාත්‍රී 7.00 ට පමණ නිවාඩුවට ගමේ පැමිණ සිටි විශේෂ කාර්ය බළකායේ සෙබලෙකු පිහියෙන් ඇන මරා දමා ඇති බව මාවරල පොලිසිය කියයි.මඩකලපුවේ කලවන්චිකුඩි ප්‍රදේශයේ සේ්වයෙහි නියුතුව සිටි වීරසිංහ ආරච්චිලාගේ නවීන් කුමාර නැමැති විසි එක් හැවිරිදි අවිවාහකයෙකු වු විශේෂ කාර්ය බලකායේ සෙබලා මෙසේ මිය ගොස් ඇත.පැරැණි කෝන්තරයක් මත සිදු කළ පිහියා ඇනුමකින් මෙම සෙබලා මරා දමා ඇති බව පොලිස් පරීක්ෂණ වලදී අනාවරණය වී ඇති අතර සිද්ධිය සම්බන්ධයෙන් බෙල්පාමුල්ල ප්‍රදේශයේම පදිංචි අඹු සැමි යුවළක් දැනටමත් පොලිස් අත් අඩංගුවට ගෙන තිබේ.අත් අඩංගුවට පත් සැකකරුවන් දෙදෙනා (අඹුසැමි යුවල) මාතර මහේස්ත්‍රාත් අධිකරණය හමුවට ඉදිරිපත් කිරීමට නියමිත අතර මිය ගිය සෙබලාගේ මළ සිරුර කඹුරුපිටියේ ආඳපාන මූලික රෝහල් මෘත ශරීරාගාරයේ තැන්පත් කොට ඇත.මෙම පිහියා ඇනුමේ සිද්ධියට සම්බන්ධ පිහියද පොලිසිය මගින් සොයා ගෙන ඇත.මාවරල පොලිස් ස්ථානාධිපති ඒ. ටී. පුෂ්පකුමාර මහතාගේ උපදෙස් මත පොලිස් අපරාධ විමර්ශන අංශය සිද්ධිය සම්බන්ධයෙන් වැඩිදුර පරීක්ෂණ කටයුතු සිදු කරගෙන යයි..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>27</day>
    </date>
    <link>http://www.dinamina.lk/2011/01/27/_art.asp?fn=n11012712</link>
    <topic>සැකකරුවකුගෙන් ප්‍රශ්න කිරීමේදීගිනි අවි 14ක් ගැන තොරතුරු හෙළිවෙලා</topic>
    <author>බණ්ඩාරගම සමූහ – බිමල් එස්. ජයසිංහ</author>
    <content>මිනීමැරුම් හා අපරාධවලට සම්බන්ධ සැකකරුවකු බදුරලියේ දී අත්අඩංගුවට ගෙන රඳවා ගැනීමේ නියෝග මත ප්‍රශ්න කිරීමේදී මෙරට හා විදේශීය රටවල නිෂ්පාදිත ගිනි අවි 14ක් හා රුපියල් ලක්‍ෂ පහක රන් ආභරණ හා තවත් දේපළ සමඟ පුද්ගලයන් දහ දෙනකු අත්අඩංගුවට ගත් බව කළුතර විශේෂ අපරාධ මෙහෙයුම් ඒකකය කියයි.සැකකරුවන් අතර ගෙවල් බිඳුම් හා කොල්ලලෑම්වලට සම්බන්ධ අයකු වන බව පොලිසිය කියයි.පොලිසිය බාරයට ගත් ගිනි අවි අතර, ටී පනස්හයේ උණ්ඩ යෙදියහැකි ගල්කටස් වර්ගයේ ගිනි අවි දෙකක් ද තිබී ඇත.කළුතර කොට්ඨාස භාර පොලිස් අධිකාරී ලලිත් පතිනායක මහතාගේ අධීක්‍ෂණය යටතේ බදුරලිය පොලිස් බල ප්‍රදේශය තුළ කළ වැටලීමකදී මෙම ගිනි අවි සොයාගෙන ඇත. සැකකරුවන් මෙම ගිනි අවි අපරාධවලට යොදා ගෙන තිබේද යන්න පරීක්‍ෂණ පවත්වන බව පොලිසිය කියයි.රන් භාණ්ඩ සමඟ අත්අඩංගුවට ගත් සැකකරු බදුරලිය පොලිස් වසමේ ගෙවල් බිඳුම් හයකට සම්බන්ධව සිටි අයකු බවත් ඔහුගෙන් ප්‍රශ්න කිරීමේදී සොරාගත් රන් භාණ්ඩ, ඩිජිටල් කැමරා දෙකක් හා ජංගම දුරකථන දෙකක් කළුතර හා අවට උකස් මධ්‍යස්ථානවලට උකස් කර තිබියදී පොලිසිය මගින් සොයාගෙන ඇත.අත්අඩංගුවට ගත් සැකකරුවන්, ගිනි අවි හා රන් භාණ්ඩ කළුතර මහේස්ත්‍රාත් අධිකරණය වෙත ඉදිරිපත් කිරීමට නියමිතය.කළුතර කොට්ඨාස බාර පොලිස් අධිකාරී ලලිත් පතිනායක මහතාගේ අධීක්‍ෂණය යටතේ කළුතර විශේෂ අපරාධ මෙහෙයුම් ඒකකය මේ පිළිබඳ පරීක්‍ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>27</day>
    </date>
    <link>http://www.dinamina.lk/2011/01/27/_art.asp?fn=n11012713</link>
    <topic>කාන්තාවන් තිදෙනකු මැරූසැකකරුවෙක් අත්අඩංගුවට</topic>
    <author>රත්නපුර දිසා විශේෂ – නිරෝෂන පෙරේරා</author>
    <content>තනිව ජීවත්වූ කාන්තාවන් තිදෙනකු දූෂ්‍ය කර මරාදැමුවේ යැයි සැකපිට කහවත්ත පොලිසිය විසින් 29 හැවිරිදි තරුණයකු අත්අඩංගුවට ගනු ලැබීය.ඝාතයට ලක්වූ කාන්තාවන් තිදෙනාම අවුරුදු 55 ඉක්මවූ අය බව පොලිසිය කියයි.මාස තුනක පමණ කාලයකදී වරින් වර සැකකරු විසින් මෙම ඝාතන සිදුකර තිබුණි. කහවත්ත ප්‍රදේශයේ නිවාසවල තනිවම ජීවත් වූ කාන්තාවන් ගැන කලින් සොයා බලා මෙම පුද්ගලයා සැලසුම්සහගතව ඔවුන් මරා දමා ඇතැයි කහවත්ත පොලිසියේ ස්ථානාධිපති රෝෂාන් අලුත්ගමගේ මහතා පැවැසීය. එක් කාන්තාවක් දූෂ්‍ය කරළ මරාදමා ඇති අතර අනෙක් කාන්තාවන් දෙදෙනා මරාදැමීමෙන් පසුව දූෂ්‍ය කර ඇතැයි පරීක්ෂණවලදී අනාවරණය වී තිබේ.කහවත්ත පොලිසිය පරීක්ෂණ සිදුකරයි..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>27</day>
    </date>
    <link>http://www.dinamina.lk/2011/01/27/_art.asp?fn=n11012714</link>
    <topic>විහාරාධිපති ළැඟුම් ගෙට දමාපන්සලේ භාණ්ඩ සොරාගෙන</topic>
    <author>ආරියපාල වංශතිලක – කුරුණෑගල මධ්‍යම විශේෂ</author>
    <content>නිකවැරටිය නියදවනේ විහාරස්ථානයේ විහාරාධිපති සහ සාමනේර හිමිනම ළැගුම් ගෙට දමා හිර කොට ඇත්දළ කරඩු 03ක්, කිරිගරුඬ බුදු පිළිම 02ක්, දඹ රන් පිළිමයක්, ලෝකඩ පිළිම 04ක්, මකර තොරණක් ඇතුළු තවත් වටිනා භාණ්ඩ රැසක් පෙරේදා (24) සවස 3.00 ට පමණ පැහැරගෙන ගොස් ඇති බැව් නිකවැරටිය පොලිසියට පැමිණිලි කර ඇත.පොලිස් ඇඳුමෙන් සැරසී වෑන් රියකින් පැමිණි මොවුන් “ඔවුන් පොලිසියෙන්” කියා විහාරස්ථානයට ඇතුළුවී ඇත.විහාරාධිපති බැහැදැකීමට පැමිණ සිටි උන්වහන්සේගේ මව සහ සොහොයුරා ද තවත් කාමරයකට දමා දොර වසා මවගේ කණකර ආභරණද පැහැරගෙන ගොස් ඇති බැව් මේ පිළිබඳව පරීක්‍ෂණ කටයුතු මෙහෙයවන නිකවැරටිය පොලිස්ථානාධිපති විදානපතිරණ මහතා පවසයි. සැකකරුවන් අත්අඩංගුවට ගැනීම සඳහා විශේෂ පොලිස් මෙහෙයුමක් ක්‍රියාත්මක කොට ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>27</day>
    </date>
    <link>http://www.dinamina.lk/2011/01/27/_art.asp?fn=r1101271</link>
    <topic>බොරලැස්ගමුව දෙපා ඇළ පවිත්‍ර කර නෑ: ගැටලු රැසක්</topic>
    <author>කැස්බෑව සංචාරක - ධර්මසිරි සුරවීර</author>
    <content>බොරලැස්ගමුව නගරයේ වැසි ජලය හා වෙළෙඳ ආයතනවලින් මුදා හරිනු ලබන අපවිත්‍ර ජලය බැස යන කොළඹ හොරණ පාරේ පිළියන්දල දෙසට ඇති කාණුවල ජලය ගලා බසින දෙපා ඇළ අපවිත්‍රව ජරාවාස වී අපද්‍රව්‍ය තැන්පත්වීමෙන් මදුරුවන් බෝවීම අවට ජනතාවගේ සෞඛ්‍යයට බලවත් තර්ජනයක් වී ඇත.මේ කාණු පද්ධතිය හා දෙපා ඇළ බොහෝ කලකින් ශුද්ධ පවිත්‍ර නොකිරීම නිසා මේ තත්ත්වය උදා වී ඇත. එම නිසා කාණු පද්ධතිය හා දෙපා ඇළ ශුද්ධ පවිත්‍ර කර ජලය බැසයාමට සලස්වන ලෙස එම ජනතාව බලධාරීන්ගෙන් ඉල්ලා සිටිති.තුසිත අල්විස් මහතා - කාණු වල හා දෙපා ඇළේ අපද්‍රව්‍ය සමග ජලය පිරිලා. ජලය බැස යන්නේ නැහැ. එනිසා මදුරුවෝ එමටයි. අපට රෑට නින්දක් නැහැ. නගර සභාවට කොපමණ කිව්වත් පලක් නැහැ.වැසි දිනවලට මේ කාණු ජලයෙන් පිරිලා. අපේ ගෙවල් අඩි 2 - 3ක් උසට වැසි ජලයෙන් යටවෙනවා. එවිට අපි රෑට නිදාගන්නේ මේස උඩයි.දෙපා ඇළ එදා අඩි 6ක් පමණ පළලයි. අද අඩි 3කට වඩා පළල නැහැ. මිනිසුන් ඇළ ගොඩකරලා ගෙවල් හදලා. එක කාණුවක්වත් ශුද්ධ කරන්න නගර සභාව පැමිණිියේ නැහැ.බොරලැස්ගමුව නගර සභාවේ හිටපු නාගරික මන්ත්‍රීවරයකු වන මර්වින් නන්දසිරි පෙරේරා මහතා - දෙපා ඇළ සංවර්ධනය විය යුතුයි. එහෙත් කාලයක පටන් සංවර්ධනයක් වූූයේ නැහැ.නගර සභාව දෙපා ඇළ සංවර්ධනය කිරීමට කිහිප අවස්ථාවකදීම උත්සාහ කළා. යම් යම් අවහිරතා නිසා සංවර්ධනය කිරීමට නොහැකි වුණා.දෙපා ඇළ ආසන්නයේම ආයතනයක් පවත්වාගෙන යනවා. එම ආයතනය මේ ඇළ හරහා පාලමක් ඉදිකරගෙන තිබෙනවා. මේ පාලම එම ඇළ ශුද්ධ පවිත්‍ර කිරීමට විශාල බාධාවක්. මේ දෙපා ඇළේ ජලය නොබසින ප්‍රශ්නය තිබෙන්නේ ඔය කොටසේයි. මෙය මාර්ග සංවර්ධන අධිකාරිය විසින් කළ යුතු කාර්යයක්..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>27</day>
    </date>
    <link>http://www.dinamina.lk/2011/01/27/_art.asp?fn=r1101272</link>
    <topic>මාරක අපලය දුරු කරන්නපවුම් 1 1/2ක මුදුව දීලා</topic>
    <author>කළුතර මධ්‍යම සමූහ</author>
    <content>මාරක අපලයක් දුරු කිරීමට ශාන්ති කර්මයකට නිවෙසට ආ ශාස්ත්‍රකාරියකට පවුම් 1 1/2ක් බැරැති රන් මුදුවක් දුන් කාන්තාවක් පිළිබඳව දකුණු කළුතර පොලිසියෙන් වාර්තාවේ.නෝනාට මාරක අපලයක් තියෙනවා. ළඟදීම මැරෙනවා’ යැයි නිවසට ශාස්ත්‍ර කියමින් ආ ශාස්ත්‍රකාරිය කීමෙන් පසුව ගෙහිමි කත කළබල වූවාය.බය වෙන්න එපා නෝනා. ග්‍රහ අපල දුරු වෙන්නත් වැඩ තියෙනවානේ. පවුම් 1 1/2ක රත්තරන් කෑල්ලක් මතුරලා පැළඳ ගත්තාම හරි යැයි නැවත ශාස්ත්‍රකාරිය කීමෙන් පසුව ඇය සැනසුම් සුසුමක් හෙලුවාය.ඒ අනුව නිවසේ තිබූ පවුම් 1 1/2ක් බැරැති රන් මුදුව ගෙන ගොස් ශාස්ත්‍රකාරියට දුන්නාය.ඒක මෙහෙම කරන්න බැහැ. මල් බුලත් තට්ටුවක තියල දහස් වාරයක් ජීවම් කරන්න ඕනෑ. එතකොටයි බල වන්නේ... මම මේක නෝනාට ජීවම් කරලා ගෙනත් දෙන්නම්.ශාස්ත්‍රකාරිය විශ්වාස කළ ගෙහිමි කාන්තාව ඇයට රන් මුදුව සම¼ඟ මුදල් ද දී පිටත් කළාය.සවස් වනතුරුත් ශාස්ත්‍රකාරිය නොපැමිණි විට ඇය කලබල වූවාය. රාත්‍රියේ සැමියාට සිද්ධිය විස්තර කළාය.පසු දින ඇය දකුණු කළුතර පොලිසියට පැමිණි විට ශාස්ත්‍රකාරිය හඳුනනවාදැයි පොලිස් නිලධාරින් ඇයගෙන් විමසූ විට ‘නැහැ’ යැයි කීවේ කඳුළු සලමිණි..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>27</day>
    </date>
    <link>http://www.dinamina.lk/2011/01/27/_art.asp?fn=r1101273</link>
    <topic>නාගොඩ ඇළ මාර්ගරැසක් සංවර්ධනයට</topic>
    <author>නාගොඩ විශේෂ එන්. විජේරත්න</author>
    <content>නාගොඩ ගොවිජන සේවා බල ප්‍රදේශයේ ලොකු කුඩා අතුරු ඇළ මාර්ග රැසක් දශක කීපයකට පසුව සංවර්ධනය කර ඇත.කළුතර දිස්ත්‍රික් සහකාර ගොවිජන සංවර්ධන කොමසාරිස් ඒ. එම්. ආරිෆ් මහතාගේ මැදිහත්වීම මත ඊට අවශ්‍ය්‍ය මූල්‍ය ප්‍රතිපාදන ගොවිජන සංවර්ධන දෙපාර්තමේන්තුවෙන් ලබාදී තිබේ.ඒ අනුව අගාරේ ඇළ, බෝගහඋඩමුල්ල ඇළ, වරදිගහවෙල ඇළ, බඩල්වෙල ඇළ, කිතුලාව ඇළ යන අතුරු ඇළ මාර්ග ප්‍රතිසංස්කරණය වීමත් සමඟ වසර 25 ක් 30 ක් තිස්සේ පුරන්ව ගිය කුඹුරු යාය අස්වැද්දීමට අවස්ථාව උදාවී තිබේ.වැසි ජලය බැස යන ආකාරයට මේ අතුරු ඇළ මාර්ග සංවර්ධනය කර දීමත්, අඛණ්ඩව රජය මගින් වගාවට අවශ්‍ය පොහොර සහනාධාරය ලබාදීමත් හා සහල් මිල ඉහළ යාමත් සමඟ ගොවීන් දශක කීපයක් පුරන්ව තිබූ කුඹුරු යායන් අස්වැද්දීමට පියවර ගෙන ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>27</day>
    </date>
    <link>http://www.dinamina.lk/2011/01/27/_art.asp?fn=r1101274</link>
    <topic>අඟුරුවාතොට–මදුරාවල වැලිතොටුපළවලකුලීකරුවන්ගේ රැකියා අහිමි වෙලා</topic>
    <author>බුලත්සිංහල විශේෂ මිල්ටන් ධර්මසිංහ</author>
    <content>අඟුරුවාතොට, මදුරාවල ප්‍රාදේශීය ලේකම් කොට්ඨාසයේ කළු ගඟ ආශි‍්‍රතව වැලිගොඩ දමමින් ජීවත්වන දුප්පත් කම්කරුවෝ 250ක් පමණ තම කුලී රැකියා අහිමිවීමෙන් ඉමහත් ආර්ථික අසහනයකට පත්ව සිටිති.මෙසේ අසහනයට පත්ව සිටින්නේ ඉළිඹ, කඳන, වේරවත්ත, මදුරාවල, අඟුරුවාතොට, මාබෝගොඩ යන ප්‍රදේශයන්හි වැලි තොටුපළවල කුලියට සේවය කරන කම්කරුවන් ය. මේ පිළිබඳව මදුරාවල වැලි මංකඩ හිමියන්ගේ සංගමයෙන් විමසූ විට දැන ගන්නට ලැබුණේ පරිසර අධිකාරියේ නියෝගය අනුව වැලි බෝට්ටුවක් සඳහා සේවය කළ යුතු කම්කරුවන්ගේ සංඛ්‍යාව 3,4 දක්වා අඩුකිරීමයි. මේ නිසා කම්කරුවන් 8ක් හෝ 10 වැඩකළ ස්ථානයේ සංඛ්‍යාව අඩකින් අඩුකිරීම නිසා ඔවුන්ගේ රැකියා අහිමි වී ඇති බවයි.වැලි ගොඩ දැමීමේ තොටුපළක් පවත්වාගෙන යන මදුරාවල වැලි මංකඩ හිමියන්ගේ සංගමයේ ලේකම් ලසන්ත දේවපි‍්‍රය මහතා පවසා සිටින්නේ වැලි තොටුපළක් පවත්වාගෙන යන්නේ ඉතා දුෂ්කරතා මධ්‍යයේ බවයි. ඒ මහතා මෙසේ ද සඳහන් කරයි.මේ ප්‍රදේශයේ වැලි තොටුපළ 75 ක් පමණ තිබෙනවා. එක් බෝට්ටුවක් සඳහා වසරකට රු.65,000 ක පමණ මුදලක් විවිධ බදු සඳහා ගෙවනවා. වැලි ගැනීමට අවසර ඇත්තේ සඳුදා, බදාදා හා සිකුරාදා දිනවල පමණයි. යම් ලෙසකින් මේ දිනයන් රජයේ නිවාඩු දිනයක් වේ නම් වැලි ගොඩදැමීම කරන්න බෑ. අපේ සංගමය බලධාරීන්ගෙන් ඉල්ලා සිටින්නේ මේ දිනයත් නිවාඩු දිනයක් වුවහොත් එම දිනයේ වැලි ගොඩදැමීමටත් වැලි බෝට්ටුවක සේවය සඳහා කම්කරුවන් අට දෙනෙකු යෙදවීමට ඉඩ ලබාදෙන ලෙසයි.වත්මන් නීතිය යටතේ තොටුපළක කම්කරුවන් 4 දෙනකුට වැඩියෙන් සිටියහොත් පරිසර පොලිස් නිලධාරීන් පැමිණ, ඒ අය අමුඩය පිටින්ම පොලීසියට ගෙන ගොස් උසාවියට ඉදිරිපත් කරනවා.වැලි ව්‍යාපාරික හේමපාල පෙරේරා මහතා :- අපිට වැඩ කරන්න සතියකට දින 3ක් අවසර දී තිබෙනවා. ගඟේ එදිනෙදා තත්ත්වය අනුව අවුරුද්දකට දින 60ක් වත් නියම ලෙස වැලි ගොඩදා ගන්න බෑ. දිනකට ගොඩදැමිය හැක්කේ වැලි කියුබ් 3ක් පමණයි. ව්‍යාපාරය කරගෙන යන්නේ අමාරුවෙන්. දැනටමත් බොහෝ දෙනෙක් වැලි ගොඩදැමීමේ ව්‍යාපාරය නතර කරලා. ඊට හේතුව තමයි කිසියම් වරදකට පොලිසියට අසු වී වැරැදි කරු වුවහොත් දඩය ගෙවා ගන්න බැරි නිසා.ජයලත් සේනාධීර මහතා :-වැලි රස්සාව කිරීමෙන් අපි අවුරුදු ගණනාවක් ජීවත් වෙනවා. අද ඒ රස්සාව කිරීමට නොහැකි තත්ත්වයක් උදාවෙලා..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>27</day>
    </date>
    <link>http://www.dinamina.lk/2011/01/27/_art.asp?fn=r1101275</link>
    <topic>දරුවන්ට ලැබෙන ත්‍රිපෝෂහිතවතුන්ට බෙදා දෙනවාලු</topic>
    <author>නිට්ටඹුව සමූහ ජෙනට් ජයසිංහ</author>
    <content>මිනුවන්ගොඩ ප්‍රාදේශීය ලේකම් කොට්ඨාසයේ 136 / 1 ග්‍රාම සේවා වසමේ තම්මිට ප්‍රදේශයේ පැවැත්වෙන මවු සායනයේදී අඩු බර දරුවන් සඳහා ලබාදීමට රජයෙන් නිකුත් කරන ත්‍රිපෝෂ බෙදා දීමේදී අසාධාරණකම් සිදුවන බවට මවුවරු මැසිවිලි නගති.සමහර අඩුබර දරුවන්ට ත්‍රිපෝෂ සලාකය නියමිත ප්‍රමාණයට නොලැබෙන අතර ඒවා මවු සායනය පවත්වන බලධාරීන්ගේ ඥාාති මිත්‍රාදීන් අතර බෙදීයෑමෙන් මේ අසාධාරණය සිදුවන හෙයින් මේ පිළිබඳව විශේෂ අවධානය යොමුකර සාධාරණය ඉටු කර දෙන ලෙසට ඔවුහු වගකිවයුත්තන්ගෙන් ඉල්ලා සිටිති..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>27</day>
    </date>
    <link>http://www.dinamina.lk/2011/01/27/_art.asp?fn=r1101276</link>
    <topic>විවාහ-උප්පැන්න සහතිකපරිගණක ගතකිරීමේ ව්‍යාපෘතියක්</topic>
    <author>කෑගල්ල දිස්ත්‍රික් සමූහ කෑගල්ල සමූහ සහ සබරගමුව සමූහ</author>
    <content>ජනතාවට මෙත් සිතින් කටයුතු කර ඔහුට හොඳ සේවයක් ලබාදීම රාජ්‍ය නිලධාරියා සතු වගකීමක් බව රාජ්‍ය පරිපාලන ඇමැති ජෝන් සෙනෙවිරත්න මහතා පැවැසීය.ඒ මහතා එසේ ප්‍රකාශ කළේ කෑගල්ල දිස්ත්‍රික් ලේකම් කාර්යාලයේ ආරම්භ කළ උප්පැන්න, විවාහ, මරණ සහතික පරිගණක ගත කිරීමේ ව්‍යාපෘතිය ඇරැඹීමේ අවස්ථාවට සහභාගී වෙමිනි.තවදුරටත් කථා කළ ඇමැති ජෝන් සෙනෙවිරත්න මහතා මෙසේ ද පැවැසී ය. අද සිට කෑගල්ලේ ජනතාවට විනාඩි දෙක තුනක් ඇතුළත විවාහ, මරණ, උප්පැන්න සහතික වල පිටපත් ලබා ගැනීමට හැකිවෙනවා. වැඩිකලක් යන්නට පෙර මේ ව්‍යාපෘතිය ලංකාව පුරාම ආරම්භ කරනවා.පෞද්ගලික අංශය අද කාර්යක්ෂමයි. ඒකට පිළිතුරක් තමයි මේ ව්‍යාපෘතිය. උතුරු නැඟෙනහිර ජනතාවටත් මේ සේවය ලැබිලා තියනවා. අද රට හැම පැත්තෙන්ම දියුණු වෙලා තියනවා. ඒ නිසා රාජ්‍ය නිලධාරියා මහජනතාවට සමීපව වැඩ කළ යුතුයි. අපි ජනතා පඩි ලබන අය. අපිට හැම දෙයක්ම ලැබෙන්නේ ජනතාව නිසා. අපි ජනතාවට සේවය කිරීමට බැඳී සිටිනවා. මෙම තොරතුරු තාක්ෂණය කෑගල්ලට හඳුන්වා දුන්නේ රංජිත් සියඹලාපිටිය ඇමැතිතුමයි.විදුලි සංදේශ හා තොරතුරු තාක්ෂණ ඇමැති රංජිත් සියඹලාපිටිය මහතා - පොදු ජනතාව තුළ තාක්ෂණ භාවිතය අඩුයි. ඒ නිසා 2016 වනවිට මේ ශිල්පය සියලු ජනතාව අතරට පත් වෙනවා.මොනරාගල වැනි ප්‍රදේශය පුරා මේ තාක්ෂණය අද දියුණු වෙලා උපාධිධාරින්ට හැම භාෂාවක් තුළින්ම පල නෙළා ගැනීමට මෙයින් හැකි වෙනවා. ඉදිරියේදී ප්‍රාදේශීය ලේකම්වරයාට කුඩා කාමරයක් තුළ සිට සියලු ජනතාවට සේවවාන් කරන්න හැකිවෙනවා.සබරගමුව ප්‍රධාන ඇමැති මහීපාල හේරත් මහතා ද කතා කළේ ය..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>27</day>
    </date>
    <link>http://www.dinamina.lk/2011/01/27/_art.asp?fn=s1101271</link>
    <topic>ශ්‍රී ලංකා කොදෙව් එක්දින තරගමාලාව එස්. එස්. සී පිටියට ගෙන යයි</topic>
    <author>ෆවුස් මොහොමඩ්</author>
    <content>ශ්‍රී ලංකා කණ්ඩායම හා කොදෙව් කණ්ඩායම අතර 31 දා ආරම්භ වන තරග 3කින් සමන්විත එක්දින තරගාවලිය එස්. එස්. සී පිටියේ දිවා තරග ලෙස පවත්වනු ලබන බව ශ්‍රී ලංකා ක්‍රිකට් ආයතනය ප්‍රකාශ කෙළේ ය.31 දා පැවැත්වෙන පළමු එක්දින තරගය හම්බන්තොට මහින්ද රාජපක්ෂ ජාත්‍යන්තර ක්‍රීඩාංගණයේත් පෙබරවාරි 4 සහ 6 වැනිදා පැවැත්වෙන දෙවැනි හා තුන්වැනි එක්දින තරග ආර්. පේ‍්‍රමදාස ජාත්‍යන්තර ක්‍රීඩාංගණයේත් දිවා රාත්‍රී තරග ලෙස පැවැත්වීමට මීට පෙර සැලැසුම් කර තිබිණි. ලෝක කුසලාන තරගමාලාවේ තරග පැවැත්වෙන ක්‍රීඩාංගණ මේ වන විට ජගත් ක්‍රිකට් කවුන්සිලයට භාර දී තිබෙන අතර අයි. සී. සී නීතිය අනුව ඒ ක්‍රීඩාංගණවල පුහුණුවීම් කටයුතු හැරුණු විට තරග පැවැත්වීමට කිසිදු ඉඩකඩක් නොමැත.ලෝක කුසලාන තරගමාලාව සඳහා වෙන් කළ ක්‍රීඩාංගණවල වෙනත් තරග නොපැවැත්විය යුතුª බවට අයි. සී. සී ය කළ දැනුම් දීම අනුව ශ්‍රී ලංකා කොදෙව් එක්දින තරග මාලාව එස්. එස්. සී පිටියේ පැවැත්වීමට කටයුතු යෙදූ බව ශ්‍රී ලංකා ක්‍රිකට් ආයතනය නිවේදනයක් නිකුත් කරමින් කියා සිටියි.තරග 5 කින් සමන්විත තරගාවලියක් ලෙස පසුගිය නොවැම්බර් මාසයේ පැවැත්වීමට තිබූ ශ්‍රී ලංකා කොදෙව් එක්දින තරගමාලාව ඒ වන විට රටෙහි පැවැති අයහපත් කාලගුණ තත්ත්වය මධ්‍යයේ ජනවාරි මාසයට කල් දැමීමට දෙරටෙහිම ක්‍රිකට් බලධාරීහු එකඟතාවයට පැමිණ තිබිණි..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>27</day>
    </date>
    <link>http://www.dinamina.lk/2011/01/27/_art.asp?fn=s11012713</link>
    <topic>අන්තර් පළාත් ක්‍රිකට් කිරුළ කඳුරටට</topic>
    <author>ජගත් ගුණවර්ධන</author>
    <content>ශ්‍රී ලංකා ක්‍රිකට් ආයතනය මෙහෙයවූ අන්තර් පළාත් එක්දින ක්‍රිකට් තරගමාලාවේ ඊයේ (26) ආර්. පේ‍්‍රමදාස ක්‍රීඩාංගණයේ පැවැති අවසන් මහා තරගයේදී කඳුරට පිලට ලකුණු 53ක ජයක් හිමිවිය.කාසියේ වාසිය දිනූ කඳුරට පිල පළමුව පන්දුවට පහරදුන් අතර නියමිත ඕවර 50 තුළදී ඔවුන් කඩුලු 6ක් පමණක් දැවී ලකුණු 225 රැස් කළේය. නායක කුමාර සංගක්කාර ලකුණු 57ක් රැස් කළේය. යොහාන් ද සිල්වා 48, නුවන් කුලසේකර (නොදැවී) 30, චාමර කපුගෙදර 28ක් හා ෆර්වේෂ් මහරුෆ් (නොදැවී) ලකුණු 24ක් රැස්කළහ.පන්දු යැවීම සඳහා බස්නාහිර පිලේ ක්‍රීඩකයන් 7 දෙනෙකු යෙදවූ අතර, තිසර පෙරේරා ලකුණු 42කට කඩුලු 2ක් ද, චමින්ද වාස්, ලසිත් මාලිංග, සජීව වීරකෝන් කඩුලු 1 බැගින් දවාගත්හ.පිළිතුරු ඉනිම ක්‍රීඩා කළ බස්නාහිර පළාත් පිලට ඕවර 41.3 කදී සියලු දෙනා දැවී ලබාගත හැකිවූයේ ලකුණු 172 කි.බස්නාහිර පිල වෙනුවෙන් නායක තිලකරත්න ඩිල්ෂාන් ලකුණු 67ක් ද රොෂේන් සිල්වා ලකුණු 31ක් ද රැස් කළහ. සෙසු ක්‍රීඩකයනට ලකුණු අතරට පැමිණීමට කඳුරට ක්‍රීඩකයෝ ඉඩලබා නුදුන්හ. යොහාන් බොරලැස්ස දක්‍ෂ පන්දු යැවීමක නිරතවෙමින් ලකුණූ 30කට කඩුලු 4ක් ද ෆර්වේෂ් මහරූෆ් ලකුණු 47කට කඩුලු 2ක් ද මුත්තයියා මුරලිදරන් ලකුණු 18කට කඩුලු 2ක් ද බිඳ හෙළීය..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>27</day>
    </date>
    <link>http://www.dinamina.lk/2011/01/27/_art.asp?fn=s11012714</link>
    <topic>එංගලන්තයට ලකුණු 21ක ජයක්</topic>
    <author/>
    <content>ඇඩිලේඩ්හි පැවැත්වූ එංගලන්තය හා ඔස්ට්‍රේලියාව අතර පැවැති 4 වන එක්දින තරගයේදී ලකුණු 21ක ජයක් වාර්තා කිරීමට එංගලන්ත ක්‍රිකට් කණ්ඩායමට හැකිවිය.කාසියේ වාසිය දිනූ එංගලන්ත පිල පළමුව පන්දුවට පහරදුන් අතර, නියමිත ඕවර 50 තුළදී කඩුලු 8ක් දැවී ඔවුහු ලකුණු 299ක් රැස් කළහ.එංගලන්තය වෙනුවෙන් ජොනතන් ටොට් විශිෂ්ට පිතිහරඹයක නියැළෙමින් ලකුණු 102ක් ලබාගත්තේ පන්දු 126කට මුහුණදී හතරේ පහර 6ක් සමගිනි. මාට් ප්‍රයර් 67, මයිකල් යාඩි නොදැවී 39, පෝල් කොලිංවුඩ් 27, ඔයින් මෝගන් 24ක් ලෙස ලකුණු රැස්කළහ.පන්දු යැවීමේදී ඩේවිඩ් හසි ලකුණු 21 කට කඩුලු 4ක් ද ස්ටීවන් ස්මිත් ලකුණු 33කට කඩුලු 3ක් ද බිදහෙළීය.පිළිතුරු ඉනිම ක්‍රීඩා කළ ඔස්ට්‍රේලියා ඉනිම ලකුණු 278 කට සීමා විය. ඔවුන් ඕවර 50 තුළදී කඩුලු 7ක් දැවී රැස් කරගනු ලැබූවේ ලකුණු 278ක් පමණි.ෂේන් වොට්සන් 64, ස්ටීවන් ස්මිත් (නොදැවී) 46, කැමරන් වයිට් 44, බ්‍රෙට් ලී (නොදැවී) 39ක් ලෙස ලකුණු රැස් කළහ.පන්දු යැවීමේදී ජේම්ස් ඇන්ඩ්‍රසන් ලකුණු 57 කට කඩුලු 2ක් ද ජොනතන් ටොට් ලකුණු 31 කට කඩුලු 2ක් බිඳ හෙලීය.තරග 7කින් සමන්විත මේ තරග මාලාවේ 3 – 1 ක් ලෙස ඔස්ට්‍රේලියාව පෙරමුණේ පසුවේ. මීළග තරගය 30 වැනිදා බ්‍රිස්බේන් හිදී පැවැත්වේ..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>27</day>
    </date>
    <link>http://www.dinamina.lk/2011/01/27/_art.asp?fn=s1101272</link>
    <topic>ක්ලිජස්ටර්ස් අවසන් පූර්ව වටයට</topic>
    <author>මෙල්බෝර්න් (ඒ. එෆ්. පී.)</author>
    <content>ග්‍රෑන්ඩ් ස්ලෑම් ටෙනිස් කිරුළු 3 කට හිමිකම් කියන බෙල්ජියමේ කිම් ක්ලිජස්ටර්ස් පෝලන්ත ක්‍රීඩිකා ඇග්නියෙස්කා රැඩ්වන්ස්කා ලකුණු 6 – 3 ක් සහ 7 – 6 ක් ලෙස පරාජයට පත් කරමින් හයවැනි වරටත් ඔස්ට්‍රේලියානු විවෘත ටෙනිස් සූරතාවලියේ අවසන් පූර්ව වටයට පිවිසීමට සමත් වූවාය.මේ අතර ජගත් ටෙනිස් ශ්‍රේණිගත කිරීම්වල දෙවැනි ස්ථානයේ පසුවන රුසියාවේ වීරා වොගරීවා, චෙක් රාජ්‍යයේ පෙට්‍රා ක්විටෝවා ලකුණු 6 – 2 ක් සහ 6 – 4 ක් ලෙස පරදවමින් මේ තරගාවලියේ අවසන් පූර්ව වටයට පිවිසියාය. අවසන් පූර්ව වටයේදී ක්ලජස්ටර්ස් හා තරග වැදීමට වොගරීවාට සිදුවනු ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>27</day>
    </date>
    <link>http://www.dinamina.lk/2011/01/27/_art.asp?fn=s1101273</link>
    <topic>හොලිෆීල්ඩ්ගේ තරගයතීරණයක් නැතිව අවසන්</topic>
    <author>වර්ජනියාව (ඒ. එෆ්. පී)</author>
    <content>සිවු වතාවකදීම ලෝක හෙව්වේට් කිරුළ දිනූ ඉවන්ඩර් හොලිෆීල්ඩ් සහ ෂර්මන් විලියම්ස් අතර පැවැති බොක්සිං තරගය වට 3 කින් පසුව තීරණයක් නොමැතිව නිමාවට පත්විය.48 හැවිරිදි හොලිෆීල්ඩ් තුන්වැනි වටයට පිවිසියේ දෙවැනි වටයේදී ඔහුගේ වම් ඇසට ඉහළින් සිදුවූ පිපිරීමෙන් සිදුවූ තුවාලය ද සහිතවය.තුන්වැනි වටයේදී විලියම්ස්ගේ තවත් ප්‍රබල ප්‍රහාරයන් කීපයකට හොලිෆීල්ඩ් ගොදුරුවූ අතර, තුන්වැනි වටය අවසානයේදී තරග තීරක ඇමතූ හොලිෆීල්ඩ් පවසා සිටියේ ඔහුට පෙනීමේ දුර්වලතාවයක් ඇතිවී තිබෙන බවය. මේ හේතුවෙන් තරගය නතර කිරීමට විනිසුරු තීරණය කළේය.“විලියම්ස් ඔහුට රිසි පරිදි ක්‍රීඩාවේ නිරත වුණා. ඔහුට අවශ්‍ය වූයේ කුමක්දැයි මට අවබෝධ වී තිබුණා.” හොලිෆීල්ඩ් පැවැසීය.38 හැවිරිදි බහමා ක්‍රීඩකයකු වන විලියම්ස් සමඟ තරගය යළි පැවැත්වීමේ අදහසක් තවම නොමැති බව හොලිෆීල්ඩ් සඳහන් කළේය..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>27</day>
    </date>
    <link>http://www.dinamina.lk/2011/01/27/_art.asp?fn=s1101274</link>
    <topic>ඔස්ට්‍රේලියාව හා ජපානය අවසන් තරගයට</topic>
    <author/>
    <content>ආසියානු පාපන්දු සූරතාව තෙවරක් අත්කර ගත් ජපානය, ගෝල් 3 – 0 ක් ලෙස සිය සදාතනික ප්‍රතිවාදී දකුණු කොරියාව අවසන් පූර්ව වටයේදී පරාජයට පත් කරමින් මෙවර තරගමාලාවේ අවසන් මහා තරගයට සුදුසුකම් ලැබීමට සමත් විය.තරගයේ නියමිත කාල සීමාව තුළ ගෝල 2 බැගින් වාර්තා කිරීමට දෙපිලම සමත් වූ බැවින් දඬුවම් පහර මගින් තරගයේ ජය පරාජය තීන්දු කිරීමට සිදුවිය.අල් ගරාෆා ක්‍රීඩාංගණයේදී ක්‍රීඩා ලෝලීහු 16 ,000ක් ඉදිරියේ පැවැති මේ තරගයේදී තීරණාත්මක ගෝලය වාර්තා කරනු ලැබුවේ යසුයුකි කොගෝ විසිනි. මේ අතර උස්බෙකිස්තානය සමඟ පැවැති අවසන් පූර්ව තරගයේදී ගෝල 6 –0 ක ජයක් ලැබූ ඔස්ට්‍රේලියාව පළමු වතාවට ආසියානු පාපන්දු සූරතාවලියක අවසන් මහා තරගයට සුදුසුකම් ලබා ගැනීමට සමත් විය. පළමු වතාවට ආසියානු කුසලාන පාපන්දු සූරතාවලියේ අවසන් පූර්ව වටයට පිවිසි උස්බෙකිස්තානය හෙට තරගාවලියේ තුන්වැනි ස්ථානය අත්කර ගැනීමේ අරමුණින් දකුණු අපි‍්‍රකාව සමඟ තරග වැදීමට නියමිතය.අවසන් මහා තරගයට පිවිසි කණ්ඩායම් 2 මෙන්ම තුන්වැනි ස්ථානය ලබා ගන්නා කණ්ඩායමද 2015 වසරේ ඔස්ට්‍රේලියාවේ පැවැත්වෙන තරගාවලිය සඳහා සුදුසුකම් ලබනු ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>27</day>
    </date>
    <link>http://www.dinamina.lk/2011/01/27/_art.asp?fn=s1101275</link>
    <topic>අන්තර් සමාජ ප්‍රීමියර් ලීග්තුන්දින ක්‍රිකට් තරගමාලාව 3දා සිට</topic>
    <author>ෆවුස් මොහොමඩ්</author>
    <content>ශ්‍රී ලංකා ක්‍රිකට් ආයතනය මෙහෙයවනු ලබන අන්තර් සමාජ ප්‍රීමියර් ලීග් තුන්දින තරගාවලිය පෙබරවාරි 3 වැනිදා ආරම්භ වේ.මේ තරගාවලියේ ‘ඒ’ කොටසට ක්‍රීඩා සමාජ 11ක් තරග වදින අතර ‘බී’ කොටස යටතේ ක්‍රීඩා සමාජ 10ක් තරග වදිති.හලාවත මේරියන්ස්, එන්. සී. සී. කෝල්ට්ස්, එස්. එස්. සී. බදුරලිය, ද්‍රවිඩ සංගම් පිල, බ්ලුම්ෆීල්ඩ්, රාගම ක්‍රී. ස, සරසන්ස්, සී. සී. සී සහ ලන්කන් ක්‍රීඩා සමාජය ‘ඒ’ කොටස යටතේ තරග වදින අතර සීදුව රද්දොළුව ක්‍රී. ස, නාවික හමුදාව, පාණදුර, බී. ආර්. සී. සිංහ පොලිසිය, ගුවන් හමුදාව, යුද හමුදාව, මුවර්ස් සහ අන්තෝනියන් ක්‍රීඩා සමාජය ‘බී’ කොටස යටතේ තරග වදිති.සුගිය වසරේ ප්‍රීමියර් ලීග් තරගමාලාවේ ‘ඒ’ කාණ්ඩයේ සූරතාව හිමිකර ගනු ලැබුවේ හලාවත මේරියන්ස් කණ්ඩායම විසිනි.ඔවුහු පසුගිය තරගමාලාවේ තරග 11කදී ජයග්‍රහණ 4ක් වාර්තා කර ගත් අතර සෙසු තරග 7 ජය පරාජයෙන් තොරව නිවාමට පත් විය.එන්. සී. සී. කණ්ඩායම තරග 11ක ජයග්‍රහණ 5ක් ලබා ගත්තේ ය. පසුගිය තරගමාලාවේ අපරාජිත කණ්ඩායම් වූයේ හලාවත මේරියන්ස්, එන්. සී. සී සහ එස්. එස්. සී කණ්ඩායම් ය.පසුගිය තරගමාලාවේ ‘බී’ කාණ්ඩයේ සූරතාව ලන්කන් ක්‍රීඩා සමාජයට හිමි විය. ඔවුහු තරග 9 කින් ජයග්‍රහණ 4ක් වාර්තා කළ අතර සෙසු තරග 5 ජය පරාජයෙන් තොරව නිමාවට පත් විය. දෙවැනි ස්ථානයට පත් සීදුව රද්දොළුව ක්‍රිකට් සමාජය ද තරග 9 කදී ජයග්‍රහණ 4ක් ලබාගත් අතර සෙසු තරග ජය පරාජයෙන් තොරව නිමාවට පත් විය. පසුගිය තරගමාලාවේ ‘බී’ කාණ්ඩයේ අපරාජිත කණ්ඩායම් වූයේ ද ලන්කන් සහ සීදුව රද්දොළුව ක්‍රිකට් සමාජයයි.ලන්කන් ක්‍රීඩා සමාජය මෙවර ‘ඒ’ කාණ්ඩයට පැමිණීමට සමත් විය.පෙබරවාරි 3 වැනිදා ආරම්භ වන මේ තරගමාලාවේ ‘ඒ’ කාණ්ඩයේ තරග මැයි මස 8 වැනිදා නිමාවට පත්වන අතර පෙබරවාරි 18 වැනිදා ඇරැඹෙන ‘බී’ කාණ්ඩයේ තරග නිමාවට පත් වන්නේ අපේ‍්‍රල් 24 වැනිදා ය..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>27</day>
    </date>
    <link>http://www.dinamina.lk/2011/01/27/_art.asp?fn=s1101276</link>
    <topic>තහනම නොතකා ආමිර් පකිස්තානයේ ක්‍රිකට් බිමට පිවිසෙයි</topic>
    <author/>
    <content>තරග තහනමකට ලක්වී සිටින පකිස්තානු ක්‍රීඩක මොහොමඩ් අමීර් එරට දේශීය ක්‍රිකට් තරගවලට සහභාගිවීම සම්බන්ධව කරුණු ඉදිරිපත් කරන ලෙස ජාත්‍යන්තර ක්‍රිකට් කවුන්සිලය මගින් පකිස්තානු ක්‍රිකට් පාලක මණ්ඩලයෙන් ඉල්ලා සිටියි. 18 හැවිරිදි ආමිර් සමඟ එල්මට් බඩ් සහ මොහොමඩ් ආසිෆ් මුදලට තරග පාවා දීමේ චෝදනා හේතුවෙන් තාවකාලික තරග තහනමකට ලක්වී සිටිති. මේ තහනම අනුව ඉහත කී ක්‍රීඩකයන්ට කිසිදු ආකාරයේ හෝ ක්‍රිකට් තරගයකට සහභාගි විය නොහැක.නමුත් එරට දේශීය ක්‍රිකට් බිමට පිවිසි අමීර් පකිස්තාන යුද හමුදා පිල නියෝජනය කරමින් රාවල්පින්ඩි පිල සමඟ තරගයකට සහභාගි වී ඇත.මේ සම්බන්ධව පරීක්ෂණ කටයුතු ආරම්භ කළ බව පකිස්තාන ක්‍රිකට් පාලක මණ්ඩලයේ ප්‍රකාශක නදීම් සර්වාර් ඒ.එෆ්.පී. පුවත් සේවයට පැවැසීය..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>27</day>
    </date>
    <link>http://www.dinamina.lk/2011/01/27/_art.asp?fn=s1101277</link>
    <topic>මාතර සාන්ත තෝමස් විදුහලටඉනිමක සහ ලකුණු 170 ක දැවැන්ත ජයක්</topic>
    <author>පි‍්‍රයාන් ද සිල්වාමාතර ක්‍රීඩා</author>
    <content>බලපිටිය රේවත විදුහල සමග පැවති වයස 19 න් පහළ මිත්‍ර ක්‍රිකට් තරගය ඉනිමක සහ ලකුණු 170 කින් ජය ගැනීමට මාතර සාන්ත තෝමස් විදුහල සමත් විය.පළමුව පන්දුවට පහර දීමට තීරණය කර ගත් රේවත පිල පන්දු වාර 26.3 කදී සියලු දෙනාම දැවී රැස්කළේ ලකුණු 60 ක් පමණි. නායක නිපුන් රංගන ලකුණු 12 කට කඩුලු තුනක් ද, රජින්ද පුංචිහේවා ලකුණු 15 කට කඩුලු දෙකක් ද, දවා ගත් අතර අවාසනාවන්ත දුවද්දි දැවී යාම් හතරකටම පිතිකරුවෝ ගොදුරු වූහ.සාන්ත තෝමස් පිල පන්දු වාර 81.1 කදී කඩුලු 9 කට ලකුණු 291 රැස්කර තම ඉනිම අත්හිටවූහ. ඉෂාන් කණිෂ්ක 68 ක් සහ අශාන් ඩිනුර රණසිංහ ලකුණු 64 ක් රැස්කර ගත්හ. මොවුන් දෙදෙනා හතරවෙනි කඩුල්ල සඳහා ලකුණු 118 ක සම්බන්ධතාවයක් ගොඩනඟා දුනි. පන්දු යැවීමේදී ඒ. ආර්. එම්. ඉන්සාෆ් 3/23 ක් ද, රේවත නායක ඩබ්ලිව්. එස්. එම්. ද සිල්වා 3/65 දක්‍ෂතා දැක්වූහ.රේවත පිලේ දෙවන ඉනිම ද ලකුණු 61 කට සීමා කිරීමට මොහොමඩ් ඉස්මත් (4/10), අශාන් රණසිංහ (3/9) හා නිපුන් රංගන (2/10) සමත් වූහ.රේවත විදුහල පළමු ඉනිම 60 (ඕවර 26.3) - ඒ. සී. එස්. මැන්දිස් 14, එච්. එස්. මධුරංග 14, නිපුන් රංගන 3/12, රජින්ද පුංචිහේවා 2/15සාන්ත තෝමස් පළමු ඉනිම 291/9 (ඕවර 81.1) - ඉෂාන් කණිෂ්ක 68, අශාන් රණසිංහ 64, ජයංග නිර්මාණ 55, අසංක ශි‍්‍රමාල් 30, රජින්ද පුංචිහේවා 25, ඒ. ආර්. එම්. ඉන්සාෆ් 3/23, ඩබ්ලිව්. එස්. එම්. ද සිල්වා 3/65රේවත විදුහල දෙවන ඉනිම 61 (ඕවර 28) - එන්. එන්. බී. මැන්දිස් 21, ඒ. ආර්. එම්. ඉන්සාෆ් 20, මොහොමඩ් ඉස්මත් 4/10, අශාන් රණසිංහ 3/9, නිපුන් රංගන 2/10.</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>27</day>
    </date>
    <link>http://www.dinamina.lk/2011/01/27/_art.asp?fn=s1101278</link>
    <topic>ශ්‍රී ලංකා-එංගලන්ත 19න් පහළඑක්දින තරගාවලිය හෙට ඇරැඹේ</topic>
    <author>ෆවුස් මොහොමඩ්</author>
    <content>සංචාරක එංගලන්ත 19න් පහළ කණ්ඩායම හා ශ්‍රී ලංකා 19න් පහළ කණ්ඩායම අතර පැවැත්වෙන තරග 5 කින් යුත් එක්දින තරගාවලිය හෙට (28) කෝල්ට්ස් පිටියේ දී ආරම්භ වේ.28 දා, 30 දා සහ පෙබරවාරි 1 දා පළමු තරග 3 කෝල්ටිස් පිටියේදීත් පෙබරවාරි 3 දා සිවුවැනි තරගය හා පෙබරවාරි 5 දා අවසන් තරගය එස්.එස්.සී. පිටියේදීත් පැවැත්වීමට නියමිතය.එංගලන්ත හා ශ්‍රී ලංකා 19 න් පහළ ක්‍රිකට් කණ්ඩායම් මේ දක්වා එක්දින තරග 31 කට තරග වැදී තිබෙන අතර ඉන් තරග 18 ක ජය ශ්‍රී ලංකාවට හිමි වී ඇත. එංගලන්තය තරග 11 ක් ජය ගැනීමට සමත් වී තිබේ. තරග 2 ක් ජය පැරදුමෙන් තොරව නිමාවට පත් වී ඇත.ශ්‍රී ලංකා - එංගලන්ත 19න් පහළ කණ්ඩායම් අතර අවසන් වරට එක්දින තරගාවලියක් පැවැත්වූයේ පසුගිය වසරේ අගෝස්තු මාසයේ දීය.එංගලන්තයේ පැවැති මේ තරගාවලිය තරග 2 – 2 ක් ලෙස ජය පරාජයෙන් තොරව නිමාවට පත්විය. හෙට ඇරැඹෙන එක්දින තරගාවලියේදී භානුක රාජපක්ෂ ශ්‍රී ලංකා කණ්ඩායමේ නායකත්වය දරන අතර ලුවිස් ග්‍රෙගරි එංගලන්ත පිලේ නායකයා ලෙස කටයුතු කරයි.ශ්‍රී ලංකා පිලභානුක රාජපක්ෂ (නායක) සනිත ද මාල්, ලසිත් අබේරත්න, කෞෂල්‍ය ගජසිංහ, ඇන්ජලෝ ජයසිංහ , චතුරංග කුමාර, මධුක ලියනපතිරණගේ , රමිත් රඹුක්වැල්ල, ධනංජය ද සිල්වා, ළහිරු ජයරත්න, ෂෙහාන් ජයසිංහ, සුපේෂල ජයතිලක, යසෝධ ලංකා, රුවින්ද ෂාමන්, සාරංග රාජගුරු , දුලීක තිස්සකුට්ටිගේඑංගලන්ත පිලලුවිස් ග්‍රෙගරි (නායක) ඩැනියෙල් බෙල් ඩ්‍රමන්ට්, මැට් ඩන්, අතීක් ජවීඩ්, ටොම් මිල්නස්, රමී සිං, ඇඩම් රොසිංටන්, ජැක් ශෙපර්ඩ් , සෑම් වුඩ්, ඇඩම් බෝල්, ක්‍රිස්ටියන් ඩේවිස්, බෙන් ෆෝකස්, ටයිමල් විල්ස්, ජැක් පාර්සන්ස්, ගර්මන් රන්දව, ඇන්ඩෲ සෝල්ටර් ශිව් තාකූර්.</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>27</day>
    </date>
    <link>http://www.dinamina.lk/2011/01/27/_art.asp?fn=s1101279</link>
    <topic>චෙස්මාස්ටර්ස් චෙස් ඇකඩමියේනව පුහුණු පාඨමාලාවන්</topic>
    <author/>
    <content>ශ්‍රී ලංකාවේ ප්‍රමුඛතම චෙස් ඇකඩමියක් වන චෙස් මාස්ටර්ස් චෙස් ඇකඩමිය 2011 වසර සඳහා නව සාමාජිකයන් බඳවා ගැනීම ආරම්භ කර තිබේ. මේ යටතේ 2011 පෙබරවාරි මස සිට නවක සිසුන් බඳවා ගැනීමට චෙස්මාස්ටර්ස් චෙස් ඇකඩමිය තීරණය කර තිබේ.මේ යටතේ නුගේගොඩ, මාලඹේ සහ මහරගම යන ආයතන සඳහා නවක සිසුන් බඳවා ගැනේ. වැඩි විස්තර සඳහා 0715217978, 0718203116 හෝ www.srilankachess.com වෙබ් අඩවියෙන් ලබාගත හැකිය..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>27</day>
    </date>
    <link>http://www.dinamina.lk/2011/01/27/_art.asp?fn=s11012710</link>
    <topic>සය සාමාජිකක්‍රිකට්29, 30 දෙදිනමීරිගමදී</topic>
    <author/>
    <content>දීප ව්‍යාප්ත සය සාමාජික ක්‍රිකට් තරගාවලිය මේ මස 29 – 30 දෙදින තුළදී මීරිගම නගර සභා ක්‍රීඩාංගණයේදී පැවැත්වේ.ජයග්‍රාහී කණ්ඩායමට කුසලානය සමග රුපියල් 30000 ක්ද අනුසූරයනට කුසලානය සමග රුපියල් 15000 ක්ද තෙවන ස්ථානය සඳහා රුපියල් 7500 ක්ද පිරිනැමේ.හොඳම පන්දු යවන්නා හොඳම පිතිකරු හා තරගාවලියේ වීරයා සම්මානද පිරි නැමේ..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>27</day>
    </date>
    <link>http://www.dinamina.lk/2011/01/27/_art.asp?fn=s11012711</link>
    <topic>ප්‍රවීණයන්ගේ වොලිබෝල් තරගාවලිය 29දා</topic>
    <author/>
    <content>අත්තනගල්ල ආසනයේ ක්‍රීඩා සංගම්වලට පමණක් සහභාගි විය හැකි වයස අවුරුදු 40 වැඩි ප්‍රවීණයන්ගේ වොලිබෝල් තරගාවලියක් මේ මස 29 වැනිදා වතුපිටිවල සුහද වොලිබෝල් ක්‍රීඩාපිටියේ දී පැවැත්වේ..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>27</day>
    </date>
    <link>http://www.dinamina.lk/2011/01/27/_art.asp?fn=s11012712</link>
    <topic>40න් ඉහළ සය සාමාජික ක්‍රිකට්පෙබරවාරි 5 දා</topic>
    <author/>
    <content>කළුබෝවිල සරණංකර යුනයිටඩ් ක්‍රීඩා සමාජය ප්‍රථම වරට සංවිධානය කරනු ලබන අවුරුදු 40 න් ඉහළ සය සාමාජික ක්‍රිකට් තරගාවලිය පෙබරවාරි 5 දා සරණංකර ක්‍රීඩා පිටියේදී පැවැත්වේ.දිවයිනේ ජනපි‍්‍රය ක්‍රීඩා සමාජ 12 ක් තරග වදින මේ තරගාවලියට සහභාගි වන සියලුම ප්‍රවීණ ක්‍රීඩකයන්ට උපහාර තිළිණ ලබා දෙන බැව් සංවිධායක මණ්ඩලය දන්වා සිටියි..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>27</day>
    </date>
    <link>http://www.dinamina.lk/2011/01/27/_art.asp?fn=f1101271</link>
    <topic>විපක්ෂයේ යල් පැන ගියසිල්ලර දේශපාලනය</topic>
    <author>රාමන්</author>
    <content>මෙවර සිදු වූයේ ඊට හාත්පසින් ම වෙනස් දේශගුණික තත්ත්වයක්. එසේ නොමැතිව කාගේවත් ශාපයක් පඩිසන් දීමක් නොවෙයි. සිදු වූ දේ ඒ තරම් ප්‍රාථමිකව තක්සේරු කිරීමත් එම¼ඟින් දේශපාලනය කිරීමට සුදානම් වීමත් දෙකම වැරදියි. බ්‍රසීලය, කැනඩාව, ආජන්ටිනාව, අමෙරිකාව, ඕස්ට්‍රේලියාව, අපි‍්‍රකානු රටවල්, පකිස්තානය, චීනය ආදී රටවල එක්කෝ ගංවතුර, නැතිනම් නියඟ ඒ දෙකම නෙවේ නම් ශීතල අධිකවීම, ඉරානයේ ටෙහෙරාන් නගරයේ වාහන ගමනාගමනට පවා බාධා ඇති වන අයුරින් හිම වැටුණා.මිනිස් ක්‍රියාකාරකම් පරිසරය සමඟ නැතිනම් පෘථිවිය සමග අසාධාරණ ලෙස සිදු කළ ගැටුම්වල විපාක විදියටයි මෙවන් විකෘති තත්ත්වයන් ඇති වී තිබෙන්නේ.අද දවසේ ශ්‍රී ලංකාව වැනි රටවල් මේ දේශගුණික විපර්යාසයන්ට මුහුණ දෙන්නේ, දියුණු කාර්මික රටවල් මෙන් ම චීනය, තායිවානය, ඉන්දියාව වැනි දියුණු වන රටවල් පරිසරයට කරන හානිය ශ්‍රී ලංකාව වැනි රටවලින් සිදු වන්නේ නැහැ. එහෙත් අවසානේ එහි විපාකයන්ට කර ගැසීමට ශ්‍රී ලංකාව වැනි කුඩා රටවලට සිදු වී තිබෙනවා.අපෙන් පරිසරයට හානියක් සිදු නොවුනද ගෝලීය වශයෙන් ඉන් සිදු වන විපාකවලට මුහුණදීමට සිදුවෙනවා. මේ ගෙවා දමමින් සිටින්නේ අනුන්ගේ පව්, නැතිනම් පරණ පව්, ගෝලීය දේශගුණයක හා පරිසර බලපෑම්වලින් මිදී සිටින්නට අපට බැහැ.බ්‍රසීලයේ 700ක් දෙනා මිහිපිට මිහිදන් වූයේ කාගේවත් සාපයක් නිසා ද? සාපයක් පල දීමට පස් කඳු අතර වැළලුනු අහිංසක මිනිසුන් කර ඇති වැරැද්ද කුමක් ද? අදටත් ඒ ප්‍රශ්නවලට නිසි පිළිතුරු නැහැ. මේ නිසා මෙවන් ප්‍රශ්නවල දී පක්ෂ පාට වාර්ගික බෙදීම්වලින් තොරව කටයුතු කිරීම වැදගත්. මේ නිසා ඊට මුහුණදීමේ දී දේශපාලන වාසි සෙවීම සාධාරණ නැහැ. පසුගියදා සිදු වූ ගංවතුරින් එකවර පවුල් 11 ලක්ෂයක් පමණ අනාථ වුණා. ගෙවල් පන්දහසකට වැඩි ප්‍රමාණයක් සම්පූර්ණයෙන් ම විනාශ වුණා.මේ දේශගුණක විපර්යාස මිනිස් ජීවිත 40ක් පමණ බිලිගෙන තිබෙනවා. දෙවැනි වන්නේ සුනාමියට පමණක් බවයි වාර්තා වෙන්නේ.යුද හමුදාවේ මැදිහත් වීම නො තිබෙන්නට මඩකලපුව දිස්ත්‍රික්කයේ පමණක් ජීවිත හානි සිය ගණනක් වීමට ඉඩ තිබුණා. එසේ ම ආපදා කළමනාකරණ මධ්‍යස්ථානය යම් ප්‍රමාණයක දේශගුණික විපර්යාස ගැන පූර්ණ අවබෝධයකින් කටයුතු කර තිබෙනවා.විපත සිදු වීමෙන් පසුව අදාළ ස්ථානවලට ගියා නොවෙයි. යම් ප්‍රමාණයක ආපදාවන්ට මුහුණ දීමේ සුදානමක් ඇතිවයි ඔවුන් කටයුතු කර තිබෙන්නේ. මේ නිසා සිදුවිය හැකිව තිබූ ආපදා යම් ප්‍රමාණයකට අඩු කර ගැනීමට හේතු වී තිබෙනවා.අනාථ වූ ජනතාවට ආහාර ඇතුළු වෙනත් ද්‍රව්‍ය බෙදා හැරීමේ දී ශ්‍රී ලංකාව සතු රාජ්‍ය යාන්ත්‍රණය ශක්තිමත්. ඒ සම්බන්ධයෙන් සහතික විය හැකි බවයි රාජ්‍ය පරිපාලන හා ස්වදේශ කටයුතු අමාත්‍යාංශයේ ලේකම් ඩී. පී. අබේරත්න මහතා සඳහන් කරන්නේ. අදාළ ප්‍රදේශවල ග්‍රාම සේවක මහතුන්ට පවා විශේෂ රාජකාරි පැවරෙනවා. ආධාර බෙදාදීමේ සියල්ල සිදු වන්නේ ප්‍රාදේශීය උප දිසාපතිවරු හා ග්‍රාම සේවක නිලධාරීන් මඟින්. මෙවන් කාර්යයන් සඳහා අත්දැකීම් සහිත පළපුරුදු නිලධාරීන් යාන්ත්‍රණයක් ශ්‍රී ලංකාව සතුයි.දේශපාලන වශයෙන් කවුරු බලයේ සිටියත් සෑම ආණ්ඩුවක්ම උපයෝගී කර ගනු ලැබුවේ ද මේ නිලධාරි යාන්ත්‍රණයයි.මේ සඳහා ඔවුන් සතු පළපුරුද්ද කලාපයේ අනෙක් රටවල් සැසදීමේ දී පවතින්නේ ඉහළ මට්ටමක. එය අවිවාදයෙන් පිළිගත යුතු කරුණක්. බොහෝ අයට මේ සඳහා හොඳ අත්දැකීම් තිබෙනවා. සමහර නිලධාරින්ගේ නිවාස හා ඔවුන්ගේ පවුල්වල සාමාජිකයින් පවා ගංවතුරෙන් අනාථ වුණා.ඔවුන් තම නිවස් ගංවතුරෙන් යට වී තිබිය දී පවුල්වල අය අනාථ වී සිටිය දී ඒ අය හිතවතුන්ගේ නිවෙස්වෙල නවතා ඔවුන් තම රාජකාරිය උපරිමයෙන් ම ඉටු කළා.මෙහි දී චක්‍ර ලේඛවලට කොටු නොවී කඩිනමින් සහනාධාර සපයන මෙන් ජනාධිපති මහින්ද රාජපක්ෂ මැතිතුමා දුන් උපදෙස්, සහනාධාර වැඩ පිළිවෙළ කඩිනම් කිරීමට තවත් හේතුවක් වුණා. මෙවන් පසුබිමක සමහර තැනක කීපදෙනෙකු අතින් සුළු ප්‍රමාදයක් ඇති විය හැකියි. එය මෙවන් දැවැන්ත වැඩසටහනක නොතිබෙන්න විදිහක් නැහැ.චක්‍රලේඛවලට කොටු නොවී සහනාධාර වැඩපිළිවෙළ කඩිනම් කරන මෙන් රජය දෙන ලද උපදේශය, ආණ්ඩුවත් උපරිම ලෙසම මැදිහත් වීමක්.මෙවන් ස්වාභාවික ව්‍යසනයක දී විපක්ෂය මැදිහත් විය යුත්තේ අදාළ සහනාධාර වැඩ පිළවෙළ වේගවත් කිරීමට, යම් තැනකට ලැබෙන සහනාධාර ප්‍රමාද වන්නේ නම් එතැනට කඩිනමින් ලැබිය යුතු ආධාර ලබා දීමට අදාළ බලධාරීන් යොමුකරලීම විපක්ෂයේ ද වගකීමක්. ඊට අදාළ රජයේ දේශපාලන බලධාරින්ට සුහදව කතා කිරීමේ හා අඩු පාඩු පෙන්වා දීමේ වගකීම ඔවුන්ටත් තිබෙනවා.ස්වාභාවික විපතකදී දේශපාලනය මැදිහත්විය යුත්තේ එවන් ප්‍රශස්ත ආකාරයෙන්. එසේ නොමැතිව විපතට පත් ජනතාව කුපිත කරවන ආකාරයෙන් නොවෙයි.මේ නිසා රජයේ හා විපක්ෂයේ දේශපාලන නායකත්වයේ වගකීම වන්නේ එම යාන්ත්‍රණය ශක්තිමත් කිරීම මිස දිවා රෑ නොබලා එය ක්‍රියාත්මක කරන නිලධාරින් මන්දෝත්සාහි කිරීම නොවෙයි.මේ නිසා ආපදාවක දී සිල්ලර දේශපාලනයෙන් ඉවත් වීමේ වැදගත්කම නැවතත් ඉස්මතු වුණා. එම වැදගත්කම තේරුම් ගෙන තිබුණා නම් විපක්ෂයේ අය විශේෂ පුවත් පත් සාකච්ඡා මඟින් වගකීම් රහිත ප්‍රකාශ කරන්නේ නැහැ.ස්වාභාවික විපත් දේශපාලනයට උපයෝගී කරගන්නා ක්‍රමවේදය මේ වන විට යල් පැන ගිහින්. එවන් කට්ටවාදී දේශපාලන ක්‍රමවේදයන්ට අද වටිනාකමක් නැහැ..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>27</day>
    </date>
    <link>http://www.dinamina.lk/2011/01/27/_art.asp?fn=f1101272</link>
    <topic>නිවැරැදි තීන්දුවකට මඟ පෑදූමාතලේ</topic>
    <author>සටහන :– ඒ.ඒ.එල්. ඩයස් සහ නදීෂාණි ප්‍රියංගිකා ඡායාරූප :- ඒ.ඒ. එල්. ඩයස් මාතලේ දිස්ත්‍රික් සමූහ</author>
    <content>එදා වළගම්බා රජු දවස බුදුදහමේ චිරස්ථිතිය උදෙසා ත්‍රිපිටකය ග්‍රන්ථාරූඪ කළා යැයි සැලකෙන මාතලේ අළුවිහාරය, ජනතා සිත් සතන් අධ්‍යාත්මික සුවයකට ගෙන යනු ලබයි. මේ පෙදෙස තවත් අතකින් ගත්කළ විරුවන්ගේ රතු රුධිරය මැදින් නිදහස අයැදි යුගයක තවත් එක් සලකුණකි. සුදු අධිරාජ්‍යවාදීන්ට එරෙහි සටනේ දී වීර පුරන් අප්පු ගේ දේශප්‍රේමීත්වය කැටි වූ රතුවන් ලේ දහරින් මේ බිම තෙත්වද්දී දහසක් පුතුන් රට වෙනුවෙන් නැගිටින්නට මෙපුරයට එක්වූහ. කෘෂි කර්මාන්තය ප්‍රධාන ජීවනෝපාය කරගත් මේ පෙදෙස අයත් වන්නේ මාතලේ ප්‍රාදේශීය සභාවටයි.නාවුල, පල්ලේපොල, සහ යටවත්ත ප්‍රාදේශීය ලේකම් කොට්ඨාසයන්ට මායිම්ව පිහිටි මාතලේ පළාත් පාලන ඒකකය ව.කි.මී 61.3ක බිම් කඩකට සීමාවී තිබේ. 1987 අංක 15 දරන ප්‍රාදේශීය සභා පනතින් එතෙක් පැවැති ගම් සභාව අහෝසි වීමෙන් පසු පිහිට වූ ප්‍රථම ප්‍රාදේශීය සභාවේ පළමු සභාපති වූයේ වර්තමාන පාර්ලිමේන්තු මන්ත්‍රී වසන්ත අළුවිහාරේ මහතාය.ඇරඹුමේ දී ග්‍රාමසේවා වසම් 36කට සීමා වූ මේ පෙදෙස වර්තමානයේ දී ග්‍රාමසේවා වසම් 42ක් දක්වා වර්ධනය වී තිබේ. දශක දෙකකට ආසන්න කාලයක් ප්‍රාදේශීය සභාව නියෝජනය කරමින්, වැඩිම මහජන ප්‍රසාදය ලබමින් සභාපති කිරුළට දෙවරක් ම හිමිකම් කියුවේ නිමල් ජයවර්ධන මහතා ය. ගත වූ වසර කිහිපය තුළ මාතලේ පළාත් පාලන ඒකකය විවිධ පැතිවලින් සංවර්ධනය කරා පිය නඟා ඇත.ප්‍රදේශයේ යටිතල පහසුකම් සංවර්ධනය කිරීමෙන් ප්‍රදේශයේ ජනතාවගේ ජීවන තත්ත්වය නංවාලිය හැකි බව නායකත්වය අවබෝධ කරගති. එහි ප්‍රතිඵලය වූයේ මෙතෙක් දුෂ්කර මාර්ගයන් ලෙස පැවැති මාර්ග රැසක් කොන්ක්‍රීට් කර ජනතා අයිතියට පත්වීමයි. ජාතික සවිය “ගම නැඟුම” සහ “ මඟ නැඟුම” ව්‍යාපෘති යටතේ ප්‍රදේශයේ ජීවන තත්ත්වය ගුණාත්මක වෙනසකට පරිවර්තනය විණි. ජාතික සවිය “ගම නැ¼ගුම” 2 වන අදියර යටතේ කර්මාන්ත 15ක් සඳහා රු. 189,00000ක මුල්‍ය ප්‍රතිපාදන ලැබුණු අතර “ ගම නැඟුම” විශේෂ ව්‍යාපෘතිය යටතේ කර්මාන්ත 31ක් වෙනුවෙන් රු 1755000 ක මුදලක් වෙන්විණි.පළාත් සභා මන්ත්‍රී ආධාර යටතේ කර්මාන්ත 33 ක් වෙනුවෙන් රු 1,600,000 ක් ද, පළාත් නිශ්චිත සංවර්ධන ප්‍රදාන මගින් ආර්ථික සංවර්ධන කර්මාන්ත 5 ක් වෙනුවෙන් රු 55000ක් ද, “ගම නැඟුම” ග්‍රාමීය සංවර්ධන ව්‍යාපෘතියෙන් කර්මාන්ත 4ක් වෙනුවෙන් රු 2500000ක් ද, උපමාන පාදක සංවර්ධන ප්‍රධාන මෙහෙයුම් සහය වැඩසටහනින් කර්මාන්ත 5කට රු 500,000ක් ද, පොදු අරමුදල් මගින් කර්මාන්ත 5ක් සඳහා රු 6567258ක් ද ලැබිණි. මේ අනුව ප්‍රදේශයේ සංවර්ධන කටයුතු වෙනුවෙන් නව ව්‍යාපෘති රැසක් ආරම්භ වූ අතර වසම් හතළිස් දෙකම නියෝජනය වන පරිදි සංවර්ධනයේ ප්‍රතිලාභ ප්‍රදේශය පුරා බෙදී ගියේය.උගත්, එමෙන්ම කියවීමට රුචි පාඨක පිරිසක් බිහිකිරීම වෙනුවෙන් ද සභාවේ විශේෂ අවධානයක් යොමුවිය. ඒ අනුව මාතලේ පළාත් පාලන ඒකකය සතු මහජන පුස්තකාල සංවර්ධනය කෙරෙහි සභා නායකත්වයෙන් ලද සහය නොමදය. වාර්ෂිකව පාඨක රුචියට අනුව කෘතීන් රැසක්, මහජන පුස්තකාල වෙනුවෙන් පරිත්‍යාග කරන අතර ඔවුන්ගේ සංවිධාන ශක්තිය මත දූ දරුවන්ගේ කුසලතා නංවාලන්නට “සාහිත්‍ය මාසය” තුළ විවිධ වැඩසටහන් ක්‍රියාත්මක කෙරේ.පූර්ව ළමාවිය සංවර්ධනය කෙරෙහි ද සභාවේ නිරන්තර අවධානය යොමු වූ බව කිව යුතුය. එහි ප්‍රතිඵලය වූයේ ඉහළ මානසිකත්වයකින් යුතු හා ක්‍රියාශීලීත්වයට නැඹුරු වූ දරු පරපුරක් බිහිකිරීමට පදනම නිර්මාණය වීමයි. වාර්ෂිකව පූර්ව ළමා විය සංවර්ධන මධ්‍යස්ථාන වෙනුවෙන් ක්‍රීඩා භාණ්ඩ හා අනෙකුත් පහසුකම් සම්පාදනය කරන අතර එහි ප්‍රමාණාත්මක මෙන්ම ගුණාත්මක සංවර්ධනයක් ද සිදු වූ බැව් කිව යුතුය.ප්‍රවාහන නියෝජ්‍ය අමාත්‍ය රෝහණ දිසානායක මහතාගේ මැදිහත් වීම මත, ලබාදුන් මුල්‍ය ප්‍රතිපාදන යටතේ රුපියල් ලක්ෂ 70ක් පමණ වටිනා ජේ.සී.බී. යන්ත්‍රයක් මාතලේ ප්‍රාදේශීය සභාවට ලැබිණි. එතුළින් නව ආදායම් මාර්ගයන් උත්පාදනය වූ බැව්ද සඳහන් කළ යුතුය.එපමණක් නොව ප්‍රවාහන නියෝජ්‍ය අමාත්‍ය රෝහණ දිසානායක මහතාගේ මැදිහත්වීම මත රුපියල් මිලියන සියයක වියදමින් පුවක්පිටිය - දිග්ගල පාලම ඉදිවන්නේ එතෙක් පැවැති ගමනාගමනයේ දුෂ්කරතා මගහරවා ලමිනි.සෞඛ්‍ය ක්ෂේත්‍රයේ ගුණාත්මක වර්ධනය කෙරෙහි සභාවේ වැඩි අවධානයක් පසුගිය කාලය තුළ යොමුවිය. එහිදී මහජන සෞඛ්‍ය නිලධාරීන්ගේත්, ප්‍රජා සෞඛ්‍ය නිලධාරීන්ගේත් සමස්තයක් ලෙස සෞඛ්‍ය අංශයේත් දැඩි කැපවීම මත ඩෙංගු වැනි රෝග පැතිරීම වළක්වාලන්නට හැකියාව ලැබිණි. ඒ හැරෙන්නට ජනතාවගේ සනීපාරක්ෂක පහසුකම් වර්ධනය කිරීම කෙරෙහි ද සභාවේ විශේෂ අවධානයක් යොමුවිය.ආබාධිත දරුවන්ගේ ජීවන තත්ත්වය උසස්කිරීම, අරමුණු කරගනිමින් වර්තමාන සභාතිතුමාගේ මාසික වේතනය ඒ වෙනුවෙන් වැයකරමින් සුබසාධනයේ යෙදීම පැසසිය යුත්තකි. ඒ මන්දයත් සමාජ සුබසාධනයේ ඇස අසරණ, විශේෂිත වූ දරුවන් කෙරෙහිද යොමුවීම සුබදායී පෙරනිමිත්තක් වන බැවිනි.අපනයන භෝග වගාවත්, කෘෂිකර්මාන්තයත් ප්‍රධාන ජීවනෝපාය කරගත් පෙදෙසක වැසියන් ගේ ජීවන තතත්වයේ ගුණාත්මක වෙනසක් ඇතිකරමින්, ප්‍රමාණාත්මක පරිවර්තනයකට මුලපුරමින්, සංවර්ධනය කරා යන මේ ගමන නායකත්වයේ නොසැලෙන අධිෂ්ඨානයේත් , සාමූහිකත්වයේත් ප්‍රතිඵලයක් බැව් සඳහන් කළ හැක.* දේශපාලන ක්ෂේත්‍රයේ පෘථුල අත්දැකීම් ඇති ඔබ, පළාත් පාලන ආයතනයක කාර්යභාරය හඳුනාගන්නේ කුමන ක්ෂේත්‍ර හරහා ද?පළාත් පාලන ආයතනයක් කියන්නේ මහජන නියෝජිතයින්ගෙන් සමන්විත ඒකකයක්. ප්‍රාදේශීය සභා පනතේ ම දක්වන කාරණයක් තමයි මිනිසාගේ උපතේ සිට මරණය දක්වා යන ගමනේ දී ඔහු හෝ ඇය වෙනුවෙන් කළ යුතු පොදු අවශ්‍යතා නොපිරිහෙලා ඉටුකිරීම මෙහි කාර්යයක් වන බව.ඒ යටතේ ජනතා අවශ්‍යතා වෙනුවෙන් පෙනී සිටින මහජන නියෝජිතයින් විදිහට අපි යටිතල පහසුකම්, සමාජ සුබ සාධනය, සෞඛ්‍ය ආදී පොදු ක්ෂේත්‍ර රැසක දී ජනතා අවශ්‍යතා ඉටුකළ යුතුයි.* සංවර්ධන ව්‍යාපෘති ක්‍රියාත්මක කිරීමේ දී ඔබතුමා ජනතාව සහ මන්ත්‍රීවරුන් මනාව සම්බන්ධීකරණය කරන්නේ කොහොමද ?මේ දේ විශේෂයෙන්ම සඳහන් කරන්න ඕනේ. හැම සංවර්ධන ව්‍යාපෘතියක් ම ක්‍රියාත්මක කිරීමේ දී මම මූලිකවම පක්ෂ විපක්ෂ සියලු දෙනාගේ අදහස් විමසනවා. ඒ අනුව කළයුතු යහපත් සංශෝධනයක් වෙතොත් එය එක්කරනවා. ඒ වගේම තමයි අපි මුල් තැන දිය යුත්තේ ප්‍රදේශයේ ජනතාවට බලපාන පොදු ගැටලු කෙරෙහියි. විශේෂයෙන්ම ප්‍රදේශය සංවර්ධනය කරා යන ගමනේදී අවම වශයෙන් මූලික අවශ්‍යතා හෝ සපුරාගතහැකි පුද්ගලයන් එතනින් ඔබ්බට සංවර්ධනය කරා ගෙන යාමත්, අවම පරිසාදිත මට්ටමට ළඟා නොවූ අය ඒ ලක්ෂය කරා ගෙන ඒමත් එහිදී වැදගත් වෙනවා.මේ කාර්ය ඉටුකිරීමේලා මහජනතාවගේත්, පක්ෂ විපක්ෂ මහජන නියෝජිතයින්ගේත් කැපවීම සහ මනා සහයෝගය අපට අවශ්‍යයි.මහජනතාව අතර සිටින නායකයකු විදිහට මාව ඕනෙ වෙලාවක මුණ ගැසිලා ඔවුන්ගේ පොදු ගැටලු කතා කරන්න ඔවුන්ට පුළුවන්. ඒ වගේම තමයි නව සංවර්ධන යෝජනා ව්‍යාපෘති පිළිබඳ අදහස් ඉදිරිපත් කරන්න ඕනෙම මහජන නියෝජිතයෙකුට පුළුවන්.මගේ මහජන සම්බන්ධතා ක්‍රියාවලිය දියත් කරන්නේ ඒ ආකාරයටයි.* සංවර්ධන ව්‍යාපෘති දියත් කිරීමට අවශ්‍ය මූල්‍ය ප්‍රතිපාදන සපයා ගන්නා ආකාරය ගැන කතා කළොත් ?මෙහිදී විශේෂයෙන් මතක් කළ යුතුයි. ජනාධිපතිතුමන් ගේ ජාතික සවිය “ගම නැඟුම” සහ “මග නැඟුම” යටතේ සුවිශාල සංවර්ධනයක් ගම තුළ සිදුකරන්න අපට හැකියාවක් ලැබුණ බව . ඒ හැරෙන්නට පළාත් ප්‍රතිපාදන හරහාත් අපි යම් යම් සංවර්ධන ව්‍යාපෘතින් දියත් කළා. සභාවේ පොදු අරමුදල් ද යොදා ගනිමින් ජනතා අවශ්‍යතා ඉටුකිරීමෙහිලා අපි අපේ සංවර්ධන ක්‍රියාදාමය ගම තුළට ගෙන ගියා.* ඉදිරියේදී ඔබතුමා ප්‍රදේශයේ සංවර්ධනය වෙනුවෙන් දියත් කරන්න බලාපොරොත්තු වෙන ව්‍යාපෘති ගැන අවධානය යොමු කළොත්.?ගමේ ජනතාවගේ සුබසාධනය ඉහළ නැංවීම තමයි අපේ පැතුම වෙන්නේ. ඉදිරියේ දී මාතලේ පුරවරය ආශ්චර්යමත් නගරයක් කරා ගෙන යන ගමනේ දී, එහි ප්‍රධාන පුරවැසියා විදිහට මා පසුකළයුතු , භාරගතයුතු ඉලක්ක රැසක් තිබෙනවා.ජනතාවගේ ජීවන තත්තවය නඟා සිටුවීමේදී ඔවුන්ගේ ආර්ථික තත්ත්වය නංවාලීමත් අප විසින් කළ යුතුයි. පාරිභෝගික ජනතාවට භාණ්ඩ මිලදී ගැනීමේ පහසුකම් හා අලෙවිකරුවන්ට ස්වකීය නිෂ්පාදන අලෙවිකර ගැනීම සදහා පලාපත්වල හා මඩවල උල්පත නගර කේන්ද්‍ර කරගනිමින් සුපිරි වෙළෙඳ සංකීර්ණ දෙකක් ඉදිකිරීමට මා බලාපොරොත්තු වෙනවා.ඒ වගේම තමයි මගේ ඊළඟ ඉලක්කය සංස්කෘතික ප්‍රබෝධයක් ඇති කිරීම. ඒ වෙනුවෙන් විවිධ විශේෂ අවස්ථා අලලා සංස්කෘතික සංදර්ශන පැවැත්වීමට, එමගින් ජනතාවගේ විනෝදාස්වාද මාර්ග නංවාලීම වෙනුවෙන් පුරහල ලබාදීමත් මා සූදානම්.විශාල පිරිසක් වෙසෙන පුරවරයක පවතින තවත් එක් ප්‍රධාන අඩුපාඩුවක් සපුරාලමින් ඉදිවන ආදාහනාගාරය ලබන මාසයේ දී නිමවීමට නියමිතයි. එයත් ඉතා ඉක්මණින් ජනතා අයිතියට පත්කිරීමට මා බලාපොරොත්තු වෙනවා.* ඔබතුමාගේ දේශපාලන ගමන ගැන ආපසු හැරී බැලුවොත් මොකද හිතෙන්නේ ?මෙතෙක් ආ ගමන ගැන මම තෘප්තිමත්. දශක දෙකකට ආසන්න කාලයක් පුරා මම මගේ ආදරණීය ජනතාව වෙනුවෙන් කළයුතු යුතුකම් රැසක් ඉටුකළා. ජනතාවගේ හද ගැස්ම හොඳින් හඳුනාගත් මා නිරතුරුවම අපේක්ෂා කළේ ඔවුන්ගේ සුබසෙත.මේ ගමනේදී මට මගේ ආදරණීය ජනතාවගෙනුත් පළාත් සභා මන්ත්‍රීවරුන් සහ කාර්ය මණ්ඩලයෙනුත් ලැබුණ සහය අගය කළ යුතුයි. ඒ තුළ තමයි මෙතරම් දිගු ගමනක් එන්නට මාර්ගය විවර වුණේ.මේ ප්‍රදේශයම ආර්ථික අපහසුතා රැසක් තියෙන ප්‍රදේශයක්, ඒත්, ප්‍රදේශයේ සංවර්ධනය නම් ඉතාමත් සුබවාදී මාවතකයි ගමන් කරන්නේ. සෑම ආගමකම උන්නතිය උදෙසා විශාල මෙහෙවරක් වර්තමාන ප්‍රාදේශීය සභා නායකත්වය තුළ සිදුවෙනවා.සංවර්ධනය මේ වෙද්දී ගම තුළට ගෙනවිත් යටිතල පහසුකම්, සමාජ සුබසාධනය ආදී සෑම ක්ෂේත්‍රයකම යම් ආකාරයක සංවර්ධනයක් සිදුවුණු. ඒ ගැන අපිට ඇත්තටම සතුටුයි.විවිධාකාර බාධක මධ්‍යයේ වුවත් මේ ප්‍රදේශයේ සංවර්ධනය ඉතාමත් වේගවත් විදිහට සිදුවුණා. ඒ වර්තමාන නායකත්වයෙන් ලැබුණු පිටිවහලත් එක්කයි. ප්‍රදේශයේ දුෂ්කර පාරවල් රැසක් කොන්ක්‍රීට් වුණා. එමගින් ජනතාවගේ ගමනාගමන අපහසුතා මගහැරුණා ඒ වගේම තමයි ජනතාවට පානීය ජල ගැටලුවට විසඳුමක් ලැබුණා. එයින් විශාල පිරිසක් අද ප්‍රතිලාභ ලබනවා. මේ සංවර්ධනය ඉදිරියේදීත් මේ ආකාරයෙන්ම අපි බලාපොරොත්තු වෙනවා.අපේ ගමේ සංවර්ධනය වෙනුවෙන් විශාල වැඩකොටසක් සිදුවුණා නම් සිදුවුණේ මේ කාලයේදීයි. අපි අසරණ වුණු සෑම අවස්්ථාවකදීම අපි වෙනුවෙන් සභා නායකත්වය නැගී සිටියා. ඒ වගේම තමයි අපේ දුක, කඳුළු හොඳින් හඳුනා ගනිමින් අපේ සිතුම් පැතුම් අවශයතා හොඳීන් තේරුම් ගනිමින් අපි වෙනුවෙන් යමක් මේ කාලය තුළ සිදුවුණු බව කියන්න ඕනේ.ගතවුණු වසර කිහිපය දිහා ආපහු හැරිලා බැලුවම පේන දෙයක් තමයි එදා ගමේ තිබුණු අඩුපාඩුකම් රැසක් අද වෙද්දි සම්පූර්ණවෙලා තියන එක. ඒ දිහා බලද්දි ඇත්තටම සතුටුයි.100% ක්ම අපේ අඩුපාඩුකම් සම්පූර්ණ වුණා කියලා මං කියන්නෙ නෑ. ඒත් සිදුවුණු සේවය නම් ඉමහත්. ඉතිරි අවශ්‍යතාත් මේ විදිහටම සම්පූර්ණවෙනවා නම් ගොඩක් හොඳයි.මනුස්සයෙක් ගේ මූලික අවශ්‍යතාවන් එදා ප්‍රාදේශීය සභා පාලනය තුළින් ඉටුවුණේ නැහැ. නමුත් අද වෙද්දි සභාවේ නායකත්වය ජනතාවගේ පොදු අවශ්‍යතා ඉටුකිරීම වෙනුවෙන් පෙනී සිටිනවා. එදා ගමට ලොකු ගැටලුවක්ව තිබුණු පානීය ජල ප්‍රශ්නයට හා විදුලි ප්‍රශ්නයට යම් ආකාරයක පිළිසරණක් ලැබුණේ මේ නායකත්වය යටතේයි..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>28</day>
    </date>
    <link>http://www.dinamina.lk/2011/01/28/_art.asp?fn=n1101281</link>
    <topic>ගම හදා රට හැදීම පළාත් පාලනඡන්දයේ එජනිසයේ තේමාවයි</topic>
    <author>දයා පෙරේරා</author>
    <content>එක්සත් ජනතා නිදහස් සන්ධානය ගම සංවර්ධනය කර රට නඟා සිටුවීමේ තේමාවෙන් පළාත් පාලන ඡන්දයට සියලු පළාත් පාලන ආයතන සඳහා තරග කරන බව එක්සත් ජනතා නිදහස් සන්ධානයේ ලේකම් ඛනිජ තෙල් කර්මාන්ත ඇමැති සුසිල් පේ‍්‍රමජයන්ත මහතා කීවේ ය.ඇමැතිවරයා එසේ පැවැසුවේ කොළඹ දිස්ත්‍රික්කයේ පළාත් පාලන ආයතන සඳහා එ. ජ. නි. ස අපේක්ෂකයන්ගේ නාම යෝජනා පත්‍ර බාරදීමෙන් පසු ඊයේ (28) පෙරවරුවේ කොළඹ දිස්ත්‍රික් සහකාර මැතිවරණ කොමසාරිස් කාර්යාල පරිශ්‍රයේ දී මාධ්‍යවේදීන් අමතමිනි.එක්සත් ජනතා නිදහස් සන්ධානය උතුරු - නැඟෙනහිර සියලුම පළාත් පාලන ආයතන සඳහා අපේක්ෂකයන් ඉදිරිපත් කළ බවද පැවැසූ ඇමැතිවරයා එ. ජ. නි. ස අපේක්ෂකත්වය ඉල්ලා පහළොස් දහසකට වැඩි පිරිසක් අයදුම්කළ බවත් මන්ත්‍රීන්ගෙන් 5170 දෙනෙකු මෙම ඡන්දයේදී නාමයෝජනා ඉදිරිපත් කරන බවත් පැවැසීය.දේශපාලන පක්ෂ විස්සකට වැඩි සංඛ්‍යාවක් එ. ජ. නි. ස යෙන් තරග කරනවා. මේ සියලු පක්ෂ සමඟ සුහදව අපේක්ෂකයන් තෝරා ගත්තා. ගම සංවර්ධනය කිරීම සඳහා මහින්ද චින්තනයෙහි ඇතුළත් සැලැසුම් හා වැඩපිළිවෙළ ශක්තිමත් කිරීම අරමුණයි.තරුණ හා කාන්තා අපේක්ෂකයන් විශාල සංඛ්‍යාවක් ද එ. ජ. නි. ස ලැයිස්තුවේ තරග කරනවා. ගම් මට්ටමින් රට සංවර්ධනය කිරීමේ වැඩපිළිවෙළට නායකත්වයක් දිය හැකි ශක්තිමත් අපේක්ෂක පිරිසක් ඉදිරිපත් කර තිබෙනවා.එක්සත් ජනතා නිදහස් සන්ධානය විශිෂ්ට ජයක් හිමිකර ගන්නවා. පණ්ඩුකාභය රජුගේ කාලයේ පටන් පළාත් පාලන ක්‍රමය මෙරට පැවැතුණා. ලෝකයේ වෙනත් රටවලත් පළාත් පාලන ආයතන මගින් සිදු කරන්නේ මහජන උපයෝගිතා සඳහාවන කරුණු ඉටුකිරීමයි..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>28</day>
    </date>
    <link>http://www.dinamina.lk/2011/01/28/_art.asp?fn=n1101285</link>
    <topic>සාධාරණමැතිවරණයකට සහාය දෙන්න</topic>
    <author>අසේල කුරුළුවංශ, බණ්ඩාර පිලවල හා නිහාල් ජයවර්ධන</author>
    <content>ප්‍රචන්ඩ ක්‍රියාවලින් තොරව සාධාරණ මැතිවරණයක් පැවැත්වීම සඳහා රජය උපරිම සහය මැතිවරණ කොමසාරිස් වරයාට ලබාදෙන බවත් එම සහාය එලෙස ලබාදෙන ලෙස තමන් එජාපය ඇතුළු සෙසු සියලු දේශපාලන පක්ෂවලින් ඉල්ලා සිටින බවත් අගමැති දි. මු. ජයරත්න මහතා පැවසීය. එක්සත් ජනතා නිදහස් සන්ධානය තරග කරන සියලු පළාත් පාලන ආයතන සඳහා දක්ෂ සුදුසුම අපේක්ෂකයන් තෝරා ප්‍රබලම කණ්ඩායම් ඉදිරිපත් කර තිබෙන බවද ඒ මහතා කීය.මෙවර පළාත් පාලන මැතිවරණය සඳහා මහනුවර දිස්ත්‍රික්කයෙන් එක්සත් ජනතා නිදහස් සන්ධානය ඉදිරිපත් කළ නාම යෝජනා පත්‍ර බාරදීම සඳහා මහනුවර දිස්ත්‍රික් ලේකම් කාර්යාලයට ඊයේ (27) පැමිණි අවස්ථාවේ අගමැතිවරයා මේ බව පැවසුවේය. මහනුවර දිස්ත්‍රික්කයේ සෑම පළාත් පාලන ආයතනයකින්ම එක්සත් ජනතා නිදහස් සන්ධානය විශිෂ්ට ජයග්‍රහණයක් ලබන බවත් මෙම මැතිවරණයේදී එජාපය හා ජවිපෙ තව තවත් ජනතාව ප්‍රතික්ෂේප කරනු ස්ථිර බවත් අගමැතිවරයා කීය..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>28</day>
    </date>
    <link>http://www.dinamina.lk/2011/01/28/_art.asp?fn=n1101282</link>
    <topic>විහාර-දේවාලගම් පනත ළඟදීම මැතිසබයට</topic>
    <author>නුවන් කොඩිකාර</author>
    <content>විහාර දේවාලගම් සංශෝධන පනත් කෙටුම්පත ළඟදීම පාර්ලිමේන්තුවට ඉදිරිපත් කරන බව අගමැති දි. මු. ජයරත්න මහතා පැවසීය.දේවාල වලට අයත් ඉඩම් වල නීතිමය භාවය තහවුරු කිරීම සඳහා වන විශේෂ වැඩපිළිවෙළක් සකසන බවද හෙතෙම ප්‍රකාශ කළේය.දේවාලවලට අයත් ඉඩම් රට පුරා පවතින බවත්, එම ඉඩම් වලින් නිසි ප්‍රයෝජනයක් ලබාගැනීමට නොහැකිවී ඇත්තේ අයිතිය පිළිබඳව පවතින ගැටලු හේතුවෙන් බවත් අගමැතිවරයා සඳහන් කළේය.දේවාලවල පෙරහර මංගල්‍ය පැවැත්වීමට අලි, ඇතුන්ගේ හිඟයක් පවතින බවත්, ඊට කඩිනමින් විසඳුම් ලබාදෙන බවත් අගමැතිවරයා කීවේය. විහාර දේවාල ගම් පනත් කෙටුම්පත සංශෝධනය කිරීමෙන් පසු ඒ ආශ්‍රිතව ඇති ගැටලු රැසක් විසඳා ගැනීමට හැකිවනු ඇති බවද හෙතෙම විශ්වාසය පළකළේය..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>28</day>
    </date>
    <link>http://www.dinamina.lk/2011/01/28/_art.asp?fn=n1101283</link>
    <topic>සරසවි අනධ්‍යයන සේවක හිඟ වැටුප් කඩිනමින්</topic>
    <author>සමන්මලී ප්‍රියශාන්ති</author>
    <content>කඩිනමින් කැබිනට් අනුමැතිය ලබාගෙන විශ්වවිද්‍යාල අනධ්‍යයන සේවකයන්ට හිමි හිඟ වැටුප් සියල්ල ගෙවා දමන බවට උසස් අධ්‍යාපන ඇමැති එස්. බී. දිසානායක මහතා පොරොන්දු වී ඇත. ශ්‍රී ලංකා නිදහස් සේවක සංගමයේ විශ්වවිද්‍යාල ඒකාබද්ධ බල මණ්ඩලයේ සාමාජිකයන් පිරිසක් සමඟ අමාත්‍යාංශයේ දී පැවැති සාකච්ඡාවකදී ඇමැතිවරයා මේ පොරොන්දුව ලබා දී තිබේ.රටේ පැවැති අයහපත් වාතාවරණයක් හේතුවෙන් 1997 සිට 2004 දක්වා වූ හිඟ වැටුප් ලබා ගැනීම විශ්වවිද්‍යාල ඒකාබද්ධ බල මණ්ඩලය විසින් ප්‍රතික්ෂේප කර තිබෙන අතර 2005 වර්ෂයට අදාළ හිඟ වැටුප් අනධ්‍යයන සේවකයන්ට ලබා දී ඇත්තේ 2007 වර්ෂයේ දී ය.කොමිසන් සභා අංක 888 හා 889 මඟින් අනධ්‍යයන සේවකයින්ට හිඟ වැටුපෙන් සියයට 50ක් මේ වන විට ගෙවා අවසන් කර තිබේ.ඒ අනුව 2005 වර්ෂයට අදාළ හිඟ වැටුප් ගෙවීමට තමන් කඩිනමින් ක්‍රියා කරන බවද ඇමැතිවරයා මෙහි දී පවසා ඇත.විශ්වවිද්‍යාල අනධ්‍යයන සේවකයන්ට මේ වන විට තිබෙන අනෙකුත් වැටුප් විෂමතා ඉවත් කිරීමටත්, වැටුප් තල, වැටුප් වර්ධක සහ අදාළ බඳවා ගැනීම් පටිපාටිය සංශෝධනය කිරීමටත් කටයුතු කරන බවද දිසානායක මහතා සඳහන් කර තිබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>28</day>
    </date>
    <link>http://www.dinamina.lk/2011/01/28/_art.asp?fn=n1101284</link>
    <topic>‘චූටි පුතාට’ ඇතුළෙන් සහාය ලැබුණාද</topic>
    <author>විජයානී එදිරිසිංහ</author>
    <content>දරුණු අපරාධකරුවකු වූ ‘පී සනත් චන්දන සිල්වා නොහොත් චූටි පුතා’ ට ගල්කිස්ස උසාවියේ දී පලා යාමට බන්ධනාගාර නිලධාරීන්ගේ සහාය ලැබුණා ද යන්න හෙළිකර ගැනීම සඳහා විශේෂ පොලිස් කණ්ඩායමක් පරීක්ෂණ ආරම්භ කර තිබේ. පොලිස් මාධ්‍ය ප්‍රකාශක පොලිස් අධිකාරි ප්‍රිශාන්ත ජයකොඩි මහතා ප්‍රකාශ කළේ සිරකරුට ආරක්ෂාව දුන් බන්ධනාගාර නිලධාරීන් දෙදෙනකුගෙන් දැනටමත් ප්‍රශ්න කරගෙන යන බවයි.මේ අපරාධකරු මීට පෙර අවස්ථා තුනකදීම බන්ධනාගාර නිලධාරීන්ගේ ආරක්ෂාවෙන් පලාගොස් ඇත. ඔහු අධිකරණයට ගෙන එන යන අවස්ථාවල දී විශේෂ අවධානයක් යොමු කරන ලෙස බන්ධනාගාර නිලධාරීන්ට උපදෙස් ලබා දී තිබී ඇත.තවද චූටි පුතා නැමැත්තා අතව්‍යශව සිටි අපරාධකරුවෙකි. එවැනි පුද්ගලයකු කිසිදු අපහසුතාවකින් තොරව බන්ධනාගාර නිලධාරීන්ගේ ආරක්ෂාවෙන් මිදී පළා ගියේ කෙසේ ද යන සැකයමත පරීක්ෂණය පැවැත්වෙයි.මේ අතර පලාගිය සැකකරු අත්අඩංගුවට ගැනීමට පොලිස් කණ්ඩායම් පහක් යොදා තිබේ.නියෝජ්‍ය පොලිස්පති දයා සමරවීර මහතාගේ උපදෙස් මත ජ්‍යෙෂ්ඨ පොලිස් අධිකාරී හේමන්ත අධිකාරී මහතාගේ අධීක්ෂණය යටතේ එම පරීක්ෂණ සිදුවෙයි..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>28</day>
    </date>
    <link>http://www.dinamina.lk/2011/01/28/_art.asp?fn=n1101287</link>
    <topic>දම්පහල කනිටු විදුහලේපරිගණක උපාංග පැහැර ගෙන</topic>
    <author>බන්ධුල ගුණසේකර</author>
    <content>මුර සේවකයකුද නොමැති දම්පහල කනිටු විදුහලේ පරිගණක කාමරය කඩා ඊට ඇතුළුවූ සොරුන් පිරිසක් එහි තිබූ පරිගණක උපාංග තොගයක් ගලවා පැහැරගෙන ගොස් ඇති බව ඌරුබොක්ක පොලිසිය කියයි.ශ්‍රී ලංකා දක්ෂිණ සංවර්ධන අධිකාරිය සහ ධර්ම විජය පදනම මගින් මේ පරිගණක උපකරණ තොගය පාසලට පරිත්‍යාග කොට තිබිණි. ඌරුබොක්ක පොලිස් ස්ථානාධිපති එච්. ඒ. චන්ද්‍රසේන මහතාගේ උපදෙස් මත පොලිස් අපරාධ විමර්ශන අංශය සිද්ධියට සම්බන්ධ සැකකරුවන් අත්අඩංගුවට ගැනීම පිණිස වැඩිදුර පරීක්ෂණ කටයුතු සිදු කර ගෙන යයි..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>28</day>
    </date>
    <link>http://www.dinamina.lk/2011/01/28/_art.asp?fn=n1101288</link>
    <topic>සිගරට් ගන්න කඩේට ගිහින්වෙළෙඳසලම කොල්ල කාලා</topic>
    <author>දකුණු පළාත් සංචාරක</author>
    <content>ඌරගස්මන්හන්දිය ප්‍රදේශයේ වෙළෙඳ සැලකට සිගරැට් ඉල්ලා ගෙන පෙරේදා (26) ඇතුළුවූ කොල්ලකරුවෙකු එහි තිබූ රුපියල් 25,0000 ක් වටිනා කුරුඳු කිලෝ 15ක් සහ සිගරට් බණ්ඩල් 5ක් පැහැරගෙන ගොස් ඇතැයි ඌරගස්මන්හන්දිය පොලීසිය පවසයි. වෙළෙඳ සලට ඇතුළුවූ මංකොල්ලකරුවා වෙළෙඳසැල් හිමියා මරන බවට තර්ජනය කොට මංකොල්ලය සිදු කර ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>28</day>
    </date>
    <link>http://www.dinamina.lk/2011/01/28/_art.asp?fn=n1101289</link>
    <topic>කණ්ඩලමේ සුපිරි නිවෙසකකසිප්පු නිෂ්පාදනාගාරයක්</topic>
    <author>සීගිරිය විශේෂ - ප්‍රදීප් ගුණවර්ධන සහ අසේල කුරුළුවංශ</author>
    <content>දඹුල්ල කණ්ඩලම හන්දියේ සුවිසල් නිවෙසක පවත්වාගෙන ගිය කසිප්පු නිෂ්පාදනාගාරයක් වටලා එහි උපකරණ තොගයක් සමඟ ප්‍රධාන නිෂ්පාදනකරු සැකපිට අත්අඩංගුවට ගත් බව දඹුල්ල පොලිසිය කියයි.නිවෙසට සපයා ඇති ප්‍රධාන ජල නළ පද්ධතියට සමානව නිවෙසේ වහලය උඩ සවිකැර තිබෙන ප්ලාස්ටික් ජල ටැංකියක ඉතා සූක්ෂ්ම ආකාරයෙන් කසිප්පු ගෝඩා දමා ඇත.එහි වෑල් දෙකක් සවිකැර ටැප් දමා එක් පැත්තකින් ජලයත්, අනෙක් පැත්තෙන් ගෝඩා ගැනීමටත් සවිකැර ඇති බව පොලිසිය කියයි.නිවෙසේ කුස්සියට නළ මගින් ගෝඩා රැගෙනවිත් ගෑස් ලිප් උපයෝගී කැරගෙන පෙරා දඹුල්ල නගරයේ හා අවට ප්‍රදේශ ගණනාවකට කසිප්පු බෙදාහැරීම සිදුකර ඇතැයි පොලිසිය කියයි.දඹුල්ල මූලස්ථාන පොලිස් පරීක්‍ෂක එන්. ජේ. වීරසිංහ මහතාගේ උපදෙස් පරිදි දූෂණ මර්දන අංශයේ ස්ථානාධිපති පොලිස් පරීක්‍ෂක වීරසිංහ මහතා ප්‍රමුඛ පොලිස් කණ්ඩායමක් වැටලීම සිදුකොට ඇත.සැකකරු සහ ගෝඩා උපකරණ දඹුල්ල මහේස්ත්‍රාත් අධිකරණයට ඉදිරිපත් කිරීමට නියමිතව ඇත.  .</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>28</day>
    </date>
    <link>http://www.dinamina.lk/2011/01/28/_art.asp?fn=n11012810</link>
    <topic>රැඳවියාගේ මරණයට හේතුව සොයන්නවැඩිදුර වෛද්‍ය පරීක්ෂණයක්</topic>
    <author>අනුරාධපුර මධ්‍යම විශේෂ</author>
    <content>අනුරාධපුර බන්ධනාගාරය තුළ සිදුවූ කළහකාරි සිද්ධියෙන් මියගිය රැඳවියාගේ පශ්චාත් මරණ පරීක්ෂණය අනුරාධපුර ප්‍රධාන මහේස්ත්‍රාත් අතිරේක දිසා විනිසුරු දර්ශිකා විමලසිරි මෙනවියගේ නියෝගයන්ට අනුව අනුරාධපුර ශික්ෂණ රෝහලේ විශේෂඥ අධිකරණ වෛද්‍ය ඩී. එල්. වෛද්‍යරත්න මහතා විසින් පෙරේදා (26) දහවල් සිදුකළේය.සිදුකළ මරණ පරීක්ෂණයේදී රැඳවියාගේ මරණයට හේතුව ස්ථිර වශයෙන් නිගමනය කිරීමට නොහැකිවීම නිසා මරණයට හේතුව සනාථ කර ගැනීම සඳහා වැඩිදුර වෛද්‍ය පරීක්ෂණ සිදුකිරීමට වෛද්‍යරත්න මහතා තීරණය කළේය.මේ සම්බන්ධයෙන් අනුරාධපුර ශික්ෂණ රෝහලේ විශේෂඥ අධිකරණ වෛද්‍ය ඩී. එල්. වෛද්‍යරත්න මහතා ගෙන් කළ විමසීමකදී කියා සිටියේ මතුපිටින් මියගිය රැඳවියාගේ තුවාල කිහිපයක් තිබූ නිසා සිරුරේ අභ්‍යන්තරය එක්ස් කිරණ පරීක්ෂණයකට භාජනය කළ බවයි.එහෙත් සිරුර අභ්‍යන්තරයේ වෙඩි උණ්ඩ (මූනිස්සම්) කිසිවක් එක්ස් කිරණ වලට හසුවී නැති බව ඔහු තීන්දුවක් කීය.මියගිය රැදවියාගේ සිරුර හඳුනාගැනීමට පෙරේදා (26) ඥාතීන් පැමිණි බවද වෛද්‍යවරත්න මහතා පැවැසීය.සිද්ධියෙන් ජීවිතක්ෂයට පත්වූයේ බණ්ඩාරනායක මාවත රත්නපුර පදිංචි මංජුල රෝහිත හපුආරච්චි යන අයයි..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>28</day>
    </date>
    <link>http://www.dinamina.lk/2011/01/28/_art.asp?fn=n11012811</link>
    <topic>ටයිල් සොරකම් කළ’ගංජා බබා’ අත්අඩංගුවට</topic>
    <author>බණ්ඩාරගම සමූහ - බිමල් එස්. ජයසංක</author>
    <content>පානදුර - ගොරකානේ ඉදිකිරීම් කරන දෙමහල් නිවසක සේවකයන්ට මරණීය තර්ජනය කර රුපියල් ලක්‍ෂ දෙකකට ආසන්න ටයිල් කොල්ල කෑ “ගංජා බබා” නමැති සැකකරු එම ටයිල් තොගය සමග පෙරේදා (25) අත්අඩංගුවට ගත් බව පානදුර කෙසෙල්වත්ත පොලිසිය කියයි.සැකකාර පුද්ගලයා සති අන්ත නිවාඩු දිනවල දී එක් සේවකයකු පමණක් සිටින අවස්ථාව බලා මරණීය තර්ජනය කරමින් කාලයක සිට මෙම කොල්ලය සිදු කර ඇති බව පොලිසිය කියයි.සැකකරු කොල්ල කෑ ටයිල් පානදුර කෙසෙල්වත්ත ප්‍රදේශයේ කොන්ත්‍රාත්කරුවකුට විකුණා තිබියදී පොලිසිය මගින් සොයාගෙන ඇත.පානදුර කෙසෙල්වත්ත පොලිසියේ වැඩ බලන ස්ථානාධිපති පොලිස් පරීක්‍ෂක රම්‍ය සිල්වා, පොලිස් කොස්තාපල් (9294) රෝහණ කුමාර මහත්වරු පරීක්‍ෂණ පවත්වති..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>28</day>
    </date>
    <link>http://www.dinamina.lk/2011/01/28/_art.asp?fn=n11012812</link>
    <topic>අඩක් පිලිස්සුණු මළ සිරුරක් කැස්බෑවේ සුසාන භූමියක</topic>
    <author>බණ්ඩාරගම සමූහ - බිමල් එස්. ජසිංහ</author>
    <content>කැස්බෑව නගර සභා සුසාන භූමියේ ආදාහනාගාරය තුළ පොහොර උරයක බහා සගවා තිබූ අඩක් පිලිස්සුණු මළ සිරුරක කොටසක් පෙරේදා (26) සවස හමුවූ බව පිළියන්දල පොලිසිය කියයි.ආදාහනාගාරයේ මළ සිරුරු පිළිස්සීම සඳහා තාවකාලිකව පත්කර සිටි සේවකයා පොලිසියට කළ පැමිණිල්ලකට අනුව මල සිරුරේ හිස හා කදින් අඩි දෙකක පමණ කොටසක් පොලිසියට හමු වී ඇත.පෙරේදා (26) සවස 3ට පමණ මලසිරුරක් ආදාහනාගාරයේ යන්ත්‍රය තුළට පිළිස්සීම සඳහා ඇතුල් කර නැවත 4.30 ට පමණ අත් සේදීම සඳහා නාන කාමරය වෙත යමින් සිටියදී කවුළුවක් තුළ සඟවා තිබූ මෙම පොහොර උරයක් දැක ලිහා බැලීමේ දී මේ මළ සිරුර දැක ගැනීමෙන් අනතුරුව එම සේවකයා විසින් පොලිසියට පැමිණිලි ක ඇත.සොයා ගත් හිස පිරිමියෙක් ද ගැහැනියක් ද? යන්න සොයා ගැනීමට නොහැකි තරමට පිලිස්සී ඇති බව පිළියන්දල පොලිසියේ ප්‍රකාශකයකු පැවසීය.අඩක් පුලුස්සා සඟවා තැබුවේ ඇයි ද? කවුරුන් ද? යන්න පරීක්‍ෂණ පවත්වන බව පිළියන්දල පොලිසිය කියයි..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>28</day>
    </date>
    <link>http://www.dinamina.lk/2011/01/28/_art.asp?fn=n11012813</link>
    <topic>මිරිස්වත්තේ වෙඩි තැබීමකින්පුද්ගලයකුට බරපතළයි</topic>
    <author>නිට්ටඹුව සමූහ - ජෙනට් ජයසිංහ</author>
    <content>මිනුවන්ගොඩ පොලිස් බල ප්‍රදේශයේ මිරිස්වත්ත හන්දියේදී පෙරේදා (26) රාත්‍රි 8.30ට පමණ සිදුවූ වෙඩි තැබීමකින් පුද්ගලයෙක් බරපතළ තුවාල ලබා ගම්පහ දිසා මහ රෝහලට ඇතුළත් කර ඇත.මෙසේ තුවාල ලබා ඇත්තේ 38 හැවිරිදි ලොකු දරුවාගේ සරත් සේනාරත්න නමැති ව්‍යාපාරිකයෙකි. මොහු ඊයේ රාත්‍රි යතුරු පැදියකින් ගමන් කරමින් සිටියදී යතුරු පැදිය ඉදිරියට පනින ලද සැකකරු සෑහෙන වේලාවක් මොහු සමඟ පොර බදා අවසානයේදී පිස්තෝලයකින් උදරයට හා පපුවට වෙඩි තබා පළා ගොස් තිබේ.සිද්ධියට අදාළ සැකකරු වශයෙන් රංග නමැත්තෙක් පොලීසිය හඳුනාගෙන ඇති අතර තුවාලකරු මේ පුද්ගලයා හා මිතුරන්ව සිට ඇති අතර එයට දින කිහිපයකට පෙර ඇතිවූ බහින්බස් වීමක් දුරදිග යාම නිසා මේ වෙඩි තැබීම සිදුවී ඇති බවට පොලිසිය සැක කරයි.මෙසේ වෙඩි තැබීමෙන් බරපතළ තුවාල ලබා ඇත්තේ මිනුවන්ගොඩ නගර සභාවේ එක්සත් ජනතා නිදහස් සන්ධාන අපේක්‍ෂක නිහාල් සේනාරත්න මහතාගේ ඥාති සොහොයුරෙකි. සිද්ධිය පිළිබඳව මිනුවන්ගොඩ පොලීසිය පරීක්‍ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>28</day>
    </date>
    <link>http://www.dinamina.lk/2011/01/28/_art.asp?fn=n11012814</link>
    <topic>හොඳට සුර්වී දෙමහල් නිවසින් වැටී එතැනම</topic>
    <author>බණ්ඩාරගම සමූහ - බිමල් එස්. ජයසිංහ</author>
    <content>බණ්ඩාරගම - මැදගම වෙල්පහල අඩක් වැඩ නිම කළ දෙමහල් නිවසක ඉහළ මාලයේ එකට මත්පැන් පානය කරමින් සිටි පිරිසකගෙන් අයකු පහළට ඇද වැටීමෙන් එතැනම මරු මුවට පත් වී ඇතැයි බණ්ඩාරගම පොලිසිය කියයි.මෙසේ මිය ගොස් ඇත්තේ ඩබ්ලිව්. සම්පත් කුමාර (24) යන අයයි.මත්පැන් පානය කළ පිරිස අතර මිය ගිය අයගේ සහෝදරයන් දෙදෙනෙකුද වන බව පොලිසිය කියයි.වෙනත් නිවසක ඉදිකිරීම් කටයුතු කරමින් අඩක් වැඩ කළ නිවසේ නවාතැන් ගෙන ඇති මෙම පිරිස පෙරේදා (26) රාත්‍රී මත්පැන් සාදයක් පවත්වා අනතුරුව නින්දට යාම සඳහා මිය ගිය අයගේ සහෝදරයන් දෙදෙනකු හා තවත් අයකු පහළ මාලයට පැමිණීමෙන් අනතුරුව මියගිය අය ද පහත මාලයට පැමිණීමට සූදානම් දේදී සහෝදරයාගේ දෙපතුල් මතටම වැටී මියගොස් ඇතැයි පොලිසිය මෙතෙක් කළ පරීක්‍ෂණවලදී අනාවරණය වී ඇත.මියගිය තරුණයාගේ මරණ පරීක්‍ෂණය ඊයේ (27) හොරණ හදිසි මරණ පරීක්‍ෂක සුමේධ ගුණවර්ධන මහතා ඉදිරියේ දී සිදු කිරීමට නියමිතව තිබිණි..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>28</day>
    </date>
    <link>http://www.dinamina.lk/2011/01/28/_art.asp?fn=n11012815</link>
    <topic>අනියම් පෙම හසු වූ ලජ්ජාවටඑක් දරු මව හා පෙම්වතා වස බී දිවි නසාගෙන</topic>
    <author>ඉන්දික පොල්කොටුව දේවහූව සමූහ – ඇම්. ඩී. මහින්ද</author>
    <content>සිය අනියම් ප්‍රේම සබඳතාව නිවෙස්වලට හසු වීමෙන් බියටපත්ව වස පානය කැර සිය දිවි නසාගත් බව සැක කරන එක්දරු මවකගේ හා ඇගේ අනියම් පෙම්වතාගේ මළ සිරුර ගලේවල මහකෝට්ටේ ප්‍රදේශයේ කැළෑවක තිබී මසකට පමණ පසු පෙරේදා (26) සවස හමු වී ඇත.වහකෝට්ටේ ප්‍රදේශයේ පදිංචි වයස අවුරුදු 25ක් පමණ වූ එක්දරු මවකගේ හා එම ප්‍රදේශයේ පදිංචි 24 හැවිරිදි අවිවාහක තරුණයකුගේ මළ සිරුරක් මෙලෙස හමු වී තිබේ.කැළෑ ප්‍රදේශයේ දර කැඩීමට ගිය පිරිසකට මේ මළ සිරුර හමු වී ඇත.සැමියා විදේශගතව සිටියදී අදාළ තරුණයා හා අනියම් සබඳතාවක් මිය ගිය අය පවත්වාගෙන ගොස් ඇති බවත්, සැමියා පැමිණීමෙන් අනතුරුව එම සබඳතා පිළිබඳව තොරතුරු සැළවීමෙන් පසු මේ දෙපළ වස පානය කැර දිවි නසාගෙන ඇතැයි පොලිසිය සැක කරයි.මාතලේ කොට්ඨාස භාර ජ්‍යෙෂ්ඨ පොලිස් අධිකාරි තිලක් අබේසිරිවර්ධන මහතාගේ උපදෙස් ගලේවල පොලිස් ස්ථානාධිපති පොලිස් පරීක්ෂක රුක්ෂාන්ත පෙරේරා මහතා ඇතුළු නිලධාරිහු පිරිසක් මෙහි පරීක්ෂණ මෙහෙවති..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>28</day>
    </date>
    <link>http://www.dinamina.lk/2011/01/28/_art.asp?fn=n11012816</link>
    <topic>මිනිසත්කම නොදත් කොන්දොස්තරටපාසල් දැරියකගෙන් අපූරු පාඩමක්</topic>
    <author>තෙන්නකෝන් කුලසේකර</author>
    <content>මුදල් මාරු කිරීමට නැතැයි කියමින් බසයෙන් බසින ලෙස මාධ්‍යවේදියකුට තර්ජනය කරමින් නොසරුප් බස් කියූ ශ්‍රී ලංගම කොන්දොස්තරවරයකුට මනුස්සකම කියා දුන් කුඩා පාසල් දැරියක් පිළිබඳ අනුරාධපුරයෙන් වාර්තා වේ.පසුගිය 26 දා උදෑසන අනුරාධපුර ශ්‍රී ලංගම ඩිපෝවට අයත් බස් රථයක් තුªරුවිල සිට අනුරාධපුරය දක්වා ධාවනය කැරිණි. එහි අංකය 62 - 9829 වේ. අනුරාධපුර පොලිසිය අසල බස් නැවතුමේ දී මාධ්‍යවේදියකු අනුරාධපුර පැරණි බස් නැවතුම්පල වෙත යෑම සඳහා බසයට ගොඩ විය.හේ කොන්දොස්තරවරයාගෙන් ටිකට් පතක් ඉල්ලූවිට මාරු කාසි දෙන ලෙසත් නැතිනම් බසයෙන් බසින ලෙසත් පවසා තිබේ. මේ කොන්දොස්තරවරයා මාධ්‍යවේදියා දිගුකළ මුදල් නෝට්ටුවද විසි කැර වහාම බසයෙන් බැස යන ලෙසට තර්ජනය කරමින් මගීන් ඉදිරියේ ඉතා පහත් වචන පාවිච්චි කර බැණ වැදී ඇත.බසය බැංකු නගරයට ළඟා වෙද්දී මාධ්‍යවේදියා බසයෙන් තල්ලු කැර දැමීමට තරම් කොන්දොස්තරවරයා අමානුෂික වෙද්දී එම බස් නැවතුමෙන් බැස යෑමට සූදානම් වූ පාසල් දැරියක් මේ මහත්තයාට ටිකට් එකක් දෙන්න.බස් එකට නැග්ග මගියෙකුට එහෙම කැත විදියට කතා කරන්න එපා. යි කියමින් කොන්දොස්තරවරයාට මාරු මුදල් දිගුකොට ඇත.කොන්දොස්තවරයා එම මුදල් ගැනීම ප්‍රතික්‍ෂේප කරද්දී මහත්තයා මේ සල්ලි දීලා ටිකට් එකක් ගන්න යැයි මාධ්‍යවේදී මහතාට එම දැරිය කීවාය. දුවේ මං මාධ්‍යවේදියෙක්. දුවට බොහොම ස්තූතියි කියා මාධ්‍යවේදියා පවසද්දී බස් කොන්දොස්තරවරයා එහෙම කියන්න එපා යැයි කියමින් මදක් බුරුලක් දක්වන්නට පටන් ගත්තේය.පත්තරේක වැඩ කරනවා කීවා නම් ටිකට් නැතිව උනත් එක්ක යනවා යැයි කියමින් මාධ්‍යවේදියාට සිනාවකින් ද ඔහු සංග්‍රහ කැර ඇත. මිනිස්කම නොදන්නා බස් කොන්දොස්තරවරයාට මිනිස්කම හා රාජකාරිය ඉගැන්වූ නාඳුනන පාසල් දැරියට මාධ්‍යවේදියා හා මගීන් තුති පුද කරද්දී කොන්දොස්තරවරයා ගොළුවකු සේ සිටියේය..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>28</day>
    </date>
    <link>http://www.dinamina.lk/2011/01/28/_art.asp?fn=n11012817</link>
    <topic>ජගත් මහ ලේකම් සමඟ ශ්‍රී ලංකාවේ මානව හිමිකම් ගැන කතා කළේ නෑ</topic>
    <author>මහින්ද අලුත්ගෙදර</author>
    <content>ජගත් මහ ලේකම්වරයාගේ උපදේශන කමිටුව සමඟ ශ්‍රී ලංකාවේ මානව හිමිකම් සම්බන්ධයෙන් කිසිදු කරුණක් සාකච්ඡා නොකළ බව එක්සත් ජාතීන්ගේ මානුෂීය කටයුතු පිළිබඳ සහකාර ලේකම් කැතරින් බ්‍රැග් මහත්මිය ප්‍රකාශ කර ඇත. තමා ශ්‍රී ලංකාවේ සංචාරය කළේ ජල ගැලීම් හේතුවෙන් විපතට පත් වූවන් සඳහා මානුෂීය ආධාර ලබාදීමේ වැඩපිළිවෙළ පිළිබඳව සොයා බැලීමට බවත් ජල ගැලීම් වලින් හානි වූ ප්‍රදේශ වෙත තමා ගමන් කළ බවත් ඇය සඳහන් කර ඇතැයි වාර්තා වෙයි.කැතරින් බ්‍රැග් මහත්මිය මේ බව සඳහන් කර ඇත්තේ එක්සත් ජාතීන්ගේ මූලස්ථානයේ පැවැති මාධ්‍ය හමුවක දී මාධ්‍යවේදියකු නැඟූ පැනයකට පිළිතුරු දෙමිනි.පසුගිය 19, 20 හා 21 යන දිනයන්හි ශ්‍රී ලංකාවේ සංචාරය කළ එක්සත් ජාතීන්ගේ මානුෂීය කටයුතු පිළිබඳ සහකාර මහ ලේකම්වරිය ජල ගැලීම්වලින් හානියට පත මුලතිව් හා මඩකළපුව දිස්ත්‍රික්කවල තත්ත්වය සොයා බැලීම සඳහා සහභාගි වූවාය.කිසිදු කරුණක් සම්බන්ධයෙන් සාකච්ඡා කිරීම සඳහා ත්‍රිපුද්ගල කමිටුවේ කිසිවකු හෝ හමුවීමේ සැලසුමක් නොමැති බව අවධාරණය කර ඇති ඒ මහත්මිය ශ්‍රී ලංකාවේ අවශ්‍යතා වෙනුවෙන් මානුෂීය ආධාර ලබා දීමට කටයුතු කළ බවද සඳහන් කර තිබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>28</day>
    </date>
    <link>http://www.dinamina.lk/2011/01/28/_art.asp?fn=n11012818</link>
    <topic>ගාලු පාරේ ජලය විසන්ධි වූආයතනවලට බවුසර්වලින් වතුර</topic>
    <author>ජීවනී පතිරණ</author>
    <content>කොල්ලුපිටිය ගාලුපාරේ ප්‍රධාන මාර්ගයේ ජල සැපයුම විසන්ධි කිරීම හේතුවෙන් ජලය නොලැබූ ආයතනවලට වහාම බවුසර මගින් ජලය ලබාදීමට ජලසම්පාදන හා ජලාපවහන ඇමැති දිනේෂ් ගුණවර්ධන මහතා ඊයේ (27) කඩිනමින් පියවර ගෙන තිබේ. කොල්ලුපිටිය ප්‍රදේශයේ පෞද්ගලික ආයතනයක් ‘දිනමිණ’ ට කළ දැනුම්දීමක් අනුව අමාත්‍යවරයාට දැන්වීමෙන් අනතුරුව වහාම එම ස්ථානවලට බවුසර මගින් ජලය සපයන ලෙස ඒ මහතා අමාත්‍යාංශයට උපදෙස් දුන්නේය.පැමිණිලි කිරීමෙන් පැය 24ක් තුළදී ජලසම්පාදන මණ්ඩලය මගින් අවශ්‍ය පියවර ගැනීම අනිවාර්ය බව පෙන්වාදුන් දිනේෂ් ගුණවර්ධන අමාත්‍යවරයා, වහාම ඒ පිළිබඳව සොයාබලා අවශ්‍ය පියවර ගන්නා බවද ‘දිනමිණ’ ට පැවසීය. පසුව පැය බාගයක් තුළදී ජලසම්පාදන මණ්ඩලය මගින් ජල බවුසරයක් ලබාදීමට පියවර ගත් බවත්, දිනමිණ පුවත්පතට හා අමාත්‍යවරයාට තම ආයතනයේ සේවක සැමගේ හදපිරි ස්තුතිය පුදන බවත් එම පෞද්ගලික ආයතනයේ විධායක නිලධාරියෙක් පැවසීය..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>28</day>
    </date>
    <link>http://www.dinamina.lk/2011/01/28/_art.asp?fn=n11012819</link>
    <topic>වයිස් රෝයි සුඛෝපභෝගී වාෂ්ප දුම්රිය 25 වැනි සංවත්සරය සැමරීමට සැරසෙයි</topic>
    <author/>
    <content>වයිස් රෝයි සුඛෝපභෝගී වාෂ්ප දුම්රිය සිය 25 වැනි සංවත්සරය ලබන පෙබරවාරි 2දා සමරයි.ඒ වෙනුවෙන් දුම්රිය කොළඹ කොටුවේ සිට රඹුක්කන දක්වා විශේෂ චාරිකාවක් ධාවනය කිරීමට නියමිතය. රඹුක්කන දුම්රිය ස්ථානයේ දී ප්‍රවාහන ඇමැති කුමාර වෙල්ගම මහතාගේ ප්‍රධානත්වයෙන් රිදී ජුබිලි උත්සවය පැවැත්වේ.වයිස් රෝයි විශේෂ දුම්රිය ශ්‍රී ලංකා සංචාරක ව්‍යාපාරයට මෙතෙක් සිදු කළ සේවාව ඇගයීම සඳහා එදිනට තැපැල් මුද්දර 5ක් නිකුත් කිරීමට ද තැපැල් දෙපාර්තමේන්තුව පියවර ගෙන තිබේ.ලොව සීමිත රටවල් කීපයක පමණක් තිබෙන මෙවැනි වාෂ්ප දුම්රියක් ශ්‍රී ලංකාවට ද හිමිව තිබීම නිසා සංචාරකයන්ට ඉතාම සුන්දර වූ අත්දැකීමක් ලබා දීමට හැකි වී ඇතැයි ශ්‍රී ලංකා සංචාරක ආයතනයේ සභාපති ආචාර්ය නාලක ගොඩහේවා මහතා පවසයි.මේ විශේෂ දුම්රිය සමරා උත්සවය වෙනුවෙන් ඊයේ (26) උදේ ශ්‍රී ලංකා සංචාරක ආයතනයේ පැවති මාධ්‍ය හමුවක දී ඒ මහතා එසේ පැවැසීය.මේ වන විට ලොව සංචාරක කර්මාන්තය තුළින් වසරක් තුළ වැඩිම සංවර්ධනයක් වූ රට බවට ශ්‍රී ලංකාව පත්ව ඇතැයි ද එය කලින් වසරට වඩා 46% ලෙස වර්ධනයක් ලෙස ද ඒ මහතා පෙන්වා දුන්නේ ය.එසේම වසර 2016 දී සංචාරකයන් මිලියන 2.5 ක් මෙරටට ආකර්ශනය කර ගැනීමේ ජනාධිපති මහින්ද රාජපක්ෂ මහතාගේ ඉලක්කය සාර්ථක කර ගැනීම එතරම් අපහසු කටයුත්තක් නොවන බවද ආචාර්ය ගොඩහේවා කීය.මෙවැනි දුම්රිය ලෝකයේ තිබෙන්නේ සුළු සංඛ්‍යාවක් වන අතර ලංකාවේ තවත් එවැනි දුම්රිය එන්ජිමක් දැනට අලුත්වැඩියා කරගෙන යන බව දුම්රිය දෙපාර්තමේන්තුවේ අධ්‍යක්‍ෂ විජය සමරසිංහ මහතා කීය.වාෂ්ප බලයෙන් ක්‍රියා කරන පටු මාර්ගවල ධාවනය කරන පුංචි දුම්රිය එන්ජින් දෙකක් තිබෙන අතර රේල් කාරෙකක් ද වෙයි. ඉදිරියේ දී මෙම වාෂ්ප දුම්රිය සේවාව වැඩිදියුණු කරන බවත්, ඒ මහතා කීවේය..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>28</day>
    </date>
    <link>http://www.dinamina.lk/2011/01/28/_art.asp?fn=n11012820</link>
    <topic>මහනුවර නගරයේ හෝටල් ශ්‍රේණිගත කෙරේ</topic>
    <author>අසේල කුරුළුවංශ</author>
    <content>මහනුවර නගරයේ පවතින සියලු හෝටල් බේකරි හා ආපන ශාලා ශ්‍රේණිගත කිරීමේ වැඩපිළිවෙළක් මහනුවර නාගරික සෞඛ්‍ය වෛද්‍ය ඒකකය ආරම්භ කැර තිබේ.මහජන සෞඛ්‍ය ආරක්‍ෂා කිරීමේ අරමුණින් ජනතාවට එක් එක් හෝටල් බේකරි හා ආපන ශාලාවල තත්ත්වය පිළිබඳව ඒවායින් ආහාර ගැනීමට ප්‍රථම අවබෝධයක් ලබාගැනීම පහසු කිරීමේ අරමුණින් මෙම වැඩපිළිවෙළ ක්‍රියාත්මක කෙරෙයි.අදාළ ශ්‍රේණිගත කිරීමේදී හෝටලයේ, බේකරියේ හෝ ආපන ශාලාවේ පිහිටීම, ව්‍යාපාරික වටපිටාව, සේවක සෞඛ්‍ය තත්ත්වය ආහාර පිසීමට යොදාගන්නා ද්‍රව්‍යවල තත්ත්වය, ජල පහසුකම් ආදී කරුණු රැසක් සැලකීමට ගැනීමට නියමිතය. එමඟින් හොඳම තත්ත්වයේ පවතින හෝටල්, බේකරි හා ආපන ශාලාවලට ඒ හා බී සහතික ලබා දෙනු ඇත. එම සහතික අදාළ වෙළෙඳ ආයතනය ඉදිරිපිට ප්‍රදර්ශනය කිරීම මඟින් හොඳ තත්ත්වයේ ආයතනවලට මහජන ආකර්ශනය වැඩි ලෙස දිනා ගැනීමේ අවකාශ සැලසෙයි.මාස හයකට වරක් මෙම ශ්‍රේණිගත කිරීම් සිදුකිරීම තුලින් පෙර අවස්ථාවේ ඒ හෝ බී ශ්‍රේණිය ලබාගත් වෙළෙඳ ආයතනයක තත්ත්වය බාලවී ඇත්නම් එහි සහතිකය අවලංගු වන ලෙසත් පෙර අවස්ථාවේ අදාළ සහතිකය නොලැබුණු ආයතනයක් පසුව ගුණාත්මක වර්ධනයක් පෙන්නුම් කරන්නේ නම් එයට සහතිකය ලබාගත හැකි ලෙසත් මෙම වැඩපිළිිවෙළ දියත් කෙරේ..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>28</day>
    </date>
    <link>http://www.dinamina.lk/2011/01/28/_art.asp?fn=r1101288</link>
    <topic>රද්දොළුව ශ්‍රී පඤ්ඤානන්ද විදුහලේතෙමහල් ගොඩනැඟිල්ල අබලන්</topic>
    <author>සීදුව සමූහ නිශ්ශංක පියරත්න</author>
    <content>මීගමුව අධ්‍යාපන කලාපයට අයත් සීදුව රද්දොළුව ශ්‍රී පඤ්ඤානන්ද ජාතික පාසලේ තෙමහල් ගොඩනැගිල්ල ඉතාම අබලන් තත්ත්වයකට පත්වී තිබේ. බිම් මහලේ සිට ඉහළ මහල දක්වා තැනින් තැන සිමෙන්ති බදාම ගැලවී යකඩ මතුවී තිබෙනු දැකිය හැකිය.මේ ගොඩනැගිල්ල සාදා වසර අවුරුදු පනහක් නැතිවුවද ජනතාව පවසන්නේ කොන්ත්‍රාත්කරුවන්ගේ වැඩ නිසා මෙසේ අබලන් වීමට හේතුව බවය.6, 7, 8 වසර පන්ති මේ ගොඩනැගිල්ලේ පවත්වාගෙන ගිය අතර අබලන් තත්ත්වයට පත්වීම නිසා එයින් පන්ති ඉවත්කර තිබේ.දැනට සිසුන් ඉගෙනීම කටයුතු කරන්නේ ගස්යට බව සිසුහු කියා සිටිති.මේ තෙමහල් ගොඩනැගිල්ල මෙතරම් ඉක්මනට අබලන් වීමට කරුණු සොයා බලා වගකිව යුත්තන්ගේ අවධානය යොමුකර සිසුන්ගේ ඉගනීමේ කටයුතුවලට ඉඩ පහසුකම් ඉතා ඉක්මනින් සලසන මෙන් මවුපියෝ ඉල්ලා සිටිති.  .</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>28</day>
    </date>
    <link>http://www.dinamina.lk/2011/01/28/_art.asp?fn=r1101286</link>
    <topic>ගොඩගම නිවෙසක තනිව විසූ කාන්තාවකට පිහියෙන් ඇන්නේ කවුදැයි තවමත් අභිරහසක්</topic>
    <author>හෝමාගම සංචාරක මංජුල හිරිපිටිය</author>
    <content>හෝමාගම ගොඩගම සුවිසල් නිවෙසක දීර්ඝ කාලයක සිට තනිවම ජීවත්වූ රූමත් තරුණියකට සය පොළකට පමණ පිහියෙන් ඇන බරපතළ තුවාල සිදු කිරීම සම්බන්ධයෙන් අතුරුගිරිය පොලිසිය පුළුල් පරීක්ෂණ ආරම්භ කර ඇත. මෙලෙස මිය ගොස් ඇත්තේ ගොඩගම ලයනල් ජයසිංහ මාවතේ අංක 37 / 5 දරණ නිවසේ පදිංචිව සිටි හතළිස් හැවිරිදි ප්‍රියදර්ශනී මංජුලා ගමගේ බව පොලිසිය පවසයි.පසුගිය 17 වැනි දින උදෑසන 9.30 ට පමණ ඇය ජීවත්වුණු නිවසේදී පිහියක් වැනි තියුණු ආයුධයක් පාවිච්චිකර එම කාන්තාවට ඇන බරපතළ තුවාල සිදු කර සැකකරු පලා ගොස් ඇතැයි පොලිස් මූලික පරීක්ෂණවලදී හෙළිවී ඇත.මිය ගිය කාන්තාවගේ සැමියා ගුරුවරයකු වන අතර ඔහු මීට වසර දහයකට පමණ පෙරදී මිය ගොස් තිබේ. ඇයට දරුවන් නැත. කලක් ඇගේ මව සමඟ ජීවත්වී ඇත. අනතුරුව මව ද මිය ගොස් තිබේ.කාන්තාවගේ පියා ස්විඩනයේ රැකියාවක නිරතව සිටී. පියා මාසිකව එවන මුදලින් ඇය ජීවත් වූවාය.ඇය ප්‍රදේශවාසීන් සමඟ එතරම් ඇසුරක් පවත්වා නැත. නිවෙසට පිටස්තර කිසිවකු ගෙන්වා ගන්නේ නැති බවටද පොලිස් පරීක්ෂණවලදී හෙළිවී තිබේ. කාන්තාවට පිහියෙන් ඇන තුවාල සිදු කළ ස්ථානයේ ඇගේ උප්පැන්න සහතිකයත් පිටස්තර පුද්ගලයකුගේ උසස් පෙළ විභාග ප්‍රතිඵල සහතිකයත් ඇතුළු ලිපි රැසක් සමඟ ලේ තැවැරුණු පිහියක් ද තිබී සොයා ගත් බව පොලිසිය පවසයි.තුවාල ලබා සිටි කාන්තාව ප්‍රදේශවාසීන් විසින් හෝමාගම මූලික රෝහලට ඇතුළත් කර තිබේ. අනතුරුව කොළඹ ජාතික රෝහලේ දැඩි සත්කාර ඒකකයේ ප්‍රතිකාර ගනිමින් සිටියදී ඇය මිය ගියාය.ඝාතනය සම්බන්ධයෙන් මෙතෙක් කිසිවකු අත්අඩංගුවට ගෙන නැත. නුගේගොඩ කොට්ඨාස භාර ජ්‍යෙෂ්ඨ පොලිස් අධිකාරී දේශබන්දු තෙන්නකෝන් මහතාගේ උපදෙස් මත අතුරුගිරිය පොලිස් ස්ථානාධිපති පොලිස් පරීක්ෂක කපිල සේනානායක මහතාගේ මෙහෙයවීමෙන් අපරාධ අංශය භාර ස්ථානාධිපති පොලිස් පරීක්ෂක ආර්. කේ. පුෂ්පකුමාර මහතා ඇතුළු නිලධාරීන් කණ්ඩායමක් වැඩිදුර පරීක්ෂණ පවත්වති.  .</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>28</day>
    </date>
    <link>http://www.dinamina.lk/2011/01/28/_art.asp?fn=r1101281</link>
    <topic>යටවර කනිටු විදුහල වැසීයෑමේ අවදානමක්</topic>
    <author>හල්තොට සමූහ විනීතා මානෙල් ගමගේ</author>
    <content>හොරණ අධ්‍යාපන කලාපයේ බණ්ඩාරගම අධ්‍යාපන කොට්ඨාසයට අයත් ඉතා ග්‍රාමීය දුෂ්කර පාසලක් වන යටවර කනිෂ්ඨ විද්‍යාලය වැසීයාමේ අවදානමෙන් මුදා ගැනීමට අවශ්‍ය සම්පත් පිළිබඳ අවධානය යොමු කරන්නැයි ප්‍රදේශවාසී ජනතාව බලධාරීන්ගෙන් ඉල්ලා සිටිති.පළමු ශ්‍රේණියේ සිට 11 වසර දක්වා පන්ති පැවැත්වෙන මේ විදුහලේ විදුහල්පති ඇතුළු ආචාර්ය මණ්ඩලය 11 දෙනෙකි.1942 දී පොල් අතු මඩුවකින් 28 දෙනෙකුගෙන් යුත් සිසුන් සංඛ්‍යාවකින් ගුරුවරු තිදෙනෙකුගෙනුත් ආරම්භ කෙරුණු යටවර කනිෂ්ඨ විද්‍යාලය 1943 දී රජයට පවරා ගෙන ඇති අතර 1980 වන විට එහි සිසුන් 103 දෙනකු සිටියහ.මේ වන විට මේ පාසලේ ගොඩනැඟිලි දෙකක් ඇත. එහි එක් ගොඩනැඟිල්ලක් කාර්යාලය සහිත ප්‍රධාන ශාලාව වේ. එහි 6 – 11 දක්වා පන්ති පැවැත්වෙන අතර එක් කෙළවරක අල්මාරිවලින් ආවරණය කර පුස්තකාලය හා ඉංග්‍රීසි වැඩකාමරය ලෙසට කුඩා කාමර දෙකක් සකස් කර ගෙන ඇත. ප්‍රධාන ශාලාවේ පන්ති වෙන් කර නොමැති නිසා අධ්‍යාපන කටයුතුවලදී සිසුන්ගේ අවධානයට බාධා පැමිණේ.අනෙක් ශාලාවේ 1 – 5 දක්වා පන්ති ඇති අතර 1 වසර වෙනමත් 2 හා 3 ත් 4 හා 5 පන්ති එකටත් පැවැත්වේ. එම ශාලාව කාමර 3 කින් යුතු නිසා මෙසේ පන්ති පැවැත්වෙන බැවින් සිසුන්ගේ අවධානය පාඩම කෙරෙහි යොමු කිරීම අසීරු වේ.ගුරු විවේකාගාරයේ වහල දිරාපත්ව අබලන්ව ඇත. සංගීත කාමරය, කෘෂිකර්ම කටයුතු සඳහා අවශ්‍ය උපකරණ ගබඩාව හා දරුවන්ගේ නිර්මාණ කටයුතු කිරීමේ ස්ථානයක් ලෙසත් ආචාර්ය මණ්ඩලයට විවේක ගැනීමේ ස්ථානයක් ලෙසත් මෙම ස්ථානය පාවිච්චි කිරීමට සිදුව තිබේ.පාසල සතුව රූපවාහිනියක්, කැසට් යන්ත්‍රයක්, පරිගණකයක් ඇතත් ඒවා සිසුන්ට ප්‍රයෝජනවත් ආකාරයට පරිහරණය කිරීමට අවශ්‍ය ක්‍රමවත් ස්ථානයක් නොමැතිකමින් කාර්යාලයේ තබා තිබේ.පාසලේ ක්‍රීඩා පිටිය පළාත් සභා ප්‍රතිපාදන මගින් සංවර්ධනය කළත් එම කටයුතු අතරමග නතර වී ඇත.ක්‍රීඩා ගුරුවරයෙක් නැත.පාසලේ අඩි 40ක් පමණ ගැඹුරු ළිඳෙහි ජලයේ ඔක්සිජන් අඩුවීම නිසා පානයට නුසුදුසුය. සිසුන්ගේ පාවිච්චියට තිබෙන වැසිකිළියද බිත්ති පුපුරා ගොසිනි.පාසලේ මේ අඩුපාඩු ගැන බලධාරීන්ගේ අවධානය යොමු විය යුතු කාලය එළඹ ඇතැයි මවුපියෝ කියති.  .</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>28</day>
    </date>
    <link>http://www.dinamina.lk/2011/01/28/_art.asp?fn=r1101282</link>
    <topic>දිනමිණ පුවතට කඩිනම් ප්‍රතිචාර කෙසෙල්වතුගොඩ ගොවීන්ට පාලමක්</topic>
    <author>ගම්පහ සංචාරක</author>
    <content>“කෙසෙල්වතුගොඩ ගොවි ජනතාවට කුඹුරට යන්න පාලමක් නෑ” යන මැයෙන් ජනවාරි 20 වැනි දින දිනමිණ පුවත්පතේ පළවුණු ප්‍රවෘත්තිය දුටු ආර්ථික සංවර්ධන ඇමැති බැසිල් රාජපක්ෂ මහතා එදිනම ක්‍ෂණිකව ක්‍රියාත්මක වී පැය කිහිපයක් යාමට පෙර ඒ සම්බන්ධව සොයා බැලීමට ගම්පහ දිස්ත්‍රික් සැලසුම් අධ්‍යක්ෂ මාලනි හේමලතා මහත්මියට නියෝග කළේය.ඒ අනුව වහා ක්‍රියාත්මක වූ ගම්පහ දිස්ත්‍රික් සැලසුම් අංශයේ සහකාර සැලසුම් අධ්‍යක්ෂිකා ඇතුළු නිලධාරිනියන් එම අදාළ ස්ථානය නිරීක්ෂණය කර වාර්තාවක් සැපයීමට සහභාගි වූහ.එම අවස්ථාවට යක්කල ප්‍රදේශය නියෝජනය කරන ගම්පහ මහ නගර සභාවේ නාගරික මන්ත්‍රී ජී. ඒ. ගුණරත්න මහතාද එක්වී සිටියේය.  .</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>28</day>
    </date>
    <link>http://www.dinamina.lk/2011/01/28/_art.asp?fn=r1101283</link>
    <topic>උපාධිය දක්වා ඉගෙන ගන්නඅවශ්‍ය පහසුකම් ලබා දෙන්න</topic>
    <author>මීගොඩ සමූහ ඩබ්ලිව්. ඩී. ජයතිස්ස</author>
    <content>මෝටර් රථ ඉංජිනේරු අභ්‍යාස ආයතනයේ ආරම්භක පුහුණු පාඨමාලාව හැදෑරූ සිසුන්ට ඊට ඉහළ පාඨමාලා හැදෑරීමට අවශ්‍ය පහසුකම් නැතැයි එම සිසුහු හා ඔවුන්ගේ මවුපියෝ මැසිවිලි නගති.කාර්මික අධ්‍යාපන හා පුහුණු කිරීමේ දෙපාර්තමේන්තුව කියන පරිදි මට්ටම් හතක් යටතේ පූර්ණ පාඨමාලාව හැදෑරිය හැකිය. ජාතික සහතිකය සඳහා මට්ටම් හතර දක්වාද, මට්ටම් පහ සහ හය උසස් ඩිප්ලෝමා සහතික සඳහාද මට්ටම් හත උපාධිය සඳහාද හැදෑරිය හැකිය.එහෙත් මෝටර් රථ ඉංජිනේරු ජාතික සහතිකය හැරුණු විට මට්ටම් පහ සහ හය හැදෑරීමට ආයතනයක් තාක්ෂණ විශ්වවිද්‍යාලයේ ද නැති බව පැවසේ.මේ නිසා එම සිසුන්ගේ ඉගෙනුම් අවස්ථාව අතරමඟදී අඩාල වන අතර ඔවුන්ගේ ඉලක්ක සපුරා ගත නොහැකි බව මවුපියෝ පවසති.මේ තත්ත්වය පිළිබඳ රජය විසින් සැලකිල්ලට ගෙන මට්ටම් පහෙන් ඉහළ පාඨමාලා පූර්ණ කාලීනව හෝ සති අන්ත පාඨමාලා හෝ හැදෑරීමට කොළඹ දිස්ත්‍රික්කයේ පිහිටි කාර්මික විද්‍යාල හරහා හෝ අවස්ථාව ලබා දෙන ලෙස අසාධාරණයට පත් සිසුහු ඇතුළු ඔවුන්ගේ මවුපියෝ ඉල්ලීමක් කරති. සති අන්තයේ පාඨමාලා සුළු ගෙවීමක් මත හෝ ලබා දෙන්නේ නම් එම සිසුන්ගේ ඉලක්කය සපුරා ගත හැකි බව ද ඔවුහු කියති..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>28</day>
    </date>
    <link>http://www.dinamina.lk/2011/01/28/_art.asp?fn=r1101284</link>
    <topic>ලබුගම වෙනිවැල්ගැට විකුණා ජීවත් වූ පිරිස අද දුකෙන්</topic>
    <author>බෝපේ සමූහ</author>
    <content>කොළඹ සහ තදාසන්න ප්‍රදේශවලට බීමට ජලය සපයන ලබුගම කලටුවාව ජලාශයන් ආශ්‍රිත මහා වනාන්තරයේ කාලයක පටන් සිදුවූ දැව ජාවාරම රාජ්‍ය ආරක්ෂක අංශවල මැදිහත්වීම නිසා සම්පූර්ණයෙන්ම පාහේ නැවතී ඇති අතර එම හේතුවෙන් කැලයේ ඇති වෙනිවැල්ගැට කපා එදිනෙදා ජීවත් වූ අයට විශාල තර්ජනයක් එල්ල වී ඇත.මේ වන විට වෙනිවැල්ගැට ව්‍යාපාරයෙන් ජීවත්වූ ඇතැම් පිරිස් ජීවත්වීම සඳහා විකල්ප මාර්ග සොයා ගෙන ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>28</day>
    </date>
    <link>http://www.dinamina.lk/2011/01/28/_art.asp?fn=r1101285</link>
    <topic>කිරිබත්ගොඩ රෝහලට පොලිතින් තහනම්</topic>
    <author>කැලණිය සමූහ : එඩ්වඩ් වීරසිංහ</author>
    <content>කිරිබත්ගොඩ රජයේ මූලික රෝහල පොලිතින්වලින් තොර කලාපයක් කිරීමට රෝහල් සෞඛ්‍ය අධ්‍යාපන ඒකකය කටයුතු යොදා ඇත.රෝගීන් බැලීමට පැමිණීමේදී හා ප්‍රතිකාර සඳහා බාහිර රෝගී අංශයට පැමිණීමේදී පොලිතින් උර, අනෙකුත් පොලිතින් ආශ්‍රිත ඇසුරුම්, ප්ලාස්ටික් භාජන, ප්ලාස්ටික් බෝතල් රෝහල් පරිශ්‍රයට ගෙන ඒමෙන් වැළකී සිටින ලෙස සෞඛ්‍ය අධ්‍යාපන ඒකකය ජනතාවගෙන් ඉල්ලා සිටී..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>28</day>
    </date>
    <link>http://www.dinamina.lk/2011/01/28/_art.asp?fn=r1101287</link>
    <topic>අසරණ දරු පවුලකට‘ දිරිය පියසෙන්’ හිසට සෙවණ</topic>
    <author>ඉංගිරිය සංචාරක චාන්දනී ජයසිංහ</author>
    <content>දරිද්‍රතාවයේ හිණිපෙත්තටම ළඟා වී සිටි රංජිත්, තම අඹු දරුවන් පෝෂණය කළේ එදිනෙදා ගමේගොඩේ කිසියම් කුලියක් කර ගැනීමෙනි. මොවුන්ගේ අසරණකම දුටු රත්මල්ගොඩ සමෘද්ධි සංවර්ධන නිලධාරී රවීන්ද්‍ර රත්නායක මහතා ‘දිරිය පියස’ නිවාස යෝජනා ක්‍රමය යටතේ නව නිවෙසක් සාදාදීමට පියවර ගත්තේය.ඒ අනුව රංජිත්ට රුපියල් ලක්ෂයක නිවාස ආධාරයක් ලබාදීමට රත්නතිලක මහතා කටයුතු කළේය.දින 66ක් ඇතුළත නිවස ඉදිකෙරිණි. ප්‍රාදේශීය ලේකම් ඩබ්ලිව්. පී. සී. එම්. උපසේන මහත්මියගේ අධීක්ෂණය යටතේ නිවස ඉදි කෙරුණු අතර ප්‍රදේශවාසීන්ගේ ආධාරය ද මේ සඳහා නොඅඩුව ලැබිණි.කළුතර දිස්ත්‍රික් පාර්ලිමේන්තු මන්ත්‍රී විදුර වික්‍රමනායක මහතා අතින් නිවස භාරදෙන මොහොතේ රංජිත් ගේ නෙත් අගින් කුඩා කඳුළක් බිමට වැටුණේ තමාට දාව සිය බිරියගේ කුසෙන් හෙට අනිද්දාට මෙලොව එළිය දකින්නට සිටින කිරිකැටියාට හිසට සෙවණක් ලැබී ඇති බැව් පසක් වීමෙනි.පසුගිය 2010 වසර ඇතුළත් ඉංගිරිය ප්‍රාදේශීය ලේකම් කොට්ඨාසයේ ‘දිරිය පියස’ නිවාස යෝජනා ක්‍රමය යටතේ මෙවැනි නිවාස 09ක් ඉදිකර ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>28</day>
    </date>
    <link>http://www.dinamina.lk/2011/01/28/_art.asp?fn=r1101289</link>
    <topic>වයඹ මාර්ග සංවර්ධනයටදසලක්ෂ 13ක්</topic>
    <author>කුරුණෑගල දිස්ත්‍රික් සංචාරක</author>
    <content>වයඹ පළාතේ මාර්ග සංවර්ධනය සඳහා මේ වසරේ මිලියන දහතුනක් වැය කරමින් ග්‍රාමීය මට්ටමේ මාර්ග 75ක් සංවර්ධනය කර තිබේ.ග්‍රාමීය ගොවිජන සුබසාධනය මෙන්ම කෘෂි කර්මාන්තය නගා සිටුවීමට මෙය බෙහෙවින් උපකාර වන බව පළාත් කෘෂිකර්ම ඇමැති එච්. ඩී. බී. හේරත් මහතා පවසයි..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>28</day>
    </date>
    <link>http://www.dinamina.lk/2011/01/28/_art.asp?fn=r11012810</link>
    <topic>රතුපස්වල – බැලුම්මහරප්‍රජා ජල ව්‍යාපෘතිය අසාර්ථකයි  </topic>
    <author>ගම්පහ සංචාරක නිමල් ජයසිංහ</author>
    <content>රතුපස්වල, බැලුම්මහර ප්‍රජාජල ව්‍යාපෘතිය අසාර්ථක වී තිබේ. දැනට ජල ටැංකියට ඉදිකොට ඇතත් ජල සැපයුමක් නැත.මේ ප්‍රදේශයේ ජනතාවට ජල ප්‍රශ්නය උග්‍ර වී ඇත්තේ තමන් පදිංචි නිවාස ආසන්නයෙන් ළිඳක් කැපූව ද, ප්‍රදේශයේ ඇති ඇළවල්වල අප ජලය එම ළිංවලට ගලා ඒම නිසයි.කලින් තිබූ ප්‍රජා ජල ව්‍යාපෘතියෙන් ජලය ලබාදුන් නිවාස කොටසකට පමණක් ජල සම්පත් මණ්ඩලය මේ වන විට ජලය සපයා ඇතත්, වලව්වත්ත පළමු පටුමඟ, දෙවැනි පටුමඟ, යන ප්‍රදේශවලට ජල සැපයීමට ජල නළ එලා නැත. මෙසේ ගමේ කොටසකට පමණක් ජල පහසුකම් ලබාදීම ගැන ප්‍රදේශවාසීහු කලකිරීමට පත්ව සිටිති. මේ සම්බන්ධව අදාළ බලධාරින්ගේ අවධානය යොමුකරන ලෙස ප්‍රදේශවාසීහු ඉල්ලා සිටිති..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>28</day>
    </date>
    <link>http://www.dinamina.lk/2011/01/28/_art.asp?fn=r11012811</link>
    <topic>මහර මාතෘ සායනවලඅඩුපාඩු සපුරන්න පියවර  </topic>
    <author>කඩවත විශේෂ විජය ශ්‍රී ගම්මන</author>
    <content>විධිමත් මාතෘ සායන පද්ධතියක් ඇතිකර නිරෝගී දරු පරපුරක් බිහිකිරීමට පසුතලය ඇති කිරීම අපගේ ඒකායන බලාපොරොත්තුව යයි පුෂ්පා රාජපක්ෂ මහත්මීය පැවසුවාය.ඒ මහත්මිය එසේ පැවසුවේ මහර ආසනයේ මාතෘ සායන 5ක් වැඩිදියුණු කිරීම සඳහා නිරීක්ෂණ චාරිකාවක යෙදෙමින් කිරිල්ලවල මාතෘ සායනයට පැමිණි අවස්ථාවේදීය.රාජපක්ෂ මහත්මිය මෙසේ ද පැවසුවාය.ජනගහනයත් සමඟ සංවර්ධනය නොවූ මෙවැනි මාතෘ සායනවලට පැමිණෙන මව්වරුන්ට ගැබිනියන්ට මුහුණ පෑමට සිදුවන අපහසුකම් අම්ම කෙනෙක් හැටියට මට හොඳින් වැටහෙනවා. අවශ්‍ය ඉඩකඩ මඳිකම වෙනත් පහසුකම් හිඟකම මග හැර නුදුරු කාලයේ දී මහර ආසනයේ මාතෘ සායන සියල්ලක් ම නවීන පහසුකම් වලින් යුක්ත සායන බවට පත් කරනවා.අවශ්‍ය බෙහෙත් හා වෛද්‍ය පහසුකම් තව තවත් දියුණු කරනවා. අඩු පහසුකම් මැදත් තම සේවය හරියාකාර කරන දැනට සේවයේ නියුතු වෛද්‍යවරුන්ටත් හෙදියන්ටත් සාමාන්‍ය සේවක පිරිසටත් මේ කරන මහඟු සද්කාරය වෙනුවෙන් ස්තූ®ති කරනවා.ඇමැති ලසන්ත අලගියවන්න මහතා ද කතා කළේය..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>28</day>
    </date>
    <link>http://www.dinamina.lk/2011/01/28/_art.asp?fn=s1101281</link>
    <topic>කොදෙව් පිල අද ශ්‍රී ලංකාවට</topic>
    <author>ප්‍රින්ස් ගුණසේකර</author>
    <content>ශ්‍රී ලංකාව සමඟ ජාත්‍යන්තර එක්දින ක්‍රිකට් තරග 3 කට සහභාගි වන බටහිර ඉන්දීය කොදෙව් පිල අද පෙරවරු 8.30 ට ශ්‍රී ලංකාවට පැමිණීමට නියමිතය.මේ තරග තුනට අමතරව ශ්‍රී ලංකාව සමග ලෝක කුසලාන පෙරහුරු තරගයකටද බටහිර ඉන්දීය කොදෙව් පිල සහභාගි වීමට නියමිතය. කොළඹ එස්. එස්. සී ක්‍රීඩාංගණයේදී මේ මස 31, පෙබරවාරි 3 හා පෙබරවාරි 6 වැනිදා ජාත්‍යන්තර ක්‍රිකට් තරග තුන පැවැත්වෙන අතර පෙබරවාරි 16 දා ඛෙත්තාරාම ක්‍රිකට් පිටියේ දී ලෝක කුසලාන පෙරහුරු තරගය පැවැත්වේ.අනතුරුව බටහිර ඉන්දීය කොදෙව් ක්‍රීඩකයෝ පෙබරවාරි 18 දා නවදිල්ලිය බලා පිටත්ව යන අතර එහිදී ලෝක කුසලාන තරගාවලියට එක් වී පසුව මාර්තු මුල් දින කිහිපයේදී බංග්ලාදේශය බලා පිටත්ව යති.බටහිර ඉන්දිය කොදෙව් පිල සමග තරග වදින ශ්‍රී ලංකා එක්දින පිලට ක්‍රීඩා ඇමැති මහින්දානන්ද අලුත්ගමගේ මහතාගේ අනුමැතිය ඊයේ වන විට ලැබී තිබුණි. ලෝක කුසලාන ක්‍රිකට් තරගාවලියට නම් කළ ක්‍රීඩකයන් පහලොස්දෙනාම මේ ක්‍රිකට් තරගාවලියටත් නම් කර තිබේ.ලබන මාසයේදී ඇරඹෙන ක්‍රිකට් ලෝක කුසලාන තරගාවලිය පිළිබඳ උද්යෝගයක් ශ්‍රී ලංකා ක්‍රීඩකයන්ට මේ තරගාවලියෙන් අනතුරුව වඩාත් දැනෙනු ඇතැයි ක්‍රිකට් නායක කුමාර් සංගක්කාර පැවැසීය.ශ්‍රී ලංකා ක්‍රිකට් ආයතනයේදී පසුගියදා මාධ්‍යවේදීන් හමුවූ අවස්ථාවේදී ලඟ එන කොදෙව් පිලේ එක්දින සංචාරයේ වැදගත්කම සංගක්කාර අවධාරණය කළේය.ලෝක කුසලාන තරගාවලියට පෙර කොදෙව් පිල සමග තරග අපට ලැබීම හැම පැත්තකින්ම හොඳයි. කණ්ඩායමට ජාත්‍යන්තර තරග අත්දැකීම් ලැබීම ලෝක කුසලාන තරගාවලියට හොඳ පෙරහුරුවක් වෙයි. ඒ වගේම ලෝක කුසලාන තරගාවලිය ගැන ඇත්තටම ඇඟට දැනෙන්නේ කොදෙව් තරගාවලියෙන් පසුවයි. ඒ උණුසුම ක්‍රීඩා ලෝලීන්ටත් දැනෙයි. සංගක්කාර පැවැසීය.බටහිර ඉන්දීය කොදෙව් පිල ශ්‍රී ලංකාවේදී අවසන් වරට එක්දින තරගාවලියකට සහභාගි වුයේ 2005 වසරේදී වන අතර එහිදී පැවැති එක්දින තරග දෙකක් ජය 1 – 1 ක් ලෙස විය.ශ්‍රී ලංකාව හා බටහිර ඉන්දීය කොදෙව් අතර 2008 වසරේ අප්‍රේල් මාසයේ කොදෙව් දූපත් හි පැවැති තරගාවලියේ ජය කෙදෙව් පිලට 2 – 0 කින් හිමි විය.එක් දින ක්‍රිකට් තරග ඉතිහාසයේ කොදෙව් - ශ්‍රී ලංකා අතර තරග 46ක් පවත්වා එයින් කොදෙව් පිල තරග 26 ක ජයද ශ්‍රී ලංකාව තරග 18කද ජය හිමි කරගෙන ඇත. තරග දෙකක් තීරණයක් නොමැතිව නිමාවට පත් විය.ශ්‍රී ලංකාව හා කොදෙව් අතර පැවැත්වෙන මේ තරග ලෝක කුසලානයට පෙර පැවැත්වෙන එකම අන්තර් ජාතික එක්දින ක්‍රිකට් තරගාවලිය බැවින් දෙපිලටම ඉතා වැදගත් වනු ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>28</day>
    </date>
    <link>http://www.dinamina.lk/2011/01/28/_art.asp?fn=s1101282</link>
    <topic>ප්‍රංශ සවාරියේ සූරයාටවසරක තරග තහනමක්</topic>
    <author>ස්පාඤ්ඤය (ඒ. එෆ්. පී.)</author>
    <content>තහනම් උත්තේජක භාවිත කිරීමේ චෝදනාවට හසුවූ ප්‍රංශ සවාරියේ සූරතාව දිනූ ස්පාඤ්ඤයේ ඇල්බටෝ කොන්ටඩෝට වසරක තරග තහනමක් පැනවූ බව ස්පාඤ්ඤ පාපැදි සම්මේලනය ප්‍රකාශ කළේය.28 හැවිරිදි කොන්ටඩෝර් පසුගිය ප්‍රංශ සවාරිය අතරතුරදී තහනම් උත්තේජක භාවිතා කිරීමේ චෝදනාවට හසුවිය.නමුත් එම චෝදනාව තරයේ ප්‍රතික්‍ෂේප කරමින් කොන්ටඩෝර් පැවසුවේ ආහාර විෂවීමකින් එවැනි තත්ත්වයක් සිදු වී ඇති බවය.සිය දඬුවමට එරෙහිව අභියාචනා ඉදිරිපත් කිරීමට කොන්ටඩෝර්ට දින 10 ක කාලයක් ලබා දී ඇති මුත් මෙවැනි චෝදනාවක් මත ප්‍රංශ පාපැදි කිරුළ අහිමි කරගන්නා දෙවැනි ක්‍රීඩකයා වීමේ අවාසනාවන්ත වාර්තාවට හිමිකම් කීමට ඔහුට සිදුවනු ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>28</day>
    </date>
    <link>http://www.dinamina.lk/2011/01/28/_art.asp?fn=s1101283</link>
    <topic>ශ්‍රී ලංකාව 3-0 කින් චීනය පරදවයි</topic>
    <author/>
    <content>ආසියානු ස්කොෂ් සම්මේලනය හා අත්වැල් බැදගනිමින් ශ්‍රී ලංකා ස්කොෂ් සම්මේලනය මෙහෙයවන 15 වන ආසියාතික කනිෂ්ඨ ස්කොෂ් කණ්ඩායම් තරගාවලියේ දී ඊයේ (27) සත්කාරක ශ්‍රී ලංකා පිල චීන පිල පරදවා 3 - 0 ක ජයක් ලැබීය.මූලික වටයේ තරගයකදී ගිහාන් සුවාරිස් 11/4, 11/3 ක් හා 11/8 ක් ලෙස වෑන් ජූනි ජී පැරදවූ අතර දිල්ෂාන් ගුණවර්ධන 11/9, 11/4 ක් හා 11/4 ක් ලෙස ලී ෂී යුආන් පැරදවීය. බිනුර ජයසූරිය 11/4, 11/9 ක් හා 11/5 ක් ලෙස ෂේන් ජියා කි පැරදවීය.මේ අනුව ශ්‍රී ලංකා පිල 3 - 0 ක් ලෙස ජය වාර්තා කළේය..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>28</day>
    </date>
    <link>http://www.dinamina.lk/2011/01/28/_art.asp?fn=s1101284</link>
    <topic>ඔස්ට්‍රේලියානු විවෘත ටෙනිස් කිරුළ කිම්ට ද ලී නාට ද</topic>
    <author>මෙල්බර්න් (ඒ. එෆ්. පී.)</author>
    <content>ග්‍රෑන්ඩ් ස්ලෑම් කිරුළු 3 කට හිමිකම් කියන බෙල්ජියමේ කිම් ක්ලිප්ස්ටස් ජාත්‍යන්තර ටෙනිස් පිටියේ දෙවැනි ස්ථානයේ පසුවන රුසියාවේ වේරා වොනරිවා සමඟ පැවැති අවසන් පූර්ව තරගයෙන් ලකුණු 6 – 3, 6 – 3 ක් වශයෙන් ජය ලබමින් ඔස්ටේ‍්‍රලියානු විවෘත ටෙනිස් සූරතාවලියේ අවසන් මහා තරගයට සුදුසුකම් ලබා ගත්තාය.ඇය මේ සූරතාවලියේ අවසන් තරගයට සුදුසුකම් ලැබූ දෙවන අවස්ථාව මෙයයි. මීට පෙර 2004 වසරේදී අවසන් මහා තරගයට සුදුසුකම් ලැබූ ක්ලිප්ස්ටස් සිය රටෙහිම ප්‍රතිවාදී ක්‍රීඩිකා ජස්ටින් හෙනිංට පරාජය වූවාය.පසුගිය අමෙරිකානු විවෘත ටෙනිස් සූරතාවලියේ කිරුළ දිනූ කිලිප්ස්ටස්, වොනරිවා අවසන් පූර්ව තරගයකදී පරාජය කළ දෙවැනි අවස්ථාව මෙය වේ.”වේරා ඉතා ප්‍රබල ක්‍රීඩිකාවක්. ඇය සමග තරග වදින සෑම අවස්ථාවක්ම ඉතා වෙහෙස කරයි” ජයග්‍රහණයෙන් අනතුරුව කිලිප්ස්ටස් පැවසීය. මේ අතර ජාත්‍යන්තර ටෙනිස් පිටියේ අංක 1 ක්‍රීඩිකා කැරොලින් වොස්නියෑකි ලකුණු 3 – 6 ක්, 7 – 5 සහ 6 – 3 ක් වශයෙන් පරාජය කළ චීනයේ ලීනා ග්‍රෑන්ඩ් ස්ලෑම් අවසන් මහා තරගයකට සුදුසුකම් ලැබූ ප්‍රථම ආසියාතික ටෙනිස් ක්‍රීඩිකාව බවට පත් වූවාය.සිය රටට ප්‍රථම ග්‍රෑන්ඩ් ස්ලැම් කිරුළ අත්කර දීමට ස්වර්ණමය අවස්ථාවක් මේ 28 හැවිරිදි චීන ක්‍රීඩිකාවට ලැබී ඇත.”තරගයට කලින් රාත්‍රියේ මම නිදාගත්තේ නෑ. එතරම් ලොකු පීඩනයකින් පසුවුණත් ජයග්‍රහණය ලබාගැනීමට හැකිවීම මට විශාල සතුටක්. ග්‍රෑන්ඩ් ස්ලෑම් අවසන් තරගයකට සුදුසුකම් ලැබූ ප්‍රථම ආසියාතික කාන්තාව වීම මට විශාල ආඩම්බරයක්” ලීනා තරගයෙන් පසුව ප්‍රකාශ කළාය. කිලිප්ස්ටස් සහ ලීනා ඔස්ට්‍රේලියානු ටෙනිස් කිරුළ අත්කර ගැනීම සඳහා හෙට (29) තරග වැදීමට නියමිතය..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>28</day>
    </date>
    <link>http://www.dinamina.lk/2011/01/28/_art.asp?fn=s1101285</link>
    <topic>ගාල්ල ක්‍රිකට් පිලට ඉනිමක සහ ලකුණු 178 ක ජයක්</topic>
    <author/>
    <content>සමීර පෙරේරාගේ විශිෂ්ට පන්දු යැවීම හේතුවෙන් මහනුවර ක්‍රිකට් පිල පරදවා ඉනිමක සහ ලකුණු 178 ක ජයක් හිමිකර ගැනීමට ගාල්ල ක්‍රිකට් පිල සමත් විය.සරා කුසලාන ක්‍රිකට් තරග මාලාවේ බී. ආර්. සී. පිටියේදී පැවැති මේ තරගයේ පළමුව පන්දුවට පහර දුන් ගාල්ල පිල කඩුලු 9 කට ලකුණු 405 ක් රැස්කළේය.මහනුවර කණ්ඩායම පළමු ඉනිමේ ලකුණු 150 කට දැවී ගිය අතර දෙවැනි ඉනිම ලකුණු 77 කට දැවී ගියේය.සමීර පෙරේරා පළමු ඉනිමේ ලකුණු 49 කට කඩුලු 5 ක් ද, දෙවැනි ඉනිමේදී ලකුණු 25 කට කඩුලු 4 ක් ද බිඳ හෙළීය. ගාල්ල පළමු ඉනිම 405/9 (ඕවර 76.4) - ධම්මික සුදර්ශන 59, පි‍්‍රමාල් බුද්ධික 79, විරාජ් පෙරේරා 53, අමිල රත්නායක 63, රුමේෂ් රංගන 53, චාල්ස් සිල්වා 131/5මහනුවර පළමු ඉනිම 150 (ඕවර 52.2) - එස්. ගුණසේකර 66, සමීර පෙරේරා 49/5, හිරන්ත විජේසිංහ 25/2 සහ දෙවැනි ඉනිම 77 (ඕවර 32.4) - චාල්ස් සිල්වා 20, සමීර පෙරේරා 25/4, ජනිත් සමීර 18/3.</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>28</day>
    </date>
    <link>http://www.dinamina.lk/2011/01/28/_art.asp?fn=s1101286</link>
    <topic>නිවාසාන්තර ක්‍රීඩා</topic>
    <author>මරදාන ශ්‍රී සංඝරාජ</author>
    <content>මරදාන ශ්‍රී සංඝරාජ මධ්‍ය විද්‍යාලයේ (නවෝද්‍යා) පාසලේ නිවාසාන්තර ක්‍රීඩා උළෙල මේ මස 31 දා පස්වරු 1.00 සිට කොළඹ 10 පී. ඩී. සිරිසේන ක්‍රීඩාංගණයේදී පැවැත්වේ.බස්නාහිර පළාත් සභා මන්ත්‍රී රේණුක පෙරේරා, නාගරික මන්ත්‍රී අජන්ත ලියනගේ, කොට්ටාස අධ්‍යාපන අධ්‍යක්ෂ කේ. ඒ. සී. කුලතුංග හා විදුහල්පති දෙමලුස්සේ මේධංකර හිමි ඇතුළු ආරාධිතයන් මේ අස්ථාවට එක්වේ.කොට්ටාව ධර්මපාලකොට්ටාව ධර්මපාල විද්‍යාලයීය නිවාසාන්තර මලල ක්‍රීඩා උළෙල අද (28) ප. ව. 1.00 විදුහල් ක්‍රීඩා පිටියේදී පැවැත්වේ.ඉදිකිරීම් ඉංජිනේරු නිවාස හා පොදු පහසුකම් පිළිබඳ අමාත්‍ය විමල් වීරවංශ කලාප අධ්‍යාපන අධ්‍යක්ෂිකා ඕ. එම්. වී. මුදලිගේ හා විදුහල්පති ලුතිනන් වයි. යසරත්න මහත්ම මහත්මීන් ප්‍රධාන ආරාධිතයෝ වෙති.වැලිදෙණිය කනිෂ්ඨගා / වැලිදෙණිය කනිෂ්ඨ විද්‍යාලයීය නිවාසාන්තර ක්‍රීඩා උළෙල පෙබරවාරි 03 වැනිදා විද්‍යාලයීය ක්‍රීඩාංගණයේදී පස්වරු 1.00 සිට පැවැත්වේ.බද්දේගම කොට්ටාසභාර කලාප අධ්‍යක්ෂිකා මාලනී ගුණරත්න මහත්මියගේ මුලිකත්වයෙන් ඇරඹෙන ක්‍රීඩා උත්සවය සඳහා ආරාධිත අමුත්තන් ලෙස දකුණු පළාත් ක්‍රීඩා හා යෞවන කටයුතු ග්‍රාම සංවර්ධන ඇමැති යු. ජී. ආරියතිලක ගාල්ල දිස්ත්‍රික් පාර්ලිමේන්තු මන්ත්‍රී නිශාන්ත මුතුහෙට්ටිගම සහ දකුණු පළාත් මන්ත්‍රී සිසිර කුමාර, විදුහල්පති එච්. ඒ. කරුණාරත්න යන මහත්ම මහත්මීහු ඊට සහභාගි වේ..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>28</day>
    </date>
    <link>http://www.dinamina.lk/2011/01/28/_art.asp?fn=f1101281</link>
    <topic>සහශ්‍රයට ගැළපෙන ලෙසගම සංවර්ධනය කරනවා</topic>
    <author>සාකච්ඡා කෙළේ උදිත ගුණවර්ධන</author>
    <content>ගංවතුර නිසා වාරිමාර්ග ක්ෂේත්‍රයේ ඇති වී ඇති ප්‍රශ්න නිරාකරණයට අමාත්‍යාංශ මට්ටමින් ගෙන තිබෙන පියවර මොනවාද? වත්මන් දේශපාලන තත්ත්වය සහ පළාත් පාලන මැතිවරණයට ආණ්ඩුවේ සූදානම යන කරුණු පිළිබඳ නියෝජ්‍ය ඇමැති ඩබ්ලිව්. බී. ඒකනායක මහතා සමඟ සිදුකළ සාකච්ඡාවකි.* පසුගිය දිනවල ඇති වූ ජල ගැලීම් තත්ත්වය නිසා උතුරු නැඟෙනහිර, රජරට ඇතුලු ප්‍රදේශවල සුළු පරිමාණ හා මධ්‍ය පරිමාණ වැව්වල අබලන් තත්ත්වයක් ඇති වී තිබෙනවා. මේ තත්ත්වය යළිත් ප්‍රකෘති තත්ත්වයට පත්කිරීම සඳහා වාරිමාර්ග හා ජල කළමනාකරණ අමාත්‍යාංශය විදිහට මොන විදිහේ වැඩපිළිවෙළක් ද ආරම්භ කර තිබෙන්නේ?ඔබ කියූ විදිහටම පසුගිය දිනවල ඇතිවූ ජල ගැලීම් තත්ත්වය නිසා වැව් ඇතුලු වාරිමාර්ග ගණනාවක් විවිධ තරමින් හානියට පත් වෙලා තිබෙනවා. අපට තාමත් මේ තත්ත්වය පිළිබඳ පූර්ණ වශයෙන් නිරීක්‍ෂණය කිරීමට නොහැකි වී තිබෙනවා. එයට හේතු වී තිබෙන්නේ තාමත් එම ප්‍රදේශවල ජල ගැලීම් තත්ත්වය පහව ගියත් එම හානි හඳුනාගැනීමට නොහැකි වී තිබෙන්නේ.අප ඒ සඳහා නිරීක්‍ෂණ දැනටමත් ආරම්භ කර තිබෙනවා. එයට ආරම්භයක් විදියට අපේ ඇමැතිතුමා නිමල් සිරිපාල ද සිල්වා මහතා පොළොන්නරුව ප්‍රදේශයේ හානි වූ වැව් පද්ධතිය නිරීක්‍ෂණය කිරීමට ගියා.ඉන්පසුව සෙසු ප්‍රදේශවලත් ඇතිවී ඇති හානි නිරීක්‍ෂණය කිරීමට අප සැලසුම් කර තිබෙනවා. කොහොමත් අප ඉතාමත් ඉක්මනින් මේ වැව් හා වාරිමාර්ග ප්‍රතිසංස්කරණයට කටයුතු කරනවා. එය තමයි වාරිමාර්ග අමාත්‍යාංශය විදිහට අපේ මීළඟ සැලැසුම වී තිබෙන්නේ. ගොවිතැන මුල්කර ගත් ප්‍රදේශ විදිහට මේ ප්‍රදේශවලට වැව් අවශ්‍ය කරනවා.මා අත්දැකීමෙන් දන්නවා මැයි මාසය පමණ වන විට වැව්වල ජල මට්ටම පහළට යනවා. එතකොට තමයි අපට මේ විදිහට බිඳවැටුණ, කැඩුණ වැව් යළිත් ප්‍රතිසංස්කරණය කිරීමට කටයුතු කළ යුතුයි.ඒ සඳහා අවශ්‍ය ප්‍රතිපාදන මුදල් අප ඉදිරියේදී වෙන්කර ගැනීමට අප අමාත්‍යාංශය කටයුතු කරනවා. කොහොමත් ඉදිරි මාස හය තුළ හානි වූ වැව් සියල්ල ප්‍රතිසංස්කරණය කර ගොවි ජනතාව වෙත පවරා දීමට කටයුතු කරනවා.මෙහිදී තවත් විශේෂ දෙයක් සිහිපත් කළ යුතුයි. ජල ගැලීම් අවස්ථාවේදී හමුදාවේ සහ අපේ නිලධාරීන්ගේ කැපවීම් නිසා සිදුවීමට ගිය විශාල විනාශයක් වළක්වා ගැනීමට පුළුවන් වුණා.* හානියට පත්වූ ප්‍රදේශවල ගොවිතැන්වලට සිදුවූ හානිවලට රජය මඟින් වන්දි ගෙවීමක් සිදුකරනවාද ?වන්දි ගෙවීම් සිදුකරද්දී සාමාන්‍ය ප්‍රමාණයේ වන්දි ප්‍රමාණයක් නැතිනම් සියල්ලට පොදු වූ සහනයක් පමණයි. ඒත් හානි වූ වගාවලට අවශ්‍ය සහන, පොහොර, බීජ ඇතුළු සියල්ල ලබාදීමට ආණ්ඩුව සූදානම්ව සිටින්නේ. මෙහිදී විපක්‍ෂය ගැනත් යමක් කියන්න ඕනෑ. ඔවුන් මේ ජල ගැලීම් ව්‍යසනයෙනුත් දේශපාලන වාසි ලබාගැනීමටයි උත්සාහ කරන්නේ. එය කිසිසේත් සිදුවිය යුත්තක් නොවෙයි. මේ විපත නිසා අපහසුවට, දුකට පත්වුණේ ශ්‍රී. ල. නි. ප. යේ සාමාජිකයෝ පමණක් නොවෙයි එජාපයට, ජවිපෙට ඡන්දය දුන් අයත් අපහසුතාවයට පත්වුණා. විපතට වැටුණා. ඒ නිසා මේ මොහොතේදී පංගු පේරුවට වැඩ කිරීම නොවෙයි කළ යුත්තේ, සියල්ල එකතුවෙලා වැඩ කිරීමයි.ඒත් විපක්‍ෂය තේරුම් ගෙන නැති එකම දේ වන්නේත් මෙයම පමණයි.ජනාධිපතිතුමා අද රට ගොඩනැඟීම සඳහා විශාල උත්සාහයක නියැළෙනවා. ඒ නිසා අප මේ මොහොතේ සිදුකළ යුත්තේ ජනාධිපතිතුමාට අවශ්‍ය සහයෝගය ලබා දෙමින් කටයුතු කිරීමයි. අප අද සිදුකළ යුතු දේ වන්නේ එයයි. එදා අප එජාපයේ සිට ආණ්ඩු පක්‍ෂයට එකතු වුණේ ඒ නිසයි. ඒත් ස්වාභාවික ආපදාවක් වගේ අවස්ථාවකදීත් විපක්‍ෂය උත්සාහ කරන්නේ දේශපාලන වාසි අරගැනීමටයි.තීරණයක් අරගෙන තිබෙනවා හානි වූ වගාවලට අවශ්‍ය කරන සහනයක් විදිහට බිත්තර වී, පොහොර ඇතුළු දීමනා ලබා දීමට. මෙය රජය ගංවතුරට හසුව අසරණවූවන්ට ලබා දෙන සහනයක් විදිහට හඳුන්වා දිය හැකියි.* පළාත් පාලන මැතිවරණයට නාමයෝජනා භාරදීම අවසන් වීමත් සමඟ ගම් මට්ටමින් මැතිවරණ උණුසුම ඉහළ යමින් තිබෙනවා. මේ පළාත් පාලන මැතිවරණය ආණ්ඩුවේ සැලැසුම් හා සූදානම පැහැදිලි කළ හැකිද ?මේ මැතිවරණය අපට අභියෝගයක් නොවෙයි. ඉතාමත් පහසුවෙන් අපට මුළු රටේම පළාත් පාලන ආයතනවලින් අති බහුතරය ජයග්‍රහණය කරන්න පුළුවන්. අපි අද ගමට ගිහින් තියෙන්නේ ගමට කිසිවක් නොකළ පිරිසක් විදිහට නොවෙයි. ගම රට නැංවූ අභිමානවත් පක්‍ෂයක සාමාජිකයන් විදිහටයි. ඒ නිසා අප බය නැහැ ජනතාව ඉදිරියට ගොස් ජනවරමක් ඉල්ලීමට. ජනාධිපතිතුමා ඉතාමත් සැලැසුම් සහගතවත්, වුවමනාවෙනුත් තමයි ගමට සේවය කිරීමට වැඩ කටයුතු කරන්නේ. මා මීට පෙර කාලයක් එජාපය නියෝජනය කළා. විවිධ නායකයන් රට පාලනය කරන විදිහ දැක්කා. ඒ සියල්ල අතර ජනාධිපතිතුමාගේ පාලනය ඉතාමත් වෙනස්.ඔහු තමයි ගමට සංවර්ධනය අරගෙන ගියේ. ඒ නිසා ගමේ මිනිසුන්ගේ ආදරය වගේම කැමැත්තත් එක්සත් ජනතා නිදහස් සන්ධානය වෙත ලැබී තිබෙනවා. මේ තත්ත්වය තුළ ප්‍රාදේශීය සභාවල පාලනය මීළඟ මැතිවරණයෙනුත් එක්සත් ජනතා නිදහස් සන්ධානය සූදානමින් ඉන්නේ. මේ නිසා විශේෂයෙන් සැලැසුම් කරමින් පළාත් පාලන මැතිවරණයට මුහුණ දීමට ඕනෑකමක් නැහැ. අපේ සන්ධානයේ විජයග්‍රහණය ස්ථිරයි. සමහරු බඩ ගැන කියමින් කට ගැන කියමින් ජනතාව උසිගැන්වීමට උත්සාහ කරනවා. ජනතාව නොමඟ යැවීමට, ජනතාව රැවටීමට එජාපයට තියෙන මායම් මදී.* එහෙත් විපක්‍ෂයේ ඇතැම් පාර්ශ්ව ප්‍රසිද්ධියේම සිදුකරන චෝදනාවක් වන්නේ ආණ්ඩුවේ සංවර්ධන ව්‍යාපෘතිවලින් ජනතාවට සෘජු ප්‍රතිලාභ නොලැබෙන බවයි...?එජාපයට මේ ප්‍රතිලාභ මොනවාද කියලා නොදන්නවා වුවත් ජනතාව ඇත්ත මොකක්ද කියලා දන්නවා. ජනතාව දන්නවා ඔවුන්ට ඇත්තටම සේවය කළේ කවුද? සේවය නොකළේ කවුද? කියලා.ගමේ පාරක් තොටක් හැදුනාම, පාලමක්, බෝක්කුවක් හැදුනාම එහි ප්‍රතිලාභය ලැබෙන්නේ වෙන කාටවත් නොවෙයි ජනතාවටයි. ඒ දේවල් තේරුම් ගැනීමට එක්සත් ජාතික පක්‍ෂයට නොහැකි වීම පුදුම සහගතයි. මේ අය තමයි කියන්නේ ජනතාවට සංවර්ධන ප්‍රතිලාභ ලැබෙන්නේ නැහැ කියලා. සංවර්ධනය සඳහා වූ අලුත් ආරම්භය ජනාධිපතිතුමා විසින් ආරම්භ කරල තිබෙන්නේ. අද යම්කිසි අවුරුදු කිහිපයක් යම් කැපකිරීම් කළ යුතුව තිබෙනවා.එය එසේ වුවහොත් තමයි රටේ අනාගතය සුබදායී පැත්තට හරවා ගැනීමට පුළුවන්කම ලැබෙන්නේ. ඒ නිසා සංවර්ධනයේ ප්‍රතිලාභ ජනතාවට නොලැබෙන බවට වූ විපක්‍ෂයේ මතය අපට පිළිගැනීමට නොහැකියි. අත්‍යාවශ්‍ය භාණ්ඩ මිල නිසා ඇතිවූ අර්බුදකාරී තත්ත්වය තාමත් සමනය වී නැහැ. මේ තත්ත්වය පිළිබඳව ආණ්ඩුව නිසි විසැඳුම් ලබා දී නොමැති බවට චෝදනා එල්ල වෙනවා. මේ ගැන ඔබේ අදහස මොන වගේද? භාණ්ඩ මිල ඉහළ යාමට එක් හේතුවක් විදිහට දක්වන්න පුළුවන්කම තිබෙන්නේ පසුගිය කාලයේදී ඇති වූ ස්වාභාවික ආපදා තත්ත්වයයි. ඒ තත්ත්වය නිසා තමයි එළවළු මිල ගණන් ඉහළ ගිහින් තිබෙන්නේ. ඒ තත්ත්වය අපට ආණ්ඩුවක් විදිහට විසඳන්න බැහැ.මේ මිල ගණන් ඉහළ යාම අපට ඉදිරි සති දෙක තුන තුළ ස්වාභාවිකවම පහළට යාවි. විපක්‍ෂය හිතුවට මෙය දීර්ඝ කාලීන ප්‍රශ්නයක් කියලා එය එහෙම නොවෙයි.ඒත් අප ආණ්ඩුවක් විදිහට මෙවැනි තත්ත්වයන්හිදී අත පිසදාගෙන ඉන්න උත්සාහ කරන්නේ නැහැ. ඒ නිසා තමයි රාජ්‍ය වෙළෙඳ ජාලය උපයෝගී කර ගනිමින් සහ වෙනත් විකල්ප මාර්ග උපයෝගී කර ගනිමින් ජනතාවට සිදුවන අපහසුතා මඟහැරීම සඳහා කටයුතු කරමින් තිබෙන්නේ.මේ දේවල්වලට පවා බාධා එල්ල කිරීමට හාස්‍යයට ලක්කිරීමට එජාපය කටයුතු කරනවා.ජවිපෙත් මේ වැඩයට අත්වැල් අල්ලනවා. ඒ හින්දනේ ඒ අය කියන්නේ හමුදාව මගින් ජනතාවට සහන සැපයීම නුසුදුසුයි කියලා. නැතිනම් මේ වැඩෙන් හමුදාව හෑල්ලු වෙනවා කියලා. අද විපක්‍ෂය මේ හැම දෙයක්ම යොදා ගන්නේ මහජනනතාවගේ පැත්තෙන් කල්පනා කර නෙවෙයි දේශපාලන කෝණවලින් බලලයි. එය කිසිසේත්ම හොඳ දෙයක් නොවෙයි. අප හැම වෙලාවේම ජනතාව ගැන හිතලා ජනතාවගේ පැත්තේ ඉඳලයි තීන්දු තීරණ ගත යුත්තේ. මොකද අප මොන දේශපාලනයක් කළත් ජනතාවගේ පදනමින් කටයුතු කළ යුතුයි. ඒත් විපක්‍ෂය අද මේ වගකීම් සියල්ල අමතක කරලයි කටයුතු කරන්නේ.* මේ අත්‍යාවශ්‍ය භාණ්ඩ මිල ඉහළ යාම පළාත් පාලන මැතිවරණ ප්‍රතිඵලයට බලපෑමක් එල්ල වෙන්නේ නැද්ද?බලපෑමක් එල්ල වෙන්නේ නැහැ. මම මේ සාකච්ඡාවේ මුලදී සඳහන් කළා වගේ අපට විශාල බලයක් මහජන මනාපයක් ගම් මට්ටම තුළ තිබෙනවා. ඒ නිසා ඉදිරි පළාත් පාලන මැතිවරණය ජය ගැනීම අපට ඉතාමත් පහසුවෙන් පුළුවන්. ප්‍රාදේශීය සභා මැතිවරණවලට තරග කිරීමේ අපේක්‍ෂකයන් පත්කිරීමේදී අර්බුදයක් මතුව ඇතැයි මාධ්‍ය මගින් වාර්තා පළවෙනවා. මේ තත්ත්වයේ ඇත්ත තත්ත්වය මොකක්ද? අර්බුදකාරී තත්ත්වයක් නොවෙයි තිබෙන්නේ. අපේ සන්ධානයෙන් තරග කිරීමට අපේක්‍ෂයන්ට අති විශාල උනන්දුවක් තිබුණේ. ඒ හැර අර්බුදයක් තිබුණේ නැහැ. ඒත් එජාපය නම් අපේක්‍ෂකයන් තෝරාගැනීමට නොහැකි තත්ත්වයක් ඇතිවුණා. ඒ නිසා තමයි එජාපයේ ඇතුළත නායක මට්ටමේ අය “බල්ලා, බූරුවා” කියලා රණ්ඩු වුණේ. මෙයින්ම තේරෙනවනේ අර්බුදය තියෙන්නේ කොතැනද?* ගම් මට්ටමින් ආණ්ඩුව සිදුකළ සේවය පළාත් පාලන ආයතන හරහා ඉදිරියට ගෙන යාමට මොන විදිහේ වැඩපිළිවෙළක් ද සැලැසුම් කර තිබෙන්නේ ?අප මෙවර පළාත් පාලන ආයතනවලට තරග කරන්නේ ගමට සේවය ඉටුකිරීමේ අරමුණෙන්. පසුගිය අවුරුදු පහේදී අති විශාල සේවයක් ගම් මට්ටමට ඉටුවුණා. අප මෙවරත් බලය ඉල්ලන්නේ එදා සිදුකළ ග්‍රාමීය මට්ටමේ සේවය තවදුරටත් ස්ථාවර විදිහටත් ඉෂ්ට කිරීමටයි.ඒ නිසා මේ මොහොතේදී ඡන්දදායකයන් ගත යුතුවන්නේ ගමට, රටට හිතවාදී තීරණයකුයි. ඒ නිසා තමයි අප ඉල්ලා සිටින්නේ ගමට තවත් සංවර්ධන ව්‍යාපෘති අවශ්‍ය නම් සහශ්‍රයට ගැළපෙන විදිහට ගම සංවර්ධනය කිරීමට අවශ්‍ය නම් සන්ධානයට බලය ලබාදිය යුතුයි..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>28</day>
    </date>
    <link>http://www.dinamina.lk/2011/01/28/_art.asp?fn=f1101283</link>
    <topic>වළගම්බා නිරිඳුන්ගේ රාජ ගිරය අමතක වූ ගල්තලාව කෑගල්ල</topic>
    <author>සටහන හා ඡායාරූප පත්මසේකර නිශ්ශංක රඹුක්කන සමූහ වාර්තාකරු</author>
    <content>එදා නරනිඳු වළගම්බා බෙලිගල නම් ග්‍රාමයට යන අතරමඟ මනරම් ගල්තලාවක් මත නැවතී දිවා ආහාර ගැනීමෙන් අනතුරුව බුලත් විටකින් සප්පායම් වූයේ ලු. බෙලිගල් තලාවට පැමිණි රජු සහ පිරිස් ගිමන් නිවන්නට නැවතී විට සපන්නට සූදෘනම් වූ මොහොතේ රාජගිරය නොමැති බව විට සපන පුරුෂ තෙමේ සැලකර සිටියෙන් එසේ නම් එය දහවල "කෑ ගල මත" බැරිවන්නට ඇතැ'යි පැවසූ දා පටන් මෙම ප්‍රදේශ "කෑගල්ල" නමින් පසක් වූයේ ලු .සියවස් ගණනක් පැරණි බන්ධනාගාරය හා පැරණි උසාවිය ඉදිරිපිට එදා වරදකරුවන් තම දෙවුරෙන් එල්ලා මැරුවා යැයි කියනු ලබන "කෝන්ගහ" ද ඉතිහාසයට එක් වී ඇති නිසා කෑගලු පුරවරය ඓතිහාසිකය. දෝන කැතිරිනා බිසව විසුවා යැයි කියන වැලිමන්නාතොට හා ඇය තම පරිවාර ළඳුන් හා සමඟ දිය නෑවා යැයි කියන ඔලගම තටාකය ද කෑගල්ල නගරයේ පෞරාණිකත්වය විදහා පායි.  සිරිලක යටත් විජිතයක්ව පැවැති සමයේ "වික්ටෝරියා මහ රැජිනිය" පදවි ප්‍රාප්තව 50 වසරක් පිරීම් වස් පවත්වන ලද ජුබිලි මංගල්‍ය සිහිපත් කරනුවස් ඉදිකරන ලද ගිමන් හල අද ද කොළඹ, නුවර මහා මාර්ගය අභියස ගිලනුන් හට හෙළ ඔසුවෙන් සුවපත් කරනු ලබන නිදහස් ආයුර්වේද බෙහෙත් ශාලාවක් ලෙස නගරසභා වේ ඉතිහාසය චමත්කාර ජනක කරයි.ක්‍රි. ව. 1895 වසරේ ලෝකල් Local Board යනුවෙන්ද 1898 වසරේ යූ. ඩී. සී. යනුවෙන් ද ස්ථාපිත ව ඇති කෑගල්ල පළාත් පාලන ආයතනය 1932 වසර දක්වා රජය විසින් පත්කරන ලද නිලධාරි මණ්ඩලයක පාලනය යටතේ විය.  මහජන ඡන්දයෙන් පත්වූ නියෝජිත මහතුන්ගෙන් සැදුම්ලත් මුල්ම විධායක මණ්ඩලය 1933 වසරේ පත්වූ අතර ප්‍රථම සභාවේ ගරු සභාපති ධූරයෙන් සම්මානයට පාත්‍රව ඇත්තේ ඊ. ඈෂ්ලි පීරිස් මහතා ය. එම සභාවේ මන්ත්‍රී මණ්ඩලයේ සිව් දෙනෙක් වී ඇත. ඉන් අනතුරුව මෙම නගර සභාවට තේරී පත්වූ නගරාධිපතිවරු අතරින් 2006. 04. 16 දින පත්වූයේ 18 වෙනි නගරාධිපතිවරයාය.ඔහු නමින් ජී. කේ. සමරසිංහය.පසුගිය වසර හතර තුළ කෑගල්ල, නගර සභාව සිදුකළ සංවර්ධන වැඩ රාශියකි. නගර සභා බල ප්‍රදේශයේ මාර්ග සංවර්ධන වැඩ කටයුතු බොහොමයක් සිදුකර ඇත. මේ සියලු සංවර්ධන කටයුතු සඳහා , නගර සභා පොදු අරමුදල්, උඩරට ගැමි සංවර්ධන අමාත්‍යංශ අරමුදල්, පළාත් සභා අරමුදල්, පිළිසරු ව්‍යාපෘති අරමුදල්, විමධ්‍යගත අරමුදල්, ගම නැඟුම, යන අරමුදල් ප්‍රභවයන් දායක වී ඇත. මේ අනුව මාර්ග සංවර්ධනය සඳහා රු51,615,910,93 කුත් ගොඩනැඟිලි ඉදිකිරීම් සහ අලුත්වැඩියාවන් සඳහා රු49,115,806,00 කුත්, ආඩියාහේන කොම්පෝස්ට් ව්‍යාපෘතිය සඳහා 10,334,034 සහ ජල පහසුකම් ව්‍යාපෘති සඳහා 115,067,00 වියදම් කර ඇත. මීට අමතරව කෑගල්ල මහජන ක්‍රීඩාංගණය සංවර්ධන කටයුතු ප්‍රධාන තැනක් ගනී.මේ අතර කෑගල්ල නගරයට අත්‍යාවශ්‍ය වූත් පාරිභෝගික ජනතාවගේ අවශ්‍යතාවයන් එකම වහලක් යටින් ඉටුකරලීම සඳහා දැවැන්ත වෙළඳ සංකීර්ණයක් ද ඉදිකර ඇත. එහි වියදම රුපියල් ලක්‍ෂ 397 වේ. එය පී. බී. බාලසූරිය වෙළඳ සංකීර්ණයයි. නගරය පුරා මීට වසර කිපයකට පෙර දක්නට ලැබුණේ දුගඳ හමන කාණු පද්ධතියකි. පැයක් ධාරාණිපාත වර්ෂාවක් ඇදහැළුණොත් පැය දෙක තුනක් මුළු නගරයම ජලයෙන් යටවී තිබූ ස්වභාවයන්ය. නමුත් අද නගරයේ තත්ත්වය මුළු මණින්ම වෙනස් ය.දුගඳ හමමින් තිබූ කාණු පද්ධති පිළිසකර කරමින් නගරයේ පුරාවට මහා මාර්ගයට ඇදී ආ ජල ධාරාවන් භූගත කාණු පද්ධතියක් හරහා විධිමත් ජල ප්‍රවාහනයක් ඇතිකරමින් නගරවාසීන්ට ඉමහත් සැනසිල්ලක් උදාකර දී ඇත. අද ජනාකීර්ණ වූ නගරයේ දවසකට එකතුවන කැළිකසල ප්‍රමාණය ටොන් පහළවකට අධිකය. ඒත් අද දුගඳක් නොහමන නගරයක් වී ඇත්තේ නගරයෙන් එපිට ඇති කොම්පොස්ට් ව්‍යාපෘතිය හරහා දිනපතා එකතුවන කැළිකසල කන්දරාවටත් ආර්ථික වටිනාකමක් ඇතිකරමින් කොම්පෝස්ට් පොහොර ලෙස, කෘෂිකර්මාන්තයට එක්කරවමිනි. ඒ ආඩියාහේන කොම්පෝස් ව්‍යාපෘතියයි.එහි වියදම රු.10,334,034,00 ක් වේ. නගරයේ විධිමත් ආර්ථික කලාපයක් කිරීම සඳහා එවකට නගරයට අත්‍යාවශ්‍ය විධිමත් සතිපොළක් නොතිබුණි. ඒත් අද තත්ත්වය ඉඳුරා ම වෙනස් ය. නගරය ආසන්නයේම ඉදිවූ ආර්ථික මධ්‍යස්ථානය හරහා සතිපොළ වෙළඳුන්ට සහ පාරිභෝගික ජනතාවට අස්වැසිල්ලක් ලෙස වර්තමානයේ එය ජනතා අයිතියට පත්වී ඇත. වියදම රුපියල් ලක්‍ෂ 460 කි.කෑගල්ල දිස්ත්‍රික්කය කේන්ද්‍රකරගනිමින් දිස්ත්‍රික්කයට අයත් පොලිස් මධ්‍යස්ථාන දොළසක් (12) පමණ ඇත.මේ හරහා දිස්ත්‍රික්කය පුරාවට නීතිය හා සාමය උදාකරලීම සඳහා පොලිස් දෙපාර්තමේන්තුවට භාර දූර වගකීමක් ඇත.මේ සියලු ප්‍රදේශ නියෝජනය කරවන මහාධිකරණ සංකීර්ණය , දිසා අධිකරණය වැනි දෑ පිහිටි කෑගල්ලේ ප්‍රදේශයේ සේවය කරන නීතීඥ මණ්ඩලයට ස්ථිර කාර්යාල සංකීර්ණයක්ද ඉදිවී ඇත. මෙහි සමස්ත ඉදිකිරීම් කටයුතු නිමවී නැතත් මේ වනවිට ත් 50% පමණ වැඩ නිමවී ඇත. එහි වියදම රුපියල් ලක්‍ෂ 180 ක් පමණ වේ. නගර සභා බලප්‍රදේශ පුරා මාර්ග පද්ධති සංවර්ධනය කිරීම සඳහා කෑගල්ල නගරසභාව විසින් දැවැන්ත සංවර්ධනයක් සිදුකර ඇත.එහි සමස්ත වියදම රු. මි. 51,615,910,93 කි. මේ අතර නාගරික ජනතාවගේ ජීවිත ආරක්ෂාව සහ මාර්ග සංරක්ෂණ කටයුතු සඳහා පැතිබැමි ඉදිකිරීම සඳහා රු. මි. 27,230,552,00 වැයකර ඇත.නගර සභාවේ කැළිකසල නිවැරැදි කළමනාකරණය ඇගයීම් වස් මධ්‍යම පරිසර අධිකාරිය මඟින් කොම්පෝස්ට් පොහොර ව්‍යාපෘතියේ වැඩකටයුතු සඳහා පිළිසරු ජාතික වැඩපිළිවෙළ මඟින් රුපියල් ලක්‍ෂ 29 ක් වටිනා Bobcat යන්ත්‍රයක්ද ලබා දී ඇත.  * ඔබතුමා කෑගල්ල නගරාධිපති පුටුවට ආධුනිකයෙක් හැටියට කෑගල්ල නගරවාසී ජනතාවට විශාල මෙහෙවරක් කළා. මේ පසුබිම ඔබතුමා දකින්නේ කුමන ආකාරයෙන්ද?ඔව් මගේ වයස අවුරුදු 53 යි. දැනට මේ අවුරුදු 53 න් අවුරුදු 40 ක්ම ජීවත් වුණේ කෑගල්ල නගරය මැද. මගේ පියා ව්‍යාපාරිකයෙක්. මේ අවුරුදු හතළිහ තුළ මේ නගරය පිළිබඳ මට අත්දැකීම් සම්භාරයක් තියෙනවා. ඒ අත්දැකීම්වලට අනුව තමයි මම නගරාධිපති වෙලා අවුරුදු හතරහමාරක් තුළ ජනතාවගේ ප්‍රශ්න හැකි ඉක්මනින් විසඳන්න කටයුතු කළේ. අතිගරු ජනාධිපතිතුමාගේ පරම චේතනාව තමයි ග්‍රාමීය මට්ටමේ ජනතාවට තියෙන බිම් මට්ටමේ ගැටලු ටික කඩිනමින් විසඳන එක. මම මේ පුටුවේ ඉඳගෙන පක්‍ෂ විපක්‍ෂ භේදයකින් තොරව සභාවේ මන්ත්‍රීවරු 11 දෙනෙක් සමඟ සාමුහිකව කටයුතු කළා.මම හැමකෙනාගේම ප්‍රශ්න දෙස අතීතත වර්තමාන, අනාගත දැක්මක් ඇතිවයි වැඩකෙළේ. මම මේ පාඩම්ටික ඉගෙන ගත්තේ ජනාධිපතිතුමාගේ දේශපාලන චරිතාපදානයෙන්. මට මගේ ගමන ශක්තිමත් කරන්න අතිගරු ජනාධිපතිතුමාගේත්, බැසිල් රාජපක්‍ෂ ඇමැතිතුමාගේත්, කෑගල්ල දිස්ත්‍රික් දේශපාලන නායකයන් වන ආචාර්ය ජගත් බාලසූරිය අමාත්‍යතුමාගේත්, රංජිත් සියඹලාපිටිය ඇමැතිතුමාගේත් දකුණු පළාත් ආණ්ඩුකාර කුමාරි බාලසූරියගේත් පූර්ණ ආශිර්වාදය තියෙනවා. ඒ වගේම පළාත් සභා වෙනුවෙනුත් සහය තියෙනවා.කෑල්ලල නගර සභාවට අයත් ගැමි ජනපද 26 ක් තියෙනවා. මේ ගම් සියල්ලකටම යන පාරවල් ටික 90% හදලා ඉවරයි.ජනතාවට පළමුවෙන්ම කරන්න ඕනේ යටිතල පහසුකම් ටික ලබාදෙන එකයි. ඒ දේ මම කළා. කෑගල්ල නගරය දසක ගණනාවක සිට නගර මධ්‍යයේ මාර්ග සංවර්ධනය විධිමත් කිරීමට තිබුණා. විධිමත් ජල ප්‍රවාහන පද්ධතියක් හදන්න තිබුණා. ඒ සියලු දේ මම ඉටුකළා. මට ඉතිරිව තිබුණේ පදික වෙළෙන්දන්ගේ ප්‍රශ්නය විතරයි. ඒ ප්‍රශ්නයටත් මම පිළියම් යොදලයි තියෙන්නේ.* ඔබ තුමා දියත්කළ විවිධ සංවර්ධන වැඩවලට ජනතාවගෙන් ලැබුණේ මොනවගේ සහයෝගයක්ද?ඉතාමත් ප්‍රශංසනීය සහයෝගයක්. ජනතාව දන්නවා මම වංචාවක් බොරුවක් ජනතාවට කරන්නේ නැති බව. මම අඩුමගානේ නගර සභාවේ වැටුපවත් ලබන්නේ නැහැ. හැබැයි මම නගරසභාවේ නීති රීතිවලට පටහැනිව කිසිම මොහොතක මේ පුටුවේ ඉඳගෙන රාජකාරී කරලා නැහැ. මට අවශ්‍ය වන්නේ පවතින නීති රීතිවලට එකඟව නගර සභාබල ප්‍රදේශයේ පාලනය විධිමත් කරන්නයි. ඒක ජනතාව හොඳින් දන්නවා. මම කවමදාවකවත් ජනතාවගේ බඩට ගහන වැඩකරන්නෙත් නැහැ. එහෙම දේවල්වලට ඉඩ තියලත් නැහැ. මගේ හිතේ තියෙන එකම වේදනාව පදික වෙළෙඳුන්ට සාධාරණයක් ඉටු කරන්න බැරිවුණා. ප්‍රායෝගිකව තවම, අතිගරු ජනාධිපතිතුමා මේ රටේ ප්‍රධාන නගරවල පදික වෙළෙන්දන් දොට්ට දාලා නැහැ කවමදාවකවත්. ඒ අයට ඒ ස්වයං රැකියාව කරගෙන යන්න විධිමත් පරිසරයක් ගොඩනගලා තමයි පදික වේදිකාව ජනතාවට විවෘත කළේ. ඒ දේ මම නුදුරු අනාගතයේදී ඉටුකරනවා.* නගර සභා බල ප්‍රදේශය තුළ කුමන සංවර්ධනයක් කළත් නගර මධ්‍යයේ දහවල් කාලයට ඇතිවන රථවාහන තදබදයට තවම විසඳුමක් නැහැනේ.ඔව්. ඒක මම පිළිගන්නවා. හැබැයි මේක මට විතරක් කරන්න පුළුවන් වැඩක් නෙමෙයි කෑගල්ල දිස්ත්‍රික්කයේ දේශපාලනඥයන්ගේ සහයෝගයක් ඇතිවෙන්න ඕනේ. දැනට කෑගල්ල විකල්ප මාර්ගයේ වැඩකටයුතු ආරම්භ කරලයි යන්නේ. මේ කෑගල්ල නගරය තුළ ප්‍රධාන මාර්ගයේ වපසරිය කි. මී. එකක් පමණ තියෙන්නේ. මේ කිලෝමීටර් එකට අතුරු පාරවල් දෙපැත්තෙන්ම පාරවල් 24 ක් තියෙනවා. මේ පාරවල් 24 න්ම වාහන මේ කි. මී. එකකට එකතු වෙනවා. දිනකට වාහන එක් ලක්‍ෂ අනුදාහක් පමණ මේ ප්‍රධාන මාර්ගයේ ගමන් කරනවා.මාසෙකට අවම වශයෙන් ලක්‍ෂ තිහක පමණ මේ නගරය තුළ වෙන තදබදය නිසා ඉන්ධන දැවී යනවා. මේක මහා ප්‍රශ්නයක්. රටේ ආර්ථිකයටත් බරපතල බරක්. ඉන් ඔබ්බට ගියහම රිය අනතුරුත් රංවල පැත්තේ කරඬුපන පැත්තේ සිදුවෙනවා. ප්‍රමාදය මගහරවා ගැනීමට වේගයෙන් රියපැදවීම නිසා. මේ වනවිට ගරු අමාත්‍ය රංජිත් සියඹලාපිටිය මැතිතුමා මේ නගරයේ ගුවන් පාලම් දෙකක් ඉදිකරන්න කටයුතු යෝජනා කරලා තියෙනවා.* ඔබතුමාට මේ ගමන යන්න කෑගල්ල දිස්ත්‍රික්කයේ දේශපාලනඥයන්ගෙන් ලැබුණු සහයෝගය කෙබඳුද?ඉතාම ඉහළයි. මට නිතරම ලංකාවේ සුපතල නගරයක් වන කෑගල්ල නගරයට ඇදීගෙන එන ජනතාවට නිදහස්ව හා නිවහල්ව තම අවශ්‍යතාවයන් ඉටු කරගන්න හොඳ පසුබිමක් ගොඩනඟන්න කෑගල්ල මැතිවරණ කොට්ඨාසයේ නායක ආචාර්ය ජගත් බැලසූරිය මැතිතුමාගේත් එම මැතිනියගේත් ගරු රංජිත් සියඹලාපිටිය අමාත්‍යතුමාගේත් නොමසුරු සහයෝගය ආශිර්වාදය ලැබෙනවා. පරිපාලන කටයුතුවලදී සබරගමුව පළාත් සභාවෙන් සහයෝගය ලැබෙනවා. නගර සභාවේ මන්ත්‍රීවරුන්ගේ දායකත්වයත් මට මහා ශක්තියක් වුණා.* ඔබ තුමා මෙතෙක් කරගෙන ආ වැඩපිළිවෙළ ගැන තෘප්තිමත් වෙනවාද?අනිවාර්යයෙන්ම මම කෑගල්ල ප්‍රදේශයේ ජනතාවට ණය ගැති නොවී ඉන්නවා කියලා හිතෙනවා. කෑගල්ලේ ජනතාවට මම ඉදිරියටත් මේ කරගෙන යන වැඩපිළිවෙල කිසිම තැනක දූෂණයක් නොවන විදිහට, විනිවිද දකින්න පුළුවන් දේශපාලන ගමනක් යනවා.  කෑගල්ල නගර සභාවෙන් නගරයට විශාල සේවාවක් ඉටුවෙනවා. වර්තමාන නගරාධිපතිතුමා නිසා කෑගල්ල නගරයට මෙන්ම අවට ගම්මානවලට සිදුවන සේවාව සුළුපටු නැහැ. මීට අවුරුදු තුන හතරකට උඩ දී කෑගල්ල නගරයට පැයක් වැස්සොත් පැය දෙකක් වත් නගරයේ පාරවල්වල ඇවිදින්න බැහැ. වතුරෙන් යටවෙනවා. දැන් අලුත් කාණු පද්ධති දාලා වැහි ජලය ක්‍රමානුකූලව බැසයන්න හදලයි තියෙන්නේ.  කෑගල්ල නගරය දැන් ඉතාම පිරිසුදුයි. ඉස්සර මේ නගරය කැලි කසළ වලින් පිරිලයි තිබුණේ. නගරාධිපතිතුමාගේ කාර්යශූරත්වය නිසා නගරයට පිවිසෙන ඕනෑම කෙනෙකුට ප්‍රසන්නව තම අවශ්‍යතාවයන් ඉටුකරගන්න පුළුවන්. මේ නගරයට තියෙන්නේ තවත් එකම එක අවශ්‍යතාවයක් පමණයි. ඒ විකල්ප මාර්ගයක්. එහෙම උණොත් කියලා වැඩක් නැහැ. මරේ මරු.  අපි ඉන්නේ තටාක පාරේ දෙවන පටුමගේ මිරිස්හේන පාරේ උඩම්බාවත්තට යන පාරේ, මේ පාරවල්වල ඉස්සර යන්න තියා පයින් යන්නවත් බැහැ. අපිට හරිම සන්තෝෂයි ගමට යන පාර තමයි අපිට ප්‍රධාන අඩු පාඩුව වුණේ. අද ඒ අවශ්‍යතාවය ඉටු වෙලයි තියෙන්නේ. අපි ගම්වල ජීවත්වන මිනිස්සු අපේ ඕනකම් කියන්න. දේශපාලන නියෝජිතයෙක් අවශ්‍යයි. නගරාධිපති ජී. කේ. සමරසිංහ සැබෑ ජනහිතකාමී ජනතා සේවකයෙක්. හොර බොරු නැහැ. කරන්ඩ බැරිදේවල් කවදාවත් කියන්නේ නැහැ.  කෑගල්ල නගර සභා බල ප්‍රදේශය ජනතාවගේ අවශ්‍යතාවයන් ඉටු කිරීමට නගර සභාවේ සභාපති තුමා ඇතුළු මන්ත්‍රී මණ්ඩලයෙත් පක්‍ෂ විපක්‍ෂ භේදයකින් තොරව දැඩි කැපකිරීමක් කරනවා. කාර්යාල, කාර්ය මණ්ඩලයේ සිට සියලු සේවකයන් ගේ දැඩි කැපකිරීම නිසා අපිට අද ඉතා හොඳ සේවාවක් කරන්න හැකියාව තියෙනවා. නගර සභා බල ප්‍රදේශයේ යෝජිත සංවර්ධන සැලැස්මට අනුව 2011 - 2012 වර්ෂවල ක්‍රියාත්මක කිරීමට විශේෂ සැලසුම් තියෙනවා.  අපි කෑගල්ල නගරාධිපතිව සිටි ජී. කේ. සමරසිංහ මහතාගේ පාලන කාලය තුළ කෑගල්ල නගරය පුරා දැවැන්ත සංවර්ධනයක් වෙනවා ඇසින් දුටුවා. ඒත් අපිට නම් බරපතල ප්‍රශ්නයක් තියෙනවා. පදික වෙළෙන්දන් හැටියට අපිටත් සාධාරණයක් ඉටුකරලා දුන්ණොත් හොඳයි. අපේ වෙළඳාම් කටයුතු කරදරයකින් තොරව කරගෙන යන්න. ඒකට හේතුව මුළු රට පුරාම ප්‍රධාන නගර වල පදිකවේදිකා මහජනතාවට නිදහස්කර දෙන්න කටයුතු කරගෙන යනවා. එතකොට අපි අනාථයි. ඒ දේට සාධාරණයක් ඉටු වුණොත් අපිට ඇති..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>28</day>
    </date>
    <link>http://www.dinamina.lk/2011/01/28/_art.asp?fn=f1101282</link>
    <topic>අල්ලස දූෂණය පෙන්නන්න බැහැ</topic>
    <author>සටහන චිත්‍රරත්න කළුආරච්චි</author>
    <content>බදුල්ල දිස්ත්‍රික්කයේ වර්තමානයේ ඉදිරියට නැගී එන ප්‍රබල දේශපාලන චරිතයක් වන චාමික බුද්ධදාස මහතාට හිමිවන්නේ සුවිශේෂී ස්ථානයකි. හේ ඌව පරණ ගම ප්‍රාදේශීය සභා හිටපු සභාපතිනි පුණ්‍යා විජේකෝන් මහත්මිය සහ ඌව පළාත් සභාවේ හිටපු ප්‍රධාන අමාත්‍ය වර්තමාන ඌව පළාත් සභාවේ සෞඛ්‍ය දේශීය වෛද්‍ය පරිවාස හා ළමාරක්ෂණ වනිතා කටයුතු අමාත්‍ය එම්. බුද්ධදාස මහතාගේත් පුත්‍රයායි. ඔහු පසුගිය මහ මැතිවරණයේදී විශාල මනාප ප්‍රමාණයක් ලබා පාර්ලිමේන්තුවට පිවිසි අතර බදුල්ලේ තරුණ දේශපාලඥයෙකු ලෙස ජන හදවත් තුළ ලැඟුම්ගෙන සිටී. අද අප හා සංවාදයට එක්වන්නේ ඔහුයි.* ඔබගේ සම්පූර්ණ නම කිව්වොත්අත්තින්නක මරක්කලගේ චමික බුද්ධදාස* එතකොට උපන් දිනය1969 අවුරුද්දේ නව වෙනි මාසයේ විසිනව වෙනිදා* ඔබගේ ලිපිනයහසාරා , පන්නලවෙල, ලුණුවත්ත* ඔබගේ පාසල් කාලය සිහි කළොත්මම 1 වසර සිට 3 වසර දක්වා පන්නලවෙල ශ්‍රී සුදර්මානන්ද විදුහලේ මූලික අධ්‍යපනය ලැබුවා.* එතකොට වැඩිදුර අධ්‍යාපනය ලැබුවේගුරුතලාව ශාන්ත ජෝෂප් විදුහලේ. මම ඉතා උසස් ලෙස අධ්‍යාපන පොදු සහතික පත්‍ර සාමාන්‍ය පෙළ විභාගය සමත් වුණා. උසස් පෙළ හදාරමින් සිටි කාලයේ තමයි 1983 කෝලහල ඇති වුණේ. ඒ වෙලාවේ අපේ කඩේ දෙපැත්තේ දෙමළ කඩ දෙකක් තිබුණා. දෙමළ කඩ වලට ගිනි තිබ්බාම අපේ කඩෙත් විනාශ වුණා. ජීව විද්‍යා අංශයෙන් උසස් පෙළ හදාරමින් සිටි මම ඒ වෙලාවේදී කලබල නිසාත් අපේ ආර්ථිකය අඩාල වූ නිසාත් අධ්‍යාපනය නිමා කරන්න සිදු වුණා. එනිසා මගේ සරසවි සිහිනය බොඳ වුණා.* ඔබගේ අම්මා පිළිබඳ හඳුන්වා දිය හැකිද?ඔව්. මගේ අම්මා පුණ්‍යා විජේකෝන් මහත්මිය. ඇය ඌව පරණගම ප්‍රාදේශීය සභාවේ සභාපතිනිය ලෙස කටයුතු කළා. ඇයත් දිගු කලක සිට දේශපාලනය කරනවා.* ඔබගේ තාත්තාමගේ තාත්තා එම්. බුද්ධදාස මහතා ඌව පළාත් සභාවේ හිටපු ප්‍රධාන අමාත්‍යවරයා. දැනට එම පළාත් සභාවේ සෞඛ්‍ය දේශීය වෛද්‍ය පරිවාස හා ළමාරක්‍ෂණ වනිතා කටයුතු ඇමැති ලෙස කටයුතු කරනවා. ඔහුගෙන් තමයි මට මුලින්ම දේශපාලන පන්නරය ලැබුණේ...* ඒ දවස්වල පාසල් ජීවිතය එහෙම මතද?හරිම විනෝදයි. මම ඉගෙනුමට දක්‍ෂයි. 1980 කලබල නිසා අපට වූ හානිය නොමැතිනම් මම අද මන්ත්‍රීවරයෙක් නෙමෙයි. වෛද්‍යවරයෙක්.* බෝඩිම් ජීවිතය පිළිබඳ සිහිපත් කළ හැකිද?අපට ඒ දවස්වල දිනකට පාන් දෙවතාවක් කෑමට ලැබෙනවා. පාන් රාත්තලක් තුනට කපලා තමයි දෙන්නේ අපට. ඉතින් මදිනේ. පාන් කන්න දෙන්නේ හාෆ් බොයිල් බිත්තර හැමදාම. ඉතින් මම ආසයි බිත්තර බාගෙට තම්බලා පාන් එක්ක කන්න. ඉතින් මම දවසක් අපට කෑම අරගෙන එන අයගෙන් හාෆ් බොයිල් කරපු බිත්තර උදුරාගෙන කෑවා. හැබැයි අර මනුස්සයා ගිහිල්ලා පැමිණිලි නොකරපු නිසා ගුටි නොකා බේරුණා. ඇත්තටම බෝඩිම් ජීවිතය තරම් සුන්දර ජීවිතයක් තවත් නැහැ.* කැමතිම ක්‍රීඩාවබැඩ්මින්ටන්, පාසල් කණ්ඩායමටත් සෙල්ලම් කළා.* ජීවිතයේ අමතක නොවන දේවල් මොනවාද?83 කලබල කාලේ මම හොස්ටල් හිටියේ. තාත්තා ආවා කලබල නිසා මාව එයින් එක්කගෙන ගියා. වැලිමඩ නගරයම එකම ගිනි ජාලාවක් වෙලා තිබුණා. මම යනවිට ඒ අමතක නොවන සිදුවීම්. තවත් අමතක නොවන සිදුවීමක් තිබුණා. 1989 දී ජවිපෙ වෙඩි තැබුවා. අපේ තාත්තට. ඒ වෙලාවේ ඌව පරණගම ආසනය මන්ත්‍රී කෙනෙක් සොයා ගන්න බැරිව හිටියේ. නමුත් තාත්තා ජනතාව දාලා ගියේ නෑ. හැම විටම ජවිපෙ කරදර කළා. මුදල් අරගෙන ගියා. වෙඩි තියන්න ආවා. මම අනුගමනය කරන්නෙත් තාත්තාගේ ප්‍රතිපත්ති* තාත්තා ගැන යමක් කීවොත්හිටපු ගම් සභාපතිවරයෙක්. ගම් සභා ඡන්දයෙන් ජනතාවට සේවය කිරීමට පැමිණි මගේ තාත්තා අදටත් පළාත් සභාවේ සේවය කරනවා. 1967 සිට හොඳ ශ්‍රී ලංකා නිදහස් පාක්‍ෂිකයෙක්.* ඔබේ විවාහය ගැන කීවොත්මගේ කඩේට හාල් ගෙනාවේ ඇඹිලිපිටියෙන්. මගේ රියදුරු දැකලා ඇඹිලිපිටිය ගෑණු ළමයෙක් ගැන මට කිව්වා. මම අම්මලාට කියලා බලන්න ගියා. ගෑණු ළමයා හොඳ නිසා කසාද බැන්දා.* කලින් ප්‍රේම සම්බන්ධතා එහෙම තිබුණේ නැද්ද?එහෙම කරන්න කාලය තිබුණේ නැහැ. අපි හිටියේ පිරිමි ඉස්කෝලේ. ඒ ඉඳලා දිගටම ව්‍යාපාරයට ආවා. පිරිමි පාසලක සිටි නිසා ගැහැණු ළමුන්ට සමීප වෙන්න බැරිවුණා.* ඔබගේ දරුවන් ගැන කීවොත්මට දුවලා හතරදෙනෙක් ඉන්නවා. පූර්ණි සඳරු හසාරා, තරුෂි නිලීමා, නෙත්මි රවිනා, සෙනුරි සත්ජානා* ඒ අය ඉගෙන ගන්නේබණ්ඩාරවෙල මධ්‍ය මහා විද්‍යාලයේ* බිරිඳ ගැන යමක් කීවොත්ඇයගේ නම එම්. ටී. පවිත්‍රා රන්මලී. බිරිඳ මට ලොකු ශක්තියක් වුණා. ඇයට ගුරු පත්වීමක් ලැබෙන්න තියෙන අවස්ථාවේ තමයි මම විවාහ වුනේ. ඇය හොඳට ඉගෙනගෙන තියෙනවා. ඇය එදා ඉඳලා මගේ ව්‍යාපාර කටයුතු වලට ගොඩක් උදව් වුණා. මම පාර්ලිමේන්තු මන්ත්‍රී වුනාට පසුව ව්‍යාපාර කටයුතු සියල්ලම ඇයට භාර කළා.* ව්‍යාපාරිකයෙක් වන ඔබ දේශපාලනයට ආවේ ඇයිඌව පරණගම ජනතාවගේ කැමැත්ත සහ ජනාධිපති මහින්ද රාජපක්‍ෂ මහතාගේ ඉල්ලීම.* ඌව පරණගම ජනතාවට දේශපාලන වශයෙන් කටයුතු කිරීමේ දී ගැටුම් නැද්ද?නැහැ. පළාත් සභාවේ, ප්‍රාදේශීය සභාව, පාර්ලිමේන්තුවෙත් කර ගන්නා වැඩ ජනතාවට කරදරයක් නැතිව කරගන්න පුළුවන්. කිසි විටකත් ගැටුම් නැහැ. ගැටුම් තියාගෙන දේශපාලනය කරන්නත් බැහැ.* ඔබගේ ඡන්දදායකින්ට ඔබ උදව් කර තිබෙනවාද?ඔව්. මමත් උදව් කර තිබෙනවා. මගේ තාත්තත්, අම්මත්, ඌව පරණගමට විශාල වැඩ කොටසක් කර තිබෙනවා. විදුලිය 50% ක් වත් තිබුණේ නැති ගම්මාන වල මේ වන විට 90% විදුලි අවශ්‍යතා සපුරා තියෙනවා. ජනාධිපතිතුමාගේ උදව් උපකාර මත වැලිමඩ තඹුගස්හින්න මාර්ගය කාපට් කිරීමට අවශ්‍ය කටයුතු කර තිබෙනවා. බඹරපාන රත්මල මාර්ගයද කාපට් කර තියෙනවා. පවුල් 7000කට පානීය ජලය ලබා දී තිබෙනවා.* ඔබගේ ප්‍රදේශයේ එළවළු වගාව (අර්තාපල්) පිළිබඳව විශේෂත්වයක් දක්වනවා නේද? ඒ සඳහා ඔබගේ සහයෝගය ලබා දෙන්නේ කෙසේද?අර්තාපල් බීජ මීට ප්‍රථම විදෙස් රටවල් වලින් ගෙනාවේ. නමුත් දැන් අර්තාපල් බීජ අපේ රටේ නිෂ්පාදනය කරනවා. විදෙස් රටවල් වලින් අර්තාපල් බීජ ගෙන්වන විට මිල අධිකයි. එම මුදලත් ගොවියාට ඉතුරු වෙනවා. ගොවියාගේ වැය බර අඩු වෙනවා.* තරුණයෙකු විදිහට ඔබ අලුත් සන්නිවේදන සංස්කෘතිය පිළිබඳ ඇත්තේ මොනවිදිහේ අදහසක්ද?තරුණ මන්තී‍්‍රවරයෙක් වුනාම වෙබ් අඩවියක් තිබිය යුතුමයි. ඉතා ඉක්මණින්ම ඒ සඳහා අවශ්‍ය කටයුතු කිරීමට මා බලාපොරොත්තු වෙනවා.* ව්‍යාපාර කටයුතු වලට දේශපාලනය වාසිද? අවාසිද?නැහැ දේශපාලනය වෙනම කරන්න ඕනේ. ව්‍යාපාර කටයුතු බිරිඳ කරගෙන යනවා.* ඔබ ලැබූ ඡන්ද ප්‍රමාණයෙන් සෑහීමකට පත් වෙනවා ද?ඇත්තටම ඔව්. ප්‍රබල ඇමැතිවරුන් දෙදෙනා හැරුනාම මම තුන්වෙනියා.* ඔබගේ විනෝදාංශයදරුවන් සමඟ ඔවුන්ගේ අධ්‍යාපන කටයුතු කිරීම හා ජනතාම සමඟ වැඩ කිරීම.* ඔබගේ දරුවන් හතර දෙනාම ගැහැණු දරුවන්වීම ගැන ඔබේ අදහස මොකක්ද?නැහැ. ඔවුන් ආරක්ෂා කරගෙන ඔවුන්ට හොද අධ්‍යාපනයක් ලබාදීමට කටයුතු කරනවා.* ඔබගේ විශේෂතම විනෝදාංශයක් තියෙනව ද?ඔව්. මම සෑම සෙනසුරාදාවකම දරුවන් බිරිඳ සමඟ කොහේහරි යනවා. ඒ දිනය පොඩි විනෝදයක් ගන්නවා.* ඔබගේ ලග්නයමිථුන ලග්නය* පි‍්‍රයතම ආහාරයකොල්ලු ඇට ව්‍යාංජනය* කැමතිම දේබිරිඳට හොඳ ස්වාමියෙක්. දරුවන්ට හොඳ පියෙක්. ජනතාවට හොඳ ජනතා සේවකයෙක්.* ඔබගේ බලාපොරොත්තුවබදුලු ප්‍රදේශය නංවා ලීමට* මාධ්‍ය පිළිබඳ ඔබගේ කැමැත්ත කෙසේ ද?දිනපතා පුවත් පත් සියල්ලම උදේම බලනවා* ඔබ කැමැති නායකයාජනාධිපති මහින්ද රාජපක්‍ෂ මහතා. එතුමා යටතේ වැඩ කිරීමට හැකිවීම මම ලද භාග්‍යයක්.* ඔබ අකමැතිම දේඅල්ලස හා දූෂණය* ඔබ වැඩියෙන්ම සතුටු වූ දිනයනාම යෝජනා ලැබුණු දිනය* ඔබගේ යෝජනා මොනවාද?සෑම නිවසකම තමන්ගේ ආහාර ටික තමන් විසින්ම නිෂ්පාදනය කරගෙන ගම දියුණු කරන අතර රටේ සංවර්ධනයට දායක වීමට ශ්‍රී ලංකා වාසී සියලුම දෙනාට යෝජනා කිරීම* ඔබගේ නිවසේ පසුබිමත් සමඟ ආරක්ෂක භටයින් පිරිවරාගෙන ඇති නේද?අපෝ නැහැ. මගේ තාත්තා මහ ඇමැති වෙලත් ආරක්ෂක භටයින් සමඟ ගමන් බිමන් ගියේ නැහැ. මමත් තවම ආරක්ෂක භටයින්ගේ සේවාව අරගෙන නැහැ..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>29</day>
    </date>
    <link>http://www.dinamina.lk/2011/01/29/_art.asp?fn=n1101292</link>
    <topic>මහා බෝධි ප්‍රහාරයේසැකකරුවන් 7ක් දැලේ</topic>
    <author>මහින්ද අලුත්ගෙදර</author>
    <content>ඉන්දියාවේ චෙන්නායි නුවර පිහිටි මහාබෝධි විහාරයට ප්‍රහාරයක් එල්ල කිරීම සම්බන්ධයෙන් සැකපිට පුද්ගලයන් 7 දෙනකු එරට පොලීසිය මඟින් අත්අඩංගුවට ගෙන ඇත.ඉන්දියාවේ පෙරියර් ද්‍රවිඩ කලහම් කණ්ඩායමේ පිරිසක් මෙලෙස අත්අඩංගුවට ගෙන ඇති අතර කන්චිපුරම්හි පදිංචි ඩේවිඩ් පෙරියාර් (30) , සිරුසෙරිහි පදිංචි රවි කුමාර් (30) , පොන්තේරිහි පදිංචි බාස්කර් (32) අය මෙහිදී අත්අඩංගුවට පත්ව තිබේ. ඊට අමතරව සුරේන්ද්‍ර(25) , මලයපෝර්හි පදිංචි අප්පු (30), සුගුමාර්(37) සහ රොයපෙටාහි පදිංචි සම්පත් (32) අයද අත්අඩංගුවට පත් වූවන් අතර සිටින බව තානාපති ආරංචි මාර්ග සඳහන් කරයි. ඉන්දියාවේ චෙන්නායි නුවර පිහිටි මහා බෝධි මධ්‍යස්ථානයට පසුගිය 24 දා රාත්‍රියේ කිසියම් කණ්ඩායමක් විසින් ප්‍රහාරයක් එල්ල කරන ලද අතර ඒ අවස්ථාවේ විහාරයේ වැඩ විසූ හිමිවරු 3 නමක් තුවාල ලැබූහ.ඊට අමතරව එම විහාරස්ථානයටද හානි සිදුවිණි.මේ සිද්ධිය සම්බන්ධයෙන් අත්අඩංගුවට ගත් පිරිස රක්ෂිත බන්ධනාගාර ගත කිරීමට එරට ආරක්ෂක අංශ පියවර ගෙන තිබේ. අදාළ සිදුවීම පිළිබඳව වැඩිදුර පරීක්ෂණ ක්‍රියාත්මක බවද වාර්තා වෙයි..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>29</day>
    </date>
    <link>http://www.dinamina.lk/2011/01/29/_art.asp?fn=n1101293</link>
    <topic>වැලිමඩ නගරයේ සිඟමන් යදිමින් සිටිදරු දැරියන් 19කට පොලිස් රැකවරණ</topic>
    <author>වැලිමඩ සමූහ කේ. ආර්. රාජමන්ත්‍රී</author>
    <content>වැලිමඩ නගරයේ සිඟමන් යැදීම හා නිදැල්ලේ සැරිසැරූ අවුරුදු 15ට වඩා අඩු දරු දැරියන් 19ක් ඔවුන්ගේ අනාගත ආරක්ෂාව සඳහා පොලිසිය විසින් තම භාරයට ගත් බව වැලිමඩ පොලිසිය පවසයි.ඊයේ (28) පෙරවරු 10.30 ට දියතලාව මූලික රෝහලේ අධිකරණ වෛද්‍ය නිලධාරි පාලිත බණ්ඩාර සුබසිංහ, ජාතික ළමාරක්ෂක අධිකාරියේ බදුල්ල දිස්ත්‍රික් සම්බන්ධීකාර කුමුදු සූරිය බණ්ඩාර, ජාතික ළමා ආරක්ෂක අධිකාරියේ මනෝ සමායෝජක, උපදේශක ඩබ්ලිව්. ජේ. ආර්. තරංගා මහත් මහත්මීහු වැලිමඩ පොලිසියේ සහාය ඇතිව මේ වැටලීම සිදු කළහ.ඇතැම් දෙමාපියන් තම දරුවන් නිවෙස් අසල කැලෑවේ සඟවා තබා ඇත. එහෙත් පොලිස් භාරයට පත්වූ දරුවන් විසින් එසේ සැඟව සිටින දරුවන් පෙන්වා දෙමින් පොලිස් නිලධාරීන්ට සහාය වන අයුරුද දක්නට ලැබුණි.  .</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>29</day>
    </date>
    <link>http://www.dinamina.lk/2011/01/29/_art.asp?fn=n1101294</link>
    <topic>ස්වාධීන රූපවාහිනී භූමියේ දී යකා නැටූබත්තරමුල්ලේ ව්‍යාපාරිකයාට වැඩ වරදී</topic>
    <author>විජයානි එදිරිසිංහ</author>
    <content>ස්වාධීන රූපවාහිනී සේවයේ පරිශ්‍රය තුළට කඩා වැදී එහි සේවක පිරිසකට තර්ජනය කරමින් පහර දීමට තැත් කළ බත්තරමුල්ල ප්‍රදේශයේ ප්‍රසිද්ධ ව්‍යාපාරිකයකු ඔහුගේ මෝටර් රථයද සමඟ පොලිස් අත්අඩංගුවට ගෙන තිබේ.පෙරේදා (27) පස්වරු 8.30 ට පමණ එම සිද්ධිය වී ඇති බව තලංගම පොලීසිය පවසයි.ස්වාධීන රූපවාහිනි කණ්ඩායමක් වෑන් රථයකින් බත්තරමුල්ල සිට කාර්යාලය දෙසට ගමන් කර ඇත.ඒ අතර පිටුපසින් පැමිණි ඉහතකී ව්‍යාපාරිකයාගේ රථය පාර අවහිර කිරීම නිසා සුළු බහින් බස් වීමක් සිදුව තිබේ. පසුව ස්වාධීන රූපවාහිනි රථය කාර්යාල භූමියට ඇතුළුවන විට ව්‍යාපාරිකයාගේ රථයද බලහත්කාරයෙන් ආයතන භූමියට ඇතුළු කර තිබේ. අනතුරුව ව්‍යාපාරිකයා සහ එහි ගමන් ගත් කාන්තාවන් දෙදෙනෙක් ස්වාධීන රූපවාහිනි සේවකයන්ට බැන වැදී, තර්ජනය කර එක් සේවකයකුට පහරක් දී පලාගොස් තිබේ.තලංගම පොලිසියට පැමිණිල්ල ලැබී සුළු වේලාවක් තුළ එහි අයිතිකරු සොයා ගැනීමට හැකිවිය. අත්අඩංගුවට ගත් සැකකරු ඊයේ අධිකරණයට ඉදිරිපත් කිරීමට නියමිතව තිබුණි.නුගේගොඩ පොලිස් අධිකාරී දේශබන්දු තෙන්නකෝන් මහතාගේ උපදෙස් මත තලංගම පොලිස් ස්ථානාධිපති පොලිස් පරීක්ෂක උපුල් පෙරේරා මහතා සිද්ධිය සම්බන්ධව පරීක්ෂණ පවත්වා සැකකරු අත්අඩංගුවට ගෙන තිබුණි..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>29</day>
    </date>
    <link>http://www.dinamina.lk/2011/01/29/_art.asp?fn=n1101295</link>
    <topic>නිරූපමා රාඕ අද දිවයිනට</topic>
    <author>මහින්ද අලුත්ගෙදර</author>
    <content>ශ්‍රීලංකා රජය සමඟ විශේෂ සාකච්ඡාවක් සඳහා ඉන්දීය විදේශ කටයුතු ලේකම් නිරූපමා රාඕ මහත්මිය අද (29) ශ්‍රී ලංකාවට පැමිණෙයි.ජනාධිපති මහින්ද රාජපක්ෂ, විදේශ කටයුතු ඇමැති මහාචාර්ය ජී.එල්.පීරිස් මහත්වරුන් සමඟ සාකච්ඡා කරන ලේකම්වරිය ශ්‍රී ලංකා නාවික හමුදා ප්‍රහාරයකින් ඉන්දීය ධීවරයන් දෙදෙනකු මියගිය බවට කරන චෝදනා, චෙන්නායි මහා බෝධි විහාරයට ප්‍රහාරයක් එල්ල කිරීම, ශ්‍රී ලංකාවේ සංවර්ධන කටයුතු ආදිය සම්බන්ධයෙන් සාකච්ඡා කරන බව විදේශ කටයුතු අමාත්‍යාංශය පවසයි.එක්දින නිල සංචාරයක් සඳහා ශ්‍රී ලංකාවට පැමිණෙන ඉන්දීය විදේශ ලේකම්වරිය ඉන්දීය විදේශ කටයුතු ඇමැති එස්.එම්.ක්‍රිෂ්ණ, මහතාගේ ඉල්ලීමකට අනුව පැමිණෙන බව එරට විදේශ කටයුතු අමාත්‍යාංශය ප්‍රකාශ කර ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>29</day>
    </date>
    <link>http://www.dinamina.lk/2011/01/29/_art.asp?fn=n1101296</link>
    <topic>පෞද්ගලික ඔසු සල්වලරජයේ ඖෂධ තහනම්</topic>
    <author>සිතාරා සේනානි සහ සන්ධ්‍යා කරුණාරත්න</author>
    <content>රජයේ රෝහල්වල ඖෂධ පෞද්ගලික ඔසුසල්වල අලෙවි කිරීම වැළැක්වීමේ විශේෂ පනතක් පාර්ලිමේන්තුවට මේ වසරේ ඉදිරිපත් කිරීමට සෞඛ්‍ය ඇමැති මෛත්‍රීපාල සිරිසේන මහතා තීරණය කැර ඇත.කිසියම් පෞද්ගලික ඔසු සලක රජයට අයත් ඖෂධ විකිණීමට තබා තිබුණහොත් එකී ඔසු සලේ බලපත්‍රය අනිවාර්යයෙන්ම තහනම් කිරීමටත්, එම ඖෂධ එකී අලෙවි සල්වලට අලෙවි කළ තැනැත්තා රජයේ රෝහලක හෝ වෙනත් රජයේ සේවකයකු නම් ඔහුට එරෙහිවත්, පෞද්ගලික ඔසු සලේ අයිතිකරුට එරෙහිවත් දැඩි නීතිමය ක්‍රියාමාර්ග ගැනීමට මේ නව පනතෙන් බලය ලැබෙන බව සෞඛ්‍ය අමාත්‍යාංශයේ ප්‍රකාශකයෙක් ‘දිනමිණ’ ට පැවැසීය.වකුගඩු රෝගීන්ට ලබාදෙන ඉතා මිල අධික ඖෂධ අලෙවි කරමින් සිටි ත්‍රිරෝද රථයක් පසුගිය සතියේ අත්අඩංගුවට පත් විය. ඒ පිළිබඳ සිදු කළ පරීක්ෂණවලදී එම ඖෂධවල රජයේ නිල ලාංඡනය තිබූ බව අනාවරණය වී තිබේ. ඒ අනුව එම ඖෂධ රජයේ රෝහල්වලට රජයෙන් නොමිලේ නිකුත් කරන ඖෂධ විය යුතු බවට සෞඛ්‍ය අමාත්‍යාංශය සැක පහළ කරයි. මෙසේ රජයේ නිල ලාංඡනය සහිත ඖෂධ අලෙවි කිරීම තහනම් ක්‍රියාවකි. එසේම විලවුන් උපකරණ හා ඖෂධ අධිකාරියේ ප්‍රතිපත්තිය යටතේ ඖෂධ ගෙන යාම සඳහා ත්‍රිරෝද රථවලට අවසර ලබා දෙන්නේ නැත.ඖෂධ සඳහා හිතකර පාරිසරික තත්ත්වය එම රටවල නොතිබීම එයට හේතුවයි. මෙකී ත්‍රිරෝද රථයෙන් ඖෂධ මිලදී ගැනීමට රෝගීන් යොමු කර ඇති බවට ද කරුණු අනාවරණය වී තිබේ. එසේ රෝගීන් යොමු කර ඇත්තේ කවුරුන්දැයි සොයා බැලීමටත් සිද්ධිය පිළිබඳ පොලිසිය සිදු කරන පරීක්ෂණයට අමතරව අමාත්‍යාංශය මට්ටමින් වෙනම පරීක්ෂණයක් සිදු කරන ලෙස සෞඛ්‍ය ඇමැති මෛත්‍රීපාල සිරිසේන මහතා විලවුන් උපකරණ හා ඖෂධ අධිකාරියට උපදෙස් දී ඇති බවත් සෞඛ්‍ය අමාත්‍යාංශයේ ප්‍රකාශකයා වැඩිදුරටත් සඳහන් කළේය..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>29</day>
    </date>
    <link>http://www.dinamina.lk/2011/01/29/_art.asp?fn=n1101297</link>
    <topic>මාතලෙන් උණු දිය උල්පත් මතුවෙයි</topic>
    <author>සමන්ති වීරසේකර</author>
    <content>මාතලේ බෝවතැන්න ජලාශයේ උමං මාර්ගය කෙළවර උණු දිය උල්පත් කිහිපයක් මතුවීමේ සිද්ධියක් සම්බන්ධයෙන් ජාතික ගොඩනැගිලි පර්යේෂණ ආයතනයේ නාය යෑම් අධ්‍යයන අංශය ඊයේ (27) පරීක්ෂණ ආරම්භ කර තිබේ.භූ විද්‍යාඥ එම්. එන්. සි. යු. බී. මොරේමඩ මහතා ඇතුළු කණ්ඩායමක් එහිගොස් ජල සාම්පල කිහිපයක් ලබාගෙන ඇත. අවට ප්‍රදේශයේ හුණු ගල් ස්ථර පැවතීම නිසා මෙම තත්ත්වය ඇතිවූයේද යන්න සැක කරන බව මොරේමඩ මහතා කීය..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>29</day>
    </date>
    <link>http://www.dinamina.lk/2011/01/29/_art.asp?fn=n1101298</link>
    <topic>රට රැකියා ගැන දැන ගන්න 1919 අමතන්න</topic>
    <author/>
    <content>මහින්ද අලුත්ගෙදරරැකියාවක් සඳහා විදේශ ගතවීමේදී අවශ්‍ය කරන සියලු තොරතුරු රාජ්‍ය තොරතුරු කේන්ද්‍රය ඔස්සේ කඩිනමින් ලබා ගත හැකි බව ශ්‍රී ලංකා විදේශ සේවා නියුක්ති කාර්යාංශය පවසයි. දුරකතන අංක 1919ට ඇමතීමෙන් අවශ්‍ය තොරතුරු ලබාගත හැකි වන අතර තෝරා ගන්නා විදේශ රැකියා නියෝජිතායතනයට බලය තිබේද, තෝරාගත් රැකියාවට ලැබෙන වැටුප හා ප්‍රතිලාභ, ඒජන්සියට අයකළ හැකි උපරිම ගාස්තුව, රැකියා ස්ථානය ඇතුළු තොරතුරු රැසක් ඊට අයත් බව ශ්‍රී ලංකා විදේශ සේවා නියුක්ති කාර්යාංශයේ සභාපති නීතිඥ කිංස්ලි රණවක මහතා සඳහන් කරයි.ජනාධිපති කාර්යාලය, විදේශ රැකියා ප්‍රවර්ධන හා සුබසාධන අමාත්‍යාංශය, විදේශ ස්වා නියුක්ති කාර්යාංශය, ශ්‍රී ලංකා තොරතුරු හා සන්නිවේදන තාක්ෂණ නියෝජිතායතනය හා රාජ්‍ය තොරතුරු කේන්ද්‍ර එක්ව සංවිධානය කරන මේ හරහා විදේශ රැකියා සඳහා යාමට අපේක්ෂා කරන සැමට විශාල පහසුවක් වන බවද හෙතෙම අවධාරණය කරයි.තැරැව්කරුවන්ට හසු නොවී තම අවශ්‍යතා කඩිනමින් ඉටු කර ගැනීමට මේ මඟින් හැකියාව තිබෙන බව පවසන කිංස්ලි රණවක මහතා අනවශ්‍ය ලෙස කාලය හා මුදල් වැය වීමත් රැකියාවේ අවදානමත් පහව යන බව පෙන්වා දෙයි..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>29</day>
    </date>
    <link>http://www.dinamina.lk/2011/01/29/_art.asp?fn=n1101299</link>
    <topic>අපේක්ෂකගේ රියට අයෙක් බිලි</topic>
    <author>රත්නපුර දිසා විශේෂ නිරෝෂණ පෙරේරා</author>
    <content>පළාත් පාලන මැතිවරණයේ නාම යෝජනා ලබාදීමෙන් අනතුරුව ආපසු යමින් සිටි අපේක්ෂකයන්ගේ රථ පෙළක එක් වාහනයක හැපී පුද්ගලයකු මිය ගොස් තිබේ.කහවත්ත මාදම්පේ අම්බලන්වත්තේදී මේ අනතුර සිදුවී ඇත. පෙරේදා (27) පස්වරුවේ අනතුරට ලක්වූ පුද්ගලයා රෝහල් ගත කිරීමෙන් පසුව මරණයට පත් විය. ප්‍රධාන දේශපාලන පක්ෂ කීපයක ආධාරකරුවන් රැගත් වාහන පෙළපාළි ගමන් ගත් නිසා අනතුර සිදුවූ වාහනය මෙතෙක් හඳුනාගෙන නැත. මංගල උත්සවයකට සහභාගී වු අයෙක් මෙලෙස අනතුරට ලක්වූ බව පොලිසිය කියයි..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>29</day>
    </date>
    <link>http://www.dinamina.lk/2011/01/29/_art.asp?fn=n11012910</link>
    <topic>යාපනයේ ජනතාව වෙනුවෙන්අමෙරිකානු මධ්‍යස්ථානයක්</topic>
    <author>මහින්ද අලුත්ගෙදර</author>
    <content>උතුරු පළාත් ජනතාවගේ අධ්‍යාපන, ඉංගී‍්‍රසි භාෂා දැනුම හා තොරතුරු තාක්ෂණ අවශ්‍යතා වෙනුවෙන් අමෙරිකානු මධ්‍යස්ථානයක් යාපනයේ ස්ථාපිත කිරීමට එරට රජය පියවර ගෙන ඇත. ශ්‍රී ලංකාවේ එක්සත් ජනපද තානාපතිනි පැට්‍රිෂියා බුටේනිස් මහත්මියගේ ප්‍රධානත්වයෙන් මේ මධ්‍යස්ථානය පසුගියදා විවෘත කළ අතර එය ශ්‍රී ලංකාවේ විවෘත කළ තෙවැනි අමෙරිකානු මධ්‍යස්ථානය බව ශ්‍රී ලංකාවේ අමෙරිකානු තානාපති කාර්යාලය පවසයි.එක් එක් ප්‍රදේශයන්හි ජනතාවගේ අවශ්‍යතා ඉටු කිරීම සඳහා මීට පෙර මහනුවර හා ඔලුවිල් ප්‍රදේශවල ද අමෙරිකානු මධ්‍යස්ථාන විවෘත කිරීමට එරට පියවර ගන්නා ලද අතර එමඟින් උතුරේ සෑම ප්‍රදේශයකටම සෙත සැලසේ.පොත් පත්, සඟරා, පුවත්පත් ආදිය මේ හරහා පරිහරණය කිරීමට හැකි වන බවත්, ශ්‍රී ලංකාවේ සෙසු ප්‍රදේශ මෙන්ම සමස්ත ලෝකය සමඟම සම්බන්ධ වීමට ඉඩ ලැබෙන බවත් ශ්‍රී ලංකාවේ එක්සත් ජනපද තානාපතිනි පැට්‍රිෂියා බුටේනිස් මහත්මිය පවසයි.ඩිජිටල් වීඩියෝ සම්මන්ත්‍රණ මාර්ගයෙන් අමෙරිකානු විද්වතුන් හා ව්‍යාපාරිකයන් සමඟ ඍජු සබඳතා පැවැත්වීමට නව මධ්‍යස්ථානය හරහා උතුරේ වැසියන්ට අවස්ථාව ලැබෙන අතර සෙසු අමෙරිකානු මධ්‍යස්ථාන සමඟ ද විශ්වවිද්‍යාල සමඟ ද සබඳතා ගොඩ නඟා ගැනීමට හැකියාව ඇති බවද ඒ මහත්මිය අවධාරණය කරයි..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>29</day>
    </date>
    <link>http://www.dinamina.lk/2011/01/29/_art.asp?fn=n11012911</link>
    <topic>සෑම පොලිසියකමමැතිවරණ අංශයක්</topic>
    <author>විජයානි එදිරිසිංහ</author>
    <content>පළාත් පාලන මැතිවරණ කාලය තුළ ප්‍රදේශයේ ආරක්‍ෂාව තහවුරු කිරීම සඳහා දිවයිනේ සෑම පොලීසියකම මැතිවරණ අංශයක් පිහිටුවා තිබේ.පොලිස් මාධ්‍ය ප්‍රකාශක පොලිස් අධිකාරි ප්‍රිශාන්ත ජයකොඩි මහතා පොලීසි 433ක මේ මැතිවරණ අංශ පිහිටුවා ඇති බවයි. දැනටමත් ඒවායේ කටයුතු ක්‍රියාත්මක වෙයි. සෑම පොලිසියකම මූලස්ථාන පොලිස් පරීක්‍ෂක හෝ පොලිස් ස්ථානාධිපතිවරුන්ගේ අධීක්‍ෂණය යටතේ මේ මැතිවරණ අංශයේ කටයුතු සිදු වෙයි.මැතිවරණයට අදාළ පැමිණිලි බාර ගැනීම, ගැට ුම් නිරාකරණය කිරීම, නීතිවිරෝධී ලෙස කටයුතු කරන පුද්ගලයන් අත්අඩංගුවට ගැනීම, ඔවුන්ට එරෙහිව නීතිය ක්‍රියාත්මක කිරීම ඇතුළු සියලු කටයුතු මේ මැතිවරණ අංශය මඟින් සිදු කරයි.දවසේ පැය 24 පුරා ක්‍රියාත්මක වන පොලිස් මැතිවරණ අංශයේ ප්‍රධාන වගකීම ප්‍රදේශයේ ආරක්‍ෂාව පවත්වාගෙන යාමයි..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>29</day>
    </date>
    <link>http://www.dinamina.lk/2011/01/29/_art.asp?fn=n11012912</link>
    <topic>තල්මසුන් දැක ගැනීමේමුහුදු චාරිකා ඇරැඹේ</topic>
    <author>භක්ති ධර්මපි‍්‍රය මෙන්ඩිස්</author>
    <content>තල්මසුන් නැරැඹීමේ මුහුදු චාරිකා වැඩසටහන හෙට (30) ආරක්ෂක ලේකම් ගෝඨාභය රාජපක්ෂ මහතාගේ ප්‍රධානත්වයෙන් ගාල්ල දක්ෂිණ නාවික හමුදා කදවුරෙන් ආරම්භ වේ.ශ්‍රී ලංකා නාවික හමුදාවේ [A 543] මගී ප්‍රවාහන යාත්‍රාව තල්මසුන් නැරැඹීමේ මුල්ම ගමන එක් කිරීමට නාවික හමුදාව පියවර ගෙන තිබේ. සංචාරක කර්මාන්තය දියුණු කිරීම සඳහා ඉමහත් පිටුවහලක් වන මේ වැඩසටහන දීප ව්‍යාප්ත කිරීමට නාවික හමුදාව සැලසුම් කර ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>29</day>
    </date>
    <link>http://www.dinamina.lk/2011/01/29/_art.asp?fn=n11012913</link>
    <topic>එංගලන්තයේ දී ‘සක්විති’ රැඟුම් පෑශ්‍රී ලාංකිකයා වසර 8ක් සිපිරිගෙට</topic>
    <author>විජයානි එදිරිසිංහ</author>
    <content>එංගලන්තයට ගොස් එහි සිටින ශ්‍රී ලාංකිකයන් මුලාකොට රුපියල් කෝටි ගණනක් වංචාකළ ශ්‍රී ලාංකිකයෙකුට එරට අධිකරණය මඟින් වසර 8 ක සිර දඬුවම් නියම කර තිබේ.මොහු විසින් සිදු කරන ලද මහා පරිමාණ මූල්‍ය වංචාවන් සම්බන්ධයෙන් මීට මාස කීපයකට පෙර ස්කොට්ලන්ඩ් යාඩ් පොලිසිය මඟින් මොහු අත්අඩංගවට ගෙන තිබුණි.පිරමීඩ මූල්‍ය වංචා ක්‍රමයට සමාන “පොන්සි’ නමැති ක්‍රමය යටතේ අධික පොලී ගෙවන බවට ප්‍රකාශ කර මොහු කෝටි ගණනක් මුදල් වංචා කර ඇත.එංගලන්තයේ සිටින ශ්‍රී ලාංකිකයන් විසින් කරන ලද පැමිණිල්ලකට අනුව සැකකරු අත්අඩංගුවට ගත් ස්කොට්ලන්ඩ් යාඩ් පොලිසිය සිදුකළ පරීක්‍ෂණවලදී ඔහු විසින් සිදුකර ඇති මූල්‍ය වංචාව කෝටි 15 ක් පමණ වන බව හෙළිවී තිබේ. මොහු සමඟ තවත් හයදෙනෙක් අත්අඩංගුවට ගෙන තිබුණි. සෙසු පිරිසද මේ මූල්‍ය වංචාවලට වරද පිළිගෙන ඇත.ස්කොට්ලන්ඩ් පොලිසිය යටතේ ඇති වංචා විමර්ශන අංශය මෙහෙයවූ පරීක්‍ෂණවලදී හෙළි වී ඇත්තේ මේ තැනැත්තා සතුව ස්ටර්ලින් පවුම් මිලියනයක් පමණ වටිනා නිවෙසක් හිමි බවයි. මොහුගේ එරට තිබූ ගිණුම් ගණනාවකටද සීල් තබා තිබේ. මෙසේ දඬුවම් ලැබූ තැනැත්තා මෙරට ප්‍රසිද්ධ නිලියකගේ පුතෙකි..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>29</day>
    </date>
    <link>http://www.dinamina.lk/2011/01/29/_art.asp?fn=n11012914</link>
    <topic>අමෙරිකාවට හොරෙන් රිංගන්න හැදූශ්‍රී ලාංකිකයන් 6ක් අත්අඩංගුවට</topic>
    <author>මහින්ද අලුත්ගෙදර</author>
    <content>නීති විරෝධී ලෙස මෙක්සිකෝව හරහා අමෙරිකා එක්සත් ජනපදයට ඇතුළු වීමට උත්සාහ කළ ශ්‍රී ලාංකිකයන් 6 දෙනකු ඇතුළු පුද්ගලයන් 219 දෙනෙකු මෙක්සිකෝ පොලීසිය මඟින් අත්අඩංගුවට ගෙන ඇත.ට්‍රක් රථයක ආධාරයෙන් ගමන් ගත් මේ පිරිස මෙක්සිකෝවේ චෙයා ප්‍රාන්තයේ දී අත්අඩංගුවට පත්ව තිබෙන අතර ටෙක්ස්ට්ලා ආසන්නයේ පිහිටි පොලිස් මුරපොළ අසලින් නොනවත්වාම ගමන් කිරීම හේතුවෙන් ඒ පසුපස හඹා ගොස් මෙලෙස අත්අඩංගුවට ගෙන ඇතැයි වාර්තා වෙයි.මෙලෙස අත්අඩංගුවට පත් පිරිස පොලීසිය වෙත සඳහන් කර ඇත්තේ තමන් බලහත්කාරයෙන් රැගෙන යන බවත්, නිදහස් කර ගැනීමට සහාය දෙන ලෙසත් ය. මේ අතර අදාළ ට්‍රක් රථයේ රියැදුරා සහ රිය සහායකයා පොලිස් නිලධාරීන් වෙත අල්ලස් ලබා දීමට උත්සාහ කළ බවද තානාපති ආරංචි මාර්ග පවසයි.මෙහිදී නීති විරෝධී ලෙස අමෙරිකාවට ඇතුළුවීමට උත්සාහ කළ අය අතර ගෝතමාලා ජාතිකයන් 169 ක් ද එල්සැල්වදෝර් ජාතිකයන් 22ක් ද අයත්වන අතර හොන්ඩියුරාස් ජාතිකයන් 18 දෙනකුද වන බව සඳහන් වේ. ඊට අමතරව නේපාල ජාතිකයන් සිවු දෙනකුද වෙති.ට්‍රක් රථයක නැඟී අමෙරිකාවට යාම සඳහා ඔවුන්ගෙන් අමෙරිකානු ඩොලර් 7319.6 ක් අය කරගෙන ඇති අතර මේ සම්බන්ධයෙන් පුළුල් පරීක්ෂණ ක්‍රියාත්මක බවද තානාපති වාර්තා පෙන්වා දෙයි..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>29</day>
    </date>
    <link>http://www.dinamina.lk/2011/01/29/_art.asp?fn=n11012915</link>
    <topic>හොර නෝට්ටු මුද්‍රණය කළ කල්ලියක්දහසේ නෝට්ටු 260ක් සමඟ කොටු වෙයි</topic>
    <author>භක්ති ධර්මප්‍රිය මෙන්ඩිස් සහ රක්ෂණ ශ්‍රීයන්ත</author>
    <content>කොළඹ නගරයේ සහ අවට ප්‍රදේශවලට රුපියල් දහසේ ව්‍යාජ නෝට්ටු බෙදාහැරි පුද්ගලයන් සිව් දෙනකු දෙලක්ෂ හැට දහසක් වටිනා ව්‍යාජ දහසේ නෝට්ටු දෙසිය හැටක් සමඟ කොටුව පොලීසිය ඊයේ (28) අත්අඩංගුවට ගෙන තිබේ. පිටකොටුව බස්නැවතුම් පොළ අසල පලතුරු වෙළෙඳාම් කරන මුවාවෙන් මේ ව්‍යාජ නෝට්ටු සැකකරුවන් ජනතාව අතට පත් කර ඇතැයි පිටකොටුව පොලීසිය පවසයි.මේ මුදල් නිෂ්පාදනය කිරීමේ මහ මොළකරු බොරැල්ල ප්‍රදේශයේ පදිංචිකරුවකු වන අතර ඔහුගේ නිවසේ මේවා නිෂ්පාදනය කර ඇති අතර මේ සඳහා යොදාගත් සියලුම පරිගණක හා මුද්‍රණ භාණ්ඩ පොලිසිය සොයාගෙන තිබේ. ජාවාරමට සම්බන්ධ තවත් සැකකරුවන් කිහිප දෙනකු අත්අඩංගුවට ගැනීමට පිටකොටුව පොලීසිය පරීක්ෂණ ආරම්භ කර තිබේ. මේ හොර නෝට්ටු පිළිබඳව විමසිලිමත්ව සිටින ලෙස පොලිසිය ජනතාවගෙන් ඉල්ලීමක් කරයි.  .</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>29</day>
    </date>
    <link>http://www.dinamina.lk/2011/01/29/_art.asp?fn=n11012916</link>
    <topic>උන්මත්තක අරිෂ්ඨ බිව් රැඳවියන් තිදෙනෙකු රෝහල්ගත කෙරේ</topic>
    <author>අනුරාධපුර මධ්‍යම විශේෂ</author>
    <content>අනුරාධපුර බන්ධනාගාරය තුළ පසුගියදා සිදු වූ කලහකාරී සිද්ධියත් සමඟ බන්ධනාගාර රැඳවියන් එහි රෝහලට හා ආයුර්වේද මධ්‍යස්ථානයට ඇතුළු වී එහි තිබූ ඖෂධ වර්ග හා අරිෂ්ඨ පානය කිරීමෙන් රෝගාතුර වූ රැඳවියන් තිදෙනෙකු ඊයේ දහවල් (28 දා ) ප්‍රතිකාර සඳහා අනුරාධපුර ශික්ෂණ රෝහලට ඇතුළත් කළ බව එහි ප්‍රකාශකයෙකු පැවසීය.මෙම රැඳවියන් රෝහලට හා ආයුර්වේද මධ්‍යස්ථානයට ඇතුළු වී එහි තිබූ උන්මත්තක රෝගීන් සඳහා ලබා දෙන ඖෂධ රැගෙන ඒවා පානය කර ඇති අතර අරිෂ්ඨ බෝතල් විශාල ප්‍රමාණයක්ද පානය කර ඇත.මේ වනවිට රැඳවියන්ට කතා කිරීමේ අපහසුකම් ශාරීරික දුර්වලතා රැසක් ඇති වී ඇතැයි රෝහල් ආරංචි මාර්ග සඳහන් කරයි. මේ වන විට බන්ධනාගාරය තුළද තවත් රැඳවියන් පහළොස් දෙනෙකු පමණ සිටින බවත් ඔවුන් පිටතට රැගෙන ඒම සඳහා අවශ්‍ය ආරක්‍ෂක විධිවිධාන සකසා ගැනීමට නොහැකි නිසා මේ වන තුරු බන්ධනාගාරය තුල රඳවාගෙන සිටින බව බන්ධනාගාර උසස් නිලධාරීන් පැවසීය..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>29</day>
    </date>
    <link>http://www.dinamina.lk/2011/01/29/_art.asp?fn=n11012917</link>
    <topic>බස්රථයෙන් බැස යනවිට කකුල යටකලාට දඩ සමඟ වන්දි</topic>
    <author>ගම්පහ සංචාරක</author>
    <content>කඩවත නගරයේදී තරුණියක් තමා ගමන්ගත් පුද්ගලික බස් රථයෙන් බැස යාමේදී ඇගේ පාදයක් එම බස්රථයේ ටයරයකට යටකර බරපතළ තුවාල සිදු කිරීම, අපරීක්ෂාකාරි ධාවනය, අනතුරක් වළකා නොගැනීම යන චෝදනාවට වරද පිළිගත් එම බස් රථයේ රියදුරුට රුපියල් 6000/- දඩයක්ද, තුවාල ලත් තැනැත්තියට රුපියල් 25000/- විසිපන් දහසක වන්දියක්ද ගෙවන ලෙස ගම්පහ අතිරේක මහේස්ත්‍රාත් ඉන්දික අත්තනායක මහතා නියම කළේය.පැමිණිල්ල කඩවත පොලිසියේ රථවාහන අංශයෙනි. දඩ නියම වූවේ ඒ . ප්‍රියදර්ශන නැමැත්තෙකුටය..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>29</day>
    </date>
    <link>http://www.dinamina.lk/2011/01/29/_art.asp?fn=n11012918</link>
    <topic>රෙදි සෝදන්න කළු ගඟට ගිය දෙදරු මවසැඩ පහරට ගසාගෙන ගිහින්</topic>
    <author>බුලත්සිංහල, හොරණ, හල්තොට විශේෂ</author>
    <content>රෙදි සේදීම සඳහා කළු ගඟේ අඟුරුවාතොට තොටුපළට ගිය දෙදරු මවක් පෙරේදා (27) සැඩ පහරකට හසුව දියේ ගිලී මරුමුවට පත්වීමේ සිද්ධියක් අඟුරුවාතොට පොලිසියෙන් වාර්තාවේ.මෙම කාන්තාවගේ මළසිරුර ගඟේ පාවෙමින් තිබියදී (28 – 1 – 2011) දා උදේ උඩුවර තොටුපළ අසලදී ගොඩගෙන ඇත. මෙසේ මියගොස් ඇත්තේ අඟුරුවාතොට ගමගේ පුෂ්පරංගී (37) නැමති දෙදරු කාන්තාවකි.වැඩිදුර පරීක්‍ෂණ කටයුතු සඳහා ඇගේ මළසිරුර හොරණ රෝහලට බාර දී තිබේ. අඟුරුවාතොට පොලිසිය සිද්ධිය පිළිබඳව පරීක්‍ෂණ පවත්වමින් සිටී..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>29</day>
    </date>
    <link>http://www.dinamina.lk/2011/01/29/_art.asp?fn=n11012919</link>
    <topic>දුම්රියෙන් හොරෙන් ගිය 45කට-27දාහක් දඩ</topic>
    <author>නිමල් රාජපක්ෂ රක්ෂණ ශ්‍රියන්ත</author>
    <content>කොළඹ කොටුවේ සිට තලවාකැලේ දුම්රිය ස්ථානය දක්වා කළ ප්‍රවේශ පත්‍ර පරීක්ෂාවකදී ප්‍රවේශ පත්‍ර නොමැතිව ගමන් කළ මගීන් හතලිස් පස් දෙනෙකු දුම්රිය ආරක්ෂක හමුදාව මගින් අත්අඩංගුවට ගෙන ඇත.අත්අඩංගුවට ගත් මගීන් අතර කාන්තාවන් හතර දෙනෙකු ද ඇතැයි දුම්රිය ආරක්ෂක හමුදා මෙහෙයුම් භාර නිලධාරි ඩබ්. එස්. ජයසේකර මහතා පවසයි.කොළඹ කොටුව දුම්රිය ස්ථානයෙන් පිටත්වන පොඩි මැණිකේ ශීඝ්‍රගාමී දුම්රියේද, කොළඹ කොටුවේ සිට රඹුක්කන දක්වාත්, තලවකැලේ දක්වාත් ධාවනය වූ දුම්රියවල එම ප්‍රවේශ පත්‍ර පරීක්ෂාව සිදුකොට ඇත.ප්‍රවේශපත්‍ර නොමැති මගීන් හතලිස් පස් දෙනාගෙන් රුපියල් විසිහත් දහස් නමසීයක දඩ මුදලක් දුම්රිය දෙපාර්තමේන්තුවට ලබාදීමට ආරක්ෂක නිලධාරීන් සමත් වී ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>29</day>
    </date>
    <link>http://www.dinamina.lk/2011/01/29/_art.asp?fn=n11012920</link>
    <topic>මහනුවර සඳුන් ජාවාරමේ නියුතුසිවුදෙනෙක් පොලිස් අත්අඩංගුවට</topic>
    <author>ඉන්දික පොල්කොටුව</author>
    <content>රජ මාවත ආශ්‍රිත ප්‍රදේශයන්හි ඉතා වටිනා සඳුන් දැව කැපීමේ ජාවාරමක නිරතව රුපියල් ලක්‍ෂ ගණනක සඳුන් දැව කැපූ බව කියන සිවු දෙනකුගෙන් සමන්විත කල්ලියක් රුපියල් ලක්ෂයක පමණ සඳුන් දැව තොගයක් සමග තලාතුඔය පොලිසිය මගින් ඊයේ (28) අත්අඩංගුවට ගනු ලැබ ඇත.මයිලපිටිය, කපුලියද්ද, හාරගම, පෝලෑව, සිංහාරගම, දඹවෙල ආදී ප්‍රදේශයන්හි මෙම කල්ලිය පසුගිය දිනවල සඳුන් දැව කැපීමේ ජාවාරම මහා පරිමාණයෙන් කැර ගෙන ගොස් ඇතැයි පොලිස් පරීක්‍ෂණවලින් අනාවරණය වේ.මෙම ජාවාරම සඳහා යොදා ගත් බව කියන ත්‍රිරෝද රථයක් ද පොලීසිය විසින් සොයාගෙන ඇත.දඹවෙල හා අම්පිටිය ප්‍රදේශවල පදිංචි මෙම කල්ලිය පසුගිය දින කිහිපය එම ප්‍රදේශයන්හි වෙළෙඳ සල් හා නිවෙස් හතරක් ද බිඳ රුපියල් ලක්‍ෂ ගණනක භාණ්ඩ සොරාගෙන ඇතැයි පොලීසිය පවසයි.මධ්‍යම පළාත භාර ජ්‍යෙෂ්ඨ නියෝජ්‍ය පොලිස්පති ගාමිණී නවරත්න මහතාගේ උපදෙස් මත තලාතුඔය පොලිස් ස්ථානාධිපති ප්‍රධාන පොලිස් පරීක්‍ෂක කරුණාරත්න ගම්මන්පිල මහතා ඇතුළු නිලධාරීහු පිරිසක් මෙහි වැඩිදුර පරීක්‍ෂණ පවත්වති..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>29</day>
    </date>
    <link>http://www.dinamina.lk/2011/01/29/_art.asp?fn=n11012921</link>
    <topic>ලෝක ලාදුරු දිනය හෙට</topic>
    <author>සන්ධ්‍යා කරුණාරත්න</author>
    <content>ලෝක ලාදුරු දිනය හෙට (30) යි. ලාදුරු රෝගය ශ්‍රී ලංකාවෙන් තුරන් කිරීම සෞඛ්‍ය අමාත්‍යාංශයේ අරමුණ වෙයි.ලෝක ලාදුරු දිනය නිමිත්තෙන් පැවැත්වෙන ජාතික වැඩසටහන පොලොන්නරුව මැදිරිගිරිය දියසෙන්පුර විහාරස්ථානයේදී චර්ම රෝග සායනයක් ලෙස අද (29) පවත්වයි.ඊට අමතරව එම දිනය නිමිත්තෙන් හැඳල ලාදුරු රෝහලේ දැනට නේවාසිකව සිටින රෝගීන් සමඟ එක්ව කතාබහ කිරීමේ සහ එම රෝහලේ ඓතිහාසික තොරතුරු සොයා බැලීමේ නිරීක්‍ෂණ චාරිකාවක් සෞඛ්‍ය අධ්‍යාපන කාර්යාංශයේ මෙහෙයවීමෙන් ඊයේ (28) සිදු කැරිණි.ලාදුරු රෝගය ශ්වසන මාර්ගයෙන් බෝ වන නමුත් එය ඉතා පහසුවෙන් බෝ නොවන රෝගයක් බව විශේෂ කරුණකි. එනිසා ලාදුරු රෝගීන් සමාජයෙන් කොන් කිරීම නොකළ යුත්තකි. සෑම පුද්ගලයන් දස දෙනකුගෙන් නව දෙනෙකුටම ලාදුරු රෝගයට එරෙහි ස්වභාවික ප්‍රතිශක්තියක් ඇත. එනම් ජනගහනයෙන් සියයට අනූවකට ම ලාදුරු රෝගයට එරෙහි ස්වභාවික ප්‍රතිශක්තියක් තිබේ. මෙම සියයට අනූවක පිරිස් බෝ වන ලාදුරු රෝගය සහිත රෝගියකු ඇසුරු කළ ද රෝගය බෝ නොවේ.එසේම ලාදුරු රෝගීන් දස දෙනකුගෙන් අට දෙනෙක් ලාදුරු රෝගය බෝ නොකරන අය වෙති. එම බෝ නොවන වර්ගයේ ලාදුරු රෝගියකු වුවද ප්‍රතිකාර ආරම්භ කළ පසු එම රෝගියාගෙන් අන් අයට රෝගය බෝ නොවේ.ස්ත්‍රී හෝ පුරුෂ භේදයක් නොමැතිව මේ රෝගය වැළඳීමේ ප්‍රවණතාව පවතී. නූතන බහු ඖෂධ ප්‍රතිකර්ම ක්‍රමය නිසා ලාදුරු වැළඳුණු අයකු නිට්ටාවටම සුව කළ හැකිය. මේ රෝගය මුල් අවස්ථාවේ ම හඳුනා ගැනීමෙන් ලාදුරු නිසා ඇති වන විකෘතිතාවයන් වළක්වා ගත හැකි වෙයි. ප්‍රතිකාර ගන්නා පුද්ගලයකුට සාමාන්‍ය ජීවන රටාව එලෙසින් ම ගත කළ හැකි ය..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>29</day>
    </date>
    <link>http://www.dinamina.lk/2011/01/29/_art.asp?fn=n11012922</link>
    <topic>ලංගමයට අලුත් බස් 100ක් පෙබරවාරියේදී</topic>
    <author>ශීලාඋඩුවර</author>
    <content>ශ්‍රී ලංකා ගමනා ගමන මණ්ඩලයට පෙබරවාරි මාසය අවසන් වීමට පෙර තවත් අලුත් බස් රථ 100ක් එක්වෙයි.මෙම බස් රථ දුරගමන් සේවා සඳහා යෙදවීමට නියමිතය.ඉන්දියාවේ අශෝක් ලේලන්ඩ් සමාගමෙන් ගෙන්වනු ලබන එම එක් බස් රථයක වටිනාකම රුපියල් ලක්ෂ 40 ක් වෙයි.මෙම බස් රථ ගෙන්වීම සඳහා වැයවන මුදල් ශ්‍රී ලංගම උපයා ගනු ලබන ආදායමින් පියවන බව ලංගම සභාපති ඇම්. ඩී. බන්දුසේන මහතා පැවසීය. ශ්‍රී ලංගම බස් රථ ඇණිය 7500 දක්වා වැඩි කිරීමට ඉලක්ක කොට ඇති අතර ඩිපෝවල ධාවනයෙන් ඉවත්කර ඇති බස්රථ 1000ක් අලුත්වැඩියා කර ධාවනයට එක්කිරීමේ ව්‍යාපෘතියක්ද දැනට ක්‍රියාත්මකව පවතී..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>29</day>
    </date>
    <link>http://www.dinamina.lk/2011/01/29/_art.asp?fn=n11012923</link>
    <topic>ජනමාධ්‍ය ඇමැති කොකාවිල් සම්ප්‍රේෂණ කුලුන නිරීක්ෂණ චාරිකාවක</topic>
    <author/>
    <content>උතුරු පළාත සංවර්ධනය කිරීමේ වැඩසටහන යටතේ කොකාවිල් හි ඉදිකරන ලද ලංකාවේ විශාලතම හා උසම බහුකාර්ය සම්ප්‍රේෂණ කුලුනෙහි වැඩ නිම වෙමින් පවතී. මෙහි උස මීටර් 174 කි.මෙම කුලුන විදුලි සංදේශ කාර්ය සඳහා මෙන්ම රූපවාහිනී සහ ගුවන් විදුලි සම්ප්‍රේෂණ කාර්යයන් සඳහා භාවිතයට යොදා ගැනේ. රජයේ මාධ්‍ය පමණක් නොව පෞද්ගලික නාලිකා සඳහා ද මෙම කුලුන පරිහරණය කිරීමට අවස්ථාව සැලසේ.ඉදිරි සති දෙක තුළදී රූපවාහිනී සහ ගුවන් විදුලි සම්ප්‍රේෂණ උපකරණ සවි කිරීමට නියමිතය. පෙබරවාරි මාසය තුළදී මෙම කුලුන විවෘත කොට උතුරු පළාතට මෙතෙක් කල් අපැහැදිලිව පැවති ශ්‍රවණ හා දෘශ්‍ය තත්ත්වය මග හැරී යනු ඇත.ජනාධිපතිතුමාගේ නියමය පරිදි ඊයේ (28) ජනමාධ්‍ය අමාත්‍ය කෙහෙළිය රඹුක්වැල්ල මහතා, ජනමාධ්‍ය ලේකම්තුමා, විදුලි සංදේශ නියාමන කොමිෂන් සභාවේ අධ්‍යක්ෂ ජනරාල් අනුෂ පැල්පිට මහතාද, යුද හමුදා සංඥා බලකායේ අණ දෙන නිලධාරී ප්‍රසාද් සමරසිංහ, රූපවාහිනි සංස්ථාවේ සභාපතිතුමා, ස්වාධීන රූපවාහිනි ආයතනයේ සභාපතිතුමා ඇතුළු නිලධාරීන් රැසක් මෙම නිරීක්ෂණ චාරිකාවට සහභාගි වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>29</day>
    </date>
    <link>http://www.dinamina.lk/2011/01/29/_art.asp?fn=n11012924</link>
    <topic>ශාන්ත ජෝන් මාළු වෙළෙඳපළ අවුල ලිහෙයි</topic>
    <author>කොළඹ දිස්ත්‍රික් සමූහ</author>
    <content>’පිටකොටුව ශාන්ත ජෝන් මාළු වෙළෙඳ පළ පරිපාලනය දුර්වල වෙලා’ මැයෙන්, 2010.12.29 දින දිනමිණ කළ හෙළිදරව්ව පුවත්පතේ පළවී පැය 24ක් ගතවීමට මත්තෙන් කොළඹ නගර සභාවේ පශු වෛද්‍ය නිලධාරියකු පිටකොටුව මාළු වෙළෙඳ පළ පරීක්ෂාවට පැමිණ අනවසර ස්ථානවල විකිණීමට තබා තිබූ මාළු කිලෝ 70 ක් පමණ අත්අඩංගුවට ගෙන තිබේ.අදාළ වෛද්‍යවරයා එහි පැමිණ ඇත්තේ දහවල් 11 ට පමණ වන අතර දහවල් කාලයේ මෙසේ නීති විරෝධී ක්‍රියා සිදුවන්නේ නම් මාළු කඩයෙහි විශාල තදබදයක් ඇති උදේ 6 ත් 8 ත් අතර කාලය තුළ කෙතරම් නීති විරෝධී ක්‍රියා වේදැයි සිතා බැලීම වටිනා බව නම සඳහන් නොකළ මාළු වෙළෙන්දෙක් පැවසීය.දිනමිණ පුවත පළවූ දාට පසුදින පැමිණ අනවසර ස්ථානවල මාළු අලෙවිය වටලෑම් කළත් ඊට පසු කිසිවෙක් මෙහි සිදුවන දේ සොයා බැලීමට නොපැමිණි බවද මාළු වෙළෙන්දෝ කියති.පිටකොටුව මාළු වෙළෙඳ පළේ අක්‍රමිකතා නැති කර දූෂිත පාලනය යහපත් පාලනයකට නතු කිරීමට උදේ 6 ත් 8 ත් අතර මෙහෙයුමක් කර බලන්නැයි ද මාළු වෙළෙඳුන් කොළඹ නගර සභාවේ පශු වෛද්‍ය දෙපාර්තමේන්තුවට දැනුම් දී සිටී.එම කාලය තුළ මාළු වෙළෙඳ පොළ තුළ ඇවිදගෙන යාමටවත් බැරි තරමට අනවසර ස්ථානවල හා ගමන් මාර්ගවල මාළු තැන්පත් කර විකුණන අතර පාරිභෝගික ගමන් මාර්ගය හිතවතුන් කිහිප දෙනෙකුට සොච්චම් මුදලකට තාවකාලික පැවරුම් කර ඇති නිලධාරීන්ට මෙහි රාජකාරියක් කිරීමට තබා වෙළෙඳ සැල තුළට පැමිණීමටවත් නොහැකි බව තොග මාළු කඩ හිමියෙක් ‘දිනමිණ’ට පැවසීය.“දිනමිණ පත්‍රයෙහි පළවූ වාර්තාව ඉතා සත්‍ය වාර්තාවක්. ඒ වාර්තාව දැකල එක දවසක් මද්දහනෙ පශු වෛද්‍යවරයෙක් ඇවිත් කළේ විහිලු සහගත වැඩක්. ඔය වගේ විහිලු දේ නොකර ඒ නිලධාරීන් උදේ 8 ට ඉස්සරවෙලා ඇවිත් නියම ලෙස රාජකාරියක් කරන ලෙස ඉල්ලා සිටින්නට කැමැතියි” තවත් මාළු වෙළෙඳ සැලක හිමිකරුවකු සඳහන් කළේය..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>29</day>
    </date>
    <link>http://www.dinamina.lk/2011/01/29/_art.asp?fn=r1101291</link>
    <topic>අතරමඟ පාසල් ගමන නතර කළවයඹ දරුවන්ට යළි පාසල් වරම්</topic>
    <author>එම්. ඒ. ආර්. මනුකුලසූරිය, හිරියාල සමූහ</author>
    <content>විවිධ හේතූන් නිසා පාසල් යාමේ වරම් නොලැබූ එමෙන්ම පාසල් ගමන අතර මඟ නතර කෙරුණු වයඹ පළාතේ දරුවන් පිළිබඳව සමීක්ෂණයක් මගින් තොරතුරු ලබාගෙන ඔවුන්ගෙන් දරුවන් 5141 දෙනෙකු පසුගිය වසර පහ ඇතුළත පාසල් ගත කර ඇතැයි වයඹ ප්‍රධාන ඇමැති අතුල විජේසිංහ මහතා පැවසීය. එසේම උසස් අධ්‍යාපනය සඳහා යොමු නොවූ පාසල් සිසුන් 24101 කට පසුගිය වසර පහ ඇතුළත වෘත්තිය පුහුණුව ලබා දී ඇති අතර, සිසුන් 2594 දෙනෙකු ස්වයං රැකියා සඳහා යොමුකර තිබේ.පසුගිය වසර පහ ඇතුළත වයඹ පළාතේ පරිගණක සාක්ෂරතාව වැඩිකිරීම සඳහා පාසල් පරිගණක විද්‍යාගාර 736 ක් ස්ථාපනය කර ඇති අතර, ගුරුවරු 8000කට පරිගණක පුහුණුව ලබාදී ඇත.එසේම ගුණාත්මක අධ්‍යාපන සංවර්ධනය උදෙසා 2011 වසර වෙනුවෙන් රුපියල් දසලක්ෂ 257.8 ක් වෙන් කෙරෙන බවද ප්‍රධාන ඇමැතිවරයා පැවසීය..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>29</day>
    </date>
    <link>http://www.dinamina.lk/2011/01/29/_art.asp?fn=r1101292</link>
    <topic>33 වියැති රූමත් කාන්තාවක්අතවර කළැයි සැක 6ක් දැලේ</topic>
    <author>බලපිටිය සමූහ - දිලිප් නිශ්ශංක</author>
    <content>තිස් තුන් හැවිරිදි විවාහක කාන්තාවක් දූෂණය කිරීම සම්බන්ධයෙන් අහුන්ගල්ල පොලිසිය විසින් සැකකරුවන් හය දෙනකු අත්අඩංගුවට ගනු ලැබීය.බලපිටිය ඇලතොට පදිංචි මේ කාන්තාවගේ කට බැඳ ත්‍රිරෝද රථයක දමාගෙන පැහැරගෙන ගොස් අම්බලන්ගොඩ රන්දොඹේ වැල්ලේ දී සැකකරුවන් විසින් ඇයට දරුණු ලෙස අතවර කර ඇති බව පොලිස් පරීක්‍ෂණවලදී අනාවරණය විය.අධිකරණය වෙත ඉදිරිපත් කළ සැකකරුවන් බලපිටිය මහේස්ත්‍රාත් එන්. ටී. අයි. අබේගුණසේකර මහත්මිය විසින් පෙබරවාරි 01 දින දක්වා රක්ෂිත බන්ධනාගාරගත කළාය.අතවරයට පත් කාන්තාව බලපිටිය මූලික රෝහලේ හතරවැනි වාට්ටුවේ ප්‍රතිකාර ලබන අතර තත්ත්වය යහපත් නොවන බවද වාර්තා වේ.අහුන්ගල්ල පොලිසිය වැඩිදුර පරීක්‍ෂණ පවත්වා ගෙන යයි..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>29</day>
    </date>
    <link>http://www.dinamina.lk/2011/01/29/_art.asp?fn=r1101293</link>
    <topic>ගලුගල්ලේ ගල් ඒදණ්ඩසංරක්ෂණය කරන්න</topic>
    <author>රඹුක්කන විශේෂ ඔස්වල්ඩ් ගොඩකුඹුර</author>
    <content>කෑගල්ල දිස්ත්‍රික්කයේ විශාලතම ගල් ඒදණ්ඩ කෑගල්ල, රන්දෙනිය – කලුගල්ල මාර්ගයේදී දැකගත හැකිය.කලුගලින් නිමකරණ ලද බැමි දෙකක් මත 1934 වර්ෂයේදී ඉදිකරණ ලද මේ ගල් ඒදණ්ඩ දිගින් අඩි 16 කි. එහි පළල අඩි තුනක් වන අතර, ඒදණ්ඩේ දිගින් අඩි 16 කි. එහි පළල අඩි තුනක් වන අතර, ඒදණ්ඩේ ඝනකම අඩි දෙක හමාරකි. මෙම ගල් ඒදණ්ඩ අදටත් භාවිත කළ හැකි තත්ත්වයේ පැවතීම ද විශේෂත්වයකි. මෙම “කලුගල්ලේ ගල් ඒ දණ්ඩ” පිළිබඳ තොරතුරු සොයා අපි පසුගියදා එහි ගියෙමු.එහිදී මෙම ගල් ඒදණ්ඩේ අතීතය පිළිබඳව තොරතුරු “දිනමිණ” ට හෙළි කළ කලුගල්ල, වෙලේගෙදර පදිංචි ඊ. ආර්. හීන්බණ්ඩා මහතා. - මම ඉපදුණේ 1936 දී. මෙම ගල් ඒදණ්ඩ 1934 වර්ෂයේදී ඉදිකළ බව එහි සටහන් කර තිබෙනවා. මම හතර කෝරළේ හැම තැනම ඇවිදලා තිබෙනවා. මෙවැනි විශාල ගල් ඒදණ්ඩයක් ඒ කිසිම තැනකදී මම දකලා නැහැ. මේ ගල් ඒදණ්ඩ හැදුණ හැටි අපේ තාත්තලා, අත්තලා කියනවා මට ඇහිලා තිබෙනවා. ඒ විස්තර අනුව මේ ගල් ඒදණ්ඩ මෙතැනි හදලා තිබෙන්නේ හිටපු ඇමැති පී. බී. ජී. කලුගල්ල මහත්තයාගේ අත්තා. ඒ මහත්තයා කලුගල්ලේ ආරච්චි වසම කරන කාලේ මේ ගල් ඒදණ්ඩ හදලා තිබෙනවා.ඒදණ්ඩ තිබෙන තැනට සැතපුම් භාගයක් විතර දුර කන්දේවත්ත කියන තැනදී මේ ගල්ඒදණ්ඩ හදලා මෙතැනට ගෙනවිත් තිබෙනවා. ප්‍රදේශයේ ප්‍රසිද්ධ අල හතර පස් දෙනෙක්ම ඇවිත් බැලුවත් ඒ එකම අලියකුටවත් මේ ඒදණ්ඩ ඇදගෙන එන්න බැරිවලා. ඊට පස්සේ හාල්මැස්ඪ එහෙම නැතිනම් හාල්මැහිකඳුර කියන ප්‍රදේශයේ ඇතින්නක් මේ ගල් ඒදණ්ඩ අදින්න ගෙනැවිත්. ඒ ඇත්ගොව්වා දවසක් රාත්‍රියේ පොල් කඳන් කීපයක් මගින් ඒදණ්ඩ මෙතැනට ගෙනැවිත්. ඒ කාලේ හැටියට ඇත්ගොව්වාට රුපියල් පහක් හෝ හයක් කුලිය දීලා රා බෝතල් දෙකකුත් දුන්නාලු. මෙවැනි ඓතිහාසික වටිනාකමක් ඇති දේ රැකගැනීමට වැඩපිළිවෙළක් කවුරුන් හෝ යොදනවා නම් හොඳයි.”  .</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>29</day>
    </date>
    <link>http://www.dinamina.lk/2011/01/29/_art.asp?fn=r1101294</link>
    <topic>පළමු වැඩිහිටි දහම් පාසලඅකුරැස්ස ගොඩපිටියේ ඇරැඹේ</topic>
    <author>තේජා විද්‍යාරූප – අකුරැස්සේ සමූහ</author>
    <content>ශ්‍රී ලංකාවේ පළමු වරට ක්‍රියාත්මක වනු ලබන වැඩිහිටි දහම් පාසල් සංකල්පයේ මුල්ම අදියර “වැඩිහිටි දහම් සංසදය” නමින් අකුරැස්ස ගොඩපිටිය ශ්‍රීී සුදර්ශනාරාම විහාරස්ථානයේදී පසුගියදා ආරම්භ කෙරිණි.දහම් දැනුමින් පිරිපුන් යහපත් ආකල්පයෙන් හෙබි සදාචාරවත් කුසලතාවන් සහිත ජීවන පුරුදු ඔස්සේ මිනිසා විසින් මිනිසාට පිිහිට වීමේ අරමුණින් මෙය ආරම්භ කරන ලද්දේ 2600 ශ්‍රී සම්බුද්ධත්ව ජයන්ති උත්සවයට සමගාමීවය.අකුරැස්සේ සියලුම වැඩිහිටියන් සම්බන්ධ කර ගනිමින් ඇරැඹි මෙම දහම් සංසදය තුළින් බෞද්ධ සංස්කෘතික අවබෝධය, බෞද්ධ දාර්ශනික අවබෝධය සහ බුදු දහම ප්‍රායෝගික ජීවිතයට යොදා ගැනීම ආදී අංශ තුනක් ඔස්සේ ක්‍රියාත්මක කැරේ.මේ විෂය ක්ෂේත්‍ර ඔස්සේ සෑම මසකම පළමුවන සතියේ සෙනසුරාදා දින පස්වරු 3 සිට 5.30 දක්වා පැය 2.30 ක කාලයක් මේ ක්‍රියාවලිය සිදුකරන බවත් තලහගම ඉන්දරතන හිමියෝ සහ ග්‍රාම නිලධාරී ගාමිණී ගමනායක මහතා ‘දිනමිණ’ට පැවැසූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>29</day>
    </date>
    <link>http://www.dinamina.lk/2011/01/29/_art.asp?fn=r1101295</link>
    <topic>හෙට්ටිමුල්ල මීදෙණිය මහ විදුහලේගොඩනැඟිලි රැසක් දිරාපත්</topic>
    <author>රඹුක්කන විශේෂ ඔස්වල්ඩ් ගොඩකුඹුර</author>
    <content>කෑගල්ල, හෙට්ටිමුල්ල මීදෙණිය මහා විද්‍යාලය පිළිබඳව අදාළ බලධාරින්ගේ අවධානය යොමු නොවීමෙන් එය වැසීයාමේ තර්ජනයකට ලක්ව ඇතැයි ප්‍රදේශවාසීහු පවසති.1936 වර්ෂයේදී පමණ ආරම්භ කළ මේ පාසලේ මීට වසර දහයකට පමණ පෙර සිසුන් දහස ඉක්මවා අධ්‍යාපනය ලැබූ අතර වර්තමානයේ එම සිසුන් සංඛ්‍යාව එකසිය අටක් පමණ දක්වා ශීඝ්‍රයෙන් අඩුවී තිබේ.මීදෙණිය මහා විද්‍යාලයේ ස්වර්ණමය යුගය වශයෙන් සැලකෙන වසර 1980 සිට 2000 දක්වා කාලයේදී උසස් පෙළ කලා අංශයේ පන්තිවලින් බිහිවූ පිරිස් අද රටේ විවිධ ස්ථානවල උසස් තනතුරු දරමින් සිටිති.වර්තමානයේ මේ විද්‍යාලයේ ගුරුවරුන් විසිතුනක් සේවය කරති.මේ දිනවල පවතින වර්ෂාවත් සමඟ එක් ගොඩනැඟිල්ලක කොටසක් හදිසියේ කඩා වැටුණු අතර, එහි අනෙක් කොටස් ගෘහ විද්‍යාගාරය පවත්වාගෙන යයි. පාසල් වේලාවෙන් පසු මේ ගොඩනැඟිල්ලේ වහලය කඩා වැටුණු බැවින් සිදුවීමට තිබූ විශාල අනතුරක් වැළකී ගිය බව සිද්ධිය ඇසින් දුටු අය පවසති.මීදෙණිය මහා විද්‍යාලයේ ප්‍රධාන ශාලාවේ වහළයට යොදා ඇති ලී කෘමීන් විද තිබීම නිසා එය ද කඩාවැටීමේ තර්ජනයකට ලක්ව තිබේ.පාසල් ගුරු නිවාසය ද නිසි නඩත්තුවක් නොමැතිකමින් විනාශ වෙමින් පවතී. දැනටමත් එහි මුළුතැන්ගේ වහළයේ උළු කඩ වැටීමෙන් මුළු වහළයම කොයි මොහොතේ හෝ කඩාවැටීමේ අවදානමක් ඇත. විද්‍යාගාර ගොඩනැඟිල්ලේ වහළයට විදුලි සම්බන්ධතාව ය ලබාදෙන රැහැන් සවිකර ඇති ස්ථානයෙන් වැසි ජලය කාන්දුවීමෙන් එහි වහළයේ පරාල ද දිරාපත්වෙමින් තිබේ.මීදෙණිය විද්‍යාලය සඳහා සබරගමුව පළාත් සභාවේ කෘෂිකර්ම හා ඉඩම් ඇමැති ශ්‍රී ලාල් වික්‍රමසිංහ මහතා විසින් ලබාදී ඇති ජල සැපයුම ද නිසි නඩත්තුවක් නොමැති ව කඩා දමා තිබේ. මේ හේතුවෙන් පාසල් දරු දැරියන් පානීය ජලය ලබාගැනීමේ ගැටලුවකට ද මුහුණ පා සිටිති.සබරගමුව පළාත් සභාවට අයත් මේ පාසල පිළිබඳව කඩිනම් අවධානය යොමුකර වැසීයාමට ලබානොදී මතු පරපුර වෙනුවෙන් රැක දෙන ලෙස ප්‍රදේශවාසීහු අදාළ බලධාරීන්ගෙන් ඉල්ලා සිටිති.  .</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>29</day>
    </date>
    <link>http://www.dinamina.lk/2011/01/29/_art.asp?fn=r1101296</link>
    <topic>කළුතර බස් නැවතුම් පොළක් දෙන්න</topic>
    <author>කළුතර දකුණ සමූහ - උපාලි බටුවත්ත</author>
    <content>කළුතර - කෙත්හේන මාර්ගයේ “රිච්මන්ඩ් කාසල්” ආයතනය පසු කරමින් යන විට පන්විල හේනවත්ත බස් නැවතුම හමුවේ.එම බස් නැවතුම පසුවී සෑහෙන දුර ප්‍රමාණයක් යනතෙක් බස් නැවතුම්පොළක් නොමැති බැවින් මගීහු මහත් අසීරුතාවයට පත්ව සිටිති.රාත්‍රී කාලයේ පන්විල හේනවත්තෙන් බැස ගන්නා මගීහු තවත් ඉදිරියට යා යුත්තේ අදුරු පාළු සොහොන් භූමියක් ද පසු කරමිනි.එම නිසා පන්විල හේනවත්තත් “හිල්වීව්” පාරත් අතරට බස් නැවතුම්පොළක් ලබාදෙන මෙන් අදාළ බලධාරීන්ගෙන් මගීහු ඉල්ලා සිටිති..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>29</day>
    </date>
    <link>http://www.dinamina.lk/2011/01/29/_art.asp?fn=r1101297</link>
    <topic>මීගහතැන්න ගිහි පිරිත් දෙසුමදර්ශනීය මණ්ඩපයක</topic>
    <author>ඡායාරූපය - අගලවත්ත සමූහ දයාවංශ විජේගුණවර්ධන</author>
    <content>මීගහතැන්න ලිහිනියාව මුතුහර යෞවන සමාජය වාර්ෂිකව පවත්වනු ලබන ගිහි පිරිත් දේශනාව ලිහිනියාව බෝ සමිඳුන් අභියස නැවක ආකෘතියට තැනූ දර්ශනීය පිරිත් මණ්ඩපයක් තුළ පසුගියදා පවත්වන ලදී. මණ්ඩපයට විදුලි ආලෝකය ලබාදීමෙන් පසුව දිස්වූ අයුරු..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>29</day>
    </date>
    <link>http://www.dinamina.lk/2011/01/29/_art.asp?fn=r1101298</link>
    <topic>කටුකුරුන්ද මතුගම මාර්ගයේපදික මං තීරු මැකිලා</topic>
    <author>කටුකුරුන්ද සමූහ - කපිල කුලසිංහ</author>
    <content>කටුකුරුන්ද මතුගම ප්‍රධාන මාර්ගයේ සළකුණු කොට ඇති මාර්ග හා පදික මං තීරු රැසක් මැකී ගොස් තිබේ. ඇතැම් ස්ථාන වල මාර්ග සළකුණු හඳුනාගත නොහැකි තරමට විනාශ වී ඇති නිසා රථ වාහන වැරදි කිහිපයකට රියදුරන් වැරදිකරුවෝ වී ඇතැයි ද පැවසේ. මේ නිසා මාර්ග මං තීරු සළකුණු යළි සකස් කළ යුතුව ඇතැයි ප්‍රදේවාසීහු පවසති..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>29</day>
    </date>
    <link>http://www.dinamina.lk/2011/01/29/_art.asp?fn=r1101299</link>
    <topic>අන් සතු ඉඩමක රබර් ගස් පෙන්වාමුදල් අරන් මාරුවෙලා</topic>
    <author>නිට්ටඹුව සමූහ - ජෙනට් ජයසිංහ</author>
    <content>දිනපතා පළවන පුවත්පත්වල දැන්වීම් පළකර ඒ මුවාවෙන් අහිංසක ජනතාව මුලාකර මුදල් ගරන පුද්ගලයෙක් ගම්පහ පොලිස් බල ප්‍රදේශයේ හෙණ්ඩිමහර ග්‍රාමයේදී කළ එවැනි කූට ජාවාරමක් පිළිබඳ පුවතක් ගම්පහ මූලස්ථාන පොලිසියේ සුළු පැමිණිලි අංශයෙන් අනාවරණය වෙයි.පොලිසිය පවසන අන්දමට සම්පූර්ණ සිද්ධිය මෙසේය.දිනපතා පුවත්පතක පරණ රබර් ගස් තොගයක් විකිණීමට ඇත යනුවෙන් ජංගම දුරකථන අංකයක් සමඟ පළවූ දැන්වීමක් අනුව එම රබර් ගස් මිලදී ගැනීම සඳහා ගිය සේවාදායකයකුට මේ අකරතැබ්බයට මුහුණ දීමට සිදුවී තිබේ.පුවත්පත් දැන්වීමේ පළවූ ජංගම දුරකථන අංකය අනුව දැන්වීම්කරු සම්බන්ධ කර ගත් සේවාදායකයා ඔහු හමුවීමට දිනයක්, වෙලාවක් සහ ස්ථානයක් කතා කර ගැනීමෙන් අනතුරුව නියමිත දිනයේදී රබර් ගස් මිලදී ගෙන කපා පටවා ප්‍රවාහනය කිරීමට සූදානම්ව සේවකයන් ද, වාහනයක් ද, මුදල් ද රැගෙන දැන්වීම්කරු නියම කරන ලද ස්ථානයට ගොස් තිබේ.එහිදී දැන්වීම්කරු මුණගැසීමෙන් පසු ඔහු සේවාදායකයා කැටුව ගොස් අක්කරයක් පමණ විශාල පරණ රබර් ගස් පිරි වත්තක් පෙන්වා වැඩය නිමවූ පසු පොරොන්දු වූ මුළු මුදල ලබාගන්න මම එනවා, එතෙක් මට දැනට රුපියල් 50,000 ක් පමණක් දෙන්න යැයි පවසා සේවාදායකයාගෙන් රුපියල් පනස්දහසක් ද රැගෙන එතැනින් නික්ම ගොස් තිබේ.කැපූ රබර් ගස් කුට්ටි කර ලොරියක් පුරවාගන්නා තෙක් සේවාදායකයාට මේ කාරිය නිරුපද්‍රිතව කරගෙන යාමට හැකි වී ඇති අතර දෙවැනි ලොරියට අවශ්‍ය රබර් ගස් කපන විට මැදිවියේ කාන්තාවක් පිරිවරාගත් පොලු මුගුරු රැගත් පිරිසක් මේ ස්ථානයට පැමිණ කාන්තාවට හිමි ඉඩමේ අනවසරයෙන් ගස් කැපීමේ චෝදනාවට සේවාදායකයා ඇතුළු පිරිසට පොලු මුගුරු සංග්‍රහයක් ලබා දී අවසානයේදී පොලිසියට කැඳවා ගොස් තිබේ.එහිදී පොලිසිය කරුණු විමසීමේදී සේවාදායකයා වංචනිකයෙකුගේ කූ®ට උපක්‍රමයකට අසුවී ඇති බව හෙළිවූ අතර කාන්තාවට හිමි ඉඩමේ රබර් ගස්වලට වූ හානියට අලාභ වශයෙන් රුපියල් 75000 ක මුදලක් ගෙවීමට පොරොන්දු වී පොලිස් පොතේ ද අත්සන් කර ගොස් තිබේ. මේ පොරොන්දුව වී දැනට මාසයක පමණ කාලයක් ගතවී ඇතත්. මෙතෙක් සේවාදායකයා කාන්තාවට පොරොන්දු මුදල නොගෙවීම නිසා ඔහුව අධිකරණය හමුවට පැමිණවීම සඳහා ගම්පහ මූලස්ථාන පොලිසියේ ස්ථානාධිපති ප්‍රධාන පොලිස් පරීක්‍ෂක ප්‍රභාත් දයානන්ද මහතාගේ උපදෙස් මත සුළු පැමිණිලි අංශයේ ස්ථානාධිපති පොලිස් පරීක්‍ෂක එච්. පී. එන්. කේ. හේවාපතිරණ මහතා කටයුතු කරගෙන යයි..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>29</day>
    </date>
    <link>http://www.dinamina.lk/2011/01/29/_art.asp?fn=r11012910</link>
    <topic>කළුතර ප්‍රා.සභාවට නව ආදායම් මාර්ග</topic>
    <author>වාද්දුව සමූහ එස්. ආර්. පියදාස</author>
    <content>කළුතර ප්‍රාදේශීය සභාවේ ආදායම් උත්පාදනය වර්ධනය කර ගැනීමට එම සභා බල ප්‍රදේශයේ පරිසර බලපත්‍ර ලබා නොගෙන පවත්වාගෙන යන ආයතන එම බලපත්‍ර ලබා ගැනීමට යොමුකිරීමටත් ඇතැම් ආයතන වල එකතු වන කුණු කසළ සහ අපද්‍රව්‍ය මුදල් අය කර ගැනීමේ පදනමක් මත එකතු කිරීමටත් ප්‍රාදේශීය සභාව බලාපොරොත්තු වේ.පරිසර බලපත්‍ර ලබා නොගෙන පවත්වාගෙන යන ආයතන එකසිය තිස් තුනක් ප්‍රදේශයේ තිබෙන බවත් නිතර නිතර කැලි කසළ අපද්‍රව්‍ය එකතු වන ආයතන තිස් පහක්තිබෙන බවත් ප්‍රාදේශීය සභාව විසින් කරන ලද සමීක්ෂණයකදී අනාවරණය වී තිබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>29</day>
    </date>
    <link>http://www.dinamina.lk/2011/01/29/_art.asp?fn=r11012911</link>
    <topic>කඩුවෙල කොම්පෝස්ට් අංගණයපළාතට සම්පතක්</topic>
    <author>කඩුවෙල සමූහ - සමන්ති මිරියගල්ල</author>
    <content>කඩුවෙල කොට්ඨාසයේ නිවාස, කර්මාන්තශාලා, විවිධ රාජ්‍ය හා පෞද්ගලික ආයතන මගින් බැහැර කරනු ලබන අපද්‍රව්‍ය මගින් පරිසරයට සිදුවන හානිය වැළැක්වීම හා එම අපද්‍රව්‍ය නැවත ප්‍රතිචක්‍රීකරණය කිරීමට කඩුවෙල ප්‍රාදේශීය සභාවේ හිටපු සභාපති ජී. එච්. බුද්ධදාස මහතාගේ සංකල්පයකට අනුව කඩුවෙල වෙලේහන්දිය ප්‍රදේශයේ අපද්‍රව්‍ය කළමනාකරණ මධ්‍යස්ථානයක් හා කොම්පෝස්ට් අංගණයක් පිහිටුවා ඇත.2005 වසරේදී ඇරඹි මේ ව්‍යාපෘතිය සඳහා නව ගොඩනැගිල්ලක් ද ඉදිවෙමින් පවතී. පරිසර අධිකාරිය, බස්නාහිර පළාත් අපද්‍රව්‍ය කළමනාකරණ ව්‍යාපෘතියේ පූර්ණ මැදිහත්වීමෙන් ඇරඹි මේ ව්‍යාපෘතිය ක්‍රියාවට නැංවීම සිදුවන්නේ කඩුවෙල ප්‍රාදේශීය සභාව මගිනි.කඩුවෙල ප්‍රාදේශීය සභාවේ හිටපු සභාපති ජී. එච්. බුද්ධදාස මහතා - පරිසර අධිකාරිය, බස්නාහිර පළාත් අපද්‍රව්‍ය කළමනාකරණ ව්‍යාපෘතිය එකතුව මේ වැඩපිළිවෙළ ක්‍රියාවට නැංවූවා. මේ වන විට සේවකයන් 18 දෙනකුගෙන් සැදුම්ලත් පිරිසක් මෙහි රැකියාව කරනවා. කඩුවෙල ප්‍රාදේශීය සභාවේ ට්‍රැක්ටර් 10 ක් මේ ව්‍යාපෘතිය වෙනුවෙන් යොදවා තියෙනවා. මෙහි නිර්මාණය කර ඇති ජීවවායු ඒකකය මගින් මධ්‍යස්ථානයේ පරිහරණයට ගෑස් නිපදවනවා. අනාගතයේදී මේ මගින් විදුලිය බලය ලබාගැනීමේ අරමුණක් ද තියෙනවා.ප්‍රජා සංවර්ධන නිලධාරී ලලිත් නානායක්කාර මහතා - කඩුවෙල හැම ප්‍රදේශයකින්ම එකතුවෙන අපද්‍රව්‍ය මෙතැනට ගෙනාවට පස්සේ පොලිතින්, ප්ලාස්ටික්, වීදුරු, කාඩ්බෝඩ් වැනි දේවල් වෙන්කරලා එළවළු, පලතුරු හා ශාක වැනි දිරන ද්‍රව්‍ය පදම් වෙන්නට තැබීමෙනුයි පොහොර හදාගැනීම සිදුකරන්නේ.කඩුවෙල ස්ථාන කිහිපයකම පිහිටුවා ඇති සම්පත් පියස අපද්‍රව්‍ය මධ්‍යස්ථාන හරහා එකතුවන අපද්‍රව්‍ය මෙතැනට රැගෙන එනවා. සේවකයන් රැසකගේ සාමූහික ප්‍රයත්නයේ අවසාන ප්‍රතිඵලයෙන් කොම්පෝස්ට් පොහොර හැදෙනවා වගේම, නගරය ලස්සන වෙනවා. වගා කටයුතුවලට අවශ්‍ය කොම්පෝස්ට් පොහොර පැකට් අලෙවිය සිදුකිරීම සඳහා ප්‍රාදේශීය සභාව ක්‍රියාත්මක කරන අලෙවිසලක් ද තියෙනවා.  .</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>29</day>
    </date>
    <link>http://www.dinamina.lk/2011/01/29/_art.asp?fn=s1101294</link>
    <topic>ශ්‍රී ලංකා කොදෙව් තරගාවලිය දෙරටටම වැදගත්  </topic>
    <author>වර්ණන් ගුණසේකර</author>
    <content>දෙරට අතර පැවැත්වෙන තරග 3 කින් සමන්විත ක්‍රිකට් තරගාවලිය දිවා/රාත්‍රී තරග නොවුණද එය ලෝක කුසලාන තරගාවලියට පෙර පැවැත්වෙන තරග හෙයින් විශාල වැදගත්කමක් ඇතැයි ශ්‍රී ලංකා කොදෙව් ක්‍රිකට් නායකයෝ පවසති.ශ්‍රී ලංකා ක්‍රිකට් නායක කුමාර් සංගක්කාර පැවසුවේ ශ්‍රී ලංකා පිලේ හොඳම කණ්ඩායම මේ තරගාවලියට එක්වන බැවින් තරගාවලිය ජයගැනීම එකම අරමුණ බවයි.කොදෙව් ක්‍රිකට් නායක ඩැරන් සමී සඳහන් කළේ මේ තරග තුනම ලෝක කුසලාන තරගාවලියට සූදානම් වන තම කණ්ඩායමේ මාසිකත්වය ඉහළ යන එකක් බවය.ශ්‍රී ලංකා සහ කොදෙව් ක්‍රිකට් කණ්ඩායම් නායකයන් සහභාගි වූ ප්‍රවෘත්ති සාකච්ඡාවක් ඊයේ (28) සිනමන් ලේක් හෝටලයේදී පැවැත්විණි..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>29</day>
    </date>
    <link>http://www.dinamina.lk/2011/01/29/_art.asp?fn=s1101292</link>
    <topic>ලෝක කුසලාන ආකෘතියමහියංගණයට එයි</topic>
    <author>හසලක සමූහ-බන්දුල ගොඩකුඹුර</author>
    <content>2011 ලෝක කුසලාන (ධ්ඛ්ඛ්) තරගාවලිය සඳහා පොදු ජනතාව දිරිගැන්වීමේ වැඩසටහනක් ලෙස ලෙදර් බෝලයක ආකෘතියක් රැගෙන ජංගම රිය පෙරහැරක් ලංකාව පුරා සංචාරයක නිරතව සිටින අතර එම රිය පෙරහැර ඊයේ (27) දා සවස මහියංගණ නගරයට පැමිණියහ.ලෙදර් බෝල ආකෘතියේ විවිධ පුද්ගලයින් පැමින තම අත තීන්තවලින් ආලේප කර එම අත්ලේහි රූප සටහන ලෙදර් බෝලයේ තැබීම මෙහිදී සිදුවිය. මෙයට විශාල ජනතා ප්‍රතිචාරයක් ද ලැබිණි. මෙයට අමතරව 1996 දී රැගෙන ආ වීල්ස් ලෝක කුසලානය ජනතාවට දැක ගැනීමට සැලස්වීම ද සිදුවිය.මහියංගණ පෞද්ගලික බස් රථ අංගනය ඉදිරිපිට දී මෙය සිදුවූ අතර එහි අවස්ථාවක් පිංතූරයෙන් දිස්වේ..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>29</day>
    </date>
    <link>http://www.dinamina.lk/2011/01/29/_art.asp?fn=s1101293</link>
    <topic>ලේක්හවුස් ක්‍රිකට් තරගය අද</topic>
    <author/>
    <content>ලේක්හවුස් කර්තෘ මණ්ඩල කණ්ඩායම හා ලේක්හවුස් ආරක්ෂක අංශ කණ්ඩායම් අතර සැහැල්ලු පන්දු සුහද ක්‍රිකට් තරගය අද (29) යක්කල අනුර මහා විද්‍යාල ක්‍රීඩාංගණයේ දී පෙ.ව. 9.30ට පැවැත්වේ. එහිදී ජයග්‍රාහී කුසලානයට අමතරව දක්ෂතම පන්දු යවන්නා, දක්ෂතම පිතිකරු හා තරගයේ වීරයා සම්මානද පිරිනමනු ලැබේ.කර්තෘ මණ්ඩල පිල:- අතුල නිරංජන්, ඩී. එල්. රංජිත්, ඉන්දික බණ්ඩාර, බුද්ධික ජයමහ, සාලිය රූපසිංහ, අක්රම් මොහොමඩ්, ලක්ෂාන්, බණ්ඩාර, විජේරත්න, මධුර, චින්තන වාසල, නිරෝෂ්. ආරක්ෂක අංශ පිල:- එන්. ප්‍රදීප්, එන්. පද්මකුමාර, එම්. ගාමිණී, සී. පී. කුමාර, ඩී. අබේවික්‍රම, ඩී. අධිකාරම්, අයි. ප්‍රසාද්, එන්. ඉලුක්කුඹුර, සී. ආරියතිලක, එන්. පෙරේරා, කේ. ප්‍රනාන්දු ඒ. තිවංක..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>29</day>
    </date>
    <link>http://www.dinamina.lk/2011/01/29/_art.asp?fn=s11012911</link>
    <topic>භානුක ශ්‍රී ලංකා පිලට ජය ගෙනේ</topic>
    <author>ජගත් ගුණවර්ධන</author>
    <content>ශ්‍රී ලංකා යොවුන් ක්‍රිකට් නායක භානුක රාජපක්ෂ පිත්තෙන් හා පන්දුවෙන් පෑ දස්කම හේතුවෙන් ඊයේ (28) කොළඹ කෝල්ට්ස් පිටියේ පැවැති සංචාරක එංගලන්ත යොවුන් ක්‍රිකට් පිල සමග පැවැති එක්දින තරගයේදී ශ්‍රී ලංකා යොවුන් ක්‍රිකට් පිල ලකුණු 31ක ජයක් වාර්තා කළේය. වර්ෂාව හේතුවෙන් තරගය නතර කළ බැවින් ඩක්වර්ත් ලුවිස් ක්‍රමයට තීරණය ප්‍රකාශ කරන ලදී.කාසියේ වාසිය දිනූ එංගන්ත යොවුන් ක්‍රිකට් පිලේ නායක ලෙවිස් ග්‍රෙගරිස් ඇරියුමෙන් පළමුව පන්දුවට පහර දුන් ශ්‍රී ලංකා යොවුන් ක්‍රීඩකයෝ ඕවර 50 තුළදී කඩුලු 8ක් දැවී ලකුණු 290 ක් රැස් කළහ.නායකත්ව ඉනිමක් ක්‍රීඩා කළ භානුක රාජපක්ෂ පන්දු 131කදී අගනා ලකුණු 130ක් රැස්කළේ හතරේ පහර 12 ක් හා හයේ පහර 4 ක් සමගිනි. භානුක පන්දු යැවීමෙන්ද දස්කම් දැක්වූ අතර ලකුණු 19කට කඩුලු 2ක් ද දමාගනු ලැබීය. ලසිත් අබේරත්න ලකුණු 46 යි.පන්දු යැවීමේදී ලෙවිස් ග්‍රෙගරි 43/3, මාට් ඩූන් 55/2 , ෂිව් තාකෝර් 34/ 2යි. පිළිතුරු ඉනිම ක්‍රීඩා කළ යොවුන් එංගලන්ත ක්‍රීඩකයින් ඕවර 25 කදී කඩුලු 6ක් දැවී ලකුණු 123ක් ලබා සිටියදී තරගය නතර කරන ලදී.ඩැනියෙල් බෙල් - ඩ්‍රමන් 30, ඇඩම් බෙල් (නොදැවී) 28, ඇටීක් ජාවේට් 24 ක් ලෙස ලකුණු ලබා ගත්හ.සුපේශල ජයතිලක ලකුණු 21 කට කඩුලු 2ක් දවාගනු ලැබීය.තරග 5කින් සමන්විත තරගාවලිය 1 – 0 ක් ලෙස ශ්‍රී ලංකා යොවුන් පිල ඉදිරියෙන් සිටින අතර මීළඟ තරගය හෙට (30) කෝල්ට්ස් පිටියේදී පැවැත්වේ..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>29</day>
    </date>
    <link>http://www.dinamina.lk/2011/01/29/_art.asp?fn=s1101295</link>
    <topic>වෙරෝනිකාතරග බිමට</topic>
    <author/>
    <content>මීටර් 200 කාන්තා ලෝක සූරිය මෙන්ම ඔලිම්පික් සූරිය ද වූ වෙරෝනිකා කැම්බෙල් 104 වැනි මිල්රෝස් ක්‍රීඩා තරගමාලාවේදී මැඩිසන් ස්කොයා ගාර්ඩන් හිදි අමෙරිකානු ක්‍රීඩිකාවනට එරෙහිව තරග වැදීමට නියමිතය.වෙරෝනිකා මීටර් 60 ගෘහස්ථ තරගයේ ලෝක සූරතාවද හිමිකර ගෙන සිටින අතර මීටර් 200 ඔලිම්පික් කිරුළ දෙවරක්ම දිනා ගෙන සිටින්නීය.2007 දී ඇය මීටර් 100 ලෝත සූරතාවද තම ග්‍රහණයට ගෙන ඇති අතර මෙවර මිල්රෝස් තරගයේදී ජැමෙයිකාව නියෝජනය කරනු ලබයි. ඇයත් සමග ක්‍රීෂා ඈන් හෝතෝන්, සහ වෙනෙට් ඩික්සන් ජැමෙයිකාව නියෝජනය කරන අතර අමෙරිකාව වෙනුවෙන් ලෝ රින් විලියම්ස්, සීසා බාබර්ස් සහ මිකි බාබර්ස් ඉදිරිපත්ව සිටී..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>29</day>
    </date>
    <link>http://www.dinamina.lk/2011/01/29/_art.asp?fn=s1101296</link>
    <topic>මීගමුවේ සය සාමාජිකක්‍රිකට් අද - හෙට</topic>
    <author>කැලණිය සමූහ – එඩ්වඩ් වීරසිංහ</author>
    <content>ගම්පහ දිස්ත්‍රික් ක්‍රිකට් සංගමය විසින් ලෝක කුසලාන ක්‍රිකට් තරගාවලියට සමගාමීව පවත්වනු ලබන සය සාමාජික ක්‍රිකට් තරගාවලිය අද සහ හෙට දෙදින පුරා මීගමුව කදිරාන ක්‍රීඩාංගණයේ දී පැවත්වේ.මේ තරගාවලියට සහභාගිවිය හැක්කේ ගම්පහ දිස්ත්‍රික්කයේ තුන්වන කාණ්ඩයේ තරග වැදීම සඳහා සුදුසුකම් ලැබූ ක්‍රීඩා සමාජවලට පමණි. තරගාවලියේ ජයග්‍රාහකයන්ට පි‍්‍රයන්ත කුරේරා අනුස්මරණ කුසලානය සමඟ මුදලින් රුපියල් 30000/-ක් පිරිනැමෙන අතර අනුසූරයන්ට රුපියල් 20000/- ක් පිරිනැමේ. තරගාවලියේ වීරයාට සහ අවසන් තරගයේ වීරයාට මුදලින් තෑගි හිමිවේ..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>29</day>
    </date>
    <link>http://www.dinamina.lk/2011/01/29/_art.asp?fn=s1101297</link>
    <topic>එල්ලේ නිලවරණය මාර්තුවේ</topic>
    <author>කොළඹ දිස්ත්‍රික් සමූහ</author>
    <content>ශ්‍රී ලංකා එල්ලේ සම්මේලනයේ නිලවරණය ලබන මාර්තු මාසයේ පැවැත්වීමට විධිවිධාන යොදාගෙන යන අතර දෙවසරකට වැඩි කාලයක් සාමාජික මුදල් නොගෙවා සිටින ක්‍රීඩා සමාජවල සාමාජිකත්වය අහෝසි වන බැවින් වහාම සාමාජිකත්වය අලුත් කර ගන්නැයි ක්‍රීඩා සංවිධානවලට දැනුම් දෙයි.හේතු නොදක්වා සම්මේලනයේ රැස්වීම්වලට සහභාගි නොවීමෙන් ද එල්ලේ කණ්ඩායම්වල සාමාජිකත්වය අහෝසි වෙයි. මාර්තු මාසයේ නිලවරණයට කැඳවීම් කරනු ලබන්නේ සාමාජිකත්වය සම්පූර්ණ කරගත් කණ්ඩායම්වලට පමණක් බැවින් තම ගැටලු නිරාකරණය කර ගන්නා ලෙසද එල්ලේ ක්‍රීඩා සමාජවලින් ඉල්ලා සිටී..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>29</day>
    </date>
    <link>http://www.dinamina.lk/2011/01/29/_art.asp?fn=s1101298</link>
    <topic>නාවික - සිවිල් ආරක්‍ෂක පාපන්දු ගැටුම අද</topic>
    <author>ප්‍රින්ස් ගුණසේකර</author>
    <content>ශ්‍රී ලංකා පාපන්දු සම්මේලනය මෙහෙයවන ‘යුනික්’ පළමු පෙළ පාපන්දු තරගාවලියේ සූරතාව දිනා ගැනීමේ අරමුණින් ශ්‍රී ලංකා නාවික හමුදාව හා සිවිල් ආරක්‍ෂක බලකාය අද සටනට පිවිසෙති.කොළඹ සිටි ලීග් පිටියේ අද සවස 3.00ට ආරම්භ වන මේ අවසන් තරගයේ දී නාවික හමුදා පිල අජිත් කුමාර හා සිවිල් ආරක්‍ෂක බළකා පිල උදය මධුසංඛ මෙහෙයවනු ඇත.මෙවර තරගාවලියට කණ්ඩායම් 12 ක් සහභාගිවූ අතර නාවික හමුදාව පළමු හා දෙවැනි වටවලදී තරග 10 කින් ජයග්‍රහණ 9 ක් අත්කර ගත්තේය. සිවිල් ආරක්‍ෂක බළකා පිල තරග 12කදී 9 ක් ජය ගත්තේය.නාවික හමුදාව තරගයක් ජය පරාජයෙන් තොරව නිමා කළ අතර සිවිල් ආරක්‍ෂක බළකා පිල තරගයක් පරාජය වී තරග 2 ක් ජය පරාජයෙන් තොරව නිමා කළේය.මෙවර පළමු පෙළ තරගාවලියේ සිදුවීම් රැසක් වාර්තා වූ බැවින් තරග 4ක් අතරමගදී නවතා දමා පසුව පාපන්දු සම්මේලනයේ පරීක්‍ෂණවලින් ජයග්‍රහණ ප්‍රදානය කිරීමට සිදුවිය. නාවික හමුදාව සමඟ පැවැති පෙළිකන්ස්, වැල්ලවත්ත කුරේ හා සිවිල් අරක්‍ෂක බළකා පිල සමඟ පැවැති ග්‍රීන් ෆීල්ඩ් අතර තරගවල විසඳුම පරීක්‍ෂණවලින් අනතුරුව තීරණය විය.එයට අමතරව නාවික - සරසවි ක්‍රීඩා සමාජ අතර අවසන් පූර්ව තරගයේදී ද කළහකාරී සිදුවීම් වාර්තා වී ක්‍රීඩකයන් සිවු දෙනකුට තරග තහනමක් ද සරසවි ක්‍රීඩා සමාජයට වසරක තහනමක්ද පැනවීමට සිදු විය.දෙවැනි අවසන් පූර්ව තරගයේදී සිවිල් ආරක්‍ෂක බළකාය හා නිගම්බු යූත් අතර තරගයෙන් සිවිල් ආරක්‍ෂක පිල ජය වාර්තා කළේය.ජයග්‍රාහී කණ්ඩායමට රුපියල් ලක්‍ෂ 3 ක් ද අනු සූරයන්ට රුපියල් ලක්‍ෂ 2ක් ද සුරතා කුසලාන සමඟ පිරිනැමේ.නාවික හමුදා පාපන්දු පිල :- නාලක රොෂාන්, ක්‍රිස්ටීන් ප්‍රනාන්දු, ජානක සිල්වා, සුබාෂ් මධුෂාන්, චතුරංග සංජීව, මලික් මිගාර, ජීවන්ත රත්නායක, තිවංක නන්දසිරි, ඩිලාන් පෙරේරා, අජිත් කුමාර, ලක්ෂිත ප්‍රසාද්.සිවිල් ආරක්‍ෂක පාපන්දු පිල :- දිනුදු කුමාර, චමීර ක්‍රිෂාන්ත, සුනන්ද සාගර, අනුෂ්ක ජයනාත්, චතුරංග සිල්වා, සුමන හෙට්ටිආරච්චි, නුවන් ප්‍රියංකර, මංජුල ප්‍රසන්න, මිරාජ් උපේක, අනිල් ශාන්ත, උදය මධුසංඛ.</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>29</day>
    </date>
    <link>http://www.dinamina.lk/2011/01/29/_art.asp?fn=s1101299</link>
    <topic>විදෙස් කණ්ඩායම් සහභාගි වනඔරු පැදීමේ තරගාවලියක් බොල්ගොඩදී  </topic>
    <author>ජගත් ගුණවර්ධන</author>
    <content>බොල්ගොඩ ඔරුපැදීමේ සංගමය තාරුණ්‍යයට හෙටක් සංවිධානය සමග එක්ව සංවිධානය කරනු ලබන ARAE FEARA ඔරු පැදීමේ තරගාවලිය පෙබරවාරි 3 – 5 දක්වා බොල්ගොඩ වැවේ දී පැවැත්වේ.සත්කාරක ශ්‍රී ලංකා කණ්ඩායම ඇතුළුව ඉන්දියාව, පාකිස්තානය එක්සත් අරාබි එමීර් රාජ්‍යය, සිංගප්පූරුව හා පිලිපීනය මේ තරගාවලිය සඳහා ඉදිරිපත්ව සිටිති.කාන්තා පිරිමි දෙඅංශයෙන්ම තරග ඉසව් 8ක් පැවැත්වෙන මේ ඔරු පැදීමේ තරගාවලිය ජාත්‍යන්තර නීතිරීතිවලට අනුකූලව පවත්වනු ලැබේ.ARAE අංශයේ තරග ඉසව් 4 විවෘත තරගාවලියක් වන අතර FEARA අංශයේ තරග ඉසව් 4 අවුරුදු 36 න් ඉහළ තරගකරුවන් සඳහා පැවැත්වීමට සංවිධායක කමිටුව තීරණය කොට ඇත.ජල ක්‍රීඩා සංගම් 15 ක ක්‍රීඩක ක්‍රීඩිකාවන් 160 ක් පමණ සහභාගි වන මේ තරගාවලිය බහු මංතීරු තරගාවලියකි. සමාරම්භක උළෙල පෙබරවාරි මස 02 වැනිදා පස්වරු 4.00 ට බොල්ගොඩ වැව් පරිශ්‍රයේදී පැවැත්වේ.මේ තරගාවලිය පිළිබඳ මාධ්‍ය හමුවක් පසුගියදා ඔලිම්පික් නිවහනේදී පැවැත්විණි.එහිදී අදහස් දැක්වූ බොල්ගොඩ ඔරු පැදීමේ සංගමයේ තරග සංවිධායක කමිටු ප්‍රධානී චානක තල්පහේවා මහතා අදහස් දක්වමින් කොළඹට සීමා වී ඇති ඔරු පැදීමේ ක්‍රීඩාව රටපුරා ව්‍යාප්ත කිරීම හා මේ ක්‍රීඩාවට උනන්දුවක් දක්වන තරුණ කොටස් මේ සඳහා එක්රැස්කර ගැනීමත් ඔවුනගේ ප්‍රධාන අපේක්ෂාව බව පැවසීය.බොල්ගොඩ ඔරු පැදීමේ සංගමය මූල්‍යමය ලාභයක් නොතකා යුද හමුදා, ගුවන් හමුදා, නාවික හමුදා හා කොතලාවල ආරක්ෂක විශ්ව විද්‍යාලයේ සෙබළුන්ට නොමිලයේ ඔරු පැදීමේ පුහුණුව යන්ත්‍ර උපකරණ සපයන බවත් ඒ තුළින් මේ ක්‍රීඩාවට යොමුවන අය දිරිමත් කිරීමට ලැබෙන අවස්ථාව අගය කොට සලකන බවත් පැවසීය.ජල ක්‍රීඩා සංගම්වල සාමාජිකයනට මෙවැනි ජාත්‍යන්තර තරග සංවිධානය කොට අත්දැකීම් ලබාගැනීමට අවස්ථාව උදාවීම අප ලද ජයග්‍රහණයක් බවත් මෙවැනි තරග සඳහා අනුග්‍රාහකත්වය ලබා දෙන ටී-ෂිප්ස් සමාගමට ස්තුතිවන්ත වන බවත් ප්‍රකාශ කළේය.තාරුණ්‍යයට හෙටක් සංවිධානය වෙනුවෙන් අන්තර් ජාතික සබඳතා හා වෛද්‍ය කටයුතු බාර වෛද්‍ය චූලා සේනාරත්න මහතා අදහස් දක්වමින් රටේ තරුණ කොටස්හි දායකත්වය රටේ සංවර්ධනය කරා ළඟා කර ගැනීමේ අපේක්ෂාවෙන් ක්‍රීඩා හා අත්වැල් බැඳගත් සංවිධානයක් වශයෙන් අප, බොල්ගොඩ ඔරු පැදීමේ සංගමය සමග එක් වී මේ කටයුත්තට සහභාගිවීමට ලැබීම සතුටට කරුණක්.සංචාරක ක්ෂේත්‍රයේ ඉහළ වටිනාකමක් ලබාගත හැකි ජල ක්‍රීඩා අංශය සංවර්ධන කිරීම උදෙසා අප සංවිධානයෙන් මෙවැනි ක්‍රියාවන් සඳහා නිරතුරුව අත්වැල් බැඳගන්නා බවත් මේ ක්‍රීඩා උළෙල සාර්ථකව නිම කර ගැනීමට සැමගේ උපකාරය ලබාදෙන බවත් පැවසීය..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>29</day>
    </date>
    <link>http://www.dinamina.lk/2011/01/29/_art.asp?fn=s11012910</link>
    <topic>රුසියානු තානාපති කුසලානයටචෙස් තරගාවලියක්  </topic>
    <author/>
    <content>කොළඹ රුසියානු මධ්‍යස්ථානයේ ඇනටෝලි කාර්පෝවි චෙස් සමාජය සංවිධානය කරනු ලබන රුසියානු තානාපති කුසලාන අභියෝගතා කණ්ඩායම් චෙස් තරඟාවලිය පෙබරවාරි 11,12 සහ 13 දිනයන්හි ඉසිපතන විදුහලේදී පැවැත්වීමට නියමිතය.මේ සඳහා පාසැල්, විශ්වවිද්‍යාලය, චෙස් ක්‍රීඩා සමාජ, රාජ්‍ය ආයතන හෝ වෙළඳ ආයතන ක්‍රීඩක ක්‍රීඩිකාවන් වයස අවුරුදු 18න් ඉහළ 5 දෙනෙක් කණ්ඩායම් වශයෙන් සහභාගී විය හැක.ත්‍යාග වශයෙන් රුසියානු තානාපති කුසලානයට අමතරව මුදලින් රු.30000/- ක් පිරිනමන අතර රන් රිදී, ලෝකඩ පදක්කම්ද පිරිනැමේ. හොඳම කාන්තා කණ්ඩායමට ද කුසලානයක් හිමි වේ.කණ්ඩායම් ලියාපදිංචිය පෙබරවාරි 8 වෙනිදාට පෙර කළ යුතු අතර ප්‍රථමයෙන් ලියාපිදිංචි වන කණ්ඩායම් 100 තරගාවලියට සුදුසුකම් ලබනු ඇත. වැඩි විස්තර සඳහා දුරකථන 0712726210 මඟින් සුනීතා විජේසූරිය මහත්මිය අමතන්න..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>29</day>
    </date>
    <link>http://www.dinamina.lk/2011/01/29/_art.asp?fn=f1101292</link>
    <topic>විෂ්ණු - කතරගම දෙවිවරු සමඟමට ආධ්‍යාත්මික බැඳීමක් තියෙනවා</topic>
    <author>සංවාදය ගාමිණී ජයලත් ඡායාරූප අනිල් ලසත් පෙරේරා</author>
    <content>හේ වරෙක නීතිඥවරයෙකි. තවත් වරෙක මහේස්ත්‍රාත්වරයකු මෙන් ම අතිරේක දිසා විනිසුරුවරයෙකි. එසේ ම වරෙක හෙතෙම ශ්‍රී ලංකාවේ ලාබාලතම මහා භාරකාරවරයා වන්නේ ය. එතැනින් නොනැවතුණ ඔහු එක්සත් අරාබි එමීර් රාජ්‍යයේ ශ්‍රී ලංකා තානාපතිවරයා ලෙස කටයුතු කරනු ලැබීය. එතැනින් ද නොනැවතුණු මේ ලාබාල තරුණයා සබරගමුව පළාතේ ආණ්ඩුකාරවරයා ද වන්නේ ය. හෙතෙම අද එක්සත් ජනතා නිදහන් සන්ධාන ආණ්ඩුවේ ජාතික ලැයිස්තු මන්ත්‍රීවරයකු ලෙස කටයුතු කරනු ලබයි. නමින් ඔහු ජානක ප්‍රියන්ත බණ්ඩාර වේ. ‘දිනමිණ’ ‘දියවන්නාවේ නැදෑයෝ’ ඔස්සේ අප ඔහුගේ ජීවිතයට එබී බැලූ අයුරුයි මේ...* ඔබේ සම්පූර්ණ නම කොහොමද?‘මගේ සම්පූර්ණ නම ජයසිංහ මුදියන්සේලාගේ ජානක ප්‍රියන්ත බණ්ඩාර’* ඔබේ උපන් දිනය, උපන් ගම, පවුලේ තොරතුරු කොහොමද..?‘මගේ උපන් දිනය 1968 වර්ෂයේ ජනවාරි මස 1 වැනිදා. මම ඉපදී ඇත්තේ අම්පාර පළාතේ ඉඟිනියාගල කියන ඈත දුෂ්කර ගම්මානයක. නමුත් මම කුඩා කල හැදී වැඩුනේ හම්බන්තොට දිස්ත්‍රික්කයේ වීර කැටිය බුද්ධියාගම කියන ගමේ අපේ පාරම්පරික නිවසේ..’‘මගේ පියාගේ නම දේශප්‍රිය බණ්ඩාර. එතුමා නීතිඥයකු මෙන් ම වැඩබලන මහේස්ත්‍රාත්වරයකු ලෙස කටයුතු කර තිබෙනවා. ඒ වගේ ම ඔහු ජීවත්ව සිටිය දී කොළොන්න ආසනයේ ශ්‍රී ලංකාවේ කොමියුනිස්ට් පක්ෂයේ සංවිධායකවරයා ලෙස කටයුතු කළා.1989 අප්‍රේල් 25 වැනිදා මගේ පියාව ජනතා විමුක්ති පෙරමුණ විසින් ඉතා කෲර ලෙස වෙඩිතබා මරා දැම්මා. මගේ මෑනියන්ගේ නම සිරිමා පද්මිණි ජයසූරිය. පවුලේ සහෝදර සහෝදරියන් ගණන මාත් සමඟ 6දෙනයි. මම පවුලේ දෙවැනියා. මට වැඩිමල් අක්කා කුමාරි මට බාල නංගි මාලි, ඊට බාල නංගි ශ්‍රීමා, ඊළඟට ඉන්න නංගි නිශාන්ති. බාලම මල්ලී සුගීශ්වර ලෙනින්...’* ඔබ අකුරු කරවන්නේ...?‘මම මුලින් ම අකුරු කරවන්න ඇතුල් වුණේ මැදමුලන මහා විද්‍යාලයට. අනතුරුව මණ්ඩාඩුව මහා විද්‍යාලයෙන් ද මම ප්‍රාථමික අධ්‍යාපනය ලැබුවා. ද්විතියික අධ්‍යාපනය සඳහා මම 1978 වර්ෂයේ දී ගල්කිස්ස ශාන්ත තෝමස් විදුහලට ඇතුලු වුණා. මම එහි සිංහල විවාද කණ්ඩායමේ නායකයා ලෙසින් ද බෞද්ධ සංගමය, සිංහල සාහිත්‍ය සංගමය වැනි සංගම්වල සභාපතිවරයා ලෙස ද කටයුතු කර තිබෙනවා. පාසලේ හොඳම සිංහල කතිකයා ලෙස මම වසර ගණනාවක දී සම්මාන ලබා තිබෙනවා. ශාන්ත තෝමස් විද්‍යාලයේ මගේ සිංහල ගුරුවරුන් වූයේ අරිසෙන් අහුබුදු, සැදස් කෝපරහේවා, කුඹේ ජයසූරිය, වැනි හෙළ හවුලේ විද්වතුන්...’‘මම විශ්වවිද්‍යාලයට තේරුණු අවදියේ ම තමයි ජවිපෙ මගේ පියාව වෙඩිතබා මරා දමන්නේ. ඒ කම්පනයත් එක්කයි මම කොළඹ විශ්වවිද්‍යාලයට ඇතුල් වෙන්නේ..’* ඔබ විශ්වවිද්‍යාලයට යන්නේ ජාතික ඇඳුම ඇඳගෙන. සෙරෙප්පු සපත්තු දැමීම ඔබ ඒ කාලයේ ප්‍රතික්‍ෂේප කළ බවයි අප අසා ඇත්තේ..?‘ඔබ කී කතාව ඇත්ත. එවකට විශ්වවිද්‍යාල පද්ධතිය තුළ ජාතික ඇඳුම ඇන්ඳ සෙරෙප්පු සපත්තු නොදාපු එකම ශිෂ්‍යයා මමයි. ශාන්ත තෝමස් විදුහල වැනි ඉංග්‍රීසි පන්නයට සැකසුණු, එවැනි උරුවක් තියෙන විදුහලක ඉගෙනගත් මම ඒ පාසලෙන් එළියට ආවේ හොඳම හොඳ සිංහලයෙක්, බෞද්ධයෙක් හැටියටයි. ඒ අනුවයි මම විශ්වවිද්‍යාලයට රෙද්ද බැනියම අඳින්නේ. සපත්තු සෙරෙප්පු නොදා යන්නේ. මෙය මුළු විශ්වවිද්‍යාලයටම අලුත් අත්දැකීමක් වුණා.’‘ඔය කාලෙම තමයි දඹානේ වැදි පරපුරෙන් දරුවෙක් විශ්වවිද්‍යාලයට ආවේ දඹානේ ගුණවර්ධන කියලා. එයාට ජන මාධ්‍ය හරහා විශාල ප්‍රසිද්ධියක් ලැබුණා. විශ්වවිද්‍යාල තුළ හිටපු ජ්‍යෙෂ්ඨයෝ හිතුවා රෙදි බැනියම් ඇඳගෙන, සපත්තු සෙරෙප්පු නොදා ඉන්න ඒ වැද්දා මම කියල.නවකවදය අවස්ථාවල ජ්‍යෙෂ්ඨ ශිෂ්‍යයෝ මට කෑ ගහලා කියනවා ‘ඒයි වැද්දා ඔහොම හිටපන්...’ කියලා. එතකොට මම නතර වෙලා ඒ අයට කියනවා’ මම ඒ වැද්දා නම් නෙමෙයි. ඒ දඹානේ ගුණවර්ධන මම නෙමෙයි’ කියලා. ‘එහෙනම් උඹ කොහේද ස්කෝලෙ ගියේ’ කියලා ඒ අය මගෙන් අහනවා... මම ගල්කිස්සේ ශාන්ත තෝමස් විදුහලට ගියා කිව්වහම මුලින් ඒ අය පුදුම වුණා. ඒක සමහරු පිළිගත්තේ නෑ. ඒ අය කියනවා එවැනි විදුහලකින් මෙහෙම මිනිහෙක් එළියට ආවේ කොහොමද කියලා. පස්සේ ඒ අය මට ආදරේ කළා. මාව අගය කළා...’* විශ්වවිද්‍යාල ජීවිතය තුළ ඔබට අමතක නොවන සිදුවීම් ඇති...?‘1990 වන විට කොළඹ විශ්වවිද්‍යාලය තුළ තිබුණ තත්ත්වය ගත්තොත් සම්පූර්ණයෙන් ම ජවිපෙ සමූල ඝාතනය වෙලා. ශිෂ්‍ය ව්‍යාපාරය බිඳ වැටිලා එජාපය වැනි කොටස් ශක්තිමත් වෙලා තිබුණේ. කොළඹ විශ්වවිද්‍යාලය තුළ තිබුණා ස්වාධීන ශිෂ්‍ය සංගමයක්. දයා පතිරණ වැනි අය නායකත්වය දුන්න. ඒ අය හැමවිටම කිව්වේ විශ්වවිද්‍යාලය තුළට ඔජායේ වැදි සොමිය ගේන්න ඕනා කියා කියපු උදවිය. ආතල් එක, සොමිය, රැග් එක බකට් එක වෙනුවෙන් පෙනී සිටිය උදවිය.ඔවුන් නියෝජනය කෙළේ පාදඩ සංස්කෘතිය. ඒ අය මාව දැක්කේ හතුරෙක් විදිහට. නවක වදය අවස්ථාවේ ඔවුන් මාව අමුඩේ ගැස්සුවා. අමුඩේ ගස්සවලා මාව විශ්වවිද්‍යාලය වටේ ම අරන් ගියා. මම පස්සේ ඔවුන්ට කිව්වා මෙයට එහා පරම්පරා දෙකක් තුනක් ගිය තැන අපේ මුත්තලා අත්තලා අමුඩේ ගහපු මිනිස්සු. අමුඩේ ගහලා ගොවිතැන් බත් කරපු මිනිස්සු. ඒ නිසා මට අමුඩේ ගහන එක ඒ තරම් දෙයක් නෙමෙයි කියලා. මම එදාවත් එවැනි දේවල්වලින් සැලුණු පුද්ගලයෙක් නෙමෙයි...’* විදෙස් සංචාරවලදී ඔබ තවමත් ජාතික ඇඳුම ද අඳින්නේ... එතකොට සෙරෙප්පු සපත්තු තවම දාන්නේ නැද්ද..?‘විදෙස් සංචාරවල දී මම තවමත් ජාතික ඇඳුම අඳින්නේ. දැන්නම් මම සෙරෙප්පු පාවිච්චි කරනවා. හැබැයි විශ්වවිද්‍යාල ජීවිතය තුළම මම සෙරෙප්පු සපත්තු නොදා හිටියා. ජාතික ඇඳුම ඇන්දා...’* මෙවැනි අභියෝගාත්මක දේ කරන්න ඔබ ඔබේ ආත්ම ශක්තිය වඩවා ගත්තේ කොහොමද...?‘එය මගේ සංසාරික පුරුද්ද වෙන්නැති. සංසාරිකව එන ජානමය දෙයක් කියලයි මම කල්පනා කරන්නේ. ඒ වගේම මගේ තාත්තාගේ මරණයත් සමඟ මට ලැබුණු ශක්තිය – පන්නරය වෙන්නැති. ඒ වගේ ම මා ඉගෙන ගත් පාසලෙන් ලැබුණු පන්නරය ද මෙයට හේතු වන්න ඇති. මනුෂ්‍යයෙක් වුණහම කුමන හෝ දර්ශනයක් තිබිය යුතුයි. දර්ශනයක් නැති මිනිහා හරියට මඩේ හිටවපු ඉන්නක් වගේ. එහාට මෙහාට වැනෙනවා.එක එක්කෙනාගේ නූල් පන්දුවලට නැටවෙනවා. කුමන අභියෝගයක් ආවත් මගේ ප්‍රතිපත්තිවලින් මම පිට පනින්නේ නෑ. දැන් මට අවුරුදු 44ක් වෙනවා. මේ ජීවිත කාලයම මම මත්පැන් පොඳක් කටේ තියලා නෑ. මම දුම්වැටියක් කටේ තියලා නෑ. මගේ භාර්යාව ඇරෙන්න වෙන කාන්තාවක් මම ආශ්‍රය කර නෑ. මම හොරකම් කරලා, යටි මඩි ගහලා, කොමිස් ගහලා නෑ. මම ගත කරන්නේ ඉතාමත් පිරිසුදු ප්‍රතිපත්ති ගරුක ජීවිතයක්...’* ඔබ නීතිවේදියෙක්. නීතිය කිව්වහම ජනතාව එක්වරම කියන්නේ ඔය ‘ගිනිකන’ ජොබ් එක කියලා ඔබ ඒ ගැන මොකද කියන්නේ...?‘මගේ පියාත් අවුරුදු 20ක් නීති වෘත්තියේ යෙදුණු අයෙක්. එතුමාගේ ගුරුවරයා අභාවප්‍රාප්ත කලවාන හිටපු මන්ත්‍රී සරත් මුත්තෙට්ටුවේගම මහතා. සරත් අප්පෝ වගේ ම මගේ පියාත් නීතියෙන් ජනතාව ගසාගෙන කෑවේ නෑ. තාත්තාගේ මරණයෙන් අවුරුදු 7ට පමණ පසුයි මම නීති වෘත්තියට එන්නේ. ඒ වෙනකොට මගේ පළාතේ ගොවිතැන් බත් කරන මිනිස්සු මේ අපේ දේශප්‍රිය බණ්ඩාර මහත්තයා ගේ පුතා කියලා මා දැඩි ආදරයෙන් තමයි වැළැඳ ගත්තේ. මගේ තාත්තා පෙන්වපු මඟ ඔස්සේ තමයි මගේ නීති වෘත්තිය මම ගෙන ගියේ. මම කිසිදාක නඩත්තු නඩුවකට මුදල් අය කෙළේ නෑ. මගේ තාත්තාගේ ආභාෂය තමයි මගේ වෘත්තීය ජීවිතය තුළත් තිබුණේ..’‘මේ නීති වෘත්තිය තුළ මට කිසි සැනසීමක් තිබුණේ නෑ. කිසි සතුටක් තිබුණේ නෑ. එය යාන්ත්‍රික මුදල්වලට කෑදර මිනිසුන්ගේ වෘත්තියක් ලෙසයි මට දැනුණේ. මම කල්පනා කළා නීති වෘත්තියෙන් ජනතාවට යමක් කළ යුතුයි කියා. මට දැනුණා උසාවිය කියන්නේ ජනතාව බියවද්දන තැනක් කියා. ඒ බිය ඇති වී ඇත්තේ ඔවුන් නීතිය ගැන ඇති නොදැනුවත්කම නිසයි. ඒ බිය නැතිකරන්න මිනිසුන්ට නීතිය කියාදිය යුතුයි කියා මා කල්පනා කළා. ඒ අනුව ‘නීතිය ගමට’ කියන වැඩසටහන මම ඇති කළා. ඒකෙන් මම ජනතාව නීතිය පිළිබඳ දැනුවත් කළා. ජනතාව නීතිය පිළිබඳ දැනුවත් වූ විට නීතියෙන් ජනතාව සූරා කන්න තියෙන ඉඩ ඇහිරෙනවා..’* කෙටි වයසක් තුළ ඔබ තනතුරු රැසක් දරපු පුද්ගලයෙක්. ඔබේ වයසට මේ තනතුරු රැස ඔබ දරා ගත්තේ කොහොමද?‘ඒ තනතුරු සියල්ල මට දරාගන්න පුළුවන් වුණා. මොකඳ මනුෂ්‍යයෙක් තුළ අවංකකමයි, කැපවීමයි තියෙනවා නම් ලැබෙන ඕනෑම දෙයක්, ඕනෑම තනතුරක් දරාගත හැකියි...’* ඇයි ඔබට ‘ජනතා ආණ්ඩුකාරවරයා’ යනුවෙන් සබරගමුවේ ජනතාව ආමන්ත්‍රණය කරන්නේ..?‘ආණ්ඩුකාරතුමා කිව්වහම අපේ ජනතාව දකින්නේ, ටොරින්ටන් ආණ්ඩුකාරතුමා, බ්‍රවුන්රිග් ආණ්ඩුකාරතුමා, එහෙම නැතිනම් ඔලිවර් ගුණතිලක, විලියම් ගොපල්ලව, වැනි අයෙක් තමයි අපේ මිනිස්සුන්ගේ මනසේ තියන්නේ.සාමාන්‍ය මිනිස්සුන්ට කිට්ටුවෙන්න බැරි ආණ්ඩුකාරවරු ලෙසයි ජනතාව හිතන්නේ. නමුත් මම ආණ්ඩුකාරධූරය දැරූ කාලය තුළ මම උත්සාහ ගත්තා ආණ්ඩුකාරධූරය ජනතාකරණය කරන්න. සබරගමුවේ ඈත එපිට හද්දා පිටිසර ගම් දනව්වල ඇවිදිමින්, හේනේ කුඹුරේ, පැලේ පිලේ ජනතාව අතර ගැවසෙමින් ජනතාවගේ ආදරණීය චරිතයක් බවට ‘ආණ්ඩුකාරවරයා’ පත්කරන්නයි මම කටයුතු කළේ. සබරගමුවේ ඕනෑම අයෙකුට මා සමඟ කිසිඳු බාධාවකින් තොරව කතා කරන්න මම Hot Line සේවාවක් පවා අරඹා තිබුණා. ඒ අනුව මම ආණ්ඩුකාරධූරය ‘ජනතා ආණ්ඩුකාරධූරයක් බවට පත් කරපු නිසා වෙන්නැති සබරගමුවේ ජනතාව මා පිළිබඳව එවැනි ‘ආදරණීය බවකින්’ මතක් කරන්නේ..’* ඔබට කොහොමද පියාරා මහේෂි පිනිදිය හමුවන්නේ...?ඇය හමුවීමත් හරි සුන්දර කතාවක්. ඇයත් කොළඹ විශ්වවිද්‍යාලයේ වාණිජවේදී උපාධිධාරිනියක්. මම ඇත්තටම විවාහ වෙන්න හිටපු කෙනෙක් නෙමෙයි. පුංචි කාලයේ මගේ වීරයා වුණේ අනගාරික ධර්මපාලතුමා. මම පුංචි කාලයේ හැඳුණේ වැඩුණේ ආත්තම්මා සහ සීයා ළඟ, ඒ අයගෙන් තමයි කුඩා කාලයේ සිට මම ජාතිකත්වය පිළිබඳ හැගීම් ඇතිවුණේ. ඒ නිසාම මම විවාහ නොවී පූර්ණකාලීනව දේශපාලනය කරනවා කියන සිතිවිල්ලේ හිටියේ.නමුත් ප්‍රමාදවෙලා හරි විශ්වවිද්‍යාලයේ අවසන් වසරේ දී පමණ මගේ ජීවිතයටත් ආදරය ගලා ආවා. ඒ තමයි පියාරා. ඇය දුරින් මගේ ඥාතිවරියක්. ඇයව මම පුංචි කාලයේ ඉඳලම දන්නවා. 1993 දී පමණ මමත් – පියාරාත් අතරේ ආදර සම්බන්ධයක් ගොඩනැගුණා. පියාරාගේ මහ ගෙවල් ගල්කිස්ස හුළුදාගොඩ මමත් පියාරාත් අතරේ අවුරුදු 7ක පමණ ප්‍රේම සම්බන්ධය පැවැතුණා. අවසානයේ අපි දෙදෙනා 2000 වසරේ නොවැම්බර් 6 වැනිදා විවාහ වුණා...’* විවාහ වෙන්න ප්‍රථම ඔබ ‘ආදරය’ ගැන කොහොමද හිතුවේ?‘ඒ කාලයේ දී මම හිතුවේ ආදරය බොළඳ දෙයක් ලෙසටයි. ආදරය අන්ධයි කියලයි මම කල්පනා කෙළේ. නමුත් මම අද විශ්වාස කරනවා මගේ සහකාරිය තේරීමේ දී මගේ තීරණය නිවැරැදියි කියා. පියාරා මට ආදරය කෙළේ මම රෙදි බැනියම් අඳීන, සෙරෙප්පු සපත්තු නොපළදින කාලයේ. මම ඒ කාලයේ නීතිඥවරයෙක් වෙන්න කියා හිතලවත් නෑ. ඒ කාලේ අපේ ජීවිත පවා අවදානම් තත්ත්වයේ තිබුණේ. පියාරා එහෙම මට ආදරය කරන කොට මම දැක්කා අව්‍යාජ බවක්. ඒ වගේ ම ඇය නගරයේ හැඳුණත් වැඩුනත් ඈ තුළ දක්නට ඇත්තේ ගැමි ගතියක්. මම ඇගේ ඒ නිර්ව්‍යජත්වයට, ගැමිකමට ආදරය කළා...’* ඔබේ දරුවන් ගැන කතා කළොත්..?‘අපි දෙන්නට දැන් දරුවෝ දෙදෙනෙක් ඉන්නවා. වැඩිමහල් පුතා විභූති අනුහස් බණ්ඩාර වයස අවුරුදු 9යි. ඉගෙන ගන්නේ එන්සෙෆ් ලංකා බෞද්ධ විදුහලේ 4 වසරේ. දියණිය පාරමී අනුත්තරා බණ්ඩාර වයස අවුරුදු 6යි. ඇය ඉගෙන ගන්නේ කොළඹ විශාඛා විදුහලේ දෙවන වසරේ...’* ඔබේ ලග්නය...?‘මගේ ලග්නය සිංහ...’* නක්ෂත්‍රය ගැන ඔබ තුළ ඇති විශ්වාසය...?‘නක්ෂත්‍රය පිළිබඳව මගේ ලොකු විශ්වාසයක් තියෙනවා. මෙය තාරකා සම්බන්ධ විෂයයක්. ඒ වගේ ම බුදු දහමේ කර්මය පිළළිබඳ ප්‍රකාශනයක් විදිහට මම නක්ෂත්‍රය හඳුන්වන්න කැමැතියි. ඒ වගේ ම එහෙම නක්ෂත්‍රය මට විශ්වාස වූ අවස්ථා රැසක් තියෙනවා. 2004 මහේස්ත්‍රාත්වරයෙක් ලෙස මගේ වැඩ තහනම සිදුවුණා. එදා සිට 2011 මේ දක්වා කාලය තුළ තමයි මගේ ජීවිතයේ වැඩි ප්‍රමාණයක ගැටුම් ඇතිවුණේ. රක්ෂාවල් හයකට මාරුවුණා. ගෙවල් 13කට මාරුවුණා. මේ කාලය මම ගෙවන්නේ සෙනසුරු ඒරාෂ්ටකයක්. ඒ සෙනසුරු ඒරාෂ්ටකය මේ අවුරුද්දේ නොවැම්බර් අවසන් වෙනවා. ඊට පස්සේ මෙයට වඩා හොඳ කල දසාවක් ඒවි කියා මම විශ්වාස කරනවා...’* දෙවියන් පිළිබඳ ඔබේ විශ්වාසය කෙබඳු ද...?‘මට දෙවිවරු පිළිබඳව දැඩි විශ්වාසයක් තියෙනවා. මගේ දර්ශනය මේකයි. මම අධ්‍යාත්මික ජීවිතයක් ගත කරන කෙනෙක්. අපේ ජාතිය මෙතේ බුදුහාමුදුරුවන් දකින්න පෙරුම් පුරණ ජාතියක්. මෙතේ බුදුන් දැක නිවන් දකින්න. ලෝකයේ කිසිම ජාතියකට මෙවැනි නිරාමිස ප්‍රාර්ථනයක් නෑ. ඒ වගේ ම ගෞතම බුදුරඳුන්ගේ සම්බුද්ධ ශාසනය, රකින ජාතියක් අපි. ඒ නිසා අන් රටකට, ජාතියකට නැති අධ්‍යාත්මික බවක් මේ රටේ පය ගසාගෙන ඉන්න අපට තියෙනවා.දුටුගැමුණු රජතුමා මේ රට තෙවරක් සම්බුද්ධ ශාසනයට පූජාකර තියෙනවා. දේවානම් පියතිස්ස රජතුමා මිහිඳු මහරහතන් වහන්සේ හමුවේ අතපැන් වත්කරලා මේ රට ශාසනයට පූජා කර තිබෙනවා. කිත්සිරි මෙවන් රජතුමා මේ රට දළදා වහන්සේට පූජා කර තිබෙනවා. ඒ නිසා මේ රටේ මේ පොළව සාංඝික දෙයක්. මේ සියලුම දේවල් අධ්‍යාත්මික බලය කේන්ද්‍රගත වී ක්‍රියාත්මක වන තැනක් තමයි ශ්‍රී ලංකාව. ඒ නිසා මේ රටට කාටවත් කිසිදා හානියක් අවැඩක් කරන්න කාටවත් බෑ...’* ඔබ අදහන විශේෂ වූ දෙවිවරු ඉන්නවද?බුදුරජාණන්වහන්සේගේ සම්බුද්ධ ශාසනය රකින්න බාරදී ඉන්න විෂ්ණු දෙවි හාමුදුරුවන් සමඟ මට විශාල අධ්‍යාත්මික බැඳීමක් තියෙනවා. කතරගම දෙවි හාමුදුරුවන් තමයි මේ රටේ සිංහල ජාතියේ ආරක්ෂකයා. උන්වහන්සේ සමඟ ද මම දැඩි ආත්මීය සම්බන්ධයක් තියෙනවා...’* දේශපාලනඥයකු ලෙස ඔබේ අවසාන ඉලක්කය...?‘මම ජීවත්වෙන්නවත්, වරප්‍රසාද ලබා ගන්නවත් දේශපාලනය කරන කෙනෙක් නෙමෙයි. මම ප්‍රතිපත්තියක් අනුව දේශපාලනය කරන කෙනෙක්. මගේ දේශපාලනයේ එකම බලාපොරොත්තුව මේ රට බෞද්ධ රාජ්‍යයක් බවට පත්කර ගැනීමයි..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>29</day>
    </date>
    <link>http://www.dinamina.lk/2011/01/29/_art.asp?fn=f1101293</link>
    <topic>සිරිපා බැතිමතුන්ගේ ගිමන්හල පස්බාගේ කෝරළේ</topic>
    <author>සටහන් - චතුරිකා ගමගේ ඡායාරූප - ගඟ ඉහළ කෝරළේ සමූහ ජේ. ජනප්‍රිය</author>
    <content>නාවලපිටිය සහ ගිනිගත්හේන ප්‍රදේශ පසු කොට හැටන් මාර්ගය ඔස්සේ ශ්‍රී පාද වන්දනාවේ ගමන් කිරීමේදී හමුවන පස්බාගේ කෝරළේ ඓතිහාසික වටිනාකම් රාශියකින් හෙබි ප්‍රදේශයකි. මෙම ප්‍රදේශය ශ්‍රී පාද වන්දනාවේ යන බැතිමතුන්ට ගිමන් හැරීමට කදිම ප්‍රදේශයක් වූ බව මෙරට ඉතාමත් පැරැණි සෙල්ලිපියක් වන නවංගම සෙල්ලිපියේ සඳහන්ව ඇතැයි පැවසේ.එසේම ධ්ඍ වන බුවනෙකබාහු රජු සිරිපා වන්දනාවේ යන අවස්ථාවකදී දේවියත් සමඟ සැවැන්දරපිටිය දේවාලයේ රාත්‍රියක්ගත කළ බවද ජනප්‍රවාදයේ දැක්වේ. ලී වලින් තැනූ සැවැන්දරා පිටිය දේවාලය අදටත් එම ප්‍රදේශයේ පවතී. පල්ලෙගම දේවාලයද එවක තිබූ ඉතාමත් ප්‍රසිද්ධ දේවාලයකි. ඓතිහාසික වටිනාකමින් වෙන්ව ස්වභාව සෞන්දර්යයෙන්ද හෙබි පස්බාගේ කෝරළේ ප්‍රදේශය පිහිටා ඇත්තේ මුහුදු මට්ටමේ සිට උස මීටර් 589 පමණ උසකිනි. වර්ෂය පුරා මිලිමීටර් 42.82 ක පමණ වර්ෂාපතනයක් ලැබෙන නිසා ගස් කොලන් මෙන්ම භූමියද ඉතාමත් සශ්‍රීකය.සෞම්‍ය දේශගුණයකින් හෙබි මෙම ප්‍රදේශය මධ්‍යම පළාතේ ඉතාමත් සුන්දරම ප්‍රදේශයක් වශයෙන්ද සැලකිය හැකිය. ඒ ස්වභාවික සුන්දරත්වය ආරක්ෂා කර ගනිමින් පස්බාගේ කෝරළේ ප්‍රදේශය සංවර්ධනයෙන් පෙරට ගෙන ඒමට පසුගිය කාලය තුළදී ප්‍රාදේශීය සභාවට හැකිවී තිබේ. පස්බාගේ කෝරළේ අතීතයේ ගම් සභාවක් ලෙස පැවැති අතර මෙම ගම් සභාව ග්‍රාමසේවා වසම් 04 කින් සමන්විත විය. නාවලපිටිය වසම, රඹුක්පිටිය වසම, පල්ලේගම වසම, සහ කඩියන්ලෙන වසම ලෙසත්. කඩියන්ලෙන වසමේ කොටසක් ලෙස පැණිතුඩුව නමින්ද වසමක් පැවතිණි.පසුකාලීනව ගම් සභා ක්‍රමය අහෝසි වී දිස්ත්‍රික් සංවර්ධන සභා ක්‍රමය ක්‍රියාත්මක වී ඇති අතර එම සභාව පාලනය කරනු ලැබුවේ විශේෂ කොමසාරිස්වරයෙක් විසිනි. නමුත් අද වන විට මහජන නියෝජිතයන් සේවය කරන පළාත් පාලන ආයතනයක් බවට පස්බාගේ කෝරළේ පත් වී තිබේ.රමණීය පරිසරයකින් හෙබි මෙම ප්‍රදේශය මැදින් මහවැලි ගඟ ගලා බසී. ගලබඩ ඇල්ල සහ කඩියන්ලෙන දිය ඇල්ල ප්‍රදේශයේ සුන්දරත්වය තවත් ඔප් නංවන අතර මේ සඳහා සංචාරක ආකර්ෂණය ද නිතැතින්ම හිමි වේ. ප්‍රදේශයේ ජනතාවගෙන් බහුතරයකගේ ජීවනෝපාය වන්නේ තේ වගාවයි.මීට අමතරව භාණ්ඩ නිෂ්පාදනය, අලෙවිය සහ සේවාවන් සැපයීම ආදී වෙනත් ආදායම් මාර්ගයන්ද වේ. ජනතාවගේ මෙම ජීවනෝපායන් සඳහා අවශ්‍ය පහසුකම් සපයාදෙමින් ඔවුන්ගේ ජීවන තත්ත්වය උසස් කිරීමට ප්‍රාදේශීය සභාව කටයුතු කර තිබේ.පසුගිය කාලය තුළදී ප්‍රදේශවාසී ජනතාවට පිරිසිදු පානීය ජලය ක්‍රමවත්ව ලබාදීම විශාල ගැටලුවක්ව තිබුණි. මේ වන විට ප්‍රාදේශීය සභාව දෙවන මිල සම්පාදන සහ සනීපාරක්ෂක ව්‍යාපෘතිය මගින් ග්‍රාම නිලධාරී වසම් 13 ක් ආවරණය වන පරිදි ජලය ලබාදීමට කටයුතු කර තිබේ. ඉදිරියේදී ආසියානු සංවර්ධන බැංකු ආධාර යටතේ තවත් ග්‍රාම නිලධාරී වසම් රැසකට ජලය ලබාදීමටද නියමිතය. එසේම ජල සම්පාදන හා ජලාපවහන මණ්ඩලය මගින් ග්‍රාම නිලධාරී වසම් කිහිපයකට නොමිලේ ජල සම්බන්ධතා ලබාදීමටද කටයුතු කර ඇත.පස්බාගේ කෝරලේ ප්‍රාදේශීය සභාව නව ස්ථානයක ස්ථාපිත කිරීමට ලැබීම විශාල ජයග්‍රහණයකි. 2006 වසරේ සිට නව සැලසුම්වලට අනුව ප්‍රදේශයේ යටිතල පහසුකම් සංවර්ධනය කිරීමේ කාර්ය ඇරඹූ අතර ඒ සඳහා ජාතික සවිය, ගම නැගුම, විමධ්‍යගත ආධාර සහ වෙනත් රේඛීය අමාත්‍යාංශවලින් ලැබුණු දායකත්වය ද ඉමහත්ය. ඒ සියලු සහයෝගයන් මධ්‍යයේ ප්‍රදේශය පුරා ප්‍රධාන මාර්ග කාපට් කිරීම, අතුරු මාර්ග කොන්ක්‍රීට් කිරීම, තාර යෙදීමේ කටයුතු සිදු කරන අතරම ඊට සමගාමීව කාණු පද්ධති සකස් කිරීමේ කටයුත්තද ක්‍රියාත්මක කරන ලදී.2006 වසර වන විට පස්බාගේ කෝරළේ ප්‍රාදේශීය සභාවට අයත්ව තිබුණේ රඹුක්පිටිය මහජන පුස්තකාලය පමණි. ඒ වන විට එහි ක්‍රියාකාරී සාමාජික සාමාජිකාවන් සිටියේද 400 ත් 600 ත් අතර ප්‍රමාණයකි. මේ වන විට කොට්ඨාසය පුරා පුස්තකාල 13 ක් ආරම්භ කර ක්‍රියාකාරී සාමාජිකත්වය 1200 සිට 1500 දක්වා වැඩි කර ගැනීමට සමත් වීම කැපී පෙනෙන සිදුවීමකි. ප්‍රදේශයේ ජනතාවගේ සෞඛ්‍ය තත්ත්වයට මුල් තැනක් ලබාදෙමින් බෝවන රෝග වැළැක්වීම සඳහා ක්‍රියාත්මක කළ විශේෂ වැඩසටහන් ඉතාමත් සාර්ථක විය. ඒ තුළින් ඩෙංගු උණ වැනි වෛරස් රෝග තත්ත්වයන් සාර්ථකව පාලනය කිරීමට හැකි විය.එසේම සුනඛ එන්නත් කිරීම් හා සැත්කම් ද විධිමත්ව ක්‍රියාත්මක කර ඇත. ළමා හා මාතෘ සායන පැවැත්වීම විධිමත් කිරීම සඳහාද ප්‍රාදේශීය සභාවෙන් විශාල වැඩ කොටසක් සිදු කෙරේ. විශේෂයෙන් එහිදී මව්වරුන්ට සහ දරුවන්ට අවශ්‍ය භෞතික සම්පත් ලබාදීම කෙරෙහිද අවධානය යොමු කර ඇත.ආගමික සහජීවනය තුළින් සාමකාමී ජීවන රටාවකට ජනතාව පෙළගස්වමින් ආගමික කටයුතු කෙරෙහි ද විශේෂ සැලකිල්ලක් යොමු කර තිබේ. ඒ අනුව පසුගිය කාලයේදී ආගමික ස්ථානවල භෞතික සම්පත් සංවර්ධනය කිරීම සඳහා නන් අයුරින් උපකාර කළේය. ඊට අමතරව ප්‍රජාව තුළ ආධ්‍යාත්මික සංවර්ධනයක් ඇති කරවීම උදෙසා විශේෂ වැඩසටහන්ද සංවිධානය කරන ලදී.විශේෂයෙන් වෙසක් උත්සවය වෙනුවෙන් වෙසක් පහන් කූඩු තරග පැවැත්වීම, භක්ති ගීත වැඩසටහන් ඉදිරිපත් කිරීම ඒ අතුරින් කැපී පෙනේ. ප්‍රදේශයේ ක්‍රීඩා කටයුතු නැංවීම උදෙසා “ක්‍රීඩාව තුළින් විනය ගරුක සමාජයක්” යන තේමාව යටතේ ප්‍රදේශයේ ක්‍රීඩා සමාජ සඳහා සහ යෞවන සමාජ සඳහා ක්‍රීඩා භාණ්ඩ ලබාදීමටත්, යෞවන කඳවුරු සඳහා නන් අයුරින් උපකාර කිරීමත් ප්‍රාදේශීය සභාව මගින් සිදු කෙරිණි. එසේම ප්‍රදේශයේ දුවා දරුවන්ගේ දක්ෂතා ඔප් නැංවීම උදෙසා සංවිධානය කෙරෙන සාහිත්‍ය උත්සව සඳහාද දායකත්වය ලබාදී තිබීම කැපී පෙනෙන කරුණකි.ප්‍රදේශයේ ජනතාව වෙනුවෙන් මෙම කටයුතු සිදු කරන අතරම පළාත් පාලන දෙපාර්තමේන්තුවේ අවධානය දිනා ගැනීමටද පස්බාගේ කෝරළේ ප්‍රාදේශීය සභාවට හැකි විය. ඒ අනුව පළාත් පාලන සතිය මධ්‍යම පළාතේ ප්‍රථම ස්ථානයට ගෙන ඒමට සමත් විය. එසේම 2009 වසර වෙනුවෙන් කාර්ය සාධන තරගයේ මධ්‍යම පළාතේ දෙවන ස්ථානය දක්වා පැමිණි අතර 2008 වසරේදී සමස්ත ලංකා 8 වන ස්ථානය හිමි කර ගත්තේය. මේ අනුව බැලූ කළ පස්බාගේ කෝරළේ ප්‍රාදේශීය සභාව අද විශාල ඉදිරි ගමනක් පැමිණි ඇත.එහිදී ශ්‍රී ලංකාවේ ශීඝ්‍රයෙන්ම සංවර්ධනය වන ආසනය නාවලපිටිය ආසනය බවට පත් කිරීමට කැපවීමෙන් ක්‍රියාකරන වත්මන් ක්‍රීඩා අමාත්‍ය මහින්දානන්ද අලුත්ගමගේ මහතාගේ සහයෝගය බෙහෙවින් ඉවහල් වී තිබේ.  *2600 වසරට වඩා විශාල වෙනසක් අද පස්බාගේ කෝරළේ දකින්න ලැබෙනවා. මේ වෙනසට මුල පිරුවේ කොහොමද ?මම ප්‍රථම වරට සභාපතිවරයා ලෙස පත්වුණේ 2006 වසරේදීයි. ඒ වෙනකොට මහජනතාව ප්‍රාදේශීය සභාවෙන් ගොඩාක් ඈත් වෙලයි හිටියේ. ඒ නිසා මම මහජනතාව ඒකරාශී කරගෙන ඔවුන්ගේ අදහස් යෝජනා අරගෙන ඒවාට අනුව නව සංවර්ධන සැලැස්මක් සකස් කළා. සභාවේ ආදායම් මට්ටමත් ඉතාමත් පහළ මට්ටමක තිබුණේ.ඒ නිසා මහජනතාව ලේකම්තුමා සහ මන්ත්‍රීවරුන්ගේ සහයෝගයෙන් සභාවේ ආදායම් මට්ටම ඉහළට ගෙනඒමටත් කටයුතු කළා.*ප්‍රාදේශීය සභාවේ ආදායම් මට්ටම ඉහළ නැංවීමට ක්‍රියාත්මක කළ වැඩසටහන් මොනවාද ?ප්‍රාදේශීය සභාව සතුව තිබූ ආදායම තුළින් ජනතා අවශ්‍යතාවයන් ඉටු කිරීම මට විශාල අභියෝගයක් වුණා. ඒ අභියෝගය ජය ගැනීම සඳහා ජනතාව වෙත බදු නොපනවා වෙනත් ආදායම් මාර්ග සෙවීමට මම කටයුතු කළා. ඒ අනුව ග්‍රීන්වුඩ් කලුගල් ව්‍යාපෘතිය, සහ වැලිගොඩ දැමීමේ ව්‍යාපෘතිය ක්‍රියාත්මක කරන අතරම සභාවට ටිපර් රථයක් මිලදී ගැනීම, සභාවේ සෘජු ශ්‍රමය යොදා ව්‍යාපෘති ක්‍රියාත්මක කිරීම, සන්නිවේදන කුළුණුවලින් සහ කුඩා ජල විදුලි ව්‍යාපෘතිවලින් බදු අය කර ගැනීමට කටයුතු කළා.*කෙටි කාලයක් තුළදී විශාල සංවර්ධන ව්‍යාපෘති රාශියක් සිදුකිරීම ලොකු අභියෝගයක්. එම අභියෝගය ජය ගන්නට ඔබට හැකි වුණාද ?ඔව්, ඒ සඳහා මට මහජනතාවගෙන් වගේම ලේකම්තුමා ඇතුළු සියලුම මන්ත්‍රීවරුන්ගෙන් හොඳ සහයෝගයක් ලැබුණා. මේ සංවර්ධන ගමනේදී අපි ප්‍රාදේශීය සභාවට කොටුවෙන්නේ නැතිව ගමට ගිහින් ග්‍රාම නිලධාරී වසම් මට්ටමින් ඒ ප්‍රදේශවල ප්‍රශ්න පිළිබඳ විමර්ශනයක් සිදු කළා. විශේෂයෙන් අය වැය යෝජනා සඳහා ජනතාවගේ අදහසුත් ඇතුළත් කළා. මේ යෝජනාත් සමඟ අපි සිව් අවුරුදු සංවර්ධන සැලැස්මක් සකස් කළා. ඒ තුළින් එතෙක් ප්‍රාදේශීය සභාවෙන් ඈත් වෙලා හිටපු ජනතාව ප්‍රාදේශීය සභාව සමඟ සමීප වුණා. සංවර්ධන කටයුතුවලදී මන්ත්‍රීවරුන්ට ග්‍රාම සේවා වසම් 2, 3 ක් බාරදුන්නා.*පසුගිය කාලේ සිදු කළ සංවර්ධන කටයුතුවල ප්‍රගතිය කෙබඳුද ?ප්‍රදේශයේ ජල අවශ්‍යතාවයෙන් 75 % ක් පමණ මේ වන විට සපුරා දී අවසන්. ඉතිරි 25% ඉදිරියේදී සම්පූර්ණ කර දීමට බලාපොරොත්තු වෙනවා. ඒ වගේම ජල සම්පාදන මණ්ඩලයෙන් ජනතාවට පහසුවෙන් ජලය ලබා ගැනීමේ සැලැස්මකුත් ක්‍රියාත්මක කළා. පසුගිය කාලේ මේ ප්‍රදේශයේ වීථි ලාම්පු තිබුණේ නැහැ. ඒ අඩුපාඩුත් සකස් කරලා දුන්නා. ඒ වගේම මාර්ග විශාල ප්‍රමාණයක් ප්‍රතිසංස්කරණය කළා. ප්‍රාදේශීය සභාව පහුගිය කාලේ තිුබණේ අබලන් ගොඩනැගිල්ලකයි. ඒ නිසා මහින්දානන්ද ඇමතිතුමාගේ මඟ පෙන්වීම යටතේ අපි නව කාර්යාල ගොඩනැගිල්ලක් ඉදි කර සභාවේ සේවාව වඩාත් විදිමත් කළා. සියලුම කාර්යයන් පරිගණක ගත කරලා තියෙනවා. 5 ඉ සංකල්පයක් අපේ කාර්යාලය තුළ ක්‍රියාත්මක වෙනවා.*වගකිවයුතු රාජ්‍ය නිලධාරියෙකු වශයෙන් ඔබගෙන් ජනතාවට ලැබුණු සේවාව කෙබඳුද ?මම සතියේ දිනවල කාර්යාලයේ රැඳී සිටිමින් ජනතාවගේ අවශ්‍යතා සපුරා දීමට කටයුතු කළා. මහජන පැමිණිලිවලදී නිලධාරී යොදවා කඩිනමින් ජනතාවගේ ගැටලු විසඳාදීමට කටයුතු කළා. විශේෂයෙන් මේ මහජන පැමිණිලි සඳහා වාර්තාවක් සකස්කර ඒවා විසඳීමට යම් ආකෘතියක් සකස් කර තිබුණා. නාවලපිටිය ආසනය සංවර්ධනය කිරීම සඳහා මහින්දානන්ද අලුත්ගමගේ මැතිතුමා විශාල කාර්යභාරයක් සිදු කරනවා. මටත් එහි කොටස්කරුවෙක් වීමට ලැබීම ගැන සතුටු වෙනවා. මහජන අවශ්‍යතා ඉටු කිරීමේදී ගොඩනැගිලි අයදුම්පත් අනුමත කිරීම, විදි රේඛා සහතික ලබාදීම, පරිසර බලපත්‍ර ලබාදීම, වෙළෙඳ බලපත්‍ර ලබාදීම ආදියත් ඉතා කඩිනමින් ඉටු කරදීමට කටයුතු කළා.*ප්‍රදේශයේ භෞතික වශයෙන් සංවර්ධනය කරන අතරතුර පුද්ගලයන්ගේ ආධ්‍යාත්මික සංවර්ධනය සඳහා ක්‍රියා කළේ කෙසේද ?ප්‍රාදේශීය සභාවේ සේවාව පුද්ගලයාගේ උපතේ සිට මරණය දක්වා විහිදීතිබෙනවා. ඒ අනුව ජලය, විදුලිය, මාතෘ සායන, නිවාස ඉදිකරදීම, සුසාන භූමි ඉදිකිරීම, නඩත්තු වැනි සංවර්ධන කටයුතු සිදු කරන අතරම ජනතාව තුළ ආකල්පමය වෙනස් සිදු කර ආධ්‍යාත්මික වශයෙන් ඔවුන් දියුණු කිරීමටත් අපි කටයුතු කළා. විශේෂයෙන් පෙර පාසල් අධ්‍යාපනය අවිධිමත්ව තිබූ යුගයක පෙර පාසල් ගුරුවරියන් සඳහා අවශ්‍ය පාඨමාලා ක්‍රියාත්මක කර ඉන් පෙර පාසල්වල ගුණාත්මක භාවය වැඩි කිරීමටත් කටයුතු කර තිබෙනවා.*පස්බාගේ කෝරලේ ප්‍රදේශයේ ඔබ හඳුනාගත් තවමත් විසඳුම් ලබාදීමට නොහැකි වූ ගැටලු තිබෙනවාද ?ඔව් අපි ඉදිරි වසර වලදීත් අපේ කොට්ඨාසයේ ආර්ථික ආගමික සාරධර්ම සංවර්ධනය කිරීමට බලාපොරොත්තු වෙනවා. විශේෂයෙන් ගම් මට්ටමින් ක්‍රියාත්මක විපරම වැඩසටහන තුළින් ජනතාවගේ සම්පත් හඳුනාගෙන අඩු ආදායම්ලාභීන්ට නව ආදායම් මාර්ග සකස් කරදීමට කටයුතු කරනවා. මේ වැඩසටහන මගින් ජනතාවගේ ශක්තීන් සහ දුර්වලතා හඳුනාගෙන ශක්තීන්ගෙන් උපරිම ප්‍රයෝජන ලබා ගැනීමට සහයෝගය දෙනවා.මේ ප්‍රදේශයට සුන්දරත්වයක් එක්කරන ගලබඩ ඇල්ල සහ කඩියන්ලෙන දිය ඇල්ල අවට සංවර්ධනය කර සංචාරක ආකර්ශනය ලබා ගැනීමටත් බලාපොරොත්තු වෙනවා. නාවලපිටිය ආසනය ඉතා සුන්දර ප්‍රදේශයක් වුවත් තවම සංචාරක සිතියමේ නාවලපිටිය සටහන්වෙලා නැහැ. ඒ නිසා මේ ප්‍රදේශය වඩාත් ආකර්ෂණීය ලෙස අලංකරණය කොට සංචාරක සිතියමටත් ඇතුළත් කරන්න බලාපොරොත්තු වෙනවා.  අපේ ප්‍රදේශයේ ඉස්සරට වඩා සංවර්ධන කටයුතු සිදු කරලා තිබෙනවා. ඉස්සර මේ ප්‍රදේශයේ යටිතල පහසුකම් ප්‍රශ්න තිබුණා. විශේෂයෙන් ක්‍රමවත් මාර්ග පද්ධතියක් තිබුණේ නැහැ. දැන් මාර්ග සියල්ලම වාගේ සකස් කර තිබෙනවා. එමගින් තේ දළු ප්‍රවාහනය ආදි කටයුතු සඳහා විශාල සහයක් ලැබෙනවා. කටුකිතුලගම ප්‍රදේශයේත් මාර්ග කොන්ක්‍රීට් කරනවා. ඒ ප්‍රදේශයේ පානීය ජල ප්‍රශ්නයට විසඳුමක් ලෙස ජල ව්‍යාපෘතියක් ආරම්භ කර තිබෙනවා. ඒ වගේම විදුලිය නොමැති අයට විදුලිය ලබා දෙන්නත් කටයුතු කරනවා.  ප්‍රාදේශීය සභාවේ සහයෝගයෙන් පසුගිය කාලේ අපේ ප්‍රදේශයේ ජල ප්‍රශ්නය විසඳුවා. මංමාවත් ඉදිකිරීමත් කොටස් වශයෙන් සිදු කරනවා. මංමාවත් ඉදිකිරීම සම්පූර්ණයෙන් නිම කර නැහැ. මීට පෙර ප්‍රාදේශීය සභාවෙන් ලැබුණට වඩා 60 % පමණ සෑම ක්ෂේත්‍රයකම සංවර්ධනයක් තිබෙනවා. මහා මාර්ග සකස් කරද්දී ඊට සමගාමීව කාණු පද්ධතියක් ඉදි කරනවා නම් හොඳයි. මාර්ග දෙපස වීථි ලාම්පු නිසි පරිදි පවත්වාගෙන යනවා. කුණු කසල එකතු කිරීම් සහ පිරිසිදු කිරීමේ කටයුතුත් ඉතා හොඳින් සිදු කෙරෙනවා. මේ ප්‍රදේශයේ රැකියා විරහිත තරුණ තරුණියන් විශාල පිරිසක් සිටිනවා. ප්‍රාදේශීය සභාව මාර්ගයෙන් හෝ රජය විසින් එම තරුණ තරුණියන්ට රැකියා ලබා දෙයි කියලා අපි බලාපොරොත්තු වෙනවා.  අපේ ප්‍රදේශයේ දැන් කියන්න තරම් අඩුවක් නැහැ. ප්‍රාදේශීය සභාවෙන් පාරවල් හදලා විදුලිය ලබාදීලා තියෙනවා. ඒ වගේම අපේ ප්‍රදේශයේ තිබුණු ජල ප්‍රශ්නයත් ප්‍රාදේශීය සභාවේ මැදිහත්වීමෙන් විසඳුවා. පෙර පාසල් ආරම්භ කර නිල ඇඳුම් ලබාදීමටත් කටයුතු කළා. ඒ වැඩසටහන වතුකරයෙත් ක්‍රියාත්මක වෙනවා. අපේ ප්‍රදේශයේ ඉන්න රැකියා විරහිත තරුණ තරුණියන්ට ස්වයංරැකියා සඳහා පුහුණු වැඩසටහනුත් ප්‍රාදේශීය සභාවෙන් ක්‍රියාත්මක කළා. ඒ කටයුතු ඇත්තටම අගය කළ යුතුයි.  පස්බාගේ කෝරළේ කියන්නේ දුෂ්කර පහසුකම් අඩු ප්‍රදේශයක් කියලයි බොහෝ දෙනෙක් හඳුනාගෙන සිටියේ. නමුත් ඒ තත්ත්වය වෙනස් කරන්න ප්‍රාදේශීය සභාවට හැකි වුණා. පහුගිය කාලේ සභාවට අයිතිවෙන්න තිබුණු මුදල් ගෙන් ගෙට ගිහින් අයකර ගත්තා. ඒ මුදල්වලින් ප්‍රදේශයේ සංවර්ධන කටයුතු විශාල ප්‍රමාණයක් සිදු කරා. පාරවල් හැදුවා. ජල ප්‍රශ්නය විසඳුවා. ඒ වගේම ළදරු පාසල්වලට නිල ඇඳුම් ලබාදීමත් ප්‍රාදේශීය සභාවෙන් සිදු කළා. ඇත්තටම කියන්න බැරි තරම් සේවාවක් ප්‍රාදේශීය සභාවෙන් සිදු කෙරෙනවා..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>31</day>
    </date>
    <link>http://www.dinamina.lk/2011/01/31/_art.asp?fn=n1101312</link>
    <topic>ලොව හොඳම සෞඛ්‍ය සේවිකාවන් හතර අතරට ලලිතා පද්මිණීත්</topic>
    <author>ගාමිණී ඔබේසේකර පොළොන්නරුව විශේෂ</author>
    <content>ලෝක සෞඛ්‍ය සංවිධානය විසින් පවත්වනු ලැබූ හොඳම සෞඛ්‍ය සේවකයා (The Best Health Worker) තේරීමේ තරගයේ දී පොළොන්නරුව දිඹුලාගල සෞඛ්‍ය වෛද්‍ය නිලධාරි කොට්ඨාසයේ මැදගම කොට්ඨාසය භාර පවුල් සෞඛ්‍ය සේවා නිලධාරිනී පී. ඩී. ලලිතා පද්මිණී මහත්මිය ජයග්‍රහණය ලබමින් ලෝකයේ හොඳම සෞඛ්‍ය සේවකයන් හතර දෙනාගෙන් එක් අයකු බවට පත් වී ශ්‍රී ලංකාවේ සෞඛ්‍ය සේවයට ඉමහත් කීර්තියක් ලබාදීමට සමත් වී ඇත.බැංකොක් නුවර රාජකීය උත්සව ශාලාවේ දී ජනවාරි 25 වැනි දින සිට 29 වැනි දින දක්වා ලෝක සෞඛ්‍ය සංවිධානයේ නිලධාරීන්ගෙන් සමත්විත විනිශ්චය මණ්ඩලයක් ඉදිරියේ මේ තරගය පැවැත්විණි. ලෝක සෞඛ්‍ය සංවිධානය විසින් මීට පෙර පවත්වනු ලැබූ ආසියාශාන්තිකර කලාපයේ හොඳම සෞඛ්‍ය සේවකයා තේරීමේ තරගයේ දී ලලිතා පද්මිණී මහත්මිය ප්‍රථම ස්ථානය ලබා ගත්තා ය. 1998 ජූලි මාසයේ දී පවුල් සෞඛ්‍ය සේවිකාවක වශයෙන් මුල්වරට පත් වු ඇය කිලෝමීටර 19ක් වූ රාජකාරී ප්‍රදේශය පා ගමනින් ගොස් ගොවි පවුල් 2000කට අධික පිරිසකගේ සෞඛ්‍ය සේවාවන් ඉටු කළා ය.මේ සෞඛ්‍ය නිලධාරිනියගේ සේවා කාලයේ දී ළදරු මාතෘමරණ කිසිවක් වාර්තා නොවීමත්, දරුවන්ගේ මන්දපෝෂණය අවම කිරීමත්, දරුවන්ගේ ළමා විය සංවර්ධනය කිරීම සඳහා මවුපියන් දැනුවත් කිරීමේ වැඩසටහන් නිරතුරුවම ක්‍රියාත්මක කරනු ලැබුවා ය.වසර 12 ක් පුරා ඇය විසින් දුක් විඳින ජනතාව වෙනුවෙන් සිදු කරන ලද අවංක සේවාවට බුහුමන් දැක්වීමට ලෝක සෞඛ්‍ය සංවිධානය විසින් ශ්‍රී ලංකාවේ සෞඛ්‍ය සේවිකාවට ලබාදුන් මේ ජාත්‍යන්තර සම්මානය මෙරට සෞඛ්‍ය ක්ෂේත්‍රයම ඉමහත් කීර්තියකි.</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>31</day>
    </date>
    <link>http://www.dinamina.lk/2011/01/31/_art.asp?fn=n1101313</link>
    <topic>දිස්ත්‍රික්ක 10ක නාය යාමේ අවදානමක්</topic>
    <author>ධනුෂ්ක ගොඩකුඹුර සහ මහින්ද අලුත්ගෙදර</author>
    <content>ලංකාවේ දිස්ත්‍රික්ක 10ක නාය යාමේ අවධානමක් ඇති වර්ග කිලෝමීටර් 12500 භූමි ප්‍රදේශයක් ජාතික ගොඩනැගිලි පර්යේෂණ ආයතනය කළ පර්යේෂණයකින් හඳුනාගෙන ඇත.බදුල්ල, කෑගල්ල, රත්නපුර, නුවරඑළිය, ගාල්ල, මාතර, හම්බන්තොට, මාතලේ, මහනුවර හා කළුතර දිස්ත්‍රික්කවලින් හඳුනාගෙන ඇති මේ අවදානම් සහිත භූමි ප්‍රදේශ සිතියම් ගත කරගෙන යන බව එම ආයතනයේ නායයාම් පිළිබඳ පර්යේෂණ අංශයේ අධ්‍යක්ෂ ආර්. එම්. එස්. බණ්ඩාර මහතා සඳහන් කරයි.මෙලෙස නාය යෑම්වලට ප්‍රධාන හේතුව මිනිස් ක්‍රියාකාරකම් බව පවසන ඒ මහතා ඉදිකිරීම් පතල් කැනීම් ආදි ක්‍රියාවන් ඒ සඳහා බලපා තිබෙන බව පෙන්වා දෙයි. ඒ අනුව මේ සම්බන්ධයෙන් ජනතාව දැනුවත් කිරීමට අවශ්‍ය පියවර ගන්නා බවත් දිස්ත්‍රික් ලේකම්වරුන් හා ප්‍රාදේශීය ලේකම්වරුන් හරහා අදාළ බලධාරීන් වෙත උපදේශන මාලාවක් ලබාදීමට කටයුතු කරන බවත් කියා සිටී.මේ අතර අධ්‍යක්ෂවරයා ප්‍රකාශ කරන්නේ මෙවැනි නාය යාමේ අවදානමක් පවතින ප්‍රදේශවල ජනතාව ඒ සම්බන්ධයෙන් පූර්ණ අවධානයක් යොමු කළ යුතු බවයි..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>31</day>
    </date>
    <link>http://www.dinamina.lk/2011/01/31/_art.asp?fn=n1101314</link>
    <topic>තල්මසුන් දැක ගන්න දැන් හනික ගාලු යන්න</topic>
    <author>භක්ති ධර්මප්‍රිය මෙන්ඩිස් ගාල්ල සිට...</author>
    <content>තල්මසුන් සහ ඩොල්ෆින් මාළුවන් නැරැඹීමේ අවස්ථාව නාවික හමුදාව විසින් ඊයේ (30) ගාල්ලේ දී ආරම්භ කළේය.මේ සඳහා නාවික හමුදාව ඒ 543 සුඛෝපභෝගී නෞකාව යොදා ගත් අතර මෙහි පළමු සංචාරක ගමන් අවස්ථාව සඳහා නාවික හමුදාපති වයිස් අද්මිරාල් සෝමතිලක දිසානායක, පාර්ලිමේන්තු මන්ත්‍රී මනූෂ නානායක්කාර, ගාල්ල නගරාධිපති මෙත්සිරි ද සිල්වා මහත්වරුන් හා විදේශිකයන් ඇතුළු විශාල පිරිසක් සහභාගි වූහ.මින් ඉදිරියට දිනපතා දක්ෂිණ නාවික හමුදා කඳවුරෙන් ඒ 543 නෞකාව තල්මසුන් නැරැඹීම සඳහා ගාල්ල වරායෙන් පිටත්ව යයි.මේ මුහුදු සංචාරය පැය තුනක සහ පැය 6 ක කාල පරාසයකින් සමන්විත වන අතර මෙහි පැමිණෙන දෙස් විදෙස් සංචාරකයන් සඳහා පහසුකම් රැසක් සළස්වනු ලබයි..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>31</day>
    </date>
    <link>http://www.dinamina.lk/2011/01/31/_art.asp?fn=n1101315</link>
    <topic>නි. මහ කොමසාරිස්ට එරෙහි ප්‍රවෘත්ති දැක විමතියට පත්වුණා</topic>
    <author>සුභාෂිනී සේනානායක</author>
    <content>මැලේසියාවේ ශ්‍රී ලංකා නියෝජ්‍ය මහ කොමසාරිස්වරයාගේ ක්‍රියා නිසා රැකියා උල්පත වැසේ නමින් පසුගිය 24 දා වෙබ් අඩවියකින් සහ ඊයේ (30) ඉරිදා පුවත්පතකින් පළමු ප්‍රවෘත්තිය දැකීමෙන් පුදුමයට හා විමතියට පත් වූ බව මැලේසියාවේ ශ්‍රී ලංකා ශ්‍රමිකයන්ගේ සුබසාධන සංගමය ප්‍රකාශ කරයි. මැලේසියාවේ රැකියා සඳහා පැමිණෙන දහස් ගණන් ශ්‍රී ලාංකික තරුණ තරුණියන් ඒජන්සිකරුවන්ට හසු වී රැකියා නොමැතිව සිටින බව පවසන එම සංගමය ඔවුන් වෙනුවෙන් පෙනී සිටින එකම සංගමය ලෙස තම සංගමය මේ ප්‍රවෘත්තිය දැකීමෙන් මහත් කම්පාවට පත් වූ බවද පවසයි.මැලේසියාවේ ශ්‍රී ලාංකික සේවා නියුක්තිකයන්ගේ සංගමයේ අනුශාසක මැලේසියාවේ ප්‍රධාන සංඝනායක අලුබෝමුල්ලේ රතනසිරි හිමියෝ සහ අධිකරණ සංඝනායක බූටාවත්තේ සරණංකර නාහිමියන් වහන්සේලා ඇතුළු තම සංගමයට මේ ප්‍රවෘත්තිය පළවීමෙන් සිත් රිදවීමක් වූ බව පවසන එම සංගමයේ සභාපති එච්. තම්විටගේ මහතා මැලේසියාවේ ක්වාලාලම්පූර්හි අංක 32.2 පිහිටි තම කාර්යාලයේ සිට නිවේදනයක් නිකුත් කරමින් ප්‍රකාශ කර සිටී.මෙවැනි නීතිගරුක නිලධාරියකු මැලේසියාව වැනි රටක නියෝජ්‍ය මහ කොමසාරිවරයා ලෙස පත් කිරීම තුළින් අසරණ වන ශ්‍රී ලාංකිකයින්ට මහත් අස්වැසිල්ලක් බව පවසන අතර ඒ වෙනුවෙන් ජනාධිපති මහින්ද රාජපක්ෂ මහතාට ආරක්ෂක ලේකම් ගෝඨාභය රාජපක්ෂ මහතාට විදේශ කටයුතු අමාත්‍ය මහචාර්ය ජී. එල්. පීරිස් මහතාටත් ස්තුති කිරීමට මෙය අවස්ථාවක් කොට ගනිමු..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>31</day>
    </date>
    <link>http://www.dinamina.lk/2011/01/31/_art.asp?fn=n1101316</link>
    <topic>සෑම පොලිස් ස්ථානයකම මැතිවරණ මෙහෙයුම් කාර්යාංශයක්</topic>
    <author>වෙල්ලස්සේ බණ්ඩාර</author>
    <content>ඉදිරි පළාත් පාලන මැතිවරණය වෙනුවෙන් සෑම පොලිස් ස්ථානයකම මැතිවරණ මෙහෙයුම් කාර්යාංශයක් බැගින් පිහිටුවීමට යයි.සියලු දේශපාලන පක්ෂ හා ස්වාධීන කණ්ඩායම්වල අපේක්ෂකයන්ව මැතිවරණ නීතිය පිළිබඳව දැනුවත් කිරීමට ද පොලිසිය ඊයේ (30) සිට ආරම්භ කර තිබේ.දේශපාලනඥයන්ගේ සහ ජනතාවගේද සහාය ලබා ගනිමින් නිදහස් හා සාධාරණ මැතිවරණයක් තහවුරු කිරීම පොලීසියේ අපේක්ෂාවයි.ඉදිරි දින කිහිපයේදී මනාප අංක ප්‍රකාශයට පත්වීමත් සමඟ එක් පක්ෂයක අපේක්ෂකයන් අතර මෙන්ම පක්ෂ අතරද ප්‍රචාරක කටයුතුවලදී දේශපාලන උණුසුම වර්ධනය වීමට ඉඩ ඇති බැවින් මැතිවරණ ක්‍රියාවලියේ සාමකාමී බවට බාධා පැමිණවීමට ඉඩ දිය නොහැකි බව පොලීසිය කියයි..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>31</day>
    </date>
    <link>http://www.dinamina.lk/2011/01/31/_art.asp?fn=n1101317</link>
    <topic>ගල් ප්‍රහාරවලින් බස් රථ බේරා ගන්න මීගමුවට පොලිස් ආරක්ෂාව</topic>
    <author>චන්ද්‍රිකා පෙරේරා, සුභාෂිණී සේනානායක හා මුන්නේශ්වරම් සමූහ ඊ. සී. ප්‍රනාන්දු</author>
    <content>හලාවත, පුත්තලම, හා අනුරාධපුර මගී ප්‍රවාහන බස් රථවලට එල්ලවන ප්‍රහාර මැඩපැවැත්වීම සඳහා ඊයේ (30) මීගමුව ප්‍රදේශයේ බස් නැවතුම්පළවලට පොලිස් ආරක්ෂාව ලබාදීමට පියවර ගෙන ඇත.මේ අනුව එම ප්‍රදේශයේ සියලු බස් නැවතුම්පළවලට පොලිස් නිලධාරීන් යෙදවීමට පියවර ගත් බව පොලිසිය පවසයි. එදින දහවල් වන විට මගී ප්‍රවාහන කටයුතු නිසි පරිදි සිදු කෙරුණු බව ද පොලිසිය කීය.පෞද්ගලික ආරවුලක් දුරදිග යාම හේතුවෙන් බස් රථ රියැදුරන් හා සහායකයන් පිරිසක් විසින් මගී ප්‍රවාහනයේ යෙදී සිටින බස් රථවලට පෙරේදා සිට මෙසේ ගල්මුල්වලින් පහර දෙන බව හෙළිව තිබේ.සැඟවී සිට ප්‍රහාර එල්ලකරන්නන් මැඩ පවත්වා කලබල කරන්නන් අත්අඩංගුවට ගැනීම සඳහා කටයුතු කරන බවත් බස් මගීන්ට පූර්ණ ආරක්ෂාව සැලසීමට පියවර ගෙන ඇති බවත් පොලිසිය සඳහන් කරයි.වෙන්නප්පුවේ කණ්ඩායමක් විසින් මීගමුවේ බස්රථ සහායකයෙක් මීට දින කීපයකට පෙර පැහැරගෙන ගොස් පහරදී තිබේ. එම සිද්ධිය මුල්කර ගනිමින් මේ ගල්මුල් ප්‍රහාරය ක්‍රියාත්මක වී ඇති බවට අණාවරණය වෙයි. ඊයේ (30) පෙරවරුව වන විට ප්‍රහාර මැඩපවත්වා පොලිස් ආරක්ෂාව සැපයීමට මීගමුව පොලිසිය පියවර ගෙන තිබිණි. බස්නාහිර පළාත බාර ජ්‍යෙෂ්ඨ නියෝජ්‍ය පොලිස්පති කේ. පී. පී. පතිරණ මහතාගේ උපදෙස් මත එය ක්‍රියාත්මක වේ.මේ අතර කෙටිදුර ගමන් සේවා තෝප්පුව සීමාවෙන් නතර කර ඇති බව පවසන මගී ප්‍රවාහන අධිකාරියේ සභාපති නීතිඥ පියසේන දිසානායක මහතා මීගමුව බස් පර්යන්තය පිවිසුම් ලබාදීම ද නවතා ඇති බව පවසයි. මේ සිද්ධියට සම්බන්ධ දෙදෙනකු පෙරේදා (29) අත්අඩංගුවට ගත් බව පවසන සභාපතිවරයා පෞද්ගලික කෝන්තරයක් මත දුරදිග ගිය මේ සිද්ධිය සම්බන්ධයෙන් පොලිසිය මැදිහත්වන ලෙස තමා ඉල්ලීමක් කළ බව ද කීය.මේ සිද්ධිය සම්බන්ධයෙන් ‘දිනමිණ’ට අදහස් දැක් වූ පෞද්ගලික බස්හිමියන්ගේ සංගමයේ සභාපති ගැමුණු විජේරත්න මහතා පැවසුවේ බස්රථ සඳහා වේලාසටහන් පත් කඩිනමින් ලබාදිය යුතු බවයි.වේලාසටහන් පත් ලබාදීම තුළින් බස්රථ වේලාවට ධාවනය කරවිය හැකි බව පවසන ඒ මහතා එමගින් සිදුවන ගැටුම අවම කරගත හැකි බව ද කීය..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>31</day>
    </date>
    <link>http://www.dinamina.lk/2011/01/31/_art.asp?fn=n1101318</link>
    <topic>බන්ධනාගාර නිලධාරීන් දෙදෙනෙක් අත්අඩංගුවට</topic>
    <author>චන්ද්‍රිකා පෙරේරා හා සුරන්ජිත් පෙරේරා</author>
    <content>ගල්කිස්ස අධිකරණ පරිශ්‍රයේදී සිදු වූ වෙඩි තැබීමකින් තුවාල වූ මහමඟ ගමන්ගත් පුද්ගලයා මියගොස් ඇති අතර සිද්ධිය සම්බන්ධයෙන් බන්ධනාගාර ජේලර්වරයෙකු හා නියාමකවරයෙකු පොලිසිය මගින් ඊයේ (30) අත්අඩංගුවට ගෙන තිබේ.සැකකාර “චූටිපුතා” නැමැත්තා අත්අඩංගුවෙන් පැනයාම නිසා තැබූ වෙඩි ප්‍රහාරවලින් අධිකරණය අසළ මාර්ගයේ ගමන්ගත් මොණරාගල ප්‍රදේශයේ පදිංචිව සිටි ප්‍රසන්න කුමාර (33) නමැති විවාහක පුද්ගලයා මියගොස් තිබිණි. එහිදී සැකකරුට වෙඩි ප්‍රහාර එල්ල කළ බවට චෝදනා එල්ල වී ඇති ජේලර්වරයා හා බන්ධනාගාර නියාමකවරයා අත්අඩංගුවට පත්ව ඇත.බන්ධනාගාර නිලධාරීන්ගේ ආරක්ෂාව යටතේ ගල්කිස්ස අධිකරණය හමුවේ ඇති නඩුවකට ඉදිරිපත්වීමට පැමිණ සිටි සැකකාර “චූටි පුතා” නමැති පාතාල ප්‍රබලයා මෙසේ පැනගොස් තිබිණි.අත්අඩංගුවට ගත් බන්ධනාගාර නියාමක හා ජේලර්වරයා පැනයන චූටි පුතාට තැබූ වෙඩි ප්‍රහාර අධිකරණ භූ®මිය අසල මාර්ගයේ ගමන් ගනිමින් සිටි මියගිය පුද්ගලයාට වැදී බරපතළ ලෙස තුවාල ලබා කළුබෝවිල රෝහලට ඇතුළත් කළ බව පොලිසිය පවසයි. ඔහු ඉකුත් සෙනසුරාදා පෙරවරුවේ මියගොස් තිබිණි.මෙසේ මියගිය අය සිය බිරිය සමඟ මොරටුව කල්දෙමුල්ල ප්‍රදේශයේ තාවකාලිකව පදිංචිව සිට ඇත. සිද්ධිය වූ ඉකුත් බදාදා, ගල්කිස්ස හෝටල් පාරේ පා ගමනින් ගොස් ඇති මියගිය අය බන්ධනාගාර නිලධාරීන්ගේ ප්‍රහාරයට ලක්ව තිබිණි. සැකකරුට තැබූ වෙඩි ප්‍රහාර මියගිය අයගේ ඇලපත ප්‍රදේශයට එල්ල වී ඇති අතර වෙඩි උණ්ඩයෙන් පෙනහළු ප්‍රදේශයට ද බරපතළ හානි සිදුව තිබෙන බව මරණ පරීක්ෂණයේදී හෙළිව ඇතැයි පොලිසිය කීය.ගල්කිස්ස ප්‍රධාන මහේස්ත්‍රාත් නිරෝෂා ප්‍රනාන්දු මහත්මිය සිද්ධිය පිළිබඳ මහේස්ත්‍රාත් පරීක්ෂණ කටයුතු සිදුකළාය. මේ සම්බන්ධයෙන් අධිකරණය වෙත වාර්තාවක් ඉදිරිපත් කරන ලෙසත් පශ්චාත් මරණ පරීක්ෂණ සිදුකර මළසිරුර ඥාතීන් වෙත ලබාදෙන ලෙසත් මහේස්ත්‍රාත්වරිය පොලිසියට ඬ;යීග කැර තිබේ.අත්අඩංගුවට ගත් සැකකරුවන් දෙදෙනා අධිකරණය වෙත ඉදිරිපත් කිරීමට පියවර ගන්නා බව කොළඹ දකුණ නියෝජ්‍ය පොලිස්පති දයා සමරසේකර මහතා පැවසීය.ගල්කිස්ස අධිකරණයෙන් පලාගිය සැකකාර “චූටි පුතා” අත්අඩංගුවට ගැනීම සඳහා විශේෂ පොලිස් කණ්ඩායමක් යොදවා තිබෙන බව හෙතෙම කීය. සිද්ධිය පිළිබඳ නියෝජ්‍ය පොලිස්පති දයා සමරසේකර මහතාගේ උපදෙස් මත ගල්කිස්ස අපරාධ අංශයේ ස්ථානාධිපති පොලිස් පරීක්ෂක තිස්ස සුගතපාල මහතා ඇතුළු නිලධාරීහු පරීක්ෂණ පවත්වති..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>31</day>
    </date>
    <link>http://www.dinamina.lk/2011/01/31/_art.asp?fn=n1101319</link>
    <topic>කළපු ආශි‍්‍රතව සංචාරක බෝට්ටු සේවාවක්</topic>
    <author/>
    <content>ශ්‍රී ලංකාවේ පිහිටි කළපු ආශි‍්‍රතව සංචාරක බෝට්ටු සේවාවක් ආරම්භ කිරීමට නාවික හමුදාව පියවර ගෙන ඇත.මේ වන විටත් කල්පිටිය, කොළඹ ආශි‍්‍රතව මේ බෝට්ටු සේවාව ආරම්භ කර ඇතැයි නාවික හමුදාපති වයිස් අද්මිරාල් සෝමතිලක දිසානායක මහතා ඊයේ (30) ‘දිනමිණ’ ට පැවැසීය. උපන්දින සාදයක්, සුහද හමු වැනි උත්සව මේ සංචාරක බෝට්ටු තුළ පැවැත්වීමට අවශ්‍ය පහසුකම් සකස් කරන බවද නාවික හමුදාපතිවරයා සඳහන් කළේය. මේ ආකාරයෙන්ම ජනතාවට අවශ්‍ය සේවාවන් රැසක් නාවික හමුදාව විසින් ලබාදීමට සැලසුම් කර ඇතැයි ද නාවික හමුදාපතිවරයා කීවේය..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>31</day>
    </date>
    <link>http://www.dinamina.lk/2011/01/31/_art.asp?fn=n11013110</link>
    <topic>කේ. එම්. පී. රාජරත්න අභාවප්‍රාප්ත වෙයි</topic>
    <author/>
    <content>මෙරට ජ්‍යෙෂ්ඨ දේශපාලඥයෙකු වූ අභාවප්‍රාප්ත කේ. එම්. පී. රාජරත්න මහතාගේ අවසන් කටයුතු බැද්දගාන පොදු සුසාන භූ®මියේ දී ඊයේ (30) සිදු කෙරිණි.වැලිමඩ ආසනය නියෝජනය කරමින් මහජන මන්ත්‍රීවරයා ලෙස 1956 දී වැඩි ඡන්ද 8000ක් ලබා පාර්ලිමේන්තුවට පිවිසි රාජරත්න මහතා තැපැල් නියෝජ්‍ය ඇමැතිවරයා වශයෙන් කටයුතු කර ඇත.1927 ඔක්තෝබර් මස (22) දා උපත ලද ඒ මහතා බදුල්ලේ ඌව විශ්වවිද්‍යාලය, බණ්ඩාරවෙල ශාන්ත ජෝෂප් විද්‍යාලය, බණ්ඩාරවෙල ආනන්ද විද්‍යාලය හා කෝට්ටේ ආනන්ද ශාස්ත්‍රාලයෙන් අධ්‍යාපනය ලබා තිබේ.ඉන් අනතුරුව ලංකා විශ්වවිද්‍යාලයට ඇතුළු වූ කේ. එම්. පී. රාජරත්න මහතා 1950 වර්ෂයේ දී උපාධියක් ද ලබා ගත්තේ ය. මේ අතර සිංහල භාෂාව රාජ්‍ය භාෂාව කිරීමට හා සිංහල බෞද්ධ අයිතිවාසිකම් ආරක්ෂා කිරීමට ද හෙතෙම කැපවී ක්‍රියා කෙළේ ය. ජාතික දේශපාලනයේ චතුර කථිකයෙකු විය..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>31</day>
    </date>
    <link>http://www.dinamina.lk/2011/01/31/_art.asp?fn=r1101311</link>
    <topic>අනුරාධපුර දිස්ත්‍රික්කයේ වැව් 60ක් යළි වාන් දමයි</topic>
    <author>නිමල් විජේසිංහ අනුරාධපුර අතිරේක දිස්ත්‍රික් සමූහ</author>
    <content>අනුරාධපුර දිස්ත්‍රික්කයේ ප්‍රදේශ රැසකට ඇද හැලෙන ධාරාණිපාත වර්ෂාව හේතුවෙන් මධ්‍යම ප්‍රමාණයේ වැව් 60ක් යළි වාන් දැමීමට පටන් ගෙන ඇති බව අනුරාධපුර කලාප වාරිමාර්ග අධ්‍යක්ෂ වසන්ත බණ්ඩාර පලුගස්වැව මහතා දිනමිණට කීය.මේ දිනවල අනුරාධපුර දිස්ත්‍රික්කයේ ඇතැම් ප්‍රදේශවලට යළිත් කඩින් කඩ මහ වැසි ඇදහැලීම ආරම්භ වී තිබෙනවා. හුරුලුවැව හා නුවරවැව තවමත් වාන් මට්ටමෙන් අගල් 04 ක් ඉහළින් වාන්දමමින් පවතිනවා යැයි හෙතෙම පැවසීය.කැකිරාව ප්‍රදේශයේ දැඩි වර්ෂාපතනය නිසා යළි කලාවැව පිරී ඉතිරි යමින් තිබෙන නිසා කලාඔය මගින් ඉදිරි දින දෙක තුළ අති විශාල ජල ප්‍රමාණයක් ගලාවිත් රාජාංගනය ජලාශයට එක් රැස් වීමට ඉඩ ඇති අතර එසේ වුවහොත් දැන් වසා දමා ඇති වාන් දොරටු යළි විවෘත කිරීමට සිදු වන බවද කලාප වාරිමාර්ග අධ්‍යක්ෂවරයා අවධාරණය කළේය..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>31</day>
    </date>
    <link>http://www.dinamina.lk/2011/01/31/_art.asp?fn=r1101312</link>
    <topic>බෙහෙත විදලා විනාඩි 5ක් ගියේ නෑ පුතාගේ හුස්ම හිර වුණා</topic>
    <author>එස්. එන්. ගොඩමුන්න ගම්පොළ සමූහ</author>
    <content>පුතාගේ කකුලේ කූඩැල්ලෙක් කාපු තැන ටිකක් ඉදිමිලා තිබුණා. ඒ නිසා අපි එයා රෝහලේ නතර කළා. මමයි මහත්තයයි දෙන්නත් වැඩ කරන්නේ මේ රෝහලේමයි. ඒ නිසා පුතා ගැන බලන්න අපට පුළුවන් වුණා.9 වාට්ටුවේ තමයි එයා නතර කරලා හිටියේ. පුතාට බෙහෙතක් විදින්න ඕනේ කියලා ඒ බෙහෙත ළමා වාට්ටුවෙන් ගෙන්නාගෙන ඒක එයාට විද්දා. එහෙම විදලා විනාඩි 5 ක් වත් ගියේ නෑ. පුතාට හුස්ම ගන්න බැරි වුණා. ඉක්මනට එයා දැඩි සත්කාර ඒකකයට ඇතුළු කළත් පුතා මිය ගියා.ලබා දුන් එන්නතක් විසවීමෙන් මිය ගියා යැයි සැක කරන නාවලපිටිය පැණිතුඩුව පදිංචි කේසර කෞෂල්‍ය බණ්ඩාර නමැති අවුරුදු 1 1 / 2 ක් වයසැති දරුවාගේ මරණ පරීක්ෂණයේදී සාක්කි දෙමින් මව වන ඩබ්ලිව්. ජී. ජයන්ති මැණිකේ මහත්මිය පැවසීය.නාවලපිටිය මහේස්ත්‍රාත් පූර්ණිමා පරණගමගේ මහත්මිය නාවලපිටිය දිස්ත්‍රික් මහ රෝහලට පැමිණ මෙම මහේස්ත්‍රාත් පරීක්ෂණය පැවැත්වූවාය.නාවලපිටිය රෝහලේ කනිෂ්ඨ කාර්ය මණ්ඩලයේ සේවය නියුතු ඩී. එම්. මද්දුම බණ්ඩාර හා ජයන්ති මැණිකේ යන යුවළගේ දෙවැනි පුතු රෝහල තුළදී මෙසේ මිය යාම පිළිබඳව රෝහල් කාර්ය මණ්ඩලය තුළ නොසන්සුන්කාරී තත්ත්වයද මතුවූ අතර මේ සඳහා සාධාරණ පරීක්ෂණයක් ලබා දෙන ලෙසද ඔවුන් පවසා සිටියේය. මේ නිසාම මොවුන් දෙදෙනාම සිද්ධිය පිළිබඳව නාවලපිටිය පොලිසිය වෙත හා රෝහල් අධ්‍යක්ෂ මහේන්ද්‍ර සෙනෙවිරත්න මහතා වෙත පැමිණිලි කොට තිබුණි.මෙම සිද්ධියත් සමග රෝහල තුළ මතුව තිබූ නොසන්සුන්කාරී තත්ත්වය නිසා නාවලපිටිය පොලිස් ස්ථානාධිපති උදය වික්‍රමසේකර මහතා රෝහල වෙත පැමිණ සියලු දෙනාට කරුණු අවබෝධ කරදී පැමිණිලි සටහන් කර ගැනීමට කටයුතු යොදනු ලැබීය..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>31</day>
    </date>
    <link>http://www.dinamina.lk/2011/01/31/_art.asp?fn=r1101313</link>
    <topic>කෑගල්ල ඩිපෝවේ පරණ බස් හැමදාම අතරමඟ කැඩෙනවා</topic>
    <author>කෑගල්ල සමූහ පී. එම්. පී. පොල්වත්ත</author>
    <content>කෑගල්ල ඩිපෝවේ ධාවනය සඳහා යොදවා ඇති බස් රථ අවුරුදු 25ක් 30ක් පැරැණිය. නිතරම ක්‍රියා විරහිතවන මෙම බස් රථ නිසා මගී ජනතාවට යහපත් සේවාවක් ලබා දීමට නොහැකිවී ඇති බව ඩිපෝවේ උසස් නිලධාරිහු පවසති.මේ එවන් නිලධාරියකුගේ අදහස්ය.දිනකට බස් රථ 110ක් පමණ ධාවනයට යොදවනවා. නමුත් දහවල් 10.00, 11.00 වන විට කාර්මික දෝෂ ඇති වී බස් කීපයක් ගරාජයට එනවා.කෝටි ගණන් වටිනා බස් රථ 15ක් පමණ ඇන්ජින් නොමැතිව වැස්සට තෙමෙමින් අව්වට වේලෙමින් දිරාපත් වී යනවා.අමතර කොටස් දෙනවා නම් අලුත්වැඩියා කිරීමට කාර්මිකයන් සිටිනවා.කලට වේලාවට ටයර්වත් ලැබෙන්නේ නෑ.පැලැම්පිටිය වැනි අති දුෂ්කර මාර්ගවල පවා මේ අන්දමේ පැරණි බස් රථ යොදවා තිබෙනවා.ඩිපෝවට අලුත් බස්රථ කීපයක්වත් අවශ්‍යයි. නැතිනම් ඉදිරියේදී තවත් අපහසුතාවලට මුහුණ පෑමට සිදුවේවි..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>31</day>
    </date>
    <link>http://www.dinamina.lk/2011/01/31/_art.asp?fn=r1101314</link>
    <topic>අනඟ රැඟුම් පෑ ‘කුකුළා’ පොලු පහර කා දිවයයි</topic>
    <author>පාලින්ද නුවර විශේෂ මාකෙලියේ සේන</author>
    <content>ඔහු ලංගම රියැදුරෙකි. නම සෝමපාලය. කවුරුත් ඔහු ඇමතුවේ සෝමේ කියා ය. ඔහු විවාහක සිව් දරු පියෙකි. ඒත් ඔහුට නරක පුරුද්දක් තිබුණි. සෝමේගේ නමට තවත් නමක් පටබැඳුනේ ඒ නිසාය. ඩිපෝවේ අය ඔහුව හඳුනාගන්නේ කුකුළා යන නමින් ය.දිනක් අවේලාවක නිවහනකට ගොඩවුනේ ඒ පුරුද්ද නිසාම ය. ගෙහිමියා රැකියාවට ගොස්ය. කිසිවෙකුත් නිවසෙහි නොසිටින අවස්ථාව හොඳින් දන්නා කුකුළාට මෙතැනදී කිසිදු බියක් - සැකයක් ඇති නොවුණි.එදින රාජකාරි දිනයකි. ගෙහිමියා රැකියාවට යාමට බස් නැවතුමට ගොස් දෙපැයක් පමණ ගත කළත් බස් රථයක් නොපැමිණි හෙයින් අවේලාවේ රැකියාවට නොගොස් ආපසු ගෙදර එමින් සිටියේය.ස්වාමිපුරුෂයා නිවසට පැමිණෙන අයුරු දුටු කතගේ ඇස උඩගියා ය. ඔහු පෙනෙන මානයේය. ඇය අප්පුඩි ගසමින් කුකුළාට ෂෝ - ෂෝ - ෂෝ කියන්නට වූවාය.කිසිත් වටහා නොගත් කුකුළාට යක්ෂාරූඩ වූවේය. අසල තිබූ පොල්ලක් අත පත ගා ගත් කුකුළා කාන්තාවට වැරෙන් පහරක් එල්ල කරත්ම මෙතැනට කඩාවැදුණු ගෙහිමියා එම මුගුරෙන්ම කුකුළාට පහර දුන්නේය. බරපතළ ලෙස පහර කෑ කුකුළා දුවන්නට විය. කුකුළා ලුහුබැඳ දිවගිය ගෙහිමියා තවත් නොදුවා නිවසට ගොඩවූයේය. නමුත් ඔහුට සත්‍ය පුවත නම් නොවැටහුණි. කුකුළාගේ මේ පුරුද්ද නිසා පසු කලෙක ඇෂිඩ් ප්‍රහාරයකට ද හසුව ජීවිතය බේරී ඇත්තේ අනූනවයෙනි.(මෙය සත්‍ය සිදුවීමක් ඇසුරිනි.මෙහි එන නම් ගම් මන:කල්පිතය).</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>31</day>
    </date>
    <link>http://www.dinamina.lk/2011/01/31/_art.asp?fn=r1101315</link>
    <topic>වෙදකම පවුලේ පාරම්පරික උරුමයක්</topic>
    <author>ජා-ඇළ මධ්‍යම - ලෙස්ලි පෙරේරා</author>
    <content>වෙදකම සමාජ සත්කාරයක් ලෙස සිදුකරන කාන්තාවක් මුණ ගැසුණි. ඇය ජා-ඇළ මිල්රඩ් සිල්වා ය.විදුලියට, ගින්නට, උණුවතුරට පිළිස්සී රෝහල්ගතව ප්‍රතිකාර ලබන නේවාසික රෝගීන්ට මෙන්ම පිළිස්සීමෙන් තම සිරුරේ ඇතිවූ ලප කැළල් මකා හැරීමට නොහැකිව ලතවන තරුණ, තරුණියන්ට මේ පුවත සුබ ආරංචියක් වනු නිසැක ය.මිල්රඩ් මෙම පිළිස්සුම් වෙදකමට හුරු වූයේ ගුරුවරයකු වූ තම පියාගෙන් බැව් පවසයි’ එකල ඇය තම පියා සමඟ එක්වී ගමේ පමණක් නොව ඈත පළාත්වලින් පවා නිවසට පැමිණෙන පිළිස්සුම් තුවාලකරුවනට බෙහෙත් කර ඇත. පියාගේ අභාවයෙන් පසු මිල්රඩ් මේ වෙදකම අත් නොහැර අඛණ්ඩව කර ගෙන යයි. ඇය අද පුතුන් හතර දෙනෙකුගේ සහ දියණියන් දෙදෙනකු ගේ මවක් ය. මිල්රඩ් සිය පිළිස්සුම් බෙහෙත් ක්‍රම සිය දරුවන්ට ද උගන්වා ඇත්තේ පාරම්පරික වෙදකම දිගටම ගෙන යාමේ බලාපොරොත්තු වෙනි.දරුණු ලෙස පිළිස්සුණු රෝගීන් 500 කට වැඩි පිරිසක් ඇය සුව කර ඇත.පිළිස්සුම් වෙදකමට අමතරව කැඩුම් – බිඳුම් හා හිස කෙස් උඳුගොව්වෝ කෑමේ රෝගවලට ද ඇය ප්‍රතිකාර කරයි. වෙදකමට අවශ්‍ය කෝමාරිකා - කළුවැල් අගරිය වැනි වටිනා ඖෂධ පැළෑටි ඇගේ ගෙවත්තේ වගාකර ගෙන ඇත. සුවපත් වූ රෝගීන් ගෙන් ඇය අපේක්‍ෂා කරන්නේ මුදල් හා තිළිණ නොව බෙහෙත් පැළෑටි ය.පිළිස්සුම් තුවාල නිසා අත්පාවල ඇඟිලි කැපිය යුතු යයි වෛද්‍යවරු පැවසූ රෝගීන් ඇය සුවපත් කර ඇත. මෙම ජාතික සේවය අගයමින් ගම්පහ දිස්ත්‍රික්කයේ සාම විනිසුරුවරියක් ලෙසින් ද දේශීය වෛද්‍ය චින්තාමනී ගෞරව නාමයෙන් ද වෛද්‍යාභිමානී සම්මානයෙන් ද ඇය පිදුම් ලබා ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>31</day>
    </date>
    <link>http://www.dinamina.lk/2011/01/31/_art.asp?fn=r1101316</link>
    <topic>මාවනැල්ල නගරයේ පහසුකම් සපුරන්න</topic>
    <author>මාවනැල්ල සමූහ – පී. සෙනෙවිරත්න</author>
    <content>සබරගමුව පළාත් සභා බල ප්‍රදේශයේ කෑගල්ල දිසාවේ මහනුවර - කොළඹ ප්‍රධාන මාර්ගයේ පිහිටි මාවනැල්ල නගරයේ පොදු පහසුකම් නැති නිසාවෙන් නගරයට පැමිණෙන ජනතාව අසීරුවට පත්ව සිටිති.මාවනැල්ල ප්‍රාදේශීය සභා බල ප්‍රදේශයේ සිංහල 73%ක් මුස්ලිම් 24%ක් සෙසු ජනතාව 2% ක් වෙසෙන අතර ග්‍රාම සේවා වසම් 71 කින් සමන්විතය. එවන් ප්‍රධාන නගරයක වාහන නැවැත්වීමට නියමිත ස්ථානයක් නොමැත. ජනතාවට නගරයට පැමිණ නිවී සැනසිල්ලේ ගමන් කරන්නට තරම් ප්‍රධාන මාර්ගවල පදිකයන්ට ගමන් කරන්නට සිදුව ඇත්තේ පටු අක්‍රමවත් පදික වේදිකාවන් මතිනි. ප්‍රදේශයේ සිංහල මුස්ලිම් විදුහල්වල අධ්‍යාපනය ලබන දරු දැරියෝ්ද මේ තත්ත්වය නිසා බලවත් අසීරුතාවට පත්ව සිටිති.ප්‍රධාන බස් නැවතුම් පළ කුඩා එකකි. එහි ඉදිකැර ඇති මගී ආවරණයක්ද රැස්වන ජනතාවට රැදී සිටීමට ප්‍රමාණවත් නොවේ. මේ දිනවල පවතින වර්ෂාව නිසා බස් නැවතුම් පළේ ඇති මඟී ආවරණවල ඉඩ කඩ ප්‍රමාණවත් නොවන නිසාවෙන් මගීහු අපහසුවට පත්ව සිටිති.නගරයේ ප්‍රධාන වීදියේද අතු පාරවල් පටන් ගන්නා හන්දිවලද විශේෂයෙන්ම බස් නැවතුම්පළට ආසන්න රඹුක්කන හන්දිය හෙම්මාතගමට යන ස්ථානයේ හන්දිය, අධිකරණයට හැරෙන ස්ථානයේ කොළඹ මහනුවර ප්‍රධාන මාර්ගය අසල නවතා ඇති ත්‍රිරෝද රථ නිසා ජනතාව අසීරුවට පත්ව සිටිති.වාහන නැවැත්වීමට හා ත්‍රිරෝද රථ නවතා තැබීමට විධිමත් ක්‍රියා මාර්ගයක් ගන්නා ලෙස බලධාරීන්ගෙන් ප්‍රදේශවාසීහු ඉල්ලති.නගරයේ පවතින අනාරක්ෂිත අනතුරු දායක තත්ත්වය පවතින්නට ඉඩ නොතබා මාර්ගයන් දෙපස ප්‍රධාන කාණු වලට ආරක්ෂිත බැමි යොදා පදික වේදිකාවද මදක් හෝ පුළුල් කැර නගරයට එන ජනතාවට පහසුකම් ලබාදෙන ලෙස ඉල්ලති..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>31</day>
    </date>
    <link>http://www.dinamina.lk/2011/01/31/_art.asp?fn=r1101317</link>
    <topic>කුඹල් කර්මාන්තකරුවන් අසරණයි</topic>
    <author>පඬුවස්නුවර මධ්‍යම සමූහ - යූ. ඒ. පේමදාස</author>
    <content>දීගල්ල - පහළගම කුඹල් ගම්මානයේ පවුල් තිස්පහක් අසරණ තත්ත්වයට පත්ව සිටිති. මේ කුඹල් ගම්මානයේ වැසියෝ පරම්පරාගතව වළං නිෂ්පාදන කර්මාන්තයේ යෙදෙන්නෝ වෙති. අද ඔවුන්ට මේ කර්මාන්තය කරගෙන යෑමට නොහැකි තරමට අමු ද්‍රව්‍ය මිල ඉහළ ගොස් ඇති අතර, මේ හේතුවෙන් ගැටලු රැසකට මුහුණ දීමට ඔවුන්ට සිදුව ඇත.මේ පිළිබඳ අදහස් දැක්වූ එස්. ජේ. ඒ. ජයමානිස් මහතා - අපි පාරම්පරිකව මේ වළං කර්මාන්තයේ යෙදී ඉන්න අය අපේ තාත්තලා, සීයලා ඉතා හොඳින් මේ කර්මාන්තය කරගෙන ආවා. ඒත් දැන් අපට මේ කර්මාන්තය කරගෙන යන්න අමාරුයි. අපේ ගම්මානයේ පවුල් තිස්පහක් ඉන්නවා.ඒත් දැන් මේ කර්මාන්තය කරන්නේ පවුල් පහළොවක් විතරයි.හුඟක් අය කුලීී වැඩට යනවා.මම කලින් මැටි ගුලියක් ගත්තේ රුපියල් විසිපහකට. දැන් මැටි ගුලියක් රුපියල් හැත්තෑපහක් වෙනවා. වළං පුච්චන්න ගන්න පොල් ලෙල්ලක් එදා ශත විසිපහකට ගත්තේ. අද පොල් ලෙල්ල රුපියල් තුනයි පනහක් වෙනවා. පොල් පිත්ත රුපියල් දෙකක් වෙනවා. අපි හදන වළං වලට වැඩි මිලක් ලැබෙන්නේ නැහැ.ජේ. ඒ. විමලාවතී - ඒ දවස්වල මිනිස්සු මේ ගමට ඇවිත් වළං අරන් යනවා. වළං හදන්න මාස තුනක් විතර යනවා. අපට මහන්සිය ලැබෙන්නේ නැහැ.අපිට මැටි ගෙනත් දෙන්නේ දුම්මලසූරිය, බිංගිරිය වැනි ඈත ගම්වලින්. අපට වෙන ආදායම් නැහැ. සමෘද්ධිය තමයි අපට උදව් කරන්නේ. අපි ගැන බලලා අපේ වළංවලට හොඳ මිලක් ලබා දෙන්න කියලා තමයි අපි කියන්නේ.සමෘද්ධි සංවර්ධන නිලධාරිනී සන්ධ්‍යා කුමුදුනී මහත්මිය - මේ ගම්මානයේ ගෙවල් 35ක් තියෙනවා. ජනගහනය 156ක් ඉන්නවා. මුලදී පවුල් සේරම වාගේ වළං හැදුවා. ඒත් දැන් අඩුවෙලා. අපි සමෘද්ධි බැංකුව හරහා රුපියල් 25,000/- ණයක් ඉතා සහනදායි ක්‍රමයට දෙනවා. ණය ඉතා හොඳින් ආපසු ගෙවනවා. මේ අයට වෙන ආදායම් නැහැ..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>31</day>
    </date>
    <link>http://www.dinamina.lk/2011/01/31/_art.asp?fn=s1101311</link>
    <topic>ශ්‍රී ලංකා-කොදෙව් තරගය අද</topic>
    <author>වර්නන් ගුණසේකර</author>
    <content>සංචාරක බටහිර ඉන්දීය කොදෙව් පිල හා ශ්‍රී ලංකාව අතර පැවැත්වෙන ප්‍රථම එක්දින ක්‍රිකට් තරගය අද කොළඹ එස්.එස්.සී. ක්‍රීඩාංගණයේදී පැවැත්වේ.තරග තුනකින් සමන්විත මේ තරගාවලිය ලෝක කුසලානයට පෙර ආරම්භවන එකම අන්තර්ජාතික එක්දින ක්‍රිකට් තරගාවලිය වීම හේතුවෙන් වැඩි අවධානයක් පවතී.ශ්‍රී ලංකා - කොදෙව් කණ්ඩායම් දෙකම ලෝක කුසලාන තරගාවලියට නම් කළ ක්‍රීඩකයන්ගෙන් සමන්විතය. ප්‍රථම තරගයේදී දිනයේ හොඳම එකොළොස් දෙනා ක්‍රීඩා කිරීම තම සැලසුම බව ශ්‍රී ලංකා ක්‍රිකට් නායක කුමාර් සංගක්කාර පැවැසීය.මේ තරග තුනම ජයගෙන ලග එන ක්‍රිකට් ලෝක කුසලතා තරගාවලියේදී ඉහළ මානසිකත්වයක් රදවා ගැනීම තම කණ්ඩායමේ අපේක්ෂාව බව සංගක්කාර සඳහන් කළේය.ලෝක කුසලාන ක්‍රිකට් තරග පැවැත්වෙන පල්ලේකැලේ, සූරියවැව හා ඛෙත්තාරාම ක්‍රීඩාංගණවල මේ තරග තිබුණා නම් හොදයි. නමුත් අවාසනාවකට එම ක්‍රීඩාංගණවල තරග පැවැත්වෙන්නේ නෑ. ඒක අපට ප්‍රශ්නයක් නොවෙයි. අපට පැවැරී තිබෙන්නේ පවතින තත්ත්වය තුළ උපරිම හොඳින් ක්‍රීඩා කිරීම එතැනින් එහා අපට වගකීමක් හෝ රාජකාරියක් නෑ. සංගක්කාර පැවැසීය.බටහිර ඉන්දීය කොදෙව් නායක ඩැරන් සමී මේ තරගාවලිය තම කණ්ඩායමට ලැබුණු හොඳම අවස්ථාවක් ලෙස සලකයි. ලෝක තරගාවලිය ආසන්නයේ එම තරග පැවැත්වෙන ආසියානු කලාපයේ ක්‍රීඩා කිරීම පිළිබඳ සමී සිය සතුට ප්‍රකාශ කළේය.ශ්‍රී ලංකා - කොදෙව් ක්‍රිකට් ඉතිහාසයේ දී එක්දින තරග 46ක් පවත්වා ඇති අතර කොදෙව් පිල තරග 26ක්ද ශ්‍රී ලංකාව තරග 18කද ජය හිමිකරගෙන ඇත. තරග 2 ක් තීරණයක් නොමැතිව නිමාව පත්ව තිබේ.ශ්‍රී ලංකා පිලකුමාර් සංගක්කාර (නායක) මහේල ජයවර්ධන (උපනායක) උපුල් තරංග, තිලකරත්න ඩිල්ෂාන්, තිලාන් සමරවීර, චාමර සිල්වා, චාමර කපුගෙදර, ඇන්ජලෝ මැතිව්ස්, තිසර පෙරේරා, නුවන් කුලසේකර, ලසිත් මාලිංග, දිල්හාර ප්‍රනාන්දු, මුත්තයියා මුරලිදරන්, අජන්ත මෙන්ඩිස්, රංගන හේරත්බටහිර ඉන්දීය කොදෙව් පිලඩැරන් සමී (නායක) , ක්‍රිස්ගේල්, ඒඩ්‍රියන් බරාත්, ඩෙවන් ස්මිත්, ඩැරන් බ්‍රාවෝ, කාල්ටන් බව්, සුලෙයිමන් බෙන්, සිවනේරියන් චන්දරපෝල්, රම්නරේෂ් සර්වාන්, ඕවේන් බ්‍රාවෝ, නිකිටා මිලර්,, කැමර් රෝච්, කිරාන් පොල්ර්ඩ්, ඔන් ඩ්‍රේ රසල්, රවී රම්පාල්..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>31</day>
    </date>
    <link>http://www.dinamina.lk/2011/01/31/_art.asp?fn=s1101314</link>
    <topic>යොවුන් ක්‍රිකට් පිලට දැවැන්ත ජයක්</topic>
    <author>ජගත් ගුණවර්ධන</author>
    <content>සංචාරක එංගලන්ත යොවුන් ක්‍රිකට් පිල හා ශ්‍රී ලංකා යොවුන් ක්‍රිකට් පිල අතර ඊයේ (30) කෝල්ට්ස් පිටියේ පැවැති දෙවැනි එක්දින තරගයේ දී ලකුණු 137 ක දැවැන්ත ජයග්‍රහණයක් ලබා ගැනීමට ශ්‍රී ලංකා යොවුන් ක්‍රිකට් ක්‍රීඩකයෝ සමත් වූහ.ලකුණු 326ක දැවැන්ත ඉලක්කයක් කරා හඹා ගිය එංගලන්ත යොවුන් ක්‍රීඩකයන්ට ළඟා කර ගත හැකි වුයේ ලකුණු 188 කි. ඕවර 40.4කදී සියලු දෙනා දැවී ගිය අතර ශ්‍රි ලංකා යොවුන් ක්‍රීඩකයන්ගේ දක්ෂ පන්දු යැවීම ඉදිරියේ ඔවුනට ලකුණු අතරට පැමිණීමට නොහැකි විය.එංගලන්ත පිලේ වැඩිම ලකුණු ලාභියා, වූයේ අටීක් ජාවෙඩ් ය. ඔහු ලකුණු 61ක් රැස් කෙළේ ය. පන්දු 64කට මුහුණ දී හතරේ පහර 4ක් හා හයේ පහර 2ක් ඔහු එල්ල කර තිබුණි. පන්දු යැවීමේ දී දක්ෂ පන්දු යැවීමක නිරත වූ අමිල අපොන්සු ලකුණු 25කට කඩුලු 4ක් ද භානුක රාජපක්ෂ ලකුණු 23කට කඩුලු 2ක් ද රමිත රඹුක්වැල්ල ලකුණු 22කට කඩුලු 1ක් ද සනීත ද මෙල් ලකුණු 43කට කඩුලු 1ක් ද බිඳ හෙළී ය.ශ්‍රී ලංකා යොවුන් ක්‍රිකට් නායක කාසියේ වාසිය දිනා පළමුව පන්දුවට පහරදීමේ අවස්ථාව උදාකර ගන්නා ලදී. මේ අනුව නියමිත ඕවර 50 තුළ දී කඩුලු 6ක් දැවී ලකුණු 325ක් රැස් කරනු ලැබිණි.ෂෙහාන් ජයසූරිය 71, රමිත රඹුක්වැල්ල 66, ධනංජය ද සිල්වා 79ක් භානුක රාජපක්ෂ 42ක් ලෙස ලකුණු රැස් කළහ.පන්දු යැවීමේ දී ජැක් පාර්සන් ලකුණු 58කට කඩුලු 1ක් ද, ඇඩම්බාල් ලකුණු 59කට 1 කඩුල්ලක් ද ලෙවිස් ග්‍රෙගරි ලකුණු 71කට කඩුල්ලක් ද ගුර්මාන් රන්දේව් ලකුණු 34කට කඩුල්ලක් ද බැගින් දවා ගත්හ. මේ අනුව තරග 5කින් සමන්විත එක්දින තරග මාලාවේ 2 – 0ක් ලෙස ශ්‍රී ලංකා යොවුන් ක්‍රිකට් පිල ඉදිරියෙන් පසු වේ.මීළඟ තරගයට හෙට (01) කෝල්ට්ස් පිටියේ දී පැවැත්වේ..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>31</day>
    </date>
    <link>http://www.dinamina.lk/2011/01/31/_art.asp?fn=s1101312</link>
    <topic>ක්‍රිකට් ලෝක කුසලානයේ ගුවන් විදුලි අයිතියට අර්බුදයක්</topic>
    <author>ප්‍රින්ස් ගුණසේකර</author>
    <content>ක්‍රිකට් ලෝක කුසලාන තරගාවලියේ මෙරට ගුවන් විදුලි විස්තර ප්‍රචාරයේ අයිතිය පිළිබඳ අර්බුදයක් නිර්මාණය වී ඇත.ශ්‍රී ලංකා ගුවන් විදුලි සංස්ථාවට ලෝක කුසලාන ක්‍රිකට් තරගාවලියේ නිල ගුවන්විදුලි අයිතිය අහිමිවී එය දෙරණ එෆ්.එම්. නාලිකාවට හිමිවීමෙන් මේ අර්බුදය නිර්මාණය වී ඇත.ශ්‍රී ලංකා ගුවන්විදුලි සංස්ථාව මගින් ශ්‍රී ලංකා ක්‍රිකට් ආයතනයට දන්වා ඇත්තේ ජාතික වැදගත්කමක් ඇති තරගාවලිය ජාතියේ ගුවන්විදුලියට ලබාදීම උදෙසා ක්‍රියාත්මක වන ලෙසය. වගකීමක් ඇති මාධ්‍යයක් ලෙස ලෝක කුසලාන තරගාවලිය දිවයින පුරා අසන්නන් වෙත ලබාදීම තම අපේක්ෂාව බව ශ්‍රී ලංකා ගුවන් විදුලි සංස්ථාව අවධාරණය කර ඇත.මේ පිළිබඳව ශ්‍රී ලංකා ක්‍රිකට් ආයතනයේ ලේකම් නිශාන්ත රණතුංග මහතාගෙන් කළ විමසීමකදී පැවැසුවේ ලෝක කුසලාන ක්‍රිකට් තරගාවලියේ ව්‍යාපරික අයිතිය ජාත්‍යන්තර ක්‍රිකට් කවුන්සලය සතු බවය.“ගුවන් විදුලි සංස්ථාව අප වෙත දන්වා තිබෙනවා ශ්‍රී ලංකාවේ පැවැත්වෙන සියලු ක්‍රිකට් තරග විකාශන අයිතිය තමන් සතු බව. ඒ ලියකියවිලි අපට ලැබුණොත් අයි.සී.සී. සමග සාකච්ඡා කිරීමට බලාපොරොත්තු වෙනවා.” රණතුංග මහතා පැවැසීය.කෙසේ වුවද අසන්නන්ගේ අයිතිය සුරක්ෂිත කිරීම උදෙසා ලෝක කුසලාන ක්‍රිකට් විස්තර ප්‍රචාරය පෙර පරිදිම පන්දුවෙන් පන්දුවට ගෙන ඒමේ අදහස අත්හැර නැතැයි ගුවන් විදුලි සංස්ථාවේ ජ්‍යෙෂ්ඨ නිලධාරියෙක් දිනමිණ ට පැවැසීය.ශ්‍රී ලංකා ගුවන් විදුලි සංස්ථාව 1996 විල්ස් ලෝක කුසලාන අවසන් තරගයේ විස්තර පාකිස්තානයේ ලාහොර් නුවර සිට පන්දුවෙන් පන්දුව ගෙන ඒමට ද සමත්විය.මෙවර ලෝක කුසලාන ක්‍රිකට් තරගාවලියේ නිල අයිතිය හිමිකරගෙන ඇති දෙරණ එෆ්.එම්. විශාල මුදලක් අයි.සී.සියට ගෙවා ඇතැයිද වාර්තාවේ.දෙරණ එෆ්.එම්. නැවුම් ආකරයකින් තොරතුරු ගෙන ඒමට බලාපොරොත්තුවන බව එහි ප්‍රකාශකයෙක් පැවැසීය. තම විකාශන කටයුතු සඳහා නවීන තාක්ෂණය භාවිතා කරගන්නා බවද එම ප්‍රකාශකයා වැඩි දුරටත් පැවසීය.ලෝක කුසලාන තරගාවලියේ නිල ගුවන් විදුලි අයිතිය කා හට හිමිවුවද රට වටා සිටින ශ්‍රාවකයාගේ අයිතීන් සුරක්ෂිතවන තත්ත්වයක් ඔවුහු බලාපොරොත්තු වෙති..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>31</day>
    </date>
    <link>http://www.dinamina.lk/2011/01/31/_art.asp?fn=s1101313</link>
    <topic>ලෝක කුසලානයට ක්‍රිකට් පර්සි සූදානම්</topic>
    <author>ප්‍රින්ස් ගුණසේකර</author>
    <content>වසර 62ක් තිස්සේම අඛණ්ඩව ක්‍රිකට් පිටිය වටේ සැරිසැරූ ‘ක්‍රිකට් පර්සි’ මෙවර ලෝක කුසලාන ක්‍රිකට් තරගාවලිය එනතුරු දින ගනිමින් සිටියි.63 වැනි අවුරුද්දේ දී සිංහ ධජයත් ඇතිව පිටියට එන්නේ නව ජීවයකින් බව පවසන පර්සි, ක්‍රිකට් ලෝක සූරතාව දිනා දීමට තමා ද සූදානම් බව පැවැසීය. දැනට 75 වැනි වියෙහි පසු වුව ද ගතින් සිතින් තවමත් ශක්තිමත් පර්සි අබේසේකර දෙස් විදෙස් ක්‍රිකට් ලෝලීන්ගේ ආකර්ශනීය මිතුරකු ලෙස බොහෝ ප්‍රකට ය. මෙවර ලෝක ක්‍රිකට් තරගාවලිය ශ්‍රී ලංකාවේ පැවැත්වෙන හෙයින්, “අපේ කණ්ඩායම” දිරි ගැන්වීමට ඔහු තුළ විශාල උනන්දුවක් පවතී.ගාල්ල සාන්ත ඇලෝසියස් විදුහලේ ඉගෙනුම ලබද්දී 1948 දී “ක්‍රිකට් උන්මාදය” ඇති වූ බව පර්සි පැවැසීය. එවිට ඔහුගේ වයස අවුරුදු 12කි. එදා ක්‍රිකට් පින්තූර එකතු කරමින් සිටි පර්සි, ඕවල් ක්‍රීඩාංගණයේ ශ්‍රී ලංකා ඕස්ට්‍රේලියා තරගයට මුලින්ම පැමිණියේ ශ්‍රී ලංකාව දිරිගන්වන්නට ය.“48 දී බ්‍රැඩ්මන් ආවේ නැවෙන්. මම ගියේ කෝච්චියෙන්. මැච් එකේ ටිකට් එක ශත 25යි. එදා ඉඳලා අද වනතුරු මම ක්‍රිකට් පිටියට යනවා. දැන් ටිකට් ඕනේ නෑ. ක්‍රිකට් පර්සිට ගේට්ටුව අරිනවා. මොකද අද ක්‍රිකට් පිටිය වටේ සිංහ කොඩියයි පර්සියි නැත්නම් හරියට හෙන්ඩුවක් නැති ඇතා වගෙයි තරගය ”ඒ මම බලපු පළමු තරගයේ හරි වැඩක් වුණා. බ්‍රැඩ්මන් බැට් කරන්න ඇවිත් කිවුවා විකට් එකේ පරතරය අඩුයි කියලා. විනිසුරුවන් ටේප් එකක් අරගෙන මැන්නා. බ්‍රැඩ්මන් හරි. යාර 20යි තිබුණේ. පස්සේ යාර 22කට තණ තීරුව දික් කළා. බ්‍රැඩ්මන්ව ලෙහෙසියෙන් අවුට් කරගන්න හිතපු කෙනෙක් විකට් එකේ දිග අඩු කරලා” පර්සි සිනහ මුසු මුහුණින් අතීතාවර්ජනයක යෙදුණේ ය.“සමහර තරගවලදී සිංහ කොඩිය නොමැතිව තරග දිරි ගන්වනවා. ඒ බොහොමයක් තරගවලදී මා ගුටි කෑවා. පොලිස් කූඩුවලත් හිටියා. නමුත් සිංහ කොඩිය අතේ තියන කිසිම දවසක මට ප්‍රශ්නයක් වුණේ නෑ. මම කොඩියයි - බොඩියයි දෙකම අරගෙන පිට්ටනියට ආපු කෙනෙක්. සිංහ කොඩිය අතට ගත්තාම මට සිංහ ගතියක් එනවා. ලොකු ලොකු සුද්දන්ව මගේ කොඩියෙන් මෙල්ල කර තිබෙනවා.”ශ්‍රී ලංකා ක්‍රිකට් නායක කුමාර් සංගක්කාර ලොව සිටින දක්ෂතම නායකයකු බව පර්සිගේ මතයයි. “මම හැම තිස්සෙම කියන්නේ සංගා Dont be  හිතුවක්කාර, Dont be අහංකාර, Dont be දඟකාර Because you are අලංකාර”. කියලයි.මෙවර ලෝක කුසලාන තරගාවලිය ආසියාවේ පැවැත්වෙන හෙයින් ශ්‍රී ලංකා පිලට ක්‍රිකට් සූරතාව දිනා ගැනීම අපහසු නොවනු ඇතැයි පර්සිගේ මතයයි. ශ්‍රී ලංකා ක්‍රීඩකයෝ ඕනෑම අභියෝගයකට මුහුණදිය හැකි පිරිසක් බව පර්සි සඳහන් කෙළේ ය.“තව දවස් කීය ද? තියෙන්නේ” ඔහු මගෙන් ප්‍රශ්නයක් ඇසී ය. තවත් දින 18 යි මම පිළිතුරු දුනිමි.“ඔහ්.. නියමයි.. එදාට මම පිට්ටනිය වටේ” පර්සි පැවැසී ය..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>31</day>
    </date>
    <link>http://www.dinamina.lk/2011/01/31/_art.asp?fn=s1101315</link>
    <topic>ජපානය ආසියානු පාපන්දු සූරතාව දිනයි</topic>
    <author/>
    <content>ඔස්ට්‍රේලියාවට ආසියානු කුසලාන පාපන්දු කුසලානය අහිමිකරමින් මෙවරද 4 වෙනි වරට ජපානය ආසියානු කුසලානය හිමිකර ගනු ලැබීය.පසුගියදා දෝහා නුවරදී නිමාවට පත් වූ ආසියානු කුසලාන පාපන්දු තරගාවලිය 1 - 0ක් ලෙස ජපානය ජය හිමිකරගත්තේ අතිරේක කාලසීමාවේදී තදනාරි ලී විසින් එල්ලකළ ගෝලයකිනි. ආසියාවේ විශිෂ්ටතම පාපන්දු කණ්ඩායම ලෙස මෙවරද අභිෂේක ලැබූ ජපාන පාපන්දු පිල 1992, 2000 සහ 2004 වසරවල ද මේ සූරතාව මීට පෙර ජයග්‍රහණය කර තිබේ.මෙවර තරගයේ මුල් විනාඩි 90 තුළ දී දෙපිලටම ගෝල ලබා ගැනීමට නොහැකි වූ අතර අතිරේක කාලසීමාවක් ලබාදුන් අවස්ථාවේ තරගයේ 109ක් වෙනි විනාඩියේ දී ක්‍රියාත්මක වූ තදනාරී ලී ඔස්ට්‍රේලියානු සිහිනය බොදකරමින් ජයග්‍රාහි ගෝලය වාර්තා කළේ ජපාන ක්‍රීඩාලෝලීන් අමන්දා නන්දයට පත් කරමිණි. අවසන් පූර්ව වටයේ දී ජපානය 3 – 0කින් දකුණු කොරියාව පරදවා ද ඔස්ට්‍රේලියාව 6 – 0 කින් උස්බෙකිස්තානය පරදවා ද අවසන්වටයට සුදුසුකම් ලැබීය. අවසන් මහා තරගයට පිවිසි කණ්ඩායම් 2 මෙන් ම තුන්වැනි ස්ථානය ලබා ගන්නා කණ්ඩායම් ද 2015 වසරේ ඔස්ට්‍රේලියාවේ පැවැත්වෙන ලෝක කුසලාන තරගාවලිය නියෝජනය කිරීමේ අවස්ථාව උදාවනු ඇත.මේ අනුව 2013 දී බ්‍රසීලයේ දී පැවැත්වෙන ලෝක කුසලාන තරගාවලියට සුදානම් වීමේ සාම්ප්‍රධායික තරගාවලියේ ක්‍රීඩා කිරීමට ද ජපාන පාපන්දු පිලට අවස්ථාව උදාවිය.ජයග්‍රහණයෙන් අනතුරුව ජපානයේ ඉතාලි ජාතික පුහුණුකරු ඇල්බටෝ සචරෝනි පැවසුවේ ප්‍රබල ඔස්ට්‍රේලියානු පිල පරදවා ලබාගත් අතිවිශිෂ්ට ජයග්‍රහණයේ රහස ජපාන පාපන්දු පිලේ ඇති එකමුතු බව හා සාමූහික කැපවීම බවය..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>31</day>
    </date>
    <link>http://www.dinamina.lk/2011/01/31/_art.asp?fn=s1101316</link>
    <topic>නිදහස් දින ධාවන තරගය මෙවරත්</topic>
    <author>උපනන්ද ජයසුන්දර මහනුවර ක්‍රීඩා විශේෂ</author>
    <content>මහනුවර මහ නගර සභාවේ ක්‍රීඩා දෙපාර්තමේන්තුව මෙහෙයවන නිදහස් දින මාර්ග ධාවන තරගය පෙබරවාරි මස 4 වනදා පෙරවරු 8.00 ට මහනුවර මහ නගර සභාව ඉදිරියෙන් ආරම්භ කෙරේ.වර්ෂ 30 කටත් අධික කාලයක් තිස්සේ පැවැත්වෙන මේ තරගය කිලෝ මීටර් 12 කින් යුක්ත වේ. මෙය කොටස් 4 කින් යුක්ත වේ.ඒවා නම් අන්තර් ප්‍රජා මණ්ඩල සහ ක්‍රීඩා භූමි තරගය, අන්තර් පාඨශාලා කණ්ඩායම් තරගය, කාන්තා සහ පිරිමි විවාහ තරගය හා වයස 15න් ඉහල සහ වයස 17 පහල කණ්ඩායම් තරගය වේ.මේ ධාවන තරගය මහනුවර දිස්ත්‍රික්කයේ පාසල් සහ පදිංචිකරුවන් වෙනුවෙන් පැවැත්වේ..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>31</day>
    </date>
    <link>http://www.dinamina.lk/2011/01/31/_art.asp?fn=s1101317</link>
    <topic>සා. තෝමස් විදුහලට ඉනිමක ජයක්</topic>
    <author>ප්‍රියාන් ද සිල්වා මාතර ක්‍රීඩා</author>
    <content>වයස 19 පහළ දෙවැනි කාණ්ඩයේ ක්‍රිකට් තරගයේදී අම්බලන්ගොඩ ශ්‍රී දේවානන්ද පිල ඉනිමකින් සහ ලකුණු 23 කින් පරාජය කිරීමට නිපුන් රණවීරගේ නායකත්වයෙන් මාතර ශාන්ත තෝමස් පිලට හැකි විය. උයන්වත්ත පිටියේදී තරගය පැවැත්වුණි.ශ්‍රී දේවානන්ද පළමු ඉනිම 94 / 10 (32.2) -ඩබ්ලිව්. ජී. මධුසංක 30, ආරියරත්න 26, රජින්ද පුංචිහේවා 5 / 18, මිශ්ඩක් මොහොමඩ් 2 / 29ශාන්ත තෝමස් පළමු ඉනිම 184/10 (84.3) අශාන් රණසිංහ 38, මිශ්ඩක් මොහොමඩ් 21 (නොදැවී), ලසිත් ලක්ෂාන් 21, නිපුන් රණවීර 21, ඩී. එස්. සුරංග 4 / 63, මධුසංක 2 / 28,ශ්‍රී දේවානන්ද දෙවන ඉනිම 67 / 10 (23.5) එල්. ඩී. සිරිමාන්න 25, ආර්. තිලක්‍ෂණ 18, මිශ්ඩක් මොහොමඩ් 6 / 26, අශාන් ඩිනුර 3 / 17.</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>31</day>
    </date>
    <link>http://www.dinamina.lk/2011/01/31/_art.asp?fn=f1101311</link>
    <topic>අපි බලය ඉල්ලන්නේ සංවර්ධනය තෙගුණ කරන්නයි</topic>
    <author/>
    <content>ඉදිරි දශකයේදී මේ රට ආසියාවේ ආශ්චර්යය බවට පත් කිරීමේ ‘මහින්ද චින්තන ඉදිරි දැක්ම” ප්‍රාදේශීය මට්ටමින් ක්‍රියාත්මක කළහැකි ඒ සඳහා ජවයක් තිබෙන අත්දැකීම් සහිත තරුණ නායකත්වයක් ග්‍රාමීය මට්ටමින් ඇති කිරීමට මෙම මැතිවරණයේදී රජය අවධානය යොමු කළා.උගත්, බුද්ධිමත් හා කැපවීමෙන් වැඩකළ හැකි නවකයන්ට ලැයිස්තුවල සුවිශේෂ ඉඩක් ලබා දී තිබෙනවා. අද දේශපාලනයට කාන්තාවන් පැමිණෙනවා අඩුයි. නමුත් ජනගහනයෙන් අඩක්ම කාන්තාවන්. මේ නිසා හැම දිස්ත්‍රික්කය ම කාන්තා නියෝජනයක් ඇතිකරන්න ඔවුන්ට ඉදිරියට එන්න අවස්ථාව ලබාදී තිබෙනවා. ඒ වගේම සමීප ඥාතියෙක් දැනටත් දේශපාලන තනතුරක් දරනවා නම් එවැනි අයදුම්කරුවන්ට කෙතරම් සුදුසුකම් තිබුණත් නාමයෝජනා ලබා දුන්නේ නැහැ. අපි සෑම දිස්ත්‍රික්කයකටම පුළුල් නියෝජනයක් තිබෙන කණ්ඩායම් ඉදිරිපත් කර තිබෙන නිසා ජයග්‍රහණය ස්ථිරයි.ප්‍රභාකරන්ගේ ග්‍රහණයට සිරවී තිබුණු මේ රට නැවත නිදහස් රටක් බවට පත් කළේ මහින්ද රාජපක්ෂ මහතායි. ඔහුගේ නායකත්වය යටතේ ඉතිහාසයේ කවදාවත් නොතිබුණු සංවර්ධනයක් අද ඇතිවී තිබෙනවා. මහා මාර්ග, ගුවන් පාලම් හැදෙනවා. වාරිමාර්ග ඇළවේලි, විදුලිබල ව්‍යාපෘති වරායන් යනාදිය හැදෙනවා. රාජ්‍ය අංශයේ හා පුද්ගලික අංශයේ රැකියා දහස් ගණනක් ඇති වී තිබෙනවා. පසුගිය කාලය තුළදී එක රජයේ ආයතනයක් වත් පුද්ගලික කරණය කළේ නැහැ. පසුගිය කාලයේ දී විකුණා දැමූ රජයේ ආයතනත් නැවත රජයට ගත්තා. අපි බලය ඉල්ලන්නේ මේ සංවර්ධනය දෙගුණ තෙගුණ කරන්නයි.යූ ඇන්පිය අද දෙකට කැඩිලා. එක පිරිසක් බලය ඉල්ලන්නේ රනිල් එළවන්න. අනිත් පිරිස බලය ඉල්ලන්නේ රනිල් රැක ගන්න. ජේ. වී. පියටත් අද යන එනමං නැතිවෙලා. අද ඔවුන් බලන්නේ කාගෙ ඇෙඟ් එල්ලෙන්නද කියලා. 2005 - 2010 දී අපි සමග සිටියේ නැති විපක්ෂයේ කොටස් පවා අද අපි සමඟ ඉන්නවා. මේ පළාත් පාලන මැතිවරණයෙන් විපක්ෂයට තිබුණු ආසන ටිකවත් රැක ගන්න බැරි වෙනවා.මෙම දිස්ත්‍රික්කය ඩී.ඇස්. සේනානායක මැතිතුමාගේ සිට ජනාධිපතිවරු, අගමැතිවරු ගණනාවක් නියෝජනය කර තිබෙනවා. නමුත් ඔවුන් සියලු දෙනාටම දිස්ත්‍රික්කය තුළ ඇති කළ නොහැකි වූ සංවර්ධනයක් දකුණෙන් පැමිණි නායකයන් දෙදෙනෙකු වූ ජනාධිපතිතුමා හා බැසිල් රාජපක්ෂ මහතා ඉටු කොට තිබෙනවා.ඉස්සර එක රැයක් වැස්සොත් බියගම කැලණිය වගේ ආසන යට වෙනවා. පසුගිය මාසේ වැඩියි. නමුත් කොහේවත් යට වුණේ නැහැ. ඒ වගේම ප්‍රධාන මාර්ග පමණක් නෙවෙයි ග්‍රාමීය මාර්ග සියල්ලමත් නවීකරණය කර තිබෙනවා. අලුතින් ගුවන්පාලම් ඉදිකොට තිබෙනවා. පාසල්, ආරෝග්‍යශාලාවල පහසුකම් වැඩිකොට තව ගොඩනැගිලි ඉදිකර තිබෙනවා.ඇළවේලි යනාදිය ඉදිකොට වගා නොකර අතහැරදමා තිබුණු කෘෂිකාර්මික ඉඩම් බොහොමයක් නොවන වගා කිරීමට සුදුසු තත්ත්වයට පත්කර තිබෙනවා.බඩුමිල ඉහළ යාමට බලපාන අපිට පාලනය කරන්න පුළුවන් හැම සාධකයක්ම පාලනය කිරීමට රජය ක්‍රියාකර තිබෙනවා. බඩුමිල ඉහළ ගියේ අපිට පාලනය කරන්න පුළුවන් සාධන නිසා නෙවෙයි.රජය කෘෂි කර්මාන්තය තගා සිටුවන්න. පොහොරටිකට, උපකරණවලට යනාදි හැම දෙයටම සහනාධාර දෙනවා. මෙහෙම සහනාධාර දෙන රටක් ලෝකයේ වෙන කොහේවත් ඇත්තේ නැහැ.අද එ.ජා.ප.ය බඩුමිල ගැන විතරයි කතා කරන්නේ. ඔවුන්ට වෙන කියන්න දෙයක් ඇත්තේ නැහැ. පහුගිය දිනවල මේගොල්ලෝ පාර්ලිමේන්තුවේ, ජනමාධ්‍ය ඉදිරියේ කිව්වේ කොටස් වෙළඳපළ කඩා වැටිලා කියලා. දැන් ඒ ගැන කතාවක්වත් නැහැ. ආසියාවේ හොඳම කොටස් වෙළෙඳපොළ බවට ලංකාව පත්ව තිබෙනවා.මහින්ද රාජපක්ෂ ජනාධිපතිතුමා, බැහැයි කියපු බොහෝ දේවල් කළහැකි බව පෙන්වූ නායකයෙක් ඒ නිසා එතුමා මේ රට අනාගතයේදී ආසියාවේ ආශ්චර්යය බවට පත් කරන එකත් විශ්වාසයි.පලිබෝධයක් පැතිරී යාම නිසා පොල් වගා බොහොමයක් විනාශ කිරීමට සිදු වුණා. ඊට අමතරව ජනගහනයේ ව්‍යාප්තියත් එක්ක නිවාස ඉදිකිරීම සඳහා පොල් ඉඩම් කට්ටි කිරීමත් පොල් කර්මාන්තයට අහිතකර අයුරින් බලපෑවා. නමුත් දැන් පොල් ඉඩම් කට්ටි කිරීමට එරෙහිව රජය නීති පනවා තිබෙනවා.ඒවගේම කාලයක් තිස්සේ පොල්වගාකරන්නන් බලාපොරොත්තු වූ පොහොර සහනාධාරය ලොකු කුඩා සියලුම වගා කරුවන්ට ලබා දෙනවා. දැන් අක්කර ගණන් ගස් නොතිබුණාට ගෙදර තියෙන ගස් ගණනට රජයෙන් පොහොර සහනාධාරයන් ලබා දෙනවා. ගෘහස්ථ වගාව ජනප්‍රිය කරවන්න වැඩපිළිවෙළක් ආරම්භකර තිබෙනවා. ඒ නිසා ඉදිරියේදී පොල්මිල අඩුවේයැයි බලාපොරොත්තු වෙනවා. දිගින් දිගටම පොල් පිටරටින් ගේන්න රජයේ අදහසක් නැහැ. පොල් පිටරටින් ගෙනාවේ දේශීය මිල පාලනය කිරීමට පමණයි.තේ දළු මිල පහළ ගිහින් තේ කර්මාන්තය කඩා වැටුණු වෙලාවේ රජය මැදිහත් වෙලා පිළියම් යෙදුව නිසා අද එදාටත් වඩා තේ කර්මාන්තය ඉහළ ගිහින් තිබෙනවා. නමුත් අපි එහෙමයි කියලා දීපු සහනාධාර අයින් කළේ නැහැ. රබර් වලටත් හොඳ මිලක් ලැබෙනවා. මේ මුදල් ලැබෙන්නේ ගොවියාගේ අතටයි.මේ ආපදාවේදී ජනාධිපතිතුමාගේ සිට සෑම රජයේ නායකයෙක්ම අදාළ ප්‍රදේශවල සංචාරය කරමින් අවශ්‍ය ක්‍රියා මාර්ග ගැනීමට කටයුතු කළා. විපක්ෂය මේ ජනතාවට බත් පාර්සලයක තරමේවත් උදව්වක් කරන්නේ නැතිව මාධ්‍ය ඉදිරියේදී අභූත චෝදනා නඟනවා.ජනාධිපතිතුමා පොළොන්නරුව දිස්ත්‍රික්කයෙත් බැසිල් රාජපක්ෂ මහතා මඩකළපුව දිස්ත්‍රික්කයේත් සංචාරය කළා. ජනාධිපතිතුමා කඳවුරුවලට ගිහිල්ලා අසරණභාවයට පත්වූ ජනතාව මුණ ගැසුණා. එතැනදී එතුමා කිව්වා චක්‍රලේඛවලින් බැහැරව ආපදාවට පත්වූ සියලු දෙනාටම උදව් කරන්න කියලා.ජේ. වී. පී. ය කතා කරන්නේ කිසිම වැරැද්දක් හානියක් නොකරපු උදවිය වගෙයි. පසුගිය අවුරුදු තිහ ඇතුළත එල්.ටී.ටී.ඊ. ය මේ රටට කරපු විනාශයට වඩා වැඩි විනාශයක් ජේ. වී. පී. ය මේ රටට කර තිබෙනවා.මහජන වරමින් බලයට පත්වූ රජයක් ත්‍රස්තවාදයෙන් පෙරළිය හැකිය කියන මතය මේ රටේ ඇති කළේ ජේ. වී. පී. යයි. එල්.ටී.ටී.ඊ. ය කලේ මේ ගොල්ලෝ 71 දී කරපු දේ ආදර්ශයට ගැනීමයි. ගොවිජන සේවා මධ්‍යස්ථාන, බස්, ට්‍රාන්ස්ෆෝමර්, ගිනි තිබ්බා. බෝක්කු පාලම් විනාශ කළා. ඔවුන් ඝාතනය කළ මිනිස් ජීවිත බුද්ධිමතුන් උගතුන් සංඛ්‍යාව කොපමණද කියන්න බැහැ.ජනාධිපතිවරණයේදී මෙන්ම මහ මැතිවරණයේදීත් ගමේ වගේම නගරයේ ජනතාවත් අප සමග සිටින බව හොඳින්ම පෙනෙන්න තිබෙන දෙයක්. මේ අනුව බැලූ විට ප්‍රාදේශීය සභා මැතිවරණවලදී ඡන්දය ප්‍රකාශ වෙන්නේ අඩුවෙන්. නමුත් නාම යෝජනා කැඳවූ අවස්ථාවේ සිටම සන්ධානයෙන් නාම යෝජනා ලබා ගැනීමට විශාල උනන්දුවක් තිබුණා. ඒක ඉතිහාසයේ කිසි දවසක දකින්න නොලැබුණු දෙයක්. අද කොල කොඩියක්, රතු කොඩියක් ගමක දාගන්න කෙනෙක් නැහැ. යූඇන්පීයෙන් නාම යෝජනා දීපු සමහර අපේක්ෂකයොත් දැන් සන්ධානයට සහය පළ කර තිබෙනවා. මේ අනුව බැලුවහම ආණ්ඩුවේ ජනප්‍රියතාවයේ අඩුවක් නැහැ. මේ ඡන්දයේදී අපි ප්‍රාදේශීය සභා නගර සභා සියල්ලක්ම ජයග්‍රහණය කරනවා..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>31</day>
    </date>
    <link>http://www.dinamina.lk/2011/01/31/_art.asp?fn=f1101312</link>
    <topic/>
    <author/>
    <content>හොඳටෝම වැස්සනා කපනා වැස්සවැස්ස තුරල් වෙන පාටක් නම් පෙනෙන්නට නැත.දැන් ඉස්කෝලේ අරින්නත් ආසන්නයි.වැස්සයි කියලා නෑ. ඉස්කෝලේ වෙනදා වෙලාවටමයි අරින්නේ.ෂා... මරු...සීනුවත් නාද වුණා.වෙනදා වගේ ළමයි පිම්මේ දුවගෙන ගියේ නෑ.ඒත්, ටිකක් නහර වැඩි කොල්ලෝ නම් පිම්මේම දිව්වා.පොත් බෑගය කරේ දමා ගත් මා හෙමින් හෙමින් කොරිඩෝව දිගේ ම ආවා. වැස්ස කපාගෙන එන පිනි පොදවල් අපේ ඇගේ වැදුණා. මම බෑගය කරෙන් ඉවත් කළා. සපත්තු දෙකත් ගලවා පැත්තකින් තිබ්බා. ඒ වතුර පීලිවලට කකුල් දෙක තෙමාගන්න ඇති ආසාව හින්දමයි. මං වගේම තවත් කොලු ගැටව් කිහිප දෙනෙක්ම එහෙම කරනවා මං දක්කා.වැස්ස නම් හරිම ෂෝක්. තව වැහැපන්. තව වැහැපන් මගේ හිත කිව්වේ එහෙමයි.අද නම් විමලා නැන්දාට එන්න බැරි වේවි. එහෙම වුණොත් තමයි හොඳ. එතකොට මට තවත් වෙලා ඉස්කෝලේ ඉන්න පුළුවන්. ගෙදර ගියොත් ඉතින් මෙහෙම බෑනේ. කී දෙනෙක් කෑ ගහයිද?මගේ යාළුවා සජීවත් මට එකතු වුණා. එයත් බෑග්, සපත්තු පැත්තකින් තිබ්බා.අපි ඇති තරම් වතුර පීලිවලට කකුල් ඇල්ලුවෙමු.දැන් නම් ඇඟෙන් බාගයක් විතර තෙමිලා.සජිත් අපි බෝට්ටු හදමු. යෝජනාව මගෙනි.සජිතුත් එක පයින්ම ඊට කැමැත්ත පළ කළේය.අපි දෙන්නාම අලුත් ඛ් අ පොතෙන් මැද පිටුව බැඟින් කඩා ගතිමු.අනතුරුව කොලය බිම තබා ගෙනම සීරුවට නැමුවෙමු.මම සජිත් බෝට්ටුව හදන දෙසත්, සජිත් මම බෝට්ටුව හදන දෙසත් බලා සිටියෙමු.හැදූ බෝට්ටු දෙක අරගෙන අපි දෙදෙනාම කොරිඩෝවේ ඉහළටම ගියෙමු.බෝට්ටු දෙකම කාණුවේ ජල පහරට දැමුවෙමු.ආයිෂ්.... මට ඉබේටම අත්පුඩි තැලිණි.තවත් බොහෝ ළමයි ද අපේ බෝට්ටු දෙස බැලූහ.අපි මහත් විනෝදයක් ලැබුවෙමු.භාෂ්....සජිත් මා අමතයිඅන්.... අන්න... අන්නසජිත්ගේ හඩෙහි කිසියම් වෙනසක් වූයෙන් මම වහා හැරී ඔහු පෙන්වන දෙස බැලීමි.අපෝ...මට ඉබේටම කියැවිණි.විමලා නැන්දා මා ගෙදර කැඳවාගෙන යාමට එන බව මා දුටිමි.මට ඇති වූයේ කෝපයකි. දුකකි.මට සජිත් එක්ක බෝට්ටු යවන්න නැති හැටි.කමක් නෑ. ඔහේ ආපුදෙන්කෝ එයා....විමලා නැන්දා මා ළඟ නැවතුණාය.“බබා ඔය සෙල්ලම් කරා මැදෑ. දැන් යමු ගෙදර.”“තවත් වහිනවනේ විමලා නැන්දේ. තව ටිකක් ඉන්නකෝ.”මම නොරිස්සුම් ස්වරයෙන් පැවසුවෙමි.“යමු. යමු. දැන් පරක්කුත් වෙලා හොඳටෝම. මම කුඩත් අරගෙනයි ආවේ.”“විමලා නැන්දේ...”මම කොරිඩෝවේ ඉහළට දුවගෙන ගොස් ඇති හයියෙන් කෑ ගැසුවෙමි.මගේ සපත්තුවක් කාණුවට වැටුණා.විමලා නැන්දා දුවගෙන ආවාය.කෝ... කෝ...අර... අර... වතුරට ගහගෙන යනවා.දැන් විමලා නැන්දා කාණුවේ ගසාගෙන යන මගේ සපත්තුව පසුපස දිව යන්නීය.ජල පහරේ වේගයට සපත්තුව වේගයෙන් ගසා ගෙන යයි.ඈ බොහෝ වෙහෙස මහන්සි වී සපත්තුව ඇහිඳ ගත්තාය.ඔන්න මං සපත්තුව ඇහින්දා. තව පොඩ්ඩෙන් මහ ජල කඳට වැටුණා නම් තමයි වැඩේ. ඇය උජාරුවෙන් පැවසුවාය.විමලා නැන්දේ....මම නැවත වරක් හයියෙන් කෑ ගැසුවෙමි.අන්න, අන්න. මගේ අතින් සපත්තුවත් කාණුවට වැටිලා.අපොයි....විමලා නැන්දා නැවතත් කාණුවට වැටුණු මගේ අනෙක් සපත්තුව පසුපස දිව යන්නීය.මේ පාර නම් සපත්තුව අල්ලා ගැනීමට හැකි වෙයි ද දන් නෑ.ඈ මහත් පරිශ්‍රමයක් දරන්නීය.ඈ සපත්තුව පසුපස දුවනා ආකාරය මට සිනහා උපදවන්නකි.වැස්ස තුරල් වන තුරු පාසලේ රැඳී සිටින අනෙක් ළමුන් ද මේ ක්‍රියාවලිය දෙස විමසුම් නෙතින් යුතුව බලා හිඳිති.මඳ වේලාවකින් විමලා නැන්දා සපත්තුවත් රැගෙන ආවාය.ඈ හොදටෝම හෙම්බත් වී සිටියාය. ඒ වගේ ම ඈ හොඳටෝම තෙමී සිටියාය.අනේ... අන්න.... මගේ ආයෙත්, මම කෑ ගැසුවෙමි.විමලා නැන්දා පුදුමයෙන් යුතුව ඉනට අත් තබා මා දෙස බලා සිටියාය.අසළ හුන් ළමයි හොරාට සිනහ වෙති.ඔවුන් මේ සියල්ල හොඳකාරව දනිති. මගේ සපත්තුව කාණුවට දමන්නේ මා විසිනි. විමලා නැන්දා මහන්සි කරවන්නේ මා විසිනි. මා මේ සියල්ල කරනුයේ තව දුරටත් පාසැලේ කෙළි දෙලෙන් රැදී සිටීමේ අරමුණිනි.මේ 1980 දශකයේ මුල් භාගයයි. ස්ථානය ගල්කිස්ස හේන විද්‍යාලයයි. සපත්තුව කාණුවට දමා විමලා නැන්දාව එහාට මෙහාට දුවවා මහන්සි කළ මේ ද¼ඟකාර කොලුවා අන් කවරෙකුවත් නොවේ. හේ නමින් භාෂ්වර සේනාංක ගුණරත්නයි. වර්ෂ 1974 සැප්තැම්බර් මස 23 දා ඔහු උපන්නේය. සහෝදර, සහෝදරියන් හය දෙනෙකුගෙන් යුතු පවුලේ ඔහු තෙවැන්නාය. ජය සමරා සහ සේසත් යනු වැඩිමහල් සහෝදරිය සහ සහෝදරයායි. ජනනී, ධාරා සහ පුනර්ජි නමින් නිවුන් සහෝදර සහෝදරියන් තිදෙනෙකි. මව නමින් රත්නකලා ගුණරත්නය. ඇය වෘත්තියෙන් පොලිස් නිළධාරිනියකි. පියා නමින් නන්දසිරි ගුණරත්නය. ඔහු ධීවර සංස්ථාවේ සේවයේ නියුතුව සිටියේ ය. එසේම වමේ වෘත්තීය සමිති නායකයෙකි.‘අපේ තාත්තගේ ගම මාතර, දෙවුන්දර. මට මතකයි අපි ගමේ යනවා කියලා දෙවුන්දර තාත්තලාගේ මහ ගෙදරට යනවා’දෙවුන්දර පිළිබඳ ඔහුගේ මතකය ඈතට දිව යයි. දෙවුන්දර දේවාලය හා බැදුණු සංස්කෘතික වටාපිටාව, භක්තිමත් ජනතාව, පූජා හඩ, පෙරහර මේ සියල්ලම අපූරුය. ඹ්ඪඨඩබ ඩ්ධභඵඥ එකේ ආලෝකය මුළු පළාතටම වැටෙන ආකාරය පුංචි සිත්වල තදින්ම බැදුණකි.‘මගේ තාත්තා වමේ වෘත්තීය සමිති නායකයෙක්. 80 වැඩ වර්ජනය කාලෙයි අම්මාට නිවුන්නු හම්බ වුණේ. එතකොට තාත්තට රැකියාව අහිමි වෙලා. තාත්තා කම්කරු පංති සටන් – වෘත්තීය සටන්වල නියැලිලා. අම්මා වැඩ කළේ සිරිමාවෝ මැතිණියගේ ආරක්ෂක නිලධාරිනියක් ලෙසටයි. ඒ දෙන්නා හමු වෙලා තියෙන්නෙත් දේශපාලනය මතයි. තාත්තා වැඩ වර්ජන කරලා, සාකච්ඡා කරන්න යනකොට අම්මා මැතිණිය සමඟයි.’පුංචි භාෂ්වරට පාසල් අධ්‍යාපනය ලැබිය යුතු කාලය ළං, ළංව ආයේය. ඔහුගේ වැඩිමහල් සහෝදරයාත් සහෝදරියත් නගරයේ පාසල්වලට ගිය අතර ඔහු ගියේ ගල්කිස්ස හේන විද්‍යාලයටයි.‘ඉස්කෝලේ බෙල් එක ගහන්න විනාඩි 5ක් තියෙද්දියි මම යන්නේ. ඉස්කෝලේ ඇරිලා විනාඩි 5ක් ඇතුළත මම ගෙදර. මම වටේම අය හඳුනනවා. මට ඕනෑ තරම් අවට යාළුවෝ. සෙල්ලම් කරන්න කාලය ඕනෑ තරම්. උදේ පාන්දර ඉඳලා අපේ ගෙදර දේශපාලන කතිකා. මම 7.15 විතර වෙනකම් තාත්තාගේ සරමේ බොක්කේ ඉඳගෙන ඉන්නවා. පස්සේ අන්තිම මොහොතේ තමයි ඉස්කෝලෙට යන්නේ.’7 වසරේ දී ඔහු කොළඹ මහානාම විදුහලේ සිසුවකු විය. හේනේ විද්‍යාලයේ දී හැමදාම පංතියේ පළමුවැනියා වූ ඔහුට නගරයේ පාසල අභියෝගයක් බව සුමනසේකර විදුහල්පතිතුමා පැවසීය. එය ඔහුගේ සිත්හි තදින් ම කා වැදුණකි. පළමු වාර පරීක්ෂණයේ දී හය වැනියා ද දෙවැනි වාර පරීක්ෂණයේ දී තුන්වැනියා ද අවසන් වාර පරීක්ෂණයේ දී පළමුවැනියා ද වී ඒ අභියෝගයට මුහුණ දුන්නේ ය.කොලුකමට පාසලේදී කළ දඟකාරකම් ද කෙළවරක් නැත.‘දවසක් ඉස්කෝලේ අඹ ගහකට නැඟලා මං අඹ කඩනවා. සුමනසේකර විදුහල්පතිතුමා පහළින් යනවා. අනිත් කොල්ලෝ දිව්වා. මම දවසම ගහ උඩට වෙලා හිටියා.’විනය භාර සැර සරත් සර්ගේ පරීක්ෂාවට දිනක් ඔහු ලක් විය. ඒ කොණ්ඩය කපා නැතැයි කියාය.‘සර් මගෙන් ඇහුවා මොකද කොණ්ඩෙ කැපුවේ නැත්තේ කියලා. මං කිව්වා තාත්තා පඩි ගත්තම තමයි කොණ්ඩෙ කපන්න වෙන්නේ කියලා. ඊට පස්සේ සර් මට රු. 50ක් දීලා කිව්වා ගිහින් කොණ්ඩෙ කපා ගෙන එන්න කියලා.’විද්‍යාව, ගණිතය සහ සමාජ අධ්‍යයනය යන විෂයයන්ට භාෂ්වර ශිෂ්‍යයා මහත් සේ ඇලුම් කළේය. සමාජ අවබෝධය, දැනුම සහ කුසලතා ඔප් නංවා ගැනීමට ඔහු ඇසුරු කළ වටාපිටාව මහත්සේ රුකුලක් සැපයීය. වර්ෂ 1990 දී ඔහු අපොස සාමාන්‍ය පෙළ ඉහළින් ම සමත් විය. ජීව විද්‍යා අංශයෙන් ඔහු 1993 දී උසස් පෙළ විභාගය ද සමත් විය.නාට්‍ය, චිත්‍රපට, චිත්‍ර දර්ශන එකක් නෑර නරඹන්නට ඔහුට සිත් විය. පාසල් කාලයෙන් පසුව ඒ සඳහා ඔහු කාල වේලාව සකසා ගත්තේය.‘ඒ කාලේ හරියට ප්‍රංශ, රුසියන්, ඉරාන සිනමා දර්ශන තිබුණා. දවසක් මම යාළුවෙකුත් එක්ක එල්ෆින්ස්ටන් එකේ තිබුණු ප්‍රංශ චිත්‍රපටයක් බලන්න ගියා. අපි පාසල් නිල ඇඳුම්වලින්. ඒ චිත්‍රපටයේ ළමයින්ට උචිත නැති දර්ශනත් තිබුණා. මම දැක්කා තාත්තාත් ඉස්සරහ පේළියේ යාළුවෙකුත් එක්ක ඉන්නවා. කොහොමහරි චිත්‍රපටය ඉවරවෙලා තාත්තට කළින් ගෙදර ආවා. පස්සේ තාත්තත් ආවා. අපි තාත්තගෙන් ඇහුවා අද චිත්‍රපටය කොහොමද කියලා. තාත්තා කියන්නේ කළින් දවසේ චිත්‍රපට ගැනයි.’අධ්‍යයන වර්ෂ 1995-96 දී ඔහු කටුබැද්ද විශ්වවිද්‍යාලයේ සිසුවකු විය. එහි දී ‘විද්‍යාවේදී නිර්මිත පරිසරය’ උපාධිය හැදෑරීම ඔහුගේ අභිලාෂයයි. විශ්වවිද්‍යාලය ඔහුට බොහෝ දේ ලබා දුනි. සතුට, විනෝදය, අධ්‍යාපනය, මිතුර ඇසුර, අනාගත අඩිතාලම මේ සියල්ලමය. නවක වදය හරිම විනෝදජනක විය.‘උදේ 8 වෙනකොට දේශන පවත්වන හින්දා ජ්‍යෙෂ්ඨ ශිෂ්‍යයෝ අපට උදේ 7 වෙනකොට විශ්වවිද්‍යාලයට එන්න කිව්වා. මට උදේම අවඳිවෙන එක අමාරු දෙයක්. මම 7 පහුවෙලා දවස් දෙක තුනක් ගියා. රැග් එක දරුණු වැඩියි. තව දවසකත් 7 පහු වුණා. මම ඇහැල මලක් ඇහිද ගෙන කණේ ගහ ගත්තා. සෙරෙප්පු දෙකත් මාරු කර ගත්තා. මං මටම රැග් කරගෙන ගියා. ජ්‍යෙෂ්ඨයෝ මාව අල්ලා ගත්තා. මොකද උඹ පරක්කු? උඹට කියලා තියෙනවානේ 7ට කලින් එන්න කියලා. ඒ මදිවට කණේ මලකුත් ගහගෙන කියලා. මම කිව්වා මම එනකොට තවත් උත්තමයෝ වගයක් මඟදි හම්බ වෙලා රැග් කළා කියලා. ඊට පස්සේ ඒ අය පොලු මුගුරු ඇරගෙන ඒ පැත්තට දිව්වා.’‘තව දවසක් අපි දෙන්නෙක් රෑ වෙලා යනකොට අපි දැක්කා රැවුල් වවා ගත් ජ්‍යෙෂ්ඨයෝ වගයක් අපි ඉස්සරහට එනවා. අපි දෙන්නම කැඩිච්ච දෙමළෙන් කතා කළා. එතකොට රැග් කරන්නේ නෑනේ දෙමළ කියලා. ඒත්, බැලින්නම් ඒ අය දෙමළ අය. අපිව අල්ලා ගත්තා. දැන් අපට දෙමළ බෑ. පිටි පස්සෙන් ආව පද්‍යදරන් යාළුවා අපිව බේරා ගත්තා’.දෙවන වසරේ ඕචබජඩ බපඪන එකද ජීවිතේට අමතක නො වන මතකයන් එකතු කිරීමට සමත් විය.අධ්‍යයන පාඨමාලාවකට අදාළ පැවරුමක් සඳහා කෑගල්ලේ ටැම් විහාරයට ගිය ගමන ජීවිතේ ලොකු පෙරළියකට මං පෙත් හෙළි කළේය. එහි දී එක්තරා සුන්දර යුවතියක් කෙරෙහි ඔහුගේ සිත තදින් ම බැදී ගියේ ය. ඇය නිරංජිකා විජේසූරියයි. කාලයාගේ ඇවෑමෙන් ඇය ඔහුගේ පෙම්වතිය වූයේ මවගේ ආශිර්වාදය ද සමඟයි. 1996 දෙසැම්බර් 20දා ඔහුගේ සිත තදින්ම හඬා වැටුණු දිනයයි. ඒ සිය ආදරණීය පියාගේ වියෝවයි. වර්ෂ 1999 අගදී ඔහු විශ්වවිද්‍යාලයට සමු දුන්නේය.2000 වර්ෂයේ දී නාගරික සංවර්ධන අධිකාරියේ පුහුණු ගෘහ නිර්මාණ ශිල්පියෙක් ලෙස වසරක සේවා කාලයක් කැප කළේය. 2001 වර්ෂයේ දී ඔහු එහි ස්ථිර සේවකයකු විය. පසුව දේශපාලන හේතූන් මත රැකියාව අත්හිටවීමේ ගැටලුවකට මුහුණ දුන් ඔහු පසුව කෙසේ හෝ යළිත් සේවයට අනුයුක්ත වූයේ ය. අනතුරුව මොරටුව විශ්වවිද්‍යාලයේ වසර 2ක ගෘහ නිර්මාණ ශිල්පය පිළිබඳ විද්‍යාපති උපාධිය ද හැදෑරීය.2003 ජනවාරි මස 09 වැනිදා මෙතෙක් කල් ගෙවූ තනිකඩ ජීවිතයට තිත තබමින් පෙම්බරිය වූ නිරංජිකා විජේසූරිය මෙනවිය හා අතිනත ගත්තේය.පසුව තරුණ කටයුතු අමාත්‍යංශයේ සහකාර අධ්‍යක්ෂ - සැළසුම් ලෙසින් වැඩ භාර ගත්තේ ය. 2005 දෙසැම්බර් 28 දා තරුණසේවා සභාවේ සභාපතිධූරය ඔහුට හිමි විය. මෙහි දී තරුණයා කේන්ද්‍ර කොට ගනිමින් බොහෝ තීන්දු තීරණ ගෙන අපේක්ෂා භංගත්වයකින් සිටි තරුණයන් නැඟී සිටුවීමට ඔහුට අවකාශ ලැබුණි. තරුණයන් දිරි ගන්වමින් රටේ සංවර්ධනයට තරුණ ජවය සමීප කරගන්නට තරුණයන් සොයා බොහෝ ප්‍රදේශවල ඔහු ඇවිද්දේය. යුධ සමයක් පැවති කාල වකවානුවේ ලැබූ බිහිසුණු අද්දැකීම් ද අපමණය.සිත හඬා වැටුණු තවත් දිනයකි. ඒ ආදරණීය මවගේ වියෝවයි. ඈ 2007 පෙබරවාරි 02දා සදහටම දෙනෙත් පියා ගත්තා ය.2010 වර්ෂයේ මැයි මස ආර්ථික සංවර්ධන අමාත්‍යංශයේ අධ්‍යක්ෂ ජනරාල් - (සංවර්ධන සංසද) ලෙසින් ඔහුට පත්වීමක් ලැබුණි.තවද, සංචාරක මණ්ඩලයට අදාළ ප්‍රධාන රාජ්‍ය ආයතන 4ක අමාත්‍යාංශ වැඩ කටයුතු ඔහුට පැවරී ඇත. පසුගිය සැප්තැම්බර් මස 29 දා පටන් ජාතික සත්වෝද්‍යානයේ අධ්‍යක්ෂ තනතුරේත්, ජනකලා කේන්ද්‍රයේ අධ්‍යක්ෂ තනතුරේත් වැඩ බලන්නේය.යුද්ධයක් නැති රටේ සංවර්ධන කටයුතු කඩිනම් කරමින් රටේ ආර්ථිකය සවිමත් කිරීම වෙනුවෙන් ඔහුගේ සේවය අද කැප කරන්නේය.කෙටි කාලයක් තුළ දිගු ගමනක් ආ මේ රාජ්‍ය නිළධාරියා තමා ලැබූ අද්දැකීම් සම්භාරය පිඬු කොට මෙසේ පවසා සිටියේ ය.“හැම මිනිහෙකුටම තමන්ගේ රට වෙනුවෙන් කළ යුතු වගකීමක් තියෙනවා. ඒ වගකීම ඉටු කරන්න යද්දී ඇතමුන්ට තමන්ගේ පුද්ගලික දේවල් අහිමි වෙනවා. තමන් කළ සේවය ගැන අවංකවම හෘද සාක්ෂියට එකඟව වැඩ කළොත් තමන්ට ආත්ම අභිමානයක් ඇති වෙනවා.”.</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>31</day>
    </date>
    <link>http://www.dinamina.lk/2011/01/31/_art.asp?fn=f1101313</link>
    <topic/>
    <author/>
    <content>එකල සුදු අධිරාජ්‍යවාදීන් ලක්දිව යටත් කරගෙන විසූ යුගයක් විය. සාම්ප්‍රදායික කෘෂිකර්මාන්තයට වඩා අපනයන භෝග ව්‍යාප්තිය කෙරෙහි සුදු මහත්වරුන්ගේ නෙත් යොමු වූ අතර, එම වගාවන් කඳුකරයේ ශීඝ්‍ර ලෙස ව්‍යාප්ත විය. මේ කතාන්දරයට පසුබිම් වන මේ පෙදෙසත්, ඒ අතීත කථාව සත්‍යක්ෂණය කරනු ලබන්නේ බිම් කඩෙන් ලබා දී ඇති ඉඩ කඩෙනි. පවත්නා වූ සම්පත් හිඟකම මත වුවත් ජනතාවට උපරිමයක් කරන්නට මනා ලෙසින් සම්පත් හසුරවාලමින්, සංවර්ධනයේ කිරණ සොයා ඉදිරියට ඇදෙන, “යටවත්ත ප්‍රාදේශීය සභාවයි” මේ.එතෙක් පැවැති ගම් සභා ක්‍රමයට සමු දෙමින් 1987 අංක 15 දරණ ප්‍රාදේශීය සභා ස්ථාපිත පනත අනුව ස්ථාපිත වූ මෙම ප්‍රාදේශීය සභාව වර්ග කි. මී. 65.7ක් පුරා අණසක පතුරවයි. සුළු ජන වර්ගයන් ද වෙසෙන බැවින් මනා ලෙස ජන විවිධත්වයක් කැටි වූ මේ පෙදෙස හමා එන සීතල සුළඟින් සිසිලත්වයට පත් වේ.සභිකයන් නව දෙනෙකුට පමණක් සීමාවන මෙහි පවතින සම්පත් හිඟකම නිසා සභාවට වාර්ෂිකව හිමි වන්නේ ඉතා අඩු ආදායමකි. ඒ නිසාදෝ ජනතාවගේ ජනතා අවශ්‍යතා ඉටු කරලීමේ දී දැඩි කැපකිරීමක් ඒ වෙනුවෙන් කරන්නට නායකත්වයට හා ඔහුගේ අනුගාමිකයන්ට සිදු වේ. ඒ කෙසේ වුවද ජනතාවගේ අරමුණ ඉටු කිරීම ස්වකීය ප්‍රාර්ථනය කරගත් ඔවුහු, පළාත් පාලන ආයතනයකින් ආවරණය විය යුතු සෑම ක්ෂේත්‍රයක්ම කෙසේ හෝ ආවරණය කරනු ලබයි. ඒ යටිතල පහසුකම් සංවර්ධනයෙන් ඇරැඹි ගමන ජනතා සුබ සාධනයේ උච්චතමය දක්වා වර්ධනය කරමිනි.ජනතා බලාපොරොත්තු මල්ඵල ගන්වමින් දුෂ්කර මාර්ග රැසක් කොන්ක්‍රීට් වන්නේ සංවර්ධනය ගම තුළ ද අතික්‍රමණය කළ බවට සාධක එක් කරමිනි. ජනාධිපති මහින්ද රාජපක්ෂ මැතිතුමාගේ සංකල්පයක් මත ක්‍රියාත්මක වූ ජාතික සවිය “ගම නැඟුම” හා “මඟ නැඟුම” ප්‍රදේශයේ ජනතාවට ගෙන ආවේ සැබෑ අරුණැල්ලකි. ඒ හැරෙන්නට ප්‍රාදේශීය සභා පොදු අරමුදල් මන්ත්‍රී ප්‍රතිපාදන මතත් එකී සංවර්ධනය ගම තුළට ගලා ගියේ ය. එහි මූල්‍ය වටිනාකම මිලියන පහළොවක් පමණ වන්නට ඇතැයි සංඛ්‍යා ලේඛන අනාවරණය කරයි. එහෙත් ඉන් ලැබූ ප්‍රතිලාභය නම් මේ යැයි කියා නිමකළ නොහැකියි.අපනයන භෝග කර්මාන්තය ප්‍රධාන ජීවනෝපාය වුවද, පෙදෙසේ වැසියන් මුහුණ දෙන තවත් අභියෝගයක් වන්නේ පානීය ජල ගැටලුවයි. පෙදෙස් වාසීන්ගේ පූර්ණ සහයෝගයත්, විශේෂයෙන් ම ලද ආධාරත් එක්කර ගනිමින් ප්‍රජා ජල ව්‍යාපෘති රැසක් ගම තුළ නිර්මාණය වන්නේ සාපිසාවට දිය දෝතක් දෙන්නට ඇවැසි බැවිනි.අතිශයින්ම ජනාකීර්ණ යැයි කිව නොහැකි වුවද යටවත්ත බල ප්‍රදේශය තරමක් ජනාකීර්ණය. ඒ නිසාදෝ වරින් වර විවිධ රෝග පැතිරීමේ අවදානමකට ලක් වන්නට ද ඔවුන්ට සිදු විය. ප්‍රදේශයේ විවිධ සෞඛ්‍ය අංශයේ නිලදරුවන් හා ප්‍රාදේශීය සභා නායකත්වය එක් වී දියත් කළ සියලු වැඩසටහන් අතිශය සාර්ථක වූ අතර එහි ප්‍රතිඵලය වුයේ වසංගත රෝග පැතිර යාමේ අවදානම යටවත්තෙන් තුරන් වීමයි.කියවන්නට කැමැති, පොතපතට අදරැති තරුණ පරම්පරාවක් නිර්මාණය කිරීම අරමුණ කරගනිමින්, ප්‍රාදේශීය සභා නායකත්වයේ ඇස පුස්තකාල සංවර්ධනය සඳහා ද යොමුවිණි. එහි ප්‍රතිඵලය වූයේ යටවත්තට අංග සම්පූර්ණ පුස්තකාලයක් හිමි වීමයි.එපමණක් නොව සිඟිති දරුවන්ගේ කුසලතා ආකල්ප හා බුද්ධි වර්ධනය කෙරෙහි සුවිශේෂ අවධානයක් යොමු කරමින් පූර්ව ළමා විය සංවර්ධන මධ්‍යස්ථාන සංවර්ධනය කෙරෙහි ලැබූ දායකත්වය නම් මිල කළ නොහැකිය.කෙසේ වුවත්, දිනෙන් දින ජනගහණය නගරය තුළ ප්‍රමාණාත්මක ලෙසින් වර්ධනය වද්දී, නගරයේ කුණු කසළ ප්‍රශ්නය ද නිමාවක් දකින තුරු මඟ බැලුවේ ය. කසල ප්‍රතිචක්‍රීයකරණ ව්‍යාපෘතියක් අරඹමින් දිනකට එක්වන කසළ මෙට්‍රික් ටොන් එකක පමණ ප්‍රමාණය කොම්පෝස්ට් පොහොර බවට පත් වන්නේ ජනතා සිත් සතන්වලට සතුටු කඳුළක් ද එක් කරමිනි.සමාජ සුබ සාධනයත්, ආර්ථික සංවර්ධනයත් උදෙසා යොමු වූ නායකත්වයේ නෙත්, සංස්කෘතික හා ආගමික ප්‍රබෝධය ද ඉලක්ක කරගති, ඒ මන්ද යත් ජනතාවගේ අධ්‍යාත්මික දියුණුව ද ඔවුන්ගේ අපේක්ෂාව වු බැවිනි. ඒ හෙයින් දෝ පන්සල්, පල්ලි, කෝවිල් නවීකරණය කටයුතුවලදී ද සභාවේ නායකත්වය පෙරමුණ ගෙන සිටී.ප්‍රජා ශාලා 15ක් ප්‍රදේශය තුළ ඉඳිවන්නේ ජනතා සුබ සාධනය වෙනුවෙනි. එමෙන්ම ග්‍රාමීය සෞඛ්‍ය කටයුතු ගුණාත්මකත්වයෙන් ඉහළ නැංවීම වෙනුවෙන් අන් කවරදාටත් වඩා වැඩි අවධානයක් මේ වකවානුවේ යොමු වූ බවට හොඳම නිදර්ශනය වන්නේ මාතෘ සායන 11ක් පවත්වන්නට සභා නායකත්වය කටයුතු කිරීම යි.උපතේ සිට සුසාන භූමිය දක්වා ජීවිතයේ පසු කරන සෑම කඩ ඉමකදීම, ප්‍රදේශයේ ජනතාවට පොදු වු අවශ්‍යතා ඉටු කිරීමට ප්‍රාදේශීය සභා නායකත්වය නිරතුරු උත්සාහ ගති. එතෙක් වල් බිහිවී පැවැති සුසාන භූමි රැසක් ක්‍රමවත් ආකාරයෙන් නඩත්තු කිරීමට සභාවේ මඟ පෙන්වීම නොමඳව ලැබුණු අතර එහි ප්‍රතිඵලය වූයේ ජීවිතයකට ගෞරවණීය අවසානයක් ලබා දෙන්නට හැකි වීමය. පෙදෙසේ ඓතිහාසිකත්වය නංවාලූ පැරැණි කුරුණෑගල, මාතලේ ගමන් මාර්ගයත් යටවත්ත හරහා වැටී තිබූ බවට කදිම නිදසුන, සාක්ෂිය වන්නේ පැරැණි අම්බලමයි. එබැවින් ඒ ඓතිහාසිකත්වය අනාගත පරපුරට උරුම කර දෙනුවස් පැරැණි අම්බලම සංරක්ෂණය කෙරෙහි සභාවේ අවධානය යොමුවිය.ඉතා අඩු සම්පත් සහ පහසුකම් මධ්‍යයේ වුවද, ස්වකීය මෙහෙවර නොපිරිහෙලා ඉටු කරමින්, ප්‍රදේශයේ ජනතා සුබසෙත එකම අපේක්ෂාව කරගත් යටවත්ත ප්‍රාදේශීය සභාව දිගු ජනතා මෙහෙවරක යෙදෙන්නට සුබ සිහින දකිමින් සිටියි.ඇත්තටම, අපේ ප්‍රාදේශීය සභාව ඉතා අඩු ආදායම් ලබන, අඩු පහසුකම්වලින් යුත් ප්‍රාදේශීය සභාවක්. සංවර්ධන කටයුත්තක් කියන්නේ ගොඩක් වෙලාවට විශාල මුදලක් වැය කරන්නට සිදුවන කටයුත්තක්. එහෙත් ඉන් ප්‍රතිලාභීන් රැසක් බිහිවෙනවා. ජනතාව තමන්ගේ ඡන්දය සලකුණ කරලා අපිව මේ පුටුවට ගෙන ආවේ ඔවුන්ගේ සුබදායි හෙට දවසක් වෙනුවෙන්. ඔවුන්ට අවශ්‍ය මූලික අවශ්‍යතා හා අනෙකුත් පොදු පහසුකම් ලබා ගනිමින් ස්වකීය ජීවන තත්ත්වය නංවාලීම ඔවුන්ගේ අරමුණක්. ඒ අරමුණේ ජයග්‍රාහී ප්‍රතිඵල ඔවුන්ට ළඟා කරදීම තමයි අපේ ප්‍රධානතම කාර්යය භාරය විදිහට මා දකින්නේ.ඒ විතරක් නෙමේ පළාත් පාලන ආයතනයක් කියන්නේ ජනතාවට ඉතාමත් සමීපතම පාලන ඒකකය. පුංචි ගැටලුවකදී වුණත් ඔවුන්ට ඉක්මනට මතක් වෙන්නේ මේ පුංචි පාලන ඒකකය. ඊට හේතුව තමයි අපි ජනතාවට වඩාත් කිට්ටුම සහ හිතෛෂීම පාලන ඒකකය වීම. ඒ නිසා ඒ ජනප්‍රියත්වය සහ හිතෛෂීවන්ත බවත් එක්ක පාලන තන්ත්‍රය පුළුල් කරමින් ජනතා අවශ්‍යතා ඉටුකිරීම තමයි මම අපේ මූලික කාර්යය විදිහට දකින්නේ.බොහෝ දුරට ප්‍රදේශයේ සංවර්ධනය වෙනුවෙන් සුවිශාල මෙහෙවරක් ඉටු කරන්නට අපිට මඟ පෑදුනේ ජනාධිපතිතුමන්ගේ ‘මඟ නැඟුම’ සහ ‘ගම නැඟුම’ විශේෂ සංවර්ධන ව්‍යාපෘතීන් ද්විත්වය මඟින්. ඒ වගේම තමයි පාර්ලිමේන්තු මන්ත්‍රීවරුන්ගෙන් සංවර්ධන ව්‍යාපෘති ආරම්භ කිරීමේ දී ලැබුණු සහයෝගය සහ මූල්‍ය ප්‍රතිපාදන, සභා අරමුදල් සහ අනිකුත් මූල්‍ය ප්‍රතිපාදන උපයෝගී කරගනිමින් තමයි මා මේ සංවර්ධන ව්‍යාපෘති ආරම්භ කෙළේ.ඉතාමත් අඩු සම්පත් ප්‍රමාණයක් යටතේ හා ඉතාමත් අවම ආදායම් තත්ත්වයක් යටතේ වුවත් මෙතරම් සංවර්ධන ක්‍රියාවලියක් ගම තුළ සිදු කරන්නට ලැබීම මා ලත් භාග්‍යයක් ලෙසයි මා දකින්නේ. එය මට අභිමානයක්.ඔව් ඇත්තටම, ප්‍රදේශයේ මගේ ආදරණීය ජනතාව මේ හැම සංවර්ධන ව්‍යාපෘතියකටම ප්‍රබල ශක්තියක් විදිහට පසුපස හිටියා.විවිධ ආකාරයෙන් ස්වකීය ශ්‍රමය සහ කාලය අපි වෙනුවෙන් වැය කළා.ඔවුන් තමන්ගේ අවශ්‍යතා අප වෙත ඉදිරිපත් කළා.ඒ අපි ඔවුන්ට සුබදායි පිළිතුරක් ලබා දේවි කියන අපේක්ෂාවෙන්. ඉතින් අපි ඉතා සාර්ථකව ප්‍රජාවගේ අවශ්‍යතා මනා ලෙස හඳුනා ගනිමින් අපේ සංවර්ධන ක්‍රියාදාමය ඉතා වේගවත්ව ගෙන ගියා. එහි ප්‍රතිඵලය වුණේ ගම සංවර්ධනය වීමයි.මේ කාර්යයේ දී පක්ෂ විපක්ෂ භේදයකින් තොරව සෑම මහජන නියෝජිතයෙක්ම මාත් එක්ක මේ ගමන යන්නට අත්වැල් බැඳ ගත්තා. එයත් මා ලැබූ ජයග්‍රහණයක් ලෙසයි මා දකින්නේ.මම මෙතනදී පැහැදිලිව කියන්න ඕනේ මේ සංවර්ධන ඉලක්ක මා කේන්ද්‍ර කරන්නේ ජනතා අවශ්‍යතාත් එක්ක. ඒ නිසා ජනතා සුබ සිද්ධිය වෙනුවෙන් ඔවුන් අපෙන් අපේක්ෂා කරන සෑම කාර්යයක්ම ඉටු කරන්නට හැකි තරමින් හෝ උත්සාහ ගැනීම මගේ දර්ශනය තුළ ගැබ් වෙනවා.ඒ වගේම තමයි මම මගේ අවධානය නිරතුරුව යොමු කරන්නේ. නව ආදායම් මාර්ග උත්පාදනය කෙරෙහි.එවිටයි අපිට හැකියාවක් ලැබෙන්නේ හොඳ ආදායම් මට්ටමක් එක්ක ඉතා පහසුවෙන් සංවර්ධන ඉලක්ක කරා ගමන් කරන්නට.ජනතාව අපෙන් බලාපොරොත්තු වන පොදු අරමුණ වෙනුවෙන් පෙනී සිටිමින් ඔහුගේ ජීවන තත්ත්වය උසස් කරමින් ප්‍රදේශයේ සංවර්ධනාත්මක මට්ටමක් කරා ගෙන යාම මගේ අපේක්ෂාව බැව් මෙහි දී සඳහන් කළ යුතුයි.ඔව්, ඇත්තටම. මම තෘප්තිමත්. යටවත්ත ප්‍රාදේශීය සභාවේ පාලනය ආරම්භයේ සිටම දෙපසට දෝලනය වුණ පාලනයක් තමයි තිබුණේ. එහි නායකත්වය විටින් විට මාරු වුණා. මම එහි පස්වන සභාපතිවරයා. නමුත් ශ්‍රී. ල. නි. ප පත්වුණ දෙවන සභාපතිවරයා.මේ පක්ෂ මාරුව නිසා එක එල්ලේ ම සංවර්ධනය ව්‍යාපෘති අඛණ්ඩව ක්‍රියාත්මක කරන්න හැකියාවක් තිබුණේ නැහැ. නමුත් මම මගේ පාලන කාලය තුළ කළ හැකි ලොකු මෙහෙයක් ප්‍රදේශවාසීන් වෙනුවෙන් ඉටු කළා.මේ ගමන ගොඩක් දුෂ්කරයි. බාධක කම්කටොළුවලින් ගහනය වෙලා තිබුණේ. ඒත් ඒ අභියෝගය සාර්ථකව මැඩ පවත්වමින් අපේ පොදු ඉලක්කයක් කරා මම මගේ ජනතාව ගෙන ගියා. ඒ ගැන මම තෘප්තිමත්.සටහන :– ඒ.ඒ.එල්. ඩයස් සහ නදීෂාණි ප්‍රියංගිකා ඡායාරූප :- ඒ.ඒ. එල්. ඩයස් (මාතලේ දිස්ත්‍රික් සමූහ).</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>31</day>
    </date>
    <link>http://www.dinamina.lk/2011/01/31/_art.asp?fn=f1101314</link>
    <topic>සම්බුද්ධත්ව ජයන්තියේ අරමුණ පන්සිල් සුරකින සමාජයක් බිහි කිරීමයි</topic>
    <author/>
    <content>2600 වැනි සම්බුද්ධත්ව ජයන්තිය සම්බන්ධයෙන් සැලකිය යුතු කාලයක පටන් විවිධ කතාබහ ඇතිවී තිබුණත් බොහෝ දෙනා තුළ එහි වැදගත්කම පිළිබඳව ඇති දැනීම අඩු බවයි මගේ හැඟීම. බෞද්ධ ජනතාවට 2600 වැනි සම්බුද්ධත්ව ජයන්තිය වැදගත් වීමට ප්‍රධානතම හේතුව තමයි සිද්ධාර්ථ කුමාරයා උතුම් වූ බුද්ධ රාජ්‍යයට පත්වෙලා 2600 වැනි වර්ෂය මේ වසරේ වෙසක් මාසයේදී උදාවීම. සිදුහත් කුමාරයාගේ බුද්ධත්වයට පත්වීම තමයි සම්බුද්ධත්ව ජයන්තිය වශයෙන් අප හඳුන්වන්නෙ.අද බොහෝ දෙනෙක් මෙය වරදවාගෙන කතා කරන බවක් පෙනෙන්නට තියෙනව. සම්බුද්ධත්ව ජයන්තිය යන වචනය වෙනුවට “බුද්ධ ජයන්තිය”, “සම්බුද්ධ ජයන්තිය” යනුවෙන් භාවිත කරන බවක් දන්නට ලැබෙනවා. එය නිවැරැදි යෙදුමක් නෙවෙයි. මෙහිදී “ත්ව“ ප්‍රත්‍යය අනිවාර්යයෙන් ම යෙදිය යුතුයි. “ත්ව“ ප්‍රත්‍යයේ පළල්ම අර්ථය වන්නේ උනා, සිදුවුණා, ඇතිවුණා යන්නයි. එනිසා අප සැමරීමට සූදානම් වන්නේ සිදුහත් තවුසානන්ගේ බුද්ධත්වයට පත්වීම නිසා, එය සම්බුද්ධ ජයන්තිය හෝ බුද්ධ ජයන්තිය නොව සම්බුද්ධත්ව ජයන්තිය බව සිහි තබාගැනීම වැදගත්.මේ වර්ෂයේ වෙසක් මාසය වන විටදී සිද්ධාර්ථ කුමාරයා බුද්ධත්වයට පත් වී වසර 2600 ක් නොවෙතැයි ඇතැමුන් මත පළකරල තියෙනවා. ඊට හේතුව ඒ ගණනය කිරීම් පිළිබඳ අදහස් දැක්වූවන්ගේ යම් අත්වැරැද්දක් සිද්ධාර්ථ කුමාරයා බුද්ධත්වයට පත් වී වසර 45 ක් වැඩ සිටයි පිරිනිවන් පෑවෙ. මේ වන විට උන්වහන්සේ පිරිනිවන් පා වසර 2554 ක් ගත වී තිබෙනවා. උන්වහන්සේ බුද්ධත්වයට පත් වී වැඩ සිටි වසර 45 ක් පිරිනිවන් පා ගතවී තිබෙන වසර 2554 ක් එකතු වූ විට මුළු වර්ෂ ප්‍රමාණය 2599 ක්. බොහෝ දෙනා වරදවා ගත්තේ මෙයයි. බුද්ධ වර්ෂ යනු ජනවාරි මාසයේදී උදාවන්නක් නොවේ. එය උදාවන්නේ මැයි මාසයේදීයි.මේ වර්ෂයේ මැයි මාසය වන විට බුදුරජාණන් වහන්සේ පිරිනිවන් පා වසර 2555 ක් සම්පූර්ණ වනවා. ඒ ප්‍රමාණයට උන්වහන්සේ වැඩ උන් 45 වසරක් එකතු වූ විට එකතුව වසර 2600 කි. ඒ අනුව එළඹෙන වෙසක් පොහෝ දිනට සිදුහත් කුමරා බුද්ධත්වයට පත් වී ගතවන 2600 වැනි වර්ෂය ආරම්භ වෙනවා. එය සම්පූර්ණ වන්නේ ඊළඟ වර්ෂයේ වෙසක් පොහෝ දිනයටයි.ඒක ඇත්තයි. බොහෝ දෙනා 2600 සම්බුද්ධත්ව ජයන්තියට පිළිවෙතින් පෙළගැසෙමුයි බෝඩ් ලෑලි සවිකළත්, බැනර් ආදිය ප්‍රදර්ශනය කළත්, නොයෙක් ස්ටිකර් ආදිය මුද්‍රණය කොට තැන තැන ඇලෙව්වත් එහි අර්ථය පිළිබඳව නිසි දැනීමක් නෑ.බුදුරජාණන් වහන්සේ දේශනා කොට වදාළ බුද්ධ ධර්මය ආගමක් නොව ඉතා වැදගත් දර්ශනයක්. “පිළිවෙතින්” යන්නේ අර්ථය ප්‍රතිපත්තියෙන් යන්නයි. ඒ අනුව බුදුරජාණන් වහන්සේ දේශනා කළ ධර්ම විනය ආදී සියල්ල පිළිබඳව මනා වැටහීමකින් යුතුව එහි ප්‍රායෝගිකව හැසිරීම තවත් විදිහකට කියනව නම් බෞද්ධ චරණයක යෙදීමේ පිළිවෙතයි. ඒ අනුව පිළිවෙතින් පෙළගැසෙමු යනු සුදු රෙද්දක් පොරවාගෙන පන්සල් යෑම පමණක්ම නොව, සෑම ඉරියව්වකින්ම සෑම ගතිගුණයකින්ම දක්නට ලැබෙන ධර්මය මුල් කර ගත් සත්පුරුෂ ශ්‍රේෂ්ඨ ගුණධර්ම ආදිය ජීවිතයට එකතු කර ගැනීමයි.2600 වැනි සම්බුද්ධත්ව ජයන්තිය සැමරීම සඳහා රටේ විවිධ පිරිස් විවිධාකාරයෙන් සූදානම් වෙනවා. 2600 සම්බුද්ධත්ව ජයන්තිය වෙනුවෙන් අතිගරු මහානායක ස්වාමීන් වහන්සේලා ප්‍රමුඛ මහා සංඝරත්නය විසින් ඉදිරිපත් කළ විසි වැදෑරුම් වැඩපිළිවෙළ ජනාධිපතිතුමා බොහොම උනන්දුවෙන් භාරගෙන 2600 සම්බුද්ධත්ව ජයන්තිය වෙනුවෙන් මෙහෙයුම් කමිටුවක් පත් කළා. මහානායක ස්වාමීන්වහන්සේලා අනුනායක ස්වාමීන් වහන්සේලා, බෞද්ධ සංවිධාන හා පුද්ගලයන්ගෙන් මෙහි සාමාජිකත්වය දරනවා. වර්තමානයේදී එහි සම සභාපතීත්වය උසුලනු ලබන්නේ මල්වතු පාර්ශ්වයේ අනුනායක නියන්ගොඩ විජිතසිරි අනුනාහිමියන් සහ අග්‍රාමාත්‍ය දි. මු. ජයරත්න මහතායි. එම කමිටුවේ වැඩ කටයුතු සඳහා රජය පාර්ශ්වයෙන් අවශ්‍ය මූල්‍ය සම්පත් හා භෞතික සම්පත් සියල්ල ලබාදීල තියෙනවා. මීට අමතරව පෞද්ගලික මට්ටමෙන් රට තුළ අති විශාල වැඩකටයුතු ප්‍රමාණයක් සංවිධානය වෙමින් තියෙනවා.ධර්මය පිළිබඳව නිසි අවබෝධයකින් යුතුව තමන්ගේ ජීවිතය ධර්මානු ධර්ම ප්‍රතිපත්තියක පිහිටුවා පවත්වාගෙන යන අතරම නිර්මල ථෙරවාදී බුදු දහම ස්ථාපිත වූ රටක වැසියන් වශයෙන් අපේ යුතුකමක් තමයි රටින් පිට විදේශීය ජනයා වෙත දහම් දැනුම බෙදා දෙන්නට කටයුතු කිරීම. දැන් සංචාරක අමාත්‍යාංශය වසරින් වසර මෙරටට ඇදී එන සංචාරකයන් ප්‍රමාණය වර්ධනය කර ගැනීමට කටයුතු කරමින් ඉන්නව. එසේ ලංකාවට ගෙන්වා ගන්නා විදේශිකයන් ලැඟුම් ගන්නා හෝටල්වල මංගල සූත්‍රය, කරණීය මෙත්ත සූත්‍රය, රතන සූත්‍රය, ධජග්ග සූත්‍රය වගේම මිලින්ද ප්‍රශ්නය වැනි පොත් මුද්‍රණය කරල බෙදා දෙන්න හැකි නම් ඒක මහා පුණ්‍යකර්මයක්. මහා විශාල පොත් නැතත් කුඩා පොත් පිංචවල් සකස් කොට යම් යම් ධර්ම කරුණු සාරාංශ කොට ඉදිරිපත් කොට ඉතිරිය දැනගන්න අවහල් පොත කියවන්න කිව්වොත් ඔවුන් මුදල් දීල හෝ එය මිලදී ගන්න පසුබට වෙන්නෙ නෑ. එය තවත් අතකින් බැලුවොත් අපේ රටට විදේශ විනිමය ගෙන්වා ගත හැකි ක්‍රමයක්.මහින්ද චින්තන වැඩපිළිවෙළ පසුගිය අවුරුදු 5 ක කාලය තුළ යුද්ධය සම්පූර්ණයෙන් නැතිකරල දාලා සාමය උදාකර දීමේ ප්‍රතිඥාව ඉෂ්ට කරල තියෙනවා. දැන් 2600 වන සම්බුද්ධත්ව ජයන්තිය වෙනකොට ජනතාවගේ සදාචාරාත්ම, ආධ්‍යාත්මික සංවර්ධනය නිසි පරිදි සිදුවුණේ නැත්නම් ඒ ලැබූ ජයග්‍රහණය ප්‍රතිඵල රහිත එකක් වෙනව.මේ සඳහා අපේ සමාජය පන්සිල් රකින සමාජයක් බවට පත් කරන්න ඕන. ඒක මේ සමාජයේ අලුතින් ඇතිකරන්න යන එකක් නෙමෙයි. මිහිඳු මාහිමියන් මෙරට පැමිණි යුගයේ පටන් අපේ රට ගොඩනැගිල තිබුණෙ පංචශීල ප්‍රතිපදාව පාදක කොටගෙනයි. ඒ නිසාම ලංකාව ලෝකය තුළ ප්‍රචලිත වුණේ මුතු මැණික්. තේ, පොල්, රබර් හෝ වෙන යම් දෙයක් නිසා නෙවෙයි. ධර්මානුකූ®ල මිනිසුන් වෙසෙන ධර්මද්වීපයක් වශයෙන් අපට ථෙරවාදී බුදු දහම ලැබුණෙ ඉන්දියාවෙන් මෙරටට බුදු දහම ගෙන ආ මිහිඳු හිමියන්ගේ පියා ධර්මාශෝක අධිරාජ්‍යයා පංචශීලය සුරැකීම සඳහා විවිධ නීති රීති පවා පනවල තියෙනව.වර්තමානය වන විට මෙරට සත්ත්ව ඝාතනය බෙහෙවින්ම ඉහළ ගිහිල්ල තියෙනව. විශේෂයෙන්ම ගව ඝාතනය ඉතාම පිළිකුල් සහගත ලෙස ඉහළ ගිහිල්ල.සත්ත්ව මාංශ ආහාරයට ගන්නා බොහෝ දෙනා දන්නෙ නෑ සතුන්ටත් විවිධ ලෙඩ රෝග හැදෙනවයි කියල. මම දවසක් දැක්ක මරන්න සූදානම් කරල තිබුණ ගවයෙක්ව. ඒ සතාගේ කකුලෙන් උඩ කොටස සම්පූර්ණයෙන්ම වලක් වගේ විශාල තුවාලයක්. ඒකෙන් පණුවොත් වැටෙනව. කාට හරි කියන්න පුළුවන් සතුන් මරන්න කලින් වෛද්‍ය පරීක්‍ෂණයක භාජනය කරනවනෙ කියල. ඒත් ඒ කටයුතු නිසියාකාරයෙන් ඉටුවෙනවද යන්න ගැටලුවක්.ඒ වාගේම තමයි අදින්නාදාන කියන ශික්ෂා පදයත් වචනයට විතරක් සීමා වෙලා. ඉස්සර රිය අනතුරක් වගේ වෙලාවකදී මිනිස්සු එතැනට දුවගෙන එන්නෙ කරදරයට පත්වෙච්ච මිනිහට සාත්තු කරන්න. ඒත් දැන් එන්නෙ සාක්කුවට බහින්න. අද සමහර ආයතනවල එකම වැඩක්වත් කර ගන්න බෑ අත යටින් කීයක් හෝ දුන්නෙ නැත්නම්. පුදුම දෙයක් මේ රටට වෙලා තියෙන්නෙ. ඒ වගේම තමයි 3 වැනි ශික්ෂා පදය ගැන කතා කරන්නත් ලැජ්ජයි. අද රට කෙතරම් පිරිහිලාද කියනව නම් ඇතැම් පියවරුන් සමඟ තරුණ දියණියකව එකට තියන්න බැරි තත්ත්වයක් උදාවෙලා. ඒ වගේම තමයි අද බොහොමයක් තරුණ දූල පුතාල නොමඟ ගිහිල්ල.මුසාවාදා ගැන කියනව නම් ඉස්සර මිනිස්සු බොරුවක් කියන්නත් භය වුණා. ඒත් අද බොහෝ දෙනා විනෝදයටත් බොරු කියනවා. ඇතැමුන්ට ඒකෙ බරපතළකමක් තේරෙන්නෙ නෑ.ඒ වාගෙම තමයි පස්වැනි සිල් පදය කැඩීම නිසා රට ආර්ථික වශයෙන් මෙන්ම සදාචාරාත්මක අංශයෙනුත් විශාල පරිහානියකට ගමන් කරල තියෙනව. මත් වතුර, දුම්වැටි, මත්කුඩු ආදිය භාවිතය සමාජය තුළ බෙහෙවින්ම ඉහළ ගිහිල්ලා.මේ නිසා 2600 සම්බුද්ධත්ව ජයන්තිය සැමරීමට සූදානම් වෙන මේ මොහොතේ රාජ්‍ය තන්ත්‍රය මුල්වෙලා අදාළ සෙසු පාර්ශ්වයන් සමඟ ජනතාවගේ ආධ්‍යාත්මික සංවර්ධනය ඇතිකිරීමට උත්සාහ ගත යුතුයි..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>01</day>
    </date>
    <link>http://www.dinamina.lk/2011/02/01/_art.asp?fn=n1102011</link>
    <topic>සෑම ධීවරයකුටම මානුෂීය සැලකුම්</topic>
    <author>ධනුෂ්ක ගොඩකුඹුර සහ මහින්ද අලුත්ගෙදර</author>
    <content>ශ්‍රී ලංකාවේ මුහුදු තීරයට පැමිණෙන ඉන්දීය ධීවරයන් පමණක් නොව ඕනෑම ජාතියකට අයත් ධීවරයන්ට මානුෂීය අන්දමින් සැලකීම සිය ප්‍රතිපත්තිය බව ශ්‍රී ලංකා රජය අවධාරණය කරයි.නිල සංචාරයක් සඳහා මෙරටට පැමිණ සිටින ඉන්දීය විදේශ ලේකම් නිරූපමා රාඕ මහත්මිය, ජනාධිපති මහින්ද රාජපක්ෂ මහතා ප්‍රමුඛව රජයේ බලධරයන් ඊයේ (31) හමුවූ අවස්ථාවේදී මේ බව අවධාරණය කෙරිණි.ශ්‍රී ලංකාව හා ඉන්දියාව අතර මුහුදු තීරයේ දී ඉන්දීය ධීවරයන් දෙදෙනෙකු මිය යාම සම්බන්ධයෙන් කළ කරුණු විමසීමේදී මේ අදහස් පළවිය.ශ්‍රී ලංකා ඉන්දියා ද්විපාර්ශ්වික සබඳතා අනුව ඉන්දීය ධීවර ප්‍රජාවට බලපාන ගැටලු සම්බන්ධයෙන් අවධානය යොමු කිරීමට ශ්‍රී ලංකා රජයේ වැඩි සැලකිල්ලක් දක්වා තිබෙන බවද මෙහිදී ශ්‍රී ලංකා රජයේ පාර්ශ්වයේ අදහස විය.මීට අමතරව අදාළ සිද්ධිය සම්බන්ධයෙන් කරුණු විමසීමට ශ්‍රී ලංකා රජය කැපවී සිටින බව පෙන්වා දුන් ශ්‍රී ලංකා රජය තවදුරටත් පරීක්ෂණ ක්‍රියාත්මක කරන බවත් ඒ සම්බන්ධයෙන් වැඩිදුර තොරතුරු ඉන්දියාවෙන් බලාපොරොත්තු වන බවත් අවධාරණය කෙරිණි.මෙරටට පැමිණි ඉන්දීය විදේශ ලේකම් නිරූපමා රාඕ මහත්මිය ඊයේ් (31) ජනාධිපති මහින්ද රාජපක්ෂ මහතා බැහැ දුටු අතර විදේශ කටයුතු ඇමැති මහාචාර්ය ජී. එල්. පීරිස්, ජනාධිපති ලේකම් ලලිත් වීරතුංග, ආරක්ෂක ලේකම් ගෝඨාභය රාජපක්ෂ හා විදේශ කටයුතු අමාත්‍යාංශයේ ලේකම් රොමේෂ් ජයසිංහ මහත්වරුන් සමග විශේෂ සාකච්ඡාවක නිරත වූවාය.ශ්‍රී ලංකා ඉන්දියා මුහුදු තීරයේදී ඉන්දීය ධීවරයන් දෙදෙනෙකු මිය යාම සම්බන්ධයෙන් ඉන්දීය රජයේ අවධානය යොමු වී ඇති අතර ඒ සම්බන්ධයෙන් පරීක්ෂණයක් සිදු කළ යුතු බව මෙහිදී ඉන්දීය විදේශ ලේකම්වරිය පැවසුවාය.කුමන අවස්ථාවකදී වුවද හමුදා බලය යෙදීම අනුමත නොකරන බවට ශ්‍රී ලංකා ඉන්දියා රජයේ අදහස වී තිබෙන අතර පසුගිය 2008 වර්ෂයේ ඔක්තෝබර් මස 26 දා දෙරට විසින් ප්‍රකාශයට පත් කළ ඒකාබද්ධ ධීවර සැලැස්ම පිළිබඳවද මෙහිදී අවධානය යොමු කෙරිණි. මීට අමතරව ණවරයන්ගේ ආරක්ෂාව සම්බන්ධයෙන් ගත යුතු ක්‍රියාමාර්ග සම්බන්ධයෙන්ද සාකච්ඡා කෙරිණි..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>01</day>
    </date>
    <link>http://www.dinamina.lk/2011/02/01/_art.asp?fn=n1102012</link>
    <topic>‘ගොඩනැඟූ දේශය සුරකිමු’ කතරගම නිදහස් උලෙළටසියල්ල සූදානම්</topic>
    <author>උදුලා පීරිස්</author>
    <content>හැටතුන්වැනි නිදහස් සමරු උළෙල පෙබරවාරි 04 දින කතරගමදී උත්සවශ්‍රීයෙන් පැවැත්වීමට රජය සියලු කටයුතු සූදානම් කර ඇත.කදසුරිදුගම පූජාභූමියේ විහාරමහාදේවි විහාරය අසල පැවැත්වෙන මේ නිදහස් උළෙලේ තේමාව “ගොඩනැඟූ දේශය සුරකිමු” යන්නයි.මේ නිදහස් උළෙලේ ආරම්භය සනිටුහන් කරමින් ජනාධිපති මහින්ද රාජපක්‍ෂ මහතා වෙනුවෙන් ආචාර වෙඩිමුර 21 පැවැත්වේ. මෙම උත්සවය සඳහා බදුල්ල, බණ්ඩාරවෙල බාලිකා පාසල්වල සිසුවියන් 100ක් පමණ සහභාගිත්වයෙන් ජාතික ගීය ගායනා කෙරෙන අතර ජයමංගල ගාථා ගායනා කිරීමට තවත් සිසුවියෝ 25ක් සහභාගී වෙති.ආචාර පෙළපාළියට ත්‍රිවිධ හමුදාව, ශ්‍රී ලංකා පොලිසිය, සිවිල් ආරක්‍ෂක බළකාය, ශිෂ්‍යභට බළකාය එකතුව 2800ක පමණ පිරිසක් සහභාගිවීමට නියමිතය.සංස්කෘතික මධ්‍යස්ථාන නර්තන ශිල්පීන් 1400ක් සහභාගිත්වයෙන් නර්තන පැවැත්වෙන අතර, ඌව පළාත් පාසල් සිසු සිසුවියන් 1000ක ගේ එකමුතුවෙන් අලංකාරවත් සංස්කෘතික සංදර්ශනයක් ද පැවැත්වීමට සූදානම්ව ඇත.ඊට අමතරව ශ්‍රී ලංකා නාවික හමුදාව ජාතිය වෙනුවෙන් ආචාර වෙඩිමුර 25ක් පිරිනැමීම චෛත්‍ය පාර, ප්‍රදීපාගාරය අසලදී සිදුකෙරේ.මෙදින උදේ මහාමාන්‍ය ඩී. ඇස්. සේනානායක පිළිරුව අභියස පුෂ්පෝපහාර පිරිනැමීමක් සිදු කිරීමට කොළඹ නගර සභා විශේෂ කොමසාරිස් ඕමාර් කාමිල් මහතා අතින් සිදුකෙරේ.බෞද්ධ, හින්දු, ඉස්ලාම්, රෝමානුකතෝලික හා ක්‍රිස්තියානි ඇතුළු සියලුම ආගම්වල පෙරවරු 6 සිට ආගමික ස්ථානවල ආගමික වතාවත් පැවැත්වේ.බෞද්ධාගමික කටයුතු එදින පෙරවරු 6.30 කතරගම කිරිවෙහෙර අභියස ඌව විශ්ව විද්‍යාලයේ කුලපති හා කිරිවෙහෙර රජමහා විහාරාධිපති ආචාර්ය අලුත්වැව සෝරත හිමියන්ගේ අනුශාසකත්වයෙන් සිදුකෙරේ.මෙම නිදහස් උළෙලේ සියලු සංවිධාන කටයුතු රාජ්‍ය පරිපාලන හා ස්වදේශ කටයුතු ඇමැති ඩබ්ලිව්. ඩී. ජේ. සෙනවිරත්න මහතාගේ උපදෙස් මත රාජ්‍ය පරිපාලන හා ස්වදේශ කටයුතු අමාත්‍යාංශය මගින් සංවිධානය කරනු ලැබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>01</day>
    </date>
    <link>http://www.dinamina.lk/2011/02/01/_art.asp?fn=n11020115</link>
    <topic>2018 පොදුරද මඩුලු ක්‍රීඩා උළෙලේනිල ලාංඡනය එළි දක්වයි</topic>
    <author>ධනුෂ්ක ගොඩකුඹුර</author>
    <content>ශ්‍රී ලාංකේය ක්‍රීඩා ඉතිහාසයේ ස්වර්ණමය සන්ධිස්ථානයක් සනිටුහන් කරමින් "පොදු රාජ්‍ය මණ්ඩලීය ක්‍රීඩා උළෙල" 2018 දී හම්බන්තොටට ලබා ගැනීමේ ප්‍රයත්නයේ මුල් පියවර වශයෙන් එහි නිල ලාංඡනය ජනාධිපති මහින්ද රාජපක්ෂ මහතාගේ ප්‍රධානත්වයෙන් අරලියගහ මන්දිරයේදී ඊයේ (31) එළි දැක්විණ.එක් වූ දෑත් අටකින් සමන්විත මේ නිල ලාංඡනය ශ්‍රී‍්‍ර ලංකාවට ආවේණික වූ හෘදයාංගම පිළිගැනීම සංකේතවත් කරයි. "පොදු රාජ්‍ය මණ්ඩල ක්‍රීඩා උළෙල හම්බන්තොට 2018" මහා ක්‍රීඩා මංගල්‍යයේ තේමාව වන "එක්ව හදවතින්ම" යන්න වඩාත් අර්ථවත් කරයි. යුද්ධය නිමාවීමත් සමඟම සංවර්ධනයේ කැපී පෙනෙන වෙනසකට භාජනය වෙමින් පවතින අප රට ක්‍රීඩාවේ ලබන්නා වූ විශිෂ්ටත්වය වෙනුවෙන් පොදුරාජ්‍ය මණ්ඩල ක්‍රීඩා උළෙල හම්බන්තොට පැවැත්වීම වඩාත් පිටිවහලක් වනු ඇත.පොදුරාජ්‍ය මණ්ඩලීය ක්‍රීඩා උළෙල දිනා ගැනීමේ ප්‍රයත්නයට එක්ව සිටින රටවල් අතර කුඩාම රට අප වුවත් දියුණු රටවලට වඩා ධෛර්යෙනුත් කැප කිරීම්වලිනුත් අප ඉදිරියෙන් සිටින බව මෙහිදී සපථ කෙරිණි.2018 පොදු රාජ්‍ය මණ්ඩලීය ක්‍රීඩා උළෙල සංවිධායක කමිටුවේ සම සභාපති ක්‍රීඩා ඇමැති මහින්දානන්ද අලුත්ගමගේ මහතාගේ් අතින් මෙහි නිල වෙබ් අඩවිය වන www.hambantota2018.com  වෙබ් අඩවිය ද මෙහිදී එළි දැක්විණි..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>01</day>
    </date>
    <link>http://www.dinamina.lk/2011/02/01/_art.asp?fn=n1102013</link>
    <topic>ලංකා ඊ නිව්ස් කාර්යාලයටහදිසි ගින්නකින් දැඩි හානි</topic>
    <author>චන්ද්‍රිකා පෙරේරා</author>
    <content>මාලඹේ පිහිටි ලංකා ඊ නිව්ස් ප්‍රධාන කාර්යාලයට ඊයේ (31) අලුයම සිදු වූ හදිසි ගින්නකින් දැඩි ලෙස හානි සිදු වී තිබේ.එම කාර්යාලය ගිනි ගන්නා බවට එදින අලුයම 2.30ට පමණ තලංගම පොලිසියට තොරතුරු ලැබී ඇත. ඒ අනුව පොලිසිය හා ප්‍රදේශවාසීන් එක්ව මේ ගින්න නිවා දැමීමට වහා පියවර ගත් බව පොලිසිය පවසයි. කාර්යාලයට ඇතුළුවන දොරටුව කඩා දමා ඇති බව පොලිසිය කළ මූලික පරීක්ෂණ මගින් හෙළිව ඇත.කිසිවෙකු විසින් එතුළට ඇතුළු වී ගිනි තැබීමක් කළේ ද යන්න පිළිබඳව හෙළිකර ගැනීම සඳහා පොලිසිය පරීක්ෂණ අරඹා තිබේ.කාර්යාලයීය උපකරණ සියල්ල ගින්නට හසුවීම හේතුවන් සම්පූර්ණයෙන්ම විනාශ වී ඇති අතර ඊට සිදු වී ඇති හානිය කොතෙක් ද යන්න ගණනය කර නැතැයි පොලිසිය පවසයි.සිද්ධිය පිළිබඳ කොළඹ දකුණ නියේජ්‍ය පොලිස්පති දයා සමරවීර මහතාගේ උපදෙස් මත තලංගම පොලිසිය හා තවත් විශේෂ පොලිස් කණ්ඩායමක් පරීක්ෂණ පවත්වති..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>01</day>
    </date>
    <link>http://www.dinamina.lk/2011/02/01/_art.asp?fn=n1102014</link>
    <topic>වහා පරීක්ෂණ අරඹන්නජනපතිගෙන් නියෝග</topic>
    <author>ධනුෂ්ක ගොඩකුඹුර</author>
    <content>“ලංකා ඊ නිව්ස්” වෙබ් අඩවියේ මාලඹේ පිහිටි ප්‍රධාන කාර්යාලයේ ඊයේ (31) හටගත් හදිසි ගින්න සම්බන්ධයෙන් වහාම පරීක්ෂණ ආරම්භ කරන ලෙස ජනාධිපති මහින්ද රාජපක්ෂ මහතා පොලිස්පතිවරයාට නියෝග කර ඇත.සිද්ධිය සම්බන්ධව සැල වූ වහාම ජනාධිපතිවරයා මෙම නියෝගය කළ බව ජනාධිපති මාධ්‍ය අධ්‍යක්ෂ ජෙනරාල් බන්දුල ජයසේකර මහතා “දිනමිණ” ට පැවැසීය.මෙය කිසියම් කඩාකප්පල්කාරී ක්‍රියාවක් දැයි සොයා බලා සැකකරුවන් වහාම අත්අඩංගුවට ගෙන නීතිය හමුවට පමුණුවන ලෙසත් ජනාධිපතිවරයා වැඩිදුරටත් උපදෙස් දී තිබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>01</day>
    </date>
    <link>http://www.dinamina.lk/2011/02/01/_art.asp?fn=n1102015</link>
    <topic>රජය අපහසුතාවට පත්කිරීමේ කුමන්ත්‍රණයක්</topic>
    <author>චන්ද්‍රා අත්තනගොඩ</author>
    <content>ලංකා ඊ නිවුස් මාධ්‍ය ආයතනයට පහර දීම රජය අපහසුතාවට පත්කිරීමට කළ ද්වේශ සහගත ක්‍රියාවක් බව ජනමාධ්‍ය හා ප්‍රවෘත්ති ඇමැති කෙහෙලිය රඹුක්වැල්ල මහතා පවසයි.මැතිවරණයට නාම යෝජනා ප්‍රකාශයට පත්කර ඇති අවස්ථාවලදීත්, ජාත්‍යන්තරය හමුවේ රටට බලපාන වැදගත් කටයුතු සිදුවන විටත් මෙලෙස මාධ්‍යවේදීන්ට හා මාධ්‍ය ආයතනවලට පහර දීම සිදුකර එහි වරද රජයට එල්ල කර, රජය අප්‍රසාදයට පත්කිරීම මේ අපරාධකරුවන්ගේ අරමුණ වී ඇති බව පවසන ඇමතිවරයා විටින් විට සිදුවූ මාධ්‍යවේදීන් අතුරුදන් කිරීම හා ඝාතනය කිරීම වැනි සිද්ධීන් විශ්ලේෂණය කිරීමේදී එම තත්ත්වය මනාව පැහැදිලි වන බව අවධාරණය කරයි.මාධ්‍ය ආයතන හා විවිධ වෙබ් අඩවි ආරම්භ කර පවත්වාගෙන යාම සඳහා නීතිමය අවසරය ලබාදුන් රජයට එම ආයතන මර්දනය කිරීමට අවශ්‍යතාවක් නොමැති බව පවසන රඹුක්වැල්ල මහතා මෙම අපරාධය කළ පිරිස් නීතිය හමුවට ගෙන ඒමට ආරක්ෂක අංශ නොපමාව කටයුතු කරනු ඇති බව පවසයි..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>01</day>
    </date>
    <link>http://www.dinamina.lk/2011/02/01/_art.asp?fn=n1102016</link>
    <topic>සතොසෙන් ළඟදීමලාබෙට එළවළු</topic>
    <author>විජයානි එදිරිසිංහ</author>
    <content>සතොස හරහා එළවළු මිලදීගෙන පාරිභෝගිකයන්ට සහන මිලට එළවළු ලබාදීමට කටයුතු කරන්නැයි ජනාධිපති මහින්ද රාජපක්ෂ මහතා ස. තො. ස සභාපති නලින් ප්‍රනාන්දු මහතාට උපදෙස් දී තිබේ.අද (1) සිටම මේ වැඩපිළිවෙළ ක්‍රියාත්මක කිරීමට ස.තො. ස පියවර ගනිමින් සිටියි. දිවයින පුරා පිහිටි ස. තො. ස අලෙවිසල් දෙසිය පනහක් මඟින් පාරිභෝගිකයාට එළවළු ලබා ගැනීමට ඉදිරි දිනවලදී අවස්ථාව  සැලසෙනු ඇත.ගොවීන් වෙත ගොස් සතොස මඟින් එළවළු මිලදී ගෙන අතරමැදියන්ගෙන් තොරව අලෙවි කිරීම මෙහි වැදගත්ම කාර්යය වේ. අතරමැදියන් නොමැති නිසා ගොවියාටද සාධාරණ මිලක් දී පාරිභෝගිකයාට ද සහන මිලදී එළවළු සැපයීමට කටයුතු කිරීම මේ වැඩපිළිවෙළේ ප්‍රධාන අරමුණ වේ.ස. තො. ස ලොරි, ගබඩා සහ සේවකයන් එළවළු රැස් කිරීම සඳහා යොදා ගැනේ.මේ වන විට අල, ළූණු, පොල් ඇතුළු පාරිභෝගික ද්‍රව්‍ය ද බිත්තර, කුකුළු මස් ඇතුළු දෑද සහනදායි මිලකට ස. තො. ස මඟින් ලබාදීම සිදු කෙරේ.ඉදිරියේ දී එළවළු සැපයීමේ වැඩපිළිවෙළ ද සාර්ථකව කරගෙන යන ලෙස ජනාධිපතිවරයා ඊයේ (31) පැවැති සාකච්ඡාවකදී ස. තො. ස සභාපතිවරයාට මෙසේ උපදෙස් දී ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>01</day>
    </date>
    <link>http://www.dinamina.lk/2011/02/01/_art.asp?fn=n1102017</link>
    <topic>පොලිස් භටයාට මාංචු දමාසැකකරු පලා යයි</topic>
    <author>අම්බලන්ගොඩ සමූහ ආර්. ඤාාණදාස</author>
    <content>මිනීමරුමක් සම්බන්ධයෙන් සැකපිට අත්අඩංගුවට ගෙන අම්බලන්ගොඩ පොලිසිය භාරයේ සිටි සැකකරුවකු පොලිස් භටයකු අත තිබූ ටී 56 වර්ගයේ ගිනි අවිය පැහැර ගෙන එම පොලිස් භටයාගේ දෑතට මාංචු දමා පොලිසියෙන් මිදී පලාගොස් තිබේ.මෙයට සති තුනකට පමණ ඉහතදී අම්බලන්ගොඩ නගරයේ දී වෙඩි තබා මරා දමන ලද වෙළෙඳ ව්‍යාපාරිකයාගේ මරණය සම්බන්ධයෙන් මෙම සැකකරු අම්බලන්ගොඩ පොලිසිය මගින් අත්අඩංගුවට ගෙන තිබිණි.ටී 56 ගිනි අවිය රැගෙන පසුගියදා 30 දා සවස පොලිසියෙන් පැන ඇති මේ සැකකරු ගාලු පාරට පැමිණ ඒ අවස්ථාවේ ධාවනය වෙමින් තිබූ ත්‍රිරෝද රථයක් පැහැරගෙන පලාගිය බව පොලිස් ආරංචි මාර්ග පවසයි.පලාගිය සැකකරු අත්අඩංගුවට ගැනීම සඳහා විශේෂ පොලිස් කණ්ඩායම් කීපයක් යොදවා විශාල පොලිස් මෙහෙයුමක් ආරම්භ කොට තිබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>01</day>
    </date>
    <link>http://www.dinamina.lk/2011/02/01/_art.asp?fn=n1102018</link>
    <topic>පොල් කඩන්න ගිය පියාටදුවගෙන් ඇසිඩ් සංග්‍රහයක්</topic>
    <author>රත්නපුර විශේෂ එන්. පී. රාජදොරේ</author>
    <content>තමන්ට අයත් ඉඩමේ පොල්ගසකින් ගෙඩි කැඩීමට ගිය පියෙකුට ඔහුගේ දුව ඇසිඩ් ඉසීමේ සිද්ධියක් රත්නපුර රෝහලින් වාර්තා වේ.මේ සිද්ධියෙන් බරපතළ ලෙස පිළිස්සුම් තුවාල ලබා ඇත්තේ කඳන්ගොඩ තැඹිලිකඩේ අසල පදිංචි තිදරු පියෙකු වූ දඹදෙණිය ආරච්චිලාගේ නිශ්ශංක (58) නමැති අයෙකි.රත්නපුර රෝහල් පොලිසියේ සැරයන් (42821) විමලසේන මහතා විසින් තුවාලකරුගෙන් ප්‍රකාශයක් ලබාගෙන ඇති අතර එහිදී ඔහු මෙසේ පවසා ඇත.මම පදිංචිවී සිටින්නේ කුරුවිට කඳන්ගොඩ තැඹිලිකඩේ බාරේ යන ලිපිනයේ මටම අයත් ඉඩමකයි. එම ඉඩමේ කොටසක මගේ දුව පදිංචිව සිටිනවා. මට දරුවන් තිදෙනෙකු සිටිනවා. මා බිරිඳගෙන් වෙන්වෙලයි ජීවත් වන්නේ.පසුගිය 19 දා දිවා ආහාරය සකස් කිරීම සඳහා පොල් සම්බෝලයක් හදාගන්න මගේ දුව පදිංචි ඉඩම් කොටසේ පොල් ගසෙන් පොල් ගෙඩියක් කඩන්න ගියා. එවිට දුව බේසමක් රැගෙන මා සිටි දෙසට ඇවිත් එහි තිබූ ඇසිඩ් මගේ ඔලුවට වත් කළා යැයි කී තුවාලකරු ඒ අවස්ථාවේ තමාගේ ඇඟට දැවිල්ලක් දැනුණු බවත් තමා වහාම අසල තිබූ පීල්ලට දුවගොස් නෑව බවත් අනතුරුව තමා වහාම තැඹිලිකඩේ කඩමණ්ඩියට ගොස් එහි සිටි කීප දෙනෙකුගේ ආධාරයෙන් රත්නපුර රෝහලට පැමිණි බවත් කියා සිටියේය.රත්නපුර මහ රෝහලේ ප්‍රතිකාර ලබන තුවාලකරුගේ එක් ඇසක් බරපතළ ලෙස ඇසිඩ් වලින් පිළිස්සී ඇති බව රෝහල් පොලිසිය පවසන අතර තුවාලකරුගේ ප්‍රකාශය අනුව ඉදිරියට පරීක්ෂණ කිරීම කුරුවිට පොලිසියට බාරදී ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>01</day>
    </date>
    <link>http://www.dinamina.lk/2011/02/01/_art.asp?fn=n1102019</link>
    <topic>මීගමුව-කොළඹබස් වර්ජනය අවසන්</topic>
    <author>ජීවනී පතිරණ සහ මුන්නේශ්වරම් සමූහ</author>
    <content>සාකච්ඡාවලින් අනතුරුව මීගමුව - කොළඹ හා පුත්තලම - කොළඹ බස් රථ වර්ජනය ඊයේ (31) පෙරවරුවේ සිට අවසන් කිරීමේ එකඟතාවකට පැමිණියේ යැයි බස්නාහිර පළාත් ප්‍රවාහන අමාත්‍ය උපාලි කොඩිකාර මහතා පැවසීය.මීගමුව බස් සංගම් සභාපතිවරයා හා ඇමැතිවරයා අතර පැවති සාකච්ඡාවකදී මේ එකඟතාවට එළැඹ ඇත. දැනට මීගමුවෙන් ගමන් ආරම්භ කරන බස් කොච්චිකඩෙන් ආරම්භ කිරීමටත්, බලපත්‍ර නොමැති බස් රථවල ධාවන කටයුතු නතර කිරීමටත්, බස්නාහිර පළාත් ප්‍රවාහන අධිකාරිය එකඟතාව පළකොට තිබේ.මේ අනුව කොච්චිකඩෙන් ආරම්භ කරන බස් රථ සඳහා අලුත් කාලසටහනක් ඉදිරි සතිය ඇතුළත ලබා දෙන බව උපාලි කොඩිකාර මහතා පවසයි.මීගමුව - කොළඹ හා පුත්තලම - කොළඹ බස් රථ සේවකයන් අතර ඇති වූ පහරදීමේ සිද්ධියක් හේතුවෙන් පසුගියදා (29 දා) පෙද්ගලික බස් වර්ජනය ආරම්භ කෙරුණි.අන්තර් පළාත් බස් බලපත්‍ර මගින් අතරමඟ මගීන් ගෙන යාම මෙම ගැටුමට මූලික හේතුව වී ඇති අතර, දැනටමත් අවශ්‍ය පුද්ගලයන් අත්අඩංගුවට ගෙන පොලිසිය වැඩිදුර පරීක්‍ෂණ පවත්වාගෙන යයි. මේ බස් වර්ජනය හේතුවෙන් ඊයේ (31) පෙරවරුවේ ද මගීන්ට දැඩි දුෂ්කරතාවන්ට පත්වීමට සිදුව තිබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>01</day>
    </date>
    <link>http://www.dinamina.lk/2011/02/01/_art.asp?fn=n11020110</link>
    <topic>සෝමාලියානු කොල්ලකරුවන්ට ශ්‍රී ලාංකික ධීවරයෝ 2ක් බිලි</topic>
    <author>බුද්ධිකා ඉඹුලාන සහ මාතර දිසා විශේෂ ජස්ටින් කොඩිකාර</author>
    <content>මිරිස්ස ධීවර වරායෙන් මුහුදු ගිය ‘දර්ශන 6’ ධීවර යාත්‍රාවෙහි සිටි ධීවර කාර්මිකයන් දෙදෙනකු සෝමාලියානු මුහුදු කොල්ලකරුවන් විසින් වෙඩිතබා ඝාතනය කොට තිබේ.පසුගිය 4 දා මිරිස්ස ධීවර වරායෙන් රැකියාවට ගිය “දර්ශන 06’ ධීවර යාත්‍රාව පසුගිය 27 (බ්‍රහස්පතින්දා) මුහුදු කොල්ලකරුවන් විසින් අත්අඩංගුවට ගෙන ඇති අතර ඒ වන විට යාත්‍රාවේ ධීවරයන් පස් දෙනකු සිට ඇත.මේ ධීවරයින්ගෙන් වැලිගම ජී.ඩබ්ලිව්. ප්‍රියන්ත ප්‍රදීප් කුමාර, මිරිස්ස ඩබ්ලිව්. පී.ඒ. ප්‍රියදර්ශන චන්ද්‍රසෝම දෙදෙනා සෝමාලියානු මුහුදු කොල්ලකරුවන් විසින් වෙඩිතබා මරා දැමූ බව එම යාත්‍රා නියමුවා ‘සින්දරී - 02” ධීවර යාත්‍රාව මගින් ශ්‍රී ලංකාවට දැනුම් දී තිබේ.“දර්ශන 06” යාත්‍රාවේ නියමු වැලිගම ඩබ්ලිව්.පී. ද සිල්වා, වැලිගම එල්.ජී. එන්. දමින්ද, මිරිස්ස චානක ප්‍රාර්ථන මේවනවිට සෝමාලියානු මුහුදු කොල්ලකරුවන්ගේ අත්අඩංගුවෙහි පසුවෙති.විදේශ කටයුතු අමාත්‍යාංශය හරහා නයිරෝබි නුවර ශ්‍රී ලංකා තානාපති කාර්යාලය මගින් මෙම සිදුවීම සම්බන්ධව පූර්ණ වාර්තාවක් ලබාදෙන ලෙස ධීවර හා ජලජ සම්පත් සංවර්ධන ඇමැති වෛද්‍ය රාජිත සේනාරත්න මහතා ධීවර හා ජලජ සම්පත් දෙපාර්තමේන්තු නිලධාරීනට උපදෙස් ලබාදී තිබේ.දැනට අත්අඩංගුවේ පසුවෙතැයි කියන ධීවර කාර්මිකයන් තිදෙනා සෝමාලියානු කොල්ලකරුවන්ගේ බේරාගැනීමට අවශ්‍ය කටයුතුª කඩිනමින් සම්පාදනය කරන ලෙසද ඇමැතිවරයා ධීවර දෙපාර්තමේන්තු සෝදිසි මෙහෙයුම් ඒකකය වෙත උපදෙස් ලබාදී ඇත. ධීවර දෙපාර්තමේන්තු සෝදිසි මෙහෙයුම් ඒකකය මේ වන විට ධීවරයන් නිදහස් කරගැනීමට අදාළ තොරතුරු විදේශ කටයුතු අමාත්‍යාංශය වෙත ලබාදී තිබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>01</day>
    </date>
    <link>http://www.dinamina.lk/2011/02/01/_art.asp?fn=n11020111</link>
    <topic>මුහුදු කොල්ලකරුවන්ගේ වෙඩි පහරින්ධීවර කාර්මිකයෝ දෙදෙනෙක් මරුට</topic>
    <author>ඡායාරූප හා සටහන කැලුම් බෝධිමාන තිහගොඩ විශේෂ</author>
    <content>මිරිස්ස ධීවර වරායෙන් මුහුදු ගිය බහුදින ධීවර යාත්‍රාවක් පැහැර ගැනීම සඳහා සෝමාලියානු මුහුදු තීරයේ දී සෝමාලියානු කොල්ලකරුවන් සිදු කළ වෙඩි තැබීමකදී පසුගිය 27 වැනිදා ශ්‍රී ලාංකික ධීවර කාර්මිකයන් දෙදෙනකු මියගොස් ඇත.මෙලෙස මියගොස් ඇත්තේ මිරිස්ස ධීවර වරායෙන් පසු ගිය ජනවාරි 4 වැනිදා “දර්ශන 6” යාත්‍රාවෙන් මුහුදු ගිය මිරිස්ස, යටිගල පදිංචිව සිටි අජිත් ප්‍රියදර්ශන චන්ද්‍රසෝම (39) නැමැති තිදරු පියකු සහ වැලිගම, මහ වීදිය පදිංචිව සිටි ජී. ඩබ්ලිව්. ප්‍රියන්ත ප්‍රදීප් කුමාර (40) නමැති දෙදරු පියෙකි.සෝමාලියානු කොල්ලකරුවන් විසින් වෙඩි තබන අවස්ථාවේ දී “දර්ශන 6” බහුදින ධීවර යාත්‍රාවේ ධීවර කාර්මිකයන් 05 දෙනකු සේවය කොට තිබේ. මිය ගිය ධීවර කාර්මිකයන් දෙදෙනාගේ සිරුරු මුහුදට ඇද දැමූ බව අත්අඩංගුවට පත් වී සිටින සෙසු ධීවර කාර්මිකයන් තිදෙනා ගුවන් විදුලි සංඥා මගින් ලංකාවට දැනුම් දී ඇත.සෝමාලියානු මුහුදු කොල්ලකරුවන්ගේ ග්‍රහණයට ලක් වී සිටින සෙසු තිදෙනා වන්නේ එල්. ජී. නීල් දමින්ද, ප්‍රියන්ජිත් ද සිල්වා සහ එල්. පී. එස්. හැන්නදිගේ යන ධීවර කාර්මිකයින් තිදෙනාය..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>01</day>
    </date>
    <link>http://www.dinamina.lk/2011/02/01/_art.asp?fn=n11020112</link>
    <topic>පාසලකට දැරියක් ඇතුළත් කිරීමටමුදල් ලබාගත් අයකුට ඇප</topic>
    <author>සමන්ති වීරසේකර</author>
    <content>මහනුවර ස්වර්ණමාලි බාලිකා විදුහලට ළමයෙක් ඇතුළත් කැර දෙන බවට සහ පේරාදෙණිය විශ්ව විද්‍යාලයේ රැකියාවක් ලබාදෙන බව පොරොන්දු දී මුදල් වංචා කළ පුද්ගලයකු රුපියල් දසදහසක මුදල් ඇප මත මුදාහරින ලෙස මහනුවර අතිරේක මහේස්ත්‍රාත් රවීන්ද්‍ර ප්‍රේමරත්න මහතා නියෝග කෙළේය.මෙසේ ඇප මත මුදාහරිනු ලැබූයේ මහනුවර මුල්ගම්පොළ ප්‍රදේශයේ පදිංචි ඩී. එම්. ලාල් මංජුල කුමාර නැමැත්තෙකුය. අදාළ පාසලේ 6 වසර පන්තියට ළමයකු ඇතුළත් කර දෙන බවට පොරොන්දු දී රු. 16000 ක් සහ රැකියාව ලබාදෙන බවට මූලික මුදලක් ලෙස රු. 2200 ක් මොහු ලබාගෙන ඇත්තේ පේරාදෙණියේ පදිංචි අජිත් කුමාර සහ උඩ පේරාදෙණිය පදිංචි සුගත් පුෂ්පකුමාර යන පුද්ගලයන්ගෙනි.විවිධ පොරොන්දු මත පුද්ගලයන් රවටා වංචා සහගත ලෙස මුදල් රැස්කරන බවට පොලිසියට පැමිණිලි ලැබී තිබිණි. ඒ අනුව පේරාදෙණිය පොලිසියේ ස්ථානාධිපති ප්‍රධාන පොලිස් පරීක්ෂක ජාලිය හීන්කෙන්ද මහතාගේ උපදෙස් මත විවිධ පැමිණිලි අංශයේ පොලිස් පරීක්ෂක බන්දුසේන මහතා ඇතුළු නිලධාරීන් විසින් මෙම සැකකරු ඉකුත් ජනවාරි 14 වැනිදා පේරාදෙණිය නගරයේදී අත්අඩංගුවට ගෙන අධිකරණය වෙත ඉදිරිපත් කරන ලදී.අදාළ සිද්ධිය සම්බන්ධයෙන් නඩුව අගෝස්තු 4 වැනි දින යළි කැඳවයි..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>01</day>
    </date>
    <link>http://www.dinamina.lk/2011/02/01/_art.asp?fn=n11020113</link>
    <topic>තුවායක එතූ ළදරු සිරුරක් රුවන්වැල්ලේ කුණු බක්කියක</topic>
    <author>යටියන්තොට සමූහකුමාරසිංහ ගුණදාස</author>
    <content>රුවන්වැල්ල නගරයේ පොදු වෙළෙඳ සල පිටුපස ඇති කුණු බක්කියේ දමා තිබූ ළදරු මළ සිරුරක් ඊයේ (31) උදේ හමු වී ඇත.කුණු ට්‍රැක්ටරය පැමිණ ප්‍රාදේශීය සභා කම්කරුවන් විසින් කුණු ට්‍රැක්ටරයට දැමීමේ දී තුවායක ඔතන කුඩා මළ සිරුර දැක ඇත. පසුව රුවන්වැල්ල පොලිසියට දන්වා තිබේ.මෙම ළදරු මළ සිරුර සමඟ ලේ සහිත වියලී නොගිය ලේ පුළුන් කෑලි තොගයක් ඇත. සිද්ධිය පිළිබඳව රුවන්වැල්ල පොලිසියේ පොලිස් ස්ථානාධිපතිතුමා සහ පොලිස් පරීක්ෂක තිබ්බටුව අමුණුව මහතා ඇතුළු කිහිප දෙනෙකු පරීක්ෂණ පවත්වාගෙන යයි. දැනට මහේස්ත්‍රාත් පරීක්ෂණ අරඹා ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>01</day>
    </date>
    <link>http://www.dinamina.lk/2011/02/01/_art.asp?fn=n11020114</link>
    <topic>පොලු පහර කෑඅයෙක් මරුට</topic>
    <author>නිට්ටඹුව සමූහ ජෙනට් ජයසිංහ</author>
    <content>මිනුවන්ගොඩ පොලිස් වසමේ කෙහෙල්බද්දර ග්‍රාමයේදී කේළමක් පිළිබඳ ඇතිතතු සෙවීමට ගිය දෙපිරිසක් අතර ඇති වූ බහින්බස් වීමකින් පසු පොලු පහරක් වැදීමෙන් එක් අයකු මියගොස් තිබේ.මෙසේ අවාසනාවන්ත ලෙස මියගොස් ඇත්තේ කෙහෙල්බද්දර උඩුගම්පොළ ලිපිනයේ පදිංචි 61 හැවිරිදි ඇල්බට් පෙරේරා නමැති වයෝවෘද්ධ පියෙකි.ඉකුත් 23 වෙනි දින මරණකරුගේ පුතා විසින් එම ගමෙහිම තවත් පුද්ගලයකු සම්බන්ධයෙන් කියන ලදැයි පවසන කතාවක ඇත්ත නැත්ත දැන ගැනීම සඳහා කේළමට ඉලක්ක වූ පුද්ගලයා තම පියා සහ අසල්වැසියෙක් මරණකරුගේ නිවසට පැමිණ ඇත. මේ පිළිබඳව දෙපිරිස අතර පැවති කතාබහ දුරදිග යාමෙන් පසුව පිටින් පැමිණි පුද්ගලයෙක් මරණකරුගේ පුතාට පොලු පහරක් එල්ල කරන විට ඔහු ඉවතට පැනීම නිසා එම පහර ඔහු අසල සිටි පියාගේ හිසෙහි පසුපස වැදී බරපතළ තුවාල ලබා ප්‍රතිකාර සඳහා ඔහු කොළඹ ජාතික රෝහලට ඇතුළත් කර තිබුණි.එහි ප්‍රතිකාරවලින් පසුව ඔහු ගම්පහ දිසා මහ රෝහලට මාරුකර එවීමෙන් පසුව පෙරේදා (30) සවස මියගොස් තිබේ.සිද්ධියට සම්බන්ධ සැකකරුවන් අත්අඩංගුවට ගැනීම සඳහා පොලිස් පරීක්ෂණ ගම්පහ මූලස්ථාන පොලිසියේ ස්ථානාධිපති ප්‍රධාන පොලිස් පරීක්ෂක ප්‍රභාත් දයානන්ද මහතාගේ උපදෙස් මත අපරාධ අංශයේ ස්ථානාධිපති පොලිස් පරීක්ෂක ලියනගමගේ, පොලිස් පරීක්ෂක සමන් ජයසිංහ සහ පොලිස් සැරයන්වරුන් වන 52478 ආරියපාල, 723 විජේසූරිය, 26454 ශාන්ත ලාල් යන නිලධාරීහු සිදුකරති..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>01</day>
    </date>
    <link>http://www.dinamina.lk/2011/02/01/_art.asp?fn=r1102011</link>
    <topic>බටුවන්දර සහ අවට කුඹුරු අක්කර 100ක් පුරන්</topic>
    <author>කැස්බෑව සංචාරක – ධර්මසිරි සුරවීර</author>
    <content>බටුවන්දර ගම්මානයේ සහ ඒ අවට විතානම්පේරුව, මොරැඳ, නිවුන්ගම වැනි ගම්මානවල අක්කර 100කට අධික කුඹුරු ප්‍රමාණයක් පුරන් වී ඇත.රම්බරේ මහ ඇළට ජලය ගලා බැසීමට තිබූ ඇළ මාර්ගය අවහිර වීම මෙන්ම අනවසර ගොඩකිරීම් නිසා ජලය නොබැසීම කුඹුරු යාය පුරන් වීමට හේතුව වී ඇත.බටුවන්දර, උපාලි ගුණවර්ධන මහතා - කුඹුරුයාය වටේ ගම්වල ජීවත්වන්නේ ගොවීන්. අද අපි වෙල්යාය දිහා බලාගෙන හූල්ලනවා.එදා කඩෙන් හාල් ඇටයක් ගෙනාවේ නැහැ. වතුර බහින්න ඇළ මාර්ග සුද්ධ කරන්න කෙනෙක් නැහැ.ගොවිජන සේවා මධ්‍යස්ථානයේ අදාළ නිලධාරීන්ට මේ පිළිබඳව කියා තිබෙනවා.ඔවුන් උනන්දුවක් දක්වන්නේ නැහැ. ගොවි සංවිධානවල නිලධාරීන් ද වෙල්යාය ගැන බලන්නේ නැහැ.කුඹුරුයාය පිළිබඳව අවධානය යොමු කර ඇළ මාර්ග පිළිසකර කර දෙන්න කියා කෘෂිකර්ම ඇමැතිතුමාගෙන් ඉල්ලා සිටිනවා.පී. බී. ටියුඩර් පෙරේරා - කුඹුරු යාය පුරන් වෙලා වසර 25 කට වැඩියි.ගොවීන් කුඹුරක් දෙකක් අස්වැද්දුවත් ජලයෙන් යටවෙලා පාළු වෙනවා..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>01</day>
    </date>
    <link>http://www.dinamina.lk/2011/02/01/_art.asp?fn=r1102012</link>
    <topic>පීනන්න වතුර මොකටද?</topic>
    <author>උතුරු කොළඹ සමූහ ඒ. මදුරවීරන්</author>
    <content>මත්පැන් පානය කර අධික ලෙස වෙරි වී සිටියදී පිහිනුම් තටාකයක දිය නෑමට ගිය පුද්ගලයකුට මුහුණපාන්නට වූ අවාසනාවන්ත සිද්ධියකි මේ.ඔහු දක්‍ෂ කිමිදුම්කරුවෙකි. ඔහුගේ උපන් දිනය එදිනට යෙදී තිබිණ. හිත මිත්‍රාදීන් කිහිප දෙනකු කැටුව සමාජ ශාලාවක් වෙත ගිය ඔහු ඔවුනට මත්පැන්වලින් නොඅඩුව සංග්‍රහ කළේය. ඔහු ද ඔවුන් සමඟ විනෝද වෙමින් මත්පැන්වල රස බැලීය.අධික ලෙස මත්පැන් පානය කර වෙරි වී සිටි ඔහුට හදිසියේ සිතක් පහළ විය. ඒ අසළම තිබූ පිහිනුම් තටාංගණයට ගොස් දිය නෑමටය.දක්‍ෂ කිමිදුම්කරුවකු වූ තමාගේ හපන්කම් යහළුවන්ට පෙන්වීමට මෙය කදිම අවස්ථාවක් බව ඔහු සිතුවා විය හැක. එවිට වේලාව රාත්‍රී 11 බව ඔරලෝසුවේ සටහන්ව තිබිණ. තටාකය පිහිටි පැත්ත ඝන අඳුරකින් යුක්ත විය. පඩිපෙළ දිගේ ඉහළට නැංඟ ඔහු ඉන්පසු දෑත් ඉදිරියට දිගු කර එක්වරම දියට පැන්නේය. අවාසනාවන්ත සිද්ධිය වුණේ මෙතැනය. අලුත්වැඩියාව සඳහා පිහිනුම් තටාකාංගණයේ ජලය එදින සම්පූර්ණයෙන් ඉවත් කර තිබිණ. ඒ ගැන කිසිවකු එම අවස්ථාවේදී දැනුවත් වී සිටියේ නැත..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>01</day>
    </date>
    <link>http://www.dinamina.lk/2011/02/01/_art.asp?fn=r1102013</link>
    <topic>තරුණ සේවා වෘත්තීය පුහුණු අභ්‍යාසලාභීන්ටස්වයං රැකියා ණය: රැකියා බැංකුවක්</topic>
    <author>මහරගම විශේෂ වේහැල්ලේ පියතිලක</author>
    <content>රැකියා වෙළෙඳපොළට ගැළපෙන ශ්‍රමිකයන් හිඟයි. මෙයට පිළිතුරක් ලෙස ජාතික තරුණ සේවා සභාවෙන් දිවයිනේ සෑම දිස්ත්‍රික්කයක්ම නියෝජනය වන සේ වෘත්තීය පුහුණු මධ්‍යස්ථාන 40ක් ක්‍රියාත්මක වේ.වසරකට තරුණ තරුණියන් 10,000 කට අධික සංඛ්‍යාවක් පුහුණුව ලබයි.මෙම තොරතුරු එළිදරව් වූයේ ඉකුත්දා ජාතික තරුණ සේවා සභාවට අනුබද්ධ මහරගම වෘත්තීය පුහුණු මධ්‍යස්ථානයේ පැවැති උත්සවයේදීය.වෘත්තීන් 18 ක් සඳහා අභ්‍යාසලාභීන් 472 ක් මෙදින බඳවාගන්නා ලදී.ජාතික තරුණ සේවා සභාවේ සභාපති සහ තරුණ කටයුතු පිළිබඳ අධ්‍යක්‍ෂ ජනරාල් ලලිත් පියුම් පෙරේරා මහතා - වෘත්තීය පුහුණු අමාත්‍යාංශය යටතේ පුහුණු වූ අයට ස්වයං රැකියා ගතවීමට ලබා දුන් සියලුම වරප්‍රසාද, පහසු ණය ක්‍රම ජාතික තරුණ සේවා සභාව යටතේ පුහුණු වන තරුණයින්ට ද ලබා දීමට තරුණ කටයුතු හා නිපුණතා සංවර්ධන ඇමැති ඩලස් අලහප්පෙරුම මහතා තීරණය කර තිබෙනවා.ජාතික තරුණ සේවා සභාවේ වෘත්තීය පුහුණු මධ්‍යස්ථාන 40 ක පුහුණුව ලබන අභ්‍යාසලාභීන්ගේ රැකියා බැංකුවක් නිර්මාණය කර පුරප්පාඩු පවතින ආයතනවලට ඔවුන්ව හඳුන්වා දීමේ වැඩසටහනක් ක්‍රියාත්මක කිරීමට අපේක්‍ෂා කරනවා.මේ වසරේ සිට පුහුණුව ලබන අයට නිල ඇඳුමක් නොමිලයේ ලබාදීමටත් සැලසුම් කර තිබෙනවා.මහරගම වෘත්තීය පුහුණු මධ්‍යස්ථානය භාර නිලධාරි පි‍්‍රයන්ත ජයරත්න මහතා පිළිගැනීමේ කතාව කළ අතර, ජාතික තරුණ සේවා සභාවේ සභා අධ්‍යක්‍ෂ අජිත් නාරගල, නිලධාරීහු සහ සම්පත්ධාරීන් ද මේ අවස්ථාවට සහභාගි වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>01</day>
    </date>
    <link>http://www.dinamina.lk/2011/02/01/_art.asp?fn=r1102014</link>
    <topic>මාවනැල්ලසංගිලිපාලමේ ගමන අනතුරුදායකයි</topic>
    <author>මාවනැල්ල සමූහ පී. සෙනෙවිරත්න</author>
    <content>මාවනැල්ල අරණායක ප්‍රධාන මාර්ගයේ දිප්පිටිය ප්‍රධාන නගරය අසලින් වම් පෙදෙසට ඇති සංගිලි පාලමෙන් මගින් දිනපතා ජනතාව සහ පාසල් දරු දැරියන් ඇතුළු විශාල පිරිසක් ගමන් කරති.මේ පාලමෙන් ගමන් කරන පිරිස සමහර අවස්ථාවලදී සියයක් පමණ වෙති. එසේ ගමන් කරන්නේ සතියේ ඉරිදා පොළ නගරයේ පවත්වන දිනවලදීය. පාලම ඇන්ද මෙන්ම පාලමට යොදා ඇති ලෑලි එතරම් බරක් දැරීමට සුදුසු තත්ත්වයක නැති බව එම ප්‍රදේශවාසීහු කියති.ප්‍රධාන මාර්ගයේ මේ පාලමට ගොඩවීමට තිබෙන ඉතා කුඩා මාවත ද පටුය. අපිරිසුදුය.එම පාර පුළුල් කර පාලම ශක්තිමත් ආකාරයට තනා දෙන ලෙස බලධාරීන්ගෙන් ප්‍රදේශවාසීහු ඉල්ලති..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>01</day>
    </date>
    <link>http://www.dinamina.lk/2011/02/01/_art.asp?fn=r1102015</link>
    <topic>පාපැදියෙන් දස්කම් දැක්වූ ‘කුලේ’ අද වින්කලේ</topic>
    <author>ඉංගිරිය විශේෂ - කේ.ටී.ඩී.දර්ශන</author>
    <content>ජාතික මට්ටමේ තරග ජයග්‍රහණ රැසක් උරුම කර ගනිමින් , ස්ටෑන්ඩඩ් රේසින් තරග හත්සීයකට අධික සංඛ්‍යාකට සහභාගී වී ප්‍රථම ස්ථාන හැත්තෑවකට ආසන්න සංඛ්‍යාවක් හිමිකර ගෙන සිටින පාපැදි ශූරයකු වන ජයකොඩිගේ කුලරත්න නොහොත් පාපැදි ක්ෂේත්‍රයේ ජේ.කුලේ නමින් ප්‍රසිද්ධ පුද්ගලයා රත්නපුර - පාණදුර ප්‍රධාන මාර්ගයේ ඉංගිරිය නගරයට යාබද වින්කලයකදී පසුගියදා හමු විය.ජාතික මට්ටමේ පාපැදි ශූරයන් පිළිබඳ කිසිවකුගේ හෝ අවධානය යොමු නොවීම නිසා තමන් විසින් මෙවැනි කර්මාන්තයක නිරතව සිය ජීවන වෘත්තිය සරිකර ගන්නා බව ඔහු අප හා පැවසීය.1984 දී හා හා පුරා කියා ප්‍රථමයෙන් ගමේ අවුරුදු උත්සවයේ පාපැදි තරගකරුවකු ලෙස පාපැදි තරග බිමට පිවිසි කුලේට වයස අවුරුදු දහසයේ පටන් පාපැදි තරඟවලට සහභාගී වූවේ ය.1986 දී පාපැදියෙන් තරග බිමට පිවිසි ඔහු මැණික් චාරිකා පාපැදි සවාරියේ තරගකරුවන් 360ක් සමග තරගකොට සිව්වන ස්ථානය දිනාගැනීමට සමත්ව ඇත.පාපැදි ලොවේ ශූරයකු බවට පත් වූ කුලේ ලබාගත් තරග ජයග්‍රහණ ගණනාවකි.ස්ටෑන්ඩඩ් තරග අංශයේ තරුණ තරගකරුවනට තවදුරටත් අභියෝගයක් ලබාදීමට තවමත් සූදානමින් සිටින ඔහුගේ වයස දැන් අවුරුදු හතළිස් හයකි. සිවුදරු පියකු වන කුලේ කිසිවකුටත් බරක් නොවී වින්කලයක් පවත්වාන යමින් සිය පවුල නඩත්තු කරලීමට ආර්ථිකය සොයා ගනී. ඔහු පවසන්නේ ලෝකයේ ඇති ඕනෑම වර්ගයක පාපැදියක් අලුත් වැඩියා කරලීමේ හැකියාව ඔහු සතු බවයි.දෙස් විදෙස් තරගකරුවන් සමග කරට කර තරග වදිමින් දස්කම් දැක්වූ ඔහුගේ තරග ඉසව් ගණනාවක ජයග්‍රහණ හා මතක සටහන් වලින් වින්කලේ බිත්ති අපූරුවට සරසා ඇති අයුරු එහි යන ඕනෑම අයකුට දැකිය හැකියි..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>01</day>
    </date>
    <link>http://www.dinamina.lk/2011/02/01/_art.asp?fn=s1102011</link>
    <topic>ශ්‍රී ලංකා-කොදෙව් තරගයට යළිත් වර්ෂාව හරස් වෙයි</topic>
    <author>වර්නන් ගුණසේකර</author>
    <content>සංචාරක බටහිර ඉන්දීය කොදෙව් පිල හා ශ්‍රී ලංකාව අතර එස්. එස්. සී. පිටියේදී පැවැති පළමු ජාත්‍යන්තර ක්‍රිකට් තරගය වර්ෂාව හේතුවෙන් ඊයේ සවස් වරුවේ අත්හැර දැමිණි.ඊයේ තරගයේ ක්‍රීඩා කිරීමට හැකිවූයේ එක් ඉනිමක් පමණි. එම ඉනිම අවසන් වී දිවා ආහාරය ගනිමින් සිටියදී ඇදහැලුණු මහ වැසි නිසා තරගය තවදුරටත් පවත්වාගෙන යාමට නොහැකි විය.පළමු ඉනිම ක්‍රීඩා කළ බටහිර ඉන්දීය කොදෙව් පිල ඕවර 50 අවසානයේ කඩුලු 5 ක් දැවී ලකුණු 245 ක් වාර්තා කළේය. සාර්ථක පිතිහරඹයක නියැලුණු ආරම්භක පිතිකරු ඒඩ්‍රියන් බරත් ලකුණු 113 ක් ද, අංක 4 පිතිකරු රාම්නරින් සර්වාන් ලකුණු 75 ක් ද ලබා ගත්හ. ලසිත් මාලිංග දර්ශනීය වේග පන්දු ප්‍රහාරයක නියැළෙමින් ලකුණු 51 කට කඩුලු 3 ක් බිඳ හෙලීමට සමත් විය.දෙවැනි කඩුල්ල වෙනුවෙන් එක්වූ බරත් හා සර්වාන් දියත් කළ ආක්‍රමණශීලී පිතිහරඹය මත කොදෙව්වෝ දැවැන්ත මුළු ලකුණු සංඛ්‍යාවක් කරා යන අයුරු දිස්වන්නට වුවද මාලිංගගේ අභියෝගාත්මක පන්දු යැවීම ඊට හරස් විය.කාසියේ වාසිය දිනාගෙන ප්‍රථමයෙන් පන්දුවට පහර දුන් බටහිර ඉන්දීය කොදෙව් පිලේ පළමු කඩුල්ල මුළු ලකුණු හයේදී බිඳ වැටිණි. දැවී ගිය පිතිකරුවා වූයේ ක්‍රිස් ගේල් (4) ය. තරගයේ සිවුවැනි ඕවරයේ නුවන් කුලසේකරගේ පන්දුවකට කඩුලු රකින කුමාර් සංගක්කාර අතට උඩ පන්දුවක් දෙමින් ඔහු දැවී ගියේය.ගේල්ගේ දැවී යාමෙන් පසුව ඒඩ්‍රියන් බරත් හා ඩැරන් බ්‍රාවෝ ඕවර 9.2 ක් තුළ ලකුණු 36 ක් රැස්කරමින් මුළු ලකුණු සංඛ්‍යාව 47 දක්වා ඉහළ නංවමින් සිටියදී බ්‍රාවෝ (8) දුවද්දී දැවී ගියේය. මේ තරගයේ මුත්තයියා මුරලිදරන් යැවූ ඔහුගේ පළමු ඕවරයේ සිවුවැනි පන්දුවට බරත් “ඔන්” කලාපයට පහරක් එල්ල කළ අතර බ්‍රාවෝ අනෙක් අන්තයේ සිට මද දුරක් පෙරට දිව ඇවිත් නැවතුණේය. ඔහු යළි හැරී ආපසු ඔහුගේ සීමාවට යමට පෙර චාමර කපුගෙදර මුරලිදරන්ට පන්දුව ලබා දුන් අතර “මුරලි” කඩුල්ල බිඳ දැමුවේය. තෙවැනි විනිසුරු ටිරෝන් විජේවර්ධන එය දුවද්දී දැවී යාමක් ලෙස තීරණය කළේය.13 වැනි ඕවරය වන විට මුළු ලකුණු 42 කට කඩුලු 2 ක් බිඳ වැටී තිබූ කොදෙව් ඉනිම ගොඩගත්තේ බරත් හා රම්නරේෂ් සර්වාන් ය. ඔවුහු කොදෙව් ඉනිමේ හරි අඩක් නිම වන විට මුළු ලකුණු ප්‍රමාණය 97 දක්වා ඉහළ නංවා තිබිණි. හතරේ හා හයේ පහර එල්ල කළ මේ පිතිකරුවන් දෙදෙන ආක්‍රමණශීලී පිතිහරඹයක නිරත වූහ.ඕවර 43 ක් අවසානයේ මුළු ලකුණු සංඛ්‍යාව 206 ක්ව තිබියදී කොදෙව්වෝ ඔවුන්ගේ “බැටිං පවර් ප්ලේ” එක ලබා ගත්හ. ඒ සමඟම මෙතෙක් වෙලා සාර්ථකව පන්දුවට පහර දෙමින් සිටි බරත් හා සර්වාන් දැවී ගියහ. 44 වැනි ඕවරයේදී මේ කඩුලු දෙකම ලබා ගත්තේ ලසිත් මාලිංග ය. දෙදෙනාම දැවී ගියේ “ලෝන්ග් ඕන්” හි පන්දු රකිමින් සිටි චාමර කපුගෙදර වෙත එකම ආකාරයට උඩ පන්දු ලබා දෙමිනි.මුලින් දැවී ගිය සර්වාන් පන්දු 100 කට මුහුණ දෙමින් ලකුණු 75 ක් රැස්කර තිබිණි. හතරේ පහර 4 ක් හා අජන්ත මෙන්ඩිස්ට එල්ල කළ හයේ පහරක් ඔහුගේ ඉනිමට ඇතුළත්ව තිබිණි. සර්වාන් හා බරත් තෙවැනි කඩුල්ල වෙනුවෙන් ලකුණු 165 ක අගනා සබඳතාවක් පිහිටුවූහ.පන්දු 129 කට මුහුණ දුන් බරත් ලකුණු 113 ක් වාර්තා කළ අතර හතරේ පහර 8 ක් හා තිලකරත්න ඩිල්ෂාන් හා ඇන්ජලෝ මැතිව්ස්ට එරෙහිව එල්ල කළ හයේ පහර 2 ක් ඊට ඇතුළත් විය. බරත් ලකුණු 54 ක් ලබාගෙන සිටියදී දැවී යාමෙන් බේරිණි. මෙන්ඩිස්ගේ පන්දුවකට ඔහුගේ පිත්තෙන් නික්ම ආ උඩ පන්දුව රැකගැනීමට “ස්ලිප්” හි පන්දු රකිමින් සිටි මහේල ජයවර්ධන අසමත් විය.කිරන් පොලාඩ්ගේ (4) කඩුල්ල බිඳ දැමීමට මාලිංග ඔහුගේ ඊළඟ ඕවරයේදී සමත් විය. මේ අනුව කොදෙව් “බැටිං පවර් ප්ලේ” ඕවර හතර ඇතුළත ඔවුන්ගේ කඩුලු තුනක් ලකුණු 27 කට බිඳ වැටිණි. ඕවර 50 අවසානයේ කොදෙව්වෝ කඩුලු 5 ක් දැවී ලකුණු 245 ක් වාර්තා කොට සිටියහ.ලසිත් මාලිංග ලකුණු 51 කට කඩුලු 3 ක් ලබාගැනීමට සමත් විය.දෙපිල අතර මීළඟ එක්දින තරගය ලබන 3 වැනි දින පෙරවරු 9.30 ට එස්. එස්. සී. පිටියේදී ආරම්භ වීමට නියමිතය..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>01</day>
    </date>
    <link>http://www.dinamina.lk/2011/02/01/_art.asp?fn=s1102012</link>
    <topic>ක්‍රිකට් තරග විකාශයජාතික රූපවාහිනියෙන්</topic>
    <author/>
    <content>ශ්‍රී ලංකා කොදෙව් එක්දින ක්‍රිකට් තරගාවලියේ සජීවී විකාශය ශ්‍රී ලංකා රූපවාහිනි සංස්ථාවේ අයි චැනලය මගින් විකාශය වේ. මේ තරගාවලියේ සජීවී රූපවාහිනි විකාශයේ හිමිකම් මීට පෙර ‘Ten Sports’ රූපවාහිනි සේවය ලබාගෙන සිටියත් දින 4 කට පෙර ඔවුන් ඉන් ඉවත්වීමෙන් පසු ශ්‍රී ලංකා රූපවාහිනි සංස්ථාව එක්දින තරගාවලියේ සජීවී රූපවාහිනි විකාශය සඳහා ඉදිරිපත් විය.1982 වසරේ සිට 1996 ලෝක කුසලාන තරගමාලාව දක්වා ශ්‍රී ලංකාවේ පැවැති ජාත්‍යන්තර ක්‍රිකට් තරගවල සජීවී රූපවාහිනි විකාශය ශ්‍රී ලංකා රූපවාහිනි සංස්ථාව මගින් සිදු කරනු ලැබුවේය.1996 ලෝක කුසලාන තරගමාලාවේ සිට ශ්‍රී ලංකාවේ පැවැති ජාත්‍යන්තර ක්‍රිකට් තරග රූපවාහිනියෙන් ආවරණය කිරීමේ අයිතිය ශ්‍රී ලංකා ක්‍රිකට් ආයතනය විසින් ජාත්‍යන්තර රූපවාහිනි සේවාවන්ට ලබාදී තිබිණි.ඉදිරියේදී ද ශ්‍රී ලංකාවේ පැවැත්වෙන ජාත්‍යන්තර ක්‍රිකට් තරග විකාශය කිරීමට ශ්‍රී ලංකා රූපවාහිනි සංස්ථාව කටයුතු යොදන බව එහි සභාපති සරත් කෝන්ගහගේ මහතා පැවසීය..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>01</day>
    </date>
    <link>http://www.dinamina.lk/2011/02/01/_art.asp?fn=s1102013</link>
    <topic>එක්දින තරගාවලියේ ජය ඕස්ට්‍රේලියාවට</topic>
    <author>බ්‍රිස්බේන් (ඒ. එෆ්. පී.)</author>
    <content>එංගලන්තය සමඟ පැවැති 5 වැනි එක්දින තරගයෙන් ලකුණු 51 ක ජයක් හිමිකර ගත් ඕස්ට්‍රේලියාව තරග 7 කින් සමන්විත එක්දින තරගාවලිය තරග 4 – 1 ක් ලෙස ජය අත්කර ගැනීමට සමත් විය.පළමුව පන්දුවට පහර දුන් ඕස්ට්‍රේලියාව රැස්කළ ලකුණු 249 ට පිළිතුරු වශයෙන් එංගලන්ත පිලට රැස්කර ගත හැකි වූයේ ලකුණු 198 ක් පමණි.තරගයෙන් පරාජයට පත්වූවද එංගලන්ත පිලේ ක්‍රිස් වෝක්ස් ලකුණු 45 කට ඕස්ට්‍රේලියානු පිතිකරුවන් 6 දෙනකු දවාලමින් එක්දින තරග පිටියේ කඩුලු 6 ක් දවාලූ දෙවැනි එංගලන්ත පන්දු යවන්නා බවට පත්විය.මීට පෙර එංගලන්තය වෙනුවෙන් එක්දින කඩුලු 6 ක් දවාලීමට සමත් වූයේ පෝල් කොලින්වුඩ් පමණි. ඔහු මීට පෙර බංග්ලාදේශයට එරෙහිව ලකුණු 31 කට කඩුලු 6 ක් දවා ගත්තේය.ඕස්ට්‍රේලියාව 249 (ඕවර 49.3) - මයිකල් ක්ලාක් 54, බ්‍රැඩ් හැඩින් 37, (ක්‍රිස් වෝක්ස් 45/6)එංගලන්තය 198 (ඕවර 45.3) - කෙවින් පීටර්සන් 40, ස්ටීව් ෆින් 35, (ශේන් වොට්සන් 25/3).</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>01</day>
    </date>
    <link>http://www.dinamina.lk/2011/02/01/_art.asp?fn=s1102014</link>
    <topic> යක්කල අනුර විදුහලට විශිෂ්ට ජයක්</topic>
    <author/>
    <content>යක්කල අනුර ම. ම. විද්‍යාලය සහ කැලණිය වෙදමුල්ල ම. වි. අතර අවු: 19 න් පහළ තුන්වන කොටසේ පළමු පෙළ ක්‍රිකට් තරගයේදි ඉනිමක හා ලකුණු 27 ක විශිෂ්ට ජයක් යක්කල අනුර ම. ම. විද්‍යාලයට හිමිවිය.නායකත්වයේ විශිෂ්ට ඉනිමක් ක්‍රීඩා කරමින් සමිත තාරක අනුර ම. ම. විද්‍යාලය වෙනුවෙන් නොදැවී ලකුනු 115 හා ලකුණු 73 කට කඩුලු 11 ක් බිඳ දැමීය.වෙදමුල්ල ම. වි. ප්‍රථම ඉනිම සියලු දෙනාම දැවී ලකුණු 111 යි - වී. පෙරේරා 24, කේ. මදුශංක 15, ඒ. මනෝජ් 15, ජී. ඉශාර 14, ශනිල්ක මදුරප්පෙරුම ලකුණු 29 ට කඩුලු 6 යි, සමිත තාරක ලකුණු 34 ට කඩුලු 04 යි.අනුර ම. ම. විද්‍යාලය ප්‍රථම ඉනිම සියලු දෙනාම දැවී ලකුණු 221 යි - එස්. එම්. සමිත තාරක නොදැවී 115, පී. ටී. එස්. පෙරේරා 36, ධනුක ලක්‍ෂිත 16, චමෝද් සංකල්ප 15, ඒ. කල්ප 95 ට කඩුලු 5 යි, එම්. සහන් 48 ට කඩුලු 03 යි.වෙදමුල්ල ම. වි. දෙවන ඉනිම සියලු දෙනා දැවී ලකුණු 83 යි - ඩී. සහන් 37, ජී. ක්‍රිශාන් ලකුණු 17, සමිත තාරක 40 ට කඩුලු 7 යි, චමෝද් සංකල්ප 8 ට කඩුලු 1 යි..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>01</day>
    </date>
    <link>http://www.dinamina.lk/2011/02/01/_art.asp?fn=s1102015</link>
    <topic> ‘ගමින් රටට බැඩ්මින්ටන්’අවිස්සාවේල්ලට එයි</topic>
    <author/>
    <content>“ගමින් රටට” ජාතික බැඩ්මින්ටන් සංවර්ධන වැඩසටහනට සමගාමීව බැඩ්මින්ටන් ක්‍රීඩාව ප්‍රවර්ධනය කිරීමේ වැඩසටහනක් මේ මස 03 වන දින අවිස්සාවේල්ල ඉහළ තල්දූව කනිෂ්ඨ විද්‍යාලයේදී පැවැත්වේ.මෙහිදී එම විද්‍යාලය හා අවට තවත් විද්‍යාල පහක (5)ක ළමුන් සඳහා බැඩ්මින්ටන් පුහුණු කඳවුරක් ද සංවිධානය කරනු ලබන අතර ඉහළ තල්දූව කනිෂ්ඨ විද්‍යාලයේ එළිමහන් බැඩ්මින්ටන් ක්‍රීඩා පිටිය විවෘත කිරීම ද එදිනටම යොදාගෙන තිබේ.මෙම එළිමහන් ක්‍රීඩා පිටිය විවෘත කිරීම සහ පුහුණු කඳවුරේ ක්‍රීඩක, ක්‍රීඩිකාවන්ට බැඩ්මින්ටන් ක්‍රීඩාව පිළිබඳ මූලික පුහුණුවක් ලබාදීමට ශශ්‍රී ලංකා බැඩ්මින්ටන් කණ්ඩායමේ සිටින ජ්‍යෙෂ්ඨ ක්‍රීඩක, ක්‍රීඩිකාවන් වන, පොදුරාජ්‍ය මණ්ඩලීය ක්‍රීඩා උළෙලට ද සහභාගි වූ ලසිත මේනක ක්‍රීඩකයා හා ජාතික සූරතාවලිය 12 වතාවක් ජයග්‍රහණය කොට ඇති චන්ද්‍රිකා ද සිල්වා ක්‍රීඩිකාව සහභාගි වීමට නියමිතය..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>01</day>
    </date>
    <link>http://www.dinamina.lk/2011/02/01/_art.asp?fn=s1102016</link>
    <topic>ධර්මරාජ-නාලන්දා ක්‍රිකට් තරගය 4දා සිට</topic>
    <author>උපනන්ද ජයසුන්දරමහනුවර ක්‍රීඩා විශේෂ</author>
    <content>බන්දුල වර්ණපුර කුසලාන සඳහා පැවැත්වෙන මහනුවර ධර්මරාජ කොළඹ නාලන්ද විදුහල් අතර ක්‍රිකට් තරගය මේ මස 4 (සිකුරාදා) සහ 5 (සෙනසුරාදා) යන දෙදින මහනුවර ලේක්වීව් ක්‍රීඩා පිටියේ දී පැවැත්වේ.ශ්‍රී ලංකා ටෙස්ට් ක්‍රිකට් කණ්ඩායමේ පළමු ක්‍රිකට් නායකයා වූ බන්දුල වර්ණපුර මහතා දැනට ආසියාතික ක්‍රිකට් කවුන්සිලයේ සංවර්ධන කළමනාකරු වශයෙන් කටයුතු කරයි. ඔහු 1998 සිට 2009 දක්වා එම තනතුර බාරව යන තුරු කර්නල් හෙන්රි ස්ටීල් ඕල්කොට් අනුස්මරණ ක්‍රිකට් පදනමේ සභාපති වශයෙන් කටයුතු කළේය..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>01</day>
    </date>
    <link>http://www.dinamina.lk/2011/02/01/_art.asp?fn=s1102017</link>
    <topic>හේලිස් රු. මි. 1.5 ක් කෝල්ට්ස් පිලට පිරිනමයි</topic>
    <author/>
    <content>හේලිස් කන්සියුමර් වෙතින් කෝල්ට්ස් ක්‍රීඩා සමාජයට රුපියල් මිලියන 1.5 ක අනුග්‍රහයක් දැක්වීය. වසර 137 ක් පැරණි කෝල්ට්ස් ක්‍රීඩා සමාජයට වසර 131 ක් පැරණි හේලීස් වෙතින් අනුග්‍රහය දැක්වූයේ ක්‍රීඩක දක්ෂතා වර්ධනය කර ජාතික තලයට රැගෙන ඒමේ විශේෂ අරමුණ උදෙසාය. කෝල්ට්ස් ක්‍රීඩා සමාජයෙන් චමින්ද වාස්, ඇන්ජලෝ මැතිව්ස්, නුවන් කුලසේකර, ජීවන්ත කුලතුංග, තිසර පෙරේරා හා මලින්ද වර්ණපුර වැනි ක්‍රීඩකයන් ජාතික පිලට දායාද විය..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>01</day>
    </date>
    <link>http://www.dinamina.lk/2011/02/01/_art.asp?fn=s1102018</link>
    <topic>සමස්ත ලංකා බොක්සිංබාලක සූරතාව විද්‍යාරත්න විද්‍යා පීඨයට</topic>
    <author>ෆවුස් මොහොමඩ්</author>
    <content>සමස්ත ලංකා විවෘත බාලක බාලිකා බොක්සිං සූරතාවලියේ සමස්ත බාලක සූරතාව ජය ගැනීමට හොරණ විද්‍යාරත්න විද්‍යා පීඨය සමත් විය.මෙහි බාලිකා සූරතාව වික්‍රමශීලා ජාතික පාසලට හිමි විය. බාලක අනුසූරතාව සාන්ත සිල්වෙස්තර විදුහලත්, බාලිකා අනුසූරතාව බුලත්සිංහල මැදි විදුහලත් දිනා ගත්හ.ශ්‍රී ලංකා ආධුනික බොක්සිං සංගමයේ මෙහෙයවීමෙන් පසුගියදා පේරාදෙණිය මැදි විදුහලේදී පැවති මේ තරගාවලියේ හොඳම බොක්සිං ක්‍රීඩකයා ලෙස පේරාදෙණිය ක්‍රීඩා සමාජයේ යූ. ජී. එන්. කේ. අමරවංශ සම්මාන දිනූ අතර හොඳම බොක්සිං ක්‍රීඩිකාව වූයේ බුලත්සිංහල කණ්ඩායමේ ටී. ඒ. එල්. කේ. මධුමාලිය. හොඳම පරාජිත ක්‍රීඩකයා ලෙස එස්. එස්. සී. කේ. කණ්ඩායමේ එෆ්. හසාරිෆ් ද හොඳම පරාජිත ක්‍රීඩිකාව ලෙස ශ්‍රී ස්වර්ණජෝති ජාතික පාසලේ ඒ. අයි. එම්. විජේරත්න ද සම්මාන හිමිකර ගත්හ.පාසල් 42 ක් තරග වැදුණු මේ තරගාවලියට ක්‍රීඩකයන් 138 ක් සහ ක්‍රීඩිකාවන් 45 දෙනකු සහභාගි වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>01</day>
    </date>
    <link>http://www.dinamina.lk/2011/02/01/_art.asp?fn=s1102019</link>
    <topic>ථෙරපුත්ත විදුහලට කඩුලු 5ක ජයක්</topic>
    <author>පි‍්‍රයාන් ද සිල්වා - මාතර ක්‍රීඩා</author>
    <content>අම්බලන්තොට ථෙරපුත්ත ජාතික පාසල හා දේවපතිරාජ ජාතික පාසල අතර පැවති වයස 13 න් පහළ රන් කැකුළු කුසලාන පන්දු වාර 30 කට සීමා වූ ක්‍රිකට් තරගය කඩුලු පහකින් ජය ගැනීමට ථෙරපුත්ත විදුහල සමත්් විය.ථෙරපුත්තයේ ජනක සඳරුවන් ලකුණු 26 කට කඩුලු හයක් දවාගනිමින් ද, ඉසුරු මධුශාන් නොදැවී ලකුණු 58 ක් රැස්කර ගනිමින් ද, තම විදුහලේ ජයග්‍රහණයට දායක වූහ.දේවපතිරාජ ජාතික පාසල 116/9 (30) - පසිඳු ගිම්හාන 38, ඩී. නිලංක 13, (ජනක සඳරුවන් 6/26, යසිරු ප්‍රමුදිත 2/33)ථෙරපුත්ත ජාතික පාසල 118/5 (26) - ඉසුරු මධුශාන් නොදැවී 58, ඩබ්ලිව්. එන්. තරිඳු 27, (හශාන් කුමාර 3/16).</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>01</day>
    </date>
    <link>http://www.dinamina.lk/2011/02/01/_art.asp?fn=s11020110</link>
    <topic>ලේක්හවුස් කර්තෘ මණ්ඩලයට ජය</topic>
    <author/>
    <content>ලේක්හවුස් ආයතනයේ ආරක්ෂක අංශ පිල සමග පැවැති පන්දු ඕවර 20 සුහද ක්‍රිකට් තරගයෙන් ලේක්හවුස් කර්තෘ මණ්ඩල පිලට කඩුලු 5 ක ජයක් හිමි විය. මේ තරගය යක්කල අනුර මහා විද්‍යාලයේදී පැවැත්විණි.ආරක්ෂක අංශ පිල 106 (ඕ. 19.4) ආර්. එස්. සී. කුමාර 27, එන්. එම්. එච්. ඒ. තිවංක 13, ප්‍රසාද් 13, නිරෝෂ් කඩුලු 05කර්තෘ මණ්ඩල පිල 110 – 5 (ඕ. 16.2) අතුල 37, බුද්ධික 31, රංජිත් නොදැවී 18, ආරියතිලක 03 – 2, කුමාර 30 – 2.</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>01</day>
    </date>
    <link>http://www.dinamina.lk/2011/02/01/_art.asp?fn=s11020111</link>
    <topic>සැහැල්ලු පන්දු ක්‍රිකට් තරගාවලියට අයැදුම්පත් කැඳවයි</topic>
    <author/>
    <content>නාවික හමුදා සිවිල් එකමුතු ක්‍රීඩා සමාජය සංවිධානය කරනු ලබන සය සාමාජික සැහැල්ලු පන්දු ක්‍රිකට් තරගාවලිය 22 සහ 23 දෙදින පැරැණි තුරග තරග පිටියේදී පැවැත්වේ.ත්‍රිවිධ හමුදා පොලිසිය හා සිවිල් ආරක්ෂක දෙපාර්තමේන්තුව ඇතුලු සියලුම රාජ්‍ය දෙපාර්තමේන්තු/සංස්ථා/මණ්ඩල සහ සංස්ථාපිත ආයතනවලට මෙයට සහභාගි විය හැකි අතර, අදාළ අයදුම්පත් 15 වැනි දිනට පෙර ක්‍රීඩා ලේකම්, නාවික සිවිල් එකමුතු ක්‍රීඩා සමාජය, නාවික හමුදා මූලස්ථානය, තැ.පෙ. 593 කොළඹ 01 යන ලිපිනයට යොමුකරන ලෙසත් වැඩි විස්තර සඳහා 0779779236 (ජයරත්න), 0773221192 (එස්. අසේල සංකල්ප) යන දුරකතන අංක අමතන ලෙසත් සංවිධායකයෝ ඉල්ලා සිටිති..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>01</day>
    </date>
    <link>http://www.dinamina.lk/2011/02/01/_art.asp?fn=s11020112</link>
    <topic>ලෝක පාපන්දු කුසලාන මැදපෙරදිග විකාශන අයිතිය ‘අල් ජසීරා’ රූපවාහිනියට</topic>
    <author>ජිනීවා (ඒ. එෆ්. පී.)</author>
    <content>2018 සහ 2022 ලෝක කුසලාන පාපන්දු තරගමාලාවේ මැදපෙරදිග හා උතුරු අපි‍්‍රකාවේ රූපවාහිනි විකාශන අයිතිය අල් ජසීරා රූපවාහිනි සේවයට ලබා දුන් බව ජාත්‍යන්තර පාපන්දු සම්මේලනය ප්‍රකාශ කළේය.මේ අනුව රටවල් 23 රූපවාහිනි අන්තර්ජාල සහ ජංගම දුරකථන කෙටි පණිවුඩ මගින් එම ලෝක කුසලාන තරඟමාලාවන් දෙක ප්‍රචාරය කිරීමේ අයිතිය අල් ජසීරා රූපවාහිනි සේවයට අත්විය.මේ පිළිබඳව ජගත් පාපන්දු සම්මේලනය නිකුත් කළ නිවේදනයක සඳහන් වුවද විකාශන අයිතියේ ගනුදෙනුව සිදුවූ අයුරු හා මූල්‍යමය වටිනාකම හෙළිදරව් වී තිබුණේ නැත..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>01</day>
    </date>
    <link>http://www.dinamina.lk/2011/02/01/_art.asp?fn=f1102011</link>
    <topic>ඇත්ත කියන්නම්;18 වෙනකොටඅපි දිනුම්</topic>
    <author>සාකච්ඡා කෙළේ උදිත ගුණවර්ධන</author>
    <content>* ඔබ නියෝජනය කරන මොනරාගල දිස්ත්‍රික්කය ඉතාමත් දුෂ්කර දිස්ත්‍රික්කයක් විදියටයි සලකන්නේ. මෙවර දැයට කිරුළ ප්‍රදර්ශනය පැවැත්වෙන්නේත් මොනරාගල දිස්ත්‍රික්කයේ බුත්තලයි. මේ ප්‍රදර්ශනයට සමගාමීව මොනරාගල සිදුවන සංවර්ධන කටයුතු මොනවා ද ?දැයට කිරුළ ප්‍රදර්ශනය ආරම්භ වන්නේ ජනාධිපතිතුමාගේ ජයග්‍රහණයෙන් අනතුරුවයි. එතුමාගේ ජයග්‍රහණයෙන් පසු තමයි මෙවැනි ප්‍රදර්ශනයක් මුල්වරට කොළඹ දී ඇරැඹුණේ. එහි දී ප්‍රදර්ශනය වුයේ පසුගිය කාලයන්හිදී රජය සිදු කළ කාර්යය භාරය හා සේවාවන් හා රජයේ ඉදිරි සැලැසුම් මොනවාද යන්නයි. මේ ප්‍රදර්ශනය ඉන් පසු කොළඹ සහ මහුනවර දී පවත්වා තිබෙනවා. ඉන්පසුවයි මෙවර මොනරාගල බුත්තලට මෙය ගෙන ඒමට රජය තීරණය කරන්නේ.මෙහි දී මොනරාගල ගැන දේශපාලන අර්ථ දැක්වීමක් ද කළ යුතුයි. 1994 මහ මැතිවරණයේ සිට පැවැති සියලු ජනාධිපතිවරණ මහ මැතිවරණවලදී ශ්‍රී. ල. නි. ප ය ප්‍රමුඛ පෙරමුණුවලට සන්ධානවලට මොනරාගල දිස්ත්‍රික්කයේ ජනතාව අතිවිශාල ඡන්ද ප්‍රතිශතයකින් ජයග්‍රහණය ලබාදී තිබෙනවා. එය පසුගිය පළාත් සභා මැතිවරණයේ දී 75% සීමාව ද ඉක්මවා ගියා. ජනාධිපතිවරණයේ දී පවා මොනරාගලින් ජනාධිපතිතුමාට අතිවිශාල බහුතර ප්‍රතිශතයක් ලැබුණා. මේ සියල්ලටම කෘතගුණ සැලකීමක් විදිහට තමයි මෙවර මොනරාගල ජනතාවගේ හිසමත කිරුළ පැළැඳවීමට රජය තීරණය කෙළේ. ඒ සමඟ විශාල සංවර්ධනයකුත් සිදු වෙනවා.* ඒ සංවර්ධන ව්‍යාපෘති පිළිබඳ හඳුන්වා දීමක් කළ හැකි ද ?ජනාධිපති මහින්ද රාජපක්ෂ මහතා 2005 දී බලයට පත් වෙද්දී මොනරාගල දිස්ත්‍රික්කය කාපට් ඇතිරූ එකඳු මාර්ගයක්වත් තිබුණේ නැහැ. ජනාධිපතිතුමා තමයි මොනරාගල මහා මාර්ග මුලින්ම කාපට් කෙළේ. එතුමාට අද පමණක් නොවෙයි එදා ඉඳලම මොනරාගල දිස්ත්‍රික්කය පිළිබඳ උනන්දුවක් තිබුණා. ඒ නිසා තමයි ඔහු මොනරාගල සංවර්ධනය ගැන මේ තරමටම උන්නදු වුණේ. අද දිස්ත්‍රික්කයේ තිබෙන සියලු ප්‍රධාන මාර්ග කාපට් අතුරා ප්‍රතිසංස්කරණය කර අවසන්. මොනරාගල ප්‍රධාන මාර්ගවල කිලෝමීටර් 200 පමණ ප්‍රතිසංස්කරණය කර කාපට් කර හැදුවා.වෙල්ලස්ස කියන්නේ රටේ විමුක්තිය සඳහා දිවි හිමියෙන් සටන් කළ වීරෝදාර ජනතාවක් වෙසෙන දිස්ත්‍රික්කයක්. අධිරාජ්‍යවාදී යුගයේ සිටම මෙම ප්‍රදේශයට ලැබුණේ කුඩම්මාගේ සැලකිලි කියතොත් එහි වැරැද්දක් නැහැ. 1948 පසු අප රට ස්වාධීන රාජ්‍යයක් බවට පත් වූවත් වෙල්ලස්සට දේශීය පාලකයන්ගෙන් ද නිසි පිළිගැනීමක් ලැබුණේ නැහැ. ඒ නිසා මොනරාගල සැලැකුවේ දුෂ්කර සහ නොදියුණු දිස්ත්‍රික්කයක් විදිහටයි. මේ දුෂ්කරයි නොදියුණුයි කියන හංවඩුව ගැලවීමට කටයුතු කෙළේ ජනාධිපතිතුමා. එතුමා 2005 දී බලයට එද්දි මොනරාගල විදුලිය තිබුණේ දිස්ත්‍රික්කයෙන් 40% පමණයි. එය අද වෙද්දී 75% ඉහළ ගොස් තිබෙනවා. අපේ අරමුණවෙලා තිබෙන්නේ මීළඟ අවුරුදු දෙක තුළ මොනරාගල සැමට විදුලිය ලබා දීමයි.බුත්තල නගරය අශ්‍රිතව පැවැත්වෙන දැයට කිරුළ ප්‍රදර්ශනය නිසා මේ සංවර්ධනයට අලුත් ගැම්මක් කඩිනම් බවක් ලැබී තිබෙනවා. ජනාධිපතිතුමාට මා අවංක ස්තූතිය පළ කරනවා. අපේ දිස්ත්‍රික්කයේ දැවැන්ත සංවර්ධනයකට මුල පිරීම ගැන.* මේ වන විට ජාතික දේශපාලනය පළාත් පාලන මැතිවරණය නිසා යළිත් උණුසුම් වෙමින් තිබෙනවා. මේ මැතිවරණය තියුණු මුහුණුවරක් ගනු ඇතැයි සමහරු අනාවැකි පළ කරනවා. ඔබ මෙය සමඟ කෙතරම් දුරට එකඟ වෙනවා ද ?ජනාධිපතිතුමාට තව අවුරුදු පහක් යනකම් බලයේ ඉන්නට පුළුවන්. පාර්ලිමේන්තුවේ මන්ත්‍රීවරුන්ගෙන් එකසිය හැට දෙදෙනකු ආණ්ඩු පක්ෂය නියෝජනය කරනවා. පළාත් සභා සියල්ලන්ගේ බලය අප සතුයි. ඒ විතරක් නොවෙයි පළාත් පාලන ආයතන හරහා අප විශාල වැඩ ප්‍රමාණයක් ගම් මට්ටමට සිදු කළා. මේ හැම දෙයක්ම පෙළ ගැසී තිබෙන්නේ සන්ධානයට වාසිදායක විදිහටයි.ස්ථාවර ආණ්ඩුවක් විධායක ජනාධිපතිවරයකු පළාත් සභාවක් ඇතුළු සියල්ල සන්ධානයට තියෙද්දී ගමේ ප්‍රාදේශීය සභාව නගර සභාව විපක්ෂයට ලබා දීම තුළින් ගමට අලුත් යමක් සිදු කරන්න බැහැ. ගමට යමක් කරගන්න ඕනෑ නම් ආණ්ඩුවත් සමඟ සහයෝගයෙන් වැඩ කළ හැකි පිරිසකට පළාත් පාලන ආයතනවල බලය ලබා දිය යුතුයි. එහෙම වුණොත් තමයි ජනතාවට සෙත සලසන රජයේ වැඩපිළිවෙළ ගම් මට්ටමට ගෙන යන්න පුළුවන්කම තිබෙන්නේ. ඒ නිසා මොන විදිහේ තර්ක විතර්ක ඉදිරිපත් වුණත් මාර්තු 18 වැනිදාට එළිවෙද්දී බුලත් කොළවලින් නිල් පාටින් සැරසෙන එක නවත්වන්න බැහැ. ඒ තරමටම සන්ධානයේ ජයග්‍රහණය ස්ථිරයි.* අත්‍යවශ්‍ය භාණ්ඩ මිල ඉහළ යාම ඡන්ද ප්‍රතිඵලයට බලපාන්නේ නැද්ද ?එළවළු මිල ඉහළ යාම, රතු ළූණු මිල ඉහළ යාම ගැන වෙන්න ඇති ඔබ ප්‍රශ්න කරන්නේ. මේ දිනවල මේ දේවල්වල මිලෙහි යම් ඉහළ යාමක් තිබෙනවා තමයි. ඒත් මෙයට ආණ්ඩුවට වගකියන්න බැහැ. පසුගිය දිනවල අතිශය දරුණු වර්ෂාපතනයක් ගොවිබිම් ප්‍රදේශවලට ඇද වැටුණා. වගාවන්ට හානිවුණා. ප්‍රවාහන පද්ධතිය ඇණ හිටියා. මේ හැම දෙයක් නිසා තමයි අත්‍යවශ්‍ය භාණ්ඩ කිහිපයක මිල ඉහළ ගියේ.මෙරට පමණක් නොවෙයි ඕස්ට්‍රේලියාවේ, ඉන්දියාවේ, පාකිස්තානයේ පවා මෙවැනි තත්ත්වයක් උදාවුණා. ඒ නිසා කවුරුන් හෝ ආණ්ඩුවටම මෙහි වරද පැටවීමට උත්සාහ කරනවා නම් එය වැරැදියි. අප රජයක් විදිහටත් මේ තත්ත්වය පාලනය කරන්න උත්සාහ කළා වගේ්ම එහි සාර්ථක ප්‍රතිඵලත් දැන් යම් තරමකට ලැබි තිබෙනවා. මේ තත්ත්වය යථාර්ථවාදීව තේරුම් කර දීමට අප කටයුතු කරනවා. ජනතාවත් මේ ප්‍රවණතාව බුද්ධිමත් ලෙස තේරුම් අරගෙන තිබෙනවා.* පොල් මිල ඉහළ යාමේ ගැටලුව පසුගිය දිනවල ජාතික තලයේ මාතෘකාවක්වෙලා තිබුණා. අද වන විට මේ තත්ත්වය පාලනය කර ගැනීමට ආණ්ඩුවට පුළුවන් වෙලා තිබෙනවා ද ?මේ වන විට තත්ත්වය ක්‍රමිකව යථා තත්ත්වයට පත් වෙමින් තිබෙනවා. මේ වෙද්දී ලක්සතොස, ඇතුළු සුපිරි වෙළෙඳසල්වල පොල් ගෙඩිය රුපියල් හතළිහක් වගේ මට්ටමකට ඇවිල්ලා තිබෙනවා. තාමත් අවිධිමත් වෙළෙඳ ජාලය තුළ තමයි පොල් මිල හිතුමතේ ඉහළ දමමින් තිබෙන්නේ. මා සොයා බලද්දී මට දැන ගන්න ලැබුණ පොල් නිෂ්පාදකයාගෙන් ඉතාමත් අඩු මුදලකට මිලදී ගන්න පොල් ගෙඩිය වෙළෙඳ පොළේ දී රුපියල් පනහ, හැට තරම් ඉහළ මිල ගණන් යටතේ අලෙවි කරන බව.මේ තත්ත්වය තුළ විශාලම ලාභය ලබන්නේ පොල්වගාකරුවා නොවෙයි අතර මැදි වෙළෙන්දායි. පොල් මිල ඉහළයාමට මෙයත් බලපාන ලද ප්‍රධාන කරුණක් විදිහටයි හඳුන්වාදිය හැක්කේ. අප දැනටමත් මේ ගැන දීර්ඝ කාලීන හා කෙටි කාලීන විදිහට වැඩපිළිවෙළ දෙකක් ආරම්භ කර තිබෙන්නේ.* පොල් වගාව පිළිබඳ යොදා ඇති දීර්ඝ කාලීන වැඩපිළිවෙළ හඳුන්වා දිය හැකි ද ?පසුගිය කාලය තුළ අප රජය වී ගොවියාට පොහොර සහනාධාරයක් ලබා දුන්නා. එහි දී රජයට විශාල මූල්‍යමය බරක් දැරීමට සිදු වූවත් එය ආයෝජනයක් විදිහටයි අප සලකනු ලැබුවේ. මේ සහනාධාරය නිසා වී වගාව ගැන රටතුළ විශාල උනන්දුවක් ඇති වුණා. පුරන් වූ කුඹුරු අක්කර දහස් ගණනක් යළි අස්වැද්දීමට පුළුවන් වුණා.ජනාධිපතිතුමාත්, බැසිල් රාජපක්ෂ ඇමැතිතුමාත් මේ ගැන අවධානය යොමු කර පොහොර සහනාධාරයක් පොල්වගාවටත් ලබාදිය යුතු බවට යෝජනා වුණා. අපි දැන් සූදානමින් ඉන්නේ ඉදිරියේ දී පොල් වගාකරුවන්ටත් පොහොර සහනාධාරයක් ලබා දීමට. මේ අනුව රුපියල් හාරදහසක් වටිනා පොල් පොහොර මිටියක් රුපියල් දහසකට පොල් වගාකරුවන්ට ලබා දෙනවා. මෙයින් පොල්වගාකරුවන්ට උනන්දුවක් ඇතිකරවීමට පුළුවන්කම ලැබෙනවා.මෙයට අමතරව පොල්වගාව පිළිබඳ දරුපරපුර තුළත් විශේෂ උනන්දුවක් ඇතිකළ යුතුයි. ඒ ගැනත් අප පොල් සංවර්ධන අමාත්‍යාංශය විදිහට විශේෂ වැඩපිළිවෙළක් යොදා තිබෙන්නේ. එහි දී හය වසරේ සිසුන් යොදවා ඔවුන්ගේ ගෙවතුවල පොල් පැළයක්, දෙකක් රෝපණය කිරීමට උනන්දු කරනවා. මේ සඳහා අවශ්‍ය කරන සියලු ආධාර උපකාර රජය මඟින් දරනවා. එපමණක් නොවෙයි මෙම පොල්වගා සාර්ථකව සිදුකරන දරුවන්ට උසස් පෙළ විභාගය හැදෑරීමටත් ඉදිරි උසස් අධ්‍යාපන කටයුතුවලටත් අවශ්‍ය උපකාර ලබා දීම සඳහා ශිෂ්‍යත්වයක් ලබාදීමටත් කටයුතු කරනවා..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>01</day>
    </date>
    <link>http://www.dinamina.lk/2011/02/01/_art.asp?fn=f1102012</link>
    <topic>සබරගමුවට අභිමානයක් වූ දෙහිඕවිට ප්‍රාදේශීය සභාව</topic>
    <author>සටහන - නදීෂාණි ප්‍රියංගිකා ඡායාරූප - සජිත් තුෂාර ප්‍රේමදාස, ගලිගමුව සමූහ</author>
    <content>ලක්දිවට පැමිණි අරිට්ඨකී වෙණ්ඩු මේ රාජ භවන තුළ කෙතරම් අභිමානයෙන් සිටින්නට ඇතිද? මේ අන් කවරක්වත් නොව ඓතිහාසික බැරැන්ඩි කෝවිලයි. එදා “රාජා හෝ මා හෝ ගංඟා හෝ” කියමින් ඔහු තරණය කළ සීතාවක කොමළිය එක් පසෙකින් ඒ පෙදෙසේ නිසලව ගලා බසී.තවත් පසෙකින් පෙණ පිඬු නංවමින් ඇදහැලෙන කහනවිට කොමළියයි. විවේකී දිනයන් හි දිය දහරේ සිසිල විඳින්නට පෙදෙසට සුදු නෝනා මහත්වරුන් සේ ම අපේම අයවලුන් ද පැමිණෙති. දැහැන්වග ජලාශය ද නිසලව දිය රැළි නංවන්නේ තම අභිමානය කියාපාන්නට මෙනි.සීතල දිය දහරාවෝ පෙදෙස සිසිල්වත් කරද්දී, හරිත වර්ණ තුරුලතා සොබාදම් දිනිතියගේ අභිමන් හෙළි කරයි. “බල ප්‍රදේශයේ ජනතාවට උසස් ජීවන තත්ත්වයක් උදා කරන සුවදායි පරිසරයක් ඇතිකිරීම” ස්වකීය දැක්ම කර ගත්, කෑගල්ල දිස්ත්‍රික්කයේ වැඩිම බල ප්‍රදේශයකට හිමිකම් කියන මේ පළාත් පාලන ඒකකය දෙහිඕවිටයි.”ග්‍රාම නිලධාරි වසම් තිස් නවයකින් සමන්විත වන දෙහිඕවිට ප්‍රාදේශීය සභා බල ප්‍රදේශයේ ජනතාව ගේ ජීවන තත්ත්වය උසස් කරලීම පිණිස මානව හා භෞතික සම්පත් ප්‍රශස්ත ලෙස උපයෝගී කර ගනිමින් මහජන සේවා, සුබසාධන සේවා, පොදු උපයෝගී සේවා හා මංමාවත් ඇතුළු යටිතල පහසුකම් සම්පාදනය, ක්‍රියාත්මක කිරීම හා වැඩි දියුණු කර ගැනීම ස්වකීය මෙහෙවර කර ගත් දෙහිඕවිට ප්‍රාදේශීය සභාවේ ගත වූ කාලපරාසය තුළ සංවර්ධන ක්‍රියාවලියේ ගුණාත්මක හා ප්‍රමාණාත්මක අංශයන් පිළිබඳ ආපසු හැරී බැලීමකි මේ.දෙහිඕවිට ප්‍රදේශයේ පැවති දුෂ්කර මාර්ග රැසක් ජාතික සවිය “ගම නැඟුම” හා “මග නැඟුම” තුළින් ප්‍රධාන වශයෙන් ද, විමධ්‍යගත අරමුදල් සහ සභා අරමුදල් යොදවමින් ද සංවර්ධනය වන්නේ ප්‍රදේශයේ ජනතා සුබසෙත නංවාලමිනි. 2006 වසරේ සිට 2010 වසර දක්වා ගතවූ සිව් වසරක කාලය තුළ පළාත් සභා අරමුදල් ලෙසින් මිලියන 39.61 යොදවමින් ප්‍රදේශයේ මාර්ග 124 ක් ද, විමධ්‍යගත අරමුදලින් රුපියල් මිලියන 5.90 ක් වැය කරමින් මාර්ග 43 ක් ද සංවර්ධනය විණි.ජාතික සවිය, ගම නැඟුම යටතේ මේ ගත වූ සිව් වසර තුළ මාර්ග 163 ක් රුපියල් මිලියන 62.97 ක් වැය කරමින් ඉදිවන්නේ ද, ගම නැඟුම විශේෂ ව්‍යාපෘති යටතේ මිලියන 13.84 ක ප්‍රතිපාදන ලබා ගනිමින් මාර්ග 27 ක් සංවර්ධනය වන්නේ ද ප්‍රදේශයේ සුවිශාල වෙනසකට මුලපුරමිනි.මේ අයුරින් ප්‍රදේශයේ යටිතල පහසුකම් සංවර්ධනය වන අතරතුර ජනතාව ගේ සෞඛ්‍ය තත්ත්වය උසස් කරලීම වෙනුවෙන් ආයුර්වේද සංවර්ධනයත්, බෝවන රෝග පැතිරීමේ අවධානම වළක්වා ගනු වස් දැනුවත් කිරීම් දියත් කරනු ලැබිණි. එමෙන් ම සංචාරක පාරාදීසයක් හා ජනාකීර්ණ නගරයක් වන නිසාදෝ කුණු කසළ ප්‍රශ්නය ප්‍රදේශයට තදින් බලපෑවේ ය. මේ වන විට කුණුකසළ ප්‍රතිචක්‍රීකරණය කිරීම වෙනුවෙන් හා කුණු බැහැර කිරීම වෙනුවෙන් සැලසුම් සකස් වී ඇති අතර එහි මූලික අදියරයන් අවසන් වෙමින් පවතී.සනීපාරක්‍ෂක පහසුකම් වැඩිදියුණු කිරීම කෙරෙහි ද සභා නායකත්වයේ විශේෂ අවධානයක් යොමු විය. ඒ යටතේ රුපියල් ලක්‍ෂ 4 ක් සහ ලක්‍ෂ 5 ක් මූල්‍ය ප්‍රතිපාදන යොදවමින් නගරයේ පොදු වැසිකිළි දෙකක් ඉදිවිණි.කියවීමෙන් පිරිපුන් අනාගත පරපුරක් බිහිකිරීම අරමුණු කර ගනිමින් ප්‍රාදේශීය සභා නායකත්වය පුස්තකාල සංවර්ධනය හා පූර්ව ළමාවිය සංවර්ධනය කෙරෙහි ස්වකීය අවධානය යොමුකළේ ය. එහි ප්‍රතිඵලය වූයේ ලක්‍ෂ 15 ක වියදමින් ඉඹුල්පිටියට නව පුස්තකාල පරිශ්‍රයක් තිළිණ වීමයි. 2009 වසරේ දී ඉදිකිරීම් ආරම්භ කළ නව පුස්තකාල ගොඩනැගිල්ලේ කටයුතු මේ වන විට අවසන් අදියරට ළඟා වෙමින් පවතී. අනෙක් අතට සභාව සතුව පවතින මාගම්මන, දෙහිඕවිට හා පනාවිල මහජන පුස්තකාල ත්‍රිත්වය වෙනුවෙන් වාර්ෂිකව කෘති මිලදී ගැනීම වෙනුවෙන් රුපියල් ලක්‍ෂයක මුදලක් පිරිනමනු ලබයි.මේ වන විට ප්‍රදේශයේ පවුල් 2000 කට අධික ප්‍රමාණයකට ප්‍රතිලාභ සලසමින් ප්‍රජා ජල ව්‍යාපෘති 16 ක් ප්‍රදේශය තුළ ක්‍රියාත්මක වේ.2008 වසරේ දී ඉදි වූ දෙහිඕවිට ආදාහනාගාරය, ප්‍රදේශයේ සංවර්ධනයේ තවත් එක් සුවිශේෂී සන්ධිස්ථානයක් සනිටුහන් කරනු ලබයි.දෙහිඕවිට නගරයේ ඉදිවන නව වෙළෙඳ සංකීර්ණයට නගර සැලසුමේ හිමිවන්නේ ප්‍රධාන ස්ථානයයි. ඒ මන්දයත් කඩ කාමර 50 කින් සමන්විත මෙය ප්‍රාදේශීය සභාව විසින් නිර්මාණය කළ තවත් එක් ආදායම් උත්පාදන මාර්ගයක් ලෙසින් හඳුනාගත හැකි වන බැවිනි. මෙහි පළමු සහ දෙවැනි මහළ සාප්පු සංකීර්ණය වෙනුවෙන් වෙන්වන අතර, මෙහි තෙවැනි මහළ දෙහිඕවිට ප්‍රාදේශීය සභා කාර්යාලයක් පිහිටවීමට නියමිත ය. එහි සුවිශේෂීත්වය වනුයේ වර්ග අඩි 10,000 කට ආසන්න ඉඩ ප්‍රමාණයකින් යුත් රැස්වීම් සහ දේශන ශාලාවක් ඒ තුළ අන්තර්ගත වීමයි.සී. සී. බී. ආයතනය විසින් මෙහි මේ වන විට මූලික ගොඩකිරීම් කටයුතු සිදු කර ඇති අතර 2011 අයවැය තුළින් තවත් රුපියල් මිලියන 110 ක් ඒ වෙනුවෙන් වැය කිරීමට අපේක්‍ෂිතය.දෙහිඕවිට නගරයේ විකල්ප කඩ කාමර රැසක් ඉදිවන්නේ ද නගරයේ සංවර්ධනාත්මක ඉසව්වකට ගෙන යන අටියෙනි.දිනෙන් දින නව ආදායම් උත්පාදන මාර්ග නිර්මාණය කර ගනිමින්, සංවර්ධනයේ කිරණ සොයා ගමන් කරන දෙහිඕවිට ප්‍රාදේශීය සභාව සැබැවින්ම සබරගමු පළාතට එක්කරන්නේ තවත් එක් අභිමානයකි. අජිත් ශ්‍යාමින්ද ගරු පළාත් සභා මන්ත්‍රීතුමන් ගේ ඇරයුමෙන් දේශපාලන වේදිකාවට සපැමිණි ඔහු, දක්‍ෂ ව්‍යාපාරිකයෙකි. ස්වකීය ව්‍යාපාරයන් පවා අඩපණ කර ගනිමින් ජනතා මෙහෙවරට එක් වූ ඔහු ජනතාවගේ හදවතට සමීප වූ, ළෙන්ගතු නායකයෙක් ද විය.දේශපාලන දිවිය වළකාලන්නට ඉදිරියට ආ බාධක කම්කටොලු සාර්ථකව මැඬපවත්වා ගත් ඔහු 2006 වසරේ දී වැඩිම ජනතා මනාපයෙන් දෙහිඕවිට ප්‍රාදේශීය සභාවේ සභාපති බවට පත් වේ. ගම් සභා පාලන ක්‍රමයෙන් අනතුරුව ප්‍රදේශයේ සංවර්ධන ක්‍රියාදාමය වේගවත් කරන්නට ස්වකීය නායකත්වය නිර්මාණශීලීව මෙහෙය වූ ඔහු දෙහිඕවිට සංවර්ධනයේ නියමුවා ය. මේ කතිකාවත දෙහිඕවිට ප්‍රාදේශීය සභාවේ හිටපු සභාපති දේශබන්දු කේ. ඒ. අයි. අමිල රුවන් කන්දෙආරච්චි මහතා සමඟිනි.* 2002 වසරේ දී දේශපාලන වේදිකාවට ප්‍රවේශ වූ ඔබ, 2006 දී එහි ප්‍රධාන නියමුුවාණන් බවට පත්වෙනවා. එහි දී ඔබ මුහුණ දුන් අභියෝග ගැන කතා කළොත්?ඇත්තට ම මම මේ සභාව භාර ගනිද්දී අඩුම තරමේ උපකරණ ලැයිස්තුවේ සවලක්වත් තිබුණෙ නැහැ. ඒ තරම් අඩු සම්පත් ප්‍රමාණයක් තමයි අපිට හිමි වුණේ. ඒ වගේ ම තමයි ආදායම් තත්ත්වය. මේ සියලු අභියෝග මැද තමයි මම සභාවේ නායකත්වයට පත් වුණේ.නමුත් කියන්න සතුටුයි, අභියෝග මැදින් දිගු ගමනක් ආපු මම 2006 – 2007 වර්ෂය තුළ ප්‍රාදේශීය සභා ඉතිහාසයේ වැඩි ම ආදායම් රැස් කළා. ඒ වගේ ම ඉදිරි සංවර්ධන කටයුතු වෙනුවෙන් සහ ආදායම් නිර්මාණය කර ගැනීම උදෙසා කොන්ක්‍රීට් මිශ්‍රණ යන්ත්‍රයක්, ජේ. සී. බී. යන්ත්‍රයක් ආදී යන්ත්‍රෝපකරණ රැසක් මම මේ කාලය තුළ ප්‍රාදේශීය සභාව සතු වත්කම්වලට එක් කළා.ඒ විතරක් නෙවේ. මම ජනතාවගේ අතර හිඳි නායකයෙක්. ඒ නිසාදෝ ඔවුන්ගේ අවශ්‍යතා මනා ලෙස වටහා ගනිමින් සංවර්ධන ක්‍රියාදාමය ගම තුළට ගෙන යන්න මට හැකි වුණා.ඒ වගේ ම තමයි මූලිකවම මට මගේ පාලන කාලය තුළ ප්‍රථම වසරේ දී අවධානය යොමු කරන්න සිදු වුණේ තිබුණ ණය ගෙවලා දාන්න. එතනින් පසු තමයි නව ආදායම් මාර්ග උත්පාදනය කර ගනිමින් සංවර්ධනය ගම තුළ ක්‍රියාත්මක කරන්න හැකි වුණේ.* ඔබතුමා පළාත් පාලන ආයතනයක කාර්යභාරය හඳුනාගන්නේ කොයි ආකාරයට ද?මිනිසෙක්ගේ උපතේ ඉඳලා මරණය දක්වා ඔහු පසු කරන ජීවිතයේ විවිධ අවස්ථාවල දී ඔහුට අවශ්‍ය පොදු පහසුකම් සපයා දෙමින් ජනතාවගේ ජීවන තත්ත්වය උසස් කිරීම ප්‍රාදේශීය සභාවකින් ඉටුවිය යුතු ප්‍රධානත ම කාර්යයක් ලෙසයි මා දකින්නේ.ජනතා සුබ සාධනය ඉහළ නංවන අතරතුර දී ගම සංවර්ධනයේ ප්‍රධාන කේන්ද්‍රස්ථානය කර ගනිමින් විවිධ ක්ෂේත්‍රයන්ට අදාළව එම සංවර්ධනය මෙහෙයවීම ජනතාව සම්බන්ධීකරණය කිරීම අපේ වගකීමක්.* මේ සංවර්ධන ව්‍යාපෘති දියත් කිරීමේ දී ඔබතුමා ගේ මහජන සම්බන්ධතා ක්‍රියාවලිය ක්‍රියාත්මක වෙන්නේ කොයි ආකාරයෙන් ද?විශේෂයෙන් ම කියන්න ඕනේ, දවසින් දවස මේ සංවර්ධනයන් සම්බන්ධව ජනතාව ගේ ප්‍රතිචාර වර්ධනය වුණා මිසක් ප්‍රතිචාර කවදාවත් අඩු වුණේ නම් නැහැ. ඒ වගේ ම තමයි පක්‍ෂ විපක්‍ෂ භේදයකින් තොරව සංවර්ධන කටයුතුවල දී මහජන නියෝජිතයින්ගෙන් මා ලත් සහයත් එහි දී අගය කළ යුතුයි. යම් යම් ප්‍රබල බාධක මතු වුණත් ඒ සියල්ල මැඬලමින් ඉදිරියට යන්නට මට හැකි වුණා.* ”දෙහිඕවිට සංවර්ධනයේ නියමුවා” විදිහට ඔබතුමා ඉදිරියේ දී ක්‍රියාත්මක කරන්න බලාපොරොත්තු වන සංවර්ධන ව්‍යාපෘති පිළිබඳ අවධානය යොමු කළොත්?මේ ප්‍රදේශයට ගොඩක් අවශ්‍ය වෙන්නේ නව ආදායම් උත්පාදනය කර ගත හැකි ව්‍යාපෘති. එතන දී මගේ විශේෂ අවධානයක් යොමු වෙන්නේ සංචාරක කර්මාන්තය කෙරෙහියි. අපේ ප්‍රදේශය සතුව ඓතිහාසික වගේම සුන්දර ස්ථාන රැසක් තිබෙනවා. ඒ වගේ ම තමයි රත්නපුර මාර්ගයට ආසන්නව පිහිටීම. මේ නිසා අපේ ප්‍රදේශය තුළ සංචාරක කර්මාන්තය වර්ධනය කළ හැකියි.ඒ වගේ ම තමයි කුණු කසළ ප්‍රතිචක්‍රීකරණය කරමින් කොම්පෝස්ට් පොහොර නිෂ්පාදන ව්‍යාපෘතියක් ආරම්භ කිරීම, ඒ තුළින් ප්‍රදේශය සුන්දර වනවා පමණක් නෙමෙයි, අපිට නව ආදායමක් උත්පාදනය වනවා.නිර්මාණශීලී වූ නගර සැලසුමක් මා සතුව පවතිනවා. ඒ යටතේ දෙහිඕවිට නගර සැලැස්මේ සුවිශේෂී කටයුතු රැසක් ඉතුරු වී තිබෙනවා. ඒවා ඉදිකිරීමත් මගේ එක් අරමුණක්. ඒ වගේ ම තමයි ආර්ථික අංශය වර්ධනය කිරීම කෙරෙහි අපේ විශේෂ අවධානයක් යොමු විය යුතුයි..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>01</day>
    </date>
    <link>http://www.dinamina.lk/2011/02/01/_art.asp?fn=f1102013</link>
    <topic>දැයට රන් කිරුළක්2011 දැයට කිරුළ</topic>
    <author>වෙල්ලස්සේ බණ්ඩාර</author>
    <content>බ්‍රවුන්රිග් ආණ්ඩුකාරවරයා සිය යටත්විජිත ලේකම්වරයාට වෙල්ලස්ස සම්බන්ධයෙන් මෙසේ ලියා යැවීම‘ස්වාමිනි මා ලංකාව පුරා ඇවිද ඇත්තෙමි. වෙල්ලස්ස ප්‍රදේශය තරම් සශ්‍රීක ප්‍රදේශයක් මම නොදුටුවෙමි. මෙය පළතුරු උයනක් වැන්න. එහි වැසියා සිය ආගම දහම විසින් හසුරුවනු ලදුව ස්වයං පාලිත වැසියෝ වෙති. ඔවුන් අපව තුට්ටුවකටවත් ගණන්ගන්නේ ද නැත. එබැවින් මේ ප්‍රදේශය යටත් කිරීම සිහිනයක් විය හැකිය.”මේ ඈත අතීතයේ වෙල්ලස්සේ තිබූ සමෘද්ධිමත් භාවයට කදිම නිදසුනකි.ඉංග්‍රීසින් මේ රටේ වංචා සහගත ලෙස පාලන බලය ලබාගැනීමෙන් පසුව ඔවුන් ජාතියේ අභිමානයට හා බුද්ධශාසනයේ ආරක්ෂාවට එරෙහිව ක්‍රියා කිරීම නිසා ඔවුන් මෙරටින් පලවා හැරීමේ විමුක්ති අරගලය 1817 වසරේ දී ආරම්භ වූයේ ද වෙල්ලස්සෙනි.බ්‍රවුන්රිග් ආණ්ඩුකාරයාගේ ලිපිය ලැබීමෙන් පසු ඔහු ගේ ප්‍රධානියා කෙසේ හෝ පරාජය කරන්න යැයි දැනුම් දී තිබේ.ඒ අනුව මාෂල්ලෝ හෙවත් යුද නීතිය ප්‍රකාශයට පත්කර පස්විද ආකාරයකින් වෙල්ලස්ස ගිනිබත් කිරීමට ඉංග්‍රීසිහු ක්‍රියා කළහ.සියලු හරකබාන විනාශ කළ යුතුය යන පස් වැදෑරුම් විනාශකාරී ක්‍රියාවන් වලින් වෙල්ලස්ස විනාශ කිරීමේ අභියෝගයට මුහුණ දුන් මුතුන්මිත්තන් වනාන්තරයට පසු බැස ඇත. නැගෙනහිර වෙරළේ පිහිටි පානම දක්වා ඔවුන් පසු බැස ඇත්තේ සුදු අධිරාජ්‍යවාදීන්ගෙන් කිලිටු නොවූ අමිශ්‍ර සිංහල ජාතියත් අනාගත ශ්‍රී ලංකාවට දායාද කිරීමටය.මහ විජයබාහු , මහපැරකුම්බා වැනි නරපතියන් ජන්මලාභය ලැබූ වෙල්ලස්ස ප්‍රදේශය යළි සංවර්ධනයට වත්මන් ජනාධිපති මහින්ද රාජපක්ෂ මහතා ප්‍රමුඛ රජය දැඩි අවධානය යොමු කර තිබේ. රටේ තීරණාත්මක අවස්ථාවලදී රට වෙනුවෙන් හා ජාතිය වෙනුවෙන් නිවැරදි තීන්දු තීරණ ගත් ජනතාවක් වෙසෙන ඌව වෙල්ලස්ස යළි නඟාසිටුවීම ජාතික යුතුකමක් ඉටු කිරීමක් බව ප්‍රධාන ඇමැති ශෂීන්ද්‍ර කුමාර රාජපක්ෂ මහතා සඳහන් කරයි.ඒ අනුව ‘ගම නැඟුම’ වෙල්ලස්සෙන් ආරම්භ කළ බවත්, එලෙස ආරම්භ කළ සංවර්ධන මාවතේ තීරණාත්මක මංසන්ධියක් සනිටුහන් කරමින් දැයට කිරුළ 2011 ප්‍රදර්ශනය ද මෙවර බුත්තලදී පැවැත්වේ.ඓතිහාසික වෙල්ලස්ස ප්‍රදේශයේ බුත්තලදී මේ මස 04 වැනි සිකුරාදා දින විවෘත කිරීමට නියමිත ‘දැයට කිරුළ 2011’ ජාතික සංවර්ධන ප්‍රදර්ශනය සඳහා සියලු කටයුතු මේ වන විට සුදානම් බවත් ඉදිකිරීම් කටයුතු නිමාවෙමින් පවතින බවත් ඉදිකිරීම්, ඉංජිනේරු සේවා නිවාස සහ පොදු පහසුකම් ඇමති විමල් වීරවංශ මහතා ප්‍රකාශ කර සිටියි.ඉදිකිරීම්, ඉංජිනේරුසේවා, නිවාස සහ පොදු පහසුකම් අමාත්‍යංශයට අයත් භෞතික සැලසුම් දෙපාර්තමේන්තුව ‘දැයට කිරුළ 2011’ ප්‍රදර්ශන භූමිය සැලසුම් කිරීම හා එහි ඉදිකිරීම් මෙන්ම සියලු සම්බන්ධීකරණ කටයුතු භාරව කටයුතු කරයි.මාස ගණනාවක් තිස්සේ පවත්නා අයහපත් කාලගුණය වැනි බාධක ද නොතකා භෞතික සැලසුම් දෙපාර්තමේන්තුවේ අධ්‍යක්ෂ ජනරාල්වරයා ඇතුලු කාර්ය මණ්ඩලය ඉදිකිරීම් කටයුතු නිමකරමින් සිටියි.මෙයට පෙර වසරවල පැවැති ‘දැයට කිරුළ’ ප්‍රදර්ශනවලට වඩා ජනතාවට වඩාත් පහසුවෙන් මෙය නැරඹීමට හැකි පරිදි ඉඩ – කඩ සහිත භූ®මිභාගයක නව විශේෂාංග රැසක් සහිතව මෙවර ‘දැයට කිරුළ’ ප්‍රදර්ශනය පැවැත්වේ.භෞතික සැලසුම් දෙපාර්තමේන්තුව සියලු ඉදිකිරීම් හා ප්‍රතිසංස්කරණය කිරීමේ කටයුතු ඍජු ශ්‍රමය යටතේ නිම කළ ඇත. එබැවින් රුපියල් දස ලක්ෂ 1000ක් පමණ නිර්මිත අගයකින් යුතු වැඩ කොටසක් රුපියල් දස ලක්ෂ 300ක් වැනි අඩු මුදලකින් ඉදිකිරීමට හැකියාව ලැබී ඇත.මෙයට පෙර පැවැති රජයන් විසින් පැවැත්වූ සාම්ප්‍රදායික සැණකෙළි ප්‍රදර්ශන කලාව අතික්‍රමණය කරන ප්‍රදර්ශනයක් ලෙස ‘දැයට කිරුළ 2011’ හැඳින්විය හැකිය.රටේ ඉදිරිගමන් මඟ හා සංවර්ධන ක්‍රියාවලිය පිළිබඳ අතිශයෝක්තියෙන් තොරව ජනතාව දැනුවත් කිරීම මේ තුළින් සිදු කෙරේ.අතීතයේ පැවැති රජයන් විසින් පැවැත්වූ මෙවැනි උත්සව සහ වැඩ සටහන් වලින් අවසානයේ දී සිදුවුණේ ඒ රජයට මිත්‍රකම් දක්වන මුදලාලි පැලැන්තිය තරවීමය. එයින් ප්‍රතිලාභ ඇතිවූයේ සාමාන්‍ය ජනතාවට නොව මුදලාලිලාගේ සාක්කුවලටය.මේ සුවිශේෂි ප්‍රදර්ශනය, දැනුවත් කිරීම් මෙන් ම රට ගැන දේශාභිමානය ජනිත කරවයි. මෙය නරඹන සෑම කෙනෙකු තුළම ජාතිය ගැන ජාතිකාභිමානය ඇති කරනවන සුළු ඉතා උසස් මට්ටමේ ප්‍රදර්ශනයකි.පෙර පැවැති රජයන් පැවැත්වූ ප්‍රදර්ශන හා සැණකෙළි සඳහා කම්කරුවාගේ සිට කොන්තරාත්කරුවන් දක්වා සියලු දෙනා සහභාගිවුණේ අගනගරයෙන් පමණකි.එහෙත් ‘දැයට කිරුළ’ ප්‍රදර්ශනයේ සියලු කටයුතු සඳහා ඒ අවට පදිංචිකරුවන් පමණක් යොදා ගෙන ඇත. එබැවින් ඒ ප්‍රදේශයේ පදිංචිවූවන්ට හා ව්‍යාපාරිකයනට යම් ආදායමක් ලබාගැනීමට ද හැකියාව ලැබී ඇත.මාස හයක් වැනි කාලයක් තුළ රුපියල් දසලක්ෂ 15000කට වැනි මුදලක් මොණරාගල දිස්ත්‍රික්කය කේන්ද්‍ර කරගෙන වෙල්ලස්ස ප්‍රදේශයට රජය ‘දැයට කිරුළ 2011’ ට සමගාමීව යටිතල පහසුකම් සංවර්ධනයට වැය කර ඇත. ජනාධිපතිතුමාගේ උපදෙස් පරිදි දැයට කිරුළට සමගාමීව ඒ, ඒ, ප්‍රදේශ වැඩි දියුණු කිරීමක් සිදු වේ.මහින්ද චින්තන ප්‍රතිපත්ති ප්‍රකාශයට අනුව රට ඉදිරියට ගමන් කරන ආකාරය හා අනාගතයේ ඇති කර ගන්නා සංවර්ධන ඉලක්ක පිළිබඳ ‘දැයට කිරුළ 2011’ තුළින් විදහා දැක්වේ.‘දැයට කිරුළ 2011’ ජාතික සංවර්ධන ප්‍රදර්ශනය සැබැවින් ම ප්‍රදර්ශන ආකෘතියේ දැවැන්ත පෙරළියකි. එසේම ජාතියට ආඩම්බරයක් ගෙන දෙන්නක්. ජාතිය ගොඩනැගීමට ඉවහල් වන ජාතික වැඩසටහනකි.භෞතික සැලසුම් දෙපාර්තමේන්තුවේ අධ්‍යක්ෂ ජනරාල් ජේ. එම්. එල්. ජයසේකර මහතා‘දැයට කිරුළට’ සමගාමීව මොණරාගල දිස්ත්‍රික්කය ඇතුළු ඌව පළාත් සඳහා ජාතික භෞතික සැලසුමට අනුකූලව කලාපීය භෞතික සැලැස්ම සකස් කිරීමට හැකිවීම අප ලැබූ සුවිශේෂී ජයග්‍රහණයක්.කෙටි කාලීන, මධ්‍යකාලීන හා දිගුකාලීන වශයෙන් ඌව පළාත සැලසුම් සහගත ඒකාබද්ධ සංවර්ධනයට මේ තුළින් යොමු කෙරෙනවා.ජාතික භෞතික සැලසුමට අනුකූලව ඌව පළාතේ කලාපීය භෞතික සැලසුමට අයත්වෙන මොණරාගල දිස්ත්‍රික්කයේ ඉදිරි සංවර්ධන කටයුතුවලට ‘දැයට කිරුළෙන්’ පදනම වැටුණා.භෞතික සැලසුම් දෙපාර්තමේන්තුවේ නියෝජ්‍ය අධ්‍යක්ෂ ජනරාල් හා ‘දැයට කිරුළ 2011’ ඉදිකිරීම් හා සම්බන්ධීකරණ කටයුතු භාරව ක්‍රියා කරන බී. ඒ. තිලකරත්න මහතාප්‍රදර්ශනය පැවැත්වෙන භූ®මි භාගය අක්කර 120ක් විශාලයි.පසුගිය වසරේ මහනුවරදී පැවැත්වූ දැයට කිරුළ ප්‍රදර්ශනයට සමගාමීව ප්‍රදේශයේ සංවර්ධන කටයුතුවලටත් සම්බන්ධ වුණා. ඒ අනුව මාර්ග ප්‍රතිසංස්කරණය, අලුතෙන් විදුලිය ලබාදීම නිවාස ඉදිකර ගැනීම වැනි පොදු පහසුකම් මහනුවරදී සිදු කෙරුණා.ඒ අත්දැකීම් ද උපයෝගී කර ගනිමින් මොණරාගල දිස්ත්‍රික්කයේ සංවර්ධනයට දැයට කිරුළට සමගාමීව විශාල මුදල් ප්‍රමාණයක් වැය කරලා තිබෙනවා.ප්‍රදර්ශන භූ®මිය කළාප 14කට බෙදා වෙන් කර තිබෙනවා. අමාත්‍යාංශ 66 ටම ප්‍රදර්ශන කුටි වෙන්කරදී තිබෙනවා. ඒවාට අමතරව දෙපාර්තමේන්තු සංස්ථා, මණ්ඩල, අධිකාරි වැනි රජයේ ව්‍යවස්ථාපිත ආයතන සියල්ලම තමන්ගේ කාර්යභාරය හා සේවාවන් දැක්වෙන ප්‍රදර්ශන කුටි පවත්වනවා.ත්‍රිවිධ හමුදාව ඇතුලු ආරක්ෂක අංශ ඉදිරිපත් කරන ප්‍රදර්ශන ස්ථාන 6ක් වෙන් කරදී තිබෙනවා. මහජන තෙරපීම අඩු කිරීම සඳහා වෙනත් ආයතන අතර ආරක්ෂක අංශවල ප්‍රදර්ශන ඉදිරිපත් කිරීමට මෙවර සැලසුම් සකස් කළා.ආපනශාලා ඇතුලු වානිජ ප්‍රදේශ සඳහා ද ප්‍රදර්ශන භූමියේ කොටසක් වෙන් කළා.ස්ථිර වැසිකිළි පද්ධති 10ක් ඉදිකළා. එක පද්ධතියකට වැසිකිළි 12ක් අයත් වෙනවා. ඒවාට අමතරව තාවකාලිකව වැසිකිළි 200ක් ඉදිකර තිබෙනවා.දිනකට ලක්ෂ 3 සිට 5 දක්වා පිරිසක් මෙය නැරඹීමට පැමිණේ යැයි බලාපොරොත්තුවෙනවා.රථ ගාල් 20ක් පිහිටුවා තිබෙනවා. පිටස්තර ප්‍රදේශවලින් මෙය නැරඹීමට පැමිණෙන අයගේ රථවාහන තද බදය අඩුකිරීමට විකල්ප මාර්ග ඉදිකර තිබෙනවා.මේ භූමිය තෝරා ගන්නා විට මෙය තිබුණේ වසර 20කින් හෙළි පෙහෙළි ;නාකළ කැලයක් ලෙසටයි.අද වන විට ප්‍රදර්ශන භූ®මිය අලංකාරවූත්, දැකුම්කළු වූත්, සුන්දර වට පිටාවක් ඇතිවනසේ භූ දර්ශන අලුතින් ම නිර්මාණය කළා. සම්බන්ධීකරණ කාර්යාලයක් ද පිහිටුවනවා.ප්‍රදර්ශන භූ®මිය ඉතාමත් කඩිනමින් හා අලංකාර ලෙස සකස් කිරීමට ශෂීන්ද්‍ර කුමාර රාජපක්ෂ ඌව පළාත් ප්‍රධාන ඇමතිතුමා - රංජිත් සියඹලාපිටිය ඇමතිතුමා, සුමේධා ජී. ජයසේන, ඇමැතිතුමිය, ජගත් පුෂ්පකුමාර ඇමැතිතුමා ලබාදුන් උපදේශනය හා සහයෝගය බෙහෙවින් අගය කරනවා.ඉංජිනේරු සේවා, ඉදිකිරීම් නිවාස හා පොදු පහසුකම් ඇමැති විමල් වීරවංශ මහතාගේ මඟපෙන්වීම මේ කටයුතු සාර්ථක කර ගැනීමට මහෝපකාරී වුනා. මාගේ අධ්‍යක්ෂ ජනරාල්තුමා ඇතුලු භෞතික සැලසුම් දෙපාර්තමේන්තුවේ සැමට මේ කටයුත්තේ දී ස්තූතිය පිරිනැමිය යුතුව ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>01</day>
    </date>
    <link>http://www.dinamina.lk/2011/02/01/_art.asp?fn=f1102014</link>
    <topic>ඓතිහාසිකබුත්තල</topic>
    <author/>
    <content>අතීතයේ ශ්‍රී ලංකාව පෙරදිග ධාන්‍යාගාරය බවට පත්ව තිබූ බවත්, ඒ සඳහා වෙල්යායවල් ලක්ෂයක් පිහිටි වෙල්ලස්ස ප්‍රදේශය ආහාර නිෂ්පාදනයේ කේන්ද්‍රස්ථානය වූ බවත් ඉතිහාසයේ දැක්වේ.පරසතුරන් පලවාහැර රට එක්සේසත් කළ දුටුගැමුණු මහ නිරිඳුන්ට නිදහස් සටනට අවශ්‍ය ආහාර නිෂ්පාදනය වුණේ ද වෙල්ලස්ස ප්‍රදේශයෙනි.සිය සොහොයුරු සද්ධාතිස්ස කුමරුන්ට යුද්දයට අවශ්‍ය ආහාර සැපයීම සඳහා වෙල්ලස්ස ප්‍රදේශය අස්වද්දන ලෙස දුටුගැමුණු මහ රජතුමා උපදෙස් දී තිබිණි.මාගම සිට මහා සංඝරත්නය පෙරටු කොටගෙන විජිතපුරය බලා යුදසේනාව ගමන් ගත් මාර්ගය වැටී ඇත්තේ ද වෙල්ලස්ස ප්‍රදේශය ඔස්සේ ය.එසේ විජිතපුරය බලා යන ගමනේ දී සිව්රඟසේනාව නැවතුම්ගත් එක් ප්‍රදේශයක් දැනට බුත්තල නමින් හැඳින්වේ.යුද සේනාවට ආහාර ගැනීමට ගුප්තශාලා රාශියක් ඒ කාලයේ සද්ධාතිස්ස කුමරුන් විසින් ඉදි කර තිබිණි. ඒ අනුව මේ ප්‍රදේශය ඒකාලයේ ගුප්තශාලා පෙදෙස යනුවෙන් හඳුන්වා තිබේ.පළමු සටනින් පසුබැස්ස දුටුගැමුණු මහරජතුමාට දෙවැනි සටනේ දී ආශිර්වාදය පළ කිරීමට මහා සංඝරත්නය ද ඉදිරිපත් වූහ.ඒ මහා සංඝරත්නයට දන් පිළිගන්වා ඇත්තේ ද ගුප්තශාලා පිහිටි ප්‍රදේශයේ බවත්, ඒ හේතුවෙන් එම ශාලා භුක්තශාලා බවට පත් වූ බවත් ජනප්‍රවාදයේ එයි.පසුකාලීනව භුක්ත ශාලා යන වචනය භත්තශාලා බවට පත් වූ බවත් කාලයාගේ ඇවෑමෙන් පාලි වචනයක් වූ භුක්ත තන්බව වී බත්තල තත්සම පදයක්සේ බුත්තල ලෙසින් වර්තමානයේ භාවිතා කරන බව ප්‍රදේශයේ ඓතිහාසික පසුබිම ගැන කරුණු ඉදිරිපත් කරන පැරන්නෝ පවසති.‘දැයට කිරුළ 2011’ ප්‍රදර්ශනය සඳහා තෝරාගෙන ඇති භූමිභාගය ආසන්නයේම පිහිටි රහතන්කන්ද ගැන ද පුරාවෘත රැසක් තිබේ.විජිතපුර සටනට එක් වූ දස මහා යෝධයන්ගෙන් සය දෙනෙකුම වෙල්ලස්ස ප්‍රදේශයේ ජන්මලාභය ලද වීරවරයෝ වෙති.ඒ අය අතුරින් ථෙරපුත්තාභය යෝධයා විජිතපුර ජයග්‍රහණයට එක්වන්නේ පැවිදි බවෙන් උපැවිදි වෙමිනි.විජිත පුර විජයග්‍රහණයෙන් පසුව යළි පැවිදි බිමට පිවිසෙන ථෙරපුත්තාභය ස්වාමින්වහන්සේ තමන් සමග සසුන්ගත වූ සංඝයා වහන්සේ 500 දෙනෙකු සම¼ඟ වැඩවාසය කිරීමට තෝරාගෙන ඇත්තේ මේ රහතන් කන්ද ප්‍රදේශයයි.ජාතියේ වර්තමාන පවතින තත්ත්වය හා අනාගත ජයග්‍රහණ පිළිබඳ කරුණු කාරනා ප්‍රදර්ශනය කෙරෙන ‘දැයට කිරුළ 2011’ ප්‍රදර්ශනය මෙවැනි ඓතිහාසික වැදගත්කමක් ඇති භූමියක පැවැත්වීම ඒ ප්‍රදර්ශනයට තව තවත් අභිමානයක් ගෙන දෙන කරුණකි.ථෙරපුත්තාභය යෝධයා පැවිදිවී වැඩසිටි ප්‍රදේශය පිහිටා තිබෙන්නේ බුත්තල ආසන්නයේය. අන්දායම් පබ්බත නම් වූ ඒ ප්‍රදේශයේ ජීවත් වූ ථෙරපුත්තාභය උපැවිදි වී මහ සටනට එක් වී තිබේ.මේ අන්දායම් පබ්බතයට අද ව්‍යවහාර කරන්නේ රහතන් කන්ද කියාය. ථෙරපුත්තාභය හිමි සමග පැවිදි වූ පිරිසක් පසු කාලීනව රහත්භාවයට පත්වීමෙන් අනතුරුව රහතුන් වැඩ සිටි කන්ද රහතන්කන්ද බවට පත්ව ඇතැයි ජනප්‍රවාදයේ සඳහන්වේ. රහතන්වහන්සේ වැඩ සිටි ඉපැරණි කුටි මේ කන්දේ තවමත් දක්නට ලැබෙනවා.වෙල්ලස්සේ ඓතිහාසික පසුබිම සලකා බැලීමේ දී ප්‍රාග් ඓතිහාසික යුගයේ පවා මේ ප්‍රදේශය සමෘද්ධිමත්ව හා සදාචාර සම්පන්න ජනයාගෙන් සපිරුණු ප්‍රදේශයක් ලෙස පැවැති බවට සාක්ෂි දක්නට තිබේ.අවුරුදු 5000කට එපිට රාවණා යුගයේ රාවණාගේ සොහොයුරු කුම්භකර්ණ ජීවත්වී ඇත්තේ ද මේ ප්‍රදේශයේ ය. රාවණා මහරජුගේ රජයේ කෘෂිකර්ම ඇමතිවරයා කුම්භකර්ණ වේ. ඔහු ඉදිකළ මහා වාරිමාර්ග ඇළ කුඹුක්කන් ඔය වශයෙන් හැඳින්වේ.රාම – රාවණා යුද්දය ඇතිවුණේ ද බුත්තල ආසන්නයේ පිහිටා තිබෙන යුදගනාව ප්‍රදේශයේ බවට සාධක තිබෙන බව ජනප්‍රවාදයේ කියැවේ.යුදගනාව ආසන්නයේ පිහිටි ගිනිකටුහෙළ සහ උල්හිටි කන්ද යන කඳු දෙකේ සිට රාම රාවණා යුද්දය ඇති වූ බව සඳහන් වේ.ඒ කාලයේ ඔවුන් භාවිතා කර ඇත්තේ පාෂාණමය ආයුද බවට එම කඳු දෙකේ තිබෙන ආයුද කොටස්වලින් සනාථවේ.කඳු දෙකේ සිට දෙපාර්ශ්වය එල්ල කරන අවි උඩු ගුවනේදී ගැටුණු ස්ථානය කෑලි වැස්ස හෙවත් කැලි වැස්ස ලෙස හැඳින්වේ.බුත්තල පිහිටි ගැරඩිබතිණ විහාරස්ථානය දක්වා රනුගල්ලේ සිට ජලය ගෙන ආ උමගක් රාවණා යුගයේ තිබූ බවට ද සාධක ඇත.රනුගල්ල පිහිටා ඇත්තේ පැල්වත්ත පස්සර මාර්ගයේය. ඒ ප්‍රධාන මාර්ගය අසල එම උමගේ ආරම්භක ස්ථානය තවමත් දක්නට තිබේ.රනුගල්ලේ සිට උමගකින් ගෙන ආ ජලයෙන් වෙල්ලස්ස අස්වද්දා ඇති බවට සාධක තිබේ. හොරබොක්ක ප්‍රදේශයෙන් එම උමගේ ජලය ගොවිබිම්වලට මුදාහැර ඇති බව කියැවේ.මවුබිමේත්, සම්බුද්ධ ශාසනයේත් ආරක්ෂාව වෙනුවෙන් සැමදා සටන් වැදුණු ජනතාවක් වෙසෙන වෙල්ලස්ස ප්‍රදේශය ඇතමුන් හඳුන්වන්නේ විමුක්ති සටන් ආකරයක් ලෙසටයි. අතීතයේ සිට සශ්‍රීක ප්‍රදේශයක්ව පැවැති ඌව වෙල්ලස්ස මෑත කාලයේ ඉංග්‍රීසින් විසින් ගිනිබත් කර දැමූ ආකාරය ඉතාමත් අනුවේදනීය වේ..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>02</day>
    </date>
    <link>http://www.dinamina.lk/2011/02/02/_art.asp?fn=n1102021</link>
    <topic>කෙටි කාලීන භෝග වගාවටකඩිනම් වැඩපිළිවෙළක්</topic>
    <author>වෙල්ලස්සේ බණ්ඩාර සහ ස්වර්ණා විජේකෝන්</author>
    <content>ඉතා කෙටි කලකින් අස්වනු නෙලීමට හැකි ආහාර ද්‍රව්‍ය හා ඵළවළු වගාකිරීමේ කඩිනම් වැඩපිළිවෙළක් සකස් කිරීමට ආණ්ඩුව සූදානම් වේ. කවුපි, මුංඇට, බඩඉරිඟු සහ එළවළු වර්ග ගෙවතු වගා ලෙස දිවයින පුරා ව්‍යාප්ත කිරීමට ද මේ වැඩපිළිවෙළ යටතේ ආණ්ඩුව පියවර ගනු ඇත.මේ අනුව ජීවන වියදම අඩු කිරීමට දේශීය ආහාර නිෂ්පාදනය වැඩි කිරීම පිණිස රජය කැබිනට් අනුකාරක සභාවක් පත්කරනු ඇත.දේශීය ආහාර නිෂ්පාදනය වැඩිදියුණු කිරීමෙන් පමණක් ආහාර ද්‍රව්‍යවල මිල අඩුකිරීමට හැකිවන බව රජය විශ්වාස කරයි.මෙය මූලික කරගෙන පිහිටවනු ලබන කැබිනට් අනුකාරක සභාවට කෘෂිකර්ම ගොවිජන සේවා හා වනජීවි, වාරිමාර්ග හා ජලසම්පත් කළමනාකරණ අමාත්‍යාංශ මූලිකව ඇතුළත් වනු ඇත. මේ අනුකමිටුව පත්කරන බව ඊයේ (01) කොළඹ පැවති මාධ්‍ය හමුවකදී ප්‍රකාශ කළ සෞඛ්‍ය ඇමැති මෛත්‍රීපාල සිරිසේන මහතා, දින 45 සිට 60 දක්වා වූ කෙටි කලකින් අස්වනු නෙලීමට හැකි ආහාර ද්‍රව්‍ය හා එළවළු වගාවන් කඩිනම් කිරීමේ වැඩපිළිවෙළක් මේ අනුකාරක කමිටු මගින් සකස් කරන බවද කීය.විදේශ වෙළෙඳපොළෙන් ආහාර ගෙන්වා ගැනීමේදී ඒ ඒ රටවල පවතින කාලගුණික හා දේශගුණික තත්ත්වයන් මත වැඩි මිලක් ගෙවීමට සිදුවන බව ද ඇමතිවරයා පැවසීය. පසුගිය දිනවල පැවති අධික වර්ෂාව නිසා කුඹුරු අක්කර ලක්ෂ 4 කට වැඩි ප්‍රමණයක වී වගාව විනාශ වී තිබේ. තවමත් ඇදහැලෙන වැසි නිසා අපේ වී වගාව විනාශ වෙමින් පවතී. මේ අනුව මුලු ලෝකයම ආහාර අර්බුදයකට ලක්ව ඇති හෙයින් ඊට මුහුණ දීමට ඇති එකම විසඳුම කඩිනම් ආහාර නිෂ්පාදනය බවද ඇමතිවරයා කියයි. රජය ආරම්භ කර ඇති අපි වවමු - රට නඟමු වැඩසටහන තවදුරටත් වේගවත් කිරීමට ආණ්ඩුව සූදානම් වේ..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>02</day>
    </date>
    <link>http://www.dinamina.lk/2011/02/02/_art.asp?fn=n1102022</link>
    <topic>ගංවතුර තර්ජනතව තවත් දරුණු වෙයි</topic>
    <author>ත්‍රිකුණාමලය විශේෂ ඒ. ටී. එම්. ගුණානන්ද</author>
    <content>මහවැලි ගඟ පිටාර ගැලීමෙන් ජලයෙන් යටවී ඇති මාවඩිචේන ප්‍රදේශයේ ජල මට්ටම තව තවත් වැඩිවෙමින් පවතින අතර ඊයේ (01) වන විට අවතැන් පවුල් සංඛ්‍යාව 25ක් දක්වා ඉහළ ගොස් ඇතැයි වෙරුගල් ප්‍රාදේශීය ලේකම් පී. ධනේෂ්වරන් මහතා පැවසීය.වෙරුගල් ප්‍රදේශයේ ප්‍රවාහන කටයුතු බෝට්ටු වලට හා ඔරු වලට සීමා වී ඇතැයි කී ප්‍රාදේශීය ලේකම්වරයා අවතැන් පිරිස් මාවඩිචේන විද්‍යාලයේ රඳවා සිටිති.මේ අතර කන්තලේ ජලාශයේ ජල මට්ටම අක්කර අඩි 118000 දක්වා ඉහළ ගොස් ඇති අතර ජලාශයේ තිබිය යුතු උපරිම ජල ධාරිතාව අක්කර අඩි 114000 අභිභවා ගොස් ඇතැයි කන්තලේ වාරිමාර්ග ඉංජිනේරු අයි. කනංකගේ මහතා පැවසීය. මේ නිසා ජලාශයේ විවෘත කර තිබූ වාන් දොරටු අඟල් නවයේ සිට අඩි එකහමාර දක්වා විවෘත කළ බව කීය.වාන් ඇළේ ඉවුරු ඛාදනය වැළැක්වීමට ආරක්ෂිත පියවර ගැනීමට කටයුතු කෙරේ..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>02</day>
    </date>
    <link>http://www.dinamina.lk/2011/02/02/_art.asp?fn=n1102023</link>
    <topic>ෂැංග්‍රිලා හෝටල් සමාගමට ඉඩම් දුන්නේ තක්සේරු මුදලටත් වඩා වැඩියෙන්</topic>
    <author>අනුෂා ගුරුසිංහ</author>
    <content>රජය තක්සේරු මිලට වඩා ඉතා ඉහළ මිලකට ලොව ප්‍රසිද්ධ ෂැංග්‍රිලා හෝටල් සමාගම ශ්‍රී ලංකාවේ හෝටල් සංකීර්ණයක් සඳහා ඉඩම් මිලට ගනී.ඒ අනුව ගාලු මුවදොර අක්කර 6ක භූ®මියක් අමෙරිකන් ඩොලර් මිලියන 75 කට එම සමාගම ලබා ගෙන තිබේ. තවත් අක්කර 4ක් අමෙරිකන් ඩොලර් මිලියන 50 ට ඔවුන්ට ලබා දීමට අදහස් කරන බවද ආර්ථික සංවර්ධන නියෝජ්‍ය ඇමැති ලක්ෂ්මන් යාපා අබේවර්ධන මහතා පවසයි.ඊයේ (01) අමාත්‍යාංශයේ පැවැති මාධ්‍ය හමුවකදී මේ පිළිබඳ අදහස් දැක් වූ ඇමැතිවරයා එක්සත් ජාතික පක්ෂ මාධ්‍ය සාකච්ඡාවකදී මේ ඉඩම් රජයේ තක්සේරුවට ද වඩා අඩුවට ලබාදුන් බවට කර ඇති ප්‍රකාශය තරයේ ප්‍රතික්ෂේප කෙළේ ය. ඡන්දයක් ළඟ එන විට එක්සත් ජාතික පක්ෂය මෙවැනි බොරු කතා ප්‍රචාරය කරන බව පැවැසූ ලක්ෂ්මන් යාපා ඇමැතිවරයා මේ වන විට එය උත්සන්න වූ රෝගයක් බවට පත් වී ඇතැයි ද පැවැසීය.පසුගිය කාලයේ ලබාගත් දේශපාලන හා ආර්ථික ස්ථාවරත්වය මත ලොව පිළිගත් මෙවැනි සමාගම් ශ්‍රී ලංකාවේ ආයෝජනය කිරීමට පෙළඹීමට හේතු වූ බවද අමාත්‍යවරයා කීය.දැනට මෙරට සංචාරක ක්ෂේත්‍රයේ සිදුවන දැවැන්තම හෝටල් ව්‍යාපෘතිය වන මේ ෂැංග්‍රිලා හෝටල් සමූහ ව්‍යාපාරය ශ්‍රී ලංකාවේ කොළඹ මෙන්ම හම්බන්තොට ද හෝටල් සංකීර්ණයක් ඉදිකිරීමට ඉදිරිපත් වී ඇත. මේ අනුව ෂැංග්‍රිලා සමාගම ගාලු මුවදොර අමෙරිකන් ඩොලර් මිලියන 300ක් වටිනාකම් සහිත කාමර 500කින් යුතු තරු පහේ හෝටල් සංකීර්ණයක් සුඛෝපභෝගී නිවාස සාප්පු සංකීර්ණයක් ඩොලර් මිලියන 100ක් යොදවා හම්බන්තොට තරු 4 කාමර 400ක හෝටල් සංකීර්ණයක් සහ තණතිලි 18ක ගෝල්ෆ් පිටියක් ද ඉඳි කරයි.මේ ආකර්ෂණීය ව්‍යපෘතියන්හි සියලු වැඩකටයුතු වසර තුනක් ඇතුළත සම්පූර්ණයෙන්ම අවසන් කිරීමට නියමිත බවද ඇමැති ලක්ෂ්මන් යාපා මහතා දන්වා සිටියේ ය.සංචාරක ඉතිහාසයේ වැඩිම සංචාරක පිරිස පැමිණි මාසය පසුගිය දෙසැම්බර් මාසය බව පැවැසූ ඒ මහතා ඒ අනුව මෙරටට සංචාරකයන් 84627ක් එම මාසයේ දී පැමිණ ඇතැයි ද කීය. එය 2009 දෙසැම්බර් සමඟ සසඳන විට 48.8%ක වර්ධනයකි.වසර 2016 වන විට සංචාරකයින් ලක්ෂ 25ක් මෙරටට ආකර්ෂණය කර ගැනීමේ ඉලක්කය මේ අනුව ඉතා පහසු වී ඇතැයි පැවැසූ ඇමැතිවරයා ඉදිරියේ දී සෑම ශ්‍රී ලාංකික පුරවැසියන් හත් දෙනෙකුගෙන් එක් අයෙක්ම සංචාරක ක්ෂේත්‍රයට සම්බන්ධ රැකියාවක නිරත වනු ඇතැයි ද අවධාරණය කෙළේ ය.මේ මාධ්‍ය හමුවට ශ්‍රී ලංකා සංචාරක ප්‍රවර්ධන කාර්යාංශයේ වැඩබලන කළමනාකාර අධ්‍යක්ෂ මල්රාජ් කිරිඇල්ල මහතා ඇතුළු ශ්‍රී ලංකා ආයෝජන මණ්ඩලයේ නිලධාරීහු පිරිසක් සහභාගි වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>02</day>
    </date>
    <link>http://www.dinamina.lk/2011/02/02/_art.asp?fn=n1102024</link>
    <topic>වයිස්රෝයි වාෂ්ප දුම්රියශ්‍රී ලංකාවේ දිගම මුද්දරයට</topic>
    <author>උපාලි කරුණාරත්න</author>
    <content>වයිස්රෝයි විශේෂ වාෂ්ප දුම්රියේ 25 වැනි සංවත්සරය නිමිත්තෙන් එම දුම්රිය නිරූපිත ලංකාවේ දිගම මුද්දරය අද (02) රඹුක්කන දුම්රිය ස්ථානයේ දී නිකුත් කෙරේ.එම මුද්දරයේ දිග මිලි මීටර් 123 ක් වන අතර පළල මිලි මීටර් 30කි. මේ මුද්දරය සිහිවටන පත්‍රිකාවක් සමඟ ලබා ගත යුතු අතර එම සිහිවටන පත්‍රිකාවද දුම්රිය එන්ජිමක හැඩයෙන් යුක්ත වේ.දිගම මුද්දරයේ වටිනාකම රුපියල් 35කි. සිහිවටන පත්‍රිකාව සමඟ වටිනාකම රුපියල් 60කි. මීට අමතරව රුපියල් පහේ වටිනාකම් වලින් යුත් පැරණි දුම්රිය එන්ජින් සහිත තවත් මුද්දර හතරක් ද මුල් දින කවරයක්ද අද දින නිකුත් කෙරේ. මේ අවස්ථාව සඳහා මැති ඇමැතිවරුන්, තානාපතිවරුන් ඇතුළු විශාල පිරිසක් සහභාගි වෙති..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>02</day>
    </date>
    <link>http://www.dinamina.lk/2011/02/02/_art.asp?fn=n1102025</link>
    <topic>ඊ නිව්ස් කාර්යාලයටගිනි තැබීමේ සිද්ධියට සැක අයෙක් රිමාන්ඩ්</topic>
    <author>වෙල්ලස්සේ බණ්ඩාර සහ අනුර ප්‍රේමලාල්</author>
    <content>ලංකා ඊ නිව්ස් වෙබ් අඩවිය පවත්වාගෙන ගිය කාර්යාලයට ගිනි තැබීමේ සිද්ධිය සම්බන්ධයෙන් සැකකරුවකු ,ඊයේ (1) කඩුවෙල මහෙස්ත්‍රාත් අධිකරණයට ඉදිරිපත් කිරීමෙන් අනතුරුව මහේස්ත්‍රාත් ජයකී අල්විස් මහත්මිය විසින් ලබන 15 දා දක්වා ඔහු රක්ෂිත බන්ධනාගාර ගත කරන ලෙස නියෝග කළාය.මාලබේ දහම් මාවතේ පවත්වාගෙන ගිය ඊ නිව්ස් වෙබ් අඩවි කාර්යාලය පෙරේදා (31) අලුයම 2.00ට පමණ ගින්නෙන් විනාශ වී තිබූ අතර ඒ සම්බන්ධයෙන් තලංගම පොලිසිය පෙරේදා දිනයදීම මේ සැකකරු අත්අඩංගුවට ගෙන තිබේ. පොලිසිය ඔහුගෙන් සිදුකළ ප්‍රශ්න කිරීමේදි මේ සිදුවීමට සම්බන්ධ ප්‍රධාන සැකකරුවකු පිළිබඳ තොරතුරු අනාවරණය වී ඇත.ඔහු අත්අඩංගුවට ගැනීමට විශේෂ පොලිස් කණ්ඩායම් කිහිපයක් යොදවා ඇතැයි පොලිසිය පවසයි. ප්‍රධාන සැකකරු අත්අඩංගුවට ගැනීමෙන් පසුව මේ ගිනි තැබීම සම්බන්ධ සම්පූර්ණ තොරතුරු අනාවරණය කරගත හැකි වේ යැයි පොලිසිය විශ්වාස කරයි..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>02</day>
    </date>
    <link>http://www.dinamina.lk/2011/02/02/_art.asp?fn=n1102026</link>
    <topic>බඩු දුම්රිය පෙරළීඉන්ධන ටැංකි 2කට හානි</topic>
    <author>පොළොන්නරුව දිසා සමූහ එම්. පී. සරත් සහ ඇලහැර සමූහ සරත් වෙලගෙදර</author>
    <content>කොළඹ සිට මඩකළපුව බලා ධාවනය වෙමින් තිබූ බඩු කෝච්චිය ඊයේ (01) උදේ වැලිකන්ද ප්‍රදේශයේදී පෙරළීයාමෙන් ඉන්ධන ටැංකි දෙකකට බරපතළ හානි සිදුවී තිබේ.වැලිකන්ද මහවැව ප්‍රදේශයේදී මේ අනතුර සිදුවී ඇත.සිද්ධිය වීමත් සමඟම පොලිසිය හා ගිනි නිවන හමුදාව එක්ව ගිනි ගැනීම වැළැක්වීමට පියවර ගෙන තිබුණි.  .</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>02</day>
    </date>
    <link>http://www.dinamina.lk/2011/02/02/_art.asp?fn=n1102027</link>
    <topic>නාවික හමුදා නව මාධ්‍ය ප්‍රකාශකකමාන්ඩර් වර්ණකුලසූරිය</topic>
    <author>භක්ති ධර්මපි‍්‍රය මෙන්ඩිස්</author>
    <content>නාවික හමුදාවේ නව මාධ්‍ය ප්‍රකාශකවරයා වශයෙන් කමාන්ඩර් ප්‍රසන්න කෝසල වර්ණකුලසූරිය මහතා පත් කර තිබේ.හිටපු මාධ්‍ය ප්‍රකාශක කපිතාන් අතුල සෙනරත් මහතා නාවික හමුදාවෙන් විශ්‍රාම ගැනීම හේතුවෙන් ප්‍රසන්න මහතා එම තනතුරට පත්කර තිබේ.කමාන්ඩර් ප්‍ර‍්‍රසන්න කෝසල වර්ණකුලසූරිය මහතා මෙම තනතුරට පැමිණීමට පෙර නාවික නෞකා රුහුණු කඳවුරේ විධායක නිලධාරියකු ලෙස සේවය කර තිබේ. ඒ මහතා බලංගොඩ මධ්‍යම මහා විද්‍යාලයේ ආදි ශිෂ්‍යයෙකි. .</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>02</day>
    </date>
    <link>http://www.dinamina.lk/2011/02/02/_art.asp?fn=n1102028</link>
    <topic>පාසල් වෑන් රථවලටවිශේෂ බලපත්‍රයක්</topic>
    <author>බුද්ධිකා ඉඹුලාන සහ චින්තා රණසිංහ</author>
    <content>පාසල් වෑන්රථ සඳහා ජාතික ළමා ආරක්‍ෂක අධිකාරිය නිකුත් කරන විශේෂ රියැදුරු බලපත්‍ර ලබාදීම අද (02) ඇරැඹේ.මුල් අදියර යටතේ රියැදුරන් 125දෙනකුට එම බලපත්‍රය පිරිනැමීම අද (02) උදේ 9.00ට ළමා සංවර්ධන හා කාන්තා කටයුතු ඇමැති තිස්ස කරල්ලියද්ද මහතාගේ ප්‍රධානත්වයෙන් ජාතික ළමා ආරක්ෂක අධිකාරියේදී සිදුකෙරේ.එම රියදුරන් 125දෙනා පදිංචි ප්‍රදේශවල මෙන්ම පොලිස් ස්ථානවලද ඔවුන් පිළිබඳව කිසිඳු චෝදනාවකට ලක්ව නොමැති අතර, ඔවුන් පදවන පාසල් වෑන් රථයද, සහතිකයක් ලබාදීමට අවශ්‍ය සුදුසුකම් සපුරා ඇතැයි ජාතික ළමා ආරක්‍ෂක අධිකාරියේ විශේෂ විමර්ශන ඒකකය පවසයි.මේ විශේෂ රියදුරු බලපත්‍රය ලබාගැනීමට හිමිකම් කියන රියැදුරන්ට අදාළ බලපත්‍රය සමඟ තම වෑන් රථයේ ඉදිරිපස ප්‍රදර්ශනය කළ යුතු විශේෂ ස්ටිකරයක්ද ලබාදීමට නියමිතය.අදාළ පාසල් වෑන් රථය ළමයින්ට සුරක්ෂිතද, එහි පහසුකම් තිබේද, ආසන ගණනට වඩා ළමයින් ප්‍රවාහනය කරන්නේද යන්න පිළිබඳව පරීක්‍ෂා කර බැලීම වෑන් රථ සඳහා බලපත්‍ර ලබාදීමට පෙර සිදු කෙරේ. බස්නාහිර පළාතේ පාසල් වෑන් රථ රියදුරන් සඳහා මුලින්ම නිකුත් කෙරෙන මේ බලපත්‍රය සඳහා මේ වන විට අයදුම්පත් 4500කට ආසන්න සංඛ්‍යාවක් නිකුත් කර ඇතැයිද ජාතික ළමා ආරක්‍ෂක අධිකාරිය කියයි..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>02</day>
    </date>
    <link>http://www.dinamina.lk/2011/02/02/_art.asp?fn=n1102029</link>
    <topic>පැන ගිය සෙබළුන්ට ඉවත්වීමට ඉඩ</topic>
    <author>චන්ද්‍රිකා පෙරේරා</author>
    <content>යුද හමුදා සක්‍රීය සේවයේ යෙදී සිට නිවාඩු නොගෙන රාජකාරියට වාර්තා නොකර සිටින නිලධාරීන්ට හා සෙසු නිලයන්ට ලබන 04 දා සිට 12 දක්වා දිනවල දී යුද හමුදාවට බාරවී සේවයෙන් නීත්‍යානුකූලව ඉවත්වීමේ අවස්ථාව ලබා දී තිබේ.නිදහස් දිනයට සමගාමීව මේ දින අටක කාලය ලබා දී තිබෙන අතර මෙය පොදු සමා කාලයක් නොවන බව හමුදා මාධ්‍ය ප්‍රකාශක මේජර් ජෙනරාල් උභය මැදවල පවසයි.මේ අනුව සෑම දිස්ත්‍රික්කයකම නිවාඩු නොලබා රාජකාරියට වාර්තා නොකර සිටින යුද හමුදා සාමාජිකයන් අත්අඩංගුවට ගැනීමේ කටයුතු නොනවත්වා ක්‍රියාත්මක වන බව හෙතෙම අවධාරණය කරයි. ඉහත දිනවල දී බාරවන අයට ඔවුන් අයත් රෙජිමේන්තු මධ්‍යස්ථානවල පිහිටුවා ඇති කාර්යාලවලට පැමිණ අස්වීමට හැකිය..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>02</day>
    </date>
    <link>http://www.dinamina.lk/2011/02/02/_art.asp?fn=n11020210</link>
    <topic>එළවළු ප්‍රවාහනයට ප්ලාස්ටික් ඇසුරුම් ලක්ෂ 4ක් වහා මිලට ගෙන වෙළෙඳපොළට නිකුත් කරන්න</topic>
    <author>මහින්ද අලුත්ගෙදර</author>
    <content>එළවළු ප්‍රවාහනයේ දී භාවිතා කරන ප්ලාස්ටික් ඇසුරුම් ලක්ෂ හතරක් රජය මගින් මිලදී ගෙන කඩිනමින් වෙළෙඳපොළට නිකුත් කිරීමට පියවර ගන්නා ලෙස ජනාධිපති මහින්ද රාජපක්ෂ මහතා අදාළ අංශ වෙත ඊයේ (01) උපදෙස් දුන්නේය.ජනාධිපතිවරයා මේ බව සඳහන් කළේ අරලියගහ මන්දිරයේ පැවැති ආහාර සුරක්ෂිතතාවය හා ජීවන වියදම් කළමනාකරණ කමිටු රැස්වීම අමතමිනි.අවම මිලට පාරිභෝගික ජනතාවට එළවළු මිලදී ගත හැකි ක්‍රමවේදයක් නිර්මාණය කිරීමේ අවශ්‍යතාව පෙන්වා දුන් මහින්ද රාජපක්ෂ මහතා එළවළු නිෂ්පාදකයාට, වෙළෙන්දාට හා පාරිභෝගිකයාට යන සියලු අංශයන්ට වාසි සහගත වන ආකාරයෙන් කටයුතු කළ යුතු බවද කීවේය.මීට අමතරව එම සාකච්ඡාවේ දී තවදුරටත් අදහස් දැක්වූ ජනාධිපතිවරයා සඳහන් කළේ නුවරඑළිය, වැලිමඩ වැනි ප්‍රදේශවල වෙළෙන්දන් විසින් දිවයිනේ අනෙකුත් ප්‍රදේශ වෙත එළවළු ප්‍රවාහනය කිරීම වෙනුවට විශේෂ ආර්ථික මධ්‍යස්ථාන හා කොළඹ නගරයේ පිහිටි වෙළෙඳ මධ්‍යස්ථානවල වෙළෙඳුන්ට ඒ ඒ ප්‍රදේශ වෙත ගොස් එළවළු මිලට ගැනීමට අවස්ථාව ලබා දිය යුතු බවයි.අද වනවිට එළවළු, සහල්, බිත්තර, මාළු ඇතුළු අත්‍යවශ්‍ය භාණ්ඩ රැසක මිල ගණන් බොහෝ සෙයින් පහත වැටී තිබෙන අතර එය රටේ ජනතාවට විශාල සහනයක් බවද මෙහිදී අවධාරණය කෙරිණි. මීට අමතරව වී මෙට්‍රික් ටොන් 182513 ක් රජය මගින් මිලදී ගෙන තිබෙන අතර දැනටමත් මෙට්‍රික් ටොන් 15283 ක් වෙළෙඳපොළට නිකුත් කර තිබෙන බවත් රුපියල් මිලියන 4861ක් වටිනා වී තොගයක් තවමත් රජයේ ගබඩා සතුව තිබෙන බව මෙහිදී අනාවරණය විය.අමාත්‍යවරුන් වන බැසිල් රාජපක්ෂ, නිමල් සිරිපාල ද සිල්වා, මහින්ද යාපා අබේවර්ධන, සී. බී. රත්නායක, ජගත් පුෂ්පකුමාර, මහින්ද සමරසිංහ, පී. දයාරත්න, එස්. බී. නාවින්න, ජොන්ස්ටන් ප්‍රනාන්දු, නියෝජ්‍ය ඇමැති ගීතාංජන ගුණවර්ධන, ජනාධිපති ලේකම් ලලිත් වීරතුංග, මුදල් හා ක්‍රම සම්පාදන අමාත්‍යාංශයේ ලේකම් ආචාර්ය පී. බී. ජයසුන්දර, ජනමාධ්‍ය අමාත්‍යාංශ ලේකම් ඩබ්. බී. ගනේගල මහත්වරු ඇතුළු පිරිසක් මේ අවස්ථාවට එක්ව සිටියහ..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>02</day>
    </date>
    <link>http://www.dinamina.lk/2011/02/02/_art.asp?fn=n11020211</link>
    <topic>ලක්‍ෂ 52ක දුම්වැටිරේගු අත්අඩංගුවේ</topic>
    <author>සුභාෂිනී සේනානායක</author>
    <content>මගී ගමන්බඩු ලෙස ප්‍රකාශ කරමින් මෙරටට රැගෙන ආ රුපියල් ලක්‍ෂ 52ක් වටිනා ගෝල්ඩ්සීල් වර්ගයේ දුම්වැටි තොගයක් ශ්‍රී ලංකා රේගුව මගින් අත්අඩංගුවට ගෙන තිබේ.මේ දුම්වැටි තොගයෙන් රජයට අහිමි වූ බදු ආදායම රුපියල් ලක්‍ෂ 1550 කි. ශ්‍රී ලංකා රේගුවේ විශේෂ කාර්ය හා විමර්ශන ඒකකය සහ ස්වයංක්‍රීය දත්ත සැකසුම් අංශය මගින් අත්අඩංගුවට ගත් දුම්වැටි ප්‍රමාණය හැටඅටලක්‍ෂ හයදාස් අටසියයකි.රේගු අධ්‍යක්‍ෂක ජනරාල් සුධර්මා කරුණාරත්න මහත්මියගේ අධීක්‍ෂණය යටතේ අමද්‍යප සමිති සම්මේලනය, සුරාබදු දෙපාර්තමේන්තුවේ සහ ලංකා දුම්කොල සමාගමේ අධීක්‍ෂණය යටතේ ඊයේ (01) මේ දුම්වැටි විනාශ කෙරිණි. රේගු අධ්‍යක්‍ෂ ජනරාල් සුධර්මා කරුණාරත්න රේගු අධ්‍යක්‍ෂ කේ රන්ජන්, නියෝජ්‍ය රේගු අධ්‍යක්‍ෂ සිසිර ද සිල්වා, සමන් ජයසිංහ, රේගු අධිකාරි, නිහාල් ජයසේකර, නිහාල් දිසානායක, ලයනල් රොද්‍රිගෝ , ආර්. ඒ. ජී. බුද්ධදාස මහත්වරුන් නියෝජ්‍ය රේගු නිලධාරීන් මේ අවස්ථාවට සහභාගි වූහ. .</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>02</day>
    </date>
    <link>http://www.dinamina.lk/2011/02/02/_art.asp?fn=n11020212</link>
    <topic>මරඳගහමුල සහල් මිල පහතට</topic>
    <author>කොටදෙණියාව විශේෂ ඉන්දික නිශ්ශංක පරණවිතාන</author>
    <content>මරඳගහමුල සහල් මිල පහළ බසිමින් තිබේ.ඊයේ (1) වන විට සම්බා සහල් කිලෝවක තොග මිල රුපියල් 60 දක්වා ද සිල්ලර මිල රු. 62 දක්වා ද අඩුවී තිබිණි. නාඩු තොග මිල රු. 52 ක් ද, සිල්ලර මිල රු. 54 ක් ද විය. කැකුළු සහල් තොග මිල රු. 48 කි. සිල්ලර මිල රු. 50 කි..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>02</day>
    </date>
    <link>http://www.dinamina.lk/2011/02/02/_art.asp?fn=n11020213</link>
    <topic>සෝමාවතියට දානය රැගෙන ගොස්අතරමංවී සිටි පිරිස් සොයා ගනී</topic>
    <author>පොළොන්නරුව විශේෂ ගාමිණී ඔබේසේකර</author>
    <content>පොළොන්නරුව ඓතිහාසික සෝමාවතිය චෛත්‍යය වෙත දානය රැගෙන මනම්පිටියේ සිට මහවැළිගඟ ඔස්සේ බෝට්ටුවකින් ගමන්ගත් භික්ෂූන් වහන්සේලා හය නමක් ඇතුළු පුද්ගලයන් 19 දෙනෙකු අතරමංව සිටියදී නාවුක හමුදාව ඊයේ (1) පෙරවරුවේ නිරුපද්‍රිතව මුදාගෙන ගොඩබිමට කැඳවාගෙන යනු ලැබීය.පොළොන්නරුව මහමෙවුනා අසපුවේ වැඩවසන භික්ෂූන්වහන්සේලා හයනමක් ඇතුළු පුද්ගලයන් 19 දෙනෙකු ඉකුත් 31 දින පෙරවරුවේ දානමය භාණ්ඩ රැගෙන මනම්පිටියේ සිට මහවැලි ගඟ ඔස්සේ බෝට්ටු දෙකකින් ගමන්කොට තිබේ. මේ පිරිස එදින සෝමාවතිය චෛත්‍යය වෙත ගොස් දානය පිරිනමා ආපසු එන ගමනේදී එක් බෝට්ටුවක් අනතුරකට ලක්වීමෙන් පසු බෝට්ටු ගස්වල ගැටගසා එදින රාත්‍රී ගඟමැද ගතකොට තිබේ. ආරක්ෂක අංශවෙත මේ තොරතුරු දැනගැනීමෙන් පසු විශේෂ බළකායේ නිලධාරී කණ්ඩායමක් පෙරේදා (31) රාත්‍රී මහවැළි ගඟ ඔස්සේ ගොස් මෙම පිරිස සොයාගනු ලැබීය.අක්‍රීයව පැවති එක් බෝට්ටුවක් නැවත රැගෙන ඒම අපහසුවීම නිසා ත්‍රිකුණාමලයේ සිට පැමිණි නාවුක හමුදාවේ භට කණ්ඩායමක් එම බෝට්ටුව සමඟ අතරමංව සිටි පිරිස මනම්පිටිය පොලිස්මුරපළ වෙත කැඳවාගෙන පැමිණියහ. ආපදා කළමණාකරන අමාත්‍යාංශයේ පොළොන්නරුව ඒකකයේ නිලධාරී මෙහෙයයීමෙන් මේ පිරිස මුදාගැනීම සිදුවිය.  .</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>02</day>
    </date>
    <link>http://www.dinamina.lk/2011/02/02/_art.asp?fn=n11020214</link>
    <topic>ඉකුත් මස බාලවයස්කාරියන් 15ක් ගැබ් අරන්</topic>
    <author>චින්තා රණසිංහ</author>
    <content>බාලවයස්කාර දැරියන්ගේ ගැබ් ගැනීම් 15ක් ජනවාරි මාසයේ ප්‍රදේශ රැසකින් වාර්තා වී ඇතැයි ජාතික ළමා ආරක්ෂක අධිකාරියේ විශේෂ පොලිස් විමර්ශන ඒකකය පවසයි.වයස අවුරුදු 14 – 16 පමණ වන මේ දැරියන් පිළිබඳව අධිකාරියේ ළමා උපකාරක සේවය වන 1929 දුරකථන අංකයට වාර්තා වී ඇති අතර වව්නියාව, බද්දේගම, ගම්පහ, අලව්ව, ගම්පොළ, ඇල්පිටිය, පිටිගල, ලුණුවිල, වෙන්නප්පුව, අවිස්සාවේල්ල, ග්රෑන්ඩ්පාස් ඇතුළු ප්‍රදේශ රැසකින් මේ සිදුවීම් වාර්තා වී තිබේ.මේ පිළිබඳ විමර්ශනය කිරීම සඳහා අදාළ ප්‍රදේශයන්හි පොලිස් ස්ථාන වෙත පැමිණිලි බැහැර කර ඇතැයිද මේ මාසයේ එම දුරකථන සේවයට වාර්තා වූ පැමිණිලි 190ක් පමණ වන බවද එම විමර්ශන ඒකකය සඳහන් කළේය..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>02</day>
    </date>
    <link>http://www.dinamina.lk/2011/02/02/_art.asp?fn=n11020220</link>
    <topic>පෙම්වතිය හමුවූ මුල් දිනයේමඇගේ ගිණුමෙන් ලක්ෂයක් හොරෙන් අරන්</topic>
    <author>ඉන්දික පොල්කොටුව</author>
    <content>දුරකථන මගින් වත්තේගම ප්‍රදේශයේ තරුණියක සමග ප්‍රේම සබඳතාවක් ගොඩ නඟා ගත් පුද්ගලයකු ඇය හමු වූ පළමු දිනයේම ඇය සතු ක්‍රෙඩිට් කාඩ් පත හා එහි රහස්‍ය අංකය සොරාගෙන එම තරුණියගේ ගිණුමෙන් රුපියල් ලක්ෂයක මුදලක් වංචනිකව ලබා ගැනීමේ සිද්ධියක් සම්බන්ධයෙන් මහනුවර මූලස්ථාන පොලීසිය පරීක්‍ෂණ ආරම්භ කැර ඇත.විධායක ශ්‍රේණියේ නිලධාරියකු ලෙස පෙනී සිටිමින් අදාළ තරුණිය හා ව්‍යාජ ප්‍රේම සබඳතාවක් දුරකථන සබඳතා ඔස්සේ ගොඩ නඟාගෙන ඇති සැකකරු ඇය හමු වූ පළමු දිනයේදී මෙම මුල්‍ය වංචාව සිදු කැර තිබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>02</day>
    </date>
    <link>http://www.dinamina.lk/2011/02/02/_art.asp?fn=n11020221</link>
    <topic>බොරැල්ලේ කෝටිපති කත ඝාතන කල්ලියේ තවත් තොරතුරු හෙළිවේ</topic>
    <author>විජයානී එදිරිසිංහ</author>
    <content>බොරැල්ලේ කෝටිපති කාන්තාවක ඝාතනය කළ අපරාධ කල්ලිය සිදුකළ තවත් මහා පරිමාණ අපරාධ අටක තොරතුරු හෙළිකර ගත් කොළඹ අපරාධ කොට්ඨාසය ඔවුන් කොල්ලකෑ ලක්ෂ 10ක පමණ වටිනා භාණ්ඩ සමඟ ව්‍යාජ කච්චේරියක් ද සොයාගෙන තිබේ.බොරැල්ලේ එම කාන්තාව ඝාතනය කිරීම සම්බන්ධයෙන් අත්අඩංගුවට පත්ව සිටින තරුණයන් දෙදෙනාගෙන් ප්‍රශ්න කිරීමේ දී එම තොරතුරු හෙළිකර ගැනීමට හැකිවී ඇත.සංවිධානාත්මකව සිදුකර ඇති මොවුන්ගේ අපරාධ සඳහා පුවත්පත්වල ඇති දැන්වීම් බලා ගොස් නිවෙස් කොල්ලකෑම් සිදුකර තිබේ. කොල්ලකෑමට පෙර ඔත්තු බැලීමට ඔත්තු සේවයක් ද මොවුන් විසින් පවත්වාගෙන ගොස් තිබේ. මොවුන් ළඟ තිබූ ව්‍යාජ හැඳුනුම්පතක් පිළිබඳ පරීක්ෂණ පැවැත්වීමේදී රත්නපුරේ පිහිටි ව්‍යාජ කච්චේරියක් ද සොයා ගැනීමට හැකිවී ඇත.රත්නපුර පදිංචිකරුවන් වන මෙම අපරාධ කල්ලිය මහනුවර, කොළඹ, නාරාහේන්පිට, බොරැල්ල, කුරුණෑගල, කලුතර, ගාල්ල යන ප්‍රදේශවල ද සැරිසරමින් අපරාධ සිදුකර තිබේ. ලැප්ටොප්, රූපවාහිනී, පරිගණක, ඡායා පිටපත් යන්ත්‍ර, ජංගම දුරකථන ඇතුළු භාණ්ඩ රැසක් මොවුන් සතුව තිබී සොයාගෙන ඇත. මොවුන්ගේ කල්ලියට සම්බන්ධ තවත් පිරිසක් අත්අඩංගුවට ගැනීමට පරීක්ෂණ පැවැත්වෙයි.නියෝජ්‍ය පොලිස්පති අනුර සේනානායක මහතාගේ උපදෙස් මත පොලිස් අධිකාරී ඩී. ආර්. එල්. රණවීර, සහකාර පොලිස් අධිකාරී ජයරත්න මහත්වරුන්ගේ අධීක්ෂණය යටතේ, ස්ථානාධිපති කොළඹ අපරාධ කොට්ඨාස ප්‍රධාන පොලිස් පරීක්ෂක හේමන්ත දික්ඕවිට මහතාගේ මෙහෙයවීමෙන් පොලිස් පරීක්ෂක ඒ. එම්. කේ. පි‍්‍රයංකර, පොලිස් පරීක්ෂක එම්. එම්. ඒ. ආර්. බණ්ඩාර, උප පොලිස් පරීක්ෂක ආර්. එම්. පුෂ්පකුමාර, සැරයන් ජයනෙත්ති, පොලිස් කොස්තාපල්වරු වන මනම්පේරි, පුෂ්පකුමාර, වික්‍රමසිංහ, නිශ්ශංක, වික්‍රමනායක ඇතුළු පිරිසක් වැටලීමට සහභාගි වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>02</day>
    </date>
    <link>http://www.dinamina.lk/2011/02/02/_art.asp?fn=n11020222</link>
    <topic>දැරියට අතවර කිරීමට උත්සාහ කළ සැකකරු රිමාන්ඩ්</topic>
    <author>පිළියන්දල විශේෂ ෂෙල්ටන් විදිසිංහ</author>
    <content>පිළියන්දල නගරයේ දුරකථන ඇමතුම් ආයතනයකට ලේඛණයක් ලැමිනේටින් කර ගැනීම සඳහා ගිය 11 හැවිරිදි පාසල් දැරියක් එම ආයතනය ඇතුළට ගෙන අඟ පසඟ අතපතගා ලිංගික අතවරයක් කිරීමට උත්සාහ කළ එහි හිමිකරු වන සැකකරු අත්අඩංගුවට ගෙන පසුගිය 31 කැස්බෑව වැඩ ආවරණය කරන මහේස්ත්‍රාත් චාමර වික්‍රමසිංහ මහතා වෙත ඉදිරිපත් කිරීමෙන් අනතුරුව ලබන 11 දක්වා රක්ෂිත බන්ධනාගාර ගත කිරීමට නියෝග කළේය.පසුගිය 30 වන දින සිද්ධිය වී ඇති එම මොහොතේම දැරිය තම පියාට සැලකර සිටීමෙන් පසු දැරියගේ පියා පිළියන්දල පොලීසියට පැමිණිලි කර ඇති අතර එදිනම සැකකරු අත්අඩංගුවට ගෙන පිළියන්දල පොලිසියේ කාන්තා පොලිස් පරීක්ෂක දයා පෙරේරා මහත්මිය විසින් 31 දින අධිකරණයට ඉදිරිපත් කොට ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>02</day>
    </date>
    <link>http://www.dinamina.lk/2011/02/02/_art.asp?fn=n11020215</link>
    <topic>නුවරඑළිය ගොවීන්ට විසඳුම් ලැබෙනතුරුපෙරපරිදි එළවළු ප්‍රවාහනයට අවසර</topic>
    <author>වෙල්ලස්සේ බණ්ඩාර</author>
    <content>එළවළු ප්‍රවාහනය කිරීමේදී ඊයේ (01) සිට පෙට්ටි භාවිතා කිරීම අනිවාර්ය කිරීමත් සමඟ එයට විරෝධය පාමින් නුවරඑළිය ආර්ථික මධ්‍යස්ථානයේ ව්‍යාපාරිකයෝ ඊයේ කොළඹට එළවළු එවීමෙන් වැළකී සිටියහ.මේ හේතුව නිසා ඔවුන්ට බලපා ඇති ප්‍රශ්න හා ගැටලු පිළිබඳව සාකච්ඡා කිරීම සඳහා පශු සම්පත් හා ග්‍රාමීය ප්‍රජා සංවර්ධන අමාත්‍ය හා නුවරඑළිය දිස්ත්‍රික් පාර්ලිමේන්තු මන්ත්‍රී ආරුමුගම් තොණ්ඩමන් මහතාගේ ප්‍රධානත්වයෙන් නුවරඑළිය ආර්ථික මධ්‍යස්ථානයේ දී එළවළු ව්‍යාපාරිකයින් සමග සාකච්ඡාවක් පැවැත්වූහ.මෙහිදී ඔවුන්ගේ ගැටලු හඳුනා ගෙන ජනාධිපතිතුමා සමඟ සාකච්ඡා කර සාධාරණ විසඳුමක් ලබාදෙන බව එම ව්‍යාපාරිකයන්ට ඇමැතිවරයා පවසා සිටියේය. විසඳුම් ලැබෙන තෙක් පෙර පරිදි එළවළු ප්‍රවාහනය කිරීමට ව්‍යාපාරිකයන්ට අවසර දෙන ලදී.මෙම අවස්ථාව සඳහා මධ්‍යම පළාත් ආණ්ඩුකාර ටිකිරි කොබ්බෑකඩුව, නුවරඑළිය දිසාපති ඩී. පී. ජී. කුමාරසිරි, නුවරඑළිය නගරාධිපති ඇතුළු එළවළු ව්‍යාපාරිකයින් සහභාගි විය..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>02</day>
    </date>
    <link>http://www.dinamina.lk/2011/02/02/_art.asp?fn=n11020216</link>
    <topic>ලිත්‍රෝ ගෑස් සමාගම දින 18 කදීමිලියන 100 ක ආදායමක්</topic>
    <author>සුභාෂිනී සේනානායක</author>
    <content>ලිත්‍රෝ ගෑස් සමාගම දින 18 ක් තුළ රුපියල් මිලියන 100 කට ආසන්න ආදායමක් ලබා තිබේ.ෂෙල් ගෑස් සමාගම ලිත්‍රෝ ගෑස් නමින් රජයට පවරා ගැනීමෙන් අනතුරුව තෙල් සංස්ථාවේ ගෑස් ලබා දීමට රජය පියවර ගත් බව ප්‍රකාශ කළ ඛනිජ තෙල් කර්මාන්ත ඇමැති සුසිල් ප්‍රේමජයන්ත් මහතා එසේ තීරණය කළේ පාරිභෝගික ජනතාවට උපරිම සහන ලබාදීමට බව යැයි පැවසීය.පසුගිය ජනවාරි 13 වැනිදාට පෙර ඛනිජ තෙල් සංස්ථාව නිපදවන ගෑස් ලාෆ් ගෑස් සමාගමට පමණක් අලෙවි කළ බව කී ඇමැතිවරයා, ලිත්‍රෝ සමාගම රජයට පවරා ගැනීමෙන් අනතුරුව සංස්ථාවේ නිපදවන ගෑස් ලබාදීම සිදුකරනු ලබන බවද කීය.මේ ගෑස් සමාගම් දෙකටම ගෑස් අලෙවි කිරීම මගින් සපුගස්කන්ද තෙල් පිරිපහදුවේ නිෂ්පාදනය කරනු ලබන ගෑස් ගබඩා කර ගත නොහැකිව දහනය නොකරන බව පැවසූ ඇමතිවරයා, ජනාධිපති මහින්ද රාජපක්‍ෂ මහතාගේ උපදෙස් මත පාරිභෝගික ජනතාවට ලබාදිය හැකි උපරිම සහන ලබා දීමට ක්‍රියා කරන බවද කීය.ඛනිජ තෙල් නීතිගත සංස්ථාව දෛනිකව එල්. පී. ගෑස් මෙට්‍රික් ටොන් 100 ක් නිෂ්පාදනය කරන අතර රට තුළ භාවිතයට ගැනෙන ගෑස්වලින් 13% සපුගස්කන්ද තෙල් පිරිපහදුවේ නිෂ්පාදනය කරනු ලබන බවද පැවසීය..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>02</day>
    </date>
    <link>http://www.dinamina.lk/2011/02/02/_art.asp?fn=n11020217</link>
    <topic>මහර සෞඛ්‍ය මධ්‍යස්ථානවලඅඩුපාඩු සපිරේ</topic>
    <author/>
    <content>ගම්පහ දිස්ත්‍රික්කයේ මහර මැතිවරණ කොට්ඨාසයේ ඇති සෞඛ්‍ය මධ්‍යස්ථාන වල අඩුපාඩුවලට පිළියම් යොදා ඒවා නවීකරණය කිරීමට පියවර ගැනේ.ඉදිකිරීම්, ඉංජිනේරු සේවා, නිවාස හා පොදු පහසුකම් නියෝජ්‍ය ඇමැති ලසන්ත අලගියවන්න මහතා හා පුෂ්පා රාජපක්ෂ මහත්මියගේ ප්‍රධානත්වයෙන් එම වැඩසටහන ක්‍රියාවට නැංවේ.සෞඛ්‍ය මධ්‍යස්ථානවල අඩුපාඩු සොයා බැලීමට ගිය නියෝජ්‍ය ඇමැති ලසන්ත අලගියවන්න මහතාත් පුෂ්පා රාජපක්ෂ මහත්මියත් පසුගියදා මහර කිරිල්ලවල සෞඛ්‍ය මධ්‍යස්ථානයට මල්ටිමීඩියා උපකරණ තොගයක් ද ලබා දුන්නේය. ඉහළ කරගහමුණ සෞඛ්‍ය වෛද්‍ය මධ්‍යස්ථානය නවීකරණය කිරීම සඳහා බැසිල් රාජපක්ෂ මහතා දායකත්වය ලබා දුන්නේය.</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>02</day>
    </date>
    <link>http://www.dinamina.lk/2011/02/02/_art.asp?fn=n11020218</link>
    <topic>ව්‍යාජ තොරතුරු ඉදිරිපත් කළ මවුපියන්ට එරෙහිව නීතිමය පියවර</topic>
    <author>නෙල්කා මැදගෙදර</author>
    <content>සිය දරුවන් මහනුවර ධර්මරාජ විද්‍යාලයට ඇතුළත් කිරීම සඳහා ව්‍යාජ තොරතුරු ඇතුළත් කර කූ®ට ලියකියවිලි ඉදිරිපත් කළ මවුපියන්ට එරෙහිව අපරාධ නීතිය ක්‍රියාත්මක කිරීම සඳහා ඔවුන්ට විරුද්ධ පැමිණිලි මහනුවර නියෝජ්‍ය පොලිස්පතිවරයා වෙත ඉදිරිපත් කරන ලෙස එම විද්‍යාලයෙහි විදුහල්පතිවරයාට ශ්‍රේෂ්ඨාධිකරණය නියෝග කෙළේය.එසේම එම ව්‍යාජ ලිපි ලේඛන සත්‍ය ඒවා බවට සහතික කරමින් අපරාධ වරදක් කිරීමට උදවු උපකාර කළ ග්‍රාම නිලධාරීන්ට විරුද්ධව ද පැමිණිලි ඉදිරිපත් කරන ලෙස එම විදුහල්පතිවරයාට නියම කරන ලදී.මහනුවර ධර්මරාජ විද්‍යාලයට සිසුන් ඇතුළත් කිරීම සඳහා ඇතැම් මවුපියවරු විසින් ව්‍යාජ ලිපි ලේඛන ඉදිරිපත් කර ඇති බවට රජයේ නීතිඥ විවේකා සිරිවර්ධන ද සිල්වා මහත්මිය අධිකරණයට දැනුම්දීමෙන් අනතුරුව ශ්‍රේෂ්ඨාධිකරණය මේ නියෝගය කෙළේය.ධර්මරාජ විද්‍යාලයට සිසුන් ඇතුළත් කිරීම සඳහා මවුපියන් ඉදිරිපත් කළ ලිපි ලේඛන තමන් හොඳින් පිරික්සා බැලූ අතර ඇතැම් ඒවායෙහි ව්‍යාජ තොරතුරු ඇති බව පෙනී යන්නේ යැයි රජයේ නීතිඥවරිය අධිකරණයට දන්වා සිටියාය.සුදුසුකම් සපුරා සිටියදීත් සිය දරුවා මහනුවර ධර්මරාජ විද්‍යාලයට 2010 වසරේදී ඇතුළත් කර නොගැනීමට එරෙහිව පියෙක් විසින් ගොනු කරන ලද මූලික අයිතිවාසිකම් පෙත්සමක් විභාගයට ගත් අවස්ථාවේදී රජයේ නීතිඥවරිය මේ කරුණු අනාවරණය කළාය.ඒ අනුව පෙත්සම්කාර පී. එච්. සුසන්ත රෝහණ මහතාගේ දරුවා ධර්මරාජ විද්‍යාලයෙහි දෙවන වසරට ඇතුළත් කර ගන්නා ලෙස ශ්‍රේෂ්ඨාධිකරණය එම විදුහල්පතිවරයාට නියෝග කෙළේය.අගවිනිසුරු අශෝක ද සිල්වා, නිමල් ගාමිණී අමරතුංග, ආර්. කේ. එස්. සුරේෂ්චන්ද්‍ර යන ශ්‍රේෂ්ඨාධිකරණ විනිසුරු මඩුල්ල ඉදිරියෙහි මේ පෙත්සම කැඳවන ලදී.ධර්මරාජ විද්‍යාලයෙහි විදුහල්පතිවරයා, අධ්‍යාපන අමාත්‍යාංශ ලේකම්වරයා, ජාතික පාසල් අධ්‍යක්ෂවරයා, මධ්‍යම පළාත් අධ්‍යාපන අධ්‍යක්ෂවරයා නීතිපතිවරයා ඇතුළු පිරිසක් පෙත්සමෙහි වගඋත්තරකරුවන් ලෙස නම් කොට සිටියහ.පෙත්සම්කරුගේ නීතිඥවරයා අධිකරණයට ඉදිරිපත් කළ කරුණු අනුව මහනුවර ධර්මරාජ විද්‍යාලය ආසන්නයෙහි පදිංචිකරුවන් වන පෙත්සම්කරු 2010 වසරේදී පළමු වසරට සිය දරුවා ඇතුළත් කිරීම සඳහා අයදුම්පත් යොමු කර තිබේ.සිසුන් ඇතුළත් කර ගැනීමේ පොරොත්තු ලේඛනයෙහි එම දරුවාගේ නම සඳහන්ව තිබී ඇත. පැවැත් වූ සම්මුඛ පරීක්ෂණ වලින් පෙත්සම්කරු ලබාගත් ලකුණු සංඛ්‍යාව 88 කි.පාසල ආසන්නයේ පදිංචිකරුවන්ගේ ළමුන් ඇතුළත් කර ගැනීම සඳහා වන ලකුණු ප්‍රමාණය 87 කි. ධර්මරාජ විද්‍යාලයට ඇතුළු කිරීමට සිසුන් 210 දෙනකු තෝරාගෙන ඇති අතර පෙත්සම්කරුගේ දරුවාගේ නම 101 ස්ථානයෙහි සඳහන්ව තිබී ඇත.කෙසේ වෙතත් පෙත්සම්කරුගේ දරුවා පාසලට ඇතුළත් කරගෙන නැත. එහෙත් පාසලට සිසුන් ඇතුළත් කිරීම සඳහා නිකුත් කර ඇති රෙගුලාසිවලට පටහැනිව යමින් සිසුන් විසිදෙදෙනකු පාසලට ඇතුළත් කරගෙන ඇතැයි පෙත්සමෙහි සඳහන් වේ.මේ ක්‍රියාවලිය නිසා සිය දරුවාගේ මූලික අයිතිවාසිකම් උල්ලංඝනය වී ඇති බවට ප්‍රකාශ කොට ඔහු පාසලට ඇතුªළත් කර ගන්නා ලෙස නියෝග කරන්නැයි පෙත්සම්කරු අධිකරණයෙන් ඉල්ලා සිටියේය.කෙසේ වුවද කරුණු සලකා බැලූ ශ්‍රේෂ්ඨාධිකරණය විසින් මේ නියෝගයන් ලබාදීමෙන් අනතුරුව පෙත්සම්කරුගේ නීතිඥවරයා අධිකරණයට දන්වා සිටියේ පෙත්සම මගින් ඉල්ලා ඇති සහන තමන්ට ලැබුණු බැවින් මෙම පෙත්සම තවදුරටත් පවත්වාගෙන යාමට පෙත්සම්කරු අදහස් නොකරන බවය. ඒ අනුව පෙත්සම් විභාගය අවසන් කිරීමට ශ්‍රේෂ්ඨාධිකරණය තීරණය කෙළේය.නීතිඥ සනත් සිංහගේ මහතා පෙත්සම්කරු වෙනුවෙන් පෙනී සිටියේය.රජයේ නීතිඥ විවේකා සිර්වර්ධන ද සිල්වා මහත්මිය වගඋත්තරකරුවන් වෙනුවෙන් පෙනී සිටියාය..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>02</day>
    </date>
    <link>http://www.dinamina.lk/2011/02/02/_art.asp?fn=n11020219</link>
    <topic>ඩෙංගු යළි හිස එසවීමේ අවදානමක්</topic>
    <author>සන්ධ්‍යා කරුණාරත්න සහ ජීවනී පතිරණ</author>
    <content>රට පුරා පවතින වර්ෂාව නිසා ඩෙංගු රෝගය යළිත් හිස එසවීමේ අවදානමක් පවතියි.පසුගිය ජනවාරි මාසය තුළ ඩෙංගු රෝගීන් 620 දෙනකු වාර්තා වී තිබෙන අතර ඉන් අටදෙනෙකු මරණයට පත්වී ඇතැයි වසංගත රෝග විද්‍යා අංශය සඳහන් කරයි.කොළඹ දිස්ත්‍රික්කයෙන් ඩෙංගු රෝගීන් 214 ක්ද, ගම්පහ දිස්ත්‍රික්කයෙන් රෝගීන් 87 ක්ද ලෙස වාර්තා වී තිබේ.ඩෙංගු රෝගය වැළඳුණු ළමයින් 155 දෙනෙකු ඉකුත් ජනවාරි මාසයේ දී කොළඹ රිජ්වේ ආර්යා ළමා රෝහලට ඇතුළත්ව තිබේ. ඉන් එක් ළමයෙකු මරණයට පත්ව ඇත.මැතිවරණ සමයට සමගාමීව ඩෙංගු රෝගය පිළිබඳව ද වැඩි අවධානයක් යොමු කළ යුතු බවත් නොඑසේ නම් ඩෙංගු රෝගීන්ගේ වාර්තාවීම ඉහළ යා හැකි බවත් සෞඛ්‍ය අමාත්‍යාංශයේ ඉහළ නිලධාරියකු පැවැසීය.විශේෂයෙන්ම කැළිකසළ නිසිලෙස බැහැර කර තමන් ජීවත්වන අවට පරිසරය පිරිසුදුව තබා ගන්නේ නම් ඩෙංගු උවදුරෙන් ජනතාවට මිදිය හැකි යැයි වසංගත රෝග විද්‍යා අංශය දැනුම් දෙයි.මේ අතර කොළඹ නගරයේ ඩෙංගු රෝගයේ ගණත්වය වැඩිවී ඇතැයි කොළඹ මහ නගර සභාවේ ප්‍රධාන සෞඛ්‍ය වෛද්‍ය නිලධාරි වෛද්‍ය ප්‍රදීප් කාරියවසම් මහතා පවසයි.මැද කොළඹ ප්‍රදේශයෙන් වැඩිම රෝගීන් සංඛ්‍යාවක් වාර්තාවී ඇති අතර, එය 69 කි.ජනවාරි මාසයේ වාර්තා වූ සමස්ත රෝගීන් සංඛ්‍යාව 159 ක් වන බවත් එය ගිය වසරේ (2010) ජනවාරි මාසය හා සැසඳීමේදී අඩුවීමක් දක්නට ලැබෙන බවත් වෛද්‍ය කාරියවසම් මහතා පවසයි.ගිය වසරේ ජනවාරි මාසයේ දී කොළඹ නගරයෙන් පමණක් ඩෙංගු රෝගීන් 246 දෙනෙක් වාර්තා වී තිබේ.විශේෂයෙන් වෙනත් දිනවල වාර්තා නොවූ ප්‍රදේශවලින්ද ජනවාරි මාසයේ ඩෙංගු රෝගීන් වාර්තා වී ඇති අතර, පාමංකඩ, කිරුළපන, කොටහේන, කොච්චිකඩේ හා අලුත්කඩේ යන ප්‍රදේශ ඒ අතර වේ.ජලය බැස යන අක්‍රමවත් කාණු පද්ධතිය, අපිරිසුදු පරිසරය, වැහි පීලි ඛ්ා අපද්‍රව්‍ය කළමනාකරණයක් නොවීම හේතුවෙනි. කොළඹ නගරයේ ඩෙංගු රෝගය ක්‍රමිකව වර්ධනය වෙමින් පවතින බවද වෛද්‍ය කාරියවසම් මහතා වැඩිදුරටත් සඳහන් කරයි..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>02</day>
    </date>
    <link>http://www.dinamina.lk/2011/02/02/_art.asp?fn=r1102021</link>
    <topic>පහසුකම් අඩු දකුණේ ගම්මාන 11ක් නංවන්න ව්‍යාපෘති</topic>
    <author>දකුණු පළාත් සංචාරක එස්. දීයගහගේ</author>
    <content>රුපියල් එක්කෝටි දස ලක්ෂයක මුදලක් වැය කොට දකුණු පළාතේ පහසුකම් අඩු ගම්මාන එකොළහක් සංවර්ධනය කිරීමට දකුණු පළාත් සභාවේ ග්‍රාම සංවර්ධන අමාත්‍යංශය තීරණය කර ඇත.දකුණු පළාත් සභාවේ ග්‍රාම සංවර්ධන අමාත්‍යාංශයේ “රෝහන උදාන ගම්මාන” වැඩසටහන යටතේ මෙම වැඩ පිළිවෙළ ක්‍රියාත්මක කෙරේ.මේ අනුව දකුණු පළාත තුළ පිහිටි පහසුකම් අඩු ගම්මාන ලෙස හඳුනාගෙන ඇති ගාල්ල දිසාවේ උඩලමත්ත නැගෙනහිර, පියගම, කුරුන්ද, කලුවලගම, මාතර දිසාවේ මූදුගමුව, මුගුණුමුල්ල, යහමුල්ල, හම්බන්තොට දිසාවේ වෙහෙරගල, ගඟුලන්දෙණිය සහ අඹගස්දෙණිය යන ගම්මාන සංවර්ධනය කිරීමට තෝරා ගෙන ඇත.මේ සංවර්ධන වැඩ සටහන යටතේ එම ගම්මානවල මාර්ග සංවර්ධනය, ක්‍රීඩා පිටි ඉදිකිරීම, ක්‍රීඩා භාණ්ඩ බෙදාදීම, ක්‍රීඩා සමාජ පිහිටුවීම සහ වෙනත් යටිතල පහසුකම් පුලුල් කෙරේ. මීට අමතරව එම ගම්මානවල ආබාධිතයින්ට ස්වයං රැකියා ආධාර සැපයීම, නිවාස ආධාර ලබාදීම සහ ආබාධිතයින්ට අවශ්‍ය උපකරණ ද බෙදා දීමට යයි. තෝරා ගෙන ඇති ගම්මානවල තවත් සංවර්ධන යෝජනා ක්‍රම රැසක්ම ක්‍රියාත්මක කිරීමට සැලසුම් කර ඇත.එම ගම්මානවල ග්‍රාම සංවර්ධන සමිතිවල සහාය ඇතිව වැඩපිළිවෙළ ක්‍රියාත්මක කෙරේ.දකුණු පළාත් සභාවේ ග්‍රාම සංවර්ධන, කී‍්‍රඩා, නිවාස සහ සමාජ සේවා ඇමැති යූ. ඩී. ජී. ආරියතිලක මහතාගේ උපදෙස් මත වැඩසටහන දැනටමත් ආරම්භ කර ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>02</day>
    </date>
    <link>http://www.dinamina.lk/2011/02/02/_art.asp?fn=r1102022</link>
    <topic>අනුරාධපුර රෝහලේ වකුගඩුබද්ධකිරීම මැයි මස සිට ඇරැඹේ</topic>
    <author>නිමල් විජේසිංහ අනුරාධපුර අතිරේක දිස්ත්‍රික් සමූහ</author>
    <content>අනුරාධපුර වකුගඩු රෝහලේ වකුගඩු බද්ධ කිරීමේ ශල්‍යකර්ම මේ වසරේ මැයි මස සිට ආරම්භ කිරීමට හැකිවෙතැයි අපේක්‍ෂා කෙරේ.මේ නිසා අනුරාධපුර, පොළොන්නරුව, පුත්තලම, වවුනියාව සහ ත්‍රිකුණාමලය දිස්ත්‍රික්කවල වකුගඩු රෝග තත්ත්වයන්ට ගොදුරුව සිටින වකුගඩු රෝගීන් විශාල පිරිසකට ඉමහත් සෙතක් සැලසෙනු ඇත.දැනට වකුගඩු බද්ධ කිරීමේ ශල්‍යකර්ම සිදු කරනුයේ මහනුවර පේරාදෙණිය හා කොළඹ මහ රෝහල්වල පමණකි.අනුරාධපුර වකුගඩු රෝහල සහ පර්යේෂණ ආයතනය විවෘත කර වසරකට වැඩි කලක් ගත වුවද වකුගඩු බද්ධ කිරීමේ ශල්‍යාගාර පහසුකම් නොතිබිණි. ප්‍රංශ රජයේ ආධාර මත රෝහලේ වකුගඩු බද්ධ කිරීමේ ශල්‍යාගාර දෙකක් දැනට ඉදිවෙමින් ඇති අතර මේ සඳහා ගලපාගත් උපකරණ හා මෙවලම් ද ආධාර පැකේජයට ඇතුළත් ය.උතුරු මැද පළාතේ මැදවච්චිය, කැබිතිගොල්ලෑව, මැදිරිගිරිය, මිගලෑව, ගිරාඳුරුකෝට්ටේ, මහවැලි ‘එච්’ කලාපය, වැලිකන්ද, අරලගංවිල ප්‍රදේශවල මේ රෝගය පැතිරෙමින් පවතී..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>02</day>
    </date>
    <link>http://www.dinamina.lk/2011/02/02/_art.asp?fn=r1102023</link>
    <topic>චන්ද්‍රිකා වැවට ජලය ගෙන යනදකුණු ඇළ අබලන් වෙලා</topic>
    <author>උඩවලව සමූහ – බී. ඒ. පොඩිමහත්මයා</author>
    <content>උඩවලව ජලාශයේ සිට ඇඹිලිපිටිය හරහා චන්ද්‍රිකා වැවට ජලය ගෙන යනු ලබන දකුණු ඇළ ප්‍රදේශ කිහිපයකදී අබලන්වීම නිසා එම ඇළ අනතුරුදායක තත්ත්වයක පවතී. කැටගල්ආර අක්කර හතළිහ ආදී ප්‍රදේශවලදී මේ ඇළේ ඉවුරු කැඩී ඇළේ බැම්මට විශාල වශයෙන් හානි පැමිණ වී ඇත.මෙම ඇළෙන් ලබා ගන්නා ජලය ගොවිතැන්වලට පමණක් සීමා නොවී කර්මාන්ත හා නොයෙක් බහු කාර්යයන් සඳහා ප්‍රයෝජනයට ගැනේ. දැනට ශීඝ්‍රයෙන් දියුණු වෙමින් පවතින ඇඹිලිපිටිය නගරවාසී ජනතාව ජලය ලබාගනු ලබන්නේ මෙම ඇළෙනි. යම් හේතුවක් නිසා මෙම ඇළ කැඩී විනාශ වුවහොත් ජනතාවට ජලය ලබා ගැනීමට සැතපුම් ගණනාවක් දුර ගෙවා වලවේ ගඟට යා යුතුව ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>02</day>
    </date>
    <link>http://www.dinamina.lk/2011/02/02/_art.asp?fn=r1102024</link>
    <topic>බදුලුසිරිගම උදාගම දෙවැනිවරටත්නාය යෑමෙන් නිවාස 26කට හානි</topic>
    <author>මහියංගණ සමූහ සහ බදුල්ල දිසා සමූහ</author>
    <content>බදුල්ල බදුලුසිරිගම උදාගම මාසයක් තුළ දෙවැනි වරටත් නාය යාමකට ලක් වී ඇතැයි බදුල්ල ප්‍රාදේශීය ලේකම් ගාමිණි මහින්ද්‍යාල ජෝපියස් මහතා පවසයි.එම ප්‍රදේශය පුරා සිදුවී ඇති නාය යාම හේතුවෙන් නිවාස 26කට හානී සිදු වී ඇති අතර ඉන් නිවාස 15 කට බරපතළ ලෙසින් හානී සිදුවී ඇති බවද ප්‍රාදේශීය ලේකම්වරයා වැඩිදුරටත් පවසයි.මේ නාය යෑමෙන් හානි සිදුවී ඇති නිවාස සඳහා හාලිඇල ප්‍රදේශයේ ඉඩම් කැබළි කීපයක් ලබාදීමට බදුල්ල දිසාපති රෝහණ කීර්ති දිසානායක මහතා වැඩ පිළිවෙළක් සකස් කර ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>02</day>
    </date>
    <link>http://www.dinamina.lk/2011/02/02/_art.asp?fn=r1102025</link>
    <topic>කිරාන් - තොප්පිගල මාර්ගයටයුද හමුදාවෙන් බෝට්ටු සේවයක්</topic>
    <author>එරාවුර් සමූහ</author>
    <content>මඩකළපුව දිස්ත්‍රික්කයේ කිරාන් - තොප්පිගල ප්‍රධාන මහාමාර්ගයේ ජලයෙන් යටවීම නිසා යුද හමුදාව හා නාවික හමුදා විසින් එහි බෝට්ටු සේවාවක් ආරම්භ කැර ඇත.මඩකළපුව රූගම වැව වාන් දොරටු දෙකක් විවෘත කිරීමෙන් අනතුරුව ඇතිවූ ගංවතුර හේතුවෙන් කිරාන් - තොප්පිගල මහ මාර්ගයේ කිලෝ මීටර් 5 ක් පමණ යටවීම නිසා ගොඩබිම මාර්ග ගමනාගමනය සම්පූර්ණයෙන්ම ඇණහිට තිබේ.කිරාන් සිට තොප්පිගල දක්වා ජනතාවගේ ගමන් පහසුකම් සඳහා යුද හමුදාව හා නාවික හමුදාව විසින් බෝට්ටු 2 ක් යොදවා තිබේ.තොප්පිලගල 232 බලසේනා මූලස්ථානය මෙම බෝට්ටු සේවය ක්‍රියාත්මක කරයි.පසුගිය මාස 2ක් ඇතුළත සිව් වතාවක් මේ ප්‍රදේශය ගංවතුරින් යටවිය..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>02</day>
    </date>
    <link>http://www.dinamina.lk/2011/02/02/_art.asp?fn=r1102026</link>
    <topic>බුත්තල දැයට කිරුළ ප්‍රදර්ශනයට 5000කට අධික පොලිස් බළඇණියක්</topic>
    <author>ඇම්. නෙල්සන් පියරත්න කතරගම සමූහ</author>
    <content>පෙබරවාරි 4 දා සිට පෙබරවාරි 10 දා දක්වා බුත්තලදී පැවැත්වීමට නිමිත “ දැයට කිරුල “ ප්‍රදර්ශනය නිමිත්තෙන් 5000 කට අධික පොලිස් සහ ආරක්ෂක අංශ සාමාජිකයින් පිරිසක් යොදා ඇති බව විදුලි සංදේශ සහ තොරතුරු අමාත්‍යාංශ ආරංචි මාර්ග කියයි.පොලිස් අධිකාරීවරු 30 ක්, නියෝජ්‍ය පොලිස්පතිවරු 5 ක් ඇතුළු 5000 ක පොලිස් බල මුලුවක් මෙසේ ජ්‍යෙෂ්ඨ නියෝජ්‍ය පොලිස්පතිවරයෙකුගේ අධික්ෂනය යටතේ යෙදවේ.මහ ජනයාගේ සහ ප්‍රදර්ශන භූමියේ උපරිම ආරක්ෂාව පිණිස මෙම නිලධාරීන් ප්‍රදර්ශන භූමිය හා ඒ අවට යොදා ඇත. ආරක්ෂක කටයුතුවලට අමතරව පොලස් නිලධාරීන් විශාල සංඛ්‍යාක් වාහන හැසිරවීමට, මහජන සහායට සහ ශුභ සාධන කටයුතු වලටද යොදවන බව උසස් පොලිස් නිලධාරියෙක් කීය.මෙම ප්‍රදර්ශනයේ සංවිධාන කටයුතු දැනට බොහෝ දුරට අවසන් වී ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>02</day>
    </date>
    <link>http://www.dinamina.lk/2011/02/02/_art.asp?fn=r1102027</link>
    <topic>දොඹගස්කන්ද ශ්‍රී පූර්වාරාම දහම් පාසලේපන්ති පැවැත්වෙන්නේ බෝ මළුවේ</topic>
    <author>ඉංගිරිය සමූහ කුමාරි ගමගේ</author>
    <content>ඉංගිරිය දොඹගස්කන්ද ශ්‍රී පූර්වාරාම විහාරස්ථ දහම් පාසල සඳහා අවශ්‍ය භෞතික සම්පත් නොමැති කමින් එහි දහම් අධ්‍යාපනය ලබන දරු දැරියන් මෙන්ම ගුරුවරුද මහත් අපහසුතාවට පත් ව සිටිති.දොඹගස්කන්ද අක්කර විස්ස එල්ස්මෝර් වත්ත සේනානායක පෙදෙස, ෆිනෑන්ස් වත්ත මානාන අවට ප්‍රදේශවල දරු දැරියන් 250 කට පමණ දහම් දැනුම ලබා දෙන අතර දහම් පාසල ආරම්භ කරන ලද්දේ 1997 දීය.විහාරාධිපති බටුගම්පළ සීලරතන හිමියන්ගේ අනුශාසනා පරිදි දැනට විහාරවාසීව වැඩ වාසය කරන කළුවාවල ධම්මික හිමියෝ දහම් පාසල මෙන්ම අවට ජනතාවට අති විශාල ශාසනික මෙහෙවරක නිරතව සිටිති.කළුවාවල ධම්මික හිමි ප්‍රමුඛ ගුරු භවතුන් දහතුනකින් සමන්විත පිරිසක් දරුවන්ට දහම් දැනුම ලබාදෙන පිරිස අතර වෙති. පළමු වසරේ සිට දහම් අධ්‍යාපනයේ අවසානය දක්වා මෙහි පන්ති පැවැත්වෙන අතර පන්ති පැවැත්වීම සඳහා අවශ්‍ය ඉඩ පහසුකම් මෙන්ම, අවශ්‍ය ඩෙස් පුටු ද කිසිසේත් ප්‍රමාණවත් නොවේ. දහම් පාසල් පුස්තකාලය සඳහා බස්නාහිර පළාත් සභා මන්ත්‍රී ලාල් කුලරත්න මහතා වටිනා පොත්පත් රැසක් ලබාදුන්නද එම පොත් දරුවන්ට පරිශීලනය කිරීමේ පහසුකම් ලබාදීමට පොත් රාක්කයක් හෝ වෙනත් ස්ථානයක් නොමැත.දහම් පාසල පවත්වන ඉරු දින බෝමළුව සහ අවට මිදුලේ පන්ති පැවැත්වෙන අයුරු එදිනට මෙහි පැමිණෙන කාහට වුවද දැකගත හැකි දසුනකි. එදිනට වැසි සහිත කාලගුණයක් පැවතුණ හොත් විහාරාධිකාරී හිමියන් ඇතුළු ගුරු භවතුන් පත් වන්නේ ඉමහත් ගැටලුවකටය.එදිනෙදා කුලී වැඩ කරමින් ජීවත්වන අවට ප්‍රදේශවාසීන් තම තමන්ට හැකි අයුරින් මේ සඳහා උදවු උපකාර කළද එය කිසිසේත් ප්‍රමාණවත් නොවේ.වසර ගණනාවක් පැරණි ආවාස ගෙය වහල දිරාපත්ව ඇති අතර කඩිනමින් එය පිළිසකර කළයුතු බවට දායක සභාව පවසයි.දහම් පාසලේ ප්‍රධානාචාර්ය කළුවාවල ධම්මික හිමියන් මේ පිළිබඳව මෙසේ පැවසූහ. අපේ විහාරයේ වගේම දහම් පාසලේත් ගොඩාක් අඩුපාඩු තිබෙනවා.නව විහාර මන්දිරයේ වැඩ අවසන් වී ගෙන යනවා. ආවාස ගෙය වහලය දිරාපත් වෙලා. දායක පිරිස හැකි අයුරින් උදවු කරනවා.  .</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>02</day>
    </date>
    <link>http://www.dinamina.lk/2011/02/02/_art.asp?fn=r1102028</link>
    <topic>කිරිඳීවැල ගම්පහ මාර්ගයේ කොළඹ දක්වා බස් සේවයක් නෑ</topic>
    <author>කැලණිය සමූහ – එඩ්වඩ් වීරසිංහ</author>
    <content>මාර්ග අංක 202 කිරිඳිවැල – ගම්පහ මාර්ගයේ කොළඹට බස් රථ සේවාවක් නොමැතිවීම නිසා මේ ප්‍රදේශයේ මගී ජනතාව දැඩි අපහසුතාවට පත්ව සිටිතිකිරිඳිවැල, රදාවානේ සිට වැලිවේරිය හරහා කොළඹට ශ්‍රී ලංගම බස් සේවාවක් ලබාදෙන ලෙස එම මගීහු අදාළ බලධාරින්ගෙන් ඉල්ලා සිටිති..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>02</day>
    </date>
    <link>http://www.dinamina.lk/2011/02/02/_art.asp?fn=r1102029</link>
    <topic>ගල්වෙඩි හඬට ගැස්සෙනඉඹුලහේන මිනිස්සු</topic>
    <author>හල්තොට සමූහ විනීතා මානෙල් ගමගේ</author>
    <content>මිල්ලනිය – පරගස්තොට ප්‍රදේශයේ පවත්වාගෙන යනු ලබන කළුගල් කොරියක් නිසා 643 - බී ඉඹුලහේන වසමට අයත් පවුල් 70ක් පමණ අසීරුවට පත්ව සිටිති.කළුගල් කැඩීම සඳහා දමන බෝර නිසා මේ ප්‍රදේශයේ නිවාස 40කට ආසන්න ප්‍රමාණයක් බිත්ති පුපුරා, ඉරි තැලී විනාශ වෙමින් පවතින බව ඔවුහු කියති. සමහර නිවෙස්වල වහලේ උලු ඈත් වී සිදුරු මතුවී ඇති අතර ළිං, වැසිකිළි, කැඩී තිබේ.දැනට මාස 2ක පමණ කාලයක සිට ගැටලුව ඉතා දරුණු ලෙස පවතින බවත් ඔවුන් මේ වන විට මිල්ලනිය පොලිසියට මේ පිළිබඳව පැමිණිලි කර ඇති බවත් ඔවුහු කියති.වැසි දිනවලට අධික ලෙස සෝදාපාලුවට ලක්වන ගල් කොරියෙන් ඉවත් වන පස් අසල කුඹුර හා කොරටු වල පිරී, වගාවන් විනාශ වීමත් පායන දිනවලට ගල්කුඩු හා දුහුවිල්ල පානීය ජල ළිංවලට හා එළවළු වගාවන්ට පැතිරේ.යූ. සෝමවතී - ගමේ ගෙවල් තිස් ගණනකට වැඩිය මේ දෙදරීමට පුපුරලා ගිහින් තිබෙනවා. පස් කපල කන්ද පල්ලමට දානව. වැහි වලාව ආවම දොළ පාරට ගහගෙන ඇවිත් පාරවල් වෙල් යටවෙනවා. අපට පාරක බැහැල යන්නත් නෑ දැන්. ගෙවල්වල ඉන්නත් නෑ. පීදිල තියෙන ගොයමට පස් ඇවිත් යටවෙල මුලු කුඹුරම තැම්බුණා. හැමතැනටම අපි දැනුම් දුන්නත් තවම වැඩක් වූයේ නෑ.කේ ජේන්නෝනා - අපේ ගේ හැමතැනම කට ඇරිය වගේ පුපුරලා. රෑට හුලන් අල්ලන කොට නැගිටල ඉදගෙන තමයි ඉන්න වෙලා තියෙන්නේ.සෝමසිරි හෙට්ටිආරච්චි - දැනට මාස තුන හතරක ඉදල තමයි මේ විදියට දරුණු බෝර පුපුරන්නේ. ගලේ ඉදල මීටර් 350 ත් 360ත් අතර දුරක තියෙන ගෙවල් 45කට විතර තදින්ම මේ කරදරේ තියෙනවා. ගෙවල් වල වීදුරු පුපුරලා පැන්ට්‍රි කබඩ් වල පිගන් ගඩොල් පුපුරලා ළිංවල වතුර මට්ටමට යටින් කඩා වැටිලා.අලුතින් හදාගෙන එන තාම පදිංචි නොවුණ ගෙවල් පවා මේ විදියට විනාශ වෙලා. අඩු වැඩි වෙවී හැම ගෙදරකටම මේ කරදරේ බලපාල තියෙනවා. බෝරයක් දාල විනාඩි 40ක් යන කොට ගල් කුඩුයි දූවිල්ලයි නිසා ඉර එළියවත් වැටෙන්නේ නෑ. පොඩි දරුවකුට නිදාගන්න නෑ බයවෙලා ඇහැරෙනවා. අපිට අපේ නිදහසත් නෑ දැන් මේ ප්‍රශ්නය නිසා.  .</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>02</day>
    </date>
    <link>http://www.dinamina.lk/2011/02/02/_art.asp?fn=r11020210</link>
    <topic>රඹුක්කන පාසල අසලවිදුලි රැහැන් අනතුරුදායකයි</topic>
    <author>රඹුක්කන සමූහ පත්මසේකර නිශ්ශංක</author>
    <content>රඹුක්කන සුජාතා විද්‍යාලයේ සිසුන්ගේ පරිහරණය සඳහා ඉදිකර ඇති වැසිකිළි පද්ධතිය ආසන්නයේ ඉදිවී ඇති තෙකලා විදුලි රැහැන් පද්ධතිය අනතුරුදායක බව මවුපියෝ කියති.විද්‍යාල භූමියේ වැට මායිමෙන් ඉදිවී ඇති මේ විදුලි පද්ධතිය නිකගොල්ලවත්ත ගම්මානයට විදුලි පහසුකම් ලබාදීම සඳහා ඉදිකර ඇති අතර, විද්‍යාලයේ ප්‍රාථමික අංශයේ වැසිකිළි පද්ධතිය ඉදිවී ඇත්තේ ද මේ වැට මායිමේමය.මීට වසර ගණනාවකට පෙර මේ විදුලි රැහැන් මාර්ගය මේ මාර්ගයේ ස්ථාපනය කළ අතර විදුලි කණු අතර තිබෙන දුර ප්‍රමාණය අධිකවීම නිසා මේ විදුලි රැහැන් මාර්ගය වැසිකිළි පද්ධතිය ආසන්නයට පහත් වී ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>02</day>
    </date>
    <link>http://www.dinamina.lk/2011/02/02/_art.asp?fn=r11020211</link>
    <topic>හොරණ රබර් ෂිට් හොරකම වැඩිවෙලා</topic>
    <author>හොරණ සමූහ</author>
    <content>රබර් ෂිට් මිල වෙළෙඳ පොළෙහි ඉහළයාමත් සමඟ ඉළිඹ,, ගුරුගොඩ, කඳන , වගවත්ත, මීවනපළාන, පෙදෙස්වල සුළු රබර් ඉඩම් හිමියන් සතු පෞද්ගලික දුම් ගෙවල් කඩා රබර් ෂීට් හොරකම් කිරීම ශීඝ්‍රයෙන් වැඩිවී ඇතැයි එම ගම් ප්‍රදේශවාසීහු පවසති.රබර් ෂීට් කිලෝවක මිල රු.500 දක්වා ඉහළ ගොස් ඇති බැව් කුඩා රබර් වතු හිමියෝ පවසති. මේ සොරකම් කීපයකට සම්බන්ධ සැකකරුවන් හොරණ මූලස්ථාන පොලිසිය මගින් අත්අඩංගුවට ගෙන අධිකරණයට ඉදිරිපත් කළ බැව් වාර්තාවේ..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>02</day>
    </date>
    <link>http://www.dinamina.lk/2011/02/02/_art.asp?fn=s1102021</link>
    <topic>ශ්‍රී ලංකා යොවුන් ක්‍රිකට් ක්‍රීඩකයෝඑංගලන්තය පරදා තරගාවලිය ජය ගනිති</topic>
    <author>ප්‍රින්ස් ගුණසේකර</author>
    <content>සංචාරක එංගලන්ත යොවුන් පිල හා ශ්‍රී ලංකා යොවුන් පිල අතර පැවැත්වෙන එක්දින ක්‍රිකට් තරගාවලියේ මුල් තරග තුනම ජය ලැබූ ශ්‍රී ලංකා යොවුන් ක්‍රීඩකයෝ තරගාවලියේ ජය වාර්තා කළහ.කොළඹ කෝල්ට්ස් පිටියේ ඊයේ පැවැති තරගයෙන් ශ්‍රී ලංකා යොවුන් ක්‍රිකට් පිල කඩුලු 9ක ජයක් හිමිකර ගැනීමත් සමඟ තරගාවලියේ ජය 3 – 0 ක් ලෙස ශ්‍රී ලංකාව සතුවිය.එංගලන්ත යොවුන් පිල ලකුණු 132 ක් ලැබූ අතර ශ්‍රී ලංකාව ඕවර් 18.2 කදී කඩුල්ලක් දැවී ලකුණු 133 ක් ලබා ගත්තේය.රාජකීය විදුහලේ ක්‍රිකට් නායක රමිත් රඹුක්වැල්ල හා මොරටුව වේල්ස් කුමාර විදුහලේ ෂෙහාන් ජයසූරිය වේගවත් ආරම්භයක් ලබාදී පළමු කඩුල්ලට ලකුණු 84 ක් එක් කළහ.රමිත් රඹුක්වැල්ල පන්දු 34 කදී හයේ පහර 3 ක් හතරේ පහර 3 ක්ද සමඟ ප්‍රවේගකාරි ඉනිමක් ක්‍රීඩා කළේය. ඔහු මෙයට පෙර පැවැති තරගයේදීද පන්දු 39 කදී ලකුණු 66ක් (හයේ 4 ක් හා හතරේ 8ක්) වාර්තා කරමින් කැපී පෙනෙන දස්කම් දැක්වීය.ඊයේ තරගයේ රමිත සමඟ ආරම්භක පිතිකරු ලෙස පිටියට පිවිසි ෂෙහාන් ජයසූරියද පන්දු 53 කදී හයේ පහර 4 ක් හා හතරේ පහර 5ක් සමඟ නොදැවී ලකුණු 60 ක් ලබා යොවුන් පිලේ ජයග්‍රහණය ශක්තිමත් කළේය.ගාල්ල රිච්මන්ඩ් විදුහලේ යශෝධ ලංකා නොදැවී ලකුණු 23ක් ලබා ගත්තේය.මේ තරගයේ කාසියේ වාසිය එංගලන්ත පිල සතුවී පන්දුවට පහරදීමට තීරණය කළේය. එංගලන්ත යොවුන් පිලේ පළමු කඩුලු 6ක් ලකුණු 52කට දැවී යෑමෙන් විශාල අසීරුතාවකට පත්වූ අතර මැදපෙළ පිතිකරු ඇන්ඩෲ සැල්ටර් නොදැවී ලකුණු 36ක් ලබා ඉනිමට යම් ජීවයක් ගෙන ආවේය.එංගලන්ත ඉනිමට ප්‍රබල තර්ජනයක් ගෙන එමින් ළහිරු ජයරත්න කඩුලු 3ක්ද, සනිත ද මෙල්, ෂෙහාන් ජයසූරිය හා අමිල අපොන්සු කඩුලු 2 බැගින් බිදහෙලූහ.දෙරට අතර හතර වැනි එක් දින තරගය හෙට (3දා) එන්.සී.සී. පිටියේදී හා පස් වැනි තරගය 5 දා මුවර්ස් පිටියේදී පැවැත්වේ.එංගලන්ත 19 න් පහළ පිල ලකුණු 132 (45.2)ඒ. ජාවිඩ් 10, එස්. ජේ. තාකෝර් 18, ඒ. සැල්ටර් නොදැවී 36, පී. මිල්නස් 12 (සනිත ද මෙල් 25/2, ෂෙහාන් ජයසූරිය 11/2, සුපේෂල ජයතිලක 20/1, ළහිරු ජයරත්න 18/3, අමිල අපොන්සු 26/2)ශ්‍රී ලංකා 19 න් පහළ පිල කඩුලු 1කට ලකුණු 133(18.2)ෂෙහාන් ජයසූරිය නොදැවී 60, රමිත් රඹුක්වැල්ල 38, යශෝධ ලංකා නොදැවී 22 (මිල්නාස් 23/1).</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>02</day>
    </date>
    <link>http://www.dinamina.lk/2011/02/02/_art.asp?fn=s1102022</link>
    <topic>ලෝක සූරතාවලියට සහභාගි වනජාතික නෙට්බෝල් පිල තේරීම හෙට</topic>
    <author>ප්‍රින්ස් ගුණසේකර</author>
    <content>ලෝක නෙට්බෝල් සූරතාවලියට සහභාගි වන ශ්‍රී ලංකා නෙට්බෝල් පිල තේරීමේ පරීක්ෂණය හෙට (3 දා) පෙරවරු 9.00 ට කොළඹ සුගතදාස ගෘහස්ථ ක්‍රීඩා පිිටියේදී පැවැත්වේ. ජාතික නෙට්බෝල් තේරීම් කමිටුවට ඊයේ ක්‍රීඩා ඇමැති මහින්දානන්ද අලුත්ගමගේ මහතා අනුමැතිය ලබාදී ඇති අතර සුරංගනී විජේන්ද්‍ර මහත්මියගේ ප්‍රධානත්වයෙන් යුත් එම කමිටුව ජාතික පිලට ක්‍රීඩිකාවන් තෝරා දීමට නියමිතය.එම තේරීම් කමිටුවේ සෙසු සාමාජිකාවන් වන්නේ ශ්‍රී ලංකා නෙට්බෝල් හිටපු නායිකාවක් වන ප්‍රියංකා පීරිස්, සන්ධ්‍යා ජයසූරිය, රෝහිණි පෙරේරා හා තිසාංගනී ෂන්මූගනාදන් යන මහත්මීන්ය. ජාතික නෙට්බෝල් පුහුණුකාරිනී හයසින්ත් විජේසිංහ මහත්මිය යටතේ මේ දිනවල ක්‍රීඩිකාවන් 40ක් පමණ පුහුණුවන අතර මෙතෙක් එම පුහුණුවීම්වලට නොපැමිණි හිටපු නෙට්බෝල් ක්‍රීඩිකාවන්ටද තේරීම් පරීක්ෂණයට එක්විය හැක. මෙවර ලෝක නෙට්බෝල් සූරතාවලිය ජූලි මාසයේ සිංගප්පූරුවේදී පැවැත්වෙන අතර ලොව ප්‍රබලතම කණ්ඩායම් එයට එක්වේ..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>02</day>
    </date>
    <link>http://www.dinamina.lk/2011/02/02/_art.asp?fn=s1102023</link>
    <topic>පකිස්තානයට කඩුලු 2ක ජයක්</topic>
    <author/>
    <content>පකිස්තානු නායක මිස්බා උල් හක්ගේ විශිෂ්ට පිතිහරඹය හේතුවෙන් නවසීලන්තය සමඟ පැවැති සිවුවැනි එක්දින තරගයෙන් කඩුලු 2 ක ජයක් අත්කර ගැනීමට පකිස්තානය සමත් විය. පන්දු 91 කට මුහුණ දුන් හක් හතරේ පහර 7 ක් සහ හයේ පහරක් සමඟ නොදැවී ලකුණු 93 ක් රැස්කළේය.නවසීලන්තය 262/7 (ඕවර 50) - ජේ. ෆ‍්‍රැන්ක්ලීන් 62, නේදන් මැකලම් නොදැවී 53, බ්‍රයන් මැකලම් 37 ( වහාබ් රියාස් 51/3)පකිස්තානය 264/8(ඕවර 49) - මිස්බා උල් හක් නොදැවී 93, අහ්මඩ් ශෙහ්සාඩ් 42, යුනිස් ඛාන් 42 ( ස්ටයිරිස් 40/3, බෙනට් 48/2).</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>02</day>
    </date>
    <link>http://www.dinamina.lk/2011/02/02/_art.asp?fn=s1102024</link>
    <topic>දැයට කිරුළ පාපැදි සවාරියේ පළමු අදියරේ ජය යුද හමුදාවේ සිසිර කුමාරට</topic>
    <author/>
    <content>මොනරාගල දිස්ත්‍රික්කය කේන්ද්‍ර කරමින් පැවැත්වෙන දැයට කිරුළ ජාතික සංවර්ධන ප්‍රදර්ශනයට සමගාමීව ඊයේ (01) ගාලු මුවදොර අසළින් ආරම්භ වූ තුන්දින පාපැදි සවාරියේ පළමු දිනයේ ජයග්‍රහණය හිමිකර ගැනීමට යුද හමුදාවේ අසේල සිසිර කුමාර සමත් විය. දෙවැනි ස්ථානය යුද හමුදාවේ ගයාන් කුමාර හිමිකර ගත් අතර තුන්වැනි ස්ථානය හිමිකර ගනු ලැබුවේ නාවික හමුදාවේ සරත් කුමාර විසිනි. මේ ක්‍රීඩකයන් තිදෙනාම තරගය නිමා කරනු ලැබුවේ පැය 3 කුත් මිනිත්තු 54ක් සහ තත්පර 46 ක කාලයක් වාර්තා කරමින්ය.ඊයේ පෙරවරුවේ ගාලුමුවදොර අසළ දී ආර්ථික සංවර්ධන අමාත්‍ය බැසිල් රාජපක්ෂ මහතාගේ ප්‍රධානත්වයෙන් ආරම්භ වූ පළමු දිනයේ තරගය කොළඹ සිට නාවලපිටිය දක්වා කිලෝමීටර් 146. 1 ක දුර ප්‍රමාණයක් ආවරණය කෙරිණි.දෙවැනි දිනය වන අද (2) නාවලපිටිය සිට රත්නපුර දක්වා කිලෝමීටර් 124.9ක දුර ප්‍රමාණයක් ආවරණය කරමින් ක්‍රීඩකයෝ තරග වදින අතර තරගයේ අවසන් දිනය වන හෙට (3) රත්නපුර නගරයෙන් ආරම්භ වී බුත්තල නගරයෙන් නිමාවට පත්වනු ඇත. එහි දුර ප්‍රමාණය කිලෝමීටර් 139.4කි.  .</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>02</day>
    </date>
    <link>http://www.dinamina.lk/2011/02/02/_art.asp?fn=s1102025</link>
    <topic>නිල ලාංඡනය එළි දැක්වීම.</topic>
    <author>ඡායාරූපය - සුදත් මලවීර</author>
    <content>2018 වසරේ හම්බන්තොට පැවැත්වීමට යෝජිත පොදු රාජ්‍ය මණ්ඩලීය ක්‍රීඩා උළෙලේ නිල ලාංඡනය එළි දැක්වීම පසුගියදා ජනාධිපති මහින්ද රාජපක්ෂ මහතාගේ ප්‍රධානත්වයෙන් අරලියගහ මැදුරේදී සිදුවිය. ක්‍රීඩා අමාත්‍ය මහින්දානන්ද අලුත්ගමගේ මහතා විසින් එම ලාංඡනය ජනාධිපතිතුමාට පිළිගන්වන අයුරු..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>02</day>
    </date>
    <link>http://www.dinamina.lk/2011/02/02/_art.asp?fn=s1102026</link>
    <topic>නරඹන්නෙක් කෑම පාර්සලය ගවස්කාර්ගේ පාමුල දමා ගසයි</topic>
    <author>වර්නන් ගුණසේකර</author>
    <content>ලෝක කුසලාන ක්‍රිකට් 1975 වසරේ එංගලන්තයේදී ආරම්භ වීමත් සමග ටෙස්ට් ක්‍රිකට් ක්‍රීඩාවට ප්‍රබල ප්‍රතිවාදියකු බිහි විය.කෙසේ වෙතත් මංගල ලෝක කුසලාන ක්‍රිකට් තරගාවලිය පැවැත්වෙන විට ලොව එක් දින ක්‍රිකට් ක්‍රීඩාව සිටියේ බාල අවස්ථාවේය. මේ වේගවත් තරග රටාවට ක්‍රීඩකයන් හුරු වී සිටියේ නැත. ඒ වන විට ලොව පුරා ක්‍රීඩා කර තිබුණේ ජාත්‍යන්තර එක් දින තරග 18 ක් පමණි.බොහෝ කණ්ඩායම් මේ එක් දින තරග සැලකුවේ “මුදුනෙන් කපා දමන ලද ටෙස්ට් තරග“ මෙනි. විශේෂයෙන් ජය පැරදුමින් තොර අවසානයක් සඳහා තරගාවලියේ පළමු තරගයේ ක්‍රීඩා කළ ඉන්දියානුවන් එංගලන්තයේ කඩුලු 4 ට ලකුණු 334 ට පිළිතුරු වශයෙන් ලබා ගත්තේ කඩුලු 3 ට ලකුණු 132 ක් පමණි. ආරම්භක පිතිකරු සුනිල් ගවස්කාර් ඕවර 60 පුරාම පිටියේ නොදැවී රැඳී සිටිමින් රැස් කළේ ලකුණු 36 ක් පමණි. එයින්මහත් පිළිකුලට පත්වූ නරඹන්නෙක් දැඩි කලකිරීමට පත්ව ඔහුගේ දහවල් කෑම පාර්සලය ගවස්කාර්ගේ පාමුල බිම දමා ගැසුවේය.ඉන්දියානුවන් එක් දින තරග ක්ෂේත්‍රයට මුලින්ම මුහුණ දුන්නේ එසේ වුවද බටහිර ඉන්දීය කොදෙව් පිල ලෝක කුසලාන තරගාවලියට පිවිසියේ දියට පනින තාරාවන් මෙනි. කෙසේ වෙතත් ඔවුන් පාකිස්තානය හමුවේ පරාජය අභියසට පැමිණියත් කොදෙව් පිලේ අවසන් පිතිකරු යුගලය කණ්ඩායම පරාජයෙන් බේරා ගත්තේය. ඉන් පසුව ඔවුන් ඔස්ට්‍රේලියාවට ‘බැට දී’ අවසන් පූර්ව වටයේදී පහසුවෙන්ම නවසීලන්තය අභිබවා ගියේය.අවසාන මහා තරගයේදී කොදෙව්වන්ට යළිත් ඕස්ට්‍රේලියානුවන් මුණගැසුණු අතර ප්‍රතිවාදී පිතිකරුවන් දුවද්දී දවාලීමට විවියන් රිචඩ්ස් තුළ තිබූ හැකියාව නොවන්නට කොදෙව්වෝ එම තරගයෙන් පරාජය වීමට පවා ඉඩ තිබිණි.පිළකට ඕවර 60 බැගින් සීමා වූ තරගාවලියට කණ්ඩායම් 8 ක් සහභාගි වූහ. ශ්‍රී ලංකාව හා නැෙඟනහිර අප්‍රිකාව තරගාවලියේ සුළු කණ්ඩායම් වූහ. බටහිර ඉන්දීය කොදෙව් පිල සූරයන් වූ අතර ඕස්ට්‍රේලියාව අනු සූරයෝ වූහ. එංගලන්තයේ සත්කාරකත්වයෙන් ක්‍රීඩාංගණ හයක තරග 15 ක් පැවැති අතර ඒවා නැරඹීමට 158000 කු පැමිණියහ.මූලික වටයඑංගලන්තය ඔවුන්ගේ මූලික තරග පහසුවෙන් ජය ගත්තේය. ලොකුම ජයග්‍රහණය වූයේ ඔවුන් විසින් නවසීලන්තය ලකුණු 80 කින් පරාජය කිරීමය. පාකිස්තානය හමුවේ පරාජයේ ළඟටම පිවිසි තරගාවලියේ ජනප්‍රිය කණ්ඩායම වූ කොදෙව් පිල බේරා ගනුලැබුවේ අවසන් පිතිකරු යුගලය වූ ඩෙරික් මරේ හා ඇන්ඩි රොබට්ස්ය. මේ දෙදෙනා ජයග්‍රාහී ලකුණු 64 ක සබඳතාවයක් ගොඩ නැගූහ.අනතුරුව ඔවුන් ඕවල්හිදි ඔස්ට්‍රේලියාව කඩුලු 7 කින් පරාජය කළ අතර එහිදී ඩෙනිස් ලිලීට ප්‍රබල ප්‍රහාරයක් එල්ල කිරීම නිසා ඇල්වින් කලිචරන්ගේ ලකුණු 78 ක ඉනිම අමතක නොවන එකක් බවට පත් විය. ග්ලෙන් ටර්නර් නවසීලන්තය වෙනුවෙන් ශතක 2 ක් වාර්තා කල අතර මින් එකක් එනම් නොදැවී ලකුණු 171 ක් ඔහු රැස් කළේ කෙන්යාව, ටැන්සානියාව, උගන්ඩාව හා සැම්බියාව යන රටවල ක්‍රීඩා සමාජ ක්‍රීඩකයන්ගෙන් සැදුම් ලත් නැෙඟනහිර අප්‍රිකානු පිලට එරෙහිවය.අවසන් පූර්ව වටයහෙඩිංලිහිදි එංගලන්තයට හානිය සිදු කළේ ගැරී ගිල්මර් (ලකුණු 14 ට කඩුලු 6) ය. එංගලන්ත පිල ලකුණු 93 කට දැවී ගිය අතර ඔස්ට්‍රේලියාවද ලකුණු 39 කට කඩුලු හයක් බිඳ වැටී අසරණව සිටිද්දී ගිල්මර්, ඩග් වෝල්ටර්ස් සමග එක්ව කණ්ඩායම ජයග්‍රහණය කරා ගෙන ගියහ.ඕවල්හිදි බටහිර ඉන්දීය කොදෙව් පිල ඕවර 19.5 ක් ඉතිරිව තිබියදී පහසුවෙන්ම නවසීලන්තය අබිබවා ගියේය. ඒ කලිචරන්ගේ (ලකුණු 72 යි) තවත් විශිෂ්ට ඉනිමකට පින්සිදු වන්නටය.අවසාන තරගයඑය ග්‍රීෂ්ම සෘතුවේ මැද දිනය (ජුනි 21) වූ අතර තරගය සම්පූර්ණ කිරීම සඳහා ප්‍රයෝජනයට ගත හැකි සියලු හිරු එළිය ලෝඩ්ස් ක්‍රීඩාංගණයට අවශ්‍ය විය. තරගය අවසන් වූයේ පස්වරු 8.42 ටය.ඩෙනිස් ලිලී එවූ පන්දුවක් පිටියෙන් ඉවතට යන ලෙසට ‘හුක්’ පහරක් එල්ල කරද්දී රෝයි ෆෙ‍්‍රඩරික්ස්ගේ පාද කඩුල්ලේ වැදීමෙන් පසුව සටන බාර ගත් ක්ලයිව් ලොයිඩ් අමතක නොවන පිති හරඹයක නියැලෙමින් හතරේ පහර 12 ක් හා හයේ පහර 2 ක් සමග ලකුණු 102 ක් ලබා ගත් අතර අවසානයේ ලකුණු 291 ක කොදෙව් ඉනිම ඔස්ට්‍රේලියාවට අසීරු ඉලක්කයක් බවට පත් විය.මුලින් පන්දුවට පහර දුන් ඔස්ට්‍රේලියානු පිතිකරුවෝ විව් රිචර්ඩ්ස් පන්දු රකිමින් සිටි ස්ථානයට පහර එල්ල කරමින් ඉක්මන් ලකුණු ලබා ගැනීමට උත්සාහ කළහ. රිචර්ඩ්ස් ඔවුන් දවාලීමේ නිරතව සිටියේය. ලකුණු 233 කට කඩුලු 9 ක් බිඳ වැටී තිබියදී තරගය තීරණය වී ඇති බවක් දිස් වුවද පේෆ් තොම්සන් හා ලිලී යන අවසන් පිතිකරු යුගලය ඔස්ට්‍රේලියාව ජයග්‍රහණය සඳහා තවත් ලකුණු 18 ක ආසන්නයට ගෙන ආහ. එහෙත් පස්වැනි දුවද්දී දැවී යාමත් සමග ඔස්ට්‍රේලියානු ප්‍රීතිය අවසන් විය.මංගල තරගයන්තම් 18 වැනි වියේ පසු වෙමින් සිටි පාකිස්තානයේ ජාවෙඩ් මියැන්ඩාඩ් මේ තරගාවලියේදී ඔහුගේ මංගල ජාත්‍යන්තර එක් දින තරගයට සහභාගි විය. එජ්බැස්ටන්හි පැවැති තරගයේදී ඔහු ක්ලයිව් ලොයිඩ් දවාලීමට දායක විය. මියැන්ඩාඩ් ඊළඟ ලෝක කුසලාන තරගාවලි පහටම ක්‍රීඩා කළේය. ඉම්රාන් ඛාන් ඔක්ස්ෆර්ඩ් පිලේ නායකත්වයෙන් ටික කලකට මිදී ඔහුගේ ලෝක කුසලාන තරගාවලි පහෙන් පළමු තරගාවලියට ක්‍රීඩා කළේය. ජයග්‍රාහී කොදෙව් පිලේ ක්‍රීඩකයන් හය දෙනෙකු ඊළඟ ලෝක කුසලාන තරගාවලියටද ක්‍රීඩා කළහ. ගෝඩ්න් ග්‍රිනිජ්, විව් රිචර්ඩ්ස්, ක්ලයිව් ලොයිඩ් හා ඇන්ඩි රොබර්ට්ස් තෙවැනි තරගාවලියටද සහභාගි වූහ.සමු ගැනීම්ශ්‍රේෂ්ඨ ඔස්ට්‍රේලියානු කණ්ඩායමෙන් තවත් ලෝක කුසලාන තරගාවලියකට ක්‍රීඩා කළේ ලිලී තොම්සන් හා මාෂ් පමණි. අති විශිෂ්ට කොදෙව් පිතිකරු රොහාන් කන්හායි අවසාන මහා තරගයේදී අගනා ලකුණු 55 ක් වාර්තා කරමින් ජගත් ක්‍රිකට් බිමෙන් සමු ගත්තේය. ඔහු ආක්‍රමණශීලී පිතිකරු ලොයිඩ්ට ලකුණු 149 ක් ලබා ගැනීමට උපකාරී විය. තුවාල ලැබීම හේතුවෙන් ගැරී සෝබර්ස් තරගාවලියට සහභාගි නොවීම නිසා කන්හායි කණ්ඩායමට ඇතුළත් කරනු ලැබුවේ අවසන් මොහොතේදීය. එංගලන්තය වෙනුවෙන් ඩෙනිස් ඒමිස්, ඇලන් නොට්, ග්‍රෙග් හා ජෝන් ස්නෝ ඔවුන්ගේඑකම ලෝක කුසලාන තරගාවලියට ක්‍රීඩා කළහ. නායක මයික් ඩෙනිස් ක්‍රීඩා කළේ තවත් එක් ටෙස්ට් තරගයකට පමණි..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>02</day>
    </date>
    <link>http://www.dinamina.lk/2011/02/02/_art.asp?fn=f1102021</link>
    <topic>තරඟයක් නැහැමේ මැතිවරණ ප්‍රතිඵලයත් වාර්තාගතයි</topic>
    <author>සාකච්ඡා කෙළේ උදිත ගුණවර්ධන</author>
    <content>දැයට කිරුළ ප්‍රදර්ශනයත් එයට සමගාමීව සිදුවන කඩිනම් සංවර්ධනයත් එහි ප්‍රතිලාභ ජනතාවට ලැබෙන ආකාරයත්, පළාත් පාලන මැතිවරණය සහ තොරතුරු, තාක්ෂණ අමාත්‍යංශයේ ඉදිරි අරමුණුත් පිළිබඳ අමාත්‍ය රංජිත් සියඹලාපිටිය මහතා සමඟ සිදුකළ සංවාදයකි මේ.* දැයට කිරුළ ප්‍රදර්ශනය ආරම්භ වූයේ සංවර්ධනය හා රටේ අනාගත දැක්ම පෙන්වන ප්‍රදර්ශනයක් විදිහටයි. ඒත් මේ වන විට දැයට කිරුළ සංකල්පය ඊට වඩා පුළුල් සංකල්පයක් බවට පත්වෙලා තියෙනවා. ආරම්භයේ සිට ම මෙම ප්‍රදර්ශනයට සම්බන්ධ වූ ඇමැතිවරයකු විදිහට මේ වෙනස පිළිබඳව පැහැදිළි කිරීමක් කළ හැකි ද?ඇත්තෙන්ම මෙම ප්‍රදර්ශනය මූලිකව ආරම්භ වුණේ ප්‍රදර්ශනයක් විදිහට තමයි. එහි දී එයට විශාල ජනතා ප්‍රතිචාරයක් සහ ආකර්ශනයක් ද ලැබුණා. ජනතාව මේ ප්‍රදර්ශනය නිසා විශාල දැනුමක් ද ලබා ගත්තා. එහෙත් අප පසු කාලීනව තීරණය කළා මෙය හුදු ප්‍රදර්ශනයක් යන අර්ථයෙන් බැහැරව ප්‍රදේශයක තිබෙන අංශවලින් පමණක් සෑහීමකට පත් නොවී එයින් ඔබ්බට ගිය සංවර්ධන අරමුණු ද මෙයට ඇතුළත් කිරීමට. මේ සඳහා ජනාධිපති මහින්ද රාජපක්ෂ මහතාගෙන් ද විශාල සහයෝගයක් හා උපදේශනයක් ලැබුණා.එනිසා තමයි දැයට කිරුළ ප්‍රදර්ශන සංකල්පය අවුරුද්දෙන් අවුරුද්ද වැඩි වර්ධනය වූ සහ දියුණු වූ ප්‍රදර්ශනයක් බවට පත්වුණේ.එම වෙනස් මඟට අවතීරණ වීමත් සමඟ තමයි එතෙක් කොළඹ මූලිකව තිබූ දැයට කිරුළ කොළඹින් පිට මහනුවර දිස්ත්‍රික්කයට යොමු වන්නේ. එහිදිත් අප මහනුවර ප්‍රදේශයට අවශ්‍යකරන සංවර්ධන ව්‍යාපෘති ලබාදීමක් ද සිදු කළා. එහෙත් එය ආරම්භයක් පමණයි. අපට මහනුවරදිත් විශාල ප්‍රතිචාරයක් ලැබුණා.මේ නිසා අප තීරණය කළා දැයට කිරුළ ප්‍රදර්ශනය තවත් ප්‍රදර්ශනයක් හෝ සැණකෙළියක් නොකර ගමට සංවර්ධනය සමඟ දැනුම මහජන සේවය, ඇතුළු සකල අරමුණුම රැගෙන යන මහා ව්‍යාපාරයක් බවට දැයට කිරුළ ප්‍රදර්ශනය පත් කිරීමට.මේ අරමුණුත් සමඟ අප විමසා බැලුවා යටිතල පහසුකම් අත්‍යවශ්‍ය එමෙන් ම මෙතෙක් නිසි අවධානයක් යොමු නොවූ දුෂ්කර දිවිපෙවෙතක් ගත කරන ජනතාව ඉන්නේ මොන දිස්ත්‍රික්කයේ ද කියලා එතනදි තමයි අපට හඳුනා ගැනීමට ලැබුණේ. මොනරාගල දිස්ත්‍රික්කය එයිනුත් බුත්තල ප්‍රදේශය මෙයට වඩාත් සුදුසුයි කියලා. ඒ අනුව තමයි බුත්තලට දැයට කිරුළ යන්නේ.* ඔබ සඳහන් කළ විදිහට ප්‍රාදේශීය සංවර්ධනයට මෙම ප්‍රදර්ශනයේ අරමුණු යොදාගත්තේ කොහොමද?දැයට කිරුළත් සමඟ රුපියල් බිලියන ගණනක මුදල් මොනරාගල දිස්ත්‍රික්කයේ සංවර්ධනයට යොමු වුණා. එහි ප්‍රතිඵලයක් විදිහට. මෙහි මූලික ප්‍රතිපලයක් විදිහට උඩවලව, තණමල්විල මාර්ගය ප්‍රතිසංස්කරණය කරනවා. මේ ප්‍රදේශය ගැන අවබෝධයක් තිබෙන අය දන්නවා මෙයට වසරකට පෙර මේ මාර්ගය තිබුණේ කොහොමද කියලා. මේ මම සඳහන් කළ එක උදාහරණයක් විතරයි. දැයට කිරුළ සංකල්පය සමඟ මුළු මොනරාගල දිස්ත්‍රික්කයේ ම යටිතල පහසුකම් ඉතාමත් විශිෂ්ට විදිහට ඉහළ දමන්නට අපට පුළුවන් වුණා. එයට අමතරව විදුලිය ව්‍යාපෘති ජල ව්‍යාපෘති රාශියක් මෙහි ඇරැඹී දැනටමත් සාර්ථක විදිහට අවසන් වී තිබෙනවා.එමෙන් ම දුරකථන ජාල ව්‍යාප්ත කිරීම්, අන්තර්ජාල පහසුකම් පහසුවෙන් ලබාගත හැකි ස්ථාන ඇති කිරීමත් මෙයට ඇතුළත් ව තිබෙනවා.මේ සඳහා රාජ්‍ය මැදිහත්වීම ස්වෙච්ඡා සංවිධානවල සහ පුද්ගලයන්ගේ සහය වගේ ම විදේශයන්ගේ ද සහය ලැබී තිබෙනවා.යටිතල පහසුකම් පමණක් නොවෙයි මෙවැනි දුර බැහැර ප්‍රදේශවල ජනතාවට විසඳාගත යුතු තවත් ප්‍රශ්න ගැටලු තිබෙනවා. ඒවත් විසඳා දීමට දැයට කිරුළ සංකල්පය මඟින් රජයට පළුවන්කම ලැබී තිබෙනවා. මෙහි ජනතාවට අමාත්‍යංශ මගින්, රජයේ දෙපාර්තමේන්තු මගින් ඉටුකර ගත යුතු කාර්යයන් තිබෙනවා.එහෙත් දුරබැහැර වැඩිකමත් නොදැනුවත් භාවයත් නිසා ඔවුන්ට ඒ අරමුණු ඉෂ්ඨ කරගන්න බැහැ. මෙය ඉතාමත් මානුෂිය හා කාරුණිකව බැලිය යුතු තත්ත්වයක්. ඒ අනුව අප ජංගම සේවා මඟින් ජනතාවගේ එම ගැටලු විසඳීමට කටයුතු කර තිබෙනවා. මෙහි උප්පැන්න සහතික නැති අය, විවාහ වූවත් විවාහ සහතික නැති අයත් ජාතික හැඳුනුම්පත් නැති අය විශාල ප්‍රමාණයක් සිටියා. අපට මෙම වැඩපිළිවෙළ මඟින් දස දහස් සංඛ්‍යාත පිරිසකට අවශ්‍ය උපකාර ලබා දීමට හැකි වුණා. මෙය සේවයකටත් වඩා පිනක් විදිහටයි හඳුන්වන්න පුළුවන් කම තිබෙන්නේ.* ඔබ කියන්නේ දැයට කිරුළ මඟින් ජනතාවට දැනෙන සේවයක් සිදු වුණා කියලාද?අනිවාර්යෙන්ම අද අපට ලැබෙන උණුසුම් ප්‍රතිචාර මඟින් එය හොඳට අපට දැනෙනවා. දින කිහිපයක් ඇතුළත ජාතික හැඳුනුම්පත් නැති එකොළොස් දහසකට අධික පිරිසකට හැඳුනුම්පත් ලබාදීම පමණක් ම වුණත් ලොකු දෙයක්. අද වගේ දියුණු සමාජයක හැඳුනුම්පතක් නොමැතිව මිනිහෙක් ඉන්න කැමැති වෙනවාද. ඒත් මොනයම් හෝ කාරණයක් නිසා මේ වගේ විශාල පිරිසක් හැඳුනුම්පත් නොමැතිව සිටියා. මේ දේ විසඳීම වුණත් ලොකු දෙයක්නේ. දැයට කිරුළ මඟින් ඇඟට දැනෙන දෙයක් වුණාය කියන්න මේ පුංචි උදාහරණය වුණත් ප්‍රමාණවත් වේවි.* ඉදිරියටත් දැයට කිරුළ ප්‍රදර්ශනය ආශි‍්‍රතව ක්‍රියාත්මකවන යටිතල පහසුකම් හා මානව පහසුකම් ඉහළ දැමීම ක්‍රියාත්මක කිරීමට රජය බලාපොරොත්තු වෙනවාද?අනිවාර්යෙන් ම ඉදිරියටත් මේ සංකල්පය ක්‍රියාත්මක වේවි. එදා හුදු ප්‍රදර්ශනයක් හා සැණකෙළියක් වූ දැයට කිරුළ දැන් මහා සංවර්ධන සංග්‍රාමයක් බවට පත්ව අවසානයි. ඉදිරි වර්ෂවල දී දිස්ත්‍රික්කයෙන් දිස්ත්‍රික්කයට මේ වැඩපිළිවෙළ ක්‍රියාත්මක වේවි. සංවර්ධනය, දැනුම,, විනෝදය, මානව පහසුකම් ඉහළ දැමීම යන අරමුණු ඉෂ්ඨ කර ගැනීම තමයි රජයේ අරමුණ බවට පත්ව තිබෙන්නේ.* අප දැන් දැයට කිරුළ මාතෘකාවෙන් බැහැරව ජාතික දේශපාලනය වෙත යොමුවෙමු. මේ වන විට පළාත් පාලන මැතිවරණ ව්‍යාපාරය තුළ ආණ්ඩුවේ මතය මොනතරම්දුරට ස්ථාවර වී තිබෙනවාද?අද විපක්ෂය මැතිවරණ ව්‍යාපාරයක් ගෙන යනවාද කියලා පැහැදිලි නැහැ. අප දැකලා තිබෙනවා මීට පෙර තිබූ විශාල මැතිවරණ ව්‍යාපාර. ඒත් අද විපක්ෂයට සුළුවෙන් හෝ සාර්ථකත්වයට පත් වූ මැතිවරණ ව්‍යාපාරයක් ගෙනයාමට බැරිවෙලා තිබෙනවා. ආණ්ඩුවට දේශපාලන පක්ෂ විශාල ප්‍රමාණයක් එකතු කරගෙන සන්ධානයක් විදිහට ඡන්ද ව්‍යාපාරය ගෙන යාමට පුළුවන් වෙලා තිබෙනවා. ඒත් එජාපයට තමන්ගේ පක්ෂය තුළවත් ඒකමතිකභාවයක් ආරක්ෂා කර ගැනීමට බැරි වෙලා තිබෙනවා. ඒ හින්දනේ ඒ අය ශිෂ්ඨභාවිතයේ නොමැති භාෂාවලින් නාම යෝජනා මණ්ඩලවල දී බැන ගත්තේ.මේ හැම දෙයක් ම නිසා අද වෙද්දි අපට තරගයක් නොමැතිවම පළාත් පාලන මැතිවරණය ජයග්‍රහණය කරන්න පුළුවන් වෙලා තිබෙනවා. මෙයට පෙර තිබූ ජනාධිපතිවරණ, මහ මැතිවරණ, පළාත් සභා මැතිවරණවල දී සන්ධානය ජය ගත්තේ වාර්තා පිට වාර්තා තියලා ජනාධිපතිවරණයේ දී වැඩි ඡන්ද විතරක් ලක්ෂ 18 මහ මැතිවරණයේදිත් අපට 2/3 ආසන්න ආසන ගණනක් ජයගන්න පුලුවන් වුණා. අද තිබෙන තත්ත්වය තුළ මේ පළාත් පාලන මැතිවරණයේදීත් අපට අලුත් වාර්තාවක් තියලා ජයගැනීමට පුළුවන් කියන විශ්වාසය මතයි මා සිටින්නේ.මම මේ දේ කියන්නේ කටට එනවටවත් වෙන අය කියනවටත් නොවෙයි පෙර මඟ නිමිති බලලයි. බලන්න නාම යෝජනා සම්මුඛ පරීක්ෂණ දිනයේ දී අපේ ඩාර්ලි පාරේ පක්ෂ කාර්යාලය ළඟ එතන අපේක්ෂකයකු වීමේ බලාපොරොත්තුවෙන් පාක්ෂිකයන් පොරකෑවා මේ විදිහේ දෙයක් මගේ දේශපාලන ජීවිතය තුළ මා නම් දැක බලාගෙන නැහැ. මට මතකයි 2001 පළාත් පාලන ඡන්දයට මිනිස්සු හොයන්න අපි ගෙවල්ගානේ ඇවිද්ද සමහර තැන්වලදී ඔවුන්ගේ බිරින්දෑවරු ඉතා තදින් කියා සිටියා අනේ මහත්තයෝ අපේ මිනිහාව අමාරුවේ දමන්න එපා කියලා. එදා සහ අද වෙනස එහෙමයි.* අද ඔබගේ ඇමැතිධූර වගකීම බවට පත්ව තිබෙන්නේ තොරතුරු තාක්ෂණ විෂයයි. මෙම තොරතුරු තාක්ෂණ නැමැති නූතන විෂය සමාජගත කිරීමට මොන විදිහේ වැඩපිළිවෙළක් ද සැලැසුම් කර තිබෙන්නේ?රටේ අනාගතය සම්ප්‍රදායික විෂය රාමුව තුළ ඉඳලා පමණක් ජයගන්න බැහැ තොරතුරු තාක්ෂණය වැනි විෂයන් ඉදිරියට සමාජ ජීවිතය ගත කරද්දී අත්‍යවශ්‍ය වෙනවා. එහෙම නොවුණොත් අපට සිදුවන්නේ පසුගාමී වන්නටයි. ජනාධිපතිතුමා 2005 දී රට භාර ගනිද්දි තොරතුරු තාක්ෂණ දැනුම තිබුනේ 4% වැනි සුලුතරයකට පමණයි. එය අද වන විට 30% සීමාව ද ඉක්මවා ගොස් 40% සීමාවට ළංව තිබෙනවා.මේ රජය මෙම විෂයට විශාල වැඩකොටසක් සිදු කළා. රජයේ ඉලක්කය වී තිබෙන්නේ 2016 වන විට තොරතුරු තාක්ෂණ දැනුම ඇත්තන්ගේ ප්‍රමාණය 75% ඉක්මවීමයි. ඒ වගේ ම තොරතුරු තාක්ෂණ විෂය නිසා තොරතුරු තාක්ෂණ ශිල්ප රැකියා ලක්ෂ 2 විතර අලුතින් උත්පාදනය වනවා. ජනාධිපතිතුමා මට භාර දී තිබෙන්නේ මෙවැනි භාරදූර වගකීමක්. අපේ අරමුණ වෙලා තිබෙන්නේ අද ජංගම දුරකථනය සමාජය තුළ ප්‍රචලිත වෙලා තිබෙන්නේ කොහොමද එයට සමාන විදිහටම තොරතුරු තාක්ෂණය ගැන විෂය අවබෝධ ඇති අය වෙන්ට මෙම විෂයත් එයට අවශ්‍ය පහසුකම් ද සුලභ කිරීමයි..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>02</day>
    </date>
    <link>http://www.dinamina.lk/2011/02/02/_art.asp?fn=f1102022</link>
    <topic>මධ්‍යම පළාතේ සිව්වැනි ස්වර්ණ පුරවරය නාවලපිටිය</topic>
    <author>සටහන – චතුරිකා ගමගේ ඡායාරූප - ජේ. ජනප්‍රිය (ගඟ ඉහළ කෝරලයේ සමූහ) , සාලිය රූපසිංහ</author>
    <content>නාවලපිටිය පස්බාගේ කෝරළයෙහි හදවත බඳුය. එහි නිරුක්තිය පිළිබඳ තොරතුරු මෙසේ සඳහන්ය. ශ්‍රී පාද වන්දනාවේ යන බැතිමතුන් විඩාව සන්සිඳවා ගැනීම සඳහා මහවැලි නදියේ ජලය පිරි වළකින් ස්නානය කිරීම හේතුවෙන් “නෑ වල පිටිය” පසුකාලයේ දී නාවලපිටිය ලෙස ව්‍යවහාරයට එක්වී ඇත. මීට අමතරව නාගස්වලින් සමන්විත වූ නිසා නාවලපිටිය යන්න නිරුක්ති වූ බවටද අදහසක් පවතී.දීර්ඝ ඉතිහාසයකට උරුමකම් කියන නාවලපිටිය විජයබාහු රජු, නිශ්ශංක මල්ල රජු, පණ්ඩිත පරාක්‍රමබාහු රජු වැනි රාජකීයයන් හා ප්‍රාදේශීය පාලකයන්ගේ සටහන් හා සාධනීය සාධකද එමගින් අභිමානයෙන් වැජඹෙන ප්‍රදේශයකි.75 වසරක ඉතිහාසය පුරා නාවලපිටිය ප්‍රදේශය අවිධිමත් නොදියුණු පරිපාලන දිස්ත්‍රික්කයක් ලෙස පැවතුණද 2006 වසරේ සිට 2010 වසර දක්වා යුගය නාවලපිටිය නගර සභාව ස්ථාපිත කර ගත වූ ස්වර්ණමය යුගය වශයෙන් පෙන්වා දිය හැකිය. මෙම පස් අවුරුදු කාලය තුළ නාවලපිටිය නගරයේ සංවර්ධනය ක්ෂේත්‍ර රැසක් ඔස්සේ ක්‍රියාත්මක විය.නාවලපිටිය ප්‍රදේශය එදාමෙදාතුර උග්‍ර ජල අර්බුදයකට මුහුණ දී සිටියේය. ජල බවුසර මඟින් ජලය බෙදා හැරීම සිදු කෙරුණද එය එම ගැටලුවට ප්‍රමාණවත් විසඳුමක් නොවීය. මෙම උග්‍ර ජල අර්බුදයට විසඳුමක් ලෙස රුපියල් ලක්ෂ 11000 ක වියදමින් ඉදිකරන ලද නව ජල යෝජනා ක්‍රමය 2008 වසරේදී ජනතා අයිතියට පත් කිරීම ප්‍රදේශයේ ජනතාවට මහත් අස්වැසිල්ලක් විය. කාලයක් තිස්සේ නාවලපිටිය ප්‍රදේශයේ එකතුවන කුණු කසළ මහවැලි ගං ඉවුරේ අක්‍රමවත්ව ගොඩගැසීම නාවලපිටිය නගර සභාවට පමණක් නොව මධ්‍යම පරිසර අධිකාරියටද හිසරදයක්ව පැවැති ප්‍රශ්නයකි.එම ගැටලුවට තිරසාර විසඳුමක් ලබාදෙමින් ජයිකා ආයතනය සමග පේරාදෙණිය විශ්වවිද්‍යාලයේ මහාචාර්ය බස්නායක මැතිතුමාගේ තාක්ෂණික උපදෙස් යටතේ පරිසර අධිකාරියේ “පිළිසරු” වැඩසටහනේ දායකත්වයෙන් සහ නගර සභාවේ පූර්ණ අනුග්‍රහයෙන් රුපියල් ලක්ෂ 650 කට අධික මුදලක් වැය කරමින් ඝණ අපද්‍රව්‍ය කළමනාකරණ මධ්‍යස්ථානයක් සහ කොම්පෝස්ට් නිෂ්පාදනාගාරයක් 2009 වසරේ ජනතා අයිතියට පත් කරන ලදී. මෙමඟින් සභාවට ආදායම් උත්පාදක ක්‍රමවේදයක්ද සකස් වුණි.සෞඛ්‍ය ක්ෂේත්‍රය නංවාලමින් නාවලපිටිය රෝහල නවීණ පහසුකම්වලින් සමන්විත මූලික රෝහලක් ලෙස සංවර්ධනය කිරීමට වැය කරන ලද මුදල රුපියල් ලක්ෂ 2200 කි. මීට සමගාමීව නාවලපිටිය නගර සභාව මගින් පවුල් සෞඛ්‍ය සේවා මධ්‍යස්ථානය සියලු පහසුකම්වලින් යුක්තව ඉදිකිරීමට රුපියල් ලක්ෂ 56 පමණ මුදලක් වැය කර ඇත. මීට අමතරව දේශීය වෛද්‍ය අමාත්‍යාංශය සමග එක්ව නව ආයුර්වේද රෝහලක් බේලිපාරේ ඉදි කරන ලදී.නාවලපිටිය ප්‍රදේශයේ ජීවත්වන බහුතරයක් ජනතාවගේ ජීවනෝපාය වන්නේ වැවිලි කර්මාන්තයයි. ඒ අතරින් බොහොමයකට නිවාස ප්‍රශ්න තිබූ අතර පසුගිය කාලය තුළ නගර සභාවේ මූලිකත්වයෙන් ප්‍රදේශයේ අඩු ආදායම්ලාභී පවුල් සඳහා නිවාස තනාදීම සහ ඊට අවශ්‍ය ද්‍රව්‍යමය ආධාර ලබාදීමද සිදු කෙරිණි. එසේම වීථි ලාම්පු නඩත්තුව අක්‍රමවත්ව තිබූ යුගයක එය සභාවට පවරා ගෙන මසකට ලක්ෂ 2.5 පමණ වැය බරක් දරා ජනසෙත සාදා ඇත.නගර සංවර්ධනය සහ අලංකරණය සඳහා විධිමත් සැලැස්මක් සකස් කර ආදර්ශවත් නගරයක් ලෙස මධ්‍යම පළාතෙන් නාවලපිටිය ඉහළටම ගෙන ඒමට නගර සභාව පසුගිය කාලය තුළ සුවිශේෂී කාර්යභාරයක් සිදු කරන ලදී. මේ අනුව රුපියල් ලක්ෂ 150 ක පමණ වියදමින් නව බස් නැවතුම්පලක් ඉදි කළේ එහි එක් පියවරක් වශයෙනි. තැනින් තැන නගරය පුරා විසිරී තිබූ කුඩා වෙළඳ සල් වෙනුවට තෙමහල් සුපිරි වෙළඳ සංකීර්ණයක් නගරයේ ඉදි කෙරුණේ නගරයට පිළිවෙළක් සහ අලංකාරයක්ද එක් කරමිනි.නාවලපිටිය නගරයේ සාමය ස්ථාපිත කිරීමේ අරමුණින් ඉදි කරන ලද නව පොලිස් ස්ථානය සඳහා වැය කළ මුදල රුපියල් ලක්ෂ 1800 කි. රුපියල් ලක්ෂ 290 ක් පමණ වැය කර ඉදි කළ නව ඉන්ධන පිරවුම්හල සහ රුපියල් ලක්ෂ 50 ක් වැය කර ඉදි කළ දුම්රිය සමාජ ශාලාවද නාවලපිටිය නගරයට අත්‍යවශ්‍ය ස්ථානයන්ය. මීට අමතරව රුපියල් ලක්ෂ 2000 ක් පමණ වැය කර අති නවීන පහසුකම්වලින් යුතුව නව උසාවි සංකීර්ණයක්ද නාවලපිටිය නගරයේ ඉදි කෙරුණේ එම අඩුපාඩුවද සම්පූර්ණ කරමිනි.මේ වන විට නගරයේ ප්‍රධාන මාර්ග සියල්ලම කාපට් අතුරා නවීන අයුරින් සකස් කර අවසන්ය. ඊට වැය කළ මුදල රුපියල් ලක්ෂ 800 පමණ වේ. කොත්මලේ පාර හරහා ඉදි කළ නව පාලම සඳහා රුපියල් ලක්ෂ 7000 පමණ වැය කර ඇත. එසේම නගරයේ තදබදය අඩු කිරීමට ඉදි කළ නව ගුවන් පාලම සඳහා වැය කළ මුදල රුපියල් ලක්ෂ 600 කි. එදා සිට අද දක්වා නාවලපිටිය ප්‍රදේශයේ තතු විමසීමේදී සංවර්ධනයේ ප්‍රගතිය වඩාත් හොඳින් පිළිබිඹු වේ. සෑම ක්ෂේත්‍රයකම අද පවතින සංවර්ධනය කිසිවකුට වසන් කළ නොහැකිය. 2009 වසරේ මධ්‍යම පළාතේ හොඳම නගර සභාව ලෙසත් මුළු ලංකාවෙන්ම ස්වර්ණ පුරවර සම්මානයේ හතරවන ස්ථානය දිනා ගැනීමත් නාවලපිටිය නගරයේ සංවර්ධනය සඳහා දිය හැකි හොඳම සාක්ෂිය.  * දුෂ්කර, නොදියුණු ප්‍රදේශයක්ව පැවැති නාවලපිටිය සැලසුම් සහගත සංවර්ධිත නගරයක් බවට පත් කෙළේ කොහොම ද ?2006 වසරේ මම නගර සභාව බාර ගන්නා විට නගර සභාව තුළ තිබුණේ සෘණ ආර්ථිකයක්. විශාල ගෙවීම් ප්‍රමාණයක් තිබුණා. සභාවක් වශයෙන් කිසිදු ක්‍රමවේදයක් තිබුණේ නැහැ. ඒ නිසා අපේ නායක වත්මන් ක්‍රීඩා අමාත්‍ය මහින්දානන්ද අලුත්ගමගේ මැතිතුමාට නාවලපිටිය සැලැසුම් සහගත සංවර්ධිත නගරයක් කරන්න අවශ්‍ය වුණා. ඒ වන විට නගරය සංවර්ධනය කිරීමට සැලැස්මක් තිබුණේ නැහැ. ඒ නිසා අපි ප්‍රථමයෙන් ඇමැතිතුමාගේ උපදෙස් මත නාගරික සංවර්ධන අධිකාරිය ප්‍රාදේශීය ලේකම්තුමා ඇතුළු පිරිස් සමඟ සාකච්ඡා කර 2020ටත් එහා යන නගර සංවර්ධන සැලැස්මක් සකස් කළා.* නගර සභා කාර්යාලය කියන්නේ පොදු ජනතාවට විවෘත ස්ථානයක්. එහිදී ජනතාවට ලබා දෙන සේවාව කෙබඳු ද ?පුද්ගලයකුගේ උපතේ සිට මරණය දක්වා අවශ්‍ය සෑම සේවාවක්ම නගර සභාවක් මඟින් ලබා දෙනවා. නමුත් නාවලපිටිය නගර සභාව ඉස්සර තිබුණේ නිලධාරීයෙක්වත් මුණ ගැහෙන්න බැරි තත්ත්වයකයි. මම ඒ තත්ත්වය වෙනස් කළා. අලුත් පුටු මේස ඇතුළු නවීන උපකරණ මිලදී ගෙන කාර්යාලය ජනතාවගේ සේවයට පහසු ස්ථානයක් බවට පත් කළා. ඒ වගේම නගර සභාවේ නිලධාරීන් සඳහා නිල ඇඳුම් සහ හැඳුනුම්පතක් ලබා දීලා සැහැල්ලුවෙන් වැඩ කළ හැකි වාතාවරණයක් සකස් කළා. අද නගර සභාවේ සේවාව ඉතාම කාර්යක්ෂමයි. ජනතාවට අවශ්‍ය සේවාව ඉතාමත් ඉක්මනින් ලබා දීම අපේ අරමුණයි.* නාවලපිටිය ප්‍රදේශයේ සංවර්ධන කටයුතු පිළිබඳ ඔබ සෑහීමකට පත් වෙනව ද ?ඔව්, මෙතෙක් අවුරුදු 73ක වැනි දීර්ඝ කාලයක් නොතිබුණු වේගවත් සංවර්ධනයක් කරා යන්නට අපිට පහුගිය අවුරුදු කිහිපය තුළ හැකි වුණා. දැන් අපේ ප්‍රදේශයේ සියලුම සංවර්ධන කටයුතු නිම කරලා තිබෙනවා. පහුගිය කාලය තුළ නගරයේ තිබුණු අපිළිවෙළ අද නැහැ. ඒ කාලේ පොදු වෙළෙඳපල ඉතාමත් ජරාජීර්ණ වෙලා පාරිභෝගිකයකුට යමක් මිලදී ගන්න බැරි තත්ත්වයකයි තිබුණේ. ඒ නිසා මම බලයට පත් වුණාට පසු ව්‍යාපාරිකයන් සහ ප්‍රදේශවාසීන් කැඳවලා සාකච්ඡා කරලා සැලැස්මක් සකස් කළා. ඒ සැලැස්මට අනුව අපි දුම්රිය දෙපාර්තමේන්තුවට අයත් ඉඩමක් අරගෙන අලුත් පොදු වෙළෙඳ සංකීර්ණය ඉදි කළා.ඒ සඳහා පොදු ජනතාවගෙන් වගේම ව්‍යාපාරිකයන්ගෙනුත් මිලියන විශාල සහයෝගයක් ලැබුණා. ඒ වගේම 40ක් පමණ වියදම් කර අබලන් වෙලා තිබුණු පෞද්ගලික බස් නැවතුම්පලක් ඉදි කළා. ඉස්සර ගරා වැටී තිබු ගොඩනැඟිල්ලක් නැවත පිළිසකර කර කාර්ගිල්ස් ආයතනයට අලෙවි කළා. දැන් එයින් මාසයකට ලක්ෂයක පමණ ආදායමක් සභාවට ලැබෙනවා. නගරයේ සංවර්ධන කටයුතු වේගවත් කරනගමන් අපි මෙවැනි ආදායම් මාර්ගත් ප්‍රවර්ධනය කළා. ඒ නිසා එදා කෝටි 1 1 / 2 - 2 ආදායමක් ලැබූ නාවලපිටිය නගර සභාවේ ආදායම අද කෝටි 10 - 12 දක්වා වර්ධනය කර ගැනීමට හැකි වුණා.* මේ සංවර්ධන කටයුතු සඳහා ජනතාවගෙන් ලැබුණු සහයෝගය කෙබඳු ද ?මම ජාති, ආගම්, කුල භේදයකින් තොරව ප්‍රදේශයේ සෑම පුද්ගලයෙක් සමඟම ඉතාමත් සුහදව කටයුතු කළා. විහාරස්ථාන, කෝවිල්, පල්ලි සියල්ලටම මම එක හා සමානව උදවු උපකාර කළා. ඒ නිසා මගේ රාජකාරී කටයුතුවලටත් ජනතාවගෙන් හොඳ සහයෝගයක් ලැබුණා. ඒ වගේම සංවර්ධන කටයුතුවලදී ජනතාවගේ අදහස් යෝජනාවලට මුල් තැනක් ලබා දුන්නා. සෑම ව්‍යාපෘතියක්ම ක්‍රියාත්මක කිරීමේ දී ප්‍රදේශවාසීන් ව්‍යාපාරික ප්‍රජාව, රාජ්‍ය නිලධාරීන්, ස්වේච්ඡා කමිටු ආදී සෑම දෙනාගේම අදහස් ලබා ගත්තා. සෑම යෝජනාවක්ම ඉදිරිපත් වුණේ ජනතාව අතරින්මයි. සභාවේ අපිට තිබුණේ එය අනුමත කර ක්‍රියාත්මක කරන්න පමණයි. පසුගිය කාලය තුළ මහින්දානන්ද ඇමැතිතුමා නාවලපිටිය ප්‍රදේශයේ සංවර්ධන කටයුතුª සඳහා කෝටි මිලියන 3300කට ආසන්න ප්‍රමාණයක් ලබාදුන්නා. එය අපේ සංවර්ධන ගමනට විශාල රුකුලක්.* නැවත වරක් ඔබට බලයට පත්වීමට හැකිවුවහොත් ඉදිරි සංවර්ධන සැලැසුම් මොනවා ද ?දැනට නාවලපිටිය ප්‍රදේශයේ විශාල සංවර්ධනයක් සිදුකර තිබෙනවා. මේ සංවර්ධන ගමන ඉදිරියටත් ගෙන ගොස් 2012 වන විට විනයගරුක, සුන්දර, කාර්යශූර, තිරසාර නාගරික සංවර්ධනයක් ළඟා කර ගැනීමට බලාපොරොත්තු වෙනවා. ඒ වගේ ම නගරයේ අලංකරණයටත් විශේෂ වැඩපිළිවෙළක් සකස් කර තිබෙනවා. මේ වන විට ප්‍රදේශයේ කාණු පද්ධතියෙන් 75%ක් පමණ ප්‍රතිසංස්කරණය කර අවසන්. ඉතිරි ප්‍රමාණයත් ඉදිරියේ දී ඉදිකර අවසන් කිරීමට බලාපොරොත්තු වෙනවා. දැනට තිබෙන නගර ශාලාවේ ඉඩ කඩ ප්‍රමාණවත් නොමැති නිසා විශාල නගර ශාලාවක් සහ පුස්තකාලයක් ඉදිකර ඒ අඩුපාඩුවත් සම්පූර්ණ කිරීමට කටයුතු කරනවා. ඒ කටයුතු මේ වසරේ දී ආරම්භ කිරීමට යෝජිතයි.  ඉස්සර නාවලපිටිය ප්‍රදේශය පුරා තිබූ කුණු කසළ එකතු කර මහවැලි ගඟ අයිනේ ජයතිලක ක්‍රීඩා පිටියට ගෙනත් දැම්මා. ඒ නිසා විශාල පරිසර හානියක් සිදුවුණා. ඒ කටයුත්ත නතර කිරීම නාවලපිටිය නගර සභාවෙන් සිදුකළ ඉතාමත් හොඳ කාර්යයක්. දැන් නගරයේ කුණු එකතු කර කාබනික පොහොර සකස් කිරීමේ ක්‍රමවේදයක් නගර සභාව හඳුන්වා දී තිබෙනවා. නාගරික ගෙවතු සෑදීම සඳහා පසුගිය කාලේ එළවළු බීජ සහ පැළ ලබා දීමක් සිදු කළා. එය රැකියා විරහිත ජනතාවට විශාල සහයෝගයක්.  නාවලපිටිය නගරය දැන් ඇත්තටම ගොඩක් දියුණුයි. දැන් අපේ ප්‍රදේශයේ සෑම පහසුකමක්ම තිබෙනවා. නගරය දැන් ඉස්සර තිබුණාට වඩා ගොඩාක් වෙනස්. පසුගිය කාලේ කුණු කසළ ප්‍රශ්නය නිසා ජනතාව ගොඩාක් පීඩාවට පත් වුණා. නමුත් හිටපු සභාපතිතුමා බලයට ආවට පස්සේ ඒ ප්‍රශ්න සඳහා තිරසාර විසඳුම් ලබා දුන්නා. නගරයේ පාරවල් සියල්ලම පාහේ දැන් අලුතින් ඉදිකර තිබෙනවා. ප්‍රදේශයේ ජනතාවට අවශ්‍ය මාතෘ සායන පෙර පාසල් සඳහාත් නගර සභාවෙන් විශාල සේවාවක් ලැබෙනවා. කියන්න තරම් අඩුපාඩුවක් අපේ ප්‍රදේශයේ දැන් නැහැ.  නාවලපිටිය නගර සභාව ආරම්භ කරලා දැන් අවුරුදු 75කට වැඩියි. ඒ 75 වසර පුරා කරන්න බැරි වුණ ගොඩක් දේවල් පසුගිය අවුරුදු 4 – 5 තුළ නගර සභාවෙන් සිදු කළා. පසුගිය කාලේ අපේ ප්‍රදේශයේ තිබුණ ජල ප්‍රශ්නය නිසා අපි ඉඩම් පවා විකුණලා මේ ප්‍රදේශයෙන් යන්න සූදානම් වුණා. නමුත් නගර සභාව අපේ ජල ප්‍රශ්නය විසඳා දුන්නා. ප්‍රදේශයේ පාසල් සඳහාත් නගර සභාව ගොඩක් උදවු කරනවා. විශේෂයෙන් කසළ ප්‍රතිචක්‍රීකරණය පිළිබඳ පාසල් ළමුන් දැනුවත් කිරීම සිදුකළා. ඒ වගේම වාර්ෂිකව පුස්තකාල සඳහා පොත් පත් ලබා දෙනවා. තවත් පුස්තකාලයක් ඉදිකිරීමට කටයුතු කරගෙන යනවා. සංස්කෘතික මධ්‍යස්ථානයක් නොමැතිවීම නාවලපිටිය නගරයේ විශාල අඩුපාඩුවක්. ඉදිරියේ දී ඒ සඳහාත් අවධානය යොමු කළොත් හොඳයි.  ඉස්සරට වඩා විශාල සංවර්ධනයක් දැන් මේ ප්‍රදේශයේ තිබෙනවා. නගර සභාවේ සේවාවන් කාර්යක්ෂමයි. නගරය පුරා පාරවල් බොහොමයක් අලුතින් ඉදිකර තිබෙන නිසා ගමනා ගමන අපහසුතා නැහැ. නාවලපිටිය නගරයේ දැන් සියලුම පහසුකම් තිබෙනවා. වෙළෙඳ සංකීර්ණයක් නගරයේ තිබෙනවා. අපට අවශ්‍ය සියලුම දේ පහසුවෙන් නගරය තුළින් ලබා ගන්න පුළුවන්.  නගර සභාවේ සේවාව ඉතාමත් හොඳයි. අපිට ප්‍රධාන ප්‍රශ්නයක්ව පැවැති ජල ප්‍රශ්නයට හොඳ විසැඳුම් ලබා දුන්නා. ක්‍රීඩා ඇමැතිතුමාගේ නායකත්වයෙන් අක්‍රිය වී තිබුණු පොදු වෙළෙඳපළ ඉවත් කර නව වෙළෙඳ සංකීර්ණයක් ඉදිකළා. එයින් ප්‍රදේශයේ ජනතාවට විශාල සේවයක් ඉටු වෙනවා. මේ නගරයේ දුම්රිය දෙපාර්තමේන්තුවට අයත් ප්‍රයෝජනයට නොගන්නා ඉඩම් සහ ගොඩනැඟිලි තිබෙනවා. නමුත් ඒ ඉඩම්වලින් කිසිදු ප්‍රයෝජනයක් ගන්නේ නැහැ. ප්‍රදේශයේ ජනතාවට විශාල නිවාස ප්‍රශ්නයක් තිබෙනවා. මම හිතන්නේ එවැනි ඉඩම්වල කුලී නිවාස හරි හදලා ඒ ජනතාවට දෙන්න පුළුවන් නම් එය උතුම් කාර්යයක්..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>02</day>
    </date>
    <link>http://www.dinamina.lk/2011/02/02/_art.asp?fn=f1102023</link>
    <topic/>
    <author>මනෝලි සුබසිංහ</author>
    <content>පත්තර මහ ගෙදරින් පාඨකයා අතරට පත් කරන නවතම සඟරාව වන්නේ “නමස්කාර” සඟරාවයි. ප්‍රවීණ ජ්‍යෙෂ්ඨ මාධ්‍යවේදී බන්දුල පද්මකුමාර මහතාගේ උදාර සංකල්පයක් මත ඔහුගේම ප්‍රධාන සංස්කාරකත්වයෙන් යුත් “නමස්කාර” බෞද්ධ සඟරාව ජ්‍යෙෂ්ඨ මාධ්‍යවේදී දෙනගම සිරිවර්ධනගේ සංස්කරණයෙන් යුතුව මාසිකව ප්‍රකාශයට පත් වන්නකි. දැහැමි සමාජයක් උදෙසා සද්කාරයක් ලෙස මාසිකව මුද්‍රණය වන “නමස්කාර” “ජීවිතය අනියතය, එමෙන්ම ජීවිතය සුන්දරය” යන්න තේමාව කොට ගත් හරවත් සඟරාවකි.සැබැවින්ම ජීවිතය සුන්දරය. එහෙත් ඒ සුන්දරත්වය විඳින අතරම එහි තිබෙන නිස්සාරත්වය අනියත බව ද අප වටහාගත යුතුය. ඊට මනා පදනම ආගමානුකූල ජීවිතයකට හැඩ ගැසීමෙන් අවබෝධ කොට ගත හැකිය. දැහැමි සිත යථාර්ථය දකින්නට නිතරම උත්සුක වනු ඇත. සත්‍ය අවබෝධ කොට ගනී. මේ සඳහා බුදු දහමේ පිටුබලය අනන්තය; අප්‍රමාණය. බුදු දහමේ යථාර්ථය තරුණ පරපුර අතරට ගෙන යෑමේ අගනා ප්‍රයත්නයක් ලෙස “නමස්කාර” හැඳීන්විය හැක.රටක සම්පත දරුවන්ය. ඒ දරුවෝ අතරින් තරුණ පරපුර ඉදිරියෙන්ම සිටී. පිබිදුණු ජනකාය අතර පෙරමුණ ගන්නේ තරුණයෝය.එය කවදත් එලසෙමය. එනිසාම පිබිදෙන තරුණ පරපුරට “නමස්කාර” සඟරාව තිළිණ වෙයි. සිල්වත්, නැණවත්, ගුණවත් තරුණ පරම්පරාවක් මේ සමාජයට බිහි කිරීමේ ඒකායන අරමුණ “නමස්කාර” සතුය. ඒ උතුම් අරමුණ ඇතිව පිදෙන නමස්කාර සැබැවින්ම ත්‍යාගයක් බඳුය.යහපත් තරුණ පරපුරක් වෙනුවෙන් වැඩිම ලිපි ප්‍රමාණයක් ලියූ ආචාර්ය ඊ. ඩබ්ලිව්. අදිකාරම් ශූරීන්ගේ ලිපියක් ඇසුරින් ලියැවුණු “තරුණ පරපුරේ හෙට දවස” “නමස්කාර” ආරම්භක ලිපිය තරුණ පරපුරට කියවා හැදෙන්නට අගනා ලිපියකි.එමෙන්ම දරුවෙක් හැදීම යනු ආහාර පෝෂණය ලබාදී කය ශක්තිමත් කිරීම පමණක් නොවන බව වටහා දෙමින් මාපියෝ හට සිත ශක්තිමත් කරනු සිත සනහාලන ආහාර කුමක්දැයි මනා අවබෝධයක් ද මේ ලිපියෙන් ලබා දෙයි. මෙවැනි ලිපි කියවන්නට සැලැස්වීම වූ කළී දරුවන් හට සේම වැඩිහිටි අයට ද එක හා සමාන වටිනාකමක් ගෙන දෙයි. ආගම දහම මැනැවින් අවබෝධ කොට ගනිමින් යොවුන් ප්‍රේමය විඳින කසුන් අයියා සුදු නංගිට දුරු රටක සිට ලියා එවූ ලිපිය “පිරිත් පැන් පොද ඔබ” පේ‍්‍රමයෙන් ආතුර වූ තරුණ සිත් ඇත්තන්ට කියවා පැහැදෙන්නට හැකි කදිම ලිපියකි.මට එය පුළුවනි, මට එය බැරි නැහැ, සිත පරදන විට දැඩිව ඔබ මෙසේ සිතන්න. ඔබට ජය ගත හැකිය. බෞද්ධ භාවනාව ද එයට උදව් දේ. බුද්ධ ධර්මය ප්‍රායෝගිකව භාවිතා කිරීම හෙවත් භාවනා කිරීමෙන් ගැටලු ජය ගත හැකි බව අපට හෙළි කරන්නේ කායික වෛද්‍ය විශේෂඥ සුනිල් සෙනෙවිරත්න ඈපා “නමස්කාර” යට ලියූ “භාවනාව හා ධනාත්මක චින්තනය” යන ලිපියෙනි.“මතට තිත” වත්මන් සමාජයේ රාජ්‍ය පාලකයන්ගේ ද දැඩිව අවධානයට ලක්වූ මාතෘකාවකි. මතින් තොර ලොවක් රාජ්‍ය නායකයන්ගේ ආගමික නායකයින් වහන්සේලා සහ සියලු මවුපියන්ගේ එකම ප්‍රාර්ථනාවයි. යහපත් සමාජයක් බිහි වීමට එය ප්‍රමුඛ ලක්ෂණයකි.මත් පැනට ජනතාව ගොදුරු වන හැටිත් එය ජනතාවට සිදු කරන හානිය එයින් ඇතිවන සමාජ ගැටලු සහ එයින් මිදීමෙන් ඇතිවන සහනය විස්තර කරන මේ ලිපිය “මතින් තොර ජනතාවක්” නමින් හෘද රෝග විශේෂඥ වෛද්‍ය සී. සී. අතුකෝරල සහ කේ. ඩබ්ලිව්. ඒ. ජයවර්ධන විසින් ගැඹුරු කරුණු ඉතාම සරලව තේරුම් ගත හැකි ලෙස ඉදිරිපත් කොට ඇත.සමහර තරුණ දූ දරුවෝ පන්සල් යන්නට බණ භාවනා කරන්නට වයසට ගිය විට කරන්නට තබා ගෙන සිටින බව පෙනේ. “වයසට ගියාම ඕවා කරන්න බැරියැ” පවට බර වූ එවැන්නෝ පවසති. වයසට ගොස් බණ භාවනා කරන්නට කුසල් කරන්නට බලා සිටින තරුණ පරපුරට කියැවිය යුතුම ලිපියකි “තරුණයිනි, හෙට පමා වැඩියි” යන්න.මීට අන්තර්ගත වී ඇත්තේ මහළු උවැසියකු විසින් සිය තරුණ විය පවට කැප කළ කතාවකි.“මගේ ජීවිතයේ ශක්තිය මෛත්‍රී භාවනාවයි” මෙලෙස කියන්නේ ජීවිත කාලයෙන් වැඩි කලක් දේශපාලන සිරකාරියක ව සිටි නොබෙල් ත්‍යාගලාභී අවුන්සාන් සුකී නම් වූ දිරිය කතයි. ඇලන් ක්ලෙමන්ට් සමග කළ ඒ සාකච්ඡාව “නමස්කාරය” යට ලියා පළ කරුන ලද්දේ ශාස්ත්‍රපති මැදගම ධම්මානන්ද ස්වාමීන් වහන්සේ විසිනි.විශ්වවිද්‍යාල දරු පරම්පරාව ගැන වැඩිහිටියන් තුළ ඇත්තේ එතරම් ප්‍රසාදයක් නොවේ. ඔවුන් පිළිබඳ නිතර ඇසෙන්නේ අර්බුද කතාය. එහෙත් රුහුණු සරසවිය පැත්තෙන් ඒ තත්ත්වය පහව යන අයුරු පෙනෙන්නට ඇත්තේ රුහුණු සරසවි දරුවෝ බුදු දහමට මුල් තැන දෙන්නට සිතා ගත් බැවිනි.එහි නවක වදයක් දැන් නැත. ඇත්තේ නවක සාදයකි. රුහුණේ මෙන්ම අනෙකුත් සරසවි තරුණයෝ ද බුදු දහමින් හැඩ ගැසුණු ජීවන දැක්මකින් යුත් පරපුරක් වීම ද “නමස්කාර” යේ පැතුම වනු ඇත.මේ ආකාරයෙන් එකකට වෙනස් අර්ථයෙන් යුත් විවිධ තේමාවන් රැසකින් යුත් හරවත් ලිපි රැසකින් “නමස්කාර” සමන්විත වෙයි.“හොඳ බෞද්ධයකුට හොඳ පෙම්වතෙක් විය හැකියි” මහරගම රෝහලේ ශල්‍ය වෛද්‍ය සමාධි විශ්වනාත් රාජපක්ෂ ගේ දහමට නැඹුරු වූ ජීවිතයක තිබෙන සරල සැදැහැවත් හා සාමකාමී බව ඔබට සරලව සුගමව ආකර්ෂණීය ලෙස ඉදිරිපත් කොට ඇත්තේ ප්‍රකට ලේඛකයකු මාධ්‍යවේදියකු වන කමල් පෙරේරාය. ඔහු “නමස්කාර” සහය සංස්කාරක ද වෙයි.පිටු අනූ පහක් පුරා විවිධ තේමාවන් රැගත් ලිපි 32 කින් යුත් “නමස්කාර” යොවුන් දැහැමි සඟරාව පිටු සැකැස්ම ද ආකර්ෂණීයයි. ලිපියට ගැළපෙන සේ ඡායාරූප තෝරා ගැනීම ද මනහර ලෙස පිටු සකසා තිබීම ද පාඨක ආකර්ෂණයට තව තවත් පිටුබලයක් වී ඇත. “නමස්කාර” සැලසුම් කර්තෘ රෙක්ෂි වසන්ත සහ පිටු සැකසුම හා විචිත්‍රකරණය කළ පාලිත තේනුවර ගැන ද මෙහිදී සඳහන් නොකරම බැරිය.“නමස්කාර” ලේක්හවුස් වාණිජ මුද්‍රණ අංශයේ ප්‍රකාශනයක් වන අතර එහි මිල රුපියල් 100 ක් වෙයි..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>02</day>
    </date>
    <link>http://www.dinamina.lk/2011/02/02/_art.asp?fn=f1102024</link>
    <topic/>
    <author>හර්ෂනී රුද්‍රිගු</author>
    <content>පුරා වසර විසි පහක් තිස්සේ පුවත්පත් ක්ෂේත්‍රයේ නමක් රැන්ඳූ ඇය ශිරානි ගල්ලෑල්ල වේ. සහෝදර පුවත්පත් කලාවේදිනියක ලෙස වසර ගණනාවක සිට ජනපි‍්‍රය කාන්තා පුවත්පතක් වන “සිරිකත” හි සේවය කළ ඇය අද එහි නියෝජ්‍ය කර්තෘවරියකි.වසර ගණනාවක පටන් ඇය අතින් ලියැවුණු වෛද්‍ය ලිපි අපමණය. එදා පටන් මේ දක්වා ඇය ලියූ වෛද්‍ය ලිපි නිසාම ඇය වඩාත් ජනපි‍්‍රය වූයේ වෛද්‍ය ලිපි ලියනා ලේඛිකාවක වශයෙනි. එසේ පුරා වසර ගණනාවක් තිස්සේ තමා ලද දැනුමෙන් මෙදා ඇය සිය පාඨක සහෘදයා දැනුවත් කිරීම සඳහා අගනා කෘතියක් රචනාකොට තිබේ.ඒ ‘දරු ගැබක් කුස දරා දස මසක් පෙරුම් පුරන්නී’ කෘතියයි. මෙය ඇය ලද දැනුමෙන් මවක වීමට පෙරුම් පුරන කාන්තාවන් උදෙසා කළ මහඟු මෙහෙවරකි.විශේෂඥ වෛද්‍ය උපදෙස් මාලාවකින් යුතුව රචනා වුණු මේ කෘතිය දරු සම්පත පතන ඔබට වටිනා සම්පතකි. මෙය දරුවකු බිහිකිරීමට බලාපොරොත්තුවෙන් සිටිනා ගැබිනිය පමණක් ඉලක්ක කරගෙන ලියූ කෘතියක් නොවේ. නිරෝගී සෞඛ්‍ය සම්පන්න දරුවකු පතනා සෑම කාන්තාවක ම ඒ ගැන සිතිය යුතු වන්නේ ගැබ් ගැනීමට පෙර සිට බව මේ කෘතිය කියවනා සැමට පසක්වන වටිනා කරුණුය.එහෙයින් තරුණියක සහකරුවකු තෝරා ගැනීමේ සිට දරුවකු බිහිකිරීම දක්වා ම සිතිය යුතු සුවිශේෂී කරුණු බොහොමයක් මේ කෘතියෙහි අන්තර්ගත වේ. එපමණක් ම නොව දරුවකු බිහි කිරීමෙන් වසරක් යන තෙක්ම මවක විෂයෙහි දැනගත යුතු කරුණු රැසක් ද මේ කෘතියෙන් විවරණය වේ.ශිරානි සිය කුලුඳුල් කෘතිය නිර්මාණය කිරීම පිළිබඳ දැක්වූයේ මෙවන් අදහසකි. “මගේ ප්‍රථම නිර්මාණය වන මේ කෘතිය ලිවීමට අදහසක් ඇතිවුණේ සැබැවින් ම මා පුවත්පත් කලාවේදිනියක වශයෙන් සේවය කිරීමට පටන් ගත් මුල් අවදියේමයි.නමුත් රැකියාව කරන අතරතුර මෙවන් නිර්මාණයක් හරියාකාරවම කරනවා කියන්නේ එතරම් ලෙහෙසි පහසු කරුණක් නෙමෙයි. ඒ නිසයි මේ කෘතිය පළ කරන්න මට කාලයක් ගතවුණේ. අපේ පත්තරේ සමඟ වෛද්‍ය ලිපි මාලාවක් රැගත් පුංචි පොත් පිංචක් පළ වුණා. එය හරිම ජනපි‍්‍රය වුණා. ඒ නිසා පොතක් ලිවීමේ ආශාව තවත් දෙගුණ තෙගුණ වුණා.”“මගේ හිතවතෙක් වුණු මේජර් ලලිත් තමන්සූරිය, මේ නිකුත්වන පුංචි පොත් පිංචවල් ගැන අගය කරලා පොතක් ලිවීමට මාව උනන්දු කළා.කැලණි විශ්වවිද්‍යාලයේ මහාචාර්ය සුනන්ද මහේන්ද්‍රත්, ප්‍රවීණ ලේඛිකා සීතා මහේන්ද්‍රත් මේ කෘතිය නිර්මාණය කිරීමේදී මට බොහෝ උපකාර කළා.”“එදා මෙදා තුර මගේ ප්‍රධාන කර්තෘතුමාව සිටින සිරී රණසිංහයන් මේ කෘතිය ඔබට ගෙනඒමට දුන්නේ ලොකු මෙහෙවරක්.”“මගේ සිහිනය මල් ඵල දරන්නට නන් අයුරින් ඇප උපකාර කළ බොහෝ දෙනෙකුම සිටිනවා. ඒ සියලුදෙනාට මා මේ අවස්ථාවේ දී මාගේ ස්තූතිය පුද කරනවා.”සිරිකත පුවත්පත සමඟින් වසර කිහිපයක් එළිදැක්වුණු වෛද්‍ය ලිපි ඇතුළත් ඇයගේ කුඩා පොත් පිංච ඇයට මේ කෘතිය නිර්මාණය කිරීමෙහිලා මඟ පෙන්වූ ප්‍රධානතම සාධකයයි. එහි වැදගත් කරුණු වෛද්‍ය විද්‍යාත්මක උපදෙස් සහිතව සම්පිණ්ඩනය කර සැකසුණු මේ කෘතිය විවාහ වී දරු සම්පත් ලැබීමට පෙරුම්පුරනා සැමට වටිනා වැදගත් උපදෙස් රැසක් අන්තර්ගත අගනා කෘතියකි..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>02</day>
    </date>
    <link>http://www.dinamina.lk/2011/02/02/_art.asp?fn=f1102025</link>
    <topic>ඉදිරියේදී අපි රැකියා සහිත උපාධිධාරීන් බිහි කරනවා</topic>
    <author>සාකච්ඡා කළේ සමන්මලී පි‍්‍රයශාන්ති ඡායාරූපය රුක්මාල් ගමගේ</author>
    <content>මෙරට විශ්වවිද්‍යාලවල තත්ත්වය උසස් කිරීමේ අරමුණෙන් නවතම වැඩසටහන් රැසක් ක්‍රියාත්මක කිරීමට උසස් අධ්‍යාපනය අමාත්‍යාංශය සැළසුම් කර තිබේ. ඒ අනුව මේ වසරේ සිට නවතම වැඩසටහන්වලට අනුගතව අධ්‍යාපනය ලැබීමට විශ්වවිද්‍යාල සිසුන්ට සිදු වනු ඇත. විශ්වවිද්‍යාල සිසුවාට ගුණාත්මකභාවයෙන් හා ඉහළ ප්‍රමිතියෙන් යුතු උපාධියක් ලබා දීම මෙම වැඩසටහන්වල අරමුණයි. මේ පිළිබඳ උසස් අධ්‍යාපන අමාත්‍යාංශයේ ලේකම් ආචාර්ය සුනිල් ජයන්ත නවරත්න මහතා මෙසේ අදහස් දක්වයි.* විශ්වවිද්‍යාල සිසුන්ට මේ වසරේ සිට ඉංගී‍්‍රසි භාෂාව ඉගෙන ගැනීම අනිවාර්ය කර තිබෙනවා. නමුත් විශ්වවිද්‍යාලයට පැමිණෙන සියලු සිසුන්ට ඉංගී‍්‍රසි කතා කිරීමේ හැකියාව නැහැ. මේ සිසුන්ව කොහොමද එවැනි පරිවර්තනයකට යොමු කරන්නේ?ශ්‍රී ලංකාවේ බොහෝ විද්‍යාලවල , විශ්වවිද්‍යාලවල ඉගැන්වීම් කරන්නේ සිංහල භාෂාවෙන්. මේ සිසුන් ඉගෙනගෙන අවසන් වූ පසු එළියට ගිය විට බොහෝ රැකියාවන් තිබෙන්නේ පුද්ගලික අංශයෙයි. ඒ හැම තැනදීම ඉංගී‍්‍රසි අනිවාර්යයි. අයදුම්පත් කැඳවන්නේත් ඉංගී‍්‍රසියෙන්. පාසලෙන් හා විශ්වවිද්‍යාලයෙන් සිංහල භාෂාවෙන් ඉගෙන ගෙන එළියේ දී ඉංගී‍්‍රසියෙන් කතා කරන්න සිදු වූ විට සිසුන්ට අසාධාරණකම් සිදුවෙනවා.මේ නිසා මේ වසරේ සිට අපි සියලු විශ්වවිද්‍යාල ළමුන්ට ඉංගී‍්‍රසි හා තොරතුරු තාක්ෂණය පිළිබඳ උගන්වන්නට පියවර ගන්නවා. ඒ අනුව මේ සිසුන්ට ඉංගී‍්‍රසි භාෂාව හා තොරතුරු තාක්ෂණය පිළිබඳ මාස 3ක පාඨමාලාවක් අරඹනවා.මේ ඉංගී‍්‍රසි පාඨමාලාව ක්‍රම දෙකක් යටතේ ඉගෙන ගැනීමට සිසුන්ට අවස්ථාව ලැබෙනවා. තමන්ගේ පළාතේ විදාතා මධ්‍යස්ථානය හරහා ඒ පාඨමාලාව හදාරන්න පුළුවන්. මේ පාඨමාලාව ඔන්ලයින් හැදෑරීමට මොබිටෙල් ආයතනය සමඟ සාකච්ඡා කර ඩොංගල් එකක් ලබා දෙන්නත් අපි අදහස් කරනවා.ඒ හරහා එම්.ලර්නින් යටතේ තමන්ට නිවසේ සිට හෝ මේ පාඨමාලාව හැදෑරිය හැකියි. මිට අමතර සිසුන් පනහක් බැගින් යොමු කර ගුරු භවතුන් ලවා දේශන මඟින් මේ පාඨමාලාව පැවැත්විමට ද කටයුතු කරනවා.පාඨමාලාව නිමා වූ පසු මේ සිසුන්ට ඉංගී‍්‍රසි භාෂාව පිළිබඳ විභාගයක් පවත්වා එමගින් ඔවුන් ලබා ගන්නා ලකුණු අනුව ඔවුන්ගේ දැනුම මැන ගැලපෙන පුහුණුවක් සඳහා යොමු කරනවා. මීට අමතරව ලබන වසරේ සිට සියලු උසස් පෙළ සිසුන් උසස් පෙළ විභාගයේ ඉංගී‍්‍රසි ප්‍රශ්න පත්‍රයට ලිවීම ද අපි අනිවාර්ය කරනවා.* විශ්වවිද්‍යාල සිසුන්ට ලැප්ටොප් එක බැගින් ලබා දීමේ වැඩපිළිවෙළක් මේ වසරේ සිට ආරම්භ කෙරෙනවා. එය ක්‍රියාත්මක වන්නේ කෙසේ ද?විශ්වවිද්‍යාලයට පැමිණෙන සියලු ම සිසුන්ට ලැප්ටොප් එකක් බැගින් ලබා දෙන්න උසස් අධ්‍යාපන ඇමැති එස්.බී. දිසානායක මහතා යෝජනා කළා. අපි ශිෂ්‍යයාට මේ වෙනුවෙන් ණය මුදලක් දෙනවා. ඕනෑ ම මූල්‍ය ආයතනයකින් සිසුන්ට මේ ණය මුදල ලබා ගත හැකියි. මේ ණය මුදල ආපසු ගෙවන්නට වන්නේ ශිෂ්‍යයා උපාධිය ලබා රැකියාවකට ගිය පසුවයි.ඒ සඳහා අපි මානව ප්‍රාග්ධන සංවර්ධන මූල්‍ය පනත යනුවෙන් පනතක් ගේනවා. ඒ පනත අනුව ශිෂ්‍යයෙකු ණය මුදලක් ගත්තොත් ඒ ණය ඔහුගේ වැටුපෙන් ගෙවන්න බැඳී සිටිනවා. අපි මේ සිසුන්ට තමන් ඉගෙන ගන්නා පාඨමාලාවට අමතරව සිමා, චාර්ටඩ්, සී.එම්.ඒ.කළමනාකරණ ආදී පාඨමාලාවන් හැදෑරීමට ද ඉඩ දෙනවා. මේ ණය ක්‍රමය යටතේ ඒ සඳහා අවශ්‍ය මුදල් ලබා දෙනවා. විශ්වවිද්‍යාලයේ දී මේ පාඨමාලාවන් කි‍්‍රයාත්මක කර වෘත්තිකයෙක් ලෙස උපාධිධාරියා සමාජගත කිරීමට අපි බලාපොරොත්තු වෙනවා.* විශ්වවිද්‍යාල සිසුන්ට නායකත්ව පුහුණුවක් ලබා දෙන්නට තීරණය කර තිබෙනවා. එහි අරමුණ කුමක්ද?විශ්වවිද්‍යාලයට විවිධ ප්‍රදේශවලින් සිසුන් පැමිණෙනවා. ඔවුන්ගේ පෞරුෂත්වය, නායකත්වය, අදහස්වල මෙන් ම ඇඳුම් පැළඳුම් හා හැසිරීම් රටාවන් , චර්යාවන් ආදියත් විවිධයි. මේ අඩුපාඩුව නගරයේ සිසුන් අතර නොමැති වුවත් ගමෙන් එන බහුතරයක් සිසුන්ට තිබෙනවා. ඒ ප්‍රාදේශීය විෂමතා ඉවත් කර බුද්ධිමත් නායකයින් බිහි කිරීමේ අරමුණින් මේ වැඩසටහන ක්‍රියාත්මක කරනවා. මෙමගින් නායකත්ව ගුනාංග වර්ධනය වෙනවා. මේ පුහුණුව සති 3ක කාලයක් තුළ ලබා දෙනවා. යුද හමුදා කඳවුරුවලයි ඔවුන්ට මේ පුහුණුව ලබා දෙන්නේ.* හමුදා කඳවුරුවල ලබා දෙන එම පුහුණුවෙන් සිසුන්ගේ ප්‍රචණ්ඩත්වය වර්ධනය විය හැකි බවට ඇතැම් අය මත පළ කරනවා?අපි සිසුන්ට හමුදා පුහුණුවක් ලබා දෙන්න හදන බවට වැරැදි වැටහීමක් පවතිනවා. අපි සිසුන්ට හමුදා පුහුණුවක් ලබා දෙන්නේ නෑ. සිසුන් විසි දාහක් එකවර පුහුණු කිරීමේ හැකියාවක් සහිත වෙනත් ආයතනයක් අපට නැහැ. එය කරන්න පුළුවන් හමුදා කඳවුරුවල විතරයි. ඒ නිසයි සිසුන් හමුදා කඳවුරුවලට යොමු කර නායකත්ව පුහුණුවක් ලබා දෙන්නේ.මේ පුහුණුවෙන් සිසුන් ගේ ප්‍රචණ්ඩත්වය වර්ධනය වෙන්නෙ නැහැ. අඩු වෙනවා. මේ පුහුණුවෙන් සිසුන්ට විනයක්, හික්මීමක් ලැබෙනවා. ගැටුම් නිරාකරණය , අනෙකාගේ මත ඉවසිම, විකල්ප අදහස් ඉවසීම , ආදී ගුණාංගවලට සිසුවා යොමු වෙනවා. වඩා හොඳ ජව සම්පන්න සවිබලකරණය වූ නායකයෙක් මේ පුහුණුව තුළින් බිහි වෙනවා.* බාහිර උපාධි පාඨමාලා සඳහා බඳවා ගැනීම නවතා දමා තිබෙනවා. නැවත බාහිර උපාධි පාඨමාලා පැවැත්වීමට ඉඩක් නැතැයි ද මතයක් පවතිනවා. මෙහි සත්‍ය අසත්‍යතාවය කුමක්ද?බාහිර උපාධි පාඨමාලා නවතා නැහැ. රටට අවශ්‍ය නැති, තරුණ තරුණයන්ට ඵලක් නැති උපාධි බිහිවීම පිළිබඳ නියාමනයක් පමණයි අපි ක්‍රියාත්මක කර තිබෙන්නේ. අද සමහර විශ්වවිද්‍යාලවල 50000, 60000 සහ ලක්ෂයක් බැගින් සිසුන් ලියාපදිංචි කරගෙන තිබෙනවා. ප්‍රමිතිකරණයකින්, ගුණාත්මකභාවයකින් තොරව ඒ ළමයින්ට උපාධි ලබා දෙනවා. ඒ උපාධි ප්‍රධානය කරන ආයතන, උගන්වන ගුරුවරු, ඉගැන්විම් සිදු කරන ස්ථාන පිළිබඳ අපට ගැටලු තිබෙනවා. මේ උපාධි ලබා ගන්නා පිරිස එකතු වන්නේ රැකියා විරහිත උපාධිධාරීන්ගේ පෝලිමටයි.  මේ නිසා මොවුන් රජයට, රටට බරක් වෙනවා.මේ අය ආණ්ඩුවට බඳවා ගන්න සිදු වෙනවා. මේ නිසා රජයට විශාල නාස්තියක් සිදු වෙනවා.බාහිර උපාධිධාරීන් 40000ක් රජයට බඳවාගෙන එක් අයෙකුට රුපියල් 15000 බැගින් වැටුප් ගෙවන්න රජයට මාසයකට මිලියන 600 ක් වැය කරන්න වෙනවා. එය අවුරුද්දකට බිලියන 7.2 ක් වෙනවා. මේ නාස්තිය සිදු වන්නේ බාහිර උපාධි හා අනෙකුත් ආයතනවල උපාධි ප්‍රමිතිකරණයෙන් තොර වීම නිසයි. මේ නිසා අපි හිතනවා විශ්වවිද්‍යාලයෙන් පිටවන අය රැකියා සහිත අය විය යුතුයි කියා.ඉදිරියේ දි අපි රැකියා සහිත උපාධිධාරීන් බිහි කිරීමටයි බලාපොරොත්තු වන්නේ. රටට සහතිකධාරීන් අවශ්‍ය නැහැ. මේ නිසා නවතම ක්‍රමයක් යටතේ බාහිර උපාධි පාඨමාලා ඇරැඹීමට අපි කටයුතු යොදා තිබෙනවා. සහතිකධාරින් නැතිව උපාධිධාරීන් බිහි කරන වැඩදායි ආයතනවලට අපි නීති පනවා නැහැ.* විශ්වවිද්‍යාලවලින් පිටවන සිසුවාට ලෝකය පිළිගත් උපාධි සහතිකයක් ලබා දීමට විශ්වවිද්‍යාල තුළ කුමන අන්දමේ වැඩපිළිවෙළක් ද ක්‍රියාත්මක වන්නේ?විශ්වවිද්‍යාලවලින් ළමයින් 20000ක් පමණ වසරකට පිට වෙනවා. ඒ අයට රස්සාවක් හොයා ගන්න බැරි වුණොත් එහි වගකීම මාත් ඇමැතිතුමාත් දරනවා. මේ පිරිස ලෝක රැකියා වෙළෙඳපොළට , ලංකාවේ රැකියා වෙළෙඳපොළෙට බඳවා ගන්න බැරි නම් එහි වගකිම අප විසින් දැරිය යුතුමයි. විශ්වවිද්‍යාලවලින් රැකියා නැති 1000ක් පිට වුණොත් ඒ වගකීම අප කුලපතිවරයා හා කවුන්සිලය දැරිය යුතු වෙනවා. එක පීඨයකින් උපාධිධාරීන් 500ක් පිට වෙනවා නම් ඔවුන්ට රැකියා නැත්නම් එහි වගකීම පීඨාධිපති හා පීඨමණ්ඩලවලට පැවරෙනවා.එක් දෙපාර්තමේන්තුවකින් රැකියා නැති ළමයින් සියයක් පිටවෙනවා නම් එහි වගකීම දෙපාර්තමේන්තුවේ ආචාර්ය මණ්ඩලය බාරගත යුතු වෙනවා.මේ සිසුන්ට පාඨමාලා හදන්නේ, උගන්වන්නේ, විභාග තියන්නේ, ප්‍රශ්න පත්‍ර බලන්නේ, උපාධි දෙන්නේ මේ අය නම් ඇයි ඒ වගකීම ඒ අයට දරන්න බැරි. මෙතෙක් කල් ඒ වගකීම දැරුවේ ආණ්ඩුව. රැකියා වෙළෙඳපොළට ගැලපෙන පුද්ගලයෙක් හදන්න ඕනේ විශ්වවිද්‍යාලයයි.* මෙරට විශ්වවිද්‍යාල ජාත්‍යන්තර තලයට ගෙන ඒමට අමාත්‍යාංශය කුමන අන්දමේ වැඩපිළිවෙළක්ද ක්‍රියාත්මක කරන්නේ?අපේ රටේ විශ්වවිද්‍යාල පහළොවක් තිබෙනවා. අපේ එක විශ්වවිද්‍යාලයක්වත් ජාත්‍යන්තර විශ්වවිද්‍යාල වර්ගීකරණය අනුව හොඳම 1000 අතරේ නැහැ. මේ නිසා ජනාධිපතිතුමා අපට උපදෙස් දුන්නා මේ විශ්වවිද්‍යාල ඉක්මනින් ජාත්‍යන්තර තලයට ගෙන එන්නට කටයුතු කරන්න කියලා. ඒ සඳහා රුපියල් මිලියන 600ක් අපට ලබා දුන්නා. ඒ අනුව අපි විශ්වවිද්‍යාල හයක් තෝරා ගත්තා. කොළඹ, මොරටුව, පේරාදෙණිය, කැළනිය, ජයවර්ධනපුර , රුහුණ මේ විශ්වවිද්‍යාල හයයි. අපි මුලින්ම මේ විශ්වවිද්‍යාල ජාත්‍යන්තර තලයට ගේනවා. ඒ සදහා එක් විශ්වවිද්‍යාලයක් කරුණු තුනක් සම්පූර්ණ කළ යුතු වෙනවා.ඉන් පළමුවැන්න විශ්වවිද්‍යාලයේ ආචාර්ය, මහාචාර්යවරුගේ පර්යේෂණවල වාර්තා ජාත්‍යන්තර මට්ටමේ සඟරාවල පළ විය යුතුයි යන කරුණ. මේ පර්යේෂණය රටේ සහ සමාජයේ ප්‍රශ්න විසඳීමට දායක කර ගත හැකි විය යුතුයි.දෙවැන්න විශ්වවිද්‍යාලය ජාත්‍යන්තර මට්ටමේ අධ්‍යාපන කටයුතු සිදු කරන විශ්වවිද්‍යාලයක් වීමයි. ජාත්‍යන්තර සහයෝගීතාවය, පර්යේෂණ, හා ශිෂ්‍ය හුවමාරු හා විදේශීය ආචාර්ය මහාචාර්යවරු මේ විශ්වවිද්‍යාලවල සිටිය යුතුයි. තුන්වැන්න විශ්වවිද්‍යාලයෙන් පිටවන සිසුන් ලෝකයේ ඕනෑම වෙළෙඳපොළක රැකියාවක් කළ හැකි පුද්ගලයෙක් විය යුතුයි යන්න. මේ කරුණු සම්පූර්ණවුවහොත් ඕනෑම විශ්වවිද්‍යාලයකට ජාත්‍යන්තර තලයට යා හැකියි. අපි තෝරාගත් විශ්වවිද්‍යාලවලට ඒ තත්ත්වයට යා හැකියි. ඒ විශ්වවිද්‍යාලවලට පහසුකම් සළසා දී ඒවා ජාත්‍යන්තර තලයට ගේනවා. ලබන වසර කිහිපය තුළ විශ්වවිද්‍යාල 06ක් 04ක් හෝ 05ක් වත් විශ්වවිද්‍යාල වර්ගීකරණයට අනුව හොඳම 1000 අතරට ගෙන එන්න අපි බලාපොරොත්තු වෙනවා.* පෞද්ගලික විශ්වවිද්‍යාල ආරම්භ කිරීමට අදහස් කර තිබෙනවා. එය සිදු වන්නේ කවර ආකාරයෙන්ද?අපේ රටේ උසස් පෙළ සමත් වෙන සිසුන් සියලු දෙනා ම විශ්වවිද්‍යාලයට එන්නේ නැහැ. මේ පිරිසට අපි අධ්‍යාපන අවස්ථා ලබා දිය යුතුයි. එවැනි උසස් අධ්‍යාපන අවස්ථා ලබා දීමට අපට විකල්ප 3ක් තිබෙනවා.පළමුවැන්න අපි විශ්වවිද්‍යාලයට ඇතුළත් කර ගන්නා සිසුන් 20000 ප්‍රමාණය 50000ක් කළ යුතුයි. එසේ කිරීමට දැනට අපට තිබෙන විශ්වවිද්‍යාල 15, විශ්වවිද්‍යාල 30ක් දක්වාවත් වැඩිකළ යුතුයි. එය ඉතා අසීරු කාර්යයක්.දෙවැන්න රාජ්‍ය විශ්වවිද්‍යාල පවත්වාගෙන යන ගමන් රාජ්‍ය නොවන විශ්වවිද්‍යාල රටේ ඇති කිරීමට ඉඩ දිය යුතුයි. ඒ හරහා උසස් අධ්‍යාපන අවස්ථා පුලුල් කළ හැකියි.තුන්වැන්න විශ්වවිද්‍යාලයට තේරුනු අයට හැර සෙසු අයට උසස් අධ්‍යාපනය සඳහා පිටරටට යෑමට උනන්දු කළ යුතුයි.මේ විකල්ප තුනෙන් අපට පහසු හා හොඳම විකල්පය දෙවැන්නයි. ඒ අනුව අපි ඉතා නුදුරේදී රාජ්‍ය නොවන විශ්වවිද්‍යාල ඇති කර උසස් අධ්‍යාපනය ඉල්ලන දරුවන්ට ඒ අයිතිය ලබා දෙනවා..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>03</day>
    </date>
    <link>http://www.dinamina.lk/2011/02/03/_art.asp?fn=n1102031</link>
    <topic>ලක්‍ෂ 172ක ඊතයිල් රේගු අත්අඩංගුවට</topic>
    <author>සුභාෂිනී සේනානායක</author>
    <content>රේගුවට ප්‍රකාශ නොකර මැලේසියාවේ සිට මෙරටට රැගෙන ආ රුපියල් ලක්‍ෂ 172 ක් වටිනා ඊතයිල් මද්‍යසාර තොගයක් ශශ්‍රී‍්‍ර ලංකා රේගුවේ විශේෂ කාර්යය හා විමර්ශන ඒකකය මගින් ඊයේ (2) අත්අඩංගුවට ගෙන තිබේ.රේගු අධ්‍යක්‍ෂ ජනරාල් සුධර්මා කරුණාරත්න මහත්මියගේ සෘජු අධීක්‍ෂණය යටතේ අත්අඩංගුවට ගත් නීති විරෝධීව රැගෙන ආ මෙම මත්ද්‍රව්‍ය තොගය නිසා රජයට අහිමි වූ බදු ආදායම රුපියල් ලක්‍ෂ පහළොව හමාරකි.කන්ටේනර් 5 ක් තුළ බැරල් 400 ක ඇසිටෝන් ඒජඥබධදඥ රසායනිකය බව ප්‍රකාශ කරමින් මෙම මධ්‍යසාර තොගය රැගෙන විත් තිබේ. රේගුව මගින් ප්‍රථම වරට මෙවැනි ඊතයිල් මධ්‍යසාර තොගයක් අත්අඩංගුවට ගෙන තිබේ.කන්ටේනර් 5 තුළ ඇසිටෝන් බැරල් 120 ක්, ඊතයිල් මධ්‍යසාර බැරල් 280ක් තිබූ බවත්, මෙම මධ්‍යසාරවල මධ්‍යසාර ප්‍රතිශතය 97% ක් බවත්, රේගු අධ්‍යක්‍ෂක කේ. රන්ජන් මහතා “දිනමිණ” ට කීය. මැලේසියාවේ සිට මෙරටට ඊතයිල් මධ්‍යසාර ගෙන්වා ඇත්තේ වැල්ලම්පිටිය ප්‍රදේශයේ ව්‍යාපාරික ආයතනයකි.මෙම මධ්‍යසාර තොගය ගෙන්වූ පුද්ගලයා රේගු අත්අඩංගුවේ පසුවන අතර විමර්ශන පැවැත්වේ. මෙම වැටලීමට රේගු අධ්‍යක්‍ෂ කේ. රන්ජන්, නියෝජ්‍ය රේගු අධ්‍යක්‍ෂ සිසිර ද සිල්වා, සමන් ජයසිංහ, රේගු අධිකාරි නිහාල් ජයසේකර, නිහාල් දිසානායක, ලයනල් රොඩ්රිගෝ, ආර්. ඒ. ජේ. බුද්ධදාස, නියෝජ්‍ය රේගු අධිකාරිවරු සහභාගි වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>03</day>
    </date>
    <link>http://www.dinamina.lk/2011/02/03/_art.asp?fn=n1102032</link>
    <topic>දිසා නවයක පවුල්1966ක් අවතැන්</topic>
    <author>ශීලා උඩුවර හා දිගාමඩුල්ල සමූහ චන්දන ලියනආරච්චි</author>
    <content>අධික වර්ෂාව හේතුවෙන් අම්පාර, ත්‍රිකුණාමලය, මඩකළපුව ඇතුළු දිස්ත්‍රික්ක නවයක ඇතිවූ ගංවතුර තත්ත්වයෙන් පවුල් 1966 ක් පීඩාවට පත්ව සිටිති.ගංවතුර හේතුවෙන් සිදුවූ මරණ සංඛ්‍යාව දෙකකි. එක් අයෙක් අතුරුදන්ව සිටී.අම්පාර, ත්‍රිකුණාමලය, මාතලේ, අනුරාධපුර, බදුල්ල, වව්නියාව, නුවරඑළිය, මහනුවර යන දිස්ත්‍රික්කවල ජනතාව ගංවතුරෙන් පීඩාවට පත්ව සිටිති. විපතට පත්වූවන් සඳහා සහන කඳවුරු 21 ක නවාතැන් පහසුකම් සලසා තිබේ.සම්මන්තුරේ සුබසාධක කඳවුරු 9ක පවුල් 1229 ක් නවාතැන් ගෙන සිටිති. ත්‍රිකුණාමලයේ පවුල් 293 පුද්ගලයෝ 1011 ක්ද මාතලේ පවුල් 82 ක පුද්ගලයන් 332 ක්ද අනුරාධපුරය පවුල් 9 ක පුද්ගලයන් 30ක්ද, බදුල්ල පවුල් 60 ක පුද්ගලයන් 230ක්ද, වව්නියාවේ පවුල් 289 ක පුද්ගලයන් 1238 ක්ද, නුවරඑළිය පවුල් 3ක පුද්ගලයෝ 11ක්ද, මහනුවර පවුල් 2ක පුද්ගලයන් 10ක්ද, විපතට පත්ව ඇති අතර ඔවුන් සහන කඳවුරු 13ක නැවතී ඇතැයි එම මධ්‍යස්ථානයේ අධ්‍යක්ෂ ප්‍රදීප් කොඩිප්පිලි මහතා කීය.විපතට පත් අය සඳහා එම ප්‍රදේශවල ප්‍රාදේශීය ලේකම්වරුන් මාර්ගයෙන් අවශ්‍ය සහන සලසාදීමට කටයුතු කර ඇතැයි කොඩිප්පිලි මහතා සඳහන් කරයි.අම්පාර කොන්ඩුවටුවාන වැව ඇතුළු වැව් කීපයක් වාන් දමමින් තිබෙන අතර, ඉඟිනියාගල සේනානායක සමුද්‍රයේ ජල මට්ටම අඩි 106 ක් දක්වා වැඩි වී තිබෙන බවත් වාන් දොරටු 5ක් විවෘත කර ජලාශයේ ජලය මුදාහැරීමට කටයුතු යොදා ඇති බවත් අම්පාර දිසාපති සුනිල් කන්නන්ගර මහතා කීය.සේනානායක සමුද්‍රයේ වාන් දොරටු මගින් තත්පරයට ජල ඝන අඩි (2000) ක් නිකුත් කරන අතර ගල්ඔය ගඟ දෙපස ජලය වැඩිවන බැවින් එම ප්‍රදේශවල සිටින ජනතාවට අවධානයෙන් පසුවන ලෙසට දැනුම් දී ඇති බව ද සුනිල් කන්නන්ගර මහතා ප්‍රකාශ කෙළේය.මියගොස් ඇති කාන්තාව හා අතුරුදන් වූ පුද්ගලයා බදුල්ලේ පදිංචිකරුවන් වන අතර මියගිය අවුරුදු එක හමාරක් වයසැති ළදරුවා වව්නියාවේ පදිංචි පවුලකට අයත්ය..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>03</day>
    </date>
    <link>http://www.dinamina.lk/2011/02/03/_art.asp?fn=n1102033</link>
    <topic>දෙමෝදර රේල් පාරට පස් කන්දක් කඩා වැටිලා</topic>
    <author>සොරණාතොට සමූහසී. ගමගේ</author>
    <content>දෙමෝදර බිංගෙය අසලදී දුම්රිය මාර්ගයට විශාල පස් කන්දක් කඩා වැටීමෙන් බදුල්ල - කොළඹ දුම්රිය ධාවනයට ඊයේ (2) බාධා ඇති විය.මේ හේතුවෙන් (2) උඩරට මැණිකේ සහ පොඩි මැණිකේ දුම්රියන් ඊයේ උදෑසන බදුල්ලෙන් ගමන් ආරම්භ කළේ නැත.කොළඹ සිට පැමිණි රාත්‍රී තැපැල් දුම්රිය ඊයේ (2) පෙරවරුවේ දෙමෝදර දුම්රිය ස්ථානයෙන් හරවා උඩරට මැණිකේ දුම්රිය ලෙසට නානුඔයට ධාවනය කැරිණි.ඊයේ (2) උදෑසන කොළඹ සිට බදුල්ලට පැමිණීමට නියමිතව තිබූ උඩරට මැණිකේ දුම්රිය නානුඔය දුම්රිය ස්ථානයෙන් ආපසු හරවා කොළඹ බලා ධාවනය කරවීමට දුම්රිය දෙපාර්තමේන්තුව කටයුතු කර තිබිණ. දුම්රිය මාර්ගයට කඩා වැටී තිබෙන පස් කඳු ඉවත් කිරීමට වර්ෂාව බාධාවක් වී තිබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>03</day>
    </date>
    <link>http://www.dinamina.lk/2011/02/03/_art.asp?fn=n1102038</link>
    <topic>ශ්‍රී ලංකාවේ දිගම මුද්දරය</topic>
    <author>උපාලි කරුණාරත්න සහ අනුර ප්‍රේමලාල්</author>
    <content>ශ්‍රීලංකාවේ දිගම මුද්දරය ඊයේ (2) තැපැල් සේවා ඇමැති ජීවන් කුමාරතුංග මහතාගේ ප්‍රධානත්වයෙන් රඹුක්කන දුම්රිය ස්ථානයේදී නිකුත් කෙරිණි.මේ අවස්ථාව සඳහා ප්‍රවාහන ඇමැති කුමාර වෙල්ගම, සබරගමුව පළාත් මහ ඇමැති මහීපාල හේරත්, පාර්ලිමේන්තු මන්ත්‍රීවරුන් වන කනක හේරත්, ශශ්‍රී රංගා, රවි කරුණානායක යන මහත්වරුන්, විදෙස් නියෝජිතයන්, රජයේ නිලධාරීන් ඇතුළු පිරිසක් සහභාගි වූහ.වයිස්රොයි විශේෂ වාෂ්ප දුම්රියේ 25 වන සංවත්සරය වෙනුවෙන් මෙම මුද්දරය නිකුත් කළ අතර දිගම මුද්දරයට අමතරව තවත් දුම්රිය එන්ජින් දැක්වෙන මුද්දර හතරක් ද නිකුත් කෙරිණි..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>03</day>
    </date>
    <link>http://www.dinamina.lk/2011/02/03/_art.asp?fn=n1102039</link>
    <topic>දැයට කිරුළ බලන්න යන්නකොළඹ-බුත්තල ගුවන් සේවාවක්</topic>
    <author/>
    <content>බුත්තල දී හෙට (04) ආරම්භවන දැයට කිරුළ ප්‍රදර්ශනය නැරඹීමට යන අය වෙනුවෙන් කොළඹ - බුත්තල ගුවන් සේවයක් ආරම්භ කර තිබේ.යාමට හා ඒමට ටිකට්පතක් රුපියල් 6000 කි. එක් ගමන් වාරයකට රුපියල් 4000 කි. ගුවන් යානා කාලසටහන මෙසේය. පෙබරවාරි 4 සහ 5 කොළඹ පෑලියගොඩින් පිටත්වීම උදේ 8.15 ටයි.උදේ 9.05 ට බුත්තලට ළඟා වෙයි. බුත්තලින් පිටත්වීම පස්වරු 3. පෑලියගොඩට ළගාවීම පස්වරු 3.50. පෙබරවාරි 6, 7, 9 සහ 10 පිටත්වීම හා ආපසු පැමිණීම එම වේලාවල් වලටම ය.පෙබරවාරි 08 දා බුත්තලට ගුවන් ගමන් නැත.ගුවන් යානා වෙන්කර ගැනීම පිණිස දුරකථන අංක 0197333727 අමතා ශ්‍රී ලංකන් ගුවන් සේවා රජයේ කවුන්ටරය අමතන්න..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>03</day>
    </date>
    <link>http://www.dinamina.lk/2011/02/03/_art.asp?fn=n11020310</link>
    <topic>නිදහස් උළෙලටකතරගම පින්කම්</topic>
    <author/>
    <content>කතරගම පැවැත්වෙන 63 වැනි ජාතික නිදහස් උළෙලට සමගාමීව කතරගම පූජනීය ස්ථාන කේන්ද්‍රකොට ගත් මහා ආශිර්වාද පින්කම් මාලාවක් අද (03) සහ හෙට (04) පැවැත්වේ.ඌව විශ්ව විද්‍යාලයේ උප කුලපති කිරිවෙහෙර විහාරාධිපති ආචාර්ය අලුත්වැව සෝරත හිමියන්ගේ අනුශාසකත්වයෙන් සහ ජනාධිපති ආගමික සම්බන්ධීකරණ ලේකම් ගැටමාන්නේ ගුණානන්ද හිමියන්ගේ ප්‍රධානත්වයෙන් මේ පින්කම් මාලාව සිදුකෙරේ.ඒ අනුව කිරිවෙහෙර අභියස දී අද (3) සර්ව රාත්‍රික පරිත්‍රාණ ධර්ම දේශනයක් පැැවත්වෙන අතර පසුදා අලුයම මහා සංඝරත්නය විෂයෙහි දානමය පින්කමකි. කිරිවෙහෙර බෝ සමිඳු අභියස දී බෝධි පූජා පින්කමක්ද පැවැත්වෙන අතර කතරගම මහා දේවාලයේ දී විශේෂ පූජාවක් ද පැවැත්වීමට නියමිතය..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>03</day>
    </date>
    <link>http://www.dinamina.lk/2011/02/03/_art.asp?fn=n11020311</link>
    <topic>ෆොන්සේකාගේ පෞද්ගලික ලේකම්ට ඇපදීම ප්‍රතික්ෂේප කරයි</topic>
    <author>ශිරෝමි අබයසිංහ</author>
    <content>හමුදාව හැර ගිය සෙබළුන්ට රැකවරණය දීමට ආධාර අනුබලදීමේ අධිචෝදනා ලැබ සිටින හිටපු හමුදාපති සරත් ෆොන්සේකා මහතාගේ පෞද්ගලික ලේකම් සේනක ද සිල්වා මහතා ඇප මත මුදාහැරීම කොළඹ මහාධිකරණ විනිසුරු දිපාලි විජේසුන්දර මහත්මිය ඊයේ (02) ප්‍රතික්ෂේප කළාය.විත්තිකරු ඇප මත මුදාහරින ලෙස ඔහු වෙනුවෙන් පෙනී සිටි නීතිඥ සාලිය පීරිස් මහතා කළ ඉල්ලීමට පැමිණිල්ල වෙනුවෙන් පෙනී සිටි රජයේ ජ්‍යෙෂ්ඨ අධිනීතිඥ දමිත් තොටවත්ත මහතා විරෝධය දැක්වීය.ඇප ලබාදීමට විරෝධය පළ කරමින් තොටවත්ත මහතා මෙසේ කීය.ඇප පනතේ 14 වගන්තිය යටතේ අවස්ථානුකූ®ල කරුණු අනුව ඇප නියෝගයක් නැවත සලකා බැලීමට අධිකරණයට පුළුවන්. ජාත්‍යන්තර වංචාවක් පිළිබඳව විත්තිකරුට එරෙහිව තිබූ නඩුවේ අභියාචනයෙන් ඔහු නිදහස් කර ඇති බව දැක්වෙන ලේඛණයක් විත්තිය අධිකරණයට ඉදිරිපත් කළා.එහි පිටපත අධිකරණයට ලැබුණේ නිල මාර්ගයකින් නොවේ. එය බලයලත් නිලධාරියකු විසින් සහතික කර නැහැ. පරිවර්තනය අනුව පෙනී යන්නේ ඔහු නඩුවෙන් නිදහස් කර ඇති බව පමණයි චෝදනාවෙන් නිදොස් කර නැහැ. මිලියන 70 ක මුදලක් පිළිබඳව 2 චූදිත පැවරූ නඩුවේදී විත්තිකරුගේ ඉල්ලීම අධිකරණය ප්‍රතික්ෂේප කර තිබෙනවා. එයට එරෙහිව අභියාචනයක් ඉදිරිපත් කළ බව පැවසුවත් ඒ පිළිබඳව තීන්දුවක් තවමත් ලැබී නැහැ.බෙල්ජියම් නඩු පිළිබඳව දේශීය අධිකරණයක නඩු පැවරීම පිළිබඳව නීතිපතිවරයා තවමත් ක්‍රියාකර නැහැ. ඇප ලබාදීමේදී පෙර නඩුව අධිකරණය හමුවේ පවතින නඩුවෙන් වැරදිකරු වීමේ සම්භාවිතාව පිළිබඳ සලකා බැලිය යුතුය. මේ නඩුවෙන් වැරදිකරු වුවහොත් වසර 20 ක් දක්වා සිර දඬුවම් ලැබිය හැකියි. 2 විත්තිකරුගේ ආසාදනයට බන්ධනාගාරය තුළදී ප්‍රතිකාර ගැනීමට හැකියාව පවතී.විත්තිකරු සිරගතව සිටීමෙන් ඔහුගේ ව්‍යාපාර කඩා වැටී ණය ගෙවා ගැනීමට නොහැකි තත්ත්වයක් ඇති වුවහොත් අධිකරණය මග හැරීමට එය හේතුවක් විය හැකියි. විත්තිකරු යුද හමුදාවෙන් ඉවත් වන විට කපිතාන් ධුරය දැරූ බවට ඔහු ඉදිරිපත් කළ දිවුරුම් පෙත්සමේ සඳහන් කර ඇතත් මංකොල්ලකෑමේ ;චීදනාවකට ඔහු හමුදාවෙන් ඉවත් කරන විට දරා ඇත්තේ ලුතිනන් නිලයයි. ඔහු අධිකරණයට ඉදිරිපත් කර ඇති දිවුරුම් ප්‍රකාශයේ සඳහන් කර ඇත්තේ අසත්‍යයකි.විත්තිකරු ශ්‍රේෂ්ඨාධිකරණය හමුවේ ඉදිරිපත් කර ඇති මූලික අයිතිවාසිකම් පෙත්සම විභාගයට ගැනීමේදී ඔහු වෙනුවෙන් පෙනී සිටි නීතිඥවරයා අධිකරණයට පවසා ඇත්තේ මෙම නඩුව විභාගයට ගැනීමට පැමිණිල්ලට ප්‍රමාණවත් කරුණු නොමැති බවය. අධිකරණය නියම කරන ඕනෑම දිනයකදී පැමිණිල්ල නඩුව ආරම්භ කිරීමට සූදානම්.විත්තිකරු වෙනුවෙන් පෙනී සිටින නීතිඥ සාලිය පීරිස් මහතා අධිකරණය අමතමින් මෙසේ කීය.විත්තිකරු බෙල්ජියම් අධිකරණයෙන් නිදොස් කර නිදහස් කර තිබෙනවා. එහි ඔහුට එරෙහිව නඩුවක් නැහැ. මහේස්ත්‍රාත් අධිකරණය හමුවේ පවතින්නේ අපරාධ නඩුවක් නොවේ. ඇපදීම සම්බන්ධයෙන් එම නඩුව කිසිම බාධාවක් නැහැ. විත්තිකරු යුද හමුදාවෙන් ඉවත් කරන අවස්ථාවේදී ඔහු පරිවාස කාලයේ සිටි කපිතාන්වරයෙකු විය. විත්තිකරු ව්‍යාපාරිකයෙක්. අධිකරණය මගහැරීමට හේතුවක් නැහැ. මීට වසර 15 කට පෙර ඔහු අධිකරණයෙන් වැරදිකරුවෙකු වූ අතර වසර 3 1/2 ක සිරදඬුවමෙන් පසු සමාජයට පිවිස යහපත් පුද්ගලයෙකු ලෙස සමාජ ගතව සිටියා.විත්තිකරු මෙම 8 දා වන විට වසරක් රිමාන්ඩ් බන්ධනාගාරයේ සිටියා. ඔහු ඇප මත මුදාහැරීම එයට හේතුවක්.කරුණු සලකා බැලූ විනිසුරුවරිය ඇප ඉල්ලීම ප්‍රතික්ෂේප කළාය.ෆොන්සේකා මහතා වෙනුවෙන් පෙනී සිටි නීතිඥ යු. එල්. ජී. බණ්ඩාර මහතා අධිකරණය අමතමින් සති දෙකක කාලයක සිට සිය සේවාදායකයා ස්වසන රෝගයකින් පෙළෙන බවත් ඔහු පරීක්ෂා කළ බන්ධනාගාර වෛද්‍යවරයා උණුවතුර නිර්දේශ කර ඇතත් මෙතෙක් බන්ධනාගාරය විසින් උණුවතුර ලබා දී නොමැති බව කීය.බන්ධනාගාර වෛද්‍යවරයාගේ නිර්දේශය මත විත්තිකරුට උණුවතුර ලබාදෙන ලෙස විනිසුරුවරිය බන්ධනාගාර අධිකාරියට නියම කළාය.2009 නොවැම්බර් 16 සහ 2010 ජනවාරි 27 කාලය අතරතුරදී යුද හමුදාව හැරගිය සෙබළුන්ට නවාතැන්දීම සහ විශ්‍රාම යෑමෙන් පසුව ආරක්ෂාව සඳහා නීත්‍යානුකූලව අනුයුක්ත නොකළ හමුදා සෙබළුන් දස දෙනෙකු සිය ආරක්ෂාවට යොදා ගැනීම සහ ඔවුන් රාජ පාක්ෂික භාවයෙන් මුදා ගැනීම සහ ඒ සඳහා කුමන්ත්‍රණය කිරීම යන අධිචෝදනා සරත් ෆොන්සේකා මහතාට එරෙහිවද ඒ සඳහා ආධාර අනුබල දුන්නේ යැයි සේනක ද සිල්වා මහතාටද මෙම නඩුවේ නීතිපතිවරයා විසින් අධිචෝදනා ඉදිරිපත් කර තිබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>03</day>
    </date>
    <link>http://www.dinamina.lk/2011/02/03/_art.asp?fn=n1102034</link>
    <topic>නිදහස් සතියේ උපදිනදරුවන්ට ‘ඉසුරු උදාන’</topic>
    <author>ජීවනී පතිරණ</author>
    <content>2011 ජනවාරි 31 වැනි දින මධ්‍යම රාත්‍රියේ සිට 2011 පෙබරවාරි 7 වැනි දා මධ්‍යම රාත්‍රිය දක්වා උපදින දරුවන්ට ‘ඉසුරු උදාන’ තිළිණපත් පිරිනැමීමේ ‘නිදහසේ උපත’ වැඩසටහන දිවයින පුරා ක්‍රියාත්මක කෙරේ.ඒ අනුව එම සතිය තුළ දිවයිනේ රජයේ හා පෞද්ගලික රෝහල්වල උපදින සියලුම දරුවන් වෙනුවෙන් මහජන බැංකුව ඉසුරු උදාන ගිණුමට රුපියල් 500 බැගින් බැරකරනු ඇත. එමෙන් ම 2011 වසර පුරා උපදින දරුවන් වෙනුවෙන් රුපියල් 100ක මුදලක් එම ගිණුමට බැර කෙරෙනු ඇත. ‘නිදහසේ උපත’ ප්‍රධාන වැඩසටහන හෙට (04) පෙරවරු 9.30 ට බොරැල්ල ද සොයිසා කාන්තා රෝහලේ දී බැංකු ශාඛා 18ක කාර්ය මණ්ඩලයේ සහභාගීත්වයෙන් සිදුකැරේ..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>03</day>
    </date>
    <link>http://www.dinamina.lk/2011/02/03/_art.asp?fn=n1102035</link>
    <topic>හිමිදුරාව ඇළට බසය පෙරැළී42ක් රෝහලේ</topic>
    <author>චන්දන ලියනආරච්චි දිගාමඩුල්ල සමූහ සහ දිගාමඩුල්ල සංචාරක පියසේන වතුදුර</author>
    <content>හිමිදුරාවේ සිට අම්පාර බලා ධාවනය වූ පෞද්ගලික බස්රථයක් උහන හිමිදුරාව සැටල් හන්දියේදී ඊයේ (2) උදෑසන හිමිදුරාව ඇළට පෙරළීමෙන් මගීහු 42 ක් තුවාල ලැබූහ. ඔවුහු අම්පාර මූලික රෝහලට ඇතුළත් කරනු ලැබ සිටිති. පෞද්ගලික ඇඟලුම් කම්හලක සේවය කරන පිරිසක් මෙසේ අනතුරට පත්ව තිබේ.අනතුරට පත් වූවන් පවසන ආකාරයට යතුරුපැදි කරුවෙකු අපරීක්ෂාකාරී ලෙස යතුරු පැදිය ධාවනය කිරීම හේතුවෙන් මේ අනතුර සිදුව තිබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>03</day>
    </date>
    <link>http://www.dinamina.lk/2011/02/03/_art.asp?fn=n1102036</link>
    <topic>හලාවත මාළු වෙළෙඳපළේනොසන්සුන්තාවක්</topic>
    <author>බංගදෙණිය විශේෂ පී.ඒ.ප්‍රනාන්දු, මුන්නේශ්වරම සමූහ ඊ.සී. ප්‍රනාන්දු</author>
    <content>හලාවත මාළු වෙළෙද පොළේ පුද්ගලයන් දෙදෙනකු අතර හටගත් ගැටුමක් හේතුවෙන් ඊයේ එහි ව්‍යාපාරික කටයුතු අඩාල වී නොසන්සුන්තාවක් පැන නැගිණි.වැල්ලේ පදිංචි 33 හැවිරිදි අයකු තේ බීම සඳහා කඩයකට පැමිණි විට මාළු වෙළෙඳ පොළේ ව්‍යාපාරිකයකු ගිනි අවියක් පෙන්වා ඔහු රැගෙන ගොස් පහරදී තිබේ. තුවාලකරු හලාවත මහරෝහලට ඇතුළත් කරනු ලැබ සිටී. පසුව සැකකරු ගිනි අවියක්, පිහි දෙකක් සමඟ හලාවත පොලිසිය මගින් අත්අඩංගුවට ගෙන තිබේ.මේ සිද්ධියෙන් කලබලයට පත් වැල්ල ධීවර ජනතාව මාළු වෙළඳ පොළට කඩා වැදී පහරදීමක් සිදු කිරීමට සුදානම් බවට පැතිර ගිය කට කථාවට බිය වූ මාළු ව්‍යාපාරිකයෝ තම වාහන හා පාපැදි රැගෙන නිවෙස් බලා පිටත්ව ගියහ. බෝට්ටුවලින් මසුන් රැගෙන ආ ධීවරයෝ හලාවත නගරවාසින්ට ඉතා සුළු මුදලට මසුන් අලෙවි කර දැමූහ.හලාවත පොලිසිය වැල්ල ප්‍රදේශයටත් මාළු වෙළෙඳ පළටත් පොලිස් ආරක්ෂාව යොදවා ඇත. සැකකරු අධිකරණයට ඉදිරිපත් කිරීමට නියමිතය..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>03</day>
    </date>
    <link>http://www.dinamina.lk/2011/02/03/_art.asp?fn=n1102037</link>
    <topic>සහනමිලට ආහාර ද්‍රව්‍ය ගොවිජන මධ්‍යස්ථාන මගින්</topic>
    <author>උදුලා පිරිස්</author>
    <content>ගොවිජන සේවා දෙපාර්තමේන්තුවේ ගොවිජන සේවා මධ්‍යස්ථාන හරහා සහල් එළවළු ඇතුළු අත්‍යවශ්‍ය ආහාර ද්‍රව්‍ය පාරිභෝගිකයන් වෙත සාධාරණ මිල ගණන් යටතේ අලෙවි කිරීමේ වැඩපිළිවෙළක් රජය ක්‍රියාත්මක කරයි.අතරමැදියන් වෙළෙඳපොළ තුළ දරනු ලබන සංවිධානාත්මක බල අධිකාරිය බිඳහෙළීම මෙහි අරමුණ වේ.මෙම නව වැඩපිළිවෙළ ගොවිජන සේවා හා වනජීවී ඇමැති එස්. එම්. චන්ද්‍රසේන මහතාගේ උපදෙස් පරිදි රටපුරා ඇති ගොවිජන සේවා මධ්‍යස්ථාන 556 ක් තුළදී සිදුකෙරේ. ආහාර ද්‍රව්‍ය නිෂ්පාදන ප්‍රදේශවල සිට පාරිභෝගිකයා අතට එම ද්‍රව්‍ය පත්වෙන විට තුන් ගුණයකින් පමණ මිල ඉහළයාම සිදුවීම නිසා පාරිභෝගිකයාට සහනයක් ලබාදීමට මෙම පියවර ගන්නා බවත් අමාත්‍ය චන්ද්‍රසේන මහතා පවසයි.මෙම ක්‍රියාවලිය අඛණ්ඩව සිදුකිරීමට සැලසුම් සකසා තිබෙන බවත් ඊයේ (02) බත්තරමුල්ල ගොවිජන සේවා මධ්‍යස්ථානයේ පැවැති මාධ්‍ය හමුවකට එක්වෙමින් ඇමැතිවරයා පැවසීය.එළවළු ඇතුළු ආහාර ද්‍රව්‍ය ප්‍රවාහනයේ දී සියයට තිහක් සියයට හතළිහක් පමණ අපතේ යෑමේ පිරිවැයක් පාරිභෝගිකයාගෙන් අය කිරීමට වෙළඳුන් කටයුතු කිරීම මේ ක්‍රමයෙන් මගහැරෙන අතර පාරිභෝගිකයා ආරක්ෂාවීමක් සිදුවෙන බවද ඇමැති චන්ද්‍රසේන පෙන්වා දුන්නේය.ගොවියාටත් පාරිභෝගිකයාටත් සහනයක් සැලසීමේ අරමුණින් අතරමැදියන්ගෙන් තොරව ගොවිජන මධ්‍යස්ථාන හරහා ගොවියා හා පාරිභෝගිකයා අතර සෘජු සම්බන්ධතාවක් පවත්වා ගැනීමත් වෙළඳපොළ මිළ කෙරෙහි බලපෑමක් ඇති කිරීම මෙම ක්‍රමයේ ප්‍රධාන අරමුණය.ආරම්භයේ කොළඹට එළවළු කිලෝ 6000-7000 අතර ප්‍රමාණයක් ගෙන ඒමට පියවර ගන්නා බව සඳහන් කළ ඇමැතිවරයා එදින ගොවිජන මධ්‍යස්ථාන 10 කදී එම ආහාර අලෙවි කිරීමට නියමිත බවද කීය.මේ අනුව කොළඹ, කෝට්ටේ, මාලඹේ, කොළොන්නාව, කැස්බෑව, හෝමාගම, කහතුඩුව, පාදුක්ක, කොස්ගම හා කොළඹ අමාත්‍යාංශ කාර්යාලය යන ස්ථානවල පිහිටි ගොවිජන සේවා මධ්‍යස්ථානවල මෙම ආහාර ද්‍රව්‍ය අලෙවි කෙරේ..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>03</day>
    </date>
    <link>http://www.dinamina.lk/2011/02/03/_art.asp?fn=r1102031</link>
    <topic>පිස්කල් වත්තේ ස්වයංක්‍රීය ජල දොරටුව කැඩිලා වසර විස්සයි</topic>
    <author>කොළොන්නාව සමූහ – ඒ. සුමනසේන</author>
    <content>කොටිකාවත්ත මුල්ලේරියාව ප්‍රාදේශීය සභා බල ප්‍රදේශයට අයත් හල්මුල්ල - කොටුවිල ප්‍රදේශවල වැසි දිනවලට එක් රැස්වන ජලය කැලණි ගඟට ගලාගෙන යෑමටත් කැලණි ගඟ පිරී පවතින කාල වලදී එම ජලය අදාළ ප්‍රදේශ වලට ආපසු ගලාගෙන ඒම පාලනය කිරීමටත් ඉදිකර තිබුණු පිස්කල් වත්තේ ස්වයංක්‍රීය දිය දොරටුව (ඇනිකට් එක) කැඩී වසර විස්සකටත් වැඩි කාලයක් ඉක්ම ගොස් තිබුණත් තවමත් එය සකස් කොට සවිකර දීමට අදාළ වගකිව යුත්තන් පියවර ගෙන නැතැයි ප්‍රදේශවාසීහු පවසති.මේ තත්ත්වය නිසා ඒ අවට වෙසෙන පවුල් හය දහසකට අධික පිරිසකට වැසි දින වලදී තම ඉඩම් ජලයෙන් යටවීමේ තර්ජනයකට මුහුණ පාන්නට සිදුවී ඇති අතර කැලණි ගඟේ ජලය පිරී පවතින අවස්ථා වලදී ද එම දිය දොරටුව සවිකර තිබූ ඇළ මාර්ගය දිගේ කැලණි ගඟේ ජලය ආපසු සිය නිවෙස් පිහිටා ඇති ඉඩම් හරහා ගලා ගෙන ඒමේ අවදානමකට මුහුණ පාන්නට සිදුවී ඇති බවද ඔවුහු පෙන්වා දෙති.මේ සම්බන්ධව ප්‍රදේශ වාසීන් විසින් කලක් තිස්සේ කරන ලද පැමිණිලි අනුව 2006 වසරේ දී වාරිමාර්ග දෙපාර්තමේන්තුව විසින් මේ දිය දොරටුව සවිකර දීම සඳහා රුපියල් එක් ලක්ෂ හැත්තෑපන් දහසක ඇස්තමේන්තුවක් හා නව දිය දොරටුවක සැලැසුමක් ද සකස් කළ බවද එහෙත් එම කටයුතු නිම කිරීමට අදාළ බලධාරීන් මෙතෙක් පියවර ගෙන නොතිබීම තමන්ට තවමත් මෙවැනි ආපදා තත්ත්වයකට මුහුණ දීමට හේතුවක්ව පවතින බවද එම ප්‍රදේශවාසීහු කියති.මේ සම්බන්ධව අදහස් පළ කළ ප්‍රාදේශීය සභා හිටපු මන්ත්‍රී පී. ජගත් කුමාර මහතාමේ දිය දොරටු සවිකර තිබෙන ස්ථානයට යායුතුව තිබෙන්නේ පෞද්ගලික නිවෙසකට අයිති ඉඩමක් මැදිනුයි, එම නිසා වසර ගණනාවක් පුරා කිසිදු නඩත්තුවක් නොකිරීම හේතුවෙන් එය විනාශයට පත්වී තිබෙනවා.මේ සම්බන්ධව කොළොන්නාව ප්‍රාදේශීය සංවර්ධන සම්බන්ධීකරණ කමිටුවට දැන්වූ පසුව දිය දොරටුව සවිකර දීමට බලධාරීන් පොරොන්දු වුණා.දැනට තැනින් තැන ගොඩවී තිබෙන ඊට සම්බන්ධ ඇළ මාර්ගය ද කොන්ක්‍රීට් බැමි දෙකක් දමා සකස් කළ යුතුයි. එසේ නොකළොත් නැවත සවි කරන දිය දොරටු වලිනුත් නිසි ඵලයක් ලබන්න බැහැ..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>03</day>
    </date>
    <link>http://www.dinamina.lk/2011/02/03/_art.asp?fn=r1102032</link>
    <topic>මාබෝලේ අල් අෂ්රෆ් මුස්ලිම් මහ විදුහලේ අඩු පාඩු රැසක්</topic>
    <author>හැඳල විශේෂ – ජූලියන් කෝරාළ</author>
    <content>පළමු ශ්‍රේණියේ සිට දහතුන් වැනි ශ්‍රේණිය දක්වා අධ්‍යාපනය ලබාදෙන මේ විද්‍යාලයේ ශිෂ්‍ය ශිෂ්‍යාවන් 854 දෙනෙක් ශිල්ප හදාරති. ඒ දමිළ බසිනි. මෙහි දෙවැනි භාෂාව ලෙස සිංහල ද උගන්වයි.මේ විද්‍යාලයේ ගුරු භවතුන් 40 ක් සේවය කළ යුතුය. එහෙත් සේවය කරන්නේ ගුරුවරු 35 කි. විද්‍යාව, ගණිතය, සිංහල යන විෂයන් සඳහා ඌණතාවයන් පවතින බව විදුහල්පති එස්. එම්. කලීල් පවසයි.මේ විද්‍යාලයේ සිසුන්ට පරිගණක හා පුස්තකාල ඇතත් ඒවා අබලං ගොඩනැගිලිවල පවත්වාගෙන යාමට සිදුවී ඇති බැවින් නිසි ඵල ප්‍රයෝජන ලබාගත නොහැකි තත්ත්වයක් උද්ගත වී ඇතැයි සිසුහු පවසති. වැසි දිනවලට මේ පන්ති කාමර දෝරේ ගලයි.ගෘහ විද්‍යාවට හා විද්‍යාවට උපකරණ ඇතත් ඒ සඳහා සුදුසු පන්ති කාමර වෙන්කර දීමට තරම් ගොඩනැගිලි නැතැයි විදුහල්පති පවසයි. මේ විද්‍යාලයේ ප්‍රධාන ශාලාවේ පන්ති හතරක් පැවැත්වේ. එහෙත් ඒ පන්ති වෙන් කිරීමට අවශ්‍ය උපකරණ නොමැති නිසා විවිධ බාධා මැද්දේ පන්ති පවත්වාගෙන යාමට ගුරුවරුන්ට සිදුවී තිබේ.නව තෙමහල් ගොඩනැගිල්ලක් ඉදිකිරීමට හිටපු මහ ඇමැති රෙජිනෝල්ඩ් කුරේ මහතා කටයුතු කළද ඉදිකර ගත හැකි වූයේ එක මහලක් පමණි. ඒ මුදල් ප්‍රතිපාදන හිඟ කම නිසාය. ආර්ථික සංවර්ධන ඇමැති බැසිල් රාජපක්‍ෂ මහතා මේ ගොඩනැගිල්ල ඉදිකිරීමට රුපියල් එක් කෝටි විසිලක්‍ෂයක මුදලක් පළාත් සභාවට ලබා දීමට ප්‍රතිඥා දුන්නද තවමත් එම මුදල ලැබී නැතැයි විදුහල්පති පවසයි..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>03</day>
    </date>
    <link>http://www.dinamina.lk/2011/02/03/_art.asp?fn=r1102033</link>
    <topic>දුම්රියේ හැපී තුවාල ලැබූ අලි පැටවා ක්‍රමයෙන් සුව අතට</topic>
    <author>රඹුක්කන විශේෂ ඔස්වල්ඩ් ගොඩකුඹුර</author>
    <content>කිතුල්උතුව ප්‍රදේශයේ දී දුම්රියේ හැපී තුවාල ලැබ පින්නවල අලි අනාථාගාරයට මීට මාස තුනකට පෙර ගෙන එනු ලැබූ අලි පැටවාට බටහිර වෛද්‍ය ප්‍රතිකාරවලට අමතරව දේ්ශීය වෛද්‍ය ප්‍රතිකාරද ලබාදීමට අලි අනාථාගාරය පියවර ගෙන තිබේ.පසුගිය ඔක්තෝබර් මාසයේ තුන්වැනි දින රාත්‍රී ගල්ඔය, ත්‍රිකුණාමලය, කිතුල්උතුව, ප්‍රදේශයේ දී අලින් දෙදෙනකු හා පැටවුන් දෙදෙනකු දුම්රියේ හැපීමෙන් අලින් දෙදෙනා එම ස්ථානයේම මියගිය අතර, තවත් අලි පැටවකු පසුදින මිය ගියේ ය.දිවි බේරාගත් අලි පැටවා ප්‍රතිකාර සඳහා පින්නවල අලි අනාථාගාරයට යොමු කෙරුණු අතර, එම ප්‍රතිකාරවලින් පසුව අලි පැටවා ක්‍රමයෙන් සුවය ලබමින් පසුවෙයි.මේ අලි පැටවාට ලබාදෙන බටහිර වෛද්‍ය ප්‍රතිකාරවලට අමතරව ජාතික සත්වෝද්‍යානයේ අධ්‍යක්‍ෂ ජෙනරාල් භාෂ්වර සේනාංක ගුණරත්න මහතාගේ උපදෙස් පරිදි දේශීය වෛද්‍ය ප්‍රතිකාර ද ලබාදීමට කටයුතු යොදා තිබේ.ක්‍රමයෙන් සුවය ලබන අලි පැටවාගේ සෞඛ්‍ය තත්ත්වය පිළිබඳව පසුගියදා අලි අනාථාගාරයට ගිය විදුලි සංදේශ හා තොරතුරු තාක්‍ෂණ ඇමැති රංජිත් සියඹලාපිටිය මහතා ද එහි නිලධාරීන්ගෙන් තොරතුර විමසීය.දුම්රියේ හැපීමෙන් අලි පැටවාගේ පාද දෙකක අස්ථි බිඳී තිබිණි..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>03</day>
    </date>
    <link>http://www.dinamina.lk/2011/02/03/_art.asp?fn=r1102034</link>
    <topic>කැස්බෑව වැඩිහිටි කමිටු බල මණ්ඩලයේ සංවිධානයෙන් පින්කම් මාලාවක්</topic>
    <author>කැස්බෑව සංචාරක ධර්මසිරි සුරවීර</author>
    <content>කැස්බෑව ප්‍රාදේශීය ලේකම් කොට්ඨාසයේ වැඩිහිටි කමිටු බලමණ්ඩලය වසරක් පාසා සංවිධාන කරනු ලබන පින්කම් මාලාවේ 2011 වසරට නියමිත ප්‍රථම ධර්ම දේශනාව පසුගියදා කැස්බෑව ප්‍රාදේශීය ලේකම් කාර්යාලයීය ශ්‍රවණාගාරයේදී පැවැත්විණි.රත්මලාන පරම ධම්ම චේතිය පිරිවෙනේ නියෝජ්‍ය පරිවේණාධිපති ශාස්ත්‍රවේදී ගොම්බද්දල දමිත හිමියන් විසින් එම ධර්ම දේශනාව පවත්වන ලදී.කැස්බෑව වැඩිහිටි කමිටු බලමණ්ඩලයේ සභාපති සෝමරත්න මාදුලාව මහතා ප්‍රධාන කමිටු නිලධාරීහු සාමාජිකයන් ඇතුළු ප්‍රදේශයේ වැඩිහිටි විශාල පිරිසක් මේ පින්කමට සහභාගි වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>03</day>
    </date>
    <link>http://www.dinamina.lk/2011/02/03/_art.asp?fn=r1102035</link>
    <topic>හෙට්ටියාවත්ත තොටුපළට යනපාර වහලා</topic>
    <author>කළුතර දිසා සමූහ – දයාරත්න කුමාරසිංහ</author>
    <content>අතීතයේ පටන් මෝල්කාව, හොරේගොඩ, බෝගහතැන්න, වැව තැන්න, කරල්ල, කපුගෙදර ප්‍රදේශවල ජනතාව දියනෑම, මසුන් ඇල්ලීම, මැණික් ගැරීම, වැලිගොඩ දැමීම හා එගොඩ මෙගොඩ යෑම සිදුකළ කුකුළේ ගඟ හෙට්ටියවත්ත තොටුපළට පිවිසෙන මාර්ගය මෝල්කාව ප්‍රදේශයේ එක්තරා පුද්ගලයකු විසින් යකඩ ගේට්ටුවක් සවිකර වසා දමා ඇත.මේ නිසා ප්‍රදේශ වාසී ජනතාවට හා තොටුපළ නැරඹීමට හා දිය නෑමට පැමිණෙන විදේශීය සංචාරකයනට මහත් දුෂ්කරතාවයකට මුහුණ දීමට සිදුවී තිබේ. ශ්‍රී ලංකාවේ දෙවැනි භූගත ජල විදුලි බලාගාරය පිහිටුවා ඇත්තේ ද මේ කුකුළේ ගඟ ආශි‍්‍රතව ය.වීදිය බණ්ඩාරයන් කෝට්ටේ රාජධානියේ සිට පාලින්දනුවරට ගමන් කරද්දී ගිමන් හැරීමට නිදන් වස්තු තැන්පත් කළ ගල්තලාව පිහිටා ඇත්තේ ද මේ තොටුපළ අසලය.මේ පිළිබඳව මෝල්කාව වැඩිහිටි සංවිධානය මගින් ජනාධිපතිතුමාට කරුණු දන්වා යැවීමෙන් පසු වසා දමා ඇති තොටුපළට යන මාර්ගයේ ඉඩම අත්පත් කර ගන්නා ලෙස බුලත්සිංහල ප්‍රාදේශීය සභාවේ ලේකම් වරයාට දැනුම් දී ඇත.ප්‍රාදේශීය සභා විසුරුවා හැරීම නිසා තොටුපළට යන මාර්ගය අත්පත් කර ගැනීමේ කටයුතු කල් තැබීමට සිදු වූ බවත් මැතිවරණයෙන් පසුව එම ඉඩම සභාවට පවරා ගැනීමට කටයුතු කරන බව ප්‍රාදේශීය සභාවේ හිටපු සභාපති තුසිත කුලරත්න (එජනිස) මහතා පැවැසීය.මාර්ගය වසා දමා ඇති අය පවසන්නේ තොටුපළ දක්වා ඇති ඉපැරණි පිවිසුම් මාර්ගය වැටී ඇති ඉඩම තමා මිලට ගත් බව යි’.</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>03</day>
    </date>
    <link>http://www.dinamina.lk/2011/02/03/_art.asp?fn=r1102036</link>
    <topic>බෑග් නිෂ්පාදනයට හපන්දිරිය කතට පිහිට වන්න</topic>
    <author>බර්ටි ලයනල් උඩුගම්පොළ</author>
    <content>පියාගේ ආභාෂය ලබමින් පන්නරය ලැබූ දැනුම නිසි මගට යොමුකර ගනිමින් කාන්තා බෑග් (රෙක්සින්) ප්‍රමිතිගත පාසල් බෑග් (ඔක්ස්වර්ඩ්) ගමන් මලු, නිෂ්පාදනය කරමින් මිනුවන්ගොඩ ප්‍රදේශයේ දිරිය මාතාවක් ලෙසින් නමක් දිනා සිටින හෙණ්ඩිම පාර අංක 47 හි රීටා චන්ද්‍රාණි ආරියවිජයරත්න ජීවත් වීමට මුදල් නැතැයි කියන අයට ආදර්ශයකි.රීටා චන්ද්‍රානි මෙසේ කීවාය.මම ඉගෙන ගත්තේ නුගේගොඩ සමුද්‍රදේවි විද්‍යාලයේ. උසස් පෙළ දක්වා ඉගෙන ගෙන රැකියාවක නිරත වුවත් බෑග් මැසීම අමතක කළේ නෑ. මම සැමියා සමඟ එක්වී සෑහෙන කාලයක සිට මේ ව්‍යාපාරය කරගෙන යනවා.ඒ ආදායමින් තමයි ඉඩම අරන් තාවකාලිකව නිවස හදාගෙන ළමයින් දෙන්නට උගන්වන්නේ. අපේ බෑග්වලට දැන් සෑහෙන්න ඉල්ලුමක් තියනවා. අපේ රෙක්සින් වලින් ඉතිරිවන පොඩි කෑල්ලෙන් පවා පොඩි බෑග් එකක් මුදල් පසුම්බියක් හරි මහනවා. ඒක අඩු මිලකට දෙනවා. කුඩා බෑග්වලට කාන්තාවන් වඩාත් ඇලුම් කරනවා. අපි නිතරම උත්සහ කරන්නෙ සාධාරණ අඩු මිලකට නිෂ්පාදන අලෙවි කරන්න.මහත්මයත් දරුවෝ දෙන්නත් මගේ නිෂ්පාදනයන්ට උදව් දෙනවා. රටේ මුල්‍ය ආයතන අපි වගේ පොඩි ව්‍යාපාරිකයන්ට උදව් දෙන්නෙ නෑ. ගණන් ගන්නේ නෑ.මම මෙතරම් දුරට මේ ව්‍යාපාරය කරගන යන්නේ සාමාන්‍ය මැෂිමකින්. කුමක් හෝ ආයතනයකින් මට සහයෝගය ලබා දෙනවා නම් මීට වඩා මේ ව්‍යාපාරය දියුණු කළ හැකියි..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>03</day>
    </date>
    <link>http://www.dinamina.lk/2011/02/03/_art.asp?fn=s1102031</link>
    <topic>විස්සයි 20 ජගත් පාසල් ක්‍රිකට් සූරයන් නාලන්දාවෙන්</topic>
    <author>ෆවුස් මොහොමඩ්</author>
    <content>ඉන්දියාවේ පැවැති පාසල් 18 න් පහළ විස්සයි 20 දිවා රාත්‍රි ජාත්‍යන්තර ප්‍රිමියර් ලීග් තරගාවලියේ සූරතාව අත් කර ගැනීමට නාලන්ද විදුහල සමත් විය. එහි අනුසූරතාව හිමිවූයේ ආනන්ද විදුහලටය.රටවල් 4ක පාසල් 14 ක් තරග වැදුණු මේ තරගාවලියේ අවසන් මහා තරගයේදී ආනන්ද විදුහල ලකුණු 53කින් පරාජය කිරීමට නාලන්ද විදුහල සමත් විය.ඉන්දියාවේ උත්තර ප්‍රදේශයේ ලක්නව් හි ප්‍රථම වරට පැවැති මේ තරගාවලිය සංවිධානය කරනු ලැබුවේ “සිටි මොන්ටිසෝරි ඇන්ඩ් ඩිග්‍රි කොලේජ්”ය. ඉන්දීය ක්‍රිකට් පාලක මණ්ඩලයේ අනුමැතිය ලැබූ ජාත්‍යන්තර තරගාවලියක් ලෙස වාර්ෂිකව මේ තරගාවලිය සංවිධානය කෙරේ.නේපාලය, බංග්ලාදේශය, ඉන්දියාව තරගාවලියට එක්වූ සෙසු රටවල් ය. ශ්‍රී ලංකාව නියෝජනය කරමින් ආනන්ද, නාලන්ද, මහානාම, රාගම බැසිලිකා සහ ගේට්වේ ජාත්‍යන්තර පාසල මේ තරගාවලියට සහභාගි වූහ...</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>03</day>
    </date>
    <link>http://www.dinamina.lk/2011/02/03/_art.asp?fn=s1102032</link>
    <topic>ක්‍රිකට් ලෝක කුසලාන ජයග්‍රහණය වෙනුවෙන් සියලු මාධ්‍ය ආයතනවල සහාය ලැබීම සතුටක්</topic>
    <author>ප්‍රින්ස් ගුණසේකර</author>
    <content>ක්‍රිකට් ලෝක කුසලානය ශ්‍රී ලංකාවට ගෙන ඒම උදෙසා ජාතික ක්‍රිකට් ක්‍රීඩකයන් දිරි ගැන්වීමට සියලු මාධ්‍ය ආයතන එක්වීම සතුටට කරුණක් බව සුපිරි ආරම්භක පිතිකරු ටී. එම්. ඩිල්ෂාන් සඳහන් කරයි.සියලු ශ්‍රී ලාංකිකයන්ගේ එකම බලාපොරොත්තුව ශ්‍රී ලංකා ක්‍රිකට් පිලේ ජයග්‍රහණය බැවින් ඒ සිහිනය සැබෑ කිරීම උදෙසා ක්‍රිකට් ක්‍රීඩකයන් සම¼ඟ රටේ මාධ්‍ය එක්ව ක්‍රියා කිරීම ධෛර්යය වඩවන්නක් බව ඩිල්ෂාන්ගේ අදහස වී ඇත.‘රටේ ජනතාව ක්‍රිකට් ලෝක කුසලාන තරගාවලිය ජය ගන්නා ගමනේ ප්‍රධාන කොටස්කරුවෝ. ඔවුන් ඒකරාශි කර ගන්නා මාධ්‍ය මෙහෙවරේ දී මගේ දායකත්වය නොමිලේ ලබාදීමට කැප වෙනවා’ ඩිල්ෂාන් පැවැසීය.ඔහු මේ බව සඳහන් කළේ ක්‍රිකට් ලෝක කුසලාන තරගාවලියේ නිල ගුවන් විදුලි විකාශන අයිතිය FM දෙරණ හිමිකරගැනීම නිල වශයෙන් ප්‍රකාශ කළ උත්සව සභාවේදීය. එම උත්සවය කොළඹ ගලධාරී හෝටලයේදී පෙරේදා පැවැත්විණි.FM දෙරණ මගින් ක්‍රිකට් ලෝක කුසලාන තරගාවලියේ ශ්‍රී ලංකාවේ පැවැත්වෙන සියලුම තරග ක්‍රීඩා පිටියේ සිට එසැනින් ගෙන ඒමට කටයුතු කරන අතර ඉන්දියාවේ හා බංග්ලාදේශයේ අවසන් පූර්ව හා අවසන් මහා තරගද එම ක්‍රීඩාංගණවල සිට ගෙන ඒමට බලාපොරොත්තු වේ. ක්‍රීඩාපිටියේ සිට එසැනින් ගෙන එන විස්තර ප්‍රචාරයට ප්‍රේමසර ඈපාසිංහ, පාලිත පෙරේරා, බන්ධුල සමන්වතුරේගම, කමල් දේශප්‍රිය, කැලුම් ශ්‍රී මාල්, රනිල් අබේනායක, රොෂාන් අබේසිංහ, ලූෂන් විජේසිංහ, එම්. එම්. රාජ්, මොහොමඩ් රම්සි හා පාර්ලිමේන්තු මන්ත්‍රී ඒ. එච්. එම්. අස්වර් යන මහත්වරු එක්වන බව දෙරණ විධායක අධ්‍යක්ෂ මාධව මඩවල මහතා පැවැසීය. ඒ සමගම විස්තර ප්‍රකාශකයන් සියලු දෙනා ද නිල ගුවන් විදුලි අයිතිය ප්‍රකාශ කළ උත්සවයේ වේදිකාවට ද එක්වූහ.‘අපේ දේ රැකගෙන අළුත් දේ අරගෙන’ යන තේමාව ඔස්සේ වසරක් වැනි කෙටි කාලයක් තුළ දී ගොඩනැගුණු දෙරණ ගුවන් විදුලිය රටපුරා ක්‍රිකට් අසන්නන්ගේ අයිතිවාසිකම් ආරක්ෂා කිරීමට තරම් පුළුල් තරංග මාලාවලින් සමන්විත දැයි නැඟූ ප්‍රශ්නයකට පිළිතුරු දුන් එහි විධායක අධ්‍යක්ෂවරයා පැවැසුවේ විකාශන මධ්‍යස්ථාන 5ක් ඔස්සේ දැනටමත් මුළු දිවයිනම ආවරණය කරන බවය.ක්‍රිකට් ලෝක කුසලාන තරගාවලියේ නිල ගුවන් විදුලි විකාශන අයිතිය දෙරණ හිමිකරගත්තේ ජාත්‍යන්තර ක්‍රිකට් කවුන්සිලයට සම්බන්ධ අයි. එම්. ජී. ආයතනයේ විවෘත ටෙන්ඩර් කැදවීමකින් බව ද ඔහු පැවැසීය.මෙරට ගුවන්විදුලි ආයතන ගණනාවක් එම ටෙන්ඩරයට අයැදුම්කර තිබුණ ද වැඩිම ඉල්ලුම්කරු ලෙස දෙරණ තෝරාගෙන ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>03</day>
    </date>
    <link>http://www.dinamina.lk/2011/02/03/_art.asp?fn=s1102033</link>
    <topic>ශ්‍රී ලංකා - කොදෙව් දෙවැනි තරගය අද</topic>
    <author>වර්නන් ගුණසේකර</author>
    <content>ශ්‍රී ලංකාව හා සංචාරක බටහිර ඉන්දීය කොදෙව් අතර දෙවැනි ජාත්‍යන්තර එක් දින ක්‍රිකට් තරගය එස්. එස්. සී. පිටියේදී අද පෙරවරු 9.30 ට ආරම්භ වේ. දෙපිල අතර පසුගිය සඳුදා පැවැති පළමු තරගයේදී ක්‍රීඩා කිරීමට හැකි වූයේ එක් ඉනිමක් පමණි.එම ඉනිම අවසන් වීමෙන් පසුව ඇද හැළුනු මහ වැසි හේතුවෙන් තරගය අත්හැර දැමීමට සිදු විණි. කාසිියේ වාසිය දිනා එම තරගයේ ප්‍රථමයෙන් පන්දුවට පහර දුන් කොදෙව්වෝ ඕවර 50 අවසානයේ කඩුලු 5ක් දැවී ලකුණු 245ක් රැස් කළහ.ඒඩ්‍රියන් බරත් ලකුණු 113ක් ද රම්නරේෂ් සර්වාන් ලකුණු 75ක් ද වාර්තා කළහ. ශ්‍රී ලංකාව වෙනුවෙන් විශිෂ්ට පන්දු යැවීමක නිරත වූ ලසිත් මාලිංග ලකුණු 51කට කඩුලු 3ක් බිඳ හෙලීය..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>03</day>
    </date>
    <link>http://www.dinamina.lk/2011/02/03/_art.asp?fn=s1102034</link>
    <topic>ගමෙන් රටට බැඩ්මින්ටන් තෙවැනි අදියර බදුල්ලේදී</topic>
    <author/>
    <content>දැයට කිරුළ ප්‍රදර්ශනයට සමගාමීව බැඩ්මින්ටන් ගමින් රටට සංවර්ධන වැඩසටහන් මාලාවේ තෙවන අදියරේදී බදුල්ල දිස්ත්‍රික්කය කේන්ද්‍ර කර ගනිමින් පවත්වනු ලබන දිස්ත්‍රික් පුහුණු සංචිතය පිහිටුවීමේ වැඩසටහන මේ මස 05 හා 06 දෙදින තුළ හාලිඇල හුණූගල්ල වතුයායේ ඌව ගෘහස්ත ක්‍රීඩාංගණයේදී පැවැත්වේ..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>03</day>
    </date>
    <link>http://www.dinamina.lk/2011/02/03/_art.asp?fn=s1102035</link>
    <topic>නිවාසාන්තර ක්‍රීඩා</topic>
    <author/>
    <content>මාදම්පා මධ්‍ය මහා විද්‍යාලයීය වාර්ෂික නිවාසාන්තර ක්‍රීඩා උළෙල අද (03) දකුණු පළාත් මහාමාත්‍ය ශාන් විජය ලාල් ද සිල්වා මහතාගේ ප්‍රධානත්වයෙන් පස්වරු 2.00 ට විද්‍යාලයීය ක්‍රීඩා පිටියේදී පැවැත්වේ. පාදුක්ක සිරි පියරතන මධ්‍ය මහා විද්‍යාලයේ වාර්ෂික නිවාසාන්තර ක්‍රීඩා උළෙල හෙට (03) අධ්‍යාපන අමාත්‍ය බන්දුල ගුණවර්ධන මහතාගේ ප්‍රධානත්වයෙන් විද්‍යාලයීය ක්‍රීඩාපිටියේදී පස්වරු 1.00 සිට පැවැත්වේ..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>03</day>
    </date>
    <link>http://www.dinamina.lk/2011/02/03/_art.asp?fn=s1102036</link>
    <topic>කඩුලු 2 ට ලකුණු 183 ක සිටි එංගලන්තයගානර්ගේ පන්දු ප්‍රහාරය හමුවේ 194 ට දැවී යයි</topic>
    <author>- වර්නන් ගුණසේකර</author>
    <content>ශ්‍රී‍ ලංකාව දෙවැනි ලෝක කුසලාන ක්‍රිකට් තරගාවලියට සහභාගි වූයේ ද සුළු කණ්ඩායමක් ලෙසිණි. කැනඩාව ඒ තත්ත්වයේ සිටි අනෙක් කණ්ඩායම විය.මේ කණ්ඩායම් දෙක මතු වූයේ සුදුසුකම් ලබා ගැනීමේ තරඟාවලියකිනි, ‘ජගත් ක්‍රිකට් කවුන්සල (අයි. සී. සී.) කුසලානය’ නමින් ප්‍රථම වතාවට පැවැති එම තරගාවලියේ සූරයන් වූයේ ශ්‍රී‍ ලංකාවයි. ඕස්ට්‍රේලියාව මේ තරගාවලියට පිවිසියේ අඩු ශක්තියකින් යුතුවය.ඔවුන්ගේ හොඳම ක්‍රීඩකයන් ඒ වන විටත් කෙරී පැකර්ගේ ලෝක ක්‍රිකට් තරගමාලාවේ කොන්ත්‍රාත්තුවට බැඳී සිටීම ඊට හේතුවයි. බටහිර ඉන්දීය කොදෙව් හා පාකිස්තානය මේ ලෝක කුසලාන තරඟාවලියේදී දුර්වල වුවොත් ඔවුන්ගේ රටවලින් ලැබෙන කෝපාවිස්ට ප්‍රතිචාරවලට බිය වෙමින් ඔවුන්ගේ කෙරී පැකර් තරගමාලාවේ සියලුම ක්‍රීඩකයන් සහිතව තරඟ බිමට පිවිසියහ.මූලික වටයකොදෙව් දූපත් පිල ජයග්‍රහණ දෙකක් හා ශ්‍රී‍ ලංකාවට එරෙහිව විසඳුමින් තොර ප්‍රතිඵලයක් සමඟ ඔවුන්ගේ කොටසේ ඉහළට පිවිසියේය. ශ්‍රී‍ ලංකාව ලකුණු 47 කින් ඉන්දියාව පෙරැලිකාර ලෙසින් පරාජය කළේ ය. පිතිහරඹයද ටිකක් පුළුවන්, ශක්තිමත් මඳ වේග පන්දු යවන්නන් සහිතව නවසිලන්තය ඊළඟ වටයට සුදුසුකම් ලැබුවේය. ඒ ශ්‍රී ලංකාව හා ඉන්දියාවට එරෙහිව පහසු ජයග්‍රහණත් කොදෙව්වන් සමඟ තියුණු තරගයක් දී ලකුණු 32 ක පරාජයකිනුත් පසුවය.ඕස්ට්‍රේලියාව අභිබවා ගිය එංගලන්තය කැනඩාව ලකුණු 45 කට දවාලුවේය. ඉන්පසුව ඔවුන් එම කොටසේ අනෙක් සුදුසුකම්ලාභියා වූ පාකිස්තානය, හෙඩිංලිහි පැවැති දෙපිලෙන්ම ඉතා අඩු මුළු ලකුණු සංඛ්‍යාවක් වාර්තා වූ තරගයේදී පරාජයට පත් කළේ ය. මේ තරගාවලියේ මූලික වටයේදී පිතිකරුවෙකුගෙන් වාර්තා වූයේ එකම එක ශතකයක් පමණි. එජ්බැස්ටන්හිදී කොදෙව් දූපත් පිල වෙනුවෙන් ගෝඩ්න් ගි‍්‍රනිජ් ඉන්දියාවට එරෙහිව නොදැවී ලකුණු 106 ක් රැස්කරමින් ඒ ශතකය ලබා ගත්තේ ය.අවසන් පූර්ව වටයඑල්ඩ් ට්‍රැෆර්ඩ්හිදී නවසීලන්තයට එරෙහිව කලින්ම කඩුලු බිඳ වැටීමෙන් පසුව මයික් බ්‍රේලි හා ග්‍රැහැම් ගූච් එංගලන්ත ඉනිම එක්තැන්කර තබා ගත්හ. ලකුණු 222 ක ජයග්‍රාහී ඉලක්කයක් හඹා යාමේදී ජෝන් රයිට් ද පන්දු 137 කින් ලකුණු 69 ක් ලබා ගනිමින් නවසීලන්තය වෙනුවෙන් එවැනිම ආකාරයේ කාර්යයක් ඉටු කොට අවසානයේ දැවී ගියේය. නවසීලන්තය සතුව තුන් ඉරියව්වෙන්ම කැපී පෙනෙන ක්‍රීඩකයන් බොහෝ සිටියහ.එසේ තිබියදීත් ඔවුහු ලකුණු නවයකින් පරාජය වූහ. බටහිර ඉන්දීය කොදෙව් දූපත් පිල ඕවල්හිදී කඩුලු හයකට මුළු ලකුණු 293 ක් දක්වා දිව ගියද පාකිස්තානයේ මජිඩ් ඛාන් (81) හා සහීර් අබ්බාස් (93) ගේ වටිනා ලකුණු 166 ක සබඳතාව හමුවේ කොදෙව්වෝ දහඩිය හෙලමින් සිටියහ. එහෙත් අඅවසානයේ පාකිස්තානය ලකුණු 250 කට යටත් විය. ඔවුන්ගේ මැද පිතිකරු පෙළ විනාශ කළේ ලකුණු 52 කට කඩුලු 3 ක් බිඳ හෙළූ විවියන් රිචර්ඩ්ස් ය.අවසාන තරගයශ්‍රේෂ්ඨ පිතිකරු විවියන් රිචර්ඩ්ස්ගේ අති විශිෂ්ඨ ශතකයක් යටපත් කිරීම ඉමහත් අසීරු කාර්යයක් වුවද එය කිරීමට කොලිස් කී සමත් විය. කිං ඔහුගේ ක්‍රීඩා දිවියේ ඒ ඉතාම සුන්දර පැයේදී පන්දු 66 කිං ලකුණු 86 ක් ලබා ගත්තේ ය.ඒ ඉනිමට හතරේ පහර 10 ක් හා හයේ පහර 3 ක් ඇතුළත්ව තිබිණි. විවියන් රිචර්ඩ්ස් ඉනිම අවසන් කළේ ඔහුගේ කඩුල්ල හරහා ඇවිද යමින් මයික් හෙන්ඩ්‍රික් ට එරෙහිව එම ක්‍රීඩාංගණයේ ප්‍රධාන ක්‍රීඩා මණ්ඩපයකට හයේ පහරක් එල්ල කරමිනි. කඩුලු නවයට ලකුණු 286 යි.පිළිතුරු වශයෙන් එංගලන්ත ආරම්භක පිතිකරුවෝ ලකුණු 129 ක් එක් කලද ඔවුන් එය කළේ මන්දගාමීවය. ප්‍රයෝජනයට ගැනීමට තිබූ ඕවර සංඛ්‍යාවෙන් බාගයකට වඩා ඔවුහු ඒ සඳහා පාවිච්චි කළහ. වේන් ලාකින්ස් අංක 7 පිතිකරුව සිටියදී එය ශක්තිමත් පිතිකරු පෙලක් සහිත කණ්ඩායමක් විය. එහෙත් ජොයෙල් ගානර්ගේ (ලකුණු 38 කට කඩුලු 5 යි) එල්ලයට එවුනු පන්දු හමුවේ කඩුලු 2 කට 183 ක්ව තිබූ මුළු ලකුණු සංඛ්‍යාව සියලු දෙනාම දැවී මුළු ලකුණු 194 ක් බවට පෙරැළිණි..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>03</day>
    </date>
    <link>http://www.dinamina.lk/2011/02/03/_art.asp?fn=f1102031</link>
    <topic>පුංචි ඡන්දයහෙට දවසේ දේශපාලන ආයෝජනයක්</topic>
    <author>රාමන්</author>
    <content>පළාත් පාලන ආයතන ගැනෙන්නේ අපේ රටේ පහළම දේශපාලන බලාධිකාරි යාන්ත්‍රණයට. එහෙත් ගමේ සංවර්ධනය සම්බන්ධයෙන් තීන්දු ගත යුතු ප්‍රධානතම ව්‍යවස්ථාදායක ව්‍යූහය සැකසී තිබෙන්නේ පළාත් පාලන ආයතන හරහායි. අපේ රටේ 70% ක් පමණ තවමත් ජීවත් වන්නේ ගම පදනම් කරගෙන. මේ නිසා රටේ සංවර්ධනයට ගමේ සංවර්ධනය වැදගත් වෙනවා. මේ වනවිට ‘ගම හදා රට හදමු’ යන්න තේමාව මහින්ද චින්තනයේ වී තිබෙනවා.විශේෂයෙන්ම 2005 සිට ගමේ සංවර්ධනයට ලැබුණු ආණ්ඩුවේ අවධානය වැඩි වුණා. මේ නිසා ‘කොළඹට කිරි ගමට කැකිරි’ චින්තනය වෙනස් වීමට පටන් ගත්තා. ‘ගම නැඟුම’ හා ‘මඟ නැඟුම’ ව්‍යාපෘති කෙලින්ම ඉලක්ක වූයේ ගමේ සංවර්ධනයට ‘කොන්ක්‍රීට් මාර්ග‘ සංකල්පය ක්‍රියාත්මක වූයේ ගම වෙනුවෙන්. මේ වන විට කි.මි. 35000ක කොන්ක්‍රීට්වලින් පිළිසකර කරළා.මෙය ගමේ යටිතල පහසුකම් පැත්තෙන් සිදු වූ සුවිශේෂී සංවර්ධනයක්. ‘මඟ නැ¼ගුම’ යටතේ සිදු වූ විවිධ සංවර්ධන ව්‍යාපෘතීන් ගණන දහස් ගණනක්. 2005 23% ක් ව පැවැති ග්‍රාමීය දුප්පත්කම මේ වන විට 7.5% දක්වා අඩුවීමට වත්මන් රජය ක්‍රියාත්මක කළ ග්‍රාමීය සංවර්ධන ව්‍යාපෘති බෙහෙවින් ම උපකාරී වී තිබෙනවා. ඊට අමතරව රට පුරා ක්‍රියාත්මක වන මහා පරිමාණයේ සංවර්ධන ව්‍යාපෘතිවල ආකර්ශනය ද ග්‍රාමීය ජනතාවට බලපා තිබෙනවා. නො එසේ නම් දුප්පත්කමේ ප්‍රතිශතය මෙතරම් අඩු වීමට හේතු වන්නේ නැහැ.7.5% යන්න දියුණු සංවර්ධිත රටවලට ආසන්න වූ මට්ටමක්. විරැකියාවේ ප්‍රතිශතය ද මේ වන විට දක්නට ලැබෙන්නේ ලංකා ඉතිහාසයේ මෙතෙක් නො වූ විරූ ප්‍රාථමික මට්ටමක, දුප්පත්කම් මට්ටම හා විරැකියාවේ අනුපාතය මෙතරම් අඩුවීමට ප්‍රධාන හේතුව වත්මන් රජය ගම ඉලක්ක කරගෙන සංවර්ධන ව්‍යාපෘති ක්‍රියාත්මක වීම. මීට පළාත් පාලන ආයතන 90%ක්ම වාගේ එක්සත් ජනතා නිදහස් සංධානය සතුවීම එක් වාසියක් වුණා.මේ අතර පසුගිය සමයේ මේ ආයතනවලට පත් වූ සමහර ග්‍රාමීය නියෝජිතයන්ගේ ක්‍රියා කලාපයන් ගැන විවේචන ද තිබෙනවා. එම විවේචනයන් මතු වන්නේ සමහර ග්‍රාමීය ව්‍යාපෘති ක්‍රියාත්මක කරවීම පැත්තෙන්. සමහර ඒවා ප්‍රශ්නයක් නැහැ. කොන්ක්‍රීට් පාරවල්වල යෙදවුම්වල ප්‍රශ්න නිසා ඒවා ඉදිකර ටික දිනකින් අබලන් වූ තැන් ද තිබෙනවා. එම තැන් නිරීක්ෂණය කර අඩුපාඩු සැකසීමේ ක්‍රමවේදයක් සමහර ප්‍රාදේශීය සභාවලට නැහැ.මේ විවේචන මතු වන්නේ පළාත් පාලන ආයතනවල සමහර සභිකයෝ කොන්ත්‍රාත්වලට සම්බන්ධවීමෙන්. මේ නිසා ගමේ ගොඩේ කියැවෙන කතාව ව්‍යාපෘතිවලින් ගසා කන ප්‍රාදේශීය දේශපාලනඥයින් නිසා ගමට ලැබිය යුතු සංවර්ධන ප්‍රතිලාභ නිසි මට්ටමින් නොලැබෙන බවයි. සාමාන්‍යයෙන් රේඛීය අමාත්‍යාංශ හා විවිධ ප්‍රාදේශීය ව්‍යාපෘති හරහා ගමට ලැබෙන මුදල අති විශාලයි.එය ගමේ ජනතාව අතර බෙදී ගියේ නම් එක් අයෙකුට ලැබෙන මුදලද සැලකිය යුතු අගයක් ගන්නවා. මේ මුදල් ව්‍යාපෘති මඟින් ගමට යෑමේ දී අතර මැදි ග්‍රහණයෙන් මුදා ගැනීමට හැකි වන්නේ නම් මීට වඩා සංවර්ධනයේ ප්‍රතිලාභ ගමට ලබා ගැනීමට තිබුණය යන මතය සාධාරණයි.සාමාන්‍යයෙන් වේගවත් සංවර්ධන ක්‍රියාදාමයක දී අතරමැදි ගසා කෑම් හා නාස්තිය සම්පූර්ණයෙන්ම නතර කරන්න බැහැ. එහෙත් ඒ සියල්ල යම් අවම මට්ටමක තබා ගැනීමටුවද වැදගත්. ඊට මැදිහත් විය යුත්තේ ගමේ දේශපාලනය කරණ අයයි. විශේෂයෙන් ම ප්‍රාදේශීය සභා මන්ත්‍රීවරයායි. ගමට ලැබෙන ආර්ථික ප්‍රතිලාභවල කළමණාකරුවා විය යුත්තේ ඔහුයි.සමහරු ජනතාවගේ ඡන්දයෙන් පත්වීමෙන් පසු එය අමතක කරන බව පෙනෙනවා. ඒ වෙනුවට සමහරු ගමට ලැබෙන සංවර්ධන ව්‍යාපෘති ක්‍රියාත්මක කරන කොන්ත්‍රාත්කරුවාගේ නියෝජකයා වෙනවා. නැත්නම් තම හිතවතුන් මාර්ගයෙන් කොන්ත්‍රාත් ලබා ගෙන ඒවා ක්‍රියාත්මක කරමින් සිටිනවා. නො එසේ නම් ප්‍රාදේශීය සභාවේ හෝ නගර සභාවේ ප්‍රධානියා සමඟ රන්ඩු වෙනවා. ඒ රන්ඩු සමහර තැනක අය - වැය පරාජය කිරීමට තරම් දුරදිග ගිහින්. සමහර තැනක මතු වෙන මෙවන් කළු චරිත සමස්තය නොවෙයි. එහෙත් සමස්තය වසා ගෙන ප්‍රචාරය වන්නේ සුළු පිරිසකගේ ක්‍රියා කලාපයන්.පසුගිය දා රත්නසිරි වික්‍රමනායක හා ඩිව් ගුණසේකර ජ්‍යෙෂ්ඨ අමාත්‍යවරුන් දෙපළ යම් උපදේශාත්මක ප්‍රකාශයක් සිදු කරන්නට ඇත්තේ පළාත් පාලන මැතිවරණයේ දක්නට ලැබෙන මෙවන් කළු චරිත වෙනුවෙන් විය හැකියි. ජ්‍යෙෂ්ඨ අමාත්‍ය රත්නසිරි වික්‍රමනායක මහතා සඳහන් කරන්නේ දේශපාලනය මුදල් හම්බ කර ගැනීමට යොදා නොගන්නා ලෙසයි. එතුමා එහෙම කියන්නේ එවන් අය ද සිටින නිසායි. ඩිව් ගුණසේකර ඇමැතිවරයා ඊටත් එහාට ගොස් තිබෙනවා. ඔහු සඳහන් කරන්නෙ දූෂිත චරිත ඉවත් කිරීමට දේශපාලන පක්ෂ අපොහොසත් නම් ඡන්දදායක ජනතාවට ඒ සඳහා අවස්ථාව සැලසී තිබෙන බවයි.පවතින ඡන්ද ක්‍රමයේ අඩුපාඩු සහිත වුව ද එක් කොට්ඨාසයක නිශ්චිතව මන්ත්‍රීවරයෙක් පත් නොවුණ ද දේශපාලනයේ ‘සුදු’ චරිත හඳුනා ගෙන කළු චරිත ඉවත් කිරීමේ ක්‍රමවේද පවතිනවා. පක්ෂයට ඡන්දය දී මනාප සලකුණු කළ හැක්කේ තමන් කැමැති අයෙකුට පමණයි. එක් මනාපයක් වෙනුවට එක් අයෙකුට මනාප තුනම ලබා දී ඔහුගේ පත්වීම ස්ථීර කරගත හැකියි.ඩිව් ගුණසේකර ඇමැතිවරයා සඳහන් කරන්නේ රු. 5000 ක දීමනාවක් පමණක් ලැබෙන ප්‍රාදේශීය සභා මන්ත්‍රී ධූරයකට මිලියන ගණන් වියදම් කරන්නේ ඇයි ද කියලයි. එතුමාගේ මතයට අනුව නම් මෙතරම් වියදමක් කරන්නේ සිය තනතුර අයථා ලෙස උපයෝගී කර ගැනීමටයි. ඒ අය තෝරා බේරා ගෙන ඡන්දය පාවිච්චි කිරීමට ඔහු ඡන්ද දායකයාට යම් උපදේශයක් සපයනවා වගෙයි.ජ්‍යෙෂ්ඨ ඇමැතිවරු වැඩ පටන් ගෙන වගෙයි. තම අත්දැකීම් හරහා රජයට උපදෙස් දීම පමණක් නොව ඡන්දදායකයන් දැනුවත් කිරීමත් ඔවුන්ගේ වගකීමක්. එම වගකීම අත්දැකීම් සහිත දේශපාලනඥයන් ලෙස ඔවුන් ඉටු කරමින් සිටීම වැදගත්.මේ පළාත් පාලන මැතිවරණයෙන් ආණ්ඩුවේ වෙනසක් වන්නේ නැහැ. ආණ්ඩුව ශක්තිමත.් රජයේ ජයග්‍රහණය සම්බන්ධයෙන් ද ප්‍රශ්නයක් නැහැ. සාමාන්‍යයෙන් තමන්ගේ ප්‍රදේශයට පවතින රජයෙන් වැඩි වැඩියෙන් සංවර්ධිත කාර්යයන් ඉටු කර ගැනීමට නම් බලයේ සිටින රජයේ කණ්ඩායමක් ජයග්‍රහණය කරවීමටයි ජනතාව කල්පනා කරන්නේ. මේ නිසා සමස්තයක් වශයෙන් මේ මැතිවරණයේ ජයග්‍රාහණය රජය සතුයි. එම ජයග්‍රහණය හරහා එක්සත් ජනතා නිදහස් සන්ධානයේ කණ්ඩායමට සුදුසුම පිරිසක් පත් කර ගැනීමට වැදගත්. ජ්‍යෙෂ්ඨ ඇමැතිවරුන්ගේ උපදේශය ද එයයි.මේ නිසා ජයග්‍රාහී ලැයිස්තුවේ දක්ෂ අවංක පුද්ගලයන් සොයා ගැනීමේ තරගයක් බවට මේ මැතිවරණය පත් කර ගත හැකියි. ඩිව් ගුණසේකර ඇමැතිවරයා සඳහන් කරන්නේ ඒ අය හඳුනා ගැනීමට දේශපාලන පක්ෂ අපොහොසත් නම් ජනතාවට එවන් අය ඉවත් කළ හැකියි කියලයි. මේ මැතිවරණය එතැනට තල්ලු වීමට බෙහෙවින් ම ඉඩ තිබෙනවා.දැනටමත් සමහර අය තමන්ගේ මුහුණ වර්ණයෙන් පින්තාරු කළ ඡායාරූපවලින් බලහත්කාරයෙන් තාප්ප බිත්ති සරසලා. ඔවුන් මැතිවරණය වෙනුවෙන් වැය කිරීමට බලාපොරොත්තු වන මුදල ගැන සිතාගත හැකියි. රු.5000/- ක දීමනාවක් ලබන තනතුරකට මෙතරම් ධනයක් වැය කිරීමේ ප්‍රශ්නාර්ථය ඇතුලේ ම පිළිතුරු ගැබ්වෙනවා. අවසානේ ඡන්දයට ගිය වියදම හම්බ කර ගැනීමට ගියොත් ඉන් ප්‍රතිලාභ කපා හැරෙන්නේ ග්‍රාමීය සංවර්ධනයෙන්.පළාත් පාලන දේශපාලන ජාතික තලයට දේශපාලනඥයන් පුරුදු පුහුණු කරනු ලබන ක්‍ෂේත්‍රයක් ප්‍රාදේශීය සභාව හෝ නගර සභාව ඊට ඉවහල් වන අභ්‍යාස ආයතන වගෙයි. ඒ නිසා ආරම්භයක් වශයෙන් මෙවන් තැන්වලට දක්ෂ, අවංක තරුණ නායකයන් පත් වන්නේ නම් එය රටේ අනාගත දේශපාලනයට හොඳ ආයෝජනයක් වෙයි. මේ නිසා සුදුසු අය තෝරා එවීම ඡන්දදායකයාගේ ද වගකීමක්. මේ නිසා ආවට ගියාට නියෝජිතයන් තේරීමෙන් තොරව වගකීමක් සහිතව එම කාර්ය ඉටු කරන්නේ නම් අද දවසේ ගමට පමණක් නොවේ හෙට දවසේ රටටත් එය හොඳ දේශපාලන ආයෝජනයක් වෙනවා..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>03</day>
    </date>
    <link>http://www.dinamina.lk/2011/02/03/_art.asp?fn=f1102032</link>
    <topic>අතීත රජ දරුවන්ගේ අභිමානය රඹුක්කන</topic>
    <author>සටහන් – නදීෂානි ප්‍රියංගිකා ඡායාරූප - සජිත් තුෂාර පේ‍්‍රමදාස (ගලිගමුව සමූහ)</author>
    <content>“ජනතා මෙහෙවරට කැපවෙමු සැම විට” යන්න ස්වකීය දැක්ම කරගත් මේ පළාත් පාලන ඒකකයට ලක් දෙරණේ හිමි වන්නේ තවත් සුවිශේෂී ස්ථානයකි. ඒ මන්දයත්, වනයේ සැරිසරනා හස්තීන්ට නිබඳවම සෙවණ සළසන, දෙස් විදෙස් නොමද ආකර්ෂණයට පත් පින්නවල අලි අනාථාගාරයේ උරුමය මේ පළාත් පාලන ඒකකය සතු වන බැවිනි.දර්ශනීය කඳු හා වනාන්තර පද්ධතියකින් යුත් මේ පෙදෙසේ පුරාණ කතාව ප්‍රාග් ඓතිහාසික මානවයා දක්වා ඇදී යන්නේ පදවිගම්පල ගොනාටු ගල් ලෙනෙනි.ඒ හැරෙන්නට විරාජමානව වැජඹෙන දැලිවල කොටවෙහෙරත්, කැලෑ දඹුලු විහාරයත්, මීදුම ලෙන් විහාරයත් ගෙන එන්නේ අතීත රජ දරුවන්ගේ අභිමානයයි. මා ඔය, බොහොර ඔය, රඹුක්කන් ඔය නිසලව ගලා බසිද්දී, කෘෂිකාර්මික දිවි පෙවතකට හුරු වූ ජනතාවගෙන් සුසැදි මේ පළාත් පාලන ඒකකය රඹුක්කනයි.1987 අංක 15 දරන ප්‍රාදේශීය සභා පනතේ 2 වැනි වගන්තියේ (1) උප වගන්තිය සහ (4) වගන්තිය අනුව පැරැණි රඹුක්කන සුළු නගර සභාවක්, පින්නවල සහ පදවිගම්පල ගම් සභාවත්, වාකිරිගල හා ගලිගමුව ගම් සභාවේ කොටස් සම්බන්ධ කරගනිමින් ප්‍රාදේශීය සභා නියෝජිත කොට්ඨාස 19කින් සමන්විතව රඹුක්කන ප්‍රාදේශීය සභාව 1987 මැයි මස 11 වැනි දින සංස්ථාපනය විනි.ස්වකීය බල ප්‍රදේශයේ ජනතාවට තිරසාර සංවර්ධනයක් ළඟා කරදීම අරමුණු කරගත් ප්‍රාදේශීය සභා නායකත්වය ඒ කෙරෙහි පාලන කාලය තුළ විශේෂ අවධානයක් යොමු කෙළේ ය.මා ඔය ප්‍රමුඛ කොටගත් ජල පද්ධතියකින් සුසැදි රඹුක්කන ප්‍රාදේශීය සභා බල ප්‍රදේශයේ වෙසෙන්නවුන්ට පානීය ජල හිඟයක් එතරම් නොමැති වුවද, ප්‍රජා ජල ව්‍යාපෘතීන් අරඹන්නේ එවන් ගැටලුවක් මතුයම් දිනයක සිදු නොවන්නට හා කඳුකර ප්‍රදේශවල වෙසෙන්නන් වෙනුවෙනි.කිරිවන්දෙණිය වැලිකන්ද ජල යෝජනා ක්‍රමය රුපියල් ලක්ෂ 300කට ආසන්න මුදලක් වැය කරමින් පවුල් තුන්සියයකට ප්‍රතිලාභ සලසමින් ද, රුපියල් ලක්ෂ 50ක මුදලක් වැය කරමින් අඩනනැල්ල ජල යෝජනා ක්‍රමය ද, සමෘද්ධි අධිකාරියත්, පළාත් ප්‍රතිපාදනත්, ප්‍රාදේශීය සභා අරමුදලුත් යොදා ගනිමින් ලක්ෂ 50කට අධික මුදලක් වැය කරමින් දොඹේගොඩ කහගොල්ලාවල ජල යෝජනා ක්‍රමයද ක්‍රියාත්මක විණි.රඹුක්කන ප්‍රාදේශීය සභාව සතුව පවතින පුස්තකාලය වසර හැටකටත් වඩා පැරැණි ස්ථානයක පිහිටුවා තිබේ. එසේ රුපියල් කෝටි 12ක මුදල් ප්‍රතිපාදනයක් වෙන් කරමින් සිව් මහල් ගොඩනැඟිල්ලක් ඉදි වන්නේ සංවර්ධනයේ සුවිශේෂි ලකුණක් සනිටුහන් කරමිනි. එහි පළමුවන මහල වාණිජ සංකීර්ණයක්, දෙවන මහල ප්‍රාදේශීය සභා කාර්යාලයක්, තෙවන මහල අංග සම්පූර්ණ පුස්තකාලයක් සහ පරිගණක මධ්‍යස්ථානයක් වෙනුවෙන් වෙන් කෙරිණි.ක්‍රියාශීලී වූ ද නැණවත් වූ ද අනාගත පරපුරක් බිහිකිරීමේ අභිලාෂයෙන් පූර්ව ළමා විය සංවර්ධන මධ්‍යස්ථාන සංවර්ධනය කිරීම වෙනුවෙන් ද සභාවේ අවධානය යොමු විණි. එහි දී රුපියල් ලක්ෂ දහයකට ආසන්න මුදල් ප්‍රතිපාදනයක් ප්‍රාදේශීය සභා පොදු අරමුදලින් වෙන් කරමින් ළමා උද්‍යානයක් ඉදි වන්නේ ඉහත කී අරමුණු පෙරදැරිකර ගනිමිනි. ඒ හැරෙන්නට පළාත් ප්‍රතිපාදන යටතේ රුපියල් ලක්ෂ 50කට ආසන්න මුදලක් වැය කරමින් පූර්ව ළමා විය සංවර්ධන මධ්‍යස්ථාන සංවර්ධනය කිරීමට කටයුතු කෙරිණි.සෞඛ්‍ය අංශය පිළිබඳ අවධානය යොමු කිරීමේ දී එහි සුවිශේෂී ප්‍රගතියක් පසුගිය වකවානුව තුළ සිදු වූ බැව් කිව යුතු ය. රඹුක්කන ප්‍රාදේශීය සභාව සතුව දැනට ආයුර්වේද තුනක් පවතී. එනම්, රඹුක්කන, හේවාදිවල සහ පින්නවලයි. මින් පින්නවල ආයුර්වේදය මූලික කරගනිමින් පළාත් ප්‍රතිපාදන යටතේ කෝටි 2 1 / 2 ක පමණ මුදලක් වැය කරමින් පංචකර්ම ආයුර්වේද රෝහලක් ඉදිවෙමින් පවතී. ඉන් අපේක්ෂා කරනු ලබන්නේ ආයුර්වේද වෛද්‍ය ක්‍රමවේදය සංචාරකයින් අතර ප්‍රචලිත කිරීමයි.පොදුවේ ලක්ෂ 40කට ආසන්න මුදලක් වැය කරමින් එකකට ලක්ෂ 32ක් ලක්ෂ 8ක් වන පරිදි නගරය තුළ පොදු වැසිකිලි පද්ධති දෙකක් පසුගිය වකවානුව තුළ ඉදිවිණි.සංචාරක පාරාදීසයක් නිසාදෝ ප්‍රදේශවාසීන් මුහුණ පෑ තවත් එක් ප්‍රධාන ගැටලුවක් වූයේ ක්‍රමවත් කසළ බැහැර කිරීමක් නොමැතිවීමයි.එහෙත් ප්‍රාදේශීය සභා නායකත්වය ඒ කෙරෙහි යොමු කරමින් කසළ කළමනාකරණ ව්‍යාපෘතියක් රුපියල් ලක්ෂ 75ක පමණ වියදමින් අරඹා ඇති අතර, මේ වන විට එහි මූලික අදියරයන් තුළ ක්‍රියාත්මක වෙමින් සිටියි.සබරගමු පළාත් ප්‍රධාන අමාත්‍ය මහීපාල හේරත් මැතිතුමාගේ පූර්ණ අවධානය නිරතුරුව ප්‍රදේශයේ සංවර්ධන කටයුතු වෙනුවෙන් යොමුවන බැවින් ක්‍රීඩා පිටි සංවර්ධනය කෙරෙහි ද සභා අවධානය යොමුවිණි.ඒ යටතේ රඹුක්කන මහජන ක්‍රීඩාංගණය සඳහා ලක්ෂ 75ක පමණ වියදමක්, බතමුරේ මහජන ක්‍රීඩාංගණය වෙනුවෙන් ලක්ෂ 40ක් ද ඉදිරි සංවර්ධන කටයුතු වෙනුවෙන් වැය වේ යැයි ගණනය කර ඇස්තමේන්තු ගත කර තිබේ.ගත වූ වසර කිහිපය තුළ දී ප්‍රදේශයේ යටිතල පහසුකම් ක්ෂේත්‍රයෙහි සිදු වූයේ සුවිශාල සංවර්ධනයකි. ජාතික සවිය ගම නැඟුම හා මඟ නැඟුමත් පළාත් ප්‍රතිපාදනත් ප්‍රාදේශීය සභා පොදු අරමුදලත් යොදා ගනිමින් එකී සංවර්ධනය ගම තුළට ගෙනයනු ලැබිණි.වසම් 89ක් වෙනුවෙන් එක් වසමට ලක්ෂ 10ක් බැගින් මාර්ග සංවර්ධනයෙහිලා මූල්‍ය ප්‍රතිපාදන වෙන් වූ අතර එතුළින් ප්‍රදේශයේ දුෂ්කර මාර්ග රැසක් සංවර්ධනය විණි.ගම තුළට ගලා ආ සංවර්ධනය ජනතා සිතුම් පැතුම් අවබෝධ කරගනිමින් ඔවුනගේ ආර්ථික සමාජීය සහ සංස්කෘතික අංශ තුළ ප්‍රබෝධයක් ඇති කරලීමෙහිලා මහඟු පිටුබලයක් සැපයීය.දිනෙන් දින දේශීය සහ විදේශීය සංචාරක පාරාදීසියක් බවට පත් වෙමින්, සැලැසුම්සහගත නගරයක් නිර්මාණය කිරීමෙහිලා සංවර්ධනය යථාර්ථයක් ලෙසින්ම එයට දායක කරගනිමින් ගැමියන්ගේ ගැමි සුවඳත් රැගෙන මේ පළාත් පාලන ඒකකය සුබවාදී හෙට දිනකට පා නගමින් සිටියි.කොළඹ විශ්වවිද්‍යාලයෙහි උපාධිධරයෙකු වන ඔහු විශ්වවිද්‍යාල දිවිය තුළ ශිෂ්‍ය අරගලයන්ට ද වරෙක දායක විණි. ඉන් ඉක්බිති මහජනතාව වෙනුවෙන් යමක් කරන්නට දේශපාලන වේදිකාවට ප්‍රවේශ වන්නට ඔහුට සිත්විණි. 1997 දී ප්‍රථම වරට ප්‍රාදේශීය සභා මන්ත්‍රීවරයෙකු ලෙසින් ජනතා සේවයට කැප වන ඔහු 2006 වසරේ දී වැඩිම මනාපය ලබමින් සභාපති කිරුළට හිමිකම් කියයි. සබරගමු පළාත් ප්‍රධාන අමාත්‍ය මහීපාල හේරත් මැතිතුමන්ගේ ගුරුහරුකම් මැදින් දේශපාලන දිවි මඟේ දිගු ගමනක් ආ ඔහු ශාස්ත්‍රවේදී අතුල නිලංග බණ්ඩාර හඳගම ය. මේ කතිකාව ඔහු සමඟිනි.* රඹුක්කන ප්‍රාදේශීය සභාවේ හිටපු සභාපතිතුමන් ලෙසින් පළාත් පාලන ආයතනය කාර්යභාරය ඔබතුමා දකින්නේ කොහොම ද ?ප්‍රාදේශීය සභා පනතට අනුව පුද්ගලයෙකුගේ උපතේ සිට මරණය දක්වා යන ක්‍රියාවලියේ දී ඔහු වෙනුවෙන් විවිධ ක්ෂේත්‍රය යටතේ සේවා සැපැයීම තමයි මූලිකම කාර්යය වන්නේ තව දුරටත් පැහැදිලි කරනවා නම් උපතකට අවශ්‍ය මාතෘ සායනයේ සිට මරණයේ දී ආදාහනාගාරය හෝ සුසාන භූමිය දක්වා වන දිගු ගමනකදී ඔහු වෙනුවෙන් සෞඛ්‍ය, මංමාවත්, ආර්ථික, අධ්‍යාපනික, සමාජීය පහසුකම් සැළසීම තමයි කාර්යය පද්ධතිය තුළ සුවිශේෂි වන්නේ.* රඹුක්කන ප්‍රාදේශීය සභාව ඔබ භාරගත් මොහොත් සිට මුහුණ දීමට සිදු වු අභියෝග ගැන කතා කළොත් ?2006 දී මම ප්‍රාදේශීය සභා බාර ගත්තේ අඩු පහසුකම් තිබූ තත්ත්වයක සිටයි. නමුත් මේ ගත වූ කාලය තුළ රඹුක්කන ප්‍රදේශය වෙනුවෙන් මා කෝටි 25කට අධික සංවර්ධනයක් සිදු කළා.ඇත්තටම අභියෝග තිබුණා. නමුත් දේශපාලනික වශයෙන් අපට තිබූ ප්‍රබලම දායකත්වයන්, මඟ පෙන්වීම මත ප්‍රදේශයේ ශීඝ්‍ර සංවර්ධනයක් කරා ගෙන යන්නට මට හැකිවුණ. එහි දී ආදරණීය ජනතාවගෙන් සහ සහෝදර මන්ත්‍රීන්ගෙන් ලැබූ සහය අගය කළ යුතුමයි.* විශේෂයෙන් මේ පෙදෙස සංචාරක ආකර්ශනය දිනූ ප්‍රදේශයක්. ඒ නිසා ආගමික අංශයේ සහ සංස්කෘතික ප්‍රබෝධය කෙරෙහි ඔබතුමා අවධානය යොමු කෙළේ කුමන අංශ ඔස්සේ ද ?රඹුක්කන ප්‍රාදේශීය සභාව මගින් සංවිධානය කරනු ලබන “මිහිඳු මහ පෙරහර” සංස්කෘතික ප්‍රබෝධය උදෙසා දියත් කරන්නක්. ඒ දියසුන්නත රජමහා විහාරයේ විහාරාධිපති ස්වාමින් වහන්සේගේ උපදේශකත්වය මතයි. ඒ වගේම විවිධ අවස්ථාවන්වලදී ආගමික නායකයින් අපෙන් උදව් බලාපොරොත්තු වූ විට අපි අනිවාර්යයෙන් උදව් කරනවා. පදවි ගම්පල ආදී මානවයින්ගේ ගල් මැස්ස ආශ්‍රිතවත්, දැලිවල කොටවෙහෙරත් ආශි‍්‍රතවත් සංවර්ධන කටයුතු සිදු කරනවා. ඒ ඓතිහාසික අංශයේ දියුණුවක් ඇති කරමින් ප්‍රදේශයේ සංචාරක ව්‍යාපාරය දියුණු කරන්නයි.ඒ වගේ ම පින්නවල අලි අනාථාගාරය ආශ්‍රිතව සංවර්ධන කටයුතු ආරම්භ කිරීම තුළින් ප්‍රදේශයේ ආර්ථික අංශය නංවාලීමත් මගේ ඉලක්කයක්.* ඔබතුමාගේ ඉදිරි සංවර්ධන සැලැසුම් පිළිබඳ අපි අවධානය යොමු කළොත් ?අපි සතුව නගර සැලැස්මක් පවතිනවා. ඒ නගර සැලැස්මට අනුව මේ පුරවරය පිවිතුරු සහ සංවර්ධනාත්මක පුරවරයක් බවට පත් කිරීම මගේ ඉලක්කයයි. ඒ යටතේ විශේෂයෙන් ම නගරය තුළ පෞද්ගලික බස් නැවතුම්පොළත් ආරම්භ කිරීමට මා අපේක්ෂා කරනවා. ඒ වගේම තමයි සංචාරක අංශය දියුණුකරමින් ප්‍රදේශයේ ජනතාවගේ ආදායම් තත්ත්වය ඉහළ නැංවීම කළ හැකියි. විශේෂයෙන්ම පින්නවල අලි අනාථාගාරය ආශ්‍රිතව සියලු පහසුකම් සහිත සංකීර්ණයක් ඉදිකරමින් වෙළඳුන්ට තම නිෂ්පාදන අලෙවි කර ගැනීමට අවස්ථාවක් සැලැසිය යුතුයි.ඒ වගේ්ම තමයි නගරයට ප්‍රවේශ වීමේ විකල්ප මාර්ග නිර්මාණය කිරීම හා පවතින මාර්ග සංවර්ධන කිරීම.මෙවැනි සංවර්ධන ව්‍යාපෘති රැසක් ක්‍රියාත්මක කරමින් මේ සංවර්ධන ක්‍රියාදාමය නොනැවතී ඉදිරියට ගෙන යාම මගේ පැතුමයි.* මේ සංවර්ධන ක්‍රියාදාමයන් ඉදිරියට ගෙන යාමේ දී ඔබතුමාගේ මහජන සම්බන්ධතා ක්‍රියාවලිය ආරම්භ කරන්නේ කුමන ආකාරයෙන් ද ?මම මෙතෙක් කල් මගේ මූලිකම තැන දුන්නේ ප්‍රාදේශීය සභාවට. ඒ වගේම තමයි ජනතා අවශ්‍යතා මනාව හඳුනා ගනිමින් ඒවා තෘප්තිමත් කිරීමට කටයුතු සම්පාදනය කිරීම. ඒ තුළ මම විශාල ජයග්‍රහණ ලැබුවා. එදා මාත් එක්ක හිටපු මහජනතාව අදත් ඒ විදිහට මාත් එක්ක ඉන්නවා. ඒ ගැන මට සතුටුයි.ඒ වගේම තමයි අපේ ප්‍රාදේශීය සභාවේ ඉන්න පක්ෂ විපක්ෂ මන්ත්‍රීවරුන් සියලු දෙනාම මේ සංවර්ධන ක්‍රියාවලිය සාර්ථක කරගන්නට මට උපකාර කළා. අයවැය වුණත් ඒකමතිකව සම්මත වුණේ ඒ නිසයි.* මෙතෙක් ආ ගමන ගැන ආපසු හැරිලා බැලුවොත් මොකද හිතෙන්නේ ?ඉතාමත් සතුටට පත් වෙනවා. එදා මම ප්‍රාදේශීය සභාව භාරගත් මොහොතේ දී ඉතාමත් අවට මට්ටමකයි මූල්‍ය ප්‍රතිපාදන තිබුණේ. ගම නැඟුම, මඟ නැඟුම හරහා ලොකුª සංවර්ධන ව්‍යාපෘතින් රැසක් මහජනතාව වෙනුවෙන් ආරම්භ කළා..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>04</day>
    </date>
    <link>http://www.dinamina.lk/2011/02/04/_art.asp?fn=n1102042</link>
    <topic>අපේ නිදහස් දිනයටඅමෙරිකාවෙන් සුබ පැතුම්</topic>
    <author/>
    <content>ශ්‍රී ලාංකික ජනතාව 63 වැනි නිදහස් දිනය සමරණ මේ මොහොතේ ලෝ පුරා වෙසෙන සියලුම ශ්‍රී ලාංකිකයන්ට ප්‍රීතිමත් වූ දිනයක් ප්‍රාර්ථනා කරන්නේ යැයි අමෙරිකා රාජ්‍ය ලේකම් හිලරි ක්ලින්ටන් මහත්මිය සුබ පැතුම් පණිවිඩයක් නිකුත් කරමින් කියා සිටී.එම නිවේදනයේ වැඩිදුරටත් මෙසේ සඳහන් වේ.පෙබරවාරි 4 දින, ශ්‍රී ලංකා ප්‍රජාතන්ත්‍රීය, සමාජවාදී ජනරජයේ 63 වැනි නිදහස් දිනය සමරණ අවස්ථාවේදී, අමෙරිකන් ජනාධිපති ඔබාමා සහ අමෙරිකා ජනතාව වෙනුවෙන්, ශ්‍රී ලංකාවේ ජනතාවට සුබපතනු කැමැත්තෙමි. ශ්‍රී ලංකාව නිදහස ලැබූ දා පටන් අන්‍යොන්‍ය වශයෙන් වැදගත්වන කරුණු සම්බන්ධයෙන් අප දෙරට අතර, ශක්තිමත් සබඳතා පැවැතුණි.එමෙන් ම, අප දෙරටම ප්‍රජාතන්ත්‍රවාදී අරමුණු වෙනුවෙන් ඇපකැපවී කටයුතු කෙළෙමු. අමෙරිකාවේ සංස්කෘතික ක්ෂේත්‍රය වෙනුවෙන් ශ්‍රී ලංකාව විවිද ආකාරයෙන් ධනාත්මක ලෙස දායකවී ඇත. මේ අතර, ශ්‍රී ලංකාවේ ආර්ථික වර්ධන සහ සංවර්ධන කටයුතුවල දී අමෙරිකාව පාර්ශවකරුවෙක් ලෙස කටයුතු කර තිබේ.ශ්‍රී ලංකාවේ සියලුම පුරවැසියන්ට සාමකාමී, සෞභාග්‍යමත්, සාධාරණ, ප්‍රජාතන්ත්‍රවාදී අනාගතයක් උදාකරදීමට සහයෝගය දැක්වීමෙන් මේ සබඳතා තවදුරටත් ශක්තිමත් කරගැනීමට අපි බලාපොරොත්තු වෙමු.ලොව පුරා වෙසෙන ශ්‍රී ලාංකිකයන්ට මෙදින ප්‍රීතිමත් දිනයක් වේවායි පතමි. ඉදිරි වසරේදීත් අඛණ්ඩ සාමයක් සහ සෞභාග්‍යයක් උදාවේවායි ද පතමි..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>04</day>
    </date>
    <link>http://www.dinamina.lk/2011/02/04/_art.asp?fn=n1102043</link>
    <topic>දිනා ගත් නිදහසඅර්ථවත් කරගනිමු</topic>
    <author/>
    <content>ශ්‍රී ලංකාද්වීපයේ නිදහසත් ස්වාධීනත්වයත් වෙනුවෙන් අප්‍රමාණ කැපකිරීම් කළ බවට අභිමානයත් සමඟ මෙවර ජාතික නිදහස් උළෙල සැමරීමේ අවස්ථාව අපට උදා වී ඇතැයි ජනාධිපති මහින්ද රාජපක්ෂ මහතා පවසයි.අතිමහත් පරිත්‍යාගයන් කර දිනාගත් නිදහස අර්ථවත් විය යුතුයි යන්න අද ජාතියේ ම ප්‍රාර්ථනාව බවත් ජනාධිපතිවරයා සිය නිදහස් දින පණිවිඩයෙන් කියා සිටියි.පුළුල් නිදහසක් කරා යන මොහොතේ අතීතයේත් වර්තමානයේත් වූ සියලු අතපසුවීම් මඟ හරවා ගත යුතු බව පෙන්වා දෙන ජනාධිපතිවරයා බෙදී වෙන් වීමෙන් අප ලත් ජයග්‍රහණයක් නොමැති බව පවසයි.  ‘බෙදීම, වෙන්වීම අප සියලු දෙනාගේ නිදහස අහිමිවීමට හේතුවකි. එබැවින් එක්සත් ශ්‍රී ලාංකීය ජාතියක් ගොඩනැඟීම නිදහස ආරක්ෂා කිරීමටත් අර්ථවත්, කිරීමටත් ඇති හොඳම මාර්ගයයි.රට ආරක්ෂා කර ගැනීමේ සටනේදී මෙන් ම එක්සත් ජාතියක් ගොඩනැගීමට ද අප එකසේ කැප වී වෙහෙසී වැඩකළ යුතුයි’ ජනාධිපතිවරයා කියයි.එම පණිවිඩයේ වැඩිදුරටත් මෙසේ ද දැක්වේ.ශ්‍රී ලංකාවාසී සැමට 63 වැනි ජාතික නිදහස් දිනය මහත් වූ අභිමානයෙන් යුතුව සැමරීමේ අවස්ථාව උදා වී තිබේ. අපි මේ නිදහස් දිනය සමරන්නේ ශ්‍රී ලංකාද්වීපයේ නිදහසත් ස්වාධීනත්වයත් වෙනුවෙන් අප්‍රමාණ කැපකිරීමක් කිරීමට හැකිවීමේ අභිමානය ඇතිවය.නිදහස් ශ්‍රී ලංකාව බාර ගත් මහාමාන්‍ය ඩී. එස්. සේනානායක මහතා එදා ප්‍රකාශ කළේ ජාති, පක්ෂ හෝ ආගම් භේදයෙන් තොරව, දුක අඩුකර සැප වැඩිකර ගැනීමට කටයුතු කිරීම සඳහා නිදහස ලබා ගන්නා බව යි. නිදහස දිනා ගන්නා සෑම ජාතියකගේ ම අරමුණ එයයි. ඒ අරමුණ සපුරා ගැනීමට නම් දේශය ගොඩනැගීමේ වැඩපිළිවෙල වේගවත් කළ යුතුයි. ආසියාවේ ආශ්චර්ය කරා යන ගමන තව තවත් වේගවත් කළ යුතුයි. සංවර්ධනය සඳහා තබන සෑම පියවරක් ම නිදහස සඳහා තබන පියවරකි. අප ප්‍රෞඩ ඉතිහාසයක් හිමි ජාතියකි. එසේ ම නිදහස වෙනුවෙන් අප්‍රමාණ කැපකිරීම් කළ විරුවන්ගෙන් අප ඉතිහාසය පිරී පවතී. ඒ සියලු දෑ හිතකාමීන්ට මේ මොහොතේ මාගේ නොමද ගෞරවය පිරිනමමි..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>04</day>
    </date>
    <link>http://www.dinamina.lk/2011/02/04/_art.asp?fn=n1102044</link>
    <topic>ජනපතිගේ තුන් කල් නුවණින්ශ්‍රී ලංකාවට සාමය උදා වුණා</topic>
    <author/>
    <content>දශක තුනකට ආසන්න කාලයක් පුරා ජන ජීවිතය අවුල් කළ, රටේ සංවර්ධන ගමන අඩාල කළ ත්‍රස්තවාදය පරාජය කිරීමෙන් පසු ශ්‍රී ලංකාවේ උපන් ශ්‍රේෂ්ඨ යුග පුරුෂයා වන මහින්ද රාජපක්ෂ මහතා නිසා රටට සාමය හා ස්ථාවරත්වය ස්ථාපිත වී ඇතැයි අගමැති දි. මු. ජයරත්න මහතා ප්‍රකාශ කරයි.ඒ මහතා නිකුත් කර ඇති නිදහස් දින පණිවිඩයේ මෙසේ ද දැක්වේ.අවතැන්වූවන් සියල්ලම පාහේ නැවත පදිංචි කරවීමෙන්, ඔවුන්ගේ නිවාස නැවත ගොඩනැංවීමෙන්, ඔවුන්ගේ ගම්මාන පුනරුත්ථාපනය කිරීමෙන් සහ ජීවිකා වෘත්තීන් ප්‍රතිෂ්ඨාපනය කිරීමෙන් රජය උතුරු නැඟෙනහිර පළාත්හි සාමාන්‍ය ජන ජීවිතය ස්ථාපිත කර ඇත. මේ පළාත්වල යටිතල පහසුකම් සැලසීමේ ව්‍යාපෘති රාශියක් මේ වන විටත් අවසන් කර ඇති අතර තවත් ව්‍යාපෘති ගණනාවක් ක්‍රියාත්මක වෙමින් පවතී. මේ ප්‍රයත්නයන් මඟින් එම පළාත්වල කඩිනමින් ආර්ථික වර්ධනයක් හා සංවර්ධනයක් සැලසෙනු ඇත.මහා පරිමාණ ව්‍යාපෘති රැසක් ක්‍රියාවට නැංවීම තුළින් දකුණ ද පෙර නොවූ විරූ ආර්ථික වර්ධනයක් හා සංවර්ධනයක් පෙන්නුම් කර ඇත. මේ ව්‍යාපෘති සමහරක් මේ වන විටත් අවසන් කර ඇති අතර අනෙක්වා දැනට ක්‍රියාත්මක වෙමින් පවතී. අපගේ අසල්වැසි රටවල් සමඟ සසඳන කළ ඉහළ ආර්ථික වර්ධන දර්ශක ලෙස මැනිය හැකි 8%ක් වූ වාර්ෂික දළ දේශීය නිෂ්පාදන වර්ධන වේගයක් සහ ඇ. ඩො. 2053ක් වූ ඒක පුද්ගල ආදායමක් අප රට පෙන්නුම් කරන බව අපට සාඩම්බරයෙන් කිව හැකිය.මහින්ද චින්තනයේ දක්වා ඇති ප්‍රායෝගික ප්‍රතිපත්ති පූර්ණ වශයෙන් ක්‍රියාත්මක කිරීම තුළින් රට තවදුරටත් ප්‍රගතියක් අත්කර ගනු ඇතැයි අපි අපේක්ෂා කරන්නෙමු.ජනතාවගේ සාමූහික ප්‍රයත්න, එකමුතුකම හා අපහසුකම් විඳදරා සිටීමේ හැකියාව තුළින් ගංවතුර, නායයෑම් සහ නියඟ වැනි ස්වභාවික ආපදා හේතු කොට ගෙන මුහුණදිය හැකි තාවකාලික පසුබෑම්වලින් අප රට පහසුවෙන් මුදාගත හැකිය. අප රටේ ජනතාවට කඩිනම් සමාජයීය හා ආර්ථික සංවර්ධනයක් ළඟා කරගනු වස් මේ වන විට මැනවින් ස්ථාපනය කර ඇති සාමය හා ස්ථායිතාව තවදුරටත් ශක්තිමත් කළ යුතුවේ..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>04</day>
    </date>
    <link>http://www.dinamina.lk/2011/02/04/_art.asp?fn=n1102045</link>
    <topic>දැයට කිරුළ ප්‍රදර්ශනයඅද බුත්තලදී ඇරැඹේ</topic>
    <author>ඌව වෙල්ලස්ස විශේෂ ස්ටැන්ලි රොමේශ් ගුණතිලක</author>
    <content>මොනරාගල දිස්ත්‍රික්කය වෙලාගත් දැවැන්ත සංවර්ධනයක් සමඟින් පස් වැනි දැයට කිරුළ ප්‍රදර්ශනය බුත්තල ගම්උදාව භූමියේදී ජනපති මහින්ද රාජපක්‍ෂ මහතාගේ ප්‍රධානත්වයෙන් අද (4) සවස විවෘත කෙරේ.මෙවර දැයට කිරුළ ප්‍රදර්ශනය, ප්‍රදර්ශනයකට සීමා නොවී සංවර්ධන වැඩසටහනක් ලෙස ක්‍රියාත්මක වීම විශේෂ සිද්ධියකි. ජනපති මහින්ද රාජපක්‍ෂ මහතාගේ විශේෂ යේජනාවක් මත පස්වැනි දැයට කිරුළ ප්‍රදර්ශනය මොනරාගල බුත්තල නගරයේදී පැවත්වීමට තීරණය වුයේ ඊට සමගාමීව මොනරාගල දිස්ත්‍රික්කය සංවර්ධනය කිරීමේ අරමුණ ඇතිවයි. මේ පිළිබඳව අදහස් දක්වන මොනරාගල දිස්ත්‍රික් ලේකම් යූ. එස්. කේ. මිහිඳුකුලසූරිය මහතාදැයට කිරුළ ප්‍රදර්ශනය, මොනරාගල දිස්ත්‍රික්කයේ ජනතාවට ලැබුණු විශාල සම්පතක්. මෙතෙක් දැයට කිරුළ ප්‍රදර්ශනය සීමා වුණේ ප්‍රදර්ශනයකට පමණි.අපට ලැබුණු ‘දැයට කිරුළ’ ඇත්ත වශයෙන්ම කිරුළක්. මේ අනුව අපේ දිස්ත්‍රික්කය තුළ රුපියල් මිලියන දසදහසක් පමණ සංවර්ධන ව්‍යාපෘති ක්‍රියාත්මක වෙනවා.මාර්ගමොනරාගල දිස්ති‍්‍රක්කයට පිවිසෙන උඩවලව තණමල්විල මාර්ගය, ඇතුළු කිලෝමීටර් 235 කාපට් කෙරෙනවා.ඓතිහාසික මාලිගාවිල බුදු පිළිමයට පිවිසෙන කුඹුක්ක මාලිගාවිල මාර්ගය ඔක්කම්පිටිය බුත්තල මාර්ගය, බුත්තල කතරගම මාර්ගය, බුත්තල – බඩල්කුඹුර මාර්ගය, බුත්තල යුදගනාව මාර්ගය ඒ අතර වෙනවා. ඊට අමතරව පළාත් සභා හා ප්‍රාදේශීය සභා මාර්ග රැසක් ද සංවර්ධනය කෙරෙනවා.සෞඛ්‍යබුත්තල දිසා රෝහල සම්පූර්ණයෙන්ම නවීකරණය කැර ඇති අතර වැල්ලවාය තණමල්විල, අඹගල්ල මෝගල් අලුත්වැඩියා කර තිබෙනවා. මීට අමතරව මොනරාගල දිස්ත්‍රික් මහ රෝහලේ අඩුපාඩු රැසක් ද සම්පූර්ණ කර තිබෙනවා.විදුලියමොණරාගල දිස්ත්‍රික්කයේ නිවාස සඳහා විදුලිය ලබාදීමට රුපියල් මිලියන 290 ක් වැය කර තිබෙන අතර ග්‍රාමීය නිවාස දහස් ගණනක විදුලිය සැපයීමට කටයුතු කර ගෙන යනවා.නිවාසනව නිවාස 2500ක් ඉදිකිරීම සඳහා ණය හා ආධාර ලබාදී තිබීම ද සුවිශේෂීයත්වයක්. ඊට අමතර මහජන බැංකුව, ලංකා බැංකුව හා ජාතික ඉතිරිකිරීමේ බැංකුව, රාජ්‍ය සේවකයන් සඳහා නිවාස ණය ලබාදීමේ වැඩසටහනක් ද ක්‍රියාත්මක කර තිබෙනවා.ඉඩම්ප්‍රාදේශීය ලේකම් කොට්ඨාස මට්ටමින් ඉඩම් කච්චේරි පවත්වනවා. බලපත්‍ර නොමැති ඉඩම් කට්ටි 8000 කට හිමිකම් බලපත්‍ර බෙදා දීමට පියවර ගැනීම ගැනද මෙහිදී සිහිපත් කළ යුතුයි.අධ්‍යාපනදිස්ත්‍රික්කයේ සියලුම පාසල් අලුත්වැඩියා කැර තිබෙන අතර, වැල්ලවාය මල්ලත්තාවෙල, බුත්තල, දුටුගැමුණු, මොනරාගල රාජකීය හා මහානාම ජාතික පාසල් වැඩිදියුණු කිරීමට පියවර ගෙන තිබෙනවා.තැපැල්දිස්ති‍්‍රක්කයේ සියලුම තැපැල්කාර්යාල වර්ණාලේප කිරීමටත්, බුත්තල ඇතිමලේ සහ කොටියාගල තැපැල් කාර්යාල අලුත්වැඩියා කිරීමටත් දොඹගහවෙල තැපැල් කාර්යාලයට නව ගොඩනැඟිල්ලක් ඉදිකිරීමටත් කටයුතු යොදා තිබීම විශේෂයි.කෘෂිකර්ම“අපි වවමු - රට නඟමු” වැඩසටහන යටතේ දිස්ත්‍රික්කය පුරා ගෙවතු 319000ක් ස්ථාපිත කැර තිබෙනවා. පොල් වගාකිරීමේ මණ්ඩලය, ශ්‍රී ලංකා කජු සංස්ථාව, අපනයන සංවර්ධන භෝග දෙපාර්තමේන්තුව, දක්‍ෂිණ සංවර්ධන අධිකාරිය, අන්තර් පළාත් කෘෂිකර්ම දෙපාර්තමේන්තුව ආදී ආයතන විවිධ වර්ගයේ පැළ ලක්‍ෂ පහක් පමණ මෙසේ බෙදාදී අවසන්.වාරිමාර්ගවාරිමාර්ග දෙපාර්තමේන්තුව, ගොවි ජන සංවර්ධන දෙපාර්තමේන්තුව කුඩා වැව් හා අමුණු 258 අලුත්වැඩියා කිරීමට පියවර ගෙන තිබෙනවා. මීට අමතරව විවිධ රාජ්‍ය හා රාජ්‍ය නොවන ආයතන සංවර්ධන ව්‍යාපෘති රැසකට දායක වී තිබෙන අතර සමෘද්ධි ව්‍යාපාරය යටතේ සංවර්ධන වැඩසටහන් රැසක් දිස්ත්‍රික්කය පුරා ක්‍රියාත්මක කර තිබෙනවා. ‘දැයට කිරුළ’ ප්‍රදර්ශනය අද (04) දින ආරම්භ වී මේ මස 10 වැනි දින දක්වා පැවැත්වෙනවා. මේ ප්‍රදර්ශනය උදේ 9.00 සිට රාත්‍රී 12.00 දක්වා විවෘතව පවතිනවා. ඓතිහාසික වෙල්ලස්සට පැමිණෙන සැම පිළිගැනීමට වෙල්ලස්සේ ජනතාව සූදානම්ව සිටින බවද දිසාපතිවරයා එහිදී සඳහන් කළේය..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>04</day>
    </date>
    <link>http://www.dinamina.lk/2011/02/04/_art.asp?fn=n1102046</link>
    <topic>උඩරට දුවන දුම්රියබණ්ඩාරවෙලින් නවතී</topic>
    <author>සොරණාතොට සමූහ සී ගමගේ</author>
    <content>උඩරට මාර්ගයේ දුම්රිය ධාවනය කොළඹ කොටුවේ සිට බණ්ඩාරවෙල තෙක් සීමා කර ඇතැයි දුම්රිය ආරංචි මාර්ග පැවසීය. අයහපත් කාලගුණික තත්ත්වය හේතුවෙන් දුම්රිය මාර්ගයට පස් කඳු කඩා වැටී මාර්ගය අවහිර වීම නිසා මේ තීරණය ගත් බව දුම්රිය බලධාරීහු කීහ.බදුල්ල - බණ්ඩාරවෙල අතර දුම්රිය මාර්ගයට කඩා වැටී තිබෙන පස් කඳු ගල් පර්වත ඉවත් කිරීම සඳහා ඊයේ (3) පෙරවරුවේ බදුල්ල දුම්රිය ස්ථානයෙන් සේවා දුම්රියක් පිටත් කර යවා තිබිණි.ඊයේ (3) පෙරවරු 7.40ට බණ්ඩාරවෙල දුම්රිය ස්ථානයෙන් කොළඹ බලා උඩරට මැණිකේ දුම්රිය ධාවනය වූ අතර කොළඹ සිට පැමිණි රාත්‍රි තැපල් දුම්රිය බණ්ඩාරවෙල දුම්රිය ස්ථානයෙන් හරවා පොඩිමැණිකේ දුම්රිය ලෙසට පෙරවරු 10.20ට පමණ නානුඔය බලා පිටත්කර යැවූ බවද දුම්රිය ආරංචි මාර්ග සඳහන් කළේය..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>04</day>
    </date>
    <link>http://www.dinamina.lk/2011/02/04/_art.asp?fn=n1102047</link>
    <topic>‘අන්තරේ’ කැඳවුම්කරුතිහගොඩදී අත්අඩංගුවට</topic>
    <author>තිහගොඩ විශේෂ කැළුම් බෝධිමාන</author>
    <content>අන්තර් විශ්වවිද්‍යාල ශිෂ්‍ය බල මණ්ඩලයේ කැඳවුම්කරු සංජය බණ්ඩාර සිසුවා සමඟ තවත් සිසුවකු පෙරේදා (02 දා) මධ්‍යම රාත්‍රියේ තිහගොඩ නගරයේදී අත්අඩංගුවට ගනු ලැබූ බව තිහගොඩ පොලිසිය කියයි.මේ සිසුන් දෙදෙනා යතුරු පැදියකින් ගමන් ගනිමින් සිටියදී මෙසේ අත්අඩංගුවට ගෙන ඇත.සංජය බණ්ඩාර සමඟ අත්අඩංගුවට ගෙන ඇති අනෙක් සිසුවා රුහුණු සරසවියේ මාපලාන කෘෂිකර්ම පීඨයේ ප්‍රසාද් කරුණාතිලක නම් වූ සිසුවකු වන අතර පසුගිය දිනවල රුහුණු සරසවියේ ඇතිවූ ගැටුම්කාරී සිද්ධීන් සම්බන්ධයෙන් ප්‍රශ්න කිරීම් සඳහා මේ සිසුන් අත්අඩංගුවට ගෙන තිබේ.වැඩිදුර ප්‍රශ්න කිරීම් සඳහා අත්අඩංගුවට පත් සිසුන් මාතර මූලස්ථාන පොලිසියට අවශ්‍යව ඇති බැව් ද තිහගොඩ පොලිසිය පවසයි. තිහගොඩ පොලිස් ස්ථානාධිපති පොලිස් පරීක්‍ෂක විජේසේකර, උප පොලිස් පරීක්‍ෂක චන්දන අමරරත්න මහත්වරුන් සමඟ තිහගොඩ පොලිසිියේ නිලධාරීහු වැඩිදුර පරීක්‍ෂණ කටයුතු සිදු කරති..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>04</day>
    </date>
    <link>http://www.dinamina.lk/2011/02/04/_art.asp?fn=n1102048</link>
    <topic>මහ වැස්සෙන් දිසා 8ක ලක්ෂයකට පීඩා</topic>
    <author>දයා පෙර්රා, ශීලා උඩුවර, අනුරාධපුර විශේෂ, හිඟුරක්ගොඩ සමූහ, ඇළහැර සමූහ</author>
    <content>නොකඩවා දින තුනක් තිස්සේ ඇදහැළෙන මහා වර්ෂාව නිසා ඇතිවූ ජල ගැල්මෙන් දිස්ත්‍රික්ක 8ක පුද්ගලයෝ 100,000ක් පමණ පීඩාවට පත්ව සිටිති. ත්‍රිකුණාමලය, මාතලේ, අනුරාධපුරය, පොළොන්නරුව, බදුල්ල, වව්නියාව, නුවරඑළිය හා අම්පාර දිස්ත්‍රික්කවල ජනතාව මේ නිසා පීඩාවට පත්ව සිටිති. ආපදාවට පත් ජනතාවට සහන සැලසීමට රුපියල් මිලියන 200ක මුදලක් දිස්ත්‍රික් ලේකම්වරුන් වෙත ලබාදුන් බව ආපදා කළමනාකරණ මධ්‍යස්ථානය කියයි.අනුරාධපුර දිස්ත්‍රික්කයේ පමණක් කුඩා, මධ්‍යම සහ මහවැව් 3547ක් වාන් දමමින් තුරා යාමට පටන් ගෙන ඇත.පොළොන්නරු දිස්ත්‍රික්කයේ මහවැව් 6ක් ඇතුළු සියලුම මධ්‍යම හා සුළු වැව් ජලයෙන් පිරී වාන් දැමීමට පටන්ගෙන තිබේ.පරාක්‍රම සමුද්‍රයේ වාන් දොරටු 10ම ඊයේ විවෘත කෙරිණි. මල්වතු ඔය ඇතුළු සෙසුසියලුම ඔයවල් දෙපස ජනතාව ඉවත් කිරීමටත් මාස දෙකක් පමණ වර්ෂා කාලයේ් වැව් ජලයෙන් පිරී තිබූ නිසාත් වැව්බැමි පහළ ජීවත්වන අය දැනුවත් කිරීමටත් අනුරාධපුර දිස්ත්‍රික්ක ලේකම් (දිසාපති) එච්.එම්.කේ. හේරත් මහතා ඊයේ පියවර ගත්තේය.කලාවැව අඩි එක හමාරක් පමණ වාන් දමමින් තිබූ අතර වාන් දොරටු අඩි 19ක් දක්වා එසවීමට වාරිමාර්ග ඉංජිනේරුවන් ක්‍රියාකරන ලදී. මේ ජලයෙන් ගල්නෑව පාරවල් යටවී ඇතැයි අනුරාධපුර දිස්ත්‍රික් ලේකම්වරයා කීය. රාජාංගන වැවේ වාන් දොරටු 12 ම විවෘත කර තිබේ. මේ ගලා ගිය ජලයෙන් කලාඔය අවට ජලගැලීම් තත්ත්වයක් උදාවී ඇත. හොරොව්පතාන නගරය අඩි 3ක් ඊයේ දහවල් ජලයෙන් පිරී තිබූ බවද දිසාපතිවරයා කීය. පදවිය වැව අඩි 1 යි අඟල් 3 ක් වාන් දැමූ අතර වාන් දොරටු අඩි 8 ක් උසට විවෘත කෙරිණි.නච්චාදූව වැව වාන් දැමීමට පටන්ගෙන ඇති අතර එහි වාන් දොරටු 6 ම දින 6 ක් පුරා විවෘත කර තිබිණි. මේ තත්ත්වය නිසා පිට වාන් කපා ජලය බැස යාමට සැලැස්විණි.නච්චාදූව වැවේ ජල මට්ටම පැයට අඟල් දෙකක් පමණ ඉහළ යමින් පැවැති බව එම දිසාලේකම්වරයා ඊයේ දහවල් කීය.නුවර වැව අඩි 1 යි අඟල් 3 ක් වාන් දමා තිබූ අතර වාන් දොරටු 4ම විවෘත කැරිණි. මේ නිසා අනුරාධපුර මාතලේ හන්දිය අඩි 2 ක් පමණ ජලයෙන් යටවී තිබේ. මීට අමතරව මහකනදරාව වැව වාන් දොරටු සියල්ලම විවෘත කර ඇත. ජල සම්පාදන යෝජනා ක්‍රම කිහිපයක් යටවීම නිසා පානීය ජලය පිළිබඳව ගැටලු පැන නැගී තිබිණි.පොළොන්නරුව දිස්ත්‍රික්කයේ පරාක්‍රම සමුද්‍රය මින්නේරිය වැව ගිරිතලේ කවුඩුල්ල, පිඹුරන්වැව මාදුරුඔය ප්‍රධාන වැව්ද සියලුම සුළු වැව් ද උපරිම ලෙස ජලයෙන් පිරී ඇති අතර ඒවා සියල්ලම වාන් දැමීමට පටන්ගෙන ඇතැයි පොළොන්නරුව ආපදා කළමනාකරණ මධ්‍යස්ථානය කීය.පරාක්‍රම සමුද්‍රයේ වාන් දොරටු 10ක්ම ඊයේ විවර කෙරිණි. මේ තත්ත්වය වඩාත්ම බලපා ඇත්තේ ලංකාපුර හා මැදිරිගිරිය ප්‍රාදේශීය ලේකම් කොට්ඨාසවලටය.මේ අය සඳහා සහන කඳවුරු 50ක් සාදා ඇති අතර එම කඳවුරුවලට ජනතාව එමින් පවතින බව පොළොන්නරුව ආපදා කළමනාකරණ මධ්‍යස්ථානය කීය. විපතට පත් අයට සහන සැලසීම සඳහා ප්‍රදේශීය ලේකම් කාර්යාල ආපදා කළමනාකරණ මධ්‍යස්ථානය පොලිසියද හමුදාව නාවුක හමුදාව ගුවන් හමුදාව සිවිල් ආරක්ෂක හමුදා රාජ්‍ය හා රාජ්‍ය නොවන සංවිධාන කටයුතු කරමින් සිටින අතර ග්‍රාමසේවා නිලධාරී මඟින් පිසූ ආහාර සැපයීමට කටයුතු කර තිබේ.ඊයේ දහවල් කවුඩුළුඔය වාන්දොරටු ඇරීමෙන් පිටවූ ජලය නිසා මැදිරිගිරිය නගරයේ ස්ථාන දෙකක් යටවූ බවත් කවුඩුළුඔයේ වාන් දොරටු දහහතක් විවෘත කළ බවත් මැදිරිගිරිය ප්‍රාදේශීය ලේකම් පබාසිලී ජයලත් මහත්මිය කීවාය..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>04</day>
    </date>
    <link>http://www.dinamina.lk/2011/02/04/_art.asp?fn=n11020410</link>
    <topic>අන්තර්ජාතික මූල්‍ය අරමුදලින් ඩොලර් මිලියන 216.6ක්</topic>
    <author>චමීර ඇල්ලදෙණිය</author>
    <content>අන්තර්ජාතික මූල්‍ය අරමුදල පස්වෙනි වරටත් අමෙරිකානු ඩොලර් මිලියන 216.6 ක ණය මුදල ශ්‍රී ලංකාවට ලබාදීමට තීරණය කැර තිබේ.මේ අනුව ජාත්‍යන්තර මුල්‍ය අරමුදල විසින් අමෙරිකානු ඩොලර් බිලියන 1.5ක මුදලක් දැනට ශ්‍රී ලංකාවේ සංවර්ධන කටයුතු සඳහා ලබාදී ඇත.ශ්‍රී ලංකාවේ ආර්ථික සංවර්ධන වේගය ඉතා හොඳ මට්ටමක පවතින බැවින් මෙම ණය මුදල ලබාදීමට තීරණය කළ බව ජාත්‍යන්තර මූල්‍ය අරමුදලේ ශ්‍රී ලංකාවේ නේවාසික නියෝජිත කුෂි මතායි මහතා පවසයි.ශ්‍රී ලංකාවේ විදේශ සංචිත හොඳ මට්ටමක පවතින අතර, ශුද්ධ ආර්ථික ව්‍යාපෘති සාර්ථකව ශ්‍රී ලංකා රජය කරගෙන යන බවද කුෂි මතායි සඳහන් කළේය.ඒ මහතා මෙම අදහස් පළ කළේ මහ බැංකු පරිශ්‍රයේ ඊයේ (03) පැවැති මාධ්‍ය හමුවකට එක්වෙමිනි.ශ්‍රී ලංකාවේ උද්ධමනය දැනට පාලනය වී ඇති බව පවසන මතායි මහතා ආහාර හා බලශක්තිවල මිල ගණන් ඉහළ යාමක් පෙන්නුම් කරන බවද කීවේය.මෙසේ ඉහළ යන මිල ගණන්වලට විසඳුමක් ලබාදීමට ශ්‍රී ලංකා මහ බැංකුව සූදානම් විය යුතු බවද කුෂි මතායි මහතා අවධාරණය කළේය.ශ්‍රී ලංකාවේ ආර්ථික කළමනාකරණය සතුටුදායක මට්ටමක පවතින අතර, 2011 අයවැය මගින් රජයේ මූලික පරමාර්ථ ඉටුවන බවද නේවාසික නියෝජිතවරයා පෙන්වා දුන්නේය.බදු ප්‍රතිසංස්කරණ හා ආයෝජන ව්‍යාපෘතිවල සරල විනිවිදභාවයක් පෙන්නුම් කරන බවත් විනිමය අනුපාතය නම්‍යශීලී විය යුතු බවත් හෙතෙම වැඩිදුරටත් පැවැසීය..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>04</day>
    </date>
    <link>http://www.dinamina.lk/2011/02/04/_art.asp?fn=n11020411</link>
    <topic>නැව් තටාකාංගනයේසුළු පිපිරීමක්</topic>
    <author>චන්ද්‍රිකා පෙරේරා</author>
    <content>කොළඹ නැව් තටාකාංගනයේ (ඩොක්යාඩ්හි) ඊයේ (03) අලුත්වැඩියාවක් සිදුකිරීමේදී ඇතිවූ පිපිරීමකින් පුද්ගලයන් දහදෙනෙකු කම්පන තත්ත්වයට පත්වීමෙන් රෝහල්ගත කර තිබේ. එහි ඇති නැවක සිදුකළ අලුත්වැඩියාවක දී මේ අනතුර සිදුව තිබෙන බව පොලිසිය පවසයි.පෑස්සීමක් සිදුකිරීමේදී ගෑස් නළයක් පුපුරා ඇති බව හෙළිව ඇත. රෝගී තත්ත්වයට පත්වූවන් කොළඹ ජාතික රෝහලට ඇතුලත් කර තිබේ.සිද්ධිය පිළිබඳ වෙරළබඩ පොලිසිය පරීක්ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>04</day>
    </date>
    <link>http://www.dinamina.lk/2011/02/04/_art.asp?fn=n11020412</link>
    <topic>වෙල්ලස්සේ ඉදිකළනව නිවාස අද ජනතා අයිතියට</topic>
    <author>චන්දිමා එදිරිමාන්න</author>
    <content>රුපියල් මිලියන දෙසිය විස්සක වියදමින් වෙල්ලස්සේ පවුල් 2500ක් සඳහා නිවාස ඉදි කිරීමේ ව්‍යාපෘතිය අතිශයින් සාර්ථක වූ බව, ඉදිකිරීම් ඉංජිනේරු සේවා, නිවාස හා පොදු පහසුකම් ඇමැති විමල් වීරවංශ මහතා පැවසීය.අදාළ නිවාස ව්‍යාපෘති ඉදිකළ නිවාසවල හිමිකම අද (04) බුත්තල දැයට කිරුළ ප්‍රදර්ශනයේ දී ජනතා අයිතියට පත්කරන බව ද ඇමැතිවරයා කීය.දැයට කිරුළ ප්‍රදර්ශනයේ විශේෂිත ප්‍රදර්ශන කුටියක් ඉදිකිරීම්, ඉංජිනේරු සේවා නිවාස හා පොදු පහසුකම් අමාත්‍යාංශය විසින් ඉදිකර තිබේ.ජාතික නිවාස සංවර්ධන අධිකාරියේ මූලිකත්වයෙන් ක්‍රියාත්මක කෙරෙන නිවාස දස ලක්ෂයේ නිවාස හා ජනාවාස මෙහෙයුම යටතේ ඉදිරි කාල පරිච්ඡේදයේ ක්‍රියාත්මක කෙරෙන වැඩසටහන් පිළිබඳව ද මෙහි දී අවබෝධයක් ලබා ගත හැකි වේ.අඩු වියදමින් නිවසක් ඉදි කරන්නේ කෙසේ ද යන්න දැක්වෙන විශේෂ කුටියක් ද වේ. රුපියල් 1,50,000 ක මුදලකින් මාසයක් ඇතුළත නිවසේ මූලික අංග ඉදිකිරීම පිළිබඳවත්, තවත් මාසයක් ඇතුළත රුපියල් 1,50,000ක මුදලින් නිවසේ සෙසු අංග ඉදිකිරීම පිළිබඳවත් මෙම කුටියේ දක්වා තිබේ.ඒ අනුව රුපියල් ලක්ෂ 03ක මුදලක් වියදම් කර මාස දෙකක් ඇතුළත නිවස ඉදි කරන ආකාරයත්, ඒ සඳහා ප්‍රදේශයේ අමුද්‍රව්‍ය භාවිත කර ඇති ආකාරයත් ජනතාවට අවබෝධයක් ලබා දෙයි.මෙම වැඩපිළිවෙළ ඉතා සාර්ථක වන බව පැවසූ ඇමැති විමල් වීරවංශ මහතා ඉදිරියේ දී දිවයිනපුරා නිවාස ඉදිකිරීමේ දී මෙම අඩුවියදම් කලාව අනුව යමින් නිවාස ඉදි කරන බව ද පැවසීය..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>04</day>
    </date>
    <link>http://www.dinamina.lk/2011/02/04/_art.asp?fn=n11020413</link>
    <topic>බස් රියක් පෙරැළී 23 දෙනෙක් රෝහලට</topic>
    <author>හොරණ විශේෂ – එම්. ඩී. විජයපාල සහ හල්තොට සමූහ – විනීතා මානෙල් ගමගේ</author>
    <content>හොරණ සිට හඳපාන්ගොඩ ප්‍රදේශයට ගමන් ගත් ලංගම බස් රථයක් ඊයේ (3 දා) සවස පෙරළීමෙන් තුවාල ලැබූ මගීන් 23 දෙනෙකු ප්‍රතිකාර සඳහා හොරණ මූලික රෝහලට ඇතුළත් කර ඇත.ඉන් පස් දෙනෙකුගේ තත්ත්වය බරපතළ බව පොලිසිය පවසයි. තුවාල ලැබූ වැඩි පිරිසක් පාසල් ළමයින්ය.මෙම මාර්ගයේ ජනතා සන්තක බස් රථ දෙකක් ගමන් කළද ඊයේ දින එක් බස් රථයක් ගමන් කර නොමැත. මේ හේතුවෙන් මෙම බස් රථයේ මගීන් සියයක් පමණ ගමන්ගෙන ඇත.හඳපාන්ගොඩ ප්‍රදේශයේ සිට පැමිණි වාහනයකට ඉඩදීමට යාමේදී මෙම අනතුර සිදුවී ඇති බව පොලිසිය පවසයි. අනතුර සිදුවූ මාර්ගයේ පටු බව මෙම අනතුරට හේතුවක් බව පොලිසිය පවසයි. හොරණ පොලිසිය වැඩිදුර පරීක්ෂණ පවත්වති..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>04</day>
    </date>
    <link>http://www.dinamina.lk/2011/02/04/_art.asp?fn=n11020414</link>
    <topic>සැමියාගේ ඇසිඩ් ප්‍රහාරයෙන්බිරිය – පුතුන් දෙදෙනා රෝහලේ</topic>
    <author>කළුතර මධ්‍යම සමූහ</author>
    <content>නිවසේ අඹු සැමියන් අතර ඇතිවූ වචන හුවමාරුවකින් පසුව සැමියා එල්ල කළ ඇසිඩ් ප්‍රහාරයකින් බරපතළ තුවාල ලැබූ බිරිය හා පුතුන් දෙදෙනා කළුතර නාගොඩ මහ රෝහලට ඇතුළත් කර තිබේ.මෙම සිද්ධියෙන් තුවාල ලබා ඇත්තේ කිතුල්ගොඩගේ සීලවතී (අවු: 66), කේ. කේ. ධනුක රංජන (අවු: 17) හා කේ. කේ. දිනුක රංජන (අවු: 22) යන තිදෙනායි.මෙම ප්‍රහාරයෙන් පසුව සැකකරු ප්‍රදේශය අතහැර පළාගොස් ඇති අතර විලාප නඟමින් සිටි තුවාලකරුවන් අසල්වැසියන් විසින් රෝහල් ගත කර තිබේ.මතුගම පොලිසිය හා කළුතර රෝහල් පොලිසිය තුවාලකරුවන්ගෙන් ප්‍රකාශ සටහන් කරගෙන ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>04</day>
    </date>
    <link>http://www.dinamina.lk/2011/02/04/_art.asp?fn=n11020422</link>
    <topic>බන්ධනාගාර බස් රථයෙන්සැකකරුවෙක් පලා ගිහින්</topic>
    <author>ආරියපාල වංශතිලක කුරුණෑගල මධ්‍යම විශේෂ</author>
    <content>කුලියාපිටිය මහෙස්ත්‍රාත් අධිකරණයේ හඳුනා ගැනීමේ පෙරෙට්ටුවකට ගෙන එමින් සිටි සැකකරුවෙක් බන්‍ධනාගාර රථයේ පිටුපස ජනේලය කඩා පලා ගොස් ඇත.සැකකරු තේ බොන්න අවශ්‍ය බැව් බන්‍ධනාගාර නිලධාරීන්ට පවසා ඇත. පසුව රථය නතර කොට තේ බොන්න සලස්වා ඇති අතර තේ බීමෙන් අනතුරුව වහා රථයට පැන ගත් සැකකරු පිටුපස ජනේලය කඩා පැන ගොස් ඇත.සැකකරු දිවුලපිටිය නාරම්මල, වීරඹුගෙදර දුම්මලසූරිය යන ප්‍රදේශවල ගෙවල් බිඳීම්, ස්ත්‍රී දුෂණ සහ මංකොල්ලකෑම් රැසකට සම්බන්‍ධ ප්‍රධාන පෙළේ දරුණු අපරාධකරුවෙක් බැව් මේ පිළිබඳව පරීක්‍ෂණ පවත්වන කුලියාපිටිය පොලීසිය අනාවරණය කරයි.මීගමුව කටාන ප්‍රදේශයේ පදිංචි ඊ. ඒ. උපුල් එදිරිසිංහ නැමති මොහු 45 හැවිරිදි පුද්ගලයෙකි.කුලියාපිටිය සහකාර පොලිස් අධිකාරිවරයාගේ උපදෙස් මත සැකකරු අත්අඩංගුවට ගන්නා ලෙසට විශේෂ මෙහෙයුමක් ක්‍රියාත්මක කොට ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>04</day>
    </date>
    <link>http://www.dinamina.lk/2011/02/04/_art.asp?fn=n11020423</link>
    <topic>දූෂ්‍ය කිරීමට තැත් කළැයිසීයාගේ ගෙල මිරිකා මරා දාලා</topic>
    <author>රත්නපුර දිසා විශේෂ – නිරෝෂණ පෙරේරා</author>
    <content>පනස් හත් හැවිරිදි තම ඥාති සීයා කෙනෙකු තමා දූෂ්‍ය කිරීමට උත්සාහ කිරීම නිසා ඔහුගේ ගෙල මිරිකා ඝාතනය කළ බව දාහත් හැවිරිදි තරුණියක් පොලිසියට පාපොච්චාරණය කළාය.රත්නපුර ගිලිමලේ පුද්ගලයෙකුගේ ඝාතනයට සැකපිට මේ තරුණිය රත්නපුර පොලිසිය විසින් අත්අඩංගුවට ගෙන තිබේ. 57 හැවිරිදි පුද්ගලයාගේ ගෙල ඔහුගේ කමිසයෙන් සිරකර මරා දමා තිබූ බව පොලිස් පරීක්ෂණවලදී අනාවරණය විය.මියගිය පුද්ගලයා සහ සැකකාර තරුණිය පුවක් කැඩීමට කැලයට ගොස් තිබූ අවස්ථාවේ මෙම සිද්ධිය වාර්තාවිය. ආතා ගලක් මත වැටී ඇතැයි එම තරුණිය ආපසු පැමිණ ඥාතින්ට පවසා තිබුණි.පොලිස් පරීක්ෂණවලදී හෙළිවී ඇත්තේ මියගිය පුද්ගලයා හා මෙම තරුණිය අතර සමීප සම්බන්ධතාවයක් තිබූ බවයි. ගිලිමලේ රෝහලට ඇතුළු කරනවිටත් එම පුද්ගලයා මියගොස් තිබුණි. රත්නපුර මහ රෝහලේදී ඊයේ (3) පශ්චාත් මරණ පරීක්ෂණය පැවැත්විය..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>04</day>
    </date>
    <link>http://www.dinamina.lk/2011/02/04/_art.asp?fn=n11020424</link>
    <topic>බෝපත් ඇල්ල 80 වැනි බිල්ලත් ගනී</topic>
    <author>රත්නපුර දිසා විශේෂ නිරෝෂණ පෙරේරා</author>
    <content>බෝපත් ඇල්ල අසූවැනි බිල්ලත් ගත්තේය.බෝපත් ඇල්ල නැරඹීමට පැමිණි පස් හැවිරිදි දරුවකු මේ අවාසනාවන්ත මරණයට ගොදුරු විය.තම මව සමඟ මෙම දරුවා රැඳී සිටි අතර, එකවරම ඔහු අතහැරී තිබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>04</day>
    </date>
    <link>http://www.dinamina.lk/2011/02/04/_art.asp?fn=n1102049</link>
    <topic>තවත් සිරකරුවෙක් නාරම්මලදී පැන යයි</topic>
    <author>චන්ද්‍රිකා පෙරේරා</author>
    <content>නාරම්මල සංචාරක මහේස්ත්‍රාත් අධිකරණය හමුවට ඉදිරිපත් කිරීම සඳහා බන්ධනාගාර නිලධාරීන් විසින් රැගෙන ආ සැකකරුවකු පෙරේදා (02) පලාගොස් තිබේ.රක්ෂිත බන්ධනාගාර ගතව සිට ඇති පලාගිය සැකකරු පෙරට්ටුවකට ඉදිරිපත් කිරීමට එම අධිකරණය වෙත බන්ධනාගාර නිලධාරීන්ගේ ආරක්ෂාව යටතේ රැගෙනවිත් සිටියදී පලාගොස් තිබෙන බව පොලිසිය පවසයි. මොහු විවිධ අපරාධ රැසකට සම්බන්ධ සැකකරුවකු වන අතර නාරම්මල පොලිසිය මඟින් අත්අඩංගුවට ගෙන අධිකරණය හමුවට ඉදිරිපත් කිරීමෙන් පසු රක්ෂිත බන්ධනාගාර ගත වූ අයෙකි.පලාගිය සැකකරු අත්අඩංගුවට ගැනීමට මෙතෙක් නොහැකි වී තිබේ. සැකකරු අත්අඩංගුවට ගැනීම සඳහා පොලිස් කණ්ඩායම් කීපයක් යොදවා ඇති බව නාරම්මල පොලිසිය පවසයි.වයඹ පළාත බාර නියෝජ්‍ය පොලිස්පති ජගත් අබේසිරි ගුණවර්ධන මහතාගේ උපදෙස් මත නාරම්මල පොලිසියේ ස්ථානාධිපති පොලිස් පරීක්ෂක කුමාරදාස මහතා ඇතුළු නිලධාරිහු සිද්ධිය පිළිබඳ පරීක්ෂණ පවත්වති..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>04</day>
    </date>
    <link>http://www.dinamina.lk/2011/02/04/_art.asp?fn=n11020415</link>
    <topic>මරියකඩේ පදික මාළු වෙළෙඳුන්ටත්නව ගොඩනැගිල්ලේ ඉඩ</topic>
    <author>වයිමන් හෙට්ටිආරච්චි</author>
    <content>කොළඹ මරියකඩේ පැරණි මාළු වෙළෙඳසැල පිහිටි ස්ථානය අවට මාර්ග කීපයේ සිටින පදික වෙළෙඳුන් සියලු දෙනාට එහි ඉදිවූ නව දෙමහල් ගොඩනැගිල්ලේ පළවෙනි මහලයේ ස්ථාන ලබා දීමට කොළඹ විශේෂ කොමසාරිස් ඔමාර් කාමිල් මහතා පියවර ගනී.මාර්ග සියල්ල පිරිසිදුවෙන් තැබීමට පියවර ගන්නැයි ජනාධිපති මහින්ද රාජපක්‍ෂ මහතා දුන් උපදෙස් අනුව මෙම ක්‍රියාමාර්ගය ගන්නා බව කාමිල් මහතා කීය.මේ පදික වෙළෙඳුන්ට ඉහත සඳහන් ගොඩනැගිල්ලේ මෙයට කලින්ද ඉඩ ලබා දුන් නමුත් එම ස්ථානය මාර්ගවලට නොපෙනෙන බැවින් තමන්ට සරු වෙළෙඳාමක් නැති බව කියමින් ඔවුන් ඉවත් වූ බව ද, ඒ අනුව දැන් එම අවහිරය මඟහරවා දර්ශනීය ආකාරයට ගොඩනැගිල්ල නවීකරණය කළ බව ද හෙතෙම සඳහන් කරයි..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>04</day>
    </date>
    <link>http://www.dinamina.lk/2011/02/04/_art.asp?fn=n11020416</link>
    <topic>අඩු පීඩන තත්ත්වය ඉවතට</topic>
    <author>ශීලා උඩුවර</author>
    <content>ඉකුත් දිනවල ධාරානිපාත වැසි ඇතිකිරීමට බලපෑ අඩු පීඩන තත්ත්වය ඉවතට ගමන් කිරීමේ ලක්‍ෂණ පහළ වී තිබෙන බැවින් අධික වැසි සහිත කාලගුණික තත්ත්වය අඩුවනු ඇතැයි කාලගුණ විද්‍යා දෙපාර්තමේන්තුව කීය.එසේ වුවද උතුරු, උතුරුමැද, ඌව, මධ්‍යම, නැඟෙනහිර පළාත්වලට විටින් විට වැසි ද, සෙසු ප්‍රදේශවලට සන්ධ්‍යා කාලයේ ගිගුරුම් සහිත වැසි ද ඇතිවන බව දෙපාර්තමේන්තුව කීය.ඊයේ උදේ 8.30 න් අවසන් වූ පැය 24 තුළදී මඩකළපුවට මිලිමීටර් 187.9 ක් ද, ත්‍රිකුණාමලයට 161.4 ක් ද, අරලගන්විලට 156.3 ක් ද, පොළොන්නරුවට 157.9 ක් ද, අනුරාධපුරයට 78.2 ක් ද වැසි ලැබී තිබිණි..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>04</day>
    </date>
    <link>http://www.dinamina.lk/2011/02/04/_art.asp?fn=n11020417</link>
    <topic>ලෝක පිළිකා දිනය අද</topic>
    <author>සිතාරා සේනානි, සන්ධ්‍යා කරුණාරත්න</author>
    <content>ලෝක පිළිකා දිනය අදට (4) යෙදී තිබේ. යහපත් සෞඛ්‍ය පුරුදු තුළින් පිළිකා වළකමු මෙවර ලෝක පිළිකා දිනයේ තේමාව වේ. මහජනතාව තුළ පිළිකා අවදානම් සාධක පිළිබඳව දැනුම්වත් කිරීම් තුළින් පිළිකා වළක්වා ගැනීමත්, පිළිකා කලින් හඳුනාගෙන ප්‍රතිකාර තුළින් පිළිකා රෝගීන්ට සුවය හෝ ගුණාත්මක ජීවිතයක් ලබාදීමත්, රෝගීන් රැක බලාගන්නන් ශක්තිමත් කරලීමත් මෙම දිනය සැමරීමේ අරමුණ වේ..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>04</day>
    </date>
    <link>http://www.dinamina.lk/2011/02/04/_art.asp?fn=n11020418</link>
    <topic>අත්අඩංගුවට පත් යාත්‍රා 17ක් හාධීවරයන් 91ක් ඉන්දියාව නිදහස් කරයි</topic>
    <author>බුද්ධිකා ඉඹුලාන</author>
    <content>නියමිත මුහුදු සීමා ඉක්මවා යාත්‍රා කිරීම නිසා ඉන්දීය වෙරළ ආරක්ෂක බලධාරින්ගේ අත්අඩංගුවට පත් ධීවර කාර්මිකයන් 91 දෙනෙකු සහ ධීවර යාත්‍රා පෙරේදා (02) නිදහස් කර ඇත.ධීවර හා ජලජ සම්පත් සංවර්ධන ඇමැති වෛද්‍ය රාජිත සේනාරත්න මහතාගේ සෘජු මැදිහත්වීම මත මෙම ධීවරයන් නිදහස් කර තිබේ.මේ ධීවර කාර්මිකයන් 2010 සහ 2011 වසරවලදී ඉන්දීය මුහුදු තීරයේ මසුන් ඇල්ලීම නියමිත මුහුදු සීමා උල්ලංඝනය චෝදනා මත දඬුවම් ලැබ සිරගත කර ඇත.අන්ද්‍රා ප්‍රදේශයේ රඳවා සිටි ඉඳුනිල් - 5, ප්‍රබෝධ පුතා, තනෝජ් පුතා, සත්සරණ, නිකිණි, ජනහිත, ශෙෂ්මි, කාලි 2, ජයඉසුරු හා කැලුම් පුතා ධීවර යාත්‍රා 10 සමගින් ධීවර කාර්මිකයින් 54 ක්ද, තමිල්නාඩු ප්‍රාන්තයේ රඳවා සිටි කැලුම් පුතා ප්‍රසන්න පුතා, ළහිරු 1, ළහිරු - 2, නිපුන් පුතා - 2, කවීෂා - 2, සහ ලාහිරු 1 ධීවර යාත්‍රා 07 සමගින් ධීවර කාර්මිකයන් 37 දෙනෙකුද මෙසේ නිදහස ලබා ඇති බව ධීවර හා ජලජ සම්පත් දෙපාර්තමේන්තුව පවසයි.නවදිල්ලි නුවර විදේශ කටයුතු අමාත්‍යාංශයෙන් පිටත්කර හැරීමේ නියෝග ලද වහාම මෙම ධීවර කාර්මිකයන් සහ යාත්‍රා සියල්ලම ශ්‍රී ලංකාවට ගෙන්වා ගැනීම සිදුකෙරෙනු ඇත.මේ වනවිට අන්ද්‍රා ප්‍රදේශයේ අත්අඩංගුවේ පවතින රෝහිත පුතා, හිරාන් පුතා, චමිඳු පුතා ධීවර යාත්‍රා 03 සහ ධීවර කාර්මිකයින් තිදෙනෙකුද, අන්දමන් දූපත්හි රඳවා ඇති සචින් ධීවර යාත්‍රාව සහ එහි ධීවර කාර්මිකයන් 06 දෙනාද ඉතා ඉක්මනින් නිදහස් කර ගැනීමට අවශ්‍ය පියවර කඩිනමින් සලසන ලෙසද ධීවර හා ජලජ සම්පත් සංවර්ධන ඇමැති වෛද්‍ය රාජිත සේනාරත්න මහතා ධීවර දෙපාර්තමේන්තු නිලධාරින්ට උපදෙස් ලබා දී තිබේ.වෙනත් රටවලට අයත් මුහුදු සීමා උල්ලංඝනය නිසා අත්අඩංගුවට පත්වන ධීවරයන් නිදහස් කර ගැනීම සඳහා ධීවර දෙපාර්තමේන්තුව වසරකට රුපියල් ලක්ෂ 25ක පමණ මුදලක් වැයකරන බැවින් මෙම මුදල ධීවර ප්‍රජාවගේම සුබසාධනයට යෙදවීමට තහනම් ප්‍රදේශවල මසුන් මැරීමෙහි නිරත නොවන්නැයි ධීවර ඇමැතිවරයා ධීවර ජනතාවගෙන් කාරුණික ඉල්ලීමක් කරයි. වෙනත් රටවල අනන්‍ය ආර්ථික කලාපයක් තුළ අනවසරයෙන් මසුන් මැරීම දෙරටේ සුහදතාවය බිඳවැටීමටද හේතුවන බැවින් ශ්‍රී ලංකාවට අයත් මුහුදු සීමාවන්හීම ධීවර රැකියාවේ නිරතවන්නැයි ඇමැතිවරයා ධීවර කාර්මිකයින්ට දන්වා සිටියි..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>04</day>
    </date>
    <link>http://www.dinamina.lk/2011/02/04/_art.asp?fn=n11020419</link>
    <topic>ඛෙත්තාරාමය අවටමාර්ග ලෝක කුසලානයට පෙරසංවර්ධනයට පියවර</topic>
    <author>වයිමන් හෙට්ටිආරච්චි</author>
    <content>ලෝක කුසලාන ක්‍රිකට් තරඟාවලියේ මුල් තරඟ කීපයක් පැවැත්වෙන කොළඹ ඛෙත්තාරාම ක්‍රීඩාංගනය අවට මාර්ග හයක් එම තරඟාවලිය ඇරඹීමට පෙර වැඩිදියුණු කර ආකර්ශනීය තත්ත්වයක් ලබාදීමට කොළඹ මහ නගර සභාව පියවර ගනී.එම ක්‍රීඩාංගනය අසළින් ගලාබසින ඇළ ඉවුරු දෙක වටේ අලුතින්ම මාර්ගයක්ද ඉදි කෙරේ. ඛෙත්තාරාම වටරවුම තවත් පුළුල්කර දැකුම්කලු ලෙස සංවර්ධනය කෙරේ.ශ්‍රී ලංකා ක්‍රිකට් ආයතනයේ ඉල්ලීම පරිදි සිදුවන මෙම මාර්ග සංවර්ධනය සඳහා රුපියල් මිලියන 40ක් වැය කෙරෙන බව කොළඹ විශේෂ කොමසාරිස් ඔමාර් කාමිල් මහතා සඳන් කරයි.සංවර්ධනය කෙරෙන මාර්ග මෙසේය. ඛෙත්තාරාම පාර බෝධිරාජ මාවත , මාළිගාවත්ත පෙදෙස, දොස්තර බබාපුල්ලේ මාවත, ස්වර්ණ චෛත්‍ය පාරක්‍රීඩා ලෝලයින් අතිවිශාල පිරිසක් මේ දිනවලදී එම ප්‍රදේශයට ඇදී එනු ඇති නිසා ඔවුන්ගේ පහසුව සඳහා ප්‍රමුඛත්වය ලබාදීම අරමුණු කරගෙන මෙම මාර්ග වැඩිදියුණු කෙරේ. මෙම මාර්ග සියල්ලම මාළිගාවත්තේම පිහිටි පී. ඩී. සිරිසේන ක්‍රීඩාංගනයද සම්බන්ධ කෙරෙන අයුරින් ප්‍රතිසංස්කරණය කෙරෙන බවද කාමිල් මහතා කීය..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>04</day>
    </date>
    <link>http://www.dinamina.lk/2011/02/04/_art.asp?fn=n11020420</link>
    <topic>පාසල් 1000ක් පෙරවරු 7.30 සිට පස්වරු 3.00 දක්වා</topic>
    <author>දයා පෙරේරා</author>
    <content>ද්විතීයික පාසල් සංවර්ධන වැඩසටහන යටතේ සංවර්ධනය කෙරෙන පාසල් දහසක් පෙරවරු 7.30 සිට පස්වරු 3.00 දක්වා පැවැත්වීමට අධ්‍යාපන අමාත්‍යාංශයේ අවධානය යොමුවේ.ප්‍රාදේශීය ලේකම් කොට්ඨාස මට්ටමින් තෝරා ගත් පාසල් දහසක් මෙම වැඩසටහන අනුව සංවර්ධනය කැරේ.ද්විතීයික පාසල් දහස යටතට ගැනෙන පළමුවැනි විදුහල හෝමාගම මහින්ද රාජපක්‍ෂ විද්‍යාලය විවිධ විවිධතා රැසකින් සමන්විතය. එම විදුහල දිනපතා සවස 3.00 දක්වා පැවැත්වෙන බව අමාත්‍යාංශය කියයි.ද්විතීයික පාසල් දහසම මේ ආකාරයට පස්වරු තුන දක්වා පැවැත්වෙන විට රටේ සෙසු පාසල් ද ඉබේම පස්වරු තුන දක්වා පවත්වනු ඇති බව අධ්‍යාපන ඇමැති බන්දුල ගුණවර්ධන මහතාගේ අපේක්‍ෂාවයි..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>04</day>
    </date>
    <link>http://www.dinamina.lk/2011/02/04/_art.asp?fn=n11020421</link>
    <topic>අධික වර්ෂාවෙන් දිසා 9ක ලක්ෂයක්පීඩාවට පත්වෙලා</topic>
    <author>ජීවනී පතිරණ</author>
    <content>අධික වර්ෂාව නිසා දිස්ත්‍රික්ක 09 ක ලක්ෂයකට ආසන්න පිරිසක් පීඩාවට පත්ව ඇතැයි ආපදා කළමනාකරණ ඇමැති මහින්ද අමරවීර මහතා ප්‍රකාශ කෙළේය.මේ වන විටත් කඳවුරු සියයකට ආසන්න ප්‍රමාණයක් වාර්තා වන බව පැවැසූ අමාත්‍යවරයා වවුනියාව දිස්ත්‍රික්කයේ වැඩි ජන කොටසක් පීඩාවට පත් වී ඇති බවද පැවසීය.අමාත්‍යාංශයේ දී ඊයේ (03) පැවැති මාධ්‍ය හමුවේදී අමාත්‍ය මහින්ද අමරවීර මහතා සඳහන් කළ පරිදි සම්පූර්ණයෙන් හානියට පත් වූ නිවාස ප්‍රමාණය 12000 කට අධික ලෙසත් අර්ධ හානි වූ නිවාස 35000 කට අධික ප්‍රමාණයක් ද වාර්තා වී ඇති බවයි.වැඩි වශයෙන් හානියට ලක් වූ දිස්ත්‍රික්ක ලෙස මඩකළපුව, අම්පාර, ති‍්‍රකුණාමලය, පොළොන්නරුව, අනුරාධපුර, වවුනියාව, බදුල්ල, නුවරඑළිය හා මාතලේ ලෙස හඳුනාගෙන ඇත.සම්පූර්ණයෙන් හානියට ලක් වූ නිවාස ඉදිකිරීම සඳහා මුල් වාරිකයේ මූල්‍ය ප්‍රතිපාදන ලබාදීමට දැනටමත් ආපදා කළමනාකරණ දෙපාර්තමේන්තුව පියවර ගෙන තිබේ.ඒ සඳහා සුදුසු බිම් ප්‍රදේශ හඳුනාගත් අයට මුලින්ම ප්‍රතිපාදන මුදල් ලබාදෙන බවත්, මේ මස 11, 12, 13 දිනවලදී එම ප්‍රදේශවලට ගොස් අවශ්‍ය වාරික මුදල් ලබාදීම සඳහා පියවර ගන්නා බවත් අමාත්‍යාංශය සඳහන් කරයි.ආර්ථික සංවර්ධන අමාත්‍යාංශය ද ආපදාවට ලක් වූ නිවාසවල ජනතාවට සෙවිලි තහඩු ලබාදීමට පියවර ගෙන ඇති අතර, අධ්‍යාපන අමාත්‍යාංශය හා සෞඛ්‍ය අමාත්‍යාංශය ඒකාබද්ධව පාසල් දරුවන් බෝවෙන රෝගවලින් ආරක්ෂා කිරීම සඳහා අවශ්‍ය වැඩසටහන් ක්‍රියාත්මක කිරීමට පියවර ගෙන ඇතැයි ආපදා කළමනාකරණ අමාත්‍යාංශය සඳහන් කරයි.මේ අතර අධ්‍යාපන අමාත්‍යාංශයෙන් අතිරේකව ලබාදෙන උපකරණවලට අමතරව නිල ඇඳුම් හා පාසල් උපකරණ ලබාදීමටද ආපදා කළමනාකරණ අමාත්‍යාංශය පියවර ගෙන තිබේ. එම උපකරණ මේ මස 11, 12 සහ 13 දිනවලදී බෙදාදීමට චනටමත් අමාත්‍යාංශය සැලසුම් කර ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>04</day>
    </date>
    <link>http://www.dinamina.lk/2011/02/04/_art.asp?fn=r1102044</link>
    <topic>කන්තලේ වැවේ ජල මට්ටම ඉහළ යෑමෙන්සොරොව්වේ වාන් 10ක් විවෘත කරයි</topic>
    <author>කන්තලේ සමූහ</author>
    <content>කන්තලේ මහ වැවේ ජල මට්ටම ශීඝ්‍රයෙන් ඉහළ යාම හේතුවෙන් දැන් සොරොව්වේ වාන් දොරටු 10 ම විවෘත කොට ඇති බැව් කන්තලේ ප්‍රධාන වාරිමාර්ග ඉංජිනේරු අයි. කනංකගේ මහතා පැවසීය.වාන් දොරටු අඩි 1 1/2 ක් දැනට විවෘත කොට ඇති අතර තත්පරයට ඝන අඩි 3240 ක් ජලය ඉන් මුදාහැරේ.අක්කර අඩි 1,14,000 ක් සාමාන්‍යයෙන් පුරවන වැවෙහි දැනට අක්කර අඩි 1,80000 ක ජලය ප්‍රමාණයක් පවතින බවද, එකතුවන සියලු ජල ප්‍රමාණයන් මුදාහැරෙන බව ද ඒ මහතා සඳහන් කර සිටියේය.මේ අතර කන්තලේ ප්‍රදේශයෙන් ගලාබසින ජලකඳ කෙළින්ම තඹලගමුව ප්‍රදේශයට පතිත වීම නිසා තඹලගමුවේ වෙම්බුඅඩි, මුල්ලිඅඩි හා කෝවිල්අඩි යන ප්‍රදේශවල කුඹුරු අක්කර 1500 කට ආසන්න ප්‍රමාණයක් ජලයෙන් යට වී ඇති බව තඹලගමුව ප්‍රාදේශීය ලේකම් ලක්ෂ්මේන්ද්‍ර දමයන්ත්කුමාර තෙන්නකෝන් මහතා පවසයි..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>04</day>
    </date>
    <link>http://www.dinamina.lk/2011/02/04/_art.asp?fn=r1102046</link>
    <topic>දොඩම්ගොඩ පැපිලියාවත්ත</topic>
    <author>කටුකුරුන්ද සමූහ කපිල කුලසිංහ</author>
    <content>පයාගල දොඩම්ගොඩ පැපිලියාවත්ත සුනාමි නිවාස සංකීර්ණයේ ජනතාව ප්‍රවාහන අවශ්‍යතා සපුරා ගැනීමේ දී දැඩි දුෂ්කරතාවන්ට මුහුණ දී සිටිති. සිය දෛනික අවශ්‍යතා සපුරා ගැනීමේ දී තමන් දැඩි පීඩාවන්ට පත්වන බව සුනාමි නිවාසවල වැසියෝ පවසති.සුනාමියෙන් අවතැන් පවුල් සියයක් සඳහා පයාගල වත්ත නම් වූ මේ භූමි භාගයේ රතු කුරුස හා බෙල්ජියම් ආධාර යටතේ නිවාස සියයක් පමණ ඉදිකොට තිබේ.පයාගල, මග්ගොන, බේරුවල හා මොරටුව වැනි ප්‍රදේශවල සුනාමි අවතැන් පවුල් මෙහි පදිංචි කොට ඇත. ප්‍රධාන නගරවලින් කිලෝමීටර පහක් පමණ දුරින් මේ නිවාස ඉදිකොට ඇති නිසා නගරයට ගමන් කිරීම අපහසු වී තිබේ. සියලු පහසුකම් තමන්ට ලබාදෙන බව පැවැසුණ ද අවසානයේ තමන්ට ගැටලු රැසකට මුහුණ දීමට සිදු වූ බව පදිංචිකරුවෝ පවසති.සුහද ප්‍රජා මූල සමිතියේ සුනිල් ඇන්ටනී මහතා - අපිව මෙහාට ගෙනැත් දැම්මේ යටිතල පහසුකම් සියල්ල සපයා දෙන බව කියලා. ඒත් ඒවා වැඩි ප්‍රමාණයක් ඉටු වුණේ නැහැ. පාසලට යන්න රස්සාවට යන්න අපි පුදුම දුකක් විඳිනවා. ගාමිණී අතුකෝරාල කියන ගමට එන බසය අපේ ගම කිට්ටුවට එනවා. ඒක එන්නෙ කීප වෙලාවකට විතරයි. ඒකත් හැමදාම නැහැ. උදේ රස්සාවලට යන අය කිලෝමීටර පහක් විතර පයින් යන්න ඕන. පාරවල් ටික හදලා නැහැ කියලා බස් එන්න බැරිලු. පාරවල් හදන බවට ලොකු බෝඩ් ගහලා තියෙනවා.ආර්. පී. මංගලිකා - සායනයකට ළමයි ගෙනියන්න ගියහම පුදුම දුකක් විඳිනවා. විල්පාත කියන ගමට පයින් දරුවොත් වඩාගෙන යන්න ඕනෑ. ත්‍රි විලර් එකක ආවොත් රුපියල් දෙසියක් ඉල්ලනවා. ඒක හැමෝටම කරන්න බැහැ. මේ ගෙවල්වල ඉන්න අසරණ මිනිස්සු කන බොනවට වඩා ගමන් බිමන් යන්න දැන් සල්ලි ඕන වෙලා.එම්. ඒ. මාලනී - අපි රස්සාවට යන්න උදේ පහට ගෙදරින් පිටත් වෙනවා. බස් එක එන්නෙ උදේට. ඒකෙ ගිහින් මුහුදු යන අයට වුණත් රස්සාවට යන්න බැහැ. ඒ හින්දා පාන්දර මිනිස්සු පයින් යනවා. සමහර තැන් භයානකයි. ඒත් මොනවා කරන්න ද ජීවත් වෙන්න රස්සාව කරන්න ඕනනි. ඒ හින්දා කරුවලේම යනවා. දොඩම්ගොඩ ප්‍රධාන පාරට කිලෝමීටර තුන හමාරක් විතර තියෙන්නෙ. ඒ පාරට යන්න හරි ක්‍රමයක් හැදෙනවා නම් ලොකු දෙයක්.සුනාමි නිවාස සංකීර්ණවල යටිතල පහසුකම් යටතේ මාර්ග සංවර්ධනය සඳහා මූල්‍ය දායකත්වය අන්තර් ජාතික සහයෝගීතාව පිළිබඳ ජපාන බැංකුව සපයන බව සඳහන් පුවරු කීපයක් නිවාස සංකීර්ණයට යන මඟ දෙපස සවිකොට ඇත. එහෙත් ගම්මානයට ප්‍රවේශ වන මාර්ගය වාහන ගමනා ගමනයට සුදුසු වන අයුරින් මෙතෙක් සකස් කොට නැත. වෙනත් ප්‍රදේශවලින් පැමිණි මෙහි පදිංචිකරුවන් හට සිය රැකියා කරා යාමත්, ළමයින් පාසල් කරා රැගෙන යාමත් මේ වන විට දැඩි ගැටලු සහගත තත්ත්වයකට පත් වි තිබේ.  .</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>04</day>
    </date>
    <link>http://www.dinamina.lk/2011/02/04/_art.asp?fn=r1102041</link>
    <topic>සැපයුම් මාර්ග ජලයෙන් යටවීමඩකළපුව ‘දූපතක්’ වෙයි</topic>
    <author>ත්‍රිකුණාමලය විශේෂ සහ කන්තලේ සමූහ</author>
    <content>මඩකළපුව දිස්ත්‍රික්කයට නොකඩවා ඇද හැලෙන වර්ෂාව හේතුවෙන් ප්‍රධාන සැපයුම් මාර්ග සියල්ලම ජලයෙන් යටවී ඇතැයි මඩකළපුව කොට්ඨාස බාර පොලිස් අධිකාරී ප්‍රියලාල් දසනායක මහතා දිනමිණට කීය.මඩකළපුව පොළොන්නරු ප්‍රධාන මාර්ගයේ ගල්ලැල්ල ප්‍රදේශය ජලයෙන් යටවීම නිසා මකළපුව දක්වා වාහන ගමනාගමනය සිදු නොවන බව පැවැසූ පොලිස් අධිකාරීවරයා අම්පාර මාර්ගයේ කලවංචිකුඩි කලුපාලම කඩා වැටී ඇති බවද සඳහන් කෙළේය.ත්‍රිකුණාමල මාර්ගයේ ස්ථාන කීපයක්ද සහ එරාවුර් බදුල්ල පාරද ජලයෙන් යටවී ඇත.වවුනියාවේ සහ එරාවුර් ප්‍රදේශයේද ජල ගැල්මෙන් පවුල් 76 ක පුද්ගලයන් 321 දෙනකු අවතැන්වී සිටිති.තල්ලඩිහි පිහිටි පොලිස් පුහුණු පාසල අඩි 4 ක් පමණ ජලයෙන් යටවුණු බැවින් එය තාවකාලිකව වසා දැමූ බවද පොලිස් අධිකාරී ප්‍රියලාල් දසනායක මහතා සඳහන් කෙළේය.මේ අතර හබරණ ත්‍රිකුණාමලය ප්‍රධාන මාර්ගය කන්තලේදී ජලයෙන් යටවීම හේතුවෙන් ගමනාගමනය ඇණ හිට ඇත.කන්තලේ ඇල්ල ප්‍රධාන මාර්ගයේ ස්ථාන කිහිපයක්ද ජලයෙන් යටවී තිබේ.මහවැව් ජලයට යටවීම නිසා කන්තලේ හෙමන්කටුව ප්‍රදේශයේ පවුල් 300 ක් පමණ අවතැන්ව අග්‍රබෝධි විහාරස්ථානයේ ලැගුම්ගෙන ඇති අතර සූරියපුර මහවැලි ගඟ වේල්ල කැඩී යාම නිසා සූරියපුර සමගිපුර සමනල පාලම යන ප්‍රදේශ ජලයෙන් යටවීමෙන් පවුල් 200 ක් පමණ අවතැන්ව සූරියපුර පන්සලට පැමිණ ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>04</day>
    </date>
    <link>http://www.dinamina.lk/2011/02/04/_art.asp?fn=r1102042</link>
    <topic>දියතලාව-කොස්ගහකුඹුරනාය යෑමේ අවදානමක</topic>
    <author>මහියංගන සමූහ සහ බණ්ඩාරවෙල සමූහ</author>
    <content>දියතලාව කොස්ගහකුඹුර ප්‍රදේශයේ නාය යාමේ තත්ත්වයක් හේතුවෙන් එහි නිවාස පනහක් (50) දැඩි අනතුරුදායක තත්ත්වයකට පත්ව ඇතැයි හපුතලේ ප්‍රාදේශීය ලේකම් ධර්මසිරි පියසේන මහතා පවසයි.මේ නිවාසවල ගෙබිම හා බිත්ති පුපුරා ගොස් ඇති අතර ඉන් නිවාස අටකට (8) පමණ බරපතළ හානි සිදුවී ඇත. එම ප්‍රදේශයේ පොළව ඉරිතලා ගිලා බැසීමේ තත්ත්වයක් දක්නට ඇත. එම නිවැසියන් එම ස්ථානවලින් ඉවත් කිරීමට ප්‍රාදේශීය ලේකම්වරයා පියවර ගෙන ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>04</day>
    </date>
    <link>http://www.dinamina.lk/2011/02/04/_art.asp?fn=r1102043</link>
    <topic>සිසුවියකට අසැබි දසුන් පෙන්වූතරුණයකු පොලිස් අත්අඩංගුවට</topic>
    <author>කුරුවිට සමූහ රූපිකා කේ. බණ්ඩාර</author>
    <content>පාසල් සිසුවියකට ජංගම දුපකථනයකින් ඇසැබි රූප රාමු පෙන්වීමට තැත් කළ පුද්ගලයකු මේ මස 6 දා දක්වා රක්ෂිත බන්ධනාගාර ගත කරන ලෙස රත්නපුර දිසා විනිසුරු අතිරේක මහේස්ත්‍රාත් ශානක කමල්සූරිය මහතා නියෝග කළේය.සැකකරු ඇහැලියගොඩ තලාවිටිය පදිංචි අයෙකි. 16 වියැති පාසල් සිසුවිය කුරුවිට පදිංචිකාරියකි.ඇය රත්නපුරයේ උපකාරක පන්තියකට සහභාගි වී ආපසු ඒමට බස් රථයට ගොඩවී පිටුපස ආසනයේ වාඩි වී තිබේ. ඇය අසලින් වාඩි වු තරුණයකු ටික දුරක් යන විට ඔහුගේ ජංගම දුරකථනයෙන් ඇයට අසැබි රූපරාමු පෙන්වීමට තැත් කර ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>04</day>
    </date>
    <link>http://www.dinamina.lk/2011/02/04/_art.asp?fn=r1102045</link>
    <topic>තම්මැන්නා ඔය පිටාර ගැලීමෙන්දඹුලුගම පවුල් 38ක් අවතැන්</topic>
    <author>ඒ. ඒ. එල්. ඩයස් මාතලේ දිස්ත්‍රික් සමූහ</author>
    <content>මේ දිනවල ඇද හැලෙන ධාරාණිපාත වර්ෂාවත් සමගම ඉකුත්දා තම්මැන්නා ඔය පිටාර ගැලීම නිසා දඹුල්ල දඹුලුගම උදාගම්මානය ජලයෙන් යටවීමෙන් පවුල් 38 ක් අවතැන් වී ඇත.මොවුන් සියලු දෙනාම මේ වන විට දඹුලුගම වීර මෝහාන් ජයමහ විදුහලේ නතර කර ඇති අතර ඔවුන්ට අවශ්‍ය ආහාර සහ වෙනත් පහසුකම් දඹුල්ල පොලිසිය සහ ප්‍රාදේශීය ලේකම් කාර්යාලය විසින් ලබාදීමට පියවර ගෙන තිබේ.එමෙන්ම හැවැන්වැල්ල ඔය, කළුගල ඇල, සහ වැලමිටියාව ඔය පිටාර ගැලීම නිසා ගල්කිරියාගම, මධාටුගම, ගල්කිරියාගම, පලාගල, තෙල්වෙල, මකුල්ගස්වැව, තලකිරියාගම, තෙන්නකෝන්පුර යන මාර්ග ජලයෙන් යටවීම නිසා එහි ගමනාගමන කටයුතුද සම්පූර්ණයෙන් ඇනහිට ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>04</day>
    </date>
    <link>http://www.dinamina.lk/2011/02/04/_art.asp?fn=r1102047</link>
    <topic>පානදුර නාගොඩට ලංගම බස් නෑ</topic>
    <author>වාද්දුව සමූහ එස්. ආර්. පියදාස</author>
    <content>පාණදුර සිට නාගොඩ දක්වා හෝ කළුතර නගරය දක්වා හෝ ධාවන කරවන ලංගම බස් සේවාවක් නොමැති බැවින් පාණදුර නගරයෙන් කළුතර දෙසට තිබෙන ගම් රැසක ජනතාවට ගමනා ගමන දුෂ්කරතා වලට මුහුණ පෑමට සිදුවී තිබේ.එම බස් ධාවන මාර්ගයේ ගාලු පාර ඔස්සේ මතුගම දක්වා පෞද්ගලික බස් රැසක් ධාවනය වෙතත් ඒවා මගීන් පටවා ගැනීම සඳහා අතරමග නැවතුම්පළවල නතර නොකිරීම නිසා නාගොඩ රෝහලින් ප්‍රතිකාර ගැනීමට යන පිරිස් දැඩි ගමනා ගමන අපහසු වලට ලක්වේ.පසුගිය අවධියේ පාණදුර නගරයේ සිට නාගොඩ දක්වා ලංගම බස් සේවාවක් ක්‍රියාත්මක වූ නමුත් මේ වනවිට ඒ බස් ධාවනය නතර කර තිබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>04</day>
    </date>
    <link>http://www.dinamina.lk/2011/02/04/_art.asp?fn=r1102048</link>
    <topic>කෑගල්ලට ත්‍රිරෝද රථ ගාලක් නෑ! ජනතාව අසීරුවේ</topic>
    <author>කෑගල්ල සමූහ පී. එම්. පී. පොල්වත්ත</author>
    <content>කෑගල්ල නගරයේ ත්‍රිරෝද රථ නවතා තැබීමට රථගාල් නොමැති කමින් මාර්ග දෙපස හා ගස් යට ත්‍රිරෝද රථ ගාල් කිරීමට සිදුවී ඇති බවත් මෙවැනි බාධක මධ්‍යයේ වුවද ජනතාවට උපරිම සේවාවක් ඉටු කිරීමට ත්‍රිරෝද රියැදුරන්ට සිදුවී ඇති බවත් කෑගල්ල දිස්ත්‍රික් ත්‍රිරෝද සංගමයේ සභාපති ආනන්ද උහන්ඕවිට මහතා පැවැසීය.තවදුරටත් කරුණු දැක්වූ උහන්ඕවිට මහතා මෙසේ ද කීය.මේ නගරයේ ත්‍රිවිල් රියැදුරන් 680 පමණ සිටිනවා. ඒවා නවතා තැබීමට ත්‍රිරෝද රථ ගාල් 38ක් පමණ තිබෙනවා. නගරයේ වාහන තදබදයක් ත්‍රිරෝද රථ නිසා ඇති වනවා. උදේ 7.00 – 8 දක්වාත් දහවල් 1 - 2 දක්වාත් සවස 4 – 6 දක්වාත් ත්‍රිරෝද ගාල් කිරීම නවතා තැබීමට කෑගල්ල නගර සභාව හා පොලිසිය විසින් ඒකාබද්ධව තහනම් කර තිබෙනවා.මේ නිසා ත්‍රිරෝද රථ රියැදුරන් මෙන්ම ජනතාවත් අසීරුවට පත්ව සිටිනවා.රියැදුරු මහේෂ් බන්දුල කුමාර මහතා - දිනෙන් දින වැඩිවන ඉන්ධන මිල නිසා පාරිභෝගික ජනතාව ගෙන් එයට සරිලන මුදලක් අකමැත්තෙන් වුවද අය කිරීමට සිදු වෙනවා. ඉන්ධන සහනාධාර ලබා ගැනීමට රජය සමඟ අප සංගම් සාකච්ඡා කර ඇතත් ඒවා සාකච්ඡා වලට පමණක් සීමා වෙලා.නගර සභාව මගින් ත්‍රිරෝද රථ වලින් අසාධාරණ ලෙස මුදල් අයකර ගැනීම නිසා ත්‍රිවිල් රියැදුරන් අපහසුවට පත්ව සිටිනවා.එස්. එම්. බිසෝ මැණිකේ මහත්මිය - ත්‍රිරෝද රථ ගාල්වල ත්‍රිරෝද රථ නොමැති නිසා කෑගල්ල නගරයට දිනපතා පැමිණෙන ජනතාවට මෙන්ම පාසල් සිසුන්ට හා රැකියාවලට යන අය අසීරුතාවට පත්ව සිටිනවා.මේ පිළිබඳව පොලිස් නිලධාරියෙක් පැවැසුවේ පොලිසියේ ඉහළින් දෙන නියෝග ක්‍රියාත්මක කරන බවත්, නගරයේ ඇතිවන වාහන තදබදය අවම කිරීමට ත්‍රිරෝද රථ ඉවත් කිරීමට සිදුවී ඇති බවත් ය.  .</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>04</day>
    </date>
    <link>http://www.dinamina.lk/2011/02/04/_art.asp?fn=r1102049</link>
    <topic>බහු විවාහ චෝදනාවටදඬුවම් නියම කිරීම කල්යයි</topic>
    <author>මීගමුව විශේෂ - රේමන් අපෝන්සු</author>
    <content>නීත්‍යනුකූල විවාහක බිරිය ජීවතුන් අතර සිටියදී වෙනත් කාන්තාවක් විවාහ කර ගත්තේ යැයි කියන සිද්ධියක් සම්බන්ධව චෝදනා ලැබූ තැනැත්තකු මීගමුව ප්‍රධාන මහේස්ත්‍රාත් ඒ. එම්. එන්. පී. අමරසිංහ මහතා වෙත ඉදිරිපත් කිරීමෙන් පසු සැකකරු වරද පිළිගත්තේ ය.දඬුවම් නියම කිරීම මේ මස 14 දිනට කල් තබමින් සැකකරු රුපියල් ලක්ෂ දෙකක බැඳුම්කරයක් මත මුදාහැරීමට නියෝගයේ සඳහන් කර තිබිණි.මෙලෙස නියෝග ලැබුවේ මහ හුණුපිටිය මීගමුව පදිංචි තැනැත්තෙකි.පුත්තලම කොට්ටුකච්චිය රෙජිස්ටාර් කාර්යාලයේ දී සැකකරු 2009-01- 23 දින පුත්තලම ප්‍රදේ්ශයේම කාන්තාවක් සමඟ පළමු විවාහය සිදුකරගෙන ඇත.වසර දෙක හමාරක ප්‍රේම සම්බන්ධයකින් පසු සැකකරු නැවත 2010-01- 30 කටුවපිටිය විවාහ ලේකම් කාර්යාලයේ දී වෙනත් කාන්තාවක් සමඟ දෙවන විවාහය සිදුකර ගෙන ඇතැයි පැමිණිල්ලේ සඳහන් වේ.මීගමුව පොලිස් කොට්ඨාශයේ විශේෂ වංචා විමර්ශන අංශය මගින් සැකකරු අධිකරණයට ඉදිරිපත් කෙළේ ය..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>04</day>
    </date>
    <link>http://www.dinamina.lk/2011/02/04/_art.asp?fn=r11020410</link>
    <topic>පුතාට දස වද දුන් පියාපොලීසියට කොටු</topic>
    <author>කඩවත විශේෂ – විජය ශ්‍රී ගම්මන</author>
    <content>මුහුණට පයින් ගසා නාසයෙන් ලේ ගලමින් සිටි 14 හැවිරිදි පුතාගේ බෙල්ලට වයරයක් දමා ඇදගෙන ගොස් නිරුවත්කොට පසුව අමුඩයක් ගස්සවා ඇඳ මත ඉඳගෙන සිටීමට අණකළ පියකු ගැන කඩවත ඉහළ බියන්විල ප්‍රදේශයෙන් වාර්තා වේ.මෙසේ පීඩනයට පත්වූ ළමයා වයස 18ක පමණ ඇඟපත පෙනුමෙන් යුක්ත ඉගෙනීමට මැලි හිතුවක්කාර ළමයකු බව පරීක්‍ෂණ පවත්වන කඩවත පොලිසිය පවසයි.මොහුට පියා විසින් පහර දීමට හේතුවවී ඇත්තේ ගස්වල පොල් කඩවා විකුණා මුදල් ගෙන නිවසේ තිබූ බ්ලෙන්ඩරයත් විකුණා තිබීමයි.පිරිමි සහෝදරයන්ම තිදෙනකුගෙන් යුත් මේ පවුලේ වසර 2කට පෙර මව වෙන්වී ඇත. එක් ළමයෙක් පියාගේ නැන්දාගේ නිවසේ නතර කර ඇති අතර දෙදෙනෙක් පියා ළඟ ඇතිදැඩි වෙයි.ළමයාට දඬුවම් කරනු දුටු අසල්වැසියෙක් නිර්නාමිකව කඩවත පොලිසියට දැන්වීමෙන් පසු ක්‍රියාත්මකවූ පොලිසියේ කා. පො. පරීක්‍ෂක ගමගේ මහත්මිය ඇතුළු පොලිස් නිලධාරියෙක් එහි ගොස් පියා අත්අඩංගුවට ගෙන ගම්පහ මහේස්ත්‍රාත් උසාවියට ඉදිරිපත් කිරීමෙන් පසු රුපියල් පනස්දහසක මුදල් ඇප මත මුදාහරින ලදී.ළමයා රාගම රෝහලට ඇතුළුකර පරීක්‍ෂණ වාර්තාවක් උසාවියට ඉදිරිපත් කරන ලෙසත්, ළමයා පරිවාස භාරයේ මීරිගම ළමා කඳවුරකට බාර දෙන ලෙසත් නියම විය..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>04</day>
    </date>
    <link>http://www.dinamina.lk/2011/02/04/_art.asp?fn=s1102044</link>
    <topic>මදන් ලාල්-අමරනාත් ’83 දීකොදෙව්වන්ගේ කිරුළ ගලවති</topic>
    <author>වර්නන් ගුණසේකර</author>
    <content>1979 තරගාවලියේදී මෙන්ම 1983 ලෝක කුසලාන තරගාවලියද එක් කොටසකට කණ්ඩායම් 4 බැගින් කොටස් දෙකකින් පැවැත්විණි. කෙසේ වෙතත් මේ වතාවේදී සෑම කණ්ඩායමක්ම ඔවුන්ගේ කොටසේ අනෙක් කණ්ඩායම් සමග දෙවතාවක් තරග වැදිනි. පෙර තරගාවලි මෙන් එක් වතාවක් නොවේ. අවසන් පූර්ව කණ්ඩායම් 4 තෝරා ගැනුණේ ඉන් පසුවය.කාලගුණික තත්ත්වයක් නිසා කණ්ඩායමක් තරගාවලියෙන් ඉවතට වීසි වී යාමේ අවස්ථාව අඩු කිරීමේ උපක්‍රමයක් ලෙසින් එය හොඳ සැලැස්මක් විය. කෙසේ වෙතත් තරග 27න් අතිරේක දිනවලට ගියේ තරග 3ක් පමණි. ප්‍රථම වතාවට, ටෙස්ට් ක්‍රිකට් ක්‍රීඩා නොකරන ක්‍රීඩාංගණ පාවිච්චියට ගැනිණි.නව ක්‍රම‘වයිඩ්’ හා ‘බවුන්සර්’ පන්දු සම්බන්ධයෙන් පෙරට වඩා ප්‍රබල තීරණ ගන්නා ලෙසට තරග විනිසුරුවන්ට කියා තිබිණි. කඩුල්ලට යාර 30ක් පිටතින් පන්දු රැකීමේ කවයක් (ඕවල්) හඳුන්වා දෙනු ලැබිණි. එම කවය ඇතුළත පන්දු රකින්නන් සිවු දෙනකු සෑම අවස්ථාවක ම සිටිය යුතු විය.මූලික වටය‘ඒ’ කොටසේ සිය අණසක පැතිර වූ එංගලන්තය, පාකිස්තානය හා ශ්‍රී ලංකාව දෙවතාව බැගින් පරාජය කළේ ය. මීට අමතරව ඔවුන් නවසීලන්තය එක් වතාවක් පරාජය කළේ ය. ඒ අනුව එංගලන්තය අසන් පූර්ව වටයට පිවිසි අතර පාකිස්තානය ද ඔවුන් පිටුපසින් පැමිණියේ ය. පාකිස්තානය අවසන් පූර්ව වටයට රිංගා ගත්තේ නවසීලන්තයට වඩා ඕවරයකට ලකුණු 0.08 ක් රැස් කර ගනිමිණි.‘බී’ කොටසේදී බටහිර ඉන්දීය කොදෙව් හා ඉන්දියාව කාගේත් බලාපොරොත්තු සුන් කළ ඔස්ට්‍රේලියා පිල හා නවක සිම්බාබ්වේ කණ්ඩායම අහකට දමමින් අවසන් පූර්ව වටයට පිවිසියහ. මේ මූලික වටයේ කැපී පෙනෙන දස්කම් ප්‍රදර්ශනය වූයේ කොදෙව් පිලේ වින්ස්ටන් ඩේවිස් ගෙනි. හෙඩිංලි ක්‍රීඩාංගණයේදී ඔහු ඔස්ට්‍රේලියානු පිල විනාශ කරමින් ලකුණු 51කට කඩුලු 7ක් බිඳ හෙලූ අතර එය ලෝක කුසලාන තරග බිමේ වාර්තාවක් විය.අවසන් පූර්ව වටයතරගාවලිය පුරා ම හෙමින් හෙමින් ඉදිරියට පැමිණෙමින් සිටි ‘කළු අශ්වයෙකු’ වූ ඉන්දියාව ඊළඟ එතරම් ශක්තිමත් නොවූ එංගලන්තය පහසුවෙන්ම අභිබවා ගියේ ය.එංගලන්ත පිතිකරුවනට අනතුරු සහිත එකක් බවට පත් වූ තණතිල්ලක නිදැල්ලේ හැසිරුණු යශ්පාල් ෂර්මා හා සන්දීප් පටිල් අර්ධ ශතක ලබා ගනිමින් ඉන්දියාව කඩුලු හයක ජයග්‍රහණයක් කරා ගෙන ගියහ.බටහිර ඉන්දීය කොදෙව් පිල ද, ඕවර 11ක් ඉතිරිව තිබියදී පාකිස්තානය කඩුලු 8කින් අතු ගා දමමින් ඉදිරියට ගමන් කළේ ය. ඒ සඳහා කොදෙව්වන්ට උපකාර කළේ ටෙස්ට් ක්‍රිකට් ක්‍රීඩාවට උචිත ඉවසීමකින් යුතුව ක්‍රීඩා කළ පාකිස්තාන ආරම්භක පිතිකරු මොසින් ඛාන් ය. පන්දු 176 ක ට ම මුහුණ දෙමින් ඔහු රැස් කළේ ලකුණු 70 ක් පමණි. කුරුටු ගගා ඔහු ලබාගත් තනි ලකුණු අතරේ තිබුණේ එක් හතරේ පහරක් පමණි. අනෙක් අන්තයේ සිට සිය කණ්ඩායම් ජීවය ඉහළ නැංවීමට වෙර දැරූ ඔහුගේ කණ්ඩායමේ සගයෝ ඒ උත්සාහයන්හිදී දැවී ගියහ.අවසාන තරගයඅවසාන මහා තරගය පැවැත්වීමට පෙර ක්‍රීඩා ලෝලීන්ට පෙනුණේ එය නීරස එකක් වනු ඇති බවටය.ඒ තරගය පැහැදිලිවම බටහිර ඉන්දීය කොදෙව් ක්‍රිකට් ක්‍රීඩාවට තවත් ‘ලොකු දවසක්’ වනු ඇති බවත් ඉන්දියානුවන්ට ද එය එවැනිම දිනයක් වනු ඇති බවත් පමණක් ක්‍රීඩා ලෝලීහු සිතූහ.ඉන්දියා පිලේ බොටුව ලකුණු 183 කට හිර වූ විට හා ඊට පිළිතුරු ලෙසින් විවියන් රිචර්ඩ්ස් බටහිර ඉන්දීය කොදෙව් පිල එක් කඩුල්ලක් දැවී මුළු ලකුණු 50ක් දක්වා මෙහෙයවූ විට කැරිබියානු උත්සව සිරිය ඇරැඹිණි.එහෙත්, ඔවුනොවුන්ගේ ක්‍රිකට් ජීවිත ටෙස්ට් තරග 108කදී කඩුලු 103 ක එකතුවකින් අවසන් කළ මදන් ලාල් හා මොහින්දර් අමරනාත් පන්දුව එහාට මෙහාට කරකවමින් කෙසේ හෝ කඩුලු ත්‍රිත්වයක් බැගින් ලබා ගනිමින් බටහිර ඉන්දීය කොදෙව් පිල ලකුණු 140 කට දවාලුවේ කොදෙව්වන් අන්දමන්ද කරවමිණි..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>04</day>
    </date>
    <link>http://www.dinamina.lk/2011/02/04/_art.asp?fn=s1102042</link>
    <topic>ශ්‍රී ලංකා-එංගලන්ත යොවුන් ක්‍රිකට් ගැටුම තීරණයක් නෑ</topic>
    <author>ප්‍රින්ස් ගුණසේකර</author>
    <content>සංචාරක එංගලන්ත පිල හා ශ්‍රී ලංකාව අතර පැවැති 19න් පහළ ක්‍රිකට් තරගාවලියේ හතරවැනි එක්දින තරගය තීරණයක් නොමැතිව නිමාවිය. කොළඹ එන්.සී.සී. පිටියේ පැවැති මේ තරගයට අයහපත් ආලෝක තත්ත්වය බාධා ගෙන දුන්නේය. මේ හේතුවෙන් තරග 5කින් සමන්විත තරගාවලිය 3-0 ක් ලෙස ශ්‍රී ලංකාව ඉදිරියෙන් සිටී. අවසන් තරගය හෙට මුවර්ස් පිටියේදී පැවැත්වේ.අයහපත් කාලගුණික තත්ත්වය හේතුවෙන් තරගය ඕවර් 20කට සීමා කෙරුණි. මුලින් පන්දුවට පහර දුන් ශ්‍රී ලංකා යොවුන් ක්‍රීඩකයෝ ඕවර් 19.5කදී ලකුණු 150කට දැවී ගියහ. එංගලන්ත යොවුන් පිල කඩුලු 1කට ලකුණු 41ක් ලබාගත්තේය.මේ එක්දින තරගාවලියේදී කැපී පෙනෙන පිතිකරුවන් දෙදෙනකු වූ ෂෙහාන් ජයසූරිය හා රමිත් රඹුක්වැල්ල ශ්‍රී ලංකා යොවුන් පිලට හොද ආරම්භයක් ලබා දීමට සමත් වූහ.ඔවුන් දෙදෙනා පළමු කඩුල්ලට ලකුණු 55ක සම්බන්ධතාවක් ගොඩනැගූහ. රඹුක්වැල්ල පන්දු 24කදී හතරේ පහර 4ක් සමග ලකුණු 27ක්ද ජයසූරිය පන්දු 43කදී හතරේ පහර 5ක් හා හයේ පහරක් සමග ලකුණු 60ක්ද ලැබූහ. යශෝධ ලංකා ලකුණු 19ක් වාර්තා කළේය.එංගලන්ත යොවුන් පිලේ එම්.පී. ඩුන් ලකුණු 28කට කඩුලු 3ක් බිදහෙලීය.එංගලන්ත යොවුන් පිලේ ආරම්භක පිතිකරු රොසින්ටන් ලකුණු 21ක් ද ග්‍රෙගරි ලකුණු 10ක් නොදැවී ලබා ගත්හ.පන්දු යැවීමේදී චතුරංග කුමාර ලකුණු16 කට කඩුලු1ක් බිදහෙලිය.  .</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>04</day>
    </date>
    <link>http://www.dinamina.lk/2011/02/04/_art.asp?fn=s1102043</link>
    <topic>සැහැල්ලු පන්දු ක්‍රිකට්අද දෙල්තොට දී</topic>
    <author>හේවාහැට සමූහ</author>
    <content>ජාතික නිදහස් උළෙල වෙනුවෙන් සැහැල්ලු පන්දු ක්‍රිකට් තරගාවලියක් දෙල්තොට ප්‍රාදේශීය ලේකම් කාර්යාලයේ නිලධාරීන් අතර අද (4) දෙල්තොට ප්‍රාදේශීය ලේකම් කාර්යාලයීය ක්‍රීඩා පිටියේදී පැවැත්වේ. දෙල්තොට ප්‍රාදේශීය ලේකම් කාර්යාලය සංවිධානය කරනු ලබන මේ තරගාවලියට සමෘද්ධි සංවර්ධන නිලධාරීන්, ග්‍රාම නිලධාරීන් කාර්යාල හා ක්‍ෂේත්‍ර නිලධාරීන් ක්‍රිකට් කණ්ඩායම් නියෝජනය කරමින් සහභාගි වෙති..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>04</day>
    </date>
    <link>http://www.dinamina.lk/2011/02/04/_art.asp?fn=s1102045</link>
    <topic>වොලිබෝල් තරගාවලිය අද සහ හෙට</topic>
    <author/>
    <content>බළංගොඩ වැලිපත ලහිරු ක්‍රීඩා සමාජය සංවිධානය කරනු ලබන පවිත්‍රා වන්නිආරච්චි අභියෝගතා කුසලාන වොලිබෝල් තරගාවලිය අද (4) සහ හෙට (5) වැලිපත ළහිරු ක්‍රීඩා පිටියේදී පැවැත්වේ. විවෘත තරගාවලියක් වන මෙහි ජයග්‍රාහකයනට වටිනා ත්‍යාග පිරිනැමේ..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>04</day>
    </date>
    <link>http://www.dinamina.lk/2011/02/04/_art.asp?fn=s1102046</link>
    <topic>මාතලේ නිදහස් සමරුක්‍රීඩා උළෙල අද</topic>
    <author>අසෝක හිඳගොඩ මාතලේ දිසා විශේෂ</author>
    <content>නිදහස් දිනය සමරමින් මාතලේ දිසා ලේකම් කාර්යාලය මගින් සංවිධානය කෙරෙන මාතලේ දිසා නිදහස් සමරු ක්‍රීඩා තරගාවලිය අද (4) මාතලේ නගරය කේන්ද්‍ර කර ගනිමින් පැවැත්වේ. මෙහිදී පැවැත්වෙන වයස අවුරුදු 21 න් පහළ බාලක බාලිකා පාසල් මාර්ග ධාවන තරගය පෙරවරුවේ මාතලේ නගරය ආශ්‍රිතවද වයස අවු’ 21 න් පහළ බාලක බාලිකා වොලිබෝල් තරගාවලිය දවස පුරා මාතලේ බර්නාඩ් අළුවිහාරේ ක්‍රීඩාංගණයේදීද පැවැත්වේ.  ඌවේ බුත්තල දී මේ මස 4 සිට 9 දක්වා පැවැත්වෙන 5 වන දැයට කිරුළ ( ආශ්චර්යයේ කිරුළ ) අධ්‍යාපනික ප්‍රදර්ශනය සඳහා ‘ අශ්චර්යයේ කිරුළ ‘ අභියෝගතා ශූරතා නෙට්බෝල් තරගාවලියක් 9 වන දින ප්‍රදර්ශන භූමියේදී පැවැත්වේ.පළාත් මට්ටමින් මූලික තරග පවත්වා මෙම අවසන් පූර්ව තරග සඳහා කණ්ඩායම් 10 ක් සුදුසුකම් ලබා ඇත. යාපනයේ විශ්ව විද්‍යාලය, යාපනය තරුණ කැල, මොනරාගල, ශ්‍රී ලංකා හමුදාව , ශ්‍රී ලංකා ගුවන් හමුදාව, කොළඹ විශ්වවිද්‍යාලය, නුවර බෝගම්බර , ගාල්ල, බදුල්ල සහ වෙන්නප්පුව යෞවන යන කණ්ඩායම් තෝරාගෙන ඇත.තරගාවලිය පැවැත්වෙන්නේ පිළිමලුන් පිටුදැකීමේ ක්‍රමයටයි.ශූරතාවය, අනු ශූරතාවය, දක්‍ෂතම ක්‍රීඩිකාව, දක්‍ෂතාම වලක්වන්නිය, දක්‍ෂතම ෂුවර් යන අංශ සඳහා ශූරතා කුසලාන පිරිනැමේ.10 වන දින පැවැත්වෙන ජය සංකේත ප්‍රදානෝත්සවයේ ආරාධිත අමුත්තා ලෙස ක්‍රීඩා සංවර්ධන ඇමති මහින්දානන්ද අළුත්ගමගේ මහතා සහභාගි වෙයි.  හුණුපිටිය බණ්ඩාරනායක ක්‍රීඩා සමාජය සංවිධානය කරනු ලබන සිව්කොන් එල්ලේ තරගාවලිය මේ මස 6 වැනිදා පෙරවරු 8.00 සිට හුණුපිටිය බණ්ඩාරනායක විද්‍යාලයීය ක්‍රීඩා පිටියේදී පැවැත්වේ. කොළඹ දිස්ත්‍රික් ඒකාබද්ධ පිල, කැලණිය ඒකාබද්ධ පිල, වයඹ පළාත් ඒකාබද්ධ පිල හා බණ්ඩාරනායක පිල මේ තරගාවලිය සඳහා සහභාගි වන කණ්ඩායම් වේ.හුණුපිටිය බණ්ඩාරනායක විද්‍යාලයීය එල්ලේ ක්‍රීඩාවේ උන්නතිය වෙනුවෙන් මහඟු සේවයක් කළ කේ. රාජකරුණා හා ටී. එස්. ඒ. ජයා යන ගුරු මහත්වරු අනුස්මරණය කිරීම පිණිස මේ සිව්කොන් තරගමාලාව සංවිධානය කෙරේ.  තහනම් උත්තේජන භාවිතා කිරීමේ චෝදනාව ප්‍රතික්‍ෂේප කරන ප්‍රංශ සවාරියේ කිරුළ අත්කරගත් ස්පාඤ්ඤයේ ඇල්බර්ටෝ කොන්ටොඩෝර් තමාට පැනවූ වසරක තරග තහනම වෙනුවෙන් අභියාචනාවක් ඉදිරිපත් කරන බව ප්‍රකාශ කළේය. “මගේ නිර්දෝෂභාවය ඔප්පු කිරීමට කළ හැකි සෑම දෙයක්ම මම කරනවා” හැඬූ කඳුලින් මාධ්‍ය ඇමතූ කොන්ටොඩෝර් පැවසීය..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>04</day>
    </date>
    <link>http://www.dinamina.lk/2011/02/04/_art.asp?fn=f1102042</link>
    <topic>ගැමිකමට ළෙංගතු ඓතිහාසික පුරවරයබිංගිරිය</topic>
    <author>සටහන් – රංජිත් ප්‍රේමතිලක සහ නදීෂානි ප්‍රියංගිකා ඡායාරූප - රංජිත් ප්‍රේමතිලක (කුරුණෑගල දිස්ත්‍රික් විශේෂ)</author>
    <content>ගැමිකමටත්, ගැමි සුවඳටත් පෙම් බැඳි ඔවුහු කෘෂිකර්මාන්තය තුළින් ස්වකීය අවශ්‍යතා ඉටුකර ගත්හ. නිල්වන් කෙත්වතු යායන්ගෙන් සුසැදි මේ පියසට අතීතයේ හිමිවූයේ සුවිශේෂී ස්ථානයකි. ඉපැරණි සංස්කෘතික උරුමයක් ලෙසින් අභිමානවත්ව ගුවනට නැඟී ඇති බිංගිරිය ටැම්පිට විහාරය සිත් සතන් අධ්‍යාත්මික සුවය කරා ගෙන යන්නට සමර්ථය. සම්පූර්ණයෙන්ම දැවමය ලෙසින් නිර්මාණය කළ මේ විහාරය දෙස් විදෙස් සංචාරකයින්ගේ නොමඳ ප්‍රසාදයට ලත් පුදබිමකි.ගම්සභා පාලන ක්‍රමය නිමකරමින් 1987 අංක 15 දරන ප්‍රාදේශීය සභා පනතින් ප්‍රාදේශීය සභාවක් ලෙසින් ස්ථාපිත වන බිංගිරිය ප්‍රාදේශීය සභාව, පසුගිය වකවානුව තුළ ප්‍රදේශයේ ජනතා සුබසෙත වෙනුවෙන් සහ ප්‍රදේශයේ සංවර්ධනය වෙනුවෙන් ගත් ක්‍රියාමාර්ගයන් පිළිබඳ ආපසු හැරී බැලීමකි මේ.විශේෂයෙන්ම කෘෂිකර්මාන්තයට නැඹුරු වූ ජනකොටසක් වෙසෙන පෙදෙසක් වූ නිසාදෝ ප්‍රදේශයේ සංවර්ධනයේ ප්‍රථම පියවර යටිතල පහසුකම් වර්ධනය කිරීම බව නායකත්වය මනාව වටහා ගති. ඒ අනුව සභාවේ විශේෂ අවධානය දුෂ්කර මාර්ග සංවර්ධනය කිරීම වෙනුවෙන් වෙන්විණි.ජාතික සවිය “මඟ නැඟුම” සංවර්ධන ව්‍යාපෘතිය ඒ අනුව ප්‍රදේශයට ගෙන ආවේ නව අරුණැල්ලකි. 2009 සහ 2010 දෙවර්ෂය තුළ ප්‍රදේශයේ දුෂ්කර මාර්ග රැසක් සංවර්ධනය වන්නේ සමස්ත වියදම රුපියල් පනස්අටලක්‍ෂ හැටදහස් පන්සිය අනූනවයක් දක්වා ඉහළ නංවමිනි. “මග නැඟුම” සංවර්ධන ව්‍යාපෘතිය ප්‍රදේශය තුළ දියත් වන්නේ මාර්ග සඳහා කුට්ටිගල් ඇතිරීම, මාර්ග කොන්ක්‍රීට් කිරීම යන දෙඅංශයම ආවරණය වන පරිදිය.බිංගිරිය ප්‍රසන්නගම මාර්ගය රුපියල් ලක්‍ෂ පහකට ආසන්න මුදලක් වැය කරමින් කොන්ක්‍රීට් ගල් අතුරා ප්‍රවාහනය පහසු කරද්දී, එම සංවර්ධනය විවිධ ව්‍යාපෘති හරහා බිංගිරිය පෙදෙස ආවරණය කළේය.රුපියල් දොළොස්ලක්‍ෂ පනස්දහසක් වැය කරමින් කෘෂි අපනයන කාර්යාලය ඉදිරිපිට මාර්ගය කොන්ක්‍රීට් කුට්ටි ගල් අතුරා සංවර්ධනය කරන ලදී. ජනතා සුබසාධනය ගුණාත්මක අංශයෙන් වර්ධනය කිරීමේදී කියවීමට රුචිකත්වයක් දක්වන පිරිසක් බිහිකිරීමත්, අධ්‍යාපන අංශයට යම් දායකත්වයක් ලබාදීමත් අරමුණ කර ගත් සභා නායකත්වය ප්‍රදේශයේ පුස්තකාල සංවර්ධනය වෙනුවෙන් ව්‍යාපෘති දියත් කළේය. ඒ යටතේ සෑම වර්ෂයකම “කියවීමේ මාසය” වෙනුවෙන් පාඨකයාට අවශ්‍ය කෘති, පුස්තකාල සඳහා පිරිනැමීමක් සිදුකරනු ලබයි.එහිදී සභාවේ මෙහෙයවීම යටතේ පුස්තකාල පාඨක සමාජත්, ප්‍රදේශයේ අවට පාසල් ද එක්කර ගනිමින් පවත්වනු ලබන “සාහිත්‍ය උළෙල” නිර්මාණශීලී කුසලතා එළිදැක්වීමට දරුවන්ට තෝතැන්නකි.පූර්ව ළමාවිය සංවර්ධන මධ්‍යස්ථාන සංවර්ධනය කිරීම වෙනුවෙන් ද සභාවේ සංවර්ධනාත්මක ඇස යොමුවිය. ඒ යටතේ රුපියල් විසිඅටලක්‍ෂක මුදලක් වෙන්කරමින් ඌරපොත්ත පෙර පාසල ඉදිවූ අතර එය සියලු පහසුකම්වලින් සමන්විත පරිදි ආකර්ශණීය පරිසරයකින් යුක්තව නිර්මාණය විණි.සෞඛ්‍ය අංශය පිළිබඳව අවධානය යොමුකිරීමේදී ආයුර්වේද වෛද්‍ය ආයතන සංවර්ධනය කිරීම වෙනුවෙන් සහ ආයුර්වේද වෛද්‍ය ක්‍රමය ප්‍රදේශයේ ජනතාව අතර ප්‍රචලිත කිරීම උදෙසා විවිධ ව්‍යාපෘති රැසක් පසුගිය වකවානුව තුළ ක්‍රියාත්මක විණි. ඒ යටතේ ගමින් ගමට ගොස් ජංගම ආයුර්වේද සායන පවත්වන්නට මූලික පහසුකම් සභාව මගින් සපයන ලද අතර, එහි මූලික අපේක්‍ෂාව වූයේ රජයේ රෝහල්වලට සාපේක්‍ෂව, ආයුර්වේදයට පැමිණෙන සාමාජිකයින් සංඛ්‍යාව නංවාලීමයි.කෘෂිකාර්මික දිවිපෙවෙතකට හුරු වූ ජනතාවක් ප්‍රදේශයේ ජීවත්වුවද වර්තමානයේදී ප්‍රදේශය තුළ අධික ජනසංඛ්‍යාවක් විසීම හේතුවෙන් ප්‍රදේශවාසීන් මුහුණපෑ ප්‍රධාන අභියෝගය වූයේ නිසි පරිදි කැළිකසළ බැහැර කිරීමේ ක්‍රමවේදයක අවශ්‍යතාවයයි. එම ජනතා අවශ්‍යතාව මනාව හඳුනාගත් වර්තමාන නායකත්වය ඝන අපද්‍රව්‍ය කළමනාකරණ ව්‍යාපෘතියක් ආරම්භ කරමින්, නව ආදායම් උත්පාදන මාර්ග නිර්මාණය කිරීම වෙනුවෙන් මූල්‍ය ප්‍රතිපාදන වෙන්කර ගනී.ඒ යටතේ ඉවතලන අපද්‍රව්‍ය ප්‍රතිචක්‍රීය කරමින් පොහොර නිෂ්පාදනය කිරීමේ ක්‍රියාවලිය මේ වන විට ක්‍රියාත්මක වේ.තවමත් නාගරීකරණයට ලක් නොවුණ සංවර්ධනය වෙමින් පවතින බිංගිරිය පළාත් පාලන ඒකකයේ සුවිශේෂී අවධානයක් යොමුවන්නේ පාරිසරික තත්ත්වයන් එලෙසම සුරකිමින්, එය අනාගත පරපුරට රැකදීම වෙනුවෙනි. ඒ වෙනුවෙන් විවිධ පරිසර ව්‍යාපෘතීන් රැසක් ප්‍රාදේශීය සභා දායකත්වය යටතේ මධ්‍යම පරිසර අධිකාරියේ පූර්ණ සහයෝගය ලබාගනිමින් ක්‍රියාත්මක කර තිබේ.කෘෂිකාර්මික නිෂ්පාදන ප්‍රදේශය තුළම අලවි කිරීමත්, එතුළින් නිෂ්පාදකයාට සාධාරණ මිලක් ලබාගැනීමත් අරමුණු කර ගනිමින් සතිපොළ සංවර්ධනය කිරීම කෙරෙහිත්, නව වෙළඳ සංකීර්ණයක් ඉදිකිරීම කෙරෙහිත් සභාවේ සංවර්ධනාත්මක ඇස යොමු විය.සමාජ සුබසාධනය වෙනුවෙන් වාර්ෂිකව ප්‍රජා සත්කාරක වැඩසටහන් දියත් කිරීමට ප්‍රාදේශීය සභා නායකත්වය කටයුතු කරයි.ඒ යටතේ ප්‍රදේශයේ අවට සනීපාරක්‍ෂක පහසුකම්වත් නොමැති ජනතාව අතරින් තෝරාගත් පිරිසකට වැසිකිළි ඉදිකිරීම සඳහා අවශ්‍ය භාණ්ඩ ලබාදීමක් සිදුකරනු ලබයි.මේ අයුරින් ප්‍රදේශයේ ජනතා සුබසාධනය ස්වකීය ඒකායන පැතුම කර ගත් නායකත්වය යටතේ, විවිධ මූල්‍ය ප්‍රතිපාදන සපයා ගනිමින්, ප්‍රදේශයේ ජනතා දායකත්වය ද සංවර්ධන ක්‍රියාවලිය හා එක්කර ගනිමින් සංවර්ධනයේ අරුණළු සොයා ඇදෙන බිංගිරිය ප්‍රාදේශීය සභාව, වයඹ පළාතට එක්කරන්නේ තවත් එක් අභිමානයකි.  දශක හතරකට ආසන්න කාලයක් ක්‍රියාකාරි ලෙසින් දේශපාලන ක්ෂේත්‍රයේ දිගු ගමනක් පියමංකළ ඔහු ප්‍රාදේශීය සභා ඇරඹුමේ සිටම ජනතාව වෙනුවෙන් ජනතා මෙහෙවරට කැප වූ ජන නායකයකු විය. ගැමිකමට ආදරය කළ දුක කඳුල වේදනාවේදී ද ඔවුන් අතැර නොගිය ජනතාවාදී නායකත්වය නිසාදෝ දෙවරක්ම ඉහළ ජනතා ප්‍රසාදය ලබමින් බිංගිරිය ප්‍රාදේශීය සභාවේ හිටපු සභාපති ගුණතිලක වනසිංහයන් ය. මේ කතිකාවත දිග හැරෙන්නේ ඒ දිගු ගමන් මගේ සුවිශේෂී සංදිස්ථාන සමඟිනි.* පළාත් පාලන ආයතනයක් තුළින් ඉටුවිය යුතු යැයි ඔබ අපේක්‍ෂා කරන කාර්යභාරය කුමක්ද?1987 අංක 1 5 දරණ ප්‍රාදේශීය සභා ස්ථාපනය කිරීමේ පනත යටතේ ප්‍රාදේශීය සභාවකින් ඉටු කිරීමට අපේක්‍ෂා කරන කාර්ය භාරයන් ඉතා පැහැදිලිව දක්වා තිබෙනවා. උපතේ සිට මරණය දක්වා පුද්ගලයකු ජීවිතයේ පසුකරන සෑම අවස්ථාවකදීම ඔහු හෝ ඇයගේ පොදු පහසුකම් නංවාලමින් ජීවන තත්ත්වය ගුණාත්මක අංශයෙන් වර්ධනය කිරීම එහි මූලික පරමාර්ථය ලෙසයි මා හඳුනා ගන්නේ.එහිදී උපතට අවශ්‍ය වන මාතෘ සායනයේ සිට මරණයේ දී සුසානාගාරය හෝ ආදාහනාගාරය දක්වා පරාසය තුළදී යටිතල පහසුකම්, සෞඛ්‍ය, පරිසරය, අධ්‍යාපනය ආදී ක්ෂේත්‍ර ගණනාවක් ආවරණය කරමින් ජනතා සුබසෙත නංවාලීම අපේ ඉලක්කය විදිහටයි මා දකින්නේ.* ප්‍රාදේශීය සභා ඉතිහාසය තුළ දෙවරක්ම සභාපති කිරුළට හිමිකම් ලැබුවේ ඔබතුමායි. පැවති එ. ජා. ප. පාලනයෙන් අනතුරුව 2006 වසරේදී නැවත ප්‍රාදේශීය සභාව භාරගනිද්දී මුහුණදීමට සිදු වූ අභියෝග ගැන කතා කළොත්?ඇත්තටම මම 2006 දී මේ සභාව භාර ගනිද්දී එහි මූල්‍ය තත්ත්වය ඉතා අඩුමට්ටමකයි පැවතියේ. විශේෂයෙන් දිගු අඛණ්ඩ සංවර්ධන ක්‍රියාදාමයන් සිදුකිරීමට තරම් ප්‍රමාණවත් මූල්‍ය ප්‍රතිපාදන අප සතු වුණේ නැහැ. ඒ නිසා මට මුහුණ දෙන්නට සිදුවුණ ප්‍රබලම අභියෝගය වුණේ සංවර්ධන ඉලක්ක කරා ගමන් කරන්නට ඇවැසි මූල්‍ය ප්‍රතිපාදන සපයා ගැනීම.ඒ වෙනුවෙන් නව ආදායම් උත්පාදන මාර්ග නිර්මාණය කිරීමට සිදුවුණා.ඒ වගේම එවකට සභාව සතු වත්කම් පිළිබඳ ලොකු ගැටලුවක් තිබුණා. ඒ සියල්ල සාමකාමීව විසඳාගනිමින් මම නව මාවතක් කරා යන ගමන දැඩි අභියෝග මධ්‍යයේ වුණත් ආරම්භ කළා.* ඔබතුමා මේ සංවර්ධන ව්‍යාපෘති දියත් කිරීමේදී මහජන සම්බන්ධතා ක්‍රියාවලිය යොදාගන්නා ආකාරය පිළිබඳ අපි අවධානය යොමු කළොත්?ඇත්තටම මම ජනතාව අතර ඉන්න කෙනෙක්. සභාපති වුණා කියලා එදා මම හිටපු ජීවන තත්ත්වයේ කිසිදු වෙනසක් වුණේ නැහැ. අල - බතල - කොස් - දෙල් කාලා හොඳට හුරු පුරුදු කෙනෙක් මම. ඒ වගේම තමයි ගැමියන් එක්ක කෘෂිකර්මාන්තයේ සහයෝගයෙන් නිරත වෙන්න පුළුවන්. ඒ නිසා ජනතාව මට ආදරෙයි.ඒ වගේ තමයි මගේ ආදරණීය මන්ත්‍රීවරුන්, මේ පැවැති අයවැයත් අපිට විපක්‍ෂ පාතීව භේදයකින් තොරව සම්මත කරගැනීමට හැකිවුණෙත් ඒ සහයෝගීතාවය නිසයි.* ඉදිරියේදී ප්‍රදේශයේ සංවර්ධනය වෙනුවෙන් දියත්කරන්න බලාපොරොත්තු වෙන සංවර්ධන ඉලක්ක පිළිබඳ අවධානය යොමු කළොත්?අපි මේ වෙද්දී 2011 ඉදිරි පෙළ ගැස්ම නමින් වැඩසටහනක් නිර්මාණය කරලා තියෙනවා. ඒ යටතේ ප්‍රධාන වශයෙන්ම සංවර්ධනය කළ යුතුªයැයි සුවිශේෂී අවධානයක් යොමු වෙලා තියෙන්නේ බෝවත්ත නගරය තුළ වෙළෙඳ සංකීර්ණයක් ඉදිකිරීම කෙරෙහියි. අපේ ප්‍රදේශවාසී අලෙවි කරුවන්ට තමන්ගේ නිෂ්පාදන අලවි කර ගැනීමට සියලු පහසුකම් වලින් සමන්විත වූ වෙළඳ සංකීර්ණය ඉදිකිරීම තුළින් ප්‍රාදේශීය සභාවට යම් ආදායමක් උපයා ගැනීමටත් අප බලාපොරොත්තු වෙනවා.ඒ වගේම තමයි නගර ශාලාවක් ඉදිකිරීම හා ආදාහනාගාරයක් ඉදිකිරීමදැනට ප්‍රාදේශීය සභාව සතු සති පොළවල් පහක් තිබෙනවා. එහි ඉදිරි සංවර්ධන කටයුතු කරමින් නිෂ්පාදකයන්ට දිරි දීමත්, සෞඛ්‍ය අංශය නඟා සිටුවමින් ජනතාවගේ ජීවන තත්ත්වය උසස් කිරීමත්, පුස්තකාල සංවර්ධනයත් ඉදිරි කාලය තුළදී සිදු කිරීමට මා අපේක්ෂා කරනවා.* මෙතෙක් ආ ගමන දෙස ආපසු හැරී බැලුවොත් දැනෙන්නේ මොනවගේ හැඟීමක් ද?ලොකු තෘප්තියක් දැනෙනවා. මම දේශපාලනය නිසා අනේකවිධ දුක් ගැහැට විඳි කෙනෙක්. කරදර බාධක මැදින් ඇවිත්, මේ ප්‍රදේශය වෙනුවෙන් සුවිශාල සංවර්ධනයක් සිදුකරන්න ලැබීම ගැන ඇත්තටම මට ගොඩක් සතුටුයි.  සභාපතිතුමා මම අවුරුදු තිහක කාලයක සිට අඳුරනවා. ඔහු නිර්භීතයි අවංකයි. අයුක්තියත් අසාධාරණයත් ඉදිරියේ යුක්තිය වෙනුවෙන් සාධාරණත්වය වෙනුවෙන් පෙනී සිටිනවා. අපි ස්වයං රැකියාවක් කරන අය. අපි වගේ අහිංසක අයට එතුමා ඉතා උසස් විදිහට සලකනවා. ඒ නිසාම ප්‍රදේශයේ සියලු දෙනා අතර එතුමා සිංහයෙක් වගේ ජනප්‍රියයි.  ප්‍රදේශයේ ජනතාවගේ සෞඛ්‍ය තත්වය හා සනීපාරක්ෂක කටයුතු සම්බන්ධයෙන් ගරු සභාපතිතුමා අවදියෙන් සිටිනවා. තෝරාගත් ගම් නියම් ගම් වල ආයුර්වේද සායන පවත්වනවා. විශ්ෂිත බෙහෙත් ඖෂධ රෝගීන්ට අවශ්‍ය නම් ප්‍රාදේශීය සභාවේ අරමුදල් වලින් ලබා දෙනවා. ආයුර්වේදය (බෙහෙත් ශාලාවට) පැමිණෙන අයට ඉතා කරුණවෙන් කතා කරලා සුව දුක් විමසලා ලෙඩුන්ට හොඳට සලකන්න කියලා අපට උපදෙස් දෙනවා.  තරුණ නායකයෙක් ලෙස සමිති සමාගම් වල ඉල්ලීම් වලටත් ඇහුම්කන් දෙනවා. සමාජ ප්‍රශ්නයක් විසඳන්න ගැටලුවක් නිරාකරණය කරගන්න කළහකාරී පිරිසක් සංසිඳවන්නට සභාපතිතුමාට ඇත්තේ මනා කුසලතාවයක්. ඔහුට තවම දේශපාලනයේ අභියෝග ඇතිවෙලා නෑ. ශ්‍රී ලංකා නිදහස් පක්ෂයේ මධ්‍ය සංවිධානයේ හිටපු ලේකම්වරයෙක් විදිහට ගුණතිලක වනසිංහ ගරු සභාපතිතුමා යුගයට ගැළපෙන නායකයෙක් ලෙසයි මම දකින්නේ.  මම එක්සත් ජාතික පක්ෂ පාක්ෂිකයෙක් සභාපතිතුමා පාට පක්ෂ උස් මිටිකම් කිසිදු භේදයකින් තොරව මහජනතාවට උදව් කරන කෙනෙක්. එතුමා කියන්නේ මා ඔබේ ස්වාමියා නොව සේවකයා කියලයි. එතුමගේ නිහතමානී කමට නිර්භීත කමට වගේම මානව හිතවාදී ගුණයට අපි ආදරෙයි. ආදරණීය බිංගිරිය පුරවරයේ ප්‍රධාන පුරවැසියා ඔහුයි. අපි ඔහුට සුබ පතනවා.  සභාපතිතුමා ළඟ ජාති භේද නෑ. අපි මෙම කඩෙන් තමයි ජීවිකාව කරගෙන යන්නේ. මේ පෙට්ටි කඩේ හදල තියෙන්නෙ සභාව සතු ඉඩමක. අපේ අගහිඟකම් ගැන හිතලා අපට මේ කළ උදව්ව අපි කවදාවත් අමතක කරන්නෑ. සභාපතිතුමා ඉන්න පැත්ත කොහෙද කියලා අපි බෞද්ධ සාමි කෙනෙකුට වගේ දොහොත් මුදුන් තියලා වඳිනවා. සභාපතිතුමාට ජයවේවා කියල ප්‍රාර්ථනා කරනවා..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>04</day>
    </date>
    <link>http://www.dinamina.lk/2011/02/04/_art.asp?fn=f1102043</link>
    <topic/>
    <author>චන්දන ජයවීර</author>
    <content>විශිෂ්ට රංගධරයෙකු වූ එච්.ඒ.පෙරේරා අභාවප්‍රාප්ත වී වසරක් ගතවීම නිමිත්තෙන් ඔහුගේ ගුණානුස්මරණ උළෙලක් 80 අපි සංසදය, ජන කරළිය හා ටවර් හෝල් රඟහල පදනමේ මූලිකත්වයෙන් ලබන 5 දා සිට 7 වෙනිදා දක්වා පැවැත්වේ. ඔහුගෙන් නාට්‍ය කලාවට හා සමාජයට ඉටු වූ මෙහෙය පිළිබඳ ‘රඟ සොබා’ හා සංවාදයට එක් වූයේ එච්.ඒ.පෙරේරාගේ සමකාලීනයෙකු වන නාට්‍ය හා චිත්‍රපට අධ්‍යක්ෂක පරාක්‍රම නිරිඇල්ල ය.* බොහෝ දෙනෙක් එච්. ඒ. පෙරේරා හඳුනාගනු ලබන්නේ රංගන ශිල්පියෙක් ලෙසයි. ඔබට ඔහු ගැන වෙනස් කියැවීමක් තිබෙනවාද ?එච්. ඒ. ටෙලි නාට්‍යය හෝ චිත්‍රපට හඹා ගිය කලාකරුවෙක් නොවෙයි. ඔහු ඒවාට සම්බන්ධ වුණේ තෝරා බේරා ගැනීමෙන් පසුවයි. හුදු ජනප්‍රියතාවය හෝ තරුවක් වීමේ බලාපොරොත්තුවක් ඔහු තුළ තිබුණේ නැහැ. ඔහු තරුවක් වූවා නම් එසේ වූයේ චරිත නිරූපණය කිරීමෙන් ලබාගත් සාර්ථකත්වය මතයි. එනිසා ඔහු දීර්ඝ කාලීන ප්‍රතිඵල අපේක්ෂාවෙන් කටයුතු කළ රංගනවේදියෙක් ලෙස හැඳින්විය හැකියි.* ඔබ හා එච්. ඒ. අතර දීර්ඝ කාලීන කලාත්මක පරිචයක් ගොඩනැගී තිබෙනවා. එය ඇතිවූයේ කෙසේද ?1973 දී මම ලයනල් වෙන්ඩ්ට් රංග ශිල්ප ශාලිකාවේ පවත්වාගෙන ගිය ශිල්ප ශාලිකාවට සම්බන්ධ වුණා. මෙම වැඩමුළුව මෙහෙය වූයේ මහාචාර්ය එදිරිවීර සරච්චන්ද්‍ර, ආචාර්ය ගාමිණි හත්තොට්ටුවේගම, ධම්ම ජාගොඩ වැනි ප්‍රවීණයන් රැසක්. එච්. ඒ. මට මුණ ගැසුණේ එම ශිල්ප ශාලිකාවේදි.ඉන් පසුව අප දෙදෙනාම නැවත වරක් 80 දශකයේ මුල භාගයේ ඩග්ලස් සිරිවර්ධනගේ මූලිකත්වයෙන් සෝවියට් කේන්ද්‍රයේ පවත්වාගෙන ගිය නාට්‍යය වැඩමුළුවක් ආශ්‍රයෙන් විවෘත කලාකවය නමින් කණ්ඩායමක් ගොඩනගා ගත්තා.සෝවියට් කේන්ද්‍රයේ පවත්වාගෙන ගිය නාට්‍ය පාඨමාලාවට එච්. ඒ. පුහුණුකරුවෙක් ලෙසත් සම්බන්ධ වුණා. එතැන් සිට අපි දිගටම නාට්‍ය කටයුතු වල යෙදුණා. මේ අතරතුරේදී අප දෙදෙනා එක්ව ‘වරෙන්තුව‘ නමින් නාට්‍යයක් නිෂ්පාදනය කළා.ඉන් පසුව අප දෙදෙනා එකතු වූයේ “ජන කරළිය” හරහායි. බහුවාර්ගික නාට්‍ය කණ්ඩායමක් ගොඩනගා ගැනීමේ අදහස අනුවයි අපි එම කණ්ඩායම ඇති කළේ. ඒ අනුව අපිට පුළුවන් වුණා එතෙක් සිංහල වේදිකා නාට්‍යය කලාව තිබුණු තැනින් ඉදිරියට යන්න.* එච්. ඒ. නම් පරිවර්තකයා හා නාට්‍ය නිෂ්පාදකයා පිළිබඳ ඔබේ ආකල්පය කුමක්ද ?නාට්‍ය පරිවර්තකයෙක් හැටියට එච්. ඒ. ගේ හැකියාවන් බාහිර ලෝකයා හැඳින ගත්තේ ‘වරෙන්තුව‘ නාට්‍යය හරහායි. දාරියෝ ෆෝගේ ‘ද ඇක්සිඩෙන්ටල් ඩෙත් ඔෆ් ඇනාක්‍රිස්ට්’ නාට්‍යයේ මුල් පිටපත සිංහලයට පරිවර්තනය කිරීමට චාල්ස් අබේසේකර ලබා දුන්නේ 1979 දී විතර. එච්. ඒ. ට මේ පිටපත ආශ්‍රයෙන් නාට්‍යයක් කිරීමට විශාල වුවමනාවක් තිබුණා. ඔහු හෙමින් හෙමින් නාට්‍යය පරිවර්තනය කිරීමට පටන් ගත්තා.ඔහු තුළ සැඟවී තිබුණු අනෙකුත් දක්ෂතා එළියට ගැනීමට අවශ්‍යතාවයක් මට තිබුණා. ඒ නිසා මම ඔහුට නාට්‍ය නිෂ්පාදනයට එක්වන්නැයි ඉල්ලා සිටියා. එච්.ඒ. කැමැත්තෙන් ඊට සම්බන්ධ වුණා. “වරෙන්තුව” නාට්‍යය වෙනුවෙන් ඔහුට හොඳම පරිවර්තනය, අධ්‍යක්ෂණය, නිෂ්පාදනය, සංගීතය, රංගනය ඇතුළු සම්මාන 5 ක් හිමි වුණා.* ඔහු මුල්වරට සංගීත අධ්‍යක්ෂවරයෙක් හැටියට මතු වන්නේත් ඔබගේ නාට්‍යය නිෂ්පාදනයක් හරහා නොවේද ?එච්. ඒ. නාට්‍යය කිහිපයකටම සංගීත අධ්‍යක්ෂණය කිරීමෙන් සම්බන්ධ වී තිබෙනවා. ඔහුට නාට්‍ය සංගීතය පිළිබඳ පර්යේෂණාත්මක දැනුමක් තිබුණා. ඔහු ඒවා නාට්‍යය හරහා අත්හදා බැලුවා.සුසිල් ගුණරත්නගේ “නුඹ විතරක් තල එළලුයි” නාට්‍යයට ඔහු කළ සංගීත නිර්මාණය වෙනුවෙන් හොඳම නාට්‍ය සංගීතයට හිමි සම්මානය ලැබුණා. ඔහු කපිල කුමාර කාලිංගගේ “රයිනොසිරස්” නාට්‍යයටත් සංගීතය නිර්මාණය කළා.ඔහු මගේ නාට්‍යයකට මුලින්ම සංගීතය සැපයුවේ 1976 දී. එඩ්වඩ් ජයකොඩි හා සැම්සන් සිල්වා හා එක්ව ඔහු සෙක්කුව නාට්‍යය වෙනුවෙන් සංගීතය නිර්මාණය කළා. මා විසින්ම නිෂ්පාදනය කරන ලද “විනිශ්චය” නාට්‍යයේත් සංගීත අධ්‍යක්ෂවරයා එච්. ඒ. යි.* ලාංකික වීදි නාට්‍ය කලාවේ ආරම්භක අවදියේ දී එච්. ඒ. අතින් පුරෝගාමී කාර්යයක් ඉටු වූවා නේද ?ලයනල් වෙන්ඩ්ට් ශිල්ප ශාලිකාවේ ඇතිවූ සබඳතා මත එච්. ඒ. මෙන්ම මා ද ගාමිණි හත්තොටුවේගම මහතා සමග කිට්ටු ඇසුරක් පැවැත්වූවා. ඒ අනුව හත්තොටුවගම මහතාගේ මූලිකත්වයෙන් ආරම්භ කළ විවෘත වීදි නාට්‍ය කණ්ඩායමට අප දෙදෙනාම සම්බන්ධ වුවා. පසුව අප දෙදෙනා විවෘත කලාකවය නමින් වෙනම වීදි නාට්‍යය කණ්ඩායමක් ද ආරම්භ කළා.රංග භූමිය ප්‍රොසීනියම් වේදිකාවක් නොවන බවට අප අතර පොදු එකඟතාව තිබුණා. ජනතාව නාට්‍ය සොයා ගෙන රඟහල් වෙත පැමිණීම වෙනුවට රඟහල ජනතාව සොයා යා යුතු බව එච්. ඒ. විශ්වාස කළා. ඔහු ජන කරළිය ඇති කළේ මේ අරමුණ මතයි.* වේදිකාවේ ක්ෂේත්‍ර රැසක පැතිරුණු දක්ෂතා ඇති රංග ශිල්පියෙක් වූ එච්. ඒ. නවකයන්ට එම අත්දැකීම් නොමසුරුව ලබා දුන්නා. ඔහු හා සමීපව ගනුදෙනු කළ කලාකරුවෙක් හැටියට ඔබට ඒ ගැන කීමට ඇත්තේ කුමක්ද ?රංගන ශිල්පීන් පුහුණු කිරීමේ කාර්යයේ දී ඔහු අති දක්ෂයෙක්. කට හඬ, ශරීරය හැසිරවීම පිළිබඳ ඔහු නවක ශිල්පීන් වෙනුවෙන් අභ්‍යාස පැවැත්වූවා. රංගනය සාර්ථක කර ගැනීම සඳහා ඉහත කරුණු භාවිතයට ගත්තේ කේසේද යන්න ඔහු තම අත්දැකීම් ආශ්‍රයෙන් නවකයන්ට මැනවින් පැහැදිලි කර දුන්නා.නාට්‍ය හා රංග කලාව අධ්‍යාපන මාධ්‍යයක් ලෙස දරුවන්ගේ කුසලතාවයට හා සාමූහික ක්‍රියාකාරීත්වයට දිරිදීම සඳහා භාවිතා කරන ආකාරය පිළිබඳව ඔහු හම්බන්තොට, ත්‍රිකුණාමලය, පුත්තලම වැනි පහසුකම් අඩු ප්‍රදේශවල ගුරුවරුන් වෙනුවෙන් වැඩමුළු පැවැත්වූවා. එලෙස හම්බන්තොට දිස්ත්‍රික්කයට පමණක් මාස 3 ක් ඇතුළත ගුරුවරුන් වෙනුවෙන් වැඩ මුළු 53ක් පවත්වා තිබෙනවා..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>04</day>
    </date>
    <link>http://www.dinamina.lk/2011/02/04/_art.asp?fn=f1102044</link>
    <topic>අඳුරු අරාබියෙන්නැගුණු ආලෝකය</topic>
    <author/>
    <content>මුහම්මද් නබිනායක තුමාණන්ගේ උපන් දිනය නිමිත්තෙන් 1964 වසරේ ජුලි මස 22 වැනි බදාදා ජනතා පුවත්පතට ‘අඳුරු අරාබියෙන් නැගුණු ආලෝකය’ නමින් එවකට ලංකා මුස්ලිම් ලීග් සෙනෙට් සභාවේ ලේකම්වරයා ලෙස කටයුතු කළ වත්මන් පාර්ලිමේන්තු මන්ත්‍රී ඒ. එච්. එම්. අස්වර් මහතා විසින් ලියන ලද ලිපිය එලෙසින්ම මෙවර නබිනායක තුමාණන්ගේ උපන් දිනය නිමිත්තෙන් මෙසේ පළ කරමු.ලෝක සිතියම දෙස නෙත් යොමු කරන විට ලෝකයේ ‘හෘද වස්තුව‘ වශයෙන් මැනෙවින් පෙනෙනුයේ අරාබියා දේශයයි. වැලිතලාවන්ගෙන් ගහන, දහවලට ඉරුගේ සැඩ රශ්මි සැරය වැදී ගිනි භූමිය වන නිශාභාගයේ සිසිල් සඳ කැලුමින් නෑවී උද්දීපනය වන පොළෝ තලයේ මැද මාලය වූ මේ කාන්තාර දේශයේ අතිශයින්ම පුදුම එලවන සුළු ප්‍රදේශයකි. ස්වභාවධර්මයාගේ විපර්යාසයන්ට කොයිතරම් උග්‍රව මේ කාන්තාර දේශය ලක්වී සිටීද ඒ හා සමානවම මනුෂ්‍ය ඉතිහාසයේ මහා පෙරලිවලට මුල් වූයේය. මෙහි බිහි වූ මනුෂ්‍ය සංහතිය.එදා හැටිඉතිහාසයේ ආරම්භ යුගයේදී... අරාබි ලෝකයේ එක් කොනක් මිනිස් වර්ගයාට ශිෂ්ටාචාරය හඳුන්වා දෙයි. අනික් කොන... අශිෂ්ටාචාරයේ ම්ලේච්ඡභාවයේ යටි පතුලටම කිඳා බැස සිටී. ඔව් නයිල් නදී තීරය ඔස්සේ එක් පැත්තක මිනිසා ශිෂ්ට සම්පන්න වන වේලේ අනික් පැත්තේ රතු මුහුදට නැගෙනහිරින් අන්ත මෘග ගති පැවතුම් පරදන අශික්ෂිත ජන කොට්ඨාසයක් නීචකමින් වර්ධනය වී ආවේය. මෙහි අනාදිමත් කාලයක් මුළුල්ලේ යුද කරමින් මිනී මරමින්, ලේ ගලමින් කකා බිබී වෙරිවී මවත් සහෝදරියක යන වෙනසක් නොතකමින් කුරිරු කම් කරමින් උපන් උපන්දා ගෑණු දරුවන් වලලමින් ජීවිතය සුරා සූදුවට ගැති කරමින් ආ මනුෂ්‍ය - නැහැ අමනුෂ්‍ය වර්ගයා ගැන ලිවීමට ඉතිහාසඥයන්ගේ අත් පවා වෙව්ලුවේය.ඒ තමා අන්ධකාර පුදුමාකාර අරාබියාව ! අඳුර දුරු කර ගෙන එලිය වැටේ මේ සොබා දහමයි. අරාබියාවේ ඝනාන්ධකාරයද මකා ගෙන සොබා දහම නිජ කරමින් ආලෝකයක් උපන්නේය. අන්ධකාර අරාබියාව පමණක් නොව, පසු කාලයේ දී මුළුලෝකයම ආලෝකමත් කළ මේ උපන් ආලෝකය තමා ශුද්ධ මුහම්මද් නබි (සල්) වහන්සේ ! – අල්ලාහ් දෙවියන් වහන්සේ ගේ අවසාන අනාගත වක්තෘන් වහන්සේ.වෙනසඅද මේ ශුද්ධ වක්තෘන් වහන්සේගේ ජන්මෝන්සව දිනයයි. උන් වහන්සේ උප්පත්තිය ලබා අදට වර්ෂ 1393 ක් ගෙවී යයි. මනුෂ්‍ය ඉතිහාසයේ මේසා දීර්ඝ කාල පරිච්ඡේදයකි. එදා ජීවත් වූ මනුෂ්‍යයාත්, අද ජීවත් වන මනුෂ්‍යයාත් අතර විශාල පරතරයකි. එදා තිබුණු ලෝකයත් අද තිබෙන ලෝකයත් අතර විශාල වෙනස් විමකි. එදා සහ අද පවතින ජීවන ක්‍රමයන් අතර මහා පෙරළියකි. කාල චක්‍රයාගේ කැරකීමෙන් නොවෙනස් වෙන කිසිදු වස්තුවක් නොමැත.එයිනුදු ‘පරිවර්තන යුගය’ නමින් හැඳින්වෙන මේ නවීන විද්‍යා ලෝකයේ හිටපු තැනම හිටීමට කිසිවෙකුටත් කිසි සේත් නුපුළුවන.සියලු දෙයක්ම වෙනස් වේ නම් පරිවර්තනය වේ නම් මනුකුලයේ උසස් බව පිණිස අදට දහස් ගණන් වර්ෂවලට පෙර නොයෙක් නොයෙක් ආගම් කර්තෘන් වහන්සේලා විසින් දේශිත අනේක ධර්මයන්ද මේ ගණයට වැටිය යුතුද ?මේ ප්‍රශ්නයට නබි මුහම්මද් වහන්සේ විසින් දේශනා කරන ලද ඉස්ලාම් ධර්මය දෙස හැරී පිළිතුරු සොයමු නම් එයින් මතු වන්නේ ‘පරිවර්තනයට අනුකූල ඉස්ලාම් ධර්මය නොව ඉස්ලාම් ධර්මයට අනුකූලවූ පරිවර්තනයකි’ යන්නයි.  ලෝකය අවසානය දක්වා ම හැම යුගයකටම සරිලන ඔබින කැපෙන අන්දමේ සියලු විදියේ පාඩම් මාලාවක්ම මෙහි අන්තර්ගත බවයි මෙයින් අදහස් කරන්නේ.  එබැවින් මේ භූතලයේ හා අහස් කුසයේ නිමේශයෙන් නිමේශයට, කාලයෙන් කාලයට යුගාන්තයෙන් යුගාන්තයට වෙනස්වන ස්වරූපයන් සියල්ලන්ගේම ස්වභාවය තත්වාකාරයෙන් මනුෂ්‍යයන්ට අවබෝධ කර දී ඔවුන්ට ජීවිතයේ නියම ඵලාඵල ලබා දෙන උසස් මාර්ගෝපදේශකත්වයකි. නබි මුහම්මද් ගෙනා ඉස්ලාම් ධර්මය.මනුෂ්‍යයා දෙවියන් වහන්සේගේ අති උත්කෘෂ්ටවත් මැවිල්ලයි. මනු ජීවිතය එහෙයින් අග්‍ර ගණ්‍යය ස්ථානයක් දරයි. උසස් මැවිල්ලක උසස් බව රඳා පවතින්නේ එය උසස් ජීවනයක් සමග සංඝට්ඨනය වන අවස්ථාවේදීය. උපන්දා සිට මැරෙන තුරා විහිදී විසිරී ඉමක් කොනක් නැතිව පැතිරී සිටින මනුෂ්‍යා ජීවිතයේ අංගෝපාංග සුළු පටු නොවේ. මනුෂ්‍යයාගේ උසස් බව පිරිසුදු බව කැපී පෙනෙන්නේ මේ අංගෝපාංගයන් සමග ඔහු සම්මිශ්‍රණය වී එහි ගුණාගුණ තෝරා බේරා ගැනීමේදීය.දුතයාඒ අතින් තම උසස් මැවිල්ලට ආධාර වීම දෙවියන් වහන්සේගේ කාර්යයක් මැ ය. තම දූතයාණන් වූ ශුද්ධ මුහම්මද් නබි (සල්) වහන්සේ ගේ මාර්ගයෙන් අල්ලාහ් දෙවියන් වහන්සේ ඉෂ්ඨ කිරීමට බලාපොරොත්තු වන්නේ මෙන්න මේ කාර්්‍යයයි. මුහම්මද් වහන්සේගේ දේශනයන් එනම් ඉස්ලාම් සමය ‘සම්පූර්ණ ජීවන ක්‍රමයක්’ ය යනුවෙන් හැඳින්වෙන්නේ මෙන්න මේ නියායෙනි.ආධ්‍යාත්මික පරිපූරණත්වය අල්ලාහ් දෙවියන් වහන්සේගේ ඒකත්ව පිළිගැනීමෙන් ලබා ගත හැකි බව දේශනා කළ ඉස්ලාම් ධර්මයේ මේ ශාස්තෘවරයාණෝ මනුෂ්‍යයාගේ ලෞකික ජීවිතයේ සකලවිධ අංගයන් ගැනම සම්පූර්ණ විග්‍රයක් කළහ.මේ හැකියාව මුන් වහන්සේට ලැබුණේ දේව බලයේ ආධාරයෙන් පමණක් නොව ජීවිතයේ සියලු අංගයන් හිද තමන් වහන්සේ ඇලී ගැලී නියලී ලබා ගත් නියම අත්දැකීම් හා පළපුරුදු හේතු කොටගෙන ය.උන් වහන්සේ අනාථයෙකු ව හැදුණ වැඩුණු නිසා අනත් දරුවෝ උන් වහන්සේගේ පිහිට පැතූහ.අන්ද විශ්වාසය, මිනී මැරුම් මැරවරකම් බොරු කේලාම් සුරා, සුදාව ආදී පහත් නින්දිත ගති පැවතුම් තමන් වන්සේගේ සගයන් නෑදෑ හිත මිත්‍රයන් කුල ගෝත්‍රිකයන් අතර තිබුණු නිසා සමාජ ශෝධකයෙක් වූහ.ජනයා අතර අඥාණකමේ ඝනාන්ධකාරය ඉහ වහ ගොස් තැබුණු නිසා අධ්‍යාපන විශාරදයෙක් වූහ. දුප්පත්කමේ දුක් වින්ද නිසා දුගී බද්දක් ඇතිකර දරිද්‍රතාවය දුරු කිරීමට උනන්දු වූහ. පොහොසත්කමින් ද පොහොසත් වී සිටි නිසා ධනය බෙදා දුන් දානපතියෙකු වූහ. රාජ්‍ය පාලකයෙකු වූ නිසා රාජ්‍ය පාලන අණපනත් සැකැසූහ.ගිහි ජීවිතයේ රසවින්ද නිසා අඹු සැමි දු දරු නෑදෑ හිත මිත්‍ර අන්‍යොන්‍ය සම්බනධකම් පැවැත්මත් පැහැදිලි කර දුන්හ. ජීවිතයේ මෙකි නොකී අංශයන්ට මැදිවී ජීවිත සම්බන්ධව ඇති සියලුම ව්‍යවහාරයන් පිළිබඳ සත්‍යය තත්වාකාරයෙන් අවබෝධ කර ගත් ශුද්ධ මුහම්මද් නබි වහන්සේ සාමාන්‍ය මනුෂ්‍යයන් අතර වැජඹුණු තවත් මනුෂ්‍යයෙක්මය.මැණිකක්එහෙත් ප්‍රසිද්ධ අරාබි වදනින් පැහැදිලි කර තොත් හෙතෙම මනුෂ්‍යයෙක් වුවද ගල්කැට අතර මැණිකක් වැන්න !.‘මනුෂ්‍යවර්ගයා හට දයාවක් වශයෙනි මුහම්මද් මවන ලද්දේ’ යන ශුද්ධ කූර්ආන් පාඨයෙන් ම මේ මාහැඟි මැණික මනුෂ්‍යයත්වයේ ගැලවීම පිණිස මිහි තලයේ උපත ලැබූ බව මොනවට පැහැදිලි වේ.ජීවිතය සම්බන්ධයෙන් මුහම්මද් නබි රත්නයන්ගේ සියලු ඉගැන්වීම් මෙහි දී උරගා බැලිම උගහටය. එය සාගරයක් සමානය. නැත ඊටත් වැඩි ප්‍රමාණය. ඒ සාගරයෙන් බිඳුවකි මෙය.යුරෝපයේ ප්‍රබෝධයත් ප්‍රංශ විප්ලවයත් ඇතිවීමට බොහෝ කාලයකට පෙර ඉපදුණු ඉස්ලාම් ධර්මධරයාණෝ මේ නවීන ලෝකයේ හඬ නගා කියවෙන ප්‍රජාතන්ත්‍රවාදය, මානුෂික අයිතිවාසිකම්, සමාජ සමානාත්මතාවය, යුක්තිවන්තකම, ආගම් හික්මීම හා ඉවසීම ද එදා දේශනා කළා පමණක් නොව ක්‍රියාත්මක කොටත් පෙන්නුම් කළහ. ආචාර්ය මැන්ඩේ රොයිඩන් මෙසේ පවසා ඇත.ඇදහීම‘මනුෂ්‍යයන්ගේ සිතැ’ඟිල්ලේ පහළවුණ ප්‍රජාතන්ත්‍රවාදී අදහස් උදහස් ලෝකයේ පළමුකොටම නියම අයුරින් පෙන්නුම් කර දුන්නේ මුහම්මද් වහන්සේ ගෙනා ධර්මයයි.දෙවියන් වහන්සේ පිළිගෙන ඇති සියලුම අය සමාන අයිතිවාසිකම් ලබන්නාහ. සුදු මිනිසාගේ රෞද්‍ර ගතියත්, වර්ණ භේදයත් තදින් බලපාන අප්‍රිකා මහද්වීපයේ මේ ධර්මය තදින් මුල් බැසීමේ හේතුවත් එයයි. මුස්ලිමෙකු තමා කළු සුදු දුඹුරු පාටින් නොව තම ඇදහිල්ලේ මහිමයෙන් පමණක් ම ලෝක සහෝදරත්වය පවුලට එක්වේ’.සමාජවාදය සමාජවාදය යනුවෙන් මොරගා කියන අද ලෝකයේ පාලකයාත් පාලනය වන්නාත් අතර පරතරය කොයි තරම් විශාලද ? ‘දූෂණය’ මැඩීමට වැරවඩන පාලක පක්ෂය මොන තරම් පිරිසුදු ද ? සමාජ වාදය හා දූෂණ මැඩීම අකුරටම පිළිපදින්නට බලකරන මුහම්මද් වහන්සේගේ දේශනයන් ගැන පැහැදිලි මතයක් ප්‍රකාශ කරන උගත් ඉතිහාසඥයෙකුගේ මුවින් පිටවන්නේ මේ වදන්ය.තම වැඩ‘අපගේ කාලිප් (මහරජ) තුමා අපගෙන්ම කෙනෙකි. අපගේ ග්‍රන්ථය (ශුද්ධ කූර්ආණය) හා මුහම්මද් වහන්සේගේ දේශනයන්ද පිළිපදින තාක් පමණි අප ඔහු අපේ කාලිප් තුමා වශයෙන් පිළිගන්නේ. මින් පිට ගියොත් ඔහු එම දුරයෙන් පහ කරමු. ඔහු යමෙකුට තරවටු කරයිද, ඔහුද තරවටු කරනු ලබයි. ඔහු යම් කෙනෙකුට තුවාලයක් සිදු කරයිද ඔහුද එසේම සිදු කරනු ලබයි. පොදුවේ අපි කවුරුනුත් වගේ සාමාන්‍ය කෙනෙකි ඔහුත්’ පාලකයාත්, පුරවැසියාත් අතර පරතරය අඩු කිරීමෙන් පමණක්ය, සාර්ථක පාලනයක් පිහිටීමට පිළිවන් වනුයේ, යනුවෙන් අද දේශනා කරන්නෝ මීට අවුරුදු 1400 ප්‍රථම ශුද්ධ මුහම්මද් නබි උත්තමයාණන් විසින් හුවා දැක්වූ ඉගැන්වීම් දිහා හැරී බලත් දෙන්. සත්‍ය අවබෝධ ද වේ.රක්ෂා ප්‍රශ්නය අද කාටත් පොදුවූ උග්‍ර ප්‍රශ්නයකි. සියල්ලන්ම වාගේ එක හා සමාන ‘නම්බුකාර’ රක්ෂාවල් සෙවීමටත් අනික් තරාතිරම්වල රක්ෂාවල් ගැන උදාසීන වීමටත් දැනට පුරුදු වී සිටිති. නබි මුහම්මද් වහන්සේගේ ජීවිතයෙන් ලැබෙන ආදර්ශයෙන් මේ ප්‍රශ්නය මොන තරම් ලේසියෙන් විසඳිය හැකිද යන්න මොහොතෙක් සිත යොමා බලන්න.‘ඕ මාගේ ජනයිනි, ඔබගේ හැකියාව පමණින් වැඩ කරන්න මමද වැඩ කරන්නෙක්මි’ යන්න පිං වත් නබි වහන්සේගේ උතුම් වූ වදනකි. අගලක් හෑරීමේදී හෝ ඔටුවකු ගෙන් කිරි දෙවීමේදී හෝ වස්ත්‍රයක් මැහීමේදී හෝ ගෙදර දොරේ අනිකුත් කටයුතු කිරීමේදී හෝ තමන් වහන්සේගේ වැඩ කොටස තමන් වහන්සේ ගේ අතින්ම නිම කර ගැනීමට මේ ශාන්තිනායකයාණෝ කිසිසේත් අත පසු නොකළහ.කුමන අන්දමේ සුදු සුලු වැඩ වුවත් ඉතාමත් සන්තෝෂයෙන් ඉටු කළ මේ උතුමන්වහන්සේ කුලී වැඩටත් ගෞරවයක් ලබාදුන් හ. කුමන වැඩක් වුවත් අවංක නම් එය පිං ලැබෙන මගක් බව මුන් වහන්සේ දේශනා කළහ.අද අපි ජීවත්වන සමාජය දෙස නෙත් යොමා බලන විට මුහම්මද් වහන්සේගේ දේශනයන්ගෙන් වඩාත්ම කැපී පෙනෙන හුඟක්ම ප්‍රයෝජනවත් වන දෑ තමයි උන් වහන්සේ අපට ඉගැන්වූ එක්සත් කමේ මා හැඟි පාඩම. මනුෂ්‍ය සමාජය භේද භින්න කිරීමටත් කොටස් වශයෙන් වෙන් කිරීමටත් යත්න දරන සෑම ක්‍රියා කලාපයක්ම සෑම වැඩපිළිවෙළක්ම මුන් වහන්සේ තදින් හෙළා දුටහ. මේ පිළිබඳ මුන් වහන්සේගේ රන්වදන් මෙන්න. ‘භේද කරමින් ජීවත් වන්නා අපට අයත් කෙනෙක් නොවේ. භේද භින්නව යුද්ධ කරන්නා අපට අයත් කෙනෙක් නොවේ. භේදයෙන් මැරෙන්නා අපට අයත් කෙනෙක් නොවේ’ශාන්තියමනුෂ්‍ය ජීවිතයේ සත්‍යාවබෝධ කර දුන් නබි වහන්සේ මනුෂ්‍ය ඉතිහාසයේ මාහැඟි විප්ලවයක් ඇති කළහ. ලෝකයා පවින් මුදාලු අඳුර නසා ආලෝකය ඇති කළහ. ශුද්ධ නබි මුහම්මද් (සල්) වහන්සේගේ ඉපදීමෙන් මනුකුලයට නව ජීවනයක් නව එළියක් නව ධර්මයක් නව ආස්වාදයක් නව සමාජ ශෝධනයක් නව සංස්කෘතියක් ලැබිණ. මෙයින් ලෝකයේ මනුෂ්‍යයාගේ උත්පත්තියේද නියම ඵලය අවබෝධ ද වී නව මනුෂ්‍ය ඉතිහාසයකටද මුල පෑදුණේය. නිර්මල සමාජයක් ගොඩනැගුණේය..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>04</day>
    </date>
    <link>http://www.dinamina.lk/2011/02/04/_art.asp?fn=f1102045</link>
    <topic>ලෙයින් දිනූ නිදහසේසැබෑ අරුත</topic>
    <author>සටහන නදීෂානි පි‍්‍රයංගිකා</author>
    <content>මේ විශ්වය තුළ නිදහසේ නිල් අඹරේ සැරිසරන්නට සියොත් කැළට හැකි ය. රජෙකු පෙරටු කර ගනිමින් ආහාර සොයා පෙළ ගැසී පොළෝ තලය මත සැරිසරන්නට පුංචි කුහුඹු රැළකට ද හැකි ය. තුඩින් තුඩ පස් පිඩක් ගෙනෙමින් එක්ව එක්සිත්ව රජ මාළිඟා තනන්නට වේයන්ට ද හැකි ය.එහෙත් අතීතයේ එක් යුගයක දී සිරිලක් මාතාව සෝ සුසුම් හෙළුවේ අපට රජෙකු අහිමි වීම ගැන ය. අභිමානවත් දේශයක්, රාජ්‍ය බලය ලබා ගැනීමේ පටු චේතනාවෙන් වරින් වර විවිධ ජාතින් අතට පත් කිරීම ගැන ය.එහෙත් නැඟී ආ සිරිලක් පුතුන්ගේ දේශපේ‍්‍රමීත්වය, දිවි පරදුවට තබමින් අහිමි වූ ස්වාධීනත්වය යළි ලබාගනු වස් ‘නිදහස’ සොයා ගිය දිගු ගමනක ප්‍රතිඵලයක් ලෙසින් 1948 පෙබරවාරි 04 දින ලක් ඉතිහාසයේ රන් අකුරින් ලියැවිණි. ඒ අපෙන් අහිමි වූ නිදහස අපට යළි හිමි වූ බැවිනි.1948 ට පෙර අවධිය පිළිබඳ සලකා බැලීමේ දී, ඒ වකවානුව වන විට ලෝක ඉතිහාසයේ පැහැදිලි වන එක් කරුණක් වන්නේ බලය ඇති ශක්තිමත් රාජ්‍යයක්, තවත් අස්ථාවර වූ රාජ්‍යයන් අල්වා ගැනීමේ ප්‍රයත්නයක යෙදුණු බවයි. ඒ අනුව බලය එක් රාජ්‍යයක තබා ගනිමින්, කුඩා රාජ්‍යයන් ස්වකීය අණසකට නතු කර ගැනීම එහි දී අධිරාජ්‍යවාදීන්ගේ පරමාර්ථය විය.ශ්‍රී ලංකාවේ ඉතිහාසය දෙස හැරී බැලීමේ දී අවධාරණය කළ හැක්කේ මෙතෙක් කල් පැවති ස්වාධීනත්වය සහ එකමුතුව රාජ්‍ය බලය ලබා ගැනීමේ කුමන්ත්‍රණ හමුවේ ක්‍රමයෙන් අඩාලත්වයකට පත් වීමකි. විශේෂයෙන් ම විජයබා කොල්ලයේ දී බුවනෙකබාහු රජු පෘතුගීසින්ගේ උදව් ලබාගන්නේ ස්වකීය සහෝදරයින්ගෙන් රාජ්‍ය බේරා ගන්නට ය. තමා සතු බලය රැකගන්නට ය.වස්කෝ ද ගාමා වැන්නවුන් එදා ඉන්දියාවට පැමිණියේ ක්‍රිස්තු ධර්මය ප්‍රචාරය කිරීම සහ කුළුබඩු සොයා ය. මේ වන විට ශ්‍රී ලංකාව තුළ අතිශය වැදගත් වූ ස්වභාවික පිහිටීමක් සතුවූ ස්වභාවික සම්පත් ප්‍රමාණයත් අත්පත් කර ගැනීමේ ආශාව විජාතිකයන් තුළ පැවති වකවානුවක් විණි.ඊට කදිම නිදහසක් පෘතුගීසින්ට ඉහත කී ඓතිහාසික සිදුවීම තුළ හිමි වේ. තමන්ගේ රූකඩයක් බවට පත් කරගත් දොන් ජුවන් ධර්මපාල කුමරු මිය යද්දී කෝට්ටේ සහ සීතාවක අසහාය පාලකයෝ වන්නේ පෘතුගීසින් ය.පෘතුගීසින් මෙරටින් පළවා හරින්නට II රාජසිංහ රජු ලන්දේසීන්ගේ සහය පතයි. එහි ප්‍රතිඵලයක් ජනවහරේ වන ‘ඉඟුරු දී මිරිස් ගත්තා වැනිය.’ මන්දයත් ලන්දේසින් ද මෙරට අත්පත් කරගැනීමේ ආක්‍රමණකාරී හැසිරීම් නිරූපණය කළ බැවිනි.ඔවුන්ගේ ප්‍රතිපත්තිය වූයේ වෙළෙඳාම පමණක් අයිති කර ගැනීම නොව වෙළෙඳ භෝග වැවෙන ප්‍රදේශත් අයිති කර ගැනීම ය. ලන්දේසීන් කුරුඳු වැවීම සිදු කළ අතර ඊට අමතරව අනිකුත් භෝග වගාව කෙරෙහි ද ඔවුන්ගේ අවධානය යොමු විණි.මේ වකවානුව වන විට බ්‍රිතාන්‍ය අධිරාජ්‍යය සතුව ඔවුන්ගේ බලය ව්‍යාප්ත කරගත් රාජ්‍යයන් රැසක් විණි. ශ්‍රී ලංකාව සතු අපූර්ව සම්පත් ප්‍රමාණය අත්පත් කරගනිමින් ස්වකීය වාණිජ පරමාර්ථ වෙනුවෙන් ශ්‍රී ලංකාව බ්‍රිතාන්‍ය කිරීටයට යටත් කර ගැනීම ඔවුන්ගේ අපේක්‍ෂාව විණි. එහි දී ශ්‍රී ලංකාවේ එවකට පැවති දේශපාලන අස්ථායිතාවයත්, රජු කෙරෙහි පැතිරෙමින් ආ ජනතා අප්‍රසාදයත් හේතු කොට ගනිමින් උඩරට රදළයන් බලය සියතට ගන්නට ඉංගී‍්‍රසින්ට ලක්දිවට පැමිණීමට අවස්ථාවක් ලබා දුනි.ක්‍රමයෙන් ලන්දේසින් පළවා හරිමින් මුහුදු බඩ පළාත් බලය සියතට ගත් ඉංගී‍්‍රසීන් 1815 මාර්තු 02 දින උඩරට ගිවිසුම මගින් ලක් දෙරණේ ආධිපත්‍ය තමන් සතු කර ගනී.රටක් අත්පත් කර ගැනීමෙන් පසු, ඒ රටේ සම්පත් තුළින් උපරිම ඵල නෙලා ගනිමින් වාණිජ පරමාර්ථ මුදුන් පමුණුවා ගැනීම ඔවුන්ගේ අපේක්‍ෂාව විය. ශ්‍රී ලංකාව සතු දේශගුණික හා පාරිසරික තත්ත්ව යොදා ගනිමින් නව ආදායම් මාර්ග නිර්මාණය කිරීමට බ්‍රිතාන්‍ය කිරීටයට අවශ්‍ය විය. ඒ අනුව ශ්‍රී ලංකාවේ එතෙක් පැවති පාරම්පරික කෘෂිකර්මාන්තය වෙනුවට වතු වගාව ව්‍යාප්තවීම දක්නට ලැබේ.මේ යුගය වන විට බ්‍රිතාන්‍ය ප්‍රමුඛ බොහෝ රටවල්වල කෝපි ජනපි‍්‍රය පානයක් බවට පත්ව තිබිණි. ඉන් වැඩි ආදායමක් ලබා ගැනීම ද අපේක්‍ෂාව විණි. ඒ නිසා බ්‍රිතාන්‍ය කිරීටයට යටත් වූ යටත් විජිත රාජ්‍යයන් රැසක කෝපි වගාව වර්ධනය කිරීම කෙරෙහි අධිරාජ්‍යවාදීන් අවධානය යොමු කළහ.ශ්‍රී ලංකාව සතුව කෝපි වගාවට හිතකර වූ සාරවත් පසක් සහ දේශගුණයක් පැවතිණි.ඒ නිසා ලංකාවට කෝපි වගාව හඳුන්වාදීමට ඔවුහු කටයුතු කළහ. එහෙත් කාලයක් ගත වෙද්දී කෝපි වගාවට දිලීරයකින් හානි පැමිණෙන අතර ඒ නිසා එහි පසුබෑමක් සිදුවිණි.හිතකර දේශගුණික තත්ත්වයක් පැවතීම නිසාවෙන් ලංකාව තුළ තේ වගාව ආරම්භ කරන්නට ඉංගී‍්‍රසීන්ට සිත් විණි. එහි ප්‍රතිඵලයක් ලෙසින් ජේම්ස් ටේලර් තේ වගාව ලංකාවට හඳුන්වා දුන් අතර ඉතා ඉක්මනින් එය ව්‍යාප්ත විය. තමන්ගේ ආධිපත්‍යයට නතු කර ගත් රාජ්‍යයත්, එහි භූමියේත් හිමිකම ලබා ගත් සුදු අධිරාජ්‍යවාදීන් වගාව සඳහා අවශ්‍ය ශ්‍රම හමුදාව ගෙන එන ලද්දේ ඉන්දියාවෙනි. ඒ නිසා තවත් ගැටලුවක් ආරම්භ විය.මේ වන විට ලංකාවේ රබර් වගාව පැවති අතර, සුදු අධිරාජ්‍යවාදීන් වැවිලි බෝග හඳුන්වා දීමට අමතරව ඔවුහු තවත් අතිරේක බෝග හඳුන්වා දුනී.එදා සුදු අධිරාජ්‍යවාදීන්ගෙන් ලංකාවට වතු වගාව හඳුන්වා නොදෙන්නට අද අපේ ආර්ථිකය කුමන ආකාරයකට ගමන් කරාවිදැයි සිතාගත නොහැකිය. මේ වැවිලි ආර්ථිකය හඳුන්වාදීම තුළින් පාරම්පරික කෘෂිකර්මය බිඳ වැටුණා යැයි සමහරෙක් අර්ථ දැක් වුව ද, එහි පැහැදිලි වෙනසක් සිදුවූයේ නැත. ඒ කෘෂිකර්මාන්තය පැවතියේ ග්‍රාමීය ජනතාව සතුව බැවිනි.සුදු අධිරාජ්‍යවාදීන් විසින්, වගා නොකළ මුඩුබිම් පවරා ගති. ඒ නිසා යම් ආකාරයකට ජනතා විරෝධයක් මතු විය. එහෙත් වතු ආර්ථිකය නිසා බොහෝ වටිනාකම් අපට හිමි විනි. සුදු ජාතිකයන් ශ්‍රී ලංකාව තුළ දියුණු මාර්ග පද්ධතියක් ආරම්භ කරන්නේ ද, දුම්රිය මාර්ග නිර්මාණය කරන්නේ ද ඔවුන්ගේ සුබසෙත සඳහා ය. ඒ වතු වගාව පිළිබඳ නිරීක්‍ෂණයට නිලධාරීන්ට යාමටත්, තේ දළු ප්‍රවාහනය කිරීම කාර්යක්‍ෂම කිරීමටත් ය.එහෙත් බ්‍රිතාන්‍යයන්ගේ මේ නව හඳුන්වාදීම සහ ඔවුන් ගෙන ගිය පාලන ක්‍රමය සමාජ වෙනසකට හේතු වූ බැව් කිව යුතු ය. ඒ තුළ නව සංස්කෘතියක් බිහි විය. පෙර සේ ම ඉහළ පංතියක් සහ පහළ පංතියක් බිහි විණි. ඔවුන් අතර ප්‍රතිලාභ බෙදී යාම සිදු වූයේ අසමානව ය. ඒ අසමානතාවය තුළ අයිතිවාසිකම් වෙනුවෙන් අරගල කරන්නට කම්කරු ජනයා පෙළඹිණි. ඉංගී‍්‍රසි ජාතිකයන් සහ මෙරට වැසියන් අතර සන්නිවේදනයේ පැවති දුර්වලතා බොහෝ විට විරෝධතාවයන්ට හේතු විය. ඉංගී‍්‍රසීන් ආරම්භ කරන සටන් ව්‍යාපෘතින් පිළිබඳ, සිදුවන සමාජ වෙනස පිළිබඳ සිංහලයන් නොදැන සිටීම නිසා ඒ වෙනසට එරෙහිව සමහරෙක් කටයුතු කළහ.පරම්පරාගතව තමන්ට හිමි වූ ඉඩකඩම් බලෙන් පවරා ගැනීමත්, පවරා ගැනීමට ගත් ඉඩම් වෙනුවට යම් සහනයක් නොකිරීමත් නිසා ජනතා අප්‍රසාදය බ්‍රිතාන්‍ය අධිරාජ්‍යවාදීන් වෙත යොමු විය.ඒ හැරෙන්නට එදා සිටි පාලකයන් පෙර රජ දවස මෙන් වැව් ප්‍රතිසංස්කරණය කරමින් ජනතාවගේ ආර්ථිකය නංවාලීමට කටයුතු නොකළ නිසා රාජ්‍ය කෙරෙහි තවත් අප්‍රසාදය වර්ධනය විය.මේ අතරතුර දී ඔවුන් ඇති කළ ආර්ථික ක්‍රමය මත ගොඩනැගුණු ජීවන රටාව ප්‍රතිෂ්ඨාපනය කිරීම සඳහා යෝග්‍ය අධ්‍යාපන රටාවක අවශ්‍යතාවය මතුවිය. දෙපාර්ශවය අතර සන්නිවේදනයේ තිබූ ලොකුම දුර්වලතාවය වූයේ භාෂා ගැටලුවයි. ඉංගී‍්‍රසීන් විසින් මිෂනාරි අධ්‍යාපන ක්‍රමය මෙරටට හඳුන්වා දුන් අතර, ඉංගී‍්‍රසි උගත් පංතියක් සහ ඉංගී‍්‍රසි නූගත් පංතියක් බිහි විය. ඒ තුළ යළිත් පංති භේදයක් ආරම්භ විණි.මෙතෙක් කල් බුදු දහමට ලැබුණු රාජ්‍ය අනුග්‍රහය නොලැබීම නිසා බුදු සසුනේ උන්නතිය වෙනුවෙන් භික්‍ෂූන්වහන්සේලා පෙරමුණු ගත්හ.ඒ සියලු නැඟී සිටීම්වල ප්‍රතිඵලය වූයේ ‘නිදහස’ වෙනුවෙන් ලාංකිකයන් ජාතිභේද ආගම් භේදයකින් තොරව එක්වීමයි.“නිදහස” ට පෙර පැවති සමාජ ආර්ථික, දේශපාලනික හා සංස්කෘතික තත්ත්ව විමසීමේ දී “නිදහසෙන්” පසු එහි සුවිශේෂී පෙරළියක් සිදු වී තිබේ. වර්තමානය හා අතීතය සැසදීමේ දී 1950 දශකයෙන් පසු ඒ ලැබූ නිදහසේ ගුණාත්මක වර්ධනයක් සිදුවූ බව කිව යුතු ය.එකල සුදු ජාතින් හා අප අතර තිබූ විශාල ම පරතරය වූ භාෂා ගැටලුව 1956 රාජ්‍ය භාෂා පනතක් සමගින් වෙනස්විනි. කවුරුන් කෙසේ ඒ පිළිබඳ ප්‍රශ්න මතු කළ ද, එදා ඒ සිදුකළ සංශෝධනය සමාජ පෙරළියකට හේතු විණි.මිෂනාරි අධ්‍යාපන ක්‍රමය වෙනුවට නිදහස් අධ්‍යාපන ක්‍රමයක් මේ රටේ ස්ථාපිත වන අතර ඒ නිසා දුප්පත්, පොහොසත් බේදය අවම කරමින් සමාජ පරිවර්තනයක් කරා සමාජය ගමන් කරයි. වර්තමානයේ දී අධ්‍යාපන අංශයෙන් අප ගුණාත්මක බවක් ලබා ඇත්තේ ද ඒ නිසාවෙනි.ඒ වගේ ම නිදහසින් පසු ජන ජීවිතයේ සුවිශේෂී ආර්ථිකමය වෙනසක් සිදු කරමින් කුඩා කර්මාන්ත හිමියන් ව්‍යාපාරයට ප්‍රවේශ වේ. නව රැකියා අවස්ථා බිහි වේ.1948 දී අප ලත් නිදහසෙන් අනතුරුව අප ලැබූ ලොකු ම ජයග්‍රහණය හෙවත් දෙවන නිදහස වන්නේ වසර තිහක ත්‍රස්ත්‍රවාදයෙන් මේ රට මුදා ගන්නට හැකිවීමයි. වර්තමානයේ දී ඒ ජයග්‍රහණයේ සතුටත් සමඟින් ශ්‍රී ලාංකිකයන් තුළ නව පිබිදීමක් ඇතිවී තිබේ.එදා එක් ප්‍රදේශයකට පමණක් සීමා වූ වැවිලි කර්මාන්තය වර්තමානයේ දී උතුරු, නැඟෙනහිර ප්‍රදේශ දක්වා ව්‍යාප්ත කිරීමට මේ වන විට සැලසුම් කරමින් සිටියි. පෙර එංගලන්තයට සීමා වූ අපේ වෙළෙඳපොළ නිමවළලු පුළුල් වීමත් සමඟින් සුවිශේෂී සමාජ, ආර්ථික, සංස්කෘතික විපර්යාසයන් සිදු වී තිබේ.වෙහෙසකර වූ උත්සාහයක් සහ නොසැලෙන අදිටන යටතේ ජීවිත පරදුවට තබමින් දිනාගත් මේ නිදහස සැබෑ අරුත අද අපි විඳිමින් සිටින්නෙමු.ඒ නිසා නිදහස රජයන සුරක්‍ෂිත සමාජයක් බිහි කරමින් ආසියාවේ ආශ්චර්ය කරා යන්නට මේ ලක් දෙරණට නුදුරු අනාගතයේ දී ම හැකි වනු ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>05</day>
    </date>
    <link>http://www.dinamina.lk/2011/02/05/_art.asp?fn=n1102051</link>
    <topic>ජනප්‍රිය තීරණවලින් දරුවන්ගේ අනාගතය අඳුරු කරන්න එපා</topic>
    <author>ජයසිරි මුණසිංහ සහ නුවන් කොඩිකාර කතරගම සිට....</author>
    <content>ජනප්‍රිය තීරණ අරගෙන අපේ දරුවන්ගේ අනාගතය අඳුරු කරනවාට වඩා අසීරු හා අමාරු තීරණවලින් ඔවුන්ගේ ජීවත වලට ආලෝකය උදාකිරීම මුළු ජාතියේම වගකීම බව ජනාධිපති මහින්ද රාජපක්ෂ මහතා පැවැසීය. එලෙසම ජාතියේ අභිවෘද්ධිය වෙනුවෙන් ගතයුත්තේද ජනප්‍රිය තීරණ නොව අසීරු අමාරු තීරණ බව ජනාධිපතිවරයා සඳහන් කළේය.ඓතිහාසික කතරගම නගරයේ ඊයේ (04) පැවැති 63 වැනි ජාතික නිදහස් සැමරුම් උලෙළේදී ජාතිය අමතමින් ජනාධිපති මහින්ද රාජපක්ෂ මහතා එසේ ප්‍රකාශ කළේය.දුටුගැමුණු රජතුමා මාතෘ භූමිය එක්සේසත් කිරීමේ ගමන මෙන්ම ඉතිහාසයේ දිනාගත් බොහෝ අරගලවලට එරෙහිව නැඟී සිටීමට ආශීර්වාද ලබා දුන්නේ කතරගම බව පෙන්වා දුන් ජනාධිපතිවරයා, ඒ ආශීර්වාදය තුළින් පරිණත ප්‍රජාතන්ත්‍රවාදී රටක නායකයා වශයෙන් ශ්‍රී ලාංකික ඔබ සැවොම ආසියාවේ නැඟී එන රටක් සඳහා පෙළගැස්වීමේ යුගයේ කාර්ය භාරය මෙහෙයවන්නේ දැඩි වගකීමකින් හා විශ්වාසයකින් බව ද පැවැසීය. ජනාධිපති මහින්ද රාජපක්‍ෂ මහතා එහිදී මෙසේ ද ප්‍රකාශ කළේය.ලොව දරුණු ආක්‍රමණිකයන්ට එරෙහිව නිදහස වෙනුවෙන් සටන් කරලා අපිට අනභිභවනීය අතීතයක් උරුම කරලා දුන් සියලුම වීරවරයින් මා මේ මොහොතේ සිහිපත් කරනවා. ත්‍රස්තවාදය තුරන් කිරීමට දිවි හිමියෙන් කැප වූ ඒ සියලුම රණවිරුවන්වත් මා ඉතා ගෞරවයෙන් සිහිපත් කරනවා.නිදහස දිනා ගැනීම ජාතියක් හමුවේ තිබෙන අභියෝගයක්. ඒ නිදහස රැකගැනීම ඊටත් වඩා විශාල අභියෝගයක්. රටක නිදහස් සටන එක කාලපරිච්ඡේදයක දී නිමාවෙන්න පුළුවන් එහෙත් නිදහස රැකගැනීමේ කාර්යය සදාකල්ම බලපාන්නක්. එය ඉවසීමෙන්, අවධියෙන්, රට ගැන ආදරයෙන් නිරන්තරයෙන් කළ යුතු මහා අරගලයක් බව අප වටහා ගත යුතු වෙනවා.ඒ නිසා නිදහස දිනාගැනීමට වගේම එය මාතෘ භූමියේ තහවුරු කිරීමටත් කිසිදා කිසිවෙක් නොගත් යෝධ පියවර රාශියක් අපි ගනු ලැබුවා.තිස් වසරක් තිස්සේ ත්‍රස්තවාදය නිසා දේශයට අහිමි වූ ජීවිත හැර අනෙක් සියල්ල ලබාදීමේ මහා අභියෝගයට අපි දැන් මුහුණ දී තිබෙනවා. මෙවැනි විනාශ වූ දේශයක් ගොඩනැගීමට විශාල කාලයක් ගතවන බව ලෝක ඉතිහාසය පෙන්වා දී තිබෙනවා.මේ මොහොතේත් කාලගුණික විපර්යාස නිසා ලෝකයේ බොහෝ රටවල් දැඩි පීඩාවන්ට පත්ව තිබෙන බව ඔබ දන්නවා. අපේ රටේ ඇතැම් ප්‍රදේශවල ජීවත්වන සහෝදර පුරවැසියන් ද මේ පීඩනයට මුහුණ දී සිටිනවා. කාලගුණික විපර්යාස අපට පාලනය කළ නොහැකි වුණත් විපතට පත් සියලු ජනතාව නඟාසිටුවීමට අප කැපවී සිටිනවා.විශාල මුදල් ප්‍රමාණයක් ඒ ප්‍රදේශවල නිලධාරීන්ට අප යවලා තියෙනවා.කුමන අභියෝග පැමිණියත්, අහිමි වූ ආර්ථික සංවර්ධනය උදාකර ගන්න අප කල්මරන්නේ නෑ. හොඳම උදාහරණය බිම් බෝම්බවලින් පිරි භූමිය වසර දෙකක් ගතවීමටත් පෙර බත බුලතින් සරුසාර අලංකාර කෙත් යායක් බවට පරිවර්තනය කිරීමට අපට පුළුවන් වුණා. නිදහස ලබාගෙන වසර හැටක් පුරා ඒක පුද්ගල ආදායම වැඩි කර ගෙන තිබුණේ ඩොලර් 1,030 කටයි.එහෙත් නිදහස ලැබුණ දවසේ ඉඳලා 2005 දක්වා ගෙවුණ පස් අවුරුද්ද ඇතුළත ඒක පුද්ගල ආදායම ඩොලර් 2,400 දක්වා වැඩි කරන්න අපි සමත් වුණා. විදුලිය, ජලසම්පාදන, වාරිමාර්ග, මාර්ග පද්ධතිය රට පුරා අපි පුළුල් කළා.අධ්‍යාපනය හා සෞඛ්‍ය පහසුකම් අපි වැඩිදියුණු කළා. රාජ්‍ය සේවය අපි ශක්තිමත් කළා. පෞද්ගලික ව්‍යාපාර පුළුල් කර ගැනීමට අවශ්‍ය ආර්ථික පරිසරය ගොඩනැඟුවා. විරැකියාව ඉතාම අඩු අනුපාතයට ගෙන ආවා. ලක්‍ෂ ගණනාවක් අවතැන් වුණ ජනතාව පදිංචි කර සියලු ප්‍රදේශවල ජන ජීවිතය ගොඩනඟන්න අවශ්‍ය පියවර ගත්තා.ඒ වගේම තමයි සංගුපිඩ්ඩි පාලම, කින්නියා පාලම, මනම්පිටිය පාලම, මන්නාරම පාලම, කටුගස්තොට පාලම, කොළඹ තදාසන්නයේ ගුවන් පාලම් වගේ දැවැන්ත පාලම් ගොඩනැඟුවා. රට පුරා දැවැන්ත මාර්ග සංවර්ධනයක් ඇති කළා.  සෑම ප්‍රදේශයකම විදුලිබල පහසුකම් පුළුල් කළා. මොරගහකන්ද, උමා ඔය, දැදුරු ඔය, වෙහෙරගල, රඹකැන්ඔය වැනි වාරිමාර්ග සංවර්ධන පමණක් නෙවෙයි එදා පැරැණි වැව් අමුණු විශාල සංඛ්‍යාවක් සංවර්ධනය කරලා වියළි කලාපය දියුණු කරන්න පියවර ගත්තා.ඒ විතරක් නොවෙයි රෝහල් හා පාසල් පද්ධතිය මෙන්ම විශ්වවිද්‍යාල පහසුකම් පුළුල් කළා. කඳ සුරිඳුන්ගේ ආශීර්වාදය ඇතිව කිරිවෙහෙරේ ඇති කළ මුල්ම නැණසල අද රට පුරා ව්‍යාප්ත වෙලා. පරිගණක සාක්‍ෂරතාව වසර 5 ක් තුළ ඉහළ මට්ටමට අප ගෙනාවා.දරුවන් වෙනුවෙන් ජාත්‍යන්තර මට්ටමේ ක්‍රීඩාංගන දියගම, සූරියවැව, පල්ලේකැලේ වැනි ස්ථානවල ඉදිකළා. ජාතික සම්පත් රැකගන්න වගේම ඒවා යළි ගොඩනඟන්නත් අපට පුළුවන් වුණා. ඒ අනුව මිහින් ලංකා වැනි නව ගුවන් සමාගම් ආරම්භ කරන්න, විකුණා දමා තිබූ ගුවන් සමාගම් ජාතිය සතු කරන්න ගෑස් සමාගම් ජාතිය සතු කරන්න, රක්ෂණය යළි ජාතිය සතු කරන්න අපට පුළුවන් වුණා. ඒ නිසා නිදහසින් පසු සාමයෙන්, සංවර්ධනයෙන් ඉදිරියට ඒමට ලැබුණ අර්ථවත්ම යුගය ලෙස ඒ පස් වසර ගැන අප ජාතියට ආඩම්බර විය හැකි වී තිබෙනවා.එහෙත් අපි නිදහස වෙනුවෙන් දිනා ගත යුතු බොහෝ දේ අද තිබෙනවා. ලෝකයේ දියුණු රටවල් ලබා ගත් ජයග්‍රහණ අපේ ජනතාවටත් භුක්ති විඳීමට අවස්ථාව අපි ලබා දෙන්න ඕනෑ. රටේ දිළිඳුභාවය තුරන් කිරීම අපේ අරමුණ විය යුතුයි. ඒ සඳහා රැකී රක්ෂා අවස්ථා පුළුල් කරන්න ඕනෑ. ආදායම් මාර්ග බහුල කරලා ඉහළ ආදායම් ලබන රටක් බවට පත් වෙන්න ඕනෑ.ඒ වගේම විදුලිය, මාර්ග, දුරකතන, අධ්‍යාපන හා සෞඛ්‍ය සේවා තව තවත් පුළුල් කරලා ගමත්, නගරයත් අතර පරතරය තුරන් කළොත් පමණයි අපේ නිදහස තිරසාර නිදහසක් වෙන්නේ. අපේ ඉදිරි ගමන ඉතාමත් තීරණාත්මකයි.එදා කොළඹ තියපු නිදහස් උළෙල අප අද ගමට ගෙනත් තිබෙනවා. මහින්ද චින්තනයෙන් මඟපෙන්වන්නේ ශක්තිමත් ස්වාධීන ආර්ථිකයකට . එම ආර්ථිකයෙන් අපි හදන්නේ ව්‍යාපාරික පිරිසක් පමණයි නොවෙයි, හොඳ ආදායමක් ලබන වී ගොවියෙක්.ඒ වාගේම ලොව ඉහළම ආදායමක් ලබන එළවළු, පලතුරු වාගේම තේ, රබර්, පොල් වගාකරුවෙක් ජාත්‍යන්තර වෙළෙඳපොළට ගැළපෙන නිෂ්පාදන කරන කර්මාන්තකරුවෙක්.අපේ පොළවෙන් උපදින දේට වටිනාකමක් දෙන නිෂ්පාදන ආර්ථිකයක් අපේ මහපොළොවේ උරුමය, අපේ සාගරයේ උරුමය, අපේම ජනතාවට ලබා දෙන්නයි මහින්ද චින්තනයේ පරමාර්ථයකටයි අපි සැබෑ නිදහස කියන්නේ.එදා විජයග්‍රහණය ලබා ගැනීම සඳහා ත්‍රස්තවාදය ගැන මේ රටේ ජනතාව සිතූ ආකාරය වෙනස් කර ගත්තේ යම් ආකාරයකට ද මේ රටේ අනාගත දියුණුව ගැනත් වෙනස් ආකාරයකට සිතිය යුතු වෙනවා. ජාතික දියුණුව ඇතිකරන්න නම් ලොකු ආකල්පමය වෙනසක් ඇතිකර ගන්න ඕනෑ. මේක කුඩා දරුවාගේ පටන් වැඩිහිටියා දක්වා ඇතිකළ යුත්තක්.ත්‍රස්තවාදය පරාද කරන්න පුළුවන් කියන විශ්වාසය වගේම නොරොච්චෝලේ, ඉහළ කොත්මලේ, කෙරවළපිටිය වැනි විශාල විදුලි බලාගාර ඉදිකරන්න පුළුවන් කියලත්, කොළඹ, හම්බන්තොට වැනි දැවැන්ත වරායන් ඉදිකරන්න පුළුවන් කියලත්, මොරගහකන්ද උමා ඔය වැනි විශාල ජලාශ සංවර්ධනය කරන්න පුළුවන් කියලත්, අපේ නගර විශේෂයෙන්ම කොළඹ ඇතුළු අනෙකුත් නගර පිරිසිදු නගර කරන්නත්, පුළුවන් කියන විශ්වාසය අප පෙන්නුම් කර තිබෙනවා. මේ සියල්ල කළත් නීතිගරුක සමාජයකින් තොරව අපේ නිදහස අර්ථවත් වෙන්නේ නැහැ.එබැවින් නීතිගරුක සමාජයක් ගොඩනඟන්නත් අපි කැප වී සිටිනවා. සමාජයක විනය ගරුක බව සංවර්ධනයට අත්‍යවශ්‍ය දෙයක් කියලයි මම විශ්වාස කරන්නේ..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>05</day>
    </date>
    <link>http://www.dinamina.lk/2011/02/05/_art.asp?fn=n1102052</link>
    <topic>කඳසුරිඳුපුරයෙන් නැඟුණුදේශයේ අභිමානවත් තෙද හඬ</topic>
    <author>ජයසිරි මුණසිංහ, නුවන් කොඩිකාර කතරගම සිට...</author>
    <content>සංස්කෘතික හා කලා නිමැයුම්වල උරුමයන් නොනසා රැක ගනිමින් සෞභාග්‍යමත්, සංවර්ධිත අසිරිමත් සිරිලක බිහිකිරීමට එකාවන්ව පෙළගැසෙමු! පණිවුඩය මතුකළ 63 වැනි ජාතික නිදහස් සැමරුම් උළෙල ජනාධිපති මහින්ද රාජපක්ෂ මහතාගේ ප්‍රධානත්වයෙන් ඊයේ (04) උදේ කතරගමදී පැවැත්විණි.ඓතිහාසික කඳසුරිඳුපුරය ඊයේ උදේ මේ සමඟ පංචතූර්ය වාදන හඩින් ගිඟුම් දුන්හ. ලලනා රුවින් ඇළලී ගියේය. එය නැරැඹීමට ආ විශාල සෙනඟ සතුටට පත්වුහ.ජාතික නිදහස් දින සැමැරුම් හෙළ මහා කලා මංගල්‍යයක් සේ සංස්කෘතික හා කලා විචිත්‍රාංගවලට මුල්තැන දෙමින් පැවැත්විණි.සවිමත් ආර්ථිකයකට මඟ පෙන්වමින් දියුණු ජාතියක් ගොඩනැඟීමේ ක්‍රියාදාමයේදී ලක්මෑණියන්ගේ දූ දරුවන් එකට එක්විය යුතුබව මනාව පැහැදිළි කළ මනරම්, විචිත්‍ර නිදහස් දින සැමරුමක් ඊයේ පැවැත්විණි.පොලිස්පති ආචාර්ය මහින්ද බාලසූරිය, නාවික හමුදාපති වයිස් අද්මිරාල් සෝමතිලක දිසානායක,එයාර් චීෆ් මාර්ෂල් රෝෂාන් ගුණතිලක මහත්වරුන් එම මහත්මීහු නිදහස් උළෙලට පැමිණීම මුලින්ම සනිටුහන් කළහ.ඉන් අනතුරුව ආරක්ෂක ලේකම් ගෝඨාභය රාජපක්ෂ, ජනාධිපති ලේකම් ලලිත් වීරතුංග, ඌව ප්‍රධාන ඇමැති ශෂින්ද්‍ර රාජපක්ෂ, ඌව පළාත් ආණ්ඩුකාර සී නන්ද මැතිව්, රාජ්‍ය පරිපාලන හා ස්වදේශ කටයුතු නියෝජ්‍ය ඇමැති විජය දහනායක, රාජ්‍ය පරිපාලන හා ස්වදේශ කටයුතු ඇමැති ඩබ්ලිව්. ඩී. ජේ. සෙනවිරත්න, කතානායක චමල් රාජපක්ෂ මහත්වරුන් ඇතුළු එම මහත්මීන්ගේ පැමිණීම සනිටුහන් විය..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>05</day>
    </date>
    <link>http://www.dinamina.lk/2011/02/05/_art.asp?fn=n11020510</link>
    <topic>දේශපාලන රෝගීන් අතර මම නිරෝගීව සිටිනවා</topic>
    <author>ජයසිරි මුණසිංහ, නුවන් කොඩිකාර, වෙල්ලස්ස බණ්ඩාර</author>
    <content>“අප රජයත් රටත් විනාශ කිරීමේ අරමුණින් බලයට එන්න හදන සමහරු කට කතා බොරු ප්‍රචාර මඩ ව්‍යාපාරයක් ගෙනියනවා. ඔවුන් අප දකින්නේ දේශපාලන රෝගීන් ලෙසයි. මේ දේශපාලන රෝගීන් අතර මම නීරෝගීව සිටිනවායැයි ජනාධිපති මහින්ද රාජපක්ෂ මහතා ඊයේ (04) ප්‍රකාශ කෙළේය.මොණරාගල බුත්තලදී පස්වන වරට පැවැත්වෙන දැයට කිරුළ මහා ප්‍රදර්ශනය ඊයේ විවෘත කිරීමට සහභාගී වෙමින් ජනාධිපතිවරයා එසේ කීය. අපිට එරෙහිව කුමන මඩ බොරු ප්‍රචාර කුමන්ත්‍රණ ගෙන ගියත් කමක් නැති බවත් කී ජනාධිපතිතුමා තමන් උපන් මව් බිමට එරෙහි නොවන ලෙසද ඉල්ලීමක් කළේය. මේ අවස්ථාවේදී ඓතිහාසික ඌව වෙල්ලස්ස උරුමය නැවත ගොඩ නැගීමට තමා ප්‍රතිඥා දෙන බවට ජනාධිපතිවරයා කීය..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>05</day>
    </date>
    <link>http://www.dinamina.lk/2011/02/05/_art.asp?fn=n1102053</link>
    <topic>සිරකරුවෝ 1623ක් ඊයේ නිදහස ලබති</topic>
    <author>සුභාෂිනී සේනානායක සහ බුද්ධිකා ඉඹුලාන</author>
    <content>හැටහය වන නිදහස් උළෙලට සමගාමීව ජනාධිපති පොදු සමාව යටතේ ඊයේ (04) සිරකරුවෝ 1623ක් නිදහස ලැබූහ.මේ පිරිසට කාන්තා සිරකාරියන් 53 දෙනෙක් ද ඇතුළත්ව සිටින බව බන්ධනාගාර කොමසාරිස් මේජර් ජනරාල් වී. ආර්. සිල්වා මහතා “දිනමිණට” ට කීය.සුළු වැරැදිවලට හසුවී දඩමුදල් ගෙවාගත නොහැකි වූ දිවයින පුරා බන්ධනාගාරගතව සිට සිරකරුවෝ ඊයේ (04) මෙසේ නිදහස ලැබූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>05</day>
    </date>
    <link>http://www.dinamina.lk/2011/02/05/_art.asp?fn=n1102054</link>
    <topic>63 වැනි නිදහස් උළෙලමැලේසියාවේදීත් උත්කර්ෂවත්ව</topic>
    <author>ධනුෂ්ක ගොඩකුඹුර, මැලේසියාවේ ක්වාලාලම්පූර් නුවර සිට</author>
    <content>ශ්‍රී ලංකාවේ 63 වැනි ජාතික නිදහස් දිනය මැලේසියාවේ ශ්‍රී ලංකා මහ කොමසාරිස් කාර්යාලයේ දී ඊයේ (04) අභිමානවත් අයුරින් සමරන ලදී. රට වෙසෙන සිංහල, දෙමළ හා මුස්ලිම් ජනතාවගේ සහභාගීත්වය ඇතිව සමරන ලද මේ උළෙලට එරට දෙමළ ඩයස්පෝරාවේ ප්‍රබලයන් එක්ව සිටීම සුවිශේෂි සිද්ධියකි.කලකට ඉහත දී එල්.ටී.ටී.ඊ සංවිධානයේ තෝතැන්නක්ව තිබූ මැලේසියාව වැනි රටකදී සියලු ජාතීන් එකමුතුව සිය මවුබිමේ නිදහස සැමරීම විශේෂිත ය.මැලේසියාවේ ශ්‍රී ලංකා මහ කොමසාරිස් දොස්තර ඩී. ඩී. රණසිංහ මහතා ජාතික ධජය එසවීමෙන් පසු ජාතික ගීය ගායනා කර උත්සවය ඇරඹිණි.  මැලේසියාවේ ප්‍රධාන සංඝ නායක, මලක්කාවේ සෙක් යා ඉන් විහාරාධිපති, අලුබෝමුල්ලේ රතනසිරි නා හිමියන් සහ මැලේසියාවේ අධිකරණ සංඝ නායක, ශ්‍රී ලංකා විහාරාධිපති බුටාවත්තේ සරණංකර හිමියන් ඇතුළු මහා සංඝරත්නය බෞද්ධාගමික වතාවත් ඉටු කළ අතර හින්දු, කතෝලික හා ඉස්ලාම් පූජකවරු ද ආගමික වතාවත් සිදු කළහ.ජාතික නිදහස් දිනය වෙනුවෙන් ජනාධිපති මහින්ද රාජපක්ෂ මහතා නිකුත් කළ නිදහස් දින පණිවිඩය මහ කොමසාරිස්වරයා සිංහල භාෂාවෙන් ඉදිරිපත් කළේ ය.  එහි ඉංගී‍්‍රසි පරිවර්තනය මැලේසියාවේ ශ්‍රී ලංකා නියෝජ්‍ය කොමසාරිස් මේජර් ජෙනරාල් උදය පෙරේරා මහතා සභාවට ඉදිරිපත් කළේ ය.වර්ෂ 1505 දී පෘතුගීසීන්ට යටත් වීමෙන් අනතුරුව ලන්දේසි සහ ඉංගී‍්‍රසි ජාතීන්ට යටත්ව සිටි ශ්‍රී ලංකාව නිදහස් කර ගන්නට හැකි වුණේ එවකට සිටි සිංහල, දෙමළ, මුස්ලිම් යනාදී සියලු ජාතීන් ට අයත් දේශපාලන නායකයන් ගේ නොමඳ උත්සාහයත් කැපවීමත් නිසා බව මැලේසියාවේ ශ්‍රී ලංකා මහ කොමසාරිස් දොස්තර ඩී. ඩී. රණසිංහ මහතා මෙහිදී පැවැසීය.එමෙන්ම අප රට ත්‍රස්තවාදයෙන් නිදහස් කර ගත් ජනාධිපතිවරයා රට අලුත් මාවතකට යොමු කර ඇති බවත්, එතුමාගේ නායකත්වය යටතේ අද රට සීඝ්‍රයෙන් සංවර්ධනය කරා යන බවත් හෙතෙම සඳහන් කෙළේ ය.කූඨ ඒජන්සිකරුවන්ට හසුව මැලේසියාවට පැමිණ සිටින ශ්‍රී ලාංකික ශ්‍රමිකයන් විඳින දුක් කරදර සම්බන්ධව මැලේසියාවේ ශ්‍රී ලංකා සේවා නියුක්තිකයන් ගේ සුබ සාධක සංගමයේ මැදිහත් වීමෙන් සැකැසු වාර්තාවක් ජනාධිපති මහින්ද රාජපක්ෂ මහතා වෙත බාර දෙනු පිණිස මහ කොමසාරිස් වරයාට පිළිගන් වන ලදී.ඒ සේවකයන් ගේ දුක් කරදර සඳහන් ලිපි, වැටුප් විස්තර, කොන්ත්‍රාත් ගිවිසුම් සියල්ල ඇතුළත්ව සකසන ලද එම ගොනුවට ශ්‍රමිකයන් 600 ක් පමණ අස්සන් තබා ඇත.මැලේසියාවේ ශ්‍රී ලංකා නියෝජ්‍ය මහ කොමසාරිස් මේජර් ජෙනරාල් උදය පෙරේරා මහතා ප්‍රමුඛ නිලධාරීන්, අනෙකුත් රටවල තානාපති නියෝජිතයන් ඇතුළු විශාල පිරිසක් මේ අවස්ථාවට එක්ව සිටියහ..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>05</day>
    </date>
    <link>http://www.dinamina.lk/2011/02/05/_art.asp?fn=n1102055</link>
    <topic>නිදහස් දිනය දාඋඩු ගුවනේදීදරු උපතක්</topic>
    <author>තෙන්නකෝන් කුලසේකර සමග ගයාන් රාජපක්‍ෂ</author>
    <content>හොරොව්පොතානේ පුලියන්කඩවල ගම්මානයේ ගංවතුරින් කොටු වී සිටි ගැබිනි මවක් ඊයේ (04) ගුවන් හමුදාව විසින් බේරාගෙන යද්දී හෙලිකොප්ටර් යානය තුළදී දරුවකු ප්‍රසූත කළාය.ඊයේ (4) නිදහස් දින පෙරවරු 11.00 ට පමණ මෙසේ ඉහළ ආකාශයේදී ගුවන් යානය තුළදී දියණියක් පුසූත කර ඇත්තේ පුලියන්කඩවල පදිංචි කළුපහන ලියනගේ මල්කාන්ති නමැති 34 හැවිරිදි තිදරු මවකි.මව හා දරුවා ගුවන් හමුදා නිලධාරි විසින් හොරොව්පොතාන රෝහලට ඇතුළත් කරන ලද අතර ඔවුන්ව අනුරාධපුර ශික්‍ෂණ රෝහලට රැගෙන ඒම නියමිතය..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>05</day>
    </date>
    <link>http://www.dinamina.lk/2011/02/05/_art.asp?fn=n1102056</link>
    <topic>නාවික හමුදා බෝට්ටුව පෙරැළීසෙබළකු ඇතුළු 5ක් අතුරුදන්</topic>
    <author>භක්ති ධර්මප්‍රිය මෙන්ඩිස්, සුභාෂිනී සේනානායක, කන්තලේ සමූහ, ත්‍රිකුණාමලය සමූහ</author>
    <content>ත්‍රිකුණාමලය සින්තාරු ප්‍රදේශයේදී නාවික හමුදාවට අයත් බෝට්ටුවක් පෙරැළීමෙන් නාවික හමුදා සෙබළකු ඇතුළුව පස්දෙනෙක් අතුරුදන්ව සිටිති. බෝට්ටුවේ සිටි 16 දෙනාගෙන් 12 දෙනකුගේ ජීවිත බේරාගැනීමට නාවික හමුදාව සමත් විය. සින්තාරු ප්‍රදේශයේ අධික ජල ගැල්මෙන් කොටු වී සිටි පිරිසක් බේරාගෙන ආරක්‍ෂිත ස්ථානයක් කරා ගෙන ඒමේදී පෙරේදා (03) රාත්‍රි මේ අනතුර සිදු වී තිබේ.අතුරුදන් වූ පුද්ගලයන් සෙවීමේ දැවැන්ත මෙහෙයුමක් නාවික හමුදාව, සින්තාරු යුද හමුදාව එක්ව ආරම්භ කර තිබේ. ඉතා අවදානම් තත්ත්වයක් සින්තාරු ප්‍රදේශයේ පැවැති බවත්, සින්තාරු පාලම අවට ඇතිවූ සැඩපහර හේතුවෙන් මේ අනතුර සිදු වී ඇති බවත් නාවික හමුදා මාධ්‍ය ප්‍රකාශක කමාන්ඩර් කෝසල වර්ණකුලසූරිය මහතා ‘දිනමිණ’ට ප්‍රකාශ කළේය..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>05</day>
    </date>
    <link>http://www.dinamina.lk/2011/02/05/_art.asp?fn=n1102057</link>
    <topic>වැහි බර කාලගුණය ඉදිරියටත්</topic>
    <author>සුභාෂිනි සේනානායක සහ ජීවනී පතිරණ</author>
    <content>පසුගිය වසර හයට වඩා වෙනස් කාලගුණයක් මේ වසරේ ජනවාරි මස දක්නට ලැබුණු බව කාලගුණ විද්‍යා දෙපාර්තමේන්තුව පවසයි. මෙරට දේශගුණයේ යම් වෙනසක් සිදුවී ඇතැයි ද පැවසූ කාලගුණ විද්‍යා දෙපාර්තමේන්තුවේ අධ්‍යක්‍ෂ ජනරාල් ජී. බී. සමරසිංහ මහතා ඕස්ටේ‍්‍රලියාවේ ඇති වූ සුළි කුණාටුවෙන්ද මෙරටට යම් බලපෑම් සිදුවී ඇතැයි ද පැවසී ය.ඊසාන දිග මෝසම් සමයේ ඇදහැලෙන වර්ෂාව මෙවර දක්නට ලැබුණු බවද කී ඒ මහතා, අසාමාන්‍ය වර්ෂාපතනය හේතුවෙන් වායුගෝලයේ අඩු පීඩන තත්ත්වයක් හටගෙන ඇතැයි ද කීය. මේ අතර දිවයින ආශි‍්‍රතව තරමක තද සුළං සහිත සිසිල් සහ වැසි සහිත කාලගුණය තවදුරටත් පවතින බව කාලගුණ විද්‍යාඥ චමින්ද ද සිල්වා මහතා පවසයි.නැඟෙනහිර, මධ්‍යම, ඌව, උතුරු සහ උතුරු මැද පළාත්වල ඇතැම් ස්ථානවල ද තද වැසි හෝ ගිගුරුම් සහිත වැසි ඇති විය හැකි බවත් දිවයිනේ අනිත් ප්‍රදේශවල අහස වලාකුළින් බරව පැවතිය හැකි බවත් පැවසූ ඒ මහතා දිවයින වටා මුහුදු ප්‍රදේශ රළු විය හැකි බවත් සුළගේ වේගය පැයට කිලෝ මීටර් 60 – 70 ක් පැවතිය හැකි බවත් කීය.මුහුදු ප්‍රදේශ රළු විය හැකි බැවින් ධීවර කටයුතුවල යෙදෙන්නන් කල්පනාකාරී වන ලෙසද පවසයි..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>05</day>
    </date>
    <link>http://www.dinamina.lk/2011/02/05/_art.asp?fn=n1102058</link>
    <topic>ඉන්දියන් ඔයිල් සමාගම ඩීසල් ලීටරයක මිල රු.5කින් වැඩිකරයි</topic>
    <author>සුභාෂිනී සේනානායක</author>
    <content>ඉන්දියන් ඔයිල් සමාගම ඩීසල් ලීටරයක මිල ඊයේ (04) මධ්‍යම රාත්‍රියේ සිට රුපියල් පහකින් ඉහළ දමා ඇත.ලෝක වෙළඳ පොළේ ඩීසල්, පෙට්‍රල්, බොරතෙල් මිල සීග්‍රයෙන් ඉහළ ගියද ඛනිජ තෙල් සංස්ථාව තෙල් මිල ඉහළ දැමීමට කිසිදු තීරණයක් ගෙන නැතැයි ඛනිජ තෙල් සංස්ථාවේ ලේකම් ටයිටස් ජයවර්ධන මහතා දිනමිණට පැවසීය.ලෝක වෙළඳ පොළෙහි තෙල් මිල ඉහළ යාමත් සමඟ රජය තෙල් ආනයන බද්ද පසුගිය මාසයේ දී 10% කින් අඩු කළ බව කී ලේකම්වරයා තෙල් පාරිභෝගිකයන්ට උපරිම සහන ලබාදීමට ජනාධිපති මහින්ද රාජපක්ෂ මහතා උපදෙස් දී ඇති බවද ලේකම්වරයා වැඩිදුරටත් පැවසීය..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>05</day>
    </date>
    <link>http://www.dinamina.lk/2011/02/05/_art.asp?fn=n1102059</link>
    <topic>ශ්‍රී ලංකාවේ ආර්ථික වර්ධනයට ඉන්දියාවේ ආර්ථික වර්ධනය පිටුවහලක්</topic>
    <author>මහින්ද අලුත්ගෙදරචෙන්නායි නුවර සිට...</author>
    <content>ශ්‍රී ලංකාවේ ආර්ථික වර්ධනය වේගයෙන් ඉදිරියට ගෙන යාම සඳහා ඉන්දියාවේ ආර්ථික වර්ධනය මනා පිටිවහලක් බව ඉන්දියාවේ ශ්‍රී ලංකා නියෝජ්‍ය මහ කොමසාරිස් වඩිවෙල් ක්‍රිෂ්ණමූර්ති මහතා පවසයි.ඒ නිසාම දෙරට අතර පවතින සමීප සබඳතාවය අතිශය ප්‍රයෝජනවත් බව පෙන්නා දෙන නියෝජ්‍ය මහ කොමසාරිස්වරයා සෑම ක්ෂේත්‍රයක්ම සම්බන්ධ කර ගනිමින් ශ්‍රී ලංකාව හා ඉන්දියාව ආර්ථික වශයෙන් දියුණුවක් කරා ගමන් කරමින් සිටින බවද සිහිපත් කරයි.හෙතෙම මේ බව අවධාරණය කළේ චෙන්නායි නුවර පිහිටි ශ්‍රී ලංකා නියෝජ්‍ය මහ කොමසාරිස් කාර්යාලයේ දී ඊයේ (4) පෙරවරුවේ පැවැති නිදහස් සැමරුම් උළෙල අමතමිනි.ශ්‍රී ලංකාවේ 63 වැනි නිදහස් උළෙල නිමිත්තෙන් පැවැති මෙම සැමරුම් උළෙල දකුණු ඉන්දියාවේ ශ්‍රී ලංකා නියෝජ්‍ය මහ කොමසාරිස් කාර්යාලය හා චෙන්නායි මහා බෝධි මධ්‍යස්ථානය එක්ව සංවිධානය කෙරිණි.එහිදී වැඩිදුරටත් කතා කළ වඩිවෙල් ක්‍රිෂ්ණමූර්ති මහතා මෙසේ ද කීය.අද වනවිට ශ්‍රී ලංකාව ආසියාවේ ආශ්චර්යය කරා ළඟාවෙමින් සිටිනවා. දශක තුනක කාලයක් පැවති ත්‍රස්තවාදය සම්පූර්ණයෙන් අවසන්. ශ්‍රී ලංකවේ ආර්ථික වර්ධනය සැලකිය යුතු ලෙස වර්ධනය වෙමින් ආසියාවේ අංක එකේ ස්ථානයට පැමිණ තිබෙනවා.2010 වසර අවසානය වනවිට අපේ ආර්ථික වර්ධන වේගය සියයට අට දක්වා ඉහළට පැමිණ තිබෙනවා.ලෝකයේ සෑම රටක්ම ආර්ථික වශයෙන් අර්බුදකාරී තත්ත්වයකට පැමිණෙන විට ශ්‍රී ලංකාවේ විදේශ සංචිත ප්‍රමාණය පසුගිය 2010 වර්ෂය අවසන් වනවිට අමෙරිකානු ඩොලර් බිලියන 6 දක්වා වර්ධනය වී තිබෙනවා. උපායශීලීව ශ්‍රී ලංකාව ලෝකයේ ආර්ථික මධ්‍යස්ථානයක් බවට පත් කළ යුතු වෙනවා.ජනාධිපති මහින්ද රාජපක්ෂ මහතාගේ සංකල්පයක් අනුව ඇරැඹි මහින්ද ට්න්තන වැඩපිළිවෙළ අද වනවිට සාර්ථක ගමනක් යන බව සඳහන් කරන්න කැමැතියි. ආසියාවේ හොඳම වරාය, ගුවන් තොටුපළ නිර්මාණය කරමින් ශ්‍රීª ලංකාව වාණිජ ලෝකයට ප්‍රවේශ වී තිබෙනවා.තමිල්නාඩුවේ වෙසෙන ශ්‍රී ලාංකික සරණාගතයන් වෙනුවෙන් චෙන්නායි නුවර පිහිටි ලංකා බැංකු ශාඛාවේ ඉතුරුම් ගිණුම් ආරම්භ කර තිබෙනවා. ඔවුන් ශ්‍රී ලංකාවට ගිය පසුව ශ්‍රී ලංකාවේ දී එම ගිණුම් වලින් ගනුදෙනු කිරීමේ අවස්ථාව ලැබෙනවා.මෙම නිදහස් සැමරුම් උළෙල ආරම්භ වීමට ප්‍රථම ශ්‍රී ලංකා නියෝජ්‍ය මහ කොමසාරිස් කාර්යාලය තුළදී මහා සංඝරත්නය වෙත දානය පිරිනමන ලද අතර ශ්‍රී ලංකාව ඒකීය රාජ්‍යයක් බවට පත් කිරීමෙහිලා ජීවිත පූජා කළ වීරෝදාර රණවිරුවන්ට පිං පැමිණවීම හා සමස්ත ශ්‍රී ලාංකිකයින්ට සෙත් පැතීම මෙහි අරමුණ විය.චෙන්නායි බෞද්ධ මධ්‍යස්ථානාධිපති පූජ්‍ය කිනියාවල පාලිත හිමි, පැරීසියේ ශ්‍රී කාලි කම්බල් විහාරයේ ස්වාමි ආචාර්ය ටී. එස්. ෂන්මුගම් ෂිවචාරී, නුගබක්කම් තෙරේසා කෝවිලේ පූජ්‍ය ප්‍රැන්සිස් ලෝරන් රාජ යන ආගමික නායකයන් ද, ලංකා බැංකුවේ චෙන්නායි නේවාසික කළමනාකාර ටී. එම්. සෆා, ශ්‍රී ලංකන් ගුවන් සමාගමේ නේවාසික කළමනාකාර සමන්ත නාගහවත්ත, මධ්‍යම ඉංජිනේරු උපදේශන කාර්යාංශයේ ව්‍යාපෘති කළමනාකාර එස්. බී. ඩී. ඒ. සේමසිංහ මහත්වරු ඇතුළු විශාල පිරිසක් මේ අවස්ථාවට එක්ව සිටියහ..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>05</day>
    </date>
    <link>http://www.dinamina.lk/2011/02/05/_art.asp?fn=n11020511</link>
    <topic>ජනපති අතින් විවෘත කෙරේ</topic>
    <author/>
    <content>බුත්තල ඓතිහාසික යුධඟනා රජමහා විහාරයේ අභිනවයෙන් ඉදි කරන ලද ධර්ම මන්දිරය සහ බෝධීන්වහන්සේ වටා ඉදිකරන ලද රන් වැට ජනාධිපති මහින්ද රාජපක්‍ෂ මහතා අතින් ඊයේ (04) පස්වරුවේ විවෘත විය.ඓතිහාසික යුධඟනා රජමහා විහාරාධිපති ගල්තැන්වත්තේ නන්දරතන ස්වාමින්වහන්සේ ගේ ආරාධනයෙන් ජනාධිපතිතුමා මේ සඳහා සහභාගි විය. ප්‍රදේශයේ මහා සංඝරත්නය ද, මැති ඇමැතිවරුන් ඇතුළු පිරිසක් මේ අවස්ථාවට එක්ව සිටියහ.මේ අතර බුත්තල නගරයේ ඉදිකරන ලද නව පොලිස් ස්ථානය ද අද පස්වරුවේ ජනාධිපතිතුමා අතින් විවෘත කෙරිණි.බුත්තල නගරයේ පැවැති දැඩි අඩු පාඩුවක් සපුරාලමින් නව පොලිස් ස්ථානය ඊයේ විවෘත විය.එමෙන්ම මහජන බැංකුවේ අනුග්‍රහයෙන් රුපියල් ලක්‍ෂ 220ක් වැය කරමින් නවීකරණය කෙරුණු බුත්තල දිසා රෝහලේ හදිසි ප්‍රතිකාර ඒකකය ද ඊයේ පස්වරුවේ ජනාධිපති මහින්ද රාජපක්‍ෂ මහතාගේ නිරීක්‍ෂණයට ලක් විය.ඌව පළාත් ප්‍රධාන ඇමැති ශෂීන්ද්‍ර රාජපක්‍ෂ මහතා ද අමාත්‍යවරුන් වන ජගත් පුෂ්පකුමාර, සුමේධා ජී. ජයසේන, ජනාධිපති ලේකම් ලලිත් වීරතුංග, ආරක්‍ෂක ලේකම් ගෝඨාභය රාජපක්‍ෂ, පොලිස්පති මහින්ද බාලසූරිය, මහජන බැංකුවේ සභාපති ඩබ්. කරුණාජීව යන මහත්වරුන් ඇතුළු පිරිසක් මෙම අවස්ථාවට එක්ව සිටියහ..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>05</day>
    </date>
    <link>http://www.dinamina.lk/2011/02/05/_art.asp?fn=n11020512</link>
    <topic>ජාතික නිදහස් අරගලයට නායකත්වය දුන් ඌවේ වීරෝදාර නායක පිරිසට කළගුණ දැක්විය යුතුයි</topic>
    <author>වයිමන් හෙට්ටිආරච්චි</author>
    <content>හැට තුන්වෙනි ජාතික නිදහස් දිනයට එක්වෙමින් කොළඹ දිස්ත්‍රික්කයේ සමරු උළෙල කොළඹ මහ නගර සභා පිටියේ දී ඊයේ (04) අභිමානවත් ලෙස පැවැත්විණි.කොළඹ දිස්ත්‍රික් ලේකම් එස්. හපුආරච්චි මහතා ප්‍රධාන කාර්ය මණ්ඩලය කොළඹ මහ නගර සභාවේත් තවත් ස්වේචිඡා සංවිධාන කීපයකත් අනුග්‍රහයෙන් සංවිධානය කෙරුණු මෙම නිදහස් සමරු උත්සවයේ ප්‍රධාන ආරාධිත අමුත්තා වූයේ බස්නාහිර පළාත් කෘෂිකර්ම, සුළුවාරිමාර්ග කර්මාන්ත හා පරිසර ඇමැති උදය ගම්මන්පිල මහතාය.ඇමැති ගම්මන්පිල කොළඹ විශේෂ කොමසාරිස් ඔමාර් කාමීල්, කොළඹ දිසා ලේකම් එස්. හපුආරච්චි මහත්වරු ජාතික කොඩිය, බස්නාහිර පළාත් කොඩිය හා කොළඹ දිස්ත්‍රික් කොඩිය එසවීමෙන් පසු උත්සවය ආරම්භ විය. දිස්ත්‍රික්කයේ ප්‍රධාන පෙළේ පාසල් සිසු සිසුවියන් 1500ක් පමණ සහභාගි වූ අතර ඔවුන් විසින් ජාතික ගීය ගැයීමෙන් පසු පාසල් සිසු ආචාර පෙළපාලිය පැවැත්විණි. ප්‍රධාන ආරාධිත බස්නාහිර පළාත් කෘෂිකර්ම සුළු වාරිමාර්ග කර්මාන්ත හා පරිසර ඇමැති උදය ගම්මන්පිල මහතා සහභාගි වූ විශාල පිරිස අමතා කතා කරමින් මෙසේද කීය. මෙවර අපේ ජාතික නිදහස් සමරු උත්සවය නගරයෙන් පිටස්තරවයි පැවැත්වෙන්නේ. එම උළෙල ගමට ගෙනයාමට ජනාධිපතිතුමා පෙළඹුණේ ඇයිදැයි සමහරු ප්‍රශ්න කරනවා. අවුරුදු 400ක් පරාධීනව සිටි අපව ජාතික නිදහස් අරගලයට හා දෙවෙනි අරගලයට කැඳවූයේ ඌවේ වීරෝදාර නායක පිරිසයි. ඔවුනට මහා කළගුණ දැක්වීමක් වශයෙනුයි එසේ ගමට ගෙනගියේ. වහල් බවින් මිදීම සඳහා වීර වික්‍රමාන්විත ක්‍රියාවල යෙදුණ අපේ අයට ජීවිත පමණක් නොව දරුවන් අඹුවන් දේපළ ධන ධාන්‍යද පූජා කිරීමට සිදුවුණා. ලේ බිඳුවක් පවා නොසෙල්වා නිදහස ලැබීමට උපකාරී වූයේ එම විරුවන්ගේ උතුම් පරිත්‍යාගත් කැපවීමත් නිසයි.කොටි ත්‍රස්තවාදය ඇතිවීමත් සමඟ යළිත් එය නිදහසට තර්ජන එල්ලවුණා. එම ත්‍රස්තවාදය පරාජය කළ නොහැකි බවයි සමහරු කීවේ. වත්මන් ජනපති මහින්ද රාජපක්ෂ මහතාගේ එඩිතර නායකත්වයත් වීරෝදාර හමුදා පිරිසගේ කැපවීමත් මත 2009 මැයි 19දා එම සටනින්ද ජයග්‍රහණය කළා. එපමණක් නොව අවුරුදු 400ක් දැරූ මානසික වහල්භාවය ද අවසන් වුනා. විදේශීය රටවල් රැසක්ම තම රටවල ඇති යුද්ධ හමුවේ අවුරුදු ගණනාවක්ම පීඩා විඳිනවා. අද වනතුරුත් ඔවුන්ට ජය ගන්නට හෝ එම යුද්ධය අවසන් කිරීමට බැරිව තිබියදීයි අපි එම ජයග්‍රහණය ලැබුවේ.තවත් විශාල සටනක් කිරීමට දැන් සිදුව තිබෙනවා. ආර්ථිකය ශක්තිමත් කර සමෘද්ධිමත් රටක් බවට අපේ මව්බිම පත්කර ගැනීමයි. ඒ සමඟ මෙම අනාගත පරපුරට එහිලා මහා කර්තව්‍යයක් පැවරෙනවා. මේ රට වෙනුවෙන් ජීවිත පරිත්‍යාග කළ වීරෝදාර පිරිසට ගෞරව දැක්විය හැක්කේ එමගිනුයි.කොළඹ දිස්ත්‍රික් ලේකම් එන්. හපුආරච්චි මහතා - ශ්‍රී ලංකාව ආසියාවේ අශ්චර්ය රට බවට පත්කිරීමටත් සෞභාග්‍යමත් දශකයක් ප්‍රකාශයට පත්කර ඇති රාජ්‍ය ප්‍රතිපත්තියට අනුව ක්‍රියා කිරීම තුළින් නිදහසේ ප්‍රතිඵල නෙලාගත හැකිය. ඒ සඳහා හැකි පමණින් කැපවීම ඉතා අවශ්‍යය. තිඹිරිගස්යාය ප්‍රාදේශීය ලේකම් ආර්. ඒ. චූලානන්ද මහත්මිය ස්තුති කතාව කළාය..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>05</day>
    </date>
    <link>http://www.dinamina.lk/2011/02/05/_art.asp?fn=n11020513</link>
    <topic>ගුවන් හමුදාව ගංවතුරින් කොටුවූවන් බේරාගනී</topic>
    <author>තෙන්නකෝන් කුලසේකර, ගයාන් රාජපක්ෂ හා ගාමිණී ජයසිංහ</author>
    <content>හොරොව්පතාන ප්‍රදේශයේ ගංවතුරින් කොටුවී සිටින ගම්මාන රැසක ජනතාව ගුවන් හමුදා හෙලිකොප්ටර් යානා දෙකකින් ඊයේ (04) මුළු දවස පුරා බේරා ගනිමින් ආරක්ෂක ස්ථාන කරා රැගෙන ආවේය.පුලියන්කඩවල මුස්ලිම් වලහින්දාව, දියනින්නවැව ඇතුළු ගම්මාන රැසක වැව් කැඩී යෑමෙන් හා වාන් විවෘත කිරීමෙන් මෙම ගම්මානයන්හි පදිංචි කරුවන් කොටු වී ඇත.අනුරාධපුර මහ දිසාපති එච්. එම්. කේ. හේරත් මහතාගේ උපදෙස් මත හොරොව්පතාන ප්‍රාදේශීය ලේකම් වරයා ද පොලිස් ස්ථානාධිපතිවරයා ද ගුවන් හමුදාවේ නිලධාරීන් ද ගංවතුරෙන් කොටුවී සිටින ගම්වාසීහු හොලිකොප්ටර් උපයෝගී කොටගෙන බේරා ගැනීමේ කටයුතු සිදු කළහ.කුඩා දරුවන්, ගැබිණි මවුවරුන්, වයෝවෘද්ධ පුද්ගලයන් හා රෝගීන් ඊයේ (04) දවස පුරාම ආරක්ෂිත ස්ථානයන් කරා රැගෙන එනු ලැබීය..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>05</day>
    </date>
    <link>http://www.dinamina.lk/2011/02/05/_art.asp?fn=n11020515</link>
    <topic>කොළඹ දියර කිරි නිෂ්පාදනය වැඩිකිරීමට පියවර ගත යුතුයි</topic>
    <author>ආර්. සෝමසිරි</author>
    <content>කොළඹ දිස්ත්‍රික්කයේ දෛනික කිරි නිෂ්පාදනය ලීටර් 30,000ක් වන අතර මේ සඳහා මධ්‍යම රජය යටිතල පහසුකම් ලබා දුනහොත් තවත් කිරි ලීටර් 15000ක් වැඩි කර ගත හැකි බවත් කොළඹ පශු වෛද්‍ය නිලධාරිනි එස්. ලිවේරා මහත්මිය පැවැසුවාය.පශු වෛද්‍යවරිය එසේ ප්‍රකාශ කෙළේ ඉකුත් 26 දින කොළඹ දිස්ත්‍රික් ලේකම් කාර්යාල ශ්‍රවණාගාරයේ පැවැති දිස්ත්‍රික් කෘෂිකර්ම කමිටු රැස්වීමට සහභාගි වෙමිනි.කොළඹ මහ දිසාපති එස්. හපුආරච්චි මහතාගේ ප්‍රධානත්වයෙන් මෙම කෘෂිකර්ම කමිටු රැස්වීම පැවැත්විණි.ලිවේරා මහත්මිය මෙසේද පැවැසුවාය.දැනට කිරි ගව ගොවිපළවල් 1890 ක් පමණ ක්‍රියාත්මක වෙනවා. මේවා තවත් ව්‍යාප්ත කළ යුතුයි. පාදුක්ක හා නාරාහේන්පිට යන ප්‍රදේශවල කිරි එකතු කිරීමේ මධ්‍යස්ථානද අරඹා තිබෙනවා. ගවයින්ගෙන් කිරි දෙවීම රාත්‍රි කාලයේත් කළහොත් කිරි නිෂ්පාදනය තවත් වැඩිකළ හැකියි. ඒ සඳහා මධ්‍යම රජයේ ද සහයෝගය අවශ්‍යයි. එවිට කිරි ලීටර් 15000 පමණ වැඩිකර ගැනීමට හැකියාව ඇත.කොළඹ මහ දිසාපති එස්. හපුආරච්චි මහතා - කිරි නිෂ්පාදනය වැඩිකිරීම සඳහා අප අවශ්‍ය පියවර ගත යුතුව තිබෙනවා. ජීවනෝපාය වැඩසටහන තුළින් කැපී පෙනෙන සංවර්ධන මාවතකට අපි යා යුතුව තිබෙනවා. සංඛ්‍යාලේඛන පසෙකට දමා අපේ ඉලක්කය සපුරා ගැනීමට කටයුතු කළ යුතුයි. මේ සම්බන්ධව අදාළ ආයතන සමග සාකච්ඡා කොට කිරි නිෂ්පාදනය වැඩිකිරීමට මා කටයුතු කරනවා.කොළඹ අතිරේක දිස්ත්‍රික් ලේකම් ඉලමදි සභාලිංගම් ගණකාධිකාරී ඒ. ඩබ්. ජී. ගුරුගේ , සහකාර දිස්ත්‍රික් ලේකම් වයි. එස්. ජීවමාලා යන මහත්ම මහත්මීන් ඇතුළු ප්‍රාදේශීය ලේකම්වරු හා තවත් නිලධාරීන් රැසක් ද මේ අවස්ථාවට සහභාගි වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>05</day>
    </date>
    <link>http://www.dinamina.lk/2011/02/05/_art.asp?fn=r1102051</link>
    <topic>කටුනායක වලාන ලක්ෂ්මි විදුහලේබාගෙට හැදු ගොඩනැඟිල්ල දිරනවා</topic>
    <author>සීදූව සමූහ නිශ්ශංක පියරත්න</author>
    <content>කටුනායක වලාන ලක්ෂ්මි විදුහලට නව ගොඩනැගිල්ලක් සාදාදීමේ කටයුතු ශ්‍රී ලංකා ආයෝජන මණ්ඩලය මගින් ආරම්භ කළමුත් එම ගොඩනැගිල්ල සම්පූර්ණ කිරීම අතරමග නවතා ඇත.1939 වසරේ ආරම්භ කළ වලාන ලක්ෂ්මි විදුහලේ ගොඩනැඟිලි වසර 72ක් පැරණිය.ඒ නිසා ආයෝජන මණ්ඩලය මගින් සෑදීම ආරම්භ කළ ගොඩනැඟිල්ල පළමු වසරේ සිට 11 වසර දක්වා සිසු දරු දැරියන්ගේ ප්‍රයෝජනයට ගත හැකි පරිදි සාදා දෙන මෙන් දරු දැරියන්ගේ මවුපියෝ ඉල්ලා සිටිති. එම අසම්පූර්ණ ගොඩනැඟිල්ලේ දොර, ජනෙල්, උළුවහු විනාශ වී ඇති අතර බිත්තිවල සිමෙන්ති බදාම ගැල වී ඇත.  .</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>05</day>
    </date>
    <link>http://www.dinamina.lk/2011/02/05/_art.asp?fn=r1102052</link>
    <topic>නාගොඩ කූඩලුවෙල යායේ පුරන් කුඹුරු අක්කර 35ක් අස්වද්දයි</topic>
    <author>එන්. විජේරත්න නාගොඩ විශේෂ</author>
    <content>නාගොඩ, කූඩලුවෙල යාය ඇළ මාර්ගය ගම නැඟුම යටතේ රුපියල් දොළොස් ලක්‍ෂයක් වැයකර ප්‍රතිසංස්කරණය කෙරිණි.කළුතර නගර සභාවේ හිටපු විපක්‍ෂනායක පාලිත සිල්වා මහතාගේ ඉල්ලීමකට අනුව මෙසේ කළ ප්‍රතිසංස්කරණයත් සමඟ පුරන් කුඹුරු අක්කර 35 ක් පමණ දෙකන්නයේම අස්වැද්දීමට හැකියාව ලැබිණි.නාගොඩ බටහිර, ඈතගම නැඟෙනහිර සහ උස්වත්ත යන කොට්ඨාසවලට අයත් මෙම පුරන් කුඹුරු වසර 25 කට පමණ පසුව වී වගාවට යොදාගැනීමෙන් ගොවි පවුල් තිහකට පමණ ඉමහත් සෙතක් සැලසී තිබේ.ඇළ මාර්ගය ප්‍රතිසංස්කරණයට පියවර ගැනීම සම්බන්ධයෙන් කළුතර නගර සභාවේ හිටපු විපක්‍ෂනායක පාලිත සිල්වා මහතාට ගොවීහූ සිය ස්තූතිය පළ කරති.  .</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>05</day>
    </date>
    <link>http://www.dinamina.lk/2011/02/05/_art.asp?fn=r1102053</link>
    <topic>පොතුහැර නගරයටකහ ඉරක් ඕනෑ</topic>
    <author>වයඹ පළාත් සංචාරක සේන ඉදිරිසිංහ</author>
    <content>පොතුහැර නගර මධ්‍යයේ පිහිටි සතියේ පොදු වෙළෙඳපළ ඉදිරිපිට කුරුණෑගල - කොළඹ ප්‍රධාන මාර්ගය හරහා කහ ඉරක් නොමැත.දිනපතා මගීන් විශාල පිරිසක් මාර්ගය හරහා එහා මෙහා මාරුවීම සිදුවන නිසා මෙම ස්ථානයට කහ ඉරක් සළකුණු කර දෙනමෙන් ජනතාව අදාළ බලධාරීන් ගෙන් ඉල්ලා සිටිති..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>05</day>
    </date>
    <link>http://www.dinamina.lk/2011/02/05/_art.asp?fn=r1102054</link>
    <topic>කටුරොද ගම්මානයේඅසිරිය මැකී යන ලකුණු</topic>
    <author>ඡායාරූපය – රඹුක්කන උතුර සමූහ විපුල එස්. කුමාරතුංග</author>
    <content>”සුදෝ සුදු” කාව්‍ය ඇසුරින් නිර්මාණය කළ ටෙලිනාට්‍යයේ කටුරොද ගම්මානය ලෙස ඉදිරිපත් කර ඇත්තේ මෙම අලංකාර භූමිය පිහිටි ගම්මානයයි. ඉහළකොට්ට දුම්රිය ස්ථානය පසුකර ටික දුරක් නුවර දෙසට ගමන් කිරීමේදී මෙම අලංකාර කෙත්යාය දැකගත හැක. මෙම අලංකාරත්වය ක්‍රමයෙන් මැකී යන බවක් පෙනේ. අක්‍රමවත් ලෙස වගා කර ඇති කුඹුරු මෙන්ම ඉලුක්, මානා වැඩි වශයෙන් වැවී තිබීමෙන් මෙම තත්ත්වය උද්ගතව තිබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>05</day>
    </date>
    <link>http://www.dinamina.lk/2011/02/05/_art.asp?fn=r1102055</link>
    <topic>බස්නාහිර පළාත පශු සම්පත් සංවර්ධනයටරුපියල් දසලක්ෂ 134ක්</topic>
    <author>මැදකොළඹ සමූහ – වයිමන් හෙට්ටිආරච්චි</author>
    <content>දියර කිරි නිෂ්පාදනය හා ප්‍රවර්ධනය කිරීම උදෙසා විශාල මෙහෙවරක් තමන් ඉටු කරන බව බස්නාහිර පළාත් සත්ව නිෂ්පාදන හා සත්ව සෞඛ්‍ය දෙපාර්තමේන්තුව පවසයි.මේ වන විට කිරි ගම්මාන 58ක් හා කිරි අලෙවි හල් 104ක් ස්ථාපිත කර ඇති බවද පවසන එම දෙපාර්තමේන්තුව දැනට ශ්‍රී ලංකාවේ මුළු කිරි නිෂ්පාදනය ලීටර් මිලියන 133ක් වන අතර ඉන් 14.5% ක ප්‍රමාණයක් නිපදවීමට තමන් දායක වන බවද කියයි.එසේම සතුන්ගේ වසංගත රෝග මර්දනයට කටයුතු කිරීම, කෘතිම සින්චනය සිදු කිරීම වැනි සත්ව අභිජනන කටයුතු පශු සම්පත් සංරක්‍ෂණය, ජංගම පශු වෛද්‍ය සේවා පැවැත්වීම වැනි කාර්යයන් රැසක් ද බස්නාහිර පළාත තුළ ක්‍රියාත්මක කෙරේ.පශු සම්පත් කර්මාන්තය වාණිජ මට්ටමින් සංවර්ධනය කිරීම සඳහා මෙම පියවරවල් ගෙන ඇති අතර මෙම වසරේ එම කටයුතු සඳහා රුපියල් දස ලක්‍ෂ 133.6ක මුදලක් වෙන් කර තිබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>05</day>
    </date>
    <link>http://www.dinamina.lk/2011/02/05/_art.asp?fn=r1102056</link>
    <topic>බොරලැස්ගමුව වෙළෙඳ සංකීර්ණය අවට පරිසරය අපිරිසුදුයි</topic>
    <author>ධර්මසිරි සුරවීර</author>
    <content>බොරලැස්ගමුව නගරයේ දෙමහල් වෙළෙඳ සංකීර්ණය පිටුපසට අදාළ බලධාරීන්ගේ අවධානය යොමු නොවීම නිසා බොහෝ කලක සිට එහි පවතින අපිරිසුදු තත්ත්වය අද එහි වෙළෙඳ ප්‍රජාවගේ සෞඛ්‍යයට බලවත් තර්ජනයක් වී තිබේ. මෙහි තිබෙන ළිඳ ඝන කැලෑවෙන් වැසී තිබේ. වෙළෙඳ සංකීර්ණයේ බිම් මහලේ ඇති වැසිකිළිය වසා දමා ඇත. මේ නිසා පිටතින් පැමිණෙන ඇතැම් පිරිස් වැසිිකිළිය සඳහා ඒ අසළ භූ®මිය පාවිච්චියට ගන්නා අයුරු දැකිය හැකිය.වෙළෙඳ සංකීර්ණයෙහි පවතින මේ අපිරිසිදුතාව ගැන බලධාරීන්ට කොතෙක් කීවත් පලක් නැතැයි වෙළෙන්දෝ කියති.බොරලැස්ගමුව නගර සභාවේ හිටපු නාගරික මන්ත්‍රී ඇම්. ඔලිවර් පෙරේරා මහතා මෙසේ කීවේය.වෙළෙඳ සංකීර්ණයේ තිබෙන මස් කඩවලින් හා වෙළෙඳසල්වලින් ඉවත ලන අපද්‍රව්‍යවලින් එම භූ®මිය අපිරිසුදු වී තිබෙනවා. එවගේම බිම් මහලේ තිබෙන වැසිකිළිය වසා දමා තිබෙන නිසා පිටතින් පැමිණෙන මිනිසුන් වැසිකිළිය සඳහා පාවිච්චි කරන්නේ වැසිකිළිය අසළ තිබෙන භූමියයි.දැනට ව්‍යාපාරිකයන් පාවිච්චි කරන්නේ නළ ජලයයි. ඒ නිසා අද මේ ළිඳ අවටද වැසිකිළියක් බවට පත්කර ගෙන තිබෙනවා.මේ වෙළෙඳ සංකීර්ණය පිළිබඳව නගර සභා මාසික රැස්වීමේදී වරින් වර අපි ප්‍රශ්න මතුකර තිබෙනවා. එහිදී මේ ළිඳ පිරිසුදුව තබා ගැනීම සඳහා තීන්දු තීරණත් ගෙන තිබෙනවා.පසුගිය වකවානුව පුරා මේ වෙළෙඳ සංකීර්ණයේ හුණු ටිකක්වත් ගෑවේ නැහැ. බොරලැස්ගමුව නගර සභාවක් බවට පත්වුවාට පසුව එක්සත් ජනතා නිදහස් සන්ධානයේ අපේ උත්සාහයෙන් තමයි තීන්ත ආලේප කරලා ගොඩනැඟිල්ල නවීකරණය කළේ. නමුත් අද වෙළෙඳ සංකීර්ණය ඇතුළත නිසි වැඩපිළිවෙළක් ක්‍රියාත්මක වන්නේ නැහැ.නගර සභාව විසුරුවා හැරීමට පෙර මේ තත්ත්වය මඟ හැරවීමට අපි හැකිතරම් උත්සාහ කළා. නමුත් විවිධ බලපෑම් හා ප්‍රශ්න මතු වූ නිසා එය නොහැකිවුණා. ඉදිරියේදී එ.ජ.නි.ස. අපි ජයග්‍රහණය කළ විට මේ තත්ත්වය මගහරවා වෙළෙඳ සංකීර්ණය පිරිසුදුව තබා ගැනීමට නිත්‍යානුකූලව කටයුතු කරනවා.  .</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>05</day>
    </date>
    <link>http://www.dinamina.lk/2011/02/05/_art.asp?fn=r1102057</link>
    <topic>බුලත්සිංහල රෝහලේසායන ගොඩනැඟිල්ලක් ඉදිවෙයි</topic>
    <author>බුලත්සිංහල විශේෂ – මිල්ටන් ධර්මසිංහ</author>
    <content>ඕස්ට්‍රේලියාවේ දානපතිනියක් වූ නටාෂා කම්පුර මහත්මිය විසින් බුලත්සිංහල පර්යන්ත රෝහල සඳහා දෙමහල් ළමා හා මාතෘ සායන ගොඩනැඟිල්ලක් රු. මිලියන දහයක වියදමින් තැනීමට පියවර ගෙන තිබේ.මේ ගොඩනැඟිල්ලට මුල්ගල් තැබීම පසුගියදා බස්නාහිර පළාත් සෞඛ්‍ය ඇමැති ජගත් අංගගේ මහතාගේ ප්‍රධානත්වයෙන් සිදු වුණි.  උතුරු කළුතර සහන මිනිස් සම්පත් ආයෝජන පදනමේ සංවිධානය මගින් ඉතා කෙටි කාලයක් ඇතුළදී මෙහි ඉදිකිරීම් කටයුතු නිම කර ජනතා අයිතියට පවරා දෙන බව එම සංවිධානයේ නියෝජිත උපාලි සිරිමල්වත්ත මහතා පවසයි..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>05</day>
    </date>
    <link>http://www.dinamina.lk/2011/02/05/_art.asp?fn=r1102058</link>
    <topic>කෑගල්ල රෝහලේ ළමා වාට්ටුවට අලුත් පෙනුමක්</topic>
    <author>රඹුක්කන විශේෂ ඔස්වල්ඩ් ගොඩකුඹුර රඹුක්කන සමූහ පත්මසේකර නිශ්ශංක</author>
    <content>කෑගල්ල ශික්ෂණ රෝහලේ ප්‍රතිසංස්කරණය කළ ළමා වාට්ටුව සෞඛ්‍ය නියෝජ්‍ය ඇමැති ලලිත් දිසානායක මහතා අතින් පසුගියදා විවෘත කෙරිණි. මහජන බැංකුවට පනස් වසරක් පිරීම නිමිත්තෙන් මේ කාර්යය සිදුවුණි.මේ වෙනුවෙන් මහජන බැංකුවේ කෑගල්ල ශාඛාව රුපියල් ලක්ෂ පහක් වැයකර ඇත.මේ සම්බන්ධයෙන් කෑගල්ල ශික්ෂණ රෝහලේ ළමා වාට්ටුව භාර විශේෂඥ වෛද්‍ය ප්‍රසන්න ලියනගේ මහතා මෙසේ කීය.දරුවන්ගේ හදවත් දිනාගත හැකි ළමා හිතෛෂි පරිසරයක් රෝහලේ ඇතිකිරීම අපගේ අරමුණයි. මා කරවනැල්ල රෝහලේ සේවය කරන අවදියේදී එහි ළමා වාට්ටුවට අනුබද්ධව දරුවන්ට ක්‍රීඩා කාමරයක් සකස්කළා. සියලුම දේ රජයෙන් ලැබෙනතුරු ඉඳීම සුදුසු නෑ. නිදහස් අධ්‍යාපනයෙන් සමාජයේ විවිධ තනතුරුවලට පත්වී සිටින අය එම ණය ගෙවීමට මෙවැනි සේවාවන් ඉටු කළ යුතුයි.මහජන බැංකුව ලබාදුන් ලක්ෂ පහක පමණ මුදලින් අප මෙම සංවර්ධන කාර්යයන් ආරම්භ කළා.බටහිර ඖෂධ සමාගම්වලින් මේ සංවර්ධන කාර්යයන් සඳහා සහයෝගයද අපට ලැබුණා. පළාත් සෞඛ්‍ය ඇමැතිවරයා ලෙස සිට එදා අපට ශක්තිය ලබාදුන් ලලිත් දිසානායක මහතා අද සෞඛ්‍ය නියෝජ්‍ය ඇමැති ලෙස පත්ව සිටීම අපට සතුටක්. කෑගල්ල දිස්ත්‍රික්කයටත්, සමස්ත ශ්‍රී ලංකාවටත් සෞඛ්‍ය ක්ෂේත්‍රයේ උන්නතිය වෙනුවෙන් සුවිශාල සේවාවක් ඒ මහතාගෙන් ඉටුවන බව අපට විශ්වාසයි.මහජන බැංකුවේ සබරගමුව කලාප භාර සහකාර සාමාන්‍යාධිකාරී පාලිත විජේසුන්දර මහතා -මහජන බැංකුව මේ වසරේදී සිය පනස්වැනි සංවත්සරය අභිමානයෙන් සමරනවා. අපගේ සෑම ප්‍රාදේශිකයකින්ම ප්‍රජා සත්කාරක වැඩසටහන් ක්‍රියාත්මක කෙරෙනවා. කෑගල්ල රෝහලේ ළමා වාට්ටුවට ප්‍රතිසංස්කරණය කිරීම දිස්ත්‍රික්කයේම දරුවන්ගේ යහපතට හේතුවන බැවින් අප ඉතා සතුටින් එම වගකීම භාරගත්තා.සෞඛ්‍ය නියෝජ්‍ය ඇමැති ලලිත් දිසානායක මහතා -  ජාතික ආර්ථිකයේ සංවර්ධනයට දායකත්වය සපයන මහජන බැංකුව දැයේ දරුවන් සෞඛ්‍යයෙන් සවිමත් කිරීමට ලබාදුන් දායකත්වය පිළිබඳව අප සතුටුවෙනවා.  .</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>05</day>
    </date>
    <link>http://www.dinamina.lk/2011/02/05/_art.asp?fn=r1102059</link>
    <topic>උක්කල්ල ගම්වාසීන්ගේඅඩුපාඩු කවදා සපුරා දෙයිද</topic>
    <author>හල්තොට සමූහ – විනීතා මානෙල් ගමගේ</author>
    <content>මිල්ලනිය ප්‍රාදේශීය ලේකම් බල ප්‍රදේශයේ උඩුවර වසමට අයත් උක්කල්ල ගම්වාසීන් සඳහා ප්‍රජා ශාලාවක්, ක්‍රීඩා පිට්ටනියක් හෝ ක්‍රමවත් මාර්ග පද්ධතියක් නොමැතිකම විශාල අඩුපාඩුවක් බව එම වැසියෝ පවසති.ඔවුන්ගේ පොදු රැස්වීම් කටයුතු සඳහා භාවිතා කිරීමට නියමිත ස්්ථානයක් නොමැති වීම නිසා විහාරස්ථානයේ ධර්මශාලාව ප්‍රයෝජනයට ගත යුතුව ඇත. මෙම ධර්ම ශාලාව ද ඉතා අබලන්ව ඇති අතර වැසි දිනවලට තෙමෙන බව ඔවුහු පවසති.මරණාධාර සමිතිය ද වැඩිහිටි සමිතිය, වැඩිහිටි දහම් පාසල ඇතුළු සියලුම රැස්වීම් පැවැත්වීමට මෙම ගොඩනැඟිල්ල ප්‍රමාණවත් නොවන බව ද ප්‍රදේශවාසීහු පෙන්වා දෙති.ගමට ඇති පිවිසුම් මාර්ගය ද ගල් ගැලවී විශාල වළවල් සෑදී අබලන්ව ඇති බව පවසන උක්කල්ල වැසියෝ මේ පිළිබඳ අවධානය යොමු කළ යුතු කාලය එළැඹ ඇතැයි පැහැදිලි කරති.මේ පිළිබඳ අදහස් දැක්වූ ජී. ගෝමිස් සිල්වා මහතා - ‘අපේ ගමේ පවුල් හැත්තෑවක් විතර ඉන්නවා. අපේ සමිති සමාගම් පවත්වන්න පොදු ගොඩනැඟිල්ලක් නැතිකම විශාල අඩුවකි. ඒ වගේමයි පාරවල්, රබර් පැක්ටේරිය ඉස්සරහ ඉදල නාකොලවිලට එනතුරු කි. මී. 4ක් විතර දුරට එක වගේම අබලන්. ගල් ගැලවිලා, ලොකු වළවල් හෑරිලා. ලෙඩෙක් අරන් කොහොමවත් යන්න අමාරුයි.වැහි දවසට යන්නම බෑ. ඉස්කෝලෙ යන ළමයි හරිම වදයක් විදිනව පාරවල් සේරම කිසිම පිළිවෙළක් නැති හින්ද මං මේ අවුරුදු අසූ පහේම මේ පාර දැක්කෙ ඔය විදියට තමයි.අපේ ඉස්පිරිතාලෙ කිසිම වැඩක් නෑ. හරිම අපරාධයක් තමයි ඒක. අපි බේත් ටිකක් ගන්න හොරණට යන්න ඕනෑ. පංසලටත් චෛත්‍යයක් හදා ගන්න තැනක් නෑ. ගමේ අඩුපාඩු වැඩි වෙනකොට ගම තවත් අහේනියට වැටෙනව.  .</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>05</day>
    </date>
    <link>http://www.dinamina.lk/2011/02/05/_art.asp?fn=r11020510</link>
    <topic>කැලේ ගිහින් කඩන අරළු විකුණාගන්න ක්‍රමයක් නෑ</topic>
    <author>ඌව පළාත් සමූහ මාපා බණ්ඩාර</author>
    <content>බිබිල නිල්ගල වනයේ අරළු, බුළු, නෙල්ලි සොයා ජීවත් වන පවුල් රැසක් අන්ත අසරණ තත්ත්වයට පත්ව සිටිති.හෙක්ටයාර් 12000 කින් සමන්විත නිල්ගල ඖෂධීය වනයේ ඇවිද අරළු, බුළු, නෙල්ලි, බීඩි කොළ සහ මී පැණි ඇතුළු ඖෂධ වර්ග සොයා ජීවනෝපාය ගෙන යන නිල්ගල, රතුගල, නෙල්ලියද්ද, කරාඩුගල, හාම්පොළ, මල්දමිඅබේ, බුළුපිටිය, පිටකුඹුර යන ගම්මානවල ගැමියෝ මේ තත්ත්වයට මුහුණ පා සිටිති.රතුගල ආදිවාසී නායක සුදා වන්නියා මෙසේ කීවේය - රතුගල වැදි පවුල් 98 ම නිල්ගල කැලේ ගිහින් අරළු, බුළු, නෙල්ලි ගෙඩි හොයාගෙන තමයි ජීවත් වෙන්නේ. දිවා රාත්‍රි දෙකේම අපේ ඇත්තෝ ඉන්නේ මහ වනයේ දැන් අරළු ගෙඩි හැදිලා තියෙනවා. දවස් දෙක තුනක් කැලේ ගිහින් රාත්‍රි ගල් ගුහාවල ඉඳලා හොයා ගන්නා අරළු වලට නිසි මිලක් නෑ.ඩී. එම්. උක්කුබණ්ඩා - අරළු කිලෝව රුපියල් 25 යි. ඒත් මිලදී ගන්න කවුරුත් නෑ. අතරමැදි වෙළඳුන් ගසා කනවා.එච්. එම්. රත්නායක - නිල්ගල අවට කිසිම ගමක ජීවත්වෙන්න ක්‍රමයක් නෑ. හැම කෙනාම කැලේ ගිහින් මොනවා හරි හොයාගෙන ඇවිත් තමයි ජීවත් වෙන්නේ. අපේ මිනිස්සු වනයට හානි කරන්නේ නෑ.ඩී. එම්. බී. කුමාරි - ජීවත් වෙන්න ක්‍රමයක් නැති නිසා අරළු කඩනවා. අරළු වලට නිසි මිලක් වගේම මිලදී ගන්නා ස්ථානයක් ලබා දෙන්න කියා බලධාරීන්ගෙන් ඉල්ලා සිටිනවා.  .</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>05</day>
    </date>
    <link>http://www.dinamina.lk/2011/02/05/_art.asp?fn=s1102051</link>
    <topic>ඉදිරියේදී පුහුණුකරුවන්ට හා ක්‍රීඩා සංගම්වලටත් දඬුවම්</topic>
    <author>ෆවුස් මොහොමඩ්</author>
    <content>ඉදිරියේදී තහනම් උත්තේජන භාවිතා කිරීමේ චෝදනාවට හසුවන ක්‍රීඩක ක්‍රීඩිකාවන්ගේ පුහුණුකරුවන්ට සහ අදාල ක්‍රීඩා සම්මේලනයට දඬුවම් ලබා දෙන වැඩපිළිවෙළක් තහනම් උත්තේජන සම්බන්ධ ජාතික ප්‍රතිපත්තිය යටතේ සකස් කරන බව ක්‍රීඩා අමාත්‍ය මහින්දානන්ද අලුත්ගමගේ මහතා “දිනමිණ” ට පැවැසීය. ක්‍රීඩක ක්‍රීඩිකාවන්ගේ තහනම් උත්තේජන භාවිතය වැළැක්වීම සඳහා තහනම් උත්තේජන සම්බන්ධ ජාතික ප්‍රතිපත්තියක් ඇති කරමින් යුනෙස්කෝ සංවිධධානය සමඟ ගිවිසුමකට එළැඹීමට කැබිනට් මණ්ඩලයේ අනුමැතිය ලැබීම සම්බන්ධව දිනමිණ කළ විමසීමකදී ක්‍රීඩා අමාත්‍යවරයා මේ බව ප්‍රකාශ කළේය. තහනම් උත්තේජන භාවිතා කරමින් ක්‍රීඩා පිටියේ ජයග්‍රහණ ලබා ගැනීමට ක්‍රීඩකයන් පොළඹවන පුහුණුතරුවන්ට සහ ඒ පිළිබඳව දැනුවත්ව සිටින අදාල ක්‍රීඩා සංගමයට එරෙහිව නිත්‍යානුකූලව පියවර ගැනීමෙන් ජාත්‍යන්තර තරග බිමේදී ශ්‍රී ලංකාවේ ගෞරවයත්, ක්‍රීඩකයාත් රැක ගැනීමට හැකිවනු ඇතැයි ද ඒ මහතා පැවැසීය. යුනෙස්කෝ තහනම් උත්තේජන විරෝධී ජාත්‍යන්තර සංවිධානය සමග සම්මුතියකට එළැඹීමෙන් පසුව තහනම් උත්තේජන භාවිතා කිරීමේ චෝදනාවට හසුවන ශ්‍රී ලාංකික ක්‍රීඩකයන්ට දඬුවම් ලබා දීමට නීතියෙන් බැඳෙන බවත් එය මෙරට ක්‍රීඩාවේ උන්නතියටත් පොදුවේ ශ්‍රී ලංකාවටත් ඉතා වැදගත් ක්‍රියාදාමයක් වන බවත් අලුත්ගමගේ අමාත්‍යවරයා වැඩිදුරටත් සඳහන් කළේය.තහනම් උත්තේජන භාවිතය මෙරට ක්‍රීඩාවෙන් සහමුලින්ම ඉවත් කිරීමේ අරමුණ පෙරදැරි කරගෙන ක්‍රීඩා අමාත්‍යවරයා විසින් යුනෙස්කෝ සම්මුතිය සඳහා වන යෝජනාව කැබිනට් මණ්ඩලයට ඉදිරිපත් කරනු ලැබුවේය..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>05</day>
    </date>
    <link>http://www.dinamina.lk/2011/02/05/_art.asp?fn=s1102052</link>
    <topic>කායවර්ධන සූරයාට උපහාර පිදේ.</topic>
    <author>ඡායාරූපය:- වත්තල විශේෂ මාලිකා දමයන්ති</author>
    <content>ලෝක හා ආසියානු රන් හා රිදී පදක්කම්ලාභී කායවර්ධන සූර ප්‍රසන්න පීරිස් පිළිගැනීමේ උත්සවයක් පසුගියදා ජනාධිපති මහින්ද රාජපක්ෂ මහතාගේ ප්‍රධානත්වයෙන් අරලියගහ මන්දිරයේ දී සිදුකෙරුණි. එහිදී ප්‍රසන්න පීරිස්ට රුපියල් මිලියන 4ක් හා තීරුබදු රහිත වාහන බලපත්‍රයක් ද හිමිවිය. ජනාධිපතිවරයා සමඟ ක්‍රීඩා ඇමැති මහින්දානන්ද අලුත්ගමගේ, කායවර්ධන සම්මේලනයේ සභාපති කපිල කුමාර, ලේකම් චන්දන අලුත්ගේ, භාණ්ඩාගාරික රනිල් පෙරේරා, ක්‍රීඩා අමාත්‍යාංශයේ ලේකම් උදය සෙනෙවිරත්න, ප්‍රසන්න පීරිස්ගේ පුහුණුකරු රෝහණ ජයසුන්දර යන මහත්වරු ද මෙහි වෙති..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>05</day>
    </date>
    <link>http://www.dinamina.lk/2011/02/05/_art.asp?fn=s1102053</link>
    <topic>සෙලාන් - යුනිචෙලා හෙට අවසන් තරග බිමේ</topic>
    <author>ෆවුස් මොහොමඩ්</author>
    <content>වෙළෙඳසේවා ක්‍රිකට් සංගමය සංවිධානය කරනු ලබන වෙළෙඳ සේවා ක්‍රිකට් තරගාවලියේ අවසන් මහා තරගය සෙලාන් බැංකුව සහ යුනිචෙලා කණ්ඩායම අතර හෙට (6) කෝල්ට්ස් පිටියේදී පැවැත්වේ.ලීග් තරග වටයේ අවසන් ස්ථානයේ පසුවූ සෙලාන් බැංකුව එම තරග වටයේ සූරතාව දිනා නිතරගයෙන් අවසන් පූර්ව වටයට පිවිසි සම්පත් බැංකුව ලකුණු 70 කින් පරදවා අවසන් මහා තරගයට සුදුසුකම් ලැබීම මෙවර තරගමාලාවේ විශේෂ සිදුවීම විය.යුනිචෙලා කණ්ඩායම අවසන් පූර්ව වටයේදී ඩක්වර්ත් ලුවිස් ක්‍රමවේදය අනුව ලකුණු 32 කින් හැටන් නැෂනල් බැංකුව පරාජය කිරීමට සමත් විය.අර්ධ අවසන් පූර්ව වටයේදී ජෝන් කීල්ස් කණ්ඩායම ලකුණු 55 කින් පරාජය කිරීමට සෙලාන් බැංකුව සමත් වූ අතර ජනශක්ති පිල ලකුණු 136 කින් පැරදවීමට යුනිචෙලා කණ්ඩායම සමත් විය. හැටන් නැෂනල් බැංකුව අවසන් පූර්ව වටයට පිවිසියේ මාස් ඇක්ටිව් පිල ලකුණු 128 කින් පරදවමිනි.චානක විජේසිංහ ගේ නායකත්වයෙන් යුත් සෙලාන් බැංකු පිලට ලසිත් ප්‍රනාන්දු, තරංග පරණවිතාන, කෞෂල්‍ය වීරරත්න, කාංචන ගුණවර්ධන, ඉයන් ඩැනියෙල්ස්, ගයාන් සිරිසෝම, සහන් විජේරත්න, දමිත් ඉන්දික, හර්ෂ විතාන සහ තාරක කෝට්ටේහේවා වැනි ප්‍රබල ක්‍රීඩකයෝ රැසක් ඇතුළත් වෙති.මලික් සිල්වා මෙහෙයවනු ලබන යුනිචෙලා කණ්ඩායමට ගයාන් විජේකෝන්, මලින්ද වර්ණපුර, මහේල උඩවත්ත, කෞෂාල් ජනිත්, ශාලික කරුණානායක, දුනිල් අබේධීර, චතුර පීරීස්, යොහාන් බොරලැස්ස, ෆර්වේස් මහරුෆ්, මාලිංග බණ්ඩාර, කෞෂාල් ජනිත් වැනි විශිෂ්ට ක්‍රීඩකයෝ රැසක් ඇතුළත් වෙති..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>05</day>
    </date>
    <link>http://www.dinamina.lk/2011/02/05/_art.asp?fn=s1102054</link>
    <topic>ශ්‍රී ලංකා - කොදෙව්අවසාන ගැටුම හෙට</topic>
    <author>වර්නන් ගුණසේකර</author>
    <content>සංචාරක බටහිර ඉන්දීය කොදෙව් හා ශ්‍රී ලංකාව අතර තෙවැනි හා අවසාන ජාත්‍යන්තර එක් දින ක්‍රිකට් තරගය හෙට (6) කොළඹ එස්. එස්. සී. පිටියේදී පැවැත්වේ.තරග තුනකින් සමන්විත තරගමාලාව ශ්‍රී ලංකාව 1 – 0කින් දැනට ඉදිරියෙන් සිටී.දෙපිල අතර පැවැති පළමු තරගය වර්ෂාව හරස් වීම හේතුවෙන් අත්හැර දැමිණි. දෙවැනි තරගයේදී ශ්‍රී ලංකාව කඩුලු 8ක ජයක් වාර්තා කළේය..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>05</day>
    </date>
    <link>http://www.dinamina.lk/2011/02/05/_art.asp?fn=s1102055</link>
    <topic>පකිස්තානු ක්‍රීඩකයන් තිදෙනාගේනඩු තීන්දුව අද</topic>
    <author/>
    <content>මුදලට තරග පාවාදීමේ චෝදනාවට හසුවී තාවකාලික තරග තහනමකට ලක්වී ඇති පකිස්තානයේ හිටපු නායක සල්මන් බට් හා වේගපන්දු යවන්නෝ වන මොහම්මඩ් ආමීර් සහ මොහොමඩ් ආසිෆ්ට එරෙහිව පැවැති නඩු විභාගයේ තීන්දුව ප්‍රකාශයට පත් කෙරේ.පසුගිය මාසයේ කටාර් නුවර දී සතියක් පුරා පැවැති මේ නඩු විභාගයේ දී මේ ක්‍රීඩකයන් තිදෙනා තමන්ට එල්ල වූ චෝදනා තරයේම ප්‍රතික්ෂේප කළහ.සල්මන් බට් සහ මොහම්මඩ් ආෂිෆ් ජීවිතාන්තය දක්වා තරග තහනමක් ද, මොහොම්මඩ් ආමීර් වසර 5 ක තරග තහනමකට ද ලක්වනු ඇතැයි ඇතැම් ජාත්‍යන්තර පුවත්පත් වාර්තා කළේය.නමුත් ඒ මාධ්‍ය වාර්තා තමන් විශ්වාස නොකරන බව සල්මන් බට් ඒ.එෆ්.පී. පුවත් සේවයට ප්‍රකාශ කළේය..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>05</day>
    </date>
    <link>http://www.dinamina.lk/2011/02/05/_art.asp?fn=s1102056</link>
    <topic>ක්ලිජිස්ටර්ස් දෙවැනි තැනට</topic>
    <author/>
    <content>ඔස්ට්‍රේලියානු විවෘත ටෙනිස් තරගාවලියේ කිරුළ දිනූ බෙල්ජියමේ කිම් කිලිජිස්ටර්ස් ජගත් ටෙනිස් ශ්‍රේණිගත කිරීම්වල දෙවැනි ස්ථානය අත්පත් කර ගැනීමට සමත්වූවාය.එහෙත් ශ්‍රේණිගත කිරීම්වල පෙරමුණේ පසුවන්නේ මෙතෙක් ග්‍රෑන්ඩ් ස්ලෑම් ටෙනිස් සූරතාවක් අත්කර නොගත් ඩෙන්මාර්කයේ කැරොලින් වොස්නියැකිය.මේ අතර ඔස්ට්‍රේලියානු විවෘත ටෙනිස් තරගාවලියේ අනුසූරිය වූ චීනයේ ලී හා ශ්‍රේණිගත කිරීම්වල 7 වැනි ස්ථානය අත්කර ගැනීමට සමත් වූවාය..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>05</day>
    </date>
    <link>http://www.dinamina.lk/2011/02/05/_art.asp?fn=s1102057</link>
    <topic>දැයට කිරුළ පාපැදි සවාරියේසමස්ත සූරතාව යුද හමුදාවේ අසේලට</topic>
    <author/>
    <content>කිලෝ මීටර් 410 ක දුර ප්‍රමාණයක් ආවරණය කරමින් දින තුනක් පුරා පැවැති දැයට කිරුළ පාපැදි සවාරියේ සමස්ත සූරතාව අත්කර ගැනීමට ශ්‍රී ලංකා යුද හමුදාවේ අසේල සිසිර කුමාර සමත්විය.පසුගිය පළවෙනිදා ගාලු මුවදොර පිටියෙන් ආරම්භ වී තුන්වැනිදා බුත්තල නගරයෙන් අවසන් වු මේ පාපැදි සවාරිය පැය 10 කුත් මිනිත්තු 47 ක් සහ තත්පර 47 ක් නිමා කිරීමට අසේලට හැකිවිය.මෙහි දෙවැනි ස්ථානය නාවික හමුදාවේ සරත් කුමාර දිනාගත් අතර ඒ සඳහා ඔහුට ගතවු කාලය පැය 10 කුත් මිනිත්තු 52 කුත් තතත්පර 53 ක් විය.පැය 10 කුත් මිනිත්තු 52 ක් සහ තත්පර 58 කින් තරගය නිමා කළ දෙහිවල ගල්කිස්ස නගර සභාවේ සුවාරිස් ප්‍රේමචන්ද්‍ර තුන්වැනි ස්ථානය හිමිකර ගත්තේය.මොනරාගල දිස්ත්‍රික්කය කේන්ද්‍ර කරගනිමින් පැවැත්වෙන දැයට කිරුළ ජාතික සංවර්ධන ප්‍රදර්ශනයට සමගාමීව පැවැති මේ පාපැදි සවාරියේ පළමු දිනයේ තරගය ගාලු මුවදොර සිට නාවලපිටිය අතර පැවැති අතර එහි ජයග්‍රහණය හිමිකර ගනු ලැබුවේද සිසිර කුමාර විසිනි.දෙවැනි දිනයේ තරගය නාවලපිටිය සිට රත්නපුර දක්වා පැවැති අතර එහි ජයග්‍රහණය හිමිකර ගැනීමට සමත්වූයේ වරාය අධිකාරියේ බී. ජේ. සුමනසේකරය.තෙවැනි දිනය තරගය රත්නපුර සිට බුත්තල දක්වා පැවැති අතර ගුවන් හමුදාවේ බුද්ධික වර්ණකුලසූරිය එහි ජයග්‍රහකයා විය. එදිනම සියඹලාණ්ඩුවේ සිට බුත්තල දක්වා ආවරණය වන පරිදි කිලෝ මීටර් 53 ක දුරින් යුතුව පැවැති ස්ටෑන්ඩඩ් වර්ගයේ කාන්තා පාපැදි තරගය ජය ගැනීමට නාවික හමුදාවේ ලසන්ති ගුණතිලක සමත් වූවාය.දෙවැනි ස්ථානය හිමිවූයේ දෙහිඅත්තකණ්ඩිය ළිහිණි ක්‍රීඩා සමාජයේ මයුමි කුමාරි බණ්ඩාරටය. මොරටුව සාම ක්‍රීඩා සමාජයේ නිලුකා ශ්‍යාමලී තෙවැනි ස්ථානය දිනා ගත්තාය.සංවර්ධන ලොතරැයි මණ්ඩලය සහ ඩී. එස්. අයි. ආයතනයේ අනුග්‍රහයෙන් පැවැති මේ පාපැදි සවාරියේ ත්‍යාග ප්‍රදානය දැයට කිරුළ ප්‍රදර්ශනයේ අවසන් දිනය වන මේ මස 10 වැනිදා සිදු කෙරේ..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>05</day>
    </date>
    <link>http://www.dinamina.lk/2011/02/05/_art.asp?fn=s1102058</link>
    <topic>නිදහස් මාර්ග ධාවන තරගයේ ජයඅම්පිටියේ දිල්හානිට හා යුද යමුදාවේ උපුල්ට</topic>
    <author>උපනන්ද ජයසුන්දර මහනුවර ක්‍රීඩා විශේෂ</author>
    <content>මහනුවර මහ නගර සභාවේ ක්‍රීඩා දෙපාර්තමේන්තුව මෙහෙයවූ නිදහස් දින මාර්ග ධාවන තරගයේ කාන්තා තරග ජය අම්පිටිය ක්‍රීඩා සමාජයේ දනුෂ්කා දිල්හානි පතිරණ දිනාගත් අතර පිරිමි තරග ජය ශ්‍රී ලංකා යුද හමුදාවේ උපුල් විජිත කුමාර විසින් දිනාගන්නා ලදී.එකවිට ආරම්භ කෙරුණු තරග 4 ප්‍රථම ස්ථාන දිනාගත් ක්‍රීඩක ක්‍රීඩිකාවන් මෙසේය.කාන්තා - 1. එච්. පී. දනුෂ්කා දිල්හානි පතිරණ (ජාතික ක්‍රීඩා සමාජය – අම්පිටිය), 2. ඇම්. ජී. දුලංජලී සඳමාලි අමරසූරිය (ශ්‍රී රාහුල විදුහල – කටුගස්තොට), 3. ජේ. එල්. එන්. පී. පි‍්‍රයදර්ශනී (ශ්‍රී රාහුල – කටුගස්තොට)පිරිමි - 1. උපුල් විජිත කුමාර (ශ්‍රී ලංකා යුද හමුදාව), 2. සුරේන් රත්නායක (ශ්‍රී ලංකා යුද හමුදාව), 3. ඒ. බී. හෙට්ටිගෙදර (ශ්‍රී ලංකා යුද හමුදාව)අන්තර් ප්‍රජා මණ්ඩල සහ ක්‍රීඩා භූමි තරගය - 1. ජී. ජී. ජීවන් (ගැටඹේ නාගරික ක්‍රීඩා භූමිය), 2. ජේ. ඇම්. ජේ. කේ. ජයසුන්දර (වටපුළුව ග්‍රාමීය ප්‍රජා මණ්ඩලය), 3. වී. ඒ. අනුෂ්ක (දොඩන්වල ප්‍රජා මණ්ඩලය)වයස 15 – 17 අතර තරගය 1. ඩබ්ලිව්. බුද්ධික චතුරංග (ශ්‍රී සුමංගල විදුහල – මහනුවර), 2. ජී. ප්‍රසාද් (හින්දු ජ්‍යෙෂ්ඨ විදුහල – මහනුවර), 3. පී. දේවප්‍රභූ (කලෙයිමගල් විදුහල – මහනුවර)ත්‍යාගය ප්‍රදානය පුරපති රාජා පුෂ්පකුමාර මහතා අතින් සිදුකෙරිණි..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>05</day>
    </date>
    <link>http://www.dinamina.lk/2011/02/05/_art.asp?fn=s1102059</link>
    <topic>අයි. සී. සී. ජගත් ක්‍රිකට් තරග මාලාවේහොංකොං පිල සූරතාව දිනයි</topic>
    <author/>
    <content>අයි. සී. සී. ලෝක ක්‍රිකට් තුන්වැනි කොටසේ සූරතාවලියේ අවසන් මහා තරගයෙන් පැපුවා නිව්ගිනියා පිල කඩුලු 4 කින් පරාජය කළ හොංකොං කණ්ඩායම සූරතාව අත්කර ගැනීමට සමත් විය.පැපුවා නිව්ගිනියා, හොංකොං, ඕමානය, ඉතාලිය, අමෙරිකාව සහ ඩෙන්මාර්කය යන රටවල් අතර මේ තරගාවලිය පැවැත්වූයේ හොංකොං හීදීය.තරගමාලාවේ තුන්වැනි ස්ථානය සඳහා ඕමානය සහ ඉතාලිය අතර පැවැති තරගයෙන් කඩුලු 8 ක ජයක් අත්කර ගැනීමට ඕමානය සමත් විය.5 වැනි ස්ථානය සඳහා ඩෙන්මාර්කය සහ අමෙරිකාව අතර පැවැති තරගයෙන් ලකුණු 84 ක ජයක් ඩෙන්මාර්කයට අත්විය. තරගමාලාවේ වැඩිම ලකුණුලාභියා ලෙස ඉතාලියේ ඇලෙස්සැන්ඩ්‍රා බොනෝරා තරග 6 කදී ශතකයක් සහ අර්ධ ශතකයක් සමඟ ලකුණු 286 ක් ලබා ගත් අතර පැපුවා නිව්ගිනියා පිලේ රර්වා දිකානා තරග 6 කදී ලකුණු 167 කට කඩුලු 16 ක් බිඳ දමමින් තරගමාලාවේ වැඩිම කඩුලුලාභියා බවට පත් විය.ඉතාලි කණ්ඩායමට ක්‍රීඩා කරන ශ්‍රී ලංකාවේ ගයාෂාන් මුණසිංහ තරග 6 කදී ලකුණු 260 කට කඩුලු 13 ක් දවාලමින් තරගමාලාවේ වැඩිම කඩුලු ලබාගත් පන්දු යවන්නන් අතර තුන්වැනි ස්ථානය ලබාගැනීමට සමත් විය.ඉතාලි කණ්ඩායමට ශ්‍රී ලංකාවේ ක්‍රීඩකයන් 6 දෙනෙක් ඇතුළත් වූහ. කලක් පානදුර ක්‍රීඩා සමාජය නියෝජනය කළ හේමන්ත ජයසේන, ගයාෂාන් මුණසිංහ, රොෂේන්ද්‍ර අබේවික්‍රම, ඩිලාන් ප්‍රනාන්දු, ඩේමියන් ප්‍රනාන්දු සහ තුෂාර කුරුකුලසූරිය ඉතාලිය නියෝජනය කරමින් තරගාවලියට සහභාගි වූහ.මේ තරගාවලියේ සූරතාව දිනූ හොංකොං පිල සහ අනුසූරතාව දිනූ පැපුවා නිව්ගිනියා පිල අප්‍රේල් මස එක්සත් අරාබි එමිර් රාජ්‍යයේ පැවැත්වීමට නියමිත අයි. සී. සී. ලෝක සූරතා දෙවැනි කොටසේ තරගාවලියට සුදුසුකම් ලබා ගත්හ..</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>05</day>
    </date>
    <link>http://www.dinamina.lk/2011/02/05/_art.asp?fn=s11020510</link>
    <topic>එමිරේට්ස් - කලම්බෝ ක්ලැසික් ගොල්ෆ් තරගාවලිය 12 දා</topic>
    <author>ජගත් ගුණවර්ධන</author>
    <content>එමිරේට්ස් කලම්බෝ ක්ලැසික් ගොල්ෆ් තරගාවලිය දෙවැනි වරටත් මේ මස 12 දා පෙරවරු 6.00 ට කොළඹ රාජකීය ගොල්ෆ් ක්‍රීඩා පිටියේදී පැවැත්වේ.වසර 132 ක් වැනි දීර්ඝ ඉතිහාසයක් ඇති කොළඹ රාජකීය ගොල්ෆ් සමාජයේ සාමාජිකයන්ට සහ එමිරේට්ස් ගුවන් සේවයේ නිතර පියාසර කරන්නන් උදෙසා පැවැත්වෙන මේ තරගාවලිය සඳහා ක්‍රීඩක ක්‍රීඩිකාවන් 220 දෙනෙකු සහභාගිවීමට නියමිතය.ඒ, බී. සී. කාන්තාවන්ගේ, ප්‍රවීණයන්ගේ හා ජ්‍යෙෂ්ඨයින්ගේ ලෙස කාණ්ඩ 6 ක් යටතේ ස්ටැබල්ෆෝර්ඩ් ආකෘතිය යටතේ තරග පැවැත්වෙන අතර ප්‍රධාන කාණ්ඩයන් හි ජයග්‍රාහකයින් තිදෙනෙක් සඳහා සිංගප්පූරුවට ගුවන් ටිකට් පත් 3ක් පිරිනැමේ.එමෙන්ම ඒ. බී. සී හා කාන්තා කාණ්ඩයන්හි ජයග්‍රාහකයකයින්ට සහ අනුසූරයින් දෙදෙනෙකුට මෙන්ම ප්‍රවීණ හා ජ්‍යෙෂ්ඨ කාණ්ඩයන්හි ජයග්‍රාහකයන් සඳහා කුසලාන 16 ක් ද පිරිනැමේ.සහභාගිවන සෑම තරගකරුවකු සඳහා ම සමරු තිළිණ පිරිනැමීමට ද කටයුතු සංවිධානය කර තිබේ.මේ තරගාවලිය පිළිබඳ මාධ්‍ය දැනුම්වත් කිරීමේ හමුවක් පසුගියදා කොළඹ රාජකීය ගොල්ෆ් ක්‍රීඩා සමාජයේදී පැවැති අතර එමිරේස්ට්ස්හි ශ්‍රී ලංකාව හා මාලදිවයින සඳහා කලාප කළමනාකරු චන්දන ද සිල්වා මහතා අදහස් දක්වමින් දෙවන වරටත් පවත්වනු ලබන මේ එමිරේට්ස් කලම්බෝ ක්ලැසික් ගොල්ෆ් තරගාවලිය දිවයිනේ සිටින තම ගුවන් මගීන්ගේ හා ක්‍රීඩාලෝලී ජනතාව අතර සමීප සබඳතාවක් ගොඩනගා ගැනීමට හැකිවීම සතුටට කරුණක්.ඒ මගින් ගොල්ෆ් ක්‍රීඩාවේ ප්‍රවර්ධනයට යම් තරමක් දුරට හෝ දායකවීමට ලැබීම සතුටට කරුණක්. මේ තරගාවලිය තුළින් තම ගණුදෙනු කාර භවතුන් අතර අන්‍යොන්‍ය සුහදතාව වර්ධනය කරගැනීමට මහඟු අවස්ථාවක්ද උදාවන බව පැවසීය.මේ අවස්ථාවේදී එමිරේට්ස් විකුණුම් කළමණාකාරිණී දේවිකා ඇල්ලපොළ මහත්මිය ද අදහස් දැක්වූවාය.  .</content>
  </post><post>
    <category>NEWSPAPER</category>
    <date>
      <year>2011</year>
      <month>02</month>
      <day>05</day>
    </date>
    <link>http://www.dinamina.lk/2011/02/05/_art.asp?fn=f1102051</link>
    <topic>ගම මුල් කරගත් ජාතික සංවර්ධනයක්ඇති කළා</topic>
    <author>සාකච්ඡා කෙළේ වෙල්ලස්සේ බණ්ඩාර</author>
    <content>63 වැනි ජාතික නිදහස් උත්සවය කතරගමදී ඊයේ (04) පෙරවරුවේ පැවැත්විණි. “දැයට කිරුළ 2011” ජාතික සංවර්ධන ප්‍රදර්ශනය ද ඊට සමගාමීව ජනාධිපති මහින්ද රාජපක්ෂ මහතාගේ ප්‍රධානත්වයෙන් බුත්තල දී විවෘත කෙරිණි. මෙවැනි ජාතික උත්සව දෙකක් ඌව වෙල්ලස්සේ පැවැත්වීමට රජය තීරණය කිරීම ගැනත් ඌවේ සංවර්ධන ක්‍රියාවලිය පිළිබඳවත් කාලීන දේශපාලන තත්ත්වයන් පිළිබඳ ඌව ප්‍රධාන අමාත්‍ය ශෂීන්ද්‍ර කුමාර රාජපක්ෂ මහතා දැක් වූ අදහස් මෙසේය.* ඌව පළාතේ ප්‍රධාන ඇමැතිවරයා හැටියට ඔබට ඉදිරියේ පැවැත්වෙන පළාත් පාලන මැතිවරණයට මුහුණ දීමට සිදුවෙනවා. මේ මැතිවරණයේ ජයග්‍රහණය ගැන ඔබගේ තක්සේරුව කුමක්ද?ගමට වැඩක් කර ගැනීමට ගම්වැසියන්ට තිබෙන එකම ආයතනය තමයි පළාත් පාලන ආයතනය. ගමට හෝ අපේ පළාතේ කුඩා නගරයකට හෝ අවශ්‍ය පාරක්, බෝක්කුවක්, ජලය වැනි පහසුකමක් සපයා ගැනීමට ජනතාව යන්නේ තමන්ගේ පළාත් පාලන ආයතනයටයි.ගමට වැඩක් කර ගැනීමට, සුදුසු නියෝජිතයන් පත්කර ගැනීමට ග්‍රාමීය ජනතාවට මේ මැතිවරණයෙන් හැකි වෙනවා.එක්සත් ජනතා සන්ධානය හැටියට අප මේ මැතිවරණයට මුහුණ දෙන්නේ ගමට හිතවත්, ගමේ ඉපිද ගමේ හැදුණු වැඩුණු ගැමියාගේ ගැමි සුවඳ හඳුනන නායකයෙකුගේ නායකත්වය යටතේයි.එසේම ජාතික සංවර්ධනයේ දී ගම මුලට ගෙන, ගම නැඟුම ආරම්භ කර රට ගොඩ නැගීමේ, ගම කේන්ද්‍ර කරගත් නායකයෙකු යටතේයි.මෙතෙක් බිහිවූ රාජ්‍ය නායකයන් අතරින් ගම හැදීමට පළාත් පාලන නියෝජිතයන්ට සෘජුවම මුදල් ලබා දෙමින්, ගමේ ජන නියෝජිතයා ශක්තිමත් කළ නායකයෙකු යටතේයි. අප මේ මැතිවරණයට මුහුණ දෙන්නේ.තවදුරටත් කියනවා නම් අපේ නායක මහින්ද රාජපක්ෂ ජනාධිපතිතුමා ජනාධිපති ධූරයට පත්වීමටත් පෙර සිටම, අගමැති කාලයේ සිට ගම නියෝජනය කළ ප්‍රාදේශීය සභා මන්ත්‍රීවරයාට සෘජුවම මුදල් ලබා දී තිබෙනවා. මා ඒ කාලයේ එතුමාගේ පෞද්ගලික ලේකම්වරයා වශයෙන් කටයුතු කළ නිසා ගැමි නායකත්වය ශක්තිමත් කිරීමට එතුමාගේ තිබූ උනන්දුව හා කැමැත්ත හොඳීන්ම දන්නවා.එක්සත් ජනතා නිදහස් සන්ධානය මේ මැතිවරණයට මුහුණ දෙන්නේ ගමට වැඩ කරපු පක්ෂයක් හැටියටයි.මහින්ද චින්තන ඉදිරි දැක්මට සමගාමීව ඌව පළාත් සභාව ආරම්භ කර තිබෙන “අපි හදමු නව ඌව වෙල්ලස්සක්” වැඩසටහන ක්‍රියාවට නැංවීමේදීත්, ජාතික රජයේ සංවර්ධන වැඩපිළිවෙළ ඉදිරියට ගෙනයෑමේදීත් පළාත් පාලන ආයතනවල දායකත්වය අපට වැදගත් වෙනවා.එම නිසා ඌව පළාත් සභාව, ඇතුළු සියලුම පළාත් සභා, ජනාධිපති ධූරය, පාර්ලිමේන්තුවේ 2/3 බලයක් සහිත රජයක් එක්සත් ජනතා නිදහස් සන්ධානයට ලබාදී තිබෙන මේ රටේ බුද්ධිමත් ජනතාව පළාත් පාලන මැතිවරණයේදී සියලුම පළාත් පාලන ආයතනවල බලයම අපට ලබා දෙනවා. එය ස්ථිරයි.* ඌව වෙල්ලස්සේ ජනතාව පළාත් සභා මැතිවරණයේදී ඔබ ඇතුළු එක්සත් ජනතා නිදහස් සන්ධානය වාර්තාගත වැඩි ඡන්දයකින් ජයග්‍රහණය කරවූවා. මේ ජයග්‍රහණය ලබා දුන් ජනතාවගේ අපේක්ෂාවන් ඉටුකිරීමේ කාර්යභාරය ඔබ ඇතුළු රජයට පැවැරී තිබෙනවා. ඒ සඳහා ගෙන ඇති ක්‍රියාමාර්ග මොනවාද?පළාත් සභා මැතිවරණ ඉතිහාසයේ වැඩිම ප්‍රතිශතය වූ 75%ක ජනවරමක් වෙල්ලස්සේ ජනතාව අපට ලබා දුන්නා.ඒ වගේම ඉකුත් ජනාධිපතිවරණයේදීත් වැඩිම ඡන්ද ප්‍රතිශතය ලබාදී ඇත්තේද වෙල්ලස්සේ ප්‍රගතිශීලි ජනතාවයි.මා ප්‍රධාන ඇමැති ධූරය භාර ගන්නාවිට ඌව පළාත ඌන සංවර්ධිත හා දුෂ්කර පළාතක් හැටියටයි තිබුණේ. මේ වනවිට ගතවී ඇති කාලය අවුරුදු එක හමාරයි. මේ කාලය තුල ඌව ලංකාවේ හොඳම සහ අංක එකට ගෙන ඒම සඳහා පදනම හා අඩිතාලම සකස්කර ගැනීමට අපට හැකිවුණා.විශේෂයෙන්ම 63 වැනි ජාතික නිදහස් උත්සවය කතරගම පැවැත්වීම, හා බුත්තලදී “දැයට කිරුළ” ප්‍රදර්ශනය පැවැත්වීමට හැකිවීම ඌව නව සංවර්ධනයට යොමු කිරීමේ පළමු අඩිතාලමයි.සියලුම රාජ්‍ය ආයතන හා ඒවායේ ප්‍රධානීන් සියලු දෙනා අතරට මේ උත්සව දෙක නිසා වෙල්ලස්ස ගෙනයෑමට අපට හැකිවුණා.කතරගම දී ඊයේ පෙරවරුවේ පැවැත්වූ නිදහස් උත්සවයේදී වෙල්ලස්සේ දුවා දරුවන් තමයි සියලුම සංස්කෘතිකාංග ඉදිරිපත් කළේ.ජාතික නිදහස් උත්සවයේ ජාතික ගීය මෙවර ගායනා කරන්නේ වෙල්ලස්සේ පාසල් දරු දැරියන්.ඌවේ දරුවන්ට සිය දක්ෂතා හා නිර්මාණ ඉදිරිපත් කිරීමට මේ ආකාරයේ ජාතික මට්ටමේ වේදිකාවක් හැදෙන්නේ කතරගමට ජාතික නිදහස් උත්සවය ගෙන ඒම නිසයි.* දැයට කිරුළ 2011 ජාතික සංවර්ධන ප්‍රදර්ශනය මොනරාගල දිස්ත්‍රික්කයේ බුත්තල දී පැවැත්වීම ඒ පළාතේ ජනතාවට සිහිනයක්ව තිබුණ දෙයක් වූවත්, මෙවර ඒ සිහිනය ඔබ ඇතුළු රජය සැබෑකර තිබෙනවා. ඇයි මේ සඳහා ඓතිහාසික ඌවවෙල්ලස්ස තෝරා ගත්තේ?පසුගිය වසරේ මහනුවර දී පැවැති “දැයට කිරුළ 2010” ප්‍රදර්ශනය නැරඹීමට සහ අධ්‍යයනය කිරීමට මා ගිය අවස්ථාවේ ඊළඟ වතාවේ දැයට කිරුළ ප්‍රදර්ශනය මොනරාගලට ලබා දෙන ලෙස මා ජනාධිපතිතුමාගෙන් ඉල්ලා සිටියා.පළාත් සභා මැතිවරණයේදී ඓතිහාසික ජයග්‍රහණයක් මෙන්ම ජනාධිපතිවරණයේ දී වැඩිම ඡන්ද ලබා දුන් වෙල්ලස්සේ ජනතාවට කෘතගුණ සැලකීමක් ලෙස මේ ප්‍රදර්ශනය මොනරාගලට ලබාදීමේ වැදගත්කම හා යුතුකමද මා ජනාධිපතිතුමාට පැහැදිලි කර දුන්නා. ඉල්ලීම කළ අවස්ථාවේ නිහඬව සිටි ජනාධිපතිතුමා මහනුවර ප්‍රදර්ශනයේ අවසන් දිනයේ දී ඊළඟ ප්‍රදර්ශනය මොනරාගල පවත්වන ලෙස රංජිත් සියඹලාපිටිය ඇමැතිතුමාට උපදෙස් දුන්නා.* මෙයට පෙර පැවැති “දැයට කිරුළ” ප්‍රදර්ශන සහ මේ ප්‍රදර්ශනය අතර තිබෙන වෙනස කුමක්ද?වෙල්ලස්සේ අපට ලැබුණු දැයට කිරුළ හාත්පසින්ම වෙනස් ප්‍රදර්ශනයක්.මේ ප්‍රදර්ශනය අපට ලබා දෙන බව ජනාධිපතිතුමා ප්‍රකාශ කළ අවස්ථාවේ අපට ප්‍රදර්ශනයක් පමණක් ප්‍රමාණවත් නැහැ කියා මා දැනුම් දුන්නා. සැරසිලි ගලවාගෙන ගියාට පසුව අපට ඉතිරිවන්නේ කුමක්ද කියා මා ඒ අවස්ථාවේ පෙන්වා දුන්නා.මේ පිළිබඳවත් අවධානය යොමුකළ ජනාධිපතිතුමා මේ ප්‍රදර්ශනය මොනරාගල පැවැත්වීමේදී ඒ ප්‍රදේශය සංවර්ධනයටත් දායකවෙන ජාතික සංවර්ධන ප්‍රදර්ශනයක් ලෙස සැලසුම් කරන්න රංජිත් සියඹලාපිටිය ඇමැතිතුමාට උපදෙස් දුන්නා.ඒ අනුව අපට අද සතුටුවිය හැකි මට්ටමේ ලොකු වැඩකොටසක් ‘දැයට කිරුළ’ට සමගාමීව ඉටුකර ගැනීමට හැකිවූ බව කිව හැකියි. අප ලැබූ ලොකුම ජයග්‍රහණය වන්නේ ඌව පළාත සඳහා ඒකාබද්ධ කලාපීය භෞතික සැලැස්ම සකස්කර ගැනීමට හැකිවීමයි.එම සැලැස්මෙන් ඌව පළාත සැලසුම්ගත සංවර්ධනයකට යොමුකිරීමට අපට හැකිවූවා. එම සැලැස්ම සකස් කිරීමෙන් පමණක් සෑහීමට පත්නොවී ජාතික භෞතික සැලසුමට ඇතුළත් කර එයට ජනාධිපතිතුමාගෙන් අනුමැතිය ලබා ගැනීමටත් හැකිවුණා.ඌව පළාත 2030 වනවිට ලංකාවේ හොඳම පළාත බවට පත්කර ගැනීමට මෙම සැලැස්ම අනුව හැකියාව ලැබෙනවා.ඌව කලාපීය භෞතික සැලසුමට අනුව මොනරාගල දිස්ත්‍රික්කය දක්වා දුම්රිය මාර්ගය දීර්ඝ කෙරෙනවා. අනතුරුව අම්පාර දක්වා ඒ දුම්රිය මාර්ගය ඉදිකරනවා. ඒ සඳහා ශක්‍යතා අධ්‍යයන වාර්තාව මේ දිනවල සකස් කෙරෙනවා.වසර 2030 වනවිට බදුල්ල සහ මොනරාගල දිස්ත්‍රික්ක ලංකාවේ පදිංචි වීමට සුදුසු හොඳම ප්‍රදේශ බවට පත්කිරීමට අප කටයුතු කර තිබෙනවා.මොනරාගල බදුල්ල දිස්ත්‍රික්ක දෙකේ ප්‍රධාන නගර සියල්ල අංගසම්පූර්ණ නගර බවට පත්කිරීමට ඒ සැලැස්මට අනුව හැකියාව ලැබී තිබෙනවා.* “දැයට කිරුළ 2011” ජාතික සංවර්ධන ප්‍රදර්ශනය වෙල්ලස්සේ පැවැත්වීමෙන් ඒ ප්‍රදේශයට අත්වී තිබෙන සෘජු ප්‍රතිලාභ මොනවාද?මොනරාගල දිස්ත්‍රික්කය කේන්ද්‍ර කරගත් වෙල්ලස්ස ප්‍රදේශයේ කාලයක් තිස්සේ තිබූ, සංවර්ධන ගැටලුවලින් කොටසක් අපට මේ ප්‍රදර්ශනයට සමගාමීව විසඳා ගැනීමට හැකිවුණා.තණමල්විල - උඩවලව මාර්ගය කාපට්කර දමා සකස් කිරීම, සෙල්ලකතරගම සිට බඩල්කුඹුර දක්වා මාර්ගය කාපට් කිරීම, ඔක්කම්පිටිය මාර්ගය කාපට් කිරීම, මේ ප්‍රදර්ශනයට සමගාමීව සිදුකිරීමට හැකිවුණා.පළාත් සභා රෝහල්වලින් වැඩි ප්‍රමාණයක් රාජ්‍ය ආයතනවල පූර්ණ දායකත්වයෙන් ප්‍රතිසංස්කරණය කර ගැනීමටත් අවස්ථාව උදාවුණා.බුත්තල, මඩුල්ල, මැදගම, මොනරාගල, වැල්ලවාය, තණමල්විල වැනි ප්‍රධාන රෝහල් මේ යටතේ නවීකරණය වුණා. එක් රෝහලකට රුපියල් ලක්ෂ 200 සිට ලක්ෂ 300 දක්වා මුදලක් වැයකර තිබෙනවා.මහජන බැංකුව, ගුවන් සේවා අධිකාරිය, රක්ෂණ භාර අරමුදල වැනි ලාභ ලබන රජයේ ආයතනයන්ගේ සහය ඒ සඳහා ලැබුණා.මේ සියල්ලට වඩා අපට ඌව වෙල්ලස්ස කෙරෙහි රටේම අවධානය යොමුකිරීමට හැකිවීම අප ලැබූ මහඟු අවස්ථාවක්.සුදු අධිරාජ්‍යවාදීන්ගෙන් මේ රට නිදහස් කර ගැනීමට 1817 දී පළමු නිදහස් සටනට උරදුන් ජනතාවට ගෞරවය කිරීමට හා උපහාර දැක්වීමට ජනාධිපතිතුමා ඇතුළු රජය මේ වැඩසටහන් දෙකම වෙල්ලස්සට ලබා දුන්නා.මෙයට පෙරත්, වර්තමානයේත් වෙල්ලස්සේ නිදහස් ගමන ගැන වර්ණනා කරනවා හැරෙන්නට වෙල්ලස්සේ වීරෝදාර ජනතාවගේ අතීත කැපවීමට මෙතෙක් නියම සාධාරණය ඉටුවූවා යැයි අපට සෑහීමකට පත්විය නොහැකියි.මේ පිළිබඳව සිය පූර්ණ සැලකිල්ල හා දැඩි අවධානය යොමු කළ ජනාධිපතිතුමා වෙල්ලස්ස ප්‍රදේශයට හා එහි ජනතාවට නිසි පිළිගැනීමක් ලබාදී කෘතගුණ සැලකීමට මේ ප්‍රදර්ශනය වෙල්ලස්සේ පැවැත්වීමෙන් හා නිදහස් උත්සවය කතරගම පැවැත්වීමෙන් අදහස් කළා..</content>
  </post></root>