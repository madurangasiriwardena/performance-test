<?xml version="1.0" encoding="UTF-8" standalone="no"?><root><post>
    <category>NEWSPAPER</category>
    <date>
      <year>2013</year>
      <month>03</month>
      <day>21</day>
    </date>
    <link>http://www.dinamina.lk/2013/03/21/_art.asp?fn=n13032112</link>
    <topic>කොළඹ අයිඩීඑම් සභාපතිට නඩු පැවරීමට නියෝග</topic>
    <author>සිරන්ජනි කුමාරි</author>
    <content>ලක්‍ෂ 23ක් වංචා කිරීමේ සිද්ධියක් සම්බන්ධයෙන් අධිකරණයට ඉදිරිපත් කොට ඇප මත සිිටින කොළඹ අයි. ඩී. එම්. සමූහ ව්‍යාපාරයේ සභාපතිවරයාට එරෙහිව නඩු පවරන ලෙස කොළඹ අතිරේක මහේස්ත්‍රාත් නිශාන්ත පීරිස් මහතා කොළඹ වංචා විමර්ශන අංශයට ඊයේ (20) නියම කළේය.කොළඹ අයි. ඩී. එම්. ව්‍යාපාරයේ සභාපති වන බන්දුසේන රණසිංහ මහතාට එරෙහිව මෙසේ නඩු පැවරීමට මහේස්ත්‍රාත්වරයා නියම කෙළේය.බැද්දෙගමගේ සමිත් ඉන්දික නමැත්තා මේ සිද්ධියේ පැමිණිලිකරු වේ. ගොඩනැගිල්ලක් මුදා ගැනීම සඳහා එම ආයතනයේ ශිෂ්‍යයකු වන පැමිණිලිකරුගෙන් රුපියල් ලෂ 23ක මුදලක් සැකකරු ලබා ගෙන තිබේ.පසුව එම මුදල් නැවත ගෙවීම සැකකරු විසින් පැහැර හැර තිබෙන අතර අනතුරුව 2012. 9 17 වන දින මුදල් ලබා දෙන බවට ලිඛිත පොරොන්දුවක්ද සැකකරු පැමිණිලිකරු වෙත ලබා දී තිබේ.වර්ෂ 2012. 12. 18 දින චෙක්පතක් මඟින් සැකකරු ගෙවීම් කළ එම චෙක්පත් ද අගරු ඒවා බවට අධිකරණයෙන් කරුණු අනාවරණය විය.අදාළ සිද්ධිය සම්බන්ධයෙන් සැකකරු අත්අඩංගුවට ගෙන අධිකරණයට ඉදිරිපත් කිරීමෙන් අනතුරුව ඔහු සමථයකට පත්වීමට එකඟවීම නිසා අධිකරණය ඇප මත මුදා හැර තිබේ.ඔහුට විරුද්ධව මුදල් වංචා සම්බන්ධ නඩු කිහිපයක්ම විවිධ අධිකරණවල පවතින බවට අධිකරණයෙන් අනාවරණය විය.අදාළ කරුණු සලකා බැලූ මහේස්ත්‍රාත්වරයා සැකකරුගේ ගිණුම් වාර්තා ලබාගෙන මැයි 22 වැනි දිනට ඔහුට විරුද්ධව පැමිණිල්ල ගොනු කරන ලෙසට කොළඹ වංචා විමර්ශන ඒකකයට නියම කළේය..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>21</day>
    </date>
    <link>http://www.dinamina.lk/2013/03/21/_art.asp?fn=n13032113</link>
    <topic>ද්විත්ව පුරවැසිභාවය ලබාදීමටනීතිමය ලියවිලි වහාම සකස් කරනවා</topic>
    <author>රක්ෂණ ශ්‍රියන්ත</author>
    <content>ද්විත්ව පුරවැසිභාවය ලබාදීම පිළිබඳ නීතිමය ලියවිලි වහාම සකස් කරන බව ආරක්ෂක හා නාගරික සංවර්ධන අමාත්‍යාංශයේ ලේකම් ගෝඨාභය රාජපක්ෂ මහතා පවසයි.බොහෝ රටවල මේ ද්විත්ව පුරවැසිභාවය ලබා නොදෙන අතර බ්‍රිතාන්‍යය වැනි රටවල වසර පහක් නේවාසිකව සිටින්නකුට බොහෝ කරුණු සලකා බලා මේ ද්විත්ව පුරවැසිභාවය ලබාදෙන බවත් එවැනි ක්‍රමවේදයක් පිළිබඳ අවධානය යොමු කරන බවද ලේකම්වරයා පෙන්වා දෙයි.ඒ මහතා එසේ පැවසුවේ ඊයේ (20) කොළඹ සිනමන් ලේක් සයිඩ් හෝටලයේ පැවැති ශ්‍රී ලංකා මෘදුකාංග හා සේවා සංගමය SLASSCOM විසින් සංවිධානය කළ විශේෂ උත්සවයකට එක්වෙමිණි.මෙහිදී වැඩිදුරටත් අදහස් දැක්වූ ආරක්ෂක හා නාගරික සංවර්ධන අමාත්‍යාංශයේ ලේකම් ගෝඨාභය රාජපක්ෂ මහතා මෙසේද කීය.ද්විත්ව පුරවැසිභාවය ලබාදීම තුළින් විදේශිකයන්ට මෙරට රැඳී සිටීම, රැකියා කිරීම වැනිදෑ ගැටලුවකින් තොරව කරගත හැකියි. මේ තුළින් විදේශීය දැනුම හා විනිමය ආදියද අප රටට ලබාගැනීම පහසු වෙයි. මේ සඳහා නීතිමය කරුණු අප සලකා බලනවා.ශ්‍රී ලංකාවේ ආයෝජන කටයුතුවලට ආයෝජකයන් වඩ වඩාත් පෙලඹවීමට ඉතාමත් විශිෂ්ට නාගරික යටිතල පහසුකම් පද්ධතියක් තිබීම වැදගත් අවශ්‍යතාවකි.ශ්‍රී ලංකා මෘදුකාංග සේවා සමාගම් සංගමය ශ්‍රී ලංකාවේ තොරතුරු තාක්ෂණය සහ ව්‍යාපාර ක්‍රියාවලි බාහිරකරණ (BPO) කර්මාන්තයේ වර්ධනයට විශාල සේවයක් සිදුකළ හැකියි. ඒ තුළින් ඉදිරියේදී අවශ්‍ය තාක්ෂණික ශ්‍රම බළකායට පිළියම් ලබාදිය හැකියි. යුද්ධය නිමකර අප රටට සාමය උදාකිරීමත් සමඟ රට තුළ විවිධ ආයෝජන අවස්ථා උදා වී තිබෙනවා. කොළඹ නගරයට පමණක් නොවෙයි රටේ ග්‍රාමීය පළාත් වෙතද සංවර්ධනය රැගෙන යායුතුයි.මේ වන විට රට තුළ විදේශ ආයෝජන විශාල ලෙස සිදුවෙමින් පවතිනවා. ලෝකයේ ප්‍රමුඛ හෝටල්, මහා පරිමාණ කර්මාන්ත රටතුළ සිය ව්‍යාපාර ගොඩනැගිලි ඉදිකරමින් පවතිනවා. මේවායේ සංවර්ධන ඵල රටේ ජනතාවට බෙදී යනවා.කොළඹ නගරය හරිත නගරයක් කිරීම සඳහා ලෝක බැංකු ආධාර යටතේ “කළම්බු මෙට්රෝ” වැඩසටහන යටතේ කටයුතු ආරම්භ කර තිබෙනවා. මේ යටතේ ප්‍රාථමික හා ද්විතීයීක ඇළමාර්ග, කානු පද්ධති නවීකරණය හා ඉදිකිරීම සිදු කරනවා. බේරේ වැව පිරිසිදුකර නගරයක් ලෙස කොළඹ නගරය පත්කිරීමට කටයුතු කරනවා.අපද්‍රව්‍ය එකතු කිරීම ක්‍රමානුකූලව සිදුවෙන අතර ඒවා ඉවත දැමීමේ ගැටලු පවතිනවා. අප ද්‍රව්‍ය 70%ක් පමණ ක්‍රමානුකූ®ලව එකතු කර ඉවත දැමීම සිදුනොකරන නිසා අපද්‍රව්‍ය වෙන්වෙන්ව වෙන්කිරීම ගැටලුකාරියි. ඉදිරියේදී අපද්‍රව්‍ය ඉවත දැමීමේ ගැටලුවටද නිසි පිළියම් සොයා ගත හැකියි.කොළඹ රථවාහන තදබදය අඩු කිරීමට රාජ්‍ය ආයතන බත්තරමුල්ලට ගෙනයාමට කටයුතු කරමින් පවතිනවා. බොහෝ රාජ්‍ය ආයතනවල සේවයේ යෙදෙන්නන්ද එම ප්‍රදේශවල පදිංචිකරුවන්, කොළඹ රාජ්‍ය ආයතන බත්තරමුල්ලට ගෙනයාම තුළින් කොළඹ ගොඩනැඟිලි වෙනත් දේ සඳහා යොදා ගත හැකියි. කොළඹ අලංකාර නගරයක් කිරීමට එය ඉවහල් වේවි.ශ්‍රී ලංකා මෘදුකාංග සහ සේවා සමාගම් සංගමයේ විධායක අධ්‍යක්ෂ ඉම්රාන් ෆුර්කන් මහතා ඇතුළු උසස් නිලධාරීහු රැසක් මේ අවස්ථාවට එක්වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>21</day>
    </date>
    <link>http://www.dinamina.lk/2013/03/21/_art.asp?fn=r1303211</link>
    <topic>නඩත්තු නඩුවක චුදිතයකුට රට යන්න ඉඩ හළආගමන විගමන පාලකවරය­ාට සිතාසි</topic>
    <author>පානදුර සමූහ කපිල සෝමරත්න</author>
    <content>පානදුර මහේස්ත්‍රාත් අධිකරණය නිකුත් කළ නියෝගයක් උල්ලංඝනය කිරීම සම්බන්ධයෙන් කරුණු විමසීමට මේ මස 27 වැනිදා අධිකරණය හමුවේ පෙනී සිටින ලෙසට ආගමන හා විගමන පාලකවරයාට නියෝග කරමින් පානදුර ප්‍රධාන මහේස්ත්‍රාත් ආර්. එස්. ඒ. දිසානායක මහතා සිතාසියක් නිකුත් කෙළේය.නඩත්තු නඩුවක් 13.03.13 දින පානදුර ප්‍රධාන මහේස්ත්‍රත් අධිකරණයේ දී කැඳවනු ලැබීය.වගඋත්තරකරු අධිකරණයේ පෙනී නොසිටියේය. ඔහු විදේශ රටකට පලාගොස් ඇත. ඔහුගේ විදේශ ගතවීම තහනම් කරමින් මහේස්ත්‍රාත්වරයා ආගමන හා විගමන පාලකවරයා වෙත නියෝගයක් නිකුත් කර ඇත. එහෙත් වගඋත්තරකරු 2013.03.04 දින බණ්ඩාරනායක ජාත්‍යන්තර ගුවන් තොටුපළින් විදේශගත වූ බව පැමිණිල්ලේ නීතිඥවරයා අධිකරණයට පැමිණිලි කෙළේය.ආගමන හා විගමන පාලකවරයා අධිකරණ නියෝගය පැහැර හැරීම ගැන දැඩි පරීක්ෂණයක් කරන ලෙසට පැමිණිල්ලේ නීතඥවරයා අදාළ ලියකියවිලි අධිකරණයට යොමු කරමින් ඉල්ලා සිටියේය.දරුවන් හා බිරියට නඩත්තු නොගෙවා වගඋත්තරකරු විදේශ ගතවී ඇත්තේ රැකියාවක් සඳහා බවද සඳහන් කෙරිණි. නඩුවේ පැමිණිලිකරු ඔහුගේ බිරියය.කරුණ සලකා බැලූ ප්‍රධාන මහේස්ත්‍රාත්වරයා මේ මස 27දා අධිකරණයේ පෙනී සිටීමට ආගමන හා විගමන පාලකවරයාට සිතාසි නිකුත් කළේය..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>21</day>
    </date>
    <link>http://www.dinamina.lk/2013/03/21/_art.asp?fn=r1303212</link>
    <topic>කෑගල්ල ග්‍රාමීය මාර්ගකාපට් කිරීමට පියවර</topic>
    <author>කෑගල්ල සමූහ පී.එම්.පී. පොල්වත්ත</author>
    <content>කෑගල්ල දිස්ත්‍රික්කයේ 2016 වර්ෂය වනවිට ග්‍රාමීය මාර්ග කිලෝමීටර් 750ක් කාපට් කිරීමේ ඉලක්කයක් කරා යාමට කටයුතු කර ගෙන යන බව කෑගල්ල දිසාපති තුසිත පී. වනිගසිංහ මහතා පැවැසීය.පසුගිය 2012 වර්ෂය අවසාන වන විට කිලෝමීටර් 419ක් කාපට් කර අවසන් කර ඇත.මේ සඳහා වැය කර ඇති මුදල රුපියල් මිලියන 1926ක් පමණ වේ.එම වැඩ පිළිවෙළ අනුව මාර්ග 28ක වැඩ අවසන් කර ඇති බව දිසාපතිවරයා පැවැසීය..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>21</day>
    </date>
    <link>http://www.dinamina.lk/2013/03/21/_art.asp?fn=r1303213</link>
    <topic>ගම්පහ යශෝදරා දේවි බාලිකාවන්ගේ ස්වර්ණ ජයන්ති පා ගමන</topic>
    <author>ඡායාරූපය :- ගම්පහ සංචාරක - නිමල් ජයසිංහ</author>
    <content>ගම්පහ යශෝධරා දේවි බාලිකා විද්‍යාලයට පනස්වසරක් පිරීම නිමිත්තෙන් ශිෂ්‍යාවන් ප්‍රමුඛ ගුරු මණ්ඩලයේ සහභාගිත්වයෙන් පා ගමනක් ගම්පහ නගරයේ ප්‍රධාන මංමාවත් ඔස්සේ පසුගියදා ගමන් කෙරිණි.මැදගම සිරිසුනන්දාරාම විහාරාධිපති තුම්මෝදර සමිතසෝම නාහිමියන්ගේ අනුශාසනාවෙන් පසු පාගමනේ විශේෂ ආරාධිත ලියඅබිමන් සංවිධානයේ සභාපතිනි නීතිඥ පුෂ්පා රාජපක්ෂ මහත්මියගේ සහ බස්නාහිර පළාත් සභාවේ සභාපති සුනිල් විජේරත්න ගම්පහ පුරපති එරංග සේනානායක යන මහත්වරු ඇතුළු විදුහල්පතිනියගේ ප්‍රධානත්වයෙන් මේ පාගමන ආරම්භ විය.ගම්පහ කොළඹ පාර ඔස්සේ රත්නාවලි බාලිකා මහා විද්‍යාලය ඉදිරිපිටින් සහ ශ්‍රීබෝධි පාර ශ්‍රීබෝධි විද්‍යාලය, තක්ෂිලා විද්‍යාල ඉදිරියෙන් යක්කල පාරට පිවිස ගම්පහ බණ්ඩාරනායක මහා විද්‍යාලය ඉදිරිපිටින් නැවතත් නගරයට පැමිණි මේ පාගමන නෘත්‍ය කණ්ඩායම්, අලි ඇතුන් සහ පාඨශාලීය පෙරදිග හා අපරදිග තූර්ය වාදන කණ්ඩායම් වලින්ද සමන්විත විය..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>21</day>
    </date>
    <link>http://www.dinamina.lk/2013/03/21/_art.asp?fn=r1303214</link>
    <topic>පළාත් සභා සේවයේ යෙදී සිටිනඋපාධිධාරීන් 400කට ගුරු පත්වීම්</topic>
    <author>මාවනැල්ල සමූහ - පී. සෙනෙවිරත්න</author>
    <content>සබරගමුව පළාත් සභාවට අනුයුක්තව විවිධ දෙපාර්තමේන්තුවල සේවය කරන උපාධිධාරීන් හාරසිය දෙනෙක් පළාත් අධ්‍යාපන අමාත්‍යාංශයට අනුයුක්ත කැර ගුරුවරුන් ලෙසට බඳවා ගැනීමට සබරගමුව පළාත් ආණ්ඩුකාර වි.ජ.මු.ලොකුබණ්ඩාර මහතා අනුමැතිය ලබා දී තිබේ.පළාත් ගුරු සේවාව යථාපරිදි පවත්වාගෙන යෑමට මෙම පියවර ගෙන ඇති අතර සබරගමුව පළාත් අධ්‍යාපන සේවාවේ සේවා සපයන ගුරු පිරිස් වසරකට හාරසිය දෙනකු පමණ විශ්‍රාම යෑම නිසා ඇතිවන පුරප්පාඩු කල් නොයවා සම්පූර්ණ කැර අධ්‍යාපන කටයුතු විධිමත්ව ගෙන යෑම සඳහා මේ පියවර ආණ්ඩුකාරතුමා ක්‍රියාත්මක කැර ඇති බව සබරගමුව පළාත් ප්‍රධාන ඇමැති මහීපාල හේරත් මහතා පැවැසීය.දැනට දින කිහිපයකට පෙරදී ද ගුරු පිරිස තුන්සියයක් පමණ සේවයට බඳවාගෙන ඇති බව සඳහන් කළ ප්‍රධාන ඇමැතිවරයා එසේ බඳවා ගන්නා ලද ගුරුවරුන් පුරප්පාඩු පවතින පාසල්වල සේවාවන් සඳහා අනුයුක්ත කළ බවද ඉදිරිකාලය තුළ අවශ්‍යතා මත ගුරු පිරිස් බඳවා ගන්නට පියවර ගනු ලබන වගද, ගුරු පුරප්පාඩු ඇති දිසාවල සේවය සඳහා දිසාව තුළින්ම ගුරු පිරිස් බඳවා ගැනීමෙන් සේවා පහසුව අදාළ පිරිස් වලට ලැබෙන වගද, දැනට සබරගමුව පළාත් අධ්‍යාපන තත්ත්වය නැංවීමටද පළාත් සභාව ක්‍රමවේදයක් සකස් කරනු ලබන බවද ප්‍රධාන ඇමැතිවරයා වැඩිදුරටත් පැවැසීය..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>21</day>
    </date>
    <link>http://www.dinamina.lk/2013/03/21/_art.asp?fn=r1303215</link>
    <topic>කොළඹ දිස්ත්‍රික්කයේසංවර්ධන ප්‍රගතිය ඉහළයි</topic>
    <author/>
    <content>කොළඹ දිස්ත්‍රික් ලේකම් කාර්යාලයේ මෙහෙයවීමෙන් පසුගිය වර්ෂයේ ආරම්භ කළ සංවර්ධන ව්‍යාපෘතිවල ඉහළ සංවර්ධන ප්‍රතිශතයක් අත්කර ගෙන දිවයිනේ ඉහළම සංවර්ධන ඉලක්ක ජය ගෙන ඇතැයි කොළඹ දිස්ත්‍රික් ලේකම් දිසාපති එච්.ටී.කමල් පද්මසිරි මහතා පැවසුවේ ය. ඒ මහතා එසේ පැවැසුවේ කොළඹ දිස්ත්‍රික් ලේකම් කාර්යාලයේදී පැවැති ප්‍රාදේශීය ලේකම් සමුළුවේදීය.කොළඹ දිස්ත්‍රික්කයේ සංවර්ධනය සඳහා එම වර්ෂයේදී ලැබුණු මුළු ප්‍රතිපාදන ප්‍රමාණය රුපියල් කෝටි ගණනාවකි. ඉන් 94.44% ව්‍යාපෘති ප්‍රගතියක් ලබා ගැනීමට හැකි වූ බව ඒ මහතා පවසයි.තමා විසින් ඉදිරි වර්ෂ 04 සඳහා කොළඹ දිස්ත්‍රික්කයට ක්‍රමෝපායන සැලැස්මක් දැනටමත් හඳුන්වා දී ඇතැයි ද මෙම සැලැස්ම මෙම වර්ෂයේ සිට ක්‍රියාත්මක කළ යුතු බවත් සියලු අංශයන් ඒකාබද්ධ පොදු වැඩපිළිවෙළකට යායුතු බවත් 2016 වන විට කොළඹ දිස්ත්‍රික්කයේ දිළිඳුකම 6%කින් අඩු කිරීමේ ඉලක්කයක් කරා මෙම සංවර්ධන ක්‍රියාවලිය ගෙන යා හැකි බවට ඒ මහතා වැඩිදුරටත් සඳහන් කෙළේ ය..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>21</day>
    </date>
    <link>http://www.dinamina.lk/2013/03/21/_art.asp?fn=r1303216</link>
    <topic>අනවසර ගොඩකිරීම්වලට දැඩි නීති</topic>
    <author>ගම්පහ සංචාරක – නිමල් ජයසිංහ</author>
    <content>ආර්ථික සංවර්ධන ඇමැති බැසිල් රාජපක්‍ෂ මහතාගේ ප්‍රධානත්වයෙන් පසුගියදා ගම්පහ දිස්ත්‍රික් ලේකම් කාර්යාල ශ්‍රවණාගාරයේදී පැවැති ගම්පහ දිස්ත්‍රික් සංවර්ධන කමිටු රැස්වීමේදී ගම්පහ දිස්ත්‍රික්කයේ කැලණිය, වත්තල යන ප්‍රදේශයන්හි අනවසර ගොඩකිරීම් සිදුවන බව ප්‍රදේශයේ බලධාරීන් දිස්ත්‍රික් සංවර්ධන කමිටු රැස්වීමේදී හෙළි කළහ.වත්තල මෑතකදී ඉදිකළ ශාරීරික සුවතා පාගමන් තීරුව අවට ද එවැනි ගොඩකිරීම් කෙරෙන බවට වාර්තා විය.මෙවැනි අනවසර ගොඩකිරීම් මගින් ගංවතුර හානි තවත් උග්‍ර වන බවත්, එලෙස ක්‍රියාකරන්නන්ට නීති මඟින් ක්‍රියා කළ යුතු බවත්, අවධාරණය කළ ඇමැතිවරයා, බස්නාහිර උතුර නියෝජ්‍ය පොලිස්පතිවරයා අද නව පත්වීමත් සමඟම අපේ රැස්වීමට සහභාගි වෙනවා. ඒ මහතාගේ අවධානය ද මේ සම්බන්ධව යොමුකරන බව ද කීය..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>21</day>
    </date>
    <link>http://www.dinamina.lk/2013/03/21/_art.asp?fn=r1303217</link>
    <topic>බත්තරමුල්ලේ බස් මගීන් වෙනුවෙන් ආවරණ ඉදිවෙයි</topic>
    <author>කඩුවෙල සමූහසමන්ති මිරියගල්ල</author>
    <content>ජනාකීර්ණත්වයට පත්ව ඇති බත්තරමුල්ල නගරයේ එදිනෙදා ගමනාගමනයේ යෙදෙන ජනතාවට මෙතෙක් අඩුපාඩුවක්ව පැවැති, මගී ආවරණ දෙකක්, බස්නාහිර පළාත් සභා මන්ත්‍රී මේජර් ප්‍රදීප් උඳුගොඩ මහතාගේ විමධ්‍යගත ප්‍රතිපාදන මගින් ඉදිකෙරෙයි.බස්නාහිර පළාත් ඇමැති උපාලි කොඩිකාර මහතාගේ උපදෙස් හා මාර්ගස්ථ මගී ප්‍රවාහන අධිකාරියේ සම්බන්ධීකරණයෙන් ඉදිකරන ලද මගී ආවරණයන් සෙත්සිරිපාය, සංකීර්ණය ඉදිරිපිට පිටකොටුව දෙසටත්, පිටකොටුව සිට කඩුවෙල දෙසට පාර්ලිමේන්තු හන්දියේත් ඉදිකොට තිබේ.මෙය රාජ්‍ය හා පෞද්ගලික ආයතන රැසකින් සේවා ලබා ගැනීමට පැමිණෙන, එදිනෙදා ගමනාගමනයේ යෙදෙන ජනතාව, වෙත කරන ලද ඉතා කාලීන, සේවාවකි..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>21</day>
    </date>
    <link>http://www.dinamina.lk/2013/03/21/_art.asp?fn=r1303218</link>
    <topic>කාන්තා දින උත්සවය බේරුවලදී</topic>
    <author>නාගොඩ විශේෂ – එන්.විජේරත්න,කළුතර දිස්ත්‍රික් සංචාරක, කළුතර විශේෂ</author>
    <content>ධීවර හා ජලජ සමිපත් සංවර්ධන ඇමැති වෛද්‍ය රාජිත සේනාරත්න මහතා සෙෘඛ්‍ය අමාත්‍යංශයේ අතිරේක ලේකමි විශේෂඥ වෛද්‍ය සුජාතා සේනාරත්න මහත්මිය ඇතුළු විශාල පිරිසක් මෙම අවස්ථාවට සහභාගි වූහ.ගර්භිණී මාතාවන්ට තිළිණ හා ත්‍යාග පිරිනැමීම,මහජන ආධධාර ලබා දීම,පියවරුන් අහිමි දරුවන්ට ආධාර ලබා දීම මෙම උත්සවයේදී සිදුකරන ලදී.මෙහිදී පැවැති උත්සව සභාව ඇමැතූ ධීවර හා ජලජ සමිපත් සංවර්ධන ඇමැති වෛද්‍ය රාජිත සේනාරත්න මහතා තොටිල්ල පදවන කාන්තාවට රටක් මෙහෙය විය හැකි බව සනාථ කරමින් ලෝකයේ ප්‍රථම අගමැතිනිය 1960 වර්ෂයේදී ශ්‍රී ලංකාවෙන් බිහි වුණා.ඒ ගරු සිරිමාවෝ බණ්ඩාරනායක මැතිනියයි. එමෙන්ම ඉන් වසර 30 කට පසුව 1994 වර්ෂයේ දී ශ්‍රී ලංකාවේ ප්‍රථම ජනාධිපතිනිය ලෙස චන්ද්‍රිකා කුමාරතුංග මැතිනිය තේරි පත් වූණා. මෙරට සරසවි අධ්‍යාපනය ලබන අයගෙන් 69% ක් කාන්තාවන් පිරිමින් 31% අධ්‍යාපන ක්‍ෂේත්‍රය තුල ගුරුවරුනගෙන් 70% ක් කාන්තාවන්.බේරුවල ප්‍රා.සභාපති ප්‍රසන්න සංජීව, සෙෘඛ්‍ය අමාත්‍යංශයේ අතිරේක ලේකම් විශේෂඥ වෛද්‍ය සුජාතා සේනාරත්න, බස්නාහිර පළාත් සභා මන්ත්‍රී රංජිත් සෝමවංශ, බස්නාහිර පළාත් සභා මන්ත්‍රී එම්.එම්.එම්.අම්ජාඩ් යන මහත්ම මහත්මීහු උත්සව සභාව ඇමතූහ. .</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>21</day>
    </date>
    <link>http://www.dinamina.lk/2013/03/21/_art.asp?fn=s1303211</link>
    <topic>යළි පවත්වන ස්ලාඩර් නිලවරණයත් ව්‍යවස්ථාවට පටහැනි යැයි චෝදනා</topic>
    <author>ෆවුස් මොහොමඩ්</author>
    <content>ත්‍රිපුද්ගල කමිටුවක් මගින් නීතිවිරෝධී බවට තීන්දු කරනු ලැබූ ශ්‍රී ලංකා ‍මෝටර් රථ හා යතුරුපැදි ධාවකයන්ගේ සංගමයේ (ස්ලාඩාර්) නිලවරණය යළි පැවැත්වීමට සුදානම් වන්නේ ද ව්‍යවස්ථාවට පටහැනි ආකාරයෙන් බවට එම සංගමයේ හිටපු ජ්‍යෙෂ්ඨ නිලධාරියකු වන උපුල්වන් සේරසිංහ මහතා චෝදනා කරයි.ඉදිරියේදී පැවැත්වීමට නියමිත ස්ලාඩාර් නිලවරණය සඳහා වන ලිපි ඊයේ එහි සාමාජිකයන් වෙත යැවීමට කටයුතු කළ ස්ලාඩාර් සංගමයේ හිටපු ලේකම්වරයා එහිදී හිටපු කමිටු සාමාජිකයන් නොසළකා හැර ඇති බව දිනමිණ කළ විමසුමකදී ඒ මහතා කියා සිටි‍යේය.'මේ නිලවරණයට කැඳවමින් ඊයේ ලේකම්වරයා ලිපි යවා ඇත්තේ තෝරාගත් පිරිසකටයි. 2012 වසරේ හිටපු කමිටු සාමාජිකයන්ට මේ කැඳවීම සිදුකොට නෑ. අනික ඔහු මෙවර නිලවරණය පැවැත්වීමට තෝරාගෙන ඇත්තේ ලබන අප්‍රේල් මාසයේ 18වැනිදායි. ඒ වනවිට අපේ බොහෝ කමිටු සාමාජිකයන් 'ෆොක්ස් හිල් සුපර්ක්‍රොස්' තරගාවලියට සහභාගිවීමට දියතලාවට ගිහින්. '‍සේරසිංහ මහතා එසේ කීවේය.'ව්‍යවස්ථාවක් තියෙන්නේ තමන්ට අවශ්‍ය ආකාරයෙන් කටයුතු කරන්න නෙවේ. ඒක තියෙන්නේ ක්‍රීඩාවේ උන්නතිය වෙනුවෙනුයි. ඒත් ලේකම්වරයා මේ ව්‍යවස්ථාව පාවිච්චි කරන්නේ ඔහුට අවශ්‍ය වන නිලධාරීන් ඉවත් කරන්නයි, අවශ්‍ය නිලධාරින් ඇතුලට ගන්නයි විතරයි. ඉදිරියේදී අපි මේ සම්බන්ධව නීතිමාර්ගයෙන් කටයුතු කරනවා. ලේකම්වරයාගේ ක්‍රියාකලාපයට එරෙහිව අපි අනිවාර්යයෙන්ම උසාවි යනවා.' ඔහු වැඩිදුරටත් සඳහන් කළේය.පසුගියදා පැවැත්වූ ස්ලාඩාර් නිලවරණය නීත්‍යානුකූල නොවන බවට ක්‍රීඩා ඇමැති මහින්දානන්ද අලුත්ගමගේ මහතා වෙත විරෝධතාවක් ඉදිරිපත්වී තිබූ අතර වහාම මෝටර් රථ හා යතුරුපැදි ධාවන තරග ක්ෂේත්‍රයේ මව් සංගමය වන ශ්‍රී ලංකා ඔටෝමොබයිල් ස්පෝට්ස් (ස්ලාස්) මගින් වාර්තාවක් කැඳවීමට ඇමැතිවරයා පියවර ගත්තේය. ඒ අනුව ස්ලාස් සංගමය මගින් ත්‍රිපුද්ගල කමිටුවක් පත්කොට පරික්ෂණ කටයුතු ආරම්භ කළ අතර එහි ප්‍රතිඵලය අනුව ස්ලාඩාර් සංගමයේ නිලවරණය නීතිවිරෝධි බව තීන්දු කෙරුණු අතර නිලවරණය යළි පැවැත්වීමට අවස්ථාව ලබා දී තිබිණි.ස්ලාඩර් සංගමයේ නිලවරණය නීතිවිරෝධි බවට තීන්දුවීමෙන් පසුව එහි මව් සංගමය වන ස්ලාස් සංගමයේ නිලවරණය සඳහා ඡන්දය භාවිතා කිරීමේ අයිතිය ද ස්ලාඩාර් සංගමයට අහිමිවී ඇත. ඒ අනුව මේ මස 25වැනිදා පැවැත්වීමට නියමිත ස්ලාස් සංගමයේ නිලවරණයට ස්ලාඩාර් සංගමය ඉදිරිපත් කළ සෙසු සංගම්වල නාමයෝජනා ද ඉවත් කෙරේ.ස්ලාඩාර් සංගමයේ ක්‍රියාකලාපය හේතුවෙන් මෙරට මෝටර් රථ හා යතුරුපැදි ධාවකයන්ගේ උන්නතිය වෙනුවෙන් ස්ලඩා නමින් සංගමයක් පිහිටුවා ගැනීමට කටයුතු කළ බවත්, ඉදිරියේ දී සියලුම සුපර්ක්‍රොස් ධාවන ශුරතාවලි මෙහෙයවීමේ වගකීම තම සංගමය සතුබවත් උපුල්වන් සේරසිංහ මහතා කියා සිටියේය. මෝටර් රථ හා යතුරුපැදි ක්‍රීඩාවේ අභිවෘද්ධිය වෙනුවෙන් යුද හමුදා නිලධාරීන්ද ඇතුලත් වන පරිදි ආරම්භ කළ නව සංගමය මගින් මෙරට මෝටර් රථ හා යතුරුපැදි ධාවකයන් වෙනුවෙන් හා ක්‍රිඩාව වෙනුවෙන් විශාල කාර්යභාරයක් කිරීමට බලා‍පොරොත්තු වන බවත් සේරසිංහ මහතා කියා සිටියේය.කෙසේවෙතත් මේ සම්බන්ධව ස්ලාඩාර් සංගමයේ පසුගිය නිලවරණයේ දී සභාපතිධුරයට පත් පුබුදු වික්‍රම මහතාගෙන් දිනමිණ කළ විමසුමක දී ඒ මහතා පැවැසුවේ ස්ලාඩාර් නිලවරණය නීත්‍යනුකූල නොවන බවට තීන්දුවීමේ හේතුවෙන් නැවත වතාවක් නිලවරණය කැඳවීමට තීරණය කළ බවත්, ව්‍යවස්ථාවට අනුව දින 30ක කාල සීමාවකට පෙර නිලවරණය සම්බන්ධව අදාල පාර්ශවයන් දැනුවත් කරමින් නිලවරණයට කැඳවා ලිපි යැවීමට කටයුතු කළ බවත්ය. 2012වසරේ ස්ලාඩාර් සංගමයේ හිටපු විධායක කමිටු සාමාජිකයන් සියලුදෙනාටම නිලවරණයට අදාල ලිපි යොමුකොට ඇති බව සේරසිංහ මහතාගේ ‍චෝදනාව ප්‍රතික්ෂේප කරමින් පුබුදු වික්‍රම මහතා කියා සිටියේ ය..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>21</day>
    </date>
    <link>http://www.dinamina.lk/2013/03/21/_art.asp?fn=s1303212</link>
    <topic>ක්‍රීඩා මාධ්‍යවේදීන්ට රුපියල් මිලියනක්</topic>
    <author/>
    <content>ක්‍රීඩා මාධ්‍යවේදීන්ගේ වෘත්තීය කුසලතා සංවර්ධනය වෙනුවෙන් ක්‍රීඩා අමාත්‍යංශයෙන් රුපියල් මිලියනයක් ලබාදීමට ක්‍රීඩා අමාත්‍ය මහින්දානන්ද අලුත්ගම‍ගේ මහතා පියවර ගෙන ඇත. ඒ අනුව ක්‍රීඩා සාහිත්‍යයක් ගොඩනැගීම සඳහා දායක වෙමින් ක්‍රීඩාවේ උන්නතිය වෙනුවෙන් පොත්පත් පළකරන මාධ්‍යවේදීන්ට රුපියල් දසදහසක මුදලක් ලබාදීමට හා ජාතික සංචිතවලට ක්‍රීඩා කරන ක්‍රීඩා මාධ්‍ය‍වේදීන්ගේ දූ දරුවන්ට රුපියල් 15,000ක් ද ලබාදීමට පියවර ගෙන ඇතැයි නිවේදනයක් නිකුත් කරමින් ක්‍රීඩා අමාත්‍යංශය පවසයි.මීට අමතරව ක්‍රීඩා මාධ්‍යවේදීන්ගේ පවුලේ ඥාතීන්ගේ අවමංගල්‍ය කටයුතු සඳහා රුපියල් දසදහසක මුදලක් ලබාදීම හා ක්‍රීඩා මාධ්‍යවේදීන්ට රක්ෂණ වාරිකයක් ලබාදීම වෙනුවෙන් මේ අරමුදල ලබාදීමට ක්‍රීඩා අමාත්‍යවරයා පියවර ගෙන ඇති බව එම නිවේදනයේ සඳහන් වෙයි..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>21</day>
    </date>
    <link>http://www.dinamina.lk/2013/03/21/_art.asp?fn=s1303213</link>
    <topic>මධ්‍යම පළාත් අධ්‍යාපන දෙපාර්තුමේන්තු සැහැල්ලු පන්දු ක්‍රිකට් 29-30 දෙදින</topic>
    <author/>
    <content>මධ්‍යම පළාත් අධ්‍යාපන දෙපාර්තමේන්තු ක්‍රීඩා සංගමය විසින් දෙවැනි වරටත් සංවිධානය කරනු ලබන සය සාමාජික සැහැල්ලු පන්දු ක්‍රිකට් තරගාවලිය මේ මස 29 හා 30 යන දිනවල මහනුවර පොලිස් ක්‍රීඩාංගණයේදී පැවැත්වේ.දීප ව්‍යාප්ත රාජ්‍ය ආයතන, පළාත් රාජ්‍ය ආයතන, පළාත් පාලන ආයතන, රාජ්‍ය බැංකු හා අර්ධ රාජ්‍ය ආයතන කණ්ඩායම්වලට මේ තරගාවලියට සහභාගි විය හැක.ශූරතාව සඳහා මධ්‍යම පළාත් අධ්‍යාපන අධ්‍යක්ෂ අභියෝගතා කුසලානය සමග මුදලින් රුපියල් 50,000ක්ද, අනු ශූරයින්ට අනු ශූරතා කුසලානය සමග මුදලින් රුපියල් 25,000ක්ද, හොඳම පිතිකරු, හොඳම පන්දු යවන්නා, අවසාන තරගයේ වීරයා සහ තරගාවලියේ වීරයා ට වටිනා කුසලානද පිරිනැමෙන බව සංවිධායකයෝ පවසති.ලබන 27 වැනි දින දක්වා අයැදුම් පත් බාර ගන්නා බවත් වැඩි විස්තර සඳහා තේනුක 0714409460, සමන් 0714821800, ධම්මික 0714924007, ගාල්ලගේ 0718346851 අමතන ලෙසත් නිවේදනය කෙරේ..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>21</day>
    </date>
    <link>http://www.dinamina.lk/2013/03/21/_art.asp?fn=s1303214</link>
    <topic>රිච්මන්ඩ් - මහින්ද 108වැනි ‘ආදරවන්තයන්ගේ සටන’ 22-23</topic>
    <author>ලංකින්ද නානායක්කාර සහප්‍රියාන් ද සිල්වා</author>
    <content>‘ආදරවන්තයන්ගේ සටන’ ලෙස හඳුන්වන ගාල්ල රිච්මන්ඩ් විදුහලත්, මහින්ද විදුහලත් අතර 108වැනි වරටත් පැවැත්වෙන මහා ක්‍රිකට් තරගය හෙට (22) සහ අනිද්දා (23) ගාල්ල අන්තර් ජාතික ක්‍රිකට් පිටියේ දී පැවැත්වේ.ඉන් ආරම්භ වූ ආදර වන්තයගේ සටන මේ වන විට 107 වතාවක් පැවැත්විණි. මෙහි දී මහින්දය තරඟ 23 හා රිච්මන්ඩ් තරඟ 21 බැගින් ජයග්‍රහණ හිමිකරගෙන ඇත. මෙම තරගය අවසන් වරට ජයගෙන ඇත්තේ 2008 වර්ෂයේදී මහින්ද විද්‍යාලයීය කණ්ඩායමය. ඉන් අනතුරුව පැවැති අවස්ථා කීපයම ජයපරාජයෙන් තොරව නිමාවට පත්විය. රිච්මන්ඞ් විද්‍යාලයීය කණ්ඩායම 1969 වර්ෂයෙන් පසු මහින්දය පරාජය කිරීමට සමත්ව නැත.මෙම තරග ඉතිහාසයේදී මහින්ද විද්‍යාලය ජයග‍්‍රහණ 23 ක් හා රිච්මන්ඩ් විද්‍යාලය ජයග්‍රහණ 21 ක් ලබා ඇතැයි වාර්තාවන්හි සඳහන්ව ඇතැත් එහි යම් නිවැරදි කිරීමක් සම්බන්ධයෙන් දෙවිදුහල් ඒකාබද්ධ කමිටුවක් පත්කර අතීත තරග වාර්තා පිරික්සීමට කටයුතු කරමින් සිටියි.මෙවර පාසල් ක්‍රිකට් වාරයේදී රිච්මන්ඩ් විද්‍යාලයීය කණ්ඩායම තරග 15 සහභාගීවී ඉන් තරග 11 ක පූර්ණ ජයග්‍රහණ ලබා ඇත්තේ මෙවර පාසල් ක්‍රිකට් වාරයේ වැඩිම ජයග්‍රහණ ප්‍රතිශතයක් ලබාගත් විද්‍යාලය බවට පත්වෙමිනි.රිච්මන්ඩ් කණ්ඩායමේ නායක හසිත මධුෂාන් ලකුණු 500 ඉක්මවා ඇති අතර ඔහු දකුණු පළාත් පාසල් කණ්ඩායමේ ද නායකයා වෙයි. උපනායක ඒ.කේ.ටිරෝන් ලකුණු 600 ඉක්මවා ඇති අතර ඔහු කඩු ළු 67 ක් දවාගෙන ඇත්තේ තුන් ඉරියව්වෙන්ම දස්කම් දක්වමිනි. මෙම පාසල් වාරයේදී රිච්මන්ඩ් විද්‍යාලය වෙනුවෙන් සිතිර ගිම්හාන් නොදැවී ලකුණු 150 ක් හා චරිත් අසලංක ලකුණු 134 ලෙස ශතක ලබා ඇති අතර එම කණ්ඩායමෙන් වාර්තා වූ අර්ධ ශතක සංඛ්‍යාව 12 කි.මෙම පාසල් වාරයේදී මහින්ද විද්‍යාලය තරග 17 ට සහභාගී වී තරග 3ක පූර්ණ ජයග්‍රහණත්, තරඟ පහක පළමු ඉනිමේ ජයග්‍රහණත් ලබා ඇත.මහින්ද විද්‍යාලයේ නායක්තවය උසුලන්නේ පස්වැනි වසර ක්‍රීඩකයකු වන නිර්වන්ත තික්ෂිල විසිනි. තුන් ඉරියව්වෙන් දස්කම් දක්වන ඔහු තරග 13 දී එක් ශතකයක් ද අර්ධ ශතක හයක් ද සමගින් ලකුණු 850 ඉක්මවා ඇත. අර්ධ ශතක පහක් සමගින් ලකුණු 600 ඉක්මවා රැස්කර ඇති ඉන්දීර ගාල්ලගේ උපනායකත්වය දරයි. කණ්ඩායමේ පස්වැනි වසර ක්‍රීඩකයකු වන චලන ද සිල්වා පිත්තෙන් දස්කම් දක්වමින් ලකුණු 600 ඉක්මවා ඇති අතර පාදඟ පන්දු යවන්නකු වූ ඔහු දවාගත් කඩුඑ සංඛ්‍යාව 80 කි. අ .</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>21</day>
    </date>
    <link>http://www.dinamina.lk/2013/03/21/_art.asp?fn=s1303215</link>
    <topic>දැයට කිරුළ පාපැදි සවාරිය</topic>
    <author>ඡායාරූපය-කටුවන සමූහ</author>
    <content>දැයට කිරුළ ප්‍රදර්ශනයට සමගාමීව ශ්‍රී ලංකා රක්ෂණ සංස්ථාවේ අනුග්‍රහයෙන් පැවැත්වෙන දැයට කිරුළ පාපැදි සවාරිය ඊයේ (20) පෙරවරුවේ තංගල්ල කාල්ටන් නිවස අසලින් විදුලි සංදේශ හා තොරතුරු තාක්ෂණ ඇමැති රංජිත් සියඹලාපිටිය මහතාගේ ප්‍රධානත්වයෙන් ආරම්භ වු අවස්ථාවේ ඇමැතිවරයා ක්‍රීඩකයන් හඳුනාගත් අයුරු.ක්‍රීඩා අධ්‍යක්ෂ ජෙනරාල් රංජනී ජයකොඩි මහත්මියද මේ අවස්ථාවට එක්වුවාය. මේ තරගයේ පළමු අදියරේ ජය දෙහිවල ගල්කිස්ස කණ්ඩායමේ ගාමිණි ජයවර්ධනට හිමිවිය..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>21</day>
    </date>
    <link>http://www.dinamina.lk/2013/03/21/_art.asp?fn=s1303216</link>
    <topic>ජිවිතාරක්ෂක සංගමයේ මහා සභා රුස්වීම හෙට</topic>
    <author/>
    <content>ශ්‍රී ලංකා ජිවිතාරක්ෂක සංගමයේ 69වන වාර්ෂික මහා සභා රුස්වීම හෙට (22) පස්වරු 3.00ට ගල්කිස්ස ශ්‍රී ධර්මපාල මාවතේ අංක 21/12 යන ස්ථානයේදී පැවැත්වේ.ජ්‍යෙෂ්ඨ ජිවිතාරක්ෂක සංගම් 25ක් සුදුසුකම් සපුරාලමින් වත්මන් නව ක්‍රීඩා පනතට අනුව ශ්‍රී ලංකා ජිවිතාරක්ෂක සංගමයේ නව නිලධාරීන් 16 දෙනකු තෝරා ගැනීම සඳහා මහා සභා රැස්වීම පැවැත්වේ..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>21</day>
    </date>
    <link>http://www.dinamina.lk/2013/03/21/_art.asp?fn=s1303217</link>
    <topic>පුංචි පිහිනුම් ශූර ඉනුක</topic>
    <author/>
    <content>ගම්පහ සුමේධ විදුහලේ තුන්වැනි ශ්‍රේණියේ අධ්‍යාපනය ලබන ඉනුක උත්ප්‍රභා අමරසිංහ පිහිනුම් තරග ක්ෂේත්‍රයේ දිස්ත්‍රික්ක හා ජාතික මට්ටමේ විශිෂ්ට දස්කම් දක්වමින් සිටින පුංචි පිහිනුම් ශූරයෙකි.පසුගියදා තර්ස්ටන් විද්‍යලයීය පිහිනුම් සංගමය මෙහෙයවූ පිහිනුම් ශූරතාවලියේ දී අවු‍රුදු 9න් පහළ මීටර් 25 හා මීටර් 50 පසුපස ආර පිහිනුම් තරග ඉසව්වන් හී පළමු ස්ථානයත්, මීටර් 25 හා මීටර් 50 නිදහස් ආර පිහිනුම් තරග ඉසව්වලදී දෙවැනි ස්ථානයත් අත්කර ගනිමින් විදුහලට විශාල කීර්තියක් හිමිකර දීමට ඉනුක සමත්විය.මේ වසරේ පැවැති සුමේධ විදුහල් නිවාසාන්තර ක්‍රීඩා උළෙලේ දී පිහිනුම් තරග ඉසව් රැසක්ම ජයග්‍රහණය කළ ඉනුක දිස්ත්‍රික් මට්ටමේ හා ජාතික මට්ටමේ ලැබූ ජයග්‍රහණ රැසකි. ක්‍රීඩාවට මෙන්ම අධ්‍යාපනයටත් එකලෙස දස්කම් දක්වන ඉනුකගේ පිහිනුම් තරග පුහුණුකරු ලෙස කටයුතු කරන්නේ චාමර නුවන් කුමාර මහතාය..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>21</day>
    </date>
    <link>http://www.dinamina.lk/2013/03/21/_art.asp?fn=s1303218</link>
    <topic>කොළඹ දිස්ත්‍රික් රාජ්‍ය ‍සේවා වොලි‍‍බෝල් අද සිට</topic>
    <author>ආර්.සෝමසිරි</author>
    <content>‍කොළඹ දිස්ත්‍රික් රාජ්‍ය සේවා වොලිබෝල් තරගාවලිය අද (21) සහ හෙට දෙදින ‍‍බොරැල්ල බන්ධනාගාර ක්‍රීඩා පිටියේදී පැවැත්වේ‍.අද පිරිමි තරග පැවැත්වෙන අතර හෙට දින කාන්තා තරග පැවැත්වීමට නියමිතය..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>21</day>
    </date>
    <link>http://www.dinamina.lk/2013/03/21/_art.asp?fn=s1303219</link>
    <topic>කළුතර මහා ක්‍රිකට් ගැටුම හෙට සිට</topic>
    <author> කළුතර මධ්‍යම සමුහ</author>
    <content>කළුතර විද්‍යාලය සහ තිස්ස මධ්‍ය මහා විද්‍යාලය අතර පැවැත්වෙන 55 වැනි ‘මැංගුස් හටන’ මහා ක්‍රිකට් තරගය හෙට (22) සහ අනිද්දා දෙදින කළුතර මහජන ක්‍රීඩාංගණයේදී පැවැත්වේ.1949 ආරම්භවු මැංගුස් හටන කළුතර විද්‍යාලය තරග 19ක ජය හිමිකර ගැනීමට සමත්ව ඇති අතර තරග 7ක් ජයගැනීමට තිස්ස මධ්‍ය මහා විදුහල සමත්ව ඇත. වසර 9ක කාලයක් මේ තරගය පවත්වා නැත.ඉසුරු බුද්ධික කළුතර විදුහල් කණ්ඩා‍යමේ නායකත්වය දරණ අතර උපනායකයා ලෙස විනුත් රශින්ද කටයුතු කරයි. මෙවර තරග වාරයේ සහභාගීවු තරග 11ම ජයගැනීමට කළුතර විදුහල සමත්ව ඇත.තරග 10කට එක්වී තරග 5ක පූර්ණ ජයහිමිකර ගෙන ඇති තිස්ස මධ්‍ය මහා විද්‍යල කණ්ඩායමේ නායකත්වය දුමිදු නිරංජන කටයුතු කරන අතර මිලිදු සම්පත් උපනායකත්වය දරයි.කළුතර විදුහල් කණ්ඩායම-ඉසුරු බුද්ධික (නායක), විනුත් රශින්ද (උපනායක), දුලාන් වීරසුරිය, කසුන් බුද්ධික, නිමේෂ් මයුමාන්, සුමුදු සමීර, රුවින් කවීශ, රවිදු උමයංග, විනුර නිමේන්, පැතුම් නිශ්ශංක, ඩිල්ෂාන් ලක්ෂන, හිරුණ එතුමික, සමිත් ඩිල්ෂාන්, හසිදු නිමේෂ්, කවින්ද සිල්වා, සුනිල් සළුවඩන (පුහුණුකරු)තිස්ස මධ්‍ය මහා විදුහල් කණ්ඩායම-දමිදු නිරංජන (නායක), මිලිදු සම්පත් (උපනායක), ඉෂාර යනේෂ්, සුපුන් දිල්ශාන්, හෂාන් චාමර, සංඛ චතුරංග, රුමේෂ් මධුසංක, දුලාජ් හර්ෂන, නිමාෂ සම්පත්, විනෝද් ලහිරු, සකුන් වීරසිංහ, ජනත් ප්‍රියංකර, නවීන් දනුෂ, දිමුතු මධුසංක, මලිදු රවිශාන්, රවීන් විකසිත, පාලිත අල්විස් (පුහුණුකරු)..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>21</day>
    </date>
    <link>http://www.dinamina.lk/2013/03/21/_art.asp?fn=s13032110</link>
    <topic>කොළඹ සහිරා විද්‍යාලයීය 60වැනි කණ්ඩායම . . . .</topic>
    <author>ඡායාරූපය – රුසෙයික් ෆාරුක්</author>
    <content>කොළඹ සහිරා විද්‍යාලයීය 60වැනි කණ්ඩායම මෙහෙයවූ සත් සාමාජික රගර් තරගාවලිය පසුගියදා එම විදුහල් ක්‍රීඩාංගණයේදී පැවැත්විණි. එහිදී ශූරතාව දිනූ විද්‍යාර්ථ විදුහල් කණ්ඩායම ශ්‍රී ලංකා රගර් සංගමයේ ලේකම් රිස්ලි ඉල්යාස් මහතා අතින් කුසලානය ලබාගත් අයුරු.සහිරා විද්‍යාලයීය 60වැනි කණ්ඩායමේ ව්‍යාපෘති සභාපති එම්.එච්.මසීර්, ආදි ශිෂ්‍ය සංගමයේ සභාපති ෆවුසුල් හමීඩ් මහත්වරුද මෙහි වෙති..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>21</day>
    </date>
    <link>http://www.dinamina.lk/2013/03/21/_art.asp?fn=f1303211</link>
    <topic>දේශීය කිරි ඉලක්කයබිඳ වැටීමේ අවධානමක</topic>
    <author>රාම්</author>
    <content>රටේ යල් පැන ගිය පරිපාලන නීති හරස් වන්නේ නම් එ්වා වෙනස් කළ යුතු වෙනවා. මේ රටේ පරිපාලන ක්ෂේත්‍රයේ සමහර රෙගුලාසි අදට ගැලපෙන්නේ නැහැ. එ්වා තවමත් වෙනස් කිරීමට කල්පනා කර නැහැ.විශේෂයෙන්ම පශු වෛද්‍ය ක්ෂේත්‍රය වැනි විශේෂඥ සේවාවල නිරතවෙමින් රට වෙනුවෙන් සුවිශේෂ සේවාවන්හි යෙදෙන නිලධාරීන් තෘප්තිමත් වන ආකාරයට පමණක් නොව අාත්ම ගෞරවයක් ඇති වන ආකාරයට තම සේවය ඉටු කරලීමේ හැකියාව රට තුළ තිබිය යුතුයි.ශ්‍රී ලංකාවට දේශපාලන නිදහස නැවත ලබා ගැනීමට පෙර සිට ම සාමාන්‍ය ජනතාවගේ පෝෂණ අවශ්‍යතාවයන් සපුරා ගැනීමේ ප්‍රධාන මුලයක් වූයේ පශූ සම්පත්. කිරි නිෂ්පාදනය මෙරට පශු සම්පත් ක්ෂේත්‍රයේ ප්‍රධාන කාර්යය වුණා.විශේෂයෙන් ම අපේ රටේ තෙත් හා අන්තර් කලාපවල වී ගොවිතැනේ පෙර සූදානම් කටයුතු සඳහා මී ගවයා යොදා ගැනීමත්, අමතර භෝග වගාවන් සඳහා ඓන්ද්‍රීය පොහොරක් ලෙස ගොම උපයෝගී කර ගැනීමත් නිසා පශූ සම්පත් අංශය මෙරට ආර්ථිකයේ වැදගත් තැනක් ගනු ලැබුවා.එදා අද මෙන් කුඹුර සැකසීම සඳහා ට්‍රැක්ටර් භාවිතයක් දක්නට ලැබුණේ නැහැ. එ් සඳහා යොදා ගනු ලැබුවේ මී ගවයා. මේ නිසා ම මී ගවයා කිරි, පොහොර හා කුඹුරක පෙර සූදානම් කටයුතු ආදී බහු කාර්යයන් රැසකට දායක වුණා. මේ සමඟම මී දෙනුන් මී කිරි සඳහා ද එළදෙනුන් දියර කිරි සම්පාදනය සඳහා ද යොදා ගනු ලැබුවා.‍කිරි ආනයනයගවයා මුල් කොට පැවැති මෙම බහු කාර්ය ආර්ථික ක්‍රියාවලිය එදා රට දියර කිරෙන් ස්වයං පෝෂිත වීමට ද හේතුවක්. එහෙත් නිදහස ලැබීමට ආසන්න යුගයේ මෙම ස්වයංපෝෂිත බව බිඳ වැටී පිටි කිරි ආනයනය කිරීමට සිදු වී තිබුණා.නිදහසින් පසු බලයට පත් වූ සියලූ රජයන් පශූ සම්පත් අංශය දියුණු කිරීමට විවිධ උත්සාහයන් මෙන් ම ඊට අදාළ සැලසුම ක්‍රියාත්මක කර තිබෙනවා. 1948,1953 වකවානුවේ කෘෂි ආර්ථිකයට අදාළ ක්‍රියාවට නැංවූ සය අවුරුදු සංවර්ධන සැලැස්මේ ප්‍රධාන අරමුණක් වූයේ ද විශේෂයෙන් ම කිරි නිෂ්පාදනය ආනයනය මත රදා පැවතීම අඩු කිරීමයි.1958 - 68 දස අවුරුදු සැලැස්මේ අරමුණ වූයේ ද රට කිරි නිෂ්පාදනයෙන් ස්වයංපෝෂිත භාවයට පත් කිරීමයි දැඩි ආනයන පාලනයක් පැවැති 1970 - 77 යුගයේ ද කිරි නිෂ්පාදනයෙන් ස්වයංපෝෂිත වීමට විවිධ සැලසුම් ක්‍රියාත්මක කරනු ලැබුවා.එහෙත් 1977 ආර්ථිකය ලිහිල් කිරීමත් මේ සඳහා පැවැති අවධානය අඩු වුණා. එහෙත් සමස්තයක් වශයෙන් පශු සම්පත් අංශයට මෙරට ආර්ථිකයේ ඇති වැදගත්කමක් ඉන් අඩු වුයේ නැහැ. සැම විට ම කතාබහට ලක් වූයේ එය දියුණු කළ යුතු අංශයක් ලෙස.1995 වන විට ඇස්තමේන්තුගත පශූ නිෂ්පාදනයන් හි වටිනාකම රු.ද.ල. 11074ක් ලෙසයි වාර්තා වෙන්නේ. එය දළ දේශීය නිෂ්පාදිතයෙන් 2%ක් පමණ වුණා. එසේ ම කෘෂි කාර්මික නිෂ්පාදිතයේ 8%කට පමණ මේ ක්ෂේත්‍රයේ එදා දායකය වී තිබුණා. මේ වන විට (1995) ඍජු මෙන් ම වක්‍ර රැකියා මාර්ගයෙන් මෙරට සේවා නියුක්තියට පශු සම්පත් ක්ෂේත්‍රයේ දායකත්වය සැලසිය යුතු මට්ටමකට පැවැති බව වාර්තා වෙනවා. ඍජු රැකියවල පමණක් ලක්ෂ 5ක් පමණ නිරත වූ බවයි වාර්තා වන්නේ.රජය ප්‍රධාන වශයෙන් ම මෙම අංශයට මැදිහත් වන්නේ පභූ සම්පත් සංවර්ධන මණ්ඩය මගින්. එය ස්ථාපිත කරනු ලැබුවේ. අංක 1972 දී අංක 11 දරන පහත යටතේයි. මේ වන විට පශූ සම්පත් සඳහා ම විශේෂ වූ වෙන ම අමත්‍යාංශක් පිහිටුවා තිබෙනවා. ඉන් පැහැදිලි වන්නේ මෙම අංශය දියුණු කිරීමට ඇති රාජ්‍ය අනුග්‍රහයයි. නැතිනම් රජයට ඇති ඕනෑ කමයි.මේ වන විට අප කිරි පිටි ආනයනය සඳහා වසරකට ඇ. ඩොලර් මිලියන 350ක් පමණ වැය කරනු ලබනවා. එය දැවැන්ත මුදලක් මේ මුදල මෙරට තුළ රඳවා ගැනීමට හැකිවන්නේ නම් එය කිරි ගොවීන්ගේ නව ආදායම් මාර්ගයක් බවට ද පත් වෙනවා.ජාතික කිරි අවශ්‍යතාවයෙන් දේශීය වශයෙන් සැපයෙන්නේ 33%ක පමණ ප්‍රතිශතයක්. 2011 වන විට මිල්කෝ සමාගම වාර්ෂිකව දියර කිරි ලීටර් මිලියන 56ක් එකතු කර ගන්නා ආයතනයක් බවට පත්ව තිබෙනවා. එය දේශීය කිරි නිෂ්පාදනයෙන් 55%ක් ප්‍රතිශතයක්්. මේ අනුව මිල්කෝ සමාගමට අමතරව දේශීය වශයෙන් එකතු වන්නේ සමස්ත කිරි නිෂ්පාදනයෙන් 45%ක් පමණයි.දේශීය කිරි නිෂ්පාදනයේ වර්තමාන ප්‍රගතිය 1977ට පසු යුගයට වඩා සතුටුදාකයි. එදා සැපිරුණේ දේශීය අවශ්‍යතාවයෙන් 20%ක පමණ ප්‍රතිශතයක්. අද එය 33%ක් දක්වා වර්ධනය වී තිබීම ඊට සාපේක්ෂව සතුටුදායක ප්‍රගතියක්.මිල්කෝ සමාගමේ හා පශු සම්පත් මණ්ඩලයේ ප්‍රගතිය ද 2006 ට සාපේක්ෂව මේ වන විට වර්ධනය වී තිබෙනවා. මිල්කෝ නැවුම් කිරි එකතු කිරීම 2006 /2007 කිරි ලීටර් මිලියන 48ට සාපේක්ෂව 2010/11 වර්ෂවල එය ලීටර් මිලියන 56ක් දක්වා වර්ධනය කර ගෙන තිබීමෙන් එය පැහැදිලියි. පශු සම්පත් මණ්ඩලය ද 2006 දී එළකිරි හා මී ගවකිරි ලීටර් මිලියන 3680ක් එකතු කර ගන්නා විට එය 2011 වන විට ලීටර් මිලියන 3503ක් දක්වා වැඩි කර ගෙන තිබෙනවා.එහෙත් මෙම සෑම ප්‍රගතියක්ම දක්නට ලැබෙන්නේ රජය බලාපොරොත්තු වන ඉලක්කයන්ට පහළින්. රජයේ බලාපොරොත්තුව 2016 වන විට දේශීය කිරි නිෂ්පාදනයෙන් ස්වයංපෝෂිත වීමටයි. එමගින් කිරි පිටි සඳහා පිටරට ඇදී යන රු. මිලියන 350ක මුදල මෙරට තුළ ඉතිරි කර ගැනීමටත් 160,000ක් පමණ වන දේශීය කිරි ගොවීන්ගේ ආදායම් මාර්ගයක් කර ගැනීමටයි.දේශීය කිරිදේශීය කිරි ගොවියා ශක්තිමත් කිරීම කළ නොහැකි කාර්යයක් නොවෙයි. 2013 අයවැය කතාවේ දී හෙළි වූ පරිදි මොනරාගල ප්‍රදේශයේ ව්‍යවසායිකාවක් දිනකට දියර කිරි වෙළෙඳමෙන් රු. 3675ක ආදායමක් ලබන බව ප්‍රකාශ කිරීමෙන් එය පැහැදිලි වෙනවා.ඇය මෙම මුදල උපයා ගනු ලබන්නේ දිනකට කිරි ලීටර් 10.5ක් ලබා දෙන කිරි ගවයින් 7 දෙනෙකුගෙන්. ඇයට හැකි කාර්යය අනෙක් අයට නොහැකි වීමට විදිහක් නැහැ. මේ සඳහා කිරි නිෂ්පාදනයේ යෙදෙන අයගේ උනන්දුව මෙන් ම රාජ්‍ය අනුග්‍රහය ද ලැබිය යුතු බව අමුතුවෙන් කිවයුතු නැහැ. ඊට නායකත්වය දිය යුත්තේ පශු සම්පත් සංවර්ධන මණ්ඩලය හා එම මණ්ඩලය අයත් වන අදාළ අමාත්‍යාංශයයි.ජනාධිපතිවරයා මෙවර අයවැය කතාවෙන් ඉල්ලා සිටින්නේ සෑම කුඩා කිරි ගොවියකුට ම කිරි ගවයින්ගෙන් දිනකට කිරි ලීටර් 10ක් දක්වා කිරි නිෂ්පාදනය වැඩි කර ගැනීමට අවශ්‍ය තාක්ෂණ දැනුම ලබා දිය යුතු බවයි. එම කාර්යයට ඇරඹිය යුත්තේ හා ඊට මුල් විය යුත්තේ අදාළ බලධාරී රාජ්‍ය ආයතන බවට විවාදයක් නැහැ. මේ අතර රජය කිරි ගොවීන්ගේ සහතික මිල ලීටරයකට රු. 50/=ක මට්ටමකම පවත්වා ගෙන යෑමට 2013 අයවැය මගින් යෝජනා කර තිබෙනවා.මෙය බෝතල් කළ වතුර ලීටරයක මිලට සමානයි. පිරිසිදු වුව ද වතුර ලීටරයකට වඩා කිරි ලීටර් එකක් ගුණාත්මක බව අමුතුවෙන් කිව යුතු නැහැ. එසේ ම මෙය සාධාරණ මිල මට්ටමක් මේ නිසා රජයේ ඉලක්කය සැපිරීමේ වගකීම පශු සම්පත් අමාත්‍යාංශය සතුයි.සාමාන්‍යයෙන් කිරි ගොවියෙක් සතු ගවයෙක් දිනකට කිරි ලීටර් 10ක් නිපදවීමේ ඉලක්කයකට ගෙන එ්මට නම් එ් සඳහා භාවිතා කළ යුතු විද්‍යාත්මක ක්‍රම උපයෝගී කර ගත යුතු වෙනවා. ඊට අදාළ ඥානය හා තාක්ෂණය අදාළ ගොවි ජනතාවට සැපයීම යම් සැලසුමකට අනුව දැන් සිට ම ලබා නොදෙන්නේ නම් රජය 2016 දී බලාපොරොත්තු වන ඉලක්කය සිහිනයක් බවට පත් වීම අනිවාර්යයි.මේ සඳහා පශු වෛද්‍ය නිලධාරීන්ගේ සේවය අත්‍යවශ්‍යයි. එහෙත් පශු වෛද්‍ය නිලධාරින් ගේ සංගමයේ ලේකම් වෛද්‍ය එම්. එම්. බී. එ්කනායක මහතා එම සේවය සම්බන්ධයෙන් කරනු ලබන්නේ විවාදාත්මක ප්‍රකාශයක්. එනම් ඔවුන් රාජ්‍ය සේවයට බඳවා නොගැනීම නිසා පුහුණුව ලැබු උපාධිධාරි පශු වෛද්‍යවරුන් 500ක් පමණ රට හැර යෑමට සුදානමින් සිටින බවයි.මේ වන විට වසර 07ක් තිස්සේ පශු වෛද්‍යවරුන් රාජ්‍ය සේවයට බඳවා නොගෙන සලාක ක්‍රමයට බඳවා ගැනීම නිසා මේ තත්ත්වය උදා වී තිබෙන බවයි ඔහු සඳහන් කරන්නේ. මේ නිසා ඔවුන් සේවය කරන්නේ ඉමහත් කලකිරීමකින්. රට වශයෙන් ගත් කළ වෛද්‍ය ක්ෂේත්‍රයේ වෛද්‍යවරයෙකු බිහි කිරීමට යන වැඩිම මුදල දත්ත වෛද්‍යවරයකු බිහි කිරීමටත් දෙවැනි වැඩිම මුදල පශු වෛද්‍යවරයකු බිහි කිරීමට වැය කරන්නේ යැයි එ්කනායක මහතා සඳහන් කරනවා.මෙහි සත්‍ය අසත්‍යතාවය කෙසේ වෙතත් වෛද්‍යවරුන් මෙන් ම පශු ‍ෙවෙද්‍යවරුන් බිහි කිරීමට ද රටේ ජාතික ධනයෙන් සැලකිය යුතු මුදලක් වැය කිරීමට සිදු වන බව සත්‍යයක්. පශු වෛද්‍යවරුන් 500ක් යනු ක්ෂේත්‍රයේ ඇති අවශ්‍යතාවය ගත් කළ සැලකිය යුතු පිරිසක් මෙන් ම වටිනා පිරිසක්. ඔවුන්ගේ වෘත්තීය ප්‍රශ්න වෙත්නම් එ්වා නොපමාව විසදීම අදාළ බලධාරී ආයතනවලට යුතුකමක් මෙන් ම වගකීමක්.අවශ්‍යතාවයඅදාළ සංවිධානයේ ප්‍රධානීන් සඳහන් කරන්නේ 2016 දී ශ්‍රී ලංකාව දියර කිරි අවශ්‍යතාවයෙන් සියයට සියයක් සම්පූර්ණ කිරීමේ ජනාධිපති මහින්ද රාජපක්ෂ මහතා විසින් රට ඉදිරියේ තැබූ ප්‍රතිඥාව බලධාරීන්ගේ දියාරු හා අක්‍රමවත් පිළිවෙත් නිසා ඵල නොදැරිය හැකි බවයි. මෙරට පශු වෛද්‍ය කාර්යාල 303ක පශු වෛද්‍යවරුන් 303 දෙනෙකු පමණක් යොදවා සිටින බවත් පැය 24 පුරාම පමණක් නොව සති අන්තයේ හා රජයේ නිවාඩු දිනවල ද ඔවුනට සේවය කිරීමට සිදු වී තිබෙන බවත් ය.අවම වශයෙන් මෙම එක් කාර්යාලයකට පශු වෛද්‍යවරුන් 3 දෙනෙකු අවශ්‍යතාවක් ඇතැයි ද එම නිලධාරීන්ගේ සංගමය සඳහන් කරනවා. පවතින පශු වෛද්‍යවරුන්ගේ හිඟයක් පුහුණුව ලැබු අය මෙතෙක් විධිමත් ක්‍රමයකට බඳවා නොගැනීම නිසා ඔවුන් රට හැර යැමට සුදානම් වීමේ අවදානම බලධාරීන්ට දන්වා ඇති නමුත් ඔවුන් එ් සම්බන්ධයෙන් මේ වන විටත් නිසි පියවරක් නොගෙන තිබෙන බවයි අදාළ සංගමය සඳහන් කරන්නේ.මේ කියන කාරණාවල සත්‍ය අසත්‍යතාවය සොයා බලා නිසි සාධාරණ පියවරක් ගැනීම අදාළ බලධාරීන්ගේ වගකීමක්. ඊට රටේ යල් පැන ගිය පරිපාලන නීති හරස් වන්නේ නම් එ්වා වෙනස් කළ යුතු වෙනවා. මේ රටේ පරිපාලන ක්ෂේත්‍රයේ සමහර රෙගුලාසි අදට ගැලපෙන්නේ නැහැ. එ්වා තවමත් වෙනස් කිරීමට කල්පනා කර නැහැ.විශේෂයෙන්ම පශු වෛද්‍ය ක්ෂේත්‍රය වැනි විශේෂඥ සේවාවල නිරතවෙමින් රට වෙනුවෙන් සුවිශේෂ සේවාවන්හි යෙදෙන නිලධාරීන් තෘප්තිමත් වන ආකාරයට පමණක් නොව අාත්ම ගෞරවයක් ඇති වන ආකාරයට තම සේවය ඉටු කරලීමේ හැකියාව රට තුළ තිබිය යුතුයි. සමහරු රට හැර යන්නේ එවන් පසුබිමක් නිර්මාණය නොවන නිසායි.සමහරු මේ රටේ විශේෂඥ සේවාවන් ගණන ගන්නේ නැහැ. ඔවුන් කල්පනා කරන්නේ තමන් සේවය කරන ක්ෂේත්‍රයේ අප පමණක් සෑම සේවාවකට ඇතුල් කරමින් එ්වා පාලනය කිරීමටත් විශේෂ සේවාවල අයගේ සේවාවන් හෑල්ලූවන ආකාරයෙන් වැඩ කිරීමටයි. එය වැඩවසම් චින්තනයක්.මේ ආකල්පය කෙලින් ම රටේ සංවර්ධනයට බලපාන බව අමුතුවෙන් කිව යුතු නැහැ. රජයේ කොතරම් හොඳ සංවර්ධනීය ඉලක්කයන් එ්වාටම සුවිශේෂි වන ලෙස මුදල් වෙන් කරමින් ලබා දුන්නත් අවසානේ විවිධ පරිපලනමය හා ආයතනය හේතු නිසා ඉටු නොවන්නේ නම් එ් සම්බන්ධයෙන් සොයා බැලීම ද අදාළ ක්ෂේත්‍රවල දේශපාලන නායකත්වයේ ද වගකීමයි.එම දේශපාලන තනතුරුවල දීමනා හා වරප්‍රසාද වෙනුවෙන් ද මහජන මුදල් මිලියන ගණනින් වැය වන බව රටට රහසක් නොවේ. අවසානේ ජනතාව අතරට යෑමට සිදු වන්නේ ද නිලධාරින්ට නොව අදාළ දේශපාලන චරිතවලට ම බවද මතක තබා ගැනීම වැදගත් නිලධාරින් අවශ්‍ය ඕනෑම ොමහොතක ටයි මාරු කර ගැනීමට සුදානමින් සිටින බව ආණ්ඩුවක දේශපාලන කරන අය මතක තබා ගැනීම වැදගත්..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>21</day>
    </date>
    <link>http://www.dinamina.lk/2013/03/21/_art.asp?fn=f1303212</link>
    <topic>දැයට කිරුළෙන් පිබිදෙන නැඟෙනහිර</topic>
    <author>සටහන- අම්පාර දිසා විශේෂ එල්. දෙහිගොල්ල</author>
    <content>සද්ධාතිස්ස රජු දීඝවාපිය සිට ගොවිතැනින් රට සංවර්ධන කළ බවත්, ඒ නිසාම දිගාමඩුල්ල සමෘද්ධිමත් සම්පතින් පිරුණු ජනාකීර්ණ ප්‍රදේ්ශයක් වූ බවත් ඉතිහාස පොත්පත්වල සඳහන් වෙයි. එවන් ඈත අතීතයකට දිවයන අම්පාර දිස්ත්‍රික්කය සුවිශේෂ ලක්‍ෂණවලින් හෙබි ප්‍රදේශයකි. ඓතිහාසික පුරාවිද්‍යා ස්ථාන මනරම් වෙරළබඩ තීරුව බැලූ තෙක් මාන නිල්වන් කෙත් යායවල් විවිධ ජාතීන්ගේ සම්මිශ්‍රණයක් දිස්ත්‍රික්කය පුරා දැකිය හැකිය.ආදිවාසීන්ගේ සිට විවිධ ජාතීන් මෙම දිස්ත්‍රික්කයේ ජීවත් වූයේ සමඟියෙන් බව ඉතිහාස තොරතුරු සොයා යාමේදී අපට පසක් වන කරුණකි. දිස්ත්‍රික්කයේ මුළු ජනගහනය 610790 ක් පමණ වන අතර ප්‍රාදේශීය ලේකම් කොට්ඨාස 20 ක්, ග්‍රාම සේවා වසම් 503 ක් මෙහි ඇතුළත් ය.අතීතයේ සිටි රජවරු හා ඉන්පසු රට පාලනය කළ නායකයින් මේ ප්‍රදේශය පුරා ඇති කළ සැලසුම් සහිත වාරි කර්මාන්තය නිසා මුළු භූමියම තෙත් කරවීමට හේතු වී තිබේ.එදා සද්ධාතිස්ස රජු තම වාස භූමිය කර ගත් රජගලතැන්න හා ඒ අවට භූමිය අප රටට මහ ප්‍රෞඪත්වයක් ගෙන දීමට හැකි වී තිබේ. රජගලට පහළින් ඇති දිවුලාන වැව ලෝකයේ ඇති සුවිශේෂී වැවක් ලෙස පුරා විද්‍යාඥයන් හඳුනාගෙන තිබේ.ජනාධිපති මහින්ද රාජපක්‍ෂ මහතා රට භාරගැනීමෙන් පසුව පළමුවෙන්ම නැඟෙනහිර පළාතෙන් ත්‍රස්තවාදය අතුගා දැමීමට මුල් අත්තිවාරම දැමීය. එහි ප්‍රතිඵලයක් ලෙස ත්‍රස්තවාදය නැමති අඳුරෙන් වෙළාගත් නැඟෙනහිරට සාමයේ හිරු කිරණ නැවත වරක් පතිත වූයේ ආශ්චර්යයක් ලෙසිනි. 2005 සිට ක්‍රමයෙන් අම්පාර දිස්ත්‍රික්කයේ ජනතාවගේ ජන ජීවිතය අලුත් වෙද්දී රජයෙන් ලැබුණු සහාය නිසාම එය තවත් ශක්තිමත් විය.මේ වන විට අම්පාර දිස්ත්‍රික්කයේ දැවැන්ත සංවර්ධන යෝජනා ක්‍රම ආරම්භ වී ඇති අතර සමහර යෝජනා ක්‍රම නිමවෙමින් පවතී. බෙදී වෙන් ව ගිය ජනයා නැවත එකතුවෙමින් සිටිති. ලංකාව පුරා ක්‍රියාත්මක වන සංවර්ධන වැඩපිළිවෙළේ තවත් යෝධ සංවර්ධන වැඩසටහනක් වන දැයට කිරුළ අම්පාරට ලබාදීම මෙහි ජනාතවගේ පැසසුමට හේතු වී තිබේ. තව වසර ගණනාවකින් කිරීමට නොහැකි වූ සංවර්ධන වැඩසටහන් දැයට කිරුළට සමගාමීව වේගවත් කර තිබේ.මේ වැඩසටහන අම්පාර දිස්ත්‍රික්කය මූලික කර ගනිමින් මඩකළපුව, ත්‍රිකුණාමලය හා පොළොන්නරුව දිස්ත්‍රික්කවලද දැවැන්ත සංවර්ධන කටයුතු ආරම්භ කර තිබේ. මෙම දිස්ත්‍රික්කවලට දැයට කිරුළට සමගාමීව සංවර්ධන කටයුතු සඳහා අම්පාරට මිලියන දෙදහස් එකසියයක් ද, මඩකළපුවට රුපියල් මිලියන තුන්දාහක් ද, පොළොන්නරුවට මිලියන දෙදහස් පන්සීයක් ද, ත්‍රිකුණාමලයට රුපියල් මිලියන තුන්දහස් පන්සීයක් ද වෙන්කර තිබේ.මෙම සංවර්ධන කටයුතු 2013 වර්ෂය තෙක් ක්‍රියාත්මක කිරීම අපේක්‍ෂිතය. අම්පාර, කල්මුණ, අක්කරපත්තු නගර සංවර්ධනය සැලසුම් සහගතව ක්‍රියාත්මක කර තිබේ. දිස්ත්‍රික්කය පුරා කෘෂිකර්මය, ජලසම්පාදනය, වාරිමාර්ග, මහාමාර්ග, අධ්‍යාපන, සෞඛ්‍ය වැනි අංශවල මෙන්ම පරිසරය හා ප්‍රදේශීය සංවර්ධනයට මෙහි මූලික තැනක් හිමිකර තිබේ.එවන් ඒ හාඩි ශ්‍රීමතාණන් ඇතිකළ අම්පාරේ හාඩි ආයතනය මඟින් සිසු සිසුවියන්ට එක් එක් පාඨමාලා සඳහා නිකුත් කළ සහතිකය මුළු ලෝකයම පිළිගැනීමට තරම් න්‍යායාත්මක සහ ප්‍රායෝගිකත්වයෙන් සහතිකයක් විය.එම තත්ත්වය නැවත වරක් ගොඩනැඟීම ඒකායන බලාපොරොත්තුව වී තිබේ. ඒ නිසා මේ ආයතනය හා අවට භූමිය දැයට කිරුළේ ප්‍රදර්ශන භූමිය ලෙස තෝරා ගැනිණ. හාඩි ආයතනය තොරතුරු තාක්ෂණ කාර්මික විශ්වවිද්‍යාලයක් බවට පත් කිරීමට සැලසුම් සහගතව මෙම භූමිය සකස් වෙමින් පවතී.අම්පාර නගරයේ සිට කිලෝමීටර් 5 ක් පමණ ඉඟිනියාගල මාර්ගයේ ඉතා මනරම් ස්ථානයක මෙම භූමිය සකස් වෙමින් පවතී. අවට ඇති අම්පාර වැවත්, කොණ්ඩවටුවාන වැවත්, සාම චෛත්‍යයත්, නිල්වන් කුඹුරු යායත් ප්‍රදර්ශන භූමියට මහත් ආලෝකයක් එක්කර තිබේ. විනාශ වී ගිය අම්පාරේ අධ්‍යාපනයේ කොඳුනාරටිය වූ හාඩි ආයතනය පණ ලබමින් පවතී. මේ භූමියේ ගොඩනැගිලි ඉදිකිරීම් මාර්ග සැකසීම, විදුලිය සැපයීම හා ජලසම්පාදනය කටයුතු ලහිලහියේ ඉදිවෙන්නේ අර්ථවත් ප්‍රදර්ශන භූමියක් බවට පත්කිරීමටය.ප්‍රදර්ශන භූමියේ මුළු භූමි ප්‍රමාණය අක්කර 130 ක් පමණ වේ. මේ භූමියේ අමාත්‍යාංශ 53 ක් සඳහා ඉඩම් වෙන්කර තිබේ. ප්‍රදර්ශන භූමියේ ඉදිවන ගොඩනැගිලි සංඛ්‍යාව 10 ක් වන අතර ආපනශාලා, නේවාසිකාගාර, ක්‍රීඩාගාර, කියවීම් ශාලා ඊට ඇතුළත් වේ.ජනාධිපති ලේකම් කාර්යාලය, දුම්රිය දෙපාර්තමේන්තුව, සිවිල් ආරක්‍ෂක බළකා දෙපාර්තමේන්තුවේ, ආරක්‍ෂක අමාත්‍යාංශය, සෞඛ්‍ය අමාත්‍යාංශය, පොල් සංවර්ධන හා වතු සංවර්ධන අමාත්‍යාංශය, පශු සම්පත් අමාත්‍යාංශය, ආයුර්වේද අමාත්‍යාංශය, ගොවිජන සේවා හා වනජීවී අමාත්‍යාංශය, ධීවර හා ජලජීවී අමාත්‍යාංශ ගොඩනැගිලි ඉදිවෙමින් පවතී.මේ ගොඩනැගිලි සඳහා රුපියල් ලක්‍ෂ එක්දහස් හැත්තෑපහක් පමණ වැය කිරීමට නියමිතය. ඊට අමතරව මේ භූමිය තුළ අංග සම්පූර්ණ ක්‍රීඩා පිටියක් ඉදිකිරීමට රුපියල් මිලියන සීයක් වෙන්කර තිබේ. දිවා සුරැකුම් මධ්‍යස්ථානයක් හා අංග සම්පූර්ණ තැපැල් කාර්යාලයක් මෙම භූමියේ පිහිටවීම මඟින් ඉගෙන ගන්නා ශිෂ්‍ය ශිෂ්‍යාවන්ට හා සේවකයින්ට මහත් පහසුවක් වනු ඇත.පැවති යුද වාතාවරණය නිසා දිස්ත්‍රික්කයේ පුරන් වූ කුඹුරු ප්‍රමාණය අක්කර ලක්‍ෂ දෙකක් විය. ගොඩ ගොවිතැනින් ජනතාව ඉවත් වූයේ මිය යෑමට ඇති බය නිසාමය. ඒ නිසා ජාතික ආර්ථිකයට ලැබිය යුතු බිලියන ගණන් ආදායම නැති වී ගියේය.නැඟෙනහිර මුදාහැරීමත් සමඟම පුරන් වූ ගොඩ ඉඩම් හා කුඹුරු ඉඩම් නිල්ල පිරුණු භූමි බවට පත් වී තිබේ. ඒ නිසාම නැඟෙනහිර පළාතේම විශාල ආර්ථික ප්‍රබෝධයක් ඇති වී තිබේ.අතීතයේ අම්පාරේ කොඳුනාරටිය වූ හිඟුරාණ සීනි කර්මාන්ත ශාලාව යකඩ ගොඩක් බවට පත්ව තිබුණේ අකාර්යක්‍ෂම රාජ්‍ය පාලනය නිසාය. වර්තමාන රාජ්‍ය නායකයා වන ජනාධිපතිතුමාගේ මඟපෙන්වීම මත හිඟුරාණ සීනි නැවත වරක් වෙළඳ පොළට ලැබෙමින් පවතී. අක්කර දහස් ගණන් පුරන් වූ හිඟුරාණ උක් ඉඩම් මේ වන විට උක් ගස්වලින් පිරී පවතී.අම්පාර දිස්ත්‍රික්කයේ වෙරළබඩ කලාපයට පළමු, දෙවන අදියර යටතේ පානීය ජලය ක්‍රියාත්මක කළ අතර තුන්වන ජල ව්‍යාපෘතිය වසර ගණනාවක් ක්‍රියාත්මක කිරීමට නොහැකි වී තිබුණි. ඒ නිසාම ප්‍රදේශයේ ජාතීන් අතර යම් යම් මතභේද පවා ඇතිවීමට පටන් ගැනුණි. මුළු දිස්ත්‍රික්කයේම වෙසෙන සිය ජනතාවට පානීය ජලය ලබාදීමේ වැඩසටහන මේ වන විට ක්‍රියාත්මක කර තිබේ.පළමු සහ දෙවන අදියරේ කොණ්ඩවටුවාන ජලාශය මූලික කර ගනිමින් ක්‍රියාත්මක වූ ජල පිරිපහදු ස්ථානයේ ඉතිරි වූ කොටස් සඳහා ජයිකා ආධාර මත මිලියන හයදහස් පන්සීයක ජල ව්‍යාපෘතියක් ක්‍රියාත්මක කර තිබේ. තුන්වන ජල ව්‍යාපෘතිය සඳහා මිලියන දහඅටදාහක් වෙන්කර තිබේ. එම ව්‍යාපෘතියට සමගාමීව හිමිදුරාව ජලාශය කේන්ද්‍ර කරගනිමින් ජල පිරිපහදු මධ්‍යස්ථානය ඉදිකර ඇත. එම මධ්‍යස්ථානයෙන් නාමල්ඔය, උහන, දමන ප්‍රාදේශීය සභා බල ප්‍රදේශවලට පානීය ජලය ලබාදීමට නියමිතය.මීට අමතරව මහඔය රඹකැන්ඔය ජලාශය සම්බන්ධ කර ගනිමින් ජයිකා හා වාරිමාර්ග දෙපාර්තමේන්තුව එක්ව පානීය ජල ව්‍යාපෘතිය ආරම්භ කර ඇත. ඒ සඳහා ද රුපියල් මිලියන පන්සීයක් මේ වන විට වෙන්කර තිබේ. පොතුවිල් හා දෙහිඅත්තකණ්ඩිය විශේෂ ජල ව්‍යාපෘති ද, කුඩා ව්‍යාපෘති 12 ක් පමණ ද ඉදිකිරීම් මේ වන විට අවසන් අදියරේ පවතී.හඳුනාගත් වකුගඩු ආශ්‍රිත රෝග ඇති ප්‍රදේශ සම්බන්ධ කර ගනිමින් අම්පාර දිස්ත්‍රික්කයට රුපියල් මිලියන 440 ක් ද, මඩකළපු දිස්ත්‍රික්කයට රුපියල් මිලියන 320 ක් ද, ත්‍රිකුණාමලයට රුපියල් මිලියන 465 ක් ද, පොළොන්නරුවට රුපියල් මිලියන 1000 ක් ද ලබා දීමට කැබිනට් අනුමැතිය ලබා දී තිබේ. දැයට කිරුළ වැඩසටහනට සමගාමීව දිස්ත්‍රික්ක හතර සඳහා මෙම ජල ව්‍යාපෘති ද කඩිනම් කර තිබේ.ගල්ඔය බහුකාර්ය යෝජනා ක්‍රමයට වසර 50 ක් ඉක්ම ගියත් එය ප්‍රතිසංස්කරණය කිරීමට මෙතෙක් කල් ප්‍රතිසංස්කරණ කටයුතු සිදු නොවිණි. එයට පිළියමක් ලෙස ගල්ඔය නවෝදය වැඩසටහන මඟින් සියලු වැව් අමුණු හා ඇළ මාර්ග ප්‍රතිසංස්කරණය කිරීම සිදුකර ඇත. මෙය ප්‍රතිසංස්කරණය කිරීම සඳහා අවශ්‍ය යන්ත්‍ර සූත්‍ර ලබා දී ඇති අතර ඒ සඳහා රුපියල් කෝටි දහයක් වැය කර තිබේ. සුළු වාරිමාර්ග යටතේ අයත් වැව් 6 ක් පමණ ද, මහා වාරිමාර්ග යටතේ වැව් 3 ක් ප්‍රතිසංස්කරණය කර ඇත.මහඔය ප්‍රදේශයේ ගොවි ජනතාව ජලය නොමැතිකමින් වසර ගණනාවක් පීඩාවට පත්වීම නිසා එයට පිළියමක් ලෙස රඹකැන්ඔය ජල යෝජනා ක්‍රමය ක්‍රියාත්මක කෙරිණි. ගල්ඔය ව්‍යාපාරයෙන් පසුව ඉදිවෙන දැවැන්ත ජල යෝජනා ක්‍රමයක් වන මෙහි මේ වන විට එහි ඉදිකිරීම් 90% ක් අවසන් කර ඇති අතර රුපියල් කෝටි 500 ක් වැය කර තිබේ. මෙම ජල යෝජනා ක්‍රමය විවෘත කිරීමෙන් පසුව සෘජුව පවුල් 15000 කට පමණ පහසුකම් සැලසේ.යුද්ධය නිසා නැඟෙනහිර පළාතේම ප්‍රධාන මාර්ග හා අතුරු මාර්ග විනාශ වී ගියේ එම මාර්ග අතහැර දැමූ නිසාය. ජනතාවගේ ජීවන රටාවට මාර්ග නොමැති වීම ප්‍රබල බාධකයක් වී තිබුණි.අම්පාර නගරය කේන්ද්‍ර කර ගනිමින් මේ වන විට ප්‍රධාන මාර්ග හා අතුරු මාර්ග වැඩි ප්‍රමාණයක් කාපට් කිරීම හෝ කොන්ක්‍රීට් කිරීම කර ඇත. අම්පාර - මොනරාගල මාර්ගය, අම්පාර - නුවර මාර්ගය, අම්පාර - කල්මුණ - මඩකළපු මාර්ගය, අම්පාර - බිබිල මාර්ගය, මහඔය - පොළොන්නරු මාර්ගය වැනි ප්‍රධාන මාර්ග කාපට් කිරීම නිසා ජනතාවට පහසු වී තිබේ. අම්පාර නගර සීමාව තුළ ඇති මාර්ග කිලෝමීටර් කාපට් කිරීමක් කරනු ලබයි.ඈත පිටිසර ගම්මානවල ගොවිතැන්වලින් ලබාගන්නා අස්වැන්න නගරයට ගෙන ඒම සඳහාත් ගමනාගමනය පහසුව සඳහාත් ග්‍රාමීය පාරවල් සෑදීමට ලක්‍ෂ දෙදහක් පමණ මේ වන විට වැය කර තිබේ. අම්පාරේ බොහෝ ග්‍රාමීය මාර්ගවල බස් රථයක් ධාවනය වීම සිදුවන්නේ මෙම මාර්ග තැනීමේ වැඩපිළිවෙළ නිසාය. ගම නැඟුම, මඟ නැඟුම වැඩසටහනට අමතරව දැයට කිරුළ වැඩසටහනත් සමඟ මෙම මාර්ග තැනීම වේගවත් කර තිබේ.කිසිදා සෑදීමට නොසිතූ අම්පාර – නුවර 18 වංගු මාර්ග සෑදීම ද අම්පාර ජනතාව ලැබූ මහත් ජයග්‍රහණයක් වී තිබේ. දැයට කිරුළ ආරම්භ කිරීමත් සමඟම අම්පාර – බිබිල මාර්ගය රුපියල් කෝටි හයසීයක් වැය කර කාපට් කිරීම ආරම්භ කර තිබේ.අම්පාර නගරයේ මංතීරු දෙකට ඉදිකිරීම් සඳහා පළමුව රුපියල් කෝටි 8 ක් වැය කර තිබූ අතර එය තවත් කිලෝමීටර් 1 1/2 ක් දිගු කිරීමට රුපියල් කෝටි 30 ක් වෙන් කර තිබේ. අම්පාර – නුවර මාර්ගයේ කිලෝමීටර් 13 ක් කාපට් කිරීමට රුපියල් කෝටි 75 ක් වෙන්කර ඇති අතර මේ වන විට එහි වැඩ කටයුතු කිලෝමීටර් 7 ක් පමණ අවසන් කර තිබේ.මහඔය අරලගංවිල මාර්ගය කාපට් කිරීමට රුපියල් කෝටි 264 ක් යෙදවීමට අපේක්‍ෂිතය. එම මාර්ගය නිමවීමෙන් පසුව රජරට ජනතාවට අම්පාර, මඩකළපුව හා ත්‍රිකුණාමලය දක්වා අඩු කාලයකින් ගමන් කිරීමට හැකියාව තිබේ. ප්‍රදර්ශන භූමිය දක්වා මංතීරු 4 ක් දක්වා ඉඟිනියාගල මාර්ගය ඉදිකිරීමට රුපියල් කෝටි 220 ක් වැය වේ. 68 හන්දියේ සිට මඩකළපු මාර්ගයේ වාකරේ දක්වා පාලම් 05 ක් ඉදිකිරීමට ඇති හෙයින් ඒ සඳහා රුපියල් මිලියන එක්දහස් තුන්සියයක් වෙන්කර තිබේ.අම්පාර දිස්ත්‍රික්කයේ පාසල් 460 ක් ඇති අතර එම පාසල්වලින් වැඩි සංඛ්‍යාවක් ගැටුම් නිසා විනාශ වී ගොස් තිබුණි. එම පාසල් නැවත නඟාසිටුවීමට මේ වැඩසටහන යටතේ ආරම්භ කර තිබේ. හුදකලා පාසල් හා වැසී ගිය පාසල්වලට විශේෂ අවධානයක් යොමුකර තිබේ. දිස්ත්‍රික්කයේ මහින්දෝදය වැඩසටහන යටතේ පාසල් 32 ක අංගසම්පූර්ණ පරිගණක විද්‍යාගාර ඉදිකිරීමට නියමිතය. ඒ සඳහා රුපියල් මිලියන අටක් වැය කෙරේ.ඒ අනුව දෙහිඅත්තකණ්ඩිය අධ්‍යාපන කලාපයට පාසල් 2 ක්, අම්පාරට පාසල් 2 ක්, මහඔයට පාසල් 2 ක්, පදියතලාවට එක් පාසලක්, කල්මුණේට පාසල් 3 ක්, සයින්දමරුදු එක් පාසලක්, ආලයඩ්වෙම්බු 2 ක්, දමන එක් පාසලක්, ලාහුගල එක් පාසලක්, නිදවුර් පාසල් 2 ක්, පොතුවිල් පාසල් 3 ක්, තිරික්කෝවිල් එක් පාසලක්, අක්කරපත්තු පාසල් 2 ක්, නාවදන්වේලි පාසල් 2 ක්, කාර්තිවු පාසල් 2 ක්, ඉරක්කමම් පාසල් 3 ක් සඳහා මෙම විද්‍යාගාර ලබාදීමට නියමිතය.ඊට අමතරව තවත් පාසල් සීයක් සඳහා තොරතුරු තාක්ෂණ අමාත්‍යාංශය යටතේ ඊ ශිල්පාගාර ලබාදීමට නියමිතය. දකුණේ ජනප්‍රිය පාසල් හා අම්පාර දිස්ත්‍රික්කයේ අඩු පහසුකම් සහිත පාසල් සම්බන්ධ කර පාසල් 106 ක් සංවර්ධනය කිරීමට මේ යටතේ ආරම්භ කර ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>21</day>
    </date>
    <link>http://www.dinamina.lk/2013/03/21/_art.asp?fn=f1303213</link>
    <topic>සුදුසුකම් තියෙන අය නාට්‍ය කලාවට මෙ‍ානවද කළේ?</topic>
    <author>අල්ලාප-සල්ලාපය අනුසාර මාහිංගොඩ</author>
    <content>ඔහු ශ්‍රී ලාංකේය වේදිකා නාට්‍ය කලාව තුළ වසර විසිපහකට ආසන්න කාලයක් පුරා නිරත වන්නෙකි. Black Box රංග සම්ප්‍රදාය මෙරටට හඳුන්වා දීමේ පුරෝගාමියා වන එම්. සෆීර් වේදිකා නාට්‍ය කලාවට විවිධ අයුරින් තම නොමසුරු දායකත්වය ලබා දී ඇත. හේ කොළඹ ජාත්‍යන්තර රංග කලා උළෙල හඳුන්වාදීමේ පුරෝගාමියා ද වේ. මෙවර පැවැත්වෙන්නේ එහි දෙවැන්නයි. ජාත්‍යන්තර රංග කලා උළෙල හා මෙරට නාට්‍ය කලාව ගැන එම්. සෆීර් නම් තරුණ නාට්‍යවේදියා හා කළ කතා බහ පහතින් පළවේ.ඔබ මේ ලකලෑස්ති වෙන්නේ මොකටද?ශ්‍රී ලංකාවේ පැවැත්වෙන එකම ජාත්‍යන්තර නාට්‍ය උළෙලට. මේ එහි දෙවැනි අවුරුද්ද.පසුගිය වර පැවැත්වුණේ...?ගියවර පැවැත්වුණේ පළමුවෙනි වතාවට. ශ්‍රී ලංකා ඉතිහාසයේ පැවැත්වුණු පළමුවෙනි ජාත්‍යන්තර නාට්‍ය උලෙළ.ඔබ ඇයි මෙවැනි දෙයක් පටන්ගන්නේ...?ඒක මට වඩා වැදගත් රටටයි. ලෝකයේ රටක සංවර්ධනය මනින්න ක්‍රම කිහිපයක් ගන්නවා. රටක තියෙන සංස්කෘතික මැදිහත්වීම ඒ රටේ සංවර්ධනයේ සාධකයක්.දෙවැනි කාරණය නාට්‍ය කරන්නන් හැටියට මේ දූපතේම ඉන්නවා නම් අපට ජාත්‍යන්තර උලෙළක් අවශ්‍ය නෑ. අපට පුළුවන් ඇඳක් දාගෙන නළුවෙකුයි, නිළියකුයි දාගෙන නාට්‍යයක් කරන්න. ඕනෑම විෂය ක්ෂේත්‍රයක් දියුණු වෙන්න නම් ලෝකයේ අනෙක් තැන්වල සිද්ධවෙන්නේ මොනවද කියලා අපි දැනගන්න ඕනේ. ඒක නාට්‍ය කලාවටත් අදාළයි.තුන්වැනි කාරණය තමයි ශ්‍රී ලංකා ඉතිහාසය බිහිවුණා කියන දවසේ ඉඳන් මම මේක කරන තෙක් ඉතිහාසයේ කිසිම කෙනෙකුට ජාත්‍යන්තර නාට්‍ය උළෙලක් කරන්න බැරිවුණා.හතරවැනි කාරණය තමයි, ජාත්‍යන්තර නාට්‍ය උළෙලක් කියන්නේ ලෝකයේ ඉන්න නාට්‍යකරුවන්ව අපේ රටත් එක්ක සම්බන්ධතා හදාගන්න හොඳ පාලමක් ‍ෙවනවා. අපේ දැනුම එහෙට යන්න, එහේ දැනුම මෙහෙට එන්න.අන්තිම කාරණය තමයි අපිට අපේ රටේ නාට්‍ය පාසලක් කියලා එකක් නෑ. රංග කලා මධ්‍යස්ථානයක් නෑ. නාට්‍ය කලාවට ජාතික ප්‍රතිපත්තියක් නෑ. නාට්‍යකරුවන් සඳහා පිළිගැනීමක් නෑ.මේක හදාරන්න කිසිම තැනක් නෑ. එතකොට මේ රටේ ඉන්න අලුත් පිරිස මේ විෂය ක්ෂේත්‍රයේ දැනුම ගන්නේ කොහෙන්ද? අනිත් එක තමයි අපේ රටේ නාට්‍ය උගන්වන පිරිස. ඒ උගන්වන්නේ ඒ අය දන්න පරණ ටික විතරයි. එතකොට - ලෝකයේ මොනවද සිද්ධවෙන්නේ... නව ප්‍රවණතා මොනවද? නූතන තත්ත්වය කියන්නේ මොකක්ද?මේ ඔක්කොම දැනගන්න ජාත්‍යන්තර උළෙල ඉතා වැදගත් වෙනවා. ඉතින් මම ඒකයි මේ නාට්‍ය උළෙල කරන්න ඕනෑ කියලා හිතුවේ.තව එකක් තමයි... ජාත්‍යන්තර නාට්‍ය උළෙල පැවැත්වෙන සෑම දිනකම ප්‍රධාන ආරාධිත අමුත්තා වශයෙන් අදාළ රටේ තානාපතිවරයා හෝ මහ කොමසාරිස්වරයා හා දේශීය රංග කලාවේ ප්‍රවර්ධනයට දිගුකාලීනව දායකත්වයක් ලබා දුන් දේශීය නාට්‍යකරුවකුට ආරාධනා කරනවා.මෙවර දේශීය නාට්‍යකරුවන් විදිහට ගෞරවයට පාත්‍රවන්නේ මු. දු. රංජිත් සිල්වා, ඩී. කේ. ආටිගල, ප්‍රියංකර රත්නායක, මංගල සේනානායක, සමන් ගාමිණී, ජොසුවා පියතුමා, අමිතා රබ්බිඩිගල, රුවන්ති ඩී. චිකේරා, ට්‍රේසි හොලිසිංගර් වැන්නන්.මේ පිරිස දේශීය නාට්‍ය රංග කලාවට ප්‍රාදේශීය මට්ටමේ සිට අප්‍රමාණ දායකත්වයක් ලබාදීම හා දේශීය රංග කලාවට විද්‍යාර්ථීන් බිහිකිරීම උදෙසා කැපකිරීම් කළ අය. මු. දු. රංජිත්ලාට, ඩී. කේ. ආටිගලලාට හමුවන්නේ සෞදි අරාබියේ අසර්බයිජානයේ, ඔස්ට්‍රියාවේ රටවල නාට්‍ය කරන පිරිස්.සරච්චන්ද්‍රයන්ව ජපානය දන්නවා ඇති. ඒත් ඉන්දියාව දන්නේ නෑ. පොළොන්නරුවේ කුඹුරු කොට කොට දේශීය නාට්‍ය කලාව වෙනුවෙන් කැපවෙන ඩී. කේ. ආටිගලව මම ලෝකයට ගෙන යනවා. ඒ තමයි ජාත්‍යන්තර නාට්‍ය උළෙල හරහා අපේ රටට ලැබෙන ප්‍රතිලාභ.මේක මගේ වැඩක් නෙවේ අදාළ බලධාරීන් කළ යුතු වැඩක්.ජාත්‍යන්තර නාට්‍ය උළෙලක් පටන් ගැනීමට ඔබට ඇති සුදුසුකම?මම අවුරුදු විසිපහ (25)ක් නාට්‍ය කලාව ඇතුළේ වැඩකරනවා. අනිත් එක තමයි, සුදුසුකම් තියෙන අය මොනවද කරන්නේ? මා මේ සඳහා නුසුදුසුයි කියලා කවුරුහරි කියනවා නම් සුදුසුයි කියන අය ලැජ්ජාවෙන්න ඕනේ මම තනියෙන් නාට්‍ය උළෙලක් කරන එක ගැන.අනිත් පැත්තෙන් ගත්තොත් ඒ ගොල්ලන්ට කරන්න බැරි වෙච්ච වැඩේ මම කරනවා... කරනවා විතරක් නෙවේ මේ කරන්න යන්නේ දෙවැනි පාරට.මම පළමුවෙනි පාර කරපු එක වැරදියි කියලා කවුරුහරි මට කියන්න තිබුණාණේ. එහෙම නම් මට දෙවැනි පාර කරන්න බෑ. අවුරුදු විසිපහ (25)ක් නාට්‍ය කලාව ඇතුළේ වැඩකරපු කෙනෙක් හැටියට ගිය අවුරුද්දත් ඇතුළුව මට පුළුවන් වුණා රටවල් 13ක නාට්‍යකරුවන් ගෙන්න ගන්න. නාට්‍යකරුවන් ගෙන්න ගන්න පුළුවන් වීම ගැන මම ලැජ්ජාවෙන්න ඕනැද? සතුටු වෙන්න ඕනැද? පසුගිය දශකයක් ඇතුළත දී පැවැතියා වූ කිසිම රජයක් එක විදේශීය නාට්‍යකරුවෙක් ගෙන්වලා වැඩමුළුවක් කරලා තියනවද? පසුගිය අවුරුදු පහ ඇතුළත නාට්‍යකරුවන් මුණගස්වන රැස්වීමක් කැඳවලා තියනවද? ශ්‍රී ලංකාවේ පවතින නාට්‍ය කලාව වෙනස් කරලා ‘Black Box’හඳුන්වා දීපු මට නුසුදුසුකම මොකක්ද නාට්‍ය උළෙලක් නොකරන්න.පසුගිය වර පැවැත්වුණු නාට්‍ය උළෙල සාර්ථක වුණාද?මගේ විදිහට උළෙල සාර්ථකයි.පළමුවෙනි අවුරුද්ද කියන්නේ ආරම්භය, දෙවැනි අවුරුද්ද ස්ථාවරත්වය. තුන්වැනි අවුරුද්ද පැවැත්වුවහොත් මේකේ පැවැත්ම ස්ථාවර වෙන්න පුළුවන්. දින අනූවකින් පාලමක් හදලා ඒක උඩින් වාහන යනවා කියලා ඒකේ සාර්ථකත්වය මනිනවා වගේ කලාව ගැන එහෙම සාර්ථකත්වය මනින්න බෑ.එක සරල උදාහරණයක් මම කියන්නම්, පසුගිය අවුරුද්දේ ජාත්‍යන්තර නාට්‍ය උළෙල සඳහා අපේ කණ්ඩායම නිෂ්පාදනය කළ නාට්‍යකුත් තිබ්බා. අපේ නාට්‍ය බලලා විදේශීය නාට්‍යකරුවන් කොච්චර පැහැදුනාද කියනවා නම් මට ආරාධනා කරනවා ඉන්දියාවට ඇවිල්ලා නාට්‍යයක් නිෂ්පාදනය කරන්න. ඒ FLAME school of performing arts රංග කලා විශ්වවිද්‍යාලයට. එහි ගිහිල්ලා මම දැනට නාට්‍යයක් හදලා තියෙනවා. ඒ නාට්‍ය මේ නාට්‍ය උලෙළේ අන්තිම දවසට පෙන්නනවා.මට පුළුවන් නම් කියන්න, 1956 අවුරුද්දෙන් මෙහාට ලංකාවේ කොයි නාට්‍යකරුවාද පිටරටකින් ආරාධනා ඇවිල්ලා පිටරටක ගිහින් නාට්‍යයක් නිෂ්පාදනය කළේ.ඔබට ඉන්දියාවේ පූනේ FLAME school of performing arts විශ්වවිද්‍යාලයෙන් ආරාධනාවක් ලැබෙනවා...පූනේ ගියේ ගිය අවුරුද්දේ දෙසැම්බර් මාසයේ. මම සහ මගේ කණ්ඩායම ගියා. ජයලත් එස්. ගෝමස්, එස්. දයාලන්, තිවංක රණසිංහ, රෙජී චන්දිම මාත් එක්ක ගියා.එහි මාසයක් අපි වැඩමුළුවක් කළා. පූනේ FLAME school of performing arts විශ්වවිද්‍යාලයේ සිසුන් දහතුන් දෙනෙක් එක්ක නාට්‍ය වැඩමුළුවක් කරලා නාට්‍යයක් නිෂ්පාදනය කළා. ඔයගොල්ලෝ දන්න නාට්‍ය කලාව නෙවේ මම එහෙ ගිහින් හැදුවේ. මට නාට්‍ය කලාවක් අලුතින් හොයාගන්න පුළුවන් වුණා. මම ඒකට දැන් වැඩ කරන්නේ.මට අනාගතේ දවසක පුළුවන්වෙයි Movement theater කියලා එකක් ලෝකයට හඳුන්වලා දෙන්න. එතකොට මම පහුගිය අවුරුදු තුනක් හතරක් ඇතුළත කරපු අත්හදා බැලීම්වල තව එක් ප්‍රතිඵලයක් තමයි පූනේ නිෂ්පාදනය. මේක විනාඩි හැත්තෑපහක (75) නාට්‍ය නිර්මාණයක්. එකම දෙබසක්වත් නෑ. අපි බලාපොරොත්තු වෙන සාම්ප්‍රදායික දේවල් මුකුත් මේකේ නෑ. ඔහොම වැඩක් තමයි මම පූනේ ගිහින් කළේ. මේක එක් ප්‍රතිලාභයක් විතරයි, ජාත්‍යන්තර නාට්‍ය උළෙලින් ලැබිච්ච.මෙරට වේදිකා නාට්‍ය කලාව තවදුරටත් රැඳී තිබෙන්නේ ඔබ වැනි නාට්‍ය කලාවේ නිරත පිරිස් නිසා කියලා මම කිව්වොත්...ඕනෑම ක්ෂේත්‍රයක් දියුණු වෙන්නේ් විෂය ඇතුළේ ශාස්ත්‍රීය හා ප්‍රායෝගික වැඩ කරන සුළු පිරිසක් නිසයි. නාට්‍ය කලාව සම්බන්ධයෙන් ගත්තත් එහෙමයි. රාමු හදාගෙන මේ ක්ෂේත්‍රය දියුණු කරන්න බෑ.හැමෝගෙම කටේ තියෙන දේ වෙනසක් වෙන්න ඕනේ කියලයි මම නාට්‍ය කලාව වෙනස් කරන්න යමක් කරලා තියෙනවා. කාට කාටත් බැණ බැණ ඉඳලා වැඩක් නෑ. අපි කුමක් හෝ කළ යුතුයි. මට පුළුවන්නම් ලෝකයට නාට්‍ය අරන් යන්න ඇයි අනෙක් අයට කරන්න බැරි.ලෝකය වෙනස් කරන්නේ සුළුතර පිරිසක් විසින්. ඒකේ ප්‍රතිලාභ බහුතරයක් භුක්ති විඳිනවා.අපේ රටේ මහා ලොකු නාට්‍ය කලාවක් නෑ.අපි මේ රටේ කෙටි නාට්‍ය කලාව වෙනුවෙන් යමක් කරලා තියෙනවා. ලංකාවට ‘බ්ලැක් බොක්ස්’ රංග කලාව හඳුන්වා දෙන්න මා මැදිහත්වෙලා තිබෙනවා. අද ක්ෂේත්‍රය ඇතුලේ ‘බ්ලැක් බොක්ස්’ නොදන්න කෙනෙක් නෑ. අපි දැන් ජාත්‍යන්තර නාට්‍ය උළෙලක් කරනවා.මා මේ ක්ෂේත්‍රය වෙනුවෙන් අවංක කැප කිරීමක් කරලා තියෙනවා. අපිට දැන් ජාත්‍යන්තර නාට්‍ය උළෙලක් තියෙනවා. අපට දැන් ලැජ්ජාවෙන්න ඕනේ නෑ.මා ස්වාධීන මිනිහෙක්...මම පටන්ගත් මේක ඉතිහාසයට යයි. තව මෙවැනි නාට්‍ය උළෙලක් ආවත් මම සතුටුවෙනවා. ඒක වෙන්නේ අපේ මේ නාටය කලා ක්ෂේත්‍රය යටනේ..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>21</day>
    </date>
    <link>http://www.dinamina.lk/2013/03/21/_art.asp?fn=f1303214</link>
    <topic>මගේ පැතුම ඔබේ පැතුම හා එක්වන දවසක්</topic>
    <author/>
    <content>මෙරට දහස් ගණනක් දරුවන් විවිධාකාරයේ සුව නොවන රෝගයන්ගෙන් පෙළෙන අතර එම රෝගාබාධයන් හේතුවෙන් දරුවන් පමණක් නොව ඔවුන්ගේ පවුල්වල උදවිය ද අප්‍රමාණව පීඩා විඳිති. මෙවැනි දරුවන්ට හා ඔවුන් ගේ පවුල්වලට උදව් උපකාර කරන නොයෙක් සංවිධාන, පදනම් අතරින් “මයි විෂ්” (මගේ පැතුම) සුවිශේෂී වන්නේ ඔවුන් සුව නොවන රෝගයන් ගෙන් පෙළෙන දරුවන්ගේ සිත් තුළ ඇති සුන්දරම පැතුමක් ඉෂ්ට කරදී ඔවුන් ජීවත්වන කාලය තත්පරයකින් හෝ වැඩි කර දීමට උත්සාහ ගන්නා නිසා ය.2009 වසරේ දී ආරම්භ කරන ලද ‘මයි විෂ්’ පදනම මේ වන විට රෝගාබාධයන් ගෙන් අසරණ වී සිටින දරුවන් රාශියක ගේ සුන්දර පැතුමන් ඉටුකර දීමට කටයුතු කර තිබේ. විශේෂයෙන් මරණය පෙනි පෙනී ජීවත්වන පිළිකා රෝගී දරුවන් රැසක් ඒ අතර වෙති. මේ දරුවන්ට උපන් දිනයට තමන් කැමතිම තෑග්ගක් ලැබීම විශාල සතුටකි. ‘මයි විෂ්’ පදනම සැමවිටම උත්සාහ කරන්නේ රෝගී දරුවන්ට ඒ සතුට ළඟා කරදීමට යි.එසේම දුෂ්කර පළාත්වල සිට තම දරුවන්ට ප්‍රතිකාර ගැනීම සඳහා කොළඹට පැමිණෙන මව්පියන්ට ආහාරපාන, ඇඳුම් පැලඳුම් මෙන්ම මුදල් ආධාර ලබාදීම ද මෙම පදනමේ තවත් සමාජ සත්කාරයකි. සුව නොවන රෝගවලින් පෙළෙන බොහොමයක් දරුවන් ග්‍රාමීය දුප්පත් පවුල්වල දරුවන් ය. ඇතැම් අවස්ථාවල දී ඔවුන ට අවශ්‍ය ඖෂධ රෝහල්වල නොමැති වූ විට දෙමාපියන් අන්ත අසරණ තත්ත්වයට පත්වෙති. එවැනි අවස්ථාවන් හි දී එම දෙමාපියන්ට පිළිසරණක් වෙමින් අදාළ ඖෂධ ලබාදීමට ‘මයි විෂ්’ කටයුතු කරයි.තවමත් මූලික මට්ටමේ පවතින මයි විෂ් පදනම ශක්තිමත් කොට සිය සමාජ සත්කාරක සේවාව තවදුරටත් ව්‍යාප්ත කිරීමට ඔවුහු බලාපොරොත්තු වෙති. විශේෂයෙන් ඔවුන් ගේ මීළඟ ඉලක්කය වන්නේ පිළිකා රෝගය සඳහා ප්‍රතිකාර ලබා ගැනීමට මහරගම පිළිකා රෝහලට පැමිණෙන කුඩා දරුවන්ගේ දෙමාපියන්ට නවාතැන් ගැනීමට සුදුසු ස්්ථානයක් නිර්මාණය කිරීමයි. ඒ වෙනුවෙන් ආධාර පිණිස සංවිධානය කෙරෙන ප්‍රසංගයක් මේ මස 22 වැනිදා සුගතදාස ගෘහස්ත ක්‍රීඩාංගණයේ දී සවස 7ට පැවැත්වේ.මෙම ප්‍රසංගය විශේෂතා රැසකින් යුක්ත වුවකි. මෙරට ජනප්‍රඅිය සංගීත කණ්ඩායමක් වන මේරියන්ස් සංගීත කණ්ඩායම සිය 25 වැනි සංවත්සරය සමරන්නේ ද ‘මයි විෂ්’ පදනම සම¼ඟ මෙම ප්‍රසංගයට දායක වෙමිනි. රෝගී දරුවන් වෙනුවෙන් උපන් ළෙන්ගතුකමින් මෙරට කලා ලෝකයේ ප්‍රවීණයන් රැසක් නොමිලේ මේ ප්‍රසංගයට සහභාගී වීම ද විශේෂත්වයකි. පණ්ඩිත් අමරදේව, විශාරද දීපිකා ප්‍රියදර්ශනී, ආත්මා ලියනගේ, දමයන්ති ජයසූරිය, රොමේෂ් සුගතපාල, සුනිල් පෙරේරා යන කලා ශිල්පීන් සිය මධුර හඬින් මෙම රාත්‍රිය වර්ණවත් කරන අතර මෙය හුදු විනෝදය පිණිසම පැවැත්වෙන්නක් නොවන වග ද ඔවුහු පවසති.හදවතේ උපන් මනුස්සකමින්ම තවත් දරුවෙකුට නිරෝගීව ජීවත්වීමට අත්වැලක් සැපයීම උදෙසා මයි විෂ් පදනම සංවිධානය කරන මෙම ප්‍රසංගයට සහභාගී වීමෙන් සියලු දෙනාට මේ සද්කාර්ය සඳහා දායක විය හැකිය. ජාතිය, ආගම කුමක් වුවත් සෑම දරුවෙකුගේම ජීවිතය රටට සම්පතකි. එම නිසා මේ දරුවන් දෙස සානුකම්පිතව බලා ඔවුන්ට ජීවත්වීමට දිරිය දීම සැමගේ වගකීම වන්නේය. මයි විෂ් ගෙන යන මේ උත්සාහයට දරුවන්ට ආදරේ කරන ඕනෑම අයෙකුට දායක විය හැකිය..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>22</day>
    </date>
    <link>http://www.dinamina.lk/2013/03/22/_art.asp?fn=n1303226</link>
    <topic>ජිනීවා මානවහිමිකම්</topic>
    <author>මහින්ද අලුත්ගෙදර</author>
    <content>ලොව බලවත් රටවල දැඩි පීඩනය හමුවේ ශ්‍රී ලංකාව සම්බන්ධයෙන් ඇමෙරිකා එක්සත් ජනපදය ඉදිරිපත් කළ යෝජනාව ජගත් මානව හිමිකම් කවුන්සලයේදී ඊයේ (21) සම්මත විය. මුස්ලිම් රටවල් බහුතරයක් ශ්‍රී ලංකාවට පක්ෂව ඡන්දය ලබා දුන්හ.ඇමෙරිකා එක්සත් ජනපද යෝජනාව වැඩි ඡන්ද 12 කින් සම්මත වූ අතර ඊට පක්ෂව රටවල් 25 ක් ඡන්දය ලබාදුන් බවද ඊට අමතරව ශ්‍රී ලංකාවේ වත්මන් සංවර්ධන ක්‍රියාදාමය සහ ප්‍රතිසංධාන ක්‍රියාවලිය අගයමින් ලොව රටවල් 13 ක් අදාළ යෝජනාවට විරුද්ධව ඡන්දය පාවිච්චි කළ බව ද ජිනීවාහි ශ්‍රී ලංකා නිත්‍ය නියෝජිත කාර්යාලය පවසයි.මේ අතර ජපානය ඇතුළුව රටවල් 8 ක් මේ යෝජනාව සඳහා ඡන්දය දීමෙන් වැළකී සිටියහ.ශ්‍රී ලංකාවේ මානව හිමිකම් තත්ත්වය, ප්‍රතිසංධානය මෙන්ම පුනරුත්ථාපනය ආදී කරුණු රැසක් ඇතුළත් කරමින් ඇමෙරිකා එක්සත් ජනපදය විසින් ජගත් මානව හිමිකම් කවුන්සලය හමුවට ඉදිරිපත් කළයෝජනාව සඳහා ශ්‍රී ලංකාවට හිතවත් රටවල් රැසක් විරෝධය පළකළ අතර කොටි හිතවාදී ඉන්දියාව ඇතුළු රටවල් 25 ක් එම යෝජනාව සම්මත කරමින් කොටි ක්‍රියාකාරකම් සඳහා යළිත් වරක් සහයෝගය ලබාදී තිබේ.මේ අතර ශ්‍රී ලංකාවේ සිදුවී යැයි කියන යුද අපරාධ සොයා බැලීමට එක්සත් ජාතීන්ගේ සංවිධානයේ නියෝජිතයනට ශ්‍රී ලංකාවට පැමිණිමට අවස්ථාව සලසන ලෙස එම යෝජනාවෙන් ඉල්ලීමක් කර තිබෙන අතර ”ශ්‍රී ලංකාවේ සංහිඳියාව හා වගවීමේ ක‍්‍රියාවලිය ප‍්‍රවර්ධනය” යන මැයෙන් එම යෝජනාවලිය ඉදිරිපත් කළ බවද ජිනීවාහි ශ්‍රී ලංකා නිත්‍ය නියෝජිත කාර්යාලය සදහන් කරයි.ශ්‍රී ලංකාවේ වත්මන් ප්‍රතිසංධානය සහ සංවර්ධන ක්‍රියාවලිය සඳහා ලක් රජය ගෙන තිබෙන වැඩපිළිවෙළ අගය කරමින් රටවල් 13 ක් ශ්‍රී ලංකාව වෙනුවෙන් ජගත් මානව හිමිකම් කවුන්සලයේ පෙනී සිටි අතර එහිදී ඔවුන් ඇමෙරිකානු යෝජනාවට එරෙහිව ඡන්දය පාවිච්චි කළ බවද කොංගෝ, ඉක්වදෝරය, ඉන්දුනීසියාව, කුවේට්, මාලදිවයින, මොරිටේනියා, පාකිස්තානය, පිලිපීනය, කටාර්, තායිලන්තය, උගන්ඩාව, එක්සත් අරාබි එමීර් රාජ්‍යය සහ වෙනිසියුලාව එම රටවල් වන බවද විදේශ කටයුතු අමාත්‍යාංශය පවසයි.මේ අතර කොටි හිතවාදීන්ගේ ක්‍රියාකාරකම් අගය කරමින් සහ තම දේශපාලන අරමුණු ඉටුකර ගැනීමේ අපේක්ෂාවෙන් ඇමෙරිකාව ඉදිරිපත්කළ යෝජනාව සඳහා කොටි හිතවාදී ඉන්දියාව ඇතුළුව රටවල් 25 ක් ඡන්දය ලබාදී තිබෙන අතර ආර්ජන්ටිනාව, ඕස්ට්‍රියාව, බෙනින් රාජ්‍යය, බ්‍රසීලය, චිලී, කොස්ටරිකා, අයිවරිකෝස්ට්, චෙක් ජනරජය, බෙස්ටෝනියා, ජර්මන්, ගෝතමාලාව, අයර්ලන්තය, ඉතාලිය, ලිබියාව, මොන්ටිනිග්‍රෝ, පේරු, පෝලන්තය, කොරියාව, මෝල්ඩෝවා, රුමේනියාව, සියරාලියොන්, ස්පාඥ්ඤය, ස්විට්සර්ලන්තය, ඇමෙරිකාව ඒ අතර වෙයි. ඊට අමතරව බොස්ට්වානා, ඉතියෝපියාව, ජපානය, කසකස්තානය, කෙන්යාව, මැලේසියාව, ඇන්ගෝලාව, බර්කිනාෆාසෝ යන රටවල් ඡන්දය දීමෙන් වැළකී සිටියහ.ශ්‍රී ලංකාව සම්බන්ධයෙන් එක්සත් ජාතීන්ගේ මානව හිමිකම් කවුන්සලයට පසුගිය 2012 වසරේ මාර්තු 22 දා යෝජනාවක් ඉදිරිපත් වු අතර උගත් පාඩම් හා ප්‍රතිසන්ධාන කොමිසමේ නිර්දේශ ක්‍රියාත්මක කරන ලෙස ඉල්ලා ඉදිරිපත් වූ එම යෝජනාවට පක්ෂව ඡන්ද 24 ක්ද ඊට එරෙහිව ඡන්ද 15ක්ද ලැබුණු අතර තවත් රටවල් 8 ක් ඡන්දය දීමෙන් වැළකී සිටියහ. ජගත් මානව හිමිකම් සැසිවාරය අමතමින් වෙනිසියුලාව, පාකිස්තානය සහ තායිලන්තය යන රටවල් ශ්‍රී ලංකාව ඇඟයීමට ලක්කර තිබෙන අතර මෙවැනි යෝජනාවක් මඟින් සහයෝගීතාවක් සහ සංහිඳියාවක් එයින් පෙන්නුම් නොකරන බවද මෙවැනි දෑ සදහා ශ්‍රී ලංකාව ඉලක්කකර ගැනීම හිතකර නොවන බවද පෙන්වාදී තිබේ.යුද ගැටුම් නිමාවීමත් සමඟ සහජීවනය සහ සංවර්ධනය ඇතිකිරීම වෙනුවෙන් ලක් රජය ගෙන තිබෙන ක්‍රියාමාර්ග ප්‍රසංසනීය බව පෙන්වා දී තිබෙන එම රටවල්, රටක ස්වෛරීභාවයට ඇඟිලි ගැසීම සුබවාදී නොවන බවද සදහන්කර ඇත.ශ්‍රී ලංකාව සම්බන්ධයෙන් ජගත් මානව හිමිකම් කවුන්සලය සදහා ඉදිරිපත් කළ යෝජනාවට ඡන්දය දීම සදහා සාමාජික රටවල් 47 ක් සුදුසුකම් ලබා සිටි අතර ගැබොන් රාජ්‍යය අදාළ ඡන්දය විමසන අවස්ථාවේදී නොසිටි බවද ජිනීවාහි ශ්‍රී ලංකා නිත්‍ය නියෝජිත කාර්යාලය සදහන් කරයි.අප්‍රිකානු රටවල් 13, ආසියානු රටවල් 13, ලතින් ඇමෙරිකානු හා කැරිබියානු රටවල් 8, බටහිර යුරෝපීය හා වෙනත් රටවල් 7, නැ‍ඟෙනහිර යුරෝපීය රටවල් 6 ජගත් මානව හිමිකම් කවුන්සලයේ සාමාජිකත්වය උසුලයි..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>22</day>
    </date>
    <link>http://www.dinamina.lk/2013/03/22/_art.asp?fn=n1303227</link>
    <topic>උගත් පාඩම් කොමිසමේ නිර්දේශ සියයට පනහක් ක්‍රියාත්මක කර අවසන්</topic>
    <author>සිතාරා සේනානි සහ නුවන් කොඩිකාර</author>
    <content>උගත් පාඩම් හා ප්‍රතිසන්ධාන කොමිසමේ නිර්දේශවලින් 50%ක් මේ වනවිටත් ක්‍රියාත්මක කැර අවසන් බවත්, එහෙත් ඉතිරි 50% යම් නිශ්චිත කාලසීමාවකදී කිසිසේත් අවසන් කළ නොහැකි ඒවා බවත් ජිනීවා මානව හිමිකම් කොමිසමට ශ්‍රී ලංකාව ඉතා පැහැදිලිව දැනුම්දී ඇතැයි රජයේ මාධ්‍ය ප්‍රකාශක, ජනමාධ්‍ය හා ප්‍රවෘත්ති ඇමැති කෙහෙළිය රඹුක්වැල්ල මහතා පවසයි.  උගත් පාඩම් කොමිසමේ ඇතැම් යෝජනා පාර්ලිමේන්තුවේ එකඟතාව අනුව ක්‍රියාත්මක කළ යුතුව තිබෙන බව කී ඇමැතිවරයා, උතුරේ ඇතැම් ප්‍රදේශවල බිම් බෝම්බ ඉවත් කිරීම සම්පූර්ණයෙන් අවසන් වනතෙක් එම ප්‍රදේශවල ජනතාව පදිංචි කිරීම රජයට කිසිසේත් කළ නොහැකි බවත් කීවේය.මෙවැනි තත්ත්වයක් තිබියදී යම් යම් රටවල් දෙමළ ඩයස්පෝරාවේ අවශ්‍යතා පරිදි මේ සම්බන්ධයෙන් ශ්‍රී ලංකාවට එරෙහිව කටයුතු කරන්නේ නම් එය යහපත් දෙයක් නොවන බවද ඇමැතිවරයා අවධාරණය කරයි.ඇමැතිවරයා මේ බව පැවැසුවේ ඇමැති මණ්ඩල තීරණ දැනුම්දීම සඳහා රජයේ ප්‍රවෘත්ති දෙපාර්තමේන්තු ශ්‍රවණාගාරයේ ඊයේ (21) පැවැති මාධ්‍ය හමුවේදී ජනමාධ්‍යවේදියකු ‍ඒ සම්බන්ධයෙන් මතු කරන ලද ප්‍රශ්නයකට පිළිතුරු දෙමිනි.යුද්ධය අවසන් වීමෙන් පසු ජනාධිපති මහින්ද රාජපක්ෂ මහතා උගත් පාඩම් හා ප්‍රතිසන්ධාන කොමිසම පත් කළේ කාගේවත් ඉල්ලීම මත නොව යුදමය තත්ත්වයක් යළි මේ රටේ ඇති නොවීම සඳහා ගත යුතු පියවර නිර්දේශ කිරීම වෙනුවෙන් සැකසුණු අපේම වූ වැඩපිළිවෙළක් ලෙසින් බවත් ඇමැතිවරයා මෙහිදී අවධාරණය කළේය.ජිනීවා මානව හිමිකම් සැසිය ඉලක්ක කොට ගෙන ශ්‍රී ලංකාවට එරෙහිව ඇතැම් රටවල් හා කණ්ඩායම් ක්‍රියාත්මක වන බව ශ්‍රී ලංකාව ඉතා හොඳින් දැන සිටි බවද, චැනල් ෆෝ නාටකයේ සිට එය පැහැදිලි වූ බවද හෙතෙම සඳහන් කළේය.ජිනීවා ප්‍රශ්නය හමුවේ ශ්‍රී ලංකාව සෑම විටම ආත්ම විශ්වාසයකින් යුතුව කටයුතු කර ඇතැයි කී ඇමැතිවරයා උගත් පාඩම් කොමිසමේ නිර්දේශ ක්‍රියාත්මක කරන බවට රජය පොරොන්දුවී ඇතැයිද කීවේය. රජයේ ප්‍රවෘත්ති අධ්‍යක්ෂ ජනරාල් මහාචාර්ය ආරියරත්න ඇතුගල මහතා ද මේ අවස්ථාවට සහභාගී විය. .</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>22</day>
    </date>
    <link>http://www.dinamina.lk/2013/03/22/_art.asp?fn=n1303228</link>
    <topic>නව කල්ලඩි පාලම අද ජනතා අයිතියට</topic>
    <author>ධනුෂ්ක ගොඩකුඹුර</author>
    <content>ඒ-4 මාර්ගයේ පැරණි කල්ලඩි පාලම වෙනුවට ඉදිකෙරුණු නව පාලම ජනාධිපති මහින්ද රාජපක්ෂ මහතා අතින් අද (22) විවෘත කිරීමට නියමිතය.රුපියල් මිලියන 1970ක වියදමින් ඉදි කර ඇති නව කල්ලඩි පාලම සඳහා ජපන් ජාත්‍යන්තර සහයෝගිතා ආයතනයේ රුපියල් මිලියන 1640ක් ද දේශීය අරමුදල් රුපියල් මිලියන 330ක් ද වැය කර තිබේ. කොළඹ - රත්නපුර - බෙරගල - සියඹලාණ්ඩුව හරහා මඩකලපුව දක්වා දිවෙන ඒ - 4 මාර්ගයේ පැරැණි කල්ලඩි පාලම ඉංග‍්‍රීසි පාලන යුගයේදී ඉදිකරනු ලදුව දීර්ඝ කාලයක් අබලන්ව පැවතිණ.නව පාලමේ දිග මීටර් 288ක් වන අතර පළල මීටර් 15ක් වේ. මං තීරු දෙකකින් සමන්විත මෙම පාලම මීටර් 1.5 බැගින් වූ පාපැදි මං තීරු දෙකකින් ද සමන්විතය..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>22</day>
    </date>
    <link>http://www.dinamina.lk/2013/03/22/_art.asp?fn=n1303229</link>
    <topic>දැයට කිරුළ ප්‍රදර්ශනය හෙට අම්පාරේ දී ඇරැඹේ</topic>
    <author>ජයසිරි මුණසිංහ සහ ධනුෂ්ක ගොඩකුඹුර</author>
    <content>ජනාධිපති මහින්ද රාජපක්ෂ මහතාගේ ප්‍රධානත්වයෙන් අම්පාර හාඩි උසස් තාක්ෂණ ආයතනයේ දී හෙට (23) සවස 5.30ට ඇරඹෙන සත්වැනි දැයට කිරුළ ජාතික සංවර්ධන ප්‍රදර්ශනයට අදාළ සියලු කටයුතු සූදානම්ව තිබේ.‍ඒ අනුව මේ මස 23 වැනිදා සිට 29 වැනිදා දක්වා හාඩි උසස් තාක්ෂණ අභ්‍යාස ආයතනයේ අක්කර 120ක භූමියේ මේ ප්‍රදර්ශනය පැවැත්වේ.රාජ්‍ය හා පෞද්ගලික අංශ ප්‍රදර්ශන කුටි 200කට ආසන්න ප්‍රමාණයක් මෙහි ඉදි කොට ඇත.ප්‍රදර්ශනය නැරඹීමට හා ඊට සහ සම්බන්ධවීමට පැමිණෙනු ඇතැයි අපේක්ෂිත ලක්ෂ සංඛ්‍යාත මහජනතාවට අවශ්‍ය සියලු පහසුකම් මේ වන විට සම්පාදනය කොට අවසන් යැයි දැයට කිරුළ ජාතික ප්‍රදර්ශන කමිටුවේ සභාපති සහ විදුලි සංදේශ සහ තොරතුරු තාක්ෂණ ඇමැති රංජිත් සියඹලාපිටිය මහතා "දිනමිණ" ට ප්‍රකාශ කළේය.දැයට කිරුළට සමගාමීව අම්පාර දිස්ත්‍රික්කයේ මහාමාර්ග, පාලම්, ප්‍රවාහන, විදුලිබල, ජලසම්පාදන, සන්නිවේදන හා ආරක්ෂක ඇතුළු සියලු පහසුකම් නැංවීමට රජය රුපියල් මිලියන තිස් දහසකට වඩා වැඩි මුදලක් වැය කළ බව ද රංජිත් සියඹලාපිටිය මහතා කීය.වසර 2500කට වඩා ලිඛිත ප්‍රෞඪ ඉතිහාසයකට හිමිකම් කියන ශ්‍රී ලාංකික ජාතියේ ඊයේ අද හා හෙට දවසේ ජයග්‍රාහී අනාගතය මෙවර ප්‍රදර්ශනයෙන් මහජනතාවට මනාව දැක බලා ගැනීමට ඉඩ කඩ ලබා දී ඇතැයි ද ඇමැතිවරයා කීය.පාසල් දරුවන්ට ප්‍රදර්ශනයට ඇතුළු වීමට කිසිදු මුදලක් අය නොකෙරේ. ආරක්ෂක, ගුවන්සේවා, ජනමාධ්‍ය, අධ්‍යාපන, කෘෂිකර්ම අංශ ප්‍රදර්ශන කුටි වැඩි ජනතා කැමැත්තක් ගනු ඇත.ජනාධිපතිතුමාගේ මහින්ද චින්තනය, මහින්ද චින්තන ඉදිරි දැක්ම අනුව අපේ රට, ජාතිය ගොඩනැගෙන හැටි මනාව ජනතාවට දැක බලා ගැනීමට මින් ඉඩකඩ ලබා දී තිබේ.අම්පාර නගරය මුල් කොට දැයට කිරුළ ප්‍රදර්ශනය පැවැත්වුවද ත්‍රිකුණාමලය, මඩකළපුව සහ පොළොන්නරුව යන දිස්ත්‍රික්ක හතරේම සංවර්ධන කටයුතුවලට රුපියල් මිලියන 60,000කට වඩා වැඩි මුදලක් රජය වැය කොට තිබේ.දැයට කිරුළ ප්‍රදර්ශනයෙන් පසු ඉතාම ඉහළ හා අංගසම්පූර්ණ විශ්වවිද්‍යාලයක් බවට හාඩි උසස් තාක්ෂණික ආයතනය පත්වීම මින් රට ජාතිය ලබන විශාලම සේවාව බවද ඇමැතිවරයා කීය.අම්පාරේ ප්‍රාදේශීය ලේකම් කොට්ඨාස 20හිම, ග්‍රාම නිලධාරී වසම් 503 සිංහල, ‍දමිළ, මුස්ලිම් සියලු ජාතිකත්වයන්ට මේ තුළින් ප්‍රතිලාභ ලැබී තිබේ. ජනතාවගේ ආර්ථික, සමාජයීය මට්ටම ඉහළ නැංවීමට අමතරව ආගමික, සංස්කෘතික ක්ෂේත්‍රවල ද විශාල දියුණුවක් මේ ප්‍රදර්ශනයට සමගාමීව අම්පාරේ සිදු වී තිබෙන බව දිස්ත්‍රික් ලේකම් නීල් ද අල්විස් මහතා කීය.ජනාධිපතිතුමා නිතරම අපට උපදෙස් දෙන්නේ ප්‍රදර්ශනයෙන් පසු හැකිතරම් තිරසාරව ජනතාවට ප්‍රයෝජනයට ගන්න පුළුවන් ලෙස සම්පත් ගොඩනඟන ලෙසයි. ඒ අනුව අපි කෘෂිකර්ම, කර්මාන්ත හා සේවා යන අංශ තුනේම දියුණුවට අදාළ යටිතල පහසුකම් අම්පාරේ දියුණු කළා යැයි ද දිස්ත්‍රික් ලේකම්වරයා කීය.ජ්‍යෙෂ්ඨ ඇමැති පී. දයාරත්න, දිගාමඬුල්ල දිස්ත්‍රික් පාර්ලිමේන්තු මන්ත්‍රීවරුන් වන රියද් අද්මිරාල් සරත් වීරසේකර, ශ්‍රියාණි විජේවික්‍රම, නැඟෙනහිර පළාත් අධ්‍යාපන ඇමැති විමලවීර දිසානායක, යන මහත්ම මහත්මීහු ඇතුළු රජයේ දෙපාර්තමේන්තු ආයතන රැසක ප්‍රධානීහු මෙවර දැයට කිරුළ පිළිබඳව මාධ්‍යයන්ට කරුණු කීමේ හමුවට එක්ව සිටියහ..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>22</day>
    </date>
    <link>http://www.dinamina.lk/2013/03/22/_art.asp?fn=n13032210</link>
    <topic>අතිරික්ත සේවකයන් 70ක් සිටියදී</topic>
    <author>අසේල කුරුළුවංශ</author>
    <content>පේරාදෙණිය විශ්වවිද්‍යාලයේ ආරක්ෂක අංශය සඳහා අනුමත කාර්ය මණ්ඩලය ඉක්මවා සේවකයින් හැත්තෑ දෙනකු සිටියදී පසුගිය වසර තුළ රුපියල් ලක්ෂ 51ක මුදලක් ආරක්ෂක නිලධාරීන් සඳහා අතිකාල ලෙස ගෙවා ඇති බව විගණන විමසුමකින් හෙළි වී ඇත.විශ්වවිද්‍යාලයේ ආරක්ෂක අංශය සඳහා අනුමත කාර්ය මණ්ඩලය 117කි. විශ්වවිද්‍යාල ආරක්ෂක අංශයට අනුයුක්තව  ස්ථිර සේවකයින් 71 දෙනකු සිටින අතර පෞද්ගලික ආරක්ෂක අංශයකින් තවත් 116 දෙනකුගේ සේවය ලබා ගෙන තිබේ.ඒ හේතුවෙන් අරක්ෂක අංශයේ සේවකයින් 70 දෙනකු අතිරික්තව සිටියදී අදාළ මුදල විශ්වවිද්‍යාල ආරක්ෂක අංශයට අනුයුක්තව ස්ථිර සේවයේ නිරත සේවකයින් පිරිසක් අතිකාල ලෙස ලබාගෙන තිබෙන බව විගණන විමසුම පෙන්වා දෙයි.ස්ථිර සේවයේ නිරත විශ්වවිද්‍යාල ආරක්ෂක නිලධාරීන් සඳහා සතියකට දින 03ක සේවා මුර කාල සටහනක් සකස් කර තිබෙන අතර ඉන් එක් දිනක් සඳහා ඔවුන් අතිකාල ලබාගන්නා බවද අනාවරණය වී තිබේ. සේවා මුර කාල සටහනේ පවතින දුර්වලතාව හේතුවෙන් වසරකට විශ්වවිද්‍යාලය සතු රුපියල් ලක්ෂ170ක පමණ මුදලක් අපතේ යන බව විගණන පරීක්ෂණය මගින් තවදුරටත් පෙන්වා දෙයි. විශ්වවිද්‍යාලයේ ස්ථිර ආරක්ෂක නිලධාරීන් සංඛ්‍යාවට අමතරව 117ක සේවක අවශ්‍යතාව පියවා ගැනීමට පමණක් පෞද්ගලික ආරක්ෂක අංශයේ සේවය ලබාගත්තේ නම් වසරකට රුපියල් ලක්ෂ 25ක් ඉතිරිවන බවද එහි වැඩිදුරටත් සඳහන් වෙයි..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>22</day>
    </date>
    <link>http://www.dinamina.lk/2013/03/22/_art.asp?fn=n13032211</link>
    <topic>කාන්තා හිංසනයක් නම් 1938ට දන්වන්න</topic>
    <author>බුද්ධිකා ඉඹුලාන සහ චින්තා රණසිංහ</author>
    <content>සමාජයේ විවිධ තැන්වල දී සිදුවන කාන්තා හිංසන සහ පීඩාවන් සම්බන්ධයෙන් ක්ෂණිකව දැනුම් දීම සඳහා ළමා සංවර්ධන හා කාන්තා කටයුතු අමාත්‍යාංශය මඟින් '1938' - නව දුරකතන අංකයක් හඳුන්වා දෙයි.එම කාන්තා උපකාරක සේවා දුරකථන අංකය ඔස්සේ ලැබෙන ‍තොරතුරු අනුව, කායික හෝ මානසික හිංසනයට පත්වන කාන්තාවන්ට නීතිමය පිළිසරණ හා සහන ලබා දීම මෙහි අරමුණ වේ.ළමා අපයෝජන සම්බන්ධයෙන් දැනුම් දීම සඳහා ජා‍තික ළමා ආරක්ෂක අධිකාරිය මඟින් හඳුන්වා දුන් '1929' දුරකතන අංකයට අයත් ළමා උපකාරක සේවාව ක්‍රියාත්මක කිරීමෙන් සාර්ථක ප්‍රතිඵල ලැබී ඇති බැවින්, කාන්තාවන්ගේ ආරක්ෂාව වෙනුවෙන් මෙවැනි දුරකතන සේවාවක් ආරම්භ කිරීමට ජනාධිපති මහින්ද රාජපක්ෂ මහතා උපදෙස් දුන් බව ළමා සංවර්ධන හා කාන්තා කටයුතු ඇමැති තිස්ස කරල්ලියද්ද මහතා පවසයි.ශ්‍රී ලංකා ටෙලිකොම් ආයතනයට අයත් නව දුරකථන අංකය ඔස්සේ පැය 24 පුරාම මේ සේවාව ක්‍රියාත්මක කිරීම සඳහා කඩිනම් පියවර ගෙන ඇති බව ද ඇමැතිවරයා කියයි.ඕනෑම දුරකථන ජාලයක් හරහා කාන්තා හිංසන සම්බන්ධ පැමිණිලි ත්‍රිවිධ භාෂා මාධ්‍යයෙන්ම දැනුම් දිය හැකිවන පරිදි නව සේවාව ක්‍රියාත්මක කිරීමට ටෙලිකොම් ආයතනය පියවර ගෙන ඇතැයි ද ඇමැතිවරයා පවසයි.නිවසේ දී , රැකියා ස්ථානයේ දී මෙන්ම බස් රියේ දී, දුම්රියේ දී සහ මඟ තොටේ දී නිරන්තරයෙන් කායික හා මානසික හිංසනවලට ලක් වන කාන්තාවන්ට හෝ එවැනි තොරතුරක් දන්නා ඕනෑම පුද්ගලයෙකුට '1938' දුරකථන අංකය අමතා තොරතුරු ලබා දිය හැකිය‍. පැමිණිලි විමර්ෂනය කිරී ම සඳහා ‍විශේෂ පොලිස් ඒකකයක් ස්ථාපිත කර ඇති බවත් වින්දිතභාවය (හිංසනයට ලක් වූ) පත් කාන්තාවන් වෙනුවෙන් අවශ්‍ය නීතිමය පිළිසරණ හා සුරක්ෂිතභාවය සලසා දීමට එම ඒකකය පියවර ගන්නා බව ද කරල්ලියද්ද මහතා ප්‍රකාශ කරයි.බොහෝ විට කාන්තාවන් මෙවැනි සිදුවීම් හෙළි කිරීමට පසුබට වන අතර එවැනි හිංසනයන් පිළිබඳ තොරතුරක් ලද සැණින් වෙනත් පුද්ගලයෙකුට හෝ මේ අංකය අමතා ඒ පිළිබඳ දැනුම් දිය හැකි අතර සියළුම පැමිණිලිකරුවන්ගේ අනන්‍යතාවය ආරක්ෂා කිරීමට පොලිස් ඒකකය වගකීමෙන් බැඳී සිටින බව ද ඇමැතිවරයා පවසයි. තොරතුරු ලද සැණින් එවැනි පුද්ගලයන් අත්අඩංගුවට ගැනීමටත් අසාධාරණයට ලක්වූ පාර්ශවය වෙනුවෙන් සාධාරණ නීතිමය පියවර ගන්නා බවත් ඇමැතිවරයා පවසයි.ආරක්ෂක ලේකම් ගෝඨාභය රාජපක්ෂ මහතාගේ ඍජු මැදිහත් වීම මත කාත්තා හිංසන මැඩපැවැත්වීමටත් එවැනි වැරදිවලට පෙළඹෙන පුද්ගලයන්ට එරෙහිව නීතිය තදින් ක්‍රියාත්මක කිරීමට පොලිසිය මේ වන විට පියවර ගැනීම සම්බන්ධයෙන් ද ඇමැතිවරයා සිය ප්‍රශංසාව ද පළ කරයි..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>22</day>
    </date>
    <link>http://www.dinamina.lk/2013/03/22/_art.asp?fn=n13032212</link>
    <topic>පේරාදෙණියේ නවක සිසුන්ට පිළුණු ආහාර කැවූ ජ්‍යෙෂ්ඨයන්ට වැඩ වරදී</topic>
    <author>සමන්මලී ප්‍රියශාන්ති</author>
    <content>පේරාදෙණිය විශ්වවිද්‍යාලයේ ඉංජිනේරු පීඨය සඳහා බඳවා ගත් නවක සිසුන්ට බලහත්කාරයෙන් පිළුණු ආහාර කෑමට දෙමින් නවකවදය ලබා දුන් ජ්‍යෙෂ්ඨ සිසුන් 23 දෙනකු මේ වන විට හඳුනාගෙන ඇත.සතෙකුටවත් කෑමට ගත නොහැකි පිළුණු ආහාර නවක සිසුන්ට කෑමට අසභ්‍ය වචන කියන ලෙස නවකයින්ට බල කරමින් ඔවුන්ට නින්දිත ආකාරයෙන් සැලකූ ජ්‍යෙෂ්ඨ සිසුන්ට කිසිම සමාවක් ලබා නොදීමට පාලනාධිකාරිය තීරණය කර තිබේ.දැනට හදුනාගෙන තිබෙන සිසුන් 23 දෙනාගෙන් 12 දෙනකු සිද්ධිය වන අවස්ථාවේදීම විශ්වවිද්‍යාලයේ ආරක්ෂක අංශ මඟින් අත්අඩංගුවට ගෙන ඇති අතර අනෙක් පිරිස එම ස්ථානයෙන් පැන ගොස් තිබේ.උපකුලපතිවරයාගේ උපදෙස් පරිදි නවක සිසුන් තම තමන්ට ජ්‍යෙෂ්ඨයින්ගෙන් සිදු වු හිරිහැර ලිඛිතව ලබා දී ඇති නිසා පැන ගිය සිසුන්ද පසුව හදුනා ගැනීමට ආරක්ෂක අංශයට හැකි වී තිබේ.පේරාදෙණිය විශ්වවිද්‍යාලයේ ඉංජිනේරු පීඨයේ සෑම වසරකදීම නවක සිසුන්ට නවකවදය ලබා දෙන බවත් මින් ඉදිරියට එවැනි ක්‍රියාවන් වැළැක්වීම සඳහා මෙම සිද්ධියේදී වරදකරුවන් වන සියලු දෙනාට උපරිම දඩුවම් ලබා ‍දෙන බවත් ඒ සම්බන්ධයෙන් උසස් අධ්‍යාපන ඇමැතිවරයාගේ අවධානයද යොමු ව තිබෙන බවත් අමාත්‍යාංශයේ ශිෂ්‍ය කටයුතු පිළිබඳ උපදේශක අධ්‍යක්ෂ ජෙනරාල් කීර්ති මාවැල්ලගේ මහතා "දිනමිණ"ට පැවසීය..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>22</day>
    </date>
    <link>http://www.dinamina.lk/2013/03/22/_art.asp?fn=n13032213</link>
    <topic>මණ්ඩලය යළි පිහිටුවීමෙන් පසු කෝටි 900ක වී මිලට ගනී</topic>
    <author>විජයානි එදිරිසිංහ</author>
    <content>වර්තමාන ආණ්ඩුව වී අලෙවි මණ්ඩලය යළි පිහිටුවා වසර හතරක් ගතවෙද්දී රුපියල් කෝටි 900ක (මිලියන 9000) වී මිලදී ගෙන තිබේ.ඇවර කිරීමට තීරණය කර ඉවත ලා තිබූ වී අලෙවි මණ්ඩලය යළි පිහිටුවා මෙම රජය මඟින් සක්‍රීය කළේ 2008 වර්ෂයේදීය.ඒ වන විට වී අලෙවි මණ්ඩලය යටතේ තිබූ සියලුම ශාඛා කාර්යාලද වසා දමා තිබුණි.මහින්ද චින්තන වැඩපිළිවෙළ යටතේ වර්තමාන රජය වී අලෙවි මණ්ඩලය යළි පිහිටුවා ප්‍රාදේශීය කාර්යාල, ගබඩා සියල්ල විවෘත කර වී මිලදී ගැනීම සඳහා ආධාර මුදල්ද ලබා දුන්නේය. ඒ අනුව 2008 - 2012 වසර හතරක කාලය තුළ වී අලෙවි මණ්ඩලය රුපියල් කෝටි 900ක වී මෙට්‍රික් ටොන් තුන්ලක්ෂයකට වැඩි ප්‍රමාණයක් මිලදී ගෙන ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>22</day>
    </date>
    <link>http://www.dinamina.lk/2013/03/22/_art.asp?fn=n13032214</link>
    <topic>බොලිවුඩ් නළු සන්ජේ දත් වසර 5ක් හිරේ</topic>
    <author/>
    <content>ඉන්දියාවේ මුම්බායි හිදි පුද්ගලයන් 257 දෙනෙකු ඝාතනය කරමින් 1993 දී බෝම්බ පෙලක් පුපුරුවා ලීම සම්බන්ධයෙන් වරද කරුවු යාකුබ් මෙමන් නම් මහමොළකරුට පැනවී තිබුණු මරණීය දණ්ඩනය ඊයේ (21) යළිත් තහවුරු කළ ශ්‍රේෂ්ඨාධිකරණය ‍මේ අපරාධකරුවන්ගෙන් නීතිවිරෝධීව මිලදීගත් ගිනි අවි තමන් සන්තකයේ තබාගත් බොලිවුඩ් නළු සන්ජේ දත්ටද පස් අවුරු දු සිරදඬුවමක් නියම කර තිබේ.පුද්ගලයන් 800 කට වැඩි පිරිසක් තුවාල ලත් මේ බෝම්බ ප්‍රහාරයන්ට සන්ජේ දත් ගේ සම්බන්ධයක් නැතත් එම ප්‍රහාරකයින්ගෙන් මිලදීගත් නීතිවිරෝධී ගිනි අවි ළඟ තබාගැන්ම සම්බන්ධයෙන් වරදකරුවූ ඔහු මේ දක්වා ඇප මත මුදා හැර තිබිණ.කෙසේවෙතත් දැන් ශ්‍රේෂ්ඨාධිකරණයේ විභාග වුණු අභියාචනයන් විභාගකිරීමෙන් පසු විනිසුරු පි සතාෂිවම් විසින් සන්ජේ දත්ට පස්අවුරුදු සිර දඬුවමක් නියම කර ඇත.බෝම්බ ප්‍රහාරයන් සම්බන්‍ධයෙන් 11 දෙනකු චෝදනාවට ලක්ව සිටි අතර පූර්වයෙන් මරණී ය දණ්ඩනය නියමව තිබුනු ඔවුන්ගෙන් යාකුබ් මෙමන් හැර සෙස්සනට දැන් ජීවිතාන්ත සිරදඬුවම් නියමව තිබේ..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>22</day>
    </date>
    <link>http://www.dinamina.lk/2013/03/22/_art.asp?fn=r1303221</link>
    <topic>18 වනතුරු දරුවන්ට මවුපිය රැකවරණය අනිවාර්යයි</topic>
    <author/>
    <content>මීගොඩ සමූහ - ඩබ්ලිව්. ඩී. ජයතිස්සතම දරුවන් පිළිබඳව මවුපියන් සොයා නොබැලීම හේතුවෙන්, බොහෝ දරුවන් වැරදි දේවලට පෙලඹී තිබෙන බවත් දරුවා බිහි වූ දා පටන් වයස අවුරුදු 18ක් පසුවන තුරු මවුපියන් දරුවාට රැකවරණය ලබා දිය යුතු බවත් එමෙන් ම දරුවාගේ සියලු අවශ්‍යතා මවුපියන් ලබා දිය යුතු බවත්, එසේ නොකිරීම දණ්ඩ නීති සංග්‍රහයේ වගන්ති අනුව දඬුවම් ලැබිය යුතු වරදක් බවත් හංවැල්ල පොලිස් ස්ථානයේ උප පොලිස් පරීක්‍ෂක පනාවැන්න මහතා බප / හෝ / ආටිගල විදුහලේ දී පැවසීය.රටේ සිදුවන අපරාධ අවම කිරීමටත්, අපචාරවලින් දරුවන් ආරක්‍ෂා කිරීමටත් ගත යුතු පියවරයන් පිළිබඳව පාසල් දරුවන්ගේ මවුපියන් දැනුවත් කිරීමට මෙම වැඩසටහන පැවැත්විණි.තව දුරටත් අදහස් දැක්වූ ඒ මහතා මෙසේ ද පැවසී ය.පිරිමි දරුවකුගේ ළමා කාලය වයස අවුරුදු දහ හතරක් වන අතර, ගැහැනු දරුවකුගේ ළමා කාලය වයස අවුරුදු දහසයක් වෙයි. දරුවාගේ වැඩිහිටි කාලය ඇරැඹෙන්නේ වයස අවුරුදු දහ අට සම්පූර්ණ වූ පසුව ය. මේ කාල වකවානුව තුළ මවුපියන් දරුවන් කෙරෙහි දැඩි ලෙස රැකවරණය ලබා දිය යුතු ය. මන්ද යත්, දරුවාගේ වැරදි පෙලඹවීම් අවම කිරීම සඳහා යි. පිරිමි දරුවා හා ගැහැනු දරුවාගේ වයස අවුරුදු දහසය පසුවන තෙක් ලිංගික ක්‍රියාවලට යෙදීමට දරුවන්ට නීතියෙන් ඉඩක් නැත.එහෙත් වයස අවුරුදු දහසය සම්පූර්ණ වූ විට, තම අභිමතය පරිදි ලිංගික ව හැසිරීම හිමිකමක් සේ සලකයි. නමුත්, වයස අවුරුදු දහ අට සම්පූර්ණ වනතුරු ඔවුන්ට විවාහ වීමට නීතියෙන් ඉඩක් නැත. මේ නිසා දෙමාපියන් දරුවන් කෙරෙහි වැඩි අවධානයක් යොමු කළ යුතු ය. දහ අටට අඩුවයසේ ලිංගික ව හැසිරීම සිදුවුවහොත් පිරිමි දරුවා වයස සම්පූර්ණ වනතෙක් බන්ධනාගාර ගත කරන අතර, ගැහැනු දරුවා පරිවාසයට යොමු කරයි. මොවුන් විවාහ වීමට කැමැත්තෙන් සිටියත්, මවුපියන් ඔවුන්ව විවාහ කර දීමට පෙලඹුණත් වයස සම්පූර්ණ වන තෙක් එය නීතියෙන් ඉඩක් නැත. මේ නිසා, දරුවාගේ රැකවරණය මවුපියන් විසින් ලබා දිය යුතු යැ’යි උප පොලිස් පරීක්‍ෂකවරයා පැවසීය..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>22</day>
    </date>
    <link>http://www.dinamina.lk/2013/03/22/_art.asp?fn=r1303222</link>
    <topic>ආබාධ සහිත ප්‍රජාවට හිතකාමීව වැල්ලවාය නගරය සංවර්ධනයට</topic>
    <author>මොනරාගල දිස්ත්‍රික් සමූහ විජිත රත්නායක</author>
    <content>ලෝක සෞඛ්‍ය සංවිධානය මඟින් දකුණු ආසියාවේ ප්‍රථම වැඩිහිටි සහ ආබාධ සහිත ප්‍රජාවට හිතකාමී නගර සංවර්ධන වැඩසටහන සඳහා වැල්ලවාය නගරය තෝරාගෙන ඇත.මේ තෝරාගැනීමත් සමඟ මෙලෙස සංවර්ධනය වන ලෝකයේ 106වන නගරය බවට වැල්ලවාය පත්වේ.මේ යටතේ මාර්ග, රාජ්‍ය හා පෞද්ගලික ආයතන, බස් නැවතුම්පළ ආදී සෑම ස්ථානයක්ම සංවර්ධනය කෙරේ.මේ වන විට තෙළුල්ල, රන්දෙණිය හා කිතුල්කොටේ සෞඛ්‍ය මධ්‍යස්ථාන ලෝක සෞඛ්‍ය සංවිධානයේ ප්‍රමිතීන්ට අනුව ඉදිකරමින් පවතී.අවුරුදු 5ක් තුළ වැල්ලවාය ප්‍රාදේශීය ලේකම් බල ප්‍රදේශයේ සියලුම ආයතන ප්‍රමිතීන්ට අනුව නවීකරණය කෙරෙන අතර නව ඉදිකිරීමක් වේ නම් ඊට අනුකූල ලෙස සිදු කළ යුතුය.මේ පිළිබඳව පසුගියදා වැල්ලවාය මහින්ද රාජපක්ෂ සම්මන්ත්‍රණ ශාලාවේදී එක්දින උපදේශක වැඩ මුළුවක්ද පැවැත්විණි.මේ සඳහා ඌව පළාතේ වෛද්‍ය බලධාරීන්, ග්‍රාම නිලධාරීන්, ස්වේච්ඡා සංවිධාන නිලධාරීන්, ප්‍රාදේශීය සෞඛ්‍ය නිලධාරිහු ආදි පිරිසක් එයට සහභාගී වූහ.මේ වනවිට මොනරාගල දිස්ත්‍රික්කයේ මුළු ආබාධිත සංඛ්‍යාව 7909කි. ඉන් වැඩිම පිරිසක් වූ 1203 ක්ම සිටින්නේ වැල්ලවාය ප්‍රාදේශීය ලේකම් බල ප්‍රදේශයේ ය.සියඹලාණ්ඩුවේ සිටින ආබාධිත සංඛ්‍යාව 1012 කි.මේ උපදේශක සැසියට ඌව පළාත් ප්‍රධාන ඇමැති ශෂීන්ද්‍ර රාජපක්ෂ, ඌව පළාතේ ඇමැති කුමාරසිරි රත්නායක, මන්ත්‍රී සෙනරත් අත්තනායක, දයාරත්න බණ්ඩාර, ඌව පළාත් ලේකම් පී.බී.අමරසේකර, ලෝක සෞඛ්‍ය සංවිධානයේ ශ්‍රී ලංකා නිත්‍ය නියෝජිත වෛද්‍ය මේතා යන මහත්වරු ද සහභාගී වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>22</day>
    </date>
    <link>http://www.dinamina.lk/2013/03/22/_art.asp?fn=r1303223</link>
    <topic>හොරණ සාප්පු සංකීර්ණයේ ජල කාන්දුව උග්‍ර අතට</topic>
    <author>හොරණ සමූහ - බන්ධුල ආර්. ගුලවත්ත</author>
    <content>2002 වසරේ දී විවෘත කරන ලද හොරණ නගර මධ්‍යයේ පිහිටි තුන් මහල් ගොඩනැගිල්ලකින් යුත් සාප්පු සංකීර්ණයේ බිම් මහලේ විදුලි සෝපානය මුල ඇති ජල කාන්දුව නිසා ගැටලු රැසක් මතු වී ඇතැයි වෙළඳ ප්‍රජාව පවසති.හොරණ නගර සභාවත් සමඟ ඉංජිනේරු සංස්ථාව අත්සන් කළ ගිවිසුමකින් මේ සාප්පු සංකීර්ණය ගොඩ නගා ඇත. සාප්පු සංකීර්ණය ව්‍යාපාරිකයන් සඳහා පවරා දෙන ලද්දේ 2005 වසරේ දීය. 2006 වසරේ පටන් පවත්නා මේ ජල කාන්දුව ගැන කිහිප වරක්ම නගර සභාවෙන් රාජ්‍ය ඉංජිනේරු සංස්ථාවට දන්වා ඇතත් මේ දක්වා අවධානය යොමු නොවූ බැව් පවසති.විදුලි සෝපානය ගොඩ නගා ඇති ස්ථානයේ ඇති ජල කාන්දුව නිසා ගොඩනැගිල්ලටම අයත් රථ ගාල නිතරම ජලයෙන් යටවී ඇති බැව් වෙළඳ ප්‍රජාව පවසති. රථගාලට පිවිසෙන දොරටු දෙකෙන් වර්ෂා කාලයට ගලා එන ජලය රථ ගාල පුරා විසිරී ඇත. මේ නිසා රථ ගාලේ එහා මෙහා යෑම පවා අසීරු තත්ත්වයකට පත්ව ඇතැයි රියැදුරෝ ද ව්‍යාපාරිකයෝ ද පවසති. ගොඩනැගිල්ලේ ජෙනරේටරය අවටද අපවිත්‍ර ජලය පිරී ඇත.නගර සභාපති ග්‍රැන්විල් රාජපක්‍ෂ මහතා - මෙම සාප්පු සංකීර්ණය විවෘත කළේ 2002 මාර්තු 15. 2006 වසරේ පටන් මේ ජල කාන්දුව පවතිනවා.ගිවිසුම නිසා වෙනත් පෞද්ගලික ඉංජිනේරු සමාගමකින් අළුත්වැඩියා කටයුතු කරන්නට බැහැ. නීතිමය ගැටලු මතු වනවා. නගර සභාවෙන් 2012 දී ලක්‍ෂ 10ක් ප්‍රතිසංස්කරණ කටයුතු සඳහා වෙන් කළා. ඉංජිනේරු සංස්ථාවට මේ ගැන දැන්වුවා. අවධානය යොමු කළහොත් පෞද්ගලික ඉංජිනේරු සමාගමක් මගින් හෝ විකල්ප විසඳුමක් ලබා දීමට සිදු වනවා.හොරණ නගරයේ පිහිටි විශාලතම ගොඩනැගිල්ලක් වන මෙහි පවත්නා ගැටලුවලට ඉක්මණින් විසඳුමක් ලබා දෙන්න යැයි නගරවාසීහු ඉල්ලති..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>22</day>
    </date>
    <link>http://www.dinamina.lk/2013/03/22/_art.asp?fn=r1303224</link>
    <topic>පානදුර රෝහලට නව තෙමහල් ගොඩනැගිල්ලක්</topic>
    <author>මැද කොළඹ සමූහ – වයිමන් හෙට්ටිආරච්චි</author>
    <content>බස්නාහිර පළාතේ පහත සඳහන් රෝහල් සහ සෞඛ්‍ය ආයතනවල වැඩිදියුණු කිරීම් මේ වන විට අවසන් කර හා අවසන් වෙමින් පවතින බව පළාත් සෞඛ්‍ය දේශීය වෛද්‍ය හා සමාජ සුබසාධන අමාත්‍යාංශය පවසයි.පානදුර මූලික රෝහලේ මූලික ප්‍රතිකාර ඒකකය සහිත නව තෙමහල් ගොඩනැගිල්ල දැනට ඉදිවෙමින් පවතී.වසර 30ක කාලයක් මුළුල්ලේ වසරකට දෙවතාවක්වත් ජලයෙන් යටවන පානදුර රෝහල සඳහා නව ඇළ මාර්ග පද්ධතියක් ඉදිකිරීම මගින් ජල අපවහනය විධිමත් කිරීමට කටයුතු කර ඇත.රුපියල් මිලියන 30ක වියදමින් ඉදිකෙරෙන බුලත්සිංහල සෞඛ්‍ය වෛද්‍ය නිලධාරි කාර්යාලය හා තල්පිටියේ ඉදිකර ඇති ජීව වෛද්‍ය ඉංජිනේරු ඒකකය හා බෝ නොවන රෝග සම්පත් මධ්‍යස්ථානයේ කටයුතු නිමවීමට ආසන්නය.පිඹුර රෝහලේ බාහිර රෝගි අංශය විශේෂඥ වෛද්‍යවරුන්ගේ සේවයට සුදුසු වන පරිදි දියුණු කර ඇති අතර රුපියල් මිලියන දෙකක වියදමින් අවිස්සාවේල්ල මූලික රෝහලේ ඖෂධ ගබඩාව හා “ගම නැගුම” ව්‍යාපෘතිය යටතේ හෝමාගම සෞඛ්‍ය වෛද්‍ය නිලධාරි කොට්ඨාසයේ හබරකඩ හා වටරැක මාර්‍ත¡¡ෘ හා ළමා සායන ඉදිකිරීම අවසන්ය.රේඛීය සෞඛ්‍ය අමාත්‍යාංශයේ රුපියල් මිලියන 8ක ප්‍රතිපාදන යටතේ ගීකියනකන්ද හා නිව්චැටල් වතු රෝහල අලුත්වැඩියා කටයුතු නිම වී ඇත.එම අමාත්‍යාංශයෙන් ලද රුපියල් මිලියන 2.25ක ප්‍රතිපාදන යටතේ කළුතර දිස්ත්‍රික්කයේ වතු ආශ්‍රිත වැසිකිළි 300ක් ඉදිකිරීම අවසන් වී ඇත.ගම්පහ හා මීගමුව රෝහල්වල ජල කාන්දු වන වාට්ටු සංකීර්ණයෙහි ප්‍රතිසංස්කරණ කටයුතු සඳහා රේඛීය සෞඛ්‍ය අමාත්‍යාංශයේ අවශ්‍ය ප්‍රතිපාදන මේ වන විටත් ලැබී ඇති අතර ඊට අදාළ පෞද්ගලික ආයතනයේ සහභාගිත්වයද ඇතිව ප්‍රතිසංස්කරණ කටයුතු ආරම්භ කිරීමට විධිවිධාන යොදා ඇත.වෛද්‍ය විද්‍යාවේ නවීනතම ක්‍රමවේදයක් වන ලැපරස්කොපි ශල්‍යකර්ම සිදුකිරීම සඳහා අවශ්‍ය වන ලැපරස්කොපි 6ක් මිලදී ගැනීමට බස්නාහිර පළාත් සෞඛ්‍ය දෙපාර්තමේන්තුව මේ වනවිටත් කටයුතු කරමින් පවතී..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>22</day>
    </date>
    <link>http://www.dinamina.lk/2013/03/22/_art.asp?fn=r1303225</link>
    <topic>දිනමිණ අළුබෝමුල්ල වාර්තාකරුට වකුගඩුවක් දී දිවි රැකගමු</topic>
    <author>හල්තොට සමූහ විනීතා මානෙල් ගමගේ.</author>
    <content>දිනමිණ අළුබෝමුල්ල ප්‍රාදේශීය වාර්තාකරු ජී.ජී. වික්‍රමසූරිය මහතා දරුණු වකුගඩු රෝගයකින් පීඩා විඳී.ඒ මහතාගේ ජීවිතය බේරා ගැනීමටඒ වකුගඩුවක් බද්ධ කළ යුතු බව කොළඹ ජාතික රෝහලේ වකුගඩු පිළිබඳ විශේෂඥ වෛද්‍ය ඒ.එල් . එම් නසාර් මහතා නිර්දේශ කර ඇත.මෙම සැත්කම සිදුකරන තුරු සති 2කට වරක් රුධිරය පිරිසිදු කිරීමේ කාර්ය සිදුකළ යුතුව ඇත.මේ සඳහා විශාල මුදලක් වැය වන අතර දශක හතරක පමණ කාලයක සිට සමාජයට විශාල සේවයක් ඉටුකළ වික්‍රමසූරිය මහතාගේ ජීවිතය බේරා ගැනීමට වකුගඩුවක් ලබාදීමට සහ මුදලින් අධාර ලබාදීමට කැමති අය සිටී නම් පානදුර මහජන බැංකුවේ 148200140540791 දරන ගිණුමට මුදල් බැර කරන මෙන් ඉල්ලා සිටී. නො 373/ඕ,පංසල පාර ,මාලමුල්ල, පානදුර ලිපිනයෙන් විමසීම් කළ හැක..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>22</day>
    </date>
    <link>http://www.dinamina.lk/2013/03/22/_art.asp?fn=r1303226</link>
    <topic>උඩවාඩියාගොඩ පුරාණ විහාරයේ පැරැණි සිතුවම් විනාශවීමේ තර්ජනයක</topic>
    <author>මහනුවර දිසා සමූහ කේ.චන්ද්‍රරත්න</author>
    <content>ඓතිහාසික උඩවාඩියාගොඩ පුරාණ විහාරස්ථානයේ ඉපැරණි චිත්‍ර, කැටයම් හා මූර්ති විනාශ වී යාමේ අනතුරෙන් ආරක්ෂා කර දෙන්නැයි විහාරස්ථ දායක සභාව හා ප්‍රදේශවාසීහු වගකිවයුතු අංශවලින් ඉල්ලති.හාරිස්පත්තුව ප්‍රාදේශීය ලේකම් කොට්ඨාසයට අයත් අලදෙණිය නගරයට නුදුරුව උස් ගිරිසිකරයක් මත පිහිටි මේ ඓතිහාසික විහාරස්ථානය වර්ෂ දෙදහසකට ආසන්න ඉතිහාසයකට හිමිකම් කියයි.කන්ද උඩරට ප්‍රදේශය විදේශ ආක්‍රමණවලින් ආරක්ෂා කර ගැනීම සඳහා කඳවුරු බැඳී භූමියක් ලෙස උඩවාඩියගොඩ විහාරස්ථානය පිහිටි භූමිය සිංහල රජ දරුවන්ගේ නොමද ගෞරවයට එදා ලක්විය.අනුරාධපුර යුගයේ පටන් මේ ඓතිහාසික පුදබිම සංවර්ධනය කිරීමට අතහිත දෙන්න ඇතැයි සිතිය හැකි සාක්ෂි මෙහි විද්‍යාමානව පවතී.මහනුවර යුගයට අයත් චිත්‍ර, මූර්ති හා කැටයම් විශාල ප්‍රමාණයක් දැනට ශේෂව ඇතත් ඒ සියල්ල විනාශ වෙමින් පවතින අයුරු දකින කා තුළ වුණත් ඇති වන්නේ සංවේගයකි. විහාරස්ථානයේ බාහිර හා අභ්‍යන්තරයේ අඳින ලද චිත්‍ර විශාල ප්‍රමාණයක් දැනට දුර්වර්ණව ඇත. එම චිත්‍ර වර්ෂාවෙන්, පින්නෙන් හා තද හිරු රශ්මියෙන් තව දුරටත් විනාශ වෙමින් පවතී. විහාරස්ථානයේ සිවිලිමේ අඳින ලද චිත්‍රද වැහි වතුර කාන්දුවීම නිසා විනශා වෙමින් පවතී..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>22</day>
    </date>
    <link>http://www.dinamina.lk/2013/03/22/_art.asp?fn=r1303227</link>
    <topic>වයඹ පළාතේ විසිතුරු මත්ස්‍ය කර්මාන්තය දියුණුවක්</topic>
    <author>ආරච්චිකට්ටුව සමූහඅතුකෝරළ යූ. ගුණපාල</author>
    <content>වයඹ පළාතේ විසිරී සිටින විසිතුරු මත්ස්‍ය කර්මාන්ත ව්‍යවසායකයන් ඒකරාශි කර පළාතේ විසිතුරු මත්ස්‍ය කර්මාන්තය ජාතික ආර්ථිකයට ගැළපෙන ආකාරයට නව තාක්ෂණය දැනුම හා මූල්‍ය සහාය ලබාදීම වයඹ පළාත් මාර්ග සංවර්ධන, විදුලිබල, නිවාස හා ඉදිකිරීම් සහ ධීවර කටයුතු ඇමැති සනත් නිශාන්ත පෙරේරා මහතාගේ උපදෙස් පරිදි අඛණ්ඩව සිදුකරමින් පවතී.මේ යටතේ අන්තර් ජාතික හා ජාතික මට්ටමේ විසිතුරු මත්ස්‍ය ප්‍රදර්ශන සඳහා ව්‍යවසායකයන් සම්බන්ධ කරමින් ඔවුන්ට අවශ්‍ය සහාය ලබාදෙන අතරම, නව ව්‍යවසායකයින් බිහි කිරීම, ගෘහ ආශ්‍රිත රැකියා අවස්ථා ලබාදීම, නව තාක්ෂණික දැනුම හා කුසලතා ප්‍රවර්ධනය මේ වැඩපිළිවෙළේ ප්‍රධාන අරමුණු අතර වේ.පුත්තලම් දිස්ත්‍රික්කය නියෝජනය කළ ව්‍යවසායකයන්ට ජයග්‍රාහී අවස්ථා 11න් 10ක්ම හිමිකර ගැනීමට හැකිවීමත්, එසේම 2012 වර්ෂයේ කොළඹ ප්‍රදර්ශන හා සම්මන්ත්‍රණ ශාලාවේ පැවැත්වූ “මින් විසිතුරු” ජාතික මට්ටමේ ප්‍රදර්ශනයේ දී පැවති තරඟයේ දී, වයඹ පළාතේ පුත්තලම දිස්ත්‍රික්කය නියෝජනය කරමින් පුත්තලම දිස්ත්‍රික් විසිතුරු මත්ස්‍ය සංගමයේ සාමාජිකයන් විසින්, පැවති තරඟ 50න් 42ක්ම ජයග්‍රහණය කිරීමත්, මේ වැඩ පිළිවෙලේ සාර්ථකත්වය වැඩිදුරටත් පෙන්නුම් කෙරුණි.වයඹ පළාත් මාර්ග සංවර්ධන, විදුලිබල, නිවාස හා ඉදිකිරීම් සහ ධීවර කටයුතු ඇමැති සනත් නිශාන්ත පෙරේරා මහතා විසින් බංගදෙණිය, මැල්වත්ත, උතුරු අඟුණවිල, සෙන්ගල් ඔය, ගලහිටියාව ආදී ප්‍රදේශවල විසිතුරු මත්ස්‍ය ව්‍යවසායකයන්ගේ කර්මාන්ත සංවර්ධනය සඳහා සංවර්ධන ආධාර මුදල් පරිත්‍යාග කිරීම අමාත්‍යාංශ පරිශ්‍රයේදී පසුගියදා සිදු කරන ලදී..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>22</day>
    </date>
    <link>http://www.dinamina.lk/2013/03/22/_art.asp?fn=r1303228</link>
    <topic>පුවතින් පසු රත්තොටට නව ලියුම් පෙට්ටියක්</topic>
    <author>ඡායාරූපය - රත්තොට විශේෂ - ඒ. ලියනගේ</author>
    <content>රත්තොට පොදු බස් නැවතුම්පළේ කඩ කාමරයක එල්ලා තිබූ ලියුම් පෙට්ටිය පිළිබඳ “දිනමිණ” ඡායාරූප සහිතව පෙන්වාදීමෙන් පසුව නව ලියුම් බහාලන පෙට්ටියක් රත්තොට ප්‍රාදේශීය සභා පරිශ්‍රයේ රත්තොට තැපැල්හල විසින් ඉදිකර ඇත. පුවත්පතටත් රත්තොට තැපැල්හලේ කාර්යමණ්ඩලයටත් ජනතාව තුති පුදති..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>22</day>
    </date>
    <link>http://www.dinamina.lk/2013/03/22/_art.asp?fn=r1303229</link>
    <topic>මාස දෙකකදී දොඩන්ගොඩින් ඩෙංගු රෝගීන් 25ක් මී උණ වැලඳුණු පුද්ගලයන් 10ක්</topic>
    <author>නාගොඩ විශේෂ - එන්.විජේරත්න</author>
    <content>මේ වර්ෂයේ මෙම මාස 2 1/2ක කාලය තුළ දොඩන්ගොඩ සෞඛ්‍ය වෛද්‍ය නිලධාරි කොට්ඨාසය තුළ ඩෙංගු රෝගීන් 25 දෙනෙක් සහ මී උණ රෝගීන් 10 දෙනෙකු වාර්තා වී තිබේ.පසුගියදා දොඩන්ගොඩ සෞඛ්‍ය වෛද්‍ය නිලධාරි කාර්යාලයේදී පැවැති දොඩන්ගොඩ ග්‍රාමීය සෞඛ්‍ය කමිටුව රැස්වූ අවස්ථාවේදී මෙම කරුණු අනාවරණය විය.දොඩන්ගොඩ සෞඛ්‍ය වෛද්‍ය නිලධාරි උදේෂ් සභාපතිගේ, දොඩන්ගොඩ පරිපාලන මහජන සෞඛ්‍ය පරීක්ෂක අසංක බලපිටිය, දොඩන්ගොඩ මහජන සෞඛ්‍ය පරීක්ෂක ලාල් වික්‍රමතන්ත්‍රී යන මහත්වරුන් මෙහිදී දේශන පැවැත්වූහ.දැනට පාලනය නොවූ තත්ත්වයක පවතින ඩෙංගු රෝගය පාලනය කිරීමට තවදුරටත් විධිමත් ක්‍රියාමාර්ග ගැනීමටත්, කුඹුරු හා ආශ්‍රිතව කටයුතු කරන සමයේ පැතිර යන මී උණ රෝගය පාලනය සඳහා කෘෂිකර්ම පර්යේෂණ හා නිෂ්පාදන සහකාර නිලධාරින් හා ග්‍රාමීය සෞඛ්‍ය කමිටුවද සම්බන්ධ වෙමින් කටයුතු කිරීමටත් මෙහිදී සාකච්ඡා කැරිණි.මෙම අවස්ථාවට දොඩන්ගොඩ ග්‍රාමීය සෞඛ්‍ය කමිටු නිලධාරින් හා කෘෂිකර්ම පර්යේෂණ හා නිෂ්පාදන සහකාර නිලධාරිහුද සහභාගි වූහ.  .</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>22</day>
    </date>
    <link>http://www.dinamina.lk/2013/03/22/_art.asp?fn=r13032210</link>
    <topic>කෙටි කලකදී පලදාව ලැබෙන මැංගුස් ප්‍රභේදයක්</topic>
    <author>නාගොඩ විශේෂ – එන්.විජේරත්න</author>
    <content>හොරණ –කනන්විල පළතුරු බෝග සංවර්ධන මධ්‍යස්ථානය මඟින් නිෂ්පාදනය කර ඇති කෙටි කාලයක අස්වැන්න ලබා දෙන මැංගුස් ප්‍රභේදයක් කළුතර දිස්ත්‍රික්කයේ වගාකරුවන් අතර ජනප්‍රිය කිරීමේ වැඩසටහනක් ක්‍රියත්මක කෙරේ.කඵතර දිස්ත්‍රික් ජනමාධ්‍ය ඒකකය සඳහන් කරන පරිදි මේ පිළිබඳව අවධානය යොමු වී ඇත්තේ කළුතර දිස්ත්‍රික ලේකම් යූ.ඩී. සී .ජයලාල් මහතාගේ මූලිකත්වයෙන් පසුගියදා පැවැති කළුතර දිස්ත්‍රික් කෘෂිකර්ම කමිටු රැස්වීමේදීය. අතීතයේ මැංගුස් සඳහා ශ්‍රී ලංකාව තුළ අනන්‍යතාව හිමිකරගෙන තිබූ කඵතර දිස්ත්‍රික්කය අද වන විට පසු බෑමකට ලක්ව තිබේ..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>22</day>
    </date>
    <link>http://www.dinamina.lk/2013/03/22/_art.asp?fn=s1303221</link>
    <topic>මොරටු විදුහල-ශ්‍රී සුමංගල මහා ක්‍රිකට් ගැටුම අද සහ හෙට</topic>
    <author>ඩිල්වින් මෙන්ඩිස් - මොරටුව ක්‍රීඩා</author>
    <content>මොරටු විදුහල සහ පානදුර ශ්‍රී සුමංගල විදුහල අතර පැවැත්වෙන 61වැනි මහා ක්‍රිකට් තරගය අද (22) සහ හෙට දෙදිනත් 20වැනි එක්දින තරගය 24වැනිදාත් ‍මොරටුව ටිරෝන් ප්‍රනාන්දු ක්‍රීඩාංගණයේදී පැවැත්වේ.1948 ආරම්භවු මේ තරගය වසර 5ක් පවත්වා නැති අතර පැවැති තරග අතරින් 9ක් ජයැගනිමට සුමංගල විදුහල සමත්ව ඇති අතර මොරටු විදුහල තරග 7ක ජය හිමිව තිබේ.කල්හාර පීරිස්ගේ නායකත්වයෙන් මොරටු විදුහල 2010වසරේදී අවසන් වරට මේ තරගය ජයගෙන ඇති අතර සුමංගල විදුහලේ අවසන් ජයග්‍රහණය 2007 වසරේදී ඩිනේෂ් පුෂ්පකුමාරගේ නායකත්වයෙන් වාර්තා විය.සුමංගල විදුහලේ රොෂාන් ප්‍රනාන්දු 1996දී රුස්කළ ලකුණු 150 වැඩිම ලකුණු ලෙසින් වාර්තා වේ.මෙවර තරගවාරයේ තරග 16කින් එක් තරගයක් ජයගෙන ඇති මොරටු විදු‍හල් පිලේ නායකයා ලෙස ඉශාන් නිලක්ෂ පීරිස්ගේ කටයුතු කරයි. සමින්ද මධුරංග උපනායකත්වය දරණ අතර මේ වන විට කඩුලු 74ක් බිඳ හෙලීමට සමත්ව ඇත. ලකුණු 600 සීමාව පසුකර ඇති නායක ඉශාන්, තිලාන් කවිශ්ක දක්ෂතා අතර සිටින අතර පන්දු යැවීමෙන් ශානක රෝෂාන් කණ්ඩායම ශක්තිමත් කරයි.තුන් ඉරියව් ක්‍රීඩකයෙකු වන තාරුක නදීශාන් ප්‍රේමචන්ද්‍ර සුමංගල කණ්ඩායමේ නායකත්වය දරණ අතර මේ වනවිට ලකුණු 600ක් සහ කඩුලු 40ක් දවාගනිමින් දස්කම් දක්වා ඇත. උපනායකයා ලෙස ගීත් සංජය කටයුතු කරයි. අනෙක් ක්‍රීඩකයන් වැඩි දෙනෙකු නවකයන් වෙති. මේ තරගවාරයේ සුමංගල විදුහල තරග 2ක ජයගැනීමට සමත්ව ඇත්තේ තරග 16කට එක් වෙමිණි..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>22</day>
    </date>
    <link>http://www.dinamina.lk/2013/03/22/_art.asp?fn=s1303222</link>
    <topic>තර්ස්ටන්-ඉසිපතන 50 වැනි මහා ක්‍රිකට් ගැටුම ජනපති ප්‍රධානත්වයෙන් අද ඇරැඹේ</topic>
    <author>නිරෝෂාන් ප්‍රියංකර</author>
    <content>තර්ස්ටන් විද්‍යාලය සහ ඉසිපතන විද්‍යාලය අතර බ්ලැක්හම් විජේවර්ධන කුසලානය සඳහා පැවැත්වෙන 50 වැනි මහා ක්‍රිකට් තරගය තර්ස්ටන් විදුහල් ආදි ශිෂ්‍යයකු වන ජනාධිපති මහින්ද රාජපක්ෂ මහතාගේ ප්‍රධානත්වයෙන් අද සහ හෙට දෙදින එස්.එස්.සී පිටියේදී පැවැත්වේ.ඩබ්.ඒ. ද සිල්වා කුසලානය සඳහා වන එක්දින තරගය 31 වැනිදා පි.සරා පි‍ටියේදීත් ප්‍රියා පතිරණ කුසලානය සඳහා වන විස්සයි 20 තරගය ලබන මස 7වැනිදා කෝල්ට්ස් පිටියේදී පැවැත්වීමට නියතමිතය.1964 ආරම්භ වු මේ මහා ක්‍රිකට් තරගයේ පැවැති තරග 49න් 5ක් තර්ස්ටන් විදුහල ජයගෙන ඇති අතර තරග 4ක් ජයගැනීමට ඉසිපතන විදුහල සමත්ව ඇත.1992 වසරේ දී මැකෙන්සි පෙරේරාගේ නායකත්වයෙන් තර්ස්ටන් විදුහල මේ තරගයේ ජය අවසන් වරට හිමිකර ගෙන ඇති අතර ක්‍රීෂාන්ත ජයවර්ධනගේ නායකත්වයෙන් 1999 වසරේදී ඉසිපතන විදුහල අවසන් වරට ජයග්‍රහණයක් වාර්තා කර ඇත. මේ තරග වාරයේ තරග 16කට සහභාගිවී තරග 2ක පුර්ණ ජයග්‍රහණ හිමිකර ගැනීමට තර්ස්ටන් විදුහල සමත්ව ඇත.තුන් ඉරියව් ක්‍රීඩක රමිඳු කුමාරසිංහ තර්ස්ටන් විදුහල් කණ්ඩායමේ නායකත්වය දරණ අතර උපනායකයා ලෙස රජිත් පෙරේරා කටයුතු කරයි. මෙවර තරගවාරයේ ලකුණු 1000 සීමාව ආසන්නයේ සිටින රමිඳු කඩුලු 40ක් ද බිඳ හෙලමින් දක්ෂතා දක්වා ඇති අතර මිනායි ජලීල්ද ලකුණු 751 කඩුලු 28ක් ලබාගනිමින් තුන් ඉරියව් දක්ෂතා පෙන්වයි.නොදැවී ලකුණු 152ක් සමගින් ලකුණු 747ක් රැස්කර ගෙන සිටින කවිඳු කුලසේකර, තරිඳු සිල්වා (498) පිතිකරුණයෙන්ද එක් තරගයක කඩුලු 10ක් සමගින් කඩුලු 61ක් බිඳ හෙලා ඇති රජිත් පෙරේරා පන්දු යැවීමේ අංශයද ශක්තිමත් කරයි.දිනේෂ් ජයකුමාර්ගේ නායකත්වය යටතේ තරග වදින ඉසිපතන විදුහල සහභාගීවු තරග 15න් එක් තරගයක් ජය ගැනීමට සමත්ව ඇත. මිලාන් ඩයස් උපනායකයා ලෙස කටයුතු කරයි.චෙනුත් වික්‍රමසිංහ (605), ශලින්ද උෂාන් (531), මතිෂ් රණවීර (471) පිතිකරුවන් ලෙසින් කණ්ඩායමට එක්වන අතර කඩුලු 58ක් බිඳ හෙලා ඇති චමීර දිසානායක ප්‍රමුඛ ඩිලාන් පුංචිහේවා (34), කැලුම් බැස්ටියන් (24), මිලාන් ඩයස් (24) පන්දු යවනන් ලෙසින් දක්ෂතා අතර සිටී..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>22</day>
    </date>
    <link>http://www.dinamina.lk/2013/03/22/_art.asp?fn=s1303223</link>
    <topic>කරාතේ උපදේශක ඉන්දිකට ආසියානු කලාපයේ අධ්‍යක්ෂ ධුරයක්</topic>
    <author/>
    <content>ශ්‍රී ලංකා කරාතේ ක්ෂේත්‍රයේ ප්‍රවීන උපදේශකවරයකු වන ඉන්දික අගලවත්ත මහතා ජපානයේ නිහොන් කරාතේ දෝ ෂුබුකායි සංගමයේ දකුණු ආසියා කලාපයේ ප්‍රධාන උපදේශක හා තාක්ෂණික අධ්‍යක්ෂධුරයට පත්කර ඇත.දැනට ශ්‍රී ලංකා කරාතේ ‍දෝ සම්මේලනයේ හා ශ්‍රී ලංකා පාසල් කරා‍තේ සංවිධානයට අනුබද්ධව උපදේශකවරයකු ලෙස කටයුතු කරන අගලවත්ත මහතා නිහොන් කරාතේ දෝ ෂුබුකායි සංගමයේ ශ්‍රී ලංකා ශාඛාවේ ප්‍රධාන උපදේශක හා තාක්ෂණික අධ්‍යක්ෂකවරයා ද වෙයි. .</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>22</day>
    </date>
    <link>http://www.dinamina.lk/2013/03/22/_art.asp?fn=s1303224</link>
    <topic>ආසියා කලාපීය ඔලිම්පික් මහ සමුළුව මුල්වරට ශ්‍රී ලංකාවේදී අද ඇරැඹේ</topic>
    <author>ප්‍රින්ස් ගුණ</author>
    <content>ආසියානු ඔලිම්පික් කමිටුවේ කලාපීය මහා සමුළුව සිනමන් ලේක් හෝටලයේදී අද ආරම්භ වෙයි. පළමු වරට ශ්‍රී ලංකාවට ලැබුණු විශේෂ අවස්ථාවක් ලෙස සැලකෙන ආසියානු ඔලිම්පික් කමිටු කලාපීය මහා සමුළුවේදී වසර 2017 හම්බන්තොට ආසියානු යොවුන් ක්‍රීඩා උලෙළ පිළිබඳ විශේෂ පැහැදිලි කිරීමක්ද සිදු කිරීමට නියමිතය.ශ්‍රී ලංකා ඔලිම්පික් කමිටු සභාපති හේමසිරි ප්‍රනාන්දු මහතා කළ ඉල්ලීමක් අනුව ආසියානු ඔලිම්පික් කමිටු සභාපති කුවේට් රාජ්‍යයේ ෂේක් අහමඩ් අල් ෆහඩ් අල්සබා මහතාගේ අනුමැතියෙන් ආසියානු ඔලිම්පික් කමිටු කලාපීය සමුළුව ශ්‍රී ලංකාවේ පැවැත්වීමට කටයුතු සුදානම්වී තිබේ.මේ සමුළුවේදී ශ්‍රී ලංකා ඔලිම්පික් කමිටු සභාපතිවරයා විසින් “ක්‍රීඩා සංවර්ධන සැකිල්ල” යන මැයෙන් විශේෂ දේශනයක් පැවැත්වීමටද නියමිතය. ආසියානු ඔලිම්පික් කමිටු සැසිවාරයකදී ශ්‍රී ලංකා නියෝජිතයකු ක්‍රීඩා සංවර්ධන ව්‍යාපෘතියක් පැහැදිලි කරන පළමු අවස්ථාවද මෙය වීම විශේෂත්වයකි.මේ කලාපීය සමුළුවට ආසියානු ඔලිම්පික් කවුන්සිලයේ සාමාජිකත්වය දරන බටහිර මධ්‍යම හා දකුණු ආසියානු රටවල ඔලිම්පික් කමිටු සාමාජික සාමාජිකාවෝ 26ක් සහභාගීවන අතර චීනයෙන් හා කොරියාවෙන් වෙනම කණ්ඩායම් දෙකක්ද එක්වේ. එම රටවල් දෙකේ නිලධාරීහු මේ වසරේ චීනයේ පැවැත්වෙන ආසියානු යොවුන් ක්‍රීඩා උලෙළ පිළිබඳව හා කොරි‍යාවේ පැවැත්වෙන ආසියානු ගෘහස්ත ක්‍රීඩා උලෙළ පිළිබඳව දැනුවත් කිරීම් සිදු කරති.මෙහිදී ආසියානු කළාපයේ ක්‍රීඩා සංවර්ධනය පිළිබඳ සමාලෝචනයක්ද සිදු කිරීමට නියමිතය.ඔලිම්පික් කමිටු සහයෝගීතාව කළමනාකරණය, ඔලිම්පික් සංකල්ප ආසියාවේ ප්‍රචලිත කිරීම වැනි කරුණු ගණනාවක් මේ සමුළුවේදී අවධානයට ලක් කරයි. ආසියානු කළාපයේ රටවල් සංවර්ධන යෝජනාවලිය අනතර්ජාතික ඔලිම්පික් කමිටුව වෙත ඉදිරිපත් කිරීමට නියමිතය. යුද්ධයෙන් පසුව ශ්‍රී ලංකාව ක්‍රීඩාවට වඩාත් හිතකර සාමකාමී රටක් බව ආසියාවේ සියලු රටවල නියෝජිතයන්ට පැහැදිලි කිරීමක්ද මේ සමුළුවේදී සිදු කෙරේ..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>22</day>
    </date>
    <link>http://www.dinamina.lk/2013/03/22/_art.asp?fn=s1303225</link>
    <topic>‍එම්.ජේ.එම්.ලාෆීර් අනුස්මරණ බිලියඩ් හා ස්නූකර් තරග 25සිට</topic>
    <author>ෆවුස් මො‍හොමඩ්</author>
    <content>මෙරට ක්‍රීඩා ක්ෂේත්‍රයේ පළමු අන්තර් ජාතික ශූරතාවක් දිනූ හිටපු බිලියඩ් ක්‍රීඩක එම්.ජේ.එම්.ලාෆීර් අනුස්මරණ බිලියඩ් හා ස්නූකර් ශූරතාවලිය මේ මස 25වැනිදා දෙමටගොඩ එම්.අයි.සී.එච්.බිලියඩ් ශාලාවේ දී ආරම්භ වේ. මුවර්ස් ඉස්ලාමික් සංස්කෘතික මධ්‍යස්ථානය මගින් 9වැනි වරටත් සංවිධානය කරන මේ ශූරතාවලිය ලබන අප්‍රේල් මස 6වැනිදා දක්වා පැවැත්වේ.මෙරට ප්‍රබලතම බිලියඩ් හා ස්නූකර් ක්‍රීඩකයන් තරග වදින එම්.ජේ.එම්.ලාෆීර් අනුස්මරණ බිලියඩ් හා ස්නූකර් ශූරතාවලියේ බිලියඩ් ශූරයාට හා ස්නූකර් ශූරයාට මුදලින් රුපියල් පනස්දහසක ත්‍යාගයක් පිරිනැමෙන බව සංවිධායකයන් පවසති. දෙඅංශයෙන්ම අනුශූරයන්ට රුපියල් විසිපන්දහසක මුදලක් පිරිනැමෙන අතර අවසන් පූර්ව තරග වටයට පිවිසෙන ක්‍රීඩකයන්ට රුපියල් දසදහස බැගින් ප්‍රදානය කිරීමට නියමිතය.ස්නූකර් ක්‍රීඩකයන් 125දෙනකු හා බිලියඩ් ක්‍රිඩකයන් 25දෙනකු මේ වනවිටත් තරගාවලියට ඉදිරිපත් වී සිටිති. තරගාවලියේ අවසන් අදියරේ දී ඉන්දියා ක්‍රීඩකයන් ද සහභාගිවීමට නියමිතය.මේ තරගාවලිය අවසන් වරට පැවැති 2009 වසරේ දී බිලියඩ් ශූරතාව කේ.එච්.සිරිසෝම දිනාගත් අතර සුසන්ත බොතේජු ස්නූකර් ශූරතාව හිමිකර ගත්තේය..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>22</day>
    </date>
    <link>http://www.dinamina.lk/2013/03/22/_art.asp?fn=s1303226</link>
    <topic>අන්ධ ජන සේවා චෙස් ශූරතාව රණවිරු රත්නායකට</topic>
    <author>වේහැල්ලේ පියතිලකමහරගම විශේෂ</author>
    <content>ශ්‍රී ලංකා අන්ධ ජන සේවා චෙස් සම්මේලනය සංවිධානය කළ සමස්ත ලංකා දෘශ්‍යාබාධිතයන් සඳහා වු චෙස් තරගාවලියේ ශූරතාවය දෙවැනි වරටත් හිමිකර ගැනීමට රණවිරු කෝප්‍රල් එච්.ආර්.රත්නායක සමත්විය.එහි අනුශූරතාව රත්මලාන අන්ධ විද්‍යාලයේ ඉගෙනුම ලබන නුවන්ත සුදේශ් හිමිකර ගත් අතර තෙවැනි ස්ථානය රණවිරු ඒ.එල්.යු.ඉන්ද්‍රජිත් දිනා ගත්තේය.කොළඹ ශ්‍රී ලංකා ක්‍රිස්තියානි සංගම් ශාලාවේදී පසුගියදා පැවැති අන්ධ ජන සේවා මණ්ඩල සංවත්සර උලෙළේදී පාර්ලිමේන්තු මන්ත්‍රී නාමල් රාජපක්ෂ මහතාගේ ප්‍රධානත්වයෙන් ත්‍යාග ප්‍රදානෝත්සවය පැවැත්විණි..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>22</day>
    </date>
    <link>http://www.dinamina.lk/2013/03/22/_art.asp?fn=f1303221</link>
    <topic> </topic>
    <author/>
    <content>විකසිත අනාගතයක් වෙනුවෙන් මත්තල දී අහස් තලය පොළෝ තලයට එක්විය. ලෝකයට තවත් දොරටුවක් පසුගිය 18 වෙනිදා විවර විය. මහා රූස්ස කැලයක් මැද ලස්සන පුංචි නගරයක් නිර්මාණය වී තිබේ. හම්බන්තොටට වරායක් දුන් රාජ්‍ය නායකයා සිය ඇමැති මණ්ඩලය සමඟ ශ්‍රී ලංකන් ගුවන් සේවයට අයත් සිටි ඔෆ් මාගම්පුර ගුවන් යානය 2013 මාර්තු 18 වෙනිදා හරියටම පෙරවරු 10.54ට මත්තල රාජපක්ෂ අන්තර්ජාතික ගුවන් තොටුපළේ ධාවන පථය ස්පර්ශ කළේය.1940 දශකයේ මත්තල පුංචි පැල් කොටයක ජීවත් වූ සිලිඳුලාගේත්, බබුන්ලාගේත් පරම්පරාව නිමාවට පත් කරමින් නවීන ලෝකයට අලුත් පරම්පරාවක් දායාද කරන්නට මත්තල ගුවන් තොටේ දොරටු දැන් විවර වී තිබේ. වසර හතළිහක් දේශපාලන ලෝකයේ විවිධ අත්දැකීම් ලබාගෙන 2005දී ජනපති පදවියට පත්වූ මහින්ද රාජපක්ෂ නම් දකුණේ පුත්‍රයා මාර්තු 18 වෙනිදා ලැබූ සුුවිශේෂී අත්දැකීම සමස්ත හම්බන්තොට ජනතාවම රජ කරවන්නට සමත් වී තිබේ.එසේ රජ වූ ජනතාව මොහොතක් අතීතයට ගෙන යන්නට ගුවන් තොටුපළ ලෝකයට දායාද කළ දා මහින්ද රාජපක්ෂට හැකිවිය. එදා හම්බන්තොට ලුණු ලේවායේ ලුණු පටවාගෙන ගොන් කරත්ත ගිය බොරලු පාරවල් අද කාපට් වී තිබේ.ගොන් කරත්ත වෙනුවට ලොරි ට්‍රැක්ටර් ඇතුළු වාහන ඉද්ද ගැසුවාසේ ඈතට දිවෙන ලස්සන පාරවල්වල වේගයෙන් ඇදෙද්දී ලෝකයේ ගුවන් සමාගම්වලට අයත් දැවැන්ත ගුවන් යානා මත්තලට සංචාරකයන් රැගෙන යද්දී හෙට අනිද්දා පුංචි නගරයක් වන හැටි කාගේත් ඉදිරියේ මැවී පෙනෙනු ඇත.දැන් මත්තල රාජපක්ෂ ජාත්‍යන්තර ගුවන් තොටුපළ අවට පාළු ස්වරූපයක් පෙනෙද්දී මත්තල අනාගතයේ දී කොයිවගේ වේදැයි මත්තල සහ කටුනායක ගුවන් තොටුපළ භාර ප්‍රධානීන්ගෙන් අපි විමසුවෙමු. ඔවුන් කියන කතාව අප මවිතයට පත් කරන්නට සමත් විය.1940 දශකයේ දී කටුනායක ගුවන් තොටුපළ ආරම්භ කළේ මහා විශාල පොල් වත්තකය. ගෙයක් දොරක් පේන තෙක් මානයේ නැත. මීගමු පාරේ 18 කණුවේ සිට ගුවන් තොටුපළට යන්නට වාහන පහසුකම් නැත. ගුවන් තොටේ සේවයට යන අය 18 කණුවේ සිට පයින්ම ගියහ. කහට කෝප්පයකින් තොල කට ‍ෙතමා ගන්නට තිබුණේ පෙට්ටි කඩයක් දෙකක් පමණි. එහෙත් අද සුවිසල් මන්දිර ඉදිවී ඇත. ලොකු ලොකු හෝටල් එමටය. සේවකයන් ගෙන යන්නට ප්‍රවාහණ පහසුකම්වලින් අඩුවක් නැත. අද කටුනායක වෙනම නගරයකි.තවත් කාලයක් යනවිට මත්තල හම්බන්තොට නගර ඉතා වේගයෙන් එකතුවනු ඇත. නගර දෙක සම්බන්ධ කරමින් ප්‍රවාහණ සේවා දිනෙන් දින කාපට් පාරවලට එකතු වනු ඇත. ගුවන් තොටුපළ පෙනි පෙනී සුවපහසු හෝටල් ඉදිවනු ඇත. තවත් කටුනායකක් මත්තල නිර්මාණය වනු ඇත. ලෝකයට විවර වූ දොරටුවෙන් ආර්ථික වාසි මත්තලට උදාවනු ඇත. ශ්‍රී ලංකාවේ දෙවෙනි ජාත්‍යන්තර ගුවන් තොටුපළ දායාද කළ රාජපක්ෂ නාමය මාගම්පුර ජනතාවගේ සිත් සතන්වල නොමැකෙන සේ ලියැවෙනු ඇත.තමිල්නාඩුකොටි හොල්මන්වසර තිහක කොටි නැටුම් අවසන් කළ ශ්‍රී ලංකාව පුරා සාමය ස්ථාපිත වී තිබේ. උතුර – නැ’ගෙනහිර ජනතාව වේගයෙන් දියුණුව කරා ළංවී හමාරය. බෝම්බ පිපිරීම – ජීවිත හානි සියල්ලටම සදාකාලික තිත තබා හමාරය. එහෙත් ලෝකයේ තැනින් තැන කොටි හොල්මන් අවසන් වී නැත. තමිල්නාඩුව කොටි සැලසුමකට අනුව ක්‍රියාත්මක වෙමින් තිබේ. මේ වනවිට තමිල්නාඩුවේ දී බෞද්ධ භික්ෂුන් දෙදෙනෙකුට පහර දී ඇත. ඒ ගැන ශ්‍රී ලංකාවේ නායක භික්ෂුන් වහන්සේලා ක්‍රියාත්මක වූහ.පහරදීම් හෙළා දකිමින් ඉන්දීය මහ කොමසාරිස් වෙත සංදේශ භාර දී තිබේ. වෙළෙඳ ප්‍රජාවද විරෝධතාවලට එක්වූහ. භික්ෂුන් වහන්සේලාත්, වෙළෙඳ ප්‍රජාවත්, අනෙකුත් සංවිධානත් ක්‍රියා කළ ආකාරය ප්‍රශංසා කටයුතුය. කොටින්ගේ අරමුණ අපේ රට තුළ යළි කලබල නිර්මාණය කිරීමය. ශ්‍රී ලංකාවත් ඉන්දියාවත් අතර ඇති මිතුදම පලුදු කිරීමය. සදහටම නිවී ගිය ජාතිවාදී ගිනිදැල් යළි අවුළුවන්නට කිසිවකුටත් නොහැකිවනු ඇත. ඒනිසා ඉතාමත් සාධාරණ ලෙස විරෝධය පළ කර තිබේ. තමිල්නාඩුවට යන අයගේ ආරක්ෂාව තහවුරු කිරීමට ඉන්දීය රජය පියවර ගෙන ඇත.එහෙත් තත්ත්වය මුළුමණින්ම පාලනය වනතුරු තමිල්නාඩුවට යාම ශ්‍රී ලංකා ආණ්ඩුවෙන් තහනම් කර ඇත. ආරක්ෂාව පිළිබඳ ක්‍රමවත් වැඩපිළිවෙළක් යෙදූ විගස යළි චෙන්නායි යන්නට ඉඩකඩ සැලසෙනු ඇත. තමිල්නාඩුවේ කොටි හොල්මන්වලට විරෝධය පළකෙරෙන උද්ඝෝෂණ කිලිනොච්චියේදී ද පළවිය.එම උද්ඝෝෂණවලට කොටි නායකයකු වූ දයා මාස්ටර් ද එක්වීම විශේෂ සිද්ධියකි. මානව හිමිකම් උල්ලංඝනය ගැන චෝදනා පත්‍ර සකස් කරන නවිනීදන් පිල්ලේ නෝනලා ශ්‍රී ලංකාව තුළ පවතින සත්‍ය තත්ත්වය අවබෝධ කර ගන්නට සූදානම් නැත. ශ්‍රී ලංකාව දංගෙඩියට තබන්නට දඟලන දැඟලිල්ල වෛරය, ඊර්ෂ්‍යාව සහ කුහකකමට සිදුවන්නකි. නවී නෝනාට උතුරට යන්නට තවත් ප්‍රමාද නැත.වසර තිහක ඝාතන රැල්ල මර්දනය කොට රට තුළ සාමය සතුට සෙනෙහස නිර්මාණ කොට අද ජනතාව ගත කරන ජිවිත ගැන හොඳම වාර්තාව සකස් කළ යුත්තේ සියල්ල සියැසින් දැක ගැනීමෙන් බව නවි නෝනාට තවමත් අවබෝධ වී නැත. කේලාම් ඕපාදූප හා කටකතා මත ශ්‍රී ලංකාවට එරෙහිව චෝදනා පත්‍ර සටහන් කිරීම හෙණ වදින අපරාධයකි.මෙහිදී තවත් පුදුමයක් වන්නේ අමු අමුවේ මානව හිමිකම් උල්ලංඝනය කළ තවමත් ඒවා නතර වී නැති ඇමෙරිකාව ශ්‍රී ලංකාවට එරෙහිව චෝදනා පත්‍ර ජිනීවා සමුළුවට ඉදිරිපත් කිරීමය. බොහෝ රටවල් අප සමඟය. ශ්‍රී ලංකාවට පැමිණ යථා තත්ත්වය අවබෝධ කරගත් විදේශ නියෝජිතයෝ ජිනීවා සමුළුව හමුවේ අප වෙනුවෙන් සාක්ෂි දරති. යථා තත්ත්වය දුටු අය සත්‍යයම ඉදිරිපත් කරති. රටේ තත්ත්වය අවබෝධ කරගත් දාට නවි නෝනලාට ද ලැජ්ජා හිතෙනු ඇත.විදුලිය සහ ප්‍රවාහනයභාණ්ඩ මිල ඉහළ යාම ජනතාවට දැනෙන ප්‍රශ්නයකි. එළවළු මිල ද පසුගිය කාලයේ අසීමිත ලෙස ඉහළ ගියේය. අවුරුදු ළංවන විට ජනතාවට සහනයක් සේ භාණ්ඩ මිල තරමක පහත වැටී තිබේ. ඒ තත්ත්වය දිගටම පවත්වාගෙන යාමට ඇමැතිවරුන් ක්‍රියා කළ යුතුය. දැන් දැන් ඇසෙන්නේ බඩු මිල ඉහළ යාම ගැන නොව විදුලි බිලත්, බස් ගාස්තුත් ඉහළ දැමීම ගැනය.විදුලි බිල නැංවීම ගැන ජනතා අදහස් ලබා ගැනීමට ද වැඩපිළිවෙළක් යොදා තිබේ. විදුලි බිල පමණක් නොව කිසිම බිලක් ඉහළ දමනවාට ජනතාව කැමැති නැත. විදුලිබල මණ්ඩලය කියන්නේ විදුලි ඒකකයක් දැන් පාඩුවට දෙන බවය. තෙල් මිල ඉහළ යාම තවත් හේතුවකි.බස් හිමියන් කියා සිටින්නේ තෙල් මිල නිසා බස් ගාස්තු වැඩි කළ යුතු බවය. බස් ගාස්තු සහ විදුලි බිල වැඩි කිරීමෙන් පාරිභෝගිකයන්ට සහනයක් නැත. එහෙත් ජනතාව හැම දෙයක්ම ඉවසා දරාගෙන ඉන්නේ අනාගතය දෙස බලාගෙනය. ආණ්ඩුව විදුලි බිල ඉහළ දමන්නේ ජනතාවට ආදරේ නැති නිසා නොව පාඩු නිසාය. හැම පාඩුවකම බර වැටෙන්නේ ජනතාවටය.එදා මෙදාතුර පහළ වූ කිසිම ආණ්ඩුවක් භාණ්ඩ මිල පහළ දමා නැත. විදුලි බිල අඩුකර නැත. බස් ගාස්තු පහළ දමා නැත. අනාගතයේදීත් කිසිම ගාස්තුවක් බිලක් අඩු නොවන බව ජනතාව හොඳාකාරවම දනිති. හැම දෙයක්ම ඉවසා සිටින්නට ජනතාව පුරුදු වී සිටිති. ඒනිසා ජනතාවගේ පැත්තෙන් සහනයක් ලැබෙන සේ ක්‍රියා කිරීමද ආණ්ඩුවේ වගකීමකි.එස්. එම්. එස්.දේශපාලනයදේශපාලන ලෝකය හිනැස්සූ පක්ෂ අතර මුලටම එන්නේ එක්සත් ජාතික පක්ෂයයි. පක්ෂ කෙරුමන්ගේ අඩුපාඩු දුර්වලතා තිබේ නම් ඒ බව එස්.එම්.එස්. වලින් පක්ෂ නායකත්වයට දැනුම් දෙන ලෙස රනිල් වික්‍රමසිංහ මහතා දැනුම් දී තිබේ. මහා දැවැන්තයන් සිටි පක්ෂයක් අද එස්.එම්.එස්. එකක තත්ත්වයට පත්කිරීමට තරම් බොළඳ වී තිබේ.“සුපර් ස්ටාර්ස්” තෝරන්නා සේ පක්ෂයක හොඳ නරක තේරීම ගැඹුරක් නැති දේශපාලන ක්‍රියාවකි. නැතිනම් බොළඳ ක්‍රියාවකි. පක්ෂයට ලක්ෂ ගණනින් සාමාජිකයන් බඳවා ගැනීමට රටපුරා රැස්වීම් පැවැත්වීමේ වැඩසටහන ද දවසින් දෙකෙන් නතර විය. ඊට හේතුව රැස්වීම්වලට සෙනඟ නැතිකමය. දැනට සිටින සාමාජිකයන් වත් රැස්වීම්වලට එන්නේ නැත. අලුතින් එන අය කොහොමටත් නැත. ඒ නිසා හොඳම වැඩේ එස්.එම්.එස්. ගෙන්වා ගැනීමය.පක්ෂය යකාට ගියත් වික්‍රමසිංහ මහතාට අවශ්‍ය වූවේ නායකත්වය වසර හයකට දික් කර ගැනීමය. නියෝජ්‍ය නායක පදවි තවමත් පත්කර නැත. වික්‍රමසිංහ මහතාට අවශ්‍ය වූවේ නායකත්වය පමණි.එය රැකගෙන විපක්ෂ නායකකමත් තියාගෙන තවත් කලක් කිසිදු උපද්‍රවයක් නැතිව සිටීම වික්‍රමසිංහ මහතාගේ එකම අරමුණ බව ඉතාමත් පැහැදිළිය..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>22</day>
    </date>
    <link>http://www.dinamina.lk/2013/03/22/_art.asp?fn=f1303222</link>
    <topic>විකෘති කළ බෝසත් චරිතය නරඹා තම සිතේ ඇති බොදු බැතිය නැති කරගන්න එපා</topic>
    <author>සාකච්ඡාකළේ පණ්ඩුක සමරසේකර ඡායාරූප චමින්ද නිරෝෂන</author>
    <content>මෙලොව පහළ වූ අද්විතීයම චරිතය සිද්ධාර්ථ බෝසත් චරිතය බවට සියලු බොදු බැතිමතුන්ගේ ඒකායන පිළිගැනීම වෙයි. මේ චරිතය චිත්‍රපටයට නගමින් බිහි වූ “ශ්‍රී සිද්ධාර්ථ ගෞතම” චිත්‍රපටය මේ දිනවල ප්‍රදර්ශනය කෙරේ. එම චිත්‍රපටය සැබෑ සිද්ධාර්ථ බෝසත් චරිතයට කළ අවමානයක් ලෙස මහා නායක හිමිවරුන් මෙන්ම බෞද්ධ ජනතාවද මහත් කම්පනයට පත්ව සිටිති. අප මේ පිළිබඳව ශ්‍රී ජයවර්ධනපුර විශ්ව විද්‍යාලයේ ජ්‍යෙෂ්ඨ කථිකාචාර්ය ආචාර්ය මැදගොඩ අභයතිස්ස හිමිපාණන් වහන්සේගෙන් විමසීමු.ශ්‍රී සිද්ධාර්ථ ගෞතම නම් බෝසත් චරිතය චිත්‍රපටයකට නැගීම පිළිබඳ මහා නාහිමිවරු මෙන්ම බෞද්ධ ජනතාව මහත් කම්පනයකට පත්ව සිටින බව පැහැදිලියි. මොකක්ද මේකට හේතුව හාමුදුරුවනේ?සිද්ධාර්ථ ගෞතම බෝසත් චිරිතය කියල කියන්නෙ මෙලොව පහළ වූ අද්විතීය අසම සම චරිතය. සිද්ධාර්ථ කුමාර උත්පත්තියේ දීම කියනවා අග්ගෝ හමස්මි ලෝකස්ස ජෙට්ටෝ හමස්මි ලෝකස්ස කියලා. දෙවියන් සහිත ලෝකයේ මට සමකළ හැකි අයෙකු මෙලොව නැහැ කියලයි උන් වහන්සේ කියන්නෙ. මෙවැනි අද්විතීය වූ අසම සම චරිතයට වසර 2631 ඇතුළත බුද්ධ චරිතයට කළ විශාලතම හානිය සිදුකළේ මේ චිත්‍රපටයෙන්.ඉතින් ඔබ වහන්සේ කියන මේ ගැටලුව මොකක්ද?චිත්‍රපටය ආරම්භයේදීම චන්න ඇමැතියයි බෝසතාණන් වහන්සේයි අසුපිටින් යන්නෙ සම අසුනක සිට. බුද්ධ චරිතයේ එහෙම එකක් නැහැ. සිද්ධාර්ථ යන නමින් බෝසතාණන් වහන්සේට ආමන්ත්‍රණය කරන්නෙ. මේ දේ එදා සිදුවුණේ නැහැ. ස්වර්ණ විමානයක් බඳු රනින් ඔපකළ අශ්වරථයක නැගී පිරිවර රථ 4 ක් සමඟයි එදා උන් වහන්සේ ගමන් ගත්තේ. ඒ නිසා මේ චිත්‍රපටයෙන් උන්වහන්සේගේ තිබුණු රාජකීයත්වය ගෞරවය එහෙම්පිටින්ම කෙළෙසලා තියෙනවා.සිදුහත් චරිතය මෙහිදී පිළිඹිබු කරන ආකාරය ගැන ඔබ වහන්සේ තෘප්තිමත්ද? නැහැ.පිටපත ලියූ කෙනා සිද්ධාර්ථ බෝසත් චරිතය කියවලාවත් නැහැ. දැන් බලන්න සතර පෙරනිමිති දැකීම ලෙඩෙක්, මහල්ලෙක්, මළ මිනියක්, පැවිදි නමක් මේ චරිත සිද්ධාර්ථ කුමාරයාට මවා පෑවේ කවුද? දෙවිවරු. නමුත් චිත්‍රපටය පෙන්වනවා සතර පෙරනිමිති දැකීමේදී මහල්ලා හැටියට දැක්කෙ චන්න ඇමැතිගෙ පියා කියලා. මම අහන්නෙ, මේ චිත්‍රපටයේ අධ්‍යක්ෂවරයාට මහල්ලා චන්නගෙ පියාය කියන මූලාශ්‍රය දුන්නෙ කවුද? පැහැදිලිවම ත්‍රිපිටකයේ තියෙනවා සතර පෙරනිමිති මවා පෑවේ දෙවිවරු කියලා.අනෙක තමයි, බෝසතාණන්් වහන්සේ ගිහිගෙයින් නික්ම යාම බුද්ධ චරිතයේ තියෙන්නෙ උන්මාරෙකත්වා කියලයි. එළිපත්ත උඩ සිටිමින් අඩියක් ඉදිරියට තිබුණොත් බිරිඳට ඇහැරෙයි දරුවා ඇහැරෙයි එහෙම වුණොත් මගේ ගිහි ගෙයි බැම්ම ඇතිවෙයි ඒ නිසා මම නික්ම යනවා කියලයි.ලෝක සත්ත්වයා කෙරෙහි උපන් දයානුකම්පාවෙන් දුක දරාගෙන අභිනිෂ්ක්‍රමණය කරන්නෙ. නමුත් චිත්‍රපටයෙ පෙන්වනවා දේවිය ඉඹලා හඬාවැලපිලා, දරුවා සිප වැලඳගෙන මහා විකාරයක් කරනවා. පස්සෙ බිරිඳ කියනවා එහෙමනම් මට නින්ද ගියාට පස්සෙ යන්න කියලා. සැමියා තමන් හැර යන බව දැන දැන බිරිඳකට නින්ද යයිද? තවත් එහාට කතා කළොත් මගේ ශීලයටත් හොඳ නැහැ.අනෙක තමයි බෝසතාණන් වහන්සේ නමක් කිසිම දවසක අඬන්නෙ නැහැ. මම දැක්ක තවත් දෙයක් තමයි බෝසතාණන් වහන්සේ මේ චිත්‍රපටයේදී දොළොස් වතාවක් වඳිනවා. බෝසතාණන් වහන්සේ නමක් බුදුවන ආත්මයේ කිසිම දවසක කාටවත් වඳින්නෙ නැහැ. මොකද උන් වහන්සේ ලොවටම ශ්‍රේෂ්ඨයි.තම පියාගෙන් පවා වැදුම් ලැබූ කෙනෙක්. ඒ නිසා බෝසත් චරිතය අමු අමුවේ කෙළෙසලා තියෙනවා. මේ චිත්‍රපටයේ එහි ඇඳුම් හරියට හුලවාලි චිත්‍රපටයේ වගේ. නිකං සළුවක් කරේදාගත්ත තරුණයෙක්. බෝසත් චරිතය චිත්‍රපටයකට නඟන්න පුළුවන් විදියේ චරිතයක් නොවේ. දෙතිස් මහා පුරුෂ ලක්ෂණ වලින් හෙබි මහා පුරුෂයෙක්. අප හිතේ ඇඳී ඇති චරිතය කවදාවත් රූපයට නගන්නට බැහැ. එය මායාවක් මිත්‍යාවක් හෑල්ලු කිරීමක්.ඒ වගේම තමයි ගෞතම බෝසතාණෝ එතුමාගේ පූර්ණ දේහයට පැළැන්දූ ආභරණ. රනින් කළ ආභරණ වෙනුවට චිත්‍රපටයේ තියෙන්නෙ ඇට මාලයකුයි, කනේ අලවපු පුංචි පොහොට්ටු දෙකකුයි. පව් කියල හිතෙනවා වේෂ නිරූපණ ශිල්පියා බෝසතාණන් වහන්සේ බෝහෝ අවස්ථාවල සවුත්තු වෙනවා. චිත්‍රපටයෙ පෙන්වන්නෙ හරියට ගෙදරක තනිවෙච්ච කිසිම හැඟීමක් දැනීමක් නැති නපුංසක පුද්ගලයෙකුගෙ චරිතයක් .දේවදත්ත කුමාරයා ආත්ම ගණන් පස්සෙන් ඇවිත් බෝසතාණන් වහන්සේට හිරිහැර කළත් බෞද්ධයන් තුළ වෛරයක් ඇතිවුණේ නැහැ දේවදත්ත ගැන. නමුත් මේ චිත්‍රපටයේ පෙන්වන රූප රාමු පෙළ බැලුවම දේවදත්ත හංසයාට විදිනවා. වැටෙන්නෙ පරෙවියෙක් පරෙවියා බෝසතාණන් වහන්සේ අහුලා ගන්නවා. අහුලාගෙන කියනවා පරෙවියාගෙ ජීවිතය බේරා ගත්තෙ මමයි. ඒ නිසා පරෙවියා අයිති මටයි කියාලා එතනදී දෙව්දත් කියනවා. අම්මා බේරාගන්න බැරිවුණ මිනිහා පරෙවියෙක් බේරාගන්නෙ කොහොමද? කියලා. බලන්න මොන තරම් අවමානයක්ද කියා ඒ වදන් පෙළ. එයම ඇති මෙහි අමානුෂිකත්වය තේරුම් ගන්න.ව තැනක් බලන්න බෝසතාණන් වහන්සේට යසෝදරා සරණපාවා දෙන්න දේවදත්ත කුමාරයා සමඟ සාකච්ඡා කරන වෙලාවෙ සුප්‍රබුද්ධ රජතුමා කියනවා “සුද්ධෝදන කියන්නෙ හොඳ රණශූරයෙක් නෙ. මෙයත් හොඳ රණ ශූ®රයෙක් වෙන්න ඇති” කියලා එතදී දේවදත්ත කියනවා. “සිද්ධාර්ථ කොහොමද රණ ශූරයෙක්ගෙ පුතෙක් වෙන්නෙ” කියලා මෙයින් කියන්නෙ සිද්ධාර්ථ කියන්නෙ අවජාතකයෙක් කියලයි. මේ තරම් අවමානයක් මේ බුද්ධ කල්පය තුළම බුදු දහමට වෙලා නැහැ. මේ වගේ අවමානයක් කරන්න අන්‍ය ආගමිකයෙක් හිතන්නෙවත් නැහැ. නමුත් මේ චිත්‍රපටයට වගකිව යුතු ඇත්තෝ මෙම අවමානය කරල තියෙනවා.අනෙක බලන්නකො අභිනිෂ්ක්‍රමණය. බෝසතාණන් වහන්සේ අභිනිෂ්ක්‍රමණය කරනවා කියන්නෙ දෙවිවරු ලක්‍ෂ ගණනක් බැති ගී ගයද්දී ආශිර්වාද පුදද්දී මල් වරුසා මැද්දෙ තමයි අභිනිෂ්ක්‍රමණය කරන්නෙ. මේ චිත්‍රපටයේ නිකම්ම නිකම් මහරෑ ගල් කෑලි දෙක තුනක් උඩින් කැලෑවට යනවා.බෝසතාණන් වහන්සේ නේරංජනා ගඟ තරණය කරද්දී නිල් දියෙන් පිරිල තිබුණෙ. නමුත් මෙහි තියෙන්නෙ නිකම්ම වැලි තලාවක ගිහින් එතෙරවන දර්ශනයක්. වනගත වෙන්න යනවිට කෙස්වැටිය කපල අහසට විසිකරනවා. අඟල් දෙකයි ඉතිරිවෙන්නෙ. එතනදී ඝටීකාර බ්‍රහ්මයා තමයි බෝසතාණන්ට සළුපිලි පූජා කරන්නෙ. ඒ කිසිවක් මේ චිත්‍රපටයේ නැහැ. චිත්‍රපටය පුරා බුදුවනතුරු අර රෙදි කෑල්ලකින් තමයි විලි වහ ගන්නෙ.සිදුහත් තවුසා වනගත වෙලා පස්වෙනි සතියේ තන්හා රතී රගා කියන මාර දූවරු ඇවිත් උන්වහන්සේ පොළඹවා ගන්න හදනවා. නමුත් චිත්‍රපටයේ වෙන්නෙ 20 වෙනි සතියේ ඒ දේ සිදුවන බව. සම්පූර්ණයෙන්ම සිදුහත් චරිතය විකෘති කරලා, වප් මඟුල, නිබ්බුත පද කීම, පියුම් සිට ඇවිදීම, උදාන වාක්‍ය වගේ සිදුහත් චරිතය පිළිබඳව ගෞරවය ඇතිකරන්න තිබුණු සියලු දේවල් මෙහිදී කපා හැරලා තියෙනවා. ඒ අතින් ගත්තම සිද්ධාර්ථ ගෞතම චරිතයට කරන ලද අතිශය නිගාවක්. එක පැත්තකින් සිද්ධාර්ථ ගෞතම බෝසතාණන් අවජාතකයෙක් කරල තියෙනවා. අනෙක් අතින් පව්කාරයෙක් කරල තියෙනවා. අනෙක තමයි චිත්‍රපටයෙ බුද්ධත්වය මුලින් දාලා යසෝදරා හැරයන එකින් තමයි අවසන් කරන්නෙ.බුද්ධත්වය කියන්නෙ ආර්ය අෂ්ඨාංගික මාර්ගය නෙවෙයි. නමුත් චිත්‍රපටය කියනවා බුද්ධත්වය කියන්නෙ ආර්ය අෂ්ඨාංගික මාර්ගයට කියලා. සිදුහත් චරිතය අවසන් වන්න තිබුණෙ සුඛාන්තයකින්. සුඛාන්තය කියන්නෙ මේ ලෝකෙ ලබන්න පුළුවන් උත්කෘෂ්ඨම තත්ත්වය බුද්ධත්වය. එහෙම සුඛාන්තයකින් අවසන් කරන්න තිබුණ සිද්ධාර්ථ බෝසත් චරිතය මේ චිත්‍රපටයේදී පෙන්වන්නෙ කිසිම වැරැද්දක් නොකළ හරිම අහිංසක අසරණ කාන්තාවක් තමන්ගෙ දරුවා සමඟ අතරමං කරලා දාල යන අකෘතඥ පිරිමියෙක් හැටියටයි. බෝසතාණන් වහන්සේ කිසිම හැඟීමක් නැති නිසාලු පිරිමියෙකු ගානට තමයි පත්කරල තියෙන්නෙ.චිත්‍රපටය බලන මිනිස්සුන්ට කියන්න දෙයක් නැති, බුදු දහම නිසා බෝසතාණන් වහන්සේට කිසිවක් කියන්නත් බැරි නිර්මාණ අසාර්ථකත්වය නිසා තෘප්තිමත් භාවයකුත් නැති කටපියාගෙන එළියට එන ප්‍රේක්ෂක පිරිසක් තමයි මේ චිත්‍රපටය බලපු අයගෙන් අපට පෙනෙන්නෙ. කොටින්ම කියනවා නම් සිද්ධාර්ථ චරිතයේ රත්‍රං අභරණ සියල්ල ගලවා දමා පොල්කටු කැබලි එල්ලපු චරිතයක් තමයි මේ චිත්‍රපටයේ තියෙන්නෙ.සිද්ධාර්ථ ගෞතම චරිතය, විනාශ කරපු චිත්‍රපටයක් ලෙස ඔබ වහන්සේ මෙය හැඳින්වුවත් ඔබවහන්සේගේ නමත් මේ චිත්‍රපටය ඇතුළත් වෙලා තියෙනවානෙ?එය සම්පූර්ණයෙන්ම මගේ අවසරයකින් තොරව ඇතුළත් කළ එකක්. මම වහාම එහි අධ්‍යක්ෂවරයාට ලිඛිතව දැනුම් දුන්නා මගේ නම එම චිත්‍රපටයෙන් ඉවත් කරන්න කියලා. මෙන්න ඒ ලිපියේ පිටපත.නමුත් මේ රටේ උගත් මහා නාහිමිවරුන් චිත්‍රපටය ගැන ප්‍රශංසා මුඛයෙන් කතා කළ ඒවා නිතර රූපවාහිනියෙන් පෙන්වනවනෙ?ඒක සිදුවූ විශාල අත්වැරැද්දක්. මොකද ත්‍රිපිටකයේ සඳහන් පරිදි බුද්ධ චරිතය හරියට අවබෝධ කරගත්තානම් මෙහි ඇති සියලු අඩුපාඩු උන් වහන්සේලාට වැටහෙයි. අනෙක තමයි සිද්ධාර්ථ චරිතය කිසිම අයුරකින් ප්‍රතිනිර්මාණය කරන්න සමත් නිර්මාණකරුවෙක් මේ ලෝකෙ ඉන්න බැහැ. ඒ තරමටම උත්කෘෂ්ඨ චරිතයක්. සිද්ධාර්ථ චරිතය කියන්නෙ සිද්ධාර්ථ චරිතය පොත පතින් කියවන දරුවාගේ මනස තුළ ජනිත වන චිත්ත රූප සම්පූර්ණයෙන්ම මේ චිත්‍රපටයෙන් විනාශ කරලා තියෙනවා. බුදුදහමට ඇති භක්තිය ගෞරවය කෙළෙසලා තියෙනවා.ඔබ වහන්සේ චිත්‍රපටය අධ්‍යක්ෂවරයා සමඟ මේ සම්බන්ධයෙන් කතා කළාද?කතා කළේ චිත්‍රපටය හදන්නත් කලින් ඉඳල. මම කීවේ කවදාවත් බෝසත් චරිතයක් සිද්ධාර්ථ චරිතයක් කිසිම කෙනෙකුට ප්‍රති නිර්මාණය කරන්න බැහැ කියලා. එතනදී ඔහු කීවා “මම හාමුදුරුවනේ කොම්පියුටර් 500ක් දාලා හරි මේක කරනවා කියලා. එතනදී මම කීවා 500ක් නෙවෙයි ලක්ෂයක් දාලත් මේ චරිතයට පණ දෙන්න බැහැ කියලා. නමුත් ඔහු ඒක ඇහුවෙ නැහැ. ඛ්ඹ්තුවක්කාර විදිහට කළා. ඒ දේ තේරුම් කරගන්න බැරිවුන එක තමයි ඔහුගේ තිබුණ ලොකුම මෝඩකම.හොඳයි ඔබ වහන්සේ මේ චිත්‍රපටය බැලුවෙ කොයි කාලෙදිද?මේක පිටපත් කරන්නත් කලින් මුලින්ම මහා නාහිමිවරුන්ට පෙන්වපු වෙලාවෙ මමත් මේක බලන්න ගියා.එහෙමනම් ඇයි මේ තරම් කාලයක් ඔබ වහන්සේ බලා හිටියෙ. ඒ වෙලාවෙම විරුද්ධ වෙලා ප්‍රදර්ශනයෙන් ඉවත් කළා නම් ප්‍රශ්නය ඉවර නෙ?ඉන්නකෝ කියන්න. චිත්‍රපටය ප්‍රදර්ශනයෙන් පස්සෙ කැමරා අරගෙන හාමුදුරුවන්ගෙ අදහස් විමසන වෙලාවෙ මම මැදට පැනල කීවා මේ චිත්‍රපටය ඉතාම අසාර්ථකයි. බෝසත් චරිතයට විශාල හානියක්. අවශ්‍යනම් නැවත සංස්කරණය කරල පෙන්නන්න කියලා. නමුත් මෙයට හොඳ කියපු සමහර හාමුදුරුවන්ගෙ කතා කොටස් අරගෙන මෙය ප්‍රචාරය කළා. ඒක මගෙ වරදද?හොඳයි ඔබ වහන්සේගේ අවසන් නිගමනය මොකක්ද?මේ රටේ ප්‍රේක්ෂක ජනතාවගෙන් ඉල්ලන්නෙ. විකෘති කරපු බෝසත් චරිතය බලල තමන්ගෙ හිතේ ඇති බොදු බැතිය නැතිකරගන්න එපා. එය විශාල පාපයක්. අනෙක් අතින් මේ චිත්‍රපටය ප්‍රදර්ශනය වහාම නතර කරන්නට ඕනෑ. මේක මුළු බෞද්ධ ඉතිහාසයේම බුදු දහමට කළ විශාලම අවමානය. ඒ නිසා මෙම චිත්‍රපටය ප්‍රදර්ශනයෙන් ඉවත් කරන්නට සෑම පියවරක්ම ගත යුතුයි. ඒ සඳහා මගේ ජීවිතයම මම කැප කරනවා.මේක තවත් හලාල් ප්‍රශ්නයක් වෙයිද හාමුදුරුවනේ?නැහැ, එතරම් ඔඩු දුවන්න මේ රටේ භික්ෂූන් වහන්සේ වගේම ජනතාවත් ඉඩ දෙන්නෙ නැහැ..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>23</day>
    </date>
    <link>http://www.dinamina.lk/2013/03/23/_art.asp?fn=n1303231</link>
    <topic>වාණිජ නීතිගත සංස්ථා දේපොළවසර 24කට පසු යළි රජය යටතට</topic>
    <author>විජයානි එදිරිසිංහ</author>
    <content>එජාප පාලන කාලයේ බලයේ සිටි ඇතැම් දේශපාලනඥයන් මහජන බැංකුවට උකස් කැර එම ණය නොගෙවා සින්නවීමට ඉඩ හැර තිබූ ශ්‍රී ලංකා රජයේ වානිජ (විවිධ) නීතිගත සංස්ථාවේ ප්‍රධාන කාර්යාලය වසර 24 කට පසු කෝටි 25ක් ගෙවා එම සංස්ථාව මඟින්ම බේරාගෙන තිබේ.හිටපු ජනාධිපති ජේ. ආර්. ජයවර්ධන මහතාගේ සහ ජනාධිපති ලේකම් මැනික්දිවෙල මහතාගේ අත්සනින් කිසිදු ගෙවීමකින් තොරව රජයේ වානිජ විවිධ නීතිගත සංස්ථාවට රජයේ ඉඩම් ආඥාපනත යටතේ එහි ප්‍රධාන කාර්යාලය සඳහා 1983 ඔක්තෝබර් 12 වැනිදා එම දේපොළ පවරා දී තිබුණි.එසේ පවරා දී වසර හයක් ඉක්මවීමටත් පෙර එවකට සිටි ආණ්ඩුවේ වෙළෙඳ ඇමැතිවරයා, එම දේපොළ මහජන බැංකුවට උකස් කැර මුදල් ලබාගෙන තිබේ.එම මුදල් කුමන කාර්යයක් සඳහා යෙදවූයේද යන්න පිළිබඳව පැහැදිලි ප්‍රයෝජනාත්මක වැඩපිළිවෙළක් ක්‍රියාත්මක වී නොමැත.ඊට අමතරව රජයේ වානිජ විවිධ නීතිගත සංස්ථාවට අයත් තවත් කෝටි ගණන් වටිනා දේපොළ ඇතැම් ව්‍යාපාරිකයනට සින්නක්කර විකුණා තිබේ.මෙම ප්‍රධාන ගොඩනැගිල්ල පිහිටි ඉඩම එතෙක් එම සංස්ථාවේ සිටි කිසිදු බලධාරියෙක් බේරාගැනීමට කටයුතු කැර නැති අතර, ඒ සඳහා ඔවුන්ට වත්කමක් ද තිබී නැත.මෙම කෝටි ගණනක් වටිනා දේපොළ මහජන බැංකුවෙන් බේරාගැනීම සඳහා රජයේ වානිජ විවිධ නීතිගත සංස්ථාවට රුපියල් මිලියන දෙසිය පනහක් පමණ යෙදවීමට සිදු වී තිබේ.එම බේරාගැනීමේ විශේෂත්වය නම් රජයට බරක් නොවී රජයේ කිසිම මුදලක් ලබා නොගෙන සංස්ථාව විසින්ම උපයාගත් මුදලින් එම දේපොළ බේරාගැනීමයි.2005 වර්ෂයේ දී ජනාධිපති මහින්ද රාජපක්‍ෂ මහතා බලයට පත්වීමෙන් පසු මහින්ද චින්තන වැඩපිළිවෙළ යටතේ එතෙක් කඩාවැටී වැඩි සේවකයන් ද ඉවත් කැර තිබූ ශ්‍රී ලංකා රජයේ වානිජ විවිධ නීතිගත සංස්ථාව ගොඩනැගීමට අවශ්‍ය පියවර ගත්තේය.ඒ සඳහා එතෙක් තානාපති සේවයේ සිටි ප්‍රදීප් ගුණවර්ධන මහතා ;ගන්වා සභාපති ධුරයට පත්කර එම සංස්ථාව ගොඩගැනීමට අවශ්‍ය උපදෙස් දුන්නේය.ඒ අනුව වසර පහක් වැනි කෙටි කාලයක් තුළ කැරගෙන ගිය වැඩපිළිවෙළේ ප්‍රතිඵල වශයෙන් මේ වන විට එම සංස්ථාවේ වෙළෙඳාම මිලියන දෙදහස් දෙසීය දක්වා ඉහළ නැංවීමට හැකි වී තිබේ.2008 මිලියන 19 ක ශුද්ධ ලාභයක් ඉපැයීමට සමත් වූ එම පාලනාධිකාරිය 2010 වසරේ මිලියන 59, 2011 මිලියන 62, 2012 මිලියන 89 ශුද්ධ ලාභයක් උපයා ඇත.සංස්ථාවේ ලාභයෙන් රුපියල් මිලියන 350ක් ස්ථාවර තැන්පතු ගත කැර තිබේ.ඊට අමතරව එසේ බේරාගන්නා ලද එම ප්‍රධාන කාර්යාලය පිහිටි ඉඩම තුළ එම කාර්යාලය මහල් 24කින් ඉදිකිරීමට පියවර ගෙන තිබේ. තවද එම සංස්ථාවේ රට පුරා පිහිටි ප්‍රදර්ශනාගාර ප්‍රමාණය වැඩි කිරීම මේ වන විටත් සිදුවෙමින් පවතී.විෂය බාර ඇමැතිවරයා වශයෙන් සමුපකාර හා අභ්‍යන්තර වෙළෙඳ කටයුතු පිළිබඳ ඇමැති ජොන්ස්ටන් ප්‍රනාන්දු මහතාගේ උපදෙස් යටතේ සභාපති ප්‍රදීප් ගුණවර්ධන මහතා ප්‍රමුඛ අධ්‍යක්ෂක මණ්ඩලය එම සංස්ථාව ගොඩනැගීමට ඵලදායි වැඩසටහන් රැසක් ක්‍රියාත්මක කරයි.කෝප් කමිටුවේ සභාපති ඇමැති ඩිව් ගුණසේකර මහතා මෙම සංස්ථාවේ දියුණුව හා එහි කාර්යභාරය සිය ඇගයීමට ලක් කැර තිබිණි..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>23</day>
    </date>
    <link>http://www.dinamina.lk/2013/03/23/_art.asp?fn=n1303232</link>
    <topic>රසායනාගාරයක් ලෙස ලංකාව යොදාගන්න හදනවා</topic>
    <author>සිතාරා සේනානි සහ අනුර ප්‍රේමලාල්</author>
    <content>රටවල් බෙදා වෙන් කිරීම සඳහා බටහිර බලවතුන් නිර්මාණය කරගෙන ඇති නව ක්‍රමවේදය අත්හදා බැලීමේ රසායනාගාරයක් ලෙස ශ්‍රී ලංකාව යොදා ගැනීමට ජිනීවා මානව හිමිකම් කොමිසම කටයුතු කැර ඇතැයි ශ්‍රී ලංකා නිදහස් පක්ෂ නායකයෝ පෙන්වා දෙති.ශ්‍රී ලංකාවට එරෙහිව ජිනීවා මානව හිමිකම් කොමිසමට අමෙරිකාව ඉදිරිපත් කළ යෝජනාව සම්මත කර ගැනීම මඟින් මේ බව මැනවින් තහවුරුවී තිබෙන බවද එම නායකයෝ පවසති.මානව හිමිකම් කොමසාරිස් නවනීදන් පිල්ලේ මහත්මිය මේ ක්‍රියාවලියේ උපකරණයක් බවද ඔවුහු පෙන්වා දෙති.ජාතික හා ජාත්‍යන්තර වශයෙන් පවත්නා දේශපාලන තත්ත්වය පිළිබඳ ශ්‍රී ලංකා නිදහස් පක්ෂයේ මතය ප්‍රකාශ කිරීම සඳහා ශ්‍රී ලංකා පදනම් ආයතනයේ ඊයේ (22) පැවැති මාධ්‍ය හමුවකදී ඔවුහු මේ බව ප්‍රකාශ කළහ.ශ්‍රී ලංකාව සම්බන්ධයෙන් අමෙරිකා එක්සත් ජනපදය ඉදිරිපත් කළ යෝජනාව සම්මත වීම සම්බන්ධයෙන් පක්ෂයක් ලෙස ශ්‍රී ලංකා නිදහස් පක්ෂය කනගාටුවට පත්වන බවත් මෙම නායකයෝ පෙන්වා දුන්හ.ශ්‍රී ලංකා නිදහස් පක්ෂයේ භාණ්ඩාගාරික, යෞවන කටයතු හා නිපුණතා සංවර්ධන ඇමැති ඩලස් අලහප්පෙරුම මහතා මෙහිදී පැවැසුවේ එක්සත් ජාතීන්ගේ ලෝකයේ ක්‍රියාත්මක වන ආයතන අතුරින් හොඳ හිතින් එහෙත් වඩාත් නරක ලෙස කටයුතු කරන ආයතනයක් ලෙස මානව හිමිකම් කවුන්සිලය හඳුන්වා දිය හැකි බවයි.ඒ මහතා මෙසේද පැවැසීය.තිස් වසරක යුද්ධයෙන් පසු රටේ ක්‍රියාත්මක වෙමින් පවතින සංහිඳියා ක්‍රියාදාමයට මානව හිමිකම් කවුන්සිලය කරන්නේ උපකාරයක් නොවෙයි බාධාවක් කියලයි අපිට කියන්න තිබෙන්නේ. ජනාධිපති මහින්ද රාජපක්ෂ මහතාගේ මුලිකත්වයෙන් සංහිඳියාව ඇතිකිරීම සඳහා මේ රටේ රජය හා ජනතාව ගෙන තිබෙන පියවර පිළිබඳ මෙරටට පැමිණ තක්සේරුවක් කරන ලෙස අපි ඔවුන්ගෙන් ඉල්ලා සිටියා.එහෙත් මෙවැනි යෝජනා සම්මත කිරීම මඟින් ඒ අනගි ක්‍රියාදාමයට බරපතළ බාධාවක් සිදුව තිබෙනවා. එසේම තිස්වසරක යුද්ධයක් අවසන් කර ස්වශක්තියෙන් නැඟී සිටීමට වෙර දරන කුඩා රටකට කළ විශාල බාධාවක් ලෙසයි අපි දකින්නේ.රුවන්ඩාවේ හුටු ගෝත්‍රිකයන් සංහාරය කළ හැටි අපි ඇසින් නුදුටුවත් ඒ සම්බන්ධයෙන් නිපදවූ චිත්‍රප‍ට දුටුවා. මානව හිමිකම් කවුන්සිලය මඟින් මේ උත්සාහ කරන්නේ ශ්‍රී ලංකාවේ තත්ත්වයත් එයට සම කරන්නයි . එය කිසිසේත් සාධාරණ නෑ. එල්.ටී.ටී.ඊ. සංවිධානය කියන්නේ මරාගෙන මැරෙන ප්‍රහාර පමණක් 348ක් එල්ල කළ ත්‍රස්තවාදී සංවිධානයක්.එම ත්‍රස්තවාදය අවසන් කිරීම සඳහා ක්‍රියාත්මක කළ මානුෂීය මෙහෙයුමේ අවසන් දින කිහිපය ගැන පමණක් මේ තරම් සොයා බලන්නේ ඇයි? මෙයින් උත්සාහ දරන්නේ නව යටත් විජිතවාදී බෙදා වෙන්කිරීමේ ක්‍රමවේදයක් අත්හදා බලන්නයි. ජිනීවා යෝජනාවේදී ශ්‍රී ලංකාව හුදකලා නොකර අපට පක්ෂව ඡන්දය ලබාදෙමින් මිත්‍රත්වයේ දෑත් දිගු කළ සියලු රටවල් වෙත ශ්‍රී ලංකා නිදහස් පක්ෂයේත්, ශ්‍රී ලාංකික ජනතාවගේත් ස්තුතිය පුද කර සිටිනවා.ඉන්දියාව ශ්‍රී ලංකාවට එරෙහිව ඡන්දය පාවිච්චි කිරීම අවියක් කොටගෙන ප්‍රාථමික අන්දමේ ඉන්දියානු විරෝධයක් මතු කිරීමට ඇතැම් පිරිස් උත්සාහ දරන බව පෙනී යනවා. කරුණාකර ඉන්දියාව මේ මොහොතේ මුහුණ දී සිටින අසීරු තත්ත්වය තේරුම් ගන්නා ලෙස ජනාධිපතිතුමා පෙරේදා ඉතා පැහැදිලිව ප්‍රකාශ කළා. රණසිංහ ප්‍රේමදාස පාලන සමයේදී මෙන් ප්‍රාථමික මට්ටමේ ඉන්දියානු විරෝධයක් ක්‍රියාත්මක කිරීමට අප කිසිසේත් කටයුතු කරන්නේ නෑ. ඉන්දියාවේ භූගෝලීය හා දේශපාලන යථාර්ථය තේරුම් ගෙන මේ මොහොතේ අප කටයුතු කළ යුතුයි.ඉන්දියාව තම රටේ අභ්‍යන්තර හේතු මත අපට විරුද්ධව ඡන්දය පාවිච්චි කළත් එරට අපේ හතුරකු නොවන බව තේරුම්ගත යුතුයි. එක්සත් ජාතික පක්ෂය හා ජනතා විමුක්ති පෙරමුණ මේ මතින් රටේ දේශපාලන අවුලක් නිර්මාණය කිරීමට කටයුතු කිරීම හෙළා දකිනවා.එක්සත් ජනතා නිදහස් සන්ධානයේ මහ ලේකම්, ශ්‍රී ලංකා නිදහස් පක්ෂයේ උප සභාපති ඇමැති සුසිල් ප්‍රේමජයන්ත මහතා- මානුෂීය මෙහෙයුමේ අවසන් දින කිහිපය පමණක් උලුප්පා දක්වන්නේ ඇයි කියන එක හොඳටම පැහැදිලියි. ඒ එම දින කිහිපයේදී ප්‍රභාකරන් ඇතුළු එල්.ටී.ටී.ඊ. සංවිධානයේ නායකයන් සියලුදෙනා මියගිය නිසයි. ජිනීවා ක්‍රියාදාමය සම්පුර්ණයෙන් ම පක්ෂග්‍රාහීයි. තමන්ට අවශ්‍ය දේ රටවලට ක්‍රියාත්මක කිරීමට නව ක්‍රමවේද සෑදීමයි මේ කරන්නේ.ශ්‍රී ලංකා නිදහස් පක්ෂයේ උප සභාපති ඇමැති අනුර ප්‍රියදර්ශන යාපා මහතා- යුද්ධයෙන් පසු බොහෝ ගැටලු අප විසඳා තිබෙනවා. ඉතිරි ඒවා මැජික් වගේ එකවර ක්‍රියාත්මක කරන්න බෑ. මේවනවිට රට නිවැරදි මාවතකට ගෙනැවිත් තිබෙනවා. සෑම ජනකොටසකටම එහි ප්‍රතිලාභ ලැබී තිබෙනවා. ප්‍රභාකරන් විනාශ කළ උතුරු නැඟෙනහිර සියලු දේ නැවත නිර්මාණය කර තිබෙනවා..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>23</day>
    </date>
    <link>http://www.dinamina.lk/2013/03/23/_art.asp?fn=n1303233</link>
    <topic>සටන් විරාම ගිවිසුම ඉරා නොදමන්න එය රට බෙදන ඔප්පුවක් වෙන්න තිබුණා</topic>
    <author>නුවන් කොඩිකාර සහ කුරුණෑගල දිස්ත්‍රික් සංචාරක</author>
    <content>එදා විදේශ මැදිහත්වී­‍ෙමන් ගහපු සටන් විරාම ගිවිසුම ඉරා නොදමන්න, අද එම ගිවිසුම මේ රට දෙකට බෙදන ජාත්‍යන්තර ඔප්පුවක් වෙන්න තිබුණා යැයි ජනාධිපති මහින්ද රාජපක්ෂ මහතා පැවසීය.දැන් අපි ඊළාම් දේශය සිහිනයක් බවට පත් කර තියෙනවා. දැන් ඒ අයට වුවමනා කරන්නේ ඊළම සිහිනයක් බවට පත්කළ අපෙන් පළිගන්න බවද හෙතෙම කීවේය.කුරුණෑගල බෝයගනේ විජයබා පාබල රෙජිමේන්තුවේ ඊයේ (22) පැවැති ජනාධිපති වර්ණ හා රෙජිමේන්තු වර්ණ ප්‍රදානෝත්සවය අමතමින් ජනාධිපති මහින්ද රාජපක්ෂ මහතා එසේ ප්‍රකාශ කෙළේය.ත්‍රස්තවාදීන්ට එරෙහිව මානුෂීය මෙහෙයුම කරන්න තීන්දුව ගන්නකොට අපි දැනගෙන හිටියා මෙහෙයුම ජය ගත්තත් අපිට එල්ලවෙන බලපෑමට මුහුණ දෙන්න සිද්ධ වෙන බවද ජනාධිපතිවරයා පැවසීය.ඔබේ භාෂාවෙන් කීවොත් යුද්ධයේදී සතුරා පුදුමයට පත් කරමින් පහර දීම (Surprise Attack) කොයි පැත්තටත් වැදගත් දෙයක්. යුද්දෙ දිනුවට පස්සේ බොරු චෝදනා දාලා සමහර ජාත්‍යන්තර රූපවාහිනී නාලිකා ලෝකය පුදුමයට පත් කරන්න (Surprise Attack) හදන බවද රාජපක්ෂ මහතා ප්‍රකාශ කෙළේය.ඔබේ දැවැන්ත කැපවීම නිසා අද උතුරු නැඟෙනහිර ඉතා ශීඝ්‍රයෙන් සංවර්ධනය කරන්න අපට හැකි වෙලා තිබෙන බව පවසන ජනාධිපතිවරයා උතුරු නැඟෙනහිර යන ජනතාවට අද එයදැක ගන්න පුළුවන් බව කීවේය.උතුරු නැඟෙනහිර බේරා ගැනීම ගැන පුදුම වෙන උදවිය මේ පළාත් සංවර්ධනය කළ වෙනස ගැන ඊටත් වඩා පුදුම වෙන බවත් ඒ දෙකටම මේ රටේ ති‍්‍රවිධ හමුදාව මුල් වූ බව මම කියන්නේ ඉතා ආඩම්බරයෙන් බවද මහින්ද රාජපක්ෂ මහතා පැවසීය.ජ්‍යෙෂ්ඨ ඇමැති එස් බී නාවින්න, ඇමැතිවරුන් වන ජොන්ස්ටන් ප්‍රනාන්දු, ජයරත්න හේරත්, වයඹ පළාත් මහ ඇමැති අතුල විජේසිංහ, වයඹ පළාත් ආණ්ඩුකාර තිස්ස බලල්ල, ආරක්ෂක ලේකම් ගෝඨාභය රාජපක්ෂ, යුද හමුදාපති ලුතිතන් ජනරාල් ජගත් ජයසූරිය, විජයබාහු රේජිමේන්තු අධිපති මේජර් ජනරාල් රංජිත් අමරතුංග, මේජර් ජනරාල් දයා රත්නායක, යුද හමුදා විධායක ජනරාල් මේජර් ජනරාල් ජගත් ඩයස් මහත්වරුන් ඇතුළු පිරිසක් මේ අවස්ථාවට සහභාගි වුහ..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>23</day>
    </date>
    <link>http://www.dinamina.lk/2013/03/23/_art.asp?fn=n1303234</link>
    <topic>අනුරපුර මහ නගර සභාවේජංගම සේවය අද</topic>
    <author>කිත්සිරි වනසිංහ</author>
    <content>අනුරාධපුර මහ නගර සභාව ගමින් ගමට යන තේමාව යටතේ පැවැත්වෙන ජංගම සේවය මෙම මස 23 වැනිදා තිසාවැව අසබඩදී ආරම්භ කෙරේ.නගරාධිපති එච්.පී.සෝමදාස මහතා ඇතුළු සමස්ත මන්ත්‍රී මණ්ඩලයේ සක්‍රීය දායකත්වය යටතේ මෙම ජංගම සේවාව ක්‍රියාත්මක කරනු ලබයි. මෙතෙක් හඳුනා නොගත් නගර සභාව තුළින් සංවර්ධනය විය යුතු අංශයන් හා නාගරික ජනතාව වෙත ඉටුවිය යුතු කාර්යයන් නිසි ලෙස හඳුනාගෙන ඒවා ක්‍රියාත්මක කිරීම මෙම වැඩපිළිවෙළේ මූලික අරමුණ වී තිබේ.ජනතා අවශ්‍යතාවයන් මත මාර්ග සංවර්ධනය කෙරෙහි මෙහිදී මූලිකත්වය සැපයෙන අතර ආර්ථික සාමාජීය හා සංස්කෘතිකමය වශයෙන් සංවර්ධන ඉලක්ක සපුරාලීම මූලික කොටගෙන මෙම වැඩ සටහන දියත් කළ බව නගරාධිපති එච්.පී.සෝමදාස මහතා පැවසීය.නගර සභා සීමාව අයත්වන අදාළ ප්‍රාදේශීය ලේකම්වරයා, ග්‍රාම නිලධාරින්, නගර සභාවේ සියලුම අංශ ප්‍රධානීන් හා සේවකයින් එක් ස්ථානයකට රැස්කර නාගරික ජන ගැටලු විසැඳීම මෙමගින් සිදුකරනු ලබන බව නියෝජ්‍ය නගරාධිපති ප්‍රේමසිරි හෙට්ටිආරච්චි මහතා පැවසීය..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>23</day>
    </date>
    <link>http://www.dinamina.lk/2013/03/23/_art.asp?fn=n1303235</link>
    <topic>ජගත් කාලගුණවිද්‍යා දිනය අද</topic>
    <author>උදුලා පීරිස්</author>
    <content>ලෝක කාලගුණ විද්‍යා දිනය අද (23)ට යෙදී ඇත.ජීවිත සහ දේපළ ආරක්ෂාව සඳහා කාලගුණය පිළිබඳ අවධානයෙන් සිටිමු” යන්න මෙවර තේමාවයි.වර්තමාන සහ අනාගත පරපුර සඳහා ස්ථිරසාර අනාගතයක් උදෙසා කාලගුණ සහ දේශගුණ පිළිබඳ සේවාවන්හි විශේෂිත කාර්යභාරය පිළිබඳ දැනුවත් කිරීම මෙන්ම කාලගුණික සංසිද්ධීන් වලින් ආරක්ෂාවීම වඩා ශක්තිමත් කිරීම සහ ඒවාට අනුගතවීම සඳහා කාලගුණ සේවා සපයන ආයතනවල තීරණාත්මක කාර්යභාරය වැඩිදියුණු කිරීම් සඳහා අවධානය යොමු කිරීම මෙවර තේමාවෙන් අපේක්ෂා කෙරේ.එක්සත් ජාතීන්ගේ රටවල් 191ක් මෙම දිනය සමරනු ඇත. මේ දිනය නිමිත්තෙන් කාලගුණය හා දේශගුණය සම්බන්ධයෙන් පාසල් ළමුන් දැනුවත් කිරීමේ සම්මන්ත්‍රණයක් පසුගියදා (21) කාලගුණ විද්‍යා දෙපාර්තමේන්තුවේදී පැවැත්විණි..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>23</day>
    </date>
    <link>http://www.dinamina.lk/2013/03/23/_art.asp?fn=n1303236</link>
    <topic>මිහිකත හෝරාව අද</topic>
    <author/>
    <content>ගෝලීය උණුසුම පිළිබඳ ජනතාව දැනුම්වත් කරමින් පොසිල ඉන්ධන දහනය පාලනයට ජනතාව පෙලඹවීම අරමුණු කැරගනිමින් මිහිකත හෝරාව අද (23) මුළු ලොව පුරා සැමරීමට සූදානම්ය. අද රාත්‍රී 8.30 සිට 9.30 දක්වා විදුලි බුබුළු නිවා දමා මිහිකත හෝරාව සැමරීමට ලොව පුරා ජනතාව සූදානම්ව ඇත.මිහිකත හෝරාවේ ශ්‍රී ලංකාවේ නිල රාජ්‍ය උත්සවය බස්නාහිර පළාත් පරිසර ඇමැති නීතිඥ උදය ගම්මන්පිල මැතිතුමාගේ ආරාධනයෙන් පරිසර ඇමැති සුසිල් ප්‍රේමජයන්ත් මැතිතුමාගේ ප්‍රධානත්වයෙන් තාක්ෂණ පර්යේෂණ සහ පරමාණුක බලශක්ති අමැති පාඨලී චම්පික රණවක, බස්නාහිර පළාත් ආණ්ඩුකාර අලවි මවුලානා, බස්නාහිර පළාත් ප්‍රධාන ඇමැති ප්‍රසන්න රණතුංග යන මැතිතුමන්ලාගේ සහභාගිත්වයෙන් ඇතුල්කෝට්ටේ මහින්දාරාම විහාරස්ථානයේදී පැවැත්වීමට නියමිතය.මෙම නිල රාජ්‍ය උත්සවය සංවිධානය කරන්නේ බස්නාහිර පළාත් පරිසර අමාත්‍යාංශය සමඟ අර්ත් අවර් සංවිධානයයි.2012 වසරේදී රටවල් 152 ක මිහිකත හෝරාව සැමරූ අතර බිලියන 1.9 කට අධික ජනතාවක් මේ සඳහා එක්විය.මේ වසරේදී රටවල් 162 ක ජනතාව මිහිකත හෝරාව සැමරීමට එක්වෙතැයි අපේක්‍ෂා කෙරේ. ශ්‍රී ලංකාවේ 2012 වසරේදී මිහිකත හෝරාව සැමරීමෙන් විදුලිය මෙගාවොට් 130 ක් ඉතිරි කරගැනීමට හැකිවූ අතර එමඟින් විදුලිබල මණ්ඩලයට සිදුවූ ඉතිරිය රුපියල් මිලියන 7.8 කි.හෙට රාත්‍රී 8.30 සිට රාත්‍රී රාත්‍රී 9.30 දක්වා පුරා පැයක කාලයක් විදුලි බුබුළු නිවා දමමින් මිහිකත හෝරාව සැමරීමට එක්වන මෙන් සමස්ත ශ්‍රී ලාංකිකයින්ගෙන් බස්නාහිර පළාත් පරිසර අමාත්‍යාංශය ඉල්ලා සිටී..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>23</day>
    </date>
    <link>http://www.dinamina.lk/2013/03/23/_art.asp?fn=n1303237</link>
    <topic>දිස්ත්‍රික්ක 4කට සෙත සලසන දැයට කිරුළ අද ඇරැඹේ</topic>
    <author>ජයසිරි මුණසිංහ</author>
    <content>රුපියල් මිලියන හැට දහසකට අධික සම්පත් ප්‍රමාණයක් අම්පාර, ත්‍රිකුණාමලය, මඩකළපුව හා පොළොන්නරුව දිස්ත්‍රික්ක හතරේ ජනතාවට අද (23) උරුම වේ.ඒ, සත්වැනි දැයට කිරුළ ජාතික මහා සංවර්ධන ප්‍රදර්ශනය මේ දිසා හතර මුල් කොට පැවැත්වෙන නිසාවෙන් බව එම සංවිධාන කමිටුවේ සභාපති හා විදුලි සංදේශ හා තොරතුරු තාක්‍ෂණ ඇමැති රංජිත් සියඹලාපිටිය මහතා “දිනමිණ”ට ප්‍රකාශ කෙළේය.දැයට කිරුළෙන් අම්පාරට අංගසම්පූර්ණ විශ්වවිද්‍යාලයක්, මඩකළපුවට දැවැන්ත පාලම්, ත්‍රිකුණාමලයට ඔලුවිල් වරාය, පොළොන්නරුවට වැඩි දියුණු කළ මාර්ග පද්ධතියක් මූලිකව එකතු වේ.අනාගත ශ්‍රී ලංකාවේ සංවර්ධිත තත්ත්වය ලොවට හඬගා කියන සත්වැනි දැයට කිරුළ ජාතික සංවර්ධන ප්‍රදර්ශනය ජනාධිපති මහින්ද රාජපක්‍ෂ මහතාගේ ප්‍රධානත්වයෙන් අද (23) සවස 5.30ට අම්පාර හාඩි උසස් තාක්‍ෂණ ආයතනයේදී ආරම්භ වේ.හාඩි උසස් තාක්‍ෂණික ආයතනයේ අක්කර 120ක භූමි භාගය පුරා රාජ්‍ය හා පෞද්ගලික අංශයේ ප්‍රදර්ශන කුටි 200ට කිට්ටු ප්‍රමාණයකින් මෙවර ප්‍රදර්ශනය සමන්විත බව රංජිත් සියඹලාපිටිය මහතා ප්‍රකාශ කෙළේය.තිස් වසරක කුරිරු යුද ශාපයෙන් බිඳ වැටුණු ශ්‍රී ලාංකීය ජාතිය යළි අභිමානවත්ව ගොඩනැෙඟන අයුරු මේ ප්‍රදර්ශනයෙන් ලොවට කියාපාන බවද සියඹලාපිටිය මහතා කීය.අම්පාර, ත්‍රිකුණාමලය, මඩකළපුව සහ පොළොන්නරුව දිස්ත්‍රික්ක හතරේ මංමාවත්, විදුලිබල, ජලසම්පාදන, සන්නිවේදන, අධ්‍යාපන, නිවාස, සෞඛ්‍ය ඇතුළු සියලු ආර්ථික හා මහජන උපයෝගිතා පහසුකම් වැඩිදියුණු කිරීමට රුපියල් මිලියන 60,000කට වැඩි මුදලක් වියදම් කළ බවද ඇමැතිවරයා සඳහන් කෙළේය.අම්පාර දිස්ත්‍රික්කයේ ප්‍රාදේශීය ලේකම් කොට්ඨාස 20හිම ගම්මාන 503ම ආවරණය වන පරිදි මේ වැඩපිළිවෙළින් ජනතාවට සෙත සැලසෙන ක්‍රියාකාරකම් සිදුකළ බව සිහිපත් කළ ඇමැතිවරයා ගමේ පාර, විදුලිය, ජලය, නිවාස දියුණුවට මෙන්ම ආගමික, සාමාජයීය දියුණුවට ද මේ යටතේ උදව් ලබාදුන් බව පැහැදිලි කෙළේය.කොටි ත්‍රස්තවාදීන්ගේ විනාශයන් නිසා පීඩාවට පත්ව සිටි ජනතාවක් යළි නැඟී සිටින අයුරු හා සමඟියෙන් ජීවිතය ගොඩනඟා ගන්නා ආකාරය මේ ප්‍රදර්ශනය සමඟින් ජාතියට දැක බලා ගත හැකිය. පාසල් දරුවන්ට ප්‍රදර්ශනය නොමිලේ නැරඹීමට ඉඩ ලබා දී තිබේ.යුද, නාවික, ගුවන්, පොලිස් හා සිවිල් ආරක්‍ෂක අංශ, ජනාධිපති කාර්යාලය පටන් සෑම රාජ්‍ය ආයතනයකම අනාගත දැක්ම මෙයින් ප්‍රදර්ශනය කෙරේ. ජනමාධ්‍ය හා ප්‍රවෘත්ති අමාත්‍යාංශය හා ඊට අනුබද්ධිත ආයතන මඟින් අම්පාර, බණ්ඩාරදූව විදුහලේ අභිනවයෙන් ඉදිකළ ගොඩනැගිල්ල හෙට (24) උදේ 10.00ට සිසු අයිතියට පත් කෙරේ.ඇමැති ආචාර්ය කෙහෙළිය රඹුක්වැල්ල, ලේකම් ආචාර්ය චරිත හේරත්, ජනමාධ්‍ය අමාත්‍යාංශයේ හා රාජ්‍ය හා පෞද්ගලික මාධ්‍ය ආයතනවල ප්‍රධානීහු මේ අවස්ථාවට සහභාගි වීමට නියමිතය..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>23</day>
    </date>
    <link>http://www.dinamina.lk/2013/03/23/_art.asp?fn=n1303238</link>
    <topic>ආනයනික කිරිපිටිවල‘ඩයිසයින ඩයමයිඩ්’සෙවීමට පරීක්ෂණ</topic>
    <author>විජයානි එදිරිසිංහ</author>
    <content>ආනයනික කිරිපිටිවල මනුෂ්‍ය ශරීරයට අහිතකර ඩයිසයින ඩයමයිඩ් (සී. සී. ඩී) නම් රසායනික අඩංගු දැයි සෙවීම සඳහා පරීක්‍ෂණ පැවැත්වේ.පාරිභෝගික අධිකාරියට ලැබී ඇති පැමිණිලි මත කිරිපිටි සාම්පල් ලබාගෙන ඒවා මේ සඳහා පරික්‍ෂා කෙරෙන්නේ ජාත්‍යන්තර පරීක්‍ෂණාගාරයකදී බව පාරීභෝගික අධිකාරියේ සභාපති රූමි මර්ෂුක් මහතා පැවසීය.මෙම කිරිපිටි පරීක්‍ෂණ කිරීම සඳහා මෙරට එම රසායනාගාර පහසුකම් නොමැති නිසා ජාත්‍යන්තර රසායනාගාරයකදී පරීක්‍ෂාවට ලක් කෙරෙන බවද මර්ෂුක් මහතා කීය..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>23</day>
    </date>
    <link>http://www.dinamina.lk/2013/03/23/_art.asp?fn=n1303239</link>
    <topic>පාර්ලිමේන්තු න්‍යාය පත්‍රයට ඇතුළත් කළපනත් කෙටුම් පත් 11ක ව්‍යවස්ථානුකූලභාවයකථානායකට කඩිනමින් දන්වා යවනවා</topic>
    <author>නෙල්කා මැදගෙදර</author>
    <content>පාර්ලිමේන්තු න්‍යාය පත්‍රයට ඇතුළත් කැර ඇති පනත් කෙටුම් පත් එකොළහක ඇතුළත් වගන්තිවල ව්‍යවස්ථානුකූලභාවය පිළිබඳ සිය තීන්දුව පාර්ලිමේන්තුවෙහි කථානායකවරයා වෙත කඩිනමින් දන්වා යවන බව ශ්‍රේෂ්ඨාධිකරණය ඊයේ (22) සඳහන් කෙළේය.එම පනත් කෙටුම්පත් එකොළහට එරෙහිව ගොනු කළ පෙත්සම් පහළොවක විභාගය අවසන් කළ ශ්‍රේෂ්ඨාධිකරණය මේ බව ප්‍රකාශ කෙළේය. අගවිනිසුරු මොහාන් පීරිස්, චන්ද්‍රා ඒකනායක, සත්‍යා හෙට්ටිගේ යන ශ්‍රේෂ්ඨාධිකරණ විනිසුරු මඬුල්ල ඉදිරියෙහි මෙම පෙත්සම් කැඳවන ලදී.පාර්ලිමේන්තු අනුමැතිය සඳහා ඉදිරිපත් කර ඇති මුදල් පනත, රේස් ඔට්ටු බදු සංශෝධිත පනත, දේශීය ආදායම් බදු සංශෝධිත පනත් කෙටුම්පත, ලිපි ලේඛන ලියාපදිංචි කිරීමේ සංශෝධිත පනත් කෙටුම්පත, ජාතිය ගොඩනැගීමේ බදු සංශෝධිත පනත් කෙටුම්පත, ඇටොර්නි බලපත්‍ර සංශෝධිත පනත් කෙටුම්පත, නොතාරිස් සංශෝධිත පනත් කෙටුම්පත, වටිනාකම් එකතු කිරීමේ පනත් කෙටුම්පත ඇතුළු පනත් කෙටුම්පත් 11ක් මෙම පෙත්සම් මඟින් අභියෝගයට ලක්කැර තිබිණි.වයි. එම්. පුංචිබණ්ඩා, විකල්ප ප්‍රතිපත්ති කේන්ද්‍රය, එම්. කේ. හේමපාල, ඒ. කේ. ඩී. උපාලි ජයරත්න, යූ. පී. පියසේන, ඩබ්ලිව්. සමරසිංහ, ඒ. එම්. නිහාල් මෙහි පෙත්සම්කරුවෝ වූහ.මම පනත් කෙටුම්පත්වල ඇතුළත් වගන්ති කිහිපයක් ආණ්ඩුක්‍රම ව්‍යවස්ථාවට පටහැනි බැවින් ඒවා නීතියක් බවට පත් කිරීමට නම් පාර්ලිමේන්තුවෙහි තුනෙන් දෙකක බහුතර ඡන්දයෙන් හා ජනමත විචාරණයකින් සම්මත විය යුතු බවට ප්‍රකාශ කරන්නැයි පෙත්සම්කරුවෝ අධිකරණයෙන් ඉල්ලා සිටියහ.පෙත්සම් සම්බන්ධ විභාගය දින දෙකක් පැවැතුණු අතර, ලිඛිත දේශන 25 වැනි සඳුදා ශ්‍රේෂ්ඨාධිකරණ ලේඛකාධිකාරීවරයාට ලබා දෙන ලෙස දෙපාර්ශවයට නියම කෙරිණි.ජනාධිපති නීතිඥ රොනල්ඩ් පෙරේරා සහ ජේ. සී. වැලිඅමුණ, විරාන් ;කාරයා, සුරේන් ප්‍රනාන්දු, පුලස්ති හේවාමාන්න යන නීතිඥවරු පෙත්සම්කරුවන් වෙනුවෙන් පෙනී සිටියහ.ඉන්දිකා දේමුණි ද සිල්වා, ෆර්සානා ජමීල්, අර්ජුන ඔබේසේකර යන නියෝජ්‍ය සොලිසිටර් ජෙනරාල්වරු සමඟ රජයේ නීතිඥ නෙරින් පුල්ලේ මහතා නීතිපතිවරයා වෙනුවෙන් පෙනී සිටියේය..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>23</day>
    </date>
    <link>http://www.dinamina.lk/2013/03/23/_art.asp?fn=n13032310</link>
    <topic>අප්‍රේල් 6 සිට 12 දක්වාඅනුරපුර වෙළෙඳ සල් රාත්‍රියටත්</topic>
    <author>කිත්සිරි වනසිංහ</author>
    <content>අලුත් අවුරුදු උළෙල වෙනුවෙන් අප්‍රේල් මස 06 වනදා සිට 12 වනදා දක්වා අනුරාධපුර නගරයේ් සියලු වෙළෙඳසල් රාත්‍රි කාලය තුළ විවෘතව තැබීමට නියමිතය.උත්සව සමයේ තදබදයකින්තොරව ජනතාවට අවශ්‍ය දෑ මිලදී ගැනීම සඳහා මෙම පියවර ගත් බව අනුරාධපුර නගර සභාවේ නගරාධිපති එච්. පී. සෝමදාස මහතා පැවසීය. වෙළෙඳපල ඒකාධිකාරිත්වයෙන් පාරිභෝගික ජනතාව මුදා ගැනීම මෙම වැඩපිළිවෙළේ මූලික අරමුණ වී තිබේ.උතුරු මැද පළාත් ප්‍රධාන අමාත්‍ය එස්. එම්. රංජිත් සමරකෝන් මහතාගේ උපදෙස් මත අනුරාධපුර මහ නගර සභාව, එක්සත් වෙළෙඳ සංගමය හා වාණිජ මණ්ඩලය එක්ව මෙහි කටයුතු සංවිධානය කැර ඇත.මෙම කාලය තුළ නගර සීමාව ඉතා සිත් ගන්නා ලෙස අලංකාරව පවත්වාගෙන යාමටත් නගරයට පැමිණෙන ජනතාවගේ විනෝදාස්වාදය වෙනුවෙන් සෞන්දර්යාත්මක වැඩසටහන් රැසක්ද ක්‍රියාත්මක කිරීමට නියමිතය.විශේෂයෙන් අනුරාධපුර නගර සීමාවේ වෙසෙන 120000ක් පමණ වූ නාගරික ජනතාව මූලික කැර ගනිමින් මෙම නව වඩසටහන ක්‍රියාත්මක කිරීමට නියමිතය. මේ සඳහා නගරසභාව පක්ෂ විපක්ෂ සියලුම මන්ත්‍රීවරුන්ගේ සහායද නොඅඩුව ලැබෙන බව නගරාධිපති එච්. පී. සෝමදාස මහතා සඳහන් කරයි.මේ අනුව අනුරාධපුර බැංකු පෙදෙසේ හා මාර්කට් පෙදෙසේ සියලුම අලෙවි සල් අපේ‍්‍රල් මස 06 වනදා සිට 12 වනදා දක්වා රාත්‍රිය පුරා විවෘතව තැබීමට නියමිතය..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>23</day>
    </date>
    <link>http://www.dinamina.lk/2013/03/23/_art.asp?fn=n13032311</link>
    <topic>උහන ගුවන් තොටජනපති විවෘත කරයි</topic>
    <author/>
    <content>සංචාරක කර්මාන්තය ප්‍රවර්ධනය කරලීමේ අරමුණින් සංවර්ධනය කරන ලද අම්පාර, උහන ගුවන් හමුදා කඳවුර ආශ්‍රිතව පිහිටි අභ්‍යන්තර ගුවන් තොටුපොළ ජනාධිපති මහින්ද රාජපක්ෂ මහතාගේ අතින් ඊයේ (22) විවෘත කෙරිණ.දැයට කිරුළ ජාතික සංවර්ධන වැඩපිළිවෙලට සමගාමීව නැගෙනහිර පළාතේ සංවර්ධනය කරන ලද ව්‍යාපෘති අතරින් මෙම අභ්‍යන්තර ගුවන් තොටුපොළට සුවිශේෂී ස්ථානයක් හිමි වන අතර එය මීටර් 1600 ක් දිග ධාවන පථයකින් හා මගී පර්යන්තයකින් යුක්ත වේ.සංවර්ධනය කර ඇති මෙම අභ්‍යන්තර ගුවන් තොටුපොළ තුළ AN 32, Y 12, ආදී ගුවන් යානා හැසිරවීමේ ඉඩකඩ පවතී.මෙම අවස්ථාවට ජ්‍යෙෂ්ඨ ඇමැති පී. දයාරත්න, ඇමැති රන්ජිත් සියඹලාපිටිය, නියෝජ්‍ය ඇමැති නිර්මල කොතලාවල, ගුවන් හමුදාපති එයාර් මාර්ෂල් හර්ෂ අබේවික‍්‍රම මහත්වරු ද එක්ව සිටියහ.සා/පෙළ ප්‍රතිඵල....මෙම විභාගය සඳහා දිවයින පුරා අයදුම්කරුවන් 542260ක් පෙනී සිටියහ. දෙසැම්බර් මස 11 වනදා සිට 20 වනදා දක්වා විභාගය පැවැත්විණි..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>23</day>
    </date>
    <link>http://www.dinamina.lk/2013/03/23/_art.asp?fn=n13032312</link>
    <topic>සා/පෙළ ප්‍රතිඵලඅප්‍රේල් මුල</topic>
    <author>සුභාෂිණී සේනානායක</author>
    <content>අධ්‍යයන පොදු සහතික පත්‍ර සාමාන්‍ය පෙළ 2012 වසරේ ප්‍රතිඵල අප්‍රේල් මුල් සතියේ නිකුත් කරන බව විභාග කොමසාරිස් ජනරාල් ඩබ්ලිව්. එන්. එස්. ජේ. පුෂ්පකුමාර මහතා පවසයි.මෙම විභාගය සඳහා දිවයින පුරා අයදුම්කරුවන් 542260ක් පෙනී සිටියහ. දෙසැම්බර් මස 11 වනදා සිට 20 වනදා දක්වා විභාගය පැවැත්විණි..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>23</day>
    </date>
    <link>http://www.dinamina.lk/2013/03/23/_art.asp?fn=r1303231</link>
    <topic>කෑගල්ල ග්‍රාමීය මාර්ග දෙකකපාලම් බෝක්කු අලුත්වැඩියාවට</topic>
    <author>සබරගමුව සමූහ ජී.එචි.ගාමිණී</author>
    <content>කෑගල්ල දිස්ත්‍රික්කයේ තවත් පසුගාමි ග්‍රාමීය මාර්ග දෙකක් ජපන් අන්තර් ජාතික සහයෝගිතා ඒජන්සියේ මාර්ග සංවර්ධන වැවපිළිවෙළ යටතේ රුපියල් කෝටි 69 ක් වැයකර සංවිධානය කොට නවීකරණය කිරීමේ වැඩසටහනක් පසුගිය දා සබරගමුව ප්‍රධාන ඇමැති මහීපාල හේරත් මහතාගේ සහභාගීත්වයෙන් ආරම්භ කෙරිණි.මෙසේ වැඩ අරඹනු ලැබූ එක් මාර්‍ගයක් වන්නේ කෑගල්ල මැතිවරණ කොට්ඨාසයට අයත් මාබෝපිටිය,නිග්ගල , පහළබෝගල ,මාබෝපිටිය දම්පැල්ගොඩ මාර්‍ගයයි.දිග කිලෝ මිටර 8.2ක දුරක් වන අතර එම මාර්ගයේ දැනට පවතින පාලම් බෝක්කු සම්පූර්ණයෙන්ම අළුත්වැඩියා කර මාර්ග කාපට් අතුරා දෙපසට කානු පද්ධති විධිමත් කර සකස් කිරීමට ඇස්තමේන්තු කළ මුදල රුපියල් කෝටි 33 කි.මෙසේ සංවිධානය කරන අනෙක් මාර්ග වන්නේ රඹුක්කන මැතිවරණ කොට්ඨාසයේ අන්නාසිගල,බොලගම හා පත්තම්පිටිය මාර්ගයි.දිගින් කිලෝ මීටර 9.2ක් චූ මේ කොටස සංවර්ධනය වීමත් සමඟ කුරුණෑගල රඹුක්කන මාවනැල්ල හරහා මහනුවර යාකෙරෙන මාර්ගද ඉදිවේ.මෙම මාර්ග සැලසුම සඳහා ඇස්තමේන්තු ගත මුදල් රුපියල් කෝටි 36කි.මේ වැඩසටහන් ආරම්භක අවස්ථාවට කෑගල්ල දිස්ත්‍රික් පාර්ලිමේන්තු මන්ත්‍රී කනක හේරත් පළාත් සභා මන්ත්‍රී තාරක බාලසූරිය යන මහත්වරුන්ද ජපන් අන්තර් ජාතික සහයෝගීතා ඒජන්සියේ නියෝජිතයන් සහ සබරගමුව පළාත් මාර්‍ග සංවර්ධන නිලධාරීන් රැසක්ද සහභභාගී වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>23</day>
    </date>
    <link>http://www.dinamina.lk/2013/03/23/_art.asp?fn=r1303232</link>
    <topic>රබර් කිරි කපන්න ගියතරුණියකට අතවර</topic>
    <author>පානදුර සමූහ – කපිල සෝමරත්න</author>
    <content>රබර් ගසක කිරිකපමින් සිටි ගැමි තරුණියක් පැහැරගෙන ගොස් දූෂණය කිරීමේ අධිචෝදනාව සම්බන්ධයෙන් වරදකරු වූ පුද්ගලයකුට මහාධිකරණ විනිසුරු මාලනි ගුණරත්න මහත්මිය විසින් බරපතළ වැඩ ඇතිව සිර දඬුවමක් හා රුපියල් දහදාහක දඩයක් නියම කරන ලදී.එම දඬුවමට අමතරව රුපියල් ලක්ෂයක මුදලක් වන්දි වශයෙන් පැමිණිලිකාර තරුණිය වෙත ගෙවන ලෙසටද විත්තිකරුට නියෝග කළාය.2001 අගෝස්තු මස 24දා ඉංගිරියේ රබර් වත්තක රබර් කිරි කපමින් සිටි 14 හැවිරිදි තරුණියක් පැහැර ගෙන ගොස් ඇයව දූෂණය කිරීම සම්බන්ධයෙන් සැකකරු අධිචෝදනා ලබා සිටියේය..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>23</day>
    </date>
    <link>http://www.dinamina.lk/2013/03/23/_art.asp?fn=r1303233</link>
    <topic>කෑගල්ල කර්මාන්ත නැංවේ</topic>
    <author>කෑගල්ල සමූහ – පී. එම්. පී. පොල්වත්ත</author>
    <content>කෑගල්ල දිස්ත්‍රික්කයේ කර්මාන්ත සංවර්ධනය කිරීමට රජය පියවරගෙන ඇත. මේ අනුව මහාපරිමාණ මධ්‍යම හා කුඩා පරිමාණයෙන් කර්මාන්ත සංවර්ධනය කෙරේ.මේ වනවිට මහා පරිමාණයෙන් කර්මාන්ත 48ක්ද මධ්‍යම හා කුඩා පරිමාණයේ කර්මාන්ත 1548 ක්ද දිස්ත්‍රික්කයේ කර්මාන්ත ආරම්භ කිරීමට කැමැති අය තෝරාගෙන කර්මාන්තවලට යොමුකර ඇත.එමගින් රැකියා විරහිත තරුණයන් විශාල පිරිසකට රැකියා පහසුකම් සැලසී ඇති බව කෑගල්ල දිසාපතිවරයා පැවැසීය..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>23</day>
    </date>
    <link>http://www.dinamina.lk/2013/03/23/_art.asp?fn=r1303234</link>
    <topic>බස් රථයේ ටයර් ගෙවෙනවාටමෙන්න අපූරු පිළියමක්</topic>
    <author>එල්. පී. තිලකරන්ත - පොල්ගහවෙල සමූහ</author>
    <content>සිය බස් රථයේ ටයර් ගෙවීම අඩුකිරීම සඳහා උදෑසන බස් රථයේ ටයර් ජලයෙන් සේදීම සිදු කරනු ලැබූ බස් රථ හිමිකරුවකු ගැන අපූර්ව පුවතක් පොල්ගහවෙල ප්‍රදේශයෙන් වාර්තා වේ.වාර්තා වන අන්දමට සිද්ධිය මෙසේය.සරණපාල මුදලාලි සිය තේ කඩයෙන් ලද මුදල් එකතු කර ගත් බස් රථය ධාවනය වන්නේ පොල්ගහවෙල උප නගර දෙකක් අතරය. තමාගේ බස් රථයට පණ නොදෙවෙනි කොට සැලකීමට සරණපාල මුදලාලි යොමු විය. එයට හේතුව බස් රථයෙන් හොඳ ආදායමක් මුදලාලිට ලද බැවිණි.බස් රථයේ රෝද ඉක්මනින් ගෙවීම මුදලාලිට ලොකු හිසරදයකි. මෙයට පිළියමක් ලෙස ගෙදර කාටත් හොරෙන් උදෑසන 4ට පමණ අවදිවන සරණපාල මුදලාලි, වතුර පනිට්ටු කිහිපයක් දමා බස් රථයේ සියලුම රෝද තෙමන්නට විය.මේ ගැන අවධානයෙන් බලා සිටි මුදලාලි හාමිනේ.ඈ මුදලාලි මහත්තයෝ මොකද මේ උදෙන්ම වාහනේ ටයර් හෝදන්නේ කියා ඇසීය.යෝදියේ කෑගහන්න එපා. කාටවත් ඇහෙයි. වාහනේ ටයර් ගෙවෙනවා වැඩියි. ඒකයි මම මෙහෙම කරන්නේයි උත්තර දුන්නේය.මුදලාලිගේ මෝඩ උපාය ගැන සිනහ පහල වූ මුදලාලි හාමිනේ “අනේ මෙහෙමත් මෝඩයෙක්” යැයි තමාටම කියාගන්නට වූවාය..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>23</day>
    </date>
    <link>http://www.dinamina.lk/2013/03/23/_art.asp?fn=r1303235</link>
    <topic>වරිපනම් ගෙවන වාහනහිමියන්ට බදු නෑ</topic>
    <author>බුලත්සිංහල විශේෂ – මිල්ටන් ධර්මසිංහ</author>
    <content>හොරණ නගරයේ ප්‍රධාන මාර්ගය දෙපස හා රථගාල්වල නතර කර තබන වාහනවලින් බදු මුදලක් අයකරණ අතර, එම බදු මුදල හොරණ නගර සභාවේ පදිංචි වරිපනම් ගෙවන වාහන හිමිකරුවන්ගෙන් අය නොකිරීමට හොරණ නගර සභාව තීරණය කර තිබේ.මේ සඳහා හොරණ නගර සභාවේ වරිපනම් ගෙවන වාහන හිමියන්ට විශේෂ කාඩ්පතක් නගර සභාව මඟින් නිකුත් කරන බවත් දැනටමත් මේ කාඩ්පත් ක්‍රමය ක්‍රියාත්මක වන බවත් සභාපති ග්‍රැන්විල් රාජපක්ෂ මහතා පැවැසීය..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>23</day>
    </date>
    <link>http://www.dinamina.lk/2013/03/23/_art.asp?fn=r1303236</link>
    <topic>කැස්බෑව-තුන්බෝවිල කොන්ක්‍රීට් පාර 2ක් ජනතා අයිතියට</topic>
    <author>කැස්බෑව සංචාරක ධර්මසිරි සුරවීර</author>
    <content>කැස්බෑව මැතිවරණ කොට්ඨාසයේ තුන්බෝවිල ප්‍රදේශයේ කොන්ක්‍රීටි යොදා ප්‍රතිසංස්කරණය කරන ලද මාර්ග ව්‍යාපෘති දෙකක් ජනතා අයිතියට පත් කිරිම ශ්‍රී ලංකා නිදහස් පක්‍ෂයේ කැස්බෑව සංවිධායක කම්කරු හා කම්කරු ඇමැති ගාමිණී ලොකුගේ මහතා අතින් පසුගියදා සිදු කෙරිණි.මෙදින එක ගමකට එක වැඩක් යන වැඩසටහන යටතේ තුන්බෝවිල වැව් හේන පාරද කැස්බෑව නගර සභාව මගින් තුම්බෝවිල වෙද මාවතේ 6 වන පටුමගද ජනතා අයිතියට පැවරිණි.පසුගියදා පළාත් පාලන මැතිවරණයේදී කැස්බෑව නගර සභාවට එක්සත් ජනතා නිදහස් සන්ධානයෙන් තරඟ කළ අසංක ඩයස් මහතාගේ යෝජනාවක් අනුව මේ මාර්ග ව්‍යාපෘතිය සඳහා රුපියල් ලක්‍ෂ 15 ක් වැය කර තිබුණි.බස්නාහිර පළාත් සභා මන්ත්‍රී කේ. ගාමිණී සිල්වා මහතා එක ගමකට එක වැඩක් යන වැඩසටහන යටතේ තුම්බෝවිල වැව් හේන පාර සඳහා රුපියල් ලක්‍ෂ 10 ක මුදලක්ද තුම්බෝවිල වෙද මාවතේ 6 වන පටුමග සඳහා රුපියල් ලක්‍ෂ 5 ක මුදලක්ද වැයකර තිබුණි.මේ මාර්ග ව්‍යපෘති දෙකින් එම ප්‍රදේශවල වෙසෙන පවුල් 100 කට පමණ සෙත සැලසෙනවා.මේ අවස්ථාවට බස්නාහිර පළාත් සභාවේ සභානායක සුනිල් ජයමිණි බස්නාහිර පළාත් සභා මන්ත්‍රී කේ.ගාමිණී ද සිිල්වා කැස්බෑව නගරාධිපති ලක්‍ෂ්මන් පෙරේරා නාගරික මනිත්‍රී කල්ප කුශාන්ත පෙරේරා අසංක ඩයස් යන මහත්වරුද සහභාගී වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>23</day>
    </date>
    <link>http://www.dinamina.lk/2013/03/23/_art.asp?fn=r1303237</link>
    <topic>මවගේ දෙවැනි විවාහයේ සැමියාදුව එක්කත් පවුල් කාලා</topic>
    <author>අවිස්සාවේල්ල විශේෂ එස්. පද්මපෙරුම</author>
    <content>අවිස්සාවේල්ල කොස්ගම ප්‍රදේශයේ සත්ව ගොවිපළක සේවය කරන ඇය මැදිවියේ පසුවන්නියකි. වයස අවුරුදු 45කට ආසන්න වුවත් දකින අය කුල්මත් කරන රූසපුවක් ඇය සතුව ඇත.ඇයගේ සැමියා මීට වසර කිහිපයකට පෙර හදිසි අනතුරකට ලක් වී මිය යෑම නිසා ඇයත්, ඇයගේ දියණියත් මෙලොව තනි වූහ. මෙසේ වසරකට වැඩි කාලයක් හුදකලාව ජීවත් වූ ඇය එම ගොවි පොළේම තරුණයකු හා හාද වූවාය.පසුව එම තරුණයා සමඟ දෙවැනි වරටත් විවාහ වී වසර පහක් හයක් සතුටින් යුග දිවිය ගත කළාය. මේ වන විට ඇයගේ දියණියද උසස් පෙළ විභාගයට සූදානම් වෙමින් සිටි නිසා උපකාරක පංතිවලට සහභාගි වෙමින් සිටියාය.මෙසේ කාලය ගෙවී යත්ම විවාහ ජීවිතයේ අඬදබර, සන්ඩු සරුවල්ද ඇතිවෙමින් තිබූ නිසා දබරකරගත් සැමියා දින, සති, මාස ගණනින් නිවෙසට නොපැමිණ සිටියේය. දිනක් උදයේ උපකාරක පංතියකට ගිය දියණිය රෑ බෝවීත් නොපැමිණි නිසා කලබලයට පත් මෙම කාන්තාව නෑදෑ හිතවතුන්ට දන්වා දියණිය ගැන සොයා බැලුවත් සොයාගත නොහැකි විය.දින ගණනක් ගෙවුනද සොයා ගත නොහැකිවූ නිසා පොලිස් පොතේ පැමිණිල්ලක් සටහන් කළාය.සති ගණනක් ගෙවී ගොස් එක් දිනක් රාත්‍රියේ දියණියගෙන් දුරකථන ඇමතුමක් ලැබීම නිසා ප්‍රීතියට පත් කාන්තාව, කොහෙද ඉන්නෙ, මොකද වුණේ කියමින් විස්තර විමසන්නට වූවාය. මට කිසි කරදරයක් නැහැ අම්මේ, මම බාප්පා සමඟ හොඳීන් ඉන්නවා.අපි කසාදත් බැන්දා කියා දියණිය කීවාය.මව අන්දුන් කුන්දුන් වී කථාවද නැවැතිණි. මේ වන විට මව 44 වැනි වියේ පසුවූ අතර දියණිය 18 වැනි වියේත්, තරුණයා 29 වියේද පසු විය. පසුදා මව අවිස්සාවේල්ල පොලිසියට ගොස් මේ බව දැන්වූවාය.තිදෙනාම පොලිසියට කැඳවිණි. දියණිය මවගේ සැමියා (බාප්පා) සමඟ පැමිණි අතර මව තනිවම ආවාය.විවාහ සහතිකයක්ද පොලිස් නිලධාරීන්ට ඉදිරිපත් කළ දියණිය අපි නීත්‍යානුකූලව විවාහ වී සතුටින් ජීවත්වන බව පැවැසුවාය. මවගේ විවාහ සහතිකයද දියණිය යනවිට ගෙන ගොස් තිබූ නිසා මවට ඉදිරිපත් කිරීමට කිසිදු සහතිකයක් නොවීය. කෙසේ වෙතත් බහු විවාහ චෝදනාව යටතේ මෙම තරුණයාට නොහොතේ (බාප්පාට) නඩු පවරන බව පොලිස් නිලධාරීන් දැනුම් දුන් පසු මව හිස් අතින් ආපසු නිවෙස බලා පිටත්වුවාය..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>23</day>
    </date>
    <link>http://www.dinamina.lk/2013/03/23/_art.asp?fn=r1303238</link>
    <topic>මීගමුව වෙරළේ සිටිය කතටඅතවර කරලා</topic>
    <author>කොච්චිකඩේ විශේෂ – ඩී. මිහිඳුකුල</author>
    <content>ස්වාමිපුරුෂයා සහ දරුවන් සමඟ පැමිණ මීගමුව ඒත්තුකාල වෙරළ තීරයේ විවේක සුවයෙන් සිටි කාන්තාවකට අතවර කළේ යැයි කියන සිද්ධියක් සම්බන්ධයෙන් චෝදනා ලැබූ අයකු අනිද්දා (25) දක්වා රක්ෂිත බන්ධනාගාරගත කිරීමට මීගමුව ප්‍රධාන මහේස්ත්‍රාත් ඒ. එච්. එන්. පී. අමරසිංහ මහතා නියෝග කෙළේය.මෙම කාන්තාව තම පුරුෂයා හා දරුවන් සමඟ ඒත්තුකාල වෙරළ තීරයට පැමිණ දරුවන් ජල ක්‍රීඩා කරමින් සිටියදී පැමිණිලිකාරිය වෙරළෙහි වාඩි වී ඒ දෙස බලාගෙන සිට තිබේ.එම අවස්ථාවේ සැකකරු තමාගේ උඩුකය ප්‍රදේශය මිරිකන ලදැයි පැමිණිල්ලේ සඳහන් කර තිබුණි. මීගමුව පොලිසියේ ළමා හා කාන්තා කාර්යාංශයේ පොලිස් කොස්තාපල් 51203 අත්තනායක මහතා සැකකරු අධිකරණයට ඉදිරිපත් කර කරුණු වාර්තා කෙළේය..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>23</day>
    </date>
    <link>http://www.dinamina.lk/2013/03/23/_art.asp?fn=r1303239</link>
    <topic>බුලත්සිංහල ගිනිඅවි සමඟ හතක් දැලේ</topic>
    <author>මතුගම සංචාරක</author>
    <content>බුලත්සිංහල ප්‍රදේශයේ කරන ලද සෝදිසි මෙහෙයුමකදී ගිනි අවි හතක් සමඟ අත්අඩංගුවට ගත් සැකකරුවන් හත්දෙනකු ලක්ෂ දහ හතරක ශරීර ඇප මත මුදාහැරීමට මතුගම මහේස්ත්‍රාත් දමින්ද රාමනායක වැලිගොඩපිටිය මහතා නියෝග කෙළේය.පරගොඩ, කිතුල්ගල්විල නිග්ගහ හා හල්වතුර ප්‍රදේශවල නිවාස පරීක්ෂා කිරීමේදී මෙම ගිනිඅවි සොයා ගෙන ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>23</day>
    </date>
    <link>http://www.dinamina.lk/2013/03/23/_art.asp?fn=s1303231</link>
    <topic>ඉසිපතනය පළමු ඉනිම 255යි</topic>
    <author>ප්‍රින්ස් ගුණසේකර</author>
    <content>ජනාධිපති මහින්ද රාජපක්ෂ මහතාගේ ප්‍රධානත්වයෙන් එස්.එස්.සී.පිටියේදී ඊයේ ආරම්භ වු 50වැනි තර්ස්ටන්-ඉසිපතන රිදී ජුබිලි මහා ක්‍රිකට් තරගයේදී ඉසිපතන විදුහල පළමු ඉනිමට ලබාගත් ලකුණු 255ට පිළිතුරු ලෙස තර්ස්ටන් විදුහල කඩුලු 3කට ලකුණු 75ක් ලබාගත්තේය.තර්ස්ටන් විදුහලට කාසියේ වාසිය හිමිවී මුලින් පන්දුවට පහරදීමට ඉසිපතන විදුහලට ආරාධනා කළේය.ඉසිපතන විදුහල වෙනුවෙන් අර්ධ ශතක 2ක් වාර්තා වු අතර නායක දේශාන් ජයකුමාර හා කැලුම් බැස්ටියන් එලෙස දස්කම් දැක්වුහ.ඉසිපතන විදුහල ලකුණු 255යි. දේශාන් ජයකුමාර 54, කැලුම් බැස්ටියන් 61, මතීෂ් රණවීර 37, මිලාන් ඩයස් 25, චාමර දිසානායක නොදැවී 18 (ප්‍රමෝද් ගුණවර්ධන 61/4, රමිත පෙරේරා 42/2)තර්ස්ටන් විදුහල කඩුලු 3කට ලකුණු 75යි. තරිදු සිල්වා 13, කවිදු කුලසේකර 34. රමිදු කුමාරසිංහ නොදැවී 17 (දිසානායක 6/1, ඩයස් 25/1, බැස්ටියන් 15/1).</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>23</day>
    </date>
    <link>http://www.dinamina.lk/2013/03/23/_art.asp?fn=s1303232</link>
    <topic>ආසියානු කුසලාන පරාජයේ වාඩුව ගන්න මැතිව්ස්ගේ කණ්ඩායම අද සූරියවැව තරග බිමට</topic>
    <author>වර්නන් ගුණසේකර</author>
    <content>බංග්ලාදේශ ක්‍රිකට් කණ්ඩායමේ 2013 ශ්‍රී ලංකා සංචාරයේ තරග තුනකින් සමන්විත ජාත්‍යන්තර එක්දින තරගමාලාවේ පළමු තරගය අද සූරියවැව මහින්ද රාජපක්ෂ ජාත්‍යන්තර ක්‍රිකට් ක්‍රීඩාංගණයේදී පැවැත්වේ.ඇන්ජලෝ මැතිව්ස් නව නායකයා ලෙස පත්වීමෙන් පසුව ඔහු ශ්‍රී ලංකාව ජාත්‍යන්තර එක්දින තරගයක මෙහෙයවන ප්‍රථම අවස්ථාව මෙය වෙයි.අද පැවැත්වෙන්නේ දෙපිල අතර 31 වැනි තරගයයි. 1986 වසරේ සිට මේ දක්වා පැවැති තරග 30න් 27ක්ම ජය ගෙන සිටින්නේ ශ්‍රී ලංකාව ය. බංග්ලාදේශයට ජය වාර්තා කිරීමට හැකි වී තිබෙන්නේ තරග 3කින් පමණි.මේ කණ්ඩායම් දෙක මීට පෙර අවසන් වතාවට මුණගැසුනේ පසුගිය වසරේ මාර්තු 20 වැනි දින ධකා නුවරදී පැවැති ආසියානු කුසලාන තරගයේදීය. බංග්ලාදේශය කඩුලු 5කින් එම තරගය ජයග්‍රහණය කිරීමට සමත් විය.දෙපිල ශ්‍රී ලංකාවේදී අවසන් වරට මුණගැසුනේ 2010 ජූනි මස 18 වැනි දින දඹුල්ලේ පැවැති ආසියානු කුසලාන තරගයේදීය. ශ්‍රී ලංකාව ලකුණු 126කින් එම තරගය ජය ගත්තේය.අද තරගය සඳහා මෙන්ම ලබන සඳුදා (25) සූරියවැව ක්‍රීඩාංගණයේදී ම පැවැත්වෙන දෙවැනි එක්දින තරගය සඳහා ද වන ශ්‍රී ලංකා සංචිතයට පිතිකරුවන් වන කිත්රුවන් විතානගේ, ඇන්ජලෝ පෙරේරා හා තුන් ඉරියව්වෙන්ම කැපී පෙනෙන ක්‍රීඩක සචිත් පතිරණ ඇතුළත්ව සිටිති. දඟ පන්දු යවන රංගන හේරත් මේ තරග දෙක සඳහා විවේක ගන්වා තිබේ. ආබාධයකට ලක්ව සිටින මහේල ජයවර්ධන මේ තරග දෙකට ද ක්‍රීඩා නොකරයි.මේ අතර ක්‍රීඩකයන් කිහිප දෙනෙකු ආබාධවලට ලක්වීම හේතුවෙන් සිය එක්දින සංචිතයේ වෙනස්කම් හතරක් සිදු කිරීමට බංග්ලාදේශයට සිදුව තිබේ. මොහමඩ් අෂ්රෆුල්, නස්මුල් හොසේන්, අබුල් හසන් හා මොෂාරෆ් හොසේන් සංචිතයට ඇතුළත් කර තිබේ. ඒ, තුවාළ ලබා සිටින මෂ්රෆ් මොටාසා, ෂෆිඋල් ඉස්ලාම් හා නයීම් ඉස්ලාම් වෙනුවටය. ඉලියාස් සනී සංචිතයට නම් කර නැත.ශ්‍රී ලංකා සංචිතය : ඇන්ජලෝ මැතිව්ස් (නායක), දිනේෂ් චන්දිමාල් (උප නායක), තිලකරත්න ඩිල්ෂාන්, කුෂල් ජනිත් පෙරේරා, කුමාර් සංගක්කාර, ලහිරු තිරිමාන්න, ජීවන් මෙන්ඩිස්, තිසර පෙරේරා, නුවන් කුලසේකර, ලසිත් මාලිංග, සචිත්‍ර සේනානායක, උපුල් තරංග, කිත්රුවන් විතානගේ, ඇන්ජලෝ පෙරේරා, ශමින්ද එරංග, සචිත් පතිරණ.බංග්ලාදේශ සංචිතය : මුෂ්ෆිකර් රහිම් (නායක), ටමිම් ඉක්බාල්, ඇනාමුල් හක්, ජහරුල් ඉස්ලාම්, මොහමඩ් අෂ්රෆුල්, මොමිනුල් හක්, මහ්මුදුල්ලා, නසිර් හොසේන්, සොහාග් ගාසි, අබ්දුර් රසාක්, රුබල් හොසේන්, නස්මුල් හොසේන්, මොෂාරෆ් හොසේන්, අබුල් හසන්, සියාඋර් රහ්මාන්..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>23</day>
    </date>
    <link>http://www.dinamina.lk/2013/03/23/_art.asp?fn=s1303233</link>
    <topic>බ.පළාත් ක්‍රීඩා පාඨමාලාවන්ට අයැදුම්පත් කැඳවයි</topic>
    <author/>
    <content>බස්නාහිර පළාත් ක්‍රීඩා විද්‍යායතනය මගින් පවත්වන ක්‍රීඩා පුහුණු පාඨමාලා සඳහා සිසුන් ඇතුළත් කරගැනීම සඳහා අයැදුම්පත් කැඳවයි.ස්වේච්ඡා පුහුණුකරු 1වන මට්ටම, තාක්ෂණ නිලධාරී, ආධුනික ක්‍රීඩක පුහුණු, විශේෂ පුහුණු ලෙසින් පාඨමාලා පැවැත්වෙන අතර මේ මස 28 දිනට පෙර හෝ ලබන මස 15-26 දක්වා සතියේ දිනවල පොල්වත්ත ක්‍රීඩා විද්‍යායතනයේ පෙ.ව 10.00 සිට ප.ව 3.00 දක්වා සම්මුඛ පරීක්ෂණ පැවැත්වේ.වැඩි විස්තර දිස්ත්‍රික් ක්‍රීඩා නිලධාරී, දිස්ත්‍රික් ලේකම් කාර්යාල, ප්‍රා.ලේ.ක ක්‍රීඩා නිලධාරී හෝ පන්නිපිටිය ක්‍රීඩා විද්‍යායතනයෙන් (0112 745034) ලබාගත හැකිය..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>23</day>
    </date>
    <link>http://www.dinamina.lk/2013/03/23/_art.asp?fn=s1303234</link>
    <topic>බදුරලිය ක්‍රිකට් 30-31 දෙදින</topic>
    <author>බදුරලිය සමූහ</author>
    <content>බදුරලිය ක්‍රීඩා සමාජය සංවිධානය කරන සය සාමාජික සැහැල්ලු පන්දු ක්‍රිකට් තරගාවලිය මේ මස 30-31 දෙදින බදුරලිය විදුහල් ක්‍රීඩාංගණයේදී පැවැත්වේ.තරගාවලියේ ශූරතාව සඳහා කුසලානය සමගින් රු.30000ක් අනුශූරතාවට රු.15000ක් සහ තරගාවලියේ වීරයා, අවසන් තරගයේ වීරයා සඳහා ද මුදල් ත්‍යාග පිරිනැමීමට නියමිත බව සංවිධායකයෝ පවසති.මේ පිළිබඳ වැඩි විස්තර දු.ක 0779275275 හෝ 0722458308 මගින් ලබාගත හැකිය..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>23</day>
    </date>
    <link>http://www.dinamina.lk/2013/03/23/_art.asp?fn=s1303235</link>
    <topic>කැලණිය ධර්මා‍ලෝකයට පිට පිට තරග 3ක ජය</topic>
    <author/>
    <content>අන්තර් පාසල් අවුරුදු 19න් පහළ ක්‍රිකට් තරගාවලියේ දෙවන කොටසේදී පිට පිට තරග 3ක් ජයගැනීමට කැලණිය ධර්මා‍ලෝක විද්‍යාලය සමත්විය.කුරුණෑගල සාන්ත ආනා විදුහල සමග කොස්වත්තේදී පැවැති තරග කඩුලු 4කින් ජයගැනීමට ධර්මාලෝක විදුහලට හැකිවිය. සා.ආනා පළමු ඉනිම-106 සහ දෙවන ඉනිම-164, ධර්මාලෝක පළමු ඉනිම148සහ දෙවන ඉනිම-123/6ධර්මාලෝක – සා.ශේවියර්මාරවිල සාන්ත ශේවියර් විදුහල සමග පැවැති තරගයෙන් ලකුණු 242ක ජයක් ධර්මරාජ විදුහලට හිමිකර ගත්තේය‍. ධර්මාලෝක පළමු ඉනිම-255යි. සහ දෙවන ඉනිම-249/9 සා.ශේවියර් පළමු ඉනිම-201 සහ දෙවන ඉනිම-62ධර්මාලෝක – සා.තෝමස්කෝට්ටේ සාන්ත තෝමස් විදුහල ලකුණු 120කින් පරාජය කරමින් මෙවර තරගයේ පිට පිට ලැබු තෙවැනි ජයග්‍රහණය වාර්තා කිරීමට ධර්මාලෝක විදුහල සමත්විය..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>23</day>
    </date>
    <link>http://www.dinamina.lk/2013/03/23/_art.asp?fn=s1303236</link>
    <topic>‘මැදි මහ සටන’ 25 දා ආර්.ප්‍රේමදාස පිටියේ දී</topic>
    <author>ජයසිරි මුණසිංහ සහමහින්ද අලුත්ගෙදර</author>
    <content>ගනේමුල්ල, ගලහිටියාව මධ්‍ය විද්‍යාලය සහ තෝලංගමුව ඩඩ්ලි සේනානායක මධ්‍ය විද්‍යාලය අතර පැවැත්වෙන “මැදි මහ සටන” කොළඹ ආර්.ප්‍රේමදාස ක්‍රීඩාංගණයේදී ලබන 25 දා පැවැත්වීමට කටයුතු සංවිධානයකර ඇත.මේ ක්‍රිකට් තරඟය දෙවැනි වරට පැවැත්වෙන අතර ගලහිටියාව මධ්‍ය විද්‍යාලයීය කණ්ඩායම නිපුන සම්පත් විසින් මෙහෙයවන අතර ගයාන් හර්ෂ කුමාර තෝලංගමුව ඩඩ්ලි සේනානායක මධ්‍ය විද්‍යාලය කණ්ඩායම මෙහෙයවයි.නිපුන සම්පත්, ගිහාන් ජනක, තුෂාර සංජීව, ගිහාන් දිලංක, පුෂ්පකුමාර මඩුගල්ල, දේවින්ද අසේල, අවිශ්ක පියුමාල්, රිෂාන් චතුරංග, යොමාල් මධුසංක, ගලහිටියාව මධ්‍ය මහා විද්‍යාලයීය කණ්ඩායමේ පන්දු යවන්නන් වන අතර නිපුන් සම්පත්, ගිහාන් ජනක, එරන්ද බුද්ධික, මලින්ද පුෂ්පකුමාර, ගිහාන් දිලංක, හර්ෂණ රාජිත, අශේන් දේවින්ද හා දේවින්ද අයේෂ් පිතිකරණයෙන් දායක වෙයි.ලක්ෂාන් චන්ද්‍රසිරි, තිළිණ කුමාර, පී.එම් රත්නායක, තරංග ලියනගේ, සහන් ලියනගේ, ඒ.ඩී ප්‍රසාද්, කසුන් ශ්‍රීමාල්, ලක්ජිත් ජයවීර, ඩිලාන් ලක්සිරි, චතුරංග කුමාරසිංහ, ලක්ෂාන් ගුණසිංහ, පුලස්ති ගල්දෙනිය තෝලංගමුව ඩඩ්ලි සේනානායක මධ්‍ය විද්‍යාලයේ පන්දු යවන්නන් වන අතර ගයාන් හර්ෂ කුමාර, බුද්ධික නානායක්කාර, ඩිලාන් ලක්සිරි, පැතුම් සිරිවර්ධන සහ ලක්ෂාන් චන්ද්‍රසිරි ක්‍රීඩකයන් පිතිකරණයෙන් දායක වෙයි.ගලහිටියාව මධ්‍ය විද්‍යාලයීය කණ්ඩායම - පී.ඒ නිපුන සම්පත් (නායක), ගිහාන් ජනක සිල්වා (උප නායක), ඩී.එම්.ඊ බුද්ධික, ජී.ඩී හෙට්ටිආරච්චි, ආර්.ඒ.එම්.පී රණසිංහ, ඒ.ඒ.ඩී.කේ අතපත්තු, බී.එම්.ආර්.වී බණ්ඩාර, ජී.ඩබ් අචින්ත මල්ෂාන්, එන්.ඩී කුෂාන් චාමිකර, ඩබ්.පී දේවින්ද අයේෂ්, එල්.ඩබ් පුෂ්පකුමාර මඩුගල්ල, තුෂාර සංජීව ධර්මරත්න, යොමාල් මධුෂ්ක විකුමතන්ත්‍රී, ජී.ඒ ඔෂාන් රංගන සිල්වා, අශේන් දේවින්ද, ආර්.ටී ගිම්හාන, ඒ.හර්ෂන රාජිත, අවිෂ්ක මධුමාල් සිරිසේන, පී.ආර් චතුරංග, කේ.ඩී චරිත මිහිරංග,තෝලංගමුව ඩඩ්ලි සේනානායක මධ්‍ය විද්‍යාල කණ්ඩායම - ගයාන් හර්ෂ කුමාර (නායක), බුද්ධික නානායක්කාර (උප නායක), ඩිලාන් ලක්සිරි, චතුරංග කුමාරසිංහ, පැතුම් සිරිවර්ධන, ලක්ෂාන් ගුණසිංහ, ලක්ෂාන් චන්ද්‍රසිරි, තිළිණ කුමාර, ඒ.ආර්.එම් රත්නායක, ගිහාන් තරංග ලියනගේ, සහන් මධුසංඛ ලියනගේ, ආර්.ඒ.ඒ.ඩී ප්‍රසාද්, පුලස්ති ගල්දෙණිය, කසුන් ශ්‍රීමාල්, ඒ.පී.එච්.ඩී කරුණාරත්න, ලක්ජිත් ජයවීර, තිළිණ ගයාන්.</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>23</day>
    </date>
    <link>http://www.dinamina.lk/2013/03/23/_art.asp?fn=s1303237</link>
    <topic>ජෝසප් වාස්- සා.මරියා සහෝදරත්වයේ හටන අද</topic>
    <author>ඊ.සී.ප්‍රනාන්දු මුන්නේශ්වරම සමුහ</author>
    <content>වෙන්පප්පුව ජොසප් වාස් සහ හලාවත සාන්ත මරියා විදුහල අතර සිවුවැනි වරටත් පැවැත්වෙන සහෝදරත්වයේ හටන මහා ක්‍රිකට් තරගය අද (23) හලාවත ශාන්ත මරියා පිරිමි මහ විදුහල් ක්‍රීඩාංගණයේදී පැවැත්වේ.මේ තරගයේ පෙර පැවැති සියළුම තරග ජය ජෝශප් වාස් විදුහලට හිමිව තිබේ.කසුන් විදුර ජෝසප් වාස් කණ්ඩායමේ නායකත්වය දරන අතර උපනායකත්වය දරන්නේ ප්‍රිමාෂ් ඔබ්‍රිස් විසිනි. සාන්ත මරියා පිලේ නායකත්වය රන්දික හෂාන්ට සහ උපනායකත්වය රවිඳු ශසල්කට හිමිව ඇත.  .</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>23</day>
    </date>
    <link>http://www.dinamina.lk/2013/03/23/_art.asp?fn=f1303231</link>
    <topic>‘දැයට කිරු‍ළ’ පෙන්වන්නේ රටේ අනාගත දියුණුවයි</topic>
    <author>සාකච්ඡා කළේ ජයසිරි මුණසිංහ</author>
    <content>දිනාගත් සාමය රැක ගනිමින් සංවර්ධිත අලුත් ශ්‍රී ලංකාව ගොඩනැඟෙන ආකාරය මෙවර දැයට කිරුළ ජාතික මහා ප්‍රදර්ශනයේ දී දැකබලා ගැනීමට පැමිණෙන්නැයි දැයට කිරුළ සංවිධායක කමිටු සභාපති සහ විදුලි සංදේශ හා තොරතුරු තාක්ෂණ ඇමැති රංජිත් සියඹලාපිටිය මහතා ජාතියෙන් ඉල්ලීමක් කරයි. අම්පාර හාඩි උසස් තාක්ෂණික ආයතනය මූලික කොට අද (23) සිට 29 දක්වා පැවැත්වෙන සත්වැනි දැයට කිරුළ ජාතික මහා ප්‍රදර්ශනය පිළිබඳ ඔහු අප සමඟ සාකච්ඡාවකට එක්වූයේ මෙසේය.* අම්පාර පැවැත්වෙන දැයට කිරුළ ගැන කෙටියන් කතා කළොත්?ශ්‍රී ලංකාවේ උපන් ඔබ අප සැම දෙනාටම වසර 2500 කට වඩා ලිඛිත ප්‍රෞඪ ඉතිහාසයක් හිමියි. ඒවාගේම වර්තමානය සුබදායකයි. අපේ රටේ ජනතාවගේ අනාගතය අතිගරු ජනාධිපතිතුමාගේ “මහින්ද චින්තනයත්”, “මහින්ද චින්තන ඉදිරි දැක්මත්” අනුව ගොඩනැඟෙනවා. මේ සංවර්ධිත රට ගොඩනැඟෙන ආකාරය පාසල් දූ දරුවන් ප්‍රධාන කොටගත් රටේ ජනතාවට දැකබලා ගැනීමටයි මෙවර දැයට කිරුළින් අවස්ථාව ලබා දී තිබෙන්නේ.* අපේ රටේ අනාගතය කල්තබා දැකීමක් මෙයින් පිළිබිඹු කරනවා කිව්වොත් නිවැරදිද?ඔව්! එසේ කීවත් නිවැරදියි. අද රටේ සාමය දිනා තිබෙන මොහොතක ඕනෑම ජාතියකට, ආගමකට අයත් වූවෙකුට උතුරේ සිට දකුණටත්, දකුණේ සිට උතුරටත් කිසිදු බියකින් හා සැකයකින් තොරව ගමන් කිරීමට ඉඩකඩ ලැබී තිබෙනවා. ඒවාගේම කැමැති තැනක වාසය කිරීමටත් අවස්ථාව තිබෙනවා. මීට වසර තුනකට පෙර එවන් තත්ත්වයක් රටේ තිබ්බේ නැහැ. ඒ අමිහිරි අතීතය යළි සිහිපත් කිරීමට අවශ්‍ය නැහැ. නමුත්! අපි අවුරුදු 30 ක් තිස්සේ ජීවත්වුණේ මර බියෙන්. බෝම්බ, මරලතෝනි ඇහෙන රටක. ඒ තත්ත්වයත් එක්ක ජාතියක් ලෙස අපිට අභියෝග ජය ගන්නට බැරි, කොන්ද කැඩුණු අය හැටියටයි කල්ගත කළේ.මේ තත්ත්වයේ සැබෑ වෙනසක් ඇතිවුණේ වසර 2005 දියි. අතිගරු ජනාධිපතිතුමා අපේ රටේ පස්වැනි විධායක ජනාධිපතිතුමා බවට පත්වූ දා සිටයි.ඒ ජාතියේ වාසනාවට සිදු වූ රටේ හැරවුම් ලක්‍ෂය ලෙස නම් කරන්න කැමැතියි. රට දිනවන වැඩපිළිවෙළ සමඟ වසර 2016 දී අපේ ඒක පුද්ගල ආදායම ඩොලර් 4000 ක් කරගන්න, ආර්ථික වර්ධන වේගය සියයට අටට වඩා කර ගන්න, විරැකියාව, දුප්පත්කම සියයට 2, 3 ට අඩු කරගන්න ඉලක්ක කළා. මේ ඉලක්ක ගතවූ අවුරුදු පහ, හයේ අපි ජය ගත්තා. ඉදිරි අවුරුදු දෙක, තුන ඇතුළත හා ඉන් ඉදිරියට අපි ජාතියක්, රටක් ලෙස ඇතිකර ගන්නා සියලු අංශ සංවර්ධන ඉලක්ක ගැන ජනතාවට අවබෝධයක් ලබාදීමයි මෙවර සිදු වන්නේ.* දැයට කිරුළ සත්වැනි පියවරයි අම්පාරේ පැවැත්වෙන්නේ. මීට පෙර මේ වැඩපිළිවෙළට මුල්වුණේ දිස්ත්‍රික්කයක්. මෙවර දිස්ත්‍රික්ක හතරක්. ඇයි? මෙය පුළුල් කළේ?ඇත්තටම, අපි පළමුවැනි, දෙවැනි, තුන්වැනි දැයට කිරුළ කළේ, ජනතාව 10 ක් 15 ක් එක තැනකට ඒකරාශී කරගන්න බැරි වේලාවක. ඒ තරම් මරණ බියක් රටේ තිබ්බා. ඒත් ජනතාව ආරක්‍ෂක අංශවල කැපවීම, ක්‍රියා පිළිවෙත ගැන විශ්වාසය තබා දැයට කිරුළ බලන්න ලක්‍ෂ ගණනින් ආවා. ඒක අපිට විශාල ශක්තියක් වුණා. ඉතින්, මේ වැඩපිළිවෙළ යටතේ දිස්ත්‍රික්කයේ විශාල යටිතල පහසුකම් ජාලයක් දියුණු වුණා. වසරින් වසර මේ දිස්ත්‍රික්කයක් ගානේ එකවර දියුණු කරන්න ගියොත් අන්තිම දිස්ත්‍රික්කයට එනකොට අවුරුදු 22 ක් ගත වෙනවා. ඒ නිසා එකවර දිස්ත්‍රික්ක හතරක් පළමු වරට මෙවර සංවර්ධනයට පියවර ගත්තා.නැඟෙනහිර පළාතේ අම්පාර, ත්‍රිකුණාමලය, මඩකලපුව හා උතුරු මැද පළාතේ පොළොන්නරුව දිස්ත්‍රික්ක දියුණු කරනවා.* මේ දිස්ත්‍රික්ක හතරේ යටිතල පහසුකම් සංවර්ධනයට දළ වශයෙන් රුපියල් මිලියන කීයක් විතර වැය කරනවා ද?අපි මේ වැඩපිළිවෙළට දිස්ත්‍රික් 4ක් සම්බන්ධ කර ගත්තා වගේම රුපියල් මිලියන හැට දහසකට වඩා වැඩි මුදලක් මෙහි දියුණුවට වැය කරනවා.* වැඩි වශයෙන්ම මුදල් වෙන් කරන්නේ මොනවාට ද?මාර්ග සංවර්ධනයට යි අපි වැඩිම මුදලක් වැය කරන්නේ. ඊට අමතරව විදුලිබල, ජල යෝජනා ක්‍රම, වාරි යෝජනා ක්‍රම, සන්නිවේදන, නිවාස, සෞඛ්‍ය, අධ්‍යාපන, ක්‍රීඩා අංශවල දියුණුවටත් විශාල මුදලක් වැය කරනවා. මම නම් මේ වියදම්වලින් වැඩිපුරම වටිනා දෙයක් ලෙස සලකන්නේ අධ්‍යාපන අංශයේ දියුණුවට කළ දේයි.* අධ්‍යාපන අංශයේ දියුණුවට කළ ආයෝජනය වැදගත්. මොනවා ද විශේෂයෙන් මේ අංශයේ දියුණුවට සිදු කළේ?අපි, වසර 2016 වන විට තොරතුරු තාක්‍ෂණ සාක්‍ෂරතාවය සියයට 75 මට්ටමට ඉහළට ඔසවා ගන්නට ඉලක්ක කළ ජාතියක්. මේ ඉලක්කය ජය ගන්න නම් අම්පාර, ත්‍රිකුණාමලය, මඩකලපුව, පොලොන්නරුවේ පමණක් නොවෙයි, රටේ සෑම දිසාවකම තොරතුරු තාක්‍ෂණය ඉගෙන ගැනීමට තිබෙන ඉඩකඩ පුළුල් කරන්න ඕනෑ.දැයට කිරුළට සමගාමීව ගමට තාක්‍ෂණය හැදෑරීමේ අවස්ථා වැඩි කරනවා. අපේ අමාත්‍යාංශය යටතේ පාසල් 100 තොරතුරු තාක්‍ෂණ මධ්‍යස්ථාන 100ක් හදනවා. පරිගණක ලබා දෙනවා. ගුරුවරු ලබා දෙනවා. ඒ වාගේම අයි.සී.ටී.ඒ. ආයතනය ඉ - නැණසල පටන් ගන්නවා. මේවා සියල්ලට ම අන්තර්ජාල පහසුකම් ලබා දෙනවා. වටිනාකම වැඩි වෙනවා.ඒවාගේම දැයට කිරුළ පැවැත්වෙන හාඩි උසස් තාක්‍ෂණ ආයතනයේ සම්පත් වැඩිදියුණු කළා. මේ ආයතනය අපි දැයට කිරුළින් පස්සේ ජාතික හා ජාත්‍යන්තර මට්ටමේ පිළිගත් විශ්වවිද්‍යාලයක් බවට පත් කරනවා.* දැයට කිරුළ ප්‍රදර්ශනයෙන් පස්සේ මේ ඉදිකළ ගොඩනැඟිලි, සම්පත් වල් බිහි වෙනවා. රටට, ජනතාවට, ප්‍රයෝජනවත් කාර්යයකට ඒවා පාවිච්චි කරන්නේ නැහැ කියා විවේචනයක් තිබෙනවා?ඒ ප්‍රශ්නයට පිළිතුරක් තමයි, මම මුලින්ම කිව්වේ. මෙවර දැයට කිරුළට හදන ප්‍රදර්ශන කුටි බොහෝමයක් මතු ප්‍රයෝජනයට ගන්න පුළුවන් ස්ථිර ගොඩනැඟිලි ලෙසයි ඉදිකරන්නේ. උදාහරණයකට කිව්වොත්, අපි හාඩි උසස් තාක්‍ෂණ ආයතනයේ තෙමහල් සේවාසිකාගාර, ක්‍රීඩාගාර, ක්‍රීඩාපිටිය, කියවීම් ශාලා, දේශන ශාලා, ඒ වාගේම ශාරීරික සුවතා මධ්‍යස්ථාන හදනවා. ඒවා ප්‍රදර්ශනයෙන් පස්සේ අනිවාර්යයෙන්ම හැදෙන විශ්වවිද්‍යාලයේ ප්‍රයෝජනයට ගන්නවා.ජනාධිපති කාර්යාලයේ අනුරුවක් මෙහි හදනවා. ඒ ගොඩනැගිල්ල අම්පාරේ රාජ්‍ය සේවකයින්ට දැනුම, අධ්‍යාපනය, වැඩමුළු පවත්වන්න පුළුවන් මධ්‍යස්ථානය ලෙස ඉදිරියට නම් කරනවා. ඒ තුළින් මේ පළාතේ රාජ්‍ය සේවකයින්ට විශාල සේවාවක්, පහසුවක් ලැබෙනවා.* සාමාන්‍යයෙන් දැයට කිරුළ පැවැත්වෙන්නේ ජාතික නිදහස් දිනට සමගාමීව. ඇයි? මෙවර එය කල් දැම්මේ?මෙවර දැයට කිරුළ පවත්වන දිස්ත්‍රික්ක වලට පසුගිය කාලේ දැඩි වර්ෂාවක් ඇඳ හැළුණා. ගංවතුර තත්ත්වයක් මතු වුණා. ඒ විතරක් නොවෙයි සුළි සුළං තත්ත්වයක් පවා ආවා. මේ නිසා අපිට ඉලක්ක කළ ආකාරයට යටිතල පහසුකම් දියුණු කරන්න ඉඩක් ලැබුණේ නැහැ. මේ වේලාවේ අතිගරු ජනාධිපතිතුමා කිව්වේ, දැයට කිරුළ පවත්වන දිනය නොවෙයි වැදගත්, අපි ජනතාව වෙනුවෙන් ගොඩ නඟන සම්පත් ආවාට, ගියාට ඉදිකරන්න එපා. ඒවායේ ප්‍රමිතිය ගැන බලන්න කියා. හැකි තරම් හොඳින් ඒ දේ ඉටු කරන්න කියා. ඒ අනුවයි පැවැති දුෂ්කර කාලගුණික තත්ත්වය මඟ හැරුණු විට ප්‍රදර්ශනය පැවැත්වීමට කටයුතු කළේ.* අක්කර කීයක් විතර මේ මහා ප්‍රදර්ශනයට මෙවර යොදා ගන්නවා ද?අපි හාඩි උසස් තාක්‍ෂණ විද්‍යාලයට අයත් අක්කර 120ක භූමියම මීට යොදා ගන්නවා. රාජ්‍ය හා පෞද්ගලික ආයතන දෙසීයකට වඩා තම අනාගත සැලසුම් මෙහිදී ජනතාවට ඉදිරිපත් කරනවා.* මේ ප්‍රදර්ශනය නැරඹීමට පැමිණෙන ජනතාවට අවශ්‍ය මූලික පහසුකම් ලබා දෙන්න කටයුතු සූදානම් ද?ඔව්! අනිවාර්යයෙන් ම අපි සූදානම්. අපි දැයට කිරුළ 06 ක් කළා. අත්දැකීම් තිබෙනවා. එම අත්දැකීම්, පළපුරුද්ද හා පැන නඟින ගැටලුවලට ප්‍රායෝගික විසඳුම් සපයා දෙමින් මෙවර වඩාත් සාර්ථකව මේ කටයුත්ත ඉටු කරන්න සූදානම්.මේ ප්‍රදර්ශනය නැරඹීමට එන සෑම දෙනාටම අවශ්‍ය ප්‍රවාහන, ගමනාගමන, ජල පහසුකම්, නවාතැන්, කෑම බීම හා අවශ්‍ය ආරක්‍ෂාව සහතික කරන වැඩපිළිවෙළක් ක්‍රියාත්මකයි. පොලිසිය, ත්‍රිවිධ හමුදාව, සිවිල් ආරක්‍ෂක බලකාය විශේෂ රථවාහන, විශේෂ ආරක්‍ෂක වැඩසටහනක් ක්‍රියාත්මක කරනවා. ජනතාවට කිසිම අපහසුතාවයක් හෝ දුෂ්කරතාවයක් මතුවීමට ඉඩ තබන්නේ නැහැ.* ප්‍රදර්ශනය නැරඹීමට එන අයගෙන් ප්‍රවේශය සඳහා මුදලක් අය කරනවා ද?පාසල් දරු දැරියන්ට මේ ප්‍රදර්ශනය නැරඹීමට ප්‍රවේශපත්‍ර ගන්න ඕනෑ නැහැ. ඒ අයගෙන් මුදලක් අය කරන්නේ නැහැ. රු: 20/= ටිකට් පතක් මිලට ගෙන ප්‍රදර්ශනය නැරඹීමට ආ හැකියි. මේ ටිකට් පතට වටිනා තෑගි පිරිනැමීමේ දිනුම් ලබා දීමේ ක්‍රමවේදයක් සකස් කර තිබෙනවා. ඊට අමතරව ප්‍රදර්ශනය නැරඹීමට එන, ප්‍රදර්ශනයට සහ සම්බන්ධ වන සියලු ම දෙනාට රුපියල් මිලියනයක රක්‍ෂණාවරණයක් ලබා දී තිබෙනවා..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>25</day>
    </date>
    <link>http://www.dinamina.lk/2013/03/25/_art.asp?fn=n1303251</link>
    <topic>ජනතාවට මරණ බිය නැති කර දැයට කිරුළු පළඳවද්දීඇතැමුන් මගේ හිසේ කටු ඔටුනු දාන්න හදනවා</topic>
    <author>ජයසිරි මුණසිංහ සහ ධනුෂ්ක ගොඩකුඹුර අම්පාර සිට</author>
    <content>ජනතාවගේ සිත්වලින් මරණ බිය තුරන් කර දැයට කිරුළ පළඳවන විට තමාගේ හිසේ කටු ඔටුනු පළඳවන්නට ඇතැමුන් උත්සාහ ගන්නා බව ජනාධිපති මහින්ද රාජපක්ෂ මහතා පැවසීය. ජනතාවගේ නිදහස කුමන දෙයටත් වඩා වටින බව පැවසූ ජනාධිපතිවරයා වසර තිහක් තිස්සේ මරණ බියෙන් සිටි බව කිසිවිටෙක අමතක නොකරන්නැයි ජනතාවගෙන් ඉල්ලා සිටියේය.ජනාධිපතිවරයා මෙසේ ප්‍රකාශ කළේ දැයට කිරුළ ජාතික සංවර්ධන ප්‍රදර්ශනයේ අභිමානවත් සමාරම්භක උළෙලට අම්පාර, හාඩි උසස් අධ්‍යාපන ආයතනයේදී පෙරේදා (23) එක්වෙමිනි.මේ රටේ උරුමක්කාරයන් වන සියලු ජාතීන්ට සංවර්ධනයත් උරුම විය යුතු බව පැවසූ ජනාධිපතිවරයා සාමයෙන් තොර සංවර්ධනයක් හෝ සංවර්ධනයෙන් තොර සාමයක් නැති බවත් අවධාරණය කළේය.දැයට කිරුළ අද වන විට හුදෙක් ප‍්‍රදර්ශනයක් හෝ සංදර්ශනයක් නොවන බව පෙන්වා දුන් ජනාධිපතිවරයා එය ජාතීන් එකතු කරන දැවැන්ත සංවර්ධන වැඩපිළිවෙළක් බවත් පැවසීය.දැයට කිරුළ පැමිණීම එම පළාතටම සංවර්ධනය පැමිණීමක් හා සමාන බවත් එමඟින් ඉතිහාසයට නව පනක් ලැබෙනවා සේම ජනතාව සංවර්ධනය වටා ඒකරාශී කිරීමක්ද සිදු කෙරෙන බවත් ජනාධිපතිවරයා ප්‍රකාශ කළේය.දරුවන්ට නවීන සංවර්ධනය ගැන හැඟීමක් දෙන දැයට කිරුළ අනාගතය භාර ගන්න ඉන්න දූ පුතුන්ට රට ගැන හැඟීමක් දෙන ජාතීන් එකතු කරන සංවර්ධන වැඩපිළිවෙළක් බවත් ජනාධිපතිවරයා පැවසීය.දැයට කිරුළ ප්‍රදර්ශනයට ඉදිකෙරෙන ගොඩනැගිලිවලින් සියයට 75ක්ම ස්ථිර ගොඩනැගිලි වන බව පෙන්වා දුන් ජනාධිපතිවරයා දැයට කිරුළ අම්පාරෙන් යන්නේ දශක ගණනාවක සංවර්ධනය ඉතා කෙටි කාලයකදී පළාතට ලබා දීමෙන් පසු බවත් කීවේය.ජනාධිපති ආර්යා ශිරන්ති රාජපක්ෂ මහත්මිය සහ දැයට කිරුළ සභාපති, විදුලි සංදේශ සහ තොරතුරු තාක්ෂණ ඇමැති රංජිත් සියඹලාපිටිය මහතා ඇතුළු මැති ඇමැතිවරු, තානාපතිවරු, ආණ්ඩුකාරවරු, මහ ඇමැතිවරු, පළාත් පාලන ආයතන නියෝජිතයෝ, ත්‍රිවිධ හමුදාපතිවරු සහ පොලිස්පතිවරයා ඇතුළු පිරිසක් ද මේ අවස්ථාවට එක්වුහ..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>25</day>
    </date>
    <link>http://www.dinamina.lk/2013/03/25/_art.asp?fn=n1303252</link>
    <topic>ජාත්‍යන්තර බලපැම්වලට ඉඩ දීමආසියා කලාපයටම තර්ජනයක්</topic>
    <author>මහින්ද අලුත්ගෙදර</author>
    <content>ජාත්‍යන්තර බලපෑම් සඳහා ඉඩ ලබා දීමෙන් ශ්‍රී ලංකාවට පමණක් නොව සමස්ත දකුණු ආසියානු කලාපයේම රටවල අභ්‍යන්තරයට බරපතළ තර්ජනයක් වියහැකි බව ශ්‍රී ලංකා රජය පෙන්වාදෙයි.අමෙරිකා එක්සත් ජනපදය ඇතුළු බටහිර රටවලින් විවිධ අයුරින් ශ්‍රී ලංකාවට බලපෑම් එල්ලවන බවද එය කලාපයේ සෑම රටකටම දැඩිලෙස බලපාන බවද ඉන්දියාවේ ශ්‍රී ලංකා මහ කොමසාරිස් ප්‍රසාද් කාරියවසම් මහතා පවසයි.ඒ නිසා මෙවැනි අවස්ථාවන් සඳහා ඉඩකඩ ලබා නොදෙන ලෙස ඉන්දියාවෙන් ඉල්ලීමක් කරන මහ කොමසාරිස්වරයා එවැන්නක් සඳහා ඉඩදීම ශ්‍රී ලංකාවට පමණක් නොව ඉන්දියාවටද බලපාන බව පෙන්වාදෙයි.ජාත්‍යන්තර මාධ්‍ය වෙත අදහස් දක්වමින් ඉන්දියාවේ ශ්‍රී ලංකා මහ කොමසාරිස් ප්‍රසාද් කාරියවසම් මහතා මේ බව සඳහන්කර ඇත.මේ අතර ශ්‍රී ලංකාව සම්බන්ධයෙන් ජගත් මානව හිමිකම් කවුන්සලය වෙත අමෙරිකාව ඉදිරිපත් කළ යෝජනාව පිළීබඳ අදහස් දක්වමින් ඒ මහතා සඳහන්කර ඇත්තේ එම යෝජනාව කිසිඳු තේරුමක් නොමැති බවත් යුද ජයග්‍රහණයෙන් පසුව ගතවූ කෙටි කාලයේදී ශ්‍රී ලංකාව ලබා තිබෙන ප්‍රගතිය සම්බන්ධයෙන් මෙහි කිසිඳු සඳහනක් කර නොමැති බවත්ය.විවිධ කරුණු සැලකිල්ලට ගෙන ශ්‍රී ලංකාවට පහරදීම සාමාන්‍ය දෙයක් බවට පත්වී තිබෙන බව පෙන්වා දෙන ඉන්දියාවේ ශ්‍රී ලංකා මහ කොමසාරිස්වරයා මෙරට වත්මන් තත්ත්වය දැක ගැනීම සඳහා පැමිණෙන ලෙස ඉන්දියාවේ තමිල්නාඩුහි දේශපාලඥයන්ට ආරාධනා කළද ඔවුන් නොපැමිණි බවද පවසා තිබේ.පසුගිය වසර හතරක කාලය සැළකිල්ලට ගැනීමේදී ඉන්දියාවේ දේශපාලන නායකයන් ශ්‍රී ලංකාවට නොපැමිණි බව සිහිපත්කර තිබෙන ප්‍රසාද් කාරියවසම් මහතා ඒ හේතුවෙන් අසත්‍ය ප්‍රචාරයන් සඳහා හොඳ අවස්ථාවක් ලැබී තිබෙන බවද පෙන්වාදී ඇත.මේ අතර පසුගිය දිනවල චෙන්නායි නගරයේදී ශ්‍රී ලාංකික භික්ෂුවකට පහරදීමේ සිද්ධිය සම්බන්ධයෙන් අදහස් පළකරමින් ඒ මහතා සඳහන්කර ඇත්තේ එය සුළු පිරිසකගේ ත්‍රස්තවාදී ක්‍රියාවක් බවයි..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>25</day>
    </date>
    <link>http://www.dinamina.lk/2013/03/25/_art.asp?fn=n1303253</link>
    <topic>රටපුරා රෝහල්වල ගිලන් රථ හිඟය මාස දෙකකින් අවසන්</topic>
    <author>සන්ධ්‍යා කරුණාරත්න</author>
    <content>රට පුරා රෝහල්වල පවතින ගිලන්රථ හිඟය ඉදිරි මාස දෙක තුළ සම්පූර්ණයෙන්ම තුරන් කිරීමට රජය පියවර ගෙන තිබේ.රුපියල් මිලියන 3000 ක් වැය කරමින් ගිලන්රථ 400 ක් ඉදිරි මාස දෙක තුළ රට පුරා සියලුම රෝහල්වලට ලබාදීමට ජනාධිපති මහින්ද රාජපක්ෂ මහතාගේ උපදෙස් අනුව පියවර ගෙන ඇති  බව සෞඛ්‍ය ඇමැති මෛත්‍රීපාල සිරිසේන මහතා පවසයි.ගිලන්රථ හිඟය පිළිබඳ ජනාධිපතිවරයාට දැනුම් දීමෙන් පසුව එම අවස්ථාවේදීම ගිලන්රථ 250 ක් මිලදී ගැනීම සඳහා මූල්‍ය ප්‍රතිපාදන සැපයීමට ජනාධිපතිවරයා පියවර ගත් බව ද ඇමැතිවරයා කීය.ජනාධිපති‍වරයාගේ උ‍පදෙස් මත ලැබී ඇති ගිලන්රථ 250 රෝහල්වලට ලබාදීමේ වැඩපිළිවෙළ ජනාධිපති මහින්ද රාජපක්ෂ මහතාගේ ප්‍රධානත්වයෙන් අම්පාරේදී පෙරේදා (23) ආරම්භ කෙරිණි.අම්පාර, ත්‍රිකුණාමලය, මඩකලපුව දිස්ත්‍රික්කයන්හි රෝහල්වලට ජනාධිපතිවරයාගේ ප්‍රධානත්වයෙන් ගිලන්රථ 24ක් ලබාදීමට ද කටයුතු කෙරිණ. ජපාන අන්තර්ජාතික සහයෝගිතා ඒජන්සිය (ජයිකා) යටතේ ගිලන්රථ 124ක් ලබාදීමට පියවර‍ ගෙන ඇතැයි ද සෞඛ්‍ය අමාත්‍යාංශය ප්‍රකාශ කරයි. එක් ගිලන්රථයක් රුපියල් ලක්ෂ 75 ක (මිලියන 7.5) වටිනාකමකින් යුක්ත ය.ගිලන්රථ හිඟව පැවැති රෝහල්වලට ඉදිරි මාස දෙක තුළදී අනිවා‍ර්යයෙන්ම ගිලන්රථයක් හිමි වන බව ද ඇමැතිවරයා පැවැසුවේය..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>25</day>
    </date>
    <link>http://www.dinamina.lk/2013/03/25/_art.asp?fn=n1303254</link>
    <topic>සංචාරයට ආ සඟරුවනට පහරදීමඅතිශය ඛේදජනකයි</topic>
    <author/>
    <content>පසුගිය දිනවල දකුණු ඉන්දියාවේ චෙන්නායි හා තන්ජාවුර් ප්‍රදේශවල සංචාරයට පැමිණි බෞද්ධ ස්වාමීන් වහන්සේ ඇතුළු බැතිමතුන් හට එල්ල කළ ප්‍රහාරය අතිශය ඛේදජනක සිදුවීමක් බව දෙහිවල විෂ්ණු කෝවිලේ ස්වාමි බ්‍රහ්ම ශ්‍රී සත්‍ය නාරායන හා අනෙකුත් පුජකතුමන් පිරිස ප්‍රකාශ කරන අතර ඔව්හු මේ සිද්ධිය තරයේ හෙළා දකිති..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>25</day>
    </date>
    <link>http://www.dinamina.lk/2013/03/25/_art.asp?fn=n1303255</link>
    <topic>ගයා-බරණැස දිල්ලි යන්නකිසි බාධාවක් නෑ</topic>
    <author>සුභාෂිනි සේනානායක</author>
    <content>ඉන්දියාවේ ගයා, බරණැස, දිල්ලි ආදි ස්ථානවලට ශ්‍රී ලාංකිකයනට යාමට කිසිදු බාධාවක් නැතැයි සිවිල් ගුවන්සේවා ඇමැති පියංකර ජයරත්න මහතා පවසයි.තමිල්නාඩුවේ ඇතිවී තිබෙන තත්ත්වය සමස්ත රටේ ප්‍රශ්නයක් නොවන බව පෙන්වා දෙන ඇමැතිවරයා ඉන්දියා ශ්‍රී ලංකා මිතුදම දීර්ඝ කාලයක පටන් පැවතෙන බවත් ඊට කිසිදු හානියක් සිදු වී නැති බවත් කියයි.තමිල්නාඩුවේ ඇති වී ඇති තත්ත්වය හේතුවෙන් ඉන්දියාවත් තමිල්නාඩු ප්‍රාන්තය හරහා සිදු කෙරන ගුවන්ගමන්වල වෙනස්කම් කිහිපයක් සිදු කළ බවත් අනෙකුත් ගුවන්ගමන් චෙන්නායි හරහා ගමන් නොකොට පවත්වාගෙන යන බවත් ශ්‍රී ලංකන් හා මිහින් ලංකා සමාගමේ ප්‍රධාන විධායක නිලධාරී කපිල චන්ද්‍රසේන මහතා පැවසීය.මේ ගුවන් ගමන් හා මගීන්ට පූර්ණ ආරක්ෂාව ලබාදීමටත් තමිල්නාඩු මධුරා වැනි ස්ථානවල පිහිටා ඇති කාර්යාල සඳහා උපරිම ආරක්ෂාව ලබාදී ඇති බවත් පැවසූ කපිල චන්ද්‍රසේන මහතා ඇති වූ සිද්ධීන් සම්බන්ධව ඉන්දීය රජය කනගාටුව පළ කර ඇති බවත් කියයි..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>25</day>
    </date>
    <link>http://www.dinamina.lk/2013/03/25/_art.asp?fn=n1303256</link>
    <topic>ළමා අපයෝජකයන් මෙරටට පැමිණීම වළක්වන වැඩ</topic>
    <author>බුද්ධිකා ඉඹුලාන සහ චින්තා රණසිංහ</author>
    <content>විදෙස් රටවලින් ළමා අපයෝජකයන් මෙරටට පැමිණීම වැළැක්වීම සඳහා ආරක්ෂක වැඩපිළිවෙළක් ක්‍රියාත්මක කිරීමට ජාතික ළමා ආරක්ෂක අධිකාරිය පියවර ගෙන තිබේ.එවැනි පුද්ගලයන්ගේ තොරතුරු ඇතුළත් නාමාවලියක් ලබා දෙන ලෙස ජාතික ළමා ආරක්ෂක අධිකාරිය ඇමරිකාව, නෝර්වේ, නවසීලන්තය, එංගලන්තය සහ ජර්මනිය ඇතුළු රටවල් කිහිපයකින් ද යුනිසෙෆ් ආයතනයෙන් විශේෂ ලිඛිත ඉල්ලීම් කර තිබේ .වෙනත් රටවල ළමා අපයෝජන ක‍්‍රියාවලීන්ට සම්බන්ධ වූ පුද්ගලයන් සංචාරකයන් ලෙස ශ්‍රී ලංකාවට පැමිණ ළමා අපයෝජන සහ වෙනත් නීති විරෝධී ක්‍රියාවලට දරුවන් සම්බන්ධ කරගනිමින් ජාවාරම්වල නිරත වීම වැලැක්වීම සඳහා ජාත්‍යන්තරයෙන් මේ සහයෝගය ලබා ගැනීමට තීරණය කළ බව අධිකාරියේ සභාපතිකනි නීතීඥ අනෝමා දිසානායක මහත්මිය ඊයේ (24) 'දිනමිණ' ට පැවසුවාය.ලෝකයේ ඕනෑම රටක ළමා අපයෝජකයන් ශ්‍රී ලංකාවට ඇතුල්වීමේ දී එම රටවල සහ යුනිසෙෆ් ආයතනයේ සහයෝගය ලබා ගනිමින් ඔවුන් නීතියේ රැහැනට හසු කර ගැනීමට අදාල කටයුතු ක්‍රියාත්මක කරන බව ද දිසානායක මහත්මිය පවසයි. ඇතැම් රටවල්වල විවිධ දුරාචාරයන්හි යෙදෙන පුද්ගලයන් සංචාරකයන් මුවාවෙන් මෙරටට පැමිණ නිදැල්ලේ හැසිරෙන බැවින් මේ වැඩපිළිවෙල තදින් ක්‍රියාත්මක කරන බවත් සභාපතිතුමිය කියයි.වාර්තා වී ඇති තොරතුරුවලට අනුව තායිලන්තය, කාම්බෝජය වැනි රටවලට මෙලෙස නීති රීති ක්‍රියාත්මක කිරීමට කටයුතු කිරීමෙන් එම රටවල ළමා අපයෝජන පාලනය වෙමින් පවතින බවත් එවැනි අපයෝජකයින් ශ්‍රී ලංකාවට ඇතුළු වීමට නොහැකි වන අන්දමේ ක්‍රියාමාර්ග ගන්නා බවත් දිසානායක මහත්මිය පවසයි.දේශයේ දරුවන් එවැනි පුද්ගලයන්ගේ ගොදුරක් නොවිය යුතු බව ද ජාතික ළමා ආරක්ෂක අධිකාරිය ඊට කිසිසේත් ඉඩ නොදෙන බවද සභාපතිනිය අවධාරණය කරයි. ඒ සඳහා අවශ්‍ය නීති ප‍්‍රතිපාදනවල අඩුවක් පවතී නම් ඒ පිළිබඳ විමසා බලා නව නීති සම්පාදනය කිරීම සඳහා ජාතික ළමාරක්ෂණ අධිකාරිය පියවර ගන්නා බව ද දිසානායක මහත්මිය වැඩිදුරටත් ප්‍රකාශ කරයි..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>25</day>
    </date>
    <link>http://www.dinamina.lk/2013/03/25/_art.asp?fn=n13032514</link>
    <topic>ශ්‍රී ලංකාවේ ඉන්දීය මහ කොමසාරිස් කාර්යාලය වසා දමන්නැයි ඉල්ලූ පෙත්සම නිෂ්ප්‍රභයි</topic>
    <author>මහින්ද අලුත්ගෙදර</author>
    <content>ශ්‍රී ලංකාවේ ඉන්දීය මහ කොමසාරිස් කාර්යාලය වසා දමන ලෙස ඉල්ලා මදුරාසි මහාධිකරණය වෙත ඉදිරිපත් කළ පෙත්සමක් නිෂ්ප්‍රභකර ඇත.හින්දු ජනතා පක්ෂයේ මදුරෙයි දිස්ත්‍රික් නායක සොලායි කන්නන් නැමැති කොටි හිතවාදියකු විසින් මේ පෙත්සම ඉදිරිපත්කර තිබෙන අතර එම පෙත්සම ප්‍රතික්ෂේප කිරීමට මදුරෙයි මහාධිකරණ විනිශ්චය සභාව පියවර ගෙන තිබෙන බව වාර්තා වෙයි.ශ්‍රී ලංකාවේ දෙමළ ජනතාවගේ මානව හිමිකම් උල්ලංගණය වීම, ශ්‍රී ලංකාවේ පවත්නා හින්දු කෝවිල් විනාශ කිරීම, දෙමල ජනතාව විශාල වශයෙන් අවතැන් කඳවුරුවල වාසය කිරීම, දෙමල ජනතාවගේ ඉඩම් සිංහල ජනතාවට බෙදාදීම සහ ශ්‍රී ලංකාවේ දෙමල ජනතාවගේ දුක්ගැනවිලි සඳහා විසිඳුමක් ලබාදීමට පියවර නොගැනීම ආදී කරුණු පෙන්වාදෙමින් එම මහ කොමසාරිස් කාර්යාලය වසා දමන ලෙස ඉල්ලීමක්කර ඇත.ඇමැති මණ්ඩල ලේකම්වරයා, ජාතික ආරක්ෂක උපදේශකවරයා, විදේශ ලේකම්වරයා මෙන්ම ඉන්දීය අගමැති මන් මෝහන් සිං එම පෙක්සම මඟින් වගඋත්තරකරුවන් ලෙස නම්කර තිබේ.ඒ සෙල්වන් සහ එම් සත්‍යනාරායනන් නැමැති විනිසුරුවන් විසින් මේ පෙත්සම නිශ්ප‍්‍රභ කර ඇතැයි වාර්තා වෙයි..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>25</day>
    </date>
    <link>http://www.dinamina.lk/2013/03/25/_art.asp?fn=n1303257</link>
    <topic>දැයට කිරුළ යෝධ සංවර්ධනවැඩපිළිවෙළක කැඩපතක්</topic>
    <author>තෙන්නකෝන් කුලසේකර</author>
    <content>දැයට කිරුළ ප්‍රදර්ශනයක් පමණක් නොව යෝධ සංවර්ධන වැඩපිළිවෙළක කැඩපතක් බව උතුරු මැද පළාත් ප්‍රධාන අමාත්‍ය එස්. එම්. රංජිත් සමරකෝන් මහතා පවසයි.තිස් වසරක් තිස්සේ රුදුරු කොටි අඩවියක් බවට පත් වී තිබූ නැඟෙනහිර පළාතේ ජනතාව පණ රැක ගැනීමට හැංගෙන්න තැන් හෙව්වා මිස සංවර්ධනයක් ගැන කථා නොකළ බව ද දැයට කිරුළ ජාතික ප්‍රදර්ශනයෙන් දැයේ සංවර්ධනය උදෙසා නවීන තාක්ෂණය යොදා ගන්නා ආකාරය පිළිබඳ ජනතාවට පුළුල් අවබෝධයක් ලබා දෙන බවත් පසුගිය වසරේ අනුරාධපුර දිස්ත්‍රික්කයේ පැවති දැයට කිරුළ ප්‍රදර්ශනයට සමගාමීව රුපියල් මිලියන විසිඑක් දහසක (21000) දැවැන්ත සංවර්ධනයක් සිදු වූ බව ද පැවසීය.කාපට් මාර්ග බැලීමට ගමේ ජනතාව නගරයට පැමිණි යුගය අවසන් කරමින් දැයට කිරුළ ජාතික සංවර්ධන ව්‍යාපෘතිය තුළින් මිනිසුන් සොයාගෙන කාපට් මාර්ග ගමට ගිය බව ද අද අනුරාධපුර දිස්ත්‍රික්කයේ ජනතාව භුක්ති විඳින බොහෝ වරප්‍රසාද හා පහසුකම් ද ආර්ථික ශක්තිය ද උදා කර ඇත්තේ දැයට කිරුළ යෝධ සංවර්ධන වැඩපිළිවෙළ බව ද පවසයි.නැ‍ඟෙනහිර පළාත මූලික කොට ගෙන අම්පාරේ පැවැත්වෙන දැයට කිරුළ ජාතික සංවර්ධන ප්‍රදර්ශනයට සමගාමීව අම්පාර, පොළොන්නරුව, ත්‍රිකුණාමලය හා මඩකළපුව දිස්ත්‍රික්ක වේගවත් සංවර්ධනයකට යොමු කර තිස් වසරක් තිස්සේ ගලා ගිය ලේ කඳුළු හා සෝ සුසුම් අවසන් කිරීම මහින්ද රාජපක්ෂ ජනාධිපතිතුමාගේ අරමුණ බවත් ආර්ථික සංවර්ධන අමාත්‍ය බැසිල් රාජපක්ෂ මහතා දැයට කිරුළ ජාතික ව්‍යාපෘති සඳහා රුපියල් කෝටි ගණන් මූල්‍ය ප්‍රතිපාදන ලබා දෙමින් සිටින බව ද පැවසීය..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>25</day>
    </date>
    <link>http://www.dinamina.lk/2013/03/25/_art.asp?fn=n1303258</link>
    <topic>දැයට කිරුළ මීළඟ අදියර කුරුණෑගල</topic>
    <author>ජයසිරි මුණසිංහ සහ ධනුෂ්ක ගොඩකුඹුර අම්පාර සිට</author>
    <content>දැයට කිරුළ ජාතික සංවර්ධන ප්‍රදර්ශනයේ මීළඟ අදියර 2014 පෙබරවාරී මස 04 වැනි දින කුරුණෑගලදී ආරම්භ කෙරෙන බව ජනාධිපති මහින්ද රාජපක්ෂ මහතා අම්පාර දැයට කිරුළ සමාරම්භ උළෙලේදී පෙරේදා (23) නිල වශයෙන් ජාතියට දැනුම් දුන්නේය.මීට සමගාමීව පැවැත්වෙන 66 වන ජාතික නිදහස් දින උළෙල එදින උදෑසන කෑගල්ලේදී පැවැත්වෙන බවත් ජනාධිපතිවරයා ප්‍රකාශ කළේය. පැවැත්වෙන දැයට කිරුළ ජාතික සංවර්ධනයට සමගාමීව කුරුණෑගල, පුත්තලම, කෑගල්ල යන දිස්ත්‍රික්ක වෙත දැවැන්ත සංවර්ධනයක් ගෙන ඒමට නියමිත බවත් ජනාධිපතිවරයා වැඩිදුරටත් පැවසීය. .</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>25</day>
    </date>
    <link>http://www.dinamina.lk/2013/03/25/_art.asp?fn=n1303259</link>
    <topic>ඉතිහාසයේ ප්‍රථමවරට සියලුම රෝහල්වලටගිලන්රථ බෙදා දීම ජනපති අතින්</topic>
    <author>ධනුෂ්ක ගොඩකුඹුර අම්පාර සිට</author>
    <content>ඉතිහාසයේ ප්‍රථම වරට මෙරට සියලුම රෝහල් සදහා එකම වර්ෂයක් තුළ ගිලන් රථ බෙදා දීමේ වැඩපිළිවෙළ ජනාධිපති මහින්ද රාජපක්ෂ මහතාගේ ප්‍රධානත්වයෙන් අම්පාර මහ රෝහලේදී පෙරේදා (23) ආරම්භ කෙරිණ. සෑම රෝහලකටම අවම වශයෙන් එක් ගිලන් රථයක් හෝ ලැබෙන අයුරින් ක්‍රියාත්මක මේ වැඩපිළිවෙළ යටතේ ගිලන් රථ 374ක් බෙදාදීමට නියමිත අතර ඒ සඳහා වැය කෙරෙන මුදල රුපියල් මිලියන 2805කි.ජනාධිපතිවරයා මුදල් ඇමැතිවරයා ලෙස කළ යෝජනාවක් අනුව මෙසේ ගිලන් රථ බෙදා දීම සිදු කෙරෙන අතර දේශීය අරමුදල්වලින් ගිලන් රථ 250ක් සහ ජපාන ජාත්‍යන්තර සහයෝගිතා ආයතනය ගිලන් රථ 124ක් මිලදී ගෙන තිබේ.දීර්ඝ කාලයක සිට රෝහල්වලට අඩුපාඩුවක් විසඳමින් මෙසේ ගිලන් රථ බෙදා දෙන අතර එක් ගිලන් රථයක වටිනාකම රුපියල් ලක්ෂ 75කි. වැඩපිළිවෙළ සංකේතවත් කරමින් නැගෙනහිර පළාතේ තී‍්‍රකුණාමලය, මඩකලපුව හා අම්පාර රෝහල් වෙත ගිලන්රථ ජනාධිපතිතුමාගේ අතින් ප්‍රදානය කෙරිණි. අම්පාර මහ රෝහල වෙත පැමිණි ජනාධිපතිවරයා එහි අභිනවයෙන් ඉදිකරන ලද දෙමහල් කායික හා ළමා රෝග ඒකකය ද විවෘත කළේය. දැයට කිරුළ සංවර්ධන වැඩපිළිවෙලට සමගාමීව අම්පාර රෝහල් පරිශ‍්‍රයේ ඉදිකරන ලද මෙම ළමා රෝග ඒකකය සඳහා රුපියල් මිලියන 17 ක් වැයවී ඇත.රෝහලේ විවිධ ක්ෂේත‍්‍රයන්හි විශිෂ්ට සේවකයින් වෙත තිළිණ ප‍්‍රදානය කිරීමක් ද ජනාධිපතිතුමා අතින් මෙහිදී සිදු වූ අතර අනතුරුව රෝහලේ නේවාසිකව ප‍්‍රතිකාර ලබන රෝගීන්ගේ සුවදුක් විමසා බැලීමට ජනාධිපතිවරයා අමතක කළේ නැත. ‍මේ අවස්ථාවට ජ්‍යෙෂ්ඨ ඇමැති පී. දයාරත්න, ඇමැතිවරුන් වන මෛතී‍්‍රපාල සිරිසේන, රන්ජිත් සියඹලාපිටිය, නැගෙනහිර පළාත් ආණ්ඩුකාර මොහාන් විජේවික‍්‍රම, පාර්ලිමේන්තු මන්තී‍්‍ර සරත් වීරසේකර, නැගෙනහිර පළාත් ඇමැති විමලවීර දිසානායක, සෞඛ්‍ය අමාත්‍යාංශ ලේකම් වෛද්‍ය නිහාල් ජයතිලක, රෝහල් අධ්‍යක්ෂ වෛද්‍ය ලංකාතිලක ජයසිංහ මහත්වරු ඇතුළු පිරිසක් එක්ව සිටියහ..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>25</day>
    </date>
    <link>http://www.dinamina.lk/2013/03/25/_art.asp?fn=n13032510</link>
    <topic>කෑම බීම පැකට්ටුවල පෝෂණ ගුණය සඳහන් කිරීම අනිවාර්යයි</topic>
    <author>විජයානි එදිරිසිංහ</author>
    <content>මෙරට නිෂ්පාදනය කරන සහ ආනයනය කරන ආහාර ද්‍රව්‍යයන්හි අඩංගු දේ සහ පෝෂණ ගුණය එම ආහාර ද්‍රව්‍ය අඩංගු පැකට්ටුවේ සඳහන් කිරීම අනිවාර්යය කිරීමට යයි.පාරිභෝගිකයා මිලදී ගන්නා ඇතැම් ආහාර ද්‍රව්‍ය වලට විස සහිත විවිධාකාර රසායනික ද්‍රව්‍ය අඩංගු බවට ලැබී ඇති පැමිණිලි මත මෙම වැඩපිළිවෙළ ක්‍රියාත්මක කිරීමට තීරණය වී තිබේ.පාරිභෝගික අධිකාරිය හරහා මෙය ක්‍රියාත්මක කිරීමට ඉදිරියේදී සියලු කටයුතු සිදු කෙරෙනු ඇත.දේශීයව සහ ජාත්‍යන්තරව නිෂ්පාදිත ආහාර ද්‍රව්‍ය පරිභෝජනයට සුදුසු බවට ප්‍රමිති සහතිකය ලැබී ඇතත් ඇතැම් ආහාර ද්‍රව්‍ය සඳහා ප්‍රමිති සහතිකය නියමාකාරයෙන් ලැබී තිබීම සම්බන්ධව සැක සහිත තොරතුරු ලැබී තිබේ. ඇතැම් ව්‍යාපාරිකයන් ආනයනය කරන ආහාර ද්‍රව්‍ය වලට සහ මෙරට නිෂ්පාදනය කරන ඇතැම් ආහාර ද්‍රව්‍ය වලට අනියම් ක්‍රම ඔස්සේ ප්‍රමිති සහතිකය ලබාගෙන ඇති බවටත් තොරතුරු ලැබී තිබේ. මෙවැනි ආහාර ද්‍රව්‍ය පාරි‍භෝගිකයාගේ ශරීර සෞඛ්‍යයට අහිතකර වන බැවින් ඒවා පිළිබඳ සොයා බැලීමට මෙසේ යෝජනා වී ඇත.මේ වන විටත් එම වැඩපිළිවෙළ සම්බන්ධයෙන් සාකච්ඡා සිදු වෙමින් පවතී. ඉතා කෙටි කාලයකදී මේ වැඩපිළිවෙළ ක්‍රියාත්මක වෙන අතර ආහාර ද්‍රව්‍ය වල අඩංගු වන්නේ මොනවාද එය තම පරිභෝජනයට සුදුසුද නැද්ද යන්න තීරණය කර භාණ්ඩ මිලදී ගැනීමේ හැකියාව පාරිභෝගිකයාගේ කැමැත්ත මත මෙම වැඩපිළිවෙළ ඔස්සේ සිදු වනු ඇත. ‍තවද ආහාර ද්‍රව්‍යවල යම් කිසි සැක සහිත ශරීරයට අහිතකර රසායනික ද්‍රව්‍ය අඩංගුව වුවත් ඒවා පරීක්ෂාවට ලක් කිරීම සඳහා මෙරට උසස් තත්ත්වයේ රසායනාගාර පහසුකම් නොමැත. එවැනි අවස්ථාවකදී විශාල මුදලක් වැය කර ජාත්‍යන්තරය වෙත යවා එම පරීක්ෂණය සිදු කිරීමට සිදු වී තිබේ. එම නිසා එවැනි පරීක්ෂණාගාර පහසුකම් මෙරට ඇති කිරීමටද යෝජනා වී ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>25</day>
    </date>
    <link>http://www.dinamina.lk/2013/03/25/_art.asp?fn=n13032511</link>
    <topic>දුෂ්කර සේවා ගුරුවරුනටනව ඇගයුම් ක්‍රමයක්</topic>
    <author>සුභාෂිනි සේනානායක</author>
    <content>දුෂ්කර සේවයේ නියුක්ත ගුරුවරුන්ට ඉහළ ලකුණු අගයන් ලබාදෙමින් ඔවුන් ඇගයීමේ නව ක්‍රමයක් ක්‍රියාත්මක කිරීමට අධ්‍යාපන අමාත්‍යාංශය පියවර ගනී.දන්නා, හඳුනන හිතවත්කම් ඇති ගුරුවරුන් නගරයේ පාසල්වල සේවය සඳහා අනුයුක්ත කරගන්නා බවත් කිසිදු හිතවත්කමක් නැති ගුරුවරුන් අති  දුෂ්කර පළාත්වල සේවයෙහි යෙදෙන බවත් පැවසු අධ්‍යාපන ඇමැති බන්දුල ගුණවර්ධන මහතා මේ නව ක්‍රමය මගින් අසාධාරණයට ලක් වූ ගුරුවරුන් සුරක්ෂිත කෙරෙන බවත් පැවසීය.අලුතින් බිහිවන ද්විතියික පාසල් දහසට ගුරුවරුන් බඳවා ගන්නේ පාසල් පාදක කරගෙන බව පැවසූ අමාත්‍යවරයා ලබාගත් පාසලේ සේවය කිරීමට නව ගුරුවරුන්ගේ කැමැත්ත ලබාගන්නා බවත් එසේ  නොමැති අයට සේවය අතහැර යාමට සිදු වන බවත් පැවසීය..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>25</day>
    </date>
    <link>http://www.dinamina.lk/2013/03/25/_art.asp?fn=n13032512</link>
    <topic>කොටි ත්‍රස්තක්‍රියා හමුදාව පිට පටවන වෑයම ගැන ජාත්‍යන්තරය දැනුවත් කරයි</topic>
    <author>මහින්ද අලුත්ගෙදර</author>
    <content>එල්.ටී.ටී.ඊ ත්‍රස්තවාදීන් විසින් සිදුකළ ම්ලේඡ්ච ත්‍රස්ත ක්‍රියාකාරකම් රජයේ හමුදාවන් සිදුකළ බවට ප්‍රචාරය කිරීම සඳහා උත්සාහ ගන්නා වැඩපිළිවෙළ සම්බන්ධයෙන් ජාත්‍යන්තරය දැනුවත් කිරීමට රජය පියවර ගෙන ඇත.පසුගිය ත්‍රස්තවාදී සමයේදී කොටි ත්‍රස්තවාදීන් සිදුකළ ක්‍රියාවන්හි ඡායාරූප අද වනවිට ශ්‍රී ලංකා රජයේ හමුදාවන් විසින් සිදුකරන ලද ඒවා බවට ප්‍රචාරය කිරීම සඳහා විදේශ රටවල සිටින කොටි හිතවාදීන් උත්සාහ ගෙන තිබෙන බව විදේශ කටයුතු අමාත්‍යාංශ සන්නිවේදන අංශයේ අධ්‍යක්ෂ ජනරාල් රොඩ්නි පෙරේරා මහතා "දිනමිණ" ට පැවසීය.කැබිතිගොල්ලෑව ප්‍රදේශයේදී බස්රථයක් ඉලක්ක කරගෙන කොටි ත්‍රස්තවාදීන් විසින් එල්ල කරන ලද ප්‍රහාරය රජයේ හමුදාවන් විසින් සිදුකරන ලද්දක් බවට ප්‍රචාරය කිරීම සඳහා ඉන්දියාවේ එන්.ඞී.ටී.වී. රූපවාහිනි නාලිකාව මඟින් ප්‍රචාරය කර තිබෙන අතර මේ සම්බන්ධයෙන් තොරතුරු රැසක් අනාවරණය කරගත් බවද ඉන්දියාවේ ශ්‍රී ලංකා මහකොමසාරිස් කාර්යාලය හරහා එම රූපවාහිනී නාලිකාව වෙත දැඩි විරෝධය පළකළ බවද ඒ මහතා සඳහන් කළේය.මෙහිදී එම රූපවාහිනී නාලිකාව මඟින් වීඩියෝපටයක් ප්‍රදර්ශනය කර තිබෙන අතර ඒ සිදුවීම සම්බන්ධයෙන් රජය දැඩිලෙස හෙළාදකින බවද සඳහන් කළ රොඩ්නි පෙරේරා මහතා මෙවැනි තත්ත්වයන් සම්බන්ධයෙන් විශේෂ අවධානය යොමුකරන බවද ප්‍රකාශ කළේය.මේ අතර ඒ මහතා සඳහන් කළේ මෙවැනි සිද්ධීන් හරහා ශ්‍රී ලංකාව අපහසුතාවට පත්කිරීමේ අරමුණින් විවිධ වැඩපිළිවෙළවල් ක්‍රියාත්මක කිරීමට ජාත්‍යන්තර කොටි හිතවාදීන් උත්සාහ ගන්නා බවත් ඒ සඳහා ප්‍රතිචාර දැක්වීමට පියවර ගන්නා බවත්ය.මෙවැනි සිදුවීම් සම්බන්ධයෙන් අවධානය යොමු කොට ඒ ඒ මාධ්‍ය ආයතන දැනුවත් කරන්නැයි ශ්‍රී ලංකා තානාපතිවරුන් හරහා විදේශ රටවල් දැනුවත් කිරීමට පියවර ගෙන තිබෙන බවද ඒ මහතා ප්‍රකාශ කළේය..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>25</day>
    </date>
    <link>http://www.dinamina.lk/2013/03/25/_art.asp?fn=n13032513</link>
    <topic>අම්පාරෙත් අවටත් ජනතාවගේ අතමිට සරුවන ලකුණු‍</topic>
    <author>ජයසිරි මුණසිංහ සහ ධනුෂ්ක ගොඩකුඹුර අම්පාර සිට</author>
    <content>දැයට කිරුළ ජාතික සංවර්ධන ප්‍රදර්ශනයේ හත්වැනි අදියර අම්පාර නගරය කේන්ද්‍ර කොට ගනිමින් ක්‍රියාත්මක වීමත් සමඟම අම්පාර නගරය හා ඒ අවට ජනතාවගේ අතමිට සරුවන කාලයක් උදා වී තිබේ.ප්‍රදර්ශනයත් සමඟ නගරයට ඇදෙන මහා ජන ගංඟාවට ආහාර සහ නවාතැන් ආදී පහසුකම් සලසමින් සිය ජීවනෝපාය මාර්ග ශක්තිමත් කර ගන්නට අම්පාර ජනතාව යුහුසුළුව සිටිති.නගරය ආශ්‍රිතව පවත්වගෙන යන ආපන ශාලා අතිශයින් දියුණුවට පත්ව ඇති අතර ජනතාවට සෞඛ්‍යාරක්ෂිත ආහාර වේලක් පහසු මිලකට ලබා ගැනීමට ඉඩකඩ සැලසීමට සෞඛ්‍ය අංශ කටයුතු කර තිබේ. දැයට කිරුළත් සමඟම නවාතැන් පහසුකම් සපයන හෝටල් විශාල සංඛ්‍යාවක් නගරයේ සහ ඉන් පිටතත් ආරම්භ කර ඇති අතර දිනකට රුපියල් දසදහසක් වැනි ඉහළ මිලකට කාමර අලෙවි කිරීමට අම්පාර ජනතාවට අවස්ථාව අදා වී තිබේ.මේ හැර දුරකථන සහ අන්තර්ජාල වැනි සන්නිවේදන පහසුකම් සලසමින් ආදායමක් උපයා ගැනීමටත් ගෙවත්තේ වැවෙන එළවළු, පළතුරු අලෙවි කරමින් අමතර මුදලක් උපයා ගැනීමටත් ජනතාවට හැකි ව ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>25</day>
    </date>
    <link>http://www.dinamina.lk/2013/03/25/_art.asp?fn=n13032515</link>
    <topic>බොරු උද්ඝෝෂණවලටයන්න එපා</topic>
    <author>පණ්ඩුක සමරසේකර</author>
    <content>මුස්ලිම් සමාජයේ සාමකාමී බව බිඳ දමමින් ඇතැම් පාර්ශ්ව ගෙන යන උද්ඝෝෂණවලට නොරැවටී බෞද්ධ ජන නායකත්වය යටතේ සියලු ආගම් හා ජාතින්ට සාමයෙන් සහජීවනයෙන් වෙසෙන පරිසරයක් උදාවී ඇති මෙවන් කාල වකවානුවක සිය දෛනික කටයුතු සාමකාමීව පවත්වාගෙන යන ලෙස ජනාධිපති උපදේශක කලීල් මව්ලවිතුමා සියලු ජාතින්ගෙන් ඉල්ලා සිටී.මුස්ලිම් ජාතීන්ගේ සාමකාමී බව ලොවට ප්‍රදර්ශනය කළ යුතු හොඳම අවස්ථාවක් දැන් උදාවී ඇති බව ද මව්ලවිතුමා වැඩිදුරටත් ප්‍රකාශ කරයි..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>25</day>
    </date>
    <link>http://www.dinamina.lk/2013/03/25/_art.asp?fn=n13032516</link>
    <topic>රට නඟන නිල් රැල්ලඅප්‍රේල් 4 දක්වා</topic>
    <author>අසේල කුරුළුවංශ</author>
    <content>ශ්‍රී ලංකා නිදහස් පක්ෂ සාමාජික සංඛ්‍යාව ලක්ෂ 10 දක්වා වර්ධනය කිරීමේ රට නඟන නිල් රැල්ල වැඩසටහනේ පළමු අදියර මාර්තු 28 සිට අප්‍රේල් 4 දක්වා ආසන මට්ටමින් පැවැත්වෙයි.ආර්ථික සංවර්ධන ඇමැති බැසිල් රාජපක්ෂ මහතා ශ්‍රී. ල. නි. ප. ප්‍රධාන සංවිධායක ධුරයට පත්වීමෙන් පසු හඳුන්වා දුන් මේ වැඩ සටහන යටතේ පළමු සතිය ඇතුළත පක්ෂයට නව සාමාජිකයන් ලක්ෂ 5ක් බඳවා ගැනීමට නියමිතය.රට නඟන නිල් රැල්ල වැඩසටහන පිළිබඳ මහනුවර දිස්ත්‍රික්කයේ ශ්‍රී. ල. නි. ප. මහජන නියෝජිතයන් දැනුවත් කිරීම නිමිත්තෙන් ඊයේ (24) මධ්‍යම පළාත් ප්‍රධාන අමාත්‍ය නිල නිවෙසේ පැවැති උත්සවයේදී සෞඛ්‍ය නියෝජ්‍ය අමාත්‍ය ලලිත් දිසානායක මහතා මෙම තොරතුරු අනාවරණය කළේය.ජනපතිවරණය ඇතුළු මැතිවරණ ගණනාවකදී ශ්‍රී. ල. නි. ප. යට ඡන්ද ලක්ෂ 60 ක් පමණ හිමි වූවත් මෙතෙක් පක්ෂ සාමාජිකත්වය ලබාගෙන ඇත්තේ 520000ක් පමණ වන බවත් රට නඟන නිල් රැල්ල ඔස්සේ මෙය ලක්ෂ 10 දක්වා ඉහළ නැංවීම පක්ෂයේ අරමුණ බවත් මෙහිදී දිසානායක මහතා කීය.වසර තිහක් පැවැති ත ්‍රස්තවාදය නිම කර දරිද්‍රතාව අඩු කර විරැකියාවට විසඳුම් දෙමින් රට සංවර්ධනය කරා මෙහෙයවන වත්මන් ආණ්ඩුවේ සාමාජිකයන් ලෙස ඔබ සැමට කොන්ද කෙළින් තබාගෙන ජනතාව අතරට යන්නට ජනපතිතුමන් පසුබිම නිර්මාණය කැර තිබෙන බව ද ඒ මහතා පැවසීය.මේ අවස්ථාවට මධ්‍යම පළාත් ප්‍රධාන ඇමැති සරත් ඒකනායක, අමාත්‍යවරුන් වන එස්. බී. දිසානායක, මහින්දානන්ද අලුත්ගමගේ, නියෝජ්‍ය අමාත්‍ය අර්ල් ගුණසේකර, පාර්ලිමේන්තු මන්ත්‍රීවරුන් වන ලොහාන් රත්වත්තේ, දිළුම් අමුණුගම, එරික් වීරවර්ධන යන මහත්වරු ද සහභාගි වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>25</day>
    </date>
    <link>http://www.dinamina.lk/2013/03/25/_art.asp?fn=r1303251</link>
    <topic>ගම්පහ හොර මත්පැන් මඩින්න වැඩපිළිවෙළක්</topic>
    <author>නිට්ටඹුව සමූහ, ජෙනට් ජයසිංහ</author>
    <content>ගම්මට්ටමේදී නීති විරෝධී මත්පැන් ජාවාරම්කරුවන් නිසා සාමය විනාශ වන හෙයින් ගම්පහ පොලිස් කොට්ඨාසයෙන් හොර මත්පැන් ජාවාරම පුලිනුපුටා දැමීමට පියවර ගන්නා බව ගම්පහ කොට්ඨාසභාර පොලිස් අධිකාරි විජිත ඩී. කොමසාරු මහතා පැවැසීය.ගම්පහ – පොලිස් කොට්ඨාසයට අයත් පොලිස් ස්ථාන බල ප්‍රදේශ දොළහ ඇතුළත හොර මත්පැන් නිෂ්පාදනය අලෙවිය, ප්‍රවාහනය වැනි වැරැදි සම්බන්ධයෙන් දිගින් දිගටම අත්අඩංගුවට ගනු ලැබූ සහ පෙර වැරැදි ලේඛන තොරතුරු මත පොලිස් ස්ථාන 12 මගින් හඳුනාගත් 275කගේ පිරිසක් දැනුවත් කරමින් පොලිස් අධිකාරිවරයා එසේ පැවැසීය.ගම්පහ කොට්ඨාස භාර පොලිස් අධිකාරි විජිත කොමසාරු මහතාගේ අදහසකට අනුව ඒ මහතාගේ උපදෙස් මත සංවිධානය කොට තිබූ මෙම වැඩසටහනට හොර සුරා ජාවාරම්කරුවන් ලෙස පොලිස් ලේඛනවල සඳහන් කාන්තාවන් හතළිස් දෙදෙනකු ඇතුළු 275කගේ පිරිසක් කොට්ඨාසයේ පොලිස් ස්ථාන 12 මගින් දැනුවත් කිරීමේ වැඩසටහනට සහභාගි කරවා තිබුණි.පොලිසිය මගින් මෙවැනි වැඩසටහනක් පවත්වන පළමු අවස්ථාව මෙය විය හැකි වන අතර ජාවාරම්කරුවන් සුහදව පිළිගනිමින් වැඩසටහන පැවැත්විණි.මෙහිදී පොලිස් අධිකාරි කොමසාරු මහතා මෙසේ ද පැවසීය.සුරා පානයෙන් මිනිසුන්ගේ මනස විකෘතිවීම නිසා පවුල් ආරාවුල් සහ ළමා ආචාර බහුලව සිදුවෙනවා. මෙහිදී තමාගේ දියණිය පියා අතින් ද, එක කුස උපන් සොහොයුරිය සොහොයුරා අතින්ද දූෂණය වූ අවස්ථා ගැන අපට පැමිණිලි ලැබෙනවා.මත්පැන් පානයෙන් ඉතා සුළුවෙන් ඇරැඹෙන බහින්බස්වීම් දුරදිග ගොස් මිනීමැරුම් සිදුවෙන අවස්ථා එමටයි. සමාජයේ දියුණුව සඳහාත් සාමය සඳහාත් මෙම දුරාචාරයට තිත තැබීමට කාලය පැමිණ තිබෙනවා.මෙතැනට පැමිණ සිටින මෙම පිරිසට දහසකුත් එකක් ජීවන ප්‍රශ්න ඇති. නමුත් සමස්ත සමාජයටම ප්‍රශ්න ඇතිකරණ නීති විරෝධී මත්පැන් ජාවාරමෙහි යෙදීම එම ප්‍රශ්නවලට පැහැදිලි විසඳුම නෙවෙයි. මෙවැනි නීති විරෝධී සමාජ විරෝධී ජාවාරම්වලින් ලැබෙන මුදලින් ඔබේ දරු පවුල නඩත්තු කිරීම කොතෙක් දුරට සදාචාර සම්පන්න දැයි සිතා බැලිය යුතුයි.මෙම පහත් රැකියාවෙන් වහාම ඉවත්වන ලෙසට මම ඔබ සැමගෙන් ඉතා කරුණාවෙන් ඉල්ලා සිටින අතර එනිසා දරු පවුල් රැකීමට බාධා ඇතිවන්නේ නම් ඒ සඳහා රැකියා හෝ ස්වයං රැකියා අවස්ථා ලබාදීමට මා මැදිහත් වෙනවා. ඒ සඳහා පෞද්ගලික ආයතනයන් සමග සාකච්ඡා කර වැඩ පිළිවෙළක් යොදන්න මා සූදානම් කර තිබෙනවා.මෙම අවස්ථාවට සහභාගි වූ සිරි සුනන්දාරාමාධිපති තුම්මෝදර සමිතසෝම හිමි අනුශාසනාවක් කළහ.ගම්පහ කාන්තා හා ළමා කාර්යාංශයේ ස්ථානාධිපතිනි පොලිස් පරීක්ෂිකා සමන්ති රේණුකා මහත්මියද කතාවක් පැවැත්වූ අතර, ගම්පහ පොලිස් අධිකාරි 01 එම්. ඒ. ඒ. මාසිංහ මහතා සහ ගම්පහ පොලිස් කොට්ඨාසයට අයත් පොලිස් ස්ථාන 12 හි දූෂණ මර්දන අංශ ස්ථානාධිපතිවරුද සහභාගි වී සිටියහ..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>25</day>
    </date>
    <link>http://www.dinamina.lk/2013/03/25/_art.asp?fn=r1303252</link>
    <topic>වටරැක කනිටු විදුහලේ රංග ශාලාවට මුල්ගල</topic>
    <author>මීගොඩ සමූහ - ඩබ්ලිව්. ඩී. ජයතිස්ස</author>
    <content>මේ ලෝකයේ ඇති අමාත්‍යාංශ අතරින්, යමකුට පිනක් කර ගත හැකි අමාත්‍යාංශයක් ඇත්නම්, එය අධ්‍යාපන අමාත්‍යාංශය පමණක් බව අධ්‍යාපන ඇමැති බන්දුල ගුණවර්ධන මහතා පැවැසීය.ඒ මහතා එසේ පැවැසුවේ සිය ජන්ම දිනයට සමගාමීව මීගොඩ, වටරැක කනිෂ්ඨ විද්‍යාලයේ නව රංග ශාලාවට මුල්ගල් තැබීමෙන් පසු පැවැති උත්සවයේදීය.ඇමැතිවරයා මෙසේ ද පැවැසීය. ළමා මිතුරු පාසල් පන්දහසක් ඉදිවෙන කොට, මහින්දෝදය තාක්ෂණ විද්‍යාගාර සහිත පාසල් දහසක් නිර්මාණය කිරීමෙන් නිදහස් අධ්‍යාපනයේ ස්වර්ණමය යුගයකට ළඟා විය හැකියි. පෙර තිබූ මධ්‍ය විද්‍යාල පනස් හතර පණ ගැන්වීමට මෙම පාසල් දහස නිර්මාණය කොට අවසන් කිරීම මගේ ඒකායන අරමුණයි.බස්නාහිර පළාත් සභා මන්ත්‍රී ගාමිණී තිලකසිරි මහතා. - වැසීමට නියම වූ මෙම වටරැක කනිෂ්ඨ විද්‍යාලය වත්මන් තත්ත්වයට ගෙන ඒමට බස්නාහිර පළාත් සභාවේ හිටපු ප්‍රධාන ඇමැතිවරයා සහ වත්මන් ප්‍රධාන ඇමැතිවරයා විශාල මෙහෙවරක් කළා.එදා වැහෙන්න ගිය පාසල, අද ජනප්‍රිය පාසලක් බවට පත්වූයේ බස්නාහිර පළාත් සභාව විසින් අඩුපාඩු සකස් කිරීමට ප්‍රතිපාදන ලබාදුන් නිසා..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>25</day>
    </date>
    <link>http://www.dinamina.lk/2013/03/25/_art.asp?fn=r1303253</link>
    <topic>සබරගමුවේ සුව සේවා ගැනප්‍රධාන ඇමැති සොයා බලයි</topic>
    <author>මාවනැල්ල සමූහ පී. සෙනෙවිරත්න</author>
    <content>සබරගමුව පළාත් සභා බල ප්‍රදේශයේ ජනතාවට සෞඛ්‍ය සේවා සපයන ප්‍රධාන රෝහල් හා ප්‍රාදේශීය රෝහල් වෙනත් සෞඛ්‍ය සේවා මධ්‍යස්ථානයක් වෙත විවේකයක් ලද වහාම ගොස් එම ආයතනවල පාලනය කරන වෛද්‍යවරු, සේවකයන් සහ ප්‍රතිකාර ලබාගන්නට එන රෝගීන් සමඟ සාකච්ඡා කිරීමට කටයුතු යොදා ඇත.තවද රෝහල්වල ඇති අඩුපාඩු සහ ඖෂධ හිඟ ගැන සොයා බැලීමේ වැඩසටහනක් සබරගමුව පළාත් ප්‍රධාන ඇමැති මහීපාල හේරත් මහතා විසින් ආරම්භ කැර දැන් එම වැඩසටහන ක්‍රියාත්මක කෙරේ.එම වැඩසටහන යටතේ පසුගිය දිනෙක ප්‍රධාන ඇමැතිවරයා මාවනැල්ල රජයේ රෝහලට පැමිණ එහි අඩුපාඩු සොයා බැලුවේය. පළාත් සභා මන්ත්‍රී ආනන්ද මිල්ලංගොඩ, මාවනැල්ල ප්‍රාදේශීය සභාවේ සභාපති කේ. ජී. පියතිස්ස මහත්වරු ඇතුළු පිරිසද එම නිරීක්ෂණ චාරිකාවට එක්ව සිටියහ..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>25</day>
    </date>
    <link>http://www.dinamina.lk/2013/03/25/_art.asp?fn=r1303254</link>
    <topic>කඩුවෙල සමුපයෙන්ජංගම සේවා වැඩසටහනක්</topic>
    <author>සමන්ති මිරියගල්ලකඩුවෙල සමූහ</author>
    <content>සමුපකාර ක්ෂේත්‍රය පිළිබඳව ජනතාව දැනුවත් කිරීම, නව සාමාජිකයින් බඳවා ගැනීම හා පාරිභෝගික භාණ්ඩ මිලදී ගැනීමේ ප්‍රවණතා වැඩිකිරීමේ අරමුණින් කඩුවෙල සමුපකාර සංගමය නව ජංගම සේවා වැඩසටහනක් අරඹයි.මේ යටතේ කඩුවෙල, වැලිපිල්ලෑව, ග්‍රාමයේ මෙතෙක් අකර්මණ්‍යව පැවැති සමුපකාර සමිතිය හා ග්‍රාමීය බැංකුව සඳහා නව වැඩසටහන් රැසක් හඳුන්වාදීම පසුගියදා වැලිපිල්ලෑව, ප්‍රජා ශාලාවේදී සිදු විය.ජනතාවට අත්‍යවශ්‍ය සේවාවක් සපයන සමුපකාර ව්‍යාපාරය ඉතා වැදගත් බැවින්, නව ඉතිරි කිරීමේ ක්‍රම ඇරැඹීම හා මුදල් තැන්පතු කිරීම, සමුපකාර නිෂ්පාදන පාරිභෝගික ජනතාව වෙත සහන මිලට ලබාදීම හා ගෙවීමේ පදනම මත ගෘහ භාණ්ඩ හා ඉලෙක්ට්‍රොනික උපකරණ ලබාදීම ද මෙදින සිදු විය.කඩුවෙල නගරාධිපති ජී. එච්. බුද්ධදාස, නාගරික මන්ත්‍රී සුරේෂ් ප්‍රියදර්ශන, සාමාන්‍යාධිකාරී, උපසභාපති වික්‍රමපාල මාඹුල, අධ්‍යක්ෂිකා කුසලා තුෂාරි දමයන්ති, අධ්‍යක්ෂ, ප්‍රියන්ත බමුණු ආරච්චි මහත්ම මහත්මීන් ඇතුළු සමුපකාරිකයන් රැසක් මෙම අවස්ථාවට එක්ව සිටියහ..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>25</day>
    </date>
    <link>http://www.dinamina.lk/2013/03/25/_art.asp?fn=r1303255</link>
    <topic>කෑගල්ලේ පාසල් 140කටපරිගණක විද්‍යාගාර</topic>
    <author>කෑගල්ල සමූහ පී. එම්. පී. පොල්වත්ත</author>
    <content>විදුලි සන්දේශ හා තොරතුරු තාක්ෂණ අමාත්‍යාංශය මඟින් කෑගල්ල දිස්ත්‍රික්කයේ පාසල් 140කට පරිගණක විද්‍යාගාර ඉදිකිරීම හා පරිගණක ලබාදීමේ වැඩපිළිවෙළක් ආරම්භ කර ඇත.විදුලි සන්දේශ හා තොරතුරු තාක්ෂණ ඇමැති රංජිත් සියඹලාපිටිය මහතාගේ සංකල්පයක් අනුව මෙම වැඩපිළිවෙළ ක්‍රියාත්මක කෙරේ.මේ සඳහා වැය කිරීමට වෙන්කර ඇති මුදල රුපියල් මිලියන 176ක් පමණ වෙයි.මේ වන විට පාසල් 10කට පරිගණක ලබා දී ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>25</day>
    </date>
    <link>http://www.dinamina.lk/2013/03/25/_art.asp?fn=r1303256</link>
    <topic>කෑගල්ල ග්‍ර‍ාමීය මාර්ග දෙකකපාලම් බෝක්කු අලුත්වැඩියාවට</topic>
    <author>සබරගමුව සමූහ ජී.එචි.ගාමිණී</author>
    <content>කෑගල්ල දිස්්ත්‍රික්කයේ තවත් පසුගාමි ග්‍රාමීය මාර්‍ග¡ දෙකක් ජපන් අන්තර් ජාතික සහයෝ්ගිතා ඒජන්සියේ මර්‍ග¡ සංවර්ධන වැවපිළිවෙළ යටතේ රුපියල් කෝටි 69 ක් වැයකර සංවිධානය කොට නවීකරණය කිරීමේ වැඩසටහනක් පසුගිය දා සබරගමුව ප්‍රධාන ඇමැති මහීපාල හේරත් මහතාගේ සහභාගීත්වයෙන් ආරම්භ කෙරිණි.මෙසේ වැඩ අරඹනු ලැබූ එක් මාර්‍ගයක් වන්නේ කෑගල්ල මැතිවරණ කොට්ඨාසයට අයත් මාබෝපිටිය,නිග්ගල , පහළබෝගල ,මාබෝපිටිය දම්පැල්ගොඩ මාර්‍ගයයි.දිග කිලෝ මිටර 8.2ක දුරක් වන අතර එම මාර්‍ගයේ දැනට පවතින පාලම් බෝක්කු සම්පූර්ණයෙන්ම අළුත්වැඩියා කර මාර්‍ගය කාපට් අතුරා දෙපසට කානු පද්ධති විධිමත් කර සකස් කිරීමට ඇස්තමේන්තු කළ මුදල රුපියල් කෝටි 33 කි.මෙසේ සංවිධානය කරන අනෙක් මාර්‍ගය වන්නේ රඹුක්කන මැතිවරණ කොට්ඨාසයේ අන්නාසිගල,බොලගම හා පත්තම්පිටිය මාර්‍ගයයි.දිගින් කිලෝ මීටර 9.2ක් චූ මේ කොටස සංවර්ධනය වීමත් සමඟ කුරුණෑගල රඹුක්කන මාවනැල්ල හරහා මහනුවර යාකෙරෙන මාර්‍ගයද ඉදිවේ.මෙම මාර්‍ග සැලසුම සඳහා ඇස්තමේන්තු ගත මුදල් රුපියල් කෝටි 36කි.මේ වැඩසටහන් ආරම්භක අවස්ථාවට කෑගල්ල දිස්්ත්‍රික් පාර්ලිමේන්තු මන්ත්‍රී කනක හේරත් පළාත් සභා මන්ත්‍රී තාරක බාලසූරිය යන මහත්වරුන්ද ජපන් අන්තර් ජාතික සහයෝගීතා ඒජන්සියේ නියෝජිතයන් සහ සබරගමුව පළාත් මාර්‍ග සංවර්ධන නිලධාරීන් රැසක්ද සහභභාගී වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>25</day>
    </date>
    <link>http://www.dinamina.lk/2013/03/25/_art.asp?fn=r1303257</link>
    <topic>කැස්බෑව-තුන්බෝවිල කොන්ක්‍රීට් පාර 2ක් ජනතා අයිතියට</topic>
    <author>කැස්බෑව සංචාරක ධර්මසිරි සුරවීර</author>
    <content>කැස්බෑව මැතිවරණ කොට්ඨාසයේ තුන්බෝවිල ප්‍රදේශයේ කොන්ක්‍රීටි යොදා ප්‍රතිසංස්කරණය කරන ලද මාර්ග ව්‍යාපෘති දෙකක් ජනතා අයිතියට පත් කිරිම ශ්‍රී ලංකා නිදහස් පක්‍ෂයේ කැස්බෑව සංවිධායක කම්කරු හා කම්කරු ඇමැති ගාමිණී ලොකුගේ මහතා අතින් පසුගියදා සිදු කෙරිණි.මෙදින එක ගමකට එක වැඩක් යන වැඩසටහන යටතේ තුන්බෝවිල වැව් හේන පාරද කැස්බෑව නගර සභාව මගින් තුම්බෝවිල වෙද මාවතේ 6 වන පටුමගද ජනතා අයිතියට පැවරිණි.පසුගියදා පළාත් පාලන මැතිවරණයේදී කැස්බෑව නගර සභාවට එක්සත් ජනතා නිදහස් සන්ධානයෙන් තරඟ කළ අසංක ඩයස් මහතාගේ යෝජනාවක් අනුව මේ මාර්ග ව්‍යාපෘතිය සඳහා රුපියල් ලක්‍ෂ 15 ක් වැය කර තිබුණි.බස්නාහිර පළාත් සභා මන්ත්‍රී කේ. ගාමිණී සිල්වා මහතා එක ගමකට එක වැඩක් යන වැඩසටහන යටතේ තුම්බෝවිල වැව් හේන පාර සඳහා රුපියල් ලක්‍ෂ 10 ක මුදලක්ද තුම්බෝවිල වෙද මාවතේ 6 වන පටුමග සඳහා රුපියල් ලක්‍ෂ 5 ක මුදලක්ද වැයකර තිබුණි.මේ මාර්ග ව්‍යපෘති දෙකින් එම ප්‍රදේශවල වෙසෙන පවුල් 100 කට පමණ සෙත සැලසෙනවා.මේ අවස්ථාවට බස්නාහිර පළාත් සභාවේ සභානායක සුනිල් ජයමිණි බස්නාහිර පළාත් සභා මන්ත්‍රී කේ.ගාමිණී ද සිිල්වා කැස්බෑව නගරාධිපති ලක්‍ෂ්මන් පෙරේරා නාගරික මනිත්‍රී කල්ප කුශාන්ත පෙරේරා අසංක ඩයස් යන මහත්වරුද සහභාගී වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>25</day>
    </date>
    <link>http://www.dinamina.lk/2013/03/25/_art.asp?fn=r1303258</link>
    <topic>බස් රථයේ ටයර් ගෙවෙනවාටමෙන්න අපූරු පිළියමක්</topic>
    <author>එල්. පී. තිලකරන්ත - පොල්ගහවෙල සමූහ</author>
    <content>සිය බස් රථයේ ටයර් ගෙවීම අඩුකිරීම සඳහා උදෑසන බස් රථයේ ටයර් ජලයෙන් සේදීම සිදු කරනු ලැබූ බස් රථ හිමිකරුවකු ගැන අපූර්ව පුවතක් පොල්ගහවෙල ප්‍රදේශයෙන් වාර්තා වේ.වාර්තා වන අන්දමට සිද්ධිය මෙසේය.සරණපාල මුදලාලි සිය තේ කඩයෙන් ලද මුදල් එකතු කර ගත් බස් රථය ධාවනය වන්නේ පොල්ගහවෙල උප නගර දෙකක් අතරය. තමාගේ බස් රථයට පණ නොදෙවෙනි කොට සැලකීමට සරණපාල මුදලාලි යොමු විය. එයට හේතුව බස් රථයෙන් හොඳ ආදායමක් මුදලාලිට ලද බැවිණි.බස් රථයේ රෝද ඉක්මනින් ගෙවීම මුදලාලිට ලොකු හිසරදයකි.මෙයට පිළියමක් ලෙස ගෙදර කාටත් හොරෙන් උදෑසන 4ට පමණ අවදිවන සරණපාල මුදලාලි, වතුර පනිට්ටු කිහිපයක් දමා බස් රථයේ සියලුම රෝද තෙමන්නට විය.මේ ගැන අවධානයෙන් බලා සිටි මුදලාලි හාමිනේ.ඈ මුදලාලි මහත්තයෝ මොකද මේ උදෙන්ම වාහනේ ටයර් හෝදන්නේ කියා ඇසීය.යෝදියේ කෑගහන්න එපා. කාටවත් ඇහෙයි. වාහනේ ටයර් ගෙවෙනවා වැඩියි. ඒකයි මම මෙහෙම කරන්නේයි උත්තර දුන්නේය.මුදලාලිගේ මෝඩ උපාය ගැන සිනහ පහල වූ මුදලාලි හාමිනේ “අනේ මෙහෙමත් මෝඩයෙක්” යැයි තමාටම කියාගන්නට වූවාය..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>25</day>
    </date>
    <link>http://www.dinamina.lk/2013/03/25/_art.asp?fn=s1303251</link>
    <topic>අයි.පී.එල්.තරග තමිල්නාඩුවෙන් පිටත පැවැත්වීමේ ඉල්ලීමක්</topic>
    <author/>
    <content>එළැඹෙන ඉන්දියා ප්‍රිමියර් ලීග් තරගාවලියේ චෙන්නායි නුවර පැවැත්වෙන ශ්‍රී ලංකා ක්‍රීඩකයන් සහභාගිවන තරග තමිල් නාඩු ප්‍රාන්තයෙන් පිටතට ගෙනයාමේ සූදානමක් ඇතැයි වාර්තාවේ.ශ්‍රී ලංකා ක්‍රීඩකයන් සහභාගිවන තරග‍ අයි.පී.එල්. තරග කාලසටහන අනුව චෙන්නායි නුවර පැවත්වීමට නියමිත වුවත් ඒ තරග වෙනස් කිරීම සම්බන්ධව තරග සංවිධායකයන්ගේ අවධානය යොමුවී ඇත.චෙන්නායි සුපර් කිංග්ස් පිල සිය පළමු තරගය මුම්බායි ඉන්දියන්ස් පිලට ‍එරෙහිව අප්‍රේල් 6වැනිදා චෙපොක් ක්‍රීඩාංගණයේ දී පැවැත්වීමට නියමිතය. චෙන්නායි සුපර් කිංග්ස් පිලට නුවන් කුලසේකර හා මුම්බායි පිලට ලසිත් මාලිංග ක්‍රීඩා කරති.ප්‍රබල චෙන්නායි පිලට එරෙහිව තමිල් නාඩු ප්‍රාන්තයේ පැවැත්වෙන තරගවලින් ප්‍රබල ශ්‍රී ලාංකික ක්‍රීඩකයන් ඉවත් කිරිම කළ නොහැකි බැවින් ඒ තරග තමිල් නාඩු ප්‍රාන්තයෙන් පිටත පවත්වන ලෙස දැනටමත් කණ්ඩායම් 6ක් අයි.පී.එල්. තරග සංවිධායකයන්ගෙන් ඉල්ලා ඇත.මෙවර තරගාවලියේ දී මහේල ජයවර්ධන දිල්ලි කණ්ඩායමටත්, කුමාර් සංගක්කාර සන්රයිස් හයිදාබාද් කණ්ඩායමටත් ක්‍රීඩා කරන අතර තිලකරත්න ඩිල්ෂාන් රෝයල් චැලෙන්ජර්ස් බැංග්ලෝර් පිලටත්, ඇන්ජෙලෝ මැතිව්ස් හා අජන්ත මෙන්ඩිස් පූනේ වොරියස් පිලට ක්‍රීඩා කරති.මේ සම්බන්ධව සාකච්ඡා කිරීමට අයි.පී.එල්. තරග කවුන්සිලය ඉදිරියේදී රැස්වීමට නියමිතය..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>25</day>
    </date>
    <link>http://www.dinamina.lk/2013/03/25/_art.asp?fn=s1303252</link>
    <topic>ශ්‍රී ලංකා-බංග්ලාදේශ දෙවැනි තරගය අද</topic>
    <author/>
    <content>සංචාරක බංග්ලාදේශ කණ්ඩායමට එරෙහිව ශ්‍රී ලංකාව මුහුණදෙන දිවාරාත්‍රී දෙවැනි එක්දින තරගය අද (25) හම්බන්තොට මහින්ද රාජපක්ෂ අන්තර් ජාතික ක්‍රීඩාංගණයේදී පැවැත්වේ.දෙපිල අතර පෙරේදා පැවැති පළමු එක්දින තරගයෙන් කඩුලු 8ක ජයක් ලැබූ ශ්‍රී ලංකාව තරග 3කින් සමන්විත තරගාවලියේ ජය වාර්තා කිරීමේ අරමුණින් අද තරගයට පිවිසෙයි. ‍පෙරේදා පැවැති පළමු තරගයේ දී කාසියේ වාසිය දිනාගත් ශ්‍රී ලංකාව පළමුව පන්දුවට පහරදීමට බංග්ලාදේශයට ඇරයුම් කළ අතර බංග්ලාදේශය ඕවර 50 අවසානයේ දි කඩුලු 8ක් දැවී ලකුණු 259ක් වාර්තා කළේය.ආරම්භක පිතිකරු තමීම් ඉක්බාල් සිය එක්දින තරග දිවියේ සිවුවැනි ශතකය රැස්කළ අතර ඔහුට අනගි සහයක් ලබාදුන් නසීර් හොසේන් නොදැවී ලකුණු 73ක් ලබාගත්තේය. පන්දු යැවීමේ දී මාලිංග සහ නායක මැතිව්ස් අතර කඩුලු 2බැගින් බෙදී ගියේය.පිළිතුරු ඉනිම ක්‍රීඩා කළ ශ්‍රී ලංකා පිලේ ආරම්භක පිතිකරුවන් වූ තිලකරත්න ඩිල්ෂාන් හා කුසල් ජනිත් පෙරේරා වේගවත් ඉනිමක් ක්‍රීඩා කරමින් ඕවර 12.1කදී ලකුණු 106ක් පළමු කඩුල්ලට එකතු කළහ.කුසල් ජනිත් ලකුණු 42කට දැවීගිය අතර ඩිල්ෂාන් හා එක්වූ කුමාර් සංගක්කාර දෙවැනි කඩුල්ලට ලකුණු 128ක සම්බන්ධතාවක් ගොඩනැගුවේය. සංගක්කාර දැවීගියේ ලකුණු 63කටය. සිය එක්දින තරග දිවියේ 17වැනි ශතකය වාර්තා කරමින් නොදැවී ලකුණු 113ක් ලබාගත් ඩිල්ෂාන් තරගයේ වීරයා සම්මානය දිනාගත්තේය. ඩිල්ෂාන්ගේ ඉනිමට පන්දු 108ක් වැයවූ අතර හතරේ පහර 11ක් ඇතුලත්විය.තරගය අතරතුර ක්‍රීඩාංගණයේ විදුලි ආලෝකධාරා ක්‍රියාවිරහිත වීමේ හේතුවෙන් තරගයට බාධා පැමිණි අතර ඒ හේතුවෙන් ඩක්වර්ත් ලුවිස් ක්‍රමවේදය අනුව ශ්‍රී ලංකාවට ඕවර 41කදී ලකුණු 238ක ඉලක්කයක් ලැබී තිබිණි..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>25</day>
    </date>
    <link>http://www.dinamina.lk/2013/03/25/_art.asp?fn=s1303253</link>
    <topic>‍ස්ලාස් සංගමයේ චෝදනා අද ඇමැති හමුවට</topic>
    <author>ෆවුස් මොහොමඩ්</author>
    <content>අද පැවැත්වීමට නියමිත මෙරට මෝටර් රථ ධාවන තරග ක්ෂේත්‍රයේ මවු සංගමය වන ශ්‍රී ලංකා මෝටර් රථ ධාවන තරග සංගමයේ (SLAS) නිලවරණය කල් දමන ලෙසත්, ඒ සඳහා නාමයෝජනා යළි කැඳවීමට උපදෙස් ලබාදෙන ලෙසත් ඉල්ලා මෝටර් රථ ධාවන ක්ෂේත්‍රයට සම්බන්ධ නිලධාරීන් පිරිසක් අද පෙරවරුවේ ක්‍රීඩා අමාත්‍ය මහින්දානන්ද අලුත්ගමගේ මහතා හමුවීමට නියමිතය.ඊට හේතුවන්නේ ස්ලාස් නිලවරණයට ශ්‍රී ලංකා යතුරුපැදි සංගමයෙන් (SLMCC) ඉදිරිපත් කළ නාමයෝජනා ස්ථීර කර තිබූ ශ්‍රී ලංකා මෝටර් රථ හා යතුරුපැදි ධාවකයන්ගේ සංගමයේ (SLARDAR) නිලවරණය නීතිවිරෝධි බවට තහවුරුවීමෙන් පසු එම ස්ථීර කිරීම් හා නාමයෝජනා බලරහිතවීමය. ක්‍රීඩා අමාත්‍යංශයේ නීතිප්‍රකාරව සිදුවූ මේ නාමයෝජනා අවලංගුවීම පිළිගන්නා නමුත් ස්ලාඩාර් ගැටළුව හේතුවෙන් එම සංගමයට ස්ලාස් නිලවරණයට ඉදිරිපත්වීමේ අවස්ථාව මඟහැරීයාම සම්බන්ධව ක්‍රීඩා ඇමැතිවරයාට කරුණු පැහැදිලි කරදීම මේ හමුවේ බලාපොරොත්තුව වී ති‍බේ.එමෙන්ම මෙරට මෝටර් රථ ධාවන තරග ක්ෂේත්‍රයේ මවු සංගමය වූවත් ස්ලාස් සංගමයට අන්තර් ජාතික මෝටර් රථ ධාවන තරග සම්මේලනයේ (FIA) සාමාජිකත්වය නොතිබීමෙන් මෝටර් රථ ධාවන ක්ෂේත්‍රය හමුවේ ඇති අභියෝග හා දුෂ්කරතා සම්බන්ධව ක්‍රීඩා ඇමැතිවරයා දැනුවත් කිරීමට ද ඔවුන්ගේ අරමුණ වේ.සාමාන්‍යයෙන් අන්තර් ජාතික ක්‍රීඩා සම්මේලනයක සාමාජිකත්වය හිමිවන්නේ රටක ඕනෑම ක්‍රීඩාවක් සඳහා වන ප්‍රධානතම සංගමයට වුවත් මෝටර් රථ ධාවන ක්ෂේත්‍රයේ ප්‍රධානතම සංගමය වන ස්ලාස් සංගමය එවැනි සාමාජිකත්වයක් නොතිබීමත්, එම සාමාජිකත්වය ස්ලාස්හී සාමාජික සංගමයක් වන ශ්‍රී ලංකා මෝටර් රථ ක්‍රීඩා සමාජයට (CMSC) හිමිවී තිබීමත් නිසා මෝටර් රථ ධාවන තරගබිමේ දස්කම් දක්වන ක්‍රීඩකයන්ට අන්තර් ජාතික තරගබිමට එක්වීමේ අවස්ථා අහිමිවී ඇතැයි ද මෝටර් රථ ධාවන තරග බිමෙන් වාර්තා වෙයි.එම සංගමයට විවිධ රටවල පැවැත්වෙන මෝටර් රථ ධාවන ශූරතාවලි නැරඹීමට ලෝක මෝටර් රථ ධාවන තරග සම්මේලනයෙන් පහසුකම් සලසා දී ඇත්තේ ඒ අත්දැකීම් ලබාගනිමින් මෙරට මෝටර් රථ ධාවන තරග ක්ෂේත්‍රයේ උන්නතිය වෙනුවෙන් කටයුතු කිරීමට වුවත් ලෝක මෝටර් රථ ධාවන තරග සම්මේලනයේ වරප්‍රසාද මත ශ්‍රී ලංකා මෝටර් රථ ක්‍රීඩා සංගමයේ නිලධාරීන් පුද්ගලික අරමුණු උදෙසා විදේශ සංචාරවල නිරතවන බවට ද චෝදනා එල්ලවී ඇත.මෙරට මෝටර් රථ ධාවන තරග ක්ෂේත්‍රයේ මවු සංගමය වශයෙන් ස්ලාස් සංගමය ලෝක මෝටර් රථ ධාවන තරග සම්මේලන සාමාජිකත්වය ලබාගතයුතු බවට ක්‍රීඩා අමාත්‍ය මහින්දානන්ද අලුත්ගමගේ මහතා උපදෙස් ලබාදී තිබුණත් ස්ලාස් සංගමයේ නිලධාරීන්ගේ කඹ ඇදිල්ලෙන් එය මේ වනතුරු ක්‍රියාත්මක වී නැතැයි ද මෝටර් රථ ධාවන තරග ක්ෂේත්‍රයට සම්බන්ධ පිරිස් ‍චෝදනා එල්ල කරති.ස්ලාස් සංගමයේ හිටපු විධායක කමිටු සාමාජිකයකු වන අනිල් ජයකොඩි මහතා විසින් පසුගිය වසරේ දී සකස් කරනු ලැබූ එම සංගමයේ නීති සංග්‍රහය හා පනත් කෙටුම්පත් විධායක කමිටුවට පවා ඉදිරිපත් කර නොමැති බවත්, මෝටර් රථ ධාවකයකුගේ යම් වරදක දී ඔවුන් දඬුවම් ලබාදෙන්නේ හිතවත්කම් මත බවත්, ඒ අනුව එකම වරදකට එක් ක්‍රීඩකයකුට වසරක දඬුවමක් හා තවත් ක්‍රීඩකයකුට මාස 6ක දඬුවමක් ලබාදෙන බවටත් මෝටර් රථ ධාවකයන් ද චෝදනා එල්ල කරති.මෙලෙස අර්බුද ගණනාවකට හේතුවී ඇති ස්ලාස් සංගමයේ ඇතැම් නිලධාරීන්ගේ අත්තනෝමතික ක්‍රියා කලාපය හේතුවෙන් නිලවරණය සම්බන්ධව කිසිදු පැහැදීමක් නොමැති බවට ස්ලාස් සංගමයේ හිටපු ඇතැම් නිලධාරීහූ කියා සිටිති. එමෙන්ම ක්‍රීඩා අමාත්‍යංශ නීතිරිති අනුව කිසිම ක්‍රිඩකයකුට සංගමයේ නිලතල දැරීම තහනම් වූවත් ස්ලාස් සංගමයේ නිලතලවලට ක්‍රීඩකයන් හා ක්‍රීඩකයන්ගේ සමීපතම ඥාතීන් පත්වීමෙන් ක්‍රීඩාවේ ගුණාත්මකබව අභියෝගයකට ලක්වී ඇතැයි ද චෝදනා එල්ල වී ඇත.නිලවරණය අද පස්වරු 6.30ට නාරාහේන්පිට ‍ගොල්ෆ් ක්‍රීඩා සංගම් ශාලාවේදී පැවැත්වේ..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>25</day>
    </date>
    <link>http://www.dinamina.lk/2013/03/25/_art.asp?fn=s1303254</link>
    <topic>තර්ස්ටන්-ඉසිපතන ගැටුමේ අර්ධ ශතක 3ක්</topic>
    <author>උපනන්ද ජයසුන්දරමහනුවර ක්‍රීඩා විශේෂ</author>
    <content>තර්ස්ටන් - ඉසිපතන 50වැනි රිදී ජුබිලි මහා ක්‍රිකට් ගැටුම ජයපරාජයෙන් තොරව පෙරේදා නිමාවට පත්විය.එස්.එස්.සී‍.පිටි‍යේ දී පැවැති මේ තරගයේ මුලින් පන්දුවට පහරදුන් ඉසිපතන විදුහල ලකුණු 256ක් ලැබූ අතර තර්ස්ටන් පළමු ඉනිම ලකුණු 138ක් හා ‍දෙවැනි ඉනිම කඩුලු 7කට ලකුණු 220ක් විය‍‍‍. මේ තරගයේ දී අර්ධ ශතක 3ක් වාර්තා විය. ඉසිපතන විදුහලේ කැලුම් බැස්ටියන්, දේශාන් ජයකුමාර් හා තර්ස්ටන් විදුහලේ තිමිර ජයසිංහ අර්ධ ශතක ලැබූහ.ඉසිපතන විදුහල පළමු ඉනිම ලකුණු 256 - කැලුම් බැස්ටියන් 61, දේශාන් ජයකුමාර් 54 (පමෝද ගුණවර්ධන 68/4)තර්ස්ටන් විදුහල පළමු ඉනිම ලකුණ 138 - කවිඳු කුලසේකර 34 (බැස්ටියන් 45/4, දිසානායක 18/3)තර්ස්ටන් විදුහල දෙවැනි ඉනිම කඩුලු 7කට ලකුණු 220 - චරන නානායක්කාර 39, තිමිර ජයසිංහ නොදැවී 62 (දිසානායක 57/2, බැස්ටියන් 47/1, ධනංජය 16/1, පුංචිහේවා 24/1)මහනුවර ධර්මරාජ විදුහල හා කිංග්ස්වුඩ් විදුහල අතර 107වැනි වරටත් පැවැති මහා ක්‍රිකට් තරගය ජය පරාජයෙන් තොරව නිමාවට පත්විය.ත්‍රිත්ව විදුහල් ක්‍රීඩා පිටියේදී පැවැති එම තරගයේ දී දෙපිලේහිම පිතිකරුවන්ට අර්ධ ශතකයක් රැස් කිරීමට නොහැකිවීම කැපී පෙනුණි. තරගයේ දක්ෂතම ක්‍රීඩකයා ලෙස තරිඳු ලියනගේ සම්මාන දිනාගත්තේය.ධර්මරාජ පළමු ඉනිම – 133 දෙනෙත් ලංකා 31, (චමීර බණ්ඩාර 29/4, තරිඳු ලියනගේ 31/4) සහ දෙවැනි ඉනිම – 80/4යි. තරූෂ වේරගොඩ 32 (තරිඳු ලියනගේ 22/4,)කිංග්ස්වුඩ් පළමු ඉනිම – 121 තරිඳු ලියනගේ 39, කසුන් බණ්ඩාර නොදැවී 30 ( දෙනෙත් ලංකා 21/4, )මොරටු විදුහලත්, පානදුර ශ්‍රී සුමංගල විදුහලත් අතර වාර්ෂිකව පැවැත්වෙන 61වැනි මහා ක්‍රිකට් තරගය ජය පරාජයෙන් තොරව මොරටුව ටිරෝන් ප්‍රනාන්දු ක්‍රීඩාංගණයේදී නිමාවට පත්විය.මොරටු විදුහල කඩුලු 8කට ලකුණු 210ක් ලබා තිබියදී පන්දුවට මුහුණදීමේ වාරය ශ්‍රී සුමංගල විදුහලට ලබාදුන් අතර ඔවුන් ලකුණු 150ක් රැස්කර ගත්හ.පිළිතුරු ඉනිම ක්‍රීඩා කළ මොරටු විදුහල කඩුලු 7කට ලකුණු 113ක් ලබාගත් අතර ජයග්‍රහණය සඳහා ලකුණු 171ක ඉලක්කයක් හඹාගිය සුමංගල විදුහල තරගය නතර කරනවිට කඩුලු 2කට ලකුණු 74ක් ලබාගත්තේය. නායක තාරුක නදීෂාන් නොදැවී ලකුණු 50ක් වාර්තා කිරීමට සමත්විය.මොරටු විදුහල පළමු ඉනිම - 207/8යි. ඉශාන් නිලක්ෂ 49, සමිඳු මධුරංග 45 (ළහිරු විමුක්ති 51/3) සහ දෙවැනි ඉනිම – 113/7යි. උශේන් තාරුක 40, දුශාන් සුලක්ෂණ 37යි.ශ්‍රී සුමංගල පළමු ඉනිම – 150යි. ළහිරු විමුක්ති 33, චාමික ඇන්ජෙලෝ 28යි. සහ දෙවැනි ඉනිම - 74/2යි. තාරුක නදීෂාන් නොදැවී 50යි.සිංගර් පාසල් අවුරුදු 20න් පහළ රගර් ලීග් තරගාවලියේ පළමු කොටසේ තරග අංශයේ දී සාන්ත අන්තෝනි විදුහලට එරෙහිව ලකුණු 32-17ක විශිෂ්ට ජයක් වාර්තා කළ වෙස්ලි විදුහල් ක්‍රීඩකයන් මෙවර තරගාවලියේ පිට පිට දෙවැනි ජයත් අත්කර ගැනීමට සමත්වූහ.පසුගිය සතියේ දී වත්මන් ශූරයන් වන ඉසිපතන විදුහල ලකුණු 25-23ක් ලෙස පරාජය කිරීමට වෙස්ලි ක්‍රීඩකයන් සමත්වුහ.තරගයේ පළමු භාගය නිමාවනවිට ලකුණු 17-10ක් ලෙස සාන්ත අන්තෝනි විදුහල් පිල ඉදිරියෙන් සිටිය ද දෙවැනි භාගයේ දී ආක්‍රමණශීලීව වෙස්ලි විදුහල වාසිය හරවා ගත්තේය..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>25</day>
    </date>
    <link>http://www.dinamina.lk/2013/03/25/_art.asp?fn=s1303255</link>
    <topic>මේ අවුරුද්දේ මලල ක්‍රීඩාව නියම ට්‍රැක් එකට දානවා</topic>
    <author>සටහන ප්‍රින්ස් ගුණසේකර ඡයාරූප රංජිත් අසංක</author>
    <content>ක්‍රීඩා සංගම්වල මුල් පුටු හොබවන බොහෝ නිලධාරීන් විවිධ උපක්‍රම මඟින් දිගු කලක් එම තනතුරුවලම රැඳී සිටීමට උත්සාහ ගනිද්දී ශ්‍රී ලංකා මලල ක්‍රීඩා සංගමයේ ලේකම් රියර් අද්මිරාල් ෂෙමාල් ප්‍රනාන්දු මහතා ක්‍රීඩා පරිපාලනයට ප්‍රබල ආදර්ශයක් සපයයි.ශ්‍රී ලංකා මලල ක්‍රීඩා සංගමයේ ලේකම් තනතුරට තරඟ කරන අවසන් අවස්ථාව මෙය බව රියර් අද්මිරාල් ෂෙමාල් ප්‍රනාන්දු මහතා ප්‍රතිඥාවක් ලබාදෙයි.එක තැන පල්වෙමින් ක්‍රීඩාව ව්‍යාපාරයක් බවට පත් කරගන්නා ඇතැම් නිලධාරින්ට ෂෙමාල් ප්‍රනාන්දු මහතා කදිම ආදර්ශයකි. ක්‍රීඩා පනත අනුව සංගමයක ප්‍රධාන තනතුරු දැරිය හැක්කේ වසර 2ක් පමණක් හෙයින්, එයට වඩා තනතුරේ රැඳී සිටීමට උත්සහ නොගැනීම ඒ මහතාගේ විශේෂත්වයකි.ෂෙමාල් ප්‍රනාන්දු මහතා පසුගිය වසරේ පැවැති මලල ක්‍රීඩා සංගමයේ නිලවරණයේදී වැඩි ඡන්ද 15ක විශිෂ්ට ජයක් ලබා ලේකම් තනතුරට පත් විය. එහිදී පරාජයට පත්වූ ප්‍රේමා පින්නවල මහතා මෙවරද ෂෙමාල් මහතා සමඟ තරඟයට පිවිස ඇත.ගත වූ මාස 9ක කාලයේදී මුදල් හා රට සවාරි පසුපස නොගොස් ඉටුකළ ආදර්ශවත් අවංක සේවය අනුව මෙවරද, වැඩි ඡන්ද 30කින් ජයගන්නා බව ෂෙමාල් ප්‍රනාන්දු මහතාගේ විශ්වාසයවී තිබේ. ඒ මහතා සමඟ කළ සංවාදයක සටහනයි මේ.ප්‍රශ්නය: ඔබ ලේකම් වූ කාලයේ මලල ක්‍රීඩාවට සිදු වූ සේවය කුමක් ද?පිළිතුර: මා ලේකම් තනතුරට පත්වෙලා මාස 9යි ගත වුණේ. මා තනතුර භාර ගන්නා වෙලාවේ නිලවරණයෙන් පරාජයට පත්වූ අයෙකු ජාත්‍යන්තර මලල ක්‍රීඩා සම්මේලනයට වැරදි තොරතුරු දීලා ශ්‍රී ලංකාවේ ප්‍රතිරූපය විනාශ කළා.ලේකම් හැටියට මට තිබුණු පළමු අභියෝගය තමයි ඒ විනාශ කළ ශ්‍රී ලංකාවේ මලල ක්‍රීඩා ප්‍රතිරූපය නැවත ගොඩනැඟීම. ඒක අකුරටම ඉටු කළා. හිටපු නිලධාරියාගේ වැරදි වාර්තාව නිසා ලෝක සම්මේලනයෙන් ශ්‍රී ලංකාවට තහංචියක් පැනවුණා. ආසියානු කනිෂ්ඨ මලල ක්‍රීඩා ශූරතාවලිය අපට අහිමි වෙන්න ගියා. ඒවාට සාර්ථකව මුහුණ දී ජයගැනීමට හැකිවීම ගැන ලේකම්වරයා ලෙස මා සතුටට පත් වෙනවා.මා ජාත්‍යන්තර මලල ක්‍රීඩා සම්මේලනය සමග ලිපි, ඊමේල් හා ෆැක්ස් මඟින් දිගින් දිගටම ගනුදෙනු කළා. ඒ අය අපව විශ්වාස කළා. එහෙම වැරදි තොරතුරු දුන්න නිලධාරියා මෙවරත් තරඟයට එනවා. ශ්‍රී ලංකාවේ මලල ක්‍රීඩා ප්‍රතිරූපය විනාශ කළ එහෙම අයට දිස්ත්‍රික් හා ක්‍රීඩා සමාජ නිලධාරීන් ඡන්දය දෙන්න සුදානම් නෑ.ප්‍රශ්නය: ජගත් සම්මේලනය සමඟ ඔබ කළ ගනුදෙනුවලින් රටට ලැබුණු ප්‍රයෝජනය කුමක්ද?පිළිතුර: ශ්‍රී ලංකා මලල ක්‍රීඩා ඉතිහාසයේ ලැබුණු විශාලම මූල්‍ය ප්‍රදානය ලෙස මිලියන 7ක පමණ මුදලක් ජගත් සමුළුවෙන් අපට ගන්න පුළුවන් වුණා. ජාත්‍යන්තරය පිළිගත් ව්‍යවස්ථාවක් අපට තිබුණේ නෑ. අපි අලුත් ව්‍යවස්ථාවක් හදලා කොන්දේසි විරහිතව අනුමැතිය ගත්තා.කඩාකප්පල් කිරීමට ගිය ආසියා කනිෂ්ඨ මලල ක්‍රීඩා ශූරතාවලිය පවත්වා ඉතිහාසයේ හොඳම තරඟාවලිය බවට සහතිකයක් අපට ලැබුණා. යුද්ධයෙන් පසුව වැඩිම රටවල් ගණනක් ශ්‍රී ලංකාවට ඒ තරගාවලියේදී ඇවිත් ලෝකයට රටේ සාමය ගැන විශාල පණිවිඩයක් ගියා. මට පුද්ගලික ප්‍රයෝජනයක් නෑ‍.නමුත් ජාත්‍යන්තර මලල ක්‍රීඩා ‍සම්මේලනය තුළ රටේ අභිමානය ගොඩනැඟීමට හැකි වුණා.ප්‍රශ්නය: ජාත්‍යන්තරයේ විශ්වාසය වගේම ශ්‍රී ලංකාවේ ක්‍රීඩා සමාජවල දියුණුවත් වැදගත් නේද?පිළිතුර: මලල ක්‍රීඩා සංගමයට අනුබද්ධ දිස්ත්‍රික් සංගම් 25ක් හා ක්‍රීඩා සමාජ 10ක් තිබෙනවා. ඒ හැම එකකටම රුපියල් ලක්ෂය බැගින් දුන්නේ අපේ කාලයේදීයි. පාසල් මලල ක්‍රීඩා ශූරතාවලිය පවත්වන්න රුපියල් ලක්ෂ 6ක් දුන්නා. දිස්ත්‍රික් මලල ක්‍රීඩා වැඩසටහන් කරන්න අවශ්‍ය ශක්තිය ඔවුන්ට තිබෙනවාද කියා මා නිතරම සොයා බැලුවා. ගමේ මලල ක්‍රීඩාව නංවන වැඩපිළිවෙළ මේ වසරේ තවත් වේගවත් කරනවා.ප්‍රශ්නය: ඇයි නැවත ලේකම් තනතුරට එන්නේ?පිළිතුර: නීත්‍යානුකූලව මේ තනතුරේ ඉන්න පුළුවන් දෙවරයි. ඊට පස්සේ ඉන්න ඇමැති අවසරය ඕනේ. මා එදා කිව්වා දෙවරක් පමණයි ලේකම් ලෙස ඉන්නේ කියා. මෙවර එන්නේ මලල ක්‍රීඩා දියුණුවට දැමූ අඩිතාලම තවත් ශක්තිමත් කිරීමට පමණයි. දැන් ශ්‍රී ලංකා මලල ක්‍රීඩාවට වසර 90යි. ඉදිරි කාලය මලල ක්‍රීඩාවේ අලුත් පරිච්ඡේදයක් ඇති විය යුතුයි. ක්‍රීඩකයා, පුහුණුකරු, නිලධාරියා, අනුග්‍රාහකයා යන සියලු අංශ එකතු කොට හොඳ කළමනාකරණ ක්‍රමවේදයක් අවශ්‍ය කාලයක්.කෙටියෙන් කියනවා නම් මලල ක්‍රීඩාව නියම ට්‍රැක් එකට දාන අවුරුද්ද මේක. ක්‍රීඩකයා නඟා සිටුවීම අපේ එකම යුතුකමයි. ලංකා බැංකුවෙන් මලල ක්‍රීඩාවට මිලියන 23ක අනුග්‍රහය ලබා දුන් අපේ ක්‍රීඩා ඇමැතිතුමාට තියන උනන්දුව යථාර්ථයක් කළ යුතුයි. ජනාධිපතිතුමා මලල ක්‍රීඩා සභාපති පුටුවේ කටයුතු කළ කෙනෙක්. එතුමාට අවශ්‍යයි ක්‍රීඩාවෙන් ආසියාවේ ආශ්චර්ය කරා යන්න. ඒකට ශක්තිය දෙන්න මා මේ වසරේ උපරිමව කැප වෙනවා.ප්‍රශ්නය: තනතුරු ගන්න ඇතැම් අය වගකීම ඉටු නොකර එය ව්‍යාපාරයක් කරගන්නා බවට චෝදනා තිබෙනවා නේද?පිළිතුර: සමහරු ක්‍රීඩාවෙන් ක්‍රීඩාවට මාරු වෙලා තනතුරු ගන්නවා. ඇතැම් අය එකම සංගමයක විවිධ තනතුරුවලට කලින් කලට මාරු වෙනවා. කොහොම හරි ක්‍රීඩා පරිපාලනයේ එල්ලිලාම ඉන්නවා. එතැන තියෙන්නේ ක්‍රීඩාවට ආදරයක් නොවෙයි. රාජකීය විදුහලෙන් අවුරුදු 8දී මලල ක්‍රීඩාවට මා ප්‍රවිශ්ට වුණා.පාසලේ මලල ක්‍රීඩා ශූරයා වුණා. පාසල් වර්ණ, රාජකීය වර්ණ දිනාගත්තා. නාවික හමුදාවට පැමිණ නාවික හමුදාපතිවරු 10ක් යටතේ පෞද්ගලික කාර්ය මණ්ඩලයේ සේවය කළා. 2002දී ශ්‍රී ලංකා මලල ක්‍රීඩා උප සභාපති වුණා.යුද්ධය කාලේ රටට මුල්තැන දෙන්න මලල ක්‍රීඩා පරිපාලනයෙන් ඈත් වෙන්න වුණා. ගොඩක් අයගේ ආරාධනාවෙන් නැවැත මලල ක්‍රීඩා පරිපාලනයට 2010දී එක් වුණා. දකුණු ආසියා ක්‍රීඩා උළෙල වෙනුවෙන් ශ්‍රී ලංකා සංචිත ක්‍රියාත්මක කිරීමේ කමිටු සභාපති ලෙස මා විශාල වගකීමක් ඉටු කරනවා. මගේ සිහිනය ශ්‍රී ලංකාව නැවැත ඔලිම්පික් මට්ටමට ගෙන යන එකයි. ක්‍රීඩා කරලා පරිපාලනයට සම්බන්ධවූ මට ඒ සදහා දායකත්වය දිය හැකියි..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>25</day>
    </date>
    <link>http://www.dinamina.lk/2013/03/25/_art.asp?fn=f1303251</link>
    <topic>දියුණුව නොරුස්සන අය අපට චෝදනා කරනවා</topic>
    <author>සාකච්ඡා කෙළේ උදිත ගුණවර්ධන</author>
    <content>ජිනිවා සමුළුව, ජාත්‍යන්තර බලපෑම් සහ රටේ වර්තමාන සංවර්ධන කටයුතු සම්බන්ධයෙන්, උසස් අධ්‍යාපන නියෝජ්‍ය ඇමැති නන්දිමිත්‍ර ඒකනායක මහතා සමඟ සිදුකළ සාකච්ඡාවකි මේ.* ජිනීවා හි මානව හිමිකම් සමුළුවේ දී ශ්‍රී ලංකාව ලැබු පරාජයෙන් පසු තත්ත්වය විග්‍රහ කළ හැකිද ?අප රටක් විදිහට නිවැරදිවත් සාධාරණවත් තමයි කටයුතු කළේ. ඒ ගැන ඕනෑවටත් වඩා සාක්‍ෂි රාශියක් තිබෙනවා. යුද්ධය තිබියදී උතුරේ ජනතාවට අවශ්‍ය කරන සියලු ආහාර වර්ග, බෙහෙත් වර්ග ලබා දුන්නා. එහෙත් මෙතැනදි අප දැනගෙන සිටියා මේ දේවල්වලින් යම් ප්‍රමාණයක් කොටි සංවිධානය විසින් පැහැරගෙන යනවා නැතිනම් ඔවුන්ගේ පරිහරණයට ගන්නවා කියලා.ඒත් අපට මේ සැපයුම් නැවැත්වීමට බැරි වුණා. උතුරේ සාමාන්‍ය ජනතාවටත් මේ ද්‍රව්‍ය මෙන්ම බෙහෙත් වර්ග ද අවශ්‍ය වෙන නිසා. අප ආණ්ඩුවක් විදිහට අතිශය මානුෂීය හා පුළුල් විදිහටයි උතුරේ ජනතාවට සහන සැලසුවේ.යුද්ධය නිම වුණා කියලා අප නිකම් සිටියේ නැහැ. එම ජනතාවට අවශ්‍ය කරන සංවර්ධන පහසුකම් මාර්ග සංවර්ධන කටයුතු සිදු කළා. ඒ ගැන ජාත්‍යන්තරයේ අවධානය හා ඇගැයීමට ලක්වෙලා තිබෙනවා. මේ සියලු දේ තිබිය දී පවා ජාත්‍යන්තරයේ සමහර කණ්ඩායම් අස්ථාන චෝදනා එල්ල කිරීම වැරැදි සහගතයි. අපට පුළුවන්කම තියෙන්න ඕන ඇත්ත ඇති සැටියෙන් පෙන්වීමටත් ඇත්ත ඇති සැටියෙන් දැකීමටත්.* මෙහිදී විපක්‍ෂය රට වෙනුවෙන් ලබාදෙන සහය හා ඔවුන් ගේ හැසිරීම ගැන ජ්‍යෙෂ්ඨ දේශපාලනඥයකු විදිහට ඔබේ අදහස පැහැදිලි කළ හැකි ද?විපක්‍ෂය වැඩ කරන විදිහ ගැන අපට පැහැදීමක් නැහැ. ජනතාවටත් පැහැදීමක් නැහැ. අඩුම ගානේ පක්‍ෂයේ අයටවත් පැහැදීමක් නැහැ. ඒ නිසා තමයි පක්‍ෂයේ ඇතුළත සිටි මන්ත්‍රීවරු එක්සත් ජාතික පක්‍ෂය අතහැරලා ගියේ. අද විතරක් නොවෙයි මෑත කාලයේ දී එක්සත් ජාතික පක්‍ෂය වැඩකර තිබෙන්නේ රටට හිතවත් විදිහටවත් රටට ආදරය කරන විදිහටවත් නොවෙයි. යුද්ධය තීරණාත්මක අඩියකට එද්දි මුළු රටත් ජනතාවත් මේ මානුෂීය මෙහෙයුමට ආශීර්වාද කළා.එහෙම තිබියදී විපක්‍ෂය මේ සියල්ල කඩාකප්පල් කරන විදිහට තමයි කටයුතු කළේ. මෙය ඉතාමත් වැරැදි දෙයක් විදිටයි මා දකින්නේ. අද අන්තර්ජාතික ප්‍රජාවේ සමහරු සමඟ විපක්‍ෂයත් මේ කුමන්ත්‍රණයට සම්බන්ධ වෙලා ඉන්නවා. මා මේ දේ කියන්නේ නිකම්ම නොවෙයි. හේතු කරුණු ඇතිවයි. අද පොදු විපක්‍ෂය නියෝජනය කරන සමහර පක්‍ෂ ජිනිවා නුවරට ගිහින් රටට එරෙහිව කුමන්ත්‍රණවල නියැළෙනවා.එහෙම තිබියදී පොදු විපක්‍ෂයේ ප්‍රධාන කොටස්කරුවා වන එක්සත් ජාතික පක්‍ෂයට එක වචනයක් පැවසීමට බැරිවෙලා තිබෙනවා. මෙයින්ම අපට පැහැදිලි කර ගන්න පුළුවන් ඔවුන් ගේ ප්‍රතිපත්තිය කුමක් ද යන්න. හරියට වැඩ කරන රටට ආදරය කරන පක්‍ෂයක් නම් මේ වගේ ගැටලුවකට ඍජු පිළිතුරක් ලබාදීමට පුළුවන් කම තිබිය යුතුව තිබුණා. ඒත් රනිල් වික්‍රමසිංහ මහතා මේ ප්‍රශ්නයේ දී තවම කටක් හෙල්ලුවේ නැහැ.* ජිනිවා නුවරදී අපට එල්ල වන තවත් චෝදනාවක් වී තිබෙන්නේ උගත් පාඩම් කොමිස‍ෙම් නිර්දේශ නිසි ලෙස ක්‍රියාත්මක කිරීමට අසමත් වී ඇති බවයි. මේ ගැන ඔබේ මතය පැහැදිලි කළ හැකිද?අපි යුද්ධයෙන් පසු සිදුකළ පුනරුත්ථාපන වැඩවලදී විශාල වැඩ කොටසක් ඉෂ්ට කර තිබෙනවා. ත්‍රස්ත කටයුතුවලට සම්බන්ධ වූ, අපට භාර වූ හා අත්අඩංගුවට පත්වූ පිරිස් ඉතාමත් හොඳින් පුනරුත්ථාපනය කර සමාජගත කිරීමට පුළුවන් වෙලා තියෙනවා. යුද්ධයෙන් බිඳ වැටුණ ප්‍රදේශ වර්තමානයට ගැළපෙන විදිහට සංවර්ධනය කිරීමට කටයුතු කර තිබෙනවා. අප රට තරම් යුද්ධයෙන් පසු මෙතරම් ඉක්මනට යථා තත්ත්වයට පත් වූ රටක් නැහැ. අපට පුළුවන් වෙලා තිබෙනවා යුද්ධයට සම්බන්ධ වූ සියලු පාර්ශවයන් සමඟ ගනුදෙනු කර රට යථා තත්ත්වයට පත්කිරීමට. ඒ ගැන අප අතිශය සතුටට පත්වෙනවා.* එක්සත් ජාතික පක්‍ෂයේ ප්‍රධානත්වයෙන් ඇති කර ගත් “විපක්‍ෂයේ විරෝධය” සංවිධානය ආණ්ඩුවට දේශපාලන අභියෝගයක් නොවේද?විපක්‍ෂයේ දේශපාලන පක්‍ෂවලින් බහුතරයකට කිසිදු මහජන පදනමක් හෝ ජනතා ආකර්ෂණයක් නැහැ. මේ පක්‍ෂ නිකම්ම නිකම් බෝඩ් ලෑලි විතරයි.අනෙක මේ විදිහේ පක්‍ෂ දහයක් නොවෙයි සියයක් එකතු වුණත් ආණ්ඩුවට අභියෝගයක් එල්ල කරන්න බැහැ. විපක්‍ෂය සමඟි කිරීමට තබා තමන්ගේ දේශපාලන පක්‍ෂය වන එක්සත් ජාතික පක්‍ෂය හෝ සමගි සම්පන්න කිරීමට එජාප නායකයාට බැරි වෙලා තියෙනවා. ඒ විදිහේ කෙනෙකුට මෙතරම් ප්‍රබල ආණ්ඩුවකට අභියෝග කරනවා තියා ඒ ගැන සිතීමටවත් පුළුවන් කමක් නැහැ.මාත් කෙටි කාලයක් එක්සත් ජාතික පක්‍ෂය තුළ ඉඳලා තිබෙනවා. ඒ නිසා එහි තත්ත්වය හා වික්‍රමසිංහ මහතාගේ හැසිරීමේ කටයුතු ගැන හොඳට දන්නවා. එවැනි පුද්ගලයකුට සාර්ථක දේශපාලන ගමනක් යාමට හෝ යළිත් රටේ බලය ලබා ගැනීමට පුළුවන්කමක් නැහැ. ඒ විදිහේ දේශපාලන පක්‍ෂ හෝ සන්ධාන ගැන වැඩිදුර කතා කිරීමෙන් ප්‍රතිඵලයක් ඇතැයි මා සිතන්නේ නැහැ.ජනතා විමුක්ති පෙරමුණ ගැනත් කතා කිරීමේ ප්‍රතිඵලයක් නැහැ. ඔවුන් අද පැදුරෙන් බිමට වැටිලා සිටින දේශපාලන පක්‍ෂයක් විදිහට ඔවුන්ට කිසිදු අනාගතයක් ඇතැයි මා සිතන්නේ නැහැ.* දැයට කිරුළ ඇතුළු සංවර්ධන ව්‍යාපෘති මඟින් මෙරට ආර්ථිකයට හෝ ජනතාවට ප්‍රතිඵල ලබා ගැනීමට හැකියාවක් නැතැයි විපක්‍ෂය චෝදනා එල්ල කරනවා. මේ චෝදනා පිළිබඳව ඔබේ ප්‍රතිචාරය කුමක් ද?කවුද කියන්නේ මේ සංවර්ධන ව්‍යාපෘතිවල ප්‍රතිඵලයක් නැහැ කියලා. ඉතාමත් හොඳ ප්‍රතිඵල මේ සංවර්ධන කටයුතුවලින් රටටත් ජනතාවටත් ලැබිලා තිබෙනවා. කිසිම ආණ්ඩුවකින් සිදු නොවූ තරම් සංවර්ධන කාර්ය ප්‍රමාණයක් මේ ආණ්ඩුවෙන් ඉටුකර තිබෙනවා. හම්බන්තොට වරාය, මත්තල ගුවන් තොටුපොළ වැනි ව්‍යාපෘති මඟින් මෙරට ආර්ථිකයට විශාල ශක්තියක් ලැබී තිබෙනවා.අධිවේගි මාර්ග ඉදිවෙලා තිබෙනවා. මේ සියල්ලේම ප්‍රතිඵල, ප්‍රතිලාභ සමස්ත ජනතාවටයි ලැබෙන්නේ. එහෙම නැතිව ශ්‍රීලනිප පාක්‍ෂිකයන්ට, එජාප පාක්‍ෂිකයන්ට හෝ ජවිපෙ පාක්‍ෂිකයන්ට පමණක් නොවෙයි මුළු රටටම යි. එවැනි සංවර්ධන කටයුතුවලටත් ඇතැමුන් පදනම් විරහිත චෝදනා එල්ල කරනවා. ඒත් අති මහත් බහුතරයක් වූ පොදු ජනතාව මේ සංවර්ධන කටයුතු අගය කරනවා.ඉදිරි අවුරුදු කිහිපයේ දී මෙරට විශාල සංවර්ධනයක් වගේම ආර්ථික නවෝදයක් හා ශක්තිමත්භාවයක් ඇතිවීමට අවශ්‍ය පසුබිම නිර්මාණය වෙලා තිබෙනවා. මෙවර දැයට කිරුළෙන් එකවර දිස්ත්‍රික්ක හතරක එනම් නැඟෙනහිර පළාතේ අම්පාර, ත්‍රිකුණාමලය, මඩකළපුව සහ උතුරු මැද පළාතේ පොළොන්නරුව දිස්ත්‍රික්ක සංවර්ධනය වෙනවා.රුපියල් මිලියන හැට දහසකටත් වැඩි මුදලක් මේ සංවර්ධන වැඩ වෙනුවෙන් වැය කරලා තියනවා. මාර්ග, විදුලි බල යෝජනා ක්‍රම, සන්නිවේදන, නිවාස, සෞඛ්‍ය, අධ්‍යාපන, ක්‍රීඩා ආදි සෑම අංශයක්ම සංවර්ධනයේ ඉහළම තැනට ගෙන ඒමට කටයුතු යොදා තියෙනවා. මේ තත්ත්වය නොරුස්සන පිරිස් තමයි රජයට එරෙහිව චෝදනා එල්ල කරන්නේ.* විපක්‍ෂය නඟන තවත් තර්කයක් වන්නේ ජ්‍යෙෂ්ඨත්වය වැනි කරුණු නිසා ශ්‍රීලනිපය තුළ අර්බුදකාරී තත්ත්වයක් ඇති වී තිබෙන බවයි. මේ ගැන ඔබේ මතය පැහැදිලි කළ හැකි ද?මේ රටට විශාල මෙහෙවරක් ඉටුකළ පක්‍ෂයක් විදිහටයි ශ්‍රීලනිපය හඳුන්වන්න පුළුවන් වෙන්නේ. ජනාධිපතිතුමා යටතේ මේ පක්‍ෂයට විශාල කීර්ති නාමයක් වගේම ජනතා ආකර්ෂණයක් ලැබුණා. 1989 දී පාර්ලිමේන්තු පැමිණි පිරිස් අතර අද පාර්ලිමේන්තුවේ සිටින්නේ මෛත්‍රීපාල සිරිසේන, නිමල් සිරිපාල ද සිල්වා, පියසේන ගමගේ සහ මා ද ඇතුළුව කිහිපදෙනෙක් පමණයි. ජ්‍යෙෂ්ඨයන් විදිහට අපට කිසිම ගැටලුවක් නැහැ. ජනාධිපතිතුමා පක්‍ෂයේ ජ්‍යෙෂ්ඨයකු විදිහට සෙසු ජ්‍යෙෂ්ඨයන්ටත් සාධාරණය ඉටුකර තිබෙනවා.බැසිල් රාජපක්‍ෂ, ගෝඨාභය රාජපක්‍ෂ, චමල් රාජපක්‍ෂ කියන්නේ් රටට ආදරය කරන වැඩට දක්‍ෂ පිරිසක්. ඔවුන්ට අවශ්‍ය වගකීම් ලබාදීම සුදුසුයි. මේ අප ජනාධිපතිතුමාගේ සහෝදරයෝ කියලා ඔවුන්ව ඉවත් කිරීම නොවෙයි කළ යුත්තේ, ඔවුන්ගේ හැකියාවන්ගෙන් දක්‍ෂතාවයන්ගෙන් උපරිම ප්‍රයෝජන ගැනීමයි.අද විපක්‍ෂය දන්නවා තමන්ට මේ ආණ්ඩුව පෙරළා දැමීමට බැහැ කියලා. ඒ නිසා ඔවුන් කුමන්ත්‍රණකාරී ආකාරයට ප්‍රශ්න ඇති කිරීමට උත්සාහ කරනවා. ඔවුන් විවිධ බොරු ප්‍රචාර ඇති කරන්නේ ඒ නිසයි..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>26</day>
    </date>
    <link>http://www.dinamina.lk/2013/03/26/_art.asp?fn=n1303261</link>
    <topic>පහළොවට අඩු නම් මැරතන් තහනම්</topic>
    <author>ප්‍රින්ස් ගුණසේකර</author>
    <content>වයස අවුරුදු පහළොවට අඩු දරුවන් සඳහා මැරතන් ධාවන තරඟ හෝ ගම හරහා දිවීමේ තරඟ හෝ සංවිධාන කිරීම තහනම් බවත්, එබඳු තරඟ සඳහා වයස අවුරුදු පහළොවට අඩු දරුවන් ඉදිරිපත් වීම ද තහනම් බවත් ක්‍රීඩා වෛද්‍ය ආයතනය කියා සිටී.මෙබඳු ධාවන තරඟ සඳහා සහභාගී වූ දරුවන් හිටිහැටියේ මරණයට පත්වීම ගැන ජනාධිපති මහින්ද රාජපක්ෂ මහතාගේ දැඩි අවධානය යොමු වී ඇති අතර ජනාධිපතිවරයා ඒ සම්බන්ධයෙන් ක්‍රීඩා වෛද්‍ය ආයතනයට ද උපදෙස් ලබාදී ඇත. එම උපදේශන ද සැලැකිල්ලට ගනිමින් මේ තීන්දුව ගත් බව ක්‍රීඩා වෛද්‍ය ආයතනය තවදුරටත් පෙන්වා දෙයි.ක්‍රීඩාවේ යෙදීමේදී විවිධ රෝගාබාධ මතුවී සිදුවන ජීවිත හානි වළක්වා ගැනීමේ මූලික පියවරක් ලෙස එම තීරණය ගත් බව ක්‍රීඩා වෛද්‍ය ආයතනයේ අධ්‍යක්ෂ ජෙනරාල් මහාචාර්ය අර්ජුන ද සිල්වා මහතා ප්‍රකාශ කරයි.එමෙන්ම මීටර් 3000, මීටර් 5000 ගම හරහා දිවීම, අර්ධ මැරතන් හා පා පැදි තරඟවලට ළමුන් සහභාගී කරවීමට පෙර වෛද්‍ය පරීක්ෂණයක් අනිවාර්ය වන අතර ශාරීරික යෝග්‍යතා සහතිකයක් ලබා තිබිය යුතු වේ.මේ පිළිබඳව අධ්‍යාපන අමාත්‍යාංශය මඟින් රට පුරා සියලු පාසල්වලට චක්‍ර ලේඛයක් යවා ඇතැයි සඳහන් කළ මහාචාර්යවරයා පැවැසුවේ එවැනි උපදෙස් පරිදි කටයුතු නොකරන සියලු නිලධාරීන්ට එරෙහිව දැඩි ක්‍රියාමාර්ග ගැනීමට තීරණය වී ඇති බවයි.දරුවන්ට වයිරස් උණ රෝගය වැළඳී ඇති විටදී කිසිදු අයුරකින් ක්‍රීඩාවට යොමසු නොකරණ ලෙස මව්පියන්ගෙන් ඉල්ලා සිටින බවද මහාචාර්යවරයා පැවැසීය. උණ රෝගය වැළඳී ඇතිවිට ක්‍රීඩාවල යෙදීම ජීවිත හානියට හේතුවක් විය හැකි බැවින් ඒ පිළිබඳ දැඩි අවධානය යොමු කළ යුතුව තිබේ..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>26</day>
    </date>
    <link>http://www.dinamina.lk/2013/03/26/_art.asp?fn=n1303262</link>
    <topic>භික්ෂු පරපුර ජාතිය-ආගම රැකගැනීමට කළ මෙහෙය අමරණීයයි</topic>
    <author>ධනුෂ්ක ගොඩකුඹුර අරන්තලාව සිට</author>
    <content>වසර තිහක් තිස්සේ රටම පීඩාවට පත් කළ ත්‍රස්තවාදය නිසා සෑම ජාතියකටම ආගමකටම විනාශයක් මිස යහපතක් සිදු නොවුණු බව ජනාධිපති මහින්ද රාජපපක්ෂ මහතා පැවසීය.අරන්තලාවේ භික්ෂු ඝාතනය මෑත ඉතිහාසයේ සිදු වුණු විශාලතම ආගමික ඛේදවාචකය බව පැවසූ ජනාධිපතිවරයා මෙම ස්මාරකය ගොඩනැඟුවේ ජාතියකට වෛර කරන්නට හෝ ගරහන්නට නොව අප රටේ භික්ෂු පරපුර බෞද්ධාගම සහ ජාතිය රැක ගැනීමට කළ කැපවීම අනාගත පරපුරට ඉගෙන ගැනීම උදෙසා බව පැවසීය.ජනාධිපති මහින්ද රාජපක්ෂ මහතා මෙසේ ප්‍රකාශ කළේ අරන්තලාව ඉන්ද්‍රසාර ජාත්‍යන්තර බෞද්ධ මධ්‍යස්ථානය විවෘත කිරීමේ අවස්ථාවට පෙරේදා (24) එක්වෙමිනි.රුදුරු කොටි ත්‍රස්තවාදීන් විසින් හෑගොඩ ශ්‍රී ඉන්ද්‍රසාර නාහිමියන් ඇතුළු හිමිවරුන් 31 නමක් ඝාතනය කළ අරන්තලාවේ මෙම පුද බිම ඉදි කර තිබේ.දිඟාමඬුල්ලේ ඵෙතිහාසික බෞද්ධ හා ජාතික උරුමය යළි ස්ථාපිත කිරීමට පුරෝගාමී වූ හෑගොඩ ශ්‍රී ඉන්ද්‍රසාර නාහිමියන් ඇතුළු 31 නමක් හිමිවරුන් 1987 ජූනි මස 02 වැනි දින ඝාතනයට ලක් වූ අතර වයස අවුරුදු 9 සිට 24 දක්වා වූ සාමණේර හිමිවරු 30 නමක් ඒ අතර වූහ.ඉන්ද්‍රසාර හිමියන්ගේ ගෝළ හිමිනමක් වන කිරිඳිවැල සෝමරතන හිමියන් ජනාධිපති මහින්ද රාජපක්ෂ මහතාගෙන් කළ ඉල්ලීමක් අනුව මෙම විහාරස්ථානය ඉදිකිරිමට අනුමැතිය හිමිව ඇත. මේ අවාසනාවන්ත සිද්ධිය සිදු වූ අම්පාර ඩිපෝවට අයත් 60-3599 අංක දරණ ලංගම බස් රථය තුළ සංඝරත්නය ඝාතනයට ලක් ව සිටි අන්දම නිරූපණය කර තිබේ.විහාරස්ථානය වෙත පැමිණි ජනාධිපතිතුමා අභිනව වාහල්කඩ විවෘත කළ අතර බෝධීන් වහන්සේට මල් පූජා කොට ආශිර්වාද ලබා ගත්තේය. අනතුරුව ස්මාරකය විවෘත කොට එය නිරීක්ෂණය කළේය. එහි සමරු ඵලකය ද ජනාධිපතිතුමාගේ අතින් නිරාවරණය කෙරිණ.මේ රටේ සාමය සහ සමාදානය ඇති කරන්නට නම් අධ්‍යාපනයෙන් පරිපූර්ණ පුද්ගලයන් බිහි කළ යුතු බව පැවසූ ජනාධිපතිවරයා ත්‍රස්තවාදය යළිත් මෙරට ඇති නොවීමට නම් යපහපත් දරු පරපුරක් බිහි කොට රට සංවර්ධනය කර ඉදිරියට යා යුතු බවත් අවධාරණය කළේය.අස්ගිරි පාර්ශවයේ මහා නායක උඩුගම ශ්‍රී බුද්ධ රක්ඛිත නාහිමි, අරන්තලාව ශ්‍රී ඉන්ද්‍රසාර ජාත්‍යන්තර බෞද්ධ මධ්‍යස්ථානයේ විහාරාධිපති කිරිඳිවැල සෝමරතන හිමි ප්‍රමුඛ මහා සංඝරත්නයත් ඇමැතිවරුන් වන ටී. බී. ඒකනායක, රංජිත් සියඹලාපිටිය, පාර්ලිමේන්තු මන්ත්‍රීවරුන් වන සරත් වීරසේකර, ශ්‍රියානි විජේවික්‍රම, නැඟෙනහිර පළාත් ආණ්ඩුකාර රියර් අද්මිරාල් මොහාන් විජේවික්‍රම, මහ ඇමැති අබ්දුල් මජීඩ් මහත්ම මහත්මීහු ඇතුළු පිරිසක් ද මේ අවස්ථාවට එක් වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>26</day>
    </date>
    <link>http://www.dinamina.lk/2013/03/26/_art.asp?fn=n1303263</link>
    <topic>මුල්ම පත්‍රයේ මුල් පිටුවේ පිටපතක් ඉක්මනින් ලබා දෙන්න</topic>
    <author>ජයසිරි මුණසිංහ අම්පාර සිට</author>
    <content>ජාතික පුනරුදයකට මුලපුරමින් වර්ෂ 1909 දෙසැම්බර් 17 දින ඇරඹි 'දිනමිණ' ජාතික පුවත්පතේ මංගල කලාපයේ මුල් පිටුවේ පිටපතක් තමාට සුරක්ෂිතව තබා ගැනීමට ඉක්මනින් ලබාදෙන්නැයි ජනාධිපති මහින්ද රාජපක්ෂ මහතා ඉල්ලීමක් කළේය.අම්පාර හාඩි තාක්ෂණික ආයතනයේ පැවැත්වෙන සත් වැනි දැයට කිරුළ ජාතික සංවර්ධන ප්‍රදර්ශනය බිමේ පිහිටුවා ඇති ලේක්හවුස් ප්‍රදර්ශන කුටිය ඊයේ (25) දහවල් නැරඹීමට පැමිණි ජනාධිපතිවරයා මේ ඉල්ලීම කෙළේය. ලේක්හවුස් කර්තෘ මණ්ඩල අධ්‍යක්ෂ ප්‍රවීණ මාධ්‍යවේදී සීලරත්න සෙනරත් මහතාගෙන් ජනාධිපතිවරයා මේ ඉල්ලීම කළේය.ප්‍රදර්ශන භූමියේ පිහිටි මාධ්‍ය කලාපයේ වැඩිම ජනතාකර්ෂණයක් දිනාගත් ලේක්හවුස් ආයතනයේ කුටිය වෙත ආ ජනාධිපතිතුමා එහි සියලු දේ දැඩිව සහ ඉතා විමසිල්ලෙන් නිරීක්ෂණය කෙළේය.ප්‍රදර්ශන කුටියේ ප්‍රදර්ශනයට තබා තිබෙන දිනමිණ ආරම්භ පුවත්පතේ මුල් පිටුවේ පිටපතක් මෙන්ම අනෙකුත් පුවත්පත්වල මුල් පිටුවල පිටපත් ද තමාට සුරැකිව තබා ගැනීමට අවශ්‍ය බැවින් ලබා දෙන්නැයි ජනාධිපතිතුමා ඉල්ලීම් කෙළේය. එම සියලු දේ ලබාදීමට හැකි බව කර්තෘ මණ්ඩල අධ්‍යක්ෂ සීලරත්න සෙනරත් මහතා කීය.ලේක්හවුස් ආයතනයේ සභාපති ජ්‍යෙෂ්ඨ මාධ්‍යවේදී බන්දුල පද්මකුමාර මහතා ප්‍රමුඛ අධ්‍යක්ෂ මණ්ඩලය, සෙසු සියලු ආයතනික සේවක පිරිස ‍රටේ මහජනතාවට දැනුම, ආකල්ප හා රට පිළිබඳ උසස් හැඟුම් පුබුදුවාලීමට වගකීම් සහගතව ඉටු කරන මාධ්‍ය කාර්යභාරය සීලරත්න සෙනරත් මහතා විසින් ජනාධිපතිතුමාට පැහැදිලි කැරැ සිටියේය.තිස් වසරක අඳුරු යුද ශාපයෙන් අප මව්බිම නිදහස් කර ගැනීමට ජනාධිපතිඳුන්ගේ නායකත්වයෙන් ක්‍රියාත්මක වූ මානුෂීය මෙහෙයුමේදී ජනමාධ්‍ය එක් තැනක තබා ගැනීමට ලේක්හවුස් ආයතනයේ පුවත්පත් අති විහාල මෙහෙයක් කළ බව ද මෙහිදී ප්‍රකාශ කැරිණි.ජනාධිපතිතුමා ලේක්හවුස් ආයතනයේ ප්‍රදර්ශන කුටිය හා එහි නිර්මාණ දැක බලා ගන්නා අවස්ථාවට අමාත්‍ය රංජිත් සියඹලාපිටිය මහතා ඇතුළු පිරිසක්ද එක්ව සිටියහ..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>26</day>
    </date>
    <link>http://www.dinamina.lk/2013/03/26/_art.asp?fn=n1303264</link>
    <topic>මන්ත්‍රී සම්බන්ධන්ට රාවණා බලවේගයෙන් අභියෝගයක්</topic>
    <author>උපාලි කරුණාරත්න</author>
    <content>රටට එරෙහිව කටයුතු කරමින් රටේ ව්‍යවස්ථාව උල්ලංඝනය කරන සම්බන්ධන් මන්ත්‍රීවරයාට වාදයකට එන ලෙසට රාවණා බලය සංවිධානය අභියෝග කරයි.එම මන්ත්‍රීවරයා පිළිබඳ දැඩි පියවර ගත යුතු බවද එහි මහ ලේකම් ඉත්තෑකන්දේ සද්ධාතිස්ස හිමියෝ පැවසූහ.ශ්‍රී ලංකාවේ සංවර්ධනය දරා ගත නොහැකි ඉන්දියාව විවිධ උපක්‍රම භාවිතා කරමින් මෙරට සංවර්ධනය අඩාල කිරීමට කටයුතු කිරීම පිළිබඳ ඉන්දියාවට දැඩි විරෝධය පළ කළ යුතු යයි කී සද්ධාතිස්ස හිමියෝ එරට ඉගෙන ගන්නා සිංහල බෞද්ධ ශිෂ්‍යයන්ට පහරදීමේ වැඩපිළිවෙළක් පිළිබඳ තොරතුරු අනාවරණය වී ඇතැයිද ප්‍රකාශ කළහ.විවිධ තරඟාවලි සඳහා විදේශයන්ට යන මෙරට ක්‍රීඩක ක්‍රීඩිකාවන්ද රටේ අභිමානය රැකෙන අකාරයෙන් මුදල් වලට වහල් නොවී තීරණ ගත යුතු බවද සද්ධාතිස්ස හිමියෝ පැවසූහ.NGO සංවිධාන රට විනාශයට රැගෙන යන ආකාරය ඉදිරියේ දී හෙළි කරන බව පැවසූ ඒ හිමියෝ භික්ෂූන් වහන්සේලා සහ රටට හිතැති ජනතාව එක් කරමින් සෑම දිස්ත්‍රික්කයකින්ම දහසක් බැගින් එක් කර ඉදිරියේ දී රාවණා බළකායක් නිර්මාණය කරන බවද කීහ.ඉත්තෑකන්දේ සද්ධාතිස්ස හිමියෝ මේ අදහස් පළ කළේ ඊයේ (25) කොළඹ දි පැවැති මාධ්‍ය හමුවකදීය.තමිල්නාඩුවේ දී භික්ෂූන් වහන්සේලාට පහර දීම සම්බන්ධයෙන් කතා තරන්න සමහරු බියක් දක්වනව. ඉන්දියාව අතීතයේ සිට අපඅට ද්‍රෝහි කම් කරල තිබෙනව. රටට එරෙහි වන්නන්ට දැඩි පියවර ගන්න ඕනෙ.සමහරක් රටවල් තම රටට එරෙහි ද්‍රෝහින්ට ගුවන් තොටුපළෙන් රටට ඇතුලු වන්නට ඉඩ දෙන්නෙ නැහැ. වර්තමානයේදි යුද්ධය පැවතියේ නම් කිසිම මානව හිමිකම් චෝදනාවක් ලෝකයා නොනගන බව ද ඉත්තෑකන්දේ සද්ධාතිස්ස හිමියෝ පැවසූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>26</day>
    </date>
    <link>http://www.dinamina.lk/2013/03/26/_art.asp?fn=n1303265</link>
    <topic>රනිල්-මංගල-චන්ද්‍රිකා NGO පිරිසක් සමඟ රහස් කථාබහක</topic>
    <author/>
    <content>ජිනිවා හි මානව හිමිකම් කවුන්සිලයේ ශ්‍රී ලංකාව සම්බන්ධ යෝජනාව උපයෝගි කරගෙන රජය අස්ථාවර කිරීමේ අරමුණින් රනිල්-චන්ද්‍රිකා-මංගල එක්ව විදේශීය රාජ්‍ය නොවන සංවිධාන නියෝජිත පිරිසක් සමඟ රහස් සාකච්ඡාවක් ගාල්ල 'සත්හවුස්'හෝටලයේදිඉකුත් සෙනසුරාදා පවත්වා ඇත.ජිනිවා සිද්ධිය උපයෝගී කරගෙන රජය අස්ථාවර කිරීම මේ සාකච්ඡාවේ ප්‍රධාන අරමුණ ‍වී තිබේ. විදේශීය රාජ්‍ය නොවන සංවිධාන නියෝජිත පිරිසට අමතරව රනිල්-චන්ද්‍රිකා-මංගල යන පරාජිත නායකයන්ට හිතවත් මෙරට ප්‍රාදේශීය දේශපාලනඥයන් පිරිසක් ද මේ රහස් සාකච්ඡාවට සහභාගී වී ඇත.මේ සාකච්ඡාවේදී රජය අපහසුතාවට පත් වන ආකාරයේ සහ රටට හානිකරන ආකාරයේ කරුණු රැසක් සාකච්ඡා කර ඇති අතර විපක්ෂ නායක රනිල් වික්‍රමසිංහ මහතා ලංකාවට විරුද්ධව විශාල ලෙස අදහස් පළ කර ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>26</day>
    </date>
    <link>http://www.dinamina.lk/2013/03/26/_art.asp?fn=n1303266</link>
    <topic>නැ‍ඟෙනහිර ජනතාවගෙන් ජනපතිට උණුසුම් පිළිගැනීමක්</topic>
    <author>ධනුෂ්ක ගොඩකුඹුර</author>
    <content>දැවැන්ත සංවර්ධන ව්‍යාපෘති රැසක් ජනතා අයිතියට පත් කිරිම ඇතුළු උත්සව අවස්ථාවන්ට සහභාගී වීමට පැමිණි ජනාධිපති මහින්ද රාජපක්ෂ මහතාට නැ‍ඟෙනහිර පළාතේ සිංහල, දෙමළ, මුස්ලිම් ජාතීන්ගේ උණුසුම් පිළිගැනීමක් හිමිවේ.පසුගිය 22 වැනිදා සිය නැඟෙනහිර සංචාරය ඇරැඹූ ජනාධිපතිවරයා ප්‍රථමයෙන්ම මඩකළපුව එරාවුර් අලිගාර් මධ්‍ය මහා විද්‍යාලයේ සියවස් සැමරුම් අවස්ථාවට එක් විය. විද්‍යාලයට පැමිණි ජනාධිපතිතුමා පිළගනු ලැබුවේ මුස්ලිම් ජාතික දරු දැරියන් විසිනි.මඩකළපුව කල්ලඩි පාලම විවෘත කිරීම සඳහා සහභාගී වූ ජනාධිපතිතුමා දැක ගැනීමටත් සුබපැතීමටත් විශාල ජනතාවක් රැස්ව සිටියහ. පාලම විවෘත කර ජනාධිපතිතුමා නික්ම ගිය පසු මධ්‍යම රාත්‍රිය පමණ වන තුරුම මඩකළපුව ජනතාව පාලම මතට වී එහි සුන්දරත්වය විඳිනු දක්නට ලැබිණ.අම්පාර රෝහලේ නව ගොඩනැගිල්ල සහ අම්පාර මහජන බැංකු ශාඛා කාර්යාලය විවෘත කිරීමට ද ජනාධිපතිවරයා එක් වූ අතර රෝහලේ කාර්ය මණ්ඩලයේ මෙන්ම මඟදෙපස රැස්ව සිටි මහජනතාවගේ සුබපැතුම් ජනාධිපතිවරයා වෙත පිළිගැන්විණ.සමන්තුරේ අල් අස්ගාර් විද්‍යාලයේ ඊ-ශිල්පාගාරය විවෘත කිරීමට පැමිණ ජනාධිපතිවරයා වෙත අතිශය උණුසුම් පිළිගැනීමක් ලැබුණේ ජාතික ධජ සහ ජනාධිපතිවරයාගේ රුව රැගත් පෝස්ටර් ඔසවාගෙන සිටි දරුදැරියන්ගෙනි.අම්පාර බුද්ධංගල විහාරය වෙත ගිය ජනාධිපතිවරයා රැස්ව සිටි කුඩා දරු දැරියන් වඩා ගනිමින්, සුරතල් කරමින් කාලය ගත කළේය. අරන්තලාව ශ්‍රී ඉන්ද්‍රසාර ජාත්‍යන්තර බෞද්ධ මධ්‍යස්ථානය විවෘත කිරීමේ අවස්ථාවට එක් වූ ජනාධිපතිවරයා දැක ගැනීමට පන්දහසක පමණ ජනතාවක් රැස්ව සිටියහ..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>26</day>
    </date>
    <link>http://www.dinamina.lk/2013/03/26/_art.asp?fn=n1303267</link>
    <topic>අල්ලස් ගත් ග්‍රාම නිලධාරියා කොටු වෙයි</topic>
    <author>විජයානි එදිරිසිංහ</author>
    <content>අත් පා අහිමි ආබාධිත පුද්ගලයකුට නිවසක් තනාගැනීම සඳහා රජයෙන් ලබාදුන් රුපියල් දෙලක්ෂ පනස්දහසෙන් ලක්ෂයක් අල්ලස් වශයෙන් ලබාගත් රත්නපුර තුඩාව ග්‍රාම සේවක අල්ලස් දැලට කොටු වී තිබේ.එම ආබාධිත පුද්ගලයාගේ නිවස තනා ගැනීමට අවශ්‍ය ලියකියවිලි නිකුත් කිරීම සඳහා ග්‍රාම සේවක මෙසේ අල්ලස් ඉල්ලා තිබුණි.එම අල්ලස් මුදලින් රුපියල් තිස්පන්දහසක් ඊයේ (25) ලබාගනිද්දී මෙසේ අත්අඩංගුවට පත්වී තිබේ.රුපියල් ලක්ෂයේ ඉතිරි කොටස තව දින කිහිපයකින් ලබා ගැනීමට නියමිතව තිබුණි.සැකකරු මෙසේ අත්අඩංගුවට පත් වූයේ ඊයේ එම ග්‍රාම සේවා නිලධාරී කාර්යාලය තුළදීම අල්ලස් මුදල ලබා ගනිද්දීය.අල්ලස් හෝ දූෂණ විමර්ශන කොමිසමේ විමර්ශන අධ්‍යක්ෂ පොලිස් අධිකාරී සෝමවීර ලොකුගේ මහතාගේ උපදෙස් සහ අධීක්ෂණය යටතේ වැටලීම සිදු කෙරිණි.සැකකරු ඊයේ රත්නපුර මහේස්ත්‍රාත් අධිකරණයට ඉදිරිපත් කිරීමට නියමිතව තිබුණි..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>26</day>
    </date>
    <link>http://www.dinamina.lk/2013/03/26/_art.asp?fn=n1303268</link>
    <topic>වන්දනා බස්රියක් බිහාර් ප්‍රදේශයේදී ගිනි අරන්</topic>
    <author>මහින්ද අලුත්ගෙදර</author>
    <content>ශ්‍රී ලාංකික වන්දනාකරුවන් පිරිසක් ගමන්ගත් බස් රථයක් ඉන්දියාවේ බිහාර් ප්‍රනාතයේදී ගිනි ගැනීමකට ලක්ව විනාශ වී ඇතැයි විදේශ කටයුතු අමාත්‍යාංශය පවසයි.කාර්මික දෝෂයක් හේතුවෙන් එම බස්රථය ගිනිගැනීමකට ලක්ව තිබෙන අතර ඒ හේතුවෙන් 16 දෙනෙකුගෙන් සමන්විත ශ්‍රී ලාංකික වන්දනාකරුවන් කිසිවෙකුටත් හානියක් සිදුවී නැතැයි විදේශ කටයුතු අමාත්‍යාංශ සන්නිවේදන අංශයේ අධ්‍යක්ෂ ජනරාල් රොඩ්නි පෙරේරා මහතා "දිනමිණ" ට පැවසීය.අදාළ බස්රථයේ එන්ජිම තුළ හටගත් කාර්මික‍ දෝෂයක් මීට හේතුවී තිබෙන අතර බස්රථය ගිනිගැනීම හේතුවෙන් වන්දනාකරුවන් රැගෙන ගිය බඩු බාහිරාදිය විනාශයට පත්ව තිබෙන බවද ඒ සඳහා අවශ්‍ය පියවර ගන්නා බවද අධ්‍යක්ෂ ජනරාල්වරයා සඳහන් කළේය.ඉන්දියාවට අයත් නේපාලය ආසන්නයේ පිහිටි ලොව උසම ස්ථූපය වන කේෂරියා ස්ථූපය වැඳපුදා ගැනීම සඳහා ශ්‍රී ලාංකික බැතිමතුන් ගමන් කරන බවද එලෙස වන්දනා කිරීම සඳහා මෙම වන්දනා කණ්ඩායම ගිය අවස්ථාවක බස්රථය ගිනිගැනීමට ලක්ව තිබෙන බවද ඒ මහතා ප්‍රකාශ කළේය.මෙම බස්රථය ගිනි ගැනීමේ සිද්ධිය සම්බන්ධයෙන් බිහාර් පොලීසිය විශේෂ පරීක්ෂණයක් ආරම්භකර ඇති බවද ශ්‍රී ලාංකික වන්දනාකරුවන්ගේ අවශ්‍යතා ඉටුකිරීම වෙනුවෙන් ඉන්දියාවේ ශ්‍රී ලංකා මහකොමසාරිස් කාර්යාලය හරහා පියවර ගන්නා බවද සඳහන් කළ රොඩ්නි පෙරේරා මහතා මේ වන්දනාකරුවන් සියලු දෙනාම නිරුද්‍රිතව ඔවුන් ලැඟුම් ගෙන සිටි ස්ථානයට පැමිණ ඇති බවද ප්‍රකාශ කළේය..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>26</day>
    </date>
    <link>http://www.dinamina.lk/2013/03/26/_art.asp?fn=n1303269</link>
    <topic>රාජ්‍ය සේවාවට බඳවාගත් උපාධිධාරීන් 15596කට නායකත්ව පුහුණුව</topic>
    <author>මහින්ද අලුත්ගෙදර</author>
    <content>ආර්ථික සංවර්ධන අමාත්‍යාංශයට බදවාගෙන ප්‍රාදේශීය ලේකම් කාර්යාලයන්ට අනුයුත්ත කර සිටින උපාධිධාරි සංවර්ධන නිලධාරින් 15,596 ක් සදහා දෙසතියක නායකත්ත්ව පුහුණුවවක් ලබාදීමට රජය තීරණය කරයි.උපාධිධාරී අභ්‍යාසලාභින් පත්විම් යටතේ සංවර්ධන නිලධාරීන් ලෙස ආර්ථික සංවර්ධන අමාත්‍යාංශයට බඳවාගනු ලැබූ උපාධිධාරීන්ට අදියර තුනක් යටතේ මෙම සති දෙකක නේවාසික පුහුණු වැඩමුළුව පැවැත්වීමට ආර්ථික සංවර්ධන අමාත්‍යාංශය සැලසුම්කර තිබෙන අතර මේ යටතේ උපාධිධාරීන් 5,150 බැඟින් කණ්ඩායම් 03 ක් යටතේ උපාධිධාරින් 15,596 ක් එකවර ස්ථාන 16 කදී පුහුණු කෙරේ.රටපුරා පිහිටි ප්‍රාදේශීය ලේකම් කාර්යාලයන්හි සේවය කරන එම උපාධිධාරී සංවර්ධන නිලධාරීන් වෙනුවෙන් සති දෙකක නායකත්ව පුහුණුවක් ලබාදීමට නියමිත අතර එම පුහුණුව ලබන 28 සිට ආරම්භ වන බව ආර්ථීක සංවර්ධන ඇමැති බැසිල් රාජපක්ෂ මහතා පවසයි.කාලීන සමාජ ආර්ථික ප්‍රවාහය තුළ දිළිදුබව පිටු දැකීම සඳහා පවුල සහ ගම කේන්ද්‍ර කරගත් ග්‍රාමීය මට්ටමේ සංවර්ධන වැඩසටහන් ක්‍රියාත්මක කිරීමේ මැදිහත්කරුවන් ලෙස කටයුතු කිරීමට අවශ්‍ය මූලික අවබෝධය ලබාදීම මෙම වැඩමුවේදී අපේක්‍ෂා කරන බව සදහන් කරන බැසිල් රාජපක්ෂ මහතා රටින් බිහිවූ උගතුන් 51,000 ක් වැනි විශාල පිරිසක් එකවර රාජ්‍ය සේවයට බඳවා ගැනීම රජයේ පිරිවැයට බරක් නොව මහා සම්පතක් යැයිද සදහන් කරයි.මේ අතර ඒ මහතා පෙන්වා දෙන්නේ ජනතා නියෝජිතයින් මෙන්ම රජයේ උසස් නිලධාරීන්ගේ වගකීම වන්නේ එම පිරිස රටේ ආර්ථිකයට නිසි අයුරින් යොදා ගැනීම සඳහා කටයුතු කිරීම බවයි.මෙම උපාධිධාරි සංවර්ධන නිළධාරින් 15,596 දෙනා සඳහා පුහුණුව ලබාදෙන සම්පත් දායකයින් ලෙස කටයුතු කරන ජ්‍යෙෂ්ඨ නිලධාරීන් පුහුණු කිරීම වෙනුවෙන් ආර්ථික සංවර්ධන ඇමැති බැසිල් රාජපක්ෂ මහතාගේ ප්‍රධානත්වයෙන් ශ්‍රී ලංකා සංචාරක සංවර්ධන අධිකාරියේදී විශේෂ එක්දින වැඩමුළුවක් පැවැත්විණි.මේ උපාධිධාරීන් පුහුණු කිරීමේ ප්‍රථම අදියර මේ මස 28 සිට අපේ‍්‍රල් 10 දක්වාද දෙවන අදියර අපේ‍්‍රල් මස 18 සිට මැයි 05 දක්වාද තෙවන අදියර මැයි 18 සිට 24 දක්වාද පැවැත් ‍වෙයි. එක් අදියරයකදී ස්ථාන 16 කදී කණ්ඩායම් 35 ක් වශයෙන් පුහුණු කිරීමට සැලසුම්කර ඇති අතර එක් කණ්ඩායමකට 150 දෙනෙකු අයත් වේ.ආර්ථික සංවර්ධන අමාත්‍යාංශයේ පුහුණුව ලබන උපාධිධාරිනියන්ගේ සංඛ්‍යාව සියයට 71ක් වන අතර උපාධිධාරින්ගේ සංඛ්‍යාව සියයට 29 කි. ග්‍රාමීය මට්ටමින් පත් කරනු ලබන මෙම නිළධාරීන් අභියෝග ජයගත හැකි නායකයකු බවට පත් කිරීමට සඳහා අවශ්‍ය පෞරුෂ වර්ධනය කිරීම වෙනුවෙන් ත්‍රිවිධ හමුදාවේ සහාය ඇතිව පුහුණුවීම් ලබාදීම, ගමේ ප්‍රජාවගේ අවශ්‍යතාවයන් සහ අභියෝගයන් හදුනාගෙන එම අභියෝග ජය ගැනීම සඳහා නායකත්වය ගෙන කළයුතු ආකාරය පිළිබඳ දැනුවත් කිරීම සහ දිවි නැගුම ජාතික ව්‍යාපාරය පිළිබඳ දැනුවත් කිරිම ආදිය මෙම වැඩමුළුවේ මූලික පරමාර්ථයන් වෙයි.ගර්භනී අවස්ථාවේ පසුවන උපාධිධාරින්ට සහ විශේෂ රෝගී තත්ත්වයෙන් පසුවන උපාධිධාරින්ට ඒ බව සනාථ කරමින් නායනත්ව පුහුණු වැඩසටහනින් ඉවත්වීමට අවශ්‍ය කටයුතු යොදා තිබෙන බවද ආර්ථික සංවර්ධන අමාත්‍යාංශය කියයි.මහින්ද චින්තන ප්‍රතිපත්ති ප්‍රකාශයේ සඳහන් පුද්ගලයා හදා පවුල හදන්නත්, පවුල හදා ගම හදන්නත් යන සංකල්පය ක්‍රියාත්මක කිරීමේ වගකීම මෙම උපාධිධාරීන්ට පැවරෙන බවද ගමේ නායකත්වය ගෙන ගම සංවර්ධනය කිරීම සඳහා අවශ්‍ය සැලසුම් සකස් කිරීම තුළින් ගමේ දිළිදුබව තුරන් කිරීමේ කාර්ය භාරය මොවුන් වෙත පැවරෙන බවද ඇමැති බැසිල් රාජපක්ෂ මහතා ප්‍රකාශ කරයි..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>26</day>
    </date>
    <link>http://www.dinamina.lk/2013/03/26/_art.asp?fn=n13032610</link>
    <topic>උතුරු මැද සියලු පවුල්වලට නීත්‍යානුකූල ඉඩම් හිමිකම්</topic>
    <author>තෙන්නකෝන් කුලසේකර</author>
    <content>උතුරු මැද පළාතේ පදිංචි සියලුම පවුල් සඳහා නීත්‍යානුකූල ඉඩම් හිමිකම් පවරා දීමේ සැලසුම් සහගත දැවැන්ත වැඩපිළිවෙළක් ඇරඹේ.අවුරුදු හැට හැත්තෑවක කාලයක සිට ඉඩම්වල පදිංචි පවුල් සඳහා ඉඩම් හිමිකම් ලබාදීමට නිසි පියවර නොගැනීම හේතුවෙන් එම පවුල් දැඩි අසීරුතාවයන්ට ගොදුරු වී සිටින අතර ඉඩම් සංවර්ධනය සඳහා බැංකු ණය පහසුකම් ලබාදීම පොල් වැනි ස්ථිර භෝග වගා කිරීම සඳහා සහනාධාර ලබාගැනීම ද අධිකරණ කටයුතු සඳහා ඇප ඉදිරිපත් කිරීමට ද දරුවන් හෝ ඥාතීන් ‍අතර ඉඩම් පවරාදීමට ද නොහැකි වී තිබේ.මහ ඇමැතිවරයාගේ උපදෙස් පරිදි උතුරුමැද පළාත් ඉඩම් කොමසාරිස් කාර්යාලය හා ප්‍රාදේශීය ලේකම් කාර්යාල මේ වැඩපිළිවෙළ අරඹයි.අනුරාධපුර දිස්ත්‍රික්කයේ ප්‍රාදේශීය ලේකම් කොට්ඨාස බල ප්‍රදේශ විසි තුනකට අයත් ග්‍රාම නිලධාරී වසම් මට්ටමන් ද පොළොන්නරුව දිසාවේ ප්‍රදේශ හතකට (07) අයත් ග්‍රාම නිලධාරී වසම් මට්ටමින් ද ඉඩම් හිමිකම් ලබාදීම සඳහා ඉඩම් කච්චේරි පැවැත්වීමට තීරණය කර දැනටමත් ග්‍රාම නිලධාරී වසම් මට්ටමෙන් ඉඩම් කච්චේරි පවත්වමින් සිටී.උතුරු මැද පළාත් මහ ඇමැති එස්.එම්. රංජිත් සමරකෝන් මහතාගේ සංකල්පයක් වූ රන් බිමට අරුණලු හා ආගමික සිද්ධස්ථාන සඳහා ඉඩම් හිමිකම් ලබාදීමේ 'පූජා' වැඩසටහන යටතේ ඉදිරි පස් වසර තුළ උතුරු මැද පළාතට අයත් අනුරාධපුර හා පොළොන්නරුව දිස්ත්‍රික්කයන් හි රජයේ ඉඩම්වල පදිංචි සියලු පවුල් සඳහා ඉඩම් හිමිකම් බලපත්‍ර හා ඔප්පු ප්‍රදානය කිරීම සඳහා පියවර ගැනේ.තිස් වසරක යුද්ධයේ දී දැඩි පීඩනයට පත් උතුරු මැද පළාතේ ජනතාවට ඉඩම් හිමිකම් ලබාදීමේ දී කිසිදු අකටයුත්තක් හෝ අසාධාරණයක් සිදුවීමට ඉඩ නොතබන ලෙසත් ඉඩම් හිමිකම් ලබාදීමට මුවා වී රක්ෂිත බිම් හා වැව් රක්ෂිත සඳහා නීති වි‍රෝධී ලෙස ඉඩම් බලපත්‍ර නිකුත් නොකිරීමට වගබලා ගන්නා ලෙසත් වැව් රක්ෂිත, රක්ෂිත වනාන්තර හා පූජා භූමි ආශ්‍රිතව පදිංචි වී සිටින පවුල් සඳහා විකල්ප ඉඩම් ලබාදීමට පියවර ගත යුතු බවද මහ ඇමැතිවරයා අදාළ අංශ වෙත උපදෙස් දී තිබේ.ඉදිරි පස් වසර තුළ උතුරු මැද පළාතේ නීත්‍යානුකූල ඉඩම් නොමැති පවුල් සඳහා ඉඩම් බලපත්‍ර හා ඔප්පු ලබාදීමේ මේ දැවැන්ත වැඩපිළිවෙළ සාර්ථක කර ගැනීම සඳහා අදාළ සියලු රාජ්‍ය නිලධාරීන්ගේ දැඩි කැපවීම මහ ඇමැතිවරයා අපේක්ෂා කරයි..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>26</day>
    </date>
    <link>http://www.dinamina.lk/2013/03/26/_art.asp?fn=n13032611</link>
    <topic>ගුල්ලො ගහපු සහල් මුට්ට 1000ක් රාජ සන්තකයි</topic>
    <author>සිරිසේන රාජපක්ෂ</author>
    <content>ගුල්ලන් සහිත මුට්ට දාහක සහල් තොගයක් රාජසන්තක කිරීමට මාලිගාකන්ද අතිරේක මහේස්ත්‍රාත් අයේෂා ආබ්දීන් මහත්මිය නියෝග කළාය.ඉන්දියාවෙන් ආනයනය කළ මේ සහල් තොගයේ වටිනාකම ලක්ෂ පනහක් පමණ වේ.පිටකොටුවේ සහල් අපනයනකරුවකු විසින් පිටරටින් ගෙන්වා ගබඩා කර තිබියදී පාරිභෝගික අධිකාරිය මඟින් වටලා අපනයනකරුද සමඟ මාලිගාකන්ද මහේස්ත්‍රාත් අධිකරණය වෙත ඉදිරිපත් කිරීමෙන් අනතුරුව වරද පිළිගැනීමෙන් පසු අධිකරණය මඟින් ඔහුට රුපියල් ලක්ෂයක දඩයක් නියම කරන ලදී.නිෂ්පාදිත දිනයක් හෝ කල් ඉකුත් වන දිනයක් නොමැති 'දෙසැම්බර්වලට පෙර පමණක් සඳහන් බෑග්වල මෙම සහල් තොගය අඩංගු කර තිබීමේ හේතුවෙන් ලේබල් නීතිය උල්ලංඝනය කර ඇතැයි චෝදනාව මත අපනයනකරුට චෝදනා එල්ල කර තිබිණි.සිද්ධියට අදාළ සහල් තොගය අයිතිකරුට මුදා හරින්නැයි කළ ඉල්ලීම ප්‍රතික්ෂේප කරමින් සහල් තොගය රාජසන්තක කිරිමට මහේස්ත්‍රාත් නියෝග කළාය.සහල් සාම්පල් රජයේ රස පරීක්ෂකවරයා හා නාගරික රස පරීක්ෂකවරයා වෙත ඉදිරිපත් කරන ලදුව නාගරික රස පරීක්ෂකවරයාගේ වාර්තාවේ මෙම සහල්වල ගුල්ලන් සිටින බව සඳහන්ව තිබිණැයි අධිකරණයේදී හෙළි විය..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>26</day>
    </date>
    <link>http://www.dinamina.lk/2013/03/26/_art.asp?fn=n13032612</link>
    <topic>බටහිර රටවල සපත්තු ලෙව කෑම අපේ විදේශ ප්‍රතිපත්තිය නොවේ</topic>
    <author>ඉන්දික පොල්කොටුව</author>
    <content>වත්මන් ආණ්ඩුවේ විදේශ ප්‍රතිපත්තිය බටහිර රටවල් ඉදිරියේ දණ ගසා සපත්තු ලෙව කෑම නොවන බව අගමැති දි. මු. ජයරත්න මහතා පැවැසීය.සෑම රාජ්‍යයක් සමඟම මනුෂ්‍යත්වයෙන් කතා කැර සහෝදරත්වයෙන් ජීවත්වීම නිසා කිසිදු මොහොතක රටේ අභිමානය පාවාදීමට වත්මන් ආණ්ඩුව කිසිලෙසකින් සුදානම් නැතැයිද ඒ මහතා කීය.මහනුවර බෝගම්බර නව බන්ධනාගාරයේ පළමු අදියර ලෙස පල්ලේකැලේදී රිමාන්ඩ් බන්ධනාගාරය ඊයේ (25) විවෘත කරමින් අග්‍රාමාත්‍යවරයා මේ බැව් පැවැසීය.ඇතැම් පටු දේශපාලන කණ්ඩායම් විවිධ යුගවල බටහිර රටවල් ඉදිරියේ දණ ගැසු බවත් අද එම කණ්ඩායම් වත්මන් ආණ්ඩුවේ විදේශ ප්‍රතිපත්තිය පිළිබඳ පදනම් විරහිත විවේචන සිදුකරනු ලබන බවත් ඒ මහතා කීය.එදා ත්‍රස්තවාදය පරාජය කිරීමේ වැඩපිළිවෙළ ඉදිරියේ කුමන බලපෑම් එල්ල වූවද ජාත්‍යන්තරය ඉදිරියේ දණ නොගැසූ රජය කිසිවිටෙකත් ජාත්‍යන්තර බලවේග ඉදිරියේ දණ නොගසන බවද අග්‍රාමාත්‍යවරයා වැඩිදුරටත් කීය.බන්ධනාගාර පුනරුත්ථාපන හා ප්‍රතිසංස්කරණ අමාත්‍ය චන්ද්‍රසිරි ගජධීර මධ්‍යම පළාත් ආණ්ඩුකාර ටිකිරි කොබ්බෑකඩුව මධ්‍යම පළාත් ප්‍රධාන ඇමැති සරත් ඒකනායක, පාර්ලිමේන්තු මන්ත්‍රී දිලුම් අමුණුගම මහත්වරුද මෙහිදී කතා කළහ..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>26</day>
    </date>
    <link>http://www.dinamina.lk/2013/03/26/_art.asp?fn=n13032613</link>
    <topic>ලස්සන වීමට මඟ</topic>
    <author>සද්ධර්ම කීර්ති ශ්‍රී ත්‍රිපිටකාචාර්ය දිවියාගහ යසස්සී නාහිමි</author>
    <content>නමෝතස්ස භගවතෝ අරහතෝ සම්මා සම්බුද්ධස්ස අතීතං නානුසෝවන්ති නප්ප ජප්පන්ති නාගතං පිච්චුප්පන්නේන යාපෙන්ති තෙන වණ්ණො පසිදතිකාරුණික පින්වත්නි:  අද මැදින් පුර පසළොස්වක පොහොය දිනයයි. සුද්ධෝදන පිය රජතුමාගේ ආරාධනයෙන් බුදුරජාණන් වහන්සේ භික්ෂූන් පිරිවරාගෙන රජගහනුවර සිට කිඹුල්වත් පුරය වෙතවැඩමවීම ආරම්භ කරන ලද්දේ අද වැනි උතුම් දිනයක වීම ඉතා වටිනවා. එවැනි දවසක බුදු බණ මෙනෙහි කිරීම වඩාත් අගය කරන්න ඕනෑ.ඒ බුදුරජාණන් වහන්සේ විසින් දේශනා කොට වදාරණ ලද සංයුක්ත නිකායේ සඳහන් ගාථාවක් මා දැන් සඳහන් කළා. එයින් වටිනා උපදේශයක් අපට දී තිබෙනවා. අතීතය ගැන කල්පනා කරමින් අනවශ්‍ය පරිදි ශෝක නොකළ යුතුයි.අනාගතයෙහි විවිධ දේවල් ගැන කල්පනා කරමින් ඒවා තමන්ට ලබා ගන්නට නො හැකි යයි සිතා දුක් සිතුවිලි ඇතිකර ගැනීමත් නුසුදුසු ය. වර්තමානයෙහි කළ යුතු හා නොකළ යුතු දේ හරියට තීරණය කොට ගෙන එයින් යහපත් දේ සඳහා තම ජීවිතය යොදවමින් කල් ගෙවීමෙන් පුදුම සැනසීමක් ලබා ගන්න පුළුවනි. ඒ නිසාම ලෙඩ දුක් හිරිහැර වලින් තුරන් වී සිනාමුසු මුහුණින් අන් අය ප්‍රිය කරන ලස්සන ශරීරයක් ඇතිව ජීවත් වන්නට හැකියාව ලැබෙන බව ඒ ගාථාවෙන් පෙන්නා දී තිබෙනවා.දිනක් බුදුරදුන් දෙව්රම වැඩ සිටියදී මධ්‍යම රාත්‍රියෙහි එක්තරා දෙවියෙක් උන්වහන්සේ හමුවට පැමිණියා. මහා කටුක වනයෙහි එක් වේලක් පමණක් වළඳමින් කල් ගෙවන භික්ෂූන් ලස්සනට හරිම ප්‍රිය මනාප ලෙස ජීවත් වන්නේ කොහොමදයි ඒ දෙවියන් ඇසූ ප්‍රශ්නයට දුන් පිළිතුරයි ඉහත සඳහන් ගාථාවෙන් පෙන්නුම් කරන්නේ.ගිහි ජීවිතය ගැන කලකිරී වනගතව ජීවත් වූ සුතසෝම කුමාරයා බැලීමට ගිය පිය රජතුමා තම පුතණුවන් කටුක ආහාර ගනිමින් හුදකලාව කැලේ වාසය කරන බව දැක 'අපමණ රාජ සම්පත් තිබියදීත් මහත් දුකින් කල් ගෙවන තමාට වඩා ඔබ සැපෙන් හා ප්‍රීතියෙන් ‍කල් ගෙවන්නේ කෙසේද' යි ප්‍රශ්න කළාය. ඒ අවස්ථාවේ දුන් පිළිතුරත් ඉහත දැක්වෙන අදහසටම සමානයි.බුදුරදුන් 'දූරගමං' යන වචනයෙහි අපේ සිතේ ඇති එක් ලක්ෂණයක් පෙන්නා දී තිබෙනවා. ඒ අනුව සුළු මොහොතක් තුළ විශාල දුර ප්‍රමාණයක් අපේ සිතට ගමන් කරවන්න පුළුවන්. මේ නිසා අද සමහර අය තම සිත ඈත කාලයට ගමන් කරවනවා පමණක් නොව එයින් පුදුම දුකක් ලබනවා. තමන්ට තිබූ දේපළ මිල මුදල් හා විවිධ වස්තු නැතිවීම ගැන සිතනවා. එසේත් නැත්නම් එවැනි දේ ඉතා පහසුවෙන් අහවල් කාලයේ ලබා ගන්න තිබුණා, ඒවා කරගන්න බැරි වුණා කියා කල්පනා කරනවා.අනාගතය ගැන සිතමින් මනෝ ලෝකයක කල් ගත කරන සමහර අයත් ඉහත සඳහන් කරුණු පිළිබඳව මහත් සේ තැවීමකින් තමයි ජීවත් වෙන්නේ. එවැනි අයත් බලවත් සේ පෙළෙන මානසික රෝගීන් වගේ තම දියුණුවට අදාළ වැඩක් හෝ පොදු සමාජයේ සුබ සිද්ධියට අදාළ ක්‍රියාවක් හෝ කරන්න ශක්තියක් නෑ. මනුෂ්‍යත්වය ලැබුවත් ප්‍රේතයන් වගෙයි ජීවත් වන්නේ.ඔබ සැමට නිවන් සුවයෙන් සැනසීම ලැබේවා!.</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>26</day>
    </date>
    <link>http://www.dinamina.lk/2013/03/26/_art.asp?fn=r1303261</link>
    <topic>දඩගමුව රජමහා විහාරයේ සංවර්ධන වැඩ කඩිනමින්</topic>
    <author>අත්තනගල්ල විශේෂජයවීර සුගතපාල</author>
    <content>අත්තනගල්ල ප්‍රාදේශීය ලේකම් කොට්ඨාසයේ පැරැණිතම රජ මහා විහාරය වන දඩගමුව රජ මහා විහාරය වැව රවුමේ සක්මන් මන්තීරු හා වාපී විහාර සංවර්ධන ව්‍යාපෘතිය සඳහා මුල්‍ය හා සම්පත් දායකත්වය ලබාදීමට ආර්ථික සංවර්ධන ඇමැති බැසිල් රාජපක්‍ෂ මහතා පියවර ගෙන ඇත.ඒ අනුව ඇමැතිවරයාගේ උපදෙස් පරිදි වැව වටා මංතීරු ඉදිකිරීම මාර්ග සංවර්ධන අධිකාරිය මගින් බැකෝ යන්ත්‍ර යොදා මේ දිනවල කඩිනමින් සිදුකරගෙන යන බව දඩගමුව රාජමහා විහාරාධිපති ශාස්ත්‍රවේදී මැටිකොටමුල්ලේ පේමරතන හිමියෝ පැවැසූහ.ඇමැතිවරයාගේ උපදෙස් පරිදි අධිනීතිඥ පුෂ්පා රාජපක්‍ෂ මහත්මිය පසුගියදා විහාරස්ථානයට පැමිණ මේ වාපී සංවර්ධන ව්‍යාපෘතිය සැලැස්ම පරීක්‍ෂාවට ලක් කළ බවද උන්වහන්සේ පැවැසූහ.දේවානම්පියතිස්ස රජ සමය දක්වා දිවෙන ඓතිහාසික පසුබිමක් සහිත දඩගමුව රජ මහා විහාරයේ මේ වාපි සංවර්ධන ව්‍යාපෘතිය, එහි පූජනීයත්වය හා ඓතිහාසික වටිනාකම ඉහළ නංවන පුණ්‍යකර්මයක් බව ප්‍රදේශවාසීහු පවසති. .</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>26</day>
    </date>
    <link>http://www.dinamina.lk/2013/03/26/_art.asp?fn=r1303262</link>
    <topic>යතුරු පැදි අනතුරින් තරුණයකු මියගිහින්</topic>
    <author>අලව්ව විශේෂ – ඒ. කීර්තිසිංහ</author>
    <content>යතුරු පැදි දෙකක් එකට ගැටීමෙන් 26 හැවිරිදි අවිවාහක තරුණයෙක් මීරිගම වතුපිටිවල සහ කොළඹ මහ රෝහලට ඇතුළත් කිරීමෙන් පසු මිය ගියේය.මෙසේ මිය ගියේ අලව්ව මහාරච්චිමුල්ලේ පදිංචිව සිටි ලක්මාල් ප්‍රදීප් කුමාර නැමැති තරුණයෙකි.මියගිය අය උදෑසන සේවා ස්ථානය වෙත යතුරු පැදියෙන් යමින් සිටියදී මීරිගම – ගිරිඋල්ල මාර්ගයේ කන්ඩලම ප්‍රදේශයේදී තවත් යතුරු පැදියක ගැටීමෙන් අනතුර සිදුවී ඇත.මීරිගම පොලිසිය මේ සම්බන්ධයෙන් පරීක්‍ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>26</day>
    </date>
    <link>http://www.dinamina.lk/2013/03/26/_art.asp?fn=r1303263</link>
    <topic>කෑගල්ලට කප්රුක පුරවර</topic>
    <author>කෑගල්ල දිස්ත්‍රික් සමූහදයාරත්න බණ්ඩාර</author>
    <content>කෑගල්ල දිස්ත්‍රික්කයේ තෝරාගත් ප්‍රාදේශීය ලේකම් කාර්යාල ආවරණය වන පරිදි කප්රුක පුරවර වැඩසටහනෙහි සමාරම්භක උත්සවය කෑගල්ල සණස සමිති ශ්‍රවණාගාරයේ දී ජාතික උරුමයන් පිළිබඳ ඇමැති ආචාර්ය ජගත් බාලසූරිය මහතාගේ ප්‍රධානත්වයෙන් පසුගියදා පැවැත්විණි.පොල් කර්මාන්තයේ ඉලක්ක සපුරාගැනීම සඳහාත් පොල් කර්මාන්ත සංවර්ධනයට බලපාන සෑම විෂය ක්ෂේත්‍රයක්ම නගාසිටුවීම මේ වැඩසටහනේ මූලික අරමුණයි.දිස්ත්‍රික්ක පුරා මේ ව්‍යාපෘතිය ආරම්භ කර ‘කප්රුක’ සමිති පිහිටුවීම, වගා වැඩසටහන්, නිෂ්පාදන ප්‍රවර්ධනය, රැකියා උත්පාදන, ණය යෝජනා ක්‍රම, සහනාධාර ලබාදීම වැනි කාර්යයන් සිදු කෙරේ.මේ ව්‍යාපෘතිය ග්‍රාම සේවා නිලධාරීන් හා කෘෂිකර්ම නිලධාරීන්ගේ සහයෝගය මත දියත් කෙරෙන අතර මේ සඳහා දිස්ත්‍රික් ලේකම් කාර්යාල, ප්‍රාදේශීය ලේකම් කාර්යාල, පළාත් පාලන ආයතන, ගොවිජන සේවා දෙපාර්තමේන්තුව, කෘෂිකර්ම දෙපාර්තමේන්තුවේ දායකත්වයද ලබාගැනීමට සැලසුම් කර ඇත.ආචාර්ය ජගත් බාලසූරිය මහතා.පොල් වගා කිරීම අඩුවීම අප රටට බලපාන ප්‍රශ්නයක්. පොල්ගස ආශ්‍රිතව නිෂ්පාදන මගින් අඩු ආදායම්ලාභි පවුල්වල ජීවන තත්ත්වය නගාසිටුවීමට ක්‍රියා කළ යුතුයි. පොල් සංවර්ධන හා ජනතාවතු සංවර්ධන අමාත්‍යාංශ මගින් දිස්ත්‍රික්කවල සිදුකරන මේ ව්‍යාපෘතිය මගින් නිෂ්පාදන වැඩිකිරීමට ජනතාව පොල් වගා කිරීමට යොමු කිරීම වැදගත්.  .</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>26</day>
    </date>
    <link>http://www.dinamina.lk/2013/03/26/_art.asp?fn=r1303264</link>
    <topic>කාන්තාව මෙන්ම පුරුෂයන්ද ගෘහස්ථ හිංසනයට ලක්වෙනවා</topic>
    <author>කඩුවෙල සමූහසමන්ති මිරියගල්ල</author>
    <content>කොළඹ දිසිත්‍රික් කාන්තා බල මණ්ඩලය හා ශ්‍රී ලංකා කාන්තා නීතිඥ සංගමය එක්ව සංවිධානය කරන ලද ජාත්‍යන්තර කාන්තා දින සැමරුම් උළෙල පසුගියදා කඩුවෙල ප්‍රාදේශීීය ලේකම් කාර්යාලයේ දී කඩුවෙල මහේස්ත්‍රාත් අතිරේක දිසා විනිසුරු ලංකා ජයරත්න මෙනෙවියගේ ප්‍රධානත්වයෙන් පැවැත්විණි.“ගෘහස්ථ හිංසනය පිළිබඳව හදුන්වා දී ඇති නව නීතිය අනුව ගෙදර පරිසරය තුළ කාන්තාවන් පමණක් නොව පුරුෂයන්ද හිංසාවට ලක් වන්නේ නම් නීතිය එයට සෘජුව මැදිහත් වී ආරක්‍ෂාව ලබා දෙන බව” උළෙලේ ප්‍රධාන දේශනයට එක්වූ කඩුවෙල මහේස්ත්‍රාත් අතිරේක දිසා විනිසුරු ලංකා ජයරත්න මෙනෙවිය ප්‍රකාශ කළාය.වැඩිි දුරටත් කථා කළ මහේස්ත්‍රාත්වරිය කාන්තා හිංසනය ගැන කථා කරන කොට, එය වර්ග දෙකකට බෙදන්න පුළුවන්. ඉන් එකක් නිවස තුළදී ස්වාමිපුරුෂයා, වැඩිමහල් දරුවන්ගෙන් ඇති වන හිංසනය.අනෙක් එක ජීවත්වන සමාජයෙන් එල්ල වන හිංසනය,අද බොහෝ කාන්තාවක් විවාහ වූ දින සිට විවිධ පීඩනයන්ට ලක් වනවා.පහර දීම් මානසික පීඩා විඳ දරා ගන්නවා.ඉස්සර කාන්තාවන් අධිකරණයට ආවේ නඩත්තු ඉල්ලන්න.නැතිනම් පවුල් ජීවිතයට තිත තියන්න.ගෘහස්ථ හිංසනය පිළිබඳව ලංකාවේ අලුත්ම නීතිය හදුන්වා දුන්නේ මීට වසර 8 කට කලින්.අද වෙනකොට ගෙදර පරිසරය තුළ කාන්තාව හෝ පිරිමියා යන දෙදෙනාම යම් යම් පීඩාවන්ට ලක් වෙනවා නම් ඒ සඳහා නීතියේ සහය පැතිය හැකියි.නීතිය පිළිබඳ බොහෝ දෙනකුට නිසි අවබෝධයක් නැහැ.නීතියෙන් ලබා දෙන තීන්දු තීරණ පවුල් ජීවිත වලට බලපාන නිිසා,තමන්ගේ දරුවන්ගේ පියා එහෙමත් නැතිනම් කලත්‍රයා වෙනුවෙන් උසාවියට යෑමට පෙර තමන් හැදුණු වැඩුනු සංස්කෘතියෙන් ලද ඉවසිලිවන්ත කම ප්‍රයෝජනයට ගත යුතුයි.එය කාන්තාවකට බොහෝ වැදගත්.හිංසනය විඳගෙන සිටියයුතුයි කියා මා පවසන්නේ නැහැ.දරුවන් සිටින කාන්තාවක් නම් දරුවන්ගේ අනාගතය කෙරෙහි මෙවැනි තීරණ තදින් බලපානවා.දරුවන්ගේ මෙන්ම ජීවිතයේ සතුට වැදගත් නිසා අත්‍යවශ්‍යම අවස්ථාවකදී පමණක් නීතියේ සහාය ලබා ගන්නට කටයුතු කළ යුතුයි.නීතිඥ හේමන්ත වෙත්තසිංහ,නීත්ඥ බිනර ගුණසේකර මහත්වරුන්ද දැනුවත් කිරීමේ විශේෂ දේශන පවත්වන ලදී..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>26</day>
    </date>
    <link>http://www.dinamina.lk/2013/03/26/_art.asp?fn=r1303265</link>
    <topic>ගැබිනි මව්වරුන්ට දිවා ආහාර</topic>
    <author>නිට්ටඹුව සමූහජෙනට් ජයසිංහ</author>
    <content>ජාත්‍යන්තර කාන්තා දිනයට සමගාමීව ගම්පහ දිසා මහ රෝහලේ ගැබිනි මව්වරුන්ගේ සායන දිනය සඳහා පැමිණ සිටි ගැබිනි මව්වරු 300කට ලංකා බැංකුවේ ගම්පහ ශඛාව මඟින් පෝෂණ ආහාර වේලක් ලබාදීම පසුගිය දා ගම්පහ දිසා මහ රෝහලේ දී සිදුවිය.අනාගත ශ්‍රී ලංකාවට සෙෘඛ්‍ය සම්පන්න දරු පරපුරක් බිහිකර ගැනිම සඳහා නීරෝගී දරු පරපුරක් බිහිකර ගැනීමට දායකවීම අරමුණු කර ගනිමින් ලංකා බැංකුවේ ගම්පහ අධිශ්‍රේණි ශාඛාවේ හිටපු කළමනාකාර ආර්. ඒ . විජේසිරි මහතාගේ සංකල්පයක් මත නව කළමනාකාර ඇතුළු නිලධාරී කණ්ඩායම මේ සඳහා දායකත්වය ලබා දී ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>26</day>
    </date>
    <link>http://www.dinamina.lk/2013/03/26/_art.asp?fn=r1303266</link>
    <topic>කෑගල්ල දිස්ත්‍රික්කයේ පාලම් හදන්න රුපියල් දසලක්ෂ 368ක්</topic>
    <author>කෑගල්ල සමූහ පී. එම්. පී. පොල්වත්ත</author>
    <content>කෑගල්ල දිස්ත්‍රික්කයේ මේ වන විට පාලම් 8ක වැඩ නිමකර ඇති අතර තවත් පාලම් 3ක වැඩ ආරම්භ කර ඇත.මෙම පාලම් ඉදිකිරීම සඳහා වැයකර ඇති මුදල රුපියල් දසලක්ෂ 368ක් පමණ බව කෑගල්ල දිසාපති තුසිත පී. වනිගසිංහ මහතා පැවැසීය.මේ අනුව හිරිවඩුන්න පාලම, වරාවල පාලම, වද්දෙණිය එල්ලෙන පාලම, වැකඩ රිටිගහ ඔය පාලම, අඹමල්ල සංගිලි පාලම මල්පොළ, පිදුරු වැල්ල පාලම, දැරණියගල බණ්ඩාරවත්ත කම්බි පාලම, එරබුදුපිටිය ලබුදෙන පාලම යන පාලම් වල ඉදිකිරීම් නිම කර ඇති අතර තිඹිරිපොළ පාලම ගිරිකුලවත්ත පාලම වඳුරාදෙණිය පාලම යන පාලම්වල ඉදිකිරීම් සිදුකරමින් පවතී. .</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>26</day>
    </date>
    <link>http://www.dinamina.lk/2013/03/26/_art.asp?fn=r1303267</link>
    <topic>නිට්ටඹුව බස් නැවතුමේ අලි නාවන වළවල්</topic>
    <author>අත්තනගල්ල විශේෂ ජයවීර සුගතපාල</author>
    <content>නිට්ටඹුව ප්‍රධාන බස් නැවතුම්පළේ ධාවන පථය මැද ඇති මෙම අලි නාවන වළ ජීවිත අවදානමට ලක් කරන මරු කපොල්ලක් බව මගීහු පවසති.වසරින් වසර බසයෙන් ගමන් යෑමට වැඩි මිලක් ගෙවීමට සිදුවී තිබෙන තමන්ට යම් මොහොතක ඒ වෙනුවෙන් තම ජීවිතයත් මිල කරන්නට සිදුවිය හැකි බව මගියකු පැවැසුවේ මීට වසර කීපයකට පෙර මෙම ධාවන පථයේදීම මවක් සහ සිඟිති දියණියක් බසයට යටවී මිය ගිය පුවත සිහිගන්වමිනි..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>26</day>
    </date>
    <link>http://www.dinamina.lk/2013/03/26/_art.asp?fn=r1303268</link>
    <topic>කුරුණෑගල පුරන් කුඹුරුවල වෙනත් වගාවන්ට අවසර</topic>
    <author>පොල්ගහවෙල සමූහ</author>
    <content>කුරුණෑගල දිස්ත්‍රික්කයේ පුරන් වූ කුඹුරු වෙනත් වගාවන් කිරීම සඳහා අවසර ලබාදිය හැකි බව ගොවිජන සේවා නියෝජ්‍ය අධ්‍යක්ෂක අශෝක ස්වර්ණලතා මහත්මිය පැවැසුවාය.නියෝජ්‍ය අධ්‍යක්ෂකවරිය මෙසේ පැවැසුවේ පසුගියදා කුරුණෑගල දිස්ත්‍රික් ලේකම් කාර්යාලයේ පැවැති කෘෂිකර්ම කමිටුවට පැමිණි පිරිස අමතමිනි.ඒ මහත්මිය මෙසේ ද කීවාය. මේ වන විට කුරුණෑගල දිස්ත්‍රික්කයේ පුරන් කුඹුරු හෙක්ටයාර් 1059ක් පමණ තිබෙනවා.මෙම කුඹුරු වී වගාවට යොදාගත නොහැකි නම් පමණක් ගොවීන්ට අර්ධ වාර්ෂික භෝග වන කහ, ඉඟුරු, බඩ ඉරිගු, මිරිස්, රටකජු, අල වර්ග, පළා වර්ග , එළවළු වර්ග හා මල් පැළ තවාන් ද එම කුඹුරුවල වගා කළ හැකි අතර මීට අමතරව මිරිදිය මත්ස්‍ය වගාව හා ගවයන් සඳහා තෘණ වගාව කළ හැකිය.මෙම වගාවන් කිරීමට ප්‍රථම ප්‍රාදේශීය කෘෂිකර්ම කමිටුවෙන් හා දිස්ත්‍රික් කෘෂිකර්ම කමිටුවෙන් ගොවීන් අවසර ලබාගත යුතු බව ද නියෝජ්‍ය කොමසාරිස්වරිය සඳහන් කළාය.මෙම අවස්ථාවට කුරුණෑගල දිස්ත්‍රික් ලේකම් එච්. එම්. පී. හිටිසේකර, අතිරේක දිස්ත්‍රික් ලේකම් එච්. එම්. තිලකබණ්ඩාර, ප්‍රාදේශීය ලේකම්වරු අතුළු රජයේ දෙපාර්තමේන්තු ප්‍රධානීන් රැසක් සහභාගී වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>26</day>
    </date>
    <link>http://www.dinamina.lk/2013/03/26/_art.asp?fn=s1303261</link>
    <topic>දෙපාර්ශ­්වයක ගැටුමක් හේතුවෙන් ජිම්නාස්ටික් නිලවරණය කල් යයි</topic>
    <author>ප්‍රින්ස් ගුණසේකර</author>
    <content>ශ්‍රී ලංකා ජිම්නාස්ටික් සංගමයේ වාර්ෂික නිලවරණයේ දී ඇතිවූ ගැටුමක් දුර දිග යෑමෙන් එම නිලවරණය දින නියමයක් නොමැතිව කල් දැමීමට සිදුව ඇත.මේ මස 31වැනිදාට කලින් ක්‍රීඩා සංගම් නිලවරණ පවත්වා අවසන් කළ යුතු හෙයින් ජිම්නාස්ටික් ක්‍රීඩා පරිපාලනයට අතුරු කමිටුවක් නම් කිරීමට ක්‍රීඩා අමාත්‍යංශයේ අවධානය යොමුව ඇතැයි වාර්තා වේ.කෙටි කාලයකට ජිම්නාස්ටික් අතුරු පාලක කමිටුවක් පත් කොට නිලවරණය පැවැත්වීම කෙරෙහි අවධානය යොමුවෙමින් පවතින බව ක්‍රීඩා අමාත්‍යංශ ප්‍රකාශකයකු 'දිනමිණ'ට පැවැසීය.ජිම්නාස්ටික් නිලවරණය ඔලිම්පික් නිවහනේදී පෙරේදා පැවැත්වීමට කටයුතු යොදා තිබූ අතර එහි දී ප්‍රධාන තනතුරුවලට තරග කළ දෙපාර්ශ්වයක් අතර උණුසුම් තත්ත්වයක් හට ගත්තේය.මේ පිළිබඳව දෙපාර්ශවයෙන්ම ක්‍රීඩා අධ්‍යක්ෂ ජෙනරාල්වරිය වෙත පැමිණිලි ඉදිරිපත්ව තිබේ.නිලවරණය පැවැත්වීමට සූදානම් වෙද්දී සභාපති තනතුරට තරග කරන අපේක්ෂකයකු පවසා ඇත්තේ ලේකම් තනතුරට තරග කරන අයකු ජිම්නාස්ටික් පුහුණුකරුවකු වන හෙයින් එම නාමයෝජනාව නීතිවිරෝධී බවය.එමෙන්ම නිලවරණය පැවැති ශාලා භූමියට දිස්ත්‍රික් ක්‍රීඩා සංගම්වල ඡන්ද අයිතිය හිමි අයට අමතරව තවත් පිරිසක් පැමිණ ඇති හෙයින් නිලවරණය දූෂිත බවට එම සභාපතිධූර අපේක්ෂකයා චෝදනා කර ඇත.ජිම්නාස්ටික් නිලවරණය විධිමත්ව පැවැත්වීමේ අයිතිය පැරැණි නිලධාරී මණ්ඩලය සතු හෙයින් නිලවරණයේ දී සිදුවන සියලු දේ පිළිබඳ වගකීම එම නිලධාරී මණ්ඩලය භාර ගතයුතු බවට අනෙක් පාර්ශවය දිගින් දිගටම තර්ක ඉදිරිපත් කර ඇත.මෙලෙස පැයකට ආසන්න කාලයක් දෙපිරිස අතර වාග් සංග්‍රාමය පැවතෙද්දී බාහිර පාර්ශවයක් මැදිහත්ව ගැටුමක් ඇති කළ බවට ක්‍රීඩා අමාත්‍යංශයට පැමිණිලි ලැබී තිබේ.මේ පිළිබඳව ක්‍රීඩා අධ්‍යක්ෂ ජෙනරාල් රංජනී ජයකොඩි මහත්මියගෙන් අප කළ විමසීමක දී පැවැසුවේ ජිම්නාස්ටික් නිලවරණය පිළිබඳ චෝදනා රැසක් අමාත්‍යංශයට ලැබෙමින් පවතින බවයි..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>26</day>
    </date>
    <link>http://www.dinamina.lk/2013/03/26/_art.asp?fn=s1303262</link>
    <topic>කාල්ටන් කාර්ටින් ශූරතා අෂේන්ට හා නදීරට</topic>
    <author/>
    <content>වසර 10කට පසුව ප්‍රවීණ මෝටර් රථ ධාවන ශූරයන් තරග වැදුණු කාල්ටන් කාර්ටින් තරගාවලියේ ශූරතා දිනා ගැනීමට අෂේන් සිල්වා හා නදීර ජිනසේන සමත්වූහ.තරගාවලියේ කිලෝග්‍රෑම් 75ට වැඩි තරග අංශයේ ශූරතාව අෂේන් දිනාගත් අතර කිලෝග්‍රෑම් 75ට අඩු තරග අංශයේ ශූරතාව නදීරට හිමිවිය.දැනට මෝටර් රථ ධාවන තරගවලට සහභාගිවන ප්‍රවීණ තරගකරුවන්ට සීමා වූ මේ තරගාවලියේ කිලෝග්‍රෑම් 75ට වැඩි තරග අංශයේ දෙවැනි ස්ථෘනය අශාන් සිල්වා හා තෙවැනි ස්ථානය තිවන්ක විජේසේකර දිනාගත්හ. කිලෝග්‍රෑම් 75ට අඩු තරග අංශයේ දෙවැනි තැන දිනේෂ් ජයවර්ධන හා තෙවැනි තැන ඉම්ඩාඩ් හුසේන් දිනා ගත්තේය.ආසියානු මෝටර් රථ සංගමය හා කාල්ටන් මෝටර් රථ ධාවකයන්ගේ සංගමය ඒකාබද්ධව සංවිධානය කරන ලද මේ තරගාවලිය පසුගියදා බත්තරමුල්ලේ ස්පීඩ් ඩ්‍රොම් ගෝ කාර්ට් ධාවන පථයේ දී පැවැත්විණි..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>26</day>
    </date>
    <link>http://www.dinamina.lk/2013/03/26/_art.asp?fn=s1303263</link>
    <topic>මැංගුස්ටින් සටන විසඳුමක් නෑ</topic>
    <author/>
    <content>කලුතර මහා විද්‍යාලය හා තිස්ස මධ්‍ය මහා විද්‍යාලය අතර පැවැති 55වැනි මැංගුස්ටින් මහා ක්‍රිකට් තරගය ජය පරාජයෙන් ‍‍තොරව නිමා විය.කලුතර මහා විදුහල පළමු ඉනිම 187යි. පැතුම් නිශ්ශංක 75, ඉසුරු බුද්ධික 53 (මිලිඳු සම්පත් 54/4, අශාන් චාමර 43/3) දෙවැනි ඉනිම – 144/6යි. විනුර නෙවීන් 60, නිමේෂ් මධුෂාන් 32 (ඉෂාර දනේෂ් 32/2, ෂංඛ චතුරංග 34/2)තිස්ස මධ්‍ය මහා විදුහල පළමු ඉනිම 94යි. හිමාෂ සචිත් 19 (රවිඳු උමයංග 17/3, දිල්ෂාන් ලක්ෂිත 15/2, හිරුණ සිල්වා 19/2) දෙවැනි ඉනිම – 108/3යි. හෂාන් චාමර නොදවී 54, මිලිඳු සම්පත් නොදැවි 26යි..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>26</day>
    </date>
    <link>http://www.dinamina.lk/2013/03/26/_art.asp?fn=s1303264</link>
    <topic>‘ඩී.ඒ.රාජපක්ෂ අනුස්මරණ කුසලාන’ වොලිබෝල් තරගාවලිය අප්‍රේල් 18-19 දිනවල මැදමුලන රුහුණෝදාගම පිටියේදී</topic>
    <author/>
    <content>මැදමුලන රන් තරු ක්‍රීඩා සමාජය සංවිධානය කරන ‘ඩී.ඒ.රාජපක්ෂ අනුස්මරණ කුසලාන’ වොලිබෝල් තරගාවලිය හා සංගීත ප්‍රසංගය අප්‍රේල් මස 18 හා 19 දිනවල මැදමුලන රුහුණෝදාගම ක්‍රීඩා පිටියේදී පැවැත්වේ.මේ තරගාවලිය සඳහා දිවයිනේ ජාතික තලයේ ක්‍රීඩා කණ්ඩායම් සහභාගි වන අතර අවසාන මහා තරගය විදුලි ආලෝක මධ්‍යයේ පැවැත්වීමට කටයුතු යොදා ඇත.රුහුණු පුරවරයෙන් බිහි වූ අභිමානවත් ජනතා නායකයකු වන ඩී.ඒ.රාජපක්ෂ මැතිතුමන්ගේ අගනා ජනතා සේවය තරුණ පරපුරට සිහිපත් කර එතුමන්ට උපහාර දැක්වීමත්, තාරුණ්‍යයේ සුන්දර තරගකාරිත්වය ක්‍රීඩාවෙන් මතුකරවීමත් සමග ඔවුන්ගේ විනෝදාස්වාදය සඳහා සංගිත රසාස්වාදයක් ලබා දීමත් සමග නව දක්ෂයන් හඳුනා ගැනීමත් අරමුණු කර ගෙන මේ තරගාවලිය හා සංගීත ප්‍රසංගය පැවැත්වේ..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>26</day>
    </date>
    <link>http://www.dinamina.lk/2013/03/26/_art.asp?fn=s1303265</link>
    <topic>ශ්‍රියාලතා දෙවැනි වරටත් දැයට කිරුළ ජය ගනී</topic>
    <author>අම්පාර සමූහ අම්පාර දිසා විශේෂ</author>
    <content>අනුරාධපුරයේ යූ.ඩී.ශ්‍රියාලතා වික්‍රමසිංහ දෙවැනි වරටත් දැයට කිරුළ කාන්තා පාපැදි සවාරියේ ශූරතාව අත්කර ගැනීමට සමත්වූවාය.මඩකලපුව නගරයේ සිට අම්පාර දක්වා කි‍ලෝමීටර් 60ක දුරකින් යුත් කාන්තා තරගයේ දෙවැනි ස්ථානය ගුවන් හමුදාවේ ඩබ්.එන්.ප්‍රසාදිකා දිනාගත් අතර සුබාරිකා ප්‍රියදර්ශනී තුන්වැනි තැන ලබාගත්තාය.ශ්‍රී ලංකා ඉන්ෂුවරන්ස් සමාගමේ පූර්ණ අනුග්‍රහයෙන් පැවැති මෙහි පිරිමි තරග ඉසව්වේ අවසන් දිනයේ ජයග්‍රහණය යුද හමුදාවේ ගයාන් කුමාර දිනාගත් අතර යුද හමුදාවේ ලක්ෂ්මන් විජේරත්න දෙවැනි ස්ථානයත්, සමීර චතුරංග තුන්වැනි ස්ථානයත් දිනාගත්තේය..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>26</day>
    </date>
    <link>http://www.dinamina.lk/2013/03/26/_art.asp?fn=s1303266</link>
    <topic>ජාතික ස්නූකර් ශූරතාව 16වැනි වරටත් සුසන්තට</topic>
    <author>ෆවුස් මොහොමඩ්</author>
    <content>ඔටර්ස් ක්‍රීඩා සමාජයේ රයන් සෝමරත්න තරග වට 7-6ක් ලෙස පරාජයට පත්කළ වයි.එම්.සී.ඒ. කණ්ඩායමේ සුසන්ත බොතේජු 16වැනි වරටත් ජාතික ස්නූකර් ශූරතාව අත්කර ගත්තේය.තරග වට 13කින් සමන්විත අවසන් තරගය වාර දෙකක් බැගින් පැවැති අතර දෙවැනි වාරයේ දී රයන් සෝමරත්න වෙතින් සුසන්තට දැඩි අභියෝගයක් එල්ල විය.කෙසේවෙතත් තරගයේ අවසන් වටයේ දී සිය අත්දැකීම් මැනවින් ප්‍රයෝජනයට ගත් සුසන්ත ලකුණු 61-10ක් ලෙස අවසන් වටය ජය ගැනීමට සමත්විය.සුගතදාස හෝටල් සංකීර්ණයේ පිහිටි ශ්‍රී ලංකා බිලියඩ් හා ස්නූකර් සංගම් මූලස්ථානයේ පැවැති මේ තරගාවලියේ අවසන් පූර්ව තරග වටයේ දී රයන් වෙතින් යුද හමුදාවේ එම්.රිම්සාන් පරාජයට පත්වූ අතර සුසන්ත වෙතින් පරාජයට පත්වූයේ යුද හමුදාවේම එම්.එම්.මුබීන්ය.තුන්වැනි ස්ථානය සඳහා පරාජිතයන් අතර පැවැති තරගයෙන් ජය ලැබුවේ එම්.රිම්සාන්ය. මෙවර ජාතික ස්නූකර් ශූරතාවලිය පැවැත්වූයේ 61වැනි වරටය..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>26</day>
    </date>
    <link>http://www.dinamina.lk/2013/03/26/_art.asp?fn=s1303267</link>
    <topic>රිච්මන්ඩ් විදුහල දස වැනි පූර්ණ ජයත් ලබයි</topic>
    <author>ප්‍රියාන් ද සිල්වා මාතර ක්‍රීඩා</author>
    <content>අන්තර් පාසල් අවුරුදු 19න් පහළ ක්‍රිකට් තරගාවලියේ සාන්ත තෝමස් විදුහලට එරෙහිව කඩුලු 8ක ජයක් හිමිකර ගනිමින් මෙවර තරගමාලවේ දස වැනි පූර්ණ ජය වාර්තා කිරීමට ගාල්ල රිච්මන්ඩ් විදුහල පසුගියදා සමත්විය.මාතර උයන්වත්ත පිටි‍යේදී පැවැති තරගයේදී විශිෂ්ට ඉනිමක් ක්‍රීඩා කළ රිච්මන්ඩ් විදුහලේ චරිත් අකලංක පන්දු 192කදී හතරේ පහර 19ක් හා එක් හයේ පහරක් සමගින් ලකුණු 134ක් රැස් කළේය.රිච්මන්ඩ් පළමු ඉනිම 238යි (ඕවර 73.1) චරිත් අකලංක 134, සවීන් නානායක්කාර 25 (ලසිත් ලක්ෂාන් 52/6, කුෂාන් රංගන 11/2) සහ දෙවන ඉනිම-37/2යි (ඕවර 4.4)සා.තෝමස් පළමු ඉනිම-118යි (ඕවර 41.2) සශ්නි මොහොමඩ් 28 ( ඒ.කේ.ටිරෝන් 24/4) සහ දෙවන ඉනිම-151යි (ඕවර 58.4) හෂාන් විමර්ෂණ 62, ඉශාන් මධුරංග 58 (සවීන් නානායක්කාර 24/3, ඒ.කේ.ටිරෝන් 43/3).</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>26</day>
    </date>
    <link>http://www.dinamina.lk/2013/03/26/_art.asp?fn=s1303268</link>
    <topic>ශ්‍රී ලංකා සංචිතය නම් කරයි</topic>
    <author>ෆවුස් මොහොමඩ්</author>
    <content>ශ්‍රී ලංකාව ඇතුළු රටවල් 4ක් තරග වදින ආසියානු ෆයිව් නේෂන්ස් රගර් පළමු කොටසේ තරගාවලිය සඳහා වන ශ්‍රී ලංකා සංචිතය ඊයේ නම් කෙරිණි. යෝෂිත රාජපක්ෂගේ නායකත්වයෙන් යුත් මේ සංචිතයට ක්‍රිඩකයන් 25ක් ඇතුලත් වෙති.ශ්‍රී ලංකා සංචිතය මෙසේය – යෝෂිත රාජපක්ෂ (නායක -නාවික), ෆසීල් මරිජා (උපනායක – මහනුවර), හෙන්රි ටෙරන්ස්, දුෂ්මන්ත ප්‍රියදර්ශන, ෂෙනාල් ඩයස්,චාමර දාබරේ,සඳුන් ‍හේරත්, මොහොමඩ් ශෙරිෆ් (හැව්ලොක්ස්), කිෂෝර් ජෙහාන් , අනුරංග වල්පොල, දිනේෂ් සංජීව,රොෂාන් වීරරත්න,ගයාන් වීරරත්න, ප්‍රදීප් ලියනගේ(මහනුවර), සත්‍යා රණතුංග, නාමල් රාජපක්ෂ,සයුරි ඇන්තනී, සුමේධ මාලේවන, රෙහාන් වීරකෝන්, දිනූෂ චතුරංග, චූල සුසන්ත,රීසා මුබාරක් (නාවික),හසිත පෙරේරා, සජිත් සාරංග, ෂැරෝ ප්‍රනාන්දු (අප්කන්ට්‍රි ලයන්ස්),අතිරේක – ජේසන් දිසානායක (විද්‍යාර්ථ), උචිත ජයසූරිය (අප්කන්ට්‍රි ලයන්ස්), ඉෂාන් නූර් (සී.ආර්.), නිරෝෂන් ප්‍රනාන්දු (හැව්ලොක්ස්), සාලිය හඳපාන්ගොඩ, එරංග ස්වර්ණතිලක(නාවික), අචල පෙරේරා (මහනුවර), චරිත් සෙනෙවිරත්න (ගුවන්).</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>26</day>
    </date>
    <link>http://www.dinamina.lk/2013/03/26/_art.asp?fn=s1303269</link>
    <topic>දික්වැල්ල විජිත-වීරකැටිය රාජපක්ෂ අතර රුහුණු රන් හටන අද සහ හෙට මාතර දී</topic>
    <author>ප්‍රියාන් ද සිල්වා සහ ජී.සිරිසේන</author>
    <content>දික්වැල්ල විජිත විදුහල සහ වීරකැටිය රාජපක්ෂ විදුහල අතර සිවුවැනි වරට පැවැත්වෙන රුහුණු රන් හටන අද (26)සහ හෙට (27) දෙදින මාතර උයන්වත්ත පිටියේදී පැවැත්වේ.මෙහි පෙර පැවැති තරග තුනම ජය පරාජයෙන් තොරව අවසන් වී ඇත.2011 වසරේ පැවැති තරගයේදී විජිත විදුහලේ ඉශාන් දිල්රුක්ෂ නොදැවී ලබාගත් ලකුණු 101ක වැඩිම ලකුණු ලෙසින් වාර්තා වන අතර හොඳම පන්දු යැවීම රාජපක්ෂ විද්‍යාලයේ චරිත් සාවත්තර පසුගිය වසරේ තරගයේදී ලබාගත් කඩුලු හය වාර්තා වේ.විජිත විදුහල් කණ්ඩායම සිවුවැනි වසරේ වර්ණලාභි ක්‍රීඩකයකු වන තරිඳු යසරත්න මෙහෙයවන අතර උපනායකයා ලෙස සුජිත ප්‍රියරංග (සිවුවැනි වසර) කටයුතු කරයි.සිවුවැනි වසරේ වර්ණලාභි‍යකු වන භානුක වනිගසේකර රාජපක්ෂ විදුහල් කණ්ඩා‍යමේ නායකත්වය දරණ අතර උදිත විදානපතිරණ උපනායකයා වේ.විජිත විද්‍යාල කණ්ඩායම- තිරිඳු සම්පත් (නායක), සුජිත ප්‍රියරංග (උපනායක), ලහිරු සඳරුවන්, මහේල නම්බුහේවා, කවිදු අකලංක, ශෂික ප්‍රවීන්, සුජිත මිහිසුරු, අමල් උදයංග, අශාන් නිගමුනි, ජනක මධුරංග, ලක්ෂාන් රුවන් කුමාර, සසිඳු අනුරංග, උශාන් අවිඳු, දහම් වෙනුසර, ප්‍රවීන් අබේසිංහ, නවෝද් ඩිලාන්, ගයාන් නිගමුනි, නලීන් මධුශ, සසිඳු තුෂාන්, මළිදු නිමේෂ්, චානක ‍කොමසාරු (පුහුණුකරු), බුද්ධප්‍රිය වික්‍රමරත්න (භාර ආචාර්ය), දුමිඳු හේවාවිතාරණ (සහාය පුහුණුකරු)වීරකැටිය රාජපක්ෂ විදුහල් කණ්ඩායම- භානුක වනිගසේකර (නායක), උදිත විදානපතිරන (උපනායක), දිලාන් මධුසංක, දිලාන් හසරංග, යසංග බධුසර, රුමේෂ් දිල්ෂාන්, සන්දීප අකලංක, අයේෂ් මධුවන්ත, එච්.එම්.දිලීෂ ෂෙහාන්, එම්.ඒ.කමල් කලන, ඩී.එච්.එච්.පසිදු ජයශංක, සංදීප නයනසර, තිලාන් චතුමිණ, මධුෂාන් සරත් බණ්ඩාර, ගනිෂ්ක අසේල, නාලක සඳරුවන්, දනුෂ්ක අරුණකුමාර, චාමික ෂෙහාන්. අසේල සම්පත් (පුහුණුකරු), සරත් කුමාර රත්නායක (ක්‍රි.භා.ආචාර්ය)  .</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>26</day>
    </date>
    <link>http://www.dinamina.lk/2013/03/26/_art.asp?fn=s13032610</link>
    <topic>කල්මුණේ සහිරා විදුහලට ලකුණු 146ක ජයක්</topic>
    <author>එම්.අයි.එම්.අස්හර් මාලිගයිකඩු සමූහ</author>
    <content>අජ්මල් හුසේන්ගේ විශිෂ්ට පන්දුයැවීම හේතුවෙන් මාලිගයිකඩු අල් හුසේන් විදුහල සමග පැවැති අවුරුදු 15න් පහළ පාසල් ක්‍රිකට් තරගයෙන් ලකුණු 146ක දැවැන්ත ජයක් හිමිකර ගැනීමට කල්මුණේ සහිරා විදුහල සමත්විය. අල්හුසේන් විදුහල ලකුණු 120කට සීමා කරමින් කඩුලු 6ක් දවාලීමට අජ්මල් සමත්විය.සහිරා විදුහල් පිල – 266යි. ඒ.එම්.අස්මි 75, මුහම්මද් අක්බර් 60අල් හුසේන් විදුහල් පිල – 120යි. අජ්මල් හුසේන් 33/6යි..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>26</day>
    </date>
    <link>http://www.dinamina.lk/2013/03/26/_art.asp?fn=s13032611</link>
    <topic>සිවුවැනි ටෙස්ට් තරගයත් ඉන්දියාව දිනුම්</topic>
    <author/>
    <content>ඔස්ට්‍රේලියාවට එරෙහිව දිල්ලි නුවර පැවැති ‍සිවුවැනි හා අවසන් ටෙස්ට් තරගයෙන් කඩුලු 6ක ජයක් අත්කරගත් ඉන්දියාව තරග 4කින් සමන්විත ටෙස්ට් තරගමාලාව 4-0ක් ලෙස ජය ගත්තේය.ඔස්ට්‍රේලියාව අන්ත පරාජයට ලක් කරමින් ඉන්දියාව ලැබූ මේ ‍ඓතිහාසික ටෙස්ට් තරගමාලා ජයග්‍රහණය වාර්තා වූ සිවුවැනි ටෙස්ට් තරගය දින 3කින් නිමාවට පත්වීම විශේෂ සිදුවීමක් විය.ඉන්දියා ටෙස්ට් තරග ඉතිහාසයේ තරග 4-0කින් ප්‍රතිවාදීන් පරාජය කළ මුල්ම අවස්ථාව මෙය වේ. එමෙන්ම 1970දී දකුණු අප්‍රිකාවට තරග 4-0කින් පරාජය වීමෙන් පසුව ඔස්ට්‍රේලියාව ටෙස්ට් තරගමාලාවක් 4-0කින් පරාජය වූ පළමු අවස්ථාව ද මෙය වේ.මේ තරගයේ දී පළමුව පන්දුවට පහරදුන් ඔස්ට්‍රේලියාව ලකුණු 262ක් ලැබූ අතර ඉන්දියාව සිය පළමු ඉනිමට ලකුණු 272ක් රැස්කළේය. ඔස්ට්‍රේලියා දෙවැනි ඉනිම ලකුණු 164කට සීමා වූයේ ලකුණු 155ක ඉලක්කයක් ඉන්දියාව හමුවේ තබමින්ය.තරගයේ වීරයා සම්මානය හිමිවූයේ ඔස්ට්‍රේලියා දෙවැනි ඉනිමේ දී කඩුලු 5ක් දවාලූ රවීන්ද්‍ර ජඩේජාටය. තරගමාලාව පුරා විශිෂ්ට පන්දුයැවීමක නිරතවූ රවිචන්ද්‍රන් අශ්වින් තරගමාලාවේ වීරයා සම්මානය දිනාගත්තේය.ඔස්ට්‍රේලියාව පළමු ඉනිම – 262 (සියලුදෙනා දැවී) පීටර් සිඩ්ල් 51, ස්ටීවන් ස්මිත් 46, පිල් හියුස් 45 (රවිචන්ද්‍රන් අශ්වින් 57/5) සහ දෙවැනි ඉනිම – 164 (සියලුදෙනා දැවී) පීටර් සිඩ්ල් 50 (රවීන්ද්‍ර ජඩේජා 58/5)ඉන්දියාව පළමු ඉනිම – 272 (සියලුදෙනා දැවී) මුරලි විජේ 57, චේතස්වර් පුජාරා 52, රවීන්ද්‍ර ජ‍ඩේජා 43 (නේදන් ලියොන් 94/7) සහ දෙවැනි ඉනිම – 158/5යි. චේතස්වර් පුජාරා නොදැවී 82, විරාත් කෝලි 41යි..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>26</day>
    </date>
    <link>http://www.dinamina.lk/2013/03/26/_art.asp?fn=s13032612</link>
    <topic>ගාල්ල දිස්ත්‍රික් සැහැල්ලු පන්දු ක්‍රිකට් අවසන් තරග අද</topic>
    <author/>
    <content>ගාල්ල දිස්ත්‍රික් සැහැල්ලු පන්දු විස්සයි 20 ක්‍රිකට් තරගාවලියේ මැතිවරණ කොට්ඨාස හා දිස්ත්‍රික් අවසන් මහා තරග අද (26) පැවැත්වේ.තරගාවලියේ 'ඒ' කොටසේ තරග කලහේ සුමංගලෝදය විද්‍යාලයෙදීත්, 'බී' කොටසේ තරග පිලාන විද්‍යාර්තෝදය විද්‍යාලයේදීත් ගාල්ල දිස්ත්‍රික් සැහැල්ලු පන්දු ක්‍රිකට් සංගමයේ සභාපති තිසර ගුණසිංහ මහතාගේ ප්‍රධානත්වයෙන් පැවැත්වේ.ශ්‍රී ලංකා සැහැල්ලු පන්දු ක්‍රිකට් සම්මේලනයේ පූර්ණ අධීක්ෂණය හා දිස්ත්‍රික් සැහැල්ලු පන්දු ක්‍රිකට් සංගම එක්ව සංවිධානය කරන විස්සයි 20 ජාතක ශූරතාවලිය සඳහා ගාල්ල දිස්ත්‍රික්කයේ කොට්ඨාස 10ක් නියෝජනය කරමින් කණ්ඩායම් 20ක් සහභාගීවිය..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>26</day>
    </date>
    <link>http://www.dinamina.lk/2013/03/26/_art.asp?fn=f1303261</link>
    <topic>ජාතික ආර්ථිකයට මත්තලින් ගැම්මක්</topic>
    <author>සාකච්ඡා කලේධම්මික සෙනෙවිරත්න</author>
    <content>පසුගියදා විවෘත වූ මත්තල රාජපක්‍ෂ අන්තර් ජාතික ගුවන් තොටුපොළ ශ්‍රී ලංකාවේ ආර්ථිකයට දක්වන දායකත්වය කෙබඳුවිය හැකිද යන්න සහ එවැන්නක අවශ්‍යතාව පිළිබඳත්, සංචාරක ව්‍යාපාරයේ වර්ධනයට ඉන් ලැබෙන පිටුබලය ගැනත් කොළඹ විශ්වවිද්‍යාලයේ ආර්ථික විද්‍යා අංශයේ ජ්‍යෙෂ්ඨ කථිකාචාර්ය ආචාර්ය සුරංග සිල්වා සමඟ කළ සාකච්ඡාවකි.ශ්‍රී ලංකාවේ දෙවන ජාත්‍යන්තර ගුවන්තොටුපොළ දකුණු පළාතේ ස්ථාපිත කෙරුණා. යටත්විජිත සමයෙන් මෙපිටට දකුණේ ඇතිවූ සමාජ ආර්ථික විපර්යාසයන් පසුබිමේ තබමින් ඔබ එහි වැදගත්කම පැහැදිළි කරන්නේ කෙසේද?ඉතිහාසයේ පටන්ම දකුණු පළාත බැට කෑ පළාතක්. වෙල්ලස්ස කිව්වෙ වෙල් ලක්ෂයක් වගා කළ නිසා. හැබැයි යටත්විජිත පාලනය යටතේ ඒ ආර්ථික සංවර්ධනය කඩා වැටුණා.දකුණ විනාශ කළා. අපි කිසිදා අමතක නොකළ යුතු කාරණයක් තමයි, රටේ ස්වාධීනතාවට, ජාතික නිදහසට තර්ජන එල්ල වූ අවස්ථාවල දකුණෙන් බිහිවූ පාලකයන්, දකුණේ ජනයා ජීවිත පරිත්‍යාගයෙන් පෙරට ආ බව. අපේ රට ත්‍රස්තවාදය පරාජය කර දිනාගත් නිදහස වෙනුවෙන් වැඩියෙන්ම ජීවිත දුන්නේ දකුණෙන් බිහිවූ රණවිරුවො.ඒ යුද්ධයට නායකත්වය දෙමින් රට එක්සේසත් කළ රාජ්‍ය නායකයාත් දකුණෙන් බිහිවුණේ. මේ කළ පරිත්‍යාග වෙනුවෙන් දකුණු පළාත මනා සංවර්ධනයක් කරා ගෙනයාමට මේ රජයටත් යුතුකමක් තියෙනවා.ඒ යුතුකම හොඳින්ම තේරුම්ගත් රජයක් හැටියට තමයි, වත්මන් රජය හම්බන්තොට ආර්ථික සමාජයීය කේන්ද්‍රස්ථානයක් ලෙස ගොඩනඟමින් තියෙන්නේ.මහින්ද චින්තනයේ මූලික සංකල්පය ගම හදා රට හදමු. ඊට අතිශයින්ම ගැලපෙන වැඩපිළිවෙළක් තමයි මේ පෙරට යමින් තියෙන්නෙ. දකුණ කේන්ද්‍රකරගනිමින් මහා පරිමාණ සංවර්ධන ව්‍යාපෘති දියත් කිරීම ජනහිතවාදී රජයක් හැටියට මේ රජය ගත් වැඩපිළිවෙළ ඉතා නිවැරදි තීරණයක්.මත්තල රාජපක්‍ෂ අන්තර් ජාතික ගුවන්තොටුපොළ ඇතිකිරීම රටේ ආර්ථිකයට බලපාන්නෙ මොනවිදිහටද?රටේ සමබර ආර්ථික වර්ධනයක් සිදුවෙද්දී අඩු පහසුකම් ඇති, ඌන සම්පත් උපයෝජනයක් ඇති පළාත් සංවර්ධනය වීම ඉතාමත් අවශ්‍යයයි. එහිදී වඩා වැදගත් වන්නෙ පවතින විභවතාවන් වඩා ඵලදායීව එම ප්‍රදේශයේ සංවර්ධනයට යොමු කිරීමයි. විශාල භූමියක්, ඉඩ කඩම් ඇති දකුණු පළාතේ ආර්ථික සංවර්ධනය ප්‍රවේගවත් කරන්න මෙවැනි මහා පරිමාණ සංවර්ධන ව්‍යාපෘති ඇතිකිරීම ඉතාම කාලෝචිතයි.විභවතා සියල්ල එකවිට සම්බන්ධ කළ හැකි ඒ තුළින් ගුණසාර සමාජ - ආර්ථික ප්‍රතිලාභ අත්කරගන්නා ඉහළ ආර්ථික සම්බන්ධතාවක් ඇති ජාත්‍යන්තර ගුවන් තොටුපොළක් ඉදිකිරීම මේ ප්‍රදේශයේ සංවර්ධනය ඉලක්ක කරමින් දියත් කළ හැකි වඩාත් සුදුසුම ව්‍යාපෘතිය බව කිව හැකියි.මීට කලින් සිටි දේශපාලනඥයන්ගේ උපක්‍රමය වුණේ, අපේ රටේ සම්පත් විභවතා අති විශාල ප්‍රමාණයක් තිබෙනවා යැයි කියමින් එම සම්පත් සම්පත් ලෙසින්ම හා එම විභවතා විභවතා ලෙසින්ම තිබෙන්නට ඉඩ හැරීමයි.නමුත්, මේ ගුවන් තොටුපොළ හරහා එකී සියලු විභවතා සම්බන්ධ කරගනිමින් පළාතේ පමණක් නොව සමස්ත ආර්ථිකයේම විශාල උද්දීපනයක් ඇති කිරීමට පියවර ගෙන තිබෙනවා. රොස්තොව් නම් ප්‍රකට ආර්ථික විද්‍යාඥයා මෙවැනි අවස්ථාවක් හඳුන්වා දුන්නේ ආර්ථිකයක ගමනාන්තයකදි ඇතිවන නව ඇරැඹුමක් ලෙසයි. ඔහු එය පැහැදිළිකළේ හරියට එය ගුවන්යානයක් ගුවනට නංවන අවස්ථාව වැනි බවයි.මේ විදිහේ මහා පරිමාණ සංවර්ධන ව්‍යාපෘති අප වැනි රටකට නොගැලපෙන තවත්, අපේ රටට එක් ගුවන්තොටුපොළක් ප්‍රමාණවත් බවක් ඇතැම් විවේචකයන් කියනවා. මේ ගැන ඔබ මොකද කියන්නෙ?රටට එක් ගුවන්තොටුපොළක් ප්‍රමාණවත් කියන අය ආර්ථික සංවර්ධනය හා ජාත්‍යන්තර වෙළෙඳපොළ වර්ධයන් මෙන්ම එහි අප පැවැතිය යුතු ආකාරය ගැන කිසිම අවබෝධයක් නැතිවයි එහෙම කියන්නෙ.ඔය තර්කය කවුරු හරි ගෙනෙනවා නම් මෑත කාලීන ආර්ථික ප්‍රවණතා හා අවශ්‍යතා පිළිබඳ නොදැනුවත් බව තමයි ඔවුන් ප්‍රදර්ශනය කරන්නෙ. ඇත්තටම නව ජාත්‍යන්තර ගුවන් තොටුපොළක් ඇති කිරීමෙන් වෙන්නෙ තිබූ ගුවන් තොටුපොළ අහිමිවීමක් නොව අලුත් අවස්ථා විශාල පරිමාණයෙන් ඇතිවීමයි.ලෝකයේ වේගවත්ම වර්ධනය වන කර්මාන්ත අතරින් එම පළමු 10 අතරට ගුවන් සේවා කර්මාන්තයන් ඇතුළත්. එවැනි කර්මාන්තයක් ආශ්‍රිතව වර්ධනය වන කර්මාන්ත හා සේවා ද බොහොමයි. මේ නිසා නව ගුවන් තොටුපොළක් ඇතිවීම ඵලදායීව රටේ සංවර්ධනයට දායක කර ගැනීමෙන් රටේ ප්‍රගතියට විශාල දායකත්වයක් සළසාගත හැකියි.ගුවන් තොටුපොළක් ආරම්භවීමත් සමඟ කර්මාන්ත වර්ග 2කට අවස්ථාව ලැබෙනවා. එක, ගුවන්ගමන් හා ගුවන් තොටුපොළ ආශ්‍රිත කර්මාන්ත දෙක, ගුවන් ගමන් හා ගුවන් තෙටුපොළ ආශ්‍රිත නොවන කර්මාන්ත පළමු කොටසට ගුවන් යානා වලට පහසුකම් සැපයීම, නඩත්තු හා සේවා කටයුතු පුහුණු පාසල් ඇතිකිරීම ආදී දේ ඇතුළත් මේ නිසා මත්තල නව ගුවන් තොටුපොළ ඇතිකිරීම මඟින් ශ්‍රී ලංකාව ඉදිරියේදී ගුවන් සේවා කර්මාන්තයේ කේන්ද්‍රයක් ලෙස දියුණු වෙනවා. එය මහින්ද චින්තනයේ පංචබල කේන්ද්‍රීය සංකල්පයටත් අදාළයි.දක්‍ෂිණ ධ්‍රැවයට ගුවන්තොටුපොළක අඩුවක් තිබුණා. ඒ නිසා එවැන්නක් සඳහා ලෝකයෙන් ඉල්ලීමකුත් තිබුණා. අපි මත්තල ගුවන්තොටුපොළ ඇතිකිරීම මඟින් මේ අවශ්‍යතාවන් සපුරාලනවා. ලොව නොයෙක් ගුවන් සේවා සමාගම්වලට තමන්ගේ ප්‍රවාහන ආදී පිරිවැය අඩුකරගැනීමට මේ ගුවන් තොටුපොළ නිසා හැකිවෙනවා.ශ්‍රී ලංකාවේ භූගෝලීය පිහිටීමේ සුවිශේෂී වැදගත්කම බැලුවාම එය එම සාපේක්‍ෂ වාසිය ලබාගැනීමක්ද වෙනවා. ඊළඟට, දෙවන කොටස යටතේ දෙස් විදෙස් ආයෝජකයන්ට අවශ්‍ය යටිතල පහසුකම් දියුණුවීම, කෘෂි කර්මාන්ත හා සේවා අංශවල විශාල වර්ධනයක් ඇතිවීම ජාත්‍යන්තර වෙළෙඳපොල සබඳතා පුළුල්වීම ආදී කාර්යයන් විස්තර කළ හැකියි.උදාහරණයක් හැටියට හම්බන්තොට, මොනරාගල ආදී ප්‍රදේශවල කෘෂි නිෂ්පාදන අපනයනය කිරීමේදී එම පිරිවැය පහත වැටීමත් මේ නිසා සිදුවෙනවා. දෙස් -විදෙස් ආයෝජකයන් වඩාත් මේ පළාතට යොමුවීම මඟින් එහි සිදුවන කාර්මීකරණ ක්‍රියාවලියට විශාල සානුබලයක් සැපයෙනවා.මත්තල ගුවන්තොටුපොළ අපේ රටේ ශීඝ්‍රයෙන් වර්ධනය වන සංචාරක කර්මාන්තයට රුකුලක් වෙන්නෙ මොන ආකාරයටද?සංචාරක ව්‍යාපාරය සහ ගුවන් තොටුපොළ වර්ධනය අතර ආර්ථිකමය වශයෙන් දැඩි සම්බන්ධතාවක් තියෙනවා. මෑත භාගයේදී අප කළ සමීක්‍ෂණයකට අනුව, ශ්‍රී ලංකාවට පැමිණෙන සංචාරකයන්ගෙන් අප රට කෙරෙහි වන ආකර්ෂණය යම් දුරකට අඩුවීමටත් බලපාන එක් හේතුවක් තමයි, රට අභ්‍යන්තරයේ ගමනාන්ත අතර ගමනකට ගතවන කාලය. එංගලන්තයේ සිට ශ්‍රී ලංකාවට පැමිණීමට පැය 10 ක් ගතකරන සංචාරකයෙකුට කොළඹ සිට හම්බන්තොටට යාමට ඊට වැඩි කාලයක් ගත වෙනවා නම් එතැන ප්‍රශ්නයක් තියෙනවා.සාමාන්‍යයෙන් යුරෝපීය සංචාරකයෙක් ලංකාවට එන්නෙ දින 7 - 8 වගේ කාලසීමාවකට නම් ඔහුට කාලය අතිශයින්ම වැදගත්. ඒ නිසා කාලය විශාල ලෙස ඉතිරිකර ගැනීමට බලනවා. මත්තල ගුවන් තොටුපොළ ඉදිවීම නිසා යාල උඩවලව පාසිකුඩා , නුවර ආදී ප්‍රදේශවලට යාමට ගතවන කාලය බොහෝ සෙයින් අඩුවෙනවා. ඒකත් ඉතාමත් වැදගත්.සංචාරක ව්‍යාපාරයේ උන්නතියක් ඇතිවීම රටේ සංවර්ධනයට බලපානවා. රටට පැමිණෙන සංචාරකයන් සංඛ්‍යාත්මකව වැඩිවනවිට එළවළු, පලතුරු, මාළු ආදී නිෂ්පාදන සඳහා විශාල ඉල්ලුමකුත් ඇතිවෙනවා. සාමාන්‍යයෙන් යුරෝපීයයන් අපට වඩා එළවළු, පලතුරු දෛනිකව පරිභෝජනයට ගන්නවා. මේ නිසා සමස්තයක් ලෙස මොනරාගල, හම්බන්තොට, නුවර, නුවරඑළිය වැනි ප්‍රදේශවල එම නිෂ්පාදනයන්ට හොඳ ඉල්ලුමක් ලැබෙනවා.සංචාරක ක්‍ෂේත්‍රයේ ඇතිවන වේගවත් වර්ධනය දකුණු පළාතට පමණක් නොවෙයි, රටේම ආර්ථික සමාජයයීය සංවර්ධනයට බලපානවා. සංචාරක කර්මාන්තයට අවශ්‍ය මාර්ගෝපදේශකයන් හෝටල් ක්‍ෂේත්‍රයේ රැකියා ආදී වශයෙන් රැකියා අවස්ථාවන්ද ඇති වෙනවා. ලොව පිළිගත් මතයක් තමයි රටකට සංචාරකයන් 5 -6 ක් එනකොට එක් රැකියාවක්වත් ජනනය වන බව. මේ තත්ත්වය තුළ පළාතේ සේවා නියුක්තිය ඉහළයාම දකින්න පුලුවන්.විදේශ ණය ලබාගෙන මෙවැනි මහාපරිමාණ ව්‍යාපෘති සිදුකිරීම රටට දරාගත නොහැකි බවට ඇති විවේචන දිහා ඔබ බලන්නෙ කොහොමද?සාමාන්‍යයෙන් ලෝකයේ වැඩිම ණය ගන්නේ දියුණුම රටවල්. වැඩියෙන්ම ණය ගන්නේ අමෙරිකාව බව අමතක කරන්න එපා. ලෝකයේ කිසි රටකට විදේශ ආධාර හා ණය නැතිව සුවිසල් සංවර්ධනයක් කරා යන්න බෑ. මේ වගේ ගුවන් තොටුපොළ හදන්න අපි වසර ගණනක් සැලසුම් කළත් ණය හා ආධාර නැත්නම් ඒක ක්‍රියාත්මක කරගන්න ලැබෙන්නෙ නෑ.මෙතැනදී වැදගත් වෙන්නෙ මේ ණය ගන්නෙ මොකටද කියන එක. රජය අවධාරණය කරන පරිදි, මේ ණය ගන්නෙ පරිභෝජනයට හා සුඛවිහරණයට නොවේ. ආර්ථික හා යටිතල පහසුකම් නැංවීමටයි. මේකට හොඳම උදාහරණයක් තමයි මත්තල ගුවන්තොටුපොළ.මේ ඔස්සේ ඇතිවන ගුණෝත්තර, සෘජු, වක්‍ර හා උත්තේජනාත්මක ධන ආර්ථික ප්‍රතිලාභ මඟින් මේ ලබාගත් විදේශ ණය ගෙවීමටත් ආර්ථිකයට විශාල අතිරික්ත ප්‍රතිලාභ අත්කර දීමටත් පුලුවන් වෙනවා. තවදුරටත් මේක පැහැදිළි කළොත්, යටිතල පහසුකම් නැංවීමට අපි රුපියලක් වැය කළොත් ඉන් ලැබෙන ගුණෝත්තර ආර්ථික ප්‍රතිලාභ රුපියල් කිහිපයක්.ඒ නිසා මනා කළමණාකාරිත්වයක් ඇතිව මේ නව ගුවන් තොටුපොළ පවත්වා ගැනීමෙන් උපයන ආදායමෙන් විදේශ ණය හා ආධාර ගෙවීම පමණක් නොව රට තුළ විශාල ආර්ථික කේන්ද්‍රස්ථානයක් ඇති කිරීමටත් හැකි වෙනවා.  .</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>27</day>
    </date>
    <link>http://www.dinamina.lk/2013/03/27/_art.asp?fn=n1303271</link>
    <topic>Onlineවීසා ලබාදීමෙන්  ගිය වසරේ ආදායම කෝටි 200යි</topic>
    <author>විජයානි එදිරිසිංහ</author>
    <content>අන්තර්ජාලය ඔස්සේ වීසා (online) ලබාගැනීම හෙවත් විද්යුත් සංචරණ වීසා ලබාදීම තුළින් පසුගිය වසරේ මෙරටට ලැබුණු ආදායම රුපියල් කෝටි 200 ඉක්මවා ඇත.1948 සිට නොමිලේ ක්‍රියාත්මක වූ online වීසා ලබාදීම 2012 ජනවාරි සිට ඩොලර් 30ක මුදලක් අයකර ලබාදෙන ලෙසට යෝජනා කරනු ලැබුවේ ආරක්ෂක ලේකම් ගෝඨාභය රාජපක්ෂ මහතා බව ආගමන විගමන පාලක ජනරාල් චූලානන්ද පෙරේරා මහතා කීය.වසර පනහකටත් වඩා වැඩි කාලයක් නොමිලේ විදේශිකයන්ට ලබාදීම තුළින් මෙරටට අහිමි වූ ආදායම මෙතකැයි ගණනය කළ නොහැකිය.ආරක්ෂක ලේකම්වරයාගේ මේ යෝජනාව ඔස්සේ සංචාරකයන්ගෙන් online වීසා වලටඩොලර් 30ක මුදලක් අය කිරීමෙන් මෙරටට රුපියල් කෝටි ගණනක විශාල ආදායමක් ලබාගැනීමට හැකි වී තිබේ.පසුගිය වසරේ මෙරටට පැමිණි සංචාරකයන් ප්‍රමාණයලක්ෂ 10 ඉක්මවා ගොස් තිබිණි.මෙහිදී ‍යම් කොන්දේසිවලට අදාළ නොවන සංචාරකයන්ගෙන් මේ online වීසා සඳහා මුදල් අය කිරීම සිදු විය. රටවල් දෙකක් හැර ලෝකයේ සෙසු රටවලින් මෙරටට එන විදේශිකයන්ගෙන් මේ මුදල අය කෙරේ.ශ්‍රී ලාංකිකයකු වෙනත් රටකට ඇතුළුවන විට මේ මුදල අනිවාර්යයෙන්ම ගෙවීමට සිදු වී තිබේ.‍ ජාත්‍යන්තරය අපේ රටේ ජනතාවගෙන් එවැනි මුදල් අය කරන්නේ නම් අප විදේශිකයන්ගෙන් එවැනි මුදලක් අය කළ යුතු බව ආරක්ෂක ලේකම්වරයාගේ අදහස විය.ආගමන විගමන දෙපාර්තමේන්තුව හරහා මේ අය කිරීම සිදු කෙරේ. ආරම්භයේදී ඩොලර් 30ක් වූ online වීසා අය කිරීම දැනට ඩොලර් 35ක් වී තිබේ. මේ මුදල කිසිම සංචාරකයකුට බරක් නොවන බව සංචාරකයන්ගේ අදහස වෙයි.ර‍ටේ සංවර්ධනයට යොදා ගත හැකි කෝටි ගණනක මුදලක් මේ හරහා ලැබී ඇත්තේ ආරක්ෂක ලේකම් ගෝඨාභය රාජපක්ෂ මහතා කළ යෝජනාව ක්‍රියාත්මක වීමෙන් බව ආගමන විගමන දෙපාර්තමේන්තුව පවසයි..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>27</day>
    </date>
    <link>http://www.dinamina.lk/2013/03/27/_art.asp?fn=n1303272</link>
    <topic>‘රටවිරු දරුදිරි’ ත්‍යාග ප්‍රදානය අදජනපති ආර්යාව අතින්</topic>
    <author>මහින්ද අලුත්ගෙදර</author>
    <content>‘රටවිරු දරුදිරි’ ත්‍යාග ප්‍රදානෝත්සවය ජනාධිපති ආර්යා ශිරන්ති රාජපක්ෂ මහත්මියගේ ප්‍රධානත්වයෙන් බණ්ඩාරනායක ජාත්‍යන්තර සම්මන්ත්‍රණ ශාලාවේදී අද (27) පැවැත්වේ.විදේශගත ශ්‍රී ලාංකික ශ්‍රමික දූදරුවන්ගේ කලා කුසලතා ඇගයීම වෙනුවෙන් පැවැත්වෙන මෙය ශ්‍රී ලංකා විදේශ සේවා නියුක්ති කාර්යාංශය විසින් සංවිධානය කරයි.ශ්‍රී ලංකාව ආසියාවේ ආශ්චර්යය කරා රැගෙන යාමේදී විදේශගත ශ්‍රී ලාංකික ශ්‍රමික ප්‍රජාව සුවිශේෂී කාර්යභාරයක් ඉටුකරන අතර ඔවුන්ගේ සේවය අඟය කරමින් මෙවැනි වැඩපිළිවෙලක් ක්‍රියාත්මක කිරීමට ශ්‍රී ලංකා විදේශ සේවා නියුක්ති කාර්යාංශය පියවර ගෙන ඇත.මේ අතර විදේශගත ශ්‍රී ලාංකික ශ්‍රමිකයන් රට වෙනුවෙන් ඉටුකරන කාර්යභාරය හේතුවෙන් ඔවුන් රටවිරුවෝ ලෙස නම් කිරීමටද කටයුතු කර තිබේ.ජනාධිපති මහින්ද රාජපක්ෂ මහතාගේ මඟපෙන්වීම සහ විදේශ රැකියා ප්‍රවර්ධන හා සුබසාධන ඇමැති ඩිලාන් පෙරේරා මහතාගේ මෙහෙයවීම යටතේ මෙවැනි වැඩසටහන් රැසක් ශ්‍රී ලංකා විදේශ සේවා නියුක්ති කාර්යාංශය විසින් ක්‍රියාවට නංවා තිබෙන අතර එහි ප්‍රතිඵලයක් ලෙස ශ්‍රී ලංකා විදේශ සේවා නියුක්ති කාර්යාංශ සුබසාධන අංශය මඟින් රටවිරු දිරිය කලා කුසලතා අගය කොට ගායන, නර්ථන, කථික හා සිතුවම් තරඟාවලියක් සංවිධානය කළ බව විදේශ සේවා නියුක්ති කාර්යාංශය පවසයි.මේ තරඟාවලිය පසුගිය වසර පුරා රටේ සෑම පළාතකම මෙන්ම දිස්ත්‍රික්කයක්ම ආවරණය වන පරිදි ක්‍රියාත්මක කළ බවද පාසල් හා වි‍ශ්ව විද්‍යාලයන්හි අධ්‍යාපනය ලබන සිසු සිසුවියන් වෙනුවෙන් ප්‍රාදේශීය, දිස්ත්‍රික්, පළාත් හා සමස්ත ලංකා මට්ටම්වලින් පැවැති තරඟ සඳහා දහස් ගණනක් සිසුන් සහභාගි වූ බවද එම කාර්යාංශය සඳහන් කරයි.අවසානයේදී මනා අධීක්ෂණයකින් යුතුව තෝරා ගන්නා ලද විශේෂ හැකියාවන් සහිත දරු දැරියන් 252 දෙනෙකු ප්‍රථම, දෙවැනි, තෙවැනි හා කුසලතා හිමිකර ගැනීමට සමත් වූ බවද ඒ සියලු දෙනාම ඇඟයීමට ශ්‍රී ලංකා විදේශ සේවා නියුක්ති කාර්යාංශය පියවර ගෙන ඇත. ඒ අනුව ප්‍රාථමික, කණිෂ්ඨ, ද්වියිතීක කණිෂ්ඨ, ජ්‍යෙෂ්ඨ හා විශ්ව විද්‍යාල අධ්‍යාපනය ලබන ආදී කාණ්ඩ යටතේ තෝරාගනු ලැබූ ප්‍රථම ස්ථාන 27 ක් වෙනුවෙන් එක් අයෙකුට රුපියල් 50,000 බැඟින් පිරිනැමීමට සැළසුම්කර තිබේ.ඊට අමතරව දෙවැනි ස්ථාන 26 ක් වෙනුවෙන් එක් අයෙකුට රුපියල් 25,000 බැඟින්ද තෙවැනි ස්ථාන 25 ක් වෙනුවෙන් එක් අයෙකුට රුපියල් 15,000 බැඟින්ද ත්‍යාග පිරිනමන අතර කුසලතා හිමිකරගත් 174 දෙනෙකු සඳහා එක් අයෙකුට රුපියල් 10,000 බැඟින්ද වන පරිදි රුපියල් ලක්ෂ 40 කට වැඩි මුදලක් පිරිනැමීමට කටයුතු යොදා ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>27</day>
    </date>
    <link>http://www.dinamina.lk/2013/03/27/_art.asp?fn=n13032713</link>
    <topic>බෝම්බ වපුරා තිබූ පොළව අද සශ්‍රීකයි</topic>
    <author/>
    <content>වසර 30ක් තිස්සේ ත්‍රස්තවාදී පීඩනයට යටවී තිබූ, බෝම්බ වපුරා තිබූ උතුරු පළාත අද ස්වයංපෝෂිත තත්ත්වයට පත්වී ඇති බවත් උතුරේ මෙන්ම දකුණේ සහජීවනය නොඉවසන විවිධ කල්ලි කණ්ඩායම් රට තුළ මෙන්ම ජාත්‍යන්තරයේත් අවුල් ඇති කිරීමට සැලසුම් කරන බවත් ජනාධිපති මහින්ද රාජපක්ෂ මහතා පෙන්වා දෙයි.ජනාධිපතිවරයා මේ බව පෙන්වා දුන්නේ ඊයේ (26) අරලියගහ මන්දිරයේ පැවැති රට නඟන නිල් රැල්ල ශ්‍රී ලංකා නිදහස් පක්ෂ බිම් මට්ටමේ නියෝජිතයන් බල ගැන්වීමේ වැඩමුළුව අමතමිනි.එහෙයින් විවිධ බොරු ප්‍රචාරවලට නොරැවටී දිනාගත් සාමය ආරක්ෂා කර ගැනීම සෑම පුරවැසියකුගේම යුතුකම බවත් මෙහිදී පෙන්වා දෙන ජනාධිපතිතුමා රටේ අනාගත පරපුර වෙනුවෙන් සියලු දෙනාගේ කැපවීම රට ගොඩනැඟීම සඳහා තමා අපේක්ෂා කරන බවද පැවැසීය.ජාත්‍යන්තර බලපෑම් ත්‍රස්තවාදය අවසන් කිරීමට විවිධ බාධා එල්ල කළද, තමා ඇතුළු රජය එම බාධාවන් නොතකා අභියෝගවලට මුහුණ දී ජනතාව ආරක්ෂා කළ බවද ජනතාවගේ සුබසිද්ධිය උදෙසා ඉදිරියට ද රට වෙනුවෙන් ඕනෑම කැප කිරීමක් කිරීමට ශ්‍රී ලංකා නිදහස් පක්ෂය ප්‍රමුඛ රජය කැපවී කටයුතු කරන බවද ජනාධිපතිවරයා මෙහිදී පෙන්වා දුන්නේය.දූෂිතයන්ට දඬුවම් දීමට රජය කිසිවිටෙකත් මැලිනොවන බවද මෙහිදී පෙන්වා දුන් ජනාධිපතිවරයා ජනතා දේපළ කිසිවිටෙකත් විකිණීමට ඉඩ නොතබා රට ඉදිරියට රැගෙන යාමට තම රජය කැපවී කටයුතු කරන බවද පෙන්වා දුන්නේය.මේ අවස්ථාව සඳහා ඒ. එච්. එම්. ෆවුසි, මෛත්‍රීපාල සිරිසේන, බැසිල් රාජපක්ෂ, ඩලස් අලහප්පෙරුම, සුසිල් පේ‍්‍රමජයන්ත, සුමේධා ජී. ජයසේන, නිර්මල කොතලාවල, ප්‍රියංකර ජයරත්න, ලක්ෂ්මන් යාපා අබේවර්ධන, එම්. කේ. ඒ. ඩී. එස්. ගුණවර්ධන යන අමාත්‍යවරුන්ද නියෝජ්‍ය කතානායක චන්දිම වීරක්කොඩි මහතා ඇතුළු විශාල පිරිසක්ද සහභාගි වී සිටියහ..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>27</day>
    </date>
    <link>http://www.dinamina.lk/2013/03/27/_art.asp?fn=n1303273</link>
    <topic>නින්ද නොයන දරුවන්ට ප්‍රතිකාරය ‘මෙලටොනින්’ හෙට මෙරටට හඳුන්වාදෙයි</topic>
    <author>සන්ධ්‍යා කරුණාරත්න</author>
    <content>නින්ද නොයන දරුවන්ට ප්‍රතිකාර කරන ‘මෙලටොනින්’ ඖෂධය මෙරටට හඳුන්වාදීම කොළඹ රිජ්වේ ආර්යා ළමා‍ රෝහලේ දී හෙට (28) සිදුකෙරේ. දරුවන්, වැඩිහිටියන් ඇතුළු මෙරට පුද්ගලයන් මිලියන තුනක් පමණ නින්ද නොයන ගැටලුවට මුහුණදී ඇති බව වාර්තා වේ.නින්ද නොයන දරුවන්ගේ ශාරීරික වර්ධනය, අධ්‍යාපන කටයුතුවලවල කාර්යක්ෂමතාව අඩු වී ඇති බව නවතම වෛද්‍ය සමීක්ෂණ වාර්තාවලින් හෙළිවී ඇත. විශේෂයෙන්ම මානසික රෝගවලින් පෙළෙන දරුවන්ට නින්ද අත්‍යාවශ්‍ය බව ළමා රෝහලේ විශේෂඥ වෛද්‍ය අනුරුද්ධ පාදෙණිය මහතා පවසයි.අපස්මාර රෝග, නින්දෙන් ඇවිදීම, නින්ද නොයාම ඇතැම් දරුවන්ට පවතින රෝග ලක්ෂණයන් ය.කොළඹ රිජ්වේ ආර්යා ළමා රෝහලේදී හෙට (28) උදේ 8.00ට දරුවන්ගේ නින්ද පිළිබද ප්‍රතිකාර සේවා ආරම්භ කෙරේ.ළමා නින්ද පිළබද වෙබ් අඩවියක්ද මෙහිදී එළිදක්වන බව රෝහලේ අධ්‍යක්ෂ වෛද්‍ය රත්නසිරි ඒ හේවගේ මහතා ප්‍රකාශ කළේය. දහවල් හෝ සවස් කාලයේ අමතර කෙටි නින්දක් ලබා ගැනීමෙන් පුද්ගලයන් හෘද රෝගවලට ගොදුරු වීම ද අඩු කර ගත හැකි බව වෛද්‍ය හේවගේ මහතා පැවැසුවේය.සෞඛ්‍ය ලේකම් වෛද්‍ය නිහාල් ජයතිලක, ලෝක සෞඛ්‍ය සංවිධානයේ නිත්‍ය නේවාසික නියෝජිත වෛද්‍ය එෆ් ආර් මෙහෙතා, ළමා රෝග විශේෂඥ සංගමයේ සභාපති වෛද්‍ය ශ්‍රී ලාල් ද සිල්වා යන මහත්වරු මේ අවස්ථාවට සහභාගී වෙති.මෙරට ළමා රෝග, ස්නායු රෝග පිළිබද විශේෂඥ වෛද්‍යවරුන්ට නින්ද පිළබද ප්‍රතිකාර වැඩමුළුවක් ද මෙදින දවස පුරාම පැවැත්වේ. මහාචාර්ය සුරේෂ් කොටගල මහතා විසින් මේ වැඩමුළුව පවත්වනු ලබයි..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>27</day>
    </date>
    <link>http://www.dinamina.lk/2013/03/27/_art.asp?fn=n1303274</link>
    <topic>කිසියම් තර්ජනයක් වේ නම් වහාම දැනුම් දෙන්න</topic>
    <author>මහින්ද අලුත්ගෙදර</author>
    <content>කිසියම් තර්ජනයක් ඇත්නම් ඒ සම්බන්ධයෙන් වහාම දැනුම් දෙන්නැයි විදේශ කටයුතු අමාත්‍යාංශය තමිල්නාඩුවේ විශ්වවිද්‍යාලයන්හි අධ්‍යාපනය ලබන ශ්‍රී ලාංකික තරුණ තරුණියන්ගෙන් ඉල්ලීමක් කරයි.චෙන්නායි නගරය කේන්ද්‍ර කරගත් තමිල්නාඩු ප්‍රාන්තයේ ඇතැම් ස්ථානයන්හිදී කොටි ක්‍රියාකාරකම් සිදුවීම සැළකිල්ලට ගෙන එහි අධ්‍යාපනය ලබන ශ්‍රී ලාංකික තරුණ තරුණියන්ගේ ආරක්ෂාව සහතික කිරීම වෙනුවෙන් විශේෂ වැඩපිළිවෙළක් ආරම්භ කර තිබෙන බවද ඒ පිළිබඳව ඔවුන් දැනුවත්කර තිබෙන බවද දකුණු ඉන්දියාවේ ශ්‍රී ලංකා වැඩබලන නියෝජ්‍ය මහකොමසාරිස් ඕ.එල් අමීර් අජ්වාඩ් මහතා "දිනමිණ" ට පැවැසීය.තමිල්නාඩු ප්‍රාන්තයේ විශ්වවිද්‍යාලවල සහ උසස් අධ්‍යාපන ආයතනයන්හි ශ්‍රී ලාංකික තරුණ තරුණියන් ඉගෙනුම ලබන බවද ඔවුන්ගේ ආරක්ෂාව සහතික කිරීම වෙනුවෙන් තමිල්නාඩු පොලීසිය නිරන්තරයෙන් අධීක්ෂණය කරන බවද සඳහන් කළ ඒ මහතා තම නියෝජ්‍ය මහ කොමසාරිස් කාර්යාලයද තමිල්නාඩුවේ වෙසෙන ශ්‍රී ලාංකිකයන්ගේ ආරක්ෂාව වෙනුවෙන් කැපවී සිටින බවද ප්‍රකාශ කළේය.මේ දක්වා ශ්‍රී ලාංකික තරුණ තරුණියන්ට කිසිදු තර්ජනයක් එල්ල වූ බවට වාර්තා වී නොමැති බව සඳහන් කළ අමීර් අජ්වාඩ් මහතා ඔවුනට කිසියම් අනතුරක් සිදුවී නම් ඒ සම්බන්ධයෙන් රාජ්‍යතාන්ත්‍රික වශයෙන් මැදිහත් වන බවද කීවේය.පසුගිය දිනවල වන්දනාවේ ගිය ශ්‍රී ලාංකික භික්ෂූන් වහන්සේලාට පහරදීම සහ බැතිමතුන්ට විවිධ හිරිහැර කිරීමේ සිද්ධි සම්බන්ධයෙන් අවධානය යොමු කරමින් ශ්‍රී ලංකා විදේශ කටයුතු අමාත්‍යාංශය මේ පියවර ගෙන තිබෙන අතර මේ පිළිබඳව දැනටමත් ඉන්දීය රජය සහ විදේශ කටයුතු අමාත්‍යාංශය මෙන්ම පොලීසිය දැනුවත්කර තිබෙන බවද සිහිපත් කළේය.සිටි චෙන්නායි වි‍ශ්ව විද්‍යාලයේ මෙන්ම එම ප්‍රාන්තයේ පිහිටි නීති විද්‍යාල වලද ශ්‍රී ලාංකික තරුණ තරුණියන් ඉගෙනුම ලබන බව පෙන්වාදුන් වැඩබලන නියෝජ්‍ය මහකොමසාරිස්වරයා ශ්‍රී ලාංකිකයන්ගේ ආරක්ෂාව සම්බන්ධයෙන් සෑම අවස්ථාවකම අවධානයෙන් සිටින බවද සඳහන් කළේය..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>27</day>
    </date>
    <link>http://www.dinamina.lk/2013/03/27/_art.asp?fn=n13032714</link>
    <topic>විශාලතම හිටි පිළිම වහන්සේගේඉදිකිරීම් වෙසක් පොහෝ දින ඇරැඹේ</topic>
    <author/>
    <content>දකුණු ආසියාවේ විශාලතම හිටි පිළිම වහන්සේගේ ඉදිකිරීමේ කටයුතු එළඹෙන වෙසක් පුර පසළොස්වක පොහොය දින ආරම්භ කිරීමට නියමිතව ඇත.අඩි 180ක උසින් යුතු මේ අභිනව හිටි පිළිම වහන්සේ ඉදිකරනු ලබන්නේ කොට්ටාව, මාකුඹුර පුරාණ විහාරස්ථානය අසල පිහිටි සුන්දර වෙල්යායකට මැදිවය.දක්ෂිණ අධිවේගී මාර්ගයට මුහුණලා මාකුඹුර පිවිසුමේ ඉදිවන මේ හිටි පිළිම වහන්සේගේ, ඉදිකිරීම් සම්බන්ධයෙන් වු සාකච්ඡාවක් ජනාධිපති මහින්ද රාජපක්ෂ මහතාගේ ප්‍රධානත්වයෙන් ඊයේ (26) පෙරවරුවේ අරලියගහ මන්දිරයේදී පැවැත්විණි.2600 වැනි ශ්‍රී සම්බුද්ධත්ව ජයන්තිය නිමිත්තෙන් ඉදිකරනු ලබන මේ දර්ශනීය හිටිපිළිම වහන්සේ හෙළ සංස්කෘතියට ගැලපෙන පරිද්දෙන් ලාංකේය අනන්‍යතාව සුරක්ෂිත වන ආකාරයෙන් ඉදිකිරීමට අපේක්ෂිතය.හිටි පිළිම වහන්සේගේ ඉදිකිරීම් සඳහා රුපියල් මිලියන 300 ක් පමණ වැයවෙතැයි ගණන් බලා ඇත. මහාභාරකාරතුමන් යටතේ පිහිටුවන අරමුදලක් මඟින් ඉදිකිරීම් කටයුතු සිදුකරගෙන යන ලෙස ජනාධිපතිතුමන් විසින් මෙහිදී උපදෙස් ලබා දුන්නේය.හිටි පිළිම වහන්සේගේ ඉදිකිරීම රටටත්, ශ්‍රී ලාංකීය බොදු බැතිමතුනටත් මහත් අභිමානයක් මෙන්ම පින් කටයුත්තක් ද වන බැවින්, ජනාධිපතිතුමන් විසින් රුපියල් ලක්ෂ 10 ක මුදලක් ඉදිකිරීම් කටයුතු වෙනුවෙන් පූජා කෙරිණි.හිටි පිළිම වහන්සේ ඉදිකිරීමට සමගාමීව ඉදිවන පහත බිම් පරිශ්‍රයේදී සමාධි බුද්ධ ප්‍රතිමා වහන්සේලා 2600 නමක් ද තැන්පත් කිරීමට කටයුතු යොදා තිබේ. එමෙන්ම කෞතුකාගාරයක්ද එහි ස්ථාපිත කෙරේ.මේ සාකච්ඡාවට කෝට්ටේ කළ්‍යාණ සාමග්‍රී ධර්ම මහා සංඝ සභාවේ අනුනායක ඉත්තෑපාන ධම්මාලංකාර අනුනාහිමියන්, එල්ලාවල මේධානන්ද හිමියන්, මහාචාර්ය බෙල්ලන්විල විමලරතන හිමියන් ප්‍රධාන ගෞරවනීය වූ මහා සංඝරත්නය සමඟින් අධ්‍යාපන ඇමැති බන්දුල ගුණවර්ධන, බුද්ධ ශාසන හා ආගමික කටයුතු නියෝජ්‍ය ඇමැති එම්. කේ. ඒ. ඩී. එස්. ගුණවර්ධන මහත්වරුන් ඇතුළු පිරිසක් එක්ව සිටියහ..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>27</day>
    </date>
    <link>http://www.dinamina.lk/2013/03/27/_art.asp?fn=n1303275</link>
    <topic>මහ කන්නයේ දී වී මෙ.ටො. 61000ක් මිලට අරන්</topic>
    <author/>
    <content>මෙවර මහ කන්නයේ දී මේ වන විට වී අලෙවි මණ්ඩලය විසින් වී මෙට්‍රික් ටොන් 61000ක් මිලදී ගෙන ඇති බව සමුපකාර හා අභ්‍යන්තර වෙළෙඳ ඇමැති ජොන්ස්ටන් ප්‍රනාන්දු මහතා පවසයි. මේ සඳහා වැය කළ මුදල රුපියල් මිලියන 2300 කි. මේ වන විට වැඩිම වී ප්‍රමාණයක් මිලදි ගෙන ඇත්තේ අම්පාර දිස්ත්‍රික්කයෙනි.ඒ මෙට්‍රික් ටොන් 16700 කි. මීට අමතරව වයඹ කලාපයෙන් මෙට්‍රික් ටොන් 15300 ක්ද, අනුරාධපුරයෙන් මෙට්‍රික් ටොන් 11000 ක්ද, පොළොන්නරුව දිස්ත්‍රික්කයෙන් මෙට්‍රික් ටොන් 4000 ක් ද, කිලිනොච්චිය හා හම්බන්තොටින් මෙට්‍රික් ටොන් 2500ක් බැගින් ද මිලදී ගෙන ඇත. අනෙකුත් ප්‍රදේශවලින් වී මෙට්‍රික් ටොන් 9000 ක් මිලදී ගෙන ඇත.ගොවීන්ට අපහසුතාවයක් නොවන පරිදි වී මිලදී ගන්නා ලෙස ඇමැති ජොන්ස්ටන් ප්‍රනාන්දු මහතා වී අලෙවි මණ්ඩලයේ සභාපතිවරයාට නියෝග කර ඇත. සම්බා වී කිලෝවක් සඳහා රුපියල් 35 ක්ද නාඩු වී කිලෝවක් සඳහා රුපියල් 32ක සහතික මිලක් ද ලබා දී ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>27</day>
    </date>
    <link>http://www.dinamina.lk/2013/03/27/_art.asp?fn=n1303276</link>
    <topic>සා.පෙළ විභාග ප්‍රතිඵල අප්‍රේල් 10ට පෙර</topic>
    <author>සුභාෂිනී සේනානායක</author>
    <content>අධ්‍යයන පොදු සහතික පත්‍ර සාමාන්‍ය පෙළ 2012 වසර විභාග ප්‍රතිඵල අප්‍රේල් මස 10 වනදාට පෙර ලබාදෙන බව විභාග කොමසාරිස් ජනරාල් ඩබ්ලිව්. එම්. එන්. ජේ. පුෂ්පකුමාර මහතා පවසයි.සාමාන්‍ය පෙළ විභාගය පැවැත්වෙන දිනවල ඇතිවූ ‍ ගංවතුර තත්ත්වය හේතුවෙන් විභාගයට පෙනී සිටීමට නොහැකි වූ සිසුන්ට පවත්වන ලද විශේෂ විභාගයේ ඇගයීම් මේ දිනවල පැවැත්වෙන බවත් එය අවසන් වූ වහාම ප්‍රතිඵල නිකුත් කරන බවත් විභාග කොමසාරිස් ජනරාල්වරයා පවසයි..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>27</day>
    </date>
    <link>http://www.dinamina.lk/2013/03/27/_art.asp?fn=n1303277</link>
    <topic>කටුනායක-මත්තලගුවන් ගමන් ඇරැඹේ</topic>
    <author>සුභාෂිනී සේනානායක</author>
    <content>කටුනායක මත්තල සෘජු ගුවන් ගමන් සේවා දැන් අරඹා ඇත. ශ්‍රී ලංකන් ගුවන් සමාගම මේ ගුවන් ගමන් ආරම්භ කර ඇති අතර ගුවනේ සිට දර්ශණීය ස්ථාන නැරඹීමටද අවස්ථාව උදා කර දී ඇත.පිරිමැසුම් ගුවන් ටිකට් පතක යාමට සහ ඒමට රුපියල් 4999ක් අය කෙරෙන අතර එක් ගුවන් ගමනකට රු. 2999ක් වැය වේ.ව්‍යාපාරික පන්තිය ටිකට් පතක් රුපියල් 16200ක් වන අතර එක් ගුවන් ගමනක් සඳහා රුපියල් 9500ක් අය කෙරේ..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>27</day>
    </date>
    <link>http://www.dinamina.lk/2013/03/27/_art.asp?fn=n13032716</link>
    <topic>අවම ණයගැතිභාවයක් සහිත රටවල් අතරට ශ්‍රී ලංකාවත්</topic>
    <author>මහින්ද අලුත්ගෙදර</author>
    <content>ලෝකයේ අවම ණයගැතිභාවයක් සහිත රටවල් අතරට ශ්‍රී ලංකාවද ඇතුළත් වෙයි. එක්සත් ජාතීන්ගේ ආර්ථික හා සමාජයීය කටයුතු පිළිබඳ ආසියා පැසිෆික් කොමිසම විසින් සිදුකළ සමීක්ෂණයකට අනුව මේ තොරතුරු අනාවරණය වී තිබෙන බව ශ්‍රී ලංකා මහ බැංකුව පවසයි.එම කොමිසමේ ක්‍රියාකාරී ණය කළමනාකරණ අංශය විසින් මේ සමීක්ෂණය සඳහා කරුණු හයක් සැළකිල්ලට ගෙන තිබෙන අතර ශ්‍රී ලංකාව එයින් කරුණු පහක් සම්පූර්ණ කිරීමට සමත්ව තිබෙන බවද එම බැංකුව පෙන්වාදෙයි.ප්‍රතිශතයක් ලෙස ගත්කළ ණය ලබාගැනීම අතින් ශ්‍රී ලංකාව සියයට 30 ත් 50 ත් අතර අගයක් ගෙන තිබෙන අතර රටේ අභ්‍යන්තර ණයගැතිභාවය, විදේශ ණය ප්‍රමාණය මෙන්ම දළ ජාතික ආදායමද මෙහිදී සැළකිල්ලට ගෙන තිබේ.මෙය ශ්‍රී ලංකාව ලද විශේෂ අවස්ථාවක් බව පෙන්වාදෙන ශ්‍රී ලංකා මහ බැංකුව ණය ලබාගෙන ඇත්තේ රටේ සංවර්ධන කටයුතු වෙනුවෙන් බවද මේ වනවිට සීග්‍ර සංවර්ධනයක් කරා පියමන් කරන බවද කියාසිටී..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>27</day>
    </date>
    <link>http://www.dinamina.lk/2013/03/27/_art.asp?fn=n1303278</link>
    <topic>කැනඩා-ශ්‍රී ලංකා පාර්ලිමේන්තු මිත්‍රත්ව කණ්ඩායමට නව නිලධාරීන්</topic>
    <author>මහින්ද අලුත්ගෙදර</author>
    <content>කැනඩා - ශ්‍රී ලංකා පාර්ලිමේන්තු මිත්‍රත්ව කණ්ඩායම සඳහා නව නිලධාරීන් කණ්ඩායමක් පත්කර ඇත.කැනේඩියානු පාර්ලිමේන්තු මන්ත්‍රී කොර්නෙලිපු චිසූ එහි සභාපතිවරයා වශයෙන් තෝරාගෙන තිබෙන අතර පාර්ලිමේන්තු මන්ත්‍රී ජෝන් ඩැනියෙල් සහ සෙනෙට් සභික සලමා අතුලාජාන් යන අය උප සභාපතිවරුන් ලෙස පත්කරගෙන ඇතැයි කැනඩාවේ ශ්‍රී ලංකා මහ කොමසාරිස් කාර්යාලය පවසයි.මේ අතර කැනඩා - ශ්‍රී ලංකා පාර්ලිමේන්තු මිත්‍රත්ත්ව කණ්ඩායමේ විධායක කමිටුව වෙනුවෙන් 11 දෙනෙකු නම්කර තිබේ.මෙලෙස තෝරාගත් නව නිලධාරී මණ්ඩලය වෙනුවෙන් කැනඩාවේ ශ්‍රී ලංකා මහකොමසාරිස් චිත්‍රාංගනී වාගීෂ්වර මහත්මිය රාත්‍රී භෝජන සංග්‍රහයක් පිරිනමා තිබෙන අතර එය ශ්‍රී ලංකා මහකොමසාරිස් නිල නිවෙසේදී පැවැති බවද කැනඩාවේ ශ්‍රී ලංකා මහ කොමසාරිස් කාර්යාලය කියයි.මෙහිදී ශ්‍රී ලංකා මහ‍ කොමසාරිස් චිත්‍රාංගනී වාගීෂ්වර මහත්මිය සඳහන්කර ඇත්තේ ශ්‍රී ලංකාව සහ කැනඩාව අතර ද්වීපාර්ශවික සබඳතා ප්‍රවර්ධනය වෙනුවෙන් මේ කණ්ඩායම වැදගත් කාර්යභාරයක් ඉටුකරනු ඇතැයි තමා බලාපොරොත්තුවන බවයි.ශ්‍රී ලංකාවේද මෙවැනි මිත්‍රත්ත්ව කණ්ඩායමක් සිටින බව සඳහන් කර තිබෙන ඒ මහත්මිය ඒ අනුව දෙරට අතර පවතින සබඳතා තවදුරටත් ඉදිරියට ගෙන යාමට ශක්තියක් ලැබෙන බව පෙන්වාදී තිබේ..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>27</day>
    </date>
    <link>http://www.dinamina.lk/2013/03/27/_art.asp?fn=n1303279</link>
    <topic>නැ‍’හිර මුහුදේ මත්ස්‍ය සම්පතින් මිලියන 10000ක් උපයන වරම්</topic>
    <author>ජයසිරි මුණසිංහ අම්පාර සිට...</author>
    <content>ශ්‍රී ලංකාවට අයත් නැඟෙනහිර මුහුදු තීරයේ සිට බංග්ලාදේශයේ චිතගොං දක්වා දිවෙන තවමත් හරි හැටි ධීවර ඇස නොගැටුණු නොඉඳුල් මත්ස්‍ය සම්පත පිටරට යැවීමෙන් රුපියල් මිලියන දසදහසකට වඩා ආදායමක් උපයා ගැනීමට මෙරට ධීවරයන්ට අවස්ථාව උදාවී තිබේ.අම්පාර, ත්‍රිකුණාමලය හා මඩකළපුව දිස්ත්‍රික් තුනේ ධීවර කටයුතුවලින් රටට වැඩිම විදේශ විනිමය ප්‍රමාණයක් උපයා ගැනීමට අවස්ථාව උදාවී ඇත.විශේෂයෙන් අම්පාර දිස්ත්‍රික්කයේ ධීවර ජනතාවට ගැඹුරු මුහුදේ මත්ස්‍යසම්පත ඕලුවිල් ධීවර වරායෙන් හා ඕලුවිල් ජාත්‍යන්තර වරායෙන් පිටරටට යවා මේ ආකාරයට ආදායම් වැඩි කර ගැනීමට හැකියාව ලැබෙන බව අම්පාර දිස්ත්‍රික් ශ්‍රී ලංකා නිදහස් පක්ෂ සංවිධායක කීර්ති ශ්‍රී වීරසිංහ මහතා ප්‍රකාශ කළේය.සත්වැනි දැයට කිරුළ ජාතික සංවර්ධන වැඩපිළිවෙළ හා ප්‍රදර්ශනයෙන් අම්පාරේ ජනතාවට අත්වන ආර්ථික ප්‍රතිලාභ මොනවාදැයි අප කළ විමසීමකට පිළිතුරු ලබාදෙමින් කීර්ති ශ්‍රී වීරසිංහ මහතා මේ අදහස් පළ කළේය.'දැයට කිරුළ කියන්නේ අම්පාර ජනතාවට ලෝකය දිනා ගැනීමට ලැබුණු අවස්ථාවක්. ආර්ථික අතින්, සාමාජයීය අතින් පමණක් නොවෙයි සෑම අංශයකින්ම ඉදිරියට යන්න අපට ලැබුණු මහඟු අවස්ථාවක්.' දැන් අපේ ධීවරයින්ට ඕලුවිල් ධීවර වරාය වැඩිදියුණු වීම තුළ තමන්ගේ රැකියාව හරි හැටි කරන්නට පුළුවන්කම ලැබෙනවා.ඒවාගේම ඔවුන් නෙළා ගන්නා මත්ස්‍ය සම්පත පිටරටට යවන්න ඕලුවිල් ජාත්‍යන්තර වරායෙන් හෝ මත්තල රාජපක්ෂ අන්තර්ජාතික ගුවන්තොටුපලින් හෝ පුළුවන්කම ලැබෙනවා' ඔහු පැහැදිලි කළේය.'අපේ ධීවරයෝ නෙළා ගන්නා මත්ස්‍ය සම්පත නිසි ආකාරයට ලොව පිළිගත් සෞඛ්‍යාරක්ෂිත ඇසුරුම්කරණයක් කරන්නට ඕනෑ. නාස්ති නොකර ගබඩා කරන්නට ඕනෑ. ඒ වාගේම පිටරට වෙළෙඳපොළ ඉල්ලුම දිනා ගනිමින් අඛණ්ඩව ඒ සැපැයුම කරන්නට ඕනෑ.ඒ සඳහා කටයුතු කළ හැකි රාජ්‍ය හා පෞද්ගලික අංශ දෙකේම සියලු දෙනාම එකට එක්විය යුතු අවස්ථාවක් දැන් උදා වී තිබෙන්නේ.අතිගරු ජනාධිපතිතුමා ධීවර ඇමැතිතුමා පුදුමාකාර දිරි ගැන්වීමක් ධීවර අංශයේ දියුණුවට ලබා දෙනවා. ධීවර වරායන් දියුණු කරනවා. ඕලුවිල් ධීවර වරාය අමෙරිකානු ඩොලර් මිලියන ගණනක් වැය කර නවීකරණය කළා.දැන් අපේ ධීවරයන්ට මේ අංශයේ ආයෝජකයින්ට පුළුවන් තම කටයුතු වෙනදාටත් වඩා කඩිනමින් හොඳට කරන්නට. අපිට මේ දිස්ත්‍රික්කයට ධීවර අංශයේ ලොව පිළිගත් ආයෝජන දිනා ගන්න ඕනෑ. ජපානයේ අපේ රටේ මත්ස්‍ය සම්පතට විශාල ඉල්ලුමක් තිබෙනවා. අපි ඒ ඉල්ලුම සපුරාලීමට සමත් වෙන්න ඕනෑ.'ගැඹුරු මුහුදින් අල්ලා ගන්නා මාළු ඉතාම ඉක්මනින් ශීතාගාරවෙත ගෙනැවිත් සුද්ද පවිත්‍ර කොට ජගත් ප්‍රමිතීන්ට අනුව ඇසුරුම් කර පිටරට යවන්න වැඩපිළිවෙළක් ඕනෑ. මේ සඳහා ජපානයේ ටූනා සම්මේලනය සමඟ ශ්‍රී ලංකා රජය සාකච්ඡා කොට තිබෙනවා. ජපානය සූදානම් ආයෝජකයෝ එවන්න.ඒ අවස්ථා දිනා ගැනීමට අම්පාරේ අපිට අවස්ථාව උදා වුණේ දැයට කිරුළ නිසා බව කීර්ති ශ්‍රී වීරසිංහ මහතා පැහැදිලි කළේය..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>27</day>
    </date>
    <link>http://www.dinamina.lk/2013/03/27/_art.asp?fn=n13032710</link>
    <topic>රත්මලාන-අම්පාරගුවන් ගමන්සතියට දින තුනක්</topic>
    <author/>
    <content>දැනට සතියකට එක් දිනක් ගමන් ගන්නා රත්මලාන - අම්පාර ගුවන් ගමන් සතියකට දින තුනක් දක්වා වැඩි කිරීමට සැලසුම් කොට ඇත.දැයට කිරුළ ජාතික සංවර්ධන වැඩපිළිවෙළ සහ ජාතික මහා ප්‍රදර්ශනය හේතුවෙන් අම්පාර දෙස් විදෙස් ආයෝජකයන්ගේ සිත් ගන්නා දිස්ත්‍රික්කයක් බවට පත්වීම නිසා මෙහි පැමිණෙන ගුවන් මගීන්ගේ ප්‍රමාණය ඉහළ ගොස් ඇත.ඒ අනුව ඉදිරියේදී ගුවන් ගමන් වාර ගණන වැඩි කරනු ලැබේ. දැනට මගීන් 12 දෙනෙකු රැගත් ශ්‍රී ලංකා ගුවන් හමුදාවට අයත් හෙලිටුවර්ස් යානාවක් අම්පාරට පැමිණෙන අතර ගුවන් මගීන් 40 දෙනෙකු වුව රැගත් යානා ගොඩබැස්සවීමට හැකි සේ අම්පාර උහන ගුවන්තොටුපල සංවර්ධනය කැරිණි.මෙය දැයට කිරුළට සමගාමීව සිදු වූ සංවර්ධන ව්‍යාපෘතියකි..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>27</day>
    </date>
    <link>http://www.dinamina.lk/2013/03/27/_art.asp?fn=n13032711</link>
    <topic>ත්‍රි'මලේ කාලි දෙවොලේතේරු උළෙල ඊයේ අවසන්</topic>
    <author>ත්‍රිකුණාමලය විශේෂ ඒ.ටී.එම්. ගුණානන්ද</author>
    <content>හින්දු බැතිමතුන්ගේ ගෞරවාදරයට පාත්‍ර වූ කාලි දෙවියන් උදෙසා වාර්ෂිකව ත්‍රිකුණාමල කාලි කෝවිලේ පවත්වනු ලැබූ තේරු මංගල්‍යය ඊයේ (26) උදෑසන දිය කැපීමෙන් අවසන් විය.මේ සඳහා විශාල හින්දු බැතිමතුන් පිරිසක් සහභාගී වූ අතර සහභාගී වූ හින්දු බැතිමතුන් අතර දිවයිනේ නන්දෙසින් පැමිණි පිරිසට අමතරව යුද ගැටුම් හේතුවෙන් ශ්‍රී ලංකාව අතහැර ගොස් විදේශ රටවල පුරවැසිභාවය ලබාගත් හින්දු බැතිමත්හුද වූහ.ත්‍රිකුණාමලය සමුද්‍රාගම මුහුදු තීරයේදී දිය කැපීමේ මංගල්‍ය පැවැත්වූ අතර දෙවියන් ස්නානය කර මුහුදට මුසු වූ ජලය ස්නානය කිරීමට විශාල පිරිසක් මුහුදට බසින අයුරු දැකගත හැකි විය. මෙම ජලය ස්නානය කිරීම තුළින් ලෙඩ දුක් අපල උවදුරු දුරුවන බවට බැතිමතුන්ගේ මතය වී තිබේ.දෙවියන් උදෙසා කැපවු කෝවිල වටා පුරුෂ පක්ෂය විශාල පිරිසක් බිම දිගා වී පැදකුණු කිරීම තුළින් දෙවියන් යැදීමටද එකතු වී සිටියහ. පැමිණි බැතිමතුන්ගේ ආරක්ෂාවටත් රථ වාහන පාලනය සඳහාත් ත්‍රිකුණාමල මූලස්ථාන පොලිසිය මඟින් විශේෂ ආරක්ෂක වැඩසටහනක්ද වෙනදා මෙන් සංවිධානය කර තිබෙන අයුරු දැක ගත හැකි විය..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>27</day>
    </date>
    <link>http://www.dinamina.lk/2013/03/27/_art.asp?fn=n13032715</link>
    <topic>සරසවිවලට ඇතුළත් කරගැනීමේඅභියාචනා සලකා බැලීම අප්‍රේල් මුල</topic>
    <author>පණ්ඩුක සමරසේකර</author>
    <content>2011 වසරේ උසස් පෙළ සමත්වූ සිසුන්ගෙන් විශ්වවිද්‍යාල සඳහා බඳවා ගැනීමේදී එම සිසුන් ඉදිරිපත් කළ අභියාචනා අප්‍රේල් මස මුල් දින 10 තුළදී සලකා බලන බව විශ්වවිද්‍යාල ප්‍රතිපාදන කොමිෂන් සභාවේ සභාපතිනී මහාචාර්ය ක්ෂණිකා හිරිඹුරේගම මහත්මිය පවසන්නීය.දැනටමත් සිසුන් 500කගෙන් පමණ අභියාචනා ලැබී ඇති බව පවසන හිරිඹුරේගම මහත්මිය ඉන් වැඩි ප්‍රමාණයක් කොළඹ සහ ඒ අවට ඇති විශ්වවිද්‍යාල සඳහා ඇතුළත් වීමට කළ අභියාචනා බව ද ප්‍රකාශ කළාය.සිසුන්ගේ මෙන්ම මවුපියන්ගේ සෞඛ්‍ය ගැටලු ද මේ අභියාචනා සඳහා ඉදිරිපත් කළ හේතූන් බව පැවසූ හිරිඹුරේගම මහත්මිය කෙසේ වෙතත් ඉසෙඩ් ලකුණු හා දිස්ත්‍රික්ක මට්ටම ද සලකා සියලු සිසුන්ට සාධාරණයක් වන පරිදි එම අභියාචනා සලකා බලන බව ද “දිනමිණ” ට පැවසුවාය..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>27</day>
    </date>
    <link>http://www.dinamina.lk/2013/03/27/_art.asp?fn=n13032712</link>
    <topic>වැලිවේරිය - කොටුව බස්සවස 6න් පස්සෙ නැහැ</topic>
    <author>වැලිවේරිය සමූහ සනත් නානායක්කාර</author>
    <content>වැලිවේරිය - කොටුව ඇඹරලුව හරහා ධාවනය කරනු ලබන බස් රථ සවස 6න් පසු ධාවනය නොවෙන නිසාවෙන් එම ප්‍රදේශයන්හි ජීවත්වන ජනතාව මහත් ලෙස පීඩා විඳිති.මාර්ග කාපට් අතුරා සංවර්ධනය කර තිබුණ ද මගී ප්‍රවාහන පහසුකම් නිසි පරිදි නොමැති නිසාවෙන් රාත්‍රියේ රැකියාවන් සඳහා ගොස් නිවෙස් කරා පැමිණෙන බොහෝ පිරිස් මෙන්ම, උපකාරක පංති සඳහා ගොස් නිවෙස් බලා පැමිණෙන පාසල් දරුවන් ද, අතරමගදී නොයෙක් අකරතැබ්බයන්ට ද ලක්වෙන බවට නොයෙක් විට අසන්නට ලැබේ.වසර කිහිපයකට පෙර ලංගම බස් රථයක් ධාවනයේ යොදවා තිබුණ ද දැනට කිසිදු බස් රථයක් ධාවනය නොවේ.එබැවින් ලංගම බස් රථයක් රාත්‍රි කාලයේ මාර්ග අංක 514 වැලිවේරිය - කොටුව බස් මාර්ගයේ ධාවනයේ යොදවන්නැයි ජනතාව බලධාරීන්ගෙන් අපේක්ෂා කරති..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>27</day>
    </date>
    <link>http://www.dinamina.lk/2013/03/27/_art.asp?fn=r1303271</link>
    <topic>මහරගම සංවර්ධන ව්‍යාපෘතිවලටරුපියල් කෝටි හත හමාරක්</topic>
    <author>මහරගම විශේෂ - වේහැල්ලේ පියතිලක</author>
    <content>2012 වසරේ ආර්ථික සංවර්ධන අමාත්‍යාංශය ක්‍රියාත්මක කරනු ලබන එක ගමකට එක වැඩක්, ව්‍යාපෘති 41ක් විමධ්‍යගත මුදල් ප්‍රතිපාදන යටතේ ව්‍යාපෘති 99ක් සහ පළාත් සභා මුදල් ප්‍රතිපාදන යටතේ ව්‍යාපෘති 210ක් සඳහා මහරගම ප්‍රාදේශීය ලේකම් කාර්යාලයීය බල ප්‍රදේශයට රුපියල් කෝටි හත හමාරකට මදක් වැඩි මුදලක් යොදවා ඇති බව ප්‍රාදේශීය ලේකම් බුද්ධි තරංගා කරුණාසේන මහත්මිය දිනමිණට පැවැසුවාය.එක ගමකට එක වැඩක් යටතේ ප්‍රාදේශීය ලේකම් කොට්ඨාසයේ සියලුම ග්‍රාම නිලධාරී කොට්ඨාසයකට එක් ව්‍යාපෘතියක් ලබාදීම විශේෂයකි.මෙම ව්‍යාපෘති අතර මාර්ග සංවර්ධන, කුඩා වාරිමාර්ග, කානු පද්ධති මාතෘ හා ළමා සායන සහ ළදරු පාසල් සංවර්ධනයද ඇතුළත් වෙයි. ඒ සඳහා වියදම රුපියල් හාරකෝටි දසලක්ෂයකි.බස්නාහිර පළාත් සභා මුදල් ප්‍රතිපාදන යටතේ ව්‍යාපෘති 210ක් ක්‍රියාත්මක විය. වැයකර ඇති මුදල රුපියල් දෙකෝටියද ඉක්මවයි.මහරගම ප්‍රාදේශීය ලේකම් කාර්යාලය මහරගම නගර සභාව, කලාප අධ්‍යාපන කාර්යාලය, ලංකා විදුලිබල මණ්ඩලය, පළාත් වාරිමාර්ග දෙපාර්තමේන්තුව, විදුලි පුද්ගලික සමාගම යන ආයතනවල බලධාරීත්වය යටතේ ව්‍යාපෘති ක්‍රියාත්මක විය..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>27</day>
    </date>
    <link>http://www.dinamina.lk/2013/03/27/_art.asp?fn=r1303272</link>
    <topic>රු. 65000ක් වටිනා රන් මාලය නොවටිනා තැනකසඟවාගෙන</topic>
    <author>අලව්ව විශේෂ ඒ. කීර්තිසිංහ</author>
    <content>දුම්රියේදී කඩාගෙන පැන දිවූ රු. 65000ක් පමණ වටිනා රන් මාලය කොල්ලකරුගේ අධෝමාර්ගයේ සඟවාගෙන තිබී පොලිසිය විසින් සොයාගන්නා ලදී.යාල්දේවී දුම්රියේ ගමන් ගත් කාන්තාවකගේ ගෙලබැදි රන් මාලය කඩාගත් සොරා අලව්වේදී නොනවත්වා යන දුම්රියෙන් පැන ඇත. එම කාන්තාව විසින් මේ බව වහාම දුරකතනයෙන් අලව්ව පොලිසියට දන්වා තිබේ.දුරකතන පණිවුඩය අනුව වහා ක්‍රියාත්මක වූ අලව්ව පොලිසියේ ස්ථානාධිපති මහින්ද පුෂ්පකුමාර, අපරාධ අංශයේ ස්ථානාධිපති දසනායක, පොලිස් සැරයන් වීරසිංහ (18266) , පොලිස් සැරයන් කරුණාරත්න (32182) , කාන්තා අංශයේ කොස්තාපල් අධිකාරි (2720) යන නිලධාරීන් විසින් අලව්වේ මිරිහෙලිය ප්‍රදේශයේ නිවෙසක ඇඳක් යට සැඟවී සිටි සොරා අල්ලාගන්නා ලදී.'ඒ වන විට ඔහු රන්මාලය අධෝමාර්ගයේ අඟල් දෙකක් පමණ ඇතුළත සඟවාගෙන සිටි බව පොලිසිය කියයි.විරේක බෙහෙත් දී ලබා ගත් මාලය අයිතිකරුවන් වෙත බාර දෙන ලදී. මාල හොරා ගෙහිමියන්ටද හොරා පිටුපස දොරටුවෙන් නිවෙසට ඇතුළුවී ඇදයට සැඟවී ඇත.සැකකරු පොල්ගහවෙල මහේස්ත්‍රාත් බුද්ධික සී. රාගල මහතා වෙත ඉදිරිපත් කරන ලදුව රක්ෂිත බන්ධනාගාර ගත කෙරිණ.අලව්ව පොලිසියේ සැරයන් වීරසිංහ මහතා (18266) පැමිණිල්ල මෙහෙයවයි..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>27</day>
    </date>
    <link>http://www.dinamina.lk/2013/03/27/_art.asp?fn=r1303273</link>
    <topic>කළුතර උග්ගල්බඩ විදුහලටකෘෂිකර්ම ගුරුවරයෙක් නෑ</topic>
    <author>වාද්දූව සමූහ එස්. ආර්. පියදාස</author>
    <content>කළුතර අධ්‍යාපන කොට්ඨාසයේ උග්ගල්බඩ විදුහලට කෘෂිකර්ම විෂයය ඉගැන්වීමට ගුරුවරයකු නොමැති වීම නිසා එම විදුහලේ සිසුන් අසීරුතාවකට පත්ව ඇතැයි නාගොඩ ගොවිජන සේවා කාර්යාලය උග්ගල්බඩ - දෙදියවල කෘ.ප.නි.ස. නිලධාරිනී හේමා පෙරේරා මහත්මිය කළුතර ප්‍රාදේශීය කෘෂිකර්ම කමිටු රැස්වීමේ දී කීවාය.මේ පුරප්පාඩුව දැනට වසර හයක පමණ කාලයක් තිස්සේ පවතින බවද එහි කෘෂිකර්ම ගුරුවරයකු සිටි අවධියේ විදුහලේ සිසුන් කෘෂිකර්ම විෂයය සම්බන්ධව කලාප, දිස්ත්‍රික්, පළාත් සහ සමස්ත ලංකා තරග වලට ඉදිරිපත් වී විශාල කීර්තියක් තම පාසලට ලබාදී ඇති බවද හේමා පෙරේරා මහත්මිය කීවාය..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>27</day>
    </date>
    <link>http://www.dinamina.lk/2013/03/27/_art.asp?fn=r1303274</link>
    <topic>පොල්ගහවෙල බස් පහසුකම් ලබා දෙන්න</topic>
    <author>පොල්ගහවෙල විශේෂ කරුණාරත්න කළුආරච්චි</author>
    <content>පොල්ගහවෙල නව කොළඹ පාරේ බස්රථ ධාවනය නොවීම නිසා ප්‍රදේශවාසී ජනතාවට මහත් දුෂ්කරතාවකට මුහුණපෑමට සිදුවී ඇත.කොළඹ, කුරුණෑගල ප්‍රධාන මාර්ගයේ සිට පොල්ගහවෙල නගරය දක්වා ප්‍රදේශයේ ජනාකීරණ ගම්මාන රැසක් හරහා වැටී ඇති මෙම මාර්ගයේ ධාවනය සඳහා යොදවා තිබූ ලං.ග.ම. බස් රථය දැනට වසර ගණනාවක සිට ධාවනයෙන් ඉවත් කර ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>27</day>
    </date>
    <link>http://www.dinamina.lk/2013/03/27/_art.asp?fn=r1303275</link>
    <topic>පේරාදෙණි සරසවියේ නවකවදය මඩින්නවිශේෂ ආරක්ෂක වැඩපිළිවෙළක් ක්‍රියාවට</topic>
    <author>මහනුවර දකුණ විශේෂ – ආර්. එම්. රත්නායක</author>
    <content>පේරාදෙණිය විශ්වවිද්‍යාල අධ්‍යාපන පීඨ සඳහා නවක සිසුන් ඇතුළත් කරගැනීම මේ දිනවල ඒ ඒ පීඨාධිපතින් විසින් සිදුකරගෙන යන අතර විශ්වවිද්‍යාලය තුළ “නවකවදය” පිටුදැකීම සඳහා මහා ශිෂ්‍ය සංගමයේ ද සහය ඇතිව විශ්වවිද්‍යාල පරිශ්‍රය තුළ විශේෂ ආරක්ෂක වැඩපිළිවෙළක් උපකුලපති මහාචාර්ය අතුලසේනාරත්න මහතා විසින් යොදා ඇත.මාෂල්වරු තිදෙනකු ද සරසවි ආරක්ෂක අංශයද මූලික කරගත් සිවිල් ආරක්ෂක සේවයක් ද නවක සරසවි සිසුන්ගේ ආරක්ෂාව උදෙසා සරසවි ශිෂ්‍ය සංගම්වල නොමද සහය ඇතිව ක්‍රියාත්මක වෙයි.මේ හැර පේරාදෙණිය විශ්වවිද්‍යාල නවක සිසුන්ගේ පහසුව උදෙසා සුබසාධන වැඩ පිළිවෙළක් හැටියට විශේෂ බස් සේවයක්ද ගලහ මංසන්ධියේ සිට පේරාදෙණිය විශ්වවිද්‍යාලය දක්වා අරඹා ඇත.එහෙත් සදාචාරාත්මක ගුණධර්මවලට මුල්තැන දෙමින් දැනට සාමාන්‍ය වශයෙන් පවතින නවකවදය ට ඈතින් ඇසෙන විධානයකට අනුව නවකයින් මහ මඟ දකුණෙන් ගමන්කිරීම, මහ මඟ ඉදිරියට හමුවන වැඩිහිටියෙකුට ගරු කිරීම ඇතුළත් නවකයකුගේ සංවර ගමන බිමන බෙහෙවින් විශ්වවිද්‍යාල භූමිය තුළ දක්නට ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>27</day>
    </date>
    <link>http://www.dinamina.lk/2013/03/27/_art.asp?fn=r1303276</link>
    <topic>කතකගේ 91000ක්සොරකම් කරලා</topic>
    <author>වාද්දුව සමූහ - එස්. ආර්. පියදාස</author>
    <content>සුළු වෙළෙඳ ව්‍යාපාරයක් කරමින් සීට්ටුවක්ද එකතු කරන 23 හැවිරිදි තරුණියකගේ රුපියල් අනූ එක්දහස් නවසිය පනහක (රු.91,950/-) මුදලක් සොරකම් කරගෙන ගොස් ඇතැයි වාද්දුව පොලිසියට ලැබී ඇති පැමිණිල්ලකින් කියැවේ.එකතු වූ සීට්ටු මුදල් රු.75000/-ක්ද සමඟ ගෙතුළ තිබූ රු.16950/- ක් වටිනා දේපළ ද 19 දා රාත්‍රී 9.20න් පසු දින අළුයම 5.20ක් අතර වේලාවකදී ගෙයි පිටුපස දොර ඇර ගෙට ඇතුළු වී මේ සොරකම කර ඇතැයි වාද්දුව පොහද්දරමුල්ලේ සිල්වා මාවතේ හල්කෙත්ති ශානිකා දර්ශනී සිල්වා (23) නැමැති තරුණියක් එම පැමිණිල්ල ඉදිරිපත් කර තිබේ.වාද්දුව පොලිස් ස්ථානාධිපති පොලිස් පරීක්ෂක ලලිත් විරසිංහ මහතාගේ උපදෙස් මත එම පොලිසියේ අපරාධ පරීක්ෂක අංශයේ පොලිස් පරීක්ෂක අර්ජුන වික්‍රමසිංහ මහතා ප්‍රමුඛ පිරිසක් පරීක්ෂණ පවත්වති..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>27</day>
    </date>
    <link>http://www.dinamina.lk/2013/03/27/_art.asp?fn=r1303277</link>
    <topic>කතකට වදහිංසා කළැයිසැක 4කට ඇප</topic>
    <author>ගම්පහ මධ්‍යම සමූහ - පී. ඒ. ඔලිවර් පෙරේරා</author>
    <content>ගනේමුල්ල කුඩාබොල්ලත ප්‍රදේශයේදී කාන්තාවකට පොලුවලින් පහර දී බරපතළ තුවාල සිදුකිරීම හා අතවර කිරීම සම්බන්ධයෙන් සැකකරුවන් 4 දෙනෙකුට ගම්පහ ප්‍රධාන මහේස්ත්‍රාත් ඛේමා ස්වර්ණාධිපති මහත්මිය විසින් රුපියල් 75,000 බැගින් ශරීර ඇප 2ක් නියම කර සෑම සති දෙකකට වරක් ගනේමුල්ල පොලිසියේ අපරාධ අංශයට වාර්තා කළ යුතු බවට ඇප කොන්දේසි පැනවීය.සිවුදෙනෙකුට මෙසේ ඇප නියම වූ අතර තුන්වැනි සැකකරු වෙනත් නඩුවක් සඳහා රක්ෂිත බන්ධනාගාර ගතකර තිබුණි.නීතිඥ සේනක ද සිල්වා මහතා සැකකරුවන් වෙනුවෙන් කරුණු දන්වා සිටින ලදි..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>27</day>
    </date>
    <link>http://www.dinamina.lk/2013/03/27/_art.asp?fn=r1303278</link>
    <topic>පුද්ගලයකු ඝාතනය කළාට බරපතළ සිර දඬුවම් හා දඩ</topic>
    <author>ගම්පහ සංචාරක - නිමල් ජයසිංහ</author>
    <content>පිහියකින් ඇන පුද්ගලයකු ඝාතනය කළ පුද්ගලයකු චෝදනාවට වරදකරු වූයෙන් වසර 07ක බරපතළ වැඩ සහිත සිර දඬුවමක්ද, රුපියල් 7500/-ක දඩයක්ද ගම්පහ මහාධිකරණ විනිසුරු පියසීලි වික්‍රමසිංහ මතුරට මහත්මිය නියම කළාය.දඩ මුදල නෙගෙවන්නේ නම් තවත් මාස 06ක බරපතළ වැඩ සහිත සිර දඬුවමක්ද නියම වන වගට නියෝග කළාය.2004 ජුලි 14 දින හෝ ඊට ආසන්න දිනයකදී දෙල්ගොඩ මීගහවත්තේදී ජයසිරි කිත්සිරි අලගියවත්ත යන අයට පිහියකින් ඇන සාවද්‍ය මනුෂ්‍ය ඝාතනයක් කිරීම සම්බන්ධයෙන් ලියනගේ හේමපාල (59) යන අයට එරෙහිව නීතිපතිවරයා විසින් අධිචෝදනා ගොනුකර ඇත.ලී මඩුවක වැඩ කරමින් සිටි පුද්ගලයකුට මෙසේ බහින්බස් වීමකදී පිහියෙන් ඇන ඝාතනය කිරීම සම්බන්ධයෙන් එම ලී මඩුවේ සේවය කළ අයද සාක්කි ලබාදී තිබුණි.අධිකරණ වෛද්‍ය සාක්කි සහ ඇසින් දුටු සාක්කි වන පැමිණිල්ල සාධාරණ සැකයෙන් තොරව නඩුව ඉදිරිපත් කර ඇති බව මහාධිකරණ විනිසුරුතුමිය තීන්දුව දෙමින් ප්‍රකාශ කළාය.විත්තියේ නීතිඥවරයා කරුණු ඉදිරිපත් කරමින් චූදිත “හීන්තෝවාදයෙන්” පෙළෙන්නකු බවත් වසර ගණනාවක සිට ප්‍රතිකාර ලබන්නෙකු බවත්, අදාළ වෛද්‍ය සහතික ඉදිරිපත් කරමින් කරුණු ඉදිරිපත් කළේය. ඔහුගේ ඉහත අසනීප තත්ත්වයන් බලා සුදුසු දඬුවමක් ලබාදෙන ලෙස ඉල්ලා සිටියේය..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>27</day>
    </date>
    <link>http://www.dinamina.lk/2013/03/27/_art.asp?fn=r1303279</link>
    <topic>රන්නගල සිංගාරේ දීකළුගල් පැටවූ ටිපර් රිය අඩි 100ක් ප්‍රපාතයේ</topic>
    <author>නාගොඩ විශේෂ – එන්. විජේරත්න</author>
    <content>හොරණ – මතුගම ප්‍රධාන මාර්ගයේ ඉහළ නෑබඩ – රන්නගල සිංගාරේ ප්‍රදේශයේ දී පාරෙන් ඉවතට පැන පෙරළුණු කළුගල් පටවා තිබූ ටිපර් රථය ඊට අඩි 100ක පමණ පහළින් ඇති ඇළ මාර්ගය සමීපයේ නතර වී තිබුණි.වංගු සහිත මේ ස්ථානයේ දී සිදුවූ මෙම අනතුරින් රියදුරුගේ ජීවිතය බේරී ඇත්තේ ආසන ආරක්‍ෂිත පටි පැලඳීම හේතුවෙනි.ඔහු සුළු තුවාල ලබා දිවි බේරා ගැනීමට ආරක්‍ෂිතව වාහනය ධාවනය කිරීම හේතු වුවද මීට පෙර වංගු සහිත මෙම අනතුරු දායක අනාරක්‍ෂිත ස්ථානයේ දී සිදුවූ අනතුරුවලින් කීපදෙනෙක් බරපතළ තුවාල ලබා තිබේ.දැනට හොරණ – මතුගම මෙම ප්‍රධාන මාර්ගය සංවර්ධනයට ලක්වන බැවින් මෙම ඉහළ නෑබඩ – රන්නගල සිංගාරේ ප්‍රදේශයේ වංගු හා බෑවුම් සහිත ස්ථානය කෙරෙහි වැඩි අවධානයක් යොමු විය යුතු බව ප්‍රදේශවාසීහු ප්‍රකාශ කරති.මීට පෙර ආරක්‍ෂිත යකඩ වැටක් මෙහි තිබූ බව පෙන්වා දෙන ඔවුන් එවැනි ආරක්‍ෂිත වැටක් ඉදිකිරීම සුදුසු බව ද වැඩිදුරටත් සඳහන් කර සිටිති..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>27</day>
    </date>
    <link>http://www.dinamina.lk/2013/03/27/_art.asp?fn=r13032710</link>
    <topic>බුජ්ජොමුව දුම්රිය පොළේ අඩුපාඩුසපුරා ගැනීමට ගම්වාසීහු එක්වෙති</topic>
    <author>අලව්ව විශේෂ – ඒ. කීර්තිසිංහ</author>
    <content>වසර 85ක් පමණ පැරණි බුජ්ජොමුව දුම්රිය ස්ථානයේ ඇති අඩු පාඩු සම්පූර්ණ කර ගැනීමට ප්‍රදේශවාසීහු ඉදිරිපත් වී සිටිති.මේ සඳහා “දුම්රිය ස්ථාන සංවර්ධන පදනම” නමින් සංවිධානයක් ද පිහිටුවාගෙන තිබේ.එම සංවිධානය මඟින් පසුගියදා දුම්රිය දෙපාර්තමේන්තුවේ නියෝජ්‍ය ප්‍රවාහන අධිකාරී ඒ. ඩී. එස්. සෙනෙවිරත්න මහතාට දුම්රිය ස්ථානයේ අඩු පාඩු පෙන්වා දෙන ලදී.සංවිධානය මඟින් කරන ලද ඉල්ලීම කෙරෙහි විශේෂ අවධානය යොමුකර හැකිතාක් දුරට එම ඉල්ලීම් ඉටුකර දීමට පියවර ගන්නා බව මෙහිදී නියෝජ්‍ය අධිකාරීවරයා පැවසීය.කීනවල පුරාණ විහාරාධිපති කීනවල ආයුපාල නාහිමි, බුජ්ජොමුව ශ්‍රී බෝධිමළු විහාරාධිපති ගනේකන්දේ ගුණරතන, උඩකැකුලාවල පුරාණ විහාරාධිපති බෝවල සුමනතිස්ස යන හිමිවරු මෙහිදී අනුශාසනා පැවැත්වූහ.බුජ්ජොමුව දුම්රිය ස්ථානාධිපති පුණ්‍යසිරි කුමාර, ප්‍රාදේශීය සභා මන්ත්‍රී සුමිත් ප්‍රියන්ත මහත්වරු ද මේ අවස්ථාවට සහභාගි වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>27</day>
    </date>
    <link>http://www.dinamina.lk/2013/03/27/_art.asp?fn=s1303271</link>
    <topic>ධනවත්ම ක්‍රීඩා සංගමයේ මුල් පුටුව පළමුවරට හිස්වෙයි ක්‍රිකට් සභාපති තේරීමේ බලය විධායක සභාවට</topic>
    <author>ප්‍රින්ස් ගුණසේකර</author>
    <content>ශ්‍රී ලංකා ක්‍රිකට් සභාපති තනතුරට තරග වැදීමට අපේක්ෂාවෙන් සිටි තිදෙනාගේම නාමයෝජනා ප්‍රතික්ෂේපවීම හේතුවෙන් මීලග වසර 2ක පරිපාලන කටයුතු සඳහා සුදුස්සෙකු තෝරා ගැනීමේ බලය ක්‍රිකට් විධායක සභාව වෙත පැවරෙයි.තිලංග සුමතිපාල, උපාලි ධර්මදාස හා සුමිත් සොයිසා යන මහත්වරුන් තිදෙනාගේම නාමයෝජනා ප්‍රතික්ෂේපවීමෙන් සභාපති පුටුව හිස්ව තබා නිලවරණය පැවැත්වීමට සිදුව තිබේ.ශ්‍රී ලංකා ක්‍රිකට් ඉතිහාසයේ මුල්වරට සභාපති පුටුව හිස්ව තිබියදී වාර්ෂික නිලවරණය පැවැත්වීමද විශේෂත්වයකි.අප්‍රේල් 16වැනිදා ක්‍රිකට් වාර්ෂික නිලවරණය කලින් නියම කරගත් පරිදි පැවැත්වෙන අතර පසුව රැස්වෙන නව ක්‍රිකට් විධායක සභාවේදී සභාපතිවරයෙකු යෝජනා ස්ථීරත්වයෙන් පත් කිරීමට නියමිතය.හිටපු ක්‍රිකට් සභාපතිවරයෙකු ලෙස අත්දැකීම් බහුල ජයන්ත ධර්මදාස මහතා එම තනතුරට වඩාත්ම සුදුසු පුද්ගලයා බවට ක්‍රිකට් පරිපාලනයේ බොහෝ දෙනාගේ විශ්වාසයවී ඇති හෙයින් ඒ මහතාගේ නම යෝජනා ස්ථිර කිරීමට බහුතරය සුදානමින් සිටින බවද වාර්තා‍ වේ‍.සභාපති තනතුරට නාමයෝජනා භාරදී සිටි තිලංග සුමතිපාල මහතා ක්‍රීඩා සංගම් රෙගුලාසිවල 15-1 වගන්තිය උල්ලංඝණය කර ඇති බවට ක්‍රීඩා ඇමැතිවරයා තීරණය කළ හෙයින් ප්‍රතික්ෂේප වු අතර උපාලි ධර්මදාස මහතා සිය නාමයෝජනා පත්‍රය සමග ඇමැතිවරයාගේ විශේෂ අනුමැතිය ලබා ‍නොතිබුණි. උපාලි ධර්මදාස මහතා පළමු පෙළ ක්‍රිකට් තරග ක්‍රීඩා නොකළ හෙයින් ක්‍රිකට් නිලතල ලබාගැනීමට ඇමැති විශේෂ අනුමැතිය අවශ්‍ය වේ.සභාපති තනතුරට නාමයෝජනා ලබාදුන් බදුරලිය ක්‍රීඩා සමාජයේ සුමිත් පෙරේරා මහතා අඛණ්ඩව වසර 2ක් ක්‍රිකට් විධායක සභාව නියෝජනය කර නොමැතිවීමෙන් සිය නාමයෝජනාව ප්‍රතික්ෂේප වී තිබේ..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>27</day>
    </date>
    <link>http://www.dinamina.lk/2013/03/27/_art.asp?fn=s1303272</link>
    <topic>දැයට කිරුළ වොලිබෝල් ප්‍රදර්ශන තරගයේ ජය තෝලංගමුවට</topic>
    <author>ජයසිරි මුණසිංහ අම්පාර සිට</author>
    <content>දැයට කිරුළ වොලිබෝල් ප්‍රදර්ශන තරගයේ ජයග්‍රහණය තෝලංගමුව ඩඩ්ලි සේනානායක මධ්‍ය විද්‍යාලය කණ්ඩායම ඊයේ (26) දිනා ගත්තේය. එම්.පී.සුනේත්‍රා ප්‍රියදර්ශනී විජේසිංහ ඇතුළු කණ්ඩායම මේ තරග වට 3-2ක් ලෙස ජයගැනීමට සමත්විය.දැයට කිරුළ ජාතික ප්‍රදර්ශන කමිටුව ශ්‍රී ලංකා වෙලිබෝල් සම්මේලනය සහ ක්‍රීඩා සංවර්ධන දෙපාර්තමෙන්තුව එක්ව සංවිධානය කළ මේ තරග අම්පාර හාඩි උසස් තාක්ෂණ ක්‍රීඩාපි‍ටියේදී පැවැත්විණි..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>27</day>
    </date>
    <link>http://www.dinamina.lk/2013/03/27/_art.asp?fn=s1303273</link>
    <topic>ලෝක අශ්වාරෝහක ශූරතාවලියේශ්‍රී ලංකාවට හත්වැනි තැන</topic>
    <author/>
    <content>ඉන්දියාවේ නවදිල්ලි නුවර පැවැති ලෝක අශ්වාරෝහක ක්‍රීඩා ශූරතාවලියේ සහ දකුණු ආසියා ක්‍රීඩා ශූරතාවලියේ දී රටවල් 17ක් අතරින් 7වැනි ස්ථානය අත්කර ගැනීමට ශ්‍රී ලංකාව සමත්විය. ශ්‍රී ලංකා අශ්වාරෝහකයන්ගේ කණ්ඩායම අන්තර් ජාතික තරගාවලියකට ඉදිරිපත්වූ පළමු අවස්ථාව මෙය වේ.පසුගිය19දින සිට 24දින දක්වා පැවැති මේ තරගාවලියට ශ්‍රී ලංකාව නි‍යෝජනය කරමින් ක්‍රීඩකයන් පස්දෙනකු සහභාගි වූහ. උප පොලිස් පරික්ෂක ඒ.පී.කීර්තිරත්න මහතාගේ කළමනාකාරත්වයෙන් හා නායකත්වයෙන් යුත් මේ කණ්ඩායමේ සියලු ක්‍රීඩකයන් පොලිසිය නියෝජනය කිරීම විශේෂත්වයකි.සේනානායක රාජපක්ෂගෙදර, සරත් කුමාර වීරක්කොඩි (දකුණු ආසියා වෙරළ ක්‍රීඩා ලෝකඩ පදක්කම්ලාභී) , කුමාර ධර්මදාස හා ඩිලන්ත කුමාර ගජනායක කණ්ඩායමේ සෙසු ක්‍රීඩකයන් වූහ.මෙහි දී ඒකල ක්‍රීඩා ඉසව්වේ තුන්වැනි ස්ථානය අත්කර ගැනීමට ශ්‍රී ලංකාවේ ‍ආර්.ජී.සේනානායකට තිබූ අවස්ථාව සංවිධායකයන්ගේ වරදින් අහිමිවීම කණගාටුදායක සිදුවීමකි.එම තරගයේ දී සේනානායකගේ සහ ඔහු සමග තරග වැදුණු කටාර් රාජ්‍යයේ ක්‍රීඩකයා‍ගේ ලකුණු තත්ත්වය සමානවූ අතර කාල ගණනයේදී කටාර් රාජ්‍ය‍යේ ක්‍රීඩකයා ඉදිරියෙන් සිටි බැව් කියමින් තරගාවලියේ තුන්වැනි ස්ථානය ඔහුට ලබා දී ඇත. එහෙත් කාල ගණනයේ දී සේනානායක ඉදිරියෙන් සිටි බැව් පසුව තරග තීරකවරයකු විසින් ප්‍රකාශ කර තිබේ. ශ්‍රී ලංකා අශ්වාරෝහකයන්ගේ සංගමයේ සභාපතිවරයා ලෙස සුරංජිත් ප්‍රේමදාස ම හතා කටයුතු කරයි..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>27</day>
    </date>
    <link>http://www.dinamina.lk/2013/03/27/_art.asp?fn=s1303274</link>
    <topic>කුලසේකර-අකිල චෙන්නායි පිලෙන් ඉවත් කරයි ?</topic>
    <author/>
    <content>එළැඹෙන ඉන්දියා ප්‍රිමියර් ලීග් ක්‍රිකට් තරගාවලියේ දී චෙන්නායි සුපර් කිංග්ස් කණ්ඩායම නියෝජනය කරන නුවන් කුලසේකර හා අකිල ධනංජය සමස්ත තරගාවලියෙන්ම ඉවත් කිරීමේ සූදානමක් ඇතැයි වාර්තාවේ.ශ්‍රී ලාංකික ක්‍රීඩකයන්ට තම ප්‍රාන්තයේ ක්‍රීඩා කිරීමට අවස්ථාව ලබා දීමට තමිල්නාඩු ප්‍රාන්ත රජය අකමැතිවීම ඊට හේතුවී ඇත.චෙන්නායි නුවර පැවැත්වෙන අයි.පී.එල්.තරගවලින් ශ්‍රී ලාංකික ක්‍රීඩකයන් ඉවත් කරන ලෙස තරගාවලි කමිටුව චෙන්නායි සුපර් කිංග්ස් කණ්ඩායම් හිමිකරුවන්ගෙන් ඉල්ලා නොසිටියද, චෙන්නායි සුපර් කිංග්ස් පිලේ අතිශය තීරණාත්මක වේගපන්දු යවන්නකු වන කුලසේකරත්, මෙවර අයි.පී.එල්.වෙන්දේසියේදී මිළට ගත් අකිල ධනංජයත් සිය ප්‍රාන්ත රජයේ තීරණය අනුව මෙසේ ඉවත් කිරීමට ඔවුන්ට සිදුවී තිබේ.චෙන්නායි සුපර් කිංග්ස් කණ්ඩායමට ක්‍රීඩා කරන කුල‍සේකර හා අකිල ධනංජය හැරුණුවිට කුමාර් සංගක්කාර, ලසිත් මාලිංග, ඇන්ජෙලෝ මැතිව්ස්, අජන්ත මෙන්ඩිස් සහ මහේල ජයවර්ධන ද මෙවර අයි.පී.එල්.තරගාවලියේ සෙසු කණ්ඩායම්වලට ක්‍රීඩා කිරීමට නියමිතය..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>27</day>
    </date>
    <link>http://www.dinamina.lk/2013/03/27/_art.asp?fn=s1303279</link>
    <topic>ශ්‍රී ධර්මාලෝක-ගුරුකුල මහා ක්‍රිකට් ගැටුම අද</topic>
    <author>එච්වඩ් වීරසිංහ කැලණිය සමූහ</author>
    <content>කැලණිය ශ්‍රී ධර්මාලෝක විද්‍යාලය සහ ගුරුකුල විද්‍යාල‍ය අතර 25වැනි වරට පැවැත්වෙන මහා ක්‍රිකට් තරගය අද (27) සහ හෙට (28) දෙදිනත් 22 එක්දින තරගය ලබන මස 7වැනිදාත් කොළඹ ආර්.ප්‍රේමදාස ජ්‍යාතන්තර ක්‍රිකට් ක්‍රීඩාංගණයේදී පැවැත්වේ.එක්දින තරගය 12වරක් ජය හිමිකර ගැනීමට ශ්‍රී ධර්මාලෝක විදුහල සමත්ව ඇති අතර තරග 7ක් ජයගැනීමට ගුරුකුල විදුහලට හැකිව ඇත.මෙවර තරග වාරයේ ශතකයක් හා අර්ධ ශතක 3ක් සමගින් ලකුණු 621ක් ලබා සිටින සිවුවැනි වසරේ වර්ණලාභියකු වන ජනිත් මධුෂාන් නායකත්වයත්, පස්වැනි වසරේ වර්ණලාභියකු වන ප්‍රබුද් හර්ෂිතගේ (ලකුණු 582ක් සහ කඩුලු 10ක්) උපනායකත්වයෙනුත් ශ්‍රී ධර්මාලෝක කණ්ඩායම ඉදිරිපත්වේ.ගුරුකුල විදුහල් කණ්ඩායම තෙවැනි වසරේ වර්ණලාභියකු වන ඒ.ඒ.නලින් පෙරේරා මෙහෙයවන අතර මෙවර තරගවාරයේදී ලකුණු 500ක් කඩුලු 36ක් සමගින් දස්කම් දක්වා ඇත. ලකුණු 800ක් සහ කඩුලු 27ක් දවාලීමට සමත්ව ඇති සිවුවැනි වසරේ වර්ණලාභියකු වන හෂාන් දුමිඳු උපනායකයා ලෙස කටයුතු කරයි.  .</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>27</day>
    </date>
    <link>http://www.dinamina.lk/2013/03/27/_art.asp?fn=s1303275</link>
    <topic>බාධක මැද පාපන්දු මුල් පුටුව මීගමුවේ රංජිත් රුද්‍රිගුට</topic>
    <author>ප්‍රින්ස් ගුණසේකර</author>
    <content>ක්‍රීඩා ඇමැති මහින්දානන්ද අලුත්ගමගේ මහතාගේ නියෝගයෙන් දෙවරක්ම කල් දැමු ශ්‍රී ලංකා පාපන්දු සම්මේලනයේ නිලවරණය ඊයේ නැවත පවත්වා නව සභාපති ලෙස රංජිත් රුද්‍රිගු මහතා නිතරගයෙන් තේරී පත්විය. මෙම නිලවරණය ක්‍රීඩා විද්‍යයතන ශ්‍රවණාගාරයේදී පැවැත්විණි.වසර 18ක් ශ්‍රී ලංකා පාපන්දු පරිපාලනයේ සිටි ප්‍රවීණතම නිලධාරියෙකු වන රංජිත් රුද්‍රිගු මහතා නිගම්බු යූත් ක්‍රීඩා සමාජයේ නිර්මාතෘවරයා වේ.පාපන්දු සම්මේලනයේ මුදල් කමිටු සාමාජිකයෙකුව සිට සභාපති දක්වා පැමිණි රුද්‍රිගු මහතා පැවැසුවේ ශ්‍රී ලංකාවට ජාත්‍යන්තර පාපන්දු තරග ජයග්‍රහණ ලබාදිය හැකි වැඩ පිළිවෙළක් සකසන බවයි.“අපේ මුලික අරමුණ රටේ ජනතාවගේ හදගැස්ම වැනි පාපන්දු ජයග්‍රහණ ලබාගැනීමයි. ක්‍රීඩා ඇමැතිතුමාගේ පූර්ණ සහයෝගය තිබෙන නිසා අපේ හොඳ සැලසුම් වේගයෙන් ක්‍රියාවට නංවාලිය හැකියි. අවම වශයෙන් අපි දකුණු ආසියා පාපන්දු ශූරතාව දිනාගත යුතුයි. ලෝක ශ්‍රේණිගත කිරීම් අනුව අපි දැන් 173 වැනි ස්ථානයේ සිටිනවා. මගේ සභාපති කාලයේදී ලෝකයේ 120 වැනි පාපන්දු පිල බවට පත්කිරීම අරමුණයි” නව සභාපතිවරයා පැවැසීය.“පාපන්දු ක්‍රීඩාව කණ්ඩායම් හැගීමෙන් කළයුතු දෙයක්. පාපන්දු සම්මේලනයේ නිලධාරින් පිරිසත් එකම පවුලක අය වගේ එකතුවෙලා වැඩ කිරීමට සුදානම් විය යුතුයි. අපේ උපරිම උත්සහයෙන් ක්‍රීඩාව ඉදිරියට ගත හැකියි” රුද්‍රිගු මහතා වැඩිදුරටත් පැවැසීය.ඇමැතිවරයා විසින් ශ්‍රී ලංකා පාපන්දු සම්මේලනයට කොන්දේසි කිහිපයක් පැනවු අතර පාපන්දු සම්මේලනය තුළ ක්‍රියාත්මකවු කළමණාකාරන කමිටුව අහෝසි කිරීම, අලුතින් පත්වන සභාපති, ලේකම් දෙදෙනාට කාර්යාල පහසුකම් ඇති කරදීම ඇතුලු කරුණු කිහිපයක් ඒ අතර තිබුණි.පාපන්දු සම්මේලනයේ අවිධිමත් ක්‍රියා පිළිබඳ සොයා බැලීමට ත්‍රි පුද්ගල කමිටුවක්ද ක්‍රීඩා ඇමැතිවරයා නම් කළ අතර එම පරික්ෂණද ක්‍රියාත්මක වෙමින් පවතී.පරීක්ෂණ කමිටු වාර්තාව මගින් ඉදිරිපත් කරන නිර්දේශ ක්‍රියාවට නැංවීම නව පාපන්දු පරිපාලනයට පැවැරෙන ප්‍රධානතම අභියෝගයකි.පාපන්දු සම්මේලන වාර්ෂික කොංග්‍රසයේදී හොඳම පාපන්දු ලීගය ලෙස ත්‍රිකුණාමලය සම්මාන දිනාගත් අතර දක්ෂතම නිලධාරීන් ලෙස සී.එස්.වීරසේකර (කුරුණෑගල), ජෝන් ප්‍රනාන්දු (මීගමුව), එස්.ඒ.ක්ලෙමන්ට් (පොලිසිය), එම්.අයි.සබුර් (කොළඹ), ඒ.‍ජෙයසංඛර් (ත්‍රිකුණාමලය), පී.ඩී.සිරිසේන (කොළඹ), එම්.රෙට්නසිංහම් (මඩකලපුව) යන මහත්වරු සම්මාන දිනාගත්හ.ශ්‍රී ලංකා පාපන්දු සම්මේලනයේ නිලධාරි පිරිස මෙසේය.සභාපති-රංජිත් ‍රුද්‍රිගු, උප සභාපතිවරු- එල්.නේරුජී, සුනිල් සෙනවීර, ආනන්ද පීරිස්, ආර්.පෝනෙන්ද්‍රන්, මනිල් ප්‍රනාන්දු, ලේකම්-උපාලි හේවගේ, නියෝජ්‍ය ලේකම්-රාහුල සිරිවර්ධන (පරිපාලන), රෝහිත ප්‍රනාන්දු (තාක්ෂණ), භාණ්ඩාගාරික-එම්.ජේ.එම්.ජවුසි, උප භාණ්ඩාගාරික-කොන්ඩුඩ් පෙරේරා.</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>27</day>
    </date>
    <link>http://www.dinamina.lk/2013/03/27/_art.asp?fn=s1303276</link>
    <topic>ආසියාවට මලල ක්‍රීඩා වීරයෝ ඕනෑ</topic>
    <author>ටෝකියෝ (ඒ.එෆ්.පී.)</author>
    <content>මලල ක්‍රීඩාවෙන් ලෝකය ජයගැනීමට නම් ආසියාවට මලල ක්‍රීඩා වීරයන් අවශ්‍ය බව ‍හිටපු මලල ක්‍රීඩක කාල් ලුවිස් ප්‍රකාශ කළේය. 'මම කුඩාවියේ දී අමෙරිකාවේ එවැනි වීරයන් සිටියා.එය අපට විශාල උත්තේජනයක් වුණා. එවැනි මලල ක්‍රීඩා වීරයන් අනුගමනය කරන්න මට ඕන වුණා. මම හිතන්නේ ඒක හරි වැදගත්. ටෝකියෝ නුවර කණිෂ්ට මලල ක්‍රීඩකයන් සඳහා වූ පුහුණු කඳවුරකට සහභාගිවෙමින් ඔහු එසේ කීවේය.'ඔබේ රටේ විශිෂ්ට මලල ක්‍රීඩකයන් සිටියා නම් ඔබලා ඔවුන් අනුගමනය කිරීමට පෙළඹේවි.'ඔලිම්පික් රන් පදක්කම් 9ක් හා ලෝක ශූරතා රන් පදක්කම් 8ක් දිනූ ලුවිස් පැවැසීය. මේ වනවිට 51වන වියේ පසුවන ලුවිස් 1983 - 1996 කාලයේ ‍ලෝක මලල ක්‍රීඩා පිටියේ විශිෂ්ටතම ක්‍රීඩකයා විය..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>27</day>
    </date>
    <link>http://www.dinamina.lk/2013/03/27/_art.asp?fn=s1303277</link>
    <topic>සය සාමාජික ක්‍රිකට් 29-30</topic>
    <author>අසේල කුරුළුවංශ</author>
    <content>මධ්‍යම පළාත් අධ්‍යාපන දෙපාර්තමේන්තු ක්‍රීඩා සංගමය සංවිධානය කරන සය සාමාජික ක්‍රිකට් තරගාවලිය මේ මස 29-30 දෙදින මහනුවර පොලිස් ක්‍රීඩාංගණයේදී පැවැත්වේ.දීප ව්‍යාප්ත රාජ්‍ය ආයතන, පළාත් පාලන ආයතන, රාජ්‍ය බැංකු හා අර්ධ රාජ්‍ය ආයතන කණ්ඩායම් සඳහා විවෘත වන මේ තරගාවලියේ ශූරතාව සඳහා පළාත් අධ්‍යාපන අධ්‍යක්ෂ අභියෝගතා කුසලානය සමගින් රු.50,000ක මුදලක් හිමිවන බව සංවිධායකයෝ දන්වා සිටී. වැඩි විස්තර දු.ක 0714409660 මගින් ලබාගත හැකිය..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>27</day>
    </date>
    <link>http://www.dinamina.lk/2013/03/27/_art.asp?fn=s1303278</link>
    <topic>මදුසංකගේ ශතකයෙන් ශාස්ත්‍රානන්දයට ජය</topic>
    <author>ඩිල්වින් මෙන්ඩිස් මොරටුව ක්‍රීඩා</author>
    <content>දෙහිවල ශාස්ත්‍රානන්ද විදුහලේ අමිල මධුසංක වාර්තාකළ විශිෂ්ට ශතකය හේතුවෙන් මොරටුව මෙතෝදිස්ත උසස් විදුහල සමග පැවැති එක්දින තරග ලකුණු 145කින් ජයගනිමින් දේවගැති ජෙරාඩ් ද සිල්වා කුසලානය දිනාගැනීමට ශාස්ත්‍රානන්ද විදුහල සමත්විය.පළමුව පන්දුවට පහරදුන් ශාස්ත්‍රානන්ද විදුහල ලකුණු 291ක් රැස් කළේය. අමිල මධුසංක හතරේ පහර 12ක් සහ හයේ පහර 9ක් සමගින් ලකුණු 169ක් රැස් කිරීමට සමත්විය. පිළිතරු ලෙස මෙතෝදිස්ත විදුහල ලබාගත හැකිවුයේ ලකුණු 166ක් පමණි.ශාස්ත්‍රානන්ද - 291 අමිල මධුසංක 169, රවිඳු දුෂ්මන්ත 40 (ඉශාන් ශාමික 48/2)මොතෝදිස්ත - 166 සහන් චතුරංග 44 (රවිඳු සංජිව 27/3).</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>27</day>
    </date>
    <link>http://www.dinamina.lk/2013/03/27/_art.asp?fn=f1303271</link>
    <topic>අපේ රටට වෙනත් ජාතීන් ඇගිලි ගැසිය යුතු නෑ</topic>
    <author>සාකච්ඡා කළේ උදිත ගුණවර්ධන තමරසිරි විජේසේකර</author>
    <content>වර්තමාන දේශපාලන හා සමාජ තත්ත්වය, ජිනීවා සමුළුවෙන් පසු මෙරටට විශේෂ දේශපාලන බලපෑමක් එල්ල වේ ද සහ මත්තල ජාත්‍යන්තර ගුවන්තොටුපොළ මඟින් මෙරට ආර්ථිකයට ලැබෙන ප්‍රතිලාභ පිළිබඳ ව දකුණේ මහ ඇමැති ෂාන් විජයලාල් ද සිල්වා සමඟ සිදුකළ සාකච්ඡාවකි මේ.* මානව හිමිකම් කඩවීම සම්බන්ධ ව නඟන චෝදනා පිළිබඳ ව කෙටියෙන්...පසුගිය යුද මෙහෙයුම් අවසාන භාගයේ ඉතාම තීරණාත්මක සටනක් තමයි පැවතුණේ. ඒ කියන්නේ ප්‍රභාකරන් ඇතුළු ත්‍රස්ත සංවිධානය උතුරේ සාමාන්‍ය ද්‍රවිඩ ජනතාව මිනිස් පවුරක් ලෙස යොදාගෙන තමයි ඔවුන් අවසන් සටනට සැරසුණේ.එම අවස්ථාවේ අපේ වීරෝදාර හමුදාව විනයගරුක සම්පන්න හමුදාවක් හැටියට ඉතාමත් ඉවසිලිවන්ත ව ප්‍රඥාගෝචර ව සහ යුද්ධයේ දී අනුගමනය කරන සම්මත නීත්‍යානුකූල ක්‍රමවේදය තුළ තමයි කටයුතු කළේ.එහෙම නැතිනම් එදා විශාල බර ආයුධ යොදාගෙන යුද මෙහෙයුම් කළා නම් සාමාන්‍ය ද්‍රවිඩ ජනතාව විශාල ප්‍රමාණයක් ජීවිතක්ෂයට පත්වෙනවා.එල්.ටී.ටී.ඊ. එක ම්ලේච්ඡ අන්දමින් එදා යුද වදිද්දි අපේ හමුදාව කටයුතු කළේ ශිෂ්ට සම්පන්න හමුදාවක් හැටියට. එදා ඒ කරපු මානුෂික මෙහෙයුම නිසා තමයි, සාමාන්‍ය ජනතාවගේ ජීවිත විශාල ප්‍රමාණයක් රැකුණේ. එහෙම නොවුණා නම් අපේ හමුදාවේ අය ජීවිතක්ෂයට පත්වීම එදා විශාල වශයෙන් අඩුකර ගන්න තිබුණා. ඒ නිසා අපි පිළිගන්න ඕන යුද්ධයක් සිදුවන විට දෙපාර්ශ්වයට ම බලාපොරොත්තු නොවෙන හානි සිදුවෙනවා. නමුත් එම හානි අවම වන විදියට තමයි අපේ හමුදාව කටයුතු කළේ.ඒ නිසා ඒ පිළිබඳ ව මධ්‍යස්ථව හිතන කිසිවෙක් රජයට, අපේ ජනාධිපතිතුමාට, අපේ හමුදාවට චෝදනා කරන්නේ නැහැ මානව හිමිකම් උල්ලංඝනය වෙලයි කියලා. නමුත් අද එල්.ටී.ටී.ඊ. එක යුද්ධයෙන් පැරදීම ඉවසන්න බැරි බටහිර ලෝකයේ සමහර රටවල් සිටිනවා. ජාත්‍යන්තර සංවිධාන සිටිනවා. ඒ අය මියගිය ප්‍රභාකරන් වෙනුවෙන් තමයි පෙනී සිටින්නේ. ඒ නිසා තමයි අපේ ජනාධිපතිතුමාට, අපේ රජයට එවැනි චෝදනා ඉදිරිපත් කරන්නේ. නමුත් ලෝකයේ සදාචාර සම්පන්න කිසිවකු මේ කිසිම චෝදනාවක් ඒ විදියට පිළිගන්නේ නැහැ.* චැනල් 4 වීඩියෝ පටිය සම්බන්ධ ව ඔබේ අදහස කුමක්ද?මානව හිමිකම් කවුන්සලයේ රැස්වීම්වල දී එක එක අවස්ථාවල එක එක ආකාරයේ නොයෙකුත් කාරණා ඉදිරිපත් කරනවා. ඒක වළක්වන්න බැහැ. ඒකට ඕනෑම සංවිධානයකට ඒවා ඉදිරිපත් කරන්න නිදහස තියෙන නිසා. ඒ අයගේ අපේක්ෂාව තවමත් අර මියගිය කොටින් වෙනුවෙන් පෙනී සිටින්න. ඒ වගේ ම යුද්ධය පැවතුන වකවානුවේ තම ජීවනෝපාය සකස් කරගත් සමහර පිරිස් හා සංවිධාන හිටිනවා. ඒ නිසා ඒ අය ගෙනයන වැඩපිළිවෙළ සම්බන්ධව අපි පුදුමයට පත්වන්නේ නැහැ. නමුත් යුක්ති සහගතව මේ සම්බන්ධව බලන අය මේ දේවල් කිසිවිටක අනුමත කරන්නේ නැහැ.* මේ සම්බන්ධයෙන් ඉදිරියේ දී ජාත්‍යන්තර වශයෙන් අපේ රටට යම් බලපෑමක් කළ හැකිද...?ප්‍රබල රටවල් සහ ජාතීන් කුඩා රටවල් සම්බන්ධයෙන් අනුගමනය කරන වැඩපිළිවෙළේ දී යම් ප්‍රධාන පෙළේ රටවල් එවැනි තීරණයක හිටියත් සෙසු රටවල් යුක්තිසහගතව බලන අය අපේ රටත් සමඟ ඉන්න එක පිළිබඳව අපට කිසිදු සැකයක් නැහැ. ඒ නිසා අපේ රටේ පැවැත්මට වෙනත් ජාතීන්ට මා හිතන්නේ ඇඟිලි ගැසීමක් අවශ්‍ය වන්නේ නැහැ. නමුත් වෙනත් සමහර රටවල් තිබෙනවා මානව හිමිකම් කඩවුණු අවස්ථා තිබෙන. එතැනදී ඔය කියන රටවල් හරිම නිශ්ශබ්දයි. ඒකයි අපට හරිම පුදුම.නමුත් සමහර බටහිර රටවල් එවැනි පටු අරමුණු අවස්ථා වෙනුවෙන් අපේ රටට විරුද්ධව චෝදනා ඉදිරිපත් කරනවා.අපේ ම රටේ ඉන්න සමහර උදවිය පටු දේශපාලන අවශ්‍යතාවයන් නිසා රජය දුර්වල කර ඒ අය බලයට ඒමට ඇති කෑදරකම නිසා එවැනි චෝදනා වෙනුවෙන් පෙනී සිටිනවා. පසුගිය කාලයේ මානව හිමිකම් කඩතුරාවට මුවාවෙලා විශාල වශයෙන් විදේශීය මුදල් හම්බ කරපු අය තවදුරටත් ඒ කටයුතු පවත්වාගෙන යනවා. තවදුරටත් අපේ රටේ මානව හිමිකම් කඩවෙන බවට වැරදි චිත්‍රයක් පෙන්වලා ඒ තුළින් පෞද්ගලික ලාභ අපේක්ෂාවන් ලබා ගැනීමේ අරමුණින් තමයි එවැනි සියලු දේ කරන්නේ. ඒ නිසා මා කියනවා කවදා හරි අනාගතයේ දවසක ලංකා ඉතිහාසයේ ලියවෙන විට, අන්න ඒ අය අපේ රටේ දේශද්‍රෝහීන් හැටියට තමයි ඉතිහාසයට එක්වන්නේ.* හලාල් සහතිකය සම්බන්ධව ඇතිවූ තත්ත්වය ගැන ඔබේ මතය මොකක්ද?ජිනීවා සමුළුව තිබුණු අවස්ථාවේ ලෝකයේ මුස්ලිම් රටවල සහයෝගය අපට ලැබුණා. දැන් මේ හලාල් ප්‍රශ්නය ක්ෂණිකව ඇති වුණේ මුස්ලිම් රටවල් අප සමඟ තිබුණු මිත්‍රත්වය බිඳහෙළීමේ අදහසින්ද කියන එක මට සැකයක්ව තිබෙනවා. හැබැයි මෙය මගේ පෞද්ගලික අදහස. හැබැයි මේක රජයේ මතය නොවේ. නමුත් ආගම් හා ජාතීන් අතර ඇතිවන මේ ක්‍රියාවන් වැඩිදුර ගෙනිය යුතු නැහැ. මේ සියල්ල සාකච්ඡා කර කඩිනමින් විසඳාගත යුතු වෙනවා. මේ සම්බන්ධව වැඩිය කලබල විය යුතු නැහැ.* මත්තල ගුවන්තොටුපළ විවෘත කිරීම මඟින් අප රටට ලැබෙන ප්‍රතිලාභ මොනවාද?අපි බොහෝ දේවල් සැලැසුම් කරනවා. බොහෝ දේවල් හිතේ තිබෙනවා ක්‍රියාත්මක කරන්න. නමුත් සමහර විට ඒවා සිතිවිලිවලට හා සැලැසුම්වලට පමණක් සීමා වෙනවා. එක්සත් ජාතික පක්ෂයත් බොහෝ දේවල් සැලැසුම් කර තිබුණා. නමුත් ඒවා ක්‍රියාත්මක කරන්න බැරිවුණා. එසේ ක්‍රියාත්මක කරන්න බැරි වූ සියලු දේවල් කළේ වර්තමාන රජය යටතේ අපේ නායක ජනාධිපති මහින්ද රාජපක්ෂ මැතිතුමා.ඒ නිසා විරුද්ධ පක්ෂය කවදාවත් වර්තමානයේ තිබෙන ආණ්ඩුව කරන කිසිම දෙයක් හොඳක් හැටියට දැක්කේ නැහැ. හැමදේම දැක්කේ දුර්වල දෙයක් හැටියට, නිෂ්ප්‍රයෝජන දෙයක් හැටියට.ඒ නිසා ගුවන්තොටුපොළ විවෘත වෙලා එහි ප්‍රතිලාභ ලැබීමටත් පෙර එවැනි පුර්ව නිගමනයකට එන්නේ කවර හේතුවක් නිසා දැයි මට කියන්න බැහැ. ඒ අය විපක්ෂය හැමදේම බලන්නේ අශුභවාදී අයුරින්. අපි නම් මේ හැමදේම බලන්නේ මධ්‍යස්ථව. නමුත් ශ්‍රී ලංකාව වැනි රටකට තවත් ජාත්‍යන්තර ගුවන්තොටුපොළක් තිබීම ඉතා වැදගත් බව මා කියනවා. ඒ වගේම වේගයෙන් දියුණුවන දකුණු පළාත තුළ මේ ගුවන්තොටුපොළ පිහිටුවීමෙන් පසුව ක්‍රම ක්‍රමයෙන් අපේ ආර්ථිකයට හා සමාජ ප්‍රගමනයන්ට එය විශාල ශක්තියක් වනවා කියන එක අපේ විශ්වාසය වන බව පවසන ගමන් විශේෂයෙන් මුළු ලෝකයටම වැදගත් ජාත්‍යන්තර ගුවන්තොටුපොළක් අපේ දකුණට ලැබීම පිළිබඳ ව දකුණේ ප්‍රධාන අමාත්‍යවරයා විදියට මා ගොඩක් ආඩම්බර වෙනවා.* හම්බන්තොට වරාය සම්බන්ධ ව යමක් පැවසුවො ත් ?කොයිම දේකවත් ආරම්භයේ දී 100%ක් ප්‍රතිඵල ලැබෙන්නේ නැහැ. ඒ නිසා ක්‍රම ක්‍රමයෙන් තමයි ඒ තත්ත්වයට එන්නේ. පියවරෙන් පියවර තමයි එය සිදුවන්නේ. හම්බන්තොට වරායේ ආරම්භක පියවර අපි බලාපොරොත්තු වූ මට්ටමට පැමිණ තිබෙනවා. ඒ නිසා ඉදිරියේ දී එය අවශ්‍ය ඉලක්කය කරා යා හැකිව තිබෙන බවට අප විශ්වාසය කරනවා.* දකුණු පළාතේ පළාත් සඳහා මැතිවරණයක් දැන් ළඟට පැමිණ තිබෙනවා. මේ සඳහා ආණ්ඩු පක්ෂයේ සූදානම පැහැදිලි කළ හැකිද?දකුණු පළාතේ මේ දක්වා පළාත් සඳහා මැතිවරණ 1988, 1993, 1994, 1999, 2004, 2009 පවත්වා තිබෙනවා. මේ මැතිවරණ හයෙන් 1988 පැවැත්වූ පළවෙනි පළාත් සඳහා මැතිවරණයට ශ්‍රී ලංකා නිදහස් පක්ෂය ගත්තු ප්‍රතිපත්ති තීන්දුවක් මත තරග කළේ නැහැ. ඒ මැතිවරණය හැර ශ්‍රී ලංකා නිදහස් පක්ෂය හැටියට පෙරමුණක් හැටියට, සන්ධානයක් හැටියට තරග කරපු ගෙවී ගිය මැතිවරණ 05 දී ම අපි පාලන බලය හිමිකර ගත්තා. එහිදී විශාල බලයක් දකුණේ ජනතාව අපට ලබා දුන්නා. ඒ නිසා දකුණේ ජනතාව අපි කෙරෙහි වැඩි විශ්වාසයක් තබා කටයුතු කර තිබෙනවා. 93 සිට මේ දක්වා අඛණ්ඩ ව පාලන තන්ත්‍ර 5ක් තුළ කටයුතු කළා කියන්නේ සුවිශේෂී ජයග්‍රහණයක්. ඕනෑම අවස්ථාවක පළාත් සභාවේ මැතිවරණයක් පැවැත්වුණොත් එක්සත් ජනතා නිදහස් සන්ධානය විශිෂ්ට ලෙස ජයග්‍රහණය කරනවා. එයට කිසිම සැකයක්, චකිතයක්, අවිශ්වාසයක් නැහැ. ඒක හෙට පායන හිරු වාගේ අපට විශ්වාසයි..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>27</day>
    </date>
    <link>http://www.dinamina.lk/2013/03/27/_art.asp?fn=f1303272</link>
    <topic/>
    <author>සටහන සමදරා ජයසිංහ,උදිත ගුණවර්ධන ඡායාරූප සාලිය රූපසිංහ</author>
    <content>ග්‍රන්ථ කතුවරයකු, මාධ්‍යවේදියකු වන සුදත් මෙනේරිපිටිය මහතාගේ නවතම කෘතිය ලෙස ‘වනාහි’ හැඳින්විය හැකිය. ජනවහරින්, ගත්වහරින් මෙන් ම, සිංහල සම්භාව්‍ය සාහිත්‍යයේ පෝෂණයෙන් ද යුක්ත “වනාහි” වෙනස් ශෛලියකට අනුගත වූ ග්‍රන්ථයකි. එම කෘතිය හා වර්තමාන සාහිත්‍ය ක්‍ෂේත්‍රය පිළිබඳ සුදත් මෙනේරිපිටිය මහතා සමඟ කළ සංවාදයකි මේ.* “වනාහි” කෘතිය පිළිබඳ පැහැදිළි කිරීමක් කළොත්?වනාහි කියන්නෙ විශේෂිත රචනා ශෛලියකින් යුතුව ලියැවුණු පොතක්. මෙය අනෙක් පොත්වලට වඩා යම් වෙනසක් සහිතවයි රචනා කර තිබෙන්නේ. නවකතාවක්, කෙටිකතාවක් විදිහට නෙමෙයි, තිරු ලිපි එකතුවක් ලෙසයි මේ කෘතිය පළ කෙරුනෙ. වෙනස්ම ශෛලියකින් යුක්ත මේ ලිපි එකතුව, ශීර්ෂයේ සිටම වෙසෙස් හා වෙනස් බවක් උසුලනවා.* මෙහි සඳහන් වන වෙනස් වූ ශෛලිය යන්නෙන් ඔබ අදහස් කරන්නේ කුමක්ද?වනාහි කියන්නෙ උපමාවාචී නිපාත පදයක්. මෙතෙක් එය ලේඛනයක් තුළ කිසියම් දෙයකට සමාන බව හැඟවීමට පමණයි භාවිත කළේ. ඒත් මේ කෘතියේ ප්‍රධාන ශීර්ෂ පාඨය වන්නේ ‘වනාහි’. එයට අමතරව මෙහි ඇති ප්‍රධානතම වෙනස වන්නේ කිසියම් කෙටි වචනයක් ගෙන ලියන වැකි කිහිපයකින් එකිනෙක නොනවත්වා සම්බන්ධ කර ලිවීමයි. වෙනත් රචනා වගේ, එක් එක් වාක්‍ය බැගින් අවසන් කිරීමක් මෙහි නැහැ. ඒ වෙනුවට, එක් එක් වාක්‍ය ඛණ්ඩයක් අවසානයේ යොදා තිබෙන්නේ කොමා ලකුණ පමණයි. නැවතීමේ ලකුණ යොදන්නේ සම්පූර්ණම වැකිය ලියා අවසානයේ. ඒ නිසයි මෙය වෙනස්ම ආරකින් යුතු කෘතියක් වන්නේ.* මේ වෙනස පාඨකයාට අපහසුවක් හෝ එ්කාකාරි බවක් ගෙන දෙන්නක් විය හැකියි නේද?ශෛලිය වෙනස් වුවත්, ඉතිහාසය හා වර්තමානය එකිනෙකට මනාව සම්බන්ධ කර තිබීම, විෂය හා ආඛ්‍යාන රටාවේ ඇති ප්‍රතිබද්ධතාව, දීර්ඝ ආඛ්‍යානය අති සරල කොට දක්වා තිබීම ආදී කරුණු නිසා පාඨකයාට මේ රටාව තේරුම් ගැනීම අපහසු නැහැ.කිසියම් කෙටි වචනයක් ගෙන ඒ වචනය මූලික කරගනිමින් තමයි මෙහි අන්තර්ගත කරුණු ඉදිරියට දිගහැරෙන්නේ. කෙටි වචන කිහිපයකින් එකිනෙකට නොනවත්වා වාක්‍ය ගලායාම මගින්, පාඨකයාට යම් රසවත්භාවයක් සමඟ වින්දනයක් ගෙන දෙනවා. රචනය රසවත් වීම වගේම, විවිධ කරුණු සහිතවීමත් නිසා පාඨකයාට දැනුවත් භාවයක් ලබාදීමට මේ කෘතිය හරහා මා උත්සහ දරා තිබෙනවා.* “වනාහි” කියන්නෙ තීරු ලිපි පෙළක එකතුවක් ලෙස ඔබ හැඳින්වූවා. මෙහි අන්තර්ගත කරුණු මොනවාද?වනාහි තීරුලිපි එකතුව මිනිස් ජීවිතවලට අදාළ පොරොන්දු දේශපාලනය, පක්ෂ ක්‍රමය, ජනාධිපති පදවිය, රූපවාහිනී නාළිකා, ජනමාධ්‍යවේදියා වැනි කාලීන මාතෘකාවලින් සමන්විත වී තිබෙනවා. ඒ වගේම මේ සියලු කරුණු තුළ ඉතිහාසය හා වර්තමාන තත්ත්වය පිළිබඳ හා සමාජය තුළ බහුලව දක්නට ලැබෙන, එහෙත් කතිකාවට ලක් නොවන කරුණු පාඨකයාට පහසුවෙන් ග්‍රහණය කරගත හැකි ලෙස රචනා කර තිබෙනවා.* විවිධ දේශපාලන පක්ෂ, විවිධ පුද්ගලයන් පිළිබඳව හඳුන්වාදීමත් මෙහි ඇතුළත්. මේ සඳහා අවශ්‍ය තොරතුරු සම්පාදනය කර ගත්තෙ කොහොමද?1959 බණ්ඩාරනායක මහතාගේ ඝාතනයෙන් පස්සෙ ඊට හවුල්වූවේ යැයි සැකකළ අය පිළිබඳ ඉඟියෙන් හැඳින්වීම සඳහා, එවක “ලංකාදීප” පුවත්පතේ සේවය කළ රත්න දේශප්‍රිය සේනානායක මහතා මේ ආකාරයේ වැකි ලිව්වා. මුලින්ම එම ලිපි පළකළේ පැරැණි ලංකාදීප පුවත්පතේ. 1977න් පසු ‘දිනකර’ පුවත්පතටත් ඔහු මේ ලිපි රචනා කළා. ඉන්පසු මේ ආරේ තීරු ලිපි කිසිවකු ලියූ බවක් දක්නට ලැබුණේ නැහැ.ඒ හිස්තැන පිරවීමට මා 2004, 2005 කාලයේදී දිනකර පුවත්පතට ‘වනාහි’ ශෛලියේ ලිපි රැසක් සම්පාදනය කළා. ඒ වායින් තෝරාගත් ලිපි සහ අලුතින් රචනා කළ ලිපිවල එකතුවක් විදිහට වනාහි කෘතිය සම්පාදනය කෙරුණා.මාධ්‍යවේදියකු වශයෙන් සමාජය දෙස නිරතුරු අවධානයෙන් සිටීම හා මාධ්‍ය ජීවිතය හරහා ලත් දැනුම් සම්භාරය, සමාජයේ විවිධ පැතිකඩ පිළිබඳ හෙළිදරව් කිරීමට ඉවහල් වුණා. ඒ ඔස්සේ මා දුටු, මා අත්දැකපු හා මගේ බුද්ධියට වැටහුණු ආකාරයට විවිධ සමාජීය පැතිකඩ පිළිබඳ හඳුන්වාදීමක් කිරීමට මේ මගින් හැකි වුණා. ඒ පිළිබඳ මට තිබෙන්නෙ අප්‍රමාණ සතුටක්.* නව පරපුරේ සාහිත්‍යකරණය පිළිබඳ ඔබ සෑහීමට පත් වනවාද?සාහිත්‍යකරණයට නව පරපුරේ අය අතර හොඳ උනන්දුවක් ඇතිවී තිබෙනවා. පසුගිය කාල වකවානුවට වඩා නව ලේඛකයන් බිහිවීමේ යම් ප්‍රගතියක් දක්නට ලැබෙනවා. ඒ පිළිබඳ ලේඛකයන් වශයෙන් අප සතුටු වෙනවා වගේම, තරුණ ලේඛකයන්ට හා ලේඛිකාවන්ට අවශ්‍ය කරන මඟ පෙන්වා දීම ද කළ යුතු වනවා. නැතිනම් නව පරම්පරාව තුළ ඇතිවී ඇති උනන්දුව හීනවී යා හැකියි.එදා අප තරුණයන් වශයෙන් මාධ්‍ය ක්‍ෂේත්‍රයට පිවිසීමට අවස්ථාව ලැබුණ කාලේ, බොහෝ ඇසූපිරූ තැන් අති දක්ෂ, ජ්‍යෙෂ්ඨ මාධ්‍යවේදීන් ඇසුරු කරන්නට, ඔවුන්ගෙන් දැනුම ලබාගන්නට හැකිවුණා.මනා භාෂා ඥානයකින් හෙබි, ඉතා විශිෂ්ට ගණයේ සාහිත්‍යවේදින්ගෙන් යම් ආභාෂයක් ලබා ගැනීමට ද එදා අපට හැකිවුණා. අවාසනාවකට මෙන් අද තත්ත්වය ඊට වඩා හාත්පසින්ම වෙනස්. අද අලුතින් ක්‍ෂේත්‍රයට එන දූ දරුවන්ට මේ විදිහේ දැනුම ලබා ගන්න සුදුසු අවස්ථා අහිමි වී තිබෙනවා මෙන් ම, ඒ තුළින් ඔවුනට මේ කලාවෙන් ඉදිරියට යාමට යම් බාධාවක් ඇතිවී තිබෙනවා. ඒ නිසා මේ යුගයේදී අප ඉටුකළ යුතු කාර්යභාරය වන්නේ, නව පරපුර තුළ පසුබෑමේ ආකල්ප ඉවත දැමිය හැකි, ශක්තිමත්, ස්ථාවර මඟ පෙන්වීමක් ලබාදීමයි.* වර්තමානයේදී පළවන පොත්පත්වල අන්තර්ගතය හා නිර්මාණශීලී බව සම්බන්ධයෙන්, ජ්‍යෙෂ්ඨයකු ලෙස ඔබේ අදහස් කෙබඳුද?පොත්පත් ප්‍රමාණාත්මකව ප්‍රකාශයට පත්වීම ඉහළ ගියාට වැඩක් නැහැ. එහි හරවත් භාවය නැතිනම්. අද පළවන බොහෝ පොත්වල තුන්වන පන්තියේ කරුණු හා ප්‍රසිද්ධියේ කතා නොකළ යුතු තරමේ ලිංගික කරුණු, කතාන්දරයක් විදිහට පළවෙනවා. මෙවැනි දේ ගැන කතා කිරීම සුදුසු දෙයක් විදිහට හඳුන්වන්න බැහැ. එහෙත් හුදු ජනප්‍රියත්වය හා අලෙවිය පහසුකර ගැනීම වගේ කරුණු මූලික කරගනිමින් පමණයි මේ ආකාරයේ පොත්පත් බහුලව පළවන්නේ.එය සමාජයට හෝ සාහිත්‍යයට සුදුසු දෙයක් වශයෙන් හඳුන්වා දීමට නොහැකියි. අලෙවිය හෝ ජනප්‍රියත්වය නෙමෙයි, ඉන් එහා ගිය ගුණාත්මක භාවයක් ග්‍රන්ථයක තිබිය යුතුයි. සාහිත්‍ය ක්‍ෂේත්‍රය ප්‍රවර්ධනය වෙනවා කියන්නේ එයටයි. ඒ සඳහා අවශ්‍ය පසුබිම සකස් විය යුතුයැයි කියන මතයේ තමයි මා සිටින්නේ. අප සාහිත්‍යයට ආදරය කරනවානම්, අපේ භාෂාවට ගරු කරනවානම්, සාහිත්‍ය මගින් සද්භාවයෙන් යුතුව යම් සේවාවක් සමාජයේ උන්නතිය උදෙසා ලබා දෙනවානම්, අප ජනප්‍රියත්වය පසුපස හඹා යා යුතු නැහැ. එය ඉබේම අප වෙත ළඟා වෙනවා.* සාහිත්‍ය පිළිබඳ විවිධ අදහස්, මතවාද පළ වුවත්, නූතන මාධ්‍ය කලාව තුළ සාහිත්‍යයට ලබාදෙන ස්ථානය ප්‍රමාණවත් යැයි ඔබ සිතනවාද?සාහිත්‍ය හා මාධ්‍ය තුළ යම් බැඳීමක් හා සම්බන්ධතාවක් තිබෙනවා. සාහිත්‍ය හරහා මෙන් ම ජනමාධ්‍ය හරහා ද සිදුවිය යුත්තේ සමාජය නිවැරැදි මාවතකට යොමු කරවීමයි. ඒත්, වර්තමානය වනවිට මාධ්‍ය මගින් සාහිත්‍ය අමතක කරලා තිබෙනවා. මුද්‍රිත මාධ්‍ය තුළ යම් ප්‍රමාණයක ඉඩකඩක් ලබාදුන්නත්, විද්යුත් මාධ්‍යයේදී සාහිත්‍යයට ලබාදෙන ස්ථානය ගැන සතුටට පත් වන්න බැහැ. සාහිත්‍ය තුළ යම් ප්‍රබෝධයක් ඇති වීමට නම්, මාධ්‍යයේ සහයෝගය හා මඟපෙන්වීමත් අවශ්‍යයි.* සාහිත්‍යකරණය තුළ ඔබ මෙතෙක් පැමිණි ගමන් මඟ පිළිබඳ කතා කළොත්?මගේ සාහිත්‍ය කලා ජීවිතය තුළ ඉතා සීමිත කෘති ප්‍රමාණයක් පමණක් රචනා කළත්, ‘ඉන්නක පිපි මල්’, ‘කටුයහන’, ‘බිඳුණු කැඩපත’, ‘කඩදාසි ඔටුනු’ වැනි කෘති හරහා හරවත් ලෙස යමක් පාඨකයාට දිය හැකිවීම පිළිබඳ මා සතුටට පත්වෙනවා..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>27</day>
    </date>
    <link>http://www.dinamina.lk/2013/03/27/_art.asp?fn=f1303273</link>
    <topic>ප්‍රේත වස්තුව හොඳයි; ටිකයි!</topic>
    <author>රන්ජන් අමරරත්න</author>
    <content>නවකතාවක් යනු සිහිනයක් නො වේ. අනුමානයක් ද නො වේ. එය සත්‍ය තොරතුරු මත පදනම් වී රචනා කරන ලද ප්‍රබන්ධයෙකි. මේ කියමනෙන් කිසිවකු නොමඟ යා යුතු නැත. සිහිනය හා අනුමානය ද නවකතාවක් සඳහා භාවිත කළ හැකි ක්‍රම තිබේ. එහි පරමාර්ථය විය යුත්තේ ජීවිතයට සමපාත යථාර්ථයන් හෙළි කිරීම ය.සේපාලී මායාදුන්නේ මහත්මිය මෙවර අලුත් කතාවක් ලියා තිබේ. ඒ සඳහා උපයෝගී කරගෙන ඇත්තේ ප්‍රේත සංකල්පය යි. ප්‍රේතයන්, යක්ෂයන්, මළගිය ප්‍රාණකාරයන් පිළිබඳ සංකල්ප හා විශ්වාස රැසක් අපේ සංස්කෘතිය තුළ පවතී. සංස්කෘතිය තවත් කියැවීමක් ලෙස ද, වේදිතයක් ලෙස ද භාවිත වේ.මීට දින කිහිපයක පෙර ජීවිතයෙන් සමුගත් අප්‍රිකා මහාද්වීපයේ මහා නවකතාකරු වූ චිනුවා අචෙබෙ සිය කලාපයේ පුරාණ උරුමයන් ප්‍රබන්ධ කථාව සඳහා මැනැවින් ගළපා ගත්තේ ය. ඔහු ලෝකය පුරා ප්‍රකට වූයේ අප්‍රිකානු ජන උරුමය අන්තර්ජාතික ප්‍රජාව වෙත ගෙන ගිය බුද්ධිමතකු ලෙස ය. අපට උරුම ආඛ්‍යානය සංස්කෘතිය ඔස්සේ ගලා එන්නේය යන පාඩම අචෙබේගෙන් උගත හැකි ය.ශ්‍රී ලංකාවේ ප්‍රබන්ධයට උචිත ආඛ්‍යානය කුමක්ද? අපේ භාෂා රටාව විය යුත්තේ කුමක්ද? අපේ නවකතාකරුවාගේ පරමාර්ථය විය යුත්තේ කුමක්ද? යන ප්‍රශ්නවලට නිශ්චිත පිළිතුරු තවම ලැබී නැත. නිර්මාණ සාහිත්‍යය රාමුගත කළ නො හැකිය යන සම්මතය මෙතැනට අදාළ නොවේ. අපට උරුම නිසග කතා කලාවක් අප විසින්ම ගොඩනැගිය යුතුව තිබේ. එය සමාජය හා බද්ධ කරමින් යම් සමාජ කාර්යයක් සඳහා අපේ ප්‍රබන්ධ කථාව ගෙන යා යුතු වේ.සේපාලී මායාදුන්නේගේ ප්‍රබන්ධ වෙතින් උකහාගත හැකි සාධනීය ලක්ෂණ කිහිපයක් තිබේ.(අ) කතුවරිය භාවිත කරන සාරවත් ගැමි භාෂාව(ආ) ආකර්ෂණීය චරිත නිරූපණය,(ඇ) කතුවරිය මවන අලුත් ලෝකය(ඈ) මානුෂික සබඳතා නිරූපණයේදී කතුවරිය දක්වන දක්ෂතාවකතුවරිය විසින් ලියන ලද නවකතා කිහිපය තුළම ඉහත කී සාධනීය ලක්ෂණ දකින්නට ලැබේ. සේපාලි මායාදුන්නේ භාවිත කරන ගැමි බස ධ්වනි ගුණයෙන් යුතු ය. සිංහල නවකතාවේ උන්නතියට අවශ්‍ය සාරවත් භාෂාව කතුවරිය වෙතින් උකහා ගත හැකි ය.“මං මේ ඔබට කියන්ඩ පිංචි උපාසකම්මේ... හ් අපේ මුදලාලි ඇත්තා දේවතාවෙක් වීලා නොවැ... උන්ද මහ රාත්තිරියෙ සැරීරෙං රැස් විහිදුවාගෙන ඕං ඉස්සරහ අරලියගහේ වැඩම කොරාන උන්න... මං ළඟට ගොහිං වැඳ වැටුණාම ඕං කියැව්වෙ මේ පරාණකාරය දුක් විඳිනොව බලං ඉන්ඩ බැරුවාය... දේවාලයක් කොරන්ඩ උදව්පදව් කොරනවය... ඒ කොරල ගමේ දුක් විඳින එවුං ඔක්කොමල්ලගෙ දුක් කන්තරාව කෙළවර කොරන්ඩ උදව්පදව් කොරනවය.. මට සෑස්තර කියන්ඩ වරමක් දෙනවය කියන්නෙ...(2 වැනි කතාව 41 - පිටුව - ප්‍රේත වස්තුව)සමදරා නෝනාගේ මේ වචන තේරුම්ගැනීම සඳහා මුළු නවකතාව ම කියවා හමාර කළ යුතුය. ඇයගේ සැමියා වූ කීරාළ මුදලාලි ඇයට වඩා වසර විසි ගණනකින් වැඩිමහලු ය. ඔවුනතර සාර්ථක විවාහ ජීවිතයක් පැවැතියේ නැත. එහෙත් ලෝකයාට දැනුම්දීම සඳහා ඔව්හු හොඳින් සිටිති. විශේෂයෙන් සමදරා තම ස්වාමියාට ආදරය නොකරයි. ඇය තුළ ඇත්තේ තම ස්වාමියා පිළිබඳ සැකයක් හා අප්‍රසන්න භාවයෙකි. සැමියා මියගොස් ප්‍රේත ආත්මයක සිටියි.බිරිය සොයා නිවසට එනවිට සමදරා තැති ගනී. එහෙත් මේ ප්‍රේතයා ලබාදෙන උපකාර සියල්ල ඇය ලබාගනී. සමදරා සිය සැමියාගේ ප්‍රේත ආත්මය දේව ආත්මයක් ලෙස අසල්වැසියනට හඳුන්වා දෙයි. ඒ සැමියාට ඇති ගෞරවයක් නිසා නොව, තමාටම ඇති අහංකාරයක් නිසා ය. ගැමි ගැහැනියකගේ සිත පිළිබඳ ගැඹුරු වැටහීමක් කතුවරියට තිබේ. එලෙස ම සමදරාගේ ප්‍රයෝගය හාස්‍යයට ලක්වීමත් කතුවරිය අතින් සිදුවේ.ගැහැනිය අවබෝධ කරගැනීම අතිදුෂ්කර කාර්යයෙකි. ශ්‍රී ලංකාවේ ගැහැනිය තේරුම් ගැනීම සඳහා භාවිත කළ හැකි ක්‍රමවිධි කිහිපයක් සඳහන් කළ හැකි ය.(අ) ජාතක පොත හා සම්භාව්‍ය සාහිත්‍ය ඔස්සේ ගැහැනිය කියැවීම(ආ) ගැමි සංස්කෘතිය ඔස්සේ ගැහැනිය කියැවීම(ඇ) ස්වයං අධ්‍යයනය ඔස්සේ ගැහැනිය විශ්ලේෂණය කිරීම‍ෙස්පාලි මායාදුන්නේ ඉහත කී ක්‍රමවිධි තුන ඔස්සේ ම ගැහැනිය අධ්‍යයනය කර ඇති බව පෙනේ. කතුවරිය මවන ස්ත්‍රී චරිත අපූරු චමත්කාරයකින් යුතු ය. ඇගේ නවකතා සියල්ලකම පාහේ ස්ත්‍රියට ප්‍රධාන තැනක් ලැබේ. “ප්‍රේතවස්තුව“ කතාවේ එන සමදරා නෝනේ ඒ අතරින්ද ප්‍රධාන වේ.කතුවරිය “ප්‍රේත වස්තුව“ නව කතාව ඔස්සේ මවන අලුත් ලෝකය ආකර්ෂණීය වේ. මියගිය ස්වාමියා ප්‍රේතයකු ලෙසින් නි‍ෙවසට කඩාවැදීම, ප්‍රේතයා ගස් අතර සිට එබිකම් කිරීම, සිහිනයෙන් මෙන් කතා කිරීම, දේවාලයක් තැනීම, ඉනික්බිති සමදරා නෝනේගේ ජීවිතය වෙනස්වීම යන සියලු සිදුවීම් අභූත දේ ලෙස සැලැකිය නො හැකි ය. මෙබඳු සිදුවීම් වර්තමාන ශ්‍රී ලංකාව තුළ අනන්තවත් පවතී. ඒවා විද්‍යාත්මක චින්තනයෙන් මනිමින් නවකතා කලාව විචාරය කිරීම වැරැදි සහගත ය.ලෝකය පවතින්නේ විවිධ සංකල්ප මතය. එබඳු සංකල්ප දහස් ගණනින් ඒ - ඒ සමාජ තුළ පවතී. ඒවා මිථ්‍යාවන් බැහැර නො කොට සංස්කෘතිමය වශයෙන් කියැවීම කලාකරුවාගේ කාර්යභාරය වේ. ශ්‍රී ලංකාවේ මතු නොව, ලෝකයේ දියුණුම රටවල ද එබඳු සංකල්ප පවතී. එය ආසියාවේ එක් විලාසයකින් ද, අප්‍රිකාවේ තවත් විලාසයකින් ද පවතින බව පමණක් අපට කිව හැකි ය. සේපාලි මායාදුන්නගේ නවකතාව කියැවීමෙන් යම් රසයක් ලද හැකි ය. එහෙත් එය සමාජයට වැඩදායක පරිපූර්ණ නවකතාවක් ලෙස ඔසොවා තැබිය නො හැකි ය.මේ නවකතාවේ දක්නට ලැබෙන පොදු දුර්වලතා කිහිපයක් කෙටියෙන් සඳහන් කළ හැකි ය.(අ) කතුවරිය හැමවිට ම අනවශ්‍ය දීර්ඝ - විස්තර දක්වයි.(ආ) ප්‍රේත වස්තුව යනු රසවත් කතාන්දරයක් පමණි. එය කියැවීමෙන් පසු ඉතිරි වන දෙයක් නැත.(ඇ) සමාජ යථාර්ථයන් කෙරෙහි කතුවරියගේ අවධානය යොමු වී නැත.සමාජයට ගැළපෙන ඉතා රසවත් කෙටි නවකතා කෙරෙහි අවධානය යොමු කිරීමට කාලය පැමිණ තිබේ. උපරිම නිරූපණයක් සහිත, හැඟුම්බර භාෂා­‍ෙවන් සමන්විත, ගැඹුරු අරුත් සහිත නවකතාවක් රචනා කිරීමේ විභව ශක්තිය සේපාලි මායාදුන්නේට තිබේ. දීර්ඝ විස්තර හා පල්හෑලි නිසා ඇගේ කතාව පමණට වඩා දිගය. අනෙක් අතට කතුවරිය යම් දෘෂ්ටියක පිහිටි කතා වස්තුවක් ගොඩනඟන බව හෝ ඉලක්කයක් ඇතිව කතා විකාශය සිදු කරන බව හෝ පෙනෙන්නට නැත. ඇය ඉබාගාතේ යන නවකතාකාරියෙකි.කෙටි නවකතාවට හොඳ ම ආදර්ශය අමෙරිකන් ලේඛක හෙන්රි ජේම්ස් වෙතින් ලබාගත හැකි ය. ෆ්‍රාන්ස් කෆ්කා, චෙකෝෆ්, හර්මන් හෙස, ඇල්බෙයා තැමූ වැනි ලේඛකයෝ ද කෙටි නවකතාවේ යෝධයෝ ය. අර්නස්ට් හෙමිංවේගේ “මහල්ලා සහ මුහුද” ප්‍රබන්ධය ද කෙටි නවකතාවක් ලෙස සැලකේ.රසවත් නවකතාව හා හරවත් නවකතාව අතර වෙනසක් පවතී. ඉතා පහසුවෙන් කියවාගෙන යා හැකි වේගවත් සිදුවීම් සහිත කෙටි නවකතා ද පවතී. එහෙත් ඒවායින් ජීවිතයට ගත හැකි අරුතක් නැත. ප්‍රේත වස්තුව කෙටි නැතත් එය කියවාගෙන යා හැකි ය. ප්‍රේතයා ඒ සඳහා යොදාගත් කදිම උපායක් ලෙස ද සැලැකිය හැකි මේ කතාවෙන් කියැවෙන්නේ පවුල් සබඳතාවක් ගැන ය. සමදරා හා කීරාළ මුදලාලි ප්‍රධාන චරිත වෙති. සැමියාගේ මරණයෙන් මතු සමදරා නම් ගැහැනිය හුදෙකලා වෙයි. අසරණ වෙයි. ඇගේ ඉදිරි ජීවිතය ගොඩනැඟීම සඳහා හවුල්වන්නේ මළගිය ප්‍රාණකාරයා ය. නැතහොත් ප්‍රේතයා ය. ඒ සිදුවීම හැරෙන්නට වෙනත් අර්ථයක් මේ කතාවෙන් මතු නොවේ.කතුවරිය සිය නවකතාවේ පිට කවරයෙහි ලා දක්වා ඇත්තේ බෞද්ධ දර්ශනයේ එන තෘෂ්ණාව නම් සංකල්පය මූලික කොට ප්‍රේත වස්තුව රචනා වී ඇති බව ය. එහෙත් පාඨකයාට එවැන්නක් හැඟෙන්නේ නැත. බෞද්ධ දර්ශනයේ එන තණ්හා සංකල්පය ගැඹුරු ය. තෘෂ්ණාව නිසා ශෝකය, භය හා තවත් අපායගාමී ලක්ෂණ පහළ වන බව සාමාන්‍ය ගැමියා පවා දනී. ඉන් එහාට ගොස් තෘෂ්ණාව පිළිබඳ හැඟුම්බර ගැඹුරු යමක් මතු කිරීමට කතුවරිය සමත්වී නැත.සාරවත් භාෂාවක්, සූක්ෂම චරිත නිරූපණයක්, සාර්ථක කථාවස්තුවක් තිබූ පමණින් ද පරිපූර්ණ නවකතාවක් බිහිවන්නේ නැත. නවකතාකරුවකුට සමාජය සමඟ ඉදිරියට යා හැකි දෘෂ්ටියක් තිබිය යුතුය. ඒ බවත් සේපාලි මායාදුන්නේ මහත්මියට මතක් කළ යුතුය..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>28</day>
    </date>
    <link>http://www.dinamina.lk/2013/03/28/_art.asp?fn=n1303281</link>
    <topic>ශ්‍රී ලංකාවේ දෙමළ ජනයාඉතා සතුටින් ජීවත්වෙනවා</topic>
    <author>ෆවුස් මොහොමඩ්</author>
    <content>යුද්ධය නිමාවීමෙන් පසුව ශ්‍රී ලංකාව පුරාම සාමය ස්ථාපිත වී ඇති බවත්, සෙසු ජාතීන් හා සමානව සැලකුම් ලබමින් දෙමළ ජනතාව ඉතා සතුටින් සාමකාමීව ජීවත්වෙන බවත් ක්‍රිකට් පිටියේ බිහිවූ විශිෂ්ටතම දඟපන්දු යවන්නා වන මුත්තයියා මුරලිදරන් කියා සිටියි.තමිල්නාඩු ප්‍රාන්ත රජය සිය ප්‍රාන්තය ශ්‍රී ලාංකිකයන්ට තහනම් කලාපයක් ලෙස නම් කිරීමේ හේතුවෙන් ඉන්දියා ප්‍රිමියර් ලීග් ඕවර විස්සයි20 ක්‍රිකට් තරගාවලිය නියෝජනය කරන ශ්‍රී ලංකා ක්‍රීඩකයන්ට චෙන්නායි නුවර පැවැත්වෙන තරග අහිමිවීම සම්බන්ධව ඉන්දියන් එක්ස්ප්‍රස් පුවත්පතට ප්‍රකාශයක් කරමින් ඔහු එසේ කීවේය.අයි.පී.එල්. තරගාවලියේ වසර තුනක්ම චෙන්නායි පිලට ක්‍රීඩා කළ මුරලිදරන් කීවේ තමිල්නාඩු රජය දේශපාලනය හා ක්‍රීඩාව පටලවාගෙන ඇති බවය. ‘අයි.පී.එල්. කියන්නේ විශිෂ්ට තරගාවලියක්.ඒ තරගාවලියට ක්‍රීඩා කරන්න මම කැමැතියි. මම දැන් බැංග්ලෝර් පිලට ක්‍රීඩා කරනවා. ක්‍රීඩාලෝලීන් අපේ දස්කම් දැකබලාගැනීමට උනන්දුවෙන් පසුවන බව මට සහතිකයි. ඉතින් චෙන්නායිවලට අපිව එපා වුණාට මොකද?’ මුරලි එසේ අසයි.‘මම දෙමළ ජාතිකයෙක් වුණත් ඊට පළමුව මම ශ්‍රී ලාංකිකයෙක්. ‘ යැයි චෙන්නායි නුවර තරුණියක් වන මදිමලර් රාමමූර්ති සමඟ විවාහ වී සිටින මුරලිදරන් ඉන්දියන් එක්ස්ප්‍රස් පුවත්පතට තවදුරටත් කීවේය.   .</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>28</day>
    </date>
    <link>http://www.dinamina.lk/2013/03/28/_art.asp?fn=n1303282</link>
    <topic>ජයලලිතාගේ දේශපාලන සෙල්ලමක්‍රීඩා ක්ෂේත්‍රයේ අවාසනාවක්</topic>
    <author>මහින්ද අලුත්ගෙදර</author>
    <content>ඉන්දීය ප්‍රීමියර් ලීග් ක්‍රිකට් තරඟාවලිය සඳහා ශ්‍රී ලාංකික ක්‍රීඩකයන් සහභාගිකර නොගැනීමට තීරණය කරමින් ක්‍රීඩාවට දේශපාලනය ඈ ගැනීම ඉතාම අවාසනාවන්ත තත්ත්වයක් බව ශ්‍රී ලංකා රජය පවසයි.මෙම ක්‍රිකට් තරඟාවලිය සඳහා ශ්‍රී ලාංකික ක්‍රීඩකයන් සහභාගි නොවිය යුතු බව පවසමින් තමිල්නාඩු මහ ඇමතිනි ජයලලිතා ජයරාම් විසින් ඉන්දීය අගමැති මන්මෝහන් සිං වෙත යැවූ ලිපිය සම්බන්ධයෙන් සිය කනස්සල්ල කනස්සල්ල පළ කරන බව ඉන්දියාවේ ශ්‍රීලංකා මහකොමසාරිස් ප්‍රසාද් කාරියවසම් සඳහන් කරයි.විදෙස් මාධ්‍යය වෙත ප්‍රකාශයක් කරමින් මහකොමසාරිස්වරයා සඳහන්කර ඇත්තේ මෙවැනි තත්ත්වයන් ඉන්දීය උපමහද්වීපය තුළ අපේක්ෂා නොකරන බවත් ඒ පිළිබඳව කනගාටු වන බවත්ය.ශ‍්‍රී ලාංකික ක‍්‍රීඩකයන් තම රටේ සම්පතක් බව පෙන්වාදී තිබෙන ප්‍රසාද් කාරියවසම් මහතා ඔවුන් ආරක්ෂා කිරීම රටේ වගකීම බවද සඳහන්කර ඇත.ඉන්දීය ප්‍රීමියර් ලීග් ක්‍රිකට් තරඟාවලියේ තරඟ 10 ක් චෙන්නායිහිදී පැවැත්වීමට නියමිත අතර ඒ වෙනුවෙන් ශ්‍රී ලංකා ක්‍රීඩකයින් සහභාගී නොවිය යුතු බවටත් ශ්‍රී ලංකා ක්‍රීඩකයින් මෙන්ම ශ්‍රී ලංකා විනිසුරුවරුන් සහ බලධාරීන් සහභාගි කරවා නොගත යුතු බවටත් ප්‍රකාශ කරමින් තමිල්නාඩු මහ ඇමැතිනිය විසින් එරට අගමැතිවරයා වෙත ලිපියක් යොමුකර තිබේ.මේ අතර චෙන්නායි සුපර් කිංග්ස් කණ්ඩායම වෙනුවෙන් ශ්‍රී ලංකාව නියෝජනය කරමින් නුවන් කුලසේකර සහ අකිල ධනංජය යන ක්‍රීඩකයන් තරඟ කිරීමට නියමිතව තිබිණි.සමස්තයක් ලෙස ගත්කළ ඉන්දීය ප්‍රීමියර් ලීග් ක්‍රිකට් තරඟාවලියේ කණ්ඩායම් 8 ක් සඳහා ශ්‍රී ලාංකික ක්‍රීඩකයන් 13 දෙනෙකු තරඟ කිරීමට නියමිතව තිබිණි..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>28</day>
    </date>
    <link>http://www.dinamina.lk/2013/03/28/_art.asp?fn=n1303283</link>
    <topic>සිරිමා-ශාස්ත්‍රී ගිවිසුම තවමත් වලංගුයි</topic>
    <author>මහින්ද අලුත්ගෙදර</author>
    <content>යාපනය අර්ධද්වීපය ආසන්නයේ පිහිටි කච්චතිවු දූපතේ අයිතිය ශ්‍රී ලංකාව සතුව පවත්නා බවට නිල වශයෙන් පිළිගන්නා ගිවිසුම තවදුරටත් වලංගු බව රජය අවධාරණය කරයි.ඉන්දියාවේ, තමිල්නාඩුහි දේශපාලනඥයන්ගේ දේශපාලන අවශ්‍යතා වෙනුවෙන් විවිධ අවස්ථාවන්හිදී මෙම දූපතේ අයිතිය ඉන්දියාවට පවරා ගතයුතු බවට ප්‍රකාශ කළද 1974 වසරේදී අත්සන් කළ සිරිමා-ශාස්ත්‍රී ගිවිසුම මඟින් එහි නිල අයිතිය ශ්‍රී ලංකාවට ලබාදී තිබෙන බව විදේශ කටයුතු අමාත්‍යාංශ සන්නිවේදන අංශයේ අධ්‍යක්ෂ ජනරාල් රොඩ්නි පෙරේරා මහතා "දිනමිණ" ට පැවසීය.ශ්‍රී ලංකාවට ඓරහිව ක්‍රියාත්මක වෙමින් කච්චතිවු දූපත යළි ඉන්දියාවට පවරා ගතයුතු බවටත් ඒ සඳහා වන ගිවිසුම අහෝසි කළයුතු බවටත් තමිල්නාඩු ප්‍රාන්තයේ මහ ඇමැතිනී ජයලලිතා ජයරාම් විසින් ඉන්දීය මධ්‍යම රජය වෙත දැනුම්දී තිබේ.කෙසේ වුවුද යම් යම් අවශ්‍යතා ඉටුකර ගැනීමේදී තම වාසිය තකා ඔවුන් ශ්‍රී ලංකාව පාවිච්චි කරන බවද මේ දූපතේ අයිතිය ශ්‍රී ලංකාව සතු නිසා ඒ සම්බන්ධයෙන් කිසිඳු තැකීමක් නොකරන බවද අධ්‍යක්ෂ ජනරාල්වරයා සඳහන් කළේය.මේ අතර ශ්‍රී ලංකා රජය කටයුතු කරනුයේ ඉන්දියාවේ ප්‍රාන්ත රජයන් සමඟ නොව මධ්‍යම රජය සමඟ බව පෙන්වාදුන් රොඩ්නි පෙරේරා මහතා ‍මේ දූපතේ අයිතිය සඳහා වන ගිවිසුම සම්බන්ධයෙන් කටයුතු කරනුයේ ඉන්දීය මධ්‍යම රජය සමඟ බවද ඒ නිසාම ප්‍රාන්ත රජයන් මේ සම්බන්ධයෙන් ක්‍රියාකිරීම කිසිඳු ඵලක් නොවන බවද කීවේය..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>28</day>
    </date>
    <link>http://www.dinamina.lk/2013/03/28/_art.asp?fn=n1303284</link>
    <topic>‘උදයන්’ වාර්තාව බොරු</topic>
    <author>චන්ද්‍රිකා පෙරේරා</author>
    <content>යුද්ධයේ අවසන් දිනවල ගැටුම් පැවැති ප්‍රදේශයන්හි ධීවර වෘත්තිකයන්ට කරදර ඇති බවට ඉකුත් දා 'උදයන්' පුවත්පත පළ කර තිබූ ප්‍රවෘත්තියේ තොරතුරු සම්පූර්ණයෙන්ම අසත්‍ය බව ප්‍රකාශ කරමින් මුලතිව් වැසියෝ උද්ඝෝෂණයක නියැළුණහ.කොළ ඇඳුම් ඇඳගත් අයගේ විශ්වාසවන්තයකු වූ සමාගම් සභාපති කෙනකු ගැටලු ඇතිකරන බව සඳහන් කරමින් ඉකුත් 17දා උදයන් පුවත්පතේ එම ප්‍රවෘත්තිය පළ වී තිබිණ. ඇයි, මොකටද, කොහොමද යනුවෙන් නක්කාල් නරසිම්මන් නමින් ඵලකර තිබූ එම ප්‍රවෘත්තියේ ඇතුළත් ‍‍තොරතුරු සම්පූර්ණයෙන් අසත්‍ය බව ප්‍රකාශ කරමින් ඉකුත් 25දා මුලතිව් වැසියෝ විරෝධතා පෙළපාලියක්ද දියත් කරන ලදී.මුල්ලයාවේලි විද්‍යානන්ද විද්‍යාලය අසලට පා ගමනින් යමින් දමිළ බසින් ලියූ විරෝධතා පාඨ ප්‍රදර්ශනය කරමින් ප්‍රදේශවාසීහු උද්ඝෝෂණයේ යෙදුණු බව ආරක්ෂක අංශ පවසයි..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>28</day>
    </date>
    <link>http://www.dinamina.lk/2013/03/28/_art.asp?fn=n1303285</link>
    <topic>දැයට කිරුළ බලන්න එන්න බයවෙන්න එපා</topic>
    <author>චන්ද්‍රිකා පෙරේරා</author>
    <content>දැයට කිරුළ 2013 ප්‍රදර්ශනය නැරඹීමට පැමිණෙන මුස්ලිම් ජනතාව බිය ගැන්විමේ ක්‍රියාදාමයක් ඇති බවට පැතිර ඇති ප්‍රචාරය අසත්‍යයක් බව පොලිස්පති එන්.කේ. ඉලංගකෝන් මහතා පවසයි.ප්‍රදර්ශනය නැරඹීමට එන සියලු ජනතාවගේ ආරක්ෂාව සඳහා අවශ්‍ය විධිවිධාන මේ වන විට සම්පාදනය කර ඇති බැවින් බියෙන් හා සැකයෙන් තොරව එය නැරඹීමට වාතාවරණය ඇති බව හෙතෙම අවධාරණය කරයි.ඇතැම් කණ්ඩායම් ප්‍රදර්ශනය නැරඹීමට එන මුස්ලිම් ජනතාව බිය ගැන්වීමේ ක්‍රියාදාමයක නිරතව සිටින බවට ‍තොරතුරු ලැබී තිබුණද එවැනි බිය ගැන්වීම් සහ අසත්‍ය ප්‍රචාරවලට මුලා නොවන ලෙස සියලු මහජනතාවගෙන් පොලිස්පතිවරයා ඉල්ලීමක් කළේය.අම්පාර නගරාසන්නයේ පිහිටි හාඩි ආයතන භූමියේ අති උත්කර්ෂවත් අන්දමින් පැවැත්වෙන 2013 දැයට කිරුළ ප්‍රදර්ශනය නැරඹීමට අති විශාල ජනතාවක් දිනපතා පැමිණෙන අතර ඔවුන්ගේ ආරක්ෂාව සඳහා පොලිසිය ඇතුළු ආරක්ෂක අංශ යොදවා තිබේ..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>28</day>
    </date>
    <link>http://www.dinamina.lk/2013/03/28/_art.asp?fn=n1303286</link>
    <topic>උතුරුමැද ගොවීහුඅතරමැදි කන්නයවගාවට සැරසෙති</topic>
    <author>තෙන්නකෝන් කුලසේකර</author>
    <content>උතුරුමැද පළාතේ මාස් කන්නය අවසන් වී යල කන්නයේ වී වගාවට පෙර අතුරු කන්නයක වී සහ අතුරු භෝග වගා කිරීමට උතුරුමැද පළාත් මහ ඇමැති එස්.එම්. රංජිත් සමරකෝන් මහතා තීරණය කරයි.යෝජිත අතුරු කන්නයේ කුඹුරු අක්කර දෙලක්ෂයක වී වගා කිරීමටත් සෙසු ඉඩම්වල සෝයා බඩ ඉරිඟු හා එළවළු වගා කිරීමටත් පියවර ගන්නා ලෙස ප්‍රධාන අමාත්‍යවරයා අදාළ අංශයන්ට උපදෙස් දුන්නේය.උතුරුමැද පළාතේ යල මහ අතර අතුරු කන්නයක වී සහ අතිරේක බෝග වගාවට තීරණය කරන ලද්දේ පසුගිය 25දා පළාත් සභා ශ්‍රවණාගාරයේ පැවැති අනුරාධපුර දිස්ත්‍රික් ගොවි සම්මේලන රැස්වීමේදීය.යෝජිත අතුරු කන්නයේ වී සහ අතුරු බෝග වගාව සඳහා ජලය නිකුත් කිරීම මාර්තු මස 30 වෙනි දිනට පෙර සිදු කිරීමට ද මෙහිදී තීරණය කෙරිණ.උතුරු මැද පළාතට ආවේණික උග්‍ර ජල හිඟය හේතුවෙන් වසර බොහෝ ගණනාවක සිට යල් කන්නයේ ගොවීහු වී වගා කරන ලද්දේ සියයට විස්සක් පමණ බවත් එම හේතුව නිසාම උතුරු මැද පළාතේ ගොවි ආර්ථිකය හැම වසරකම බිඳ වැටුණ බවත් පැවසූ මහ ඇමැතිවරයා පසුගිය කාලයේ ඇද වැටුණ ධාරාණිපාත වර්ෂාව හේතුවෙන් උතුරුමැද පළාතේ ප්‍රධාන මධ්‍යම හා සුළු වැව් තුන් දහස් දෙසීයක් පමණ තවමත් වාන් දමන මට්ටමක පවතින බව පැවසූ මහ ඇමැතිවරයා රජරට හැම ජල බිංදුවකින්ම ගොවි ආර්ථිකය සවිමත් කිරීම තම අරමුණ බවද කීය.අතුරු කන්නයේ කුඹුරු අක්කර දෙලක්ෂයක වී, සෝයා, බඩ ඉරිඟු හා එළවළු වගා කිරීමෙන් අස්වැන්න ඉහළ මිලකට අලෙවි කර ගැනීමේ අවස්ථාව උදාවන බවද අමාත්‍යවරයා පැවසීය.අතුරු කන්නයේ මාස දෙක හමාරෙන් හා මාස තුනෙන් අස්වැන්න ලබාගත හැකි වී වැපිරීමට මෙහිදී ගොවීහු තීරණය කළහ..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>28</day>
    </date>
    <link>http://www.dinamina.lk/2013/03/28/_art.asp?fn=n1303287</link>
    <topic>දැයට කිරුළ අදජනමාධ්‍ය දිනයයි</topic>
    <author>ජයසිරි මුණසිංහ අම්පාර සිට</author>
    <content>දැයට කිරුළ ජාතික සංවර්ධන ප්‍රදර්ශනයේ හයවැනි දිනය වන අද (28) ‘ජනමාධ්‍ය දිනය’ ලෙස නම් කොට තිබේ. ජනමාධ්‍ය හා ප්‍රවෘත්ති අමාත්‍යාංශයේ මෙහෙයවීමෙන් දැයට කිරුළ ප්‍රදර්ශන බිමේ ස්ථාපිත කොට ඇති මෙරට ක්‍රියාත්මක විද්‍යුත්, මුද්‍රිත මාධ්‍ය ආයතන 23හිම විවිධ වැඩසටහන් අද දවස පුරාම පෙරදාටත් වඩා පැවැත්වේ.ජනමාධ්‍ය හා ප්‍රවෘත්ති ඇමැති ආචාර්ය කෙහෙළිය රඹුක්වැල්ල, දැයට කිරුළ ප්‍රදර්ශන සංවිධාන කමිටුවේ සභාපති සහ විදුලි සංදේශ හා තොරතුරු තාක්ෂණ ඇමැති රංජිත් සියඹලාපිටිය, නැඟෙනහිර පළාත් මැති ඇමැතිවරු, ප්‍රධාන සම්භාවනීය අමුත්තෝ, ජනමාධ්‍ය හා ප්‍රවෘත්ති අමාත්‍යාංශයේ ලේකම් චරිත හේරත්, මාධ්‍ය ආයතන ප්‍රධානිහු අද සවස පැවැත්වෙන ප්‍රධාන උත්සවයට සහභාගීවීමට නියමිතය.අද සමාරම්භක උත්සවයෙන් අනතුරුව දිවයිනේ ජනප්‍රියම ගායක ගායිකාවෝ රැසක් ගී ගයන සංගීත ප්‍රසංගයක් රාත්‍රී 9.00 සිට පැවැත්වේ. මේ ප්‍රසංගය රාත්‍රී 9.00 සිට සියලුම රූපවාහිනී නාලිකාවලින් සජීවීව විකාශනය කිරීමට කටයුතු යොදා තිබේ.මෙම සංගීත සංදර්ශනය සඳහා ගායක ගායිකාවන් 15 දෙනෙකුට අධික පිරිසක් සහභාගී වන අතර 'සීදුව සකුරා' සංගීතය සපයයි. මෙහි කථනය සේනක ඔබේසේකරගෙනි. නර්තනය ජාතික තරුණ සේවා සභාව විසින් සපයයි.දැයට කිරුළ ප්‍රදර්ශනය නැරඹීමට ආ ලක්ෂ 15කට ආසන්න පිරිසකගෙන් වැඩිම දෙනා මාධ්‍ය කලාපය නැරඹූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>28</day>
    </date>
    <link>http://www.dinamina.lk/2013/03/28/_art.asp?fn=n1303288</link>
    <topic>ශ්‍රී ලාංකික ශ්‍රමිකයෝ සෞදියේ විශිෂ්ටයෝ වෙති</topic>
    <author>මහින්ද අලුත්ගෙදර</author>
    <content>සෞදි අරාබියාවේ සේවය කරන විදේශීය ශ්‍රමිකයන් අතරින් විශිෂ්ටතම ශ්‍රමික කණ්ඩායම බවට ශ්‍රී ලාංකිකයන් පත්ව තිබේ.එරට සේවය කරන විදේශගත ශ්‍රමිකයන් අතරින් හොඳම සේවාවක් ලබාදෙන ශ්‍රමික කණ්ඩායම ශ්‍රී ලාංකිකයන් බවද එය සෙසු රටවල ශ්‍රමිකයන් සඳහා කදිම ආදර්ශයක් බවට එරට කිංග් අබ්දුල්ලා රජතුමන් විසින් ප්‍රකාශකර තිබෙන බවද ශ්‍රී ලංකා විදේශ සේවා නියුක්ති කාර්යාංශයේ නියෝජ්‍ය සාමාන්‍යාධිකාරී මංගල රන්දෙනිය මහතා ‘දිනමිණ’ ට පැවසීය.විදේශ රටවල සේවය කරන ශ්‍රී ලාංකිකයන් අතරින් වැඩිම පිරිසක් සෙවය කරන රටක් ලෙස සෞදි අරාබියාව හඳුන්වාදුන් ඒ මහතා එම සංඛ්‍යාව 450,000ක් පමණ වන බවද මෙලෙස විදේශයන්හිදී ශ්‍රී ලාංකිකයන් තම රටට ලබාදෙන කීර්තිනාමය විශාල ගෞරවයක් බවද සඳහන් කළේය.කෝටියක් පමණ වන විදේශිය ශ්‍රමිකයන්ගෙන් හොඳම ශ්‍රම බළකායට හිමි ස්ථානය ශ්‍රී ලංකාවට ලැබී තිබෙන අතර ඒ සඳහා අවම සේවක ප්‍රශ්න, කාර්යක්ෂමතාව, දක්ෂතාව, සහ ආචාරශිලි බව මෙන්ම කැපවීම සහ ගුණාත්මක බව ආදී කරුණු සියල්ලක්ම සැළකිල්ලට ගෙන තිබෙන බවද හෙතෙම ප්‍රකාශ කළේය.සෞදි අරාබියානු කම්කරු අමාත්‍යාංශය මඟින් වසරක් පාසා මෙම සමීක්ෂණය පවත්වන අතර එරටට ශ්‍රමිකයන් සපයන ඉන්දියාව ශ්‍රී ලංකාවට පිටුපසින් සිටීම තවත් විශේෂත්වයකි. විදේශ රැකියා සඳහා යොමු කරන ශ්‍රී ලාංකික ශ්‍රමිකයන් සඳහා විශේෂ පුහුණුවක් ලබා දෙමින් විධිමත් හා කාර්යක්ෂම සේවාවක් හරහා ඉහළ වැටුපක් ලබා දීමට ශ්‍රී ලංකා විදේශ සේවා නියුක්ති කාර්යාංශය පියවර ගෙන තිබෙන අතර එහි ප්‍රතිඵලයක් වශයෙන් ශ්‍රී ලාංකිකයන් ලොව අනෙකුත් ශ්‍රමිකයන් අතරේ ගත්කළ කැපී පෙනෙන ලෙස ඉදිරියට පැමිණ තිබෙන බවද නියෝජ්‍ය සාමාන්‍යාධිකාරීවරයා පෙන්වා දුන්නේය..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>28</day>
    </date>
    <link>http://www.dinamina.lk/2013/03/28/_art.asp?fn=n1303289</link>
    <topic>පුබුදුගේ නව කෘෂි යන්ත්‍රයලෝක නව නිපැයුම් තරගයට</topic>
    <author>ගලෙන්බිඳුණුවැව</author>
    <content>ප්‍රාදේශීය ලේකම් කොට්ඨාසයේ අලුත්-දිවුල්වැව පදිංචි මිහින්තලේ මහ විද්‍යාලයේ ඉගෙනුම ලබන පුබුදු දිනේෂ් කපුගේ සිසුවා වී ගොවිතැනේදී භාවිතා කළ හැකි නියර රහිත යන්ත්‍රයක් නිපදවා දේශීය වශයෙන් ඇගැයුමට පත්ව සිටී.අමෙරිකා එක්ස්ත ජනපදයේ පැවැත්වෙන ලෝක නව නිපැයුම්කරුවන්ගේ තරගය සඳහා ඔහු සුදුසුකම් ලබා ඇත. පුබුදු දිනේෂ් හා ඔහුගේ නව නිර්මාණය මෙහි දැක්වේ..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>28</day>
    </date>
    <link>http://www.dinamina.lk/2013/03/28/_art.asp?fn=n13032810</link>
    <topic>විජය උපහාර ගී අද නෙළුම් පොකුණේ</topic>
    <author/>
    <content>මානව හිතවාදී දේශපාලනඥයෙකු මෙන්ම ජනප්‍රියතම සිනමා නළුවෙකු වූ ශ්‍රී ලංකා මහජන පක්ෂයේ නායක දිවංගත විජය කුමාරතුංගයන්ගේ 25 වැනි ගුණ සමරුව නිමිත්තෙන් 'විජය උපහාර ගී ප්‍රසංගය' අද (28) ප.ව. 6.00ට නෙළුම් පොකුණ මහින්ද රාජපක්ෂ රඟහලේදී පැවැත්වේ.විජය සහෘද සංසදය සංවිධාන කරන මේ උළෙල එහි සභාපති ධීවර හා ජලජ සම්පත් සංවර්ධන ඇමැති වෛද්‍ය රාජිත සේනාරත්නමැතිතුමාගේ ආරාධනයෙන් ජනාධිපති මහින්ද රාජපක්ෂ මහතාගේ ප්‍රධානත්වයෙන් පැවැත්වෙන විජය උපහාර ගී ප්‍රසංගයට ආණ්ඩු පක්ෂයේ මෙන්ම විපක්ෂයේ මැති ඇමැතිවරු රැසක් සහභාගී වෙති.මේ ප්‍රසංගයට යුග තුනක ජනප්‍රියතම ශිල්පීන් ශිල්පිනියන් එකම වේදිකාවක සිට විජය රඟපෑ ජනප්‍රිය චිත්‍රපට ගීත මෙන්ම විජය ගායනා කළ ගීත ද ගායනා කරති. .</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>28</day>
    </date>
    <link>http://www.dinamina.lk/2013/03/28/_art.asp?fn=n13032811</link>
    <topic>ශ්‍රී ලාංකික ශ්‍රමිකයෝ සෞදියේ විශිෂ්ටයෝ වෙති</topic>
    <author>මහින්ද අලුත්ගෙදර</author>
    <content>සෞදි අරාබියාවේ සේවය කරන විදේශීය ශ්‍රමිකයන් අතරින් විශිෂ්ටතම ශ්‍රමික කණ්ඩායම බවට ශ්‍රී ලාංකිකයන් පත්ව තිබේ.එරට සේවය කරන විදේශගත ශ්‍රමිකයන් අතරින් හොඳම සේවාවක් ලබාදෙන ශ්‍රමික කණ්ඩායම ශ්‍රී ලාංකිකයන් බවද එය සෙසු රටවල ශ්‍රමිකයන් සඳහා කදිම ආදර්ශයක් බවට එරට කිංග් අබ්දුල්ලා රජතුමන් විසින් ප්‍රකාශකර තිබෙන බවද ශ්‍රී ලංකා විදේශ සේවා නියුක්ති කාර්යාංශයේ නියෝජ්‍ය සාමාන්‍යාධිකාරී මංගල රන්දෙනිය මහතා ‘දිනමිණ’ ට පැවසීය.විදේශ රටවල සේවය කරන ශ්‍රී ලාංකිකයන් අතරින් වැඩිම පිරිසක් සෙවය කරන රටක් ලෙස සෞදි අරාබියාව හඳුන්වාදුන් ඒ මහතා එම සංඛ්‍යාව 450,000ක් පමණ වන බවද මෙලෙස විදේශයන්හිදී ශ්‍රී ලාංකිකයන් තම රටට ලබාදෙන කීර්තිනාමය විශාල ගෞරවයක් බවද සඳහන් කළේය.කෝටියක් පමණ වන විදේශිය ශ්‍රමිකයන්ගෙන් හොඳම ශ්‍රම බළකායට හිමි ස්ථානය ශ්‍රී ලංකාවට ලැබී තිබෙන අතර ඒ සඳහා අවම සේවක ප්‍රශ්න, කාර්යක්ෂමතාව, දක්ෂතාව, සහ ආචාරශිලි බව මෙන්ම කැපවීම සහ ගුණාත්මක බව ආදී කරුණු සියල්ලක්ම සැළකිල්ලට ගෙන තිබෙන බවද හෙතෙම ප්‍රකාශ කළේය. සෞදි අරාබියානු කම්කරු අමාත්‍යාංශය මඟින් වසරක් පාසා මෙම සමීක්ෂණය පවත්වන අතර එරටට ශ්‍රමිකයන් සපයන ඉන්දියාව ශ්‍රී ලංකාවට පිටුපසින් සිටීම තවත් විශේෂත්වයකි.විදේශ රැකියා සඳහා යොමු කරන ශ්‍රී ලාංකික ශ්‍රමිකයන් සඳහා විශේෂ පුහුණුවක් ලබා දෙමින් විධිමත් හා කාර්යක්ෂම සේවාවක් හරහා ඉහළ වැටුපක් ලබා දීමට ශ්‍රී ලංකා විදේශ සේවා නියුක්ති කාර්යාංශය පියවර ගෙන තිබෙන අතර එහි ප්‍රතිඵලයක් වශයෙන් ශ්‍රී ලාංකිකයන් ලොව අනෙකුත් ශ්‍රමිකයන් අතරේ ගත්කළ කැපී පෙනෙන ලෙස ඉදිරියට පැමිණ තිබෙන බවද නියෝජ්‍ය සාමාන්‍යාධිකාරීවරයා පෙන්වා දුන්නේය..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>28</day>
    </date>
    <link>http://www.dinamina.lk/2013/03/28/_art.asp?fn=n13032812</link>
    <topic>අපට පාඩුවේ ඉන්න දීපල්ලා</topic>
    <author/>
    <content>එංගලන්තයේ සිට පැමිණි කිහිප දෙනෙක් යාපනයේ ජනතාව තුළ යළිත් ඊළාම් සිහිනයක් ඇතිකොට කුලභේදය ඇවිස්සීමට ගත් ඩයස්පෝරාවේ තවත් කුමන්ත්‍රණයක් දෙමළ ජනතාවගේම මැදිහත් වීමෙන් ව්‍යර්ථ කෙරිණි.ශ්‍රී ලංකා හමුදා අපකීර්තියට පත්කරමින් හා සිංහල/දෙමළ ජනතාව තුළ යළිත් අර්බුදයක් නිර්මාණය කිරීමට එංගලන්තයේ සිට පැමිණි මේ පිරිස ගෙන ආ ග්‍රන්ථ රැසක් ගින්නෙන් දැවීගොස් ඇත.දෙමළ ඩයස්පෝරාවේ සහයෝගයෙන් එංගලන්තයේ සිට පැමිණි දෙමළ පුද්ගලයින් කිහිප දෙනෙකු යාපනයේ අවරන්කල් ප්‍රදේශයේ දී යළිත් ඊළාම් සිහිනයක් ජනතාව තුළ ඇතිකොට දෙමළ ජනතාවගේ කුලවාදය පිළිබඳ විවේචන සහිත ග්‍රන්ථයක් එළිදැක්වීමට ගත් උත්සාහයක් දෙමළ ජනතාවගේම මැදිහත් වීමෙන් ව්‍යර්ථ වී තිබේ.එංගලන්තයේ වෙසෙන දෙමළ ඩයස්පෝරාවේ මුදල් මත යැපෙන පුද්ගලයින් කිහිප දෙනෙකු මෙම ග්‍රන්ථය රචනා කර ඇත. ශ්‍රී ලංකාව යළිත් වරක් දෙකඩ කිරීමේ කුමන්ත්‍රණයක් මෙම ග්‍රන්ථය පුරාම දක්නට තිබේ.එමෙන්ම දෙමළ ජනතාව තුළ කුලභේදයක් ඇති කිරීමට ද මෙම ග්‍රන්ථයෙන් උත්සාහ දරා ඇත. ශ්‍රී ලංකා ආරක්ෂක හමුදාව ද මෙම ග්‍රන්ථයේ විවේචනයට ලක්කර තිබේ. කෙසේ වෙතත් මෙම ග්‍රන්ථය එළිදක්වන අවස්ථාවට පැමිණි ප්‍රදේශයේ දෙමළ ජනතාව ඔවුන්ට බැණ වැදී ප්‍රදේශයෙන් ඉවත් කිරීමට කටයුතු කර ඇත. ඔවුන් රැගෙන ආ ග්‍රන්ථ ද මෙම දෙමළ ජනතාව ගිනිබත් කර ඇත.අවරන්කල් ප්‍රදේශයේ ජනතාව කියා සිටින්නේ මෙම ග්‍රන්ථයෙන් ඔවුන් අතර යළි අර්බුදයක් නිර්මාණය කර ඇති බවයි. ඉන් අනතුරුව මේ සම්බන්ධයෙන් අදහස් දැක් වූ ප්‍රදේශයේ ජනතාව කියා සිටියේ එංගලන්තයේ සිට දෙමළ ජනතාවගේ ප්‍රශ්න විසඳීමට ඇතැම් දෙමළ ජාතිකයින් ගන්නා උත්සාහය ඔවුන් මුළුමනින්ම ප්‍රතික්ෂේප කරන බවයි. මේ අතර එම ජනතාව ප්‍රකාශ කරන්නේ මෙම ග්‍රන්ථයෙන් ඔවුන් අතර යළිත් අර්බුදයක් ඇති කර තිබෙන බවත් එංගලන්තයේ සිට පැමිණ තම ගැටළු විසඳාලිය නොහැකි බවත්ය.ශ්‍රී ලාංකිකයන් සහයෝගයෙන් කටයුතු කරන බවද ඔවුන් උත්සාහ කරන්නේ යළිත් වරක් ශ්‍රී ලංකාව තුළ භේද ඇති කිරීම බවද පෙන්වා දෙන යාපනයේ ද්‍රවිඩ ජනතාව මේ ග්‍රන්ථය ප්‍රතික්ෂේප කරමින් යාපනයේ එළිදැක්වීමට කිසිදු අවස්ථාවක් ලබා නොදෙන බවද කියා සිටී..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>28</day>
    </date>
    <link>http://www.dinamina.lk/2013/03/28/_art.asp?fn=n13032813</link>
    <topic>අනුරපුරේ දොළොස්මහේ බත් දන්සැලෙන්මැදින් පෝදා 15000ක් බඩගිනි නිවාගෙන</topic>
    <author>වෝල්ටර් දයාරත්න අනුරාධපුර දිසා විශේෂ</author>
    <content>අනුරාධපුර රුවන්මැලි මහ සෑ රදුන් අභියස පවත්වාගෙන යනු ලබන දෙවන වසරට පා තබා ඇති දොළොස් මහේ මහා බත් දන්සැල මගින් මැදින් පුර පසළොස්වක් පොහෝ දින (26) ප‍හළොස් දහසකට දිවා ආහාරය සපයා ඇතැයි දන්සැල ක්‍රියාකාරී කමිටුව සඳහන් කරයි.මේ දන්සැලේ ක්‍රියාකාරීත්වය ගැන පැහැදීමක්ඇති කරගත් ශ්‍රී ලංකා නිදහස් පක්ෂ සමස්ත ලංකා කාන්තා සංවිධානය විසින් මුදලින් රුපියල් එක්ලක්ෂ පන්දහසක් පරිත්‍යාග කළ බව කාන්තා සංවිධානයේ භාණ්ඩාගාරික දකුණු පළාත් ආණ්ඩුකාර කුමාරි බාලසූරිය මහත්මිය පැවසුවාය.මේ අවස්ථාවට ආර්ථික කටයුතු නියෝජ්‍ය ඇමැති එස්.එම්. චන්ද්‍රසේන, ජ්‍යෙෂ්ඨ ඇමැති එස්.බී. නාවින්න, උතුරු මැද පළාත් මහ ඇමැති එස්.එම්. රංජිත් සමරකෝන්, ශ්‍රී ලංකා නිදහස් පක්ෂ කාන්තා සංවිධානය වෙනුවෙන් එහි ප්‍රධාන ලේකම් ‍අශෝකා ලංකාතිලක, කථානායක වරයාගේ ආර්යාව වන චන්ද්‍රා රාජපක්ෂ මහත්ම මහත්මීන් ඇතුළු විශාල පිරිසක් සහභාගී වූහ.මේ මහා බත් දන්සැල එස්.එම්. චන්ද්‍රසේන පදනමේ පූර්ණ අනුග්‍රහය මත සිව්හෙළ බෞද්ධ පදනමේ සංවිධානයෙන් දෙවන වසර තුළත් සාර්ථකව පවත්වාගෙන යනු ලබයි..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>28</day>
    </date>
    <link>http://www.dinamina.lk/2013/03/28/_art.asp?fn=n13032814</link>
    <topic>ඇසිඩ්වලට පිච්චුන ඇස් පරීක්ෂාවටකුමාර අල්විස් සිංගප්පූරුවට</topic>
    <author>එප්පාවල සමූහ</author>
    <content>උතුරුමැද පළාත් ආයුර්වේද කොමසාරිස් කුමාර අල්විස් මහතාට එල්ල වූ ඇසිඩ් ප්‍රහාරයෙන් ඔහුගේ පියවී ගිය දෑස් අවදි කිරීම සඳහා කොළඹ ජාතික අක්ෂි රෝහලේ විශේෂඥ වෛද්‍ය චරිත් ෆොන්සේකා මහතා ප්‍රමුඛ වෛද්‍ය කණ්ඩායම දැඩි කැපවීමකින් කටයුතු කළ නමුත් තවමත් පියවූ දෑස් අවදි කිරීමට නොහැකිවීම නිසා අප්‍රේල් (01) දා කොමසාරිස්වරයා සිංගප්පූරුවේ ප්‍රධාන අක්ෂි රෝහලට ගෙනයාමට තීරණය කර තිබේ. මේ සඳහා රුපියල් ලක්ෂ 130ක් වැය වේ යැයි ගණන් බලා ඇත.අංගවිකල වූ රෝගීන් දහසක් දෙනා පංචකර්ම වෛද්‍ය ශිල්පයෙන් සුවපත් කළ මේ ජීවකයා රුපියල් ලක්ෂ 130කට වඩා බොහෝ සේ වටින්නේය. ඔහුගේ සේවා කාලය තුළ රෝගීන් සහ මිනිසුන් හම්බකලා මිස මුදල් හම්බ කර නැත.මේ ජීවකයාගේ දෑස අවදි කරගැනීම සඳහා ඔවුන් මුහුණ පා ඇති මූල්‍ය ගැටලුව ගැන වෛද්‍ය කුමාර අල්විස් මහත්මිය සමඟ කතාබහ කරන්නේ නම් ඉතාම වැදගත්වේ. ඇයගේ දුරකථන අංකය 071 8281355 වේ. ඔහු විසින් දහසක් මිනිසුන් සුවපත් කළ බව සැබෑ නම් මේ අවස්ථාවේ මානව හිතවාදීන් ‍ඔහු වෙනුවෙන් අවදිවිය යුතුව ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>28</day>
    </date>
    <link>http://www.dinamina.lk/2013/03/28/_art.asp?fn=n13032815</link>
    <topic>නැ‍ෙඟනහිර සරසවියේසිද්ධ වෛද්‍ය විද්‍යා සිසුහු අමාරුවේ</topic>
    <author>ත්‍රිකුණාමලය විශේෂඒ. ටී. එම්. ගුණානන්ද</author>
    <content>නැඟෙනහිර විශ්ව විද්‍යාලයේ සිද්ධ වෛද්‍ය පීඨය සඳහා ජ්‍යෙෂ්ඨ කථිකාචාර්යවරයකු නොමැති කමින් එහි ඉගෙනුම ලබන සිසුන්ගේ අධ්‍යාපන කටයුතුවලට බාධා එල්ලවී ඇතැයි එම විශ්වවිද්‍යාල මහා ශිෂ්‍ය සංගමය කියයි.මෙම පීඨයේ පළමු වසරේ සිට පහ වසර දක්වා ශිෂ්‍ය කණ්ඩායම් පහක් ඉගෙනුම ලබන අතර, අවසන් වසරේ සිසුන්ගේ විභාග පැවැත්වීම දිනෙන් දින ප්‍රමාද වීමෙන් ප්‍රායෝගික පුහුණු සඳහා රෝහල්වලට යෑමට නොහැකි වී ඇතැයි එම ශිෂ්‍ය සංගමයේ සභාපති එම්. එම්. සුරේෂ් කුමාර හේරත් සිසුවා පැවැසීය.ජ්‍යෙෂ්ඨ කථිකාචාර්යවරයෙක් බඳවා ගැනීම සඳහා සම්මුඛ පරීක්ෂණ පවත්වා වසර ගණනාවක් ගතවී ඇතත් තවම ජ්‍යෙෂ්ඨ කථිකාචාර්යවරයෙක් බඳවා ගැනීමට බලධාරීන් අපොහොසත් වී ඇතැයි සභාපතිවරයා පැවැසීය..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>28</day>
    </date>
    <link>http://www.dinamina.lk/2013/03/28/_art.asp?fn=r1303281</link>
    <topic>සබරගමුව-මධ්‍යම පළාත් යා කෙරෙනඅම්බලන්කන්ද-දෝතල්ඔය ගිරිදුර්ගය නවීකරණයට</topic>
    <author>අලුත්නුවර සමූහ - ඒ.ඇම්.ටිකිරි බංඩාර</author>
    <content>සබරගමුව කෑගල්ල මධ්‍යම පළාතේ නුවරඑළියට යා කෙරෙන අම්බලකන්ද දෝතල්ඔය ගිරිදුර්ගය නවීකරණයට ජපන් රජයෙන් රුපියල් 49 කෝටියක් ලබාදී ඇත.මේ මාර්ගයේ ඉදිකිරීම් සමාරම්භක අවස්ථාවට සබරගමුව මහ ඇමැති මහීපාල හේරත් සෞඛ්‍ය නියෝජ්‍ය ඇමැති ලලිත් දිසානායක, පාර්ලිමේන්තු මන්ත්‍රී කනකහේරත්, පළාත් සභා මන්ත්‍රී චිමිල දිසානායක යන මහත්වරු සහභාගිවූහ.සබරගමුව පළාතේ කෑගල්ල දිස්ත්‍රික්කය සහ මධ්‍යම පළාතේ නුවරඑළිය දිස්ත්‍රික්කය යා කරන මෙකී මාර්ගය දිවයිනේ දුෂ්කරතම මාර්ග වලින් එකකි. ප්‍රපාත ගිරිදුර්ග, මැදින් වැටී ඇති කිලෝමීටර් 11ක් ආසන්න දිගින් යුතු මේ මාර්ගය කෙලිශාප් නැමැති තේවතු යාය මැදින් වැටී ඇත. ඉංග්‍රීසි ජාතිකයන් සිය වාණිජ අවශ්‍යතා සඳහා ඉදිකළ මේ මාර්ගය දශක ගණනාවක් පුරා කිසි නඩත්තුවක් නොමැතිකම නිසා අබලන්විය.වැසි ඇද හැලෙන, නායයෑම් සහ සෝදා පාළුවලට ලක්වෙන ප්‍රදේශයක් බැවින් මේ මාර්ගය වඩාත් විධිමත්ව නවීකරණය කිරීමේ අවශ්‍යතාව සබරගමුව පළාත් මහ ඇමැති මහීපාල හේරත් මහතා ජපන් රජයට පෙන්වා කරුණු කියා දීමෙන් අනතුරුව ඒ සඳහා ජපානය ජපන් අන්තර් ජාතික සහයෝගිතා ඒජන්සිය හරහා සබරගමුව පළාත් සභාවට රුපියල් දසලක්ෂ 491ක ආධාර මුදලක් ලබා දී ඇත.මාර්ගය සම්පූර්ණයෙන් කාපට් අතුරා දෙපස කානු පද්ධතිය කොන්ක්‍රීට් වලින් නිමාකොට නවීන ජපන් තාක්ෂණයෙන් සියලු සංවර්ධන කටයුතු මාස 18 ඇතුළත නිම කිරීමට සබරගමුව පළාත් සභාව සැලසුම් කර ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>28</day>
    </date>
    <link>http://www.dinamina.lk/2013/03/28/_art.asp?fn=r1303282</link>
    <topic>යතුරුපැදිකරුවකු යටකර පලාගිය ත්‍රිරෝද රියතවම නිදැල්ලේ</topic>
    <author>වාද්දූව සමූහ - එස්.ආර්.සෝමදාස</author>
    <content>යතුරු පැදිකරුවකු යටකර පලාගිය ත්‍රි රෝද රථ කරුවකු අත්අඩංගුවට ගැනීම සඳහා පානදුර පොලිසිය පරීක්ෂණ ආරම්භ කර තිබේ.පසුගියදා පානදුර හොරණ ප්‍රධාන මාර්ගයේ වෑකඩ ප්‍රදේශයේදී සිදුවී ඇති යතුරු පැදි ත්‍රිරෝද රථ අනතුරකින් තුවාල ලැබූ යතුරු පැදිකරු පාණදුර මූලික රෝහලට ඇතුළත් කිරීමෙන් පසු මියගොස් ඇතැයි පානදුර ‍ෙපාලිසිය කියයි.මේ අනතුරින් මියගොස් ඇත්තේ පානදුර උඩහමුල්ලේ සිරිමල් උයන පදිංචිකරුවකු වන සිරිමෙවන් ධම්මවංශ නමැති 49 වියැති දෙදරු පියෙකි.සිද්ධියට අදාළ ත්‍රිරෝද රථ රියැදුරා අත්අඩංගුවට ගැනීම සඳහා පානදුර රථවාහන පොලිසියේ ස්ථානාධිපති පොලිස් පරීක්ෂක දිල්රුක් කොළඹගේ මහතාගේ උපදෙස් පරිදි එම අංශයේ උප පොලිස් පරීක්ෂක මෙන්ඩිස් මහතා සමඟ සැරමිස් පෙරේරා යන නිලධාරිහු පරීක්ෂණ පවත්වති..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>28</day>
    </date>
    <link>http://www.dinamina.lk/2013/03/28/_art.asp?fn=r1303283</link>
    <topic>මලියදේව හිමි වැඩසිටිවට්ටාරම රජමහා විහාරයෙන්නටබුන් මතුවේ</topic>
    <author>රඹුක්කන උතුර සමූහවිපුල එස්.කුමාරතුංග</author>
    <content>ලංකවේ අවසන් මහරහතන් වහන්සේ වශයෙන් සැලකෙන මලියදේව හිමියන් වැඩසිටි බව කියන වට්ටාරම රජමහවිහාර භූමියේ පුරාවිද්‍යා දෙපාර්තමේන්තුව මගින් කරන ලද අලුත්ම කැණීම් වලදී ප්‍රාග් ඓතිහාසික යුගයට අයත් යැයි සැලකෙන පැරණි චෛත්‍යයක සහ ගොඩනැගිලි කීපයක නටබුන් හමුවී තිබේ.ජාතික උරුමයන් පිළිබඳ ඇමැති ආචාර්ය ජගත් බාලසූරිය මහතාගේ උපදෙස් පරිදි සිදු කෙරෙන මේ කැණීම්වලදී හමුවූ චෛත්‍යය සහ සෙසු පුරාවස්තු පුරාවිද්‍යා අධ්‍යක්ෂ ජනරාල් ආචාර්ය සෙනරත් දිසානායක සහ සබරගමුව පළාත් පුරා විද්‍යා සහකාර අධ්‍යක්ෂ තිස්ස මදුරප්පෙරුම යන මහත්වරුන්ගේ නිරීක්ෂණයට ලක්විය.එම ස්ථානයේ අනිකුත් කැණීම් කටයුතු සිදු කිරීමට පෙර කැණීම්වලදී හමුවූ චෛත්‍යය සංරක්ෂණය කිරීමේ කටයුතු සිදු කරන ලෙසට දැනුම් දී තිබේ..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>28</day>
    </date>
    <link>http://www.dinamina.lk/2013/03/28/_art.asp?fn=r1303284</link>
    <topic>හැමිල්ටන් ඇළ සංවර්ධනයට පාසල් සිසුන්ගේ දායකත්වය</topic>
    <author>ගම්පහ සංචාරක - නිමල් ජයසිංහ</author>
    <content>ආර්ථික සංවර්ධන අමාත්‍යාංශයේ අනුග්‍රහය සහිතව බස්නාහිර පළාත්බද මාර්ග සංවර්ධන අධිකාරියේ මූල්‍යමය දායකත්වයෙන් මධ්‍යම පරිසර අධිකාරියේ ගම්පහ දිස්ත්‍රික් කාර්යාලය, වත්තල ප්‍රාදේශීය ලේකම් කාර්යාලය සහ වත්තල ප්‍රාදේශීය සභාවේ මෙහෙයවීමෙන් වත්තල පාසල් සිසුන් පෙරටුකරගෙන හැමිල්ටන් ඇළ සංවර්ධනය කර සංරක්ෂණය කිරීමේ වැඩසටහනක් හැමිල්ටන් ඇළ ආරම්භයේ සිට කිලෝමීටර් 3ක දුර පාගමනක් ගමන් කිරීම පසුගියදා ඇරැඹිණි.මේ පාගමන සහ හැමිල්ටන් ඇළේ බෝට්ටු මඟින් සංචාරය කරමින් පරිසර ආරක්ෂණ වටිනාකම දැක්වෙන පුවරු රැගත් චාරිකාවට බප/කැල/දික්ඕවිට ශ්‍රාස්තාලෝක විද්‍යාලය, දොන් බොස්කෝ විද්‍යාලය සහ බප/කැල/ක්‍රිස්තුරාජ යන විද්‍යාලවල ශිෂ්‍ය ශිෂ්‍යාවෝ සහභාගි වූහ.මෙදින එම පාසල් සිසුන් සංකේතාත්මක ලෙස හැමිල්ටන් ඇළ දෙපස ඇති අපද්‍රව්‍ය ඉවත් කිරීම, අත්පත්‍රිකා බෙදා හරිමින් පවිත්‍රතා කරන ලද ඇළ මාර්ගය ඉදිරියට ආරක්ෂා කර ගැනීම පිළිබඳ ප්‍රදේශවාසින් දැනුවත් කිරීම සිදු කෙරිණ.මේ අවස්ථාවට වත්තල ප්‍රාදේශීය සභාවේ සභාපති ත්‍යාගරත්න ද අල්විස්, බස්නාහිර පළාත්බද මාර්ග සංවර්ධන අධිකාරියේ සාමාන්‍යාධිකාරි ආර්.ඩබ්ලිව්.එස්. බණ්ඩාරනායක, මධ්‍යම පරිසර අධිකාරියේ ගම්පහ දිස්ත්‍රික් කාර්යාලයේ නියෝජ්‍ය අධ්‍යක්ෂ කමල් ප්‍රියන්ත යන මහත්වරුද සහභාගි වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>28</day>
    </date>
    <link>http://www.dinamina.lk/2013/03/28/_art.asp?fn=r1303285</link>
    <topic>හස්ත කර්මාන්ත නංවන්න රුපියල් දසලක්ෂ සියයක්</topic>
    <author>මහානාම ගලහිටියාව - මහනුවර උතුර විශේෂ</author>
    <content>ශ්‍රී ලංකාවේ හස්ත කර්මාන්ත ක්ෂේත්‍රය නගා සිටුවීම සඳහා රජයෙන් රුපියල් දසලක්ෂ 100ක මුදලක් වෙන්කොට ඇතැයි ජාතික ශිල්ප සභාවේ සභාපති බුද්ධි කීර්තිසේන මහතා පවසයි.2013 වසරේ දී ග්‍රාමීය හස්ත කර්මාන්ත ක්ෂේත්‍රයේ සංවර්ධනය උදෙසා සැලසුම් සහගත වැඩසටහන් රැසක් ක්‍රියාත්මක කිරීමට කටයුතු යොදා ඇති බවද ඒ මහතා සඳහන් කරයි.මේ යටතේ ජාතික ශිල්ප සභාව මඟින් දිවයින පුරා විසිරී සිටින හස්ත කර්මාන්ත ශිල්පීන් පිළිබඳ සමීක්ෂණයක් පැවැත්වීමට මේ වන විටත් පියවර ගෙන ඇති අතර, එම නියමු ව්‍යාපෘතිය ආරම්භ කිරීමේ සමාරම්භක අවස්ථාව පසුගියදා මහනුවර නත්තරම්පොත කලාපුරය ගම්මානයෙන් ආරම්භ කෙරිණි.හස්ත කර්මාන්ත සංවර්ධන වැඩ සටහනේ ප්‍රථම කාර්ය ලෙස මෙම සමීක්ෂණය පැවැත්වෙන අතර, ඒ හරහා දිවයින පුරා විසිරී සිටින සියලුම හස්ත කර්මාන්ත ශිල්පීන් ජාතික ශිල්ප සභාවේ ලියාපදිංචි කිරීමට නියමිතය.ශ්‍රී ලංකාවේ ජාතික උරුමයන් හි දේශීය හස්ත කර්මාන්තය සුරක්ෂිත කොට, දැනට ජාතික ශිල්ප සභාවේ ලියාපදිංචි හස්ත කර්මාන්ත ශිල්පීන්ගේ තොරතුරු යාවත්කාලීන කිරීම හා මෙතෙක් ලියාපදිංචි නොවුණු එහෙත් දැනට හස්ත කර්මාන්ත ක්ෂේත්‍රයේ යෙදී සිටින ශිල්පීන් හඳුනා ගැනීම ද මෙම සමීක්ෂණයේ දී සිදු කෙරේ.මෙම පිරිස නිසි පරිදි හඳුනාගෙන ඔවුන්ට පුහුණුවක් ලබාදීම, වයෝවෘද්ධ ශිල්පීන් සඳහා සහන වැඩසටහන් ක්‍රියාත්මක කිරීම සහ හදිසි අනතුරු දීමනා ලබාදීම ඇතුළුව ඔවුන් ගේ ජීවන තත්ත්වය නැංවීමට අවශ්‍ය පියවර ගැනීමට අදාළ කරුණු රැසක් සඳහා මෙම සමීක්ෂණය පාදක කර ගැනීමට නියමිතය.ජාතික ශිල්ප සභාවේ සභාපති බුද්ධි කීර්තිසේන මහතා මෙම තොරතුරු අනාවරණය කළේ මහනුවර දිස්ත්‍රික් ලේකම් එච්. එම්. ගාමිණී සෙනෙවිරත්න මහතාගේ ප්‍රධානත්වයෙන් පැවැති මෙම නියමු ව්‍යාපෘතියේ සමාරම්භක අවස්ථාවට සහභාගි වෙමිනි..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>28</day>
    </date>
    <link>http://www.dinamina.lk/2013/03/28/_art.asp?fn=r1303286</link>
    <topic>ජංගම දුරකථනයෙන්රෝග නිවාරණයට පිළියම්</topic>
    <author>දයාරත්න බණ්ඩාර – කෑගල්ල දිස්ත්‍රික් සමූහ</author>
    <content>ශ්‍රී ලංකාවේ පළමු වතාවට රෝග නිවාරණය හා පැතිර යෑම වැළැක්වීම සඳහා ජංගම දුරකථන ටැබ්ලට් පරිගණක හා තොරතුරු භාවිතා කරන මොබයිල් හෙල්ත් නමින් ව්‍යාපෘතියක් සබරගමුව පළාත් සෞඛ්‍ය අමාත්‍යාංශය ආරම්භ කර ඇත.සබරගමුව ප්‍රධාන ඇමැති මහීපාල හේරත් මහතාගේ සංකල්පයක් මත ආරම්භ කරන ලද මෙම ව්‍යාපෘතියට දොළොස් ලක්‍ෂයක මුදලක් වැය කර ඇත. මේ සඳහා අවශ්‍ය මෘදුකාංග මෙරට රාජ්‍ය සමාගමක් වන මොබිටෙල් ලංකා සමාගම සමාජ සත්කාරයක් වශයෙන් සබරගමුව පළාත් සභාවට ප්‍රදානය කළ බව කෑගල්ල ප්‍රාදේ්ශීය සෞඛ්‍ය සේවා අධ්‍යක්‍ෂ වෛද්‍ය ඉන්දික ජාගොඩ මහතා පැවසීය.මෙම වැඩසටහන යටතේ පරිගණකය පමණක් නොව ජංගම දුරකථනය ද භාවිතා කරමින් රෝග නිවාරණය සහ ප්‍රතිකාර ලබාගත හැකි බවත් අධ්‍යක්‍ෂක වරයා පැවසීය..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>28</day>
    </date>
    <link>http://www.dinamina.lk/2013/03/28/_art.asp?fn=r1303287</link>
    <topic>සෙත් පිරිතට වින කටිනහිඳගල අමනුෂ්‍ය බලවේගය</topic>
    <author>මහනුවර දකුණ විශේෂ – ආර්. එම්. රත්නායක</author>
    <content>විහාරස්ථානයෙන් උදයට හවසට ඇසෙන සෙත් පිරිත් සජ්ඣායනා දෙසවනට කොතරම් මිහිරිද. එය බොදු සිත් ඇද – බැඳගන්නා සුළුය.එහෙත්, හිඳගල ඓතිහාසික රාජමහා විහාරස්ථානයේ බුද්ධ පුත්‍රයින් වහන්සේගේ ද අවවාද අනුශාසනා ඇතිව පේරාදෙණිය – ගලහ මාර්ගයේ හිඳගල මංසන්ධියෙහි ප්‍රදේශවාසීන් විසින් විශාල වියදමක් දරමින් ඉදිකළ බුදු මැදුර විවෘත කර එම ස්ථානයෙන් උදේ – හවා සෙත් පිරිත් හඬ පතුරවා හැරීමට සතියක් ගත නොවුණි.පිරිත් අසන්නට බැරි භූතයෙකු ආවේශ වී පොලිසියේ ද සහාය ඇතිව, ප්‍රදේ්ශයටම ශාන්තියක් වූ හිඳගල මංසන්ධියෙන් ඇසුණු සෙත් පිරිත් හඬ නතර කර ඇත.ප්‍රදේශයට ආශීර්වාදයක් ම වූ සෙත් පිරිත් හඬ නතර කිරීම ප්‍රදේශවාසීන්ගේ කනස්සල්ලට හේතුවී තිබේ.මෙය මල්වතු මහ නාහිමියන්ගේත් විශේ්ෂයෙන් හිඳගල රාජමහා විහාරාධිකාරී හිමියන්ගේත් අවධානය යොමුවිය යුතු කරුණක් බව හිඳගල මං සන්ධියේ ජනතාව කියති..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>28</day>
    </date>
    <link>http://www.dinamina.lk/2013/03/28/_art.asp?fn=r1303288</link>
    <topic>මග්ගොන ඇළ අවහිරවීගැටලු රැසක් මතු වෙලා</topic>
    <author>කටුකුරුන්ද සමූහකපිල කුලසිංහ</author>
    <content>මග්ගොන නගරය හරහා ගලා බස්නා ඇළ මාර්ගය වල් බිහිවී යෑමෙන් පාරිසරික ගැටලු රැසක් පැන නැගී ඇතැයි ප්‍රදේ්ශවාසීහු පවසති.ඇළ මාර්ගය මුහුදට එක්වීමට ඇති කෙටි දුර සීමාව වනයක සිරි ගෙන ඇති නිසා ජලය බැස නොයෑම මිට ප්‍රධාන හේතුව වී තිබේ.මෙ නිසා මග්ගොන නගරය පුරා අධික දුර්ගන්ධයක් පවතින බවත්, මදුරු උවදුර දැඩිව පවතින බවත් ප්‍රදේශවාසීහු කියති.මග්ගොන නගරයේ ගාලු පාර හරහා වැටී ඇති මෙම ඇළ මාර්ගයට බාධා වන අයුරින් දුරකතන සමාගමක ආධාරක කණු කිහිපයක් ඇළ මාර්ගයේම සිටුවා තිබීම නිසා ජලය බැස යෑම සිමාවී තිබේ. එම නිසා සියලු අපද්‍රව්‍ය මෙම ස්ථානයේ එක් රැස්ව තිබෙන අයුරු දැක ගත හැකිය.ප්‍රදේ්ශවාසියකු වූ එම්. ජයසේන මහතා මෙසේ කීය.“මේ ඇළ මාර්ගය දීර්ඝ කාලයක සිට මේ වගේ තමයි. මේකට කියන්නෙ ගෝඩා ඇළ කියලයි. ප්‍රදේ්ශයේ කර්මාන්ත ශාලාවකින් මේකට අපද්‍රව්‍ය දානවා. සමහරුන් වැසිකිළි නළ හරවලා තියෙන්නේත් මේ ඇළට. ඉතිං සියල්ලම ඇවිත් මග්ගොන පාළම ළඟ නතර වෙනවා.මේ ඇළ හොඳට ශුද්ධ පවිත්‍ර වෙනවා නම් මේ ගැටලුව මෙතරම් එන්නෙ නැහැ.මෙම ඇළ මාර්ගය අවහිර විම නිසා අවට නිවැසියන් දැඩි ලෙස පීඩා විඳින බව ද පැවැසේ.ඒ කුඩා දරුවන් ට මදුරුවන්ගෙන් බෝ වන රෝගී තත්ත්වයන් නිසාය..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>28</day>
    </date>
    <link>http://www.dinamina.lk/2013/03/28/_art.asp?fn=s1303281</link>
    <topic>ශ්‍රී ලංකා-බංග්ලාදේශ අවසන් එක්දින තරගය අද</topic>
    <author>වර්නන් ගුණසේකර</author>
    <content>සංචාරක බංග්ලාදේශ ක්‍රිකට් කණ්ඩායමට එරෙහිව ජයග්‍රහණ 1 – 0කින් පෙරමුණේ සිටිමින් ඇන්ජලෝ මැතිව්ස්ගේ කණ්ඩායම අද පල්ලෙකැලේ ජාත්‍යන්තර ක්‍රිකට් ක්‍රීඩාංගණයේදී තෙවැනි හා අවසාන එක්දින තරගයට සහභාගි වෙයි. මේ තරගමාලාවේ දෙපිල අතර මෙතෙක් පැවැති තරග දෙකෙන් පළමුවැන්න ශ්‍රී ලංකාව කඩුලු 8කින් ජය ගත් අතර දෙවැන්න විසඳුමකින් තොරව අවසන් විය.සූරියවැව මහින්ද රාජපක්ෂ ජාත්‍යන්තර ක්‍රිකට් ක්‍රීඩාංගණයේ පැවැති මේ තරගවල දෙවැනි තරගයේදී යැවුනේ ඕවර පහක් පමණි. නොකඩවා ඇද හැළුණු වර්ෂාව හේතුවෙන් තරගය අවලංගු කෙරිණි.වැසි පතිත වන විට, කුසල් ජනිත් පෙරේරා හා තිලකරත්න ඩිල්ෂාන් යන ආරම්භක පිතිකරු යුගළය පසුගිය සෙනසුරාදා පැවැති පළමු තරගයේදී මෙන්ම වේගවත් පිතිහරඹයක නියැලෙමින් ශ්‍රී ලංකා මුළු ලකුණු ප්‍රමාණය ඕවර 5ක් ඇතුළත කිසිවෙකු නොදැවී ලකුණු 33ක් දක්වා ගෙනැවිත් තිබිණි.පෙරේරා පන්දු 21කින් ලකුණු 18ක්ද, ඩිල්ෂාන් පන්දු 9කින් ලකුණු 10ක්ද රැස්කර ගෙන සිටියහ. දෙවැනි තරගය වර්ෂාවට සේදී යාම හේතුවෙන් අද පැවැත්වෙන තෙවැනි තරගය සඳහා ද කළින් සංචිතය ම ශ්‍රී ලංකාව විසින් නම් කර තිබේ.මේ දිනවල පල්ලෙකැලේ පවතින දේශගුණය අනුව දිවා රාත්‍රි තරගයේ එක් අවස්ථාවක වැසි ඇද හැලීමට ඉඩ තිබේ. කෙසේ වෙතත් එය එතරම් වේලාවක් පවතින්නේ නැති බවප්‍රදේශවාසීහු පවසති.විස්සයි20 තරගයට ශ්‍රී ලංකා පිල නම් කරයිලබන ඉරිදා පල්ලෙකැලේදී පැවැත්වෙන ජාත්‍යන්තර විස්සයි20 තරගයෙන් බංග්ලාදේශ සංචාරය අවසන් වෙයි. මේ තරගයේදී දිනේෂ් චන්දිමාල් ප්‍රථම වතාවට ශ්‍රී ලංකා කණ්ඩායමට නායකත්වය දෙනු ඇත. එම තරගය සඳහා වන ශ්‍රී ලංකා සංචිතය මෙසේය.දිනේෂ් චන්දිමාල් (නායක), ලසිත් මාලිංග (උප නායක), කුසල් ජනිත් පෙරේරා, ඩිල්ෂාන් මුණවීර, ලහිරු තිරිමාන්න, ඇන්ජලෝ මැතිව්ස්, ජීවන් මෙන්ඩිස්, කිත්රුවන් විතානගේ, ඇන්ජලෝ පෙරේරා, සචිත්‍ර සේනානායක, ශමින්ද එරංග, චතුරංග ද සිල්වා, ෂෙහාන් ජයසූරිය, රමිත් රඹුක්වැල්ල, ඉෂාන් ජයරත්න, තිසර පෙරේරා..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>28</day>
    </date>
    <link>http://www.dinamina.lk/2013/03/28/_art.asp?fn=s1303282</link>
    <topic>පැසිපන්දු මුල්පුටුවසරත් ඒකනායක ට</topic>
    <author/>
    <content>මධ්‍යම පළාත් මහඇමැති සරත් ඒකනායක මහතා ශ්‍රී ලංකා පැසිපන්දු සංගමයේ නව සභාපතිවරයා ‍ලෙස තේරීපත්විය. පැසිපන්දු සංගමයේ වාර්ෂික මහ සභා රැස්වීම පසුගියදා පැවැති අතර එහි දී ගියවර උපසභාපතිධුරය දැරූ ශ්‍රී ලංකා ජාතික පැසිපන්දු පුහුණුකරු අජිත් කුරුප්පු මහතාගේ නාමයෝජනාව ප්‍රතික්ෂේපවීම කැපී පෙනුණි.සංගමයේ නව ලේකම්වරයා ලෙස සහකාර පොලිස් අධිකාරී ප්‍රදීප් රත්නායක මහතා තේරී පත්විය.නව නිලධාරී මණ්ඩලය මෙසේය – සභාපති - සරත් ඒකනායක, ජ්‍යෙෂ්ඨ උපසභාපති - රනිල් ‍ප්‍රැන්සිස්කෝ, උපසභාපතිවරු - බ්‍රිගේඩියර් ජී.ජේ.ඒ.ඩබ්.ගලගමගේ, කපිතාන් ටී.ඩබ්.ඩබ්.ලීලාරත්න, පොලිස් අධිකාරී පාලිත සිරිවර්ධන, යස්වත්ත මුත්තෙට්ටුවේගම, ශ්‍රිරෝන් පෙරේරා, මේජර් ජෙනරාල් ජනක රත්නායක, ලේකම් - සහකාර පොලිස් අධිකාරී ප්‍රදීප් රත්නායක, උපලේකම් - පොලිස් පරික්ෂක වජිර ඉන්ද්‍රජිත්, භාණ්ඩාගාරික – මයුර අමරසිංහ, උප භාණ්ඩාගාරික කනුෂ්ක නිරංජන් සමරකෝන්, විනය කමිටුව – ආසිරි දිසානායක, ප්‍රදීප් එදිරිසිංහ, සුදේශ් රූපසිංහ, ලාල් රූපසිංහ, ලාල් හේවාගම, වාසිත පින්නවල, මෙවන් බණ්ඩාර මහත්ම මහත්මීහූ මෙවර නිලවරණයේදී තේරී පත්වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>28</day>
    </date>
    <link>http://www.dinamina.lk/2013/03/28/_art.asp?fn=s1303283</link>
    <topic>මෝටර් රථ ධාවන ක්‍රීඩා සංගමයේනිලවරණයට මෙතෙක් විරෝධතා නෑ</topic>
    <author>ෆවුස් මොහොමඩ්</author>
    <content>මෙරට මෝටර් රථ ධාවන තරග ක්ෂේත්‍රයේ මවු සංගමය වන ශ්‍රී ලංකා ඔටෝමොබයිල් ක්‍රීඩා සංගමයේ ( SLAS)නිලවරණයේ දී යම්කිසි නීතිවිරෝධී පත්වීමක් සිදුවී ඇත්නම් ඊට එරෙහිව කටයුතු කරන බවත්, ක්‍රීඩා අමාත්‍යංශයේ නීතිරීති උල්ලංඝනය වන පරිදි යම්කිසි පුද්ගලයන් තනතුරුවලට පත්වී ඇත්නම් ඒ සම්බන්ධව පියවර ගන්නා බවත් ක්‍රීඩා ඇමැති මහින්දානන්ද අලුත්ගමගේ මහතා ප්‍රකාශ කළේය.කෙ‍සේවුවත් ස්ලාස් සංගමයේ පසුගියදා පැවැති නිලවරණයේ දී නීතිවි‍රෝධී ආකාරයෙන් තනතුරුවලට පත්වීමක් සම්බන්ධව මෙතෙක් නිල වශයෙන් කිසිදු විරෝධතාවක් ඉදිරිපත්වි නැතැයි 'දිනමිණ' කළ විමසුමකදී ඇමැතිවරයා කියා සිටියේය. එසේ විරෝධතාවක් ඉදිරිපත්වුවහොත් ඒ පිළිබඳව සොයා බලන බව ද හෙතෙම සඳහන් කළේය.ස්ලාස් සංගමයේ නිලවරණයේ විනිවිදභාවය සම්බන්ධව පසුගියදා එම සංගමයේ ඇතැම් සාමාජික සංගම්වල නිලධාරීන් අතර සැකයක් මතුවී තිබූ අතර මෝටර් රථ ධාවන තරග ක්ෂේත්‍රයේ නිරතවන ක්‍රිඩකයන් තනතුරු සඳහා ඉදිරිපත්වී ඇතැයි ද ‍චෝදනා එල්ල වී තිබිණ.කෙසේවෙතත් ක්‍රීඩා අමාත්‍යංශයේ නි‍යෝජිතයකුගේ නිරික්ෂණය යටතේ පසුගියදා නාරාහේන්පිට ගොල්ෆ් ක්‍රීඩා සංගම් ශාලාවේ පැවැති ශ්‍රී ලංකා ඔටෝමොබයිල් ක්‍රීඩා සංගමයේ මෙවර නිලවරණයේ දී සභාපතිධුරයට මෝටර් රථ ධාවන තරග සංගමයේ (MRA) අමීන් ඩීන් මහතා තේරී පත්විය. ලේකම් තනතුර සඳහා එම සංගමයේ ම නවාස් ෆවුසි මහතා ද, උපසභාපතිධුරයක් සඳහා සදර්න් මෝටර්ස් ක්‍රීඩා සමාජයේ අස්හාර් හමීම් මහතා තේරී පත්වූහ. භාණ්ඩාගාරිකධුරයට පත් වූයේ උපුල්වන් සේරසිංහ මහතාය. සේරසිංහ මහතා මෙවර ස්ලාස් සංගමයේ භාණ්ඩාගාරික තනතුරට පත්වූයේ 7වැනි වරටය.ස්ලාස් සංගම් නිලවරණය පැවැති දිනයේ පෙරවරු මෝටර් රථ ධාවන තරග ක්ෂේත්‍රයේ නිලධාරීන් පිරිසක් ක්‍රීඩා ඇමැතිවරයා හමුවී නිලවරණය කල් දමන ලෙසත්, ඒ සඳහා නාමයෝජනා යළි කැඳවීමට උපදෙස් ලබාදෙන ලෙසත් ඉල්ලා සිටියහ.ස්ලාස් නිලවරණයට ශ්‍රී ලංකා යතුරුපැදි සංගමයෙන් (SLMCC) ඉදිරිපත් කළ නාමයෝජනා ස්ථීර කර තිබූණේ ශ්‍රී ලංකා මෝටර් රථ හා යතුරුපැදි ධාවකයන්ගේ සංගමයයි. (SLARDAR) එහෙත් එම සංගමයේ නිලවරණය නීතිවිරෝධි බවට තහවුරුවීමෙන් පසු අදාල ස්ථීර කිරීම් හා නාමයෝජනා බලරහිතවිය. ක්‍රීඩා අමාත්‍යංශයේ නීතිප්‍රකාරව සිදුවූ මේ නාමයෝජනා අවලංගුවීම පිළිගන්නා නමුත් ස්ලාඩාර් ගැටලුව හේතුවෙන් එම සංගමයට ස්ලාස් නිලවරණයට ඉදිරිපත්වීමේ අවස්ථාව මඟහැරීයාම හේතුවෙන් මේ ඉල්ලීම කර තිබිණි.ස්ලාස් නිලවරණයෙන් පසුව ඒ පිළිබඳ සලකා බලා කටයුතු කිරීමට එහිදී ඇමැතිවරයා එකඟ වී තිබිණි.ස්ලාස් නිලවරණය සම්බන්ධව විරෝධතාවක් මතුවුවහොත් ඒ අනුව කටයුතු කිරීමට අලුත්ගමගේ මහතා තීරණය කර තිබේ.කෙසේවෙතත් මේ සම්බන්ධව කරුණු දැක්වූ ස්ලාස් සංගමයේ භාණ්ඩාගාරික උපුල්වන් සේරසිංහ මහතා කියා සිටියේ තමා මීට වසර 6කට පෙර මුල්වරට ස්ලාස් සංගමයේ භාණ්ඩාගාරික තනතුරට පත්වන විට එම සංගමයට මුදල් නොතිබූ බවත්, විශාල කැපකිරීමකින් පසුව මේ වනවිට ලක්ෂ 40කට ආසන්න මුදලක් ඉතිරිකිරීමට හැකිවී ඇති බවත්ය.ස්ලාස් නිලවරණය සම්බන්ධව චෝදනා එල්ල කළ ඇතැම් ක්‍රීඩා සංගම් නියෝජිතයන් ද සේරසිංහ මහතා භාණ්ඩාගාරික තනතුරෙහි කාර්යභාරය මැනවින් ඉටුකළ බව පිළිගැනීම විශේෂත්වයකි.එමෙන්ම භාණ්ඩාගාරික තනතුර ස්වාධීන තනතුරක් බවත්, ක්‍රීඩා ව්‍යවස්ථාව අනුව ඕනෑම කෙනකුට භාණ්ඩාගාරික තනතුර දැරිය හැකි බැවින් තමා මෝටර් රථ ධාවකයකු වීම ඊට බාධකයන් නොවන බවත් සේරසිංහ මහතා පෙන්වා දුන්නේය.මෙරට ‍මෝටර් රථ තරග ධාවකයන් වෙනුවෙන් විශාල කාර්යභාරයක් ඉදිරියේදී කළ යුතුව තිබෙන බව කී සේරසිංහ මහතා තම සාමාජික සංගම්වලත් ධාවකයන්ගේ පහසුවත් වෙනුවෙන් ස්ලාස් සංගම් මූලස්ථාන ‍ගොඩනැගිල්ලක් ඉදිකිරීම තම අභිලාශය බව ද කියා සිටියේය..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>28</day>
    </date>
    <link>http://www.dinamina.lk/2013/03/28/_art.asp?fn=s1303284</link>
    <topic>වයඹ පළාත් මැරතන්පාපැදි 9දා</topic>
    <author>සේන ඉදිරිසිංහවයඹ පළාත් සංචාරක</author>
    <content>ජාතික මහා ක්‍රීඩා උලෙළට සමගාමීව වයඹ පළාත් ක්‍රීඩා අමාත්‍යංශය සංවිධානය කරන පළාත් මැරතන්, ඇවිදීම හා පාපැදි (පිරිමි/කාන්තා) තරග ලබන මස 9 වැනිදා හලාවත නගරයේ පැවැත්වේ.එදින පෙරවරු 6.30ට මැරතන් තරගත්, ඇවිදීමේ තරග පෙ.ව.7.07ටත්, පාපැදි තරග පෙරවරු 8.30ටත් ‍ආරම්භ කෙරේ..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>28</day>
    </date>
    <link>http://www.dinamina.lk/2013/03/28/_art.asp?fn=s1303285</link>
    <topic>‍‍ෆොක්ස් හිල් සුපර්ක්‍රොස් ධාවන තරගාවලිය අප්‍රේල් 20 දියතලාවේ දී</topic>
    <author>නිරෝෂන් ප්‍රියංකර</author>
    <content>ශ්‍රී ලංකා මෝටර් රථ හා යතුරුපැදි ධාවන තරග ඉතිහාසයේ පැරණිතම තරගාවලිය ලෙස හැඳින්වෙන ‍ෆොක්ස්හිල් සුපර්ක්‍රොස් 21වැනි තරගාවලිය ලබන මස 20 වැනිදා දියතලාවේදී පැවැත්වේ.ශ්‍රී ලංකා යුද හමුදා විද්‍යාපීඨය සහ ඔටෝ ස්පෝට්ස් ඩ්‍රයිවර්ස් ඇසෝෂියේෂන් එක්ව සංවිධානය කරන මෙවර තරගාවලියෙන් ලැබෙන ආදායම යුද හමුදා විද්‍යාපීඨයේ යටිතල පහසුකම් වැඩිදියුණු කිරීම සඳහා අරමුදල් රැස්කිරීම අපේක්ෂා කෙරේ.මේ වසරේ විශිෂ්ඨතම රියදුරන් හා ධාවකයින් තෝරා ගැනීමේ තරග ද ඇතුලුව මෝටර් රථ ධාවන තරග 12ක් හා යතුරු පැදි ධාවන තරග 14ක් මෙවර ෆොක්ස්හිල් සුපර්ක්‍රොස් තරගාවලියට ඇතුළත් වෙති.තරගාවලිය ශූරතා මෝටර් රථ තරග අශ්වබල 3500 හා 1600 කාණ්ඩයෙනුත්, යතුරුපැදි ධාවන තරග අශ්වබල 125 සහ 250 කාණ්ඩයෙනුත්, මේ වසරේ දෙසැම්බර් 31 දිනට අවුරුදු 16 සම්පූර්ණවන තරගකරුවන් සඳහා අශ්වබල85 කාණ්ඩයෙනුත් වර්ග කර ඇති අතර තරගයේ වැඩි උද්වේගයක් ඇති කිරීම සඳහා විශේෂ තරග ලෙස ඩිසල් ට්‍රක් සහ ජිප් රථ අශ්වබල 5500 හා 2500 ලෙසත් මෝටර් රථ අශ්වබල 1500 ලෙසත් වර්ග කර ඇත.ප්‍රධාන පෙළේ ඉන්දිය මෝටර් රථ ධාවකයින් දෙදෙනකු සහ යතුරුපැදි ධාවකයින් තිදෙනෙකු සමගින් දේශිය සහ විදේශිය තරගකරුවන් 200කට අධික පිරිසක් මෙවර තරගාවලියට සහභාගිවෙතැයි අපේක්ෂා කෙරේ.වසර 1913දී බ්‍රිතාන්‍යය “HMS FOX” නෞකාව මෙරටට පැමිණ නෞකාවේ කපිතාන් ඇතුළු පිරිස දියතලාවේ පිහිටි හමුදා කඳවුරක් වෙත ගිය අවස්ථාවේදී කදු මුදුනක් මත නෞකාවේ ලාංජනය වන නරියකුගේ රුවත් ඊට යටින් “HMS FOX” යන අකුරු හයත් “1913” ලෙස වර්ෂයත් සුදු පැහැති ගල් යොදාගනිමින් කළ නිර්මාණය හේතුවෙන් නරියා කන්ද ලෙසින් මේ කන්ද ප්‍රසිද්ධ විය. ඒ අනුව ෆොක්ස්හිල් සුපර්ක්‍රොස් ධාවන තරගාවලියේදී “HMS FOX” සිහිවටනයට ශත වර්ෂයක් පිරීමේ ඓතිහාසික අවස්ථාව සැමරීමද විශේෂත්වයකි..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>28</day>
    </date>
    <link>http://www.dinamina.lk/2013/03/28/_art.asp?fn=s1303286</link>
    <topic>කඩුවෙල සුපර් සික්ස් වොලිබෝල් 29දා</topic>
    <author>වික්‍රම සමරසිංහඅතුරුගිරිය විශේෂ</author>
    <content>කඩුවෙල කොරතොට සුපර් සික්ස් ක්‍රීඩා සමාජය සහ අතුරුගිරිය යර්ස් ක්‍රීඩා සමාජය එක්ව සංවිධානය කරන වොලිබෝල් තරගාවලිය හෙට (29) කඩුවෙල වඳුරාමුල්ල සුපර් සික්ස් ක්‍රීඩා පිටියේදී පැවැත්වේ.මෙදින සවස 4.00ට කොළඹ දිස්ත්‍රික්කය තුළ වොලිබෝල් ක්‍රීඩාව සඳහා කැපවුවන් සඳහා උපහාර පිදීමක්ද සිදු කිරීමට නියමිත බව සංවිධායකයෝ පවසති..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>28</day>
    </date>
    <link>http://www.dinamina.lk/2013/03/28/_art.asp?fn=s1303287</link>
    <topic>වෙළෙඳ සේවා පාපන්දු කුසලානය එක්ස්පෝ ලංකා පිල දිනා ගනී</topic>
    <author/>
    <content>වෙළඳ සේවා පාපන්දු සංගම සංවිධානය කළ එක් පිලකට හත්දෙනා බැගින් වු තරගයේ පාපන්දු තරගාවලියේ කප් ශූරතාව දිනා ගැනීමට එක්‍ස්පෝ ලංකා කණ්ඩායම සමත්විය.අවසන් තරගයේදී එක්ස්පෝ ලංකා කණ්ඩායම විසින් ශාන් ට්‍රැවල්ස් කණ්ඩායම ගෝල් 7-1ක් ලෙස පරාජයට පත් කළේය.හැටන් නැෂනල් බැංකු පිල සහ සම්පත් බැංකු කණ්ඩායම අතර ප්ලේට් ශූරතාව සඳහා පැවැති අවසන් තරගයෙන් ගෝල් 5-1ක ජයක් හැටන් නැෂනල් කණ්ඩායමට හිමිවිය.එක්ස්පෝ ලංකා කණ්ඩායම නියෝජන කළ රව්ම් මොහිඩීන්ද කප් ශූරතාවයේ දක්ෂතම ක්‍රීඩකයා ලෙසත් එම්.එන්.එම්.ඉම්රාන් දක්ෂතම දැල් රකින්නා ලෙසත් සම්මාන දිනාගත්තේය. ප්ලේට් ශූරතාවයේ දක්ෂතම ක්‍රීඩකයා ලෙස හැටන් නැෂනල් බැංකුවේ ආනන්ද කුමර්ට සහ දක්ෂතම දැල් රකින්නා ලෙසින් උදය රත්නායකට (සම්පත් බැංකුව) සම්මාන හිමිවිය..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>28</day>
    </date>
    <link>http://www.dinamina.lk/2013/03/28/_art.asp?fn=s1303288</link>
    <topic>ධර්මරාජ විදුහලට ලකුණු 35-8ක ජයක්</topic>
    <author>උපනන්ද ජයසුන්දරමහනුවර ක්‍රීඩා විශේෂ</author>
    <content>සිංගර් අන්තර් පාසල් අවුරුදු 20න් පහළ රගර් තරගාවලියේ පළමු කොටසේ තරගයකදී ඉසිපතන විදුහල් පිල ලකුණු 35-8කින් පරාජය කිරීමට ධර්මරාජ විදුහල සමත්විය.මහනුවර බෝගම්බර පිටියේ පසුගියදා පැවැති මේ තරගයේ පළමු භාගය නිමාවනවිට ධර්මරාජ විදුහල් පිල ලකුණු 23-7ක් ලෙස ඉදිරියෙන් සිටියේය. ගෝල් 2, උත්සාහක දිනුම් 3ක් හා ඩ්‍රොප් ගෝල් 2ක් ධර්මරාජ විදුහල් පිල රැස්කළ අතර ඉසිපතන පිල ලැබුවේ උත්සාහක දිනුමක් හා දඬුවම් පහරක් පමණි.ධර්මරාජ විදුහල් පිල වෙනුවෙන් තිළිණ විජේසිංහ උත්සාහක දිනුම් 3ක් හා ඩ්‍රොප් ගෝලයක් වාර්තා කළ අතර රෝචන හෙට්ටිආරච්චි ඩ්‍රොප් ‍ගෝලයක් ද, විරාජ් වීරසේකර හා ඩිලන්ත මධුසංඛ උත්සාහක දිනුම බැගින් ද රැස් කළහ. ඉසිපතනය විදුහල් පිල වෙනුවෙන් සූරියආරච්චි උත්සාහක දිනුම වාර්තා කළ අතර දඬුවම් පහර එල්ල කරනු ලැබුවේ කෝන්ගහවත්ත විසිනි..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>28</day>
    </date>
    <link>http://www.dinamina.lk/2013/03/28/_art.asp?fn=s1303289</link>
    <topic>නුවරඑළිය ‍‍රේස්කෝස් හිදී පසුගියදා පැවැති ජනසතු සේවා . . .</topic>
    <author/>
    <content>නුවරඑළිය ‍‍රේස්කෝස් හිදී පසුගියදා පැවැති ජනසතු සේවා මේස පන්දු ලීග් තරගාවලියේ කාන්තා ‘ඒ’ හා ‘බී’ අංශයේ ජයග්‍රහණ හිමිකර ගැනීමට ලංකා බැංකුව හා ලේක්හවුස් ආයතනය සමත්විය. ජයග්‍රාහීකාවෝ (වමේ සිට)-කුෂාන්ති ආරියරත්න (ලංකා බැංකුව), ප්‍රසාදිනී ලෙවන්ගම (ලංකා බැංකුව), චමිපා විමලවර්ධන (ලේක්හවුස්), නදීෂා කුමාරසිංහ (ලේක්හවුස්), දිනූෂා හේරත් (ලේක්හවුස්)..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>28</day>
    </date>
    <link>http://www.dinamina.lk/2013/03/28/_art.asp?fn=s13032810</link>
    <topic>රන් මහා ක්‍රිකට් තරගය</topic>
    <author/>
    <content>අශෝක විද්‍යාලය සහ ‍කෝට්ටේ ජනාධිපති විද්‍යාලය අතර පැවැත්වෙන රන් මහා ක්‍රිකට් තරගය වෙනුවෙන් ප්‍රථම ප්‍රවේශ පත්‍රය අශෝක විද්‍යාල ආදි ශිෂ්‍ය සංගමයේ සම උප සභාපති අමිල පෙරේරා මහතා විසින් අශෝක විද්‍යාල විදුහල්පති කර්නල් ප්‍රසන්න උපශාන්ත මහතාට පිරිනැමු අයුරු. රන් මහා ක්‍රිකට් තරගය ලබන මස 1වැනිදා ආර්.ප්‍රේමදාස පිටියේදී පැවැත්වේ. ඡායාරූපය-රුසෙයික් ෆාරුක්.</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>28</day>
    </date>
    <link>http://www.dinamina.lk/2013/03/28/_art.asp?fn=f1303281</link>
    <topic>අම්පාරට දැනෙන අපේ වැඩක්</topic>
    <author>රාම්</author>
    <content>දැයට කිරුළ ප්‍රදර්ශනය ඇරඹුණේ කොළඹ කේන්ද්‍ර කර ගනිමින්. නැතිනම් කොළඹට සීමා වෙමින්. එසේ ම හුදු ප්‍රදර්ශනයක් පමණක් වෙමින්. ආරම්භයේ වර්ෂ 3ක් ම දැයට කිරුළ පැවතියේ කොළඹ බණ්ඩාරනායක සම්මන්ත්‍රණ ශාලා පරිශ්‍රයේ. ඊට බලපෑ එක් හේතුවක් වුණේ යුද්ධය.උතුරු නැෙඟනහිර මුදා ගැනීමේ සටන ඇරඹීමත් සමඟම දැයට කිරුළ වැනි දැවැන්ත ප්‍රදර්ශනයක් කොළඹින් පිටතට ගෙනයෑම ප්‍රශ්නයක් වුණා. මේ නිසා වඩාත් ම ආරක්ෂිත ස්ථානය වුයේ බණ්ඩාරනායක සම්මන්ත්‍රණ ශාලා පරිශ්‍රයයි.යුද්ධය අවසන් වීමත් සමඟ ම දැයට කිරුළ පළාත් ඉලක්ක කර ගනිමින් පැවැත්වීමට ජනාධිපති මහින්ද රාජපක්ෂ මහතාගේ උපදෙස් පරිදි අදාළ සංවිධායකයෝ සැලසුම් සකස් කළා. දැන් ‘දැයට කිරුළ’ හුදු ප්‍රදර්ශනයක් පමණක් නොව රටේ ග්‍රාමීය සංවර්ධනය වේගවත් කරන සංවර්ධන ක්‍රියාදාමයක් බවට පත්ව තිබේ.මේ නිසා ප්‍රදර්ශනයෙන් දැනුම හා ඊට සමගාමීව අදාළ ප්‍රදේශයේ සංවර්ධන කටයුතු වේගවත් කිරීම මේ වන විට ‘දැයට කිරුළ’ අරමුණු කරගෙන තිබෙනවා. වත්මන් ‘දැයට කිරුළ’ බහු විධ කාර්යයන් රැසක් එකට සිදු වන සංවර්ධන වැඩ සටහනක්. මෙවර නැෙඟනහිර පළාත මුල් කර ගනිමින් අම්පාරේ කිරුළ පලඳින්නේ හත්වැනි ‘දැයට කිරුළ’ නැතිනම් 7 වැනි වරට පැවැත්වෙන දැයට කිරුළ ප්‍රදර්ශනය. මෙම ක්‍රියාදාමය ප්‍රදර්ශනයට අදාළ දීන කීපයකට පමණක් සීමා වුණේ නැහැ.මේ වසරේ සිට ම දැයට කිරුළ ඉලක්ක කර ගනිමින් අම්පාර, මඩකළපුව, ත්‍රිකුණාමලය හා පොළොන්නරුව දිස්ත්‍රික්ක හතරේම සංවර්ධන වැඩ සටහන් ක්‍රියාත්මක වුණා. එය මුලික වශයෙන් ක්‍රම දෙකකට ඉටු වී තිබෙනවා. එකක් අදාළ දිස්ත්‍රික්කවල ක්‍රියාත්මක කිරීමට නියමිත සංවර්ධන වැඩසටහන් වේගවත් කිරීම. දෙවැන්න නව ව්‍යාපෘති ඇරඹා අදාළ කාලය තුළ අවසන් කිරීම. සාමාන්‍යයෙන් එක් දිස්ත්‍රික්කයක සංවර්ධන කාර්යයන් සඳහා වෙන් වන මුදල් සියයට සියක්ම වැය වන්නේ නැහැ.කලට වේලාවට මුදල් නොලැබීම, ටෙන්ඩර් පරිපාටිවල ඇති දුර්වලතා, ස්වභාවික විපත් හා දේශගුණික කාරණා. ප්‍රාදේශීය වශයෙන් සමහර දේශපාලඥයන්ගේ මත ගැටුම් ආදී විවිධ කාරණා මීට හේතු වෙනවා. මේ නිසා අවුරුද්ද මුල දී මුදල් වෙන් කරනු ලැබුව ද පසුගිය වසරේ එක් දිස්ත්‍රික්කයක සම්පූර්ණ මුදල් වැය කර තිබෙන්නේ 65%ක් පමණක් බවයි වාර්තා වෙන්නේ.‘දැයට කිරුළ’ මඟින් ප්‍රස්තූත කාර්ය වේගවත් වෙනවා. මේ සම්බන්ධයෙන් ජනාධිපතිවරයා කර ඇති නියෝගය අකුරටම ඉටු විය යුතුයි. එතුමා එ් සම්බන්ධයෙන් නිරතුරුවම සොයා බලන බව අදාළ දිස්ත්‍රික්කවල සේවය කරන බලධාරීන් හා නිලධාරීන් හොඳින්ම දන්නා කරුණක්. මේ නිසා ‘දැයට කිරුළ’ සැලසුම්ගත දිස්ත්‍රික් සංවර්ධනය ඉලක්කගත ප්‍රදේශය තුළ (විශේෂයෙන් ම ප්‍රදර්ශනය පැවැත්වෙන ප්‍රදේශය තුළ) වේගවත් කිරීමේ වැඩසටහනක්. දෙවනුව යටිතල පහසුකම් සංවර්ධනයයි. ග්‍රාමීය මාවත් ඇතුළු මාර්ග පද්ධතිය, විදුලිය හා ජල පහසුකම් ආදී යටිතල පහසුකම් සංවර්ධනය වේගවත් කිරීමත් මෙහි අරමුණක්.මේ කාරණා කෙටියෙන් සඳහන් කරන්නේ නම් දැයට කිරුළ ප්‍රදර්ශනය පැවැත්වෙන දිස්ත්‍රික්කයක, දැයට කිරුළ එම දිස්ත්‍රික්කයට පැමිණෙ බව ප්‍රකාශයට පත් කිරීමට පෙර තිබු තත්ත්වය වඩා සංවර්ධනය පැත්තෙන් ඉදිරියට යා යුතුයි. මෙවර දැයට කිරුළ පොළොන්නරුව, ත්‍රිකුණාමලය, මඩකළපුව, අම්පාර යන දිස්ත්‍රික්ක හතරේ පොදු යටිතල පහසුකම් ජාලය දියුණු කිරීමට රු. මිලියන 60,000කට වඩා වැඩි මුදලක් වෙන් කර තිබෙනවා.ඉන් අම්පාර දියුණුවට වැය කරන මුදල රු. මිලියන 30,000 ඉක්මවනවා. වැදගත් වන්නේ මෙයයි. ‘දැයට කිරුළ’ට පෙර පැවැති තත්ත්වයට වඩා අම්පාර මෙම සංවර්ධන ක්‍රියාදාමය නිසා ඉදිරියට පැමිණ තිබේ ද ? පිළිතුර ඔව් යන්නයි එහෙම නම් වැඬේ සාර්ථකයි. අම්පාරේ දී මීට පෙර සිදු වූ සංවර්ධන ක්‍රියාදාමයට වඩා අලූත් යමක් වී තිබෙනවා.සාමාන්‍යයෙන් දැයට කිරුළ ප්‍රදර්ශනයේ දී සිදු වන්නේ විවිධ අමාත්‍යාංශ මගින් තමන්ගේ කාර්යයන් විදහා දැක්වෙන ප්‍රදර්ශන කුටියක් නිර්මාණය කිරීමයි. එ් සඳහා විශාල මුදලක් ද වැය කරනවා.එහෙත් මෙවර තොරතුරු හා ජනමාධ්‍ය අමාත්‍යංශය එසේ කල්පනා කළේ නැහැ. ප්‍රදර්ශන කුටි ඉදි කරමින් ම ඔවුන් අලූත් කාර්යකට ද අත හැසුවා. අමත්‍යවරයා එහි ලේකම් ආචාර්ය චරිත හේරත් මහතාට උපදෙස් දී තිබුණේ අමාත්‍යාංශයට අයත් අනෙක් ආයතනවල ද සහාය ලබා ගනිමින් අම්පාරට දැනෙන අපේ වැඩක් නිර්මාණය කරමු. යන්නයි.විශ්වවිද්‍යල කථිකචාර්යවරයකු වන ආචාර්ය හේරත් එම නිර්මාණශීලි කාර්ය අම්පාර ප්‍රදේශයේ දුෂ්කර ප්‍රදේශයක පාසලක දරු දැරියක් වෙනුවෙන් ඉටු කිරීමට කල්පනා කළා. එනම් දුෂ්කර පාසලක පහසුකම් වැඩි දියුණු කර දීමටයි. ලේකම්වරයා එම කාර්ය පැවරුවේ තම අමාත්‍යාංශයේ අතිරේක ලේකම් කේ.ඩබ්.ටී.එන්. අමරතුංග මහත්මියටයි.එතුමිය එම කාර්ය භාර ගත්තේ සිය රාජකාරි දිවියේ ස්වර්ණමය මෙන් ම ඉහළම පුණ්‍ය කටයුත්තක් ලෙසයි. අම්පාර දිස්ත්‍රික්කයේ උහන ප්‍රදේශීය ලේකම් කොට්ඨාසයේ දුෂ්කරතම ප්‍රදේශයක් වන ගොනාමුල්ල බණ්ඩාරදුව පාසල මේ සඳහා තෝරා ගැනුණේ අමරතුංග මහත්මියගේ ප්‍රධානත්වයෙන් සැදි කමිටුවක් මඟින්.එම තෝරා ගැනීම ඉතාම නිවැරැදියි. බණ්ඩාරදුවට යන ඕනෑම කෙනෙකුට එය වැටහෙනවා. බණ්ඩාරදුව පසුගිය භීෂණ සමයේ ත්‍රස්ත ප්‍රහාරයන්ට ලක් වූ අති දුෂ්කර ප්‍රදේශයක් එල්.ටී.ටී.ඊ. ත්‍රස්තවාදීන් බණ්ඩාරදුවේ අහිංසක වැසියන් ඝාතනය කළේ වෙඩි උණ්ඩයක්වත් වැය නොකරමින්. ආයුධවලින් කපා කොටා දමමින්. එතැන් සිටය අඩපණ වූ බණ්ඩාරදුව වැසියන් යළි නව ජීවය ලබන්නේ උදා වූ සාමයත් සමඟ. එහෙත් වෙනත් යටිතල පහසුකම් දියුණු වන වේගයට බණ්ඩාරදුව වැනි ප්‍රදේශවල පාසල් දියුණු වූයේ නැහැ.සුඛෝපභෝගී යාන වාහනවලින් පැමිණෙණ සැප සම්පත් අනුන අගනුවර දී හමුවන ‘පොෂ්’ ළමුන් බණ්ඩාරදුවේ දක්නට ලැබෙන්නේ නැහැ. සමහරුන් පැලඳ සිටින්නේ කම්බිකැලිවලින් ගැට ගසාගත් සෙරෙප්පු. එසේ ම පැල්ලම් තැවරුණු ඇඳුම් එහෙත් බණ්ඩාරදුවටත් කොළඹ සුඛෝපභෝගි පාසල් වලටත් එක හා සමානව නොමිලේ පාසල් නිල ඇඳුම් ලැබෙනවා. මේ රටේ සහනාධාර බෙදා හැරීමේ වරද ඇත්තේ මෙතැනයි.කෙහෙලිය රඹුක්වැල්ල අමැතිතුමාගේ උපදෙස් පරිදි තොරතුරු හා ජනමාධ්‍ය අමාත්‍යාංශ කල්පනා කළේ මේ පරතරය වෙනස් කිරීමට තමන්ට කළ හැකි හොඳම දේ උපරිම ශක්ති ප්‍රමාණයෙන් ආධාර උපකාර මඟින් ඉටු කිරීමට. එතුමා සාමාන්‍යයෙන් ‘කෙහෙලිය රඹුක්වැල්ල පදනම’ මඟින් වැඩි ප්‍රචාරයකින් තෙරව නුවර දිස්ත්‍රික්කයේ පාසල් දරු දැරියන්ට පොත්පත්, උපකරණ පරිත්‍යාග කරන දේශපාලනඥයෙක්.උසස් අධ්‍යාපන ක්ෂේත්‍ර නියෝජනය කරන කෙනෙක් ලෙස ආචාර්ය චරිත හේරත් බන්ඩාරදුව විදුහලට ලක්ෂ 80ක් වටිනා ගොඩනැඟිල්ලක් ලබා දීමේ කාර්යයට අත ගැසුවේ ඇමැතිවරයාගේ චින්තන ගැන නිවැරැදි දැක්මකින් යුතුව බව පෙනෙනවා.අමරතුංග මහත්මිය ප්‍රමුඛ ජනමාධ්‍ය අමාත්‍යාංශයේ නිලධාරීන් හා එම අමත්‍යාංශයට අනුබද්ධ සියලූ ම ආයතනවල ප්‍රධානීන් මෙම සත්කාර්යට උදව් උපකාර කිරීමෙන් ලබා දී තිබෙන්නේ මහඟු ආදර්ශයක්. එසේ ම මෙය ‘දැයට කිරුළට’ සමගාමීව අමාත්‍යාංශයක් ස්වාධීනව කළ දැවැන්ත කාර්යක් වෙනවා.සෑම අමාත්‍යාංශයක්ම මෙම ආදර්ශය ගුරු කෙට ගන්නේ නම් දැයට කිරුළ අනාගත ප්‍රදර්ශනවලට සමගාමීව මෙවන් නිර්මාණශීලි ව්‍යාපෘති පනහකට වැඩි ගණන් ඉදිවීමේ ඉඩකඩ පවතින බව අමුතුවෙන් කිවයුතු නැහැ.ජනමාධ්‍ය හා ප්‍රවෘත්ති අමාත්‍යාංශය නිසා බණ්ඩාරදුව විදුහලට ලැබුණේ අංග සම්පූර්ණ නව ගොඩනැල්ලක් පමණක් නොවෙයි. නව බුදු මැදුරක්, අලූතින් තීන්ත ආලේප කරන ලද පාසල් ගොඩනැලි, ළමුන් සියල්ලටම වාගේ පාසල් උපකරණ, පාවහන් කට්ටල ආදි පහසුකම් රැසක් බණ්ඩාරදුව පාසල් ‘පැකේජයට’ අයත් වුණා.අධ්‍යාපනයේ සම අවස්ථා නිර්මාණය වන්නේ භෞතික පහසුකම් සමගින්. තමන්ගේ පාසල අඩු පහසුකම් සහිත හරක් ගාලක් ස්වරූපයකින් දිස්වන්නේ නම් කිසිම ළමයෙක් එහි ඉගෙනුම ලැබීමට කැමැත්තක් දක්වන්නේ නැහැ. එය ළමා මනසට කාන්දු කර තිබෙන්නේ නූතන විද්‍යුත් මාධ්‍ය සම්ප්‍රදාය මගින්. මේ නිසා අනේකවිධ දුෂ්කරතා විදිමින් සිප්සතර හැදැරූ අතීත දරුවා අද සොයා ගැනීම පහසුවන්නේ නැහැ.එ ගැන බණ කියල වැඩක් නැහැ. වෙනත් පාසල්වල ඉසුරුබර ස්වරූපය මාධ්‍ය මගින් දකින දරුවන් තමන්ගේ පාසල ද අඩුම ගානේ මුලික පහසුකම්වලින්වත් සමන්විත ප්‍රියජනක තැනක් බවට පත් වීමේ සිහිනය මවා ගැනීම ස්වභාවිකයි. එසේ නොවන්නේ නම් දුරකතර ගෙවා හෝ එවන් පාසලක් සොයා ගැනීමටත්, නැතිනම් පාසල් නොයා. වෙන වැඩක් බලා ගැනීමට ඔවුන් පෙළ‍ෙඹනවා. වෙනත් වැඩක් වෙනුවෙන් අතින් කාල හරක් බැලීමට වුව ද ඔවුන් පෙළඹීමට ඉඩ තිබෙනවා. එවන් පාසලකට පිටතින් දක්ෂ ගුරුවරු පැමිණෙන්නේ ද නැහැ.මේ නිසා අද නිදහස් අධ්‍යාපනය පාසල් වල පහකෙම් වැඩි දියුණු කරමින් සම අවස්ථා සලසා දීමේ ව්‍යපෘතියක් බවට පත් වෙලා. එසේ නොවන්නේ නම් ඉන් ප්‍රයෝජනයක් අත්පත් කර ගන්නේ එක්තරා පන්තියක සිසු දරු දැරියන් පමණක් වීම වැළැක්විය නොහැකියි. අවංකව කල්පනා කරන්නේ නම් රටේ මෙවන් අඩු පහසුකම් ක්ෂේත්‍ර ඕනෑ තරම් තිබෙනවා.ජනමාධ්‍ය හා ප්‍රවෘත්ති අමාත්‍යාංශය දැයට කිරුළ වැඩ සටහනට නව සංකල්පයක් එක් කරමින් එය ප්‍රයෝගිකව ක්‍රියාත්මක කර තිබීමේ ආදර්ශය මීළඟ ප්‍රදර්ශනයට සමගාමීව අනෙක් අමාත්‍යාංශ ද අනුගමනය කරන්නේ නම් අම්පාරට වඩා ඉදිරියට ගිය දැයට කිරුළක් කුරුණෑගල දී දැක ගැනීමට හැකි වේවි..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>28</day>
    </date>
    <link>http://www.dinamina.lk/2013/03/28/_art.asp?fn=f1303282</link>
    <topic>සංවර්ධනයේ කිරුළ අම්පාරට ගිය දා</topic>
    <author>අම්පාර දිසා විශේෂ එල්.දෙහිගොල්ල</author>
    <content>දැයට කිරුළ ජාතික සංවර්ධන වැඩපිළිවෙළේ 7වන මහා ප්‍රදර්ශන සැණකෙළිය අම්පාර හාඩි කාර්මික විදුහල් පියස පරිශ්‍රයේදී මාර්තු 23 වන දින ජනපති මහින්ද රාජපක්ෂ මහතාගේ සුරතින් ඉතා උත්කර්ශවත් අයුරින් විවෘත කරනු ලැබීය. රටට හා දිගාමඩුල්ලට මහා ප්‍රෞඪත්වයක් කියාපාන්නා වූ ප්‍රදර්ශනය දින 7ක් පුරා පැවැත්වීමට සියලු කටයුතු සංවිධානය කර තිබේ.සිංහල, දමිළ, මුස්ලිම් ජාතීන්ට අයත් දරු දැරියන් 800කගේ ආකර්ෂණශීලී නැටුම් මධ්‍යයේ ඵලකය නිරාවරණය කිරීම ජනාධිපති තුමන් අතින් සිදුවිය.ප්‍රදර්ශනය විවෘත කළ පළමු දිනයේදීම 50,000ක ජනතාවක් ප්‍රදර්ශන භූමියට ඇතුළු වී තිබේ. දෙවන දිනය වන විට ලක්ෂ 2ක ජනතාවක් ප්‍රදර්ශනය නැරඹීමට පැමිණීම මෙහි අර්ථවත් බව කියාපාන්නකි.බොහෝ පෞද්ගලික ආයතන මඟින් ඉදිකර ඇති කුටිවල දිනුම් ඇදීම් හා විනෝද ක්‍රීඩා නිසා පාසල් දරුවන්ගේ හා වැඩිහිටියන්ගේද ආකාර්ෂණය දිනා ගැනීමට හැකිවී තිබේ. මෙසේ දියත්කර ඇති වැඩසටහන් නිසා විශාල තෑගි බෝග දිනා ගැනීමට හැකියාව ලැබී තිබේ.මාධ්‍ය කලාපය තුළ සියලු මාධ්‍ය ආයතන තුළ ඉදිකර ඇති කුටිවල විශාල දැනුම් සම්භාරයක් ලබාගැනීමට හැකිවී තිබේ. සෑම රූපවාහිනී නාළිකාවකම සජීවී වැඩසටහන් දියත්කරන අයුරු දැක බලා ගැනීමට අවස්ථාව සලසා තිබේ. පත්තරයක් මුද්‍රණය කරන අයුරු පත්තර මහගෙදර වන ලේක්හවුස් මාධ්‍ය ආයතනයේ කුටියෙන් දැක බලා ගත හැකිය.ලංකාවේ ඇති පළාත් සභා බොහෝමයක් ප්‍රදර්ශන භූමියේ කුටි ඉදිකර ඇති අතර එම පළාත් සභාවල ව්‍යුහය හා පළාත් සභාවල කාර්යභාරය පිළිබඳ දැනුම ලබාගත හැකි වෙයි.මෙම ප්‍රදර්ශන භූමියේ විශේෂත්වය වන්නේ ඉතා කුඩා භූමියක මෙම ප්‍රදර්ශනය හා සැණකෙළිය සැකසී තිබීමයි. ඒ නිසා වෙහෙස මහන්සියෙන් තොරව ප්‍රදර්ශනය නැරඹිය හැකියි. අම්පාර නගරයේ සිට ප්‍රදර්ශන භූමිය දක්වා නිරන්තරයෙන් බස් රථ ධාවනයට යොදවා තිබේ.ඒවාගේම නාවික හමුදාව මඟින් අම්පාර වැවේ බෝට්ටු දෙකක් දියත්කර තිබේ. එක් බෝට්ටුවක 30කට ආසන්න ප්‍රමාණයක් එකවර ගමන්කිරීමට හැකි අතර එහි ගමන් කිරීමට මහත් ඉල්ලුමක් පවතී. මෙවර ප්‍රදර්ශනයේ කුටිවලින් පිළිබිඹු වන්නේ රට ගමන් කරන අත හා අනාගත ලෝකය ජයග්‍රහණය කළ හැක්කේ කෙසේද යන්නයි.අක්කර 130ක් පුරා වපසරියකින් යුත් මෙම ප්‍රදර්ශන භූමියේ ප්‍රදර්ශන කුටි 400ක් පමණ ඉදිකර තිබේ. පෞද්ගලික අංශයේ ආයතනවලට අමතරව රාජ්‍ය අංශයේ අමාත්‍යාංශ 53ක් මෙම ප්‍රදර්ශනය සඳහා සම්බන්ධ වී සිටී.දැයට කිරුළ තුළින් අම්පාරේ අනාගත පරපුරට ලැබෙන විශාලම දායාදය වන්නේ අම්පාර හාඩි කාර්මික විද්‍යාලය -උසස් තාක්ෂණ විශ්වවිද්‍යාලයක් බවට පත්කිරීමයි. ඒ නිසාම ප්‍රදර්ශන භූමියේ ඉදිකර ඇති බොහෝ ගොඩනැගිලි ස්ථීර ඒවා වන අතර ඒවා යෝජිත විශ්වවිද්‍යාලයේ දේශන ශාලා හා වෙනත් අවශ්‍යතාවන් සඳහා යොදා ගැනේ.ඉදිකර ඇති බොහෝ ප්‍රදර්ශන කුටි තුළින් රටේ සංවර්ධනය දැයේ අභිමානය පිළිබඳ දැනුම් සහ අවබෝධය ලබාදීම සඳහා වෙන්කර ඇත.කෘෂිකර්ම තාක්ෂණ ඩිප්ලෝමා පාඨමාලා සිසුන් සඳහා හාඩි කාර්මික විද්‍යාලය සතුව පරිහානියට පත්වෙමින් තිබූ කෘෂිකර්ම ගොවිපල අද එහි ගිය අයකුට ආපසු එන්නට හිත්නොදෙන සේ සියලු බව භෝග වගාකොට නවීකරණය කොට අක්කර 10කට අධික දර්ශනීය ගොවිපලක් බවට පත්කර ඇත. ප්‍රදර්ශන භූමියට ඇතුළුවන සෑම තරුණ තරුණියක් වගේම සෑම ගොවි මහතකුම නැරඹිය යුතු නවීන තාක්ෂණය පිළිබඳ අවබෝධයක් ලබාගත හැකි ස්ථානයක් ලෙස මෙම ගොවිපල හඳුන්වා දිය හැක.දැයට කිරුළ ප්‍රදර්ශන භූමියේ වැඩි ඉඩකඩක් වෙන්වී ඇත්තේ ත්‍රිවිධ හමුදාවේ සහ පොලීසියේ ප්‍රදර්ශන කුටි සඳහාය. සාම චෛත්‍ය පිං බිමට යාබදව පිහිටි භූමි භාගයේ අක්කර ගණනාවක් පුරා ශ්‍රී ලංකා යුද හමුදා ප්‍රදර්ශන භූමිය පිහිටා ඇත. තිස් වසරක් තිස්සේ ම්ලේච්ඡ ත්‍රස්තවාදී යුද්ධය නිමා කිරීම සඳහා පාවිච්චි කළ අති නවීන තාක්ෂණයෙන් යුත් යුද උපකරණ,යුද ටැංකි,මල්ටි බැරල්,කාල තුවක්කු ආදිය මෙහි ස්ථාපිත කොට ප්‍රදර්ශනයට තබා ඇති අතර, යුද හමුදා විවිධ ක්‍රියාකාරකම් ප්‍රදර්ශන,සංගීත සංදර්ශන පැවැත්වීම සඳහා දැවැන්ත වේදිකාවක් ද මෙහි ඉදිකොට ඇත.සියලු පහසුකම් සහිත දැවැන්ත බලකොටුවක ආකාරයෙන් යුද හමුදා රණවිරුවන්ගේ දෑත් වලින් සැකසී ඇති මෙම ප්‍රදර්ශන භූමිය නරඹන ඕනෑම අයකුගේ හදවතට අභිමානයක් හා වීරත්වයක් ඇති කරවන්නට සමත් වේ.අම්පාර ජලාශයට මුහුණ ලා ඉදිකර ඇති ශ්‍රී ලංකා නාවික හමුදා ප්‍රදර්ශන භූමිය නැරඹිය යුතුම තවත් සුන්දර ස්ථානයකි. දැවැන්ත නාවික යාත්‍රාවක අනුරුවක්, සන්නද්ධ ඩෝරා යාත්‍රා නාවික ක්‍රියාකාරකම් සහිත ප්‍රදර්ශන කුටි විශාල සංඛ්‍යාවකින් සමන්විතවූ මෙය මහා සාගරයක් අසල ඇති නාවික හමුදා කඳවුරක් සිහි ගන්වයි.කොණ්ඩුවටවාන ජලාශය අසල ජල පවිත්‍රාගාර භූමි භාගයේ ඇති ගුවන් හමුදා ප්‍රදර්ශන භූමිය ද දැයේ දරුවන්ට දැනුම් සම්භාරයක් ලබාදෙන තවත් ස්ථානයකි. තිස් අවුරුදු ශාපලත් යුද්ධයේදී ගුවන ජයගත් සන්නද්ධ ගගන යාත්‍රා,හෙලිකොප්ටර් ආදිය මෙහි ප්‍රදර්ශනයට තබා ඇති අතර, ඒවායේ ක්‍රියාකාරීත්වය පිළිබඳව දැනුවත් කිරීමටද ගුවන් හමුදා විරුවෝ සැදී පැහැදී සිටිති. මෙහිද දැවැන්ත වේදිකාවක් ඉදිකර ඇති අතර දිනපතා සංගීත සංදර්ශන හා වෙනත් ක්‍රියාකාරකම් මෙහිදී දැක ගත හැක.අම්පාර නගරයට ඉමහත් සුන්දරත්වයක් ගෙන දෙන්නේ අම්පාර ජලාශයයි. ඒ වටා ඇවිද යා හැකි පරිදි කි.මී. 6ක පමණ දුරින් යුත් නව මාර්ගයක් තනා ඇත. වැව ඉස්මත්තේ සුන්දර වනපෙත මැදින් තනා ඇති මෙම මාර්ගයේ ගොස් වන අලි හා වෙනත් වන සතුන් නැරඹීමට හැකියාව ලැබී තිබීම මෙවර දැයට කිරුළේ විශේෂත්වයකි.තවමත් කෝච්චියක් දැක නැති එසේම කෝච්චියකට ගොඩවී නැති අම්පාරේ දරුවන් මෙන්ම වැඩිහිටියන් ද විරල නොවේ. එවන් අයට කෝච්චියේ සවාරියක් යන්නටද මෙහිදී දුම්රිය දෙපාර්තමේන්තුව මගින් පහසුකම් සලසා ඇත.වන ජීවි උද්‍යානයද දැයට කිරුළ ප්‍රදර්ශන භූමියේදී දැක බලාගත යුතු තවත් වැදගත් ස්ථානයකි. මෙහිදී පණ ඇති ජීවීන් මෙන්ම පණ නැති ජීවීන්ගේ සැකිලි වර්ග ද දැකගත හැකි අතර දිස්ත්‍රික්කයේ වනෝද්‍යාන පිළිබඳ දැනුවත් කිරීම්වලටද මෙහිදී සවන් දිය හැකිවේ.අම්පාර දිස්ත්‍රික්කයේ සිංහල - දෙමළ - මුස්ලිම් දරුවන්ට කාර්මික තාක්ෂණ අධ්‍යාපනයේ හදවත බඳු හාඩි කාර්මික හා උසස් තාක්ෂණ විද්‍යාලවල ප්‍රදර්ශන කුටි ද, අම්පාරේ දරුවන්ට පමණක් නොව ශ්‍රී ලංකාවේම පාසල් හැරයන - විභාග අසමත් වන දරුවන්ට දැනුම් සම්භාරයක් ලබාදෙන ස්ථාන වේ. මෙහිදී මෙම අධ්‍යාපන තක්සලාවන්ගෙන් ලබාදෙන සේවාවන් පවත්වන පාඨමාලාවන් ආදිය පිළිබඳ දැනුවත් කිරීම් සිදු කෙරේ.මීට අමතරව බන්ධනාගාර, විශේෂ කාර්ය බළකා , පොලිස් - මාධ්‍ය කලාපය ආදී ප්‍රදර්ශන කුටි ද විශේෂයෙන් නැරඹිය යුතු ස්ථාන ලෙස දැක්විය හැක.අම්පාර නගරයට පිවිසෙන මාර්ග සියල්ලම මේ වන විට කාපට් අතුරා නවීකරණය කර තිබේ.කොළඹ සිට රත්නපුර, මොණරාගල හරහා අම්පාර මාර්ගය,කොළඹ සිට නුවර,18 වංගුව,මහියංගණය හරහා අම්පාර මාර්ගය,පොළොන්නරුව සිට අරලගංවිල හා මහඔය හරහා අම්පාර මාර්ගය,ත්‍රිකුණාමලය වාකරේ,මඩකලපුව හරහා අම්පාර මාර්ගය මෙසේ නවීකරණය කර ඇත.මෙම මාර්ග ඔස්සේ එදාට වඩා කෙටි කලකින් අම්පාරට ළඟා විය හැක. ප්‍රදර්ශනය නැරඹීම සඳහා මෙම මාර්ග ඔස්සේ පැමිණෙන ජනතාවට ගිමන් හැරීම සඳහා දර්ශනීය පරිසර පද්ධති පිහිටි ජලාශ ආශ්‍රීතව විවේක ස්ථාන පිහිටුවීමටද කටයුතු යොදා තිබේ. මෙම ස්ථානවල ජීවිතාරක්ෂක භටයින් සේවයේ යෙදීමටද පියවර ගෙන තිබේ.එමෙන්ම ආරක්ෂිතව දිය නෑම සඳහා නගරය ආශ්‍රීතව ඇති අම්පාර ජලාශයේ නාන තටාකයක් තනා ඇති අතර එහි එකවර විශාල පිරිසකට දිය නෑමේ පහසුකම් ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>28</day>
    </date>
    <link>http://www.dinamina.lk/2013/03/28/_art.asp?fn=f1303283</link>
    <topic>‍ෙශෙලිගත නාට්‍යය පට්ටපල් බොරුවක්</topic>
    <author>කතා කළේ- චන්දන ඡායාරූප- දුෂ්මන්ත මායාදුන්න</author>
    <content>ප්‍රොමිතියස් බන්ධනය, අරකාවිල හටන, එම්පරර් ජෝන් වැනි නාට්‍ය නිෂ්පාදනය කළ ආචාර්ය ගාමීණි හත්තොටුවේගම ඇති කළ විවෘත වීදි නාට්‍ය කණ්ඩායමේ ප්‍රමුඛ සාමාජිකයෙක් වන නිහාල් සුරංජිගේ ‘21 1/4 හිල් වීදිය’ නාට්‍ය මෙම මස 31 වෙනිදා සවස 3.30ට හා 6.30ට හැව්ලොක් ටවුන්හි ලුම්බිනි රඟහලේ දී වේදිකා ගතවේ. වීදි නාට්‍ය කලාව,ජන නාට්‍ය හා සුසාධිත නාට්‍ය කලාව ගැන ඔහු දැක්වූ අදහස් මෙසේය* ඔබ ආචාර්ය ගාමිණි හත්තෙට්ටුවේගමගේ විවෘත වීදි නාට්‍ය කණ්ඩායමට සම්බන්ධ වුණේ කොහොමද?මම පාසල් යන කාලේ ඉඳන්ම නාට්‍ය වැඩමුළු පැවැත්වූවා. දවසක් අහම්බෙන් හමුවී ඔහුගේ වීදි නාට්‍යයකට සම්බන්ධ වුණා. පසුව අපේ නාට්‍ය කණ්ඩායම විසුරුවා හැර අපි සියලු දෙනාම ඔහුගේ නාට්‍ය කණ්ඩායමට 1985දී එකතු වුණා. අද වෙනකන්ම මම විවෘත වීදි නාට්‍ය කණ්ඩායමේ සාමාජිකයෙක්. සම්මත වර්ගයේ නාට්‍ය කරන්න වීදි නාට්‍ය බාධාවක් ‍නොවෙයි.* වීදි නාට්‍යකරුවෙක් විදිහට එමඟින් සංකීර්ණ ජීවන අත්දැකීම් ප්‍රකාශ කළ නොහැකිය යන මතය ඔබ පිළිගන්නවාද?ඕක පට්ටපල් බොරුවක්. වීදි නාට්‍ය එක මාධ්‍යයක්. වේදිකාව තවත් මාධ්‍යයක්. වේදිකා නාට්‍යයක් බලන්න එන ප්‍රේක්ෂකයා සූදානම් වූ මනසකින් එන රසිකයෙක්. වේදිකා නාට්‍යයක් ප්‍රොසීනියම් වේදිකාවට අමතරව වටරවුමක වුණත් කරන්න පුළුවන්.නමුත් අපේ රටේ වේදිකා නාට්‍යය හැදෙන්නේ අර මුලින් කියපු පින්තූර රාමු වේදිකාවට ගැළපෙන විදිහටයි.වීදි නාට්‍යයක ප්‍රේක්ෂකයා නාට්‍ය බලන්න සූදානමින්ම ආපු කෙනෙක් නොවෙයි. එතැනදී ප්‍රේක්ෂකයා ළඟට නාට්‍යකරුවා යනවා.වීදි නාට්‍ය හැදිලා තිබෙන්නේ යම් කිසි දැක්මක් ප්‍රචාරය කරන්නයි. අපේ රටේ වීදි නාට්‍ය පටන්ගත්තේ දේශපාලන කණ්ඩායමක් හෝ පක්ෂයක් නෙවෙයි. ඒ නිසා අපේ වීදි නාට්‍ය කලාවට දැක්මට හෝ දර්ශනයට අමතරව කලාවකුත් එකතුව තිබෙනවා. ගමකට ගිහිල්ලා බෙරයක් ගැහුවහම නාට්‍යයක් පෙන්වන්න සීයක් දෙසීයක් හොයා ගන්න අමාරුවක් නැහැ.* ඔබ නිෂ්පාදනය කළ ‘සිංහලේ කංකාරිය’ හා ‘අරකාවිල හටන’ සැලකෙන්නේ ශෛලිගත සම්ප්‍රදාය යොදා ගෙන කළ පර්යේෂණාත්මක නාට්‍ය හැටියට නේද?ශෛලිගත කියලා නාට්‍ය සම්ප්‍රදායක් ලංකාවේ නැහැ. එහෙම කියලා නාට්‍ය හදන අය කරන්නේ පට්ට බොරුවක්. හතළිස් ගණන්වල අගදි ලංකාවේ චිත්‍රසේන වගේ අය ශාන්ති නිකේතනය ගිහින් එහේ තිබුණ නාට්‍ය කලාව හැදෑරුවා. ඔවුන් අපිටත් අපේම නාට්‍ය කලාවක් අවශ්‍යයි කියලා මතයක් ඇති කළා. ඒ වුණාට මෙහෙ ශෛලිගත නාට්‍ය කලාවක් ඇති වුණේ නැහැ.අනිත් එක තමයි දැන් ජනනාට්‍ය කියලා වර්ග කර තිබෙන දේවල් ජන නාට්‍ය නෙවෙයි. අපේ මිනිස්සු කලාව රස වින්දෙ කවියෙන්. ඔවුන් අස්වැන්න නෙළලා යුරෝපීයයෝ ‍වගේ නැටුවේ නැහැ. ඔවුන් ගොයම් නෙළුවෙ කවිකිය කියා. අපිට ජන නැටුම් කියලා දෙයක් නැහැ, ශාන්තිකර්ම නම් තිබුණා. ඒක මහා දිග නාට්‍යයක්, නමුත් ජන නැටුමක් නෙවෙයි.* ‘හිල් වීදියෙන්’ කියවෙන්නේ කුමක් ගැනද?තේරුම විදිහට ගත්තොත් ‘හිල් වීදිය’ කියන්නේ උස තැනක තියෙන පාරක නමක්. අපේ රටෙත් කොළඹ, ගල්කිස්සේ, ගාල්ලේ, කොටහේනේ හිල් වීදි ගණනාවක් තියෙනවා. මේක ඉගුවානා කියන කල්පිත නගරය පදනම් කරගත් කතාවක්. හොඳට එකට ඉන්න මිනිස්සුන්ගේ යාළු මිත්‍රකම් ආර්ථික ප්‍රශ්න නිසා නැති වෙනවා. මෙතැනත් වෙන්නේ ඒ වගේ දෙයක්.කතාවේ විදිහට නගරයේ උසම තැන තියෙන උසම ගොඩනැඟිල්ලේ කාමරයක හිමිකාරිනනිය ඇගේ නිවස පැන්ෂන්කාරයෙක්ට කුලියට දෙනවා. ඉන්පස්සෙ ආදායමෙන් ඇය වෙනත් නිවසක කුලියට ජීවත් වෙනවා. නමුත් අනපේක්ෂිත හේතුවක් මත පැන්ෂන්කාරයාගේ ආදායම් මාර්ගය නැතිව යනවා. කතාව ඉදිරියට ගලාගෙන යාමේදි මුදල් පසුපස හඹායන යන තව චරිත කිහිපයක් මේ කාමරයට කඩා වදිනවා.නාට්‍යයෙන් කියවෙන්නේ නායකත්වයක් නැතිව විවිධ දිශාවන්ට ඇදීගෙන යන හුදෙකලා අරගල ගැනයි. සමහර විට බැණ ගත්තත් මට නම් පුද්ගලික තරහකාරයෝ කවුරුවත් නැහැ. එකට වැඩ කරන්න වෙනවා. ඒ නිසා මට තිබෙන්නේ පුද්ගලික ප්‍රශ්නයක් නෙවෙයි. දේශපාලන ප්‍රශ්නයක්. මම ඉගුවාන හරහා ක්‍රමයට වගේම එය වෙනස් කරන්න උත්සාහ කරන ආරාබි වසන්තය විදිහෙ උත්සාහයන්ටත් ‘හිල් වීදිය’ හරහා විවේචනය කරනවා.* වර්තමානයේ බිහිව ඇති හාස්‍ය නාට්‍ය රැල්ල නාට්‍ය කලාවේ අනාගතයට කොහොම බලපාවිද?හාස්‍ය නරක දෙයක් නෙමෙයි. නළුවෝ කොච්චර වෙහෙසෙනවාද මිනිස්සුන්ගේ මුහුණට හිනාවක් ගේන්න. මමත් උත්සාහ ගන්නේ නාට්‍යයක හාස්‍ය මතු කරන්නයි. වේදිකාව තවත් එක කර්මාන්තයක් පමණයි. දියුණු ධනේෂ්වරයක් අපේරටේ නැහැ. ව්‍යාපාරිකයෝ කරන්නේ භාණ්ඩ එහාට මෙහාට කරන එකයි.එගොල්ලන්ට විවේක බුද්ධියක් නැහැ. ඒ නිසා ඔවුන්ට හොඳ කලාවක් රස විඳින්න බැහැ. ඒ අය ඉල්ලන්නෙ ක්ෂණික නූඩ්ල්ස් වගේ කලාවක්. ගැඹුරු දෙයකට මේ ව්‍යාපාරික ප්‍රජාව අනුග්‍රහය දක්වන්නේ නැහැ. සමස්ථයක් විදිහට ගත්තහම අපේ ව්‍යාපාරිකයන්ගෙන් කලාවට උදව් කරන්නේ ඉතාම සුළු පිරිසක් පමණයි.* ඔබ සෑම නාට්‍ය දර්ශනයක් අවසානයේම නිර්මාණය ගැන ප්‍රේක්ෂකයන් සමඟ කතා බහ කරන්නේ ඇයි?මගේ නාට්‍ය කෙටියි. දිගට කිව්වයි කියලා මහ ලොකු දෙයක් වෙන්නේ නැහැ. ඒ නිසා මම කියන්න තියෙන දේ පුළුවන් තරම් කෙටියෙන් කියනවා. ඉස්සර තිබුණ විචාර කලාව අද වන විට නැත්තටම නැති වෙලා ගිහින්. ඒ නිසා අපි කරන නිර්මාණ ගැන විචාරය කරගන්න වෙලා තිබෙන්නෙත් අපිටමයි.ඒ නිසා මම හැම නාට්‍ය දර්ශනයක් අවසානයේම ප්‍රේක්ෂකයන්ට පොඩ්ඩක් නැවතිලා නාට්‍ය ගැන කතා කරන්න කියලා ආරාධනා කරනවා. ඒකට කන්දෙන පිරිසක් සුළුවෙන් හෝ ඉන්නවා.* ඔබේ නිර්මාණය ගැන සාකච්ඡාවක් ඇතිවී තිබුණත් එය අවම වශයෙන් රාජ්‍ය නාට්‍ය උලෙළේ දෙවන වටයට හෝ තේරුණේ නැහැ. නාට්‍ය විනිශ්චය ගැන ඔබ සෑහීමකට පත් වෙනවාද?මම කරපු හැම නාට්‍යයක්ම රාජ්‍ය නාට්‍ය උලෙළට ඉදිරිපත් කර තිබෙනවා. ඒවට කවදාවත් සම්මාන ලැබිලා නැහැ. ඒවා බලාගෙන මම නාට්‍ය කරන්නෙත් නැහැ. රාජ්‍ය නාට්‍ය උලෙළ තියෙන නිසා මම එයට නාට්‍ය ඉදිරිපත් කරනවා. නාට්‍ය උලෙළට නාට්‍ය ඉදිරිපත් කිරීම මට තවත් එක නාට්‍ය දර්ශනයක් පමණයි.තරගයකදී විනිශ්චය මණ්ඩලයේ තීරණය පිළිගන්න වෙනවා. එය තීරණය ‍වෙන්නේ ඔවුන්ගේ බුද්ධි මට්ටම අනුවයි. මට කියන්න බැහැ මගේ වැඩේ මාරයි කියලා. නාට්‍ය ශාලා තිබෙනවා නම්, සල්ලි තියෙනව නම් මම නාට්‍ය පෙන්වනවා. මට නාට්‍ය කලාව ගැන තියෙන්නේ වෙනත් ප්‍රශ්න ටිකක්. හෝල් ගණන් වැඩියි. නාට්‍ය දුවව ගන්න බැහැ. ප්‍රචාරයක් දෙන්න ක්‍රමයක් නැහැ. මේවා ඒ අතරින් කිහිපයක් පමණයි.* ඔබගේ නාට්‍ය නිර්මාණ ආකෘතිය වශයෙන් විවිධයි. ඒ වගේම විවිධ සම්ප්‍රදායන්ට අයත්. එසේ වීමට හේතුව කුමක්ද?කලාකරුවෙක් හැටියට මට හිතෙන දේ ඇඟට දැනෙන දේ මම කරනවා. මම කාගෙවත් ආකෘතිවල හිර වෙන්නේ නැහැ. ප්‍රොමිනියස් ලෝක ඉතිහාසයේ දැනට ඉතිරිව තිබෙන පැරණිම නාට්‍යය වලින් එකක් මම එයින් නාට්‍යයක් වගේම බැලේ එකකුත් කළා. ‘එම්පරර් ජොන්’ ඉයුජින් ඔනෙල්ගේ නාට්‍යයක්.අපි ගාව ආයුධ ගොඩක් තියෙනව නම් ඕනෑම එකකින් පහරදිය හැකියි. කලාවත් ඒ වගේ. විශ්ව සාහිත්‍ය වගේම පැරණි දැනුමත් ඒකරාශී කරගෙන තියෙන තරමට ප්‍රකාශනය බලවත්.* නව නාට්‍ය නිර්මාණ බිහි කිරීමට වෙනුවට බොහෝ නිර්මාණකරුවන් පැරණි ජනප්‍රිය නිර්මාණ නැවත නිෂ්පාදනය කිරීමට යොමුවීම ගැන ඔබේ අදහස කුමක්ද?නාට්‍යයක් පවතින්නේ එය පෙන්වන මොහොතේයි. ඒ නිසා පැරණි නාට්‍යය පවතින්න නම් ඒවා නැවත නිෂ්පාදනය විය යුතුයි. නව නිෂ්පාදනයෙදි කලින් කරපු නාට්‍ය ඒ විදිහටම නැවත කිරීම මම නම් අනුමත කරන්නේ නැහැ. අපි ඉස්සරහට යා යුතුයි. අලුත් පරම්පරාව පැරණි නාට්‍ය බැලිය යුතුයි.තවත් දෙයක් තමයි සමහර පැරණි නාට්‍ය විභාගවලට නියම කර තිබෙනවා. ඒවා ඒ නිසා ශිෂ්‍යයන්ට බලන්න තිබිය යුතුයි. නාට්‍ය හා රංග කලාව ඉගැන්වීම කරන්නේ එක පිරිසක්. ඒවා දුවවන්නත් පිරිසක් ඉන්නවා. සිලබස් හදන්නත් කට්ටියක් ඉන්නවා. හැමතැනම ස්ථානගත වෙච්ච පිරිසක් ඉන්නවා, මේක කරුමයක්. වීදි නාට්‍ය කලාවක් සමහරු හත්තෙට්ටුවේගමට බදු දුන්නා.නමුත් ඔහු එදා ඉඳන් කිව්වේ තව තවත් වීදි නාට්‍ය කණ්ඩායම් බිහි විය යුතුයි කියලයි. තරුණයෝ අපි කරන දේම කළ යුතු නැහැ. නවතාවයක් ඇති වෙන්න නම් ඔවුන් අලුත් දේවල්කළ යුතුයි..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>28</day>
    </date>
    <link>http://www.dinamina.lk/2013/03/28/_art.asp?fn=f1303284</link>
    <topic>ජනතාවට දැනෙන දෙයක් කිරීම කලාකරුවාගේ වගකීමක්</topic>
    <author>සටහන - චින්තා රණසිංහ ඡායාරූපය - රුවන් ද සිල්වා</author>
    <content>ගම් මැද්දේ පිපෙන මල් නගරය සුවඳින් ද සුන්දරත්වයෙන්ද ඒකාලෝක කරයි. කලා ලෝකයේද නොමියෙන මතක සටහන් තැබූ බොහෝ ප්‍රවීණ කලාශිල්පීහු ගමේ සුවඳ වේදිකාවේ, සිනමාවේ හා පුංචි තිරයේ සනිටුහන් කළහ.කලාලෝකය කොහොමද ඇසූ විට ‘සුන්දරයි‘ යන පිළිතුර දුන් වසන්ත ගීතාරච්චි රුහුණු පුරයේ මාතර දිස්ත්‍රික්කයෙන් කලා ලොවට පැමිණි ආධුනික ශිල්පීයෙකි. වේදිකාව, සිනමාව, ටෙලිනාට්‍ය, හඬකැවීම් හා ගුවන් විදුලි නාට්‍ය ශිල්පියෙකු ලෙස පූර්ණ වශයෙන් කලා කටයුතුවල නිරත වන ඔහු මේ දිනවල පුංචිතිරයේ දිගහැරෙන ‘ඉසුරු සංග්‍රාමය‘ටෙලි නාට්‍යයේ ‘සුසිරිපාල‘ නමැති සුවිශේෂී චරිතයට පණ පොවයි.නිර්මාණයක හරවත්භාවය හෝ හරසුන්භාවය පිළිබඳ තැකීමක් නොකරන වත්මන් කලා පරපුරේ ඇතැම් අධුනික ශිල්පීන් කොතෙකුත් සිටී. ඒ අතරින් හරවත් නිර්මාණවලට දායක වෙමින් තම කලා හැකියාවට මෙන්ම කලා ලෝකයේ පැවැත්ම ගැන සිතන වසන්ත වැනි ආධුනික ශිල්පීන් ද සිටිති.මාතර දිස්ත්‍රික්කයේ උපන් ඔහුගේ එකම සිහිනය හා බලාපොරොත්තුව වූයේ රංගන ක්ෂේත්‍රයට පැමිණීමයි. උසස් පෙළ හැදෑරීමෙන් අනතුරුව ඔහු රැකියාවක නිරත විය. එහෙත් රංගනය පිළිබඳ සිහිනය අළු යට ගිනි පුපුරක් මෙන් වසන්තගේ සිත නිරන්තරයෙන් උණුසුම් කළේ ය.ශ්‍රී ලාංකීය සිනමාවට, පුංචි තිරයට හා අභිමානවත් වේදිකාවට රංගන ශිල්පියෙකු ලෙස යම් හෙයකින් හෝ දායකත්වයක් සැපයීමට ලැබීම සිහිනයකි. වසන්ත සියළු අභියෝගවලට මුහුණ දෙන්නට සිතුවේ ය. මේ සඳහා ඔහුට අවස්ථාවක් ලැබුණේය. ඒ මහේන්ද්‍ර පෙරේරා රංගන පාසලයි. රංගනය පිළිබඳ මනා දැනුමක් ඔහු රංගන පාසලෙන් ලැබුවේ ය.මහේන්ද්‍ර රංගන පාසලේ සිටින කාලයේ සුනිල් චන්ද්‍රසිරි මහතාගේ ‘දොං ජුවන්‘ වේදිකා නාට්‍යට සම්බන්ධ වීමට වසන්තට අවස්ථාව ලැබිණ. ඔහු සිය දක්ෂතාවය හැකියාව කෙතරම් සාර්ථකව විදහා දැක්මට සමත් වූයේ ද යත් ඔහුට තව තවත් වේදිකා නාට්‍යවලට සම්බන්ධ වීමට අවස්ථාව ලැබිණ.මායාදේවී, ජනමිතුරා, මම තවමත් පණ පිටින්, සිහිනවලට පාට දෙන්න යන වේදිකා නාට්‍යවලට සිය රංගනයෙන් නොමසුරු දායකත්වයක් ලබා දීමට මේ ආධුනික ශිල්පියා සමත් විය. ඉදිරියේ වේදිකාගත වීමට නියමිත මෙලනි අසෝකා 'සුභාවී' වේදිකා නාට්‍යයේ 'සිරිමත්' නමැති ප්‍රධාන චරිතය රඟ දක්වන්නේ ද වසන්ත ගීතානාච්චි නමැති මේ ආධුනික ශිල්පියා විසිනි.වසන්තගේ ප්‍රථම ටෙලි නාට්‍ය ‘නිල් අහස වගේ‘ නාට්‍යයි. ඉන් අනතුරුව ජනප්‍රිය ස්ව්‍යංජාත ටෙලිනාට්‍යයේ ‘මර්තේලිස්‘ චරිතයට පණ පොවන්නට වසන්ත සුදුසුකම් ලැබුවේය. කළුවර ගෙදර, දිව්‍යා, සුභ සිහින, තරු කුමරි, සෙනෙහසට ආදරෙන්, සුවඳ මට දී, පියගැටපෙළ, මනුසත් උයන යන ටෙලි නාට්‍යවලට ද වසන්ත රංගනයෙන් දායක විය.ඔහුගේ ප්‍රථම චිත්‍රපටය වූයේ ‘අබා‘ යි. ඉන් අනතුරුව සිනමා නිර්මාණවල කිහිපයකට දායක වන්නට වසන්තට ආරාධනා ලැබිණි. ‘ආකාස කුසුම්‘, සෙනසුරු මාරුව වැනි චිත්‍රපට තිරගත වූ අතර නිනෝලයිව් සහ ‘ත්‍රීවිල් ඩයරි‘ වැනි සිනමා චිත්‍රපට ඉදිරියේ දී තිරගතවීමට නියමිතයි.කලා ක්ෂෙත්‍රයේ නියුතු ප්‍රවීණ රංගන ශිල්පීන් හා නවක ශිල්පීන් අතර නිරන්තරයෙන් ගැටලු ඇති වීම සුලභ දෙයකි. වසන්ත ඒ පිළිබඳව මෙසේ අදහස් පළ කළේය.‘ගමෙන් කලා ලොවට පැමිණි ශිල්පියෙක් ලෙස මට මේ ගැටලුව නැහැ. මම ප්‍රවීණ ශිල්පීන්ට ආදරෙයි. ඒ අය නිසයි අපට මේ වගේ කලා ක්ෂේත්‍රයක් උරුම වෙලා තිබෙන්නේ.අපි කුඩා කාලේ ඉඳලා වැඩිහිටියන්ට ගරු කරනවා. අපි කිසිවෙකු මත යැපිය යුතු නැහැ. හැකියාවක් තිබෙනවා නම්, අවස්ථාවක් තිබෙනවා නම් කලා ක්ෂේත්‍රයේ පමණක් නොවෙයි ඕනෑම ක්ෂේත්‍රයක ඉදිරියට යා හැකියි. තකලා ක්ෂේත්‍රය ගැන අදහස් දැක් වූ වසන්ත පැවසුවේ මෙවැනි අදහසකි.‘මෙය ඉතා පුළුල් ක්ෂේත්‍රයක්. අපට ඉගෙන ගන්න බොහෝ දේ තිබෙනවා. ජීවිත කාලය ඇතුළත අපි සෑම දෙයක්ම ලබා ගත යුතුයි.මගේ අරමුණ ජනතාවට දැනෙන නිර්මාණයක් කිරීමයි. කුමක් හෝ නාට්‍යක රඟපෑමට වඩා අපි හොඳ නිර්මාණවලට දායක වූවොත් දීර්ඝ රඳා පැවැත්මක් තිබෙනවා. කරන දේ හරියට කිරීමයි කළ යුත්තේ. ඒ සඳහා නිරන්තරයෙන් අභ්‍යාස කළ යුතුයි.‘මගේ බලාපොරොත්තුවක් තිබෙනවා වේදිකා නාට්‍යක් නිෂ්පාදනය කිරීමට. එය මතක හිටින සමාජයට වැඩදායී නිර්මාණයක් විය යුතුයි. මේ දිනවල මගේ අවධානය ඒ සඳහා යොමු වී තිබෙනවා..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>29</day>
    </date>
    <link>http://www.dinamina.lk/2013/03/29/_art.asp?fn=n1303292</link>
    <topic>ජාතික කෞතුකාගාරයේ තරප්පුවක් කඩා වැටෙයි</topic>
    <author>පණ්ඩුක සමරසේකර</author>
    <content>කොළඹ ජාතික කෞතුකාගාරයේ තරප්පු පෙළක් කඩාවැටීමෙන් අනතුරට ලක්වූ පාසල් සිසු සිසුවියන් 30 දෙනෙක් සහ ගුරු දෙගුරුන් 8 දෙනෙක් ඊයේ (28) කොළඹ මහ රෝහලේ හදිසි අනතුරු ඒකකයට ඇතුළත් කළහ.අධ්‍යාපන චාරිකාවක් සඳහා කෞතුකාගාරය නැරඹීමට පැමිණි මේ සිසු දරු දැරියෝ හම්බන්තොට දඹරැල්ල මහා විද්‍යාලය, ගලගෙදර විද්‍යාගම මහ විද්‍යාලය හා අඹගස්දූව සුමනජෝති මහා විද්‍යාලයේ අය වෙති.තම මවුපිය ගුරුවරුන් සමඟ කෞතුකාගාරය නැරඹීමට පැමිණි මේ සිසු සිසුවියෝ තරප්පු පෙළ දිගේ එහි දෙවැනි මහලට නැගීමේදී තරප්පු පෙළ ගැලවී ඔවුන් අඩි 40ක පමණ පහතට ඇද වැටී ඇත. අනතුර සිදුවන අවස්ථාවේ තරප්පු පෙළ මත සිසු දරු දැරියන් මෙන්ම ගුරු දෙගුරුන් 60ක් පමණ සිට ඇත.අනතුරින් පසු මේ සිසු දරු දැරියෝ කොළඹ මහ රෝහලේ හදිසි අනතුරු ඒකකයට ඇතුළත් කෙරිණි.රෝහල් ගත කළ තුවාලකරුවන්ට සුළු හා මධ්‍යම ප්‍රමාණයේ අනතුරු සිදුව ඇති බව කොළඹ ජාතික රෝහල් අධ්‍යක්‍ෂ වෛද්‍ය අනිල් ජාසිංහ මහතා ප්‍රකාශ කරයි.මෙම හදිසි අනතුර හේතුවෙන් කොළඹ ජාතික කෞතුකාගාරය හෙට සිට තාවකාලිකව වසා දැමීමට කෞතුකාගාර පාලන අධිකාරිය තීරණය කර ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>29</day>
    </date>
    <link>http://www.dinamina.lk/2013/03/29/_art.asp?fn=n1303293</link>
    <topic>බන්ධනාගාර කොමසාරිස් චන්ද්‍රරත්න පල්ලේගම</topic>
    <author>බුද්ධිකා ඉඹුලාන</author>
    <content>බන්ධනාගාර දෙපාර්තමේන්තුවේ අටවැනි කොමසාරිස් ජනරාල්වරයා ලෙස චන්ද්‍රරත්න පල්ලේගම මහතා අප්‍රේල් මස 1දා වැඩ භාර ගැනීමට නියමිතය. විගණකාධිපති දෙපාර්තමේන්තුවේ විගණන පරීක්ෂකවරයකු ලෙස 1989 දී සේවයට එක් වු පල්ලේගම මහතා, සහකාර මැතිවරණ කොමසාරිස්වරයකු ලෙස අනුරාධපුරය, කළුතර සහ කොළඹ දිස්ත්‍රික්කයන් හී සේවය කර තිබේ.මහරගම ප්‍රාදේශීය ලේකම්වරයා ලෙස සේවය කළ ඒ මහතා, 2010 වසරේ දී කළමනාකරණ තරගාවලියෙන් කොළඹ දිස්ත්‍රික්කයේ පළමුවන ස්ථානය සහ දිවයිනේ තෙවන ස්ථානය හිමි කර ගැනීමට තම නිලධාරීන් මෙහෙයවීය.පසුව වාරිමාර්ග හා ජල සම්පත් කළමනාකරණ අමාත්‍යාංශයේ අතිරේක ලේකම් (පාලන හා මුදල්) ලෙස ද පාරිභෝගික අධිකාරියේ අධ්‍යක්ෂ ජනරාල්වරයකු ලෙසද ජාතික අධ්‍යාපන කොමිසන් සභාවේ ලේකම්වරයා ලෙසද පල්ලේගම මහතා කටයුතු කළ අතර ශ්‍රී ලංකා පරිපාලන සේවා සංගමයේ ලේකම්වරයා ලෙසද පත්විය. පල්ලේගම මහතා කලක් බන්ධනාගාර කොමසාරිස් (ආයතන) තනතුරේ ද සේවය කළේය.චන්ද්‍රරත්න පල්ලේගම මහතා පොළොන්නරුව ජයන්තිපුර ප්‍රදේශයේ ඉපිද පොළොන්නරුව තඹලවැව කනිටු විදුහල සහ පොළොන්නරුව ගිරිත‍ලේගම මහා විද්‍යාලයෙන් අධ්‍යාපනය ලැබ ශ්‍රී ජයවර්ධනපුර විශ්වවිද්‍යාලයෙන් කළමනාකරණය පිළිබඳ විද්‍යාවේදී උපාධිය ලබා ගෙන ඇත. රජරට විශ්වවිද්‍යාලයෙන් කළමනාකරණය පිළිබඳ ශාස්ත්‍රපති ඩිප්ලෝමාව ද, ගණකාධිකරණ ශිල්පීය ආයතනය ආශ්‍රිත සාමාජිකත්වය ද හිමි කර ගෙන තිබේ..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>29</day>
    </date>
    <link>http://www.dinamina.lk/2013/03/29/_art.asp?fn=n1303294</link>
    <topic>අගාපේ ළමා නිවාසයේ ළමයි 9ක් සහතික කළ රජයේ පාසලකට</topic>
    <author>බුද්ධිකා ඉඹුලාන සහ චින්තා රණසිංහ</author>
    <content>තිස්සමහාරාම ප්‍ර‍දේශයේ අගාපේ ළමා නිවාසයේ වයස අවුරුදු 14 ඉක්ම වූ පිරිමි ළමයි 9දෙනෙකු අධිකරණ අනුමැතිය අනුව හික්කඩුව 'සහතික කළ රජයේ පාසලට' ඇතුළත් කළ බව පරිවාස හා ළමාරක්ෂක සේවා දෙපාර්තමේන්තුව පවසයි.අගාපේ ළමා නිවාසය වයස අවුරුදු 14 අඩු සහ 14 වැඩි දරුවන් සඳහා කොටස් දෙකකින් සමන්විත වන අතර සත්ව ඝාතනයට සම්බන්ධ වූ වයස අවුරුදු 14 ට වැඩි පිරිමි ළමුන් දෙදෙනා ද ඇතුළුව තවත් පිරිමි ළමයි සත් දෙනකුමෙලෙස වෙනත් ළමා නිවාසයකට අනුයුක්ත කළ බව එම දෙපාර්තමේන්තුව පවසයි.දේවගැතිවරයාට ඇප දීමෙන් අනතුරුව ළමා නිවාසයේ අනෙක් ළමයි අසූ දෙනාගේ රැකවරණය පිණිස තාවකාලික සහාය කළමණාකරුවන් දෙදෙනකු පත් කිරීමට පෙරේදා (27) කටයුතු කළ බව පරිවාස හා ළමාරක්ෂක සේවා කොමසාරිස් යමුනා පෙරේරා මහත්මිය ඊයේ (28) දිනමිණ ට පැවසුවාය.පළාත් පරිවාස හා ළමාරක්ෂක දෙපාර්තමේන්තුව මඟින් එම නිලධාරීන් පත් කර ඇති අතර අධිකරණ ක්‍රියාමාර්ගයකට අවතීර්ණ නොවී දරුවන් පිට පළාත් ළමා නිවාසවලට භාර දීමට නොහැකි බවත් දකුණු පළාතේ ළමා නිවාස දැනට පිරී පවතින බවත් කොමසාරිස්වරිය අවධාරණය කළාය.දරුවන් සම්බන්ධයෙන් සිය දෙපාර්තමේන්තුව දැඩි අවධානයෙන් පසු වන අතර ඔවුන් වෙනුවෙන් නීත්‍යානුකූල තීරණ ගන්නා බවත් ඒ මහත්මිය පැවැසුවා ය.බොදු බල සේනා සංවිධානය දරුවන් භාර ගැනීමට කැමැත්ත පළ කරන්නනේ නම් අධිකරණ ක්‍රියාමාර්ගයන්ට අනුකූලව එය සිදු කළ යුතු බව පෙන්වා දෙන කොමසාරිස්වරිය, සිය දෙපාර්තමේන්තුව එම දරුවන්ගේ ජාතිය, ආගම, වයස, ස්ත්‍රී පුරුෂභාවය හා දෙමාපියන් සිටින්නේ නම් ඔවුන්ගේ කැමැත්ත විමසා බලා ඉදිරි‍යේ දී සුදුසු පියවර ගන්නා බව ද ප්‍රකාශ කළාය. එය පහසු දෙයක් නොවන බව ද වරදකරුවන්ට දඬුවම් ලබා දිය යුතු ස්ථාවරයේ තම දෙපාර්තමේන්තුව පසු වන බව ද ඒ මහත්මිය වැඩි දුරටත් සඳහන් කලාය.සිදුවීම වාර්තා වීමත් සමඟ පොලිස් ළමා හා කාන්තා කාර්යාංශ‍ය මැදිහත් වීමෙන් පරීක්ෂණ පවත්වා ඇති අතර ඊට අමතරව සිය දෙපාර්තමේන්තුවේ හා ජාතික ළමා ආරක්ෂක අධිකා‍රියේ පරීක්ෂණ සිදු වෙමින් පවතින බව දකුණු පළාත් පරිවාස හා ළමාරක්ෂක සේවා දෙපාර්තමේන්තුවේ කොමසාරිස් ඉඳුමිණී ලියනගේ මහත්මිය පවසයි.ළමා නිවාස ආරම්භ කිරීම, පවත්වාගෙන යාම හා වසා දැමීම සම්බන්ධයෙන් වන සියුලු බලතල හිමි වන්නේ පරිවාස හා ළමාරක්ෂක සේවා දෙපාර්තමේන්තුවට බවත් මෙම දරුවන් ආරක්ෂිතව සුදුසු ළමා නිවාසවලට අනුයුක්ත කිරීමේ කටයුතු මේ වන විට ක්‍රියාත්මක වන බවත් ඒ මහත්මිය කීවාය..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>29</day>
    </date>
    <link>http://www.dinamina.lk/2013/03/29/_art.asp?fn=n1303295</link>
    <topic>අවි බිම තැබූ හිටපු එල්ටීටීඊ සාමාජිකයෝ දැයට කිරුළ නරඹති</topic>
    <author>ජයසිරි මුණසිංහ අම්පාර සිට</author>
    <content>අවි ආයුද අතදරා කලක් ලක්මවට එරෙහිව සටන් වැදුණු එල්.ටී.ටී.ඊ. සාමාජික සාමාජිකාවෝ අතුරින් පුනරුත්ථාපනය කළ පිරිසක් ඊයේ (28) දහවල් අම්පාර දැයට කිරුළ ජාතික සංවර්ධන ප්‍රදර්ශනය නැරඹීමට පැමිණියහ.ජනමාධ්‍ය හා ප්‍රවෘත්ති අමාත්‍යාංශය හා ඊට අනුබද්ධිත රාජ්‍ය හා පෞද්ගලික මාධ්‍ය ආයතන සංවිධානය කළ මාධ්‍ය කුටි පරිශ්‍රයේ සෑම ක්‍රියාකාරකමක්ම ඔවුහු දැකබලා ගත්හ.දැයට කිරුළ ප්‍රදර්ශන කමිටු සභාපති සහ විදුලි සංදේශ හා තොරතුරු තාක්ෂණ ඇමැති රංජිත් සියඹලාපිටිය, අම්පාර දිස්ත්‍රික් ලේකම් නීල් ද අල්විස්, නියෝජ්‍ය පුනරුත්ථාපන කොමසාරිස් ජනරාල් බ්‍රිගේඩියර් දර්ශන ලියනගේ, එල්.ටී.ටී.ඊ. සාමාජික සාමාජිකාවෝ විසිපස් දෙනෙකු මේ අවස්ථාවට පැමිණියහ.පුනරුත්ථාපන කොමසාරිස් ජනරාල් බ්‍රිගේඩියර් දර්ශන හෙට්ටිආරච්චි මහතාගේ මඟ පෙන්වීම් යටතේ මේ පුනරුත්ථාපනය වූවෝ දැයට කිරුළ ප්‍රදර්ශනය අවස්ථාවේ ප්‍රධාන වේදිකාවේ දී සිය ගායන හා නර්තන හැකියාවන් ප්‍රදර්ශනය කළහ. එය ඔවුන්ට ලැබුණු මහඟු අවස්ථාවක් විය..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>29</day>
    </date>
    <link>http://www.dinamina.lk/2013/03/29/_art.asp?fn=n1303296</link>
    <topic>කොරල්පර-හක්බෙල්ලන් සමඟ චීන්නු 3ක් රේගු දැලේ</topic>
    <author>නිමල් රාජපක්ෂ - කුමාරසිරි ප්‍රසාද්</author>
    <content>කොරල්පර හා හක්බෙල්ලන් ‍තොගයක් රැගෙන චීනයේ ෂැංහායි නුවර බලා ගමන් කිරීමට පැමිණි චීන ජාතිකයන් තිදෙනකු පෙරේදා (27) රාත්‍රියේ ගුවන් තොටුපළ රේගු නිලධාරීන් අත්අඩංගුවට ගෙන තිබේ. අත්අඩංගුවට ගත් කොරල්පර තොගය රාජසන්තක කර චීන ජාතිකයන් තිදෙනාට දැඩිසේ අවවාද කර නිදහස් කර තිබේ.ගුවන් තොටුපළ රේගු අධ්‍යක්ෂ සරත් නෝනිස් මහතාගේ උපදෙස් මත රේගු ජෛව විවිධත්ව ඒකකයේ සහකාර රේගු අධිකාරීවරුන් වන අසංක ප්‍රියදර්ශන, ඩී.සී. අමරසිංහ, ජේ.කේ. විජේසුන්දර, අයි.එච්.එල්. සුසන්ත, එම්.ආර්.ඩබ්ලිව්. කුමාර යන මහත්වරු මේ වැටලීම සිදු කළහ..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>29</day>
    </date>
    <link>http://www.dinamina.lk/2013/03/29/_art.asp?fn=n1303297</link>
    <topic>ආයුර්වේද කොමසාරිස්ට ඇසිඩ් ගැසූ</topic>
    <author>අනුරාධපුර මධ්‍යම විශේෂ</author>
    <content>උතුරු මැද පළාත් ආයුර්වේද කොමසාරිස් උදයසිරි චන්ද්‍රකුමාර අල්විස් මහතාට ඇසිඩ් ගැසූ බවට සැකපිට අත්අඩංගුවට ගෙන අධිකරණයට ඉදිරිපත් කළ ආයුර්වේද වෛද්‍යවරයකු ඇතුළු තිදෙනා තවදුරටත් අප්‍රේල් මස 05වන දින දක්වා රක්ෂිත බන්ධනාගාරගත කරන ලෙස අනුරාධපුර ප්‍රධාන මහේස්ත්‍රාත් අතිරේක දිසා විනිසුරු රුවන්දිකා මාරපන මහත්මිය ඊයේ (27) නියෝග කළාය.මෙසේ රක්ෂිත බන්ධනාගාර ගත කළේ ආයුර්වේද වෛද්‍ය සිසිර කුමාර වික්‍රමසිංහ 22 වන ගජබා රෙජිමේන්තු‍ව මට්ටක්කුලිය හමුදා කඳවුරේ සේවයේ නියුතුව සිටි මාළු වෙළෙන්දකු වන වික්‍රමසිංහ ආරච්චිගේ කෝෂිත යන සැකකරුවන්ය.පෙරේදා 27 සැකකරුවන් හඳුනාගැනීමේ පෙරෙට්ටුවකට ඉදිරිපත් කළ අතර වෛද්‍යවරයාගේ පුත්‍රයා වන ලොකු ලියනගේ පසිඳු නවෝද්‍ය අල්විස් ඇසිඩ් ප්‍රහාරයට පැමිණි දෙවන සහ තෙවන සැකකරුවන් හඳුනාගත් අතර වෛද්‍යවරයාගේ නිවසේ සේවයේ නියුතුව සිටි සේවිකාව වන සුමනා වික්‍රමසිංහ නමැත්තියට සැකකරුවන් දෙදෙනා හඳුනාගැනීමේ පෙරෙට්ටුවේදී හඳුනාගැනීමට නොහැකි විය.සිද්ධිය සම්බන්ධයෙන් අධිකරණයට කරුණු දැක්වූ අනුරාධපුර කොට්ඨාස අපරාධ විමර්ශන අංශයේ ස්ථානාධිපති පොලිස් පරීක්ෂක ආර්.එම්.අයි.බී. රත්නායක මහතා අධිකරණයෙන් ඉල්ලා සිටියේ දැනට රක්ෂිත බන්ධනාගාරගතව සිටින ප්‍රහාරය එල්ල කළ සැකකරුවන් දෙදෙනා ඇසිඩ් මිල දී ගත් වෙළෙඳ සැලේ හිමිකාරියව ද හඳුනාගැනීමේ පෙරෙට්ටුවකට ඉදිරිපත් කිරීමට අවශ්‍යය හෙයින් එතෙක් සැකකරුවන් තිදෙනාම රක්ෂිත බන්ධනාගාර ගත කරන ලෙසය.සිද්ධියේ සිව්වන සාක්ෂිකාරිය අප්‍රේල් මස 5වැනි දා හඳුනාගැනීමේ පෙරෙට්ටුවට ඉදිරිපත් කිරීමට කටයුතු කරන ලෙසත් සිද්ධිය සම්බන්ධයෙන් තවදුරටත් පුළුල් පරීක්ෂණ සිදු කරන ලෙසත් ප්‍රධාන මහේස්ත්‍රාත්වරිය අනුරාධපුර කොට්ඨාස අපරාධ විමර්ශන අංශයට නියෝග කළාය. එතෙක් සියලු සැකකරුවන් රක්ෂිත බන්ධනාගාර ගත කරන ලෙසද නියෝග කළාය. .</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>29</day>
    </date>
    <link>http://www.dinamina.lk/2013/03/29/_art.asp?fn=n1303298</link>
    <topic>පල්ලම 10 වසර විද්‍යාව ප්‍රශ්න පත්‍රය ටියුෂන් ගුරුවරයෙක් කලින් උගන්නලා</topic>
    <author>මුන්නේශ්වරම සමූහ ඊ.සී. ප්‍රනාන්දු</author>
    <content>පල්ලම අධ්‍යාපන කොට්ඨාසයේ පාසල්වල 10 වැනි වසරේ සිසුන්ට ලබාදුන් විද්‍යා ප්‍රශ්න පත්‍රය කලින් දින ටියුෂන් ගුරුවරයකුගෙන් තමන්ට ලැබීම හේතුවෙන් සිසුහු ඊට දැඩි විරෝධය පෑහ.මේ ප්‍රශ්න පත්‍රය පසුගිය 21 වැනි දින ආණමඩුව කොට්ඨාසයේ පාසල්වලට ද නිකුත් කර තිබුණි. ඒ අතර පෙරේදා (27) එමප්‍රශ්න පත්‍රයේ ඡායා පිටපතක් තම සිසුන් අතට පත් කළ පල්ලම කොට්ඨාසයේ ටියුෂන් ගුරුවරයෙක් සිසුන් කලින්ම සූදානම් කරවා තිබුණි.කලින් දින තමන් අතට ලැබුණු විද්‍යා ප්‍රශ්න පත්‍රයේ පිටපත් ද රැගෙන පැමිණි සිසුන්ට පිළිතුරු ලිවීම ප්‍රතික්ෂේප කළත් ගුරුවරුන් ඉදිරිපත් වී සිසුන් සන්සුන් කරවා ඇත.පුත්තලම කලාප අධ්‍යාපන කාර්යාලයේ වගකිවයුතු කිසිම නිලධාරියකු ඊයේ (28දා) දහවල්කාර්යාලයේ රැඳී නොසිටි නිසා මේ සම්බන්ධයෙන් ප්‍රකාශයක් ලබාගැනීම අසීරු විණි..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>29</day>
    </date>
    <link>http://www.dinamina.lk/2013/03/29/_art.asp?fn=n1303299</link>
    <topic>ජාතිවාදය අවුලන SMS අල්ලන්න රහස් පොලිසියෙන් පුළුල් පරීක්ෂණ</topic>
    <author>විජයානි එදිරිසිංහ</author>
    <content>ජාතිවාදී හැඟීම් ඇවිස්සෙන ආකාරයට කෙටි පණිවිඩ (SMS) සකස් කර මුදා හරින පුද්ගලයන් අත්අඩංගුවට ගැනීමට නවීන තාක්ෂණය යොදා ගනිමින් රහස් පොලිසිය පුළුල්‍ මෙහෙයුමක් ආරම්භ කර තිබේ.රාජ්‍ය නොවන සංවිධානවලින් ලැබෙන විවිධ වරප්‍රසාද ලබාගනිමින් ජාතිවාදය අවුස්සා ජාතීන් අතර භේද කිරීම සිදු කර රට අස්ථාවර කිරීමට උත්සාහ කරන ද්‍රෝහීන්ට උදව් දීමේ අරමුණෙන් මේ කෙටි පණිවිඩ සැලසුම රට පුරා ක්‍රියාත්මක වන බව රහස් පොලිසිය සොයාගෙන තිබේ.දේශද්‍රෝහී සැලසමේ මූලිකත්වය ගෙන කටයුතු කරන මුස්ලිම් ජාතිකයකු අත්අඩංගුවට පත්ව තිබේ. මේ වන විට රටපුරා දුරකථනවලට කෙටි පණිවිඩ දහස් ගණනක් යවා තිබේ.දුරකථන කුළුණුවලින් ලබාගත් තොරතුරු මත එම කෙටි පණිවිඩ එකම කණ්ඩායමක් කරගෙන යන බවට රහස් පොලිසිය හෙළිකරගෙන තිබේ. එම පණිවිඩ ජාලයට සම්බන්ධ තවත් පුද්ගලයන් විශාල පිරිසකගේ දුරකථන අංක සොයා ගෙන ඇත. ඒවා හිමි පුද්ගලයන් හඳුනාගෙන අත්අඩංගුවට ගැනීමට අවශ්‍ය මෙහෙයුම් සිදු වෙමින් පවතී. රටට එරෙහි විවිධ කුමන්ත්‍රණ කරන ජාත්‍යන්තර කණ්ඩායම් වල සහාය ඇතිව කටයුතු කරන මේ පිරිසට අවශ්‍ය මුදල් රාජ්‍ය නොවන සංවිධානවලින් ලැබෙන බවට ද තොරතුරු හෙළි වී ඇත.දිනකට රටපුරා කෙටි පණිවිඩ ලක්ෂ ගණනාවක් එහා මෙහා දිවෙන අතර මේ සෑම එකක්ම මේ වන විටත් නවීන තාක්ෂණය ඔස්සේ විමර්ශනයට ලක් කෙරේ.මෙවැනි ක්‍රම භාවිතා කරමින් මහජන කැලඹීම් ඇති කිරීමට උත්සාහ කරන පුද්ගලයන් පිළිබඳව අපරාධ පරීක්ෂණ දෙපාර්තමේන්තුවේ දුරකථන අංක 011 - 2320145 සහ 011 2320141 ට දැනුම් දෙන ලෙස ඉල්ලා සිටියි..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>29</day>
    </date>
    <link>http://www.dinamina.lk/2013/03/29/_art.asp?fn=n13032910</link>
    <topic>කසළ තේ කිලෝ 60,000ක කන්ටේනර් 3ක් රේගු අත්අඩංගුවේ</topic>
    <author>කොළොන්නාව සමූහ ඒ. සුමනසේන</author>
    <content>කුවේට් රටට යැවීම සඳහා සූදානම් කර තිබූ කිලෝ හැටදහසක කසළ තේ තොගයක් අඩංගු අඩි 40 කන්ටේනර් තුනක් රේගු විශේෂ කාර්ය බළකාය ඊයේ (28) දහවල් අත්අඩංගුවට ‍ගැනිණි. මේ කසළ තේ තොගයේ අයිතිකරු බොරලැස්ගමුවේ පදිංචි ව්‍යාපාරිකයකු වන අතර කොහුබත් හා පොල් ආශ්‍රිත පොහොර ද්‍රව්‍ය බව හඟවමින් මේ භාණ්ඩ පිට කිරීමට සූදානම් කර ඇති බව රේගුව කියයි.සැකකාර ව්‍යාපාරිකයා බලාපොරොත්තු වූ අයුරින් කසළ තේ තොගය රටින් පිට කළා නම් එය ශ්‍රී ලංකාවේ තේ පිළිබඳ විදේශ රටවල පවතින කීර්තිනාමයට හානියක් මෙන්ම තරගකාරී තේ අපනයන ආදායමට බලපෑමක් වීමට ඉඩ තිබුණු බවයි. මේ පිටුපස ශ්‍රී ලංකාවට එරෙහි කිසියම් විනාශකාරී දේශපාලන බලවේග තිබේද යන්න පිළිබඳව රේගුව සොයා බලන බවද කීය.ශ්‍රී ලංකා රේගු අධ්‍යක්ෂ ජනරාල් ජගත් පී. විජේවීර මහතාගේ උපදෙස් මත රේගු විශේෂ කාර්ය බළකායේ අධ්‍යක්ෂ මාලි පියසේන මහතාගේ අධීක්ෂණයෙන් නියෝජ්‍ය රේගු අධ්‍යක්ෂ සිරිපාල එදිරිමාන්න, රේගු අධිකාරී පරාක්‍රම බස්නායක, රේගු අධිකාරී ජේ.ඒ.එස්. ජයකොඩි, රේගු අධිකාරි ආතර් සිල්වා, භාතිය අබේරත්න, සහකාර රේගු අධිකාරී අජිත් කරුණාරත්න, රංජන් රත්නායක, තිස්ස දසනායක, නියෝජ්‍ය රේගු අධිකාරී ආර්.සී. ප්‍රනාන්දු යන මහත්වරු මේ වැටලීම කළහ. .</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>29</day>
    </date>
    <link>http://www.dinamina.lk/2013/03/29/_art.asp?fn=n13032911</link>
    <topic>විදුනැණ ශිෂ්‍යත්ව සම්මන්ත්‍රණය දෙබරවැව දී</topic>
    <author>සුභාෂිනී සේනානායක</author>
    <content>පහ වසර ශිෂ්‍යත්ව විභාගය ඉලක්ක කරමින් විදුනැණ පුවත්පත පවත්වන සම්මන්ත්‍රණය දෙබරවැව මධ්‍ය මහා විද්‍යාලයේ දී අද (29) උදේ 8 සිට සවස 3.00 දක්වා පැවැත්වේ. කථානායක චමල් රාජපක්ෂ මහතාගේ සහ පාර්ලිමේන්තු මන්ත්‍රී නාමල් රාජපක්ෂ මහතාගේ ඉල්ලීම මත නොමිලේ පැවැත්වෙන මේ සම්මන්ත්‍රණයට වර්ල්ඩ් විෂන් ලංකා සමාගමේ තිස්සමහාරාම ශාඛාව අනුග්‍රහය දක්වයි. ප්‍රවීණ දේශක මඬුල්ලක් දේශන පවත්වති.සීමාසහිත එක්සත් ප්‍රවෘත්ති පත්‍ර සමාගම පහ වසර දරුවන් ‍ඉලක්ක කරගනිමින් රට පුරා මේ සම්මන්ත්‍රණ පවත්වන බවත් ඊට සහභාගී වී දරුවන් විභාගයට යොමු කරන අයුරු පිළිබඳ වැටහීමක් මවුපියන්ට ලබාදීම අරමුණ බවත් අලෙවි හා ශාඛා කාර්යාල ප්‍රධානී සුනිල් සෙන්දනායක මහතා ප්‍රකාශ කළේය..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>29</day>
    </date>
    <link>http://www.dinamina.lk/2013/03/29/_art.asp?fn=n13032912</link>
    <topic>අනුරපුර ශාසනාරක්ෂක බල මඬුල්ලේ මුල් පුටුව නුගේතැන්නේ නාහිමිට</topic>
    <author>වෝල්ටර් දයාරත්න - අනුරාධපුර දිසා විශේෂ</author>
    <content>අනුරාධපුර දිස්ත්‍රික් ශාසනාරක්ෂක බල මණ්ඩලයේ නව සභාපති ධුරයට ශ්‍යාමෝපාලි මහනිකායේ අස්ගිරි පාර්ශ්වයේ උතුරු හා උතුරු මධ්‍යම දෙපළාතේ ප්‍රධාන සංඝනායක ශ්‍රී සම්බුද්ධ ජයන්ති විහාරාධිපති නුගේතැන්නේ පඤ්ඤානන්ද නායක හිමියෝ නිතරඟයෙන් තේරී පත් වූහ. එහි ලේඛකාධි ධුරයට හොරොව්පතාන අලුවිහාරේ විමලරතන හිමියෝ වැඩි ඡන්දයෙන් පත් වූහ.අනුරාධපුර මහ දිසාපති මහින්ද සෙනෙවිරත්න මහතාගේ ප්‍රධානත්වයෙන් මේ නිලවරණ මහා සභා රැස්වීම දිස්ත්‍රික් ලේකම් කාර්යාල ශ්‍රවණාගාරයේදී පැවැත්විණි..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>29</day>
    </date>
    <link>http://www.dinamina.lk/2013/03/29/_art.asp?fn=n13032913</link>
    <topic>දැයට කිරුළ</topic>
    <author>ජයසිරි මුණසිංහ</author>
    <content>අම්පාර හාඩි උසස් තාක්ෂණික ආයතනයේ පැවැත්වෙන හත්වැනි දැයට කිරුළ ජාතික සංවර්ධන ප්‍රදර්ශනයේ සමාප්ති දින උත්සවය හෙට (30) සවස අගමැති දි.මු. ජයරත්න සහ ආරක්ෂක, නාගරික සංවර්ධන අමාත්‍යාංශයේ ලේකම් ගෝඨාභය රාජපක්ෂ මහත්වරුන්ගේ ප්‍රධානත්වයෙන් පැවැත්වේ. ැයට කිරුළ ප්‍රදර්ශනය ආරම්භක දිනය වූ 23වැනිදා සිට අති විශාල පිරිසක් ප්‍රදර්ශනය නැරඹූහ.ජනාධිපති කාර්යාලය ඇතුළු සෑම අමාත්‍යාංශයකම දෙපාර්තමේන්තුවකම ආයතනයකම සේවාවන් පිළිබඳව මහජනතාවට විශාල දැනුම් සම්භාරයක් ලබාගැනීමට මෙහිදී හැකිවිය.ආරක්ෂක හා නාගරික සංවර්ධන අමාත්‍යාංශයේ ලේකම්වරයාගේ ප්‍රධානත්වයෙන් අද පොතුවිල් පානම සහ අම්පාර මංගලගම පොලිස් ස්ථාන දෙකක්ද විවෘත කැරේ. දැයට කිරුළ ප්‍රදර්ශන කමිටු සභාපති හා විදුලි සංදේශ හා තොරතුරු තාක්ෂණ ඇමැති රංජිත් සියඹලාපිටිය, අම්පාර දිස්ත්‍රික් මැති ඇමැතිවරුන් වන පී. දයාරත්න, ඒ.එල්.එම්. අතාවුල්ලා, රියර් අද්මිරාල් ආචාර්ය සරත් වීරසේකර, ශ්‍රියාණි විජේවික්‍රම, නැඟෙනහිර පළාත් මහ ඇමැති නජිඩ් අබ්දුල් මජිඩ්, පොලිස්පති එන්.කේ. ඉලංගකෝන් යන මහත්ම මහත්මීහු මේ අවස්ථාවට සහභාගී වෙති..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>29</day>
    </date>
    <link>http://www.dinamina.lk/2013/03/29/_art.asp?fn=n13032914</link>
    <topic>සමෘද්ධි ප්‍රතිලාභීන්ගේ හිඟ මුදල් අප්‍රේල් අග</topic>
    <author>මහින්ද අලුත්ගෙදර</author>
    <content>එළඹෙන අ ප්‍රේල් මාසය අවසන් වීමට පෙර පෙබරවාරි සහ මාර්තු මාසයන්ගේ හිඟ ප්‍රතිලාභී මුදල සමෘද්ධි ප්‍රතිලාභීන් වෙත ගෙවීමට රජය පියවර ගෙන ඇත.පසුගිය දෙසැම්බර් මාසය දක්වා වන ප්‍රතිලාභී මුදල මේ වනවිට ගෙවා අවසන්බවද ජනවාරි මාසය සඳහා වන සමෘද්ධි ප්‍රතිලාභී මුදල මේ වනවිට සමෘද්ධි බැංකු සංගම්වලින් ලබා ගත හැකි බවද සමෘද්ධි අධ්‍යක්ෂ ජනරාල් නීතීඥ බන්දුල තිලකසිරි මහතා පැවසීය.පසුගිය කාලයේ දී සමෘද්ධි ප්‍රතිලාභීන් සඳහා ප්‍රතිලාභ වෙන් කිරීමේ දී ඇතැම් තැන්වල අඩුපාඩු පැවැති බව සිහිපත් කළ බන්දුල තිලකසිරි මහතා මේ වනවිට ඒ සියල්ල නිවැරැදි කරගෙන යන බවද ආර්ථික සංවර්ධන ඇමැති බැසිල් රාජපක්ෂ මහතාගේ උපදෙස් හා මඟපෙන්වීම අනුව එම කටයුතු සාර්ථකව ක්‍රියාත්මක වන බවද සඳහන් කළේය.පසුගිය ජනවාරි මාසයේ සමෘද්ධි ප්‍රතිපාදන මුදල්ද මේ වනවිට සමෘද්ධි බැංකු වෙත ලැබී තිබෙන බව කී අධ්‍යක්ෂ ජනරාල්වරයා එම මුදල ප්‍රතිලාභීන්ට ලබා ගත හැකි බවද කීය.කිලිනොච්චිය, මුලතිවු සහ මන්නාරම දිස්ත්‍රික්කයන් ඇතුළුව රටේ සෑම ප්‍රදේශයක්ම නියෝජනය වන පරිදි සමෘද්ධි ප්‍රතිලාභීන් 1,516,000ක් පමණ සිටින බවත් ඔවුන් වෙනුවෙන් මාසිකව රුපියල් මිලියන 1,000ක් පමණ ප්‍රතිපාදන සඳහා රජය වෙන්කරන බවත් හෙතෙම පැවසීය.මේ පිරිස වෙනුවෙන් සේවය කිරීම සඳහා සමෘද්ධි සංවර්ධන නිලධාරීන් සහ සමෘද්ධි කළමනාකරුවන් 25,000කට ආසන්න පිරිසක් රට පුරා සේවය කරන බවද හෙතෙම පෙන්වා දුන්නේය.රුපියල් 750ක අවමයකට යටත්ව රුපියල් 900, 1200 සහ 1500 ආදී වශයෙන් සමෘද්ධි ප්‍රතිලාභීන් වෙත මාසිකව ප්‍රතිලාභ පිරිනමන බවද නීතිඥ බන්දුල තිලකසිරි මහතා ප්‍රකාශ කළේය..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>29</day>
    </date>
    <link>http://www.dinamina.lk/2013/03/29/_art.asp?fn=n13032915</link>
    <topic>ශිෂ්‍යත්වය සමත් EPF සාමාජිකයන්ගේ දරුවන්ට  තිළිණ ප්‍රදානය ජනපති ප්‍රධානත්වයෙන්</topic>
    <author/>
    <content>සේවා නියුක්තිකයන්ගේ භාර අරමුදල් මණ්ඩලයේ සාමාජිකයන්ගේ ශිෂ්‍යත්වය සමත් දූ දරුවන් 7000කට ශිෂ්‍යත්ව තිළිණ ප්‍රදානය කිරීම ජනාධිපති මහින්ද රාජපක්‍ෂ මහතාගේ ප්‍රධානත්වයෙන් අරලියගහ මන්දිරයේදී අද(29) පැවැත්වේ.දිස්ත්‍රික්ක මට්ටමෙන් වැඩිම ලකුණු ලබාගත් සිංහල හා දෙමළ මාධ්‍යයෙන් ිෂ්‍යත්වය සමත් දූ දරුවන් 500ක් සඳහා ජනාධිපති මහින්ද රාජපක්‍ෂ මහතාගේ සුරතින් ලබාදීමට නියමිතය.1994 වසරේදී මහින්ද රාජපක්‍ෂ මහතා කම්කරු ඇමැතිවරයාව සිටියදී මේ තිළිණ ප්‍රදානෝත්සවය හඳුන්වාදී ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>29</day>
    </date>
    <link>http://www.dinamina.lk/2013/03/29/_art.asp?fn=r1303291</link>
    <topic>පිදුරු ගිනි තබන ගොවීන්ට සහනාධාර පොහොර නෑ</topic>
    <author/>
    <content>මින් ඉදිරියට තම කුඹුරුවල පිදුරු ගිනි තැබීම සම්පූර්ණයෙන්ම තහනම් කොට පිදුරු ගිනි තබන්නන් අත්අඩංගුවට ගැනීමටත්, එසේ පිදුරු ගිනි තබන පුද්ගලයින්ට සහනාධාර පොහොර ලබාදීම අත්හිටුවීමටත් පෙරේදා (27) කන්තලේ ප්‍රාදේශීය ලේකම් කාර්යාලීය ශ්‍රවණාගාරයේදී පැවැති කන්න රැස්වීමේදී ගෙන ආ යෝජනාවක් ඒකමතිකව සම්මත විය.ත්‍රිකුණාමලය මහ දිසාපති මේජර් ජනරාල් ටී. ටී. රංජිත් ද සිල්වා මහතාගේ ප්‍රධානත්වයෙන් පැවැත්වූ මෙම කන්න රැස්වීම සඳහා කන්තලේ ප්‍රා. ලේකම් සම්පත් ජයසිංහ, තඹලගමුව ප්‍රා. ලේ. ඩබ්. දිසානායක, කන්තලේ ප්‍රධාන වාරිමාර්ග ඉන්ජිනේරු නිපුණ ඉන්දික, ස. ඉඩම් කොමසාරිස් අනුර පලුගස්වැව, ගොවිජන සේවා නිලධාරී කේ. ජී. අමරවංශ යන මහත්වරුන් ඇතුළු ප්‍රදේශයේ කෘෂි, ග්‍රාමසේවා, ඉඩම්, ගොවිජන සේවා නිලධාරීන් ඇතුළු ගොවි සංවිධාන නියෝජිතවරුන් විශාල පිරිසක් පැමිණ සිටියහ.මෙහිදී 2013 යල කන්නය සඳහා කන්තලේ ගොවි ජනතාවට ජලය මුදාහැරීම අපේ‍්‍රල් 15 දා සිදුකිරීමට තීරණය විය. කන්තලේ මහවැව, වෙන්ඩ්‍රාසන්පුර හා වාන්ඇළ යන වැව්වලින් ජලය මුදා හැරීම් කටයුතු සිදුවන අතර අක්කර 25000ක පමණ භූමි ප්‍රමාණයක වගා කටයුතු සිදුවේ.මෙහිදී ගොවි ජනතාව දැනුවත් කරමින් විශේෂ දෙසුමක් කළ දිසාපති රංජිත් ද සිල්වා මහතා ජනතාවගෙන් ඉල්ලා සිටියේ කාබනික පොහොරවලට පුළුවන්තරම් හුරු පුරුදුවී දැනට රට පුරා විශේෂයෙන් මෙම පළාත්වල ව්‍යාප්ත වන වකුගඩු වැනි භයානක රෝගවලින් මිදීමට පියවර ගන්නා ලෙසයි.පිදුරු ගිනි තියන්න එපා. ඒවා කාබනික පොහොර ඔබේ ගෙවත්තේ තිබෙන ගිණිසිරියා, ගොම, කොළරොඩු මේ සියල්ල කාබනික පොහොර කිසිදු වස විෂක් නෑ. මේවාට හුරුවන්න එක පැත්තකින් ශරීරයට ගුණදායකයි. අනෙක් පැත්තෙන් ආර්ථිකයට ගුණදායකයි. පිදුරු ගිනි තියන අයට බොහෝවිට සහනාධාර පොහොර ලැබීමත් නවතින්න පුළුවන්. ඒක නිසා මේ පිදුරු ගිනි තැබීම නවත්වන්න දිසාපතිවරයා වැඩිදුරටත් සඳහන් කර සිටියේය..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>29</day>
    </date>
    <link>http://www.dinamina.lk/2013/03/29/_art.asp?fn=r1303292</link>
    <topic>මාධ්‍යවේදී දයානන්ද ලියනගමට කදුරුවෙලදී මැර තර්ජනයක්</topic>
    <author>අමිල ප්‍රභාත් වනසිංහ</author>
    <content>ශ්‍රී ලංකා ගුවන් විදුලි සංස්ථාවේ රජරට සේවයේ පාලක මාධ්‍යවේදී දයානන්ද ලියනගම මහතා රාජකාරි කටයුත්තක් සඳහා පොළොන්නරුව කදුරුවෙල නගරයට පෙරේදා (27) ගිය අවස්ථාවේදී සිය රාජකාරියට බාධාකර අසභ්‍ය වචනයෙන් බැණ වැදී පහරදීමට තැත් කරමින් කදුරුවෙල බස් නැවතුම් පොළේ ඉහළ මහලේ පැය එකහමාරකට ආසන්න කාලයක් මැර පිරිසක් විසින් රදවාගෙන සිට ඇත.මැර පිරිසක් මෙලෙස මාධ්‍යවේදී දයානන්ද ලියනගම මහතාගේ රාජකාරිවලට බාධා කරමින් කටයුතු කිරීම සම්බන්ධව නිවේදනයක් නිකුත් කරන “රජරට මාධ්‍යවේදියෝ” සංගමය මෙය දැඩි ලෙස හෙළා දකින බවද සඳහන් කරයි.අනුරාධපුර රජරට මාධ්‍යවේදියෝ සංගමයේ විධායක සභිකයකු වන දයානන්ද ලියනගම මහතා පෙරේදා (27) ගුවන් විදුලි සංස්ථාවේ ආරක්ෂක නියාමක එච්. කේ. ජී. ගාමිණි මහතා සමඟ කදුරුවෙල නගරයට ගිය අවස්ථාවේ මෙම සිද්ධියට මුහුණ පා තිබේ.මෙහිදී කාන්තාවන් දෙදෙනකු (02) ඇතුළු මැරයින් දොළොස් දෙනකු (12) දයානන්ද ලියනගම මහතා සහ ආරක්ෂක නිලධාරියා බලහත්කාරයෙන් කදුරුවෙල බස් නැවතුම් පොළේ ඉහළ මහලයට රැගෙන ගොස් අසභ්‍ය වචනයෙන් බැණ වැදී තර්ජනය කොට පහරදීමට තැත්කොට ඇතැයිද එම නිවේදනයේ සඳහන් වේ.ඉන් නොනැවතුණු මේ සිද්ධිය සම්බන්ධයෙන් කදුරුවෙල පොලිස් ස්ථානයට පැමිණිලි කළහොත් “තොපි දෙදෙනාට අපි ගහන්නෙත් පොලිස් ස්ථානය තුළදී” බවත් ප්‍රකාශ කරමින් බැණ වැදී ඇත. පසුව මාධ්‍යවේදී දයානන්ද ලියනගම මහතා මේ පිළිබඳව කදුරුවෙල පොලිස් ස්ථානයට පැමිණිලි කර තිබේ..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>29</day>
    </date>
    <link>http://www.dinamina.lk/2013/03/29/_art.asp?fn=r1303293</link>
    <topic>ගම්පහ - වේවැල්දෙණියේ හෙක්ටයාර් 50ක වේවැල් වගා කරයි</topic>
    <author>ගම්පහ සංචාරක නිමල් ජයසිංහ</author>
    <content>ගම්පහ දිස්ත්‍රික්කයේ හෙක්ටයාර් 50ක වේවැල් වගා කිරීමට සම්බන්ධීකරණ කමිටු රැස්වීමේදී යෝජනා විය. මේ යටතේ වේවැල්දෙණිය ප්‍රදේශයේ වේවැල් වගා කෙරෙන අතර රුපියල් මිලියන 2.2ක් වැයකැරේ.වෑබඩමුල්ල ප්‍රදේශය මැටි කර්මාන්ත ගම්මානයක් ලෙසත් රදාවඩුන්න ප්‍රදේශය වේවැල් කර්මාන්ත ගම්මානයක් ලෙසත් සංවර්ධනය කැරේ.දිස්ත්‍රික්කයේ එළවුළු වගාව, පලතුරු වගාව සහ සුළු අපනයන භෝග වගාව කෙරෙහි වැඩි අවධානයක් යොමුකර ඇත.ආර්ථික සංවර්ධන ඇමැති බැසිල් රාජපක්ෂ මහතාගේ ප්‍රධානත්වයෙන් ගම්පහ දිසාවේ පාර්ලිමේන්තු මන්ත්‍රීවරු, ඇමැතිවරු - නියෝජ්‍ය ඇමැතිවරු, රාජ්‍ය ආයතන ජ්‍යෙෂ්ඨ නිලධාරිවරුගේ සහභාගිත්වයෙන් පැවැති ගම්පහ දිස්ත්‍රික් සම්බන්ධිකරණ කමිටු රැස්විමේදී ‍මෙම කරුණු අනාවරණය විය.ගම්පහ දිස්ත්‍රික්කයේ අපනයන භෝග ලෙස ගම්මිරිස්, හෙක්ටයාර් 45ක නව වගාවක් ලෙසද, කුරුඳු හෙක්ටයාර් 45ක සහ ඉඟුරු හෙක්ටයාර් 40 ක ප්‍රදේශයකද කහ වගාව හෙක්ටයාර් 17ක ප්‍රදේශයකද වගාවට සැලැසුම් කර ඇති අතර තවත් හෙක්ටයාර් 30ක පුවක් පැළ 4000ක් වගාවටද සැලැසුම්කර ඇත.දැනට විදේශ රටවලින් ගෙන්වන කහ වෙනුවට ලංකාවේ වවන කහ ප්‍රයෝජනයට හා අලෙවියට ගැනීමටද යෝජනා විය.ගම්පහ දිස්ත්‍රික්කයේ 2013 වසරේ භෝග වගාවට අදාළව ‘දිවිනැගුම’ ව්‍යාපෘති යටතේද ගොවින්ට බීජ පැළ බෙදාදීම, තාක්ෂණ උපදෙස් ලබාදීම, කෘෂි ගැටලුවලට උපදෙස් ලබාදීම හා කෘෂි නිෂ්පාදන වැඩි දියුණු කිරීමට සැලැසුම් කර ඇත.ආහාර සුරක්ෂිතතාවය සහ ගොවින්ගේ ආදායම් ඉහළ නැංවීමටද සැලැසුම් සකසා ඇත.ගම්පහ දිස්ත්‍රික් සත්ත්ව නිෂ්පාදන හා පශු සම්පත් අධ්‍යක්ෂිකා කේ.ඒ.පී. කටුගම්පල මහත්මිය:-2013 වසරට බිත්තර සහ කුකුල්මස් නිෂ්පාදනය වැඩි කිරීමට සැලසුම් යොදා ඇත. ගොවීන්ට බිත්තර නිෂ්පාදනය සඳහා කිකිළි පැටව් 10 බැගින් 9434 දෙනෙකුට බෙදා දී ඇති අතර කිකිළි පැටව් 50 බැගින් ගොවීන් 1297 කට ලබාදී ඇත.පශු සම්පත් නැංවීමට ගවගාල්, අභිජනන ගොවිපළවල්, ගව ආහාර නිෂ්පාදන, කිරි ආශි‍්‍රත නිෂ්පාදන වැඩිකිරීමට සැලසුම් ක්‍රියාත්මක කර ඇත.ගම්පහ දිස්ත්‍රික්කයේ ගෘහ කර්මාන්ත වැඩිදියුණු කිරීමට අදාලව තාක්ෂණික පුහුණු වැඩමුළු 30ක්ද, ව්‍යවසායකත්ව සොඳුරු ගම්මාන 13ක්ද පිහිටුවා ඇත.ගම්පහ දිස්ත්‍රික්කයේ සංවර්ධනයට අදාල විවිධ දෙපාර්තමේන්තු ප්‍රධානින්, 2013 ගම්පහ දිසාවේ සංවර්ධනය වෙනුවෙන් විවිධ සංවර්ධන යෝජනා මෙහිදී ඉදිරිපත් කෙරිණි.ගම්පහ දිසාපති ජේ.ජේ.රත්නසිරි මහතා අදහස් දක්වමින් පැවසුවේ 2012 ගම්පහ දිසාවේ සංවර්ධන ඉලක්කයන් 100% සාර්ථකවූ බවත්, ඒ සඳහා දායකවූ සැමට ප්‍රණාමය පුදන බවත්ය. ‍ .</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>29</day>
    </date>
    <link>http://www.dinamina.lk/2013/03/29/_art.asp?fn=r1303294</link>
    <topic>‘සත්‍ය ගවේෂී’ වැඩ සටහනින් මානසික ගැටලු සාකච්ඡාවට</topic>
    <author>ඉංගිරිය මධ්‍යම සමූහ ප්‍රියදර්ශනී කහවල</author>
    <content>මානසික සෞඛ්‍ය පිරිහුණු පුද්ගලයන් සමාජ සංවර්ධනයට දායක කර ගැනීමේ අරමුණින්, බස්නාහිර පළාත් සමාජ සේවා දෙපාර්තමේන්තුව විසින් රට පුරා ක්‍රියාත්මක කෙරෙන “සත්‍ය ගවේෂී” කාලීන සමාජ ගැටලු විමසන සමාජ කතිකාවන් මාලාවේ, මෙම වසරට අදාළ ප්‍රථම වැඩසටහන ඉංගිරිය ප්‍රාදේශීය ලේකම් කාර්යාලයීය ශ්‍රවණාගාරයේදී පසුගියදා පැවැත්විණි.ඉංගිරිය ප්‍රාදේශීය ලේකම් කාර්යාලයීය සමාජ සේවා අංශය, බස්නාහිර පළාත් සමාජ සේවා දෙපාර්තමේන්තුව සමඟින් එක්ව පවත්වන ලද මෙම සමාජ කතිකාවත, බස්නාහිර පළාත් සමාජ සේවා ඇමැති ජගත් අංගගේ මහතාගේ ප්‍රධාන සහභාගිත්වයෙන් පැවති අතර මෙහිදී කාලීන මානසික රෝගී සමාජ ගැටලු රාශියක් පිළිබඳ සාකච්ඡා කරන ලදී.බස්නාහිර පළාත් සමාජ සේවා අධ්‍යක්ෂිකා අනූෂා ගෝකුල ප්‍රනාන්දු, ලුනාව රෝහලේ වෛද්‍ය නිලධාරී ඩී.ජේගරූබන්, හොරණ මූලික රෝහලේ වෛද්‍ය දීපාල් ප්‍රනාන්දු යන මහත්ම මහත්මීහුද ඉංගිරිය ප්‍රාදේශීය ලේකම් කාර්යාලයේ සමාජ සේවා නිලධාරිනි නෙළුපානි මෙනෙවියද මෙහිදී රැස්ව සිටි පිරිස අමතා විශේෂිත දේශන පැවැත්වූ අතර, මානසික රෝග සම්බන්ධ කාලීන ගැටලු පිළිබඳ විවෘත කතිකාවතක්ද රැස්ව සිටි පිරිස සමඟින් පැවැත්විණි.බස්නාහිර පළාත් සභා මන්ත්‍රී යසපාල කෝරළගේ, බස්නාහිර පළාත් ආයුර්වේද කොමසාරිස් නිමල් කරුණාසිරි, හොරණ ප්‍රාදේශීය සභාවේ සභාපති යාමිත් චන්දන හතුරුසිංහ, උප සභාපති අශෝක රණතුංග යන මහත්වරුන්ද, ඉංගිරිය ප්‍රාදේශීය ලේකම් කාර්යාලය, ඉංගිරිය පොලිසිය, ඉංගිරිය රෝහල, ඉංගිරිය සෞඛ්‍ය වෛද්‍ය කාර්යාලය, බස්නාහිර පළාත් සමාජ සේවා දෙපාර්තමේන්තුව, ඉංගිරිය වැඩිහිටි බල මණ්ඩලය ආදී ක්ෂේත්‍ර රැසක් නියෝජනය කරමින් නිලධාරීහු විශාල පිරිසක්ද මෙම අවස්ථාවට සහභාගී වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>29</day>
    </date>
    <link>http://www.dinamina.lk/2013/03/29/_art.asp?fn=r1303295</link>
    <topic>බස් මගී ආවරණය ගලවාගෙන ගිහින්</topic>
    <author>කඩුගන්නාව සමූහ</author>
    <content>කොළඹ - නුවර මාර්ගයේ පිළිමතලාව තේ කර්මාන්තශාලාව ඉදිරිපිට සවිකොට තිබූ බස් මගී ආවරණය කිසියම් අයකු විසින් ගලවාගෙන ගොස් තිබේ. එහි ආවරණ තහඩු හා යකඩ බට වටිනාකමකින් යුක්ත වේ. අව්, වැසිවලින් පීඩා විඳි මගී ජනතාවට ඉමහත් රැකවරණයක් වූ මෙම බස් නැවතුම නැවත සාදවා දෙන්නැයි මගී ජනතාව අදාළ බලධාරීන්ගෙන් ඉල්ලා සිටිති..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>29</day>
    </date>
    <link>http://www.dinamina.lk/2013/03/29/_art.asp?fn=r1303296</link>
    <topic>කෑගල්ලේ ක්ෂය රෝග මර්දන වැඩසටහන් රැසක්</topic>
    <author>මාවනැල්ල සමූහ – පී. සෙනෙවිරත්න/කෑගල්ල සමූහ – පී. එම්. පොල්වත්ත/සබරගමුව සමූහ</author>
    <content>රෝහල්ගතවන එක් රෝගියකුට ඖෂධ සඳහා දිනකට රුපියල් දසදහසක තරම් මුදලක් රජය වැය කරනු ලබන අතර, පිළිකා රෝගීන්ට සුවය ලබාදෙන්න රුපියල් ලක්ෂ එකසිය පනහක තරම් වැයබරක් දරනවා.ජනතාවගේ සෞඛ්‍ය රැක ගැනීමට රජය සිදුකරනු ලබන සේවාව කෙතරම් ඉහළ තලයක පවතින්නේ ද යන්න ඔබ හැමදෙනාම සිතා බලා කටයුතු කරන්න කියා මම ආයාචනය කැර සිටිනවා යැයි සෞඛ්‍ය ඇමැති මෛත්‍රීපාල සිරිසේන මහතා පැවැසීය.ඒ මහතා එසේ පැවැසුවේ සෞඛ්‍ය අමාත්‍යාංශය සබරගමුව පළාත් සභාව හා එක්ව කෑගල්ල දිසාවේ සෞඛ්‍ය අංශ විසින් සංවිධානය කැර පවත්වන ලද ක්ෂය රෝග මර්දනය සහ ළය රෝග පිළිබඳ ජාතික වැඩසටහනේ දී පැවැති උත්සව සභාවේදීය. සබරගමුව පළාත් ප්‍රධාන ඇමැති මහීපාල හේරත්, සෞඛ්‍ය නියෝජ්‍ය ඇමැති ලලිත් දිසානායක මහත්වරුන් ඇතුළු දිසා සෞඛ්‍ය සේවා නිලධාරීන් සංවිධානය කැර පැවති මෙම උත්සව වැඩසටහන කෑගල්ල නගර සභා ශාලාවේ දී පැවැත්විණි.සෞඛ්‍ය ඇමැතිවරයා මෙසේද පැවැසීය.ජාත්‍යන්තර ක්ෂය රෝග දිනය මෙවන් උත්කර්ෂවත් සංවිධානත්වයකින් කෑගල්ලේ දී පවත්වන්නට සෞඛ්‍ය අමාත්‍යාංශය වෙත සහාය ලබාදුන් නියෝජ්‍ය සෞඛ්‍ය ඇමැතිතුමාට, සබරගමුව පළාත් සභා ප්‍රධාන ඇමැතිතුමා ඇතුළු සියලු නිලධාරි පිරිස් වෙතට මාගේ ප්‍රණාමය පුදකැර සිටිනවා. අද වනවිට මෙම ක්ෂය රෝග මර්දනය කිරීමේ වැඩසටහන් රට පුරා ක්‍රියාත්මක කිරීමට අප අමාත්‍යාංශය ගෙන ඇති පියවර සියල්ල සාර්ථකයි.සෞඛ්‍ය නියෝජ්‍ය ඇමැති ලලිත් දිසානායක මහතා:-“ක්ෂය රෝග මර්දන වැඩසටහන සාර්ථකව ක්‍රියාත්මක කිරීම සඳහා මාගේද ආරාධනය මත දිසා සෞඛ්‍ය නිලධාරීන් සිදු කරන සේවාවන් මම අගය කරනවා. අපේ සෞඛ්‍ය ඇමැතිතුමා දිවා රෑ වෙහෙස වෙමින් දේශයේ ජනතාවට සැබෑ සෞඛ්‍ය සේවාවක් සලසනවා. පළාත් සෞඛ්‍ය විෂය මෙහෙයවමින් සබරගමුව ප්‍රධාන ඇමැති මහීපාල හේරත් මහතා සිදු කරන සේවාව ද අප මෙවන් අවස්ථාවක අගය කළ යුතුයි..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>29</day>
    </date>
    <link>http://www.dinamina.lk/2013/03/29/_art.asp?fn=r1303297</link>
    <topic>රට වෙනුවෙන් දිවි පිදූ පොලිස් විරුවන් සමරයි</topic>
    <author>කොච්චිකඩේ විශේෂ –ඩී. මිහිදුකුල</author>
    <content>මීගමුව කොට්ඨාස පොලිස් අධිකාරී කාර්යාලයේ දී 149 වැනි පොලිස් විරුවන් අනුස්මරණ දිනය උත්කර්ෂවත් අයුරින් මෙවරද පැවැත් වුණි.ජීවිත පරිත්‍යාගයෙන් සේවයේ යෙදුණු පොලිස් විරුවන් සැමරීම සඳහා පොලිස් අධිකාරී කාර්යාලය ඉදිරිපිට තාවකාලිකව ඉදිකළ ස්මාරකය ඉදිරිපිට දී කොට්ඨාස පොලිස් අධිකාරී ජයන්ත ලියනගේ මහතාගේ ප්‍රධානත්වයෙන් ආගමික වතාවත් ඉටු කිරීමෙන් පසු උත්සවයේ කටයුතු ආරම්භ විය.පොලිස් රණවිරුවන් ගේ මවුපියන්, බිරින්දෑවරු හා දරුවන් ද, සහෝදර සහෝදරියන් ද මේ අවස්ථාවට එක්ව සිටියහ.කොට්ඨාස පොලිස් අධිකාරී ජයන්ත ලියනගේ මහතා මෙම උත්සව අවස්ථාව අමතා මෙසේ පැවැසීය.ශ්‍රී ලංකාවේ “රොබින්හුඩ්” ලෙස ප්‍රචලිත වූ සරදියල් නැමැත්තා අත්අඩංගුවට ගැනීමට යාමේ දී සහසිකයකු තැබූ වෙඩි පහරින් “සභාන්” නම් පොලිස් නිලධාරියා 1864 මාර්තු මස 21 දා ඝාතනයට ලක් වුනා. එනම් මීට වසර 149 කට පෙර අද වැනි දිනක යි. පොලිස් නිලධාරියකු ලෙස ජීවිත පරිත්‍යාගයෙන් සිදු කළ මෙහෙවර අගැයීමට එවකට කෑගල්ල ප්‍රදේ්ශය භාරව කටයුතු කළ ඊ. ආර්. සෝන්ඩර්ස් නම් දිසාපතිවරයා විසින් සභාන් සිහි කිරීම සඳහා ස්මාරකයක් ද මාවනැල්ලේ ඉදිකර තිබෙනවා.එදා සිට 149 වැනි පොලිස් දිනය සමරන අද දිනය දක්වා පොලිස් නිලධාරීන් සහ නිලධාරිනියන් 3087 දෙනකු වීර වික්‍රමාන්විතව රාජකාරි කරමින් තම ජීවිත පරිත්‍යාග කර තිබෙනවා. ඔවුන් අතරින් වැඩිම ප්‍රමාණයක් දිවිපුදා ඇත්තේ දශක තුනක් පුරා රටේ පැවැති කුරිරු යුද්ධයේ දී අපගේ මාතෘ භූමිය ආරක්‍ෂා කර ගැනීම සඳහාය.දිවි පිදූ පොලිස් නිලධාරීන් වෙනුවෙන් මෙදින සවස මීගමු පොලිස් කොට්ඨාසයේ සෑම පොලිස් ස්්ථානයකම පහන් දල්වමින් ආගමික වතාවත් පැවැත්වීම ද සිදු කළහ..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>29</day>
    </date>
    <link>http://www.dinamina.lk/2013/03/29/_art.asp?fn=r1303298</link>
    <topic>රඹුක්කන සුජාතාභිමානී අධ්‍යාපන ප්‍රදර්ශනය</topic>
    <author>රඹුක්කන උතුර සමූහ විපුල එස්. කුමාරතුංග</author>
    <content>රඹුක්කන සුජාතා විද්‍යාලයට වසර 105 ක් පිරීම නිමිත්තෙන් “සුජාතාභිමානී” මැයෙන් අධ්‍යාපනික ප්‍රදර්ශනයක් හා සංස්කෘතික ප්‍රසංගයක් ඉකුත් 21 දින සිට තෙදිනක් විද්‍යාල පරිශ්‍රයේදී පැවැත්විණි.මෙම අධ්‍යාපනික ප්‍රදර්ශනය විවෘත කිරීම සඳහා ප්‍රධාන ආරාධිත අමුත්තා ලෙස පැමිණ සිටියේ කෑගල්ල දිස්ත්‍රික් පාර්ලිමේන්තු මන්ත්‍රී කනක හේරත් මහතා ප්‍රධාන දිස්ත්‍රික්කයේ රාජ්‍ය ආයතන නිලධාරීන් ඇතුළු පිරිසකි.විද්‍යාව හා තාක්ෂණයට නව අරුතක්, ආගමික හා සංස්කෘතික ප්‍රබෝධයක්, ගණිතයෙන් ලොව දකිමු, කෘෂිකර්මාන්තය පිළිබඳව පුළුල් දැනුමක්, බැංකු හා මූල්‍ය කටයුතු පිළිබඳව දැනුම, භාෂාව කුසලතා ඔප්නැංවීම යන විශේෂ මාතෘකා ඔස්සේ ප්‍රදර්ශනය සංවිධානය කර තිබිණි. ඊට අමතරව වෛද්‍ය සායනය, සූප ශාස්ත්‍ර, රූපලාවණ්‍ය වැඩමුළු එක්කර තිබිණි..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>29</day>
    </date>
    <link>http://www.dinamina.lk/2013/03/29/_art.asp?fn=s13032910</link>
    <topic>ජයන්ත ධර්මදාස ක්‍රිකට් මුල් පුටුවට නිතරගයෙන්</topic>
    <author>ප්‍රින්ස් ගුණසේකර</author>
    <content>ශ්‍රී ලංකා ක්‍රිකට් ආයතනයේ වාර්ෂික නිලවරණයේදී හිස්ව තිබු සභාපති තනතුරට ජයන්ත ධර්මදාස මහතා ක්‍රිකට් විධායක සභාව ඒකමතිකව නම් කිරීමට ඊයේ පියවර ගත්තේය.“කරුණාකර නැවත එන්න” ක්‍රිකට් ප්‍රවීණයන්ගෙන් ඇරියුම් යන ශීර්ෂ පාඨයෙන් පසුගිය ජනවාරි 19දා ‘දිනමිණ’ පුවත්පත මුලින් අනාවරණය කළ පරිදිම ජයන්ත ධර්මදාස මහතා එම තනතුරට පත්වීම පිළිබඳ ක්‍රිකට් ක්‍රීඩකයන් පිරිසක් හා ක්‍රීඩා සමාජ කිහිපයක් සිය සතුට පළ කරති. ශ්‍රී ලංකා ක්‍රිකට් මූලස්ථානයේ ඊයේ පස්වරුවේ රැස්වු විධායක කමිටු රැස්වීමේදී සභික ඩන්ස්ටන් ‍ගොලුහේවා මහතාගේ යෝජනාවෙන් හා ක්‍රිකට් විනිසුරු කමිටු සභාපති ඒ.ආර්.එම්.අරූස් මහතාගේ ස්ථිර කිරීමෙන් ජයන්ත ධර්මදාස මහතා ක්‍රිකට් සභාපති තනතුරට පත් කෙරුණි. ක්‍රිකට් ආයතනයේ වාර්ෂික නිලවරණය අප්‍රේල් 16වැනිදා පැවැත්වෙන අතර ජයන්ත ධර්මදාස මහතා එදින සිට නිතරගයෙන් එම තනතුරට පත්වෙනු ඇත.ක්‍රිකට් නිලවරණයට පසුගියදා නාමයෝජනා භාර ගැනීමෙන් පසු සභාපති තනතුරට තරග කළ උපාලි ධර්මදාස, තිලංග සුමතිපාල හා සුමිත් සොයිසා යන මහත්වරු තිදෙනාගේම නාමයෝජනා ප්‍රතික්ෂේප විය. එවැනි අවස්ථාවකදී ක්‍රිකට් ආයතනයේ ව්‍යවස්ථා අනුව විධායක සභාව මගින් ක්‍රිකට් ක්‍රීඩාවට සේවය කළ වෙනත් අයෙකු යෝජනා ස්ථිර කිරීමෙන් තෝරා ගැනීම සිදු කළ යුතුවු හෙයින් ඊයේ මේ අවස්ථාවට එළැඹි බව ක්‍රිකට් විධායක කමිටු සාමාජිකයකු ‘දිනමිණ’ට පැවැසීය.ජයන්ත ධර්මදාස මහතා මෙයට පෙර ශ්‍රී ලංකා ක්‍රිකට් පරිපාලනයේ මුල් පුටුව හෙබවීය. ඒ මහතා ආසියානු ක්‍රිකට් කවුන්සිලයේ හිටපු සභාපතිවරයෙකුද වේ. නවලෝක රෝහලේ සභාපති වන ජයන්ත ධර්මදාස මහතා වසර 35ක පමණ කාලයක් විධායක කළමනාකාරීත්වයේ ප්‍රධාන තනතුරු දරමින් සිටී..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>29</day>
    </date>
    <link>http://www.dinamina.lk/2013/03/29/_art.asp?fn=s13032911</link>
    <topic>බංග්ලාදේශය එක්දින තරගමාලාව සම කරයි</topic>
    <author>වර්නන් ගුණසේකර පල්ලෙකැලේ සිට</author>
    <content>ශ්‍රී ලංකාව හා බංග්ලාදේශය අතර පල්ලෙකැලේ ජාත්‍යන්තර ක්‍රිකට් ක්‍රීඩාංගණයේදී ඊයේ ඉතාමත් තියුණු මුහුණුවරකින් පැවැති තෙවැනි හා අවසාන එක්දින තරගය ඩක්වර්ත්/ලුවිස් ක්‍රමවේදයට අනුව කඩුලු 3කින් ජයග්‍රහණය කිරීමට බංග්ලාදේශය සමත් විය.මේ අනුව දෙපිල අතර ජාත්‍යන්තර එක්දින තරගමාලාව තරග 1 – 1ක් ලෙසින් සමව අවසන් විය.වර්ෂාව හරස් වීම හේතුවෙන් ඩක්වර්ත්/ලුවිස් ක්‍රමවේදයට අනුව ඕවර 13 යි පන්දු 2කින් ලකුණු 105ක ජයග්‍රාහී ඉලක්කයක් හඹා ගිය බංග්ලාදේශය ඕවර 26ක් ඇතුළත කඩුලු 7ක් දැවී ලකුණු 184ක් ලබා ගනිමින් තරගයේ ජය හිමිකර ගත්තේය.කාසියේ වාසිය දිනා ගනිමින් ශ්‍රී ලංකාව පළමුව පන්දුවට පහර දීමට තීරණය කිරීමෙන් පසුව කුසල් ජනිත් පෙරේරා හා තිලකරත්න ඩිල්ෂාන් ඉතාමත් ප්‍රාණවත් හා කඩිසර පිතිහරඹයක නියැලෙමින් ආරම්භක කඩුල්ල වෙනුවෙන් ලකුණු 116ක් රැස් කළහ. ඒ, පන්දු 127කිනි. මේ දෙදෙන මුළු ලකුණු 50 වාර්තා කළේ පන්දු 40කිනි. මුළු ලකුණු 100 සටහන් කළේ පන්දු 106කිනි. කුසල් ජනිත් තරගයේ 22 වැනි ඕවරයේදී මහ්මුදුල්ලාගේ පන්දුවට ‘පොයින්ට්’හි පන්දු රකිමින් සිටි නසිර් හොසේන් ට උඩ පන්දුවක් ලබා දෙමින් ලකුණු 56කට දැවී ගියේය. පන්දු 66ක ඔහුගේ ඉනිමේදී කුසල් ජනිත් හතරේ පහර 5ක් හා හයේ පහරක් එල්ල කළේය. මෙය ඔහුගේ පළමු ජාත්‍යන්තර එක්දින අර්ධ ශතකය විය.කුමාර් සංගක්කාර ඊයේ සහභාගි වූයේ ඔහුගේ 500 වැනි ජාත්‍යන්තර ක්‍රිකට් තරගයටය. එහිදී ලකුණු 48ක් ලබා ගත් සංගක්කාර ජාත්‍යන්තර එක්දින ලකුණු 11,000 ඉක්මවා ගියේය. ‘සංගා’ සහ ඩිල්ෂාන් 30 වැනි ඕවරයේ සිට 34 වැනි ඕවරය දක්වා වූ ‘බැටිං පවර් ප්ලේ’ ක්‍රීඩාවේදී ලකුණු 45ක් ලකුණු පුවරුවට එක් කළහ. එම ඕවර පහේදී ශ්‍රී ලංකා මුළු ලකුණු සංඛ්‍යාව 151 සිට 196 දක්වා ඉහළ ගියේය.තරගයේ 40 වැනි ඕවරයේදී තිලකරත්න ඩිල්ෂාන් ඔහුගේ ජාත්‍යන්තර එක්දින ක්‍රිකට් දිවියේ 16 වැනි ශතකය වාර්තා කළේය. ඒ සඳහා ඔහු පන්දු 110කට මුහුණ දුන් අතර හතරේ පහර 8ක් එල්ල කළේය. මෙය ඩිල්ෂාන් මේ තරගමාලාවේ ලබා ගත් දෙවැනි ශතකය විය. බංග්ලාදේශය සමග සූරියවැව මහින්ද රාජපක්ෂ ජාත්‍යන්තර ක්‍රිකට් ක්‍රීඩාංගණයේ පැවැති පළමු එක්දින තරගයේදීද ඩිල්ෂාන් ශතකයක් ලබා ගැනීමට සමත් විය.7 වැනි කඩුල්ල වෙනුවෙන් එක්වූ ඩිල්ෂාන් හා ලහිරු තිරිමාන්න පන්දු 16කින් ලකුණු 25ක් රැස් කරමින් සිටියදී ෂහදත් හොසේන්ගේ පන්දුවට ‘මිඩ් විකට්’ ස්ථානයේ පන්දු රකිමින් සිටි නසිර් හොසේන් ට උඩ පන්දුවක් දෙමින් ඩිල්ෂාන් 47 වැනි ඕවරයේදී දැවී ගියේය. මිනිත්තු 206ක් තිස්සේ පන්දු 128කට මුහුණ දුන් ඩිල්ෂාන් හතරේ පහර 12ක් සමග ලකුණු 125ක් ලබා ගත්තේය. ශ්‍රී ලංකාව කඩුලු 7 ට ලකුණු 263 යි.ශ්‍රී ලංකා ඉනිමේ අවසාන ඕවරයේදී කඩුලු 2ක් බිඳ වැටිණි. මේ කඩුලු දෙක ම පිට පිට බිඳ වැටුනේ මුළු ලකුණු 291 දී ය. මේ කඩුලු ලබා ගත්තේ අබ්දුර් රසාක් ය. ඔහුගේ පන්දුවට කඩුල්ල මුවා කරමින් නුවන් කුලසේකර (11) දැවී ගිය අතර ඊළඟ පන්දුව කෙළින්ම කඩුල්ලේ වැදීමෙන් සචිත්‍ර සේනානායක (0) දැවී ගියේය. සචිත්‍රගේ කඩුල්ල අබ්දුර් රසාක්ගේ 200 වැනි ජාත්‍යන්තර එක්දින කඩුල්ල විය.ශ්‍රී ලංකා ඉනිමට දර්ශනීය අවසානයක් ගෙන එමින් තිරිමාන්න අවසන් පන්දුවට හයේ පහරක් එල්ල කළේය. කඩුලු 9කට ලකුණු 302ක්ව තිබියදී ශ්‍රී ලංකා ඉනිම අවසන් වන විට තිරිමාන්න හතරේ පහරක් හා හයේ පහර 2ක් සමග පන්දු 15කින් නොදැවී ලකුණු 25ක්ද, ලසිත් මාලිංග හතරේ පහරක් සමගින් පන්දු 3කින් නොදැවී ලකුණු 5ක්ද රැස්කර ගෙන සිටියහ.ශ්‍රී ලංකාව අවසන් ඕවර පහේදී කඩුලු 3කට ලකුණු 55ක් රැස්කර ගැනීමට සමත් විය. බංග්ලදේශ කණ්ඩායමේ සාර්ථක පන්දු යවන්නා වූ රසාක් ලකුණු 62කට කඩුලු 5ක් ලබා ගත්තේය.පිළිතුරු ඉනිමේ පළමු ඕවර පහ අවසන් වන විට බංග්ලාදේශය කිසිවෙකු නොදැවී ලකුණු 38ක් ලබා ගනිමින් ශ්‍රී ලංකාවට වඩා තරගයේ ඉදිරියෙන් සිටියේය. ශ්‍රී ලංකාව ඔවුන්ගේ පළමු ඕවර පහ අවසානයේ රැස්කර ගෙන සිටියේ කිසිවෙකු නොදැවී ලකුණු 36කි. ඕවර හතරක් අවසානයේ මැතිව්ස් පන්දුව බාර ගත්තද ඔහුගේ පළමු ඕවරයෙන් ලකුණු 10ක් උදුරා ගැනිණි.ඇනමුල් හක් සහ මොහමඩ් අෂ්රෆුල් යන ආරම්භක පිතිකරු යුගලය ශ්‍රී ලංකා ඉලක්කය හඹා යාමට සාර්ථක ආරම්භයක් ලබා දෙමින් ලකුණු 77ක් රැස් කරමින් සිටියදී එම අභියෝගාත්මක සබඳතාව බිඳ දැමුවේ දඟ පන්දු යවන සචිත්‍ර සේනානායක ය. 13 වැනි ඕවරයේදී මොහමඩ් අෂ්රෆුල් කඩුල්ල මුවා කිරීමේ වරදට හසුකර ගැනීමට සචිත්‍ර සමත් විය. ඒ වන විට අෂ්රෆුල් හතරේ පහර 5ක් එල්ල කර පන්දු 38කින් ලකුණු 29ක් ලබා ගෙන සිටියේය.පස්වරු 7.43 ට ඇද හැළුනු වර්ෂාව හේතුවෙන් තරගය නතර කරන විට බංග්ලාදේශය ඕවර 13.4කදී ලකුණු 78ක් ලබා ගෙන සිටියේය. ශ්‍රී ලංකාව එම ඕවර ප්‍රමාණයේදී ලකුණු 79ක් ලබා ගෙන සිටියේය. තරගය නතර වෙද්දී ආරම්භක පිතිකරු ඇනමුල් හක් ලකුණු 37ක් (පන්දු 42, හතරේ පහර 5) ලබා ගෙන සිටි අතර ජහුරුල් ඉස්ලාම් ලකුණු ලබා ගැනීම ආරම්භ කර සිටියේ නැත.තරගය නැවත පස්වරු 10.20 ට ආරම්භ වූයේ ඩක්වර්ත්/ලුවිස් ක්‍රමවේදයට අනුව ඕවර 13 යි පන්දු 2කදී (පන්දු 80කින්) ලකුණු 105ක ජයග්‍රාහී ඉලක්කයක් බංග්ලාදේශයට ලබා දෙමිනි.තරගය අවසන් ඕවර තුනට එළැඹෙන විට බංග්ලාදේශයට ජයග්‍රහණය සඳහා ලකුණු 23ක් අවශ්‍යව තිබිණි. ලසිත් මාලිංගගේ පන්දුවට කඩුලු රකින ‘සංගා’ වෙත උඩ පන්දුවක් ලබා දෙමින් මොමිනුල් හක් දැවී ගියේ ජයග්‍රහණය සඳහා තවත් ලකුණු 17ක් බංග්ලාදේශයට අවශ්‍යව තිබියදීය. ඒ සඳහා ඔවුනට තවත් පන්දු 14ක් ඉතිරිව තිබිණි.තරගයේ අවසන් ඕවරයට පෙර ඕවරයේදී තිසර පෙරේරාගේ පන්දුවලව නසිර් හොසේන් හතරේ පහර 3ක් එල්ල කරමින් බංග්ලාදේශය ජයග්‍රහණය සමීපයට ගෙන ආවේය. එම ඕවරයේ අවසන් පන්දුවට සොහාග් ගාසි එල්ල කළ හතරේ පහරත් සමග බංග්ලාදේශයට තරගයේ තවත් ඕවරයක් ඉතිරිව තිබියදී ජය හිමි විය.මෙය බංග්ලාදේශය ශ්‍රී ලංකාවේදී අත්කර ගත් පළමු එක්දින ජයග්‍රහණය විය. නසිර් හොසේන් හතරේ පහර 6ක් එල්ල කරමින් පන්දු 27කින් නොදැවී ලකුණු 33ක් ලබා ගත්තේය..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>29</day>
    </date>
    <link>http://www.dinamina.lk/2013/03/29/_art.asp?fn=s1303291</link>
    <topic>බැඩ්මින්ටන් නිලවරණය කල් යයි</topic>
    <author>ප්‍රින්ස් ගුණසේකර</author>
    <content>ශ්‍රී ලංකා බැඩ්මින්ටන් නිලවරණය තහනම් කරමින් ඊයේ මානව හිමිකම් කොමිසම පැවැත්වූ පරික්ෂණයෙන් අනතුරුව ඡන්ද විමසීම කල් දැමීමට දෙපර්ශ්වය එකඟවී ඇත.බැඩ්මින්ටන් සභාපති තනතුරට තරග වැදීමට නාමයෝජනා භාරදුන් මහාචාර්ය රංජිත් ද සිල්වා මහතා ඇතුලු පිරිසක් හා ක්‍රීඩා අධ්‍යක්ෂ ජෙනරාල් රංජනී ජයකොඩි මහත්මිය මේ එකඟතාවට පැමිණ තිබේ‍. හිටපු ජාතික බැඩ්මින්ටන් ශූරයන් වු මහාචාර්ය රංජිත් ද සිල්වා, එල්.ආර්.ආරියනන්ද හා ජෙරී යන මහත්වරුන් මානව හිමිකම් කොමිසම ඉදිරියේ සාක්ෂි දුන් අතර ඔවුන් ප්‍රකාශ කර ඇත්තේ බැඩ්මින්ටන් නිලවරණය දුෂිත ආකාරයෙන් පැවැත්වීමට හිටපු නිලධාරින් පිරිසක් කටයුතු කරමින් සිටින බවය.තමා ඇතුලු පිරිස නාමයෝජනා ලබාදුන්නද ඒවා පිළිගත් බවක් ‍හෝ ප්‍රතික්ෂේප කළ බවක් ප්‍රකාශයට පත් නොකිරීමෙන් මානව හිමිකම් උල්ලංඝණයවී ඇති බව ඔවුහු සඳහන් කළහ. මේ පිළිබඳ සනාථ කරමින් බස්නාහිර හා නැ‍ඟෙනහිර පළාත් බැඩ්මින්ටන් සංගම්ද මානව හිමිකම් කොමිසම ඉදිරියේ පෙනී සිටියහ.බැඩ්මින්ටන් නිලවරණය හෙට පැවැත්වීමට නියමිතව තිබු අතර එය තාවකාලිකව නවතා දැමීමට මේ අනුව සිදුවේ. මේ 31වැනිදායින් සියලු සංගම්වල නිලකාලය අහෝසිවන හෙයින් බැඩ්මින්ටන් සංගමයේ පරිපාලනය අප්‍රේල් 1දා සිට ක්‍රීඩා අමාත්‍යාංශය යටත‍ට පත්වේ. අමාත්‍යාංශ පරිපාලන කමිටුවක් මගින් සංගමයේ ඉදිරි කටයුතු සිදුකරන අතර බැඩ්මින්ටන් නිලවරණය පැවැත්වෙන දිනය ඉදිරියේදී ප්‍රකාශවීමට නියමිතය.ක්‍රීඩා පනත ප්‍රකාරව ක්‍රීඩා අධ්‍යක්ෂ ජෙනරාල් රංජනී ජය‍කොඩි මහත්මිය විසින් නැවැත නාමයෝජනා කැඳවීමක් කිරීම ‍හෝ දැනට භාරගත් නාමයෝජනාවලට අමතර පුද්ගලයන්ට ඉදිරිපත්වීම උදෙසා කාලසීමාවක් ප්‍රකාශයට පත්විම සිදුවනු ඇත.කෙසේ වුවද ඡන්දය පැවැත්වෙන දිනට සති දෙකකට කලින් නාමයෝජනා භාරගෙන ප්‍රසිද්ධ කළ යුතුව ඇත.මෙයට පෙර අවස්ථාවකදීද ශ්‍රී ලංකා බැඩ්මින්ටන් නිලවරණය අමාත්‍යාංශ පරිපාලන කමිටුවක් යටතේ පවත්වා තිබුණි. එයින් සියලු පාර්ශවවලට වඩාත් සාධාරණය ඉටුවන බව මානව හිමිකම් කොමිසමේදී පැමිණිලිකරුවන් සෑහීමකට පත්වු බවද වාර්තාවේ.‍ බැඩ්මින්ටන් නිලවරණයට සභාපතිධුරාපේක්ෂක සුරාජ් දන්දෙනිය මහතා ඇතුලු පිරිසක්ද නාමයෝජනා භාරදී තිබුණි..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>29</day>
    </date>
    <link>http://www.dinamina.lk/2013/03/29/_art.asp?fn=s1303292</link>
    <topic>තැබෑරුමක ගැටුමක් ඇතිකරගත් ජෙසී රයිඩර්ට අසාධ්‍යයි</topic>
    <author>වෙලිංටන් (ඒ.එෆ්.පී.)</author>
    <content>නවසීලන්ත ක්‍රිකට් පිලේ ප්‍රවීණ පිතිකරු ජෙසී රයිඩර් තැබෑරුමකදී ඇතිකරගත් ගැටුමක් හේතුවෙන් බරපතල තුවාල ලබා රෝහල් ගත කර ඇත. 28හැවිරිදි රයිඩර්ගේ ශරීරයේ අභ්‍යන්තරයේ බරපතල තුවාල සිදුවී ඇති බවත්, ඔහු සිහි විසඥව සිටින බවත් රෝහල් ආරංචි මාර්ග සඳහන් කරයි.එළැඹෙන අයි.පී.එල්. තරගාවලියට සහභාගීවීමේ බලාපොරොත්තුවෙන් පසුවූ රයිඩර් ගැටුමට මැදිවන විට අධික ලෙස බීමත්ව සිටි බව ‍පොලිසිය පවසයි. ඊයේ උදෑසන 1.00ට පමණ ඔහු තැබෑරුමෙන් පිටව යනවිට තවත් පුද්ගලයන් දෙදෙනකු හෝ තිදෙනකු සමග මෙසේ ගැටුමක් ඇතිකරගත් බවට කරුණු වාර්තා වී ඇතැයි මේ සම්බන්ධව පරික්ෂණ පවත්වන ‍පොලිස් නිලධාරීහූ කියති.මේ පිළිබඳව පණිවිඩයක් නිකුත් කරමින් නවසීලන්ත අගමැති ජෝන් කී ප්‍රකාශ කළේ මේ සිදුවීම පසුපස යම්කිසි හේතුවක් තිබිය හැකි බවය. එමෙන්ම රයිඩර්ට ඉක්මන් සුවය පැතිමට ද අගමැතිවරයා අමතක කළේ නැත.කෙසේවෙතත් පසුගිය සතිකීපය පුරාම රයිඩර් අධික ලෙස මත්පැන්වලට යොමුවී සිටි බව නවසීලන්ත ක්‍රිකට් ක්‍රීඩකයන්ගේ සංගමයේ ප්‍රධාන විධායක ‍හීත් මිල්ස් පැවැසීය. අයි.පී.එල්. තරගාවලියේ දී දිල්ලි ඩෙයාර්ඩෙවිල්ස් පිලට ක්‍රීඩා කිරීමට නියමිත රයිඩර් පසුගිය වසරක කාලයක් නවසීලන්ත කණ්ඩායමට ක්‍රීඩා කළේ නැත..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>29</day>
    </date>
    <link>http://www.dinamina.lk/2013/03/29/_art.asp?fn=s1303293</link>
    <topic>අම්බලන්තොට ථෙරපුත්ත-හුංගම විජයබා වලව නදී රජ හටන අප්‍රේල් 2-3 සූරියවැව දී</topic>
    <author>ප්‍රියාන් ද සිල්වා-මාතර ක්‍රීඩා</author>
    <content>අම්බලන්තොට ථෙරපුත්ත ජාතික පාසල් කණ්ඩායම සහ හුංගම විජයබා ජාතික පාසල් කණ්ඩායම අතර පස්වැනි වරට පැවැත්වෙන වලව නදී රජ හටන ලබන මස 2-3 දෙදින සූරියවැව මහින්ද රාජපක්ෂ ජ්‍යාතන්තර ක්‍රිකට් ක්‍රීඩාංගණයේදී පැවැත්වේ.‍ දෙපිල අතර එක්දින තරගය 5වැනිදා හම්බන්තොට නගර සභා පිටි‍යේදී පැවැත්වීමට නියමිතය.මෙතෙක් පැවැති තරග 4න් එක් තරගය බැගින් ජය ගනිමින් දෙපිළම සම තත්ත්වයේ පසුවන බැවන් මෙවර තරග වඩා උණුසුම් වනු ඇත.ථෙරපුත්ත ජාතික පාසල් කණ්ඩායමට පමෝද් ලියනගමගේ නායකත්වය දෙන අතර උපනායකත්වය දිනේශ් මධුශාන්ට හිමිව ඇත. ඉසුරු මධුෂාන්, සුරේෂ් කොඩිතුවක්කු සහ කසුන් කල්දේරා කණ්ඩායමේ සිටින ජ්‍යෙෂ්ඨ ක්‍රීඩකයන් වෙති. කණ්ඩායමේ පුහුණුකරු ලෙස ලිලානන්ද කුමාරසිරි මහතා කටයුතු කරයි.නිමන්ත රුක්ෂාන් විජයබා ජාතික පාසල් කණ්ඩායමට නායකත්වය දෙන අතර එම්.ඒ.මදුෂාන් දිලංක උපනායකයා ලෙස කටයුතු කරයි. එම්.ජී.හසිත මධුෂාන් සහ සඳුන් චාමර කණ්ඩායමේ සිටින ප්‍රබල ක්‍රීඩකයන් වේ.විජයබා ක්‍රිකට් පිල පසුගිය වසරේ පාසල් ක්‍රිකට් සංගමය මෙහෙයවු අවු.15න් පහළ තෙවැනි කොටසේ තරගාවලියේදීත්, 2011 වසරේ පැවැති අවු.13න් පහළ තරගාවලියේදීත් ජේ.එම්.ඒ.ඉලංගරත්න මහතාගේ මග පෙන්වීම යටතේ ශූරයන් බවට පත්වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>29</day>
    </date>
    <link>http://www.dinamina.lk/2013/03/29/_art.asp?fn=s1303294</link>
    <topic>තර්ස්ටන් ඉසිපතන එක්දින ගැටුම 31දා</topic>
    <author/>
    <content>තර්ස්ටන් විදුහල සහ ඉසිපතන විදුහල අතර 33වැනි වරට පැවැත්වෙන ඩබ්ලිව්.ඒ. ද සිල්වා අභියෝගතා ශූරතා එක්දින ක්‍රිකට් තරග මේ මස 31වැනිදා සරවනමුත්තු ක්‍රීඩාංගණයේදී පැවැත්වේ.මේ තරග දෙපිළම අවස්ථා 16 බැගින් ජයගෙන ඇති බැවින් මෙවර තරගය වඩා උණුසුම් එකක් වනු ඇත.මේ තරගයේදී තරගයේ වීරයා සඳහා අනුෂ ප්‍රියන්ත අල්විස් අනුස්මරණ ශූරතාව, හොඳම පිතිකරු සඳහා අරවින්ද ප්‍රනාන්දු අනුස්මරණ ශූරතාව, හොඳම පන්දු යවන්නා සඳහා උපාලි බණ්ඩාර ශූරතාව සහ හොඳම පන්දු රකින්නා සඳහා කේ.එම්.නන්දසේන ශූරතාව හිමිවේ.මිථිල හදුන්නේති සහ නිමල් වරුසවිතාන මහත්වරුන් ප්‍රධාන ආරාධිතයින් ලෙසින් සහභාගි වේ..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>29</day>
    </date>
    <link>http://www.dinamina.lk/2013/03/29/_art.asp?fn=s1303295</link>
    <topic>මාතර ප්‍රා.ලේ.කො. ක්‍රීඩා ජය  ජයා වික්‍රම සුරේන්ද්‍ර</topic>
    <author>මාතර විශේෂ</author>
    <content>මාතර ප්‍රාදේශිය ලේකම් කොට්ඨාස අන්තර් සමාජ ක්‍රීඩා තරගාවලියේ සමස්ත ශූරතාව හිමිකර ගැනීමට ලකුණු 118ක් ලබාගත් නිල්මිණි ක්‍රීඩා සමාජය සමත්විය. තරගාවලියේ අනුශූරතාව ලකුණු 78ක් ලබාගත් රාහුල ක්‍රීඩා සමාජයට හිමිවිය.සමස්ත තරගාවලියේ දක්ෂතම ක්‍රීඩකයා ලෙස නිල්මිණි ක්‍රීඩා සමාජයේ අනිල් නිලවීර සම්මාන දිනාගත් අතර දක්ෂතම ක්‍රීඩිකාව ලෙස එම ක්‍රීඩා සමාජයේ නිමේෂි සෙව්වන්දි සම්මාන ලැබීය‍.ක්‍රීඩා සමාජ 22කගේ සහභාගිත්වයෙන් තරගාවලිය පසුගිය දිනවල මාතර උයන්වත්ත ක්‍රීඩාංගණයේදී පැවැති අතර ජයග්‍රාහක ජයග්‍රාහිකාවන්ට ජය‍ සංකේත හා තිළිණ ප්‍රදානය මාත‍ර ප්‍රාදේශිය ලේකම් බී.රණවීර මහතාගේ ප්‍රධානත්වයෙන් පැවැත්විණි. දකුණු පළාත් සභා මන්ත්‍රී විරසුමන වීරසිංහ, මාතර බන්ධනාගාර ප්‍රධාන ජේලර් කේ.ධම්මික, මාතර නාගරික මන්ත්‍රී රාජ්‍ චන්ද්‍රලාල් මහත්වරුන්ද එම අවස්ථාවට එක්විය.නිල්මිණි ක්‍රීඩා සමාජයට.</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>29</day>
    </date>
    <link>http://www.dinamina.lk/2013/03/29/_art.asp?fn=s1303296</link>
    <topic>හලාවත සා.මරියා විදුහල සහෝදරවරුන්ගේ සටන ජය ගනී</topic>
    <author/>
    <content>පුත්තලම් දිස්ත්‍රික්කයේ සහෝදරවරුන්ගේ සටන ලෙස ප්‍රකට වෙන්නප්පුව ජෝශප්වාස් විද්‍යාලය හා හලාවත සාන්ත මරියා විදුහල අතර සිවුවැනි වරටත් පැවැති එක්දින මහා ක්‍රිකට් තරගයෙන් සාන්ත මරියා විදුහල් පිල කඩුලු 4ක ජයක් අත්කර ගත්තේය. පළමුව පන්දුවට පහරදුන් ජෝශප් වාස් විදුහල ලකුණු 84කට දැවී ගිය අතර සාන්ත මරියා විදුහල් පිල කඩුලු 6ක් පමණක් දැවී ජයග්‍රහණය වාර්තා කළේය.සාන්ත මරියා විදුහල් පිලේ ශෙහාන් ජයවර්ධන පන්දු යැවීමේ දී කඩුලු 5ක් දවාලූ අතර පිතිහරඹයෙන් දස්කම් දක්වමින් ලකුණු 24ක් ලබා තරගයේ වීරයා සම්මානය දිනා ගත්තේය. ජෝශප් වාස් විදුහලේ වැඩිම ලකුණු ලාභියා වූයේ ජනප්‍රිය ප්‍රනාන්දුය. ඔහු ලකුණු 20ක් රැස් කළේය..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>29</day>
    </date>
    <link>http://www.dinamina.lk/2013/03/29/_art.asp?fn=s1303297</link>
    <topic>මාතලේ අධ්‍යාපන කලාප නෙට්බෝල් තරගාවලියේ දී විජයපාල විදුහලෙන් වැඩි දස්කම්</topic>
    <author>අසෝක හිඳගොඩමාතලේ දිසා විශේෂ</author>
    <content>නන්දමිත්‍ර ඒකනායක අභියෝගතා කුසලාන මාතලේ අධ්‍යාපන කලාපීය අන්තර් විද්‍යාලයීය නෙට්බෝල් තරගාවලියේ වැඩි දස්කම් දැක්වීමට මාතලේ විජයපාල මහ විදුහල් ක්‍රීඩිකාවෝ සමත්වුහ. මෙහිදී මාතලේ ප්‍රධාන පෙලේ පාසල් පරදවමින් අඩු පහසුකම් සහිත ග්‍රාමීය පාසලක් වන බණ්ඩාරපොල මහ විද්‍යාලයේ කණ්ඩායම් ඉදිරිපත් වු තරග දෙකෙන්ම ප්‍රථම වරට අනුශූරතා හිමිකර ගැනීම විශේෂ සිදුවීමක් විය.අවුරුදු 15න් පහළ, 17න් පහළ ශූරතා සහ අවුරුදු 19න් පහළ අනුශූරතාව දිනාගැනීමට විජයපාල ක්‍රීඩිකාවන්ට හැකිවු අතර බණ්ඩාරපොල විදුහලට අවුරුදු 15න් පහළ සහ 17න් පහළ අනුශූරතා හිමිවිය.මෙවර තරගාවලියේ දක්ෂතම ක්‍රීඩිකාවන් ලෙස අවුරුදු 15න් පහළ අංජලී කවිෂා ලංකාතිලක (විජයපාල ම.වි), 17න් පහළ නිලක්ෂි සඳරෙණු හෙට්ටිආරච්චි (බණ්ඩාරපොල ම.වි) සහ 19න් පහළ උපේකෂා රණසිංහ (ශ්‍රී සංඝමිත්තා බා.ජා.පා) සම්මාන ලැබූහ.මේ තරගාවලියේ වැඩි දස්කම් දැක්වු මාතලේ විජයපාල ම.වි. පුහුණුකාරිනිය ලෙස විදුහලේ ක්‍රීඩා උපදේශිකා උදේශිකා රණසිංහ මහත්මිය කටයුතු කරන අතර බණ්ඩාරපොල ම.වි. පුහුණුකාරිනිය ලෙස ක්‍රිෂ්ණා ජානකී සිරිවර්ධන මහත්මිය කටයුතු කරයි.මාතලේ කලාප අධ්‍යාපන අධ්‍යක්ෂ මහින්ද එස්.යාපා මහතාගේ මඟ පෙන්වීම මත සහකාර අධ්‍යාපන අධ්‍යක්ෂ (ක්‍රීඩා) ධම්මික හේවාවසම් සහ ක්‍රීඩා සම්බන්ධීකරණ නිලධාරි දන්ත මාරපන මහත්වරුන්ගේ අධීක්ෂණය යටතේ ක්‍රීඩා ගුරු උපදේශිකා රම්‍යා හේන්දෙණිය මහත්මිය විසින් සංවිධානය කළ මේ තරගාවලිය පසුගියදා මාතලේ බර්නාඩ් අලුවිහාරේ ක්‍රීඩාංගණයේදී පැවැත්විණි. අවසන් තරග ඉනෝකා සේනාධීර, යසන්ති කඩවත ආරච්චි, වජිර ලක්ෂ්මි විජේරත්න, අනුලා වි‍ජේතුංග සහ සුමිත්‍රා වනසිංහ විසින් විනිශ්චය කළහ.ජයග්‍රාහී ක්‍රීඩිකාවන්ට ජය සංකේත ලබාදීම සඳහා අධ්‍යාපන නියෝජ්‍ය ඇමැති නන්දිමිත්‍ර ඒකනායක මහතා විසින් අනුග්‍රහය දැක්වීම විශේෂත්වයකි.තරග ප්‍රතිඵල මෙසේය.අවුරුදු 15න් පහළ ශූරතාව මාතලේ විජයපාල ම.වි, අනුශූරතාව-බණ්ඩාරපොල ම.වි.අවුරුදු 17න් පහළ ශූරතාව- විජයපාල ම.වි, අනුශූරතාව-බණ්ඩාරපොල ම.විඅවුරුදු 19න් පහළ ශූරතාව-ශ්‍රී සංඝමිත්තා බා.ජා.පා, අනුශූරතාව-විජයපාල ම.වි..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>29</day>
    </date>
    <link>http://www.dinamina.lk/2013/03/29/_art.asp?fn=s1303298</link>
    <topic>රජරට ක්‍රීඩා සමාජයේ  නව නිල මඩුල්ල</topic>
    <author>අමිල ප්‍රභාත් වනසිංහ</author>
    <content>තිස් වසරක් සැමරු රජරට ක්‍රීඩා සමාජයේ නිලවරණය පසුගියදා අනුරාධපුරයේදී පැවැත්විණි. එහිදී තේරී පත්වු නව නිලමඩුල්ල මෙසේය.සභාපති-පී.එස්.ටී.ආරියතිලක, ලේකම්-අරුණ අතුකෝරල, උප සභාපතිවරුන්-ඉන්දික අරණකුමාර, ප්‍රගීත් සුගතදාස, භාණ්ඩාගාරික-නිලන්ත දේශප්‍රිය, උප ලේකම්-මනේෂ් උපාලි, කාරක සභිකයින්-මංජුල ගුණසේකර, මංජුල රණවීර, සංජය ලොකුලියන, මහේන්ද්‍ර පෙරේරා, චුලා බණ්ඩාර.මේ ක්‍රීඩා සමාජය සඳහා නව සාමාජිකයින් බඳවා ගනු ලබන අතර ඒ සඳහා ඉල්ලුම්පත් යොමු කර‍න ලෙස ක්‍රීඩා සමාජයේ ලේකම් අරුණ අතුකෝරළ මහතා පවසයි..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>29</day>
    </date>
    <link>http://www.dinamina.lk/2013/03/29/_art.asp?fn=s1303299</link>
    <topic>මහනුවර නගර සභා ක්‍රීඩා හෙට</topic>
    <author>මහනුවර ක්‍රීඩා විශේෂ</author>
    <content>මහනුවර මහ නගර සභා ක්‍රීඩා දෙපාර්තමේන්තුව සංවිධානය කරන ක්‍රීඩා උලෙළ හෙට (30) මහනුවර පුරපති මහේන් රත්වත්තේ මහතාගේ ප්‍රධානත්වයෙන් පෙරවරු 8.30ට ගැටඹේ නාගරික ක්‍රීඩාංගණයේදී පැවැත්වේ.මේ උලෙළේදි නගර සභාවේ සේවක පිරිස් හා ඔවුන්ගේ දුදරුවන් සඳහා තරග ඉසව් 38ක් පැවැත්වීමට නියමිත බව ක්‍රීඩා දෙපාර්තමේන්තු කැලුම් සාන්තසිරි මහතා පැවැසීය..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>29</day>
    </date>
    <link>http://www.dinamina.lk/2013/03/29/_art.asp?fn=f1303291</link>
    <topic>ජවිපෙට අලුත් නායකයෙක් ද?</topic>
    <author/>
    <content>ශ්‍රී ලංකා නිදහස් පක්ෂයේ නව ජාතික සංවිධායක බැසිල් රාජපක්ෂ මහතා පක්ෂය සම්බන්ධ වැඩ කටයුතු ආරම්භ කර තිබේ. නව ජාතික සංවිධායක තනතුරට එතුමා පත්වූ අවස්ථාවේ සුබ පතන්නට අපට අමතක වූවා නොවේ. ඒ සඳහා දැන් ප්‍රමාද ද නොවේ. පක්ෂයේ නිල් රැල්ල රට දිනවන වැඩ පිළිවෙළ ආරම්භ කළ මොහොත නව ජාතික සංවිධායක තනතුරට පත්වීම ගැන සුබ පතන්නට හොඳම මොහොතයි. ජාතික සංවිධායකගේ රට දිනන නිල් රැල්ල වැඩ සටහන ඡන්ද බලාගෙන කරන කර්තව්‍යයක් නොව රටට සේවය ලබා ගැනීම සඳහා බලගැන්වෙන මෙහෙවරකි.මේ රට ඉදිරි ගමනට ගෙන යන්නට පසුබිමේ සිටි මහා දැවැන්ත ගාමක බලවේගය ශ්‍රී ලංකා නිදහස් පක්ෂය බව කිසිවකුත් විරුද්ධ නොවන සිද්ධාන්තයකි.එමෙන්ම එම දැවැන්ත වැඩසටහන දියත් කොට මහින්ද රාජපක්ෂ මහතාගේ දෑත් ශක්තිමත් කීර්තිමත් ශ්‍රී ලංකා නිදහස් පක්ෂය මේ රටේ දැවැන්ත දේශපාලන හා දේශමාමක බලවේගය බවට පත්කිරීමත්, බැසිල් රාජපක්ෂ මහතා වෙත පැවරුන වගකිව යුතු කාර්යයකි. බැසිල් රාජපක්ෂ මහතා මහින්ද රාජපක්ෂ මහතාගේ නායකත්වය යටතේ ජාතික සංවිධායක තනතුරට පත්වීම එක්තරා දෛවෝපගත සිදුවීමක් ලෙසද සැලකිය යුතුය.එස්.ඩබ්ලිව්.ආර්.ඩී.බණ්ඩාරනායක මහතා එක්සත් ජාතික පක්ෂයට ආයුබෝවන් කියා ශ්‍රී ලංකා නිදහස් පක්ෂය පිහිටුවන්නට එනවිට ඔහු පසු පස ආවේද රාජපක්ෂ කෙනෙකි. ඒ, ඩී.ඒ. රාජපක්ෂ මහතා ය. පක්ෂය හදන විට බණ්ඩාරනායක ළඟම සිටියේ ඩී.ඒ. ය. හතළිහක් අත්සන් කොට විපක්ෂය එදා පිහිටුවා ගත්තේ බණ්ඩාරනායක මහතාගේ නායකත්වයෙනි. බණ්ඩාරනායක ශ්‍රීමතාණන්ගෙන් පසු පක්ෂය භාර ගත්තේ සිරිමාවෝ බණ්ඩාරනායක මැතිනියයි.රට තුළ ආර්ථික ශක්තිය වර්ධනය කළ ශ්‍රී ලංකා නිදහස් පක්ෂයේ නායකත්වය මහින්ද රාජපක්ෂ මහතා භාර ගන්නා විට මන්ත්‍රීවරුන් සිටියේ පනස් හයදෙනෙකි. එහෙත් මන්ත්‍රීවරුන් 225ක් සිටින පාර්ලිමේන්තුව තුළ අද වන විට ශ්‍රී ලංකා නිදහස් පක්ෂයට පමණක් මන්ත්‍රීවරුන් 127ක් සිටිති. මෙවන් තත්ත්වයක් යටතේ එම ශක්තිය නොසෙල්වී තවත් වර්ධනය කරන්නට පත්වූ බැසිල් රාජපක්ෂ මහතාගේ ජාතික සංවිධායකත්වයෙන් තවතවත් ශ්‍රීලනිප බල ගැන්වෙනු ඇත.අලුතින් දේශපාලන සන්ධාන - හවුල් - පෙරමුණු හදන්නට සාකච්ඡා පැවැත්වෙන බවට ආරංචි පැතිරෙමින් පවතී. මෙම කසුකුසු සාකච්ඡා - කුමන්ත්‍රණ සියල්ල නව දේශපාලන කල්ලි හදන්නට බව පුවත්පත් වාර්තා කියා සිටී. වැඩිපුර එතෙර ජීවත් වන චන්ද්‍රිකා බණ්ඩාරනායක කුමාරතුංග මුල් කරගෙන මෙම දේශපාලන කතා බහ සිදුවන බවද පෙනේ. තවමත් ප්‍රතික්ෂේප නොකළ එසේම තහවුරු නොවුණ මෙම ආරංචි ඔස්සේ කියැවෙන්නේ දේශපාලන හවුලකට චන්ද්‍රිකා - මංගල ප්‍රධාන පිරිස් සාකච්ඡා පවත්වන බවයි.ඕනෑම කෙනෙකුට දේශපාලනය කිරීමේ අයිතිය හා නිදහස තිබේ. එක් අයෙකුට එක් වරක් පමණක් නොව දසවරක් වුවද දේශපාලනය කිරීමේ නිදහස ඇත. එයට එරෙහි වීමට කිසිවකුට අයිතියක් නැත. දැනට පළවී ඇති කතා බහ අනුව දේශපාලන අලුත් හවුලකට සැරසෙන්නේ චන්ද්‍රිකාගේ නායකත්වයෙන් බව කියයි. එසේම දැනට විවිධ ප්‍රශ්න මතුවී ඇති එක්සත් ජාතික පක්ෂයේ නායකත්වය භාර දීමට චන්ද්‍රිකා තෝරා ගන්නා බවටද කටකතා පැතිරෙයි. චන්ද්‍රිකා ජනතා විමුක්ති පෙරමුණ සමඟ ද සාකච්ඡා කිරීමට සූදානම් බවද පැවසේ.කටකතාජනාධිපතිතුමා මෙම දේශපාලන කසුකුසු අස්සේ කටකතා ගැනද සිය පාක්ෂිකයන් දැනුවත් කර තිබේ. කටකතා යනු පක්ෂ තුළ භේද හදන අමූලික පට්ටපල් බොරුය. මෛත්‍රීපාල සිරිසේන තවත් තිස්පස් දෙනකු සමඟ ශ්‍රී ලංකා නිදහස් පක්ෂයෙන් යන බවට එක් කටකතාවක් නිර්මාණය කර තිබේ.කෙසේ හෝ චන්ද්‍රිකාගේ නායකත්වය ජනතාව ප්‍රතික්ෂේපකොට හමාරය. රනිල් වික්‍රමසිංහ දුර්වල පාලකයකු වුවත් පක්ෂයේ නායකත්වය වෙනත් කෙනෙකුට බන්දේසියේ දමා දෙන්නට සූදානම් නැත. චන්ද්‍රිකා බණ්ඩාරනායක නෝනා ද අසාර්ථක රාජ්‍ය නායිකාවක ලෙස ජනතාව හොඳින් හඳුනාගෙන හමාරය. ඇය රාජ්‍ය නායිකාවක ලෙස ඉතිරි කර ගෙන තිබූ ආකර්ෂණය ද වසර එකොළහකට පසු ඇගෙන් ගිලිහී ගියේ ය. ඒ වයසත් සමඟ නොව දුර්වල පාලනය නිසා ය.ඇයගේ පාලන කාලය ගැන ජනතාව අතර අතිශයින් ප්‍රකට කරුණක් තිබේ. එනම් ඇය පාලනය කළ වසර එකොළහ තුළ ජනතාව වෙනුවෙන් ඉටුකර ඇත්තේ වැදගත් සේවාවන් දෙකක් පමණක් බවය. ඉන් එකක් වේලාව වෙනස් කිරීමය. අනෙක අමාත්‍යංශ තුනක් පවරා ගැනීමය. එමෙන්ම ඉතා අකමැත්තෙන් වුවද ජනාධිපති අපේක්ෂකත්වය මහින්ද රාජපක්ෂට ලබාදීමය. ඔහු රට භාර නොගන්නට දැන් එතෙර සිට පැමිණ දේශපාලනය ගැන කතා කරන්නට රටක් ඉතිරි වන්නේ නැත. කෙසේ හෝ මංගල, චන්ද්‍රිකාලා එකතු වී හදන දේශපාලන සන්ධාන කෑම දිරවන්නටත් කජු සමඟ වයින් බොන්නටත් හදන තාවකාලික ‍ෙජාලි සන්ධාන බව කිව යුතුය.ආඬි සත් දෙනා කැඳ හැදූ හැටි මෙහිදී සිහිපත් කළ යුතු හොඳම උපමා කතාවයි. ආඬි හත්දෙනා කැඳ හදන්නට හැළියේ වතුරට හාල් මිට දැමූහ. එහෙත් කිසිවකු හාල් දැම්මේ නැත. බොරුවට අතමිට මොළවා හැළියට හාල් දමන බව පෙන්වූවා පමණි. අන්තිමේදී හාලුත් නැත. ඉතිරි වූයේ වතුර පමණි. මෙදා පොටේ හවුල් කැඳ හදන්නට ගියහොත් කැඳත් නැත. වතුරත් නැත. අන්තිමේදී හැළියත් නැත.නායකත්වය එපාවීජනතා විමුක්ති පෙරමුණේ නායකත්වය වෙනස් කරන්නට යන බවට ආරංචි පළ වෙයි. පක්ෂයට දැන් නායකයෝ දෙදෙනෙක් සිටිති. එක් අයෙක් ජනතා විමුක්ති පෙරමුණේ සෝමවංශ අමරසිංහයි. අනෙක් පුද්ගලයා වෙන් වී ගිය ජනතා විමුක්ති පෙරමුණේ (පෙරටුගාමි) කුමාර්ය. මේ නායකත්වය සාමාජිකයන්ට එපාවී තිබේ. රටට ජ.වි.පෙ. නායකත්වය වෙනස් කරන්නට අවශ්‍ය යයි තවම ප්‍රකාශ වී නැත. එයට හේතුව නායකයා පමණක් නොව පක්ෂය ද ජනතාව විසින් ප්‍රතික්ෂේප කර ඇති බැවිනි.දැනට පාර්ලිමේන්තුව නියෝජනය කරන ජ.වි.පෙ. මන්ත්‍රීවරුන් දෙතුන් දෙනාද ජ.වි.පෙ. නියෝජනය කරන අය නොවෙති. අනුන්ගෙන් ඉල්ලා ගත් පක්ෂයක නමකින් පාර්ලිමේන්තුවට ආ අය වෙති. රටින් පැන ගොස් පැමිණි සෝමවංශ කළුතර දී ඇමතූ ප්‍රථම මහජන රැස්වීමෙන්ම ඔහුගේ හැටි ජ.වි.පෙ සාමාජිකයෝ අවබෝධ කර ගත්හ.පැය හතරකට අධික කාලයක් කතාකොට සිය පාක්ෂිකයා වෙහෙසට පත්කළ සෝමවංශ අදත් කරන්නේ එයමය. ජනතා විමුක්ති පෙරමුණේ අනෙක් ඇත්තන්ගේ දේශපාලනයද ජනතාව මූලික කරගත් එකක් නොවේ. ඔවුන් කරන්නේ ආණ්ඩුව කරන හැම දෙයකටම විරුද්ධ වීමය. ඒවාට විරුද්ධ වන්නේ ප්‍රකාශයකුත් කරමිනි. ඒ ප්‍රකාශ ද පණ්ඩිත ඒවා වෙයි.ප්‍රකාශ - සටන් පාඨ - පෝස්ටර් දේශපාලනයෙන් ජනතාව වෙහෙසට පත්වී හමාරය. දැන් ජනතාවට සහ රටට අවශ්‍ය වන්නේ ප්‍රායෝගික දේශපාලනයේ යෙදෙන අවංක පුද්ගලයන්ය. දේශපාලන පොරයෙන් හෙම්බත්වී සිටින ජනතාව මහින්ද රාජපක්ෂ තෝරා ගත්තේ ඔවුන්ට ගනු දෙනු කරගත හැකි හොඳම නායකයා ඔහු නිසා ය.ත්‍රස්තවාදය නැතිකොට රට හදන මහින්ද රාජපක්ෂ හැර වෙනත් නායකයකු ජනතාව තවම සොයන්නේ නැත. විකල්පයක්ද නැත. වත්මන් පාලනය යටතේ රට සංවර්ධනය වෙද්දී ඇමැතිවරුන් නිතරම ජනතාව සමඟ සිටිය යුතුය. ජනතාවට අමාරුකම් නැත්තේ නොවේ. හෙට අනිද්දා තෙල් මිල - විදුලි බිල, බස් ගාස්තු වැඩි කළහොත් ජනතා අමාරුකම් තවත් වැඩි වනු ඇත. ඒ නිසා ඇමැතිවරුන් දැන් කළ යුත්තේ ජනතාවගේ අමාරුකම්වලට පුංචි පුංචි සහන ලබා දීමය.ජිනීවා සන්නියමානව හිමිකම් මුල් කරගෙන ශ්‍රී ලංකාවට එරෙහිව ගෙන ආ යෝජනාව වැඩි ඡන්ද සුළු ප්‍රමාණයකින් සම්මත විය. රටවල් 13ක් ශ්‍රී ලංකාව සමඟ ඡන්දය දුන් අතර රටවල් අටක් ඡන්ද දීමෙන් වැළකී සිටීම ඇමෙරිකාවේ විශේෂ ජයක් නොව පරාජයකි. මේ සියලු ජිනීවා සාකච්ඡා ශ්‍රී ලංකාවට ආදරයෙන් කළ ඒවා නොවේ. ඇමෙරිකාව දඟලන්නේ නැගී එන රටවල් නිහඬ කිරීමටය.ශ්‍රී ලංකාව බය කිරීමය. ඇමෙරිකාවේ හත්වෙනි හමුදාවටත් බය නැතැයි කියන ප්‍රභාකරන් සිකනලෙක් සේ නන්දිකඩාල් කළපුවේ හිරකළ අපේ රණවිරුවන් කෙරෙහි එතෙර කොටි නටබුන් ක්‍රියා කරන්නේ බලවත් ඊර්ෂ්‍යාවකිනි. අපේ විරුවන් රට වෙනුවෙන් සිය උදාර මෙහෙවර ඉටුකර ලෝකයටම ත්‍රස්තවාදය මර්දනය කරන හැටි ක්‍රියාවෙන් ඔප්පු කර තිබේ. එය සිදුවන තෙක් නිහඬව එතෙර කොටි සහ බටහිර රටවල් බලා සිටියහ. අපේ රටේ අහිංසක මිනිසුන් සිය ගණනින් එක තැන කොටින් විසින් මරා දමද්දී මානව හිමිකම් ගැන මැරෙන්නට දඟලන එක සංවිධානයක්වත් කට ඇරියේ නැත. කොටින්ගේ ඝාතන හෙළා දැක්කේ නැත.එතෙර සිට කොටි පරඬැල් දැනුත් කරන්නේ ශ්‍රී ලංකාව ගැන අමූලික බේගල් ප්‍රචාරය කිරීමය. මේ මෑතකදී තමිල්නාඩුවේදී ලෝකයට කියා සිටි පට්ටපල් බොරුවෙන් හෙළි වූයේ කොටි සහ කොටි පරඬැල් නැගිටින්නට දඟලන්නේ බොරුවෙන් බවය. කැබිතිගොල්ලෑවේ මිනිස් ඝාතනය කිසිදිනෙක සිතින් බැහැර කළ නොහැකි ඛේදවාචකයකි.කැබිතිගොල්ලෑවේ බස් බෝම්බයට මිනී කඳු ගොඩ ගැසුණි. මියගිය සියලු දෙනා එක්කෝ ගොවි ජනතාවය. ඔවුන්ගේ පවුලේ අය ය. සිඟිති දරුවන්ය. කොටියාට ඝාතනය කරන්නට අවශ්‍ය වූ විට වයස් සීමා බලන්නේ නැත.කැබිතිගොල්ලෑ මිනී කඳු අතරින් පියරත්න දිසානායක නම් වූ තරුණ පියා තමන්ගේ අවුරුදු එකහමාරේ දරුවාගේ මිනිය දෑතින් ඔසවා ගත්තේ ය. බෝම්බවලින් ප්‍රභාකරන් මිනිසුන් මරා දමද්දී රාජ්‍ය නායකයා අරලියගහ මන්දිරයට වී මියගිය අයගේ සංඛ්‍යාලේඛන හැදුවා පමණක් නොවේ.ඔහු සිද්ධිය දෑසින් දැකගෙන දුක බෙදා ගන්නට සිද්ධිය වූ ස්ථානයට ගියේ ය. පියරත්න තමන්ගේ දරු පැටියාගේ මිනිය දෑතට ගනිද්දී මහින්ද රාජපක්ෂ ඔහු ළඟය. දෑතේ සිටි දරුවාගේ මිනිය පෙන්වමින් “සර් මහින්ද චින්තනය කියන්නේ මේකදැයි හැඬූ කඳුළින් විමසුවේය. බිහිසුණු ත්‍රස්තවාදය මර්දනයට මහින්ද රාජපක්ෂ නම් රාජ්‍ය නායකයා දැඩි අධිෂ්ඨානයක් ඇති කර ගත්තේ ඒ මොහොත්දීය. එය ලෝකය දන්නා සිද්ධියකි.එහෙත් මෑතදී එම අවුරුදු එක හමාරේ දරුවා දෙමළ විය. ඝාතකයා ප්‍රභාකරන් නොව ශ්‍රී ලංකා ආරක්ෂක හමුදාව විය. ඒ අයුරින් නිර්මාණය කරගත් බොරුව තමිල්නාඩුව හරහා ලෝකයට ඉදිරිපත් කළේ ය. බොරුවට හැමදාමත් පවතින්නට බැරිය. ලෝකයටම ආදර්ශවත් වූ විනයගරුක ශ්‍රී ලංකා හමුදාව කිසි දිනෙක අහිංසක දෙමළ මිනිසුන් මැරුවේ නැත.මානුෂීය මෙහෙයුමෙන් ලක්ෂ තුනකට ආසන්න පිරිසක් ප්‍රභාකරන්ගේ ග්‍රහණයෙන් මුදාගත් හැටි ලෝකයටම කියා දී තිබේ. ඒ නිසා කැබිතිගොල්ලෑවේ සිද්ධියෙන් නැගිටින්නට දඟලන එවුන් බොරුවෙන්ම විනාශ වනු ඇත. එය ලෝක ධර්මයටත්, සොබා දහමටත් එකඟය..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>29</day>
    </date>
    <link>http://www.dinamina.lk/2013/03/29/_art.asp?fn=f1303292</link>
    <topic>තරුණයන්ට ධර්මය මුණ ගැස්විය යුතුයි</topic>
    <author>සටහන</author>
    <content>කෙලෙස් බරිත සමාජයක් තුළ දහම් සුවඳ විහිදුවාලමින් පුද්ගලයාගේ සිත් නිවා සනසාලන බෞද්ධයා නාළිකාව ආරම්භ කර මේ වසරට වසර 5ක් සපිරේ. බෞද්ධාගම තේමා කොට ගත් බෞද්ධයා නාළිකාව මෙතෙක් පැමිණි ගමන සහ වත්මන් මාධ්‍ය භාවිතාව පිළිබඳ ශ්‍රී සම්බෝධි විහාරයේ විහාරාධිපති, බෞද්ධයා මාධ්‍ය ජාලයේ සභාපති, දරණාගම කුසලධම්ම හිමියන් සමඟ කළ සාකච්ඡාවකි මේ.විද්‍ය ුත් නාලිකා රැසක් පවතින වර්තමානයේ බෞද්ධාගම තේමාකොට ගත් නාළිකාවක් ආරම්භ කිරීමට හේතුපාදක වූයේ කුමක් ද?බුදුරජාණන් වහන්සේ ලෝකයට පහළ වුණේ, ධර්මය දේශනා කළේ ලෝක සත්වයන්ගේ හිත සුව පිණිසයි. බෞද්ධයා නාළිකාවේ අරමුණ වන්නේත් එයමයි. කොතරම් විද්‍යුත් නාළිකා තිබුණත් බෞද්ධයා නාළිකාව ආරම්භ කිරීමට අපි අදහස් කළේ ජනතාවගේ හිතසුව පිණිසමයි. මෙම නාළිකාව මඟින් ධර්ම දේශනා, කාලීන ධර්ම සාකච්ඡා, බෞද්ධ සංස්කෘතියට ගැළපෙන බොදු ගී ආදිය ප්‍රචාරය කෙරෙනවා. අපි සැමවිටම ඉදිරිපත් කරන්නේ අපේ සංස්කෘතියට, අපේ සමාජයට ගැළපෙන වැඩසටහන්.අනෙකුත් නාළිකා අතර බෞද්ධයා නාළිකාව විශේෂ වන්නේ කවර හේතු නිසාද?අපි මේ නාළිකාව ආරම්භ කළේ සැටලයිට් තාක්ෂණයෙන්. ඒ අනුව නවීන තාක්ෂණය උපයෝගී කරගෙන බුදු දහම ව්‍යාප්ත කරන්න අපි උත්සාහ කළා. වර්තමානයේ ජනමාධ්‍ය මිනිසුන්ට විශාල බලපෑමක් කරනවා.නමුත් ඇතැම් මාධ්‍ය ආයතන කටයුතු කරන්නේ මිනිස්සු විවේචනය කරන්න, පහර ගහන්න, ඒ වගේම අද තිබෙන්නේ අරුත් සුන් දේවල්වලින් මිනිස් මනස ලෙඩ කරලා මිනිසුන් නොමගට යවන මාධ්‍ය කලාවක්. එවැනි මාධ්‍ය කලාවක් අතරේ බෞද්ධයා නාළිකාව ආරම්භ කිරීම උඩුගම් බලා පිහිනීමක් වගෙයි.එක අංශයක් මිනිසුන් ගේ ආසාවන් අවුස්සමින් මිනිස්සු ඒ පැත්තට තල්ලු කරගෙන යද්දී අපි උත්සාහ කරන්නේ එයින් ඔවුන්ව ගලවා ගන්නයි. බෞද්ධයා නාළිකාවේ අරමුණ වන්නේ බුදුරජාණන් වහන්සේ දේශනා කළ ධර්ම මාර්ගය පෙන්වා දී මිනිසුන් ගේ සිත නිවා සනසා යායුතු නොයා යුතු මඟ හෙළි පෙහෙළි කරදීමයි.ඔබ වහන්සේලා ධර්ම ප්‍රචාරයට නවීන තාක්ෂණය උපයෝගී කර ගත්ත ද අද ඇතැමුන් තාක්ෂණය යොදාගන්නේ සමාජ අයහපතට නේද?නවීන තාක්ෂණය හේතුවෙන් නොමඟට යන පිරිසකුත් ඉන්නවා. ඒකට හේතුව ඔවුන්ට නව තාක්ෂණය උපයෝගී කරගෙන කටයුතු කරන්න හොඳ පැත්තක් හඳුන්වාදී නොමැති වීමයි. හොඳ පැත්තක් හඳුන්වලා දුන්නොත් එම මාර්ගයේ යන්න පිරිසකුත් ඉන්නවා. ඒ නිසා ඔවුන්ට නිවැරැදි මාර්ගය පෙන්වා දිය යුතුයි.ජීවිතයේ ප්‍රශ්න ගැටලු විසඳා ගන්න, සහනය, සතුට ළඟා කර ගන්න වැරදි දේවල් කළ යුතුයි කියලා ඇතැම් අය හිතනවා. නවීන තාක්ෂණය වැරදි ලෙස භාවිත කරන්නේ එවැනි උදවියයි. ඒ වගේම තරුණයා කියන්නේ අලුත් අලුත් දේවල් හොයන කෙනෙක්. ඔවුන්ට ධර්මය මුණ ගැසුණහොත් නිවැරැදි මාර්ගයේ ගමන් කරාවි. ඒ නිසා අද යහපත් සමාජයක් ගොඩනඟන්න තිබෙන එකම මෙවලම ධර්ම සන්නිවේදනයයි.ධර්ම සන්නිවේදනය උදෙසා බෞද්ධයා නාලිකාව ගෙනයන උත්සාහය මේ වන විට කොතරම් සාර්ථක වෙලා තිබෙනවා ද?බෞද්ධයා නාළිකාව මේ වනවිට විශාල පිරිසක් නරඹන බව මෑතක දී කරපු සමීක්ෂණයකින් පෙන්වා දී තිබෙනවා. අපේ රටේ දැනට මාධ්‍ය ආයතන තුන්සිය ගණනක් පමණ තිබෙනවා. ඒ අතරින් බෞද්ධයා නාළිකාව හය වැනි ස්ථානයේ සිටිනවා. තවම අපි මුළු ලංකාවම ආවරණය කරලත් නැහැ.තවම කොළඹ පමණයි ආවරණය කරලා තිබෙන්නේ. කොළඹ හැරුණු විට අනෙක් පළාත් වලදී බෞද්ධයා නාළිකාව නරඹන්න පුළුවන් සැටලයිට් තාක්ෂණයෙන්. අපේ ගුවන් විදුලි නාළිකාව තවම ආවරණය කර තිබෙන්නේ නුවර, දකුණ, බස්නාහිර යන ප්‍රදේශ පමණයි.එහෙම වුණත් බෞද්ධයා නාළිකාව අනෙකුත් නාළිකා අතුරින් 6 වැනි ස්ථානයේ සිටින එක විශාල ප්‍රගතියක්. කවුරු මොනවා කිව්වත් මේ රටේ ධර්මයට කැමති විශාල පිරිසකුත් ඉන්නවා. ඒ අයව වෙනස් කරන්න කාටවත් බැහැ.වර්තමානයේ අපේ රටේ මාධ්‍ය කලාව පිළිබඳ ඔබ වහන්සේ ගේ අදහස කෙබඳු ද?මේ වකවානුවේ අපේ රටේ තිබෙන්නේ සල්ලි දීලා ගුවන් විදුලි අස්සවන මාධ්‍ය කලාවක්. රුපියල් පන්දහසක්, මිලියනයක්, බඩු මල්ලක් යනාදී වශයෙන් සල්ලි දීලා මාධ්‍ය අස්සවන යුගයක, කිසිදු වෙළෙඳ දැන්වීමක් හෝ කිසිදු ප්‍රතිලාභයක් නොමැතිව අපේ නාළිකාව මෙවැනි පිරිසක් ග්‍රහණය කරගෙන සිටීම විශාල සතුටක්. එයින් අපිට පැහැදිලි වෙන්නේ මේ රටේ ධර්මයට ලැදි මිනිස්සු සල්ලිවලට ගන්න බැහැ කියලයි. ඒ අය සල්ලිවලට විකිණෙන්නේ නැහැ.අද වනවිට අපරාධ වැඩිවීමක් සම්බන්ධව කතා කරනවා. ඇත්තටම අපරාධ වැඩිවීමක් සිදුවී තිබෙනවා ද?අපේ රටේ මාධ්‍ය කලාව හොඳ දේවල්වලට වඩා ප්‍රචාරය දෙන්නේ නරක දේවල් වලට. නරක දේවල් උලුප්පා පෙන්වනවා. හොඳ දේවල්වලට දෙන්නේ අඩු ප්‍රචාරයක්. මාධ්‍යකරුවන් වැරදි දේවල් ඉස්මතු කොට ප්‍රචාරය කිරීම අපරාධ කරන්න උසි ගැන්වීමක්. ඒ වගේම අපරාධ කරන්න සමාජය පෙළ ගස්වනවා කියලත් ඇතැම් මාධ්‍යවල ප්‍රචාරය වන දේවල් දැක්කහම හිතෙනවා.අද ඇතැම් අපරාධවලට ළමයින් යොමු වෙලා තිබෙන්නේ ටෙලිනාට්‍ය නිසා. ටෙලිනාට්‍යවල පෙන්වන සියදිවි නසා ගැනීම් ආදිය ළමයින් අත්හදා බලනවා. අපේ රටේ පමණක් නොවෙයි අද මෙය බටහිර රටවලත් මහා ව්‍යසනයක් බවට පත් වෙලා.ඇතැම් නාළිකාවල හොඳ දේවල්වලට වඩා වැඩි ප්‍රචාරයක් ලබා දෙන්නේ අපරාධවලට. සුළු අපරාධයක් සිදුවුණත් ඒවා නැවත නැවත ප්‍රචාරය කරමින් ලබාදෙන ප්‍රචාරය නිසා ඇතැම් අය අද අපේ රටේ අපරාධ වැඩියි කියනවා. ඇත්තටම අපරාධ වැඩිවීමකට වඩා අද සිදු වී තිබෙන්නේ අපරාධවලට ලබාදෙන ප්‍රචාරය වැඩිවීමයි.මේ බෞද්ධ රටේ මෙතරම් අපරාධ ඉස්මතු කර පෙන්වන්නේ ඇයි ද යන්න අපිට තිබෙන ප්‍රශ්නයක්. මේ රටේ මොන තරම් හොඳ දේවල් සිදු වෙනවාද? එහෙම තිබුණත් මාධ්‍ය කරන්නේ කුණු ගොඩවල් අවුස්සමින් ඒවායේ දුර්ගන්ධය ආග්‍රහණය කරන්න මිනිස්සු හුරු කිරීමයි.එය සමාජයට කරන බරපතළ හානියක්. මිනීමැරුම්, සිය දිවි නසා ගැනීම් නැති වුණාට අපේ මාධ්‍යවලට ඕනෑ තරම් හොඳ ප්‍රවෘත්ති තිබෙනවා. නමුත් මාධ්‍යකරුවන් හැම විටම උත්සාහ කරන්නේ එවැනි ප්‍රවෘත්ති හරහා තම නාළිකාවට වැඩි ජනප්‍රියත්වයක් ළඟා කර ගන්නයි. නමුත් අපි එය අනුමත කරන්නේ නැහැ. අපේ ජනමාධ්‍ය මීට වඩා රට, ජාතිය, අනාගත පරපුර පිළිබඳ හැඟීමකින් කටයුතු කළ යුතුයි.මාධ්‍යවලින් ලබාදෙන ප්‍රචාරය වගේම මත්පැන් භාවිතයත් අපේ රටේ අපරාධවලට හේතු වෙලා තිබෙනවා නේද?ඔව්, මතට තිත වැඩසටහන ක්‍රියාත්මක වුණත් රට පුරා මත්පැන්සල් ව්‍යාප්ත වෙමින් යනවා. එය ඉතාම හානිකර තත්ත්වයක්. වැඩිහිටියන් වගේම අපේ තරුණ පිරිසුත් අද වැඩි වශයෙන් මත් පැනට හුරු වී සිටිනවා. මේ මත්පැන් භාවිතයත් නොයෙක් අපරාධවලට හේතුවෙලා තිබෙනවා. මෙය අපේ රටින් තුරන් කළ යුතු දෙයක්.ඒ සඳහා ලොකු පොඩි බේදයකින් තොරව සියලුම දෙනා පෙළ ගැසිය යුතුය. නැතිනම් අපේ ළමා පරපුරත් ඉදිරියේ දී මේ මත්ද්‍රව්‍ය රකුසාට බිලි වේවි. රටක්, ජාතියක් ලෙස ඉදිරියට යන්න නම් අපිට ශක්තිමත් අනාගත පරපුරක් අවශ්‍යයි. අද අදම අපේ සමාජයෙන් මත් පැන් භාවිතය තුරන් කිරීමට කටයුතු නොකළ හොත් සිදුවන්නේ අනාගත පරපුරත් ඊට ගොදුරු වීමයි..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>29</day>
    </date>
    <link>http://www.dinamina.lk/2013/03/29/_art.asp?fn=f1303293</link>
    <topic>ජාතික දියුණුවේ තුන්කල් දැක්ම</topic>
    <author>- ජයසිරි මුණසිංහ</author>
    <content>ඉතිහාසයේ විශාලතම භූමි ප්‍රමාණයක එකවර දැවැන්ත සංවර්ධනයක් සිදු වූ වසර, 2013 ලෙස වාර්තා තබමින් මේ දිනවල අම්පාර හාඩි උසස් තාක්ෂණික ආයතනය කේන්ද්‍රකොටගෙන මෙවර දැය‍ට කිරුළ ප්‍රදර්ශනය පැවැත්වේ.දැයට කිරුළ ජාතික සංවර්ධන ප්‍රදර්ශනය ආරම්භ වූයේ වසර 2007 දී ය. එදා පටන් අවස්ථා තුනකදී මෙය ජනතාවට රටේ අනාගත දියුණුව කියා දෙන ලදී. ප්‍රදර්ශන රාමුවෙන් බැහැරව ජනතාව වෙත සංවර්ධනය රැගෙන ආ ජාතික සංවර්ධන සංග්‍රාමයක් ලෙස දැයට කිරුළ පෙළගැසුණේ වසර 2010 සිටය. එදා මෙදා කාලය තුළ මහනුවර පල්ලේකැලේ (2010) මොනරාගල බුත්තල(2011) අනුරාධපුරය ඔයාමඩුව(2012) සහ මේ වනවිට අම්පාර, ත්‍රිකුණාමලය, මඩකලපුව සහ පොළොන්නරුව යන දිස්ත්‍රික්ක හතරෙ හි සිදු වූ සංවර්ධනය අති විශාලය.ශ්‍රී ලංකාවේ විශාලතම පළාත උතුරු මැද පළාතයි. එය වර්ග කිලෝමීටර් 9741 කි. දෙවැනි තැන හිමි වනුයේ නැගෙනහිර පළාතටයි. එහි විශාලත්වය වර්ග කිලෝ මීටර් 9361 කි. ඒ අනුව එකවර විශාලතම භූමි ප්‍රමාණයක දැවැන්ත සංර්ධනයක් සිදු වූයේ මෙවර දැයට කිරුළින් බව පැවැසිය හැකිය.මූලික වශයෙන් මෙවර දැයට කිරුළට සමාගාමීව ඍජුවම රුපියල් මිලියන හැට දහසක වියදමින් මේ දිස්ත්‍රික්කවල මං මාවත්, පාලම්,බෝක්කු, ප්‍රවාහන, විදුලිබල, සන්නිවේදන, නිවාස අධ්‍යාපන, සෞඛ්‍ය, ජල සම්පාදන, වාරිමාර්ග ඇතුළු ක්ෂේත්‍ර රාශියක සංවර්ධන කටයුතු සිදු කෙරිණි. මේ සෑම සංවර්ධන කටයුත්තක් ම සිදු වූයේ කොළඹ ශීත කාමරවල සිට සැළසුම්කොට හෝ අවසාන තීන්දු තීරණගෙන නොවේ. මේ සෑම සංවර්ධන ව්‍යාපෘතියක්ම අදලා දිස්ත්‍රික්ක හතරේ ජීවත්වෙන ජනතාවගේ අදහස් හා යෝජනාවල ප්‍රමුඛතාවය මත සිදු කළ ඒවා වීම සුවිශේෂී කරුණකි.දැයට කිරුළ ජාතික සංවර්ධන වැඩපිළිවෙල සහ ප්‍රදර්ශනය නිසා ශ්‍රී ලාංකික ජනතාවට උරුම වූ දේ බොහෝය. ඒ අතරින් අම්පාරේ ජනතාවට පමණක් නොව ලක්වාසි සැමට මතු මතු ප්‍රයෝජනයට ගත හැකි ලොව පිළිගත් විශ්වවිද්‍යාලයක් අම්පාරට තිළිණ කෙරිණි. “හාඩි විශ්වවිද්‍යාලය” ලෙස මෙය නම් කෙරේ.මෙරට ජනතාව අතර ඉතා ජනප්‍රිය තාක්ෂණික ආයතනයක් ව පැවැති මේ ආයතනය තිස් අවුරුදු යුද්ධය නිසා බිඳ වැටී තිබුණි. මෙහි ඉගෙනුමට ආ දරුවන් ගණන අඩු විය. පාඨමාලා සීමා විය. නමුත් දැයට කිරුළ නිසා හාඩි ආයතනයේ ගොඩනැගුණු භෞතික සම්පත් ගොන්න විශාල ය. දරු දැරියන්ට ඉතා ඉහළ පහසුකම් සහිතව තම උසස් අධ්‍යාපනික කටයුතු කරගෙන යෑමට මේ යටතේ ඉදිරියේදී ඉඩකඩ ලැබෙනු නිසැකයි.ඉතා ඉහළ පහසුකම් සහිතව තම දැනුම නව ලොව රැකියා ඉල්ලුමට සරිලන සේ ලබා ගැනීමට මේ දරුවන්ට ඉඩකඩ ලැබෙනු ඇත.ඊට අමතරව මඩකලපුවට දැවැන්ත මාර්ග සංවර්ධනයක් මේ යටතේ සිදු විණි. ත්‍රිකුණාමලයට අධ්‍යාපන අංශයේ ප්‍රබෝධයක් සිදු කෙරිණි. එමෙන්ම පොළොන්නරුව දිස්ත්‍රික්කයේ සෑම පොදු යටිතල පහසුකමක් ම ඇති කරනු ලැබිණි. ඒ අනුව බලනවිට දැයට කිරුළ ජාතික සංවර්ධන ප්‍රදර්ශනය සැණකෙළියක් හෝ මුදල් නාස්තියක් හෝ නොවන්නේය. ඒ බව අපට මේ දිනවල අම්පාර, මඩකලපුව, ත්‍රිකුණාමලය හා පොළොන්නරුව දිස්ත්‍රික්ක හතරේ පොදු ජනතාව සමඟ කතා බහ කිරීමේ දී දැනගත හැකි විය.දැයට කිරුළ මඟින් සිදු වූ විශාලතම සේවය නම් බස්නාහිරට හෝ කොළඹට හෝ සීමා වී තිබූ සංවර්ධනය රටේ ඈත පිටිසර, හුදෙකලා ගම්මාන කරා රැගෙන ඒමට හැකිවීමයි. ජනාධිපති මහින්ද රාජපක්ෂ මහතාගේ මහින්ද චින්තනයේත්, මහින්ද චින්තන ඉදිරි දැක්මේත් සඳහන් ආකාරයට ශ්‍රී ලංකාව ආසියාවේ ආශ්චර්ය බවට පත් කිරීමට යෝධ බල යෝධ ශක්තිය ලබාදෙන ජාතියේ පුනර්ජීවයේ ජවය දැයට කිරුළ බව මේ දිස්ත්‍රික්කවල ජනතාව ප්‍රකාශ කරති.ආගමික, සංස්කෘතික, කලා, ක්‍රීඩා, අධ්‍යාපන, සෞඛ්‍ය, පානීය ජලය, විදුලිබල, බලශක්ති ඇතුළු සෑම ක්ෂේත්‍රයක ම දියුණුවක් මින් සිදු වී තිබේ. දේශපාලන කුහකකමට හෝ ආණ්ඩුවේ ක්‍රියා පිළිවෙත වන සමෘද්ධිමත් දේශයක උරුමක්කරුවෝ බවට ජනතාව පත්වීම නුරුස්සනකමට හෝ ඇතැමෙකු මේ වැඩපිළිවෙල විවේචනය කිරීමට පෙලඹී ඇත. නමුත්! දැයට කිරුළේ ප්‍රතිලාභ හා තම බලාපොරොත්තුව ඉහළ නංවාගත් සාමාන්‍ය රටවැසි ජනතාව කිසිදා මීට දොස් නඟනු ඇතැයි සිතීම විහිළුවකි. මේ ජාතික වැඩපිළිවෙළ ආරම්භ කළේ ජාතියේ දියුණුවේ තුන්කල් දැක්ම ලොවට කියන්නයි. අපි ඉදිරි අවුරුදු පහ, දහය ඇතුළත අත්කර ගන්නා ආර්ථික, සාමාජිය දියුණුව කල් ඇතිව අවබෝධ කර ගැනීමට දැයට කිරුළ පහසුවක් වෙනවා. අපි දැයට කිරුළින් මහනුවරට මිලියන 10000 සංවර්ධනයක් සිදු කළා.බුත්තලදී එය මිලියන 15000ක් වුණා. ඔයාමඩුවේදී මිලියන 20,000ක් වුණා. මෙවර ඍජුවම මිලියන 60,000ක වැඩ කළා. ඊට අමතරව තවත් මිලියන 10,000 වැඩ කටයුතු සිදු කෙරෙනවා. ගමේ දරුවන්ට තොරතුරු තාක්ෂණ දැනුම ලබා දෙන්න පරිගණකාගාර 100ක්, ඉ- නැණසල 5ක් අම්පාරේ හැදුවා. ජනතාවගේ ආර්ථික තත්ත්වය නංවන්න පහසුකම් ලබා දුන්නා.ආගමික, ජාතික සමඟිය ඇති කරන්න සාමාජිය සහයෝගීතාවය දියුණු කරන්න මෙය විශාල අවස්ථාවක් වුණා. සිංහල, දමිළ , මුස්ලිම්, බර්ගර්, මැලේ විතරක් නොවෙයි ආදි වාසි ජනතාවට පවා මෙයින් ප්‍රතිලාභ අත්කළා. මෙරට සංවර්ධනය කොළඹට පමණක් සීමා නොකර රටේ සෑම පළාතකටම ගෙනයාමට රජය ගෙනයන වැඩපිළිවෙළේ තවත් එක් සන්ධිස්ථානයක් ලෙස දැයට කිරුළ දැවැන්ත සංවර්ධන ප්‍රදර්ශනය හඳුන්වන්න පුළුවන්. මෙම ප්‍රදර්ශනය රජය ඇතුළු දේශපාලන අධිකාරියත්, රජයේ සියලුම අමාත්‍යංශ සහ සෑම රාජ්‍ය ආයතනයක්ම ඒකරාශිව සංවිධානය කරන ලද්දක්. දැයට කිරුළ දැවැන්ත සංවර්ධන ප්‍රදර්ශනය අපේ පළාතට ගෙන ඒම විශාල භාග්‍යයක් කොට සලකනවා. මෙමඟින් අපේ ප්‍රදේශයේ විශාල සංවර්ධනයක් සිදු කෙරුණා. මංමාවත්, ඉදිකර, විදුලිබලය, පානීය ජලය ආදිය සෑම ගමකටම ලබාදෙන්න කටයුතු කළා. 30 වසරක කුරිරු යුද්ධයෙන් පීඩා විඳි මේ පළාතේ ජනතාව අද නිදහසේ ජීවත් වෙනවා. ඒ වගේම ඔවුන්ගේ ජීවනෝපාය ශක්තිමත් කර ගැනීමට රජයෙන් සිදුකරන මේ දැවැන්ත සංවර්ධනය අපි අගය කොට සලකනවා. දැයට කිරුළ අපේ දිස්ත්‍රික්කයට ලබාදීම පිළිබඳ ජනාධිපතිතුමාට පළමුව අපේ ගෞරවයත්, ස්තූතියත්, පිරිනමන්න කැමැතියි. අද මේ පළාතේ සෑම ගමකම, ගෙදරකම දියුණුවට කුමක් හෝ සංවර්ධන කාර්යයක් සිදුවී තිබෙනවා.අපේ පළාත සංචාරක , ආයෝජන, කෘෂිකාර්මික අංශවලින් ඉදිරියට ගෙනයෑමට මේ ලැබුණු අවස්ථාව ශක්තියක් කර ගන්නවා. අපේ දිස්ත්‍රික්කය සියලු ආගමිකයින් ජාතිකයන් එකට සමඟියෙන් ජීවත්වෙන සමඟියේ පුරවරයක්. අපි අවුරුදු 30ක් යුද්ධයෙන් බැට කෑවා. දැන් ඒ අමිහිරි දේ අතීත සිදුවීම් පමණයි. අපි ඉතා කැපවීමෙන් දියුණුව කරා යන්න ඕනෑ. අපේ ජනතාවට ඒ අවස්ථාව දැයට කිරුළින් ලැබුණ.රටේ සංවර්ධනය ලොවට විදහාපාමින් හත්වැනි වරටත් සංවිධානය කෙරුණු දැයට කිරුළ ප්‍රදර්ශනය මෙම මස 29 වැනිදා දක්වා අම්පාරේදී පැවැත්වේ. අම්පාර ප්‍රදේශයේ ජනතාවට ලැබුණු මේ සුවිශේෂ අවස්ථාව මඟ නොහැර මේ දැවැන්ත සංවර්ධන ප්‍රදර්ශනය සියැසින් දැක බලාගන්නට සියලු දෙනාටම ආරධනා කර සිටිමි. .</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>30</day>
    </date>
    <link>http://www.dinamina.lk/2013/03/30/_art.asp?fn=n1303301</link>
    <topic>සේවා යෝජකයෝ 20,000ක් ඊ.පී.එෆ්. ගෙවන්නේ නෑ</topic>
    <author>ධනුෂ්ක ගොඩකුඹුර</author>
    <content>සේවා නියුක්තියන්ගේ භාර අරමුදල් මණ්ඩලයේ දායකත්වය දරන සේවායෝජකයන් 70000කින් 20000ක් පමණ මණ්ඩලයට මාසිකව ගෙවිය යුතු මුදල් ‍නොගෙවා පැහැර හරින බව හෙළිදරව් වී තිබේ.සේවකයන්ගේ වැටුපෙන් සියයට තුනක් වන දායක මුදල මෙසේ නොගෙවීම විශාල ගැටලුවක්ව පවතින අතර විවිධ උපක්‍රම යොදා මුදල් ලබා ගැනීමට නොහැකි වුවහොත් පනතට අනුව නඩු පැවරීමට කටයුතු කරන බව එම මණ්ඩලයේ සභාපති කේ. එම්. ඒ. ගොඩවත්ත මහතා පවසයි. මේ වන විට එසේ පවරා තිබෙන නඩු සංඛ්‍යාව 2200ක් බවත් ප්‍රකාශ කළේය.සේවායෝජකයන් 70000ක් සාමාජික ගිණුම් ලක්ෂ 96ක් සහිත සේවා නියුක්තියන්ගේ භාර අරමුදල් මණ්ඩලයේ අරමුදල මේ වන විට රුපියල් බිලියන 154ක් වැනි දැවැන්ත ඉලක්කයක් සපුරා ඇති බවත් හෙතෙම හෙළි කළේය.ඒ මහතා මෙසේ ප්‍රකාශ කළේ සේවා නියුක්තියන්ගේ භාර අරමුදල් මණ්ඩලයේ සාමාජික සාමාජිකාවන්ගේ දරුවන් වෙනුවෙන් පහ වසර ශිෂ්‍යත්ව ආධාර ලබා දීමට ජනාධිපති මහින්ද රාජපක්ෂ මහතාගේ ප්‍රධානත්වයෙන් අරලියගහ මන්දිරයේදි පැවැති උත්සවයට ඊයේ (29) එක්වෙමිනි.මේ සාමාජික ගිණුම්වලට පොලිය එකතු කිරීමට මණ්ඩලය බැඳී සිටින බැවින්‍ සේවායෝජකයන් නිසි ලෙස දායකත්ව මුදල් ගෙවීම අත්‍යාවශ්‍ය බව පැවසූ ගොඩවත්ත මහතා මේ වසරේ සියයට 10ක පොලියක් සාමාජික ගිණුම්වලට එකතු කළ බව කීවේය.අරමුදලේ මුදල් ආයෝජනය සම්බන්ධයෙන් කෙරෙන චෝදනාවලට පිළිතුරු දෙමින් ගොඩවත්ත මහතා ප්‍රකාශ කළේ එම මුදල්වලින් සියයට 95ක් ම ආයෝජනය කර ඇත්තේ භාණ්ඩාගාර බිල්පත් හා සුරැකුම්පත්වල බවයි.‍‍භාණ්ඩාගාරයටත් වඩා සුරක්ෂිත තැනක් නොමැති නිසා එම මුදල් දැඩි ලෙස සුරක්ෂිත බව පැවසූ ඒ මහතා ඒ සම්බන්ධව කටයුතු කරන්නේ ඉතාමත් විවෘත ආකාරයට බවත් අවශ්‍ය ඕනෑම කෙනකුට එම ගිණුම් පරීක්ෂා කළ හැකි බවත් වැඩිදුරටත් පැවසීය..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>30</day>
    </date>
    <link>http://www.dinamina.lk/2013/03/30/_art.asp?fn=n1303302</link>
    <topic>ජාතීන් අතර අසමඟිය ඇති කරන දූෂමාන ආරංචිවලට රැවටෙන්න එපා</topic>
    <author/>
    <content>ජාතීන් අතර අසමගිය ඇති කිරීමේ අරමුණෙන් සිදු කෙරෙන ප්‍රචණ්ඩකාරී ක්‍රියාවන් පිළිබඳව අවධානයෙන් සිටින ලෙසත් ඒවා පිළිබඳ දූෂමාන ආරංචි පතුරුවා හැරීමෙන් වැළකී සිටින ලෙසත් රජයේ ප්‍රවෘත්ති දෙපාර්තමේන්තුව මහජනතාවගෙන් ඉල්ලා සිටියි.ජනාධිපතිතුමාගේ නායකත්වය යටතේ දශක තුනක යුද්ධය නිමා කරමින් ලැබුවාවූ නිදහස් වාතාවරණය නැති කිරීමට කටයුතු කරන දේශීය හා විදේශීය කුමන්ත්‍රණයේ යෙදී සිටින බලවේගයන් ජාතීන් අතර භේද භින්න කිරීමේ කූට ක්‍රියාවලියේ නිරතවී සිටින මේ මොහොතේ ශ්‍රී ලංකාවාසී සියලුම පුරවැසියන් රටේ යහපත හා සාමය රැක ගැනීමේ පිළිවෙතින් ක්‍රියා කිරීම යුතුකමක් වේ.ජාත්‍යන්තර මට්ටමෙන් රටේ කීර්තිනාමය නැති කිරීමටත් දේශීය සමාජය තුළ කලකෝලාහල ඇති කැර රට අනතුරට පත් කිරීමටත් නොයකුත් බලවේගයන් ක්‍රියා කරන මේ අවස්ථාවේ ජාතීන් අතර සමගිය හා සහජීවනය ඇති කිරීමට උපකාරිවන ආකාරයෙන් ජනතාව දැනුවත් කිරීමට මාධ්‍යයේ පූර්ණ සහයෝගය ද රජයේ ප්‍රවෘත්ති දෙපාර්තමේන්තුව බලාපොරොත්තුවේ.ජාතික මෙන්ම පෞද්ගලික සම්පත් හා දේපළ විනාශ කරන ප්‍රජාතන්ත්‍ර විරෝධි, අන්තවාදී හා ත්‍රස්තවාදී ක්‍රියාවලියන් පිළිබඳව හොඳින් අවබෝධ කරගෙන ඒවායින් වැළකී සිටින ලෙසත් එවැනි උත්සාහයන් පිළිබඳව රජය දැනුවත් කිරීමට කටයුතු කරන ලෙසත් මහජනතාවගෙන් වැඩිදුරටත් ඉල්ලා සිටී.සියවස් ගණනාවක් මුළුල්ලේ විවිධ ආගම් හා සංස්කෘතික අනන්‍යතාවයෙන් යුත් ජන කොටස් එකම ශශ්‍රී ලාංකික ජාතියක් වශයෙන් සහයෝගයෙන් ජීවත්වූ අප රටේ භේද ඇති කිරීමේ කුමන්ත්‍රණය පරාජය කිරීමට සියලුම පුරවැසියන් ඒකරාශිව කටයුතු කළ යුතු බව තව දුරටත් අවධාරණය කරයි..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>30</day>
    </date>
    <link>http://www.dinamina.lk/2013/03/30/_art.asp?fn=n1303303</link>
    <topic>තොරතුරු රැසක් අනාවරණයකැර ගැනීමට ලැබී තිබෙනවා</topic>
    <author>සුභාෂිනි සේනානායක</author>
    <content>පැපිලියාන රෙදිගබඩාවට පහරදීම සම්බන්ධව තොරතුරු අනාවරණය වෙමින් පවතින බව පොලිස් මාධ්‍ය ප්‍රකාශක පොලිස් අධිකාරී බුද්ධික සිරිවර්ධන මහතා පවසයි.ප්‍රදේශය අවට ආරක්ෂාව තහවුරු කැර ඇතැයිද මේ සම්බන්ධයෙන් විශේෂ පොලිස් කණ්ඩායම් කිහිපයක් පරීක්‍ෂණ පවත්වන බවත් සිරිවර්ධන මහතා කියා සිටී.තරුණියක් අපයෝජනය කිරීමේ සිද්ධියක් පැපිලියාන රෙදිපිළිහලට පහරදීමේ සිද්ධියට මුල්වූවාදැයි සෙවීමටද පොලිස් පරීක්‍ෂණ ආරම්භ කැර ඇති බවත් පොලිස් මාධ්‍ය ප්‍රකාශකවරයා පවසයි.පෙරේදා (28) රාත්‍රී 8.20ට පමණ සිදු කළ මෙම පහරදීම සිදුවීමෙන් පැපිලියාන රෙදිපිළිහලකට, ගබඩාවකට, නිවසකට, වාහනයකට අලාභ සිදුවී පුද්ගලයන් පස් දෙනකු පමණ තුවාල ලබා තිබේ.මේ සම්බන්ධයෙන් ජ්‍යෙෂ්ඨ නියෝජ්‍ය පොලිස්පති අනුර සේනානායක මහතාගේ උපදෙස් මත පරීක්‍ෂණ කණ්ඩායම් කිහිපයක් පරීක්‍ෂණ පවත්වන බව පොලිස් මාධ්‍ය ප්‍රකාශකවරයා දිනමිණට ප්‍රකාශ කෙළේය.සිද්ධිය වූ වහාම බොරලැස්ගමුව පොලිස් නිලධාරීන් ඇතුළු පරීක්‍ෂණ කණ්ඩායම් එම ස්ථානයට ගොස් පරීක්‍ෂණ ආරම්භ කැර ඇති අතර මේ වන විට යම් යම් තොරතුරු දැනගන්නට ලැබී තිබෙන බවත් පොලිස් මාධ්‍ය ප්‍රකාශකවරයා පැවසීය.මෙම ප්‍රහාරය සිදුකිරීමට පැමිණි පිරිස විශාල ගල් මුල් වලින් එම වෙළඳසැල්වලට සහ අවට සිටියවුන්ට ප්‍රහාර එල්ල කැර ඇති අතර පොලිස් කණ්ඩායම එම ස්ථානයට පැමිණ එම ප්‍රහාර නවතා දමා ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>30</day>
    </date>
    <link>http://www.dinamina.lk/2013/03/30/_art.asp?fn=n1303304</link>
    <topic>දැයට කිරුළ අදින් අවසන්</topic>
    <author>ජයසිරි මුණසිංහ අම්පාර සිට</author>
    <content>දැයට කිරුළ හත්වැනි ජාතික සංවර්ධන ප්‍රදර්ශනය නැරැඹීමට ලක්ෂ 16කට අධික පිරිසක් ඊයේ (29) සවස වනවිට පැමිණ ඇතැයි සංවිධායක කමිටුව ප්‍රකාශ කරයි. අද රාත්‍රි 12.00න් ප්‍රදර්ශනය නිමාවේ.අම්පාර හාඩි තාක්ෂණික ආයතන භූමියේ අක්කර 120 පුරා විසිරී ඇති ප්‍රදර්ශන කුටි 300කට ආසන්න ප්‍රමාණය නැරඹීමට මෙසේ ජනතාව වැල නොකැඩී පැමිණි බව ප්‍රදර්ශන කමිටු සභාපති සහ විදුලි සංදේශ හා තොරතුරු තාක්ෂණ ඇමැති රංජිත් සියඹලාපිටිය මහතා ප්‍රකාශ කෙළේය.අම්පාර, ත්‍රිකුණාමලය, මඩකලපුව හා අවට දිස්ත්‍රික්කවල සිංහල, දමිළ, මුස්ලිම්, බර්ගර්, මැලේ හා ආදිවාසී ජනතාව ද මේ ප්‍රදර්ශනය නැරඹීමට පැමිණියහ.පාසල් දරු දැරියෝ, තරුණ තරුණියෝ ඉතා විශාල පිරිසක් කණ්ඩායම් වශයෙන් ප්‍රදර්ශනය නැරඹීමට පැමිණීම විශේෂත්වයක් බවද ඇමැතිවරයා කීය.දැයට කිරුළ ප්‍රදර්ශනයේ පෙරේදා (28) දිනය ”මාධ්‍ය දිනය” ලෙස නම්කොට තිබුණි. ඒ අනුව ජනමාධ්‍ය හා ප්‍රවෘත්ති අමාත්‍යාංශය සහ ඊට අනුබද්ධිත මාධ්‍ය ආයතනවල අනුග්‍රාහකත්වයෙන් දැවැන්ත මහා සංගීත ප්‍රසංගයක් පැවැත්විය.ඇමැති රංජිත් සියඹලාපිටිය, පී. දයාරත්න, පාර්ලිමේන්තු මන්ත්‍රීවරුන් වන ආචාර්ය සරත් වීරසේකර, ශ්‍රියාණී විජේවික්‍රම, ජනමාධ්‍ය හා ප්‍රවෘත්ති අමාත්‍යාංශයේ ලේකම් ආචාර්ය චරිත හේරත්, විදුලි සංදේශ හා තොරතුරු අමාත්‍යාංශයේ හා දැයට කිරුළ ලේකම් කාර්යාලයේ ලේකම් එච්. එම්. ගුණසේකර, අම්පාර දිස්ත්‍රික් ලේකම් නීල් ද අල්විස්, නැඟෙනහිර පළාත් ජ්‍යෙෂ්ඨ නියෝජ්‍ය පොලිස්පති පූජිත ජයසුන්දර යන මහත්වරු ප්‍රධාන සම්භාවනීය අමුත්තෝ රැසක් මීට එක්ව සිටියහ.සීදුවේ සකුරා සංගීතය සැපැයූ මේ ප්‍රසංගය නර්තනයෙන් ශ්‍රී ලංකා යූත් කණ්ඩායම රසවත් කළහ. සේනක උබේසිංහ මහතා කථනය සිදු කෙළේය.ජනමාධ්‍ය කලාපයේ ක්‍රියාත්මක වූ මාධ්‍ය ආයතනවලට ප්‍රණාමය පුද කිරීමට සම්මාන හා සහතික පත් ප්‍රදානය කිරීම ආරාධිතයෝ අතින් සිදුවූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>30</day>
    </date>
    <link>http://www.dinamina.lk/2013/03/30/_art.asp?fn=n1303305</link>
    <topic>ජාතීන් අතර සංහිඳියාවටකිතුනු හරය බොහෝ සේ වැදගත්</topic>
    <author/>
    <content>අපට අවශ්‍ය සංහිඳියාව ළඟා කර ගැනීමට ඉවසීම පිළිබඳ කිතුනු හරය බොහෝ සේ උපයෝගී වනු ඇතැයි ජනාධිපති මහින්ද රාජපක්‍ෂ මහතා පවසයි.ජනාධිපතිවරයා මෙසේ ප්‍රකාශ කරන්නේ පාස්කු දිනය වෙනුවෙන් පණිවිඩයක් නිකුත් කරමිනි. එම පණිවිඩයේ වැඩිදුරටත් මෙසේ ද දැක්වේ.කිතුනු බැතිමතුන්ගේ දින දර්ශනයේ වඩාත් වැදගත් උත්සවය වන පාස්කුව අද ලොව පුරා සැමරේ.ජේසු කිස්තුන් වහන්සේ කුරුසයේ ඇණ ගැසීමෙන් මරණයට පත්වී තෙදිනකට පසු මළවුන්ගේ නැඟිටීමේ දිනය සමරන පාස්කු මංගල්‍යය , මරණය පරාජය කොට මනුෂ්‍ය වර්ගයාට නව්‍යවීමේ , උද්යෝගයේ සහ බලාපොරොත්තුවේ සැබෑ අර්ථය අවබෝධ කර ගැනීම සංකේතවත් කෙරේ.පාස්කු මංගල්‍යයෙ නව්‍යවීමේ හැඟීම දයාව හා අවබෝධය යන ජේසු කිස්තුන්ගේ ඉගැන්වීම් ලොවට රැගෙන යාමට මහෝපකාරී වේ. එය වර්තමානයේදී පරිසරය සුරැකීමේ ශක්තිමත් පණිවිඩය සමඟින් සෙබාදහමේ සියලු දෙනා වෙත ළඟා වේ.ලොව බෙහෝ ප්‍රදේශවල ජනතාව හා ජාතීන් අතර ගැටුම් පවත්නා තත්වයක් තුළ පාස්කුවේ දී සිහිපත් කෙරෙන ක්‍රිස්තියානි ඉගැන්වීම් වන දයාව හා ක්ෂමාව,ගැටුම් මැඩපැවැත්වීමට උපයෝගී කර ගත හැකි ශිෂ්ට අගයයන්ට ගරු කිරීමේ හා ඉවසීම ළඟා කර ගැනීමට බොහෝ සේ දායක කර ගත හැක.අප රට තුළ එකමුතු ජාතියක් ලෙස අපට අවශ්‍ය සංහිඳීයාව ළගා කර ගැනීමට මෙම ඉවසීම පිළිබඳ කිතුනු හරය බොහෝ සේ උපයෝගී වනු ඇත.මම ශශ්‍රී ලාංකීය සෑම කිතුනුවකුටම පී‍්‍රතිමත් හා සාමකාමී පාස්කු මංගල්‍යයක් ප්‍රාර්ථනා කරමි..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>30</day>
    </date>
    <link>http://www.dinamina.lk/2013/03/30/_art.asp?fn=n1303306</link>
    <topic>ඩී. ඒ. රාජපක්ෂ 108 වැනි ජන්ම දිනය අද</topic>
    <author/>
    <content>ශ්‍රී ලංකා නිදහස් පක්ෂය බිහිකරලීමේ පුරෝගාමී මෙහෙවරක යෙදුණු ඩී. ඒ. රාජපක්ෂ ශ්‍රීමතාණන්ගේ 108වැනි ජන්ම සංවත්සරය අදට (30 වැනිදාට) යෙදී ඇත.ජීවත්ව සිටියදී ඒ මහතා ‘දිනමිණ’ පත්‍රයට ලියන ලද ලිපියක් අද දිනමිණ පත්‍රයේ 6 වැනි පිටුවේ පළවේ..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>30</day>
    </date>
    <link>http://www.dinamina.lk/2013/03/30/_art.asp?fn=n1303307</link>
    <topic>‘පත්තර මහගෙදර’ තොරතුරු හෙට ඉරිදා ආයුබෝවන් ඔස්සේ</topic>
    <author/>
    <content>ජාතික රූපවාහිනියෙන් හෙට (ඉරිදා)උදේ 8.00ට ‘ඉරිදා ආයුබෝවන්’ වැඩසටහනේ විකාශය වන්නේ සීමාසහිත එක්සත් ප්‍රවෘත්ති පත්‍ර සමාගම පිළිබඳව සැකසුණු ‘පත්තර මහගෙදර’ වැඩසටහනකි.පත්තර මහගෙදරින් පාඨකයා වෙතට නිකුත් වන ‘දිනමිණ’ ‘සිළුමිණ’ ‘ඩේලිනිවුස්’ ‘ඔබ්සර්වර්’ ‘තිනකරන්’ ඇතුළු පුවත්පත් තොරතුරු ද, එක්සත් ප්‍රවෘත්ති පත්‍ර සමාගමේ ඉතිහාසය එදා සහ අද දක්වා මෙම ‘පත්තර මහගෙදර’ වැඩසටහනෙන් විකාශය වේ.‘පත්තර මහගෙදර’ නිෂ්පාදනය සහ අධ්‍යක්ෂණය අතුල රන්සිරිලාල් විසිනි. කැමරා අධ්‍යක්ෂණය වජිර පෙරේරා ගෙනි. ආලෝකකරණය මංගල සමරවික්‍රම සහ නන්දසේන රාජපක්ෂ විසිනි.පද්මසිරි ගුණතිලක පටිගත කිරීමෙන් ද, වජිර කුමාරි විතානගේ නිෂ්පාදන සහායෙන් ද, බුද්ධික සම්පත් සංස්කරණයෙන් ද දායක වන ‘පත්තර මහගෙදර’ මෙහෙයවීම සමිත ප්‍රසන්නආරච්චි විසිනි. මෙය ජාතික රූපවාහිනියේ ඉදිරිපත් කිරීමකි..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>30</day>
    </date>
    <link>http://www.dinamina.lk/2013/03/30/_art.asp?fn=n13033014</link>
    <topic>අඩි 40ක පස් කන්දකට යටවීදෙනියවත්තේ දෙදෙනෙක් මරුට</topic>
    <author>පණ්ඩුක සමරසේකර, රක්ෂණ ශි‍්‍රයන්ත</author>
    <content>බත්තරමුල්ල දෙනියවත්ත ප්‍රදේශයේ දී පස් කන්දකට යටවීමෙන් තරුණයන් දෙදෙනකු ඊයේ (29) මරණයට පත්වී ඇති බව තලංගම පොලිස් ස්ථානාධිපති උපුල් පෙරේරා මහතා දිනමිණට පැවැසීය.නිවෙසක් ඉදිකිරීම සඳහා අත්තිවාරම කැපීමේ දී අඩි 40ක් පමණ උස පස්කන්ද කඩා වැටී ඇති අතර කම්කරුවන් ලෙස වැඩ කරමින් සිටි මේ තරුණයන් දෙදෙනා එයට යටවී මරණයට පත්ව ඇත.මෙසේ මරණයට පත්ව ඇත්තේ මැදගේ දිලංක සම්පත් (18) සහ රංජිත් මධුසංක රූපසිංහ (20) නමැති තරුණයන් දෙදෙනාය. මෘත ශරීර තලංගම රෝහලේ මෘත ශරීරාගාරයේ තැන්පත් කර ඇත. .</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>30</day>
    </date>
    <link>http://www.dinamina.lk/2013/03/30/_art.asp?fn=n1303308</link>
    <topic>ජනපති නියමයෙන් පොළොන්නරුව ගොවීනට දුන් බිත්තර වී වංචා කරලා</topic>
    <author>පොළොන්නරුව විශේෂ</author>
    <content>යල කන්නයේ පැවති නියඟයෙන් පීඩාවට පත් පොළොන්නරු දිස්ත්‍රික්කයේ ගොවි ජනතාවට ජනාධිපති මහින්ද රාජපක්‍ෂ මහතාගේ නියමයෙන් ලබාදුන් බිත්තර වී කෘෂි පර්යේෂණ සහකාර නිලධාරීන් වංචා කිරීම පිළිබඳව පොලිස් පරීක්‍ෂණයක් ආරම්භ කොට ඇත.2012 යල කන්නයේ නියඟයෙන් පීඩාවට පත් පොළොන්නරුව දිස්ත්‍රික්කයේ ගොවීන් හමුවීමට පැමිණි ජනාධිපතිතුමා ගොවීන්ට සහනයක් වශයෙන් මහ කන්නයේ වගාවට බිත්තර වී ලබාදීමට පියවර ගනු ලැබීය.මෙම බිත්තර වී බෙදාදීම පොළොන්නරුව දිස්ත්‍රික්කයේ ගොවිජන සේවා මධ්‍යස්ථාන 11ක කෘෂි පර්යේෂණ නිලධාරීන් 198 දෙනකු සිදුකරනු ලැබීය.මෙම මධ්‍යස්ථාන මගින් රජය විසින් ලබාදුන් බිත්තර වී බුසල් 76000 ක් ගොවීන්ට බෙදාදීමට කටයුතු කර තිබුණි. මෙම බිත්තර වී බෙදාදීමේ දී කෘෂි පර්යේෂණ සහකාර නිලධාරීන් වංචා රැසක් සිදුකොට ඇති බවට ගොවිජන සේවා දෙපාර්තමේන්තුවට පැමිණිලි කැර තිබුණත් මෙතෙක් ඒ පිළිබඳව පරීක්‍ෂණයක් සිදුකොට නොමැති බව පැවසේ.පුලස්තිගම ප්‍රදේශයේ ගොවි නියෝජිත පිරිසක් ජනාධිපතිතුමාට මේ පිළිබඳ කරන ලද පැමිණිල්ලක් මත පොළොන්නරුව ජ්‍යෙෂ්ඨ පොලිස් අධිකාරිවරයාගේ මෙහෙයවීමෙන් විශේෂ පොලිස් කණ්ඩායමක් පරීක්‍ෂණයක් ආරම්භ කොට තිබේ. බිත්තර වී බෙදාදීමේ දී සිදුකරන ලද විවිධ වංචා රැසක් මේ වනවිටත් හෙළිදරව් කර ගැන්මට පරීක්‍ෂණ කණ්ඩායමකට හැකිවී ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>30</day>
    </date>
    <link>http://www.dinamina.lk/2013/03/30/_art.asp?fn=n1303309</link>
    <topic>උත්සව සමයේපාරිභෝගික අධිකාරියෙන්ක්ෂණික වැටලීම්</topic>
    <author/>
    <content>උත්සව සමයේදී පාරිභෝගික අධිකාරිය මගින් දිවයින පුරා ක්ෂණික වැටලීම් සිදු කරන බව සමුපකාර හා අභ්‍යන්තර වෙළෙඳ කටයුතු ඇමැති ජොන්ස්ටන් ප්‍රනාන්දු මහතා පවසයි.ක්ෂණික වැටලීම් ඒකක 10ක් මෙම වැටලීම සඳහා සහභාගි කරවන ලෙස ඇමැති ජොන්ස්ටන් ප්‍රනාන්දු මහතා පාරිභෝගික අධිකාරියේ සභාපතිවරයාට නියෝග කැර ඇත. මේ අනුව හෙට දින සිට දිවයින පුරා ක්ෂණික වැටලීම් සිදු කරනු ඇත.මහා පරිමාණ තොග ගබඩාවන් පිළිබඳවත් උත්සව සමයේදී භාණ්ඩ සඟවා තබාගන්නා සහ ප්‍රමිතියෙන් තොර භාණ්ඩ වෙළෙඳපොළට නිකුත් කරන්නන් වැඩි මිලට හා පාලන මිලට වඩා වැඩියෙන් භාණ්ඩ අලෙවි කරන්නන් පිළිබඳව විශේෂ අවධානය යොමු කරන ලෙස ඇමැති ජොන්ස්ටන් ප්‍රනාන්දු මහතා පාරිභෝගික අධිකාරියේ සභාපතිවරයාට නියෝග කැර ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>30</day>
    </date>
    <link>http://www.dinamina.lk/2013/03/30/_art.asp?fn=n13033010</link>
    <topic>සිංහල-හින්දු අලුත් අවුරුද්දටගමන් බිමන් යන ජනතාවගේ පහසුවටදුම්රිය සේවා රැසක්</topic>
    <author>ශීලා උඩුවර</author>
    <content>සිංහල හා හින්දු අලුත් අවුරුදු උත්සවය නිමිත්තෙන් ගමන් බිමන් යන මගී ජනතාවගේ ගමන් පහසුව සඳහා දුම්රිය දෙපාර්තමේන්තුව අප්‍රේල් මස 5 වැනිදා සිට 21 වැනිදා දක්වා යාමට හා ඒමට විශේෂ නගරාන්තර හා ශීඝ්‍රගාමි දුම්රිය කීපයක් ධාවනයට යොදවයි.අප්‍රේල් 5, 7, 9, 11, 13, 16, 18 සහ 20 යන දිනයන්හි කොළඹ කොටුව දුම්රිය ස්ථානයෙන් රාත්‍රි 7.20 ට පිටත්ව අලුයම 5.09 ට බදුල්ලට යයි. අප්‍රේල් 6, 8, 10, 12, 15, 17, 19 සහ 21 යන දිනවල පස්වරු 5.20ට බදුල්ල දුම්රිය ස්ථානයෙන් පිටත්වන විශේෂ දුම්රිය පෙරවරු 3.48 ට කොළඹ කොටුවට පැමිණේ.අප්‍රේල් 5 වැනිදා සිට 12 වැනිදා දක්වා කොළඹ කොටුවෙන් පස්වරු 1.25ට පිටත්ව මහවට පස්වරු 4.20 ට ද, මහවින් පස්වරු 5.11 ට පිටත්ව කොළඹ කොටුවට රාත්‍රී 8.15ටද 5 වැනිදා සිට 16 වැනිදා දක්වා මරදානෙන් පෙරවරු 7.31 ට පිටත්ව දකුණු කළුතරට පෙරවරු 9.03 ට ද දකුණු කළුතරින් පෙරවරු 9.10 ට පිටත්ව මරදානට පෙරවරු 10.41 ට ද පැමිණේ.අප්‍රේල් 5, 8, 9, 10, 11, 12, 15 සහ 16 යන දිනයන්හි මරදානෙන් පෙරවරු 6.05 ට පිටත්ව ගාල්ලට පෙරවරු 8.52 ට ද ගාල්ලෙන් පෙරවරු 11ට පිටත්ව මරදානට පස්වරු 1.14 ට ද, අප්‍රේල් 5, 6, 7, 8, 9, 10, 11, 12, 15 සහ 16 යන දිනවල මරදානෙන් පෙරවරු 11.45 ට පිටත්ව මාතරට පස්වරු 2.50 ට ද, එම දිනයන්හි මාතරින් පස්වරු 4.40 ට පිටත්ව මරදානට රාත්‍රි 8.49 ට ද, මරදානෙන් පස්වරු 3.10 ට පිටත්ව මාතරට පස්වරු 6.16 ට ද, මාතරින් රාත්‍රි 7ට පිටත්ව මරදානට රාත්‍රි 10.50 ටද පැමිණේ.කොළඹ කොටුව වවුනියාව අතර ධාවනය වන දැයට කිරුළ නගරාන්තර ශීඝ්‍රගාමි දුම්රිය සඳහා අප්‍රේල් මස 5 වැනිදා සිට 12 වැනිදා දක්වා එස් - 11 වර්ගයේ ද්විත්ව බලවේග කට්ටල දුම්රියක් යොදවනු ලැබේ.15 වැනිදා සිට 17 වැනිදා දක්වා කොළඹ කොටුව හා වවුනියාව අතර ධාවනය වන නගරාන්තර ශීඝ්‍රගාමී දුම්රිය හා කොළඹ කොටුව මඩකලපුව අතර ධාවනය වන නගරාන්තර ශීඝ්‍රගාමි දුම්රියවලට දෙවන පන්තියේ අමතර මැදිරි යොදවනු ලැබේ.5 වැනිදා සිට 17 වැනිදා දක්වා කොළඹ කොටුව ත්‍රිකුණාමලය අතර ධාවනය වන ශීඝ්‍රගාමි දුම්රියට තෙවන පන්තියේ අමතර මැදිරිය බැගින් යොදවනු ලැබේ..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>30</day>
    </date>
    <link>http://www.dinamina.lk/2013/03/30/_art.asp?fn=n13033011</link>
    <topic>ත්‍රි’මලේට බදාදා වතුර නෑ</topic>
    <author>බේරුවල විශේෂ</author>
    <content>ත්‍රිකුණාමල දිස්ත්‍රික්කයේ ප්‍රධාන ජල පවිත්‍රාගාරයේ වැඩිදියුණු කිරීමක් හේතුවෙන් අප්‍රේල් 03 බදාදා දින පෙ.ව. 6.00 සිට ප.ව. 10.00 දක්වා පැය 16 ක කාලයක් ජල සැපයුම අත්හිටුවීමට සිදුවන බව ජාතික ජල සම්පාදන හා ජලාපවහන මණ්ඩලය පවසයි.තඹලගමුව ප්‍රාදේශීය ලේකම් කොට්ඨාසය, ත්‍රිකුණාමලය නගරය සහ කඩවත්, කින්නියා ප්‍රාදේශීය ලේකම් කොට්ඨාසය, කුච්චවේලි ප්‍රාදේශීය ලේකම් කොට්ඨාසය, කන්තලේ ප්‍රාදේශීය ලේකම් කොට්ඨාසය යන ප්‍රදේශයන්හි මෙසේ ජල සැපයුම අත්හිටුවනු ඇත.ජල සැපයුම අත්හිටුවීමෙන් පාරිභෝගිකයන්ට සිදුවන අපහසුතාවය පිළිබඳව මණ්ඩලය කනගාටුව පළකර සිටින අතර ඉතා අරපිරිමැස්මෙන් ජලය පරිභෝජනය කරන ලෙස ජාතික ජල සම්පාදන හා ජලාපවහන මණ්ඩලය දැනුම් දෙයි..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>30</day>
    </date>
    <link>http://www.dinamina.lk/2013/03/30/_art.asp?fn=n13033012</link>
    <topic>වයස පිරෙන තුරු දැරියක රඳවාගෙන සිටිසැකකාර පෙම්වතා රිමාන්ඩ්</topic>
    <author>කන්තලේ සමූහ</author>
    <content>නිසි වයස සම්පූර්ණ වනතුරු 15 හැවිරිදි දැරියක් විවාහ කර ගැනීමට තම නිවසේ රඳවා තබා ගැනීම සම්බන්ධයෙන් අධිකරණය හමුවට පමුණුවා සිටි දැරියගේ පෙම්වතා යැයි කියනු ලබන තැනැත්තකු ලබන 2දා දක්වා රක්ෂිත බන්ධනාගාර ගත කිරීමට කන්තලේ වැඩබලන මහේ්ස්ත්‍රාත් ශානිකා පෙරේරා මහත්මිය පෙරේදා (28) නියෝග කළාය.රිමාන්ඩ් කරන ලද්දේ කන්තලේ පේරමඩුව ප්‍රදේශයේ පදිංචි කුලී වැඩ කරමින් ජීවිකාව ගෙන යන නන්දන පුෂ්පකුමාර නැමැති 24 හැවිරිදි තැනැත්තෙකි.මාස කීපයක සිට පැවැති ප්‍රේම සම්බන්ධයකින් පසු දෙපැත්තේම වැඩිහිටින්ගේ කැමැත්ත මත දැරිය තම නිවසට කැඳවාගෙන පැමිණ ඇති සැකකරු ඇයගේ වයස සම්පුර්ණ වනතුරු විවාහ කරගැනීම සඳහා තම නිවසේ රඳවා තබාගෙන ඇති අතර, ගමේ කිසියම් පුද්ගලයකු විසින් මේ සම්බන්ධ විස්තර දන්වා පොලිසියේ 119 අංකයට කථා කොට තතු පවසා ඇත.ඒ අනුව කන්තලේ මූලස්ථාන පොලිසියේ නිලධාරින් ගොස් සැකකරු අත්අඩංගුවට ගෙන අධිකරණය හමුවට පමුණුවා ඇති අතර දැරිය වැඩිදුර පරීක්‍ෂණ සඳහා කන්තලේ මුුලික රෝහලට ඇතුළත් කොට ඇත.කන්තලේ මූලස්ථාන පොලිස් ස්ථානාධිපති ප්‍ර. පො. ප. නිමල් බණ්ඩාර මහතාගේ උපදෙස් පිට කාන්තා කාර්යාංශයේ ස්ථානාධිපතිනි අංජලී කොඩිතුවක්කු මෙනවියගේ උපදෙස් පිට වැඩිදුර පරීක්‍ෂණ පැවැත්වේ..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>30</day>
    </date>
    <link>http://www.dinamina.lk/2013/03/30/_art.asp?fn=r1303301</link>
    <topic>කෑගල්ලේ කුඩා තේ වගාවහෙක්ටයාර 6333 දක්වා ඉහළට</topic>
    <author>රඹුක්කන විශේෂ ඔස්වල්ඩ් ගොඩකුඹුර</author>
    <content>කෑගල්ල දිස්ත්‍රික්කයේ කුඩා තේ වගාකරුවන් විසි දහසකට ආසන්න සංඛ්‍යාවක් තේ වගාවේ නියැළෙන බවද, මේ වන විට ඔවුන් හෙක්ටයාර හයදහස් තුන්සියයක තේ වගා කැර ඇති බවද කෑගල්ල දිස්ත්‍රික් ලේකම් තුසිත පී. වනිගසිංහ මහතා පවසයි.2005 වර්ෂයේදී හෙක්ටයාර 5374ක තේ වගා කළ අතර, මේ වනවිට එය හෙක්ටයාර 6333 දක්වා වර්ධනය වී තිබේ.කෑගල්ල දිස්ත්‍රික්කයේ තේ වගාකරුවන්ගෙන් සියයට අසූ තුනක්ම කුඩා තේ වගාකරුවන් වෙති.මහා පරිමාණ තේ වගාකරුවන් ප්‍රමාණය සියයට දහහතක් වන අතර, දිස්ත්‍රික්කයේ හෙක්ටයාර අට දහස් තුන්සිය හැත්තෑ හතරක තේ වගා කෙරේ.කෑගල්ල දිස්ත්‍රික්කයේ තේ කර්මාන්ත ශාලා විස්සක් ක්‍රියාත්මක වේ.දැනට දිස්ත්‍රික්කයේ වාර්ෂික තේ නිෂ්පාදනය මෙට්‍රික් ටොන් දහසය දහසක් පමණ වන අතර, ඉදිරි වසර තුනක කාලය තුළ එය මෙට්‍රික් ටොන් දහඅටදහස් පන්සිය හැට එකක් දක්වා ඉහළ නැංවීමට අපේක්ෂිත බව දිස්ත්‍රික් ලේකම්වරයා පවසයි.ඒ සඳහා නිවැරැදි ඝනත්වයකින් වගා බිම්වල පැළ සිටුවීමත්, පොල් වගා වැනි වෙනත් වගාවන් අතර තේ වගාව සඳහා ගොවීන් උනන්දු කිරීමත් යෝජිතය.තේ දළු නෙලීම හා ප්‍රවාහනයේදී සිදුවන හානි වළක්වා ගනිමින් තේ කුඩුවල ප්‍රමිතිය ඉහළ නැංවීමටද මේ යටතේ කටයුතු කරන බව වනිගසිංහ මහතා වැඩිදුරටත් කීය..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>30</day>
    </date>
    <link>http://www.dinamina.lk/2013/03/30/_art.asp?fn=r1303302</link>
    <topic>අත්තනගල්ලවසම් 39කටග්‍රාම නිලධාරින් නෑ</topic>
    <author>නිට්ටඹුව සමූහ - ජෙනට් ජයසිංහ</author>
    <content>අත්තනගල්ල ප්‍රාදේශීය ලේකම් කොට්ඨාසයේ ග්‍රාම නිලධාරි වසම් 39ක පුරප්පාඩු පවතින බව අත්තනගල්ල ප්‍රාදේශීය ලේකම් කොට්ඨාසය පවසයි.මේ ප්‍රාදේශීය ලේකම් කොට්ඨාසයට ග්‍රාම නිලධාරි වසම් 151 ක් තිබෙන අතර එයින් ග්‍රාම නිලධාරින් ඇත්තේ වසම් 112කට පමණි.දැනට ස්ථිර වශයෙන් ග්‍රාම නිලධාරියකු සේවයේ යෙදී නොමැති වසම්වල මහජන අවශ්‍යතා සපුරා දීම ආසන්න වසමේ ග්‍රාම නිලධාරි මහතා විසින් සිදු කරනු ලබයි..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>30</day>
    </date>
    <link>http://www.dinamina.lk/2013/03/30/_art.asp?fn=r1303303</link>
    <topic>මහා පරිමාණ මත්කුඩු තිප්පොළක් අතුරුගිරියේ</topic>
    <author>අතුරුගිරිය විශේ්ෂ - වික්‍රම සමරසිංහ</author>
    <content>බස්නාහිර පළාත් බුද්ධි අංශයේ සහ පොලිස් නිලධාරින්ගේ මෙහෙයවීමෙන් මහාපරිමාණ හෙරොයින් මත්කුඩු ජාවාරමක් සොයා ගෙන තිබේ. පාදුක්ක පොලිස් බල ප්‍රදේශයේ මීගොඩ නිවෙසක හෙරොයින් මත්කුඩු තොග කුඩාපැකට්වලට අසුරමින් සිටියදී මේ වැටලීම සිදු කර ඇත.එහිදී හෙරොයින් ග්‍රෑම් 727ක් පමණ අඩංගු පාර්සල් හතක් සහ එම හෙරොයින් පැකට් කිරීමට යොදාගත් උපකරණ සමඟ සැකකරුවන් පස්දෙනෙකු පොලිස් අත්අඩංගුවට ගෙන තිබේ.එම සියලුම සැකකරුවන් කොළඹ 14 ග්‍රෑන්ඩ්පාස් ප්‍රදේශයේ ස්ථිර පදිංචි අය වෙති.පොලිසිය පවසන පරිදි එම අය අදාළ නිවස මිලට ගෙන කාලයක් තිස්සේ කුඩු ජාවාරම ජයටම සිදු කර තිබේ.බස්නාහිර පළාත් බුද්ධි අංශ නුගේගොඩ කොට්ඨාසයේ ස්ථානභාර පොලිස් පරීක්‍ෂක ආර්. ඩබ්. කේ. විතාන, බුද්ධි අංශය මහරගම සැරයන් ජයතිලක, බුද්ධි අංශය හෝමාගම කොස්තාපල් ඉන්ද්‍රජිත්, බුද්ධි අංශය කොස්තාපල් අරුණශාන්ත, අතුරුගිරිය පොල්සියේ කොස්තාපල් විජේරත්න, තෙන්නකෝන්, ගමගේ, රංගන යන පොලිස් නිලධාරීහු මේ වැටලීම සිදු කළහ.අදාළ නඩු භාණ්ඩ සමඟ සැකකරුවන් හෝමාගම මහේස්ත්‍රාත් අධිකරණයට යොමුකර වැඩිදුර පරීක්‍ෂණ සඳහා රඳවා තබා ගැනීමේ නියෝග ලබා ගැනීමෙන් අනතුරුව අතුරුගිරිය පොලිසිය වැඩිදුර පරීක්‍ෂණ සිදු කරනු ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>30</day>
    </date>
    <link>http://www.dinamina.lk/2013/03/30/_art.asp?fn=r1303304</link>
    <topic>කිරිඳිවිට විදුහලටක්‍රීඩා පිටියක් ඕනෑ</topic>
    <author>යක්කල විශේෂ - රුවන් සමන්ත අධිකාරි</author>
    <content>ගම්පහ අධ්‍යාපන කොට්ඨාසයට අයත් කිරිදිවිට ගැමුණු කනිෂ්ඨ විද්‍යාලයේ අඩුපාඩු රැසක් පවතී.මේ වර්ෂයේදී සිය වන සංවත්සරය සමරන මේ විදුහලේ ශිෂ්‍ය, ශිෂ්‍යාවන්ට භෞතික ගැටලු රැසක් පවතින අතර, ඉන් ප්‍රධාන තැනක් ගන්නේ ඔවුන්ගේ ක්‍රීඩා කටයුතු සිදු කිරීම සඳහා ක්‍රීඩා පිටියක් නොමැතිකම බව එම විද්‍යාලයේ සිසුහු පවසති.දරුවන්ගේ වාර්ෂික ක්‍රීඩා උත්සවය පැවැත්වීම සඳහා ස්ථානයක් නොමැති බව පවසන ඔව්හු, සිසුන් ක්‍රීඩා කරනුයේ විද්‍යාලය ඉදිරිපිට ඇති විහාරස්ථානයට අයත් කුඩා බිම් කැබැල්ලක බවද පවසති..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>30</day>
    </date>
    <link>http://www.dinamina.lk/2013/03/30/_art.asp?fn=r1303305</link>
    <topic>මන්ත්‍රීවරු කෑ ගැසීමෙන් බුලත්සිංහල ප්‍රා.සභා රැස්වීම කල් තබයි</topic>
    <author>කළුතර දිසා සමූහ දයාරත්න කුමාරසිංහ</author>
    <content>බුලත්සිංහල ප්‍රාදේශීය සභාවේ මාර්තු මාසයේ මාසික රැස්වීම පසුගිය 22 දින සභාපති තුසිත කුලරත්න (එජනිස) මහතාගේ ප්‍රධානත්වයෙන් ආරම්භ කර පසුගිය සභා වාර්තාව සභා සම්මත කරගැනීමට ඉදිරිපත් කළ අවස්ථාවේ එජනිස මන්ත්‍රීවරු අසුන්වලින් නැඟිට කෑ කෝ ගසමින් විරෝධය දක්වන්නට වූ නිසා සභාව ලබන අ‍ප්‍රේල් පළවැනි දිනට කල්තැබීමට සභාපතිවරයාට සිදුවිය.පෙබරවාරි 20 දින මාසික රැස්වීම පැවැත්වූ අවස්ථාවේ එජනිස සංධානයේ මන්ත්‍රීවරයකුවූ ත්‍යාගරාජා ජයරාජ් මහතාට ප්‍රාදේශීය සභාවේ සේවකයකු විසින් පහර දීම පිළිබඳව කිසිවක් වාර්තාවට ඇතුළත්කර නැති බැව් පෙන්වා දෙමින් මන්ත්‍රීවරු කෑ කෝ ගසන්නට වූහ.මේ අවස්ථාව් නියෝජ්‍ය සභාපති ඉන්දික හේවගේ (එ.ජ.නි.ස) මහතා කරුණු දක්වමින් ප්‍රාදේශීය සභාවේ සේවකයකු ජෙයරාජ් මන්ත්‍රීවරයාට පහරදීම පිළිබඳව මේ වාර්තාවෙහි කිසිවක් සඳහන්ව නැති බවත් මෙය වැරදි අසම්පූර්ණ වාර්තාවක් නිසා සම්මත කිරීමට නොහැකි බවත් පැවසීය..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>30</day>
    </date>
    <link>http://www.dinamina.lk/2013/03/30/_art.asp?fn=r1303306</link>
    <topic>පයාගල ගුරුවරියගේ ගෙල බැඳී රන් දම් වැල කඩාගෙන</topic>
    <author>කටුකුරුන්ද සමූහ</author>
    <content>අසනීප වූ සිසුවකු බැලීමට ගොස් නිවෙස කරා පැමිණෙමින් සිටි පයාගල පාසල් ගුරුවරියකගේ ගෙල බැඳී රන් මාලය කඩාගෙන යෑමේ පුවතක් පයාගල අළුත්ගම්ගොඩ ප්‍රදේශයෙන් වාර්තාවේ.යතුරු පැදියකින් පැමිණි තරුණයන් දෙදෙනකු මාර්ගයේ සිටි ගුරුවරියගේ රන් මාලය කඩාගෙන ගොස් ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>30</day>
    </date>
    <link>http://www.dinamina.lk/2013/03/30/_art.asp?fn=r1303307</link>
    <topic>සමාජ විරෝධි සම්බාහන ආයතනබිහිවීම වැළැක්වීමට නව වැඩපිළිවෙළක්</topic>
    <author>නිට්ටඹුව සමූහ, ජෙනට් ජයසිංහ</author>
    <content>ආයුර්වේදය මුවාවෙන් රටපුරා හතු පිපෙන්නාක් මෙන් නීති විරෝධී හා සමාජ විරෝධි ලෙස සම්බාහන ආයතන බිහිවීම වැළැක්වීමට දේශීය වෛද්‍ය අමාත්‍යාංශය පියවර ගෙන තිබේ.ආයුර්වේදය පිළිබඳව පොදු ජනතාව අතර පැතිරී යන දුර්මත බැහැර කර, පංචකර්ම ආයුර්වේද ප්‍රතිකාර පිළිබඳව ජනතාව දැනුවත් කිරීම මෙහි ප්‍රධාන අරමුණ වෙයි.ඒ අනුව දේශීය වෛද්‍ය නියෝජ්‍ය ඇමැති පණ්ඩු බණ්ඩාරනායක මහතා ආයුර්වේද වෛද්‍ය සභාවේ ලේඛකාධිකාරී වෛද්‍ය බැසිල් රංජිත් ප්‍රනාන්දු වෛද්‍ය සුසිලා සදසිලි , වෛද්‍ය තිලානි, වෙලේකුඹුර සහ ආයුර්වේද වෛද්‍යවරුන්වන චිත්‍රසිංහ තෙන්නාගම, සුනිල් ශාන්ත , වෛද්‍යාචාරිණී චන්ද්‍රිකා මහත්ම මහත්මීන්ගේ සහභාගිත්වයෙන් පසුගියදා ගම්පහ - මේරිබිසෝ මාවතේදී ආයුර්වේද මධ්‍යස්ථානයක් සහ උපදේශන සේවාවක් අරඹනු ලැබිණි.ප්‍රධාන ආරාධිත අමුත්තා ලෙස මෙම අවස්ථාවට සහභාගි වූ දේශීය වෛද්‍ය නියෝජ්‍ය ඇමැති පණ්ඩු බණ්ඩාරනායක මහතා මෙසේ පැවසීය.අනාදීමත් කාලයක අපේ රටේ ජන ජීවිතය හා බැඳී පවත්නා ආයුර්වේද වෛද්‍ය ක්‍රමය පිළිබඳව තාක්‍ෂණයෙන් දියුණු වන මේ යුගයේදී පවා ජනතාවගේ වැඩි අවධානය යොමු වෙමින් පවතිනවා.එම ප්‍රවණතාව උපයෝගීකර ගනිමින් සමහරු මුදල් ඉපයීම පරමාර්ථකරගෙන ආයුර්වේද නම භාවිතාකර විවිධ නීති විරෝධී හා සමාජ විරෝධි ආයතන අරඹනවා.එවැනි සිද්ධීන් නිසා සැබෑ ආයුර්වේද ප්‍රතිකාර පිළිබඳව සමාජය තුළ දුර්මත ගොඩනැගෙනවා.නිසා ආයුර්වේද වෛද්‍ය ක්‍රමය නිසි පරිදි හදාරා සුදුසුකම් ලැබූ වෛද්‍යවරුන් දිරිමත් කිරීමටත්, ආයුර්වේද ප්‍රතිකාර ක්‍රමවලට ඇතුළත් පංච කර්ම හා විදුලි පිළිස්සුම් ප්‍රතිකාර සම්බන්‍ධයෙන් ජනතාවට පහසුවෙන් සේවාව ලබා ගැනීමට හැකිවන අන්දමින් මෙවැනි දේශීය වෛද්‍ය මධ්‍යස්ථාන බහුල කිරීමට දේශීය වෛද්‍ය අමාත්‍යාංශය පියවර ගෙන තිබෙනවා..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>30</day>
    </date>
    <link>http://www.dinamina.lk/2013/03/30/_art.asp?fn=r1303308</link>
    <topic>පදික වේදිකාවෙන්වෙළෙඳ රථ ඉවතට</topic>
    <author>පානදුර සමූහ - කපිල සෝමරත්න</author>
    <content>පානදුර නගරයේ පදික වේදිකාවල සහ මංසන්ධිවල නවතාගෙන පාන් සහ ඉදිආප්ප අලෙවි කරන වෙළෙඳ රථ අප්‍රේල් 01වැනිදා සිට ඉවත්කිරීමට පානදුර නගර සභාව පියවර ගන්නා බව එහි සභාපති නන්දන ගුණතිලක මහතා පැවසීය.මෙම වෙළඳ රථ පදික වේදිකාවේ සහ මංසන්ධිවල නවතා තැබීමෙන් මගීන්ට ඉමහත් හිරිහැරයකට මුහුණපාන්නට සිදුවී තිබේ..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>30</day>
    </date>
    <link>http://www.dinamina.lk/2013/03/30/_art.asp?fn=r1303309</link>
    <topic>හොරට කිරලා 5000ක් දඩකයි</topic>
    <author>පානදුර සමූහ - කපිල සෝමරත්න</author>
    <content>හොර තරාදියක් පාවිච්චි කර භාණ්ඩ විකිණීමේ චෝදනාවට වරද පිළිගත් පානදුරේ බෙක්කේගම වෙළඳ සල් හිමියකුට රුපියල් පන්දාහක දඩයක් පානදුර ප්‍රධාන මහේස්ත්‍රාත් ආර්. එස්. ඒ. දිසානායක මහතා නියම කළේය.මෙම දඩය නියම වූ තැනැත්තාට නඩු පවරා තිබුණේ කළුතර කිරුම් සහ මිනුම් අංශයේ අධීක්‍ෂණ නිලධාරී ඇම්. ඩී. ඒ. ප්‍රනාන්දු මෙනෙවිය විසිනි..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>30</day>
    </date>
    <link>http://www.dinamina.lk/2013/03/30/_art.asp?fn=r13033010</link>
    <topic>කෑගල්ලේ හෙක්ටයාර්144ක තේ වගා</topic>
    <author>බුලත්කොහුපිටිය සමූහ ඩබ්ලිව් රෝහණ.</author>
    <content>2013 වර්ෂයේ කෑගල්ල දිසත්‍රික්කයේ අලුතින් හෙක්ටයාර 143.8ක තේ වගා කිරීමට කුඩා තේවතු සංවර්ධන අධිකාරිය කටයුතු කරයි.මේ යටතේ මානා සහිත තේ නැවත වගාව යටතේ් හෙක්ටාර් 90ක්ද , මානා රහිත තේ නැවත වගාව යටතේ හෙක්ටාර් 15ක්ද ,අලුත් වගාව යටතේ හෙක්ටාර් 33 ක්ද , ඉෆාඩ් ව්‍යාපෘතිය යටතේ හෙක්ටාර් 5.8 වගා කිරීමට නියමිතය..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>30</day>
    </date>
    <link>http://www.dinamina.lk/2013/03/30/_art.asp?fn=r13033011</link>
    <topic>පොල්ගස්ඕවිට වෑතර රෝහලට පොලිස් ඒකකයක්</topic>
    <author>පොල්ගස්ඕවිට සමූහ</author>
    <content>වෑතර දිසා රෝහලේ පසුගියදා රෝහල් පොලිසියක් ස්ථානගත කැරිණි. කහතුඩුව පොලිසියට අනුයුක්තව පිහිටුවන ලද මෙම පොලිස් ඒකකය දිගු කලක සිට පැවති අවශ්‍යතාවයක් සපුරාලීමකි.මෙවැනි රෝහල් පොලිසියක් ඉල්ලා කාර්ය මණඩලය පසුගියදා උද්ඝෝෂණයක්ද පවත්වන ලද අතර මෙම තීරණය එහි ප්‍රතිඵලයක් බවද රෝහල් සේවකයෝ කියා සිටිති.රෝහල් පොලිසියක අවශ්‍යතාව පිළිබඳව මාර්තු 11 දින ‘දිනමිණ’ මගින්ද පෙන්වා දී තිබුණි..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>30</day>
    </date>
    <link>http://www.dinamina.lk/2013/03/30/_art.asp?fn=s1303301</link>
    <topic>ජෙනරාල්වරු දෙදෙනාගේ මලල ක්‍රීඩා මුල් පුටු සටන අවසන්</topic>
    <author>ප්‍රින්ස් ගු‍ණසේකර</author>
    <content>ශ්‍රී ලංකා මලල ක්‍රීඩා සංගමයේ සභාපති තනතුරට තරග කිරීමට ඉදිරිපත්ව සිටින මේජර් ජෙනරාල් දයා රත්නායක මහතා හෙට පැවැත්වෙන වාර්ෂික නිලවරණ මහා සභාවේදී සිය නාමයෝජනාව ඉල්ලා අස්කර ගැනීමට සුදානමින් සිටී.එබැවින් ඉදිරි දෙවර්ෂයක කාලයක් සඳහා ශ්‍රී ලංකා මලල ක්‍රීඩා සභාපති ලෙස මේජර් ජෙනරාල් පාලිත ප්‍රනාන්දු මහතා නිතරගයෙන් පත්වීමට නියමිතය.මේජර් ජෙනරාල් දයා රත්නායක හා මේජර් ජෙනරාල් පාලිත ප්‍රනාන්දු යන මහත්වරු ශ්‍රී ලංකා මලල ක්‍රීඩා සංගමයේ සභාපති තනතුරට තරග කළ අතර හමුදා විනය ආරක්ෂා කිරීමේ අදහසින් මේජර් ජෙනරාල් දයා රත්නායක මහතා මේ තීරණය ගෙන ඇත.ශ්‍රී ලංකා යුද හමුදාව නියෝජනය කරන දෙදෙනෙක් තනතුරක් ලබාගැනීමේ අරමුණින් ඡන්ද විමසීමකට එළැඹීම සුදුසු නැති බව රත්නායක මහතාගේ අදහසවී ඇත. එසේ හෙයින් ඡන්ද විමසීම පැවැත්වෙන ස්ථානයට ගොස් තම ඉල්ලා අස්වීම ප්‍රකාශ කොට නව සභාපති පාලිත ප්‍රනාන්දු මහතා වෙත සුබ පැතීමට රත්නායක මහතා තීරණය ‍කොට ඇත.ශ්‍රී ලංකා මලල ක්‍රීඩා සංගමයේ හිටපු සභාපතිවරයෙකු වන මේජර් ජෙනරාල් පාලිත ප්‍රනාන්දු මහතා පසුගිය වසරේ පැවැති මලල ක්‍රීඩා නිලවරණයට ඉදිරිපත් නොවු අතර මේජර් ජෙනරාල් දයා රත්නායක මහතා නිතරගයෙන් තේරී පත්විය.ක්‍රීඩා විද්‍යායතනයේදී හෙට පෙරවරු 11ට පැවැත්වෙන මලල ක්‍රීඩා නිලවරණයේදී වත්මන් ලේකම් රියර් අද්මිරාල් ෂෙමාල් ප්‍රනාන්දු මහතා මෙවරද එම තනතුරට තරග කරයි.ඔහු සමග තරග කිරීමට මෙවර නාමයෝජනා ලබාදී ඇති ප්‍රේමා පින්නවල මහතා පසුගිය වසරේදී ඡන්ද 15කින් පරාජයට පත්විය. මලල ක්‍රීඩා නිලවරණයේදී උප සභාපති තනතුරු 7ක් සඳහා 13ක් නාමයෝජනාදී ඇති හෙයින් ප්‍රබල තරගයක් නිර්මාණයවී තිබේ.පත්වෙන තනතුරු හතෙන් එකක් කාන්තාවකට වෙන්වන අතර ඒ සඳහා සුසන්තිකා ජයසිංහ හා ගීතා පතිරණවසම් අතර සටනක් පවතී.උපසභාපති තනතුරු හතට පත්වීම සඳහා ජී.එල්.එස්.පෙරේරා, එච්.ඩබ්ලිව්.නිමල්සිරි, සුනිල් ජයවීර, ටී.එම්.දේවේන්ද්‍රන්, ජි‍.එස්.ඩී.වෛද්‍යතිලක, ලාල් චන්ද්‍රකුමාර, කර්නල් සුදත් මඩුගල්ල, අජිත් නාරගල, සුගත් තිලකරත්න, අලෙයි ලීමා, කිෂු ගෝමස් යන මහත්වරු ඉදිරිපත්ව සිටිති.උප ලේකම් තනතුර සඳහා වී.ප්‍රේමතිලක හා බර්නාඩ් පෙරේරා, උප භාණ්ඩාගාරික තනතුරට එච්.ඒ.උපාලි කැලිස්ටස් ප්‍රනාන්දු හා ටී.ජයසුන්දර යන මහත්වරු ඉදිරිපත්ව සිටිති. භාණ්ඩාගාරික ලෙස කිරාන් අතපත්තු හා සටහන්කරු ‍සමන් කුමාර යන මහත්වරු නිතරගයෙන් තේරී පත්ව සිටිති..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>30</day>
    </date>
    <link>http://www.dinamina.lk/2013/03/30/_art.asp?fn=s1303302</link>
    <topic>චන්දිමාල්ට අභියෝගය</topic>
    <author>වර්නන් ගුණසේකර පල්ලෙකැලේ සිට</author>
    <content>සංචාරක බංග්ලාදේශ ක්‍රිකට් කණ්ඩායම පෙරේදා ශ්‍රී ලංකාවට එරෙහිව ප්‍රදර්ශනය කළ ජයග්‍රාහී ක්‍රීඩාව අනුව හෙට පල්ලෙකැලේ අන්තර්ජාතික ක්‍රිකට් ක්‍රීඩාංගණයේ පැවැත්වෙන විස්සයි 20 තරගයේදී තියුණු සටනක් ක්‍රීඩා ලෝලීන්ට බලාපොරොත්තු විය හැක.වර්ෂාව හරස් වීම හේතුවෙන් තරගය ඩක්වර්ත්/ලුවිස් ක්‍රමවේදයට යාමට පෙර ලකුණු 303ක ජයග්‍රාහී ඉලක්කය හඹා යාමේදී බංග්ලාදේශය ඉතාමත් සටන්කාමී පිතිහරඹයක නියැළුනේය. ලකුණු ලබා ගැනීම අතින් ඔවුන් මුල සිටම සිටියේ ශ්‍රී ලංකාවට ඉතාමත් සමීපයෙනි.වැසි පතිත වීම හේතුවෙන් තරගය නතර කරන විට ඕවර 13 යි පන්දු 4ක් යවා තිබූ අතර ඒ වන විට බංග්ලාදේශය එක් කඩුල්ලක් දැවී ලකුණු 78ක් ලබා ගෙන සිටියේය. මේ තත්ත්වයේදී ශ්‍රී ලංකාව කිසිවෙකු නොදැවී ලකුණු 79ක් රැස්කර ගෙන සිටියේය.තරගය යළි ආරම්භ වූයේ බංග්ලාදේශයට පන්දු 80කින් ලකුණු 105ක පහසු ජයග්‍රාහී ඉලක්කයක් පිරිනැමෙමිනි. ඔවූහු පන්දු 6ක් ඉතිරිව තිබියදී කඩුලු 7ක් පමණක් දැවී එම ඉලක්කය සපුරා ගත්හ.“කලින් තිබුනු ලකුණු 303 ඉලක්කයට ගියා නම් බංග්ලාදේශයට අමාරු වෙන්න තිබුණා. නමුත් අළුත් ඉලක්කය නිසා අපි පැරදුනා’ යැයි නායක ඇන්ජලෝ මැතිව්ස් තරගයෙන් පසුව කියා සිටියේය.ශ්‍රී ලංකා කණ්ඩායම ඔවුන්ගේ ඉනිම මැදදී හොඳින් ක්‍රීඩා නොකළ බවත් පිට පිට කඩුලු බිඳ වැටුනේ නැත්නම් මීට වඩා වැඩි මුළු ලකුණු සංඛ්‍යාවකට යාමට හැකියාව තිබුනු බවත් මැතිව්ස් ප්‍රකාශ කළේය. කුමාර් සංගක්කාර දෙවැනි කඩුල්ල ලෙසින් දැවී යන විට ශ්‍රී ලංකාව ලකුණු 203ක් ලබා ගෙන විශාල මුළු ලකුණු ප්‍රමාණයකට යන බවක් පෙන්නුම් කර තිබිණි.එහෙත් ඉන්පසුව පිටියට පිවිසි තිසර පෙරේරා, මැතිව්ස් හා ජීවන් මෙන්ඩිස් පන්දු 24කින් ලබා ගත්තේ ලකුණු 15ක් පමණි.දඟ පන්දු යවන ජීවන් මෙන්ඩිස් මේ තරගයේදී පන්දු යැවුයේ නැත. “ජීවන් බෝල් කලේ නැත්තේ වැස්සෙන් පස්සේ පන්දුව දැඩිකොට අල්ලා ගැනීමට නොහැකි වූ නිසායි. එවැනි තත්ත්වයක් යටතේ දඟ පන්දු සාර්ථකව යවන්න බැහැ” මැතිව්ස් පවසා සිටියේය.හෙට පැවැත්වෙන තරගය දිනේෂ් චන්දිමාල් ශ්‍රී ලංකා විස්සයි 20 කණ්ඩායමට නායකත්වය දෙන ප්‍රථම තරගයයි. ලසිත් මාලිංග ද ප්‍රථම වතාවට කණ්ඩායමේ උප නායකත්වය දරයි.මේ තරගය සඳහා නවක ක්‍රීඩකයන්ට අවස්ථාව ලබා දීමේ අරමුණින් සංගක්කාර, තිලකරත්න ඩිල්ෂාන් හා නුවන් කුලසේකර යන ජ්‍යෙෂ්ඨ ක්‍රීඩකයන් විවේක ගන්වා ඇතැයි ශ්‍රී ලංකා ක්‍රිකට් තේරීම් සභාපති සනත් ජයසූරිය පවසයි.ශ්‍රී ලංකා සංචිතයට නවක මුහුණු පහක් එක්ව තිබේ. තුන් ඉරියව්වෙන්ම කැපී පෙනෙන රමිත් රඹුක්වැල්ල, ශෙහාන් ජයසූරිය හා චතුරංග ද සිල්වා, වේග පන්දු යවන ඉෂාන් ජයරත්න කණ්ඩායමට අළුතින් එක්ව සිටින අතර එක්දින සංචිතයේ සිටි ඇන්ජලෝ පෙරේරා ට ද මේ සංචිතයේ ස්ථානයක් හිමිව තිබේ.කුසල් ජනිත් පෙරේරා හා ඩිල්ෂාන් මුණවීර ඉනිම ආරම්භ කරනු ඇති බවත් රඹුක්වැල්ල මැද පෙල පිතිකරුවකු ලෙසින් ක්‍රීඩා කිරීමට බොහෝ දුරට ඉඩ ඇති බවත් ජයසූරිය කියයි.සචිත්‍ර සේනානායක හා ජීවන් මෙන්ඩිස් සංචිතයේ සිටින දඟ පන්දු යවන්නෝ වෙති. ශමින්ද එරංග, ඉෂාන් ජයරත්න, ලසිත් මාලිංග, තිසර පෙරේරා, ඇන්ජලෝ මැතිව්ස්ගෙන් වේග පන්දු බළඇණිය සමන්විත වෙයි.ශ්‍රී ලංකාව හා බංග්ලාදේශය අතර හෙට පැවැත්වෙන්නේ දෙවැනි විස්සයි 20 තරගයයි. දෙපිල මෙතෙක් ක්‍රීඩා කළ එක ම විස්සයි20 තරගය පැවතියේ 2007 වසරේ සැප්තැම්බරයේදීය. දකුණු අප්‍රිකාවේ ජොහැන්නස්බර්ග් නුවර පැවැති එම විස්සයි 20 ලෝක කුසලාන තරගය ශ්‍රී ලංකාව ලකුණු 64කින් ජය ගත්තේය..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>30</day>
    </date>
    <link>http://www.dinamina.lk/2013/03/30/_art.asp?fn=s1303303</link>
    <topic>තමිල්නාඩු ප්‍රකාශයෙන් මිත්‍රත්වයට හානියක් නැ</topic>
    <author>ප්‍රින්ස් ගුණසේකර</author>
    <content>තමිල්නාඩු මහ ඇමැතිනියගේ ප්‍රකාශය හේතුවෙන් ඉන්දියාව සමග ඇති මිත්‍රශීලි බැදීමට හානියක් නොවන බව ක්‍රීඩා ඇමැති මහින්දානන්ද අලුත්ගමගේ මහතා පවසයි. චෙන්නායි හි පැවැත්වෙන තරගවලට ශ්‍රී ලංකා ක්‍රිකට් ක්‍රීඩකයන්ට වාරණයක් පැනවුණද අනෙක් ප්‍රාන්තවල ඉහළ පිළිගැනීමක් ඇතැයි සිහිපත් කළ ඇමැතිවරයා පැවැසුවේ මැතිව්ස් පුනේ කණ්ඩායමේ නායකයා බවට පත් කිරීමෙන් එය මනාව තහවුරු වන බවයි.“එල්.ටී.ටී.ඊ ත්‍රස්තවාදී ක්‍රියා උත්සන්නවු සමයක බටහිර රටවල් ශ්‍රී ලංකාවේ ක්‍රිකට් ක්‍රීඩා කිරීම අවදානම් බව ප්‍රකාශ කොට මෙහි පැමිණියේ නැ. ඒ වේලාවේ මොහොමඩ් අසාරුඩීන්-වසීම් අක්‍රම් ඒකාබද්ධ කණ්ඩායමක් ලෙස ශ්‍රී ලංකාව සමග තරගයකට එක්වුනා. අපේ රට අපහසුතාවට පත් නොකොට ඉන්දියාව-පාකිස්තානය අප සමග අත්වැල් බැදගත්තා” ඇමැතිවරයා පැවැසීය.“ඉන්දියාවේ එක් කොටසක් පමණයි තමිල්නාඩුව. ඒ අය ක්‍රීඩාව හරහා දේශපාලනය කරන්න ගියාට ඒක මුලු ඉන්දියාවම අනුමත කරන්නේ නැ” මහින්දානන්ද අලුත්ගමගේ මහතා වැඩි දුරටත් පැවැසීය.චෙන්නායි සුපර් කිංග්ස් පිලට ක්‍රීඩා කරන ශ්‍රී ලංකා ක්‍රිකට් ක්‍රීඩකයන් ඉවත් කිරීමට කටයුතු කර ඇති අතර චෙන්නායිහී අනෙක් ශ්‍රී ලංකා ක්‍රීඩකයන්ට ක්‍රීඩා කිරීමද තහනම් කිරීමට පියවර ගෙන ඇත.මේ තීරණය පිළිබඳ ඉන්දීය මාධ්‍ය ජයලලිතා ජයරාම් වෙත දැඩි විරෝධය හා විවේචන එල්ල කර තිබුණි. ක්‍රීඩාව මගින් දේශපාලනය කිරීම බලයේ සිටීමට ගන්නා පහත් උත්සහයක් බව ඉන්දීය දේශපාලනඥයෝද පිළිකුලෙන් යුතුව හෙලා දැක ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>30</day>
    </date>
    <link>http://www.dinamina.lk/2013/03/30/_art.asp?fn=s1303304</link>
    <topic>‘ෆයිව් නේෂන්ස්’ රගර් තරගාවලිය හෙට ඇරැඹේ</topic>
    <author>ෆවුස් මොහොමඩ්</author>
    <content>ආසියාවේ හොඳම රගර් කණ්ඩායම් පහ අතරට සුදුසුකම් ලැබීමේ තරගාවලියක් වන ආසියානු ‘ෆයිව් නේෂන්ස්’ පළමු කොටසේ රගර් තරගාවලිය හෙට (31) හැව්ලොක්ස් පිටියේදී ආරම්භ වේ. ශ්‍රී ලංකාව ඇතුලු කසකස්තානය, තායිලන්තය හා චීන තායිපේ රටවල් තරගවදින මේ තරගාවලිය අප්‍රේල් මස 6වැනිදා දක්වා පැවැත්වේ.මෙවර තරගාවලියට නම් කළ ශ්‍රී ලංකා කණ්ඩායමේ නායකත්වය නාවික හමුදා රගර් පිලේ යෝෂිත රාජපක්ෂ විසින් දරනු ලබයි. උපනායකයා ලෙස මහනුවර ක්‍රීඩා සමාජයේ ෆසීල් මරිජා කටයුතු කරයි.පසුගිය වසරේ පිලිපීනයේ මැනිලා නුවර පැවැති තරගාවලියේ දීත් ශ්‍රී ලංකා පිලේ නායකයා ලෙස කටයුතු කළ යෝෂිත රාජපක්ෂ එහිදී ශ්‍රී ලංකා පිලට අනුශුරතාව හිමිකර දීමට සමත්විය. එම තරගාවලියේදී වසර 22කට පසුව ශ්‍රී ලංකා පිල චීන තායිපේ කණ්ඩායම පරාජයට පත්කිරීම ද විශේෂ සිදුවීමක් විය.අන්තර් ජාතික 15සාමාජික රගර් තරග බිමේ පළපුරුදු පුහුණුකරුවකු වන දකුණු අප්‍රිකාවේ රවීන් ඩු ප්ලෙසිස් යටතේ පුහුණුව ලබන ශ්‍රී ලංකා ක්‍රීඩකයන්ගේ එකම බලාපොරොත්තුව වන්නේ ලබන වසරේ ආසියානු සුපිරි රටවල් පහේ තරගාවලියට සුදුසුකම් ලබාගැනීමය.අන්තර් ජාතික තරගවලට සහභාගිවූ අත්දැකීම් බහුල ක්‍රීඩකයන් රැසක් මෙවර කණ්ඩායමට ඇතුළත්ව සිටිති. නායක යෝෂිත රාජපක්ෂ, නාමල් රාජපක්ෂ, හෙන්රි ටෙරන්ස්, කිෂෝර් ජෙහාන්, අචල පෙරේරා, ෂැරෝ ප්‍රනාන්දු, හසිත පෙරේරා, සුමේධ මාලේවන, සජිත් සාරංග, රෙහාන් වීරකෝන්, සඳුන් හේරත්, දිනූෂ චතුරංග, රීසා මුබාරක්, සත්‍යා රණතුංග, මොහොමඩ් ශෙරිෆ් පසුගිය වසරේ ‘ෆයිව් නේෂන්ස්’ තරගාවලියේ දීත් ශ්‍රී ලංකා පිල නියෝජනය කරමින් විශිෂ්ට දස්කම් දැක්වූහ.මෙවර තරගාවලිය ශ්‍රී ලංකාවේ පැවැත්වීම ද ශ්‍රී ලංකා ක්‍රීඩකයන්ට අතිරේක වාසියක් වනු නිසැකය.එච්.එස්.බී.සී. බැංකු සමාගමේ අනුග්‍රහයෙන් පැවැත්වෙන ෆයිව් නේෂන්ස් රගර් තරගාවලියේදී ශ්‍රී ලංකා පිලේ අනුග්‍රාහක ලෙස ඩයලොග් සමාගම කටයුතු කරයි.තරග කාල සටහන- මාර්තු 31දා- පස්වරු 2.00ට කසකස්තානය - තායිලන්තය, පස්වරු 4.00ට ශ්‍රී ලංකාව-චීන තායිපේ, අප්‍රේල් 3දා - පස්වරු 2.00ට කසකසතානය -චීන තායිපේ, පස්වරු 4.00ට ශ්‍රී ලංකාව - තායිලන්තය, අප්‍රේල් 6දා - පස්වරු 2.00ට තායිලන්තය- චීන තායිපේ, පස්වරු 4.00ට ශ්‍රී ලංකාව-කසකස්තානය.</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>30</day>
    </date>
    <link>http://www.dinamina.lk/2013/03/30/_art.asp?fn=s1303305</link>
    <topic>මැතිව්ස් පුනේ වොරියර්ස් නායකත්වයට</topic>
    <author/>
    <content>ශ්‍රී ලංකා ක්‍රිකට් නායක ඇන්ජලෝ මැතිව්ස් අයි.පී.එල් ක්‍රිකට් තරගාවලියේ පුනේ වොරියර්ස් කණ්ඩායමේ නායකත්වයට පත් කර ඇත.චෙන්නායි පිලෙන් නුවන් කුලසේකර හා අකිල ධනංජය ඉවත් කරද්දී මැතිව්ස් පුනේ කණ්ඩායමේ නායකත්වයට පත් කිරීම විශේෂත්වයකි.පුනේ වොරියර්ස් පිලේ නායකයා වු සව්රව් ගංගුලි වෙනුවට මැතිව්ස් තෝරා ගෙන ඇත. මැතිව්ස්ට කලින් පුනේ කණ්ඩායමේ නායකත්වය උදෙසා ඔස්ට්‍රේලියානු ක්‍රිකට් නායක මයිකල් ක්ලාක් යෝජනාවී තිබුණද ක්ලාක් ආබාධයකට ලක්වීමෙන් එම අදහස අත්හැර දැමුණි.පුනේ කණ්ඩායමේ තෙවැනි නායකයාවු මැතිව්ස් අප්‍රේල් 5වැනිදා හයිද්‍රාබාද් සන්රයිස් පිලට එරෙහිව පළමු තරගයට එක්වේ. එම කණ්ඩායමට නායකත්වය ලබාදෙන්නේ කුමාර් සංගක්කාර විසිනි..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>30</day>
    </date>
    <link>http://www.dinamina.lk/2013/03/30/_art.asp?fn=s1303306</link>
    <topic>චැම්පියන් කුසලානයට සල්ලි මල්ලක්</topic>
    <author/>
    <content>ලබන ජුනි මාසයේ එංගලන්තයේ පැවැත්වෙන චැම්පියන් කුසලාන ක්‍රිකට් තරගාවලියේ ශූරයන්ට ඇමරිකානු ඩොලර් මිලියන 2ක් පිරිනැමීමට සංවිධායකයෝ සුදානම් වෙති. අනුශූරයන්ට ඇමරිකානු ඩොලර් මිලියනයක් පිරිනැමේ.චැම්පියන් කුසලාන ක්‍රිකට් තරගාවලියේ පිරිනමන මුළු තෑගි මුදල ඇමරිකානු ඩොලර් මිලියන 4ක් වන අතර අවසන් පූර්ව වටයෙන් ඉවතට යන කණ්ඩායමකට ඇමරිකානු ඩොලර් ලක්ෂ 4ක් පිරිනැමීමට කටයුතු යොදා තිබේ.තරගාවලි‍ය එංගලන්තයේ කාඩිෆ්, එඩ්බැජ්ස්ටන් හා ඕවල් ක්‍රීඩාංගණවලදී පැවැත්වේ. ඉන්දියාව හා දකුණු අප්‍රිකාව අතර තරගය ජුනි 6වැනිදා කාඩින්හිදී පැවැත්වෙන අතර වැඩිම අවධානයක් ඇති ඉන්දියාව-පාකිස්තානය අතර තරගය ජුනි 15දා බර්මින්හැම්හිදී පැවැත්වේ..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>30</day>
    </date>
    <link>http://www.dinamina.lk/2013/03/30/_art.asp?fn=s1303307</link>
    <topic>බැඩ්මින්ටන් නිලවරණය අප්‍රේල් 23දා</topic>
    <author>ප්‍රින්ස් ගුණසේකර</author>
    <content>මානව හිමිකම් කොමිසමේ පැවැති පරික්ෂණයකින් අනතුරුව කල් දැමුණු ශ්‍රී ලංකා බැඩ්මින්ටන් සංගමයේ නිලවරණය අප්‍රේල් 23වැනිදා ක්‍රීඩා අධ්‍යක්ෂ ජෙනරාල් රංජනී ජයකොඩි මහත්මියගේ අධීක්ෂණය යටතේ පැවැත්වීමට තීරණය වී තිබේ.මේ නිලවරණය අද දිනයේ පැවැත්වීමට නියමිතව තිබුණද අක්‍රමිකතා ඇතැයි ඉදිරිපත්වු ‍චෝදනාවක් මත කල්දැමීමට තීරණය විය. බැඩ්මින්ටන් සභාපති තනතුරට නාමයෝජනා දුන් මහාචාර්ය රංජිත් ද සිල්වා මහතා ඇතුලු පිරිසක් විසින් මානව හිමිකම් කොමිසමට කරන ලද පැමිණිල්ලක් විභාග කිරීමෙන් අනතුරුව ක්‍රීඩා අමාත්‍යංශය නිලවරණය කල්දැමීමට එකඟතාව පළ කළේය.නිලවරණය පැවැත්වෙන තුරු බැඩ්මින්ටන් පරිපාලන කටයුතු ක්‍රීඩා අමාත්‍යාංශය යටතට පවරා ගැනේ. ඡන්දය පැවැත්වෙන දිනයට දින 14කට කලින් නැවත නාමයෝජනා කැඳවීමක් සිදු කළ හැකි වුවද පැරණි නාමයෝජනා පිළිගෙන ඡන්දය පැවැත්වීමට තරග කරන පාර්ශව එකඟවී ඇතැයිද වාර්තාවේ.මේ අතර කායවර්ධන, හෑන්ඩ්බෝල් හා බේස්බෝල් නිලවරණ පැවැත්වීමට එරෙහිව අධිකරණය මගින් අතුරු තහනම් නියෝග කොට අති හෙයින් හෙට සිට පරිපාලන කටයුතු භාරව කටයුතු කරන්නේ කවුරුන්ද යන්න ප්‍රශ්නයක් පැන නැගී ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>30</day>
    </date>
    <link>http://www.dinamina.lk/2013/03/30/_art.asp?fn=s1303308</link>
    <topic>මාදින්නාගොඩ පාපන්දු අවසන් ගැටුම අද</topic>
    <author>මාතලේ දිසා විශේෂ</author>
    <content>මාදින්නාගොඩ එක්සත් ක්‍රීඩා සමාජයට වසර 50ක් පිරීම නිමිත්තෙන් පැවැත්වු ආරාධිත පාපන්දු තරගාවලියේ අවසන් මහා තරගය අද පස්වරු 3.30ට මාදින්නාගොඩ ක්‍රීඩාංගණයේදී පැවැත්වේ.මේ අවසන් ගැටුමට බණ්ඩාරණායකපුර සරසවි හා කොල්ලුපිටිය යුනයිටඩ් යන කණ්ඩායම් සහභාගී වේ. තරගාවලියට කණ්ඩායම් 16ක් එක්වු අතර ශූරතාවට රුපියල් 40000ක් සමග වටිනා කුසලානයක් පිරිනැමේ.ක්‍රීඩා ඇමැති මහින්දානන්ද අලුත්ගමගේ, බස්නාහිර පළාත් ආණ්ඩු පක්ෂයේ ප්‍රධාන සංවිධායක රේණුක පෙරේරා හා ශ්‍රී ලංකා පාපන්දු සභාපති රංජිත් රුද්‍රිගු යන මහත්වරු ඇතුලු පිරිසක් මේ අවස්ථාවට එක්වෙති.මාතලේ දිස්ත්‍රික් හොකී සංගමයට වසර 70ක් පිරීම නිමිත්තෙන් එම සංගමය සංවිධානය කරන හොකී පා ගමන අද (30) මාතලේ නගරයේදී පැවැත්වේ. එදින පෙ.ව 9.00ට ආරම්භ වන මේ පාගමනට එක්වන ලෙස මාතලේ දිස්ත්‍රික් හොකී ක්‍රීඩක ක්‍රීඩිකාවන්, පුහුණුකරුවන්, පරිපාලකයන්, සංවිධායකයන් හා හොකී ලබැදි සැමට විවෘතව ආරාධනා කරයි..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>30</day>
    </date>
    <link>http://www.dinamina.lk/2013/03/30/_art.asp?fn=f1303301</link>
    <topic>තමිල්නාඩු දේශපාලකයෝ ඡන්දය බලාගෙනවිරෝධතා අවුළුවනවා</topic>
    <author>සාකච්ඡා කළේ උදිත ගුණවර්ධන</author>
    <content>වර්තමාන දේශපාලන වාතාවරණය, තමිල්නාඩුවෙන් මෙරටට එල්ලවන බලපෑම් සහ තවත් සමාජීය කරුණු පිළිබඳ නියෝජ්‍ය ඇමැති එච්. ආර්. මිත්‍රපාල මහතා සමඟ සිදුකළ සාකච්ඡාවකි මේ.* මෙරට සංවර්ධනය හා ඒ ආශි‍්‍රත ක්‍රියාකාරකම් පිළිබඳ විපක්ෂය දිගින් දිගටම විවිධ ආකාරයේ විවේචන එල්ල කරනවා. ඒ ගැන ඔබේ මතය පැහැදිලි කළ හැකි ද?මොන හොඳ දේ කළත් ඒ ගැන විවේචනය කරන පිරිසක් ඉන්නවා. ඒක තමයි ස්වභාවික තත්ත්වය. ඒ ගැන අපි කලබල විය යුතු නැහැ. ඇත්ත තත්ත්වය කුමක්ද කියලා මෙරට බහුතර ජනතාව හොඳින් අවබෝධ කරගෙන ඉන්නවා. විපක්ෂයත් ඇත්ත දන්නවා. ඒත් ඔවුන්ට සටන් පාඨයක් අවශ්‍යයි. අද එක්සත් ජාතික පක්ෂයට ජනතා විමුක්ති පෙරමුණට ඉදිරි දේශපාලන ගමන් මඟක් නැහැ. එක්සත් ජාතික පක්‍ෂය හා ජනතා විමුක්ති පෙරමුණ කැලැඹිලි සහගත තත්ත්වයට පත්වෙලා සිටින්නේ ඒ නිසයි.1948 නිදහස ලැබුණ දා සිටම මෙරටට ආණ්ඩු රැසක් තිබුණා. වැඩපිළිවෙළ රැසක් ක්‍රියාත්මක වුණා. ඒත් එමඟින් රටට වැඩදායි වැඩ ප්‍රමාණයකුත් ක්‍රියාත්මක වුණත් පොදුවේ ගත්තහම රට මහා සංවර්ධනයකට යන වැඩපිළිවෙළක් තිබුණේ නැහැ.ඒත් මහින්ද රාජපක්ෂ ජනාධිපතිතුමා බලයට පැමිණි පසු සංවර්ධනය හා ඉදිරි ගමන සඳහා වැඩපිළිවෙළ රැසක් ක්‍රියාත්මක වුණා. අද නගරය පමණක් නොවෙයි ගමත් සමගාමී සංවර්ධනයක් වෙත පිය නඟමින් තිබෙනවා.එවැනි වැඩපිළිවෙළක් මීට පෙර ක්‍රියාත්මක වුණේ නැහැ. අද ගමක් ගමක් පාසා ඒ සංවර්ධනය ගමන් කර තිබෙනවා.රටක විකල්ප අන්තර් ජාතික ගුවන්තොටුපොළක් ඇති කිරීම වරදක් නොවෙයි. ඕනෑම දියුණු ආර්ථික හා සමාජ තත්ත්වයක් ඇති රටකට විකල්ප ගුවන් තොටුපොළක් අත්‍යවශ්‍ය කරනවා. ඒ අවශ්‍යතාව තමයි ජනාධිපතිතුමා ප්‍රමුඛ ආණ්ඩුව විසින් ඇතිකර තිබෙන්නේ. වරායක් අලුතින් ඉදිකිරීම වුණත් රටකට අත්‍යවශ්‍ය කරන ක්‍රියාදාමයක් විදිහටයි මා විශ්වාස කරන්නේ.* මෙවැනි විවේචනයක් දැයට කිරුළ ප්‍රදර්ශනය පිළිබඳ සමහරුන්ට තිබෙනවා. . ජ්‍යෙෂ්ඨ දේශපාලනඥයෙක් විදිහට ‘දැයට කිරුළ’ සංවර්ධන ප්‍රදර්ශනය ගැන ඔබේ අදහස කුමක්ද?සමහරු කැමැති නැහැ මිනිස්සු හිනහ වෙලා ඉන්නවාට, සතුටුවෙලා ඉන්නවාට. ඔවුන්ට ඕනෑකම තිබෙන්නේ මිනිස්සු ගෙවල් ඇතුලතට වෙලා කනගාටුවෙන් දුකෙන් සිටීමයි. සමහරු හිතන්නේ මිනිස්සු හැමදාමත් දුකෙන් කනගාටුවෙන් ඉදිවිය යන්නයි. ඒත් ඒ දේ නොවිය යුතුයි. රටේ හැම මිනිසෙකුටම සතුටු වීමේ අයිතිය තිබෙනවා. දැයට කිරුළ ප්‍රදර්ශනය කියන්නේ සතුටුවීමේ හා ජනතාව අතර සතුට වැඩි කරන අවස්ථාවක් විදිහට හඳුන්වන්න පුළුවන්. රටක් සංවර්ධනය වෙත ගමන් කරද්දී ජනතාව තුළ සතුට තිබිය යුතු යි. දැයට කිරුළ තුළින් ඒ සතුට ජනතාව වෙත ලැබෙනවා.දැයට කිරුළ අර්ථ විරහිත දෙයක් කියලා කිසිවකු කියනවා නම් එතන යම් වැරැදි අර්ථකථනයක් තිබෙනවා. අපි නිතරම නිවැරැදි දේ දැකිය යුතුයි. ඇත්ත ඇති සැටියෙන් දැකීම ඒ තුළ කටයුතු කිරීම තමයි විය යුත්තේ.විපක්ෂයට ඕනෑකර තිබෙන්නේ ජනතාව දුකින් කනගාටුවෙන් සිටීම දැකීමයි. එහෙම නැතිව ජනතාවගේ පැත්තෙන් බලා අවංකව කටයුතු කරන ආකාරයක් දක්නට නැහැ. ඒ නිසා ඔවුන්ට අවශ්‍ය කරන්නේ ජනතාව දුකින් කනගාටුවෙන් සිටීමට සැලැස්වීමයි. ඒක හොඳ දෙයක් විදිහට සලකන්න බැහැ.දැයට කිරුළ ප්‍රදර්ශනය කියන්නේ විනෝදය සහිත සූදු සැණකෙළියක්මත් නොවෙයි. සංවර්ධනය/ ප්‍රාදේශීය මට්ටමින් දියුණු කිරීම ආදී කටයුතුවල නියැලීම සිදුවිය යුතුයි.* ශ්‍රී ලංකාව වෙත අන්තර් ජාතිකව විවිධ චෝදනා හා විවේචන එල්ල වෙනවා මෙන්ම මෙරටට එරෙහිව අන්තර්ජාතික ප්‍රජාව විසින් යෝජනාවක්ද සවිමත් කර තිබෙනවා. මේ චෝදනා පිළිබඳ ඔබේ අදහස මොන වගේද?මේ විදිහේ චෝදනා එල්ල කරන්නේ කොහොමද මේ චෝදනා වල පදනම මෙකක්ද හරය මොකක්ද කියන එක ගැටලු සහිතයි. වෙනත් විදිහකට කීවොත් විදේශ රාජ්‍ය කිහිපයකින් අප වෙත එල්ල වෙන මේ චෝදනාවලට පදනමක් හෝ ඇත්තක් නැහැ. ඕනෑම කෙනෙකුට චෝදනාවක් එල්ල කළ හැකියි. ඕනෑම දෙයක් පිළිබඳ. උදාහරණයක් විදිහට මට ඕනෑනම් කියන්න පුළුවන් “මම වැරැදි කරුවෙක්” කියලා. ඒත් මට පුළුවන්කම තිබිය යුතුයි ඔබ වැරැදිකරුවෙකු නම් ඒ බව තහවුරු කිරීමටත් එයට අදාළ සාක්‍ෂි ඉදිරිපත් කිරීමටත් පුළුමවන්කම තියෙන්න ඕනෑ.  එහෙම නැතිව චෝදනා එල්ල කිරීමෙන් ප්‍රතිඵලයක් ලබා ගැනීමට බැහැ.අද ඇතැම් විදේශ රටවල් අපට චෝදනා එල්ල කරනවා. ඔවුන්ම විනිශ්චය කරනවා. හැබැයි මේ අය ඇත්ත තත්ත්වය දන්නේ නැහැ.කවුරුන් හෝ කියන දෙයක් අහගෙන ඒ අනුව තමයි වැඩ කරන්නේ. මේදේ සාධාරණ දෙයක් නොවෙයි.මෙහිදී තවත් කොටසක් තිබෙනවා. ඔවුන් ඇත්ත තත්ත්වය දන්නවා. ඒත් ද්වේෂ සහගතව අපේ රට පාගා දැමීමේ අරමුණෙන්ම චෝදනා කරනවා. මේ හැසිරීමත් ඔවුන් කටයුතු කරන ආකාරයත් පිළිගැනීමට අපහසුයි. මෙතැනදී ක්‍රියාත්මක වෙන්නේ බටහිර රටවල ශ්‍රී ලංකාවට එරෙහි න්‍යාය පත්‍රයයි. අද මෙරට ජනාධිපතිතුමා හෝ ආණ්ඩුව ඔවුන්ගේ න්‍යාය පත්‍රයට අනුව නටවන්න බැහැ. ඒ නිසා ඔවුන්ට අවශ්‍යව තිබෙන්නේ මෙරට ජනාධිපතිතුමා සහ ආණ්ඩුව මෙල්ල කිරීමට ඕනෑ කරන පසුබිම සාකච්ඡාකිරීමයි. ඒ හැමදේටම තමයි මානව හිමිකම් චෝදනා එල්ල කරමින් අප රටට බලපෑම් එල්ල කරන්නේ.* මේ විදිහේ අභියෝගකාරී තත්ත්වයකට මුහුණ දීමට අප රටක් විදිහට මොන විධිහේ වැඩපිළිවෙළක්ද ඇති කළ යුත්තේ?මූලිකවම අප ජාතික වශයෙන් ඒකාබද්ධ වැඩපිළිවෙළකට යොමුවිය යුතුයි. අපේ දේශපාලනය ශ්‍රීලනිප වෙන්න පුළුවන්. එජාප වෙන්න පුළුවන් නැතිනම් ජවිපෙ වෙන්න පුළුවන්. දේශපාලන ප්‍රතිපත්ති, මතවාද එහෙම තිබියදීම අපට පුළුල් අරමුණක් ඔස්සේ එකමුතු වෙන්න පුළුවන්. මේ එල්ල වෙමින් තිබෙන අන්තර් ජාතික ප්‍රශ්නවලට මුහුණදීමත් ඒ අභියෝග ජයගැනීමටත් රටක් විදිහට අපට පුළුවන් වෙන්නේ එහෙම වුණොත් පමණයි.ඒත් අප රටේදී සිදු නොවන්නෙත් එයමයි. මොන අභියෝගයක් රටට ආවත් අන්තිමේදී මුලට දමන්නේ දේශපාලනය. ඒත් වෙනත් රටවල දී සිදුවෙන්නේ රට ජාතිය ගැන හැඟීම මුලට පැමිණීමයි. ඒත් අප රටේ දී වෙන්නේ ඒ දේ නොවෙයි. මෙය සුදුසු දෙයක් නොවෙයි. අපි මූලිකව අවධානය යොමුකළ යුත්තේ රට කියන න්‍යාය පත්‍රය දෙස පමණයි.* මේ අන්තර් ජාතික යෝජනා නිසා මෙරටට බලපෑමක් එල්ල වෙයි කියා ඔබ සිතනවාද?විපක්‍ෂයේ ඉන්න සමහරුනම් මේ විදිහේ සිහින දකින්න පුළුවන්. ඒත් ජිනීවා යෝජනා මඟින් මෙරටට සමහරු සිතන තරමේ බලපෑම් සහගත තත්ත්වයක් ඇතිවේ යැයි සිතන්න බැහැ. අපි නිවැරැදි නිසා අපට ලෝකයේ බහුතර රටවල් ප්‍රමාණයක සහයෝගය ලැබෙනවා. ඒ නිසා ඕනෑම අභියෝගයකට මුහුණ දීමටත් ඒ අභියෝග ජයගැනීමටත් මෙරටට පුළුවන්කම තිබෙනවා.* තමිල්නාඩු ප්‍රාන්තයේ ඇතිවී තිබෙන ශ්‍රී ලංකා විරෝධය හා එයට මූලිකවී ඇති කරුණු ගැන ඔබේ අදහස පැහැදිලි කළ හැකිද?අද තමිල්නාඩු ප්‍රාන්තය පුරා ක්‍රියාත්මක වෙන්නේ, තම තමන්ට අවශ්‍ය විදිහට දේශපාලන න්‍යාය පත්‍ර සකස්කර ගැනීමට උත්සාහ කිරීමක් හා ප්‍රාන්තයේ දේශපාලන පක්‍ෂ තම තමන්ට වාසිදායක ලෙස දේශපාලන අරමුණු ජයගැනීමට උත්සාහ කිරීමයි.තමිල්නාඩුව කියන්නේ අති විශාල ජනගහනයක් සහිත ප්‍රාන්තයක්. එහි විශාල ජනගහනය අතරින් සුළු පිරිසක් තමයි ශ්‍රී ලංකා විරෝධයක් ඉස්මතු කිරීමට ප්‍රයත්න දරන්නේ.ජයලලිතා මහත්මිය වුණත් අද මේ විදිහට හැසිරෙන්නේ පටු දේශපාලනයකට ඇය නතුවී සිටින නිසා.තමිල්නාඩුව තුළ අන්තවාදී මත ශක්තිමත් කර දේශපාලන වාසියක් ලබා ගැනීම තමයි මේ අයගේ එකම අරමුණ වෙලා තිබෙන්නේ. කරුණානිධි මහතා වුණත් මේ ආකාරයට කටයුතු කරන්නේ ඒ නිසයි. ඒත් මෙරටට පැමිණි දෙමළ ජනතාවගෙන් කරුණු විමසා සිටියහොත් ඔවුන් ස්ථිරවම කියාවි තමන් යුද්ධයෙන් පසු හොද ජීවිතයක් සතුටුදායක ජීවිතයක් ගත කරනවා. දෙමළ ජනතාව වෙත අවශ්‍ය කරන සියලු පහසුකම් සංවර්ධන ප්‍රතිලාභ කිසිදු භේදයකින් තොරව ලබාදී තිබෙනවා. ඒ සියලු දේ ගෙන බැලුවාම තමිල්නාඩුවේ ඇතැමුන් එල්ල කරන චෝදනාවලට කිසිදු පදනමක් නැහැ..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>30</day>
    </date>
    <link>http://www.dinamina.lk/2013/03/30/_art.asp?fn=f1303302</link>
    <topic>පෘථුල දැනුමකින් හෙබි යුග පුරුෂයා</topic>
    <author>අමරසිංහ කුඩගල්ආර උපදේශක සහ ආරම්භක සභාපති සිංහල-දෙමළ ලේඛක එකමුතුව</author>
    <content>ඩී. ඒ. රාජපක්ෂ මැතිතුමාගේ 108 වන ජන්ම සංවත්සරය යෙදී ඇත්තේ 2013.03.30 වන අද දිනටයි. රාජපක්ෂ ජනතා මෙහෙවරේ ඓතිහාසික ගමන් මග ගැන වසර 30 කට අධික කාලයක සිට තොරතුරු රැස් කිරීමට මා පෙළඹවූයේ රාජපක්ෂවරුන්ගේ ආශීර්වාදය හා රැකවරණ මත හැදී වැඩුණු ගැමි දරුවකු වීමේ භාග්‍යය ලද නිසාය.රුහුණේ නොලියවුණු ඉතිහාසය ලියන්නකුට උපකාර විය හැකි මේ යුග මෙහෙවරේ ඓතිහාසික තොරතුරු සොයා බැලීම අවසන් කිරීමට තවමත් මා අසමත් වී ඇත්තේ එය එතරම් ම විශාල හා මහා භාරධූර කාර්යයක් වන නිසාමය.ඩී. ඒ. රාජපක්ෂයන්ගේ දර්ශනය හා ක්‍රියාකාරකම් ගැන මගේ අවධානය ලක් වුයේ ජනාධිපතිතුමා ඇමැතිවරයකු වීමටත් පෙර සිටය. ඩී. ඒ. දිවංගත වුවාට පසු එනම් 1967 සිට 2011 දක්වා පළවූ පුවත්පත් ගුණ සමරු ලිපි සියල්ල ග්‍රන්ථ කීපයක් ලෙස එළිදැක්වීමටද භාග්‍යය ලද්දෙමි.ඒ සියල්ලේම තිබෙන්නේ එතුමා ගැන විවිධ අය දුටු අන්දමයි.එතුමා විසින්ම ලියා පළ කරන ලද පුවත්පත් ලිපියක් 1957 ඔක්තෝබර් 7 දිනමිණ විශේෂ අතිරේකයක තිබී හමුවිය. කුඹුරක වැඩ කරමින් සිටියදී වක්කඩකින් අත් සෝදා ගෙන 1945 දී නාම යෝජනාවලට අත්සන් කිරීමේ ප්‍රවෘත්තියට ලැබුණු විශේෂ ප්‍රසිද්ධිය නිසා එතුමා “ගොවිරාළ” කෙනෙකු පමණක් ලෙස ලඝු කොට දැක්වීමට සමහර අය පෙළඹී සිටින බව පෙනේ.පාසලේ අතිදක්ෂ ක්‍රීඩකයකු ක්‍රීඩා නායකයකු මෙන්ම රිච්මන්ඩ් විද්‍යාලයේ අඩුවක්ව තිබූ ආදර්ශ අභිමාන ගීය නිර්මාණය කරන්නට යෝජනා කළ හා දායක වූ ඩී. ඒ. ගේ සහෝදරයන් දෙදෙනා වන ඩී. සී. සහ ඩී. එම්. සමඟ ඉටුකළ මෙහෙය ගැනද ප්‍රමාණවත් ඇගයීමක් ජනතාව අතරට ගොස් නැත.ඩී.ඒ. ගේ සමාජ දැක්ම එතුමාගේ ව්‍යවහාරික ඥාන සම්භාරය තාක්ෂණික දැනුම රටේ ඓතිහාසික පසුබිම පිළිබඳ අවබෝධය හා අනාගතයට විසඳුම් සෙවීමේ දාර්ශනික චින්තනය ගැන හොඳම උදාහරණය 1957 ඔක්තෝබර් 07 දිනමිණ විශේෂ අතිරේකයට එතුමා විසින්ම ලියන ලද ලිපියයි.එමෙන්ම ඩී. ඒලා හම්බන්තොට දිසාවට හෝ තම ආසනයට හෝ පමණක් සීමා වු දේශපාලනඥයින් නොවන බවත් ආරම්භයේ සිටම ජාතික දේශපාලනය පිළිබඳව පෘථුල දැනුමකින් හෙබි යුග පුරුෂයන් බවත් මෙවැනි අධ්‍යයනයන් පරිශීලනය කිරීමේදී සනාථ වේ. එතුමාට උපහාරයක් පිණිස එය මෙහි දැක්වේ. ලිපිය පිටපත් කර ගැනීමට අනුග්‍ර‍හය දැක්වු ජාතික ලේඛනාරක්ෂක දෙපාර්තමේන්තුවේ අධ්‍යක්ෂ ආචාර්ය සරෝජා වෙත්තසිංහ මැතිනියත් සහයෝගය දැක්වු එතුමියගේ කාර්ය මණ්ඩලයත් මෙහිදී කෘතවේදීව සිහිපත් කරමු..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>01</day>
    </date>
    <link>http://www.dinamina.lk/2013/04/01/_art.asp?fn=n1304011</link>
    <topic>ගුරුවරයෙක්-සිසුහු තිදෙනෙක්කල්අඩි මෝය කටට බිලි</topic>
    <author>සොරණාතොට සමූහ සී. ගමගේ මඩකළපුව සමූහ ජවුෆර් ඛාන්</author>
    <content>බදුල්ලේ සිට මඩකළපුව කල්අඩි මෝය කටේ දිය නෑමට ගිය ගුරුවරයකු සමඟ සිසුන් තිදෙනකු ඊයේ (31) සැඩ පහරකට හසුවී ගසාගෙන යාමෙන් මිය ගොස් තිබේ. බදුල්ල සරස්වතී කනිටු විදුහලේ සේවය කළ බදුල්ල කණුපැලැල්ලේ කන්දසාමි ප්‍රතාපන් (40) නමැති ගුරුවරයා සහ ඔහු සමඟ ගිය සිසුන් තිදෙනකු ‍මිය ගොස් ඇත. හාලිඇළ විද්‍යා විද්‍යාලයේ ඉගෙනුම ලැබූ මෙවර සාමාන්‍ය පෙළ විභාගයට පෙනී සිට ප්‍රතිඵල අපේක්ෂාවෙන් සිටි කනගසබේ සුදාහරන් (16), බාලසුබ්‍රමනියම් අභිෂාන් (17), ෆෝල්රාජ් ‍ෆොල්සාන් (17) යන සිසුන් තිදෙනා මියගොස් තිබේ.මොවුන් බදුල්ල හාලිඇළ ප්‍රදේශයේ පදිංචිකරුවෝ වෙති.මේ පිරිස විනෝද චාරිකාවක් ගොස් මඩකළපුව කල්අඩි මෝය කටේ දිය නෑමට යාමේදී මේ සිද්ධියට මුහුණ පා තිබේ.සැඩ පහරේ ගසාගෙන ගිය තිදෙනෙකුගේ මළ සිරුරු සොයාගෙන ඇති අතර අතුරුදන් වූ අනෙක් සිසුවාගේ සිරුර සෙවීමේ කටයුතු සිදුවෙමින් පවතී.කාත්තන්කුඩි පොලිසිය පරීක්ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>01</day>
    </date>
    <link>http://www.dinamina.lk/2013/04/01/_art.asp?fn=n1304013</link>
    <topic>සිංහල-මුස්ලිම්ජාතිවාදය ඇවිස්සීමට ක්‍රියා කළොත් දැඩි දවම්</topic>
    <author>සන්ධ්‍යා කරුණාරත්න</author>
    <content>සිංහල හා මුස්ලිම් ජනතාව අතර ජාතිවාදය ඇවිස්සීමට තුඩු දෙන කුම‍න හෝ සිදුවීමක් සිදු කරන්නේ නම් ඔවුන්ට එරෙහිව දැඩි නීතිමය පියවර ගැනීමට රජය කටයුතු කරන බව ශ්‍රී ලංකා නිදහස් පක්ෂයේ මහ ලේකම්, සෞඛ්‍ය ඇමැති මෛත්‍රීපාල සිරිසේන මහතා පවසයි.ජාතීන් අතර අසමඟියක් ඇති කර රට නොසන්සුන් කරමින් රජය අස්ථාවර කිරීමට ඇතැම් පුද්ගලයන් සිදු කරන ප්‍රචණ්ඩකාරී ක්‍රියාවන්ට එරෙහිව නීතිමය පියවර ගන්නා ලෙස ජනාධිපතිවරයා සහ ආරක්ෂක ලේකම්වරයා ආරක්ෂක අංශවලට උපදෙස් දී ඇති බව ද ඇමැතිවරයා කීය.කොළඹ ‍විජේරාම මාවතේ පිහිටි ඇමැතිවරයා නිල නිවාසයේ පැවැති මාධ්‍ය හමුවක් අමතමින් ඇමැතිවරයා මේ බව ඊයේ (31) ප්‍රකාශ කළේය.පසුගිය දිනවල වරින් වර මුස්ලිම් ජනතාවට සහ ඔවුන්ගේ දේපළවලට හිරිහැර කළ අවස්ථා වාර්තා වූ අතර ජාතිවාදය අවුස්සන මෙවැනි ක්‍රියාවන් සිදු නොකරන ලෙස ශ්‍රී ලාංකිකයන් සියලුදෙනාගෙන්ම තමා රජයේ ජ්‍යෙෂ්ඨ දේශපාලඥයකු ලෙස හා ශ්‍රී ලංකා නිදහස් පක්ෂයේ මහ‍ ලේකම්වරයා ලෙස ඉතා කාරුණිකව ඉල්ලා සිටින බව ද ඇමැතිවරයා පැවැසුවේය.වසර තිහක් පුරා පැවැති දෙමළ ත්‍රස්තවාදී ගැටලුව විසඳා ජනාධිපති මහින්ද රාජපක්ෂ මහතාගේ ආණ්ඩුව යටතේ රටට උදා කර දුන් සාමය සිංහල මුස්ලිම් ජාතිවාදය අවුස්සා නැති කර නොගන්නා‍ ලෙස ද ඇමැතිවරයා ශ්‍රී ලාංකිකයන්ට දැනුම් දෙයි.පසුගිය දිනවල මුස්ලිම් ජනතා‍වට හා ඔවුන්ගේ දේපළවලට එල්ල වූ ප්‍රහාර දැඩි පිළි‍කුලෙන් සහ හෙළා දකිමින් රජයේ විරුද්ධත්වය පළ කරන බව ද ඒ මහතා කීය.සිංහල මුස්ලිම් ජාතීන් අතර පවතින මිත්‍රත්වය හා සුහදශීලි බව අ‍වබෝධ කර ගනිමින් අන්‍යෝන්‍ය බැඳීමකින් යුතුව කටයුතු කරන්නේ නම් රට අස්ථාවර වීමෙන් මිදී රට සංවර්ධනය කළ හැකි බවත් එය සියලුම ශ්‍රී ලාංකිකයන්ගේ අනාගත දරු දැරියන්ට ඵලදායී වන බවත් ඇමැතිවරයා පැවැසුවේය.සිංහල මුස්ලිම් ජනතාව අතර සිදු වන කිසිදු ගැටුම්කාරී අවස්ථාවකට රජය සහාය ලබා නොදෙන බවත් ඔවුන් අතර සිදු වන ගැටුම්කාරී අවස්ථාවන්වලදී බුද්ධිමත්ව හා ඉවසිලිවන්තව සියලුම ශ්‍රී ලාංකිකයන් කටයුතු කළ යුතු බවත් ඇමැතිවරයා අවධාරණය කරයි..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>01</day>
    </date>
    <link>http://www.dinamina.lk/2013/04/01/_art.asp?fn=n1304014</link>
    <topic>දිනේෂ් චන්දිමාල් IPL ඇරියුම එපා කියයි</topic>
    <author>ප්‍රින්ස් ගුණසේකර</author>
    <content>ඉන්දීය ප්‍රිමියර් ලීග් තරඟාවලියට සහභාගීවන ලෙස කළ ආරාධනාව ශ්‍රී ලංකා විස්සයි - 20 ක්‍රිකට් නායක දිනේෂ් චන්දිමාල් ප්‍රතික්ෂේප කොට ඇත.ශ්‍රී ලංකා මුදලින් රුපියල් එක්කෝටි තිස් ලක්ෂයක් ගෙවීමට ඉන්දියාව කැමැත්ත පළ කළ ද චන්දිමාල් එය ප්‍රතික්ෂේප කොට ඇත්තේ රටේ ගෞරවය රැකීම උදෙසාය.දිල්ලි ඩොලර් ඩෙවිල්ස් හෝ පුරන් වොරියස් පිලට ක්‍රීඩා කිරීමට චන්දිමාල්ගෙන් අයි.පී.එල්. සංවිධායකයන් කැමැත්ත විමසා ඇත. එම කණ්ඩායම් දෙකේ ප්‍රබල ක්‍රීඩකයන් කිහිප දෙනෙකු තුවාල ලබා තිබීමෙන් තරඟාවලියෙන් ඉවත්ව තිබේ.කොළඹ ආනන්ද විදුහලෙන් ශ්‍රී ලංකා පිලට එක්වූ 23 හැවිරිදි චන්දිමාල් පසුගිය වසරේදී රෝයල් රාජස්ථාන් පිලට ක්‍රීඩා කළේය..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>01</day>
    </date>
    <link>http://www.dinamina.lk/2013/04/01/_art.asp?fn=n1304015</link>
    <topic>ලක්ෂ විස්සක් නරඹලා</topic>
    <author>ජයසිරි මුණසිංහ අම්පාර සිට...</author>
    <content>විසි ලක්ෂයක් තරම් ජනතාවක් මෙවර දැයට කිරුළ ජාතික සංවර්ධන ප්‍රදර්ශනය නැරඹීමට ආ බව අම්පාර දිස්ත්‍රික් ලේකම් නීල් ද අල්විස් මහතා 'දිනමිණ'ට ප්‍රකාශ කළේය.හත්වැනි දැයට කිරුළ ජාතික සංවර්ධන ප්‍රදර්ශනය ඉතාම සාර්ථකව අවසාන කර ගැනීමට දිගාමඩුල්ල දේශපාලන නායකත්වය, රාජ්‍ය ආයතනවල සියලු නිලධාරීන්ගෙන් ලැබුණු සහය අගය කළ දිස්ත්‍රික් ලේකම්වරයා ජනාධිපතිතුමා, අග්‍රාමාත්‍යවරයා, දැයට කිරුළ සභාපති අමාත්‍ය රංජිත් සියඹලාපිටිය මහත්වරුන් ලබාදුන් උපදෙස් හා මගපෙන්වීම් ඉවහල් වූ බවද කියා සිටියේය.නැඟෙනහිර පළාත් ජ්‍යෙෂ්ඨ නියෝජ්‍ය පොලිස්පති පූජිත ජයසුන්දර, අම්පාර නියෝජ්‍ය පොලිස්පති අයි.එම්.කරුණාරත්න, අම්පාර ජ්‍යෙෂ්ඨ පොලිස් අධිකාරී අජිත් රෝහණ යන මහත්වරු ප්‍රධාන පොලිස් නිලධාරීන්ගෙන් හා යුද, නාවික, ගුවන්, සිවිල් ආරක්ෂක බළකායේ ඇතුළු සියලුම ආරක්ෂක නිලධාරීන්ගෙන් ලැබුණු දායකත්වය සහ සේවාව ද දිස්ත්‍රික් ලේකම්වරයා අගය කළේය.ඊට අමතරව අම්පාර නගර සභාව, භෞතික සැලසුම් දෙපාර්තමේන්තුව ඉටු කළ සේවාවද නීල් ද අල්විස් මහතාගේ ඇගයීමට ලක්විය..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>01</day>
    </date>
    <link>http://www.dinamina.lk/2013/04/01/_art.asp?fn=n1304016</link>
    <topic>මහාචාර්ය සුචරිත ගම්ලත්ගේ අවසන් කටයුතු අද</topic>
    <author>රක්ෂණ ශ්‍රීයන්ත</author>
    <content>කථිකාචාර්යවරයකු හා භාෂා විශාරදයෙකු වූද මහාචාර්ය සුචරිත ගම්ලත් මහතා පෙරේදා (30) කොළඹ ජාතික රෝහලේදී අභාවප්‍රාප්ත විය.මිය යන විට 80 වන වියේ පසු වූ ඒ මහතා දෙදරු පියෙකි. පෙනහළු පිළිකාවකින් පීඩා වි හෙතෙම මසක පමණ කාලයක් ජාතික රෝහලේ ප්‍රතිකාර ලබමින් පසු විය.ඉංග්‍රීසි-සිංහල මහා ශබ්ද කෝෂය ඇතුළු භාෂාව, කලාව හා දේශපාලනය පාදක කොටගත්  සියයකට ආසන්න ග්‍රන්ථ සම්භාරයක්, මහාචාර්ය සුචරිත ගම්ලත් මහතා විසින් රචනා කොට ඇත.ශ්‍රී ලංකාවේ විශ්වවිද්‍යාල ගණනාවකම සිසුන් දහස් ගණනකට ශිල්ප ඥානය ලබා දුන් මහාචාර්යවරයා යාපනය විශ්වවිද්‍යාලය බිහිවූ අවස්ථාවේදී එහි සිංහල භාෂා අංශයේ ප්‍රධානියා වශයෙන් ද කටයුතු කර තිබේ.විටෙක ආක්‍රමණශීලී කරුණු දක්වමින් බොහෝ දෙනකුගේ සිත් ගත් චරිතයක් වූ හෙතෙම ක්‍රියාකාරීව වාමාංශික දේශපාලනයේද නියැලී සිටියේය.ප්‍රවීණ ශාස්‌ත්‍රඥයකු, අදීන විචාරකයකු,හා විද්වත් සමාජ ක්‍රියාකාරිකයකු වූ මහාචාර්ය සුචරිත ගම්ලත්ගේමහතාගේ වියෝව පිරවිය නොහැකි හිස් තැනක් ඇති කළ බව විද්වත්හු පෙන්වා දෙති..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>01</day>
    </date>
    <link>http://www.dinamina.lk/2013/04/01/_art.asp?fn=n1304017</link>
    <topic>දොළොස්මහේ ස්වර්ණමාලි දන්සලට ලිට්රෝ ගෑස් පිරිනැමේ</topic>
    <author>තෙන්නකෝන් කුලසේකර</author>
    <content>අනුරාධපුර රුවන්වැලි චෛත්‍ය අභියස පවත්වාගෙන යනු ලබන දොළොස්මහේ ස්වර්ණමාලි දන්සලට ලිට්රෝ ගෑස් පරිත්‍යාග කිරීම ජනාධිපති කාර්ය මණ්ඩල ප්‍රධානී මහජන බැංකු සභාපති ගාමිණී සෙනරත් මහතාගේ ප්‍රධානත්වයෙන් පසුගියදා (30) සිදු කෙරිණි.යුද්ධය ජයගෙන ශ්‍රී ලංකාව ආසියාවේ ආශ්චර්ය කරා මෙහෙයවමින් සිටින ජනාධිපති මහින්ද රාජපක්ෂ මහතාට ආශිර්වාද පතා එස්.එම්. චන්ද්‍රසේන පදනම මඟින් ඇරඹූ දොළොස්මහේ ස්වර්ණමාලි බත් දන්සලහි වර්ෂ පූර්ණයෙන් පසු ජනාධිපතිතුමාගේ උපදෙස් මත තවත් දොළොස් මසක් ඉදිරියට පවත්වාගෙන යමින් සිටී. අටමස්ථාන වන්දනාවේ පැමිණෙන බැතිමතුන් උදෙසා දොළොස්මහේ ස්වර්ණමාලි බත් දන්සල මඟින් දිනකට තුන් දහසකට පමණ දිවා ආහාරය ලබාදෙමින් සිටී.එක් දිනක දානය සැකසීම සඳහා රුපියල් හත්දහස් එකසිය විස්සක ගෑස් සිලින්ඩරයක් අවශ්‍ය වේ. ස්වර්ණමාලි බත් දන්සැල මඟින් දන් දෙනු ලබන දානපතියන් හා පරිත්‍යාගශීලීන් මෙතෙක් ගෑස් වියදම දැරූ අතර ජනාධිපති මහින්ද රාජපක්ෂ මහතා විසින් කරන ලද කාරුණික ඉල්ලීමක් අනුව ජනාධිපති කාර්ය මණ්ඩල ප්‍රධානී මහජන බැංකු සභාපති ගාමිණී සෙනරත් මහතා විසින් ස්වර්ණමාලි දන්සලේ සභාපති ආර්ථික සංවර්ධන නියෝජ්‍ය අමාත්‍ය එස්.එම්. චන්ද්‍රසේන, දන්සලේ සම සභාපති උතුරු මැද පළාත් ප්‍රධාන අමාත්‍ය එස්.එම්. රංජිත් සමරකෝන් මහත්වරු වෙත දන්සල් භූමියේදී ලිට්රෝ සිලින්ඩර් ප්‍රදානය සිදු කෙරිණි.ස්වර්ණමාලි බත් දන්සල ඉදිරියට පවත්වාගෙන යනු ලබන කාලය දක්වාම ලිට්රෝ ගෑස් දිගටම ලබාදීමට පියවර ගෙන ඇති බව ගාමිණී සෙනරත් මහතා දන්සලේ සභාපති හා සම සභාපතිවරයාට පැවසීය.ස්වර්ණමාලි බත් දන්සැලේ අනුශාසක රුවන්වැලි චෛත්‍යරාමාධිපති නුවර කලාවියේ ප්‍රධාන සංඝනායක පල්ලේගම හේමරතන නාහිමිපාණෝ පැමිණ සිටි පිරිස පංච ශීලයෙහි පිහිටුවා විශේෂ අනුශාසනාවක් කරමින් මෙසේ පැවසූහ.උතුම් වූ ජය ශ්‍රී මා බෝ සමිඳු වැඩසිටින බුදු රජාණන් වහන්සේගේ ද්‍රෝණියක් ධාතුන් වහන්සේලා තැන්පත් කර ඇති රුවන්වැලි චෛත්‍යරාජයාණන් වැඩවාසය කරන මෙම පුණ්‍ය භූමියේ ජනාධිපතිතුමාට ආශිර්වාද පතා පවත්වාගෙන යනු ලබන දොළොස්මහේ ස්වර්ණමාලි බත් දන්සැලෙහි ප්‍රයෝජනය සඳහා ලිට්රෝ ගෑස් පරිත්‍යාග කිරීමට ජනාධිපති කාර්ය මණ්ඩල ප්‍රධානී මහජන බැංකු සභාපති ගාමිණී සෙනරත් මහතා ඉදිරිපත්වීම මහා පුණ්‍යකර්මයකි.මෙම පිංබිම රටත් ජාතියත් සම්බුද්ධ ශාසනයත් සුරක්ෂිත කළ රජවරුන්ට මහා ශක්තියක් වුණා. තිස් වසරක රුදුරු ත්‍රස්තවාදය අවසන් කර රටට සාමය උදාකිරීමට මහින්ද රාජපක්ෂ ජනාධිපතිතුමාට ශක්තිය හා ධෛර්ය ප්‍රාර්ථනා කරමින් එස්.එම්. චන්ද්‍රසේන, එස්.එම්. රංජිත් සමරකෝන්, අමාත්‍යවරු දොළොස්මහේ මහා පරිත්‍රාණ ධර්ම දේශනාව සංවිධානය කළා සේම යුද්ධය ජයගෙන ශ්‍රී ලංකාව ආශ්චර්ය කරා මෙහෙයවමින් සිටින ජනාධිපතිතුමාට ආශිර්වාද පතා ස්වර්ණමාලි බත් දන්සල දොළොස් මාසයක් සාර්ථකව පවත්වාගෙන ගියා. ඒ කාලය තුළ විසි ලක්ෂයක පමණ ජනතාවගේ කුසගින්දර නිවුවා.ජනාධිපතිතුමාගේ උපදෙස් මත තවත් දොළොස් මසක් මෙම දන්සල පවත්වාගෙන යෑමට චන්ද්‍රසේන පදනම තීරණය කළා. ස්වර්ණමාලි දන්සලේ මහ බර කරට ගෙන සිටින එස්.එම්. චන්ද්‍රසේන ඇමැතිතුමත්, උතුරු මැද පළාත් ප්‍රධාන අමාත්‍ය එස්.එම්. රංජිත් සමරකෝන් මහතාත් ජාතියේ පිනට රජරට ඉපදුන වීර පුතුන් වශයෙන් ඉතිහාසයේ සඳහන් විය යුතුයි..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>01</day>
    </date>
    <link>http://www.dinamina.lk/2013/04/01/_art.asp?fn=n1304018</link>
    <topic>මුල්තැන අමාත්‍යාංශ දෙකකට</topic>
    <author>ජයසිරි මුණසිංහ අම්පාර සිට...</author>
    <content>දැයට කිරුළ හොඳම ප්‍රදර්ශන කුටිය තේරීමේ තරගයෙන් පළමුවෙනි තැන සම ලකුණු ලබා ගනිමින් කෘෂිකර්ම අමාත්‍යාංශයත්, පොල් සංවර්ධන හා ජනතා වතු සංවර්ධන අමාත්‍යාංශයත් දිනාගෙන ඇත.ප්‍රදර්ශනය නැරඹීමට ආ පිරිසෙන් වැඩිම ජනතා ආකර්ෂණයක් තිබූ කුටිය, සංවිධානාත්මකභාවය, අමුද්‍රව්‍ය භාවිත කළ ආකාරය ඇතුළු කරුණු 10ක් මුල්කොට මේ ජයග්‍රාහකයන් තෝරා ගන්නා ලදී.ඒ අනුව අම්පාර හාඩි උසස් තාක්ෂණ ආයතනයේ පැවැති 07 වැනි දැයට කිරුළ ප්‍රදර්ශනයේ හොඳම ප්‍රදර්ශන කුටි 10 ලෙස ජයග්‍රාහනය අත්කරගත් අමාත්‍යාංශ, ආයතන පිළිවෙළින් මෙසේයි.(1) කෘෂිකර්ම අමාත්‍යාංශය - පොල් සංවර්ධන සහ ජනතා වතු සංවර්ධන අමාත්‍යෘංශය (ලකුණු 79)(2) පරිසර සහ පුනර්ජනනීය බලශක්ති අමාත්‍යාංශය (ලකුණු 70)(3) ශ්‍රී ලංකා යුද හමුදාව (ලකුණු 67)(4) ශ්‍රී ලංකා නාවික හමුදාව (65)(5) සිවිල් ආරක්ෂක දෙපාර්තමේන්තුව (64)(6) යෞවන කටයුතු හා නිපුණතා සංවර්ධන අමාත්‍යාංශය (63)(7) පළාත් පාලන හා පළාත් සභා අමාත්‍යාංශය (61)(8) පොලිස් විශේෂ කාර්ය බළකාය (60)(9) ප්‍රවාහන අමාත්‍යාංශය (59)(10) වැවිලි කර්මාන්ත අමාත්‍යෘංශය (58)අග්‍රාමාත්‍ය දි.මු. ජයරත්න මහතාගේ ප්‍රධානත්වයෙන් පැවැති දැයට කිරුළ සමාප්ති දින උත්සව අවස්ථාවේදී මේ ජයග්‍රාහී නම් ප්‍රසිද්ධ කෙරිණි. මේ ජයග්‍රාහකයින්ට හිමි තෑගි සම්මාන සහ සහතිකපත් ජනාධිපතිතුමාගේ ප්‍රධානත්වයෙන් කොළඹදී පැවැත්වෙන විශේෂ උත්සව අවස්ථාවකදී පිරිනැමීමට නියමිතය..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>01</day>
    </date>
    <link>http://www.dinamina.lk/2013/04/01/_art.asp?fn=n1304019</link>
    <topic>කෞතුකාගාරයඅද සිට විවෘතයි</topic>
    <author>පණ්ඩුක සමරසේකර සහ මහින්ද අලුත්ගෙදර</author>
    <content>දින නියමයක් නොමැතිව වසා දැමුණු කොළඹ ජාතික කෞතුකාගාරය අද (1) සිට මහජන ප්‍රදර්ශනය සඳහා යළි විවෘත කෙරෙන බව කෞතුකාගාර පාලන අධිකාරිය සඳහන් කරයි. අධ්‍යාපන චාරිකාවක් සඳහා පැමිණි සිසුන් පිරිසක් කෞතුකාගාරය නැරැඹීමට යාමේදී පසුගිය (27) දා එහි තරප්පු පෙළක් කඩා වැටීමෙන් පසුව කෞතුකාගාරය මහජන ප්‍රදර්ශනයට තාවතාලිකව වසා දැමීමට පියවර ගත්තේය.තරප්පු පෙළ යළි ප්‍රතිසංස්කරණය කිරීමෙන් අනතුරුව එම කෞතුකාගාරය අද සිට යළි මහජන ප්‍රදර්ශනය සඳහා විවෘතව තැබීමට පියවර ගෙන ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>01</day>
    </date>
    <link>http://www.dinamina.lk/2013/04/01/_art.asp?fn=n13040110</link>
    <topic>දඹුල්ලේ එළවළුවලට සතොසින් ඉහළ මිලක්</topic>
    <author>සීගිරිය විශේෂ සහ දඹුල්ල ප්‍රදීප් ගුණවර්ධන</author>
    <content>විවිධ හේතු නිසා අලෙවි කර ගැනීමට නොහැකි ව තිබූ දඹුල්ලේ අලුත් එළවළු තොග, කුණු කූඩයට යා නොදී බේරා ගැනීමට සතොස ඉදිරිපත් වී තිබේ. ඒ අනුව දඹුල්ලට ගිය සතොස නිලධාරීහු ඊයේ දිනයේ ම ගොවීන් වෙතින් එළවළු මිලට ගැනීම ආරම්භ කළහ. ජනාධිපතිවරයාගේ නියමයෙන් ක්‍රියාත්මක කළ මේ වැඩසටහන නිසා එළවළු ගොවීනට ඉහළ මිලකට තම අස්වැන්න අලෙවි කිරීමට අවස්ථාව උදා වී තිබේ. අලෙවිකර ගැනීමට නොහැකිව කුණු කොල්ලයට යමින් තිබූ දඹුල්ලේ එළවළු අස්වැන්නට වහාම ඉහළ මිලක් ලබාදීමට කටයුතු කරන්නැයි ජනාධිපති මහින්ද රාජපක්ෂ මහතා උපදෙස් දී තිබේ.එම උපදෙස් අනුව සතොස ඊයේ (31) දඹුල්ලට පැමිණ ගොවීන්ගේ එළවළු මිලදී ගැනීම වහාම ආරම්භ කළේය.එළවළු තොග අලෙවි කිරීමට නොහැකිවීම පිළිබඳව මාධ්‍ය මඟින් හෙළිදරව් කිරීමෙන් පසු ජනාධිපතිතුමාගේ අවධානය යොමුවී ගොවීන්ගේ එළවළුවලට ඉහළ මිලක් ලබාදීම සඳහා ජනාධිපතිතුමා අමාත්‍ය ජොන්ස්ටන් ප්‍රනාන්දු මහතාට උපදෙස් ලබාදී ඇත. ඒ අනුව අමාත්‍යවරයාගේ මෙහෙයවීමෙන් සතොස නිලධාරීන් කණ්ඩායමක් සහ අධීක්ෂණය සඳහා අමාත්‍යාංශයේ විශේෂ කණ්ඩායමක් ද දඹුල්ලට එවනු ලැබීය.පසුගියදා රුපියල් පහකට හෝ අලෙවි කර ගැනීමට නොහැකිව තිබූ පහතරට එළවළු වර්ග රුපියල් 15 සිට රුපියල් 45 දක්වා වූ විවිධ මිල ගණන් යටතේ මිලදී ගැනීම සිදු කරනු ලබයි.දඹුල්ලට එළවළු ‍රැගෙන ආ ගොවීන් කියා සිටියේ ඉදිරියටත් මෙවැනි ක්‍රමවේදයක් ක්‍රියාත්මක කරන්නේ නම් අතරමැදි වෙළෙන්දන්ගේ පීඩනයට ඔවුන් ලක් නොවන බවයි. ගොවීන් දැඩි කැමැත්තෙන් තම නිෂ්පාදන සතොසට අළෙවි කරන අයුරු දැක ගැනීමට හැකිවිණි.පසුගිය සමයේ ඇතිවූ වර්ෂා තත්ත්වයත් සමඟ ගොවීන් කෙටි කාලීන භෝග වගාවට වැඩි වශයෙන් නැඹුරුවීම එළවළු ප්‍රමාණය වැඩිවීමට හේතු වී තිබිණි.ලංකා සතොස මඟින් ගොවීන්ගේ මිලදී ගත් එළවළු කොළඹ හා තදාසන්න නගරවලට රැගෙන ගොස් අඩු මුදලකට අලෙවි කිරීමට සැලසුම් කර ඇතැයි අභ්‍යන්තර වෙළෙඳ කටයුතු අමාත්‍යාංශය පවසයි.බණ්ඩක්කා, වැටකොලු, කැකිරි, පිපිඤ්ඤා, වම්බටු, නෝකෝල්, බෝංචි, ආදී එළවළු වර්ග මෙසේ මිලදී ගැනීමට වැඩි අවධානයක් යොමු කර තිබිණි.ගොවියාට සෘජුව සිය අස්වැන්නට මේ හරහා හොඳ මිලක් ලැබෙන අතර පාරිභෝගිකයාට සාධාරණ මිලකට එළවළු ලබාගත හැකි බවත් අමාත්‍ය ජොන්ස්ටන් ප්‍රනාන්දු මහතා පැවසීය. පසුගිය මාස දෙක තුනකට පෙර කැකිරි, බණ්ඩක්කා, බටු, දඹල වැනි එළවළු මිල රු. 150 - 200 ඉක්මවූ අතර එබැවින් ගොවි මහතුන් වැඩි වශයෙන් දිවයින පුරා මේ එළවළු වර්ග වගා කර ඇති අතර දැන් එම සියලු අස්වනු අලුත් අවුරුද්ද කේන්ද්‍ර කරගෙන ආර්ථික මධ්‍යස්ථාන වෙත එකවර ගෙන ඒම තුළ මෙම එළවළු වර්ග කිහිපයෙහි අතිරික්තයක් ඇති වීමට හේතු වී ඇති බවත් අමාත්‍යවරයා පැවසීය.මෙම වැඩපිළිවෙළ ඊයේ සිට ගොවි නිෂ්පාදනයන්ට නිශ්චිත මිලක් ලැබෙන තුරු ක්‍රියාත්මක කිරීම තමා වැඩිදුරටත් අදාළ නිලධාරීන්ට උපදෙස් ලබාදුන් බවත් අමාත්‍ය ජොන්ස්ටන් ප්‍රනාන්දු වැඩිදුරටත් පැවසීය.මෙහි ප්‍රධානතම අරමුණ වනුයේ ඉදිරි උත්සව සමය තුළ ගොවියාගේ අතිරික්ත කෘෂි නිෂ්පාදනයන්ට සාධාරණ මිලක් ලබා දීමයි..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>01</day>
    </date>
    <link>http://www.dinamina.lk/2013/04/01/_art.asp?fn=n13040111</link>
    <topic>‘ෆයිව් නේෂන්ස්’ පළමු තරගයෙන්ශ්‍රී ලංකාවට විශිෂ්ට ජයක්</topic>
    <author>ෆවුස් මොහොමඩ්</author>
    <content>යෝෂිත රාජපක්ෂගේ නායකත්වයෙන් යුතු ශ්‍රී ලංකා රගර් කණ්ඩායම ඊයේ (31) හැව්ලොක්ස් පිටියේදී ප්‍රබල චීන තායිපේ පිල ලකුණු 39-8ක් ලෙස පරාජය කරමින් ආසියානු රගර් තරග බිමේ හොඳම රටවල් පහ අතරට සුදුසුකම් ලැබීමේ ශ්‍රී ලංකාවේ බලාපොරොත්තු ඉහළ නැංවීමට සමත්විය.ජනාධිපති මහින්ද රාජපක්ෂ මහතා සහ ශිරන්ති රාජපක්ෂ ආර්යාවගේ ප්‍රධානත්වයෙන් පැවැති මේ තරගයේ ආරම්භයේ සිටම වැඩි ගෞරව අත්කරගත් ශ්‍රී ලංකා පිලට නාමල් රාජපක්ෂ, ෆසීල් මරිජා, රීසා මුබාරක්, ෂෙනාල් ඩයස්, සජිත් සාරංග, ප්‍රදිප් ලියනගේ වැනි ප්‍රබල ක්‍රීඩකයන් රැසක් ක්‍රීඩා කළහ.ආසියානු 'ෆයිව් නේෂන්ස්' පළමු කොටසේ රගර් තරගාවලියේ සත්කාරක රටවන ශ්‍රී ලංකාව ලබන 3වැනිදා තායිලන්තය සමග තරග වැදීමට නියමිතය..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>01</day>
    </date>
    <link>http://www.dinamina.lk/2013/04/01/_art.asp?fn=n13040112</link>
    <topic>වත්තල ගබඩාවක කසළ තේ කිලෝ 25000ක්</topic>
    <author>රක්ෂණ ශ්‍රියන්ත</author>
    <content>විශේෂ කාර්ය බළකාය විසින් වත්තල ප්‍රදේශයේ නීති විරෝධී කසළ තේ ගබඩාවක් වටලා කසළ තේ කිලෝ විසිපන්දහසක් සැකකරුවන් ඇතුළු භාණ්ඩ පෙරේදා‍ (30) අත්අඩංගුවට ගෙන තිබේ.මේ කසළ තේ ගබඩාව වත්තල මාබෝල මීගමුව පාරේ ස්ථානයක පවත්වාගෙන ගොස් ඇත. අත්අඩංගුවට ගත් භාණ්ඩ අතර ලොරි රථයක්, කසළ තේ ඇසුරුම් කරන හිස් කාඩ් බෝඩ් පෙට්ටි 8000 ක් ඩිජිටල් තරාදියක්,තේ පෙට්ටි ඇසුරුම් කිරීමට භාවිතා කරන යන්ත්‍රයක්,ආදිය වෙයි.අත්අඩංගුවට පත් සැකකරුවන් හා භාණ්ඩ වැඩිදුර විමර්ශන සදහා වත්තල පොලිසියට භාරදී ඇත. මෙම වැටලීම විශේෂ කාර්ය බළකාය රාජගිරිය කඳවුරේ පොලිස් පරීක්ෂක නදීන සිල්වා මහතා ඇතුළු පිරිසක් විසින් සිදු කරන ලදී..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>01</day>
    </date>
    <link>http://www.dinamina.lk/2013/04/01/_art.asp?fn=r1304011</link>
    <topic>කඩුවෙලට පොලිස් මුරපොළක්</topic>
    <author>සමන්ති මිරියගල්ල – කඩුවෙල සමූහ</author>
    <content>අපරාධකරුවකු පාතාලයේ සාමාජිකයකු හෝ කප්පම්කරුවකු කඩුවෙල වේ නම් කිසිම පැකිලීමකින් තොරව එම අපරාධය වෙනුවෙන් දඬුවම් ලබා දෙන බව බස්නාහිර පළාත් ජ්‍යෙෂ්ඨ පොලිස් නියෝජ්‍ය අනුර සේනානායක මහතා පවසයි.ඒ මහතා එසේ පැවැසුවේ කඩුවෙලට මෙතෙක් අඩුපාඩුවක්ව පැවැති පොලිස් මුරපොළ විවෘත කිරීම වෙනුවෙන් පැවැති උත්සවයට එක් වෙමිනි.ඒ මහතා මෙසේ ද කීය. “කඩුවෙල යම් යම් සුළු පැමිණිල, අපරාධ, රථවාහන, හැසිරවීමේ කටයුතු සම්බන්ධයෙන් කටයුතු කරන්නේ නවගමුව පොලිස් ස්ථානයයි. නවගමුව පොලිසිය තියෙන්නෙ කඩුවෙල සිට කිලෝමීටර් 6ක් පමණ දුරිනි. සීග්‍රයෙන් දියුණු වෙමින් පවතින ජනාකීර්ණ නගරයක් හැටියට කඩුවෙලට ආරක්ෂාව සැපයීම නවගමුව පොලිසියට පමණක් තනිව කළ නොහැකියි.ඒ නිසා ආරක්ෂක මුරපොළක අවශ්‍යතාවය තියෙන්නේ බොහෝ කලක සිටන්. නව පොලිස් මුරපොළ පිහිටුවීමෙන් මේ ප්‍රදේශයේ ජනතාවට බියෙන්, සැකෙන් තොරව ජීවත් වෙන්න පුළුවන්. කඩුවෙල ග්‍රාම නිලධාරී වසම් 05ක සුළු පැමිණිලි, රථවාහන හැසිරවීම් සියල්ල හොඳීන් ඉටු කරන්න පුළුවන්. කඩුවෙලට නව පොලිස් ස්ථානයක් ඉදිරියේ දී අරඹන්න කටයුතු යොදනවා. මේ නව පොලිසි මුරපොළ එහි ආරම්භයක්.”බස්නාහිර පළාත් පොලිස් අධිකාරි මර්වින් වික්‍රමසිංහ මහතා -“නව පොලිස් මුරපොළ පිහිටවපු ස්ථානයේ ශ්‍රී ලංකාවේ උතුරු, නැගෙනහිර හා දකුණු ප්‍රදේශයන්හි මහජනතාව ගමනාගමනයේ යෙදෙනවා. මේ ජනතාවට සේවා සැපයීම වෙනුවෙන් පොලිස් පරීක්ෂක වරයෙක් හා පොලිස් නිලධාරීන් 25 දෙනකු සේවයේ යොදවන්නට බලාපොරොත්තු වෙනවා.”බස්නාහිර පළාත් නියෝජ්‍ය පොලිස්පති සුමිත්ත එදිරිසිංහ මහතා - “අද ලංකාවෙ වැඩිම අපරාධ වාර්තා කෙරෙන කොට්ඨාසය වන්නෙ පෑලියගොඩ, නුගේගොඩ, හා ගල්කිස්ස යන පොලිස් කොට්ඨාස. නුගේගොඩට අයිති මේ කොට්ඨාසය වෙනුවෙන් විශේෂයෙන්ම කඩුවෙලට පොලිස් ස්ථානයක සහාය ඕන වෙනවා.”කඩුවෙල උප නගරාධිපති බුද්ධික ජයවිලාල්, නවගමුව පොලිස් ස්ථානාධිපති එම්. එල්. මහගෙදර, කඩුවෙල වෙළෙඳ සංගමයේ සභාපති මහානාම විජේසිංහ මහත්වරුන් ද කතා කළහ. පොලිස් ස්ථානාධිපතිවරුන් නිලධාරීන් ඇතුළු විශාල පිරිසක් මෙම අවස්ථාවට එක්ව සිටියහ..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>01</day>
    </date>
    <link>http://www.dinamina.lk/2013/04/01/_art.asp?fn=r1304012</link>
    <topic>ගම්පහ අනවසර ඉදිකිරීම් නවත්වන්නැයි නියෝග</topic>
    <author>ගම්පහ සංචාරක – නිමල් ජයසිංහ</author>
    <content>වත්තල හැමිල්ටන් ඇළ අසල සහ එම ප්‍රදේශයේත්, කැලණිය ප්‍රදේශයේත් අනවසර ගොඩකිරීම් සිදුවන බවට ගම්පහ දිස්ත්‍රික් සම්බන්ධීකරණ කමිටු රැස්වීමේදී එක් එක් නියෝජිතයින් කරුණු දැක්වූ අවස්ථාවේ ආර්ථික සංවර්ධන ඇමැති බැසිල් රාජපක්‍ෂ මහතා එවැනි ක්‍රියා වහා නැවැත්වීමට කටයුතු කරන ලෙස අදාළ බලධාරීන්ට නියෝග කෙළේය.කමිටු සාමාජිකයින් ඉදිරියේ අමාත්‍යවරයා කියා සිටියේ මෙවැනි ක්‍රියා නිසා පරිසර හානි මෙන්ම ගංවතුර උවදුර ද ඇතිවූ විට වන හානිය විශාල බවය. ජ්‍යෙෂ්ඨ පොලිස් නිලධාරීන්ගෙන් ද අදාළ රාජ්‍ය නිලධාරීන්ගෙන් ද ඉල්ලා සිටියේ මෙවැනි අනවසර ගොඩකිරීම්වලට ඉඩ නොදෙන ලෙසය. නීතිය ක්‍රියාත්මක කරන ලෙසය..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>01</day>
    </date>
    <link>http://www.dinamina.lk/2013/04/01/_art.asp?fn=r1304013</link>
    <topic>මිල්ලනියේ කසළ කළමනාකරණමධ්‍යස්ථානය ප්‍රදේශවාසීන්ට හිරිහැරයක්</topic>
    <author>හල්තොට සමූහ – විනීතා මානෙල් ගමගේ</author>
    <content>මිල්ලනියේ දෙල්දොරවත්ත ප්‍රදේශයේ පවත්වා ගෙන යනු ලබන කසළ කළමනාකරණ මධ්‍යස්ථානය නිසා තමන්ට අත්විඳීන්නට සිදුව ඇති පීඩාව පිළිබඳ ව හා එම මධ්‍යස්ථානය පුළුල් කිරීම සඳහා හොරණ වැවිලි සමාගමට අයත් මිල්ලනිය වත්ත දමිළ ජනතාවට අයත් රබර් පැළ සහිත ඉඩමෙන් අක්කර 1 1/2, පවරා ගැනීමට විරුද්ධව දෙල්දොරවත්ත ග්‍රාමීය සෞඛ්‍ය හා පරිසර සුරැකීමේ සංවිධානයේ සාමාජික පිරිසක් විසින් පසුගිය දා බණ්බාරගම ප්‍රාදේශීය සභාවට පැමිණ අදහස් දැක්වූහ.ටී. ජයසේන මහතා- “මම විශ්‍රාමික විදුහල්පතිවරයෙක්. 645 බී දෙල්දොරවත්ත ප්‍රදේශයේ පදිංචිකරුවෙක්. අපි මේ ගැටලුව පිළිබඳ ලිඛිතව දැනුම් දුන්නා. අනන්ත අප්‍රමාණ කාලයක් තිස්සේ අපි මේ ගැටලුවට මුහුණ දුන්නා. මධ්‍යම පරිසර අධිකාරියෙන් නිලධාරිනියන් දෙන්නෙක් මහජන සෞඛ්‍ය පරීක්ෂකවරු දෙදෙනෙක් ආවා. ඒ අය බොහොම කනගාටු වුණා.”“පංචේන්ද්‍රියන් තියෙන කෙනෙකුට ඉන්න පුළුවන්ද මේ ගඳ උහුලගෙන. පොලිතින් යටට බැහැලා බැහැලා ළිංවල වතුර හිෙඳනවා. මේ තියෙන කුණු කන්දල් ටික වෙන කුඹුරකට වැටෙනවා. සමස්ත මිල්ලනියෙම කුඹුරු විනාශ වෙනවා.වයි පියදාස මහතා - අපේ කුඹුරු යාය පටන් ගන්න කෙළවර තමයි මේ මධ්‍යස්ථානය ඇති කරල තියෙන්නේ. දැන් වතුර කොළ පාටයි. අපිට කුඹුරට බහින්න බෑ. කකුල් කසනවා..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>01</day>
    </date>
    <link>http://www.dinamina.lk/2013/04/01/_art.asp?fn=r1304014</link>
    <topic>හොරෙන් රට යෑමට තැත් කළැයිසැකකරුට ඇප</topic>
    <author>කොච්චිකඩේ විශේෂ ඩී. මිහිඳුකුල</author>
    <content>ව්‍යාජ වීසාවක් සහිත විදේශ ගමන් බලපත්‍රයක් මගින් දෝහා හරහා ඉතාලියට යෑමට තැත් කිරීමේදී මෙරටට පිටුවහල් කර රක්‍ෂිත බන්ධනාගාර ගතව සිටි සැකකරුවකු රු. 15000ක මුදල් ඇප හා ලක්ෂ 2ක ශරීර ඇප මත මුදාහැරීමට මීගමුව ප්‍රධාන මහේස්ත්‍රාත් ඒ. එම්. එන්. පී. අමරසිංහ මහතා නියෝග කළේය.මෙලෙස මුදාහැරුණේ අච්චුවේලි උතුර අච්චුවේලි පදිංචි පුද්ගලයෙකි.2013.03.11 දින Q. අ. දරණ ගුවන් යානයෙන් ව්‍යාජ වීසාවක් සහිත බලපත්‍රයක් උපයෝගිකරගෙන සැකකරු විදේශ ගතවී ඇතැයි පැමිණිල්ලේ සඳහන්ය.සැකකරුට විදේශගතවීම තහනම් කර තිබූ අතර මාසයේ තුන්වැනි ඉරුදින පෙ. ව. 9 - 12 අතර අපරාධ පරීක්‍ෂණ දෙපාර්තමේන්තුවේ කටුනායක ඒකකයේ පෙනී සිටිය යුතු බවද නියෝගයේ සඳහන් කර තිබුණි..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>01</day>
    </date>
    <link>http://www.dinamina.lk/2013/04/01/_art.asp?fn=r1304015</link>
    <topic>ගංජා පැකට් 40ක් සමඟපුද්ගලයකු අත්අඩංගුවට</topic>
    <author>සීදූව සමූහ නිශ්ශංක පියරත්න</author>
    <content>ගංජා පැකට් 40ක් ළඟ තබාගෙන සිටි අයකු කටුනායක පොලිසිය මගින් විශේෂ පරීක්ෂණයකින් පසු අත්අඩංගුවට ගෙන තිබේ.කටුනායක පොලිසියේ ස්ථානාධිපති ප්‍රධාන පොලිස් පරීක්ෂක කමල් කිරිඇල්ල මහතාගේ උපදෙස් අනුව ක්‍රියා කළ දූෂණ මර්දන අංශයේ ස්ථානාධිපති උප පොලිස් පරීක්ෂක උපාලි කරුණාරත්න, පොලිස් සැරයන් ධර්මසිරි (55389) පොලිස් කොස්තාපල්වරුන් වන සිල්වා (84075) හා ගාල්ලගේ (73167) නිලධාරීන් විසින් උදම්මිට ප්‍රදේශයේ දී ගංජා පැකට් 40 සමඟ සැකකරුවකු අත්අඩංගුවට ගෙන තිබේ.සැකකරු මිනුවන්ගොඩ මහේස්ත්‍රාත් අධිකරණයට ඉදිරිපත් කිරීමෙන් පසු මහේස්ත්‍රාත් සහ අතිරේක දිසා විනිසුරු ඩී. ඒ. රුවන්පතිරණ මහතා විසින් අදාළ පුද්ගලයාට රුපියල් 10,000ක දඩ මුදලක් නියම කළේය..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>01</day>
    </date>
    <link>http://www.dinamina.lk/2013/04/01/_art.asp?fn=r1304016</link>
    <topic>වාද්දූව මැදි විදුහලේ ශිෂ්‍යනායක දිනය</topic>
    <author>කළුතර ඩේලි නිවුස්එච්. එල්. සුනිල් ශාන්ත</author>
    <content>කළුතර අධ්‍යාපන කලාපයට අයත් වාද්දූව මධ්‍ය විද්‍යාලයීය ශිෂ්‍ය නායක දිනය, විදුහල්පති රණසිංහ ඉන්ද්‍රසේන මහතාගේ සංවිධායකත්වයෙන් යුක්තව විද්‍යාලයීය ප්‍රධාන ශාලාවේ දී පසුගියදා පැවැත්විණි.පානදුර – වාද්දූව පාසල් අධීක්ෂණ මන්ත්‍රී හා බස්නාහිර පළාත් සභා මන්ත්‍රී රණවිරු විකුම් ගුණසේකර මහතා, එහි ප්‍රධාන ආරාධිත අමුත්තා වශයෙන් සහභාගි වූ අතර, අවට ප්‍රදේශවල විදුහල්පති ප්‍රධානීන් හා කළුතර කලාප අධ්‍යාපන කාර්යාලයේ නිලධාරීහු ද ඊට සහභාගි වූහ.ප්‍රාථමික අංශයේ ප්‍රධාන ශිෂ්‍ය නායකයා ලෙස ජී. කසුන් ආලෝක ද, ප්‍රධාන ශිෂ්‍ය නායිකාව ලෙස අනුරාධා හංසනී ද, ජ්‍යෙෂ්ඨ අංශයේ ප්‍රධාන ශිෂ්‍යනායක තනතුරෙහි එම්. විකුම් නුවන්ත ප්‍රභාශ්වර පීරිස් ශිෂ්‍යයා සහ ප්‍රධාන ශිෂ්‍ය නායිකාව ලෙස කිසල්කා චනුරංගී පෙරේරා ශිෂ්‍යාව ද නිල ලාංඡන ලැබූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>01</day>
    </date>
    <link>http://www.dinamina.lk/2013/04/01/_art.asp?fn=s1304011</link>
    <topic>පියවර දෙකකින් සුසන්තිකාට පළමු තැන අහිමි වෙයි</topic>
    <author>ප්‍රින්ස් ගුණසේකර</author>
    <content>ශ්‍රී ලංකා මලල ක්‍රීඩා සංගමයේ ඊයේ පැවැති වාර්ෂික නිලවරණයේදී උප සභාපති තනතුරු 7ක් සඳහා දහතුන්දෙනෙකු අතරේ පැවැති සටනින් ඔලිම්පික් පදක්කම්ලාභී සුසන්තිකා ජයසිංහ ඡන්ද දෙකකින් දෙවැනි තැනට පත්වුවාය. උප සභාපති ඡන්ද සටනේදී මලල ක්‍රීඩා සංගමයේ ජ්‍යෙෂ්ඨ උප සභාපති සුනිල් ජයවීර මහතා ඡන්ද 55ක් ගෙන පළමු තැනට පත්වෙද්දී සුසන්තිකා ජයසිංහ ඡන්ද 53ක් ලබා දෙවැනි තැනට පත්වුවාය.පසුගිය වසරේදී මේ දෙදෙනා මේ ආකාරයෙන්ම පළමු හා දෙවැනි තැනට පත්වු අතර එහිදී ජයවීර මහතා ඡන්ද 102ක්ද, සුසන්තිකා ජයසිංහ මහත්මිය ඡන්ද 72ක්ද ලබා තිබුණි.ඡන්ද දායකයන් 108ක් ඡන්දය ප්‍රකාශ කළ අතර හිටපු ලේකම් රියර් අද්මිරාල් ෂෙමාල් ප්‍රනාන්දු මහතා (ඡන්ද 46) පරාජයට පත් කරමින් ප්‍රවීණ පරිපාලකයෙකු වු ප්‍රේමා පින්නවල මහතා (ඡන්ද 62) ජයග්‍රහණය වාර්තා කළේය.උප සභාපති සටනේදී අටවැනි ස්ථානයට පත්වු ලාල් චන්ද්‍රකුමාර මහතා ඡන්ද නැවැත ගණන් කරන ලෙස කළ ඉල්ලීමක් ඡන්ද ගණන් කිරීම භාරව සිටි ශ්‍රී ලංකා වොලිබෝල් සම්මේලනයේ ලේකම් සුසිල් රණසිංහ මහතා ප්‍රතික්ෂේප කළේය.“මගේ රාජකාරිය අවසන් කොට ඡන්ද පත්‍රිකා සියල්ල ක්‍රීඩා අමාත්‍යාංශයට භාර දුන්නා. ඡන්ද නැවැත ගණන් කිරීමට අවශ්‍ය නම් අමාත්‍යාංශයෙන් විමසන්න” රණසිංහ මහතා චන්ද්‍රකුමාර මහතාට දැන්වීය.ඒ අනුව අද දිනයේ දී විරෝධතාව සමග ඡන්ද නැවැත ගණන් කරන ලෙස ඉල්ලා ලිපියක් ක්‍රීඩා අමාත්‍යාංශයට භාර දෙන බව ලාල් චන්ද්‍රකුමාර මහතා 'දිනමිණ'ට පැවැසීය.මෙවර නිලවරණයේදී උප භාණ්ඩාගාරික තනතුරට තරග කළ ඔලිවර් ප්‍රනාන්දු මහතා (ඡන්ද 53) පරාජයට පත්වීමද විශේෂත්වයකි. ඒ මහතා වසර 5ක් අඛණ්ඩව එම තනතුරේ කටයුතු කළ අතර ටොරොන්ටෝ ජයසුන්දර මහතා (ඡන්ද 54) ජය වාර්තා කළේය. එම ඡන්ද සටනේදී එක් ඡන්ද පත්‍රිකාවක් ප්‍රතික්ෂේප වු අතර එහි අපේක්ෂකයන් දෙදෙනාටම කතිර ගසා තිබීම එයට හේතුවිය.සභාපති තනතුරට තරග කළ මේජර් ජෙනරාල් දයා රත්නායක මහතා නිලවරණය ආරම්භයේදීම ඉල්ලා අස්වු හෙයින් මේජර් ජෙනරාල් පාලිත ප්‍රනාන්දු මහතා නිතරගයෙන් සභාපති තනතුරට පත්විය. ශ්‍රී ලංකා මලල ක්‍රීඩා සංගමයේ නිලවරණ ප්‍රතිඵල මෙසේය.සභාපති - මේජර් ජෙනරාල් පාලිත ප්‍රනාන්දු (නිතරගයෙන්), ලේකම් (තනතුරු 1)-ප්‍රේමා පින්නවල (ඡන්ද 62), රියර් අද්මිරාල් ෂෙමාල් ප්‍රනාන්දු (ඡන්ද 46),උප ලේකම් (තනතුරු 1)-බර්නාඩ් පෙරේරා (ඡන්ද 62), වීමන් ප්‍රේමතිලක (ඡන්ද 46),උප සභාපති (තනතුරු 7යි)-සුනිල් ජයවීර (ඡන්ද 55), සුසන්තිකා ජයසිංහ (ඡන්ද 53), ටී‍.එම්.දේවේන්ද්‍ර (ඡන්ද 49), අජිත් නාරගල (ඡන්ද 46), ජී.එල්.එස්.පෙරේරා (ඡන්ද 44), කර්නල් සුදත් මඩුගල්ල (ඡන්ද 44), එච්.ඩබ්ලිව්.නිමල්සිරි (ඡන්ද 42), ලාල් චන්ද්‍රකුමාර (ඡන්ද 41), කිෂු ගෝමස් (ඡන්ද 30), ජී.එච්.ඩී.වෛද්‍යතිලක (ඡන්ද 30), ගීතාණි පතිරණවසම් (ඡන්ද 30), ටී.අලෙයිලීමා (ඡන්ද 21), සුගත් තිලකරත්න (ඡන්ද 3), භාණ්ඩාගාරික-කිරාන් අතපත්තු (නිතරගයෙන්), උප භාණ්ඩාගාරික (තනතුරු 1යි)-ටොරොන්ටෝ ජයසුන්දර (ඡන්ද 54), ඔලිවර් ප්‍රනාන්දු (ඡන්ද 53), සටහන්කරු-සමන් කුමාර (නිතරගයෙන්)‍.</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>01</day>
    </date>
    <link>http://www.dinamina.lk/2013/04/01/_art.asp?fn=s1304012</link>
    <topic>විමලසිංහ අනුස්මරණ හොකී ශූරතාවමාතලේ ක්‍රිස්තුදේව ජාතික පාසලට</topic>
    <author>අසෝක හිඳගොඩමාතලේ දිසා විශේෂ</author>
    <content>මාතලේ දිස්ත්‍රික් ක්‍රීඩා සංවර්ධන දෙපාර්තමේන්තුව මගින් දෙවන වරටත් සංවිධානය කළ ඒ.විමලසිංහ අනුස්මරණ කුසලාන මාතලේ දිස්ත්‍රික් අන්තර් පාසල් අවුරුදු 19න් පහළ බාලක හොකී තරගාවලියේ ශූරතාව දිනා ගැනීමට මාතලේ ක්‍රිස්තුදේව ජාතික පාසල සමත්විය.මාතලේ එඩ්වඩ් හොකී ක්‍රීඩාංගණයේදී පැවැති මේ තරගාවලියේ අවසන් මහා තරගයේදී මාතලේ සහිරා ජාතික පාසල් පිල ගෝල් 2-0කින් පරාජය කිරීමට කිස්තුදේව විදුහලට හැකිවිය. චතුරංග චන්ද්‍රසේන සහ නදීෂ බණ්ඩාර ජයග්‍රාහී ගෝල් වාර්තා කළ අතර කුෂාන් චින්තක ධනංජය විසින් ක්‍රිස්තුදේව කණ්ඩායම මෙහෙයවීය. අනුශූරතාව දිනු සහිරා විදුහල් පිල අහමඩ් අදීල්ගේ නායකත්වයෙන් තරග වැදිණි.තරගාවලියේ තෙවැනි ස්ථානය මාතලේ විජය ජාතික පාසල ගෝල් 1-0ක් ලෙස පරාජය කරමින් මාතලේ සාන්ත තෝමස් ජාතික පාසල් කණ්ඩායම දිනාගත්තේය.ජයග්‍රාහී ගෝලය එන්.ඒ.විල්වලආරච්චි විසින් වාර්තා කරන ලදි.ශ්‍රී ලංකා හොකී පිල නියෝජනය කළ සරත් විමලසිංහ, තිලක් විමලසිංහ යන නායකයන් බිහිකළ මාතලේ විමලසිංහ පවුලේ ඒ.විමලසිංහ, විමලා විමලසිංහ සහ ඩබ්.පී.උඩුවාවල මහත්ම මහත්මීන් අනුස්මරණය සඳහා තරගාවලිය පැවැත්විණි.හිටපු ජාතික හොකී ක්‍රීඩකයකු වන එස්.අයි.අජ්ජුවාඩ් මහතාගේ ප්‍රධානත්වයෙන් තරගාවලියේ ජය සංකේත ප්‍රදානය සිදු කෙරුණු අතර මාතලේ දිස්ත්‍රික් ක්‍රීඩා සම්බන්ධීකරණ නිලධාරී රංජිත් අලුවිහාරේ, ශ්‍රී ලංකා හොකී පිලේ හිටපු නායක තිලක් විමලසිංහ මහත්වරුන් මේ අවස්ථාවට එක්වුහ..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>01</day>
    </date>
    <link>http://www.dinamina.lk/2013/04/01/_art.asp?fn=s1304013</link>
    <topic>ශ්‍රී ලංකාවට 39 - 8ක විශිෂ්ට ජයක්</topic>
    <author>ෆවුස් මොහොමඩ්</author>
    <content>ආසියාවේ හොඳම රගර් කණ්ඩායම් පහ අතරට සුදුසුකම් ලැබීමේ බලාපොරොත්තු ඉහළ නංවාලමින් ඊයේ (31) හැව්ලොක්ස් පිටියේදී ආරම්භ වූ ආසියානු ‘ෆයිව් නේෂන්ස්‘ පළමු කොටසේ රගර් තරගාවලියේ සහභාගි වූ පළමු තරගයෙන් ලකුණු 39-8ක් ලෙස චීන තායිපේ පරාජයට පත්කිරීමට ශ්‍රී ලංකාව සමත්විය.තරගය ආරම්භ වී පළමු මිනිත්තු 20 දී කරට කර සටනක නිරතවූ දෙපිලම ලකුණු රැස් කිරීමට අසමත්විය. එහෙත් වැඩි ගෞරවය දිනාගත් ශ්‍රී ලංකා පිලට ලකුණු ලබාගැනීමට තිබූ අවස්ථා කීපයක්ම මඟ හැරී ගියේය. කෙසේවුවත් තරගයේ මිනිත්තු 25ක් ගතවීමෙන් පසුව දඬුවම් පහරක් මගින් ලකුණු 3ක් වාර්තා කිරීමට ශ්‍රී ලංකා පිල සමත්විය. තවත් මිනිත්තු 10ක් ගතවූ තැන තවත් දඬුවම් පහරක් ශ්‍රී ලංකා පිලට හිමිවිය. ඒ අනුව ශ්‍රී ලංකාව ලකුණු 6-0ක් ලෙස පෙරමුණ ගත්තේය. දඬුවම් පහර දෙකම එල්ල කරනු ලැබුවේ රීසා මුබාරක් විසිනි. කෙසේවුවත් තරගයේ පළමු භාගයේ අවසන් මොහොතේ දඬුවම් පහරක් එල්ල කරමින් ලකුණු 3ක් අත්කර ගැනීමට චීන තායිපේ පිලට හැකිවිය. ඒ අනුව පළමු භාගය නිමාවනවිට ශ්‍රී ලංකාව ලකුණු 6-3ක් ලෙස ඉදිරියෙන් පසුවිය.උණුසුම් මුහුණුවරක් ගත් තරගයේ දෙවැනි භාගයේ පළමු මිනිත්තු කීපය තුලදීම චාමර දාබරේ උත්සාහක දිනුමක් රැස් කළ අතර ඊට මිනිත්තු 5කට පසුව නායක යෝෂිත රාජපක්ෂ අතිවිශිෂ්ට උත්සාහක දිනුමක් රැස්කළ අතර රීසා මුබාරක් එය ගෝලයක් බවට පත්කරමින් ශ්‍රී ලංකාවේ ලකුණු තත්ත්වය 18-3ක් ලෙස ඉහළ දැමුවේය.අනතුරුව උපනායක ෆසීල් මරිජා ඉතා සාර්ථක ලෙස උත්සාහක දිනුම් දෙකක් රැස් කිරීමට සමත්වූ අතර අවසන් මොහොතේදී සුමේධ මාලේවන තවත් උත්සාහක දිනුමක් ශ්‍රී ලංකා පිලට අත්කර දුන්නේය. තරගය නිමාවීමට මිනිත්තු 4ක් ඉතිරිව තිබියදී චීනතායිපේ පිල උත්සාහක දිනුමක් වාර්තා කළේය.අවසන් මොහොතේදී ශ්‍රී ලංකා පිලේ සත්‍යා රණතුංග නීතිවිරෝධී ලෙස ප්‍රතිවාදී ක්‍රීඩකයකුට බාධා කිරීමේ හේතුවෙන් කහ කාඩ්පතින් දඬුවම් ලැබුවේය.තරගය නැරැඹීමට ජනාධිපති මහින්ද රාජපක්ෂ මහතා සහ ශිරන්ති රාජපක්ෂ ආර්යාව ද පැමිණ සිටි අතර අතිවිශාල ක්‍රීඩාලෝලීන් පිරිසක් ක්‍රීඩාංගණයට රැස්වී සිටියහ. ශ්‍රී ලංකාව තරග වදින දෙවැනි තරගය තුන්වැනිදා පස්වරු 4.00ට තායිලන්තය සමග පැවැත්වේ. .</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>01</day>
    </date>
    <link>http://www.dinamina.lk/2013/04/01/_art.asp?fn=f1304011</link>
    <topic>අද දිගාමඩුල්ලත් ආශ්චර්යයෙන් පිරිලා</topic>
    <author>රණසිංහ මහතාට</author>
    <content>දැයට කිරුළ ප්‍රදර්ශනයට සමගාමීව අම්පාර ප්‍රදේශයේ සිදුව ඇති සංවර්ධනයත් කාලීන දේශපාලන තත්ත්වය පිළිබඳත් ආහාර සුරක්ෂිතතාව පිළිබඳ ජ්‍යෙෂ්ඨ අමාත්‍ය පී. දයාරත්න මහතා සමඟ කළ සංවාදයකි මේ.* ඔබගේ දීර්ඝ කාලීන දේශපාලනය තුළ එදා දිගාමඩුල්ලේ සංවර්ධනයත් වර්තමාන දිගාමඩුල්ලේ සංවර්ධනයත් අතර වෙනස පැහැදිලි කළ හැකිද?මම 1977 දේශපාලන කරළියට ආවේ. එදා මහ ලොකු දේවල් මිනිසුන්ට අවශ්‍ය වුණේ නෑ. ගමන් කරන්න පුළුවන් පාරක්, පාසලක්, සමුපකාරයක්, බෙහෙත් ටිකක් ගන්න තැනක් වගේ දේවල් තමා අවශ්‍ය වුණේ. ගල්ඔය සංවර්ධන මණ්ඩලය මඟින් විවිධ ජනපද ඇති කරලා ජනගහනය වැඩිවුණාම අවශ්‍යතාවන් වැඩි වුණා.අපිට පුළුවන් විදියට දිස්ත්‍රික්කයේ ජනතාවට පහසුකම් ලබා දුන්නා. ඒ සියලු පහසුකම් ත්‍රස්තවාදය නිසා විනාශ වුණා. සියලු ජාතීන් වසර ගණනාවක් මානසික වශයෙන් හා කායික වශයෙන් මේ ත්‍රස්තවාදය නිසා දුක්වින්දා. ජීවිතය එපා කරවන මෙම මානසිකත්වය වෙනස් කළේ ජනාධිපතිතුමායි. ඒ නිසා තමයි එක්සත් ජාතික පක්ෂයේ ඉඳලා මමත් මේ ආණ්ඩුවට එකතු වුණේ. අද අම්පාරේ මිනිස්සු හොඳට හුස්ම ගන්නවා. ගහක් යට හෝ බයක් නැතිව නිදාගන්න පුළුවන්. බොහෝ පහසුකම් අම්පාරේ ජනතාවට ලබාදීමට මෙම රජය කටයුතු කර තිබෙනවා.*දැයට කිරුළට සමගාමීව නගරයේ හා ඉන් පිටත ඇති වූ සංවර්ධනය ගැන කතා කළොත්?අම්පාර නගර සභා සීමාව තුළ සිදුවූ සංවර්ධනයේ විපර්යාසය පුදුමසහගතයි. දැනට වසරකට පෙර තිබූ අම්පාර නගරය අද අදහ­ාගත නොහැකි තරම් වෙනස් වෙලා. පුළුල් මංතීරු සහිත නවීනතම ප්‍රධාන මාර්ග පද්ධතිය කාපට් අතුරා සංවර්ධනය කිරීම, නගරයේ අතුරු මාර්ග පද්ධතිය ඉතාමත් ක්‍රමවත්ව සකස් කිරීම, මෙම වැඩසටහන යටතේ සිදුවුණා. පරිසර අලංකරණයෙන් මුළු නගරයම හැඩගැන්වීමට පුළුවන් වුණා වගේම නගරයේ සිරියාව ගෙන දුන් අම්පාර වැව ඉතාමත් අලංකාර ලෙස සංවර්ධනය කර තිබෙනවා. මේ සියලු යටිතල පහසුකම් අම්පාර නගරය ආශ්‍රිතව සම්පූර්ණ කරමින් තිබෙනවා මෙම සියලු අවස්ථා අම්පාර නගරවාසීන්ට සැලසුනේ දැයට කිරුළ නිසාමයි.නගරයේ යටිතල පහසුකම් සංවර්ධනයවීම නාගරික ජනතාවට පමණක් නෙවෙයි එදිනෙදා අවශ්‍යතා සඳහා අම්පාරට පැමිණෙන මුළු මහත් දිගාමඩුලු ජනතාවටම එහි ප්‍රතිලාභ එකසේ ලැබී තිබෙනවා. උප නගර සංවර්ධනය, ග්‍රාමීය පාසල් සංවර්ධනය, ග්‍රාමීය විදුලි හා ජල යෝජනා ක්‍රම, ග්‍රාමීය මංමාවත් සහ පාලම් සංවර්ධනය, නිසා දැයට කිරුළේ සංවර්ධනය ගම් දනව් කරා පැතිරී ගියා. අම්පාර නගරයට ප්‍රවේශ වන සියලු මාර්ග පද්ධති වැව් ඇත්තේ මෙම ගම්මාන හරහා නිසා එම මාර්ග සංවර්ධනය වීමේ ප්‍රතිඵල ලැබුණේ මෙම ග්‍රාමීය ජනතාවටයි.ශ්‍රී ලංකාවේ වී නිෂ්පාදනයෙන් 20%ට වඩා දායකත්වය ලබා දුන් දිගාමඩුලු දිස්ත්‍රික්කයේ ගොවි ජනතාව මුහුණ දුන් ප්‍රධාන ගැටලුවක් වුණේ අස්වනු විකුණා ගැනීම හා වී ගබඩා කර ගැනීමේ ප්‍රශ්නයයි. එයට විසඳුමක් විදිහට නවීනතම වී ගබඩා ඉදිකිරීම කාලෝචිතයි.වන අලින්ගේ හිරිහැරවලට මුහුණ දුන් ජනතාවට නව අලි වැට සංවර්ධන ව්‍යාපෘතිය තුළින් ලැබුණේ සැනසුම් සහගත තත්ත්වයක්. මෙවැනි තවත් බොහෝ අවස්ථා රාශියක් දැයට කිරුළ සංවර්ධන වැඩසටහන හරහා ග්‍රාමීය ජනතාවට ලැබුණ බව මා මේ මොහොතේ සඳහන් කරන්නේ ඉතාමත් කෘතවේදිත්වයෙන්. කාලයක් පුරාවට හමුදා අවශ්‍යතාවන් සඳහා පමණක් උපයෝගී කර ගත් අම්පාර ගුවන්තොටුපළ දැයට කිරුළ නිසා මහ ජනතාවට විවෘත වුණා. මේ නිසා සංචාරක ආකර්ෂණය සහිත ස්ථාන රාශියක් ඇති දිගාමඩුල්ල සංචාරක කර්මාන්තයට ඉදිරියේදී මහත් පිටුවහලක් වේවි.සෞඛ්‍ය සේවාවේ පහසුකම් සංවර්ධනය කිරීමද මීට සමගාමීව වුණා. දියුණු ග්‍රාමීය රෝහල්වල පහසුකම් සංවර්ධනය කරන ලද අතරම අම්පාර මූලික රෝහලේ අංගසම්පූර්ණ ළමා වාට්ටු සංකීර්ණයක් ද පසුගියදා ජනාධිපතිතුමා විසින් ජනතා අයිතියට පත් කළා. මහා පරිමාණ ජලාශ රාශියක් ආශ්‍රිතව ක්‍රියාත්මක වන මිරිදිය ධීවර කර්මාන්තය නගාසිටුවීමටද කටයුතු කරමින් යනවා. ධීවර ජනතාව සඳහා අවශ්‍ය දැල් ආම්පන්න, ධීවර යාත්‍රා වෙනත් ධීවර සුබසාධන කටයුතු රාශියක් ලබාදීලා තියනවා. මේ නිසා අම්පාර ධීවර ජනතාවට ලැබෙන සහනය අතිමහත්.*සමහර අය කියනවා දේශීය හා විදේශීය බැංකුවලින් ණය අරගෙන කරන සංවර්ධනය වැඩක් නෑ කියලා. ඒ පිළිබඳ ඔබේ අදහස?රටක් වශයෙන් ණය ගත්තේ ආයෝජනය කරන්නට නම් ඒක ප්‍රශ්නයක් නෑ. ඉතිහාසයේ මෙම රට පාලනය කළ නායකයෝ ණය ගත්තා ඔවුන් දැක්ම අනුව සංවර්ධන කටයුතු කළා. මහින්ද රාජපක්ෂ ජනාධිපතිතුමා රට භාර ගන්නකොට මුළු රටේම දේපළවල වටිනාකම කීයද? ඇත්තම කියතොත් රටක් කියලා එකකුත් තිබුණේ. නෑ. 2005ට පෙර මහ ලොකු වටිනාකමක් අපේ රටට තිබුණේ නෑ. හරිහැටි පාරක් තිබුණේ නෑ. හොඳ නගරයක් තිබුණේ නෑ.බැංකු ක්ෂේත්‍රයම කඩා වැටිලා. ත්‍රස්තවාදය හා පාතාලය තමයි රට පාලනය කළේ. අද ඇහැට පෙනෙන හා ඇඟට දැනෙන විදියට රට සංවර්ධනය වෙලා. රටේ වටිනාකම ඉහළයි. එහෙනම් ගත්ත ණයවලින් හොඳ ආයෝජනයක් වෙලා තියනවා. එදා මහවැලිය හදන කොටත් කිව්වේ අද වගේම කතා. හැබැයි අද මහවැලියේ වටිනාකම මිල කරන්න පුළුවන්. මහවැලිය රටේ දේපළක් වෙලා. 18 වංගුව පාරේ යන කොට මමත් හිතුවේ මම මැරෙන්න කලියෙන් මේ පාර හැදෙන්නේ නැති වෙයි කියලා.මේ මාර්ගය කෙටිකලකින් සංවර්ධනය කළා. කවුරුහරි කියනවා නම් මේ මාර්ගයට ආයෝජනය කළ මුදල් අපරාධයක් කියලා ඒ මනුස්සයාගේ ඔළුව හොඳ මදි. දේශීය බැංකුවලින් ණය ගන්න එක නෙවෙයි ප්‍රශ්නේ. බැංකු දැන ගන්න ඕන රජයට හෝ පුද්ගලයකුට ණය දෙන සීමාව. ණය දීමෙන් බැංකු කඩා වැටෙන්නේ නෑ. ණය අයකර ගන්න ක්‍රම හා ණය දෙන සීමාවක් තියනවා නම්.* රටට එරෙහිව ජිනීවාවලදී සම්මත වූ යෝජනාව ගැන ඔබ දරන මතය කුමක්ද?මම දේශපාලනය කරනවා අවුරුදු 35 ක් විතර. මෙවැනි යෝජනා හා අදහස් ලෝකයේ ප්‍රබල රටවල නායකයින්ගේ දෙබඩි පිළිවෙත් නිසා ඉතිහාසයෙත් සිදුවුණා. ඉදිරියටත් සිදුවෙන්න පුළුවන්. අපේ රටේ යුද්ධයක් පැවති බව ලෝකයම දන්නවා. යුද්ධයකදී යම් යම් සිදුවීම් තියෙන්න පුළුවන්. ලෝක යුද ඉතිහාසයේ අඩුම ජීවිත හා දේපළ හානියකින් යුද්ධයක් ජයග්‍රහණය කළ එකම රට ශ්‍රී ලංකාවයි. අපේ යුද හමුදා සෙබළුන්ගේ මානසිකත්වය වෙනස් කරන්න පළමුවෙන්ම කළේ මානුෂීය මෙහෙයුම කියලා නම් තැබීම.සෑම සෙබළෙක්ම ඉදිරියට ගියේ මෙම වචනය ඔළුවේ තියාගෙන. ඉරාකය ආක්‍රමණය කරන කොට කාන්තාවන් කී දෙනෙක් දූෂණය වුණාද? දරුවන් කී දෙනෙක් මැරුණද? නමුත් අපේ රටේ එහෙම වුණෙ නෑ. මෙම යෝජනාවට අප කලබල විය යුතු නෑ. ඇත්ත කාටවත් සඟවන්න බෑ. ජනාධිපතිතුමා මෙම මෙහෙයුම කළේ මිනිසා වෙනුවෙන් මිසක් තමන් වෙනුවෙන් නොවේ. මහ ජාතික ප්‍රදර්ශනයක් වෙලා තියන දැයට කිරුළ නැරඹීමට විශාල දමිළ ජනතාවක් පැමිණියා.ඔවුන් අවුරුදු ගණනාවක් එක පැත්තක හිරවෙලා හිටියේ. පුදුම සතුටින් තමා ප්‍රදර්ශනය නැරඹුවේ. සමහර ‍ෙදමළ තරුණ තරුණියන් කිව්වේ අම්පාර හරිම ලස්සනයි කියලා. ජනාධිපතිතුමා උත්සහ ගන්නේ් මානව හිමිකම් උල්ලංඝනය කරන්න නොවේ. මානව හිමිකම් උපරිම අයුරින් ලබා දෙන්න. මේක ලෝක නායකයින් දැනගත යුතුයි.* ශ්‍රී ලංකාව පිළිබඳ ඉන්දියාවේ ඇති වී තිබෙන තත්ත්වය ඔබ දකින්නේ මොන ආකාරයටද?ලංකාවේ එක පළාත් සභාවක යම් ප්‍රකාශයක් කළා වගේ වැඩක් මේක. එක ප්‍රාන්තයකට පුළුවන්ද ශ්‍රී ලංකාවට බලපෑම් කරන්න. ශ්‍රී ලංකාව කියන්නේ රටක්. ඔය මතය දරන්නේ ප්‍රාන්තයක්. ඔය එක් එක් ප්‍රාන්තවලට ලංකාවේ මිනිස්සුන්ට යන්න දෙන්නේ නැත්නම් ඒකේ පාඩුව අපිට නෙවෙයි ඉන්දියාවට. මේකත් සමහර බටහිර රටවල උපාය මාර්ගයක් ලෙස මා දකින්නේ. ඉන්දියාවත් ශ්‍රී ලංකාවත් අතර විවිධාකාරයේ සම්බන්ධකම් පවත්වන්න ජනාධිපතිතුමාට පුළුවන් වෙලා තියනවා. ඔය වයිකෝලා කියන්නේ කවුද? ජනමාධ්‍ය තුළින් ඔවුන්ට ප්‍රචාරයක් දුන්නට ස්වාධීන රටකට එහෙම බලපෑම් කරන්න බෑ. ඉන්දියාව ඉතිහාසය පුරා අපේ මිතුරෙක් වුණා මිස හතුරෙක් වුණේ නෑ.* මත්පැන් හා දුම්වැටි රටේ ලොකු කතාබහට ලක් වෙලා තියන මාතෘකාවක්. ඔබ මෙය දකින්නේ කොහොමද?රටේ නායකයා විදියට ජනාධිපතිතුමා රට ඉදිරියට රැගෙන යන්න තීන්දු තීරණ ගණනාවක් එඩිතරව ක්‍රියාත්මක කළා. ඒ අතරින් දෙමළ ජනතාව මුදාගැනීමේ මානුෂීය මෙහෙයුම වගේම තවත් මෙහෙයුමක් තමයි මත්ද්‍රව්‍ය හා දුම්වැටි පාලනයට රට මෙහෙයවීම. මේකට කවුරුත් විරුද්ධ වුණේ නෑ. මත්ද්‍රව්‍ය පිළිබඳ නීති සියල්ල තිබුණේ පොත්වල දැන් තමයි ඒවා ක්‍රියාත්මක වෙන්නේ. මම එක බාර් එකක් දාන්න අවසර දීලා නෑ. මම ඒ පාපයට හවුල් වෙලා නැති කෙනෙක්. දේශපාලනය කරන මහජන නියෝජිතයකුට සුදුසුම නැති ක්‍රියාව තමයි අරක්කු සිගරට් විකුණන එක.* මුස්ලිම් ජනතාව හා සිංහල ජනතාව අතර අසමගිය ඇති කරන්න සමහර බලවේග ක්‍රියාත්මක වන බව ආරංචි පැතිර යනවා. ඔබ මෙය දකින්නේ කොහොමද?ආගම සමඟ මිනිසුන් තදින් බැඳී පවතින නිසා ආගම මුලික කරගෙන ජාතීන් අතර ගැටුම් ඇති කරන්න ‍ෙල්සියි. මෙය ක්‍රියාත්මක වන්නේ කුමන්ත්‍රණ මඟින්. පසුගිය කාලයේ හලාල් ප්‍රශ්නය නිසා විවිධ මත පැතිර ගියා. විවිධ ආගමික නායකයොත් විවිධ මත පළ කළා. එමඟින් ජනතාව මුලා වෙනවා. මේක විවිධ ජාතීන්ගේ සම්මිශ්‍රිත රටක්. ඒ නිසා සියලු ආගමික නායකයින් එක ස්ථාවරයකට සිට කටයුතු කළ යුතුයි.* අවසාන වශයෙන් ප්‍රදේශයේ ප්‍රධාන දේශපාලන නායකයා වශයෙන් සංවර්ධන ව්‍යාපෘති පිළිබඳ කෙටි හැඳීන්වීමක් කළොත්?විවිධ අමාත්‍යාංශ දිගාමඩුල්ලේ සංවර්ධනයට දුන් දායකත්වය අතිවිශාලයි. ඉදිකිරීම් හා ඉංජිනේරු සේවා අමාත්‍යාංශය මඟින් නිවාස අහිමි ජනතාව වෙත ලැබුණු සහය අතිමහත්. ඊට අමතරව ජල සම්පාදන අමාත්‍යාංශය, ධීවර අමාත්‍යාංශය, වරාය හා මහාමාර්ග සංවර්ධන අමාත්‍යාංශය, මුදල් අමාත්‍යාංශය, උසස් අධ්‍යාපන අමාත්‍යාංශය, ආර්ථික සංවර්ධන අමාත්‍යාංශය, රාජ්‍ය පරිපාලන අමාත්‍යාංශය, වනිතා කටයුතු අමාත්‍යාංශය, විදුලිබල අමාත්‍යාංශය වැනි අමාත්‍යාංශ විශාල සම්පත් ප්‍රමාණයක් අම්පාරට දුන්නා.ඒ ඒ අමාත්‍යාංශය භාරව කටයුතු කරන සියලුම අමාත්‍යතුමන්ලාට හා සමස්ත අමාත්‍ය මණ්ඩලයටද මේ සඳහා නන් අයුරින් සහයෝගය ලබා දුන් සියලු දෙනා වෙත අම්පාර ආසනයේ ආණ්ඩු පක්ෂ සංවිධායකවරයකු ලෙස මාගේ ප්‍රශංසනීය ස්තුතිය පුද කරනවා.විශේෂ ස්තුතිය-මාධ්‍ය සම්බන්ධීකරණ සරත්.</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>02</day>
    </date>
    <link>http://www.dinamina.lk/2013/04/02/_art.asp?fn=n1304021</link>
    <topic>ශිරාණි කල් මරයි</topic>
    <author>විජයානි එදිරිසිංහ</author>
    <content>හිටපු අගවිනිසුරු ශිරාණි බණ්ඩාරනායක මහත්මිය ඊයේ (01) අල්ලස් කොමිසම හමුවට පැමිණ ඇය විසින් ඉදිරිපත් කරන බව පැවසූ විරෝධතා ඉදිරිපත් නොකර කට උත්තර දීමද නොකර කල්මරා නැවතත් දිනයක් ඉල්ලා ලබාගෙන පිටව ගොස් තිබේ.ශිරාණි බණ්ඩාරනායක මහත්මියගේ ඉල්ලීමට ලබන මැයි 17 වැනිදා දක්වා පමණක් කල් ලබා දුන් අල්ලස් කොමිසම ඇය එදිනට කට උත්තර දීම හෝ විරෝධතා ඉදිරිපත් කිරීම සිදු නොකළහොත් නැවතත් දිනයක් ලබාදීම සම්පූර්ණයෙන්ම ප්‍රතික්ෂේප කරන බව පවසයි.රාජ්‍ය‍ සේවයේ යෙදී සිටියදී ඉපැයිය නොහැකි තරම් වූ වත්කමකට හිමිකම් කියන්නේ යැයි ඇයට එරෙහිව ලැබී ඇති පැමිණිල්ල මත අල්ලස් කොමිසම වත්කම් පරීක්ෂණයක් ආරම්භ කර තිබේ.පුද්ගලයකුගේ තරාතිරම නොබලා එම පැමිණිල්ල සම්බන්ධව අල්ලස් පනත යටතේ පරීක්ෂණ පවත්වන අල්ලස් කොමිසම ශිරානි බණ්ඩාරනායක මහත්මිය කොමිසම වෙත කැඳවනු ලැබුවේ එම පැමිණිල්ලට අදාළ කරුණු සම්බන්ධව ඇය ඉදිරිපත් කරන කරුණු ලබා ගැනීම එම පරීක්ෂණයේදී සිදු විය යුතු අනිවාර්යය කර්තව්‍යයක් නිසාය.ඇය තවමත් අගවිනිසුරුවරිය බව පවසන ශිරානි බණ්ඩාරනායක මහත්මිය තවත් හේතු කීපයක්ද වාචිකව ඉදිරිපත් කර එම පරීක්ෂණයට විරෝධතාව දක්වන බව පසුගියදා කොමිසමට පවසා තිබුණි.නලින් ලද්දුවහෙට්ටි සහ සුදත් කල්දේරා ඇතුළු නීතිඥවරු රැසක් සමඟ ඊයේ අල්ලස් කොමිසමට පැමිණ සිටියාය.ලබන මැයි 17 දක්වා කල් ලබාගත් ශිරානි බණ්ඩාරනායක මහත්මිය එදිනද විරෝධතා ඉදිරිපත් කිරීමෙන් හෝ කට උත්තර දීමෙන් වැළකී සිටියහොත් කොමිසම ගන්නා තීරණය කුමක්ද යන්න පිළිබඳ 'දිනමිණ' කළ විමසුමකදී කොමිසම අදාළ තත්ත්වය පැහැදිලි කෙළේ මෙසේය.පුද්ගලයකු අල්ලස් කොමිසම ඉදිරියට කැඳවා කට උත්තර ඉල්ලා සිටීම අල්ලස් පනත යටතේ කොමිසමට ඇති බලතල මත සිදු වන දෙයක්. එසේ කැඳ වූ විටක කොමිසම වෙත පැමිණ එම පුද්ගලයාට එරෙහි පැමිණිල්ල සම්බන්ධව ප්‍රකාශයක් කිරීමේ සදාචාරාත්මක අයිතියක් මෙන්ම නීතියට ගරු කිරීමක් එම පුද්ගලයා වෙත තිබිය යුතුයි.එය අල්ලස් කොමිසමට කරනු ලබන ගෞරවයකි. එසේ ප්‍රකාශයක් දීමෙන් වැළකී සිටියහොත් හෝ විමර්ශන‍ය ප්‍රතික්ෂේප කළහොත් කොමිසමට ඇති බලතල මත විමර්ශනය පවත්වා ඊට අදාළ නීති රීති ක්‍රියාත්මක කිරීම සිදු වන බවද කොමිසම කරුණු පැහැදිලි කරයි..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>02</day>
    </date>
    <link>http://www.dinamina.lk/2013/04/02/_art.asp?fn=n1304022</link>
    <topic>ප්‍රධාන ඉඩම් පනත් සියල්ල කඩිනමින් සංශෝධනය කරන්න</topic>
    <author>ධනුෂ්ක ගොඩකුඹුර</author>
    <content>ඉඩම් ක්ෂේත්‍රයට අදාළ ප්‍රධාන පනත් සියල්ල කඩිනමින් සංශෝධනය කිරීමට කටයුතු කරන ලෙස ජනාධිපති මහින්ද රාජපක්ෂ මහතා ඉඩම් හා ඉඩම් සංවර්ධන අමාත්‍යාංශ ලේකම්වරයාට ඊයේ (1) උපදෙස් දුන්නේය.අතීතයේදී සම්මත කරන ලදුව ජනතාවට බාධාවක් වන ලෙස ක්‍රියාත්මක වන පැරණි නීති සියල්ල අදට ගැළපෙන පරිදි සංශෝධනය කිරීමේ වැදගත්කමත් ජනාධිපතිවරයා පෙන්වා දුන්නේය.රජ‍යේ ආයතනවල ක්‍රියාපටිපාටිය සම්බන්ධයෙන් පුවත්පත්වල පළ වන වාර්තා සම්බන්ධයෙන් කරුණු පරීක්ෂා කර අදාළ පියවර ගැනීමටත් ඒවායේ වැරැදි, නිවැරැදිභාවය දන්වා යැවීමටත් කටයුතු කළ යුතු බව පැවසූ ජනාධිපතිවරයා ඒ සඳහා නිලධාරියකු යොදවන ලෙස උපදෙස් දුන්නේය.ජනාධිපතිවරයා මෙසේ උපදෙස් දුන්නේ ඉඩම් හා ඉඩම් සංවර්ධන අමාත්‍යාංශයේ ප්‍රගති සමාලෝචන රැස්වීමට එම අමාත්‍යාංශයේදී ඊයේ එක්වෙමිනි.අමාත්‍යාංශයේ වත්මන් ප්‍රගතිය සහ ඉදිරි වැඩපිළිවෙළ මෙහිදී සාකච්ඡා කෙරුණු අතර රජයේ ඉඩම් අනවසරයෙන් අත්පත් කර ගැනීම සම්බන්ධයෙන් විශේෂ අවධානයක් යොමු කෙරිණ. එවැනි කටයුතු වැළැක්වීමට පියවර ගන්නා ලෙසත් ජනාධිපතිවරයා උපදෙස් දුන්නේය.ඉඩම් අත්පත් කර ගැනීමේදී ඒවායේ මුල් හිමිකරුවන්ට කඩිනමින් වන්දි ගෙවීමේ අවශ්‍යතාව පෙන්වා දුන් ජනාධිපතිවරයා හිමිකරුවන් වයසට යන තුරු නොසිට වන්දි ගෙවීමට පියවර ගන්නා ලෙස උපදෙස් දුන්නේය.ඉඩම් සංවර්ධන ආඥා පනත, ඉඩම් ප්‍රධාන විශේෂ විධිවිධාන පනත, ඉඩම් අත්පත් කර ගැනීමේ පනත, හිමිකම් ලියාපදිංචි කිරීමේ පනත හා රජයේ ඉඩම් ආඥා පනත යන පනත් පහ සංශෝධනයට මේ වන විටත් පියවර ගෙන ඇති බව අමාත්‍යාංශයේ ලේකම් ටී. අශෝක පීරිස් මහතා පැවසීය.මහින්ද චින්තන වැඩපිළිවෙළ යටතේ ඉඩම් නොමැති ජනතාවට ඉඩම් කැබලි 100000ක් බෙදා දීමට යෝජනා කර තිබුණු අතර ‍2010-2012 වර්ෂ හැර අනෙක් වර්ෂ තුළ බෙදා දී ඇති ඉඩම් කැබලි සංඛ්‍යාව 136000ක් බව ලේකම්වරයා පෙන්වා දුන්නේය.රජයේ මිනින්දෝරු සේවාවට බඳවා ගැනීමේදී මතුව ඇති වැටුප් ගැටලුවක් සම්බන්ධයෙන් අවධානය යොමු කළ ජනාධිපතිවරයා මිනින්දෝරු සේවාවට පමණක් වෙනත් නීතියක් තිබිය යුතු නැති බවත් ඉල්ලීම සාධාරණ නම් පනත වෙනස් කොට හෝ අවශ්‍ය සහන සැලසීමට පියවර ගන්නා ලෙසත් උපදෙස් දුන්නේය.පෞද්ගලික ඉඩම් කොටස් කර විකීණීමේදී අවිධිමත් ගොඩකිරීම් නිසා ජලය බැස යාමේ ගැටලු පැන නැඟී ඇති බවට චෝදනා ඉදිරිපත්ව ඇති බව පැවසූ ජනාධිපතිවරයා එවැනි ඉඩම් පවරා ගැනීමට කටයුතු කළ යුතු බව ප්‍රකාශ කළේය.ඉඩම් හා ඉඩම් සංවර්ධන ඇමැති ජනක බණ්ඩාර තෙන්නකෝන්, නියෝජ්‍ය ඇමැති සිරිපාල ගම්ලත්, ජනාධිපති ලේකම් ලලිත් වීරතුංග, මුදල් අමාත්‍යාංශ ලේකම් ආචාර්ය පී. බී. ජයසුන්දර මහත්වරු ඇතුළු පිරිසක් ද මේ අවස්ථාවට එක් වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>02</day>
    </date>
    <link>http://www.dinamina.lk/2013/04/02/_art.asp?fn=n1304023</link>
    <topic>ඉරිදා-පෝය දා උතුරුමැද ටියුෂන් තහනම්</topic>
    <author>මිහින්තලේ සමූහ</author>
    <content>උතුරුමැද පළාතේ දහම් පාසල් අධ්‍යාපනය නඟා සිටුවීම සඳහා පෝය හා ඉරිදා පෞද්ගලික උපකාරක පන්ති තහනම් කිරීමට උතුරුමැද පළාත් මහ ඇමැති එස්.එම්. රංජිත් සමරකෝන් මහතා තීරණය කොට ඇත.අනුරාධපුර සම්බුද්ධ ජයන්ති විහාරස්ථානයේ පසුගිය 31 දා පැවැති දහම් පාසල් ත්‍යාග සහ සහතිකපත් ප්‍රදානය කිරීමේ උත්සව සභාව අමතමින් මහ ඇමැතිවරයා මේ බව පැවසීය.මහ ඇමැතිවරයා මෙසේද කීය. උතුරුමැද පළාතේ ඓතිහාසික බෞද්ධ ශිෂ්ටාචාරයක් පවතින අතර පොළොන්නරුව නගර ආශ්‍රිත අධ්‍යාපනය ලබා දරුවන් උගතුන් බුද්ධිමතුන් බවට පත්වෙනවා සේම දහම් පාසල් අධ්‍යාපනය ලබා සැබෑ මිනිස් ගුණධර්මයන්ගෙන් යුතුව මානුෂික ගුණධර්මයන්ගෙන් යුතු පුරවැසියන් බවට පත් විය යුතුය.සැබෑ බෞද්ධයකු වූ රාජ්‍ය නායක මහින්ද රාජපක්ෂ ජනාධිපතිතුමා යුද්ධයෙන් භීෂණයෙන් ඇවිලුණු රටක් වේගවත් සංවර්ධනයකට යොමු කොට ඇති අවස්ථාවක රටට ජාතියට ආගමට සහෝදර ජනතාවට ආදරය කරන දහම් අධ්‍යාපනය ලද පිරිසකට රටේ අනාගතය බාරදීම අපේක්ෂාවයි.එම අරමුණ ඉටු කර ගැනීම සඳහා උතුරු මැ / පළාතේ දහම් අධ්‍යාපනය ලැබීම සඳහා බාධකයක්ව පවතින පෝදා හා ඉරිදා පෞද්ගලික උපකාරක පන්ති තාවකාලිකව හෝ තහනම් කිරීම සඳහා උපකාරක පන්ති පවත්වනු ලබන්නන් සමඟ ළඟදීම සාකච්ඡා කිරීමට අදහස් කරන බව පැවසීය.උසස් අධ්‍යාපනය ලබන දරුවෙකුට දහම් අධ්‍යාපනය ලබාදීමෙන් මානුෂික ගුණධර්මයන්ගෙන් යුතු උසස් මෙහෙවරක් රටේ ජනතාව වෙනුවෙන් සිදු කළ හැකි බව එම යුතුකම හා වගකීම ඉටු කිරීම සඳහා උතුරුමැද පළාත් මහ ඇමැතිවරයා ලෙස පියවර ගන්නා බවට පැවසීය.මේ අවස්ථාවට අනුරාධපුර අටමස්ථානාධිපති ආචාර්ය පල්ලේගම සිරිනිවාස නාහිමිපාණන් වහන්සේද ජයන්ති විහාරාධිපති උතුරු හා උතුරුමැද ප්‍රධාන සංඝනායක නුගේතැන්න පඤ්ඤානන්ද නාහිමි ප්‍රමුඛ අධ්‍යාපන සේවා ඇමැති දුමින්ද දිසානායක මහතාද සහභාගී වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>02</day>
    </date>
    <link>http://www.dinamina.lk/2013/04/02/_art.asp?fn=n1304024</link>
    <topic>වටවල බෝක්කුවක දිනක් වයසැති බිලිඳියක්</topic>
    <author>අසේල කුරුළුවංශ</author>
    <content>හැටන් කොළඹ ප්‍රධාන මාර්ගයේ වටවල සිංහල විදුහල අසල බෝක්කුවක් යට දමා ගොස් සිටි දිනක් වයසැති බිලිඳියක පොලිසිය විසින් ඊයේ (01) පෙරවරුවේ සොයාගනු ලැබ ඇත.විදුහල අසල රාජකාරියේ නිරතව සිටි පොලිස් නිලධාරියෙකුට දරුවා හඬනු ඇසී අසල්වැසියන් සමඟ දරුවා සෙවීමේදී බෝක්කුව තුළ රෙදි කඩකින් ඔතා සිටියදී දරුවා ඔවුනට හමුවී තිබේ.බිලිඳා වටවල දිසා රෝහලට ඇතුළු කිරීමෙන් පසු පැය ගණනාවක් මව්කිරි නොමැතිව අසාධ්‍ය තත්ත්වයෙන් පසු වූ දරුවාට රෝහලේ නේවාසිකව සිටින මවකගේ කිරි ලබාදීමට වෛද්‍යවරුන් පියවර ගෙන ඇත.මේ දරුවා කවුරුන් විසින් අදාළ ස්ථානයට ගෙනවිත් දැමුවේද යන්න මෙතෙක් අනාවරණය වී නොමැති අතර වටවල පොලිසියේ ස්ථානාධිපති පොලිස් පරීක්ෂක ආනන්ද සිරි මහතාගේ මෙහෙයවීමෙන් පරීක්ෂණ පැවැත්වෙයි..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>02</day>
    </date>
    <link>http://www.dinamina.lk/2013/04/02/_art.asp?fn=n1304025</link>
    <topic>දෑත දෙපා වාරු නැති තිළිණි වාචික පිළිතුරු දී සරසවි වරම් ලබයි</topic>
    <author/>
    <content>දෑත් දෙපා වාරු නැතත් වාචික පිළිතුරු දී සරසවි වරම් ලද කෑගල්ල අඹන්පිටිය විශේෂ පාසලේ තිළිණි නිමේෂා ජයතිලක ශිෂ්‍යයාව සහ එම පාසලේ පහ වසර ශිෂ්‍යත්වය ඉහළින් සමත් ආදිත්‍ය බණ්ඩාර සිසුවාට සබරගමුව මහ ඇමැති මහීපාල හේරත් මහතා වටිනා තිළිණ රැසක් ඊයේ (1) ප්‍රදානය කළේය.එම විශේෂිත පාසලේ දුවා දරුවන්ගේ කුසලතා අගයනු පිණිස ප්‍රණාම උළෙලක් අද (01) විද්‍යාල භූමියේ සංවිධානය කර තිබිණි.විවිධ කායික හා මානසික ගැටලු සහිත දූ දරුවන් රැසක් එම විශේෂිත පාසලේ ඉගෙනුම ලබති. ඔවුන් අතුරින් තිළිණි නිමේෂා ජයතිලක ශිෂ්‍යාවගේ දෑත් හා දෙපා අක්‍රීය බැවින් ඇගේ අධ්‍යාපන කටයුතු සිදුවන්නේ ශ්‍රවණය කිරීම සහ වාචිකව පිළිතුරු දීම පදනම් කරගෙනය.ඈ එම දුෂ්කර තත්ත්වයන් හමුවේ වුව සාමාන්‍ය පෙළ මෙන්ම උසස් පෙළ ද සමත් වී විශ්වවිද්‍යාල ප්‍රවේශයට සුදුසුකම් සපුරා සිටී. එමෙන්ම එම විද්‍යාලයේ ආදිත්‍ය බණ්ඩාර ද රෝද පුටුවක ආධාරයෙන් එදිනෙදා කටයුතු කර ගන්නෙකි.ඔහු මෙවර 5 වසර ශිෂ්‍යත්වයෙන් මහ ඉහළින් සමත් වූ අතර මේ දිරිමත් දෙදරුවන් ඇගැයීමට අද (01) පැවැති උත්සවයේ ප්‍රධාන ආරාධිතයන් ලෙස මහ ඇමැති මහීපාල හේරත් මහතා සහ එම මහත්මිය සහභාගී වූහ.තිළිණි නිමේෂා දැරියගේ ප්‍රයෝජනය පිණිස නවතම රෝද පුටුවක් ඇතුළු වටිනා තිළිණ රැසක් මහ ඇමැතිවරයා ඇයට පරිත්‍යාග කළේය. ආදිත්‍ය බණ්ඩාර සිසුවාටද තිළිණ රැසක් හිමිවිය.මෙහිදී මහ ඇමැතිවරයා සඳහන් කළේ මේ දිරිමත් දුවා දරුවන්ට මහත් කැපවීමෙන් සිත් සත දුන් ගුරු මහත්ම මහත්මීන්ටද තම ප්‍රණාමය පළකරන බවය.සෑම දරුවකුටම ඉගෙනීමට ඇති සම අවස්ථා වචනයෙන් නොව ක්‍රියාවෙන්ම ලබාදීම පළාත් මහ ඇමැතිවරයා වශයෙන් තමාගේ වගකීම බව ද මහ ඇමැතිවරයා පැවැසීය.ඈ උසස් පෙළ සමත් වූ පුවත දැනගත් වහා ඈ හමුවීමට පැමිණි මා තවදුරටත් මගෙන් අවශ්‍ය උදව් උපකාර කවරේදැයි ඇයගෙන් විමසුවා. ඇගේ හෝ ඇගේ පවුලේ අවශ්‍යතාවයක් සපුරන්නැයි ඈ ඉල්ලනු ඇතැයි මා සිතුවා.එහෙත් පොහොසත් ආධ්‍යාත්මයක් ඇති ඈ මගෙන් ඉල්ලුවේ ඇය වැනි ආධාර උපකාර අවැසි තවත් දුවා දරුවන්ට අත හිත දෙන ලෙසයි. මෙවන් අවස්ථාවක ඇතැම් විශාරදයන් පවා ඉල්ලා සිටින්නේ තමන් ගැන යමක් මිස අනුන් ගැන යමක් නොවේ.ජීවිතයම අභියෝගයක්ව තිබියදී ලද අවස්ථාව අනෙකකුගේ යහපත සඳහා කැප කිරීමට සිතන තිළිණි නිමේෂා ජයතිලක ශිෂ්‍යාවගේ සැබෑ වටිනාකම කටින් පිළිතුරු දී සරසවි වරම ලැබීමට වඩා එම පොහොසතළුළු් සිතුවිලි යැයි ද මහ ඇමැතිවරයා කීය.මේ අවස්ථාවට අජන්තා හේරත්, විදුහල්පති බුද්ධික වික්‍රමරත්න මහත්ම මහත්මීහුද සහභාගි වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>02</day>
    </date>
    <link>http://www.dinamina.lk/2013/04/02/_art.asp?fn=n1304026</link>
    <topic>සරසවිවලට නවක සිසුන් ඇතුළත් කිරීම 15ට පෙර අවසන්</topic>
    <author/>
    <content>2011 අපොස උසස් පෙළ විභාගයේ ප්‍රතිඵල මත wවිශ්වවිද්‍යාලවලට නවක සිසුන් බඳවා ගැනීවේ කටයුතු මේ මස 15 වැනිදා ට පෙර නිම කරන බව විශ්වවිද්‍යාල ප්‍රතිපාදන කොමිෂන් සභාවේ අතිරේක ලේකම් ආචාර්ය ප්‍රියන්ත ප්‍රේමකුමාර මහතා පවසයි.එම ප්‍රතිඵල මත විශ්වවිද්‍යාලවලට නවක සිසුන් බඳවා ගැනීමේ කටයුතු මේ වන විට සියයට 95කින් පමණ නිම කර ඇතැයි ද ඒ මහතා ප්‍රකාශ කළේය.නවක සිසුන් සඳහා විශ්වවිද්‍යාලවල වෛද්‍ය, නීති, කළමනාකරණ ඇතුළු බොහෝ පීඨවල අධ්‍යයන කටයුතු මේ වන විට ආරම්භ කර තිබෙන බවත් කලා පීඨවලට සිසුන් බඳවා ගැනීමේ ප්‍රමාධයක් පවතින බැවින් කලා පීඨ ආරම්භ කිරීම දින කිහිපයක් ප්‍රමාධ විය හැකි බවත් හෙතෙම කීවේය.මේ වන විට වි‍ශේෂ ප්‍රවේශය යටතේ සහ පුරප්පාඩු පිරවීම යටතේ විශ්වවිද්‍යාලවලට බඳවා ගැ‍නීමට නියමිත සිසුන් තෝරා ගැනීමේ කටයුතු සිදු කරන බවත් එම කටයුතු සියල්ල මේ මස 15 දාට පෙර නිම කරන බවත් ප්‍රේමකුමාර මහතා "දිනමිණ" පැවසීය.2011 වසරේ විභාග ප්‍රතිඵල මත සිසුන් විශ්වවිද්‍යාලවලට බඳවා ගැනිම නිම කළ පසු 2012 උසස් පෙළ ප්‍රතිඵල මත සිසුන් බඳවා ගැනීමේ කටයුතු ආරම්භ කිරීමට බලාපොරොත්තු වන බවත් ඒ මහතා වැඩිදුරටත් ප්‍රකාශ ‍කළේය..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>02</day>
    </date>
    <link>http://www.dinamina.lk/2013/04/02/_art.asp?fn=n1304027</link>
    <topic>ශ්‍රී ලංකාවේ මානව සංවර්ධන වාර්තාව අද එළි දැක්වේ</topic>
    <author>මහින්ද අලුත්ගෙදර</author>
    <content>‘දකුණේ පිබිදීම, විවිධාකාරවූ ලෝකයක මානව අභිවෘද්ධිය’ යන්න තේමාව කරගත් ශ්‍රී ලංකාවේ මානව සංවර්ධන වාර්තාව - 2013 එළි දැක්වීමට එක්සත් ජාතීන්ගේ සංවර්ධන වැඩසටහන පියවර ගෙන ඇත.මෙම වාර්තාව එළිදැක්වීම විදේශ කටයුතු ඇමැති මහාචාර්ය ජී.එල් පීරිස් මහතාගේ ප්‍රධානත්වයෙන් ලක්ෂ්මන් කදිරගාමර් ජාත්‍යන්තර සබඳතා මධ්‍යස්ථානයේදී අද (2) සිදුකෙරේ.සංවර්ධනය වන ලෝකයේ සීග්‍රයෙන් වර්ධනය වන බලවේග හේතුවෙන් ලෝකයේ සිදුවන වෙනස්කම් සහ ඒ තුළින් මානව සංවර්ධනය කෙරෙහි ඇතිවිය හැකි බලපෑම් සම්බන්ධයෙන් මේ වාර්තාව මඟින් අධ්‍යයනය කර තිබෙන අතර ඉදිරි දශක කිහිපයේදී ලෝකයේ අභිවෘද්ධිය සම්බන්ධයෙන්ද අවධානය කර තිබේ.ලොව පාලන ක්‍රමවේදයන් තුළ දක්ෂිණ ප්‍රදේශවල නියෝජනය වැඩිකිරීම සහ ‍රටවල් තුළ අත්‍යවශ්‍ය පොදු ද්‍රව්‍ය සඳහා මූල්‍ය ප්‍රතිපාදන සැළසීමේ ක්‍රම සම්බන්ධයෙන්ද මෙහිදී සාකච්ඡා කිරීමට නියමිත බව එක්සත් ජාතීන්ගේ සංවර්ධන වැඩසටහන කියාසිටී.මේ වාර්තාවේ ජාත්‍යන්තර එළිදැක්වීම පසුගිය මාර්තු මස 14 දා මෙක්සිකෝවේදී සිදුකර ඇත.එක්සත් ජාතීන්ගේ සංවර්ධණ වැඩසටහනේ නේවාසික නියෝජිත සුබිනේ නැන්දි, ශ්‍රී ලංකාවේ බ්‍රිතාන්‍ය මහ කොමසාරිස් ජෝන් රැන්කින්, පොදුරාජ්‍ය මණ්ඩලීය ලේකම් කාර්යාලයේ ආර්ථික කටයුතු පිළිබඳ හිටපු අධ්‍යක්ෂ ආචාර්ය ඉන්ද්‍රජිත් කුමාරස්වාමි, රාජ්‍ය භාණ්ඩාගාරයේ නියෝජ්‍ය ලේකම් ආචාර්ය බී.එම්.එස් බටගොඩ, සීපා ආයතනයේ විධායක අධ්‍යක්ෂිකා ප්‍රියන්ති ප්‍රනාන්දු මහත්ම මහත්මීන්ද මේ අවස්ථාවට සහභාගි වීමට නියමිතයි..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>02</day>
    </date>
    <link>http://www.dinamina.lk/2013/04/02/_art.asp?fn=n1304028</link>
    <topic>පාසල් නිවාඩුව 5දා සිට</topic>
    <author>සුභාෂිනී සේනානායක</author>
    <content>සිංහල හා දමිළ පාසල්වල පළමු පාසල් වාරය අප්‍රේල් මස 05 වනදා අවසන් වේ.මේ පාසල් සඳහා දෙවන පාසල් වාරය අප්‍රේල් 22දා ආරම්භ කෙරෙන බව අධ්‍යාපන අමාත්‍යාංශය ප්‍රකාශ කරයි.මුස්ලිම් පාසල් සඳහා පළමු පාසල් වාරය අප්‍රේල් 9 වනදායින් අවසන් වන අතර එම පාසල් සඳහා දෙවන පාසල් වාරය අප්‍රේල් මස 17 දා ආරම්භ වේ..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>02</day>
    </date>
    <link>http://www.dinamina.lk/2013/04/02/_art.asp?fn=n1304029</link>
    <topic>ශ්‍රී ලංකා නීතිඥ සංගමය පරාජිත දේශපාලනඥයන්ගේ අනාථ නිවාසයක්</topic>
    <author/>
    <content>උත්තරීතර පාර්ලිමේන්තු බලය හෑල්ලුවට ලක්කරමින් රටේ ඒකීය භාවයට අකුල් හෙළන පරාජිත දේශපාලනඥයන්ගේ අනාථ නිවාසයක් බවට ශ්‍රී ලංකා නීතිඥ සංගමය පත් වී ඇති බව ප්‍රජාතන්ත්‍රවාදය හා මානව හිමිකම් පිළිබඳ නීතිඥ සංගමය පවසයි.ඉතිහාසයේ නරක අත්දැකීමකට මුහුණදී සිටින ශ්‍රී ලංකා නීතිඥ සංගමය වැටී ඇති මේ අගාධය පසුගියදා සංගමයේ නව සභාපතිවරයා පිළිගැනිමේ උත්සවයෙන් පිළිබිඹු කළ බව ද ප්‍රජාතන්ත්‍රවාදය හා මානව හිමිකම් පිළිබඳ නීතිඥ සංගම පෙන්වා දෙයි.නීතිඥ සංගම් සභාපතිවරයා පිළිගැනීමේ නිල උත්සවය සඳහා සාම්ප්‍රදායිකව අග විනිසුරුවරයා, නීතිපතිවරයා, ශ්‍රේෂ්ඨාධිකරණ විනිසුරුවරුන් සහභාගි වූවත් මේ කිසිවකු නොමැති උත්සවයක් නව සභාපතිවරයා පැවැත්වූ බව එම සංගමය පෙන්වා දෙයි.සැඟවුණු න්‍යායපත්‍රයක්, සැඟවුණු කණ්ඩායම් සංවිධානය කර හෝ එමගින් පාලනය වූ මේ උත්සවයට ආරාධනා කර තිබුණේ දෝෂාභියෝගයකින් ධුරයෙන් පහ කළ හිටපු අගවිනිසුරුවරියටය.එතුමිය සමඟ පරාජිත දේශපාලනඥයන් රැසක් සහ නව සභාපතිවරයා ධුරයන් දැරූ (එම ධුර දැනට නැත) දේශපාලන පක්ෂයේ නියෝජිතයන් හා හිටපු ජනාධිපතිනියට වේ.මේ උත්සවයේ නීතිපතිවරයා විසින් දේශණයක් කළ යුතුව තිබුණ ද නීතිපතිවරයා ද උත්සවය ආරම්භ වීමට පෙර සභාවෙන් ඉවත්ව ගොස් ඇත.උත්සවය ඇමතූ® හිටපු විනිසුරුවරයකු වන විග්නේෂ්වරන් මහතා ජාතික එකමුතුව හෑල්ලුවට ලක් කරමින් රටේ උත්තරීතර පාර්ලිමේන්තු බලය විවේචනය කිරීම පටු දේශපාලන අරමුණු ඉටු කර ගැනීමක් බව ද ප්‍රජාතන්ත්‍රවාදී නීතිඥ සංගමය පෙන්වා දෙයි.සභාපතිවරයා පිළිගැනීමේ නිල උත්සවය ආරාධිත නීතිඥයන්ගෙන් අඩකට ආසන්න ප්‍රමාණයක් වර්ජනය කර තිබීම ද ශ්‍රී ලංකා නීතිඥ සංගමය ඉතිහාසයේ ලැබූ දරුණුම පරාජයකි.සැඟවුණු න්‍යාය පත්‍රය, බංකොළොත් දේශපාලනය, රටේ ඒකීය භාවය විනාශ කරන ශ්‍රී ලංකා නීතිඥ සංගමය වෙනුවට විකල්ප නීතිඥ සංගමයක් අවශ්‍ය බව ද එම සංගමය පෙන්වා දෙයි.ජ්‍යෙෂ්ඨ නීතිඥ බී. මානවඩු මහතා හා තුසිත එන්. සිල්වා පවසන පරිදි නීතිඥ සංගමය “මරණයේ දොරකඩට” පැමිණ සිටියි..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>02</day>
    </date>
    <link>http://www.dinamina.lk/2013/04/02/_art.asp?fn=n13040210</link>
    <topic>ගාස්තු 7%කින් වැඩි කිරීමට එකඟයි: වර්ජනවලට නෑ</topic>
    <author>ශිලා උඩුවර</author>
    <content>බස් ගාස්තු සියයට 7කින් වැඩි කිරීමේ තීරණයට තම සංගමය එකඟ බවත් වැඩි බස් ගාස්තු ඉල්ලමින් කිසිදු වර්ජනයට එක් නොවන බවත් සමස්ත ලංකා පෞද්ගලික බස් හිමියන්ගේ සමිති සම්මේලනයේ ප්‍රධාන ලේකම් අංජන ප්‍රියන්ජිත් මහතා පැවසීය.බස් ගාස්තු මේ මස 20 වැනිදා සිට සියයට 7කින් වැඩිකර දීමට පෞද්ගලික ප්‍රවාහන සේවා ඇමැති සී.බී. රත්නායක මහතා තම සංගමයට පොරොන්දු වී ඇති බවද ප්‍රියන්ජිත් මහතා කීය.බස් කර්මාන්තය කඩා නොවැටී පවත්වාගෙන යාම සඳහා මෙම සුළු වැඩිවීම අවශ්‍ය බව පෙන්වා දෙන ප්‍රියන්ජිත් මහතා සියයට 10 බස් ගාස්තුව තම සංගම‍ය බලාපොරොත්තු නොවන බවත් සඳහන් කළේය.සියයට 7 කින් ගාස්තු වැඩි කිරීමේ තීරණයට එළඹියේ මුදල් අමාත්‍යාංශ‍යත් පෞද්ගලික ප්‍රවාහන සේවා අමාත්‍යාංශයත් කළ සාකච්ඡාවකින් ඇතිවූ එකඟතාවක් මත බවද ඒ මහතා කීය..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>02</day>
    </date>
    <link>http://www.dinamina.lk/2013/04/02/_art.asp?fn=n13040211</link>
    <topic>දුම්රිය ගාස්තු වැඩි කරන්නේ නෑ</topic>
    <author>ශීලා උඩුවර</author>
    <content>දුම්රිය සාමාන්‍ය ගාස්තු කෙසේවත් වැඩි නොකරන බව ප්‍රවාහන ඇමැති කුමාර වෙල්ගම මහතා පැවසීය.අඩු මුදලකින් කලට වේලාවට ගමනාන්තයට යාමට හැකි ගුණාත්මක දුම්රිය සේවාවක් ලබාදීම තම අරමුණ බවත් ඒ සඳහා පියවර රැසක්ම ගෙන ඇති බවත් ඇමැතිවරයා කීය.රැකියා සඳහා යන සේවක සේවිකාවන්ට පීඩාවකින් තොරව සිය‍ සේවා ස්ථානවලට යාමට හැකි ප්‍රමාණවත් දුම්රිය සේවාවක් සලසන බවද වෙල්ගම මහතා කීය.දැන් දුම්රියෙන් යාමට එන මගීන්ගේ ප්‍රමාණය වැඩිවී ඇතැයිද තවමත් දුම්රිය අය කරනුයේ බස් ගාස්තුවට වඩා අඩුවෙන් බවද ඒ මහතා කීය. නගරාන්තර ආසන වෙන්කළ හැකි ශීඝ්‍රගාමී හා තැපැල් දුම්රියන්හි ගාස්තු පමණක් ඊයේ (අප්‍රේල් 1) සිට වැඩි කෙරිණි..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>02</day>
    </date>
    <link>http://www.dinamina.lk/2013/04/02/_art.asp?fn=n13040212</link>
    <topic>ශ්‍රී ලාංකිකයන්ගේ ආරක්ෂාවට සෑම පියවරක්ම ගන්නවා</topic>
    <author>මහින්ද අලුත්ගෙදර</author>
    <content>යුදමය වාතාවරණයක් උද්ගතව ඇති දකුණු කොරියාවේ සේවය කරන ශ්‍රී ලාංකික ශ්‍රමිකයන්ගේ ජීවිත ආරක්ෂාව වෙනුවෙන් ගතහැකි සෑම පියවරක්ම ගන්නා බව ශ්‍රී ලංකා විදේශ සේවා නියුක්ති කාර්යාංශය අවධාරණය කරයි.උතුරු කොරියාව සහ දකුණු කොරියාව අතර යුදමය වාතාවරණයක් පැවැතීම හේතුවෙන් ගැටුම්කාරී තත්ත්වයක් උද්ගතවී  තිබෙන අතර කිසියම් ගැටුම්කාරී තත්ත්වයක් හටගන්නේ නම් ශ්‍රී ලාංකික ශ්‍රමිකයන් සියලු දෙනා යළි ශ්‍රී ලංකාවට හෝ ආරක්ෂිත ස්ථාන කරා යොමු කරන බව ශ්‍රී ලංකා විදේශ සේවා නියුක්ති කාර්යාංශයේ නියෝජ්‍ය සාමාන්‍යාධිකාරී මංගල රන්දෙනිය මහතා 'දිනමිණ' ට පැවැසීය.මේ දක්වා‍ දෙරට අතර කිසිදු ගැටුමක් ඇතිවී නොමැති බව පෙන්වාදෙන ඒ මහතා කිසියම් ගැටුමක් ඇතිවූ විටෙක ශ්‍රී ලාංකිකයන් ගෙන්වා ගැනීම සඳහා සෑම පියවරක්ම ගන්නා බවද ඒ වෙනුවෙන් ජාත්‍යන්තර සහයෝගය ශ්‍රී ලංකාවට ලැබෙන බවද සඳහන් කළේය.මේ වනවිට ශ්‍රී ලාංකික ශ්‍රමිකයන් 25,000 ක් පමණ දකුණු කොරියාවේ සේවය කරන බව සඳහන් කළ නියෝජ්‍ය සාමාන්‍යාධිකාරීවරයා ශ්‍රී ලාංකිකයන් සම්බන්ධයෙන් විශේෂ අවධානයකින් පසුවන බවද මෙරට වෙසෙන ඔවුන්ගේ ඥාතීන් කිසිඳු බියක් ඇතිකරගත යුතු නැතැයි ද ප්‍රකාශ කළේය.මේ අතර ඒ මහතා සඳහන් කළේ 1990/91 කාලයේදී කුවේටයේ ඇතිවූ යුද්ධය අවස්ථාවේදී එරට සේවය කළ ශ්‍රී ලාංකිකයන් 125,000 ක් පමණ කිසිඳු ගැටලුවකින් තොරව ශ්‍රී ලංකාවට ගෙන්වා ගැනීම සඳහා පියවර ගත් බවත් ඒ අත්දැකීම් ශ්‍රී ලංකාව සතු බවත්ය.කිසියම් අවස්ථාවක යුදමය කලාපයක් ප්‍රකාශයට පත් කරන්නේ නම් එවැනි අවස්ථාවක සිවිල් වැසියන් වෙනත් කලාපයකට යොමු කරන බවද හෙතෙම පෙන්වා දුන්නේය..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>02</day>
    </date>
    <link>http://www.dinamina.lk/2013/04/02/_art.asp?fn=r1304021</link>
    <topic>හොරණ ප්‍රා. සභාවෙන් කොම්පෝස්ට් ව්‍යාපෘතියක්</topic>
    <author>හොරණ සමූහබන්ධුල ආර්. ගුලවත්ත</author>
    <content>හොරණ ප්‍රාදේශීය සභා බල ප්‍රදේශය තුළ කාලයක්තිස්සේ සංකීර්ණ ගැටලුවකට ලක්ව තිබුණු අපද්‍රව්‍ය ඉවත් කිරීම හා ප්‍රතිචක්‍රීයකරණයට ස්ථිර විසඳුමක් ලබා දීමට සභාපගි යාමිත් චන්දන හතුරුසිංහ මහතා පියවර ගෙන ඇත.හොරණ ප්‍රාදේශීය සභාව මඟින් ක්‍රියාත්මක කරන වගා වත්ත කොම්පෝස්ට් අංගනයේ නිෂ්පාදිත කොම්පෝස්ට් පොහොර ප්‍රාදේශී කොම්පෝස්ට් පොහොර නමින් වෙළෙඳපොළට හඳුන්වා දීමේ උත්සවයද එම කොම්පෝස්ට් අංගනයේදී සිදු කෙරිණි.කොම්පෝස්ට් අංගනය සහ එහි ක්‍රියාකාරිත්වය ගැන අදහස් දැක්වූ සභාපති යාමිත් චන්දන හතුරුසිංහ මහතා මෙසේ පැවසීය.අප ප්‍රාදේශීය සභා බල ප්‍රදේශයට ඉංගිරිය, හඳපාන්ගොඩ, මොරගහහේන, පොකුණුවිට, ගෝනාපොළ හංදිය වශයෙන් උප නගර පහක් තිබෙනවා.අලුතෙන් උප නගර කීපයක් ගොඩ නැඟෙමින් පවතිනවා. අපද්‍රව්‍ය ප්‍රමාණය විශාලයි. අප සභාවට තිබෙන්නේ අපද්‍රව්‍ය ගෙන ඒමට ට්‍රැක්ටර් රථ දෙකයි.ඇති හැකි ආකාරයෙන් කළමනාකරණය කරගෙන වැඩ කරන්නේ. ඉංගිරියේ ඉරිදා සති පොළත් ගෝනාපොල හන්දියේ බදාදා සතිපොළත් තිබෙනවා.සභාවෙන් තෝරා ගත් මාර්ග කිහිපයක පමණයි අපවිත්‍ර ද්‍රව්‍ය එකතු කරන්නේ. විශේෂයෙන් වරිපණම් කලාපය තුළ.මෙම ස්ථානයෙහි අපද්‍රව්‍ය තෝරා කොම්පෝස්ට් කිරීම සිදු කරනවා. මේ සඳහා බස්නාහිර පළාත් අපද්‍රව්‍ය කළමනාරකරණ අංශයේ නෙරංජලා ජයසේන මහත්මියගෙන් පූර්ණ සහයෝගයක් ලැබුණා.වැඩ බිමේ සේවකයින් 13 ක් සිටිනවා. කළමනාකරුවෙක් සිටිනවා. අධිකරණ කටයුතු සඳහා ප්‍රාදේශීය සභා මන්ත්‍රී ප්‍රියන්ත රත්නසේකර මහතා පත් කර සිටිනවා.අද සිට ප්‍රාදේශී කොම්පෝස්ට් පොහොර වෙළෙඳ පොළට යවන්නට අප සැලැසුම් කර තිබෙනවා.ඝන අපද්‍රව්‍ය තෝරා දිරාපත්වන අපද්‍රව්‍ය අපට ලබා දෙනවා නම් කොම්පෝස්ට් පොහොර නිෂ්පාදනයේදී අපට බොහොම පහසු වෙනවා.ඝන අපද්‍රව්‍ය වෙනම ප්‍රතිචක්‍රීය කිරීමේ ව්‍යාපෘතියක් ආරම්භ කරනවා..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>02</day>
    </date>
    <link>http://www.dinamina.lk/2013/04/02/_art.asp?fn=r1304022</link>
    <topic>හෙරොයින් ළඟ තබාගෙන සිටි සැකකරු රිමාන්ඩ්</topic>
    <author>රාවතාවත්ත සමූහ - රෝහන ද සිල්වා</author>
    <content>විකිණීම සඳහා හෙරොයින් මිලි ග්‍රෑම්ස් 2500ක් ලඟ තබාගෙන සිටි තැනැත්තකු මොරටුව පොලිසියේ අපරාධ අංශයේ නිලධාරින් විසින් ලුනාව මහල් නිවාස වත්තේදී අත්අඩංගුවට ගන්නා ලදී.ලුනාව මහල් නිවාසවල පදිංචි සැකකරු අත්අඩංගුවට ගැනීමෙන් පසු මොරටුව අතිරේක දිසා විනිසුරු එම්. එම්. එම්. මිනාල් මහතා වෙත ඉදිරිපත් කිරීමෙන් අනතුරුව දින 14ක් රක්ෂිත බන්ධනාගාර ගත කරන ලදී.මොරටුව මූලස්ථාන පොලිස් පරීක්‍ෂක කේ. ජයනෙත්ති මහතාගේ උපදෙස් මත අපරාධ විමර්ශන අංශයේ ස්ථානාධිපති උප පොලිස් පරීක්‍ෂක කමල් බණ්ඩාර මහතාගේ මෙහෙයවීමෙන් උප පොලිස් පරීක්‍ෂක මාධව රත්නායක, සැරයන් 58064 බස්නායක, කොස්තාපල්වරුන් වන 60667 ලියනාරච්චි, 81769 ජූඩ් සහ 83933 මධුශංක යන නිලධාරීහු පරීක්‍ෂණ මෙහෙයවූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>02</day>
    </date>
    <link>http://www.dinamina.lk/2013/04/02/_art.asp?fn=r1304023</link>
    <topic>ධාවනයට නුසුදුසු වාහන 67ක් ගල්කිස්සෙන්</topic>
    <author>රාවතාවත්ත සමූහ - රෝහන ද සිල්වා</author>
    <content>ගල්කිස්ස පොලිස් කොට්ඨාසයට අයත් මොරටුව හා පිළියන්දල පොලිස් බල ප්‍රදේශවල ධාවනයට නුසුදුසු වාහන සෝදිසියට ලක් කිරීමේ මෙහෙයුමකදී එවැනි වාහන 67ක් සොයාගන්නා ලදී.මෙම සෝදිසි මෙහෙයුම ගල්කිස්ස කොට්ඨාස රථවාහන ඒකකයේ ස්ථානාධිපති පොලිස් පරීක්‍ෂක ඉන්දික වීරසිංහ සහ නාරාහේන්පිට ප්‍රධාන මෝටර් රථ පරීක්‍ෂක වත්තේගම මහත්වරුන්ගේ සම්බන්ධීකරණයෙන් පැවැත්විණි.ගල්කිස්ස කොට්ඨාස පොලිසිවලින් මාරක රිය අනතුරු සහ බරපතළ රිය අනතුරු වැඩි වශයෙන් වාර්තා වන මොරටුව හා පිළියන්දල පොලිස් බල ප්‍රදේශ දෙක ඉලක්ක කර ගනිමින් පැවැති මෙම සෝදිසි කිරීමට ලක්වී ධාවනයට නුසුදුසු බවට පත්වූූ වාහන 67 සඳහා තීරණ තහනම් නියෝග පනවා එම වාහන හිමිකරුවන් විසින් මෙම වාහන දින 14ක් ඇතුළත ධාවනයට සුදුසු ආකාරයෙන් අලුත්වැඩියා කර වේරහැර මෝටර් රථ ප්‍රවාහන දෙපාර්තමේන්තුවේ කෙරෙන පරීක්‍ෂණයෙන් සමත් වුවහොත් නැවත මාර්ග ධාවනයේ යෙදවිය හැකි බව පොලිසිය පවසා සිටියි..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>02</day>
    </date>
    <link>http://www.dinamina.lk/2013/04/02/_art.asp?fn=r1304024</link>
    <topic>නවගමුව පානීය ජල යෝජනා ක්‍රමය ජනතා අයිතියට</topic>
    <author>කඩුවෙල සමූහ - සමන්ති මිරියගල්ල</author>
    <content>නවගමුව දකුණ, සමුපකාර මාවත ප්‍රදේශයේ ජනතාව වෙත රුපියල් ලක්‍ෂ 200ක් වැය කරමින්, නිම කරන ලද පානීය ජල යෝජනා ක්‍රමය ජනතා අයිතියට පත් කිරීම පසුගියදා ජල සම්පාදන හා ජලාපවහන ඇමැති දිනේෂ් ගුණවර්ධන මහතාගේ ප්‍රධානත්වයෙන් සමුපකාර මාවතේ දී පසුගියදා පැවැත්විණි.එහිදී ඇමැති දිනේෂ් ගුණවර්ධන මහතා මෙසේ කීවේය.මේ ප්‍රදේශයේ ගම් වැසියන්ගේ විශාල ඉල්ලීමක් තිබුණා, ජල යොජනා ක්‍රමයක් ලබාදෙන ලෙස, පිරිසිදු ජලය, නළ මාර්ගයෙන් ලැබීම ජනතාවට විශාල පහසුවක්.එය සනීපාරක්ෂාවට, සෞඛ්‍යයට ඉතාම හොඳයි. අවුරුදු පන්දහසකට වැඩි කාලයක්, කැලණි ගඟ සිරිපා මුදුනෙන් පහළට ගලනවා. ඉඩම්, ගම් බිම් ඒ ජලයෙන් තෙත් වෙනවා. ජල මට්ටම අඩු වෙලා.ළිඳකින් වතුර ගන්න බැරි තත්ත්වයක් උදාවෙලා තියෙන්නේ. මුහුදු වතුර ඉහළට ගලනවා. එය වළක්වන්න අඹතලේ ප්‍රදේශයේ හරහට වේල්ලක් බැඳ තියෙන්නේ. ඒ වෙනුවෙන් රු. මි. 520ක් වියදම් කර තිබෙනවා.අපේ මුතුන් මිත්තන් වගේ කැලණි ගඟ බලා ගත්තා නම් එහෙම වෙන්නේ නෑ. පරිසරවේදීන් මේ ගැන අවධානය යොමු කළ යුතුයි.කැලණි ගඟ රැක ගැනීමට කටයුතු කරන්නට ඕනෑ. කඩුවෙල මැතිවරණ කොට්ඨාසයේ ගමින් ගමට පානීය ජලය ලබාදීම අරඹලා තියෙනවා. මෙතෙක් ආවරණය නොවූ සෑම ප්‍රදේශයකටම ඉදිරියේ දී ජලය ලබාදීමට කටයුතු කරනවා.අද පළිබෝධ නාශක භාගයක් ඕනෑ තැනට බෝතලයක්ම පාවිච්චි කරනවා. මේවා මහ පොළොව යටයි තැන්පත් වෙන්නේ.ජලය අපිරිසිදු වෙලා නිසා පිරිසිදු ජලය ජනතාව වෙනුවෙන් ලබාදීමට සිදුවෙනවා.මල්වානේ පඤ්ඤාසාර හිමි - මේ ප්‍රදේශයේ පිහිටි කළුගල නිසා ජල පහසුකම් අඩුයි. ළිඳක් හෑරුවත් වතුර නෑ. කළුගල් කැඩීම නිසා ජල උල්පත් සිඳිලා.නවගමුව දකුණ ප්‍රදේශයට නළ ජලය ලබාදීමට ගත් උත්සාහය සාර්ථකයි. නාගරීකරණය නිසා ගම්බද පළාත්වල පිරිසුදු වතුර බොන්න නෑ. ජලය දූෂණය වෙලා. වැඩියෙන්ම ජල ඉල්ලීම් තියෙන්නේ කඩුවෙල, බත්තරමුල්ල, අතුරුගිරිය, ප්‍රදේශවල.සෝමවීර චන්ද්‍රසිරි, බස්නාහිර පළාත් සභා මන්ත්‍රී සුලෝචන ගමගේ, නාගරික මන්ත්‍රී චන්ද්‍රසේන පලිහේන, නගර සභා අපේක්‍ෂක චාමර ජයලත්, ජයන්ත ප්‍රේමදාස මහත්වරු ද අදහස් දැක්වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>02</day>
    </date>
    <link>http://www.dinamina.lk/2013/04/02/_art.asp?fn=r1304025</link>
    <topic>වාද්දුව අනාරක්ෂිත දුම්රිය හරස් මාර්ගවල කෝච්චි පැමිණෙන බව දැක ගැනීමට බාධා</topic>
    <author>වාද්දුව සමූහ - එස්. ආර්. පියදාස</author>
    <content>වාද්දුවේ සිට මහවස්කඩුව දක්වා මුහුදු බඩ දුම්රිය මාර්ගයේ දුම්රියවල මෝටර්රථ හා යතුරුපැදි ගැටී අනතුරු සිදුවන්නේ දුම්රිය හරස් මාර්ගවලට ගේට්ටු දමා නැති නිසාම පමණක් නොව දුම්රිය මාර්ග ආසන්නයේ මාර්ගවල දෙපස ගස්කොළන් වවා තාප්පද ඉඳීකර තිබෙන නිසා බව දුම්රිය මගීහු පවසති.හරස් මාර්ග දෙපස පාර අයිනේ ගස්කොළන් වවා තාප්ප ඉදිකර තිබීම නිසා හරස් මාර්ගවල එන වාහනවලට දුම්රිය පැමිණෙන බව දැක ගැනීමට නොහැකි වීම ද මේ ප්‍රදේශයේ දුම්රිය මෝටර් රථ අනතුරුවලට ලක්වන බව දුම්රිය මගීහු පවසති.වාද්දූවේ සිට මහවස්කඩුව දක්වා දුම්රිය හරස් මාර්ග පාලමක් ඇති අතර ඒ අනාරක්ෂිත හරස් මාර්ගවලදී සෑම වසරකම දුම්රිය මෝටර් රථ හතරක් පහක් දැමීම සිදුවන බවද මුහුදු බඩ දුම්රිය මගීහු පවසති..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>02</day>
    </date>
    <link>http://www.dinamina.lk/2013/04/02/_art.asp?fn=r1304026</link>
    <topic>ට්‍රැක්ටරය මහවැලියට පෙරැළී පාසල් සිසුවෙක් මිය ගිහින්</topic>
    <author>සීගිරිය විශේෂ</author>
    <content>අත් ට්‍රැක්ටරයක් මහවැලි ඇළට පෙරළීයාමෙන් ඉකුත් 30 දා පස්වරුවේ 17 හැවිරිදි පාසල් සිසුවකු මියගිය බව දඹුල්ල පොලිසිය කියයි.දඹුල්ල පැල්වෙහෙර ප්‍රදේශයේදී දර තොගයක් ප්‍රවාහනය කරමින් සිටියදී මාර්ගයෙන් ඉවතට පෙරළී මෙසේ මියගොස් ඇත්තේ දඹුල්ල වැලිහේන පදිංචි සුපුන් ඉඳුනිල් දිසානායක නැමැති අයයි.මේ අනතුරින් ට්‍රැක්ටරයේ ගමන් ගත් මියගිය අයගේ පියා සහ තවත් අයෙකු තුවාල ලබා ඇති බව පොලිසිය කියයි..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>02</day>
    </date>
    <link>http://www.dinamina.lk/2013/04/02/_art.asp?fn=s1304021</link>
    <topic>ඌව මහා සංග්‍රාමය 5-6 දෙදින</topic>
    <author>‍සොරණා‍තොට සමූහ සී.ගම‍ගේ</author>
    <content>බදුල්ල ඌව මහා විදුහල සහ ධර්මදූත මහා විදුහල අතර 55වැනි වරටත් පැවැත්වෙන 'ඌව මහා සංග්‍රාමය' මේ මස 5-6දෙදින බදුල්ල ක්‍රිකට් ක්‍රීඩාංගණයේදී පැවැත්වේ.දෙපිල අතර මේ වනවිට තරග 54ක් පැවැති අතර ඉන් තරග 13ක ජය ධර්මදූත විදුහලටත්, තරග 16ක ජය ඌව මහ විදුහලටත් හිමිවී ඇත. තවත් තරග 25ක් ජය පැරදුමෙන් තොරව නිමාවට පත්විය.ධර්මදූත විදුහලේ මෙවර නායකත්වය දරනු ලබන්නේ තුන් ඉරියව්වෙන් දස්කම් දක්වන කේ.එච්.ප්‍රදීප් කුමාර විසිනි. එම විදුහල් පිලේ ආරම්භක පිතිකරු හා ආරම්භක පන්දු යවන්නා වන එස්.ජනිත් චතුරංග මෙවර කණ්ඩායමේ උපනායකයා ලෙස කටයුතු කරයි.ආර්.එම්.ජනික රජිත් කණ්ඩායමේ කඩුලු රකින්නා වේ. තුන් ඉරියව් ක්‍රීඩකයකු වන ආර්.එච්. දුමිඳුනාත්, ඩී.එච්. මහේෂ භානුක, කසුන් දිල්ෂාන්.එස්.එච්. රන්දික විදර්ශන, එච්.එම්.ප්‍රකාශ් උදයංග, ටී.එම්.මලීෂ කණ්ඩායමේ සෙසු ප්‍රබල ක්‍රීඩකයන් වෙති.ඌව මහ විදුහල් පිලේ මෙවර නායකත්වය දරන්නේ දෙවැනි වසරේ ක්‍රීඩකයකු වන ටිරාන් රසල්ය. තුන් ඉරියව් ක්‍රීඩකයකු වන ටිරාන් මෙවර තරගවාරයේ දී ශතකයක් හා අර්ධ ශතක දෙකක් වාර්තා කර තිබේ.තෙවැනි වසරේ ක්‍රීඩක ඉනුෂ උදාන කණ්ඩායමේ උපනායකයා ලෙස කටයුතු කරයි. පසුගිය වසරේ ඌව මහා සංග්‍රාමයේ දක්ෂතම පන්දු යවන්නාට හිමි සම්මානය දිනාගනු ලැබුවේ උදාන විසිනි.තුන් ඉරියව්වෙන් දස්කම් දක්වන අමිල දර්ශන මෙවර තරගවාරයේ ඌව මහ විදුහල් පිල වෙනුවෙන් වැඩිම ලකුණුලාභියා මෙන්ම වැඩිම කඩුලු ලාභියා ද වෙයි. කණ්ඩායමේ ආරම්භක පිතිකරු ලෙස කටයුතු කරන චතුර ගීතාංජන තුන් ඉරියව් ක්‍රීඩකයෙකි..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>02</day>
    </date>
    <link>http://www.dinamina.lk/2013/04/02/_art.asp?fn=s1304022</link>
    <topic>මහගස්තොට කඳු නැගීමේ මෝටර් රථ ධාවන තරග 7දා</topic>
    <author/>
    <content>ශ්‍රී ලංකා මෝටර් රථ ක්‍රීඩා සමාජය මෙහෙයවනු ලබන 79වැනි මහගස්තොට මෝටර් රථ ධාවන තරගාවලිය මේ මස 7වැනිදා පැවැත්වේ.ආසියාවේ පැරැණිතම කඳු තරණය කිරීමේ මෝටර් රථ ධාවන තරගයක් වන මහගස්තොට තරගාවලිය සඳහා ප්‍රබලතම මෝටර් රථ හා යතුරුපැදි ධාවකයන් රැසක් තරග වදිති.මේ වසරේ තරගාවලිය ඉලක්ක කරගනිමින් ශ්‍රී ලංකා මෝටර් රථ ක්‍රීඩා සමාජය මගින් ප්‍රතිසංස්කරණය කරන ලද මේ ධාවන පථයේ දී අතීතයේ විශිෂ්ට දස්කම් දක්වමින් වාර්තා පිට වාර්තා තැබූ ක්‍රීඩකයන් අපමණය.ඒ අතරින් හිටපු ප්‍රවීණතම ධාවන ශූරයන් අතර ටී.එස්.ජිනසේන, රොඩ්නි මේසන්, නිහාල් ජිනසේන, මානා ජයවර්ධන, කාසිම් වහාබ්, බන්දුල වීරසිංහ, සුරේන් කුක්, සුරංජිත් ප්‍රේමදාස, ෂෆ්රාස් ජුනෙයිඩ්, නිශාන් වීරසූරිය හා රොහාන් ද සිල්වා කැපී පෙනෙති.මෙවර තරගාවලියේ පුහුණු තරග 6වැනිදා පැවැත්වේ..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>02</day>
    </date>
    <link>http://www.dinamina.lk/2013/04/02/_art.asp?fn=s1304023</link>
    <topic>මධ්‍යම පළාත් ක්‍රිකට් ශූරතාව අධ්‍යාපන අධ්‍යක්ෂ පිලට</topic>
    <author/>
    <content>ජනමාධ්‍ය අමාත්‍යාංශය අනුබද්ධිත රජයේ මුද්‍රණ නීතිගත සංස්ථා ක්‍රිකට් පිල ලකුණු 22කින් පරාජයට පත්කළ මධ්‍යම පළාත් අධ්‍යාපන අධ්‍යක්ෂ දෙපාර්තුමේන්තු ක්‍රිකට් පිල දෙවැනි වරටත් මධ්‍යම පළාත් අධ්‍යාපන අධ්‍යක්ෂ සැහැල්ලු පන්දු සය සාමාජික ක්‍රිකට් ශූරතාව දිනාගැනිමට සමත්විය.මහනුවර දී පසුගියදා පැවැති මේ තරගාවලියේ අවසන් මහා තරගයේ පළමුව පන්දුවට පහරදුන් මධ්‍යම පළාත් අධ්‍යාපන අධ්‍යක්ෂ දෙපාර්තුමේන්තු ක්‍රිකට් පිල ලකුණු 59ක් රැස් කළ අතර පිළිතුරු ඉනිම ක්‍රීඩා කළ රජයේ මුද්‍රණ නීතිගත සංස්ථා ක්‍රිකට් පිල රැස්කරනු ලැබුවේ ලකුණු 37ක් පමණි.රාජ්‍ය, පළාත්, බැංකු, සංස්ථා හා මණ්ඩල ක්‍රිකට් කණ්ඩායම් 44ක් තරග වැදුණු මේ තරගාවලියේ වීරයා ලෙස මධ්‍යම පළාත් අධ්‍යාපන අධ්‍යක්ෂ දෙපාර්තුමේන්තු පිලේ ඒ.අයි.ගාල්ලගේ සම්මාන දිනූ අතර අවසන් තරග‍යේ වීරයා ලෙස එම කණ්ඩායමේ ශ්‍රීමාල් සේනානායක සම්මාන දිනාගත්තේය.තරගාවලියේ හොඳම පන්දු යවන්නාගේ සම්මානය දිනාගනු ලැබුවේ නුවන් වාසනා බණ්ඩාර විසිනි. රජයේ මුද්‍රණ නීතිගත සංස්ථා ක්‍රිකට් පිලේ සංජීව කරුණාරත්න තරගාවලියේ දක්ෂතම පිතිකරු සම්මානය දිනාගත්තේය. ජයග්‍රාහී කණ්ඩායමට මුදලින් රුපියල් පනස්දහසක් හා අනූශූරයන්ට රුපියල් විසිපන්දහසක මුදලක් පිරිනැමිණි.මධ්‍යම පළාත් ප්‍රධාන ඇමැති සරත් ඒකනායක මහතාගේ ප්‍රධානත්වයෙන් හා මධ්‍යම පළාත් අධ්‍යාපන අධ්‍යක්ෂ තිලක් ඒකනායක හා රජයේ මුද්‍රණ නීතිගත සංස්ථාවේ මෙහෙයුම් කළමනාකරු එල්.ජී.හේවාවිතාරණ මහත්වරුන්ගේ සහභාගිත්වයෙන් අවසන් තරගය පැවැත්විණි..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>02</day>
    </date>
    <link>http://www.dinamina.lk/2013/04/02/_art.asp?fn=s1304024</link>
    <topic>වෙළෙඳ සේවා බී කොටසේ ශූරතාව මාස් යුනිචෙලා පිල දිනා ගනී</topic>
    <author/>
    <content>ප්‍රියංග කෝරලේගෙදරගේ විශිෂ්ට පන්දුයැවීමත්, නිරෝෂන් දික්වැල්ල හා මලින් සිල්වාගේ සුපිරි පිතිහරඹයත් හේතුවෙන් කොමර්ෂල් ක්‍රෙඩිට් කණ්ඩායමට එරෙහිව කඩුලු 3ක විශිෂ්ට ජයක් වාර්තා කළ මාස් යුනිචෙලා පිල වෙළෙඳ සේවා 'බී' කාණ්ඩයේ ක්‍රිකට් ශූරතාව පිට පිට දෙවැනි වරටත් අත්කර ගැනීමට සමත්විය.දෙපිල අතර පැවැති අවසන් මහා තරගයේදී පළමුව පන්දුවට පහරදුන් කොමර්ෂල් ක්‍රෙඩිට් කණ්ඩායම ලකුණු 169කට සීමා කරමින් කඩුලු 4ක් දවාලීමට ප්‍රියංග සමත්වූ අතර පිළිතුරු ඉනිම ක්‍රීඩා කළ යුනිචෙලා පිල වෙනුවෙන් නිරෝෂන් ලකුණු 58ක් ද, මලින් ලකුණු 50ක් ද රැස් කරමින් කණ්ඩායම ජයග්‍රහණය කරා රැගෙන ගියහ.කොමර්ෂල් ක්‍රෙඩිට් පිල – 169යි. අනුර ඩයස් 50, ෂම්මික රුවන් 42 (ප්‍රියංග කෝරලේගෙදර 28/4, මලින් සිල්වා 35/2)යුනිචෙලා පිල -170/7යි. නිරෝෂන් දික්වැල්ල 58, මලින් සිල්වා 50 ( චතුර රන්දුනු 40/3, රංග කුරේ 32/2)  .</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>02</day>
    </date>
    <link>http://www.dinamina.lk/2013/04/02/_art.asp?fn=s1304025</link>
    <topic>සර්වේශස් විදුහලට ලකුණු 86ක ජයක්</topic>
    <author>ප්‍රියාන් ද සිල්වා මාතර ක්‍රීඩා</author>
    <content>ගම්පහ බණ්ඩාරනායක විදුහල සමග පැවැති සීමිත ඕවර තරගයෙන් ලකුණු 86ක් ජයක් හිමිකර ගැනීමට මාතර සාන්ත සර්වේශස් විදුහල සමත්විය.මුලින් පන්දුවට පහරදුන් සර්වේශස් පිල ලකුණු 309ක් රැස්කළ අතර පිළිතුරු සඳහා බණ්ඩාරනායක විදුහල ලබාගත හැකි වුයේ ලකුණු 223ක් පමණි.සා.සර්වේශස් -309 (ඕවර 49.4) යොහාන් චානුක 62, ගිහාන් නිම්සර 54, අශේන් දීමන්ත 49, තුශාන් එරංග 42 (දිනිදු සමෝදන 53/4)බණ්ඩාරනායක පිල-223 (ඕවර 48.4) මිහිරාන් ඉඹුලාන 64, විනෝජ් සාවින්ද 55, රත්සර විතාන 42 (රමේශ් නිමන්ත 21/3).</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>02</day>
    </date>
    <link>http://www.dinamina.lk/2013/04/02/_art.asp?fn=s1304026</link>
    <topic>රෙඩ්බානා වත්ත ක්‍රීඩා සමාජයට ක්‍රිඩා භාණ්ඩ පිරිනැමූ අවස්ථාව</topic>
    <author/>
    <content> .</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>02</day>
    </date>
    <link>http://www.dinamina.lk/2013/04/02/_art.asp?fn=s1304027</link>
    <topic>12න් පහළ වෙළඳ සේවා ක්‍රිකට් 16දා සිට</topic>
    <author>නිරෝෂාන් ප්‍රියංකර</author>
    <content>වෙළඳ සේවා ක්‍රිකට් සංගමය සංවිධානය කරන අවුරුදු 12න් පහළ අන්තර් පුහුණු පාසල් ඕවර 25ක්‍රිකට් තරගාවලිය ලබන මස 16 වැනිදා සිට පැවැත්වේ.තරග 47කදී කොටස් 4ක් යටතේ කණඩායම් 20ක් මෙහිදී තරග වැදීමට නියමිතය. අප්‍රේල් 16 වැනිදා සිට 21 දක්වා පළමු වටයේ තරග පැවැත්වෙන අතර 25 වැනිදා අර්ධ අවසන් පූර්ව වටයේ තරගත්, 27වැනිදා අවසන් පූර්ව තරගත් පැවැත්වීමට නියමිත අතර 28 වැනිදා වෙළඳ සේවා ක්‍රිකට් ක්‍රීඩාංගණයේ දී අවසන් මහා තරගය පැවැත්වේ.තරගාවලිය සඳහා වෙළඳ සේවා ක්‍රිකට් පාසලෙන් කණ්ඩායම් 4ක්, සී.සී‍.සී‍.ක්‍රිකට් පාසල කණ්ඩායම් 2ක්, ලංකන්ස් කණ්ඩායම් 2 සහ එස්.එස්.සී, බ්‍රෙන්ඩන් කුරුප්පු, කුරුණෑගල, ගම්පහ, පානදුර, රෝයි ඩයස්, කේ.සී.ඒ.කෝට්ටේ, බී.ආර්.සී, අනෝජ් ප්‍රනාන්දු, ටොරින්ටන්, අනුර තෙන්නකෝන්, කේ.ඒ නියෝජනය කරමින් කණ්ඩායම් එක්වෙති.වෙළඳ සේවා ක්‍රීඩාංගණය, රත්මලාන, සා.ජෝසප් පානදුර/ශ්‍රී ජයවර්ධනපුර, කෝට්ටේ ම.විදුහල ක්‍රීඩාංගණවලදී තරග පැවැත්වීමට නියමිතය.හොඳම පිතිකරු, පන්දු යවන්නා , අවසන් තරගයේ වීරයා සහ තරගාවලියේ වීරයා සඳහා විශේෂ සම්මාන පිරිනැමීමෙන බව සංවිධායකයෝ පවසති.මේ පිළිබඳ මාධ්‍ය දැනුවත් කිරීමේ හමුවක් පසුගියදා වෙළඳ සේවා සංගමයේදී පැවැත්විණි.එහිදී වෙළඳ සේවා ක්‍රිකට් සභාපති ඈෂ්ලි රත්නායක සහ ක්‍රිකට් සංවර්ධන කමිටු සභාපති නලීන් වික්‍රමසිංහ මහත්වරුන් අදහස් දැක්වු අතර මහේස් ද අල්විස් (තරගාවලි කමිටු සභාපති), සුජීව ද සිල්වා (තරගාවලි කමිටුවේ ලේකම්) සහ ක්‍රිකට් පුහුණුකරුවන් කිහිප දෙනෙකුද මේ අවස්ථාවට එක්වුහ..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>02</day>
    </date>
    <link>http://www.dinamina.lk/2013/04/02/_art.asp?fn=s1304028</link>
    <topic>චලනකගෙන් කඩුලු ත්‍රිත්වයක්</topic>
    <author>ප්‍රියාන් ද සිල්වා මාතර ක්‍රීඩා</author>
    <content>කළුතර තිස්ස විදුහල සමග පැවැති එක්දින තරගයේදී චලනක වීරසිංහ ලබාගත් කඩුලු ත්‍රිත්වයත්, ගිහාන් නිම්සර නොදැවී වාර්තා කළ ශතකයත් හේතුවෙන් ලකුණු 102ක ජයක් වාර්තා කිරීමට සාන්ත සර්වේශස් විදුහල් කණ්ඩායම සමත්විය.ගිහාන් ලබාගත් ලකුණු 106 සඳහා පන්දු 111කදී හතරේ පහර 15ක් සහ හයේ පහර දෙකක් ඇතුළත් විය.තරගය පසුගියදා මාතර උයන්වත්ත පිටි‍යේදී පැවැත්විණි.සා.සර්වේශස්-180 (ඕවර 41.1) ගිහාන් නිම්සර නොදැවී 106 සංක චතුරංග 18/3තිස්ස විදුහල-78 (ඕවර 21.1) යොහාන් චානුක 10/3, චලනක වීරසිංහ 20/3.</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>02</day>
    </date>
    <link>http://www.dinamina.lk/2013/04/02/_art.asp?fn=s1304029</link>
    <topic>වැලිහිඳ ගොඩැල්ල පට්ටියවත්ත එකමුතු ක්‍රීඩා සමාජය සමස්ත ශූරතාව දිනාගැනීම  </topic>
    <author/>
    <content>.</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>02</day>
    </date>
    <link>http://www.dinamina.lk/2013/04/02/_art.asp?fn=s13040210</link>
    <topic>කොළඹ යසෝදරා විද්‍යාලයීය නිවාසාන්තර ක්‍රීඩා උලෙළ සුගතදාස ක්‍රීඩාංගණයේදී  </topic>
    <author/>
    <content>.</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>02</day>
    </date>
    <link>http://www.dinamina.lk/2013/04/02/_art.asp?fn=s13040211</link>
    <topic>එල්ලේ මුල් පු‍ටුව යෝෂිතට</topic>
    <author>ප්‍රින්ස් ගුණසේකර</author>
    <content>ශ්‍රී ලංකා එල්ලේ සම්මේලනයේ නව සභාපති ලෙස යෝෂිත රාජපක්ෂ මහතා නිතර‍ගයෙන් තේරී පත්විය.සීදුව ජෙයරාජ් ප්‍රනාන්දුපුල්ලේ අනුස්මරණ පුස්තකාල ශ්‍රවණාගාරයේ පැවැති එල්ලේ නිලවරණයේදී සභාපති තනතුරට පත් යෝෂිත රාජපක්ෂ මහතා පැවැසුවේ ගමේ එල්ලේ ක්‍රීඩාව අන්තර් ජාතික තලයට ගෙන යෑමට නව නිලධාරී මණ්ඩලය සමග එක්ව කටයුතු කරන බවයි.එල්ලේ ක්‍රීඩාව නංවාලීම සඳහා කෙටි හා දීර්ඝ කාලීන සංවර්ධන ක්‍රියාවලියක් රට පුරා දියත් කිරීමට සැලසුම් සකසන බවත් හෙතෙම සඳහන් කළේය.එල්ලේ ක්‍රීඩාවට ඇති 'එල්ලේ පන්දු' ගැටලුව විසඳීම උදෙසා තනතුර භාර ගැනීමට ප්‍රථම පන්දු සකසන ආයතනයක් සමග සාකච්ඡා කළ හෙයින් නුදුරු දිනෙක එම ප්‍රශ්නයට පිළිතුරක් ලබාදීමට හැකිවනු ඇතැයි විශ්වාසය පළ කළේය.යෝෂිත රාජපක්ෂ මහතා ශ්‍රී ලංකා රගර් පිලේ නායකයා වන අතර නාවික හමුදාවේ උප ලුතිනන් වරයකු ද වේ.ශ්‍රී ලංකා එල්ලේ සම්මේලනයේ ලේකම් තනතුරට සිරිපාල රණතුංග, ජ්‍යෙෂ්ඨ නියෝජ්‍ය සභාපති ලෙස ආනන්ද හරිස්චන්ද්‍ර, භාණ්ඩාගාරික ලෙස උදය ජයසිංහ හා තරග සංවිධායක ලෙස චාමර දුෂ්‍යන්ත යන මහත්වරු තේරී පත්වූහ.උප සභාපතිවරුන් ලෙස රන්දීර් රුද්‍රිගෝ, එල්.බී.රෝහිත, ලලිත් රොහාන් යන මහත්වරු ද, උපලේකම්වරුන් ලෙස ප්‍රියන්ත මද්දුමගේ, ධර්මදාස නිල්ගොඩ හා චමින්ද රත්නායක යන මහත්වරු ද, උප භාණ්ඩාගාරික ජේ.ඩී.ප්‍රනාන්දු, ගණන් පරික්ෂක සැම්සන් නෝනිස් යන මහත්වරු පත්වූ අතර විධායක සභාවට සාමාජිකයන් 11ක් ‍තෝරා ගැනුණි..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>02</day>
    </date>
    <link>http://www.dinamina.lk/2013/04/02/_art.asp?fn=s13040212</link>
    <topic>වනිතා වාසනා නෙට්බෝල් අවසන් තරග 4-5 දිනවල දී</topic>
    <author>ප්‍රින්ස් ගුණසේකර</author>
    <content>ශ්‍රී ලංකා නෙට්බෝල් සම්මේලනය මෙහෙයවන වනිතා වාසනා නෙට්බෝල් තරගාවලියේ අවසන් තරග මේ මස 4-5දිනවල ටොරින්ටන් ක්‍රී‍ඩාංගණයේ දී පැවැත්වේ.රටපුරා සියලු දිස්ත්‍රික්ක ආවරණය වන පරිදි නෙට්බෝල් සම්මේලනයේ අනුබද්ධ සංගම් 35ක් අන්තර් ක්‍රීඩා සමාජ මූලික වටයේ තරග පවත්වා එයින් පළමු ස්ථානයට පැමිණි කණ්ඩායම් අවසන් වටයේ තරගවලට සුදුසුකම් ලබා ඇත.ශ්‍රී ලංකා නෙට්බෝල් සම්මේලනයේ අනුබද්ධ සංගම් 35 ක්‍රියාකාරී ලෙස මේ තරගාවලියේ මුලික වටයේ තරග සංවිධානය කිරීම විශේෂත්වයක් බව සභාපතිනි ලක්ෂ්මි වික්ටෝරියා මහත්මිය මහජන බැංකු කාර්ය මණ්ඩල පුහුණු ආයතන ශ්‍රවණාගාරයේ ඊයේ පැවැති මාධ්‍ය හමුවේ දී සඳහන් කළාය.මේ තරගාවලියේ ශූරතාව දිනාගන්නා කණ්ඩායමට වනිතා වාසනා ශූරතාව හා ක්‍රීඩිකාවන්ට රන් පදක්කම් පිරිනැමෙන අතර දෙවැනි, තෙවැනි ස්ථානවල ක්‍රිඩිකාවන්ට රිදී හා ලෝකඩ පදක්කම් පිරිනැමේ.එයට අමතරව දක්ෂතම ක්‍රීඩිකාව, දක්ෂතම ගෝල් ෂූටර්, මැදපෙළ ක්‍රිඩිකාව ඇතුළු සම්මාන පිරිනැමීමට ද කටයුතු යොදා ඇත.අවසන් තරගයේ ජයග්‍රාහී ක්‍රීඩිකාවන්ට තිළිණ ප්‍රදානය ක්‍රීඩා ඇමැති මහින්දානන්ද අලුත්ගමගේ මහතාගේ ප්‍රධානත්වයෙන් සිදු කෙරෙන අතර නෙට්බෝල් සම්මේලනයේ අනුබද්ධ සංගම් 35ට අනුග්‍රාහක චෙක්පත් පිරිනැමීමක් ද සිදුකෙරේ.එයට අමතරව ශ්‍රී ලංකා යොවුන් නෙට්බෝල් සංචිතයට වනිතා වාසනා බැංකු ගිනුම් ප්‍රදානය කිරීම ද සිදුවේ.ගම්පහ සහ මාතලේ සංගම්වල හැර රට පුරා ඇති සියලු සංගම්වල වාර්ෂික නිලවරණ පැවැත්වීමට හැකි වූ බවද නෙට්බෝල් සභාපතිනිය සදහන් කළාය.ශ්‍රී ලංකා නෙට්බෝල් සම්මේලනයේ නව නිලධාරී මණ්ඩලය පත්වී කෙටි කලක් ඇතුලත දීප ව්‍යාප්ත අන්තර් සමාජ නෙට්බෝල් තරගාවලියක් පැවැත්වීමට හැකිවීම සතුටට හේතුවක් බව වික්ටෝරියා මහත්මිය සදහන් කළාය‍.මේ තරගාවලියේ දක්ෂතා ඇති ක්‍රීඩිකාවන් රැසක් හඳුනාගත් හෙයින් ශ්‍රී ලංකා නෙට්බෝල් සංචිතයට එම ක්‍රීඩිකාවන් එක්වනු ඇතැයි ද ඇය විශ්වාසය පළ කළාය.මහජන බැංකු සාමාන්‍යාධීකාරී වසන්ත කුමාර් මහතා පැවැසූවේ ආයතනය ලබන ලාභයෙන් වැඩි කොටසක් ක්‍රීඩාව ඇතුලු සමාජ මෙහෙවරයන් සදහා යොදන බවයි.” ක්‍රීඩාව අනාගත පරපුරට කදිම ආයෝජනයක් සේ අප සලකනවා” කුමාර් මහතා වැඩිදුරටත් පැවැසීය.මහජන බැංකුවේ නියෝජ්‍ය සාමාන්‍යාධිකාරී රේණුකා ජයසිංහ මහත්මිය මාධ්‍ය හමුවේදී පැවැසූවේ තම ආයතනයේ ගිණුම් බහුතරයක් කාන්තාවන් සතු බැවින් නෙට්බෝල් ක්‍රීඩාවට අනුග්‍රහය දැක්වීම වඩාත් අර්ථවත් එකක් වන බවය..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>02</day>
    </date>
    <link>http://www.dinamina.lk/2013/04/02/_art.asp?fn=s13040213</link>
    <topic>පළමු තරගයම ජය ගැනීම සතුටක්</topic>
    <author>වර්නන් ගුණසේකර පල්ලෙකැලේ සිට</author>
    <content>ශ්‍රී ලංකා ක්‍රිකට් කණ්ඩායමකට නායකත්වය දුන් පළමු තරගයෙන්ම මව්බිමට ජාත්‍යන්තර ජයග්‍රහණයක් අත්කර දීමට හැකි වීම පිළිබඳව තමා ඉතාමත් සතුටු වන බවත් අභියෝග බාර ගැනීමට තමා කැමති බවත් ශ්‍රී ලංකා විස්සයි20 ක්‍රිකට් නව නායක දිනේෂ් චන්දිමාල් පෙරේදා රාත්‍රියේ පල්ලෙකැලේ ජාත්‍යන්තර ක්‍රිකට් ක්‍රීඩාංගණයේදී මාධ්‍යවේදීන් හමුවේ කියා සිටියේය.බංග්ලාදේශ ක්‍රිකට් කණ්ඩායමේ 2013 ශ්‍රී ලංකා සංචාරය නිමා කරමින් පැවැති එක ම ජාත්‍යන්තර විස්සයි20 තරගයේදී ලැබූ ලකුණු 17ක ජයග්‍රහණයෙන් පසුව චන්දිමාල් එසේ ප්‍රකාශ කළේය.ආරම්භක පිතිකරු කුසල් ජනිත් පෙරේරාගේ ප්‍රහාරාත්මක පිතිහරඹය මේ ජයග්‍රහණය සඳහා බෙහෙවින් ඉවහල් වූ බව ශ්‍රී ලංකා නායකයා කීවේය.“කුසල්ට එයාගේ සුපුරුදු පිතිහරඹයේ යෙදෙන්න අපි ඉඩ දීලා තිබුනා. අපි ලකුණු 200කට ආසන්න මුළු ලකුණු සංඛ්‍යාවකට ආවේ ඒ පිතිහරඹයෙනුයි.”ලකුණු 20කට ආසන්න ජයග්‍රාහී ලකුණු පරතරයක් ශ්‍රී ලංකාවට ලැබුනේ ලසිත් මාලිංග, සචිත්‍ර සේනානායක හා ශමින්ද එරංග යන පන්දු යවන්නන් විසින් බංග්ලාදේශ ඉනිම මැදදී ඔවුන්ගේ ලකුණු ලබා ගැනීමේ වේගය අඩාල කළ නිසා බවද චන්දිමාල් පවසා සිටියේය.අභියෝග බාර ගැනීමට තමා කැමැත්තෙන් සිටින බව ප්‍රකාශ කළ දිනේෂ් චන්දිමාල්, තමාගේ පිතිකරණ තාක්ෂණයේ යම් අඩුපාඩු තිබෙන බවත් එය ශ්‍රී ලංකා පිතිකරුවන්ගේ පුහුණුකරු මාවන් අතපත්තු සමග සාකච්ඡා කර නිවැරදි කර ගන්නා බවත් කියා සිටියේය.ප්‍රතිවාදී බංග්ලාදේශ කණ්ඩායම අගැයීමට ලක් කිරීමටද චන්දිමාල් මැළි නොවීය. “ඔවුන් පසුගිය මාස කිහිපයේ ගොඩක් ඉදිරියට ඇවිත් සිටිනවා. මේ තරගයේදී බංග්ලාදේශය හොඳ සටනක් දුන්නා. සෑහෙන්න දියුණු වෙලා සිටින ඔවුන් ඉදිරියේදී සටන්කාමී කණ්ඩායමක් වේවි.”පෙරේදා තරගයේ කාසිය වාසිය දිනා ගත් බංග්ලාදේශය තීරණය කළේ පළමුව පන්දු යැවීමටය. “අපි කාසියේ වාසිය දිනුවා නම් අපිත් හිතාගෙන හිටියේ පළමුව පන්දු යැවීමටයි” චන්දිමාල් කීවේය.කෙසේ වෙතත් අවසානයේ බලන විට, ද්විත්ව ටෙස්ට් තරගමාලාවකට හා ත්‍රිත්ව එක්දින තරගමාලාවකට හා එක ම විස්සයි20 තරගයකට සහභාගී වීම පිණිස ශ්‍රී ලංකාවට පැමිණි බංග්ලාදේශ කණ්ඩායම යළි ඔවුන්ගේ මව්රටට යන්නේ ධනාත්මක මනසකින් යුතුවය.ජගත් ක්‍රිකට් කෙළිබිමේ දුර්වල කණ්ඩායමක් ලෙසින් සැලකෙන බංග්ලාදේශය මෙහි පැවැති පළමු ටෙස්ට් තරගය ජය පැරදුමින් තොරව අවසන් කර ගත්තේය. ජාත්‍යන්තර එක්දින තරගමාලාවේ අවසන් තරගය ජය ගනිමින් ඔවුන් තරගමාලාව සමකර ගත්තේ ශ්‍රී ලංකාවේදී ඔවුන්ගේ පළමු එක්දින තරග ජය වාර්තා කරමිණි..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>02</day>
    </date>
    <link>http://www.dinamina.lk/2013/04/02/_art.asp?fn=s13040214</link>
    <topic>සංගම් දෙකක කටයුතු පිළිබඳ නීතිපති උපදෙස් ගැනීමේ සුදානමක්</topic>
    <author>ප්‍රින්ස් ගුණසේකර</author>
    <content>කායවර්ධන හා හෑන්ඩ්බෝල් නිලවරණ අධිකරණ නියෝග මත අත්හිටුවා ඇති හෙයින් ක්‍රීඩා අමාත්‍යංශය නීතිපති උපදෙස් ලබාගැනීමට සූදානම් වෙයි.පසුගිය මාර්තු 31වැනිදායින් සියලු සංගම්වල නිලකාලය අවසන් වන අතර කායවර්ධන හා හෑන්ඩ්බෝල් සංගම්වල පරිපාලන කටයුතු තවදුරටත් පවත්වාගෙන යෑමට හිටපු නිලධාරීන්ට හැකියාවක් නොමැති වාතාවරණයක් උදාවී තිබේ.ඡන්ද නිමවනතුරු එම ක්‍රීඩා සංගම් දෙකේ පරිපාලන කටයුතු පවත්වාගෙන යෑම හා බලය පැවැරීම පිළිබඳ උපදෙස් කඩිනමින් ලබා ගැනීමට ක්‍රීඩා අමාත්‍යංශය කටයුතු යොදමින් සිටී.බැඩ්මින්ටන් හා ක්‍රිකට් නිලවරණ මේ මාසයේදී පැවැත්වීමට දින නියමකොට ඇති හෙයින් එම සංගම් දෙකේ ඡන්ද විමසීම ගැටලුවක් නොවන බව ක්‍රීඩා අධ්‍යක්ෂ ජෙනරාල් රංජනී ජයකොඩි මහත්මිය පැවැසුවාය.ක්‍රිකට් නිලවරණය අප්‍රේල් 16වැනිදා හා බැඩ්මින්ටන් නිලවරණය අප්‍රේල් 23වැනිදා පැවැත්වීමට කටයුතු යොදා තිබේ.කායවර්ධන හා හෑන්ඩ්බෝල් නිලවරණ අත්හිටුවන ලෙස පාර්ශ්ව කිහිපයක් ඉල්ලා සිටීමෙන් නිකුත්වූ තහනම් නියෝග පිළිබඳ විභාගය ඉදිරි දිනවල දී පැවැත්වේ.ක්‍රීඩා සංගම් 4ක හැර අනෙක් සියලු සංගම්වල නිලවරණ සාර්ථකව පැවැති බව ක්‍රීඩා අධ්‍යක්ෂ ජෙනරාල් රංජනී ජයකොඩි මහත්මිය පැවැසුවාය. මේ මාසයේදී සියලු සංගම්වල නිලවරණ සම්පූර්ණ වනු ඇතැයි ද ජයකොඩි මහත්මිය විශ්වාසය පළ කළේය..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>02</day>
    </date>
    <link>http://www.dinamina.lk/2013/04/02/_art.asp?fn=s13040215</link>
    <topic>එස්.එස්.සී.-මුවර්ස් අවසන් තරගයට</topic>
    <author>ෆවුස් මොහොමඩ්  </author>
    <content>මෙවර අන්තර් සමාජ ප්‍රිමියර් ලීග් තරගාවලියේ වැඩිම කඩුලු ලාභියා වන මලින්ද පුෂ්පකුමාරගේ විශිෂ්ට පන්දුයැවීමේ හේතුවෙන් පානදුර ක්‍රීඩා සමාජයට එරෙහිව ලකුණු 7ක තියුණු ජයක් වා‍ර්තා කළ මුවර්ස් ක්‍රීඩා සමාජය එස්.එස්.සී.පිල සමග අවසන් මහා තරගයට සුදුසුකම් ලබාගැනීමට සමත්විය.එස්.එස්.සී‍.පිල අවසන් තරගයට සුදුසුකම් ලැබුවේ ද්‍රවිඩ සංගම් පිල සමග පැවැති තරගයෙන් පළමු ඉනිමේ ජයක් ලැබීමේ හේතුවෙනි. මුවර්ස් හා එස්.එස්.සී.පිල අතර අවසන් මහා තරගය ලබන 5වැනිදා එස්.එස්.සී.පිටියේ දී ආරම්භ වේ.මුවර්ස් හා පානදුර කණ්ඩායම අතර පැවැති තරගයේ ජයග්‍රහණය සඳහා පානදුර ක්‍රීඩා සමාජයට දෙවැනි ඉනිමේ දී ලකුණු 251ක ඉලක්කයක් ලැබී තිබුණ ද ඔවුන්ට ලබාගත හැකිවූයේ ලකුණු 243ක් පමණි. පානදුර පිලේ පළමු ඉනිමේදී කඩුලු 7ක් දවාලූ මලින්ද දෙවැනි ඉනිමේ දී කඩුලු 4ක් දවාලමින් තරගය පුරාම කඩුලු 11ක් දවාලීය.ඒ අනුව මෙවර තරගාවලියේ ඔහු ලැබූ කඩුලු ප්‍රමාණය 64කි. තරග 9කට සහභාගි වූ මලින්ද කඩුලු 64දවාලීමට ලකුණු 1266ක් ප්‍රතිවාදීන් පිතිකරුවන්ට ලබාදී තිබිණි. ඉනිමකදි කඩුලු 5ට වැඩි සංඛ්‍යාවක් දවාලු අවස්ථා 7ක්ද, තරගයකදී කඩුලු 10ට වඩා දවාලූ අවස්ථා 3ක් ද ඔහුගේ වාර්තාවට ඇතුලත්ය.මුවර්ස් පළමු ඉනිම – 240 (සියලු දෙනා දැවී) හර්ෂ කුරේ 67, දිල්හාර ලොකුහෙට්ටිගේ 46 (ගයාන් සිරිසෝම 41/5) සහ දෙවැනි ඉනිම 130 (සියලු දෙනා දැවී) ගයාන් සිරිසෝම 27/5යි.පානදුර පළමු ඉනිම – 120 (සියලු දෙනා දැවී) මලින්ද පුෂ්පකුමාර 56/7, විමුක්ති පෙරේරා 28/3) සහ දෙවැනි ඉනිම – 243 (සියලු දෙනා දැවී) දිනේෂ් රංග කුරේ 52, චාමර සිල්වා 47 (මලින්ද පුෂ්පකුමාර 98/4, ජානක ගුණරත්න 65/3)තිළිණ කණ්ඩම්බිගෙන් වාර්තාවක්මේ අතර ද්‍රවිඩ සංගම් පිල සමග පැවැති තරගයේ දී එස්.එස්.සී.පිලේ පළමු ඉනිමේ දී නොදැවී ලකුණු 340ක් රැස්කළ නායක තිළිණ කණ්ඩම්බි අන්තර් සමාජ තරග ඉතිහාසයේ මෙතෙක් වාර්තා වූ වැඩිම ලකුණු සංඛ්‍යාවට හිමිකම් කීමට සමත්විය.ඔහු විසින් ‍බිඳ හෙලනු ලැබුවේ මෙවර තරගාවලියේ සරසන්ස් පිල සමග පැවැති තරගයේ දී ලකුණු 336ක් රැස් කරමින් කෝල්ට්ස් පිලේ කුසල් ජනිත් පෙරේරා තැබූ වාර්තාවය. කණ්ඩම්බිගේ දැවැන්ත ඉනිමට හතරේ පහර 40ක් සහ හයේ පහර 8ක් ඇතුලත් වූ අතර ඔහු පන්දු 367කට මුහුණ දුන්නේය.එස්.එස්.සී.පළමු ඉනිම – 787/8 (ඉනිම අත්හිටුවන ලදි) තිළිණ කණ්ඩම්බි නොදැවී 340, කෞෂාල් සිල්වා 180, දිමුත් කරුණාරත්න 115, උපුල් බණ්ඩාර 86 (චානක වෙලගෙදර 131/4, රංගන හේරත් 132/4)ද්‍රවිඩ සංගම් පළමු ඉනිම – 314 (සියලු දෙනා දැවී) අෂේන් සිල්වා 47, රමේෂ් බුද්ධික 47 ( කෞෂාල් ලොකුආරච්චි 136/4).</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>02</day>
    </date>
    <link>http://www.dinamina.lk/2013/04/02/_art.asp?fn=s13040216</link>
    <topic>අරෝෂාට ද්විත්ව කැරම් ශූරතා</topic>
    <author/>
    <content>ශ්‍රී ලංකා කැරම් සම්මේලනය විසින් පැවැත්වූ ජාතික කනිෂ්ඨ කැරම් ශූරතා තරගාවලියේ 19න් පහළ කාන්තා ශූරතාව නුගේගොඩ සමුද්‍රදේවි බාලිකා විද්‍යාලයේ අරෝෂා වික්‍රමසිංහ දිනාගත්තාය.එම තරගාවලියේ 21න් පහළ කාන්තා යුගල ශූරතාව දිනාගනු ලැබුවේ අරෝෂා වික්‍රමසිංහ සහ පවනී යසෝදා විසිනි.අරෝෂා මීට පෙර 15න් පහළ ශූරතාව ද, 17න් පහළ ශූරතාව ද තුන්වරක් දිනාගැනීමට සමත්වූවාය.මේ වනවිට ඇය ශ්‍රී ලංකා ‍ශ්‍රේණිගත කිරීම්වල පස්වැනි ස්ථානයේ පසු වන්නීය..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>02</day>
    </date>
    <link>http://www.dinamina.lk/2013/04/02/_art.asp?fn=f1304021</link>
    <topic>තමිල්නාඩුවේ විරෝධය ඡන්ද තුරුම්පුවක්</topic>
    <author>සාකච්ඡා කළේචන්දන ජයවීර</author>
    <content>තමිල්නාඩුවේ ශ්‍රී ලංකා විරෝධය හා ඉන්දියාවේ ශක්තිමත් රජයක් බිහි නොවීම කලාපීය වශයෙන් දකුණු ආසියාවේ සාමයට බලපාන ආකාරය ගැන ලංකා සමසමාජ පක්ෂය නියෝජනය කරන වයි. ජී. පද්මසිරි මන්ත්‍රීවරයා දැක්වූ අදහස් මෙසේය.හිටපු අගවිනිසුරුවරියට එරෙහිව ගෙන එන ලද දෝෂාභියෝගයේ දී පක්ෂයේ මතයට පටහැනිව ඡන්දය ප්‍රකාශ කිරීම නිසා ඔබට විනය පරීක්ෂණයකට මුහුණදීමට සිදුවුණා. එහි ප්‍රතිඵලය කුමක්ද?විනය කමිටුවක් කැඳවූයේ නැහැ. චෝදනා පත්‍රයක් පමණයි ඉදිරිපත් වුණේ. මේ ගැන සුදුසු තීරණයක් ගන්න ලංකා සමසමාජ පක්ෂයේ දේශපාලන මණ්ඩලය එය මධ්‍යම කාරක සභාවට යොමු කළා.එතැනදි දේශපාලන මණ්ඩලය චෝදනා පත්‍රය ඉවත් කර ගන්නත්, ඒ සම්බන්ධයෙන් ඉදිරියට කටයුතු කර නොගන්නත් තීරණය කළා.ඉන්දියාව හා ශ්‍රී ලංකාව අතර තිබෙන සමීප සම්බන්ධය දකුණු ඉන්දීය බලපෑම නිසා වරින් වර පළුදුව තිබෙනවා. එනමුත් යටත්විජිත අවධියේ දී සමසමාජ ව්‍යාපාරයේ මූලිකත්වයෙන් ඉන්දියාව සමඟ සමීප දේශපාලන සම්බන්ධයක් ගොඩනඟා ගැනීමට උත්සාහයක් දැරුණා. එහි පසුබිම කුමක්ද?ඉන්දියාව හා ශ්‍රී ලංකාව අතර වසර දෙදහස් පන්සියයකට වඩා පැරැණි ඓතිහාසික සම්බන්ධයක් තිබෙනවා. බ්‍රිතාන්‍ය අධිරාජ්‍යයට අප දෙරටම එක්තරා වකවානුවක දී යටත්ව සිටියා.ඔවුන්ගෙන් නිදහස ලබා ගැනීම සඳහා දෙරටම සමාන්තර දේශපාලන ව්‍යාපාරයක් ගෙන ගියා. බ්‍රිතාන්‍ය පාලකයෝ 1940දී ලංකා සමසමාජ පක්ෂය තහනම් කළා.එයට හේතුවූයේ බ්‍රිතාන්‍ය ප්‍රමුඛ අධිරාජ්‍යවාදීන් ගෙන ගිය යුද්ධය ලෝක වෙළෙඳ පළ බෙදා ගැනීම සඳහා කරන සටනක් හැටියට අප සැලකීමයි. නිදහස් අරගලය දිගටම ඉදිරියට ගෙන යා යුතුය යන මතය අපි ඉදිරිපත් කළා.ඉන්දියාවේ නිදහස් ව්‍යාපාරයේ සිටි මහත්මා ගාන්ධි, ශ්‍රී නේරු වගේ උදවිය හිටියෙත් ඒ නිගමනයේමයි. බන්ධනාගාර ගත කර සිටි ඇන්. ඇම්., කොල්වින්, පිලිප් ඇතුළු නායකයන් ඉන්දියාවට පලාගියා. ඔවුන් එහිදී ඉන්දීය නිදහස් සටනට සම්බන්ධ වුණා.මෙ අවධියේ දී දෙරටේ නිදහස් අරගලය ඉදිරියට ගෙනයාම සඳහා තනි පක්ෂයක් විදිහට පෙරමුණු ගතවීමේ උත්සාහයක් තිබුණා නේද?ඔව්. බ්‍රිතාන්‍ය අධිරාජ්‍යවාදයට යටත්ව තිබූ ඉන්දියාව, ලංකාව හා බුරුමය යන රටවල් තුනේ නිදහස් අරගලය එක් වමේ පක්ෂයක් වටා ඒකරාශී කළ යුතුය කියා අදහසක් මේ කාලේ මතුවුණා.මේ මතය ඉදිරිපත් කළේ ආචාර්ය කොල්වින් ආර්. ද සිල්වායි. ඉන්දීය බොල්ෂෙවික් ලෙනිනිස්ට් පක්ෂය නමින් පක්ෂයක් පවා හැදුවා. එහි නායකයා වූයේ ආචාර්ය කොල්වින්. සුභාෂ් චන්ද්‍රබෝස්, ජයප්‍රකාශ් නාරායන්, කමලාදේවි, චට්ටෝපාධ්‍යය, ශ්‍රී නේරු වැනි නායකයින් හා වෘත්තීය සමිති මෙම ව්‍යාපාරය සමඟ සමීප දේශපාලන ගනුදෙනුවක් පැවැත්වූවා.1937 – 38 කාලේදී සම සමාජ පක්ෂය මධ්‍යම පළාතේ පැවැත් වූ රැස්වීම් ගණනාවකටම ශ්‍රී නේරු හා කමලාදේවී සහභාගී වුණා.මම මේ උදාහරණ මඟින් කියන්න උත්සාහ කළේ ඉන්දියාව ලබන නිදහස ලංකාවේ නිදහස බවත්, ලංකාවේ නිදහස ඉන්දියාවේ නිදහස බවත් කල්පනා කළ නායකයින් රටවල් දෙකේම හිටියා කියලයි. අපි එකිනෙකාගේ නිදහස රැකෙන්නේ කලාපේ නිදහස රැක ගත්තොත් පමණයි. එය වර්තමාන නායකයින්ට නොපෙනීම කනගාටුවට කරුණක්.ජයලලිතා හා කරුණානිධි ප්‍රමුඛ තමිල්නාඩු දේශපාලකයන් ඉන්දියාව ගෙන යන්නේ කොතැනකටද?ඔවුන් නිරත වෙන්නේ ඉතාම පටු දේශපාලනයක. ඉන්දියාවේ සමස්ත ජනමතය තමින්ලාඩුවෙන් තක්සේරු කරන්න බැහැ. ඒ වගේම කෝටි හතරක් පමණ වන සමස්ත දෙමළ ජනතාවගේ මතය මේ දෙන්නාගේ අදහස් සමඟ යා කරන්න බැහැ.උතුරු හෝ නැඟෙනහිර පළාත්වල ජීවත්වන ජනතාව දකුණු ඉන්දියාවට සමීපයි කියන්න බැහැ. ඔවුන් අප සමඟ වසර දහස් ගණනක් තිස්සේ ජීවත් වෙනවා. ඔවුන්ගේ බලාපොරොත්තු හා වුවමනාවන් දකුණු ඉන්දියාවේ වුවමනාවන්ට වඩා වෙනස්.ඉන්දියාවට යම්තාක් දුරට හෝ සම්බන්ධයක් තිබෙන්නේ 1830න් පසු ලංකාවට පැමිණි වතු කම්කරුවන් සමඟයි. පරම්පරා ගණනාවක් ඔවුන් කිසිම වාර්ගික භේදයකින් තොරව මධ්‍යම, ඌව, සබරගමුව යන පළාත් තුනේ සන්තෝෂයෙන් ජීවත් වෙනවා. ඔවුන්ට ජීවන ප්‍රශ්න තිබිය හැකියි. නමුත් ශ්‍රී ලංකාවේ කොතැනකවත් වාර්ගික ප්‍රශ්න නැහැ.ආණ්ඩුව දෙමළ ජනතාවට සිදු කරන අසාධාරණයන්ට විරුද්ධව ආර්ථික සම්බාධක ශ්‍රී ලංකාවට පැමිණවිය යුතු බවට තමිල්නාඩු මහ ඇමැතිනිය අදහස් දක්වා තිබෙනවා. මේ ගැන ඔබේ මතය කුමක්ද?ඡන්දයක් කිට්ටු වෙන විට තමිල්නාඩු දේශපාලනයේ විවිධ උප්පරවැට්ටි යොදනවා. මේකත් ඒ වගේ වැඩක්. ලංකාවේ ජීවත්වන දෙමළ ජනතාවට බලපාන ප්‍රශ්න ගැන ඔවුන්ට කිසිම කැක්කුමක් නැහැ.එහේ කෑ ගැහුවට, උද්ෂෝඝණ කළාට මෙහේ මොකවත් වෙන්නේ නැහැ. අපේ රටේ ප්‍රශ්න විසඳගත යුත්තේ මෙරට තුළදීමයි.මේ ප්‍රශ්නය විසඳන්න ඉන්දියානු ආණ්ඩුවට සහයෝගයක් දැක්විය හැකියි. තිස් අවුරුදු යුද්ධය අවසන් කරන්න ඔවුන් අපට සහයෝගය දුන්නා. යුද්ධයෙන් පසුවත් නිවාස 50,000ක් සෑදීමේ වැඩසටහනක් ඉන්දියානු ආණ්ඩුව භාරගත්තා. අපේ රටේ සංවර්ධන ව්‍යාපෘති රැසකට ඉන්දියාව උදව් කරනවා.තමිල්නාඩු දේශපාලකයන් උත්සාහ කරන්නෙ මේ සහයෝගය නැතිකර ඉන්දියාව ලංකාවේ එදිරිකාරයෙක් කරන්නයි. ඒ වගේම ලංකාවේ සමහර පක්ෂත් ඉන්දියන් විරෝධයක් මතු කරන්න උත්සාහ කරනවා.ඉන්දියාව මෙන්ම බටහිර රටවල් ද ලංකාවට ජිනිවාහිදි එරෙහි වූයේ උගත් පාඩම් හා ප්‍රතිසන්ධාන කොමිසමේ නිර්දේශ ක්‍රියාත්මක නොකිරීම මතයි. ඒ සඳහා වසර දෙකක් වැනි දීර්ඝ කාලයක් ගතවීමට හේතුව කුමක්ද?එල්.එල්.ආර්.සී. කොමිසම අපේ රජයම යුද්ධයෙන් පසුව පත් කළ කොමිසමක්. එහි ඇතැම් නිර්දේශ ක්‍රියාත්මක කර තිබෙනවා. සමහර ඒවායේ ප්‍රමාදයක් තිබෙනවා. තුනෙන් දෙකක් තිබුණට ආණ්ඩුවට තනි මතයට සමහර යෝජනා ක්‍රියාත්මක කරන්න බැහැ. පාර්ලිමේන්තුවට ඉදිරිපත් කර සියලු පක්ෂවල එකඟතාව ලබාගත යුතුයි.දකුණු ඉන්දියාවේ පමණක් නෙවෙයි, මෙහෙත් විපක්ෂයේ සමහර උදවිය වැඩ කරන්නේ ඡන්දය බලාගෙනයි. ජාතික ප්‍රශ්නය විසඳන්න ගත් උත්සාහ කිහිපයක්ම ඒ විදිහට කඩාකප්පල් කර තිබෙනවා. ඒ නිසා රජය උත්සාහ කරන්නේ ජාතික ප්‍රශ්නය විසඳීමට පොදු එකඟතාවක් ඇතිකර ගැනීමටයි.තමිල්නාඩු දේශපාලනය හා මෙරට දේශපාලනය අතර සබඳතාවය පැහැදිලි කළ හැකිද?1947 සිට 1967 වෙනතුරු දකුණු ඉන්දියාවෙන් අපට එතරම් බලපෑමක් තිබුණේ නැහැ. ඒ දක්වා හැමදාම මදුරාසියේ පාලනය ගියේ ජාතික පක්ෂයක් වූ කොංග්‍රසයටයි. “අපි දෙමළ ව්‍යාපාරය මූලික කරගෙන ද්‍රවිඩ මුන්නේත්‍රකසාගම් පක්ෂය 1967දී ප්‍රථම වරට මදුරාසි ප්‍රාන්තයේ බලය ගත්තා.එහි නායකයා වූ අන්නාදොරේගෙන් පස්සේ මාරුවෙන් මාරුවට එම්. ජී. රාමචන්ද්‍රන්, මුතුවේල් කරුණානිධි, ජයලලිතා ජයරාම් බලය ගත්තා. කොංග්‍රසයට ඉන්පසුව කිසි දවසක තමිල්නාඩු ප්‍රාන්තයේ බලයට එන්න බැරිවුණා.මේකට හේතුවුණේ ද්‍රවිඩ ජාතිය පදනම් කරගත් අන්තවාදී ව්‍යාපාරයක් බලයට පත්වීමයි. එම්. ජී. රාමචන්ද්‍රන් චිත්‍රපටවල කතා රචකයා හැටියට වූ කරුණානිධි චිත්‍රපට හරහා අන්තවාදී මත පෝෂණය කළා.එම්. ජී. ආර්. හා ජයලලිතා චිත්‍රපට වල රඟපෑ චරිත නිසා ඔවුන්ට වීරයන් හැටියට නූගත් ජනතාව ගරු කළා. ඔවුන් එම ජනතාව හැමදාම රවට්ටමින් විනාශකාරී අන්තවාදයකට ක්‍රම ක්‍රමයෙන් ඉන්දියාව අරන් ගියා.තමිල්නාඩුවට ඉන්දීය මධ්‍යම රජයට බලපෑම් කළ හැකි තත්ත්වයක් ඇතිවූයේ ප්‍රබල ජනවරමක් ලබා ගැනීමට අසමත්වීම නිසා නොවේද?කලින් ඉන්දීය කොංග්‍රසයට මුළු ආසන පන්සිය ගණනින් ආසන හාරසීයකට ආසන්න සංඛ්‍යාවක් ගත්තා. අද ඔවුන්ට ලබාගත හැකිව තිබෙන්නේ මන්ත්‍රී ආසන 180ත් 220ත් අතර සංඛ්‍යාවක්. තමිල්නාඩුවේදී ජයලලිතාගේ හෝ කරුණානිධිගේ සහය ලබා ගැනීමටත්, කේරලයේ දී කොමියුනිස්ට් පක්ෂවල සහය ලබා ගැනීමටත් සිදුව තිබෙනවා.ඉන්දියාවේ දුර්වල ආණ්ඩුවක් බිහිවීම එයට හැතැප්ම 30 – 35 ආසන්නයේ සිටින අපිටත් අහිතකර විදිහට බලපානවා.අපි ඉන්දියාව සමඟ වගේම චීනය හා බටහිර රටවල් සමඟත් මනා ලෙස හොඳ හිත පවත්වාගෙන යනවා. එක්සත් ජාතීන්ගේ සාමාජිකයෙක් විදිහටත්, නොබැඳි රටක් හැටියටත් ශ්‍රී ලංකාව දිගටම පෙනී සිට තිබෙනවා. නමුත් දකුණු ඉන්දියාවේ බලපෑම මත ලංකාව ගැන විදේශ ප්‍රතිපත්තිය වරින්වර වෙනස්ව තිබෙනවා.එය ලෝක සාමයට බාධාවක්. අපි වම හැටියට දකින්නේ දකුණු ඉන්දියාවේ මේ බලපෑම අවසන් වන්නේ ඉන්දියාවටත් හානියක් කරලා. අමෙරිකාව ප්‍රමුඛ බටහිර රටවලටත් අවශ්‍යය ඉන්දියාව කැබලි කිහිපයකට කැඩීමටයි. ඒ නිසා තමිල්නාඩුවට ඉන්දියාවේ විදේශ ප්‍රතිපත්තිය තීරණය කිරීමට ඉඩදීම වහාම නැවැත්විය යුතුයි..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>03</day>
    </date>
    <link>http://www.dinamina.lk/2013/04/03/_art.asp?fn=n1304031</link>
    <topic>සාක්කි නැති නිසාධර්මසිරි නිදහස්</topic>
    <author>රත්නපුර දිසා විශේෂ නිරෝෂණ පෙරේරා</author>
    <content>කහවත්තේ කොටකෙතන මවක සහ දියණියක ඝාතන සිද්ධිය සම්බන්ධයෙන් සැකපිට වසරක පමණ කාලයක් ‍රක්ෂිත බන්ධනාගාර ගතව සිටි ප්‍රාදේශීය සභා මන්ත්‍රී එල්.එච්. ධර්මසිරි නීතිපති උපදෙස් මත ඊයේ (2) නිදහස් කරන ලදී.පැල්මඬුල්ල මහේස්ත්‍රාත් චාන්දනී නිරංජලා ඩයස් මහත්මිය මේ නියෝගය ලබා දුන්නාය. මේ ඝාතන නඩුවේ සැකකරුවකු වන අතුරුදන්ව සිටි ත්‍රීරෝද රථ රියදුරු සනත් නන්දන නැමැත්තාටද නීතිපති උපදෙස් අනුව නිදහස ලැබිණි.එල්.එම්. ධර්මසිරි පැල්මඬුල්ල මහේස්ත්‍රාත් අධිකරණයෙන් පිටතට පා ගමනින් පැමිණ අධිකරණයේ ගේට්ටුව අසලදී මෝටර් රථයක නැගී පිටත්ව ‍ගියේය.පසුගිය 2012 වර්ෂයේ ජනවාරි 31 වනදා කහවත්ත කොටකෙතන දී නයනා නිල්මිණි (51) මව සහ කාවින්ද්‍යා චතුරංගි සෙල්ලහේවා (18) යන මව සහ දියණියගේ ඝාතනය ගැන අපරාධ පරීක්ෂණ දෙපාර්තමේන්තුව විසින් සැකකරුවන් සිව් දෙනෙකු අත්අඩංගුවට ගත්හ.ඝාතනයෙන් මාස එකහමාරකට පසුව එනම් මාර්තු මස 7 වනදා සැකකරුවන් දෙදෙනෙකු හා සැකකාරියක් මේ ද්විත්ව ඝාතනය ගැන අපරාධ පරීක්ෂණ දෙපාර්තමේන්තුව විසින් අත්අඩංගුවට ගත්හ.එල්.එච්.ධර්මසිරිගේ බාල සොයුරෙකු වූ එල්.එච්. දර්ශන නොහොත් රාජු නැමැත්තාත් රාජුගේ බිරිඳ අශෝකා චාන්දනී කුමාරි නොහොත් බට්ටි නැමැත්තියත් ත්‍රීරෝද රථ රියදුරු සනත් නන්දන නොහොත් චූටි මල්ලී යන අයත් එලෙස අත්අඩංගුවට ගත්හ.පසුව 2012 මාර්තු 15 වනදා ප්‍රාදේශීය සභා මන්ත්‍රී එල්.එච්. ධර්මසිරි නැමැත්තා රහස් පොලිසිය විසින් අත්අඩංගුවට ගනු ලැබීය. සැකකරුවන් ගැන චෝදනා ඉදිරිපත් කිරීමෙන් පසුව නීතිපති උපදෙස් සඳහා වැඩිදුර වාර්තා ඉදිරිපත් කර තිබිණ.ඝාතන සිදුවූ ස්ථානයේදී ලබාගත් සාක්ෂි සම්බන්ධව විද්‍යාත්මක පරීක්ෂණද සිදු කෙරුණි. ඝාතනයට ලක්වූ මව සහ දියණියගේ නියපොතු තුළ සැකකරුවන්ගේ සම් ‍කොටස් ඇතිදැයි යන්න ගැනත් විද්‍යාත්මක පරීක්ෂණයක් සිදු කර තිබිණ.විද්‍යාත්මක හා පර්යේෂණය සාක්ෂි ලබාගැනීම අවසන් වීමෙන් පසුව නීතිපති උද්ධෘත ලබා ගැනීමට එම සාක්ෂි හා නඩු වාර්තා ඉදිරිපත් කර තිබිණ.කුරුවිට බන්ධනාගාරයේ රඳවා සිටි එල්.එච්. ධර්මසිරි මීට මාස පහකට පෙරදී ජීවිත ආරක්ෂාව උදෙසා වෙනත් බන්ධනාගාරයකට මාරු කරන ලෙස බන්ධනාගාර අධිකාරිවරයාගෙන් ඉල්ලීමක් කර තිබූ අතර ඊට අවසර ලබාදී තිබිණ. ඒ අනුව ඔහු කුරුවිට සිට කළුතර බන්ධනාගාරයට මාරු කරන ලදී.රත්නපුර මහාධිකරණයේ නියෝගයකට අනුව මෙම නඩුවේ තෙවැනි සැකකාර සනත් නන්දන නැමැත්තාට සහ රසිකා චාන්දනීට ඇප නියම වූහ.සනත් නන්දන නැමැත්තා ඇපකරුවන් දෙදෙනෙකු අත්සන් කිරීමෙන් ඇප කොන්දේසි වලට එකඟවීමෙන් පසුව මීට මාස පහකට පෙරදී ඇප මත නිදහස් කළේය. වැලිවේරිය ප්‍රදේශයේ ඥාති නිවෙසක ‍සිටියදී කිසියම් කණ්ඩායමක් විසින් ඔහු පැහැරගෙන ගිය බවට සනත් නන්දනගේ බිරිඳ පොලිසියට පැමිණිලි කර තිබිණ. ඔහු ගැන මෙතෙක් කිසිදු තොරතුරක් ලැබී නැතැයි පොලිසිය කියයි. සනත් නන්දන නැමැත්තාද නීතිපති උපදෙස් මත නිදහස් කිරීමට ඊයේ (02) නියම විය..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>03</day>
    </date>
    <link>http://www.dinamina.lk/2013/04/03/_art.asp?fn=n1304032</link>
    <topic>වැලිසර නාවික පෙර පාසලේ සිඟිති බක්මහ උලෙළ ජනාධිපති ආර්යාවගේ ප්‍රධානත්වයෙන්</topic>
    <author>ඡායාරූපය - ලලිත් වැලිවිටිගොඩ</author>
    <content>වැලිසර නාවික හමුදා පෙර පාසලේ සිඟිති බක්මහ උලෙළ ජනාධිපති ආර්යා ශිරන්ති වික්‍රමසිංහ රාජපක්ෂ මැතිණියගේ ප්‍රධානත්වයෙන් ඊයේ (02) පෙරවරුවේ වැලිසර නාවික හමුදා මූලස්ථාන පරිශ්‍රයේදී ඉතා විචිත්‍රවත් ලෙස පැවැත්විණ.අලංකාර සිංහල හා හින්දු අලුත් අවුරුදු චාරිත්‍ර වලින් ආරම්භ කෙරුණු මේ සිඟිති බක්මහ උලෙළෙහි සිඟිති දූ දරුවන් වෙනුවෙන් අලුත් අවුරුදු ක්‍රීඩා රැසක් සංවිධානය කර තිබිණ. එහිදී සිඟිති අවුරුදු ක්‍රීඩා සඳහා සහභාගී වූ දූ දරුවන් සඳහා ජනාධිපති ආර්යාවගේ ප්‍රධානත්වයෙන් ත්‍යාග ප්‍රදානය කෙරිණ.මෙම අවස්ථාවට නාවික හමුදාපති වයිස් අද්මිරාල් ජයනාත් කොළඹගේ, නාවික හමුදා සේවා වනිතා ඒකකයේ සභාපතිනි ශ්‍රීමා කොළඹගේ, නාවික හමුදා නිලධාරීන්, පෙර පාසලේ දූ දරුවන්ගේ මාපියන් ඇතුලු විශාල පිරිසක් එක්ව සිටියහ..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>03</day>
    </date>
    <link>http://www.dinamina.lk/2013/04/03/_art.asp?fn=n13040314</link>
    <topic>බෞද්ධ ප්‍රබෝධය ඇති කිරීමට‘ධම්මදීප සභාව’ ඇරැඹෙයි</topic>
    <author>ඉන්දික පොල්කොටුව - නිහාල් ජයවර්ධන</author>
    <content>සම්බුද්ධ ශාසනයේ චිරස්ථිතිය උදෙසා මහා සංඝරත්නය ඇතුළු සමස්ත බෞද්ධ ජනතාව ඒකරාශී කරමින් පුළුල් වැඩපිළිවෙළක් ඔස්සේ රට තුළ බෞද්ධ ප්‍රබෝධය ඇති කිරීම සඳහා ත්‍රෛනිකායික මහා නාහිමිවරුන්ගේ අනුශාසනා පරිදි “ධම්මදීප” සභාව නමින් සංවිධානයක් ඓතිහාසික ශ්‍රී දළදා මාලිගාවේ දායකත්වයෙන් පිහිටුවන ලදී.ත්‍රෛනිකායික මහා නාහිමිවරුන් නියෝජනය කරමින් සියලු නිකායන්හි අනුනායක නාහිමිවරුන්ගේ ප්‍රධානත්වයෙන් එහි ප්‍රථම මධ්‍යම පළාතේ රැස්වීම ඊයේ (02) පල්ලේකැලේ පිහිටි ජාත්‍යන්තර බෞද්ධ සම්මන්ත්‍රණ ශාලා පරිශ්‍රයේදී පැවැත්විණි.සම්බුද්ධ ශාසනයේ චිරස්ථිතිය උදෙසා කටයුතු කිරීම සේම රටෙහි සියලු ජාතීන් හා ආගමිකයන් අතර සාමය සහජීවනය ගොඩනැංවීම මෙහි බලාපොරොත්තුවක් බැව් ශ්‍රී දළදා මාලිගාවේ දියවඩන නිලමේ ප්‍රදීප් නිලංග දෑල මහතා පැවසීය.ජාතික හා ආගමික වශයෙන් පොදු ප්‍රශ්නවලට විසඳුම් සෙවීම, ශ්‍රී ලංකාවේ ජාතික හා ආගමික සමගිය තහවුරු කිරීම සදාචාර සම්පන්න බෞද්ධ සමාජයක් ඇතිකිරීම බුද්ධ ශාසනයේ හා සිංහල ජාතියේ දියුණුවට අදාළ ජාතික හා අධ්‍යාපනික ප්‍රතිපත්ති සම්පාදනය කිරීම ජාතික හා ආගමික සුබ සාධන කාර්යයන් සිදු කිරීම මෙහි ප්‍රධාන අරමුණ වේ..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>03</day>
    </date>
    <link>http://www.dinamina.lk/2013/04/03/_art.asp?fn=n1304033</link>
    <topic>ගංවතුරින් හානි වූ උතුරුමැද වැව් 34ක් හදන්න මුදල්</topic>
    <author>තෙන්නකෝන් කුලසේකර</author>
    <content>ගංවතුරෙන් හානි වූ උතුරුමැද පළාතේ වැව් තිස් හතරක් (34) රුපියල් ලක්ෂ දෙදහස් හයසිය පනහක (2650) වියදමින් සම්පූර්ණයෙන් පුනරුත්ථාපනය කිරීමට පියවර ගැනේ.ජපන් රජයේ ආධාර යටතේ ‘හදිසි ස්වභාවික විපත් පුනරුත්ථාපන ව්‍යාපෘතිය’ මඟින් මේ වැව් නවීකරණය සිදු කරන අතර පළාත් වාරිමාර්ග දෙපාර්තමේන්තුව හා පළාත් ඉංජිනේරු දෙපාර්තමේන්තුව මෙය මෙහෙයවයි.ප්‍රථම වැවෙහි නවීකරණ කටයුතු උතුරුමැද ප්‍රධාන ඇමැති එස්.එම්. රංජිත් සමරකෝන් මහතාගේ ප්‍රධානත්වයෙන් නොච්චියාගම මඩදෙනිගම වැවෙන් ආරම්භ කෙරිණ.ව්‍යාපෘතියට අදාළ සම්පූර්ණ මුදල දැනට ලැබී ඇති අතර නවීකරණය කෙරෙන වැව් 34 හි වැඩ මේ වසරේ දෙසැම්බර් 31 වැනිදායින් අවසන් කළ යුතුය. මේ යටතේ වැවෙහි වැව් බැම්ම, සොරොව්ව, කෙත් ඇළවල්, කෘෂි පාරවල් සහ වාන නවීකරණය කිරීමට නියමිතය. නවීකරණ කටයුතු ආරම්භ කළ මඩදෙනිගම වැවෙහි ජල ධාරිතාව අක්කර අඩි 350ක් වේ.ගොවි පවුල් අසූවක් (80) සඳහා කුඹුරු අක්කර එකසිය අසූවක් (180) අස්වැද්දීමට පියවර ගැනේ. මේ සඳහා වැය කරන මුදල රුපියල් එක්කෝටි දෙලක්ෂ විසිහය දහස් හාරසිය අනූ නවයයි ශත විසි දෙකකි (10,226,499.22)මේ ව්‍යාපෘතිය යටතේ ලෙව්ව පණික්කි වැව, කුරුළුගම වැව, කුඩා පුලියන්කුලම වැව, ඇටවීරගොල්ලෑව, කිඹුලාගල, හිඟුරු වැව, මඩගම මහහෙට්ටියාව වැව, පල්ලේකාගම වැව, අඟලේ ඇළ අනිකට්, නෙළුව වැව, කොහොඹගස්කඩ වැව, කඳුපාගම වැව, කඩලගස්වැව, කන්ඩක්කුලම මහ වැව, කුඩාපාළුගොල්ලෑව වැව, කසාමඩුව වැව, පඩ්ඩුකුලම වැව, මඩනිගම වැව, ඉලුක්ලිටිය වැව, බලමූන පොතාන වැව, මහා අමුණුගලාව වැව, රොටවැව මහ වැව, මීමල් වැව, ගල්ලෑල්ලේගම මහ වැව, පොතාන වැව, කුඩා ඇත්දත්කල්ල වැව, පෙරයානන්කල්ල වැව, ඇලිස්තනා වැව, මච්චාගම ඉහළ වැව, රතගල හල්මිල්ලෑව වැව, සියඹලාගස් වැව, කහඹිලියාව ඇළ, කුඹුක්කන්වෙල ඇළ, සුදුකන්ද නික වැව යන වැව් නවීකරණය කරනු ලබයි.මේ අවස්ථාවට වාරිමාර්ග හා ජල කළමනාකරණ නියෝජ්‍ය අමාත්‍ය ඩබ්. බී. ඒකනායක, පළාත් සභා මන්ත්‍රී කේ.පී.එස්. කුමාරසිරි, ව්‍යාපෘති කළමනාකාර සහ පළාත් නියෝජ්‍ය ප්‍රධාන ලේකම් (ඉංජිනේරු) සී.කේ.බී. සෙනෙවිරත්න යන මහත්වරුද ‍එක් වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>03</day>
    </date>
    <link>http://www.dinamina.lk/2013/04/03/_art.asp?fn=n1304034</link>
    <topic>පොළොන්නරු වෛද්‍ය වර්ජනය අසාධාරණයි</topic>
    <author>චිත්‍රාරත්න කළුආරච්චි හිදෝගම සමූහ</author>
    <content>පොළොන්නරුව දිස්ත්‍රික්කයේ ඊයේ (2) පැවැති වෛද්‍යවරුන්ගේ වැඩ වර්ජනය අසාධාරණ ක්‍රියාවලියක්. රෝගීන්ට කරනු ලබන මහත් අසාධාරණයක් යැයි උතුරුමැද පළාත් සෞඛ්‍ය ඇමැති එච්.බී. සේමසිංහ මහතා ප්‍රකාශ කරයි.ඊයේ (02) පොළොන්නරුව දිස්ත්‍රික්කයේ සහ හිඟුරක්ගොඩ වෛද්‍ය නිලධාරීන් ගෙ‍න ගිය වැඩ වර්ජනය පිළිබඳව අදහස් දක්වමින් අමාත්‍ය සේමසිංහ මහතා මෙසේද කීය.තවත් වෘත්තිකයකු පිළිබඳව තීන්දු තීරණ ගැනීමෙන් සදාචාරාත්මක කමක් නැති බව දන්වා ඔවුන් මෙම ක්‍රියාදාමයට එක්වී සිටියා.මේ කණ්ඩායම් දෙකක් අතර එකඟතාවයක් නොමැතිකම නිසා කරගෙන ගිය වැඩ වර්ජනයක් බව පෙනී යනවා. පොළොන්නරුව දිස්ත්‍රික් මහජන සෞඛ්‍ය පරීක්ෂකවරයෙක් සම්බන්ධව ගැටලුවක් පැන නැඟී තිබූ අතර ඔහු සමස්ත ලංකා මහජන සෞඛ්‍ය පරීක්ෂකවරුන්ගේ සංගමයේ නිලධාරියෙක්.ඔහු වෘත්තීය සමිති ආඥා පනත යටතේ ඒ සඳහා මුදා හැර දෙන ලෙස ඉල්ලීමක් තිබුණ අතර එම ඉල්ලීම සලකා බැලූ උතුරු මැද පළාත් ආණ්ඩුකාරවරයා විසින් එය අනුමත කර තිබුණි.අනුමැතියට පෙර අනුරාධපුර ප්‍රාදේශීය සෞඛ්‍ය සේවා කාර්යාලයට ස්ථාන මාරුවක් කර තිබූ අතර පසුව වෘත්තීය කටයුතු සඳහා මේ සංගමයේ ප්‍රධාන කාර්යාලයට නිදහස් කිරීමට පියවර ගෙන තිබුණි.එසේම මෙම සංගම් දෙකම එකිනෙකාට විරුද්ධව චෝදනා ඉදිරිපත් කර ඇති නිසා මෙම චෝදනා පරීක්ෂා කොට අවශ්‍ය පියවර ගැනීම සඳහා පරීක්ෂක මණ්ඩලයක් මේ වන විට පත්කර තිබෙනවා.එසේ තිබියදීත් වෘත්තියකු පිළිබඳව තීන්දු තීරණ ගැනීමේ සදාචාරාත්මක අයිතියක් පොළොන්නරුව දිස්ත්‍රික් සෞඛ්‍ය නිලධාරී සංගමයට නොමැති බවද සඳහන් කරන අතර දෙපාර්ශවයේම චෝදනා විමර්ශනය කිරීමට විමර්ශන මණ්ඩලයක්ද පත්කර තිබියදීත් දිස්ත්‍රික් වෛද්‍ය සංගමයේ කොටසක් වැඩ වර්ජනයක නියැළී සිටීම සම්පූර්ණයෙන්ම නීතියට පටහැනියි.එමෙන්ම ඒ සංගම් දෙකම එකිනෙකාට විරුද්ධව නඟන චෝදනා විභාග කරමින් තිබියදීත් මෙවැනි වෘත්තීය ක්‍රියාමාර්ග ගැනීම රෝගීන්ට කරන ලද බලවත් අසාධාරණයක් ලෙස සලකනවා..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>03</day>
    </date>
    <link>http://www.dinamina.lk/2013/04/03/_art.asp?fn=n13040317</link>
    <topic>වැඩට නාවොත් වැඩ වරදී</topic>
    <author>සන්ධ්‍යා කරුණාරත්න</author>
    <content>කොළඹ ජාතික රෝහලේ සේවයට වාර්තා නොකරන කනිෂ්ඨ කාර්ය මණ්ඩලයේ සේවකයන් සේවය අතහැර ගියා සේ සලකන බව සෞඛ්‍ය‍ ලේකම් වෛද්‍ය නිහාල් ජයතිලක මහතා පවසයි.සේවය අතහැර යන සේවකයන් වෙනුවට ආදේශක කම්කරුවන් පත් කරන බවට ද ලේකම්වරයා ප්‍රකාශ කළේය.රෝහලේ කනිෂ්ඨ කාර්ය මණ්ඩලය කළ වැඩ වර්ජනය හේතුවෙන් රෝහලේ කටයුතු අඛණ්ඩව පවත්වාගෙන යාම සඳහා ඊයේ (2) දිනයේදී සිවිල් ආරක්ෂක බළකායේ සාමාජිකයන් යොදා තිබිණි.ශල්‍යාගාර සහ දැඩි සත්කාර ඒකකවල කටයුතු අඛණ්ඩව පවත්වාගෙන යාම සඳහා රෝහලේ වැඩ වර්ජනයට සහභාගී නොවූ කනිෂ්ඨ කාර්ය මණ්ඩලයේ සේවකයන්ගේ සහායට සිවිල් ආරක්ෂක බළකායේ සාමාජිකයන් යෙදූ බව රෝහලේ අධ්‍යක්ෂ වෛද්‍ය අනිල් ජාසිංහ මහතා පැවැසුවේය.රෝහලේ වෘත්තීය සමිති ක්‍රියාකාරිකයකුට ස්ථාන මාරු ලබාදීම හේ‍තුවෙන් මේ වැඩවර්ජනය සිදු කර ඇති බවත් සෞඛ්‍ය ලේකම්වරයාගේ නියෝගයට අනුව මේ ස්ථාන මාරු වීම ලබාදුන් බවත් ඒ මහතා කීය.පසුගිය දින දෙක පුරා (1,2) මේ වැඩ වර්ජනය ක්‍රියාත්මක කර ඇති අතර කනිෂ්ඨ කාර්ය මණ්ඩලයේ සේවකයන් 350 දෙනකු පමණ මේ වැඩ වර්ජනයට සහභාගී වී ඇති බව රෝහල් ආරංචි මාර්ග පවසයි.අදාළ වෘත්තීය සමිති ක්‍රියාකාරිකයා පිළිබඳ විනය පරීක්ෂණයක් පැවැත්වීමට රෝහලට පැමිණි සෞඛ්‍ය අමාත්‍යාංශයේ විමර්ශන කමිටුවට බාධා කිරීම හේතුවෙන් ඔහුගේ සේවා ස්ථාන මාරුව සිදු කර තිබේ. ඒ පිළිබඳ මේ පුද්ගලයා රාජ්‍ය‍ සේවා කොමිෂන් සභාවට ද අභියාචනයක් ඉදිරිපත් කර ඇත. එම අභියාචනය කොමිෂන් සභාවෙන් ප්‍රත්ක්ෂේප කර ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>03</day>
    </date>
    <link>http://www.dinamina.lk/2013/04/03/_art.asp?fn=n13040315</link>
    <topic>අපේක්‍ෂිත ඉලක්කයන් අභිබවා ‘රට නඟන නිල් රැල්ල’ පෙරටම</topic>
    <author/>
    <content>ශ්‍රී.ල.නි.ප සභාපතිවරයා ලෙස ජනාධිපතිතුමාගේ උපදෙස් පරිදි ආරම්භ කරන ලද ශ්‍රී ලංකා නිදහස් පක්ෂ සමාජිකයන් දිරිමත් කිරීමේ වැඩසටහන වූ “රට නඟන නිල් රැල්ල 2013” දින 6ක් තුළ අපේක්ෂිත ඉලක්කයන් අභිබවා යමින් තිබෙන බව ශ්‍රී.ල.නි.ප භාණ්ඩාගාරික ඇමැති, ඩලස් අලහප්පෙරුම මහතා සඳහන් කර සිටී.දිවයින පුරා සියලුම මැතිවරණ කොට්ඨාස තුළ “රට නඟන නිල් රැල්ල” මේ වන විට ක්‍රියාත්මක වන අතර ඉලක්ක ගත සීමාව ඉක්මවා යාම සඳහා සතියක කාලයක් වෙන් කර තිබේ.ගෙන්ගෙට ගොසින් පැරණි සාමාජිකයන් දිරිමත් කිරීම, නව සාමාජිකයන් බඳවා ගැනීම ඇතුළු ශ්‍රී ලංකා නිදහස් පක්ෂයේ ප්‍රවර්ධන සඳහා අදාළ විවිධ ක්‍රියාකාරකම් බිම් මට්ටමේ සිට පුනර්ජීවනය කිරීම “රට නඟන නිල් රැල්ල” මඟින් සිදු කිරීමට නියමිතය.මේ මස 02 වනදා වනවිට ශ්‍රී ලංකා නිදහස් පක්ෂ මූලස්ථානය මඟින් නව සාමාජික කාඩ්පත් දාහතර ලක්ෂ හැටපන්දහස් හත්සියයක් (1465700) ක් නිකුත් කොට තිබෙන අතර මැතිවරණ කොට්ඨාස මට්ටමෙන් විශාල උද්යෝගයක් ඒ සඳහා ලැබී තිබෙන බවද ඇමැති ඩලස් අලහප්පෙරුම මහතා ප්‍රකාශ කර සිටී. .</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>03</day>
    </date>
    <link>http://www.dinamina.lk/2013/04/03/_art.asp?fn=n13040318</link>
    <topic>කොළඹ වරායට එන නැව්වලටතොග ගබඩා පර්යන්තයෙන් තෙල්</topic>
    <author>නුවන් කොඩිකාර</author>
    <content>කොළඹ වරායට පැමිණෙන නැව් සඳහා ඉන්ධන සැපයීම ලංකා ඛනිජ තෙල් තොග ගබඩා පර්යන්ත සමාගම අද (3) සිට ආරම්භ කෙරේ. මීට පෙර ලංකා ඛනිජ තෙල් සංස්ථාව මගින් කොළඹ වරායේ නැව් සඳහා ඉන්ධන සැපයීම සිදුකළ අතර පසුව පෞද්ගලික අංශය විසින් මෙම සේවාව පවත්වා ගෙන යන ලදී.ඒ අනුව අද (3) දිනයේ සිට කොළඹ වරායට පැමිණෙන නැව් සඳහා අවශ්‍ය ඉන්ධන සැපයීම සඳහා ලංකා ඛනිජ තෙල් තොග ගබඩා පර්යන්ත සමාගමට හැකි බව සමාගම ප්‍රකාශ කරයි.ඛනිජ තෙල් කර්මාන්ත ඇමැති අනුර ප්‍රියදර්ශන යාපා මහතාගේ උපදෙස් මත නැව් තෙල් සැපයීම සඳහා ලංකා ඛනිජ තෙල් තොග ගබඩා පර්යන්තය අවශ්‍ය කටයුතු සූදානම් කර ඇති බව එම් සමාගම පවසයි.ඛනිජ තෙල් සංස්ථාව නැව් සඳහා ඉන්ධන සැපයීමේ දී මසකට ඉන්ධන මෙට්‍රික් ටොන් 60,000 පමණ සැපයූ අතර පසුව එය මසකට ඉන්ධන මෙට්‍රික් ටොන් 35,000 දක්වා අඩුවී ඇති බවත් සංස්ථා ආරංචි පවසයි.මේ සඳහා විවිධ හේතු බලපා ඇති අතර නැවත රාජ්‍ය අංශයේ ව්‍යාපාරික සමාගමක් වන ලංකා ඛනිජ තෙල් තොග ගබඩා පර්යන්තය සමාගමට අවස්ථාව සැලසී ඇත.ශ්‍රී ලංකාව නාවික මධ්‍යස්ථානයක් වශයෙන් සංවර්ධනය වීමත් සමග අවශ්‍ය ඉන්ධන ඉල්ලුම සැපයීම තවදුරටත් පුලුල් කිරීමේ විභවතාවක් පවතින අතර දැනට පවතින ඉල්ලුම සැපිරීමට තමන්ට හැකි බවත් කලාපයේ අනෙකුත් වරායන් සමග තරගකාරී මිලකට තත්වයෙන් උසස් ඉන්ධන සැපයීම තම පරමාර්ථය බවත් ලංකා ඛනිජ තෙල් තොග ගබඩා පර්යන්ත සමාගම පවසයි.ඛනිජ තෙල් අලවිය ආශ්‍රිතව ලාභදායී ව්‍යාපාරයක් වන නැව් සඳහා අවශ්‍ය ඉන්ධන සැපයීමට ඇමැතිවරයාගේ උපදෙස් ලබාදීමත් ආයතනය වශයෙන් එවන් කටයුත්තක් ක්‍රියාත්මක කිරීමට කටයුතු කිරීම වැදගත් තීරණයක් බවද සමාගම ප්‍රකාශ කරයි..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>03</day>
    </date>
    <link>http://www.dinamina.lk/2013/04/03/_art.asp?fn=n13040316</link>
    <topic>ඊළාම් රාජ්‍යය සංකල්පයකොටි සිහිනයක් පමණයි</topic>
    <author>මහින්ද අලුත්ගෙදර</author>
    <content>ස්වාධීන ඊළාම් රාජ්‍යයක් ස්ථාපිත කිරීම කොටි හිතවාදීන්ගේ පටු අරමුණක් හැරෙන්නට එය ශ්‍රී ලංකාවේ ද්‍රවිඩ ජනතාවගේ ඉල්ලීමක් නොවන බව ඉන්දීය පාර්ලිමේන්තු මන්ත්‍රී කේ.එස් අෂාගිරි මහතා අවධාරණය කරයි.වත්මන් ශ්‍රී ලංකාවේ පවතින තත්ත්වය ඉතාම යහපත් වන අතර ශ්‍රී ලංකාවේ ද්‍රවිඩ ජනතාවගේ සහ එල්.ටී.ටී.ඊ හිතවාදීන්ගේ අරමුණු මුළුමණින්ම වෙනස් බවද මන්ත්‍රීවරයා සඳහන් කරයි.ඉන්දියාවේ පැවැති විශේෂ සමුළුවකට සහභාගි වෙමින් මන්ත්‍රීවරයා මේ බව සඳහන්කර ඇත.වේළුපිල්ලේ ප්‍රභාකරන්ගේ බාල පුත් බාලචන්ද්‍රන්ගේ ඝාතනය ශ්‍රී ලංකා රජයේ හමුදාව විසින් සිදුකළ බවට සනාථ කෙරෙන කිසිඳු වීඩියෝ සාක්කියක් නොමැති බව මෙහිදී සඳහන්කර තිබෙන ඒ මහතා තමිල්නාඩුවේ ඇතැම් දේශපාලන පක්ෂ සිය දේශාපලන අරමුණු ඉටුකර ගැනීමේ අරමුණින් මේ මරණය යොදාගෙන තිබෙන බවද එය කණගාටුවට කරුණක් බවද පෙන්වා දී තිබේ.බාලචන්ද්‍රන් මරා දැමුවේ ශ්‍රී ලංකා රජයේ හමුදාවන් විසින් බවට කිසිඳු සාක්කියක් නොමැති බව සඳහන්කර ඇති කේ.එස් අෂාගිරි මහතා කොටි ත්‍රස්තවාදීන්ගේ පුරුද්දක් වී තිබුණේ තම සතුරන් අතට පත් නොවී සයනයිට් කා හෝ වෙඩි තබාගෙන සියදිවි හානිකර ගැනීම බවද ප්‍රකාශකර ඇත. .</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>03</day>
    </date>
    <link>http://www.dinamina.lk/2013/04/03/_art.asp?fn=n1304036</link>
    <topic>අ’පුර වාර අවසානප්‍රශ්න පත්‍ර ප්‍රමාදයක්</topic>
    <author>අනුරාධපුර මධ්‍යම විශේෂ</author>
    <content>ඊයේ (02) උදෑසන අනුරාධපුර නගරයේ පාසල් කිහිපයකම පැවැත්වීමට නියමිතව තිබූ වාර අවසාන විභාගයට අවශ්‍ය ප්‍රශ්නපත්‍ර පැය කිහිපයක් ප්‍රමාද වී ලැබුණු බව විභාග භාරව සිටි ගුරුවරුන් පැවසූහ.ප්‍රශ්න පත්‍ර ලැබීම ප්‍රමාද වීම සම්බන්ධයෙන් ලැබුණු තොරතුරුවලට අනුව අනුරාධපුර නගර ආසන්නයේ පාසල් කිහිපයකම සංචාරය කර සොයා බැලීමකදී ප්‍රශ්න පත්‍ර ලැබීමේ ප්‍රමාදයක් තිබූ බව අනාවරණය කර ගැනීමට හැකි විය.සෞන්දර්ය චිත්‍ර, නැටුම්, සංගීතය ප්‍රශ්න පත්‍රවල තෙවන කොටස, භූගෝල විද්‍යාව පළවන කොටස ප්‍රමාද වූ බව තහවුරු කර ගැනීමට හැකි විය.ඊට අමතරව ඊයේ (02) දිනයේ පැවැත්වීමට නියමිතව තිබූ එක් විෂයක වාර විභාග ප්‍රශ්න පත්‍රයක් ඊට පෙර දින (01) දා කැකිරාව අධ්‍යාපන කලාපයෙන් පිටව තිබූ බවද මවුපියන් පැවසූ අතර ඒ සම්බන්ධව සොයා බැලීමේදී 02දා පැවැත්වීමට තිබූ ප්‍රශ්න පත්‍රය 01දා පිටවී තිබූ බවට තොරුතුරු රැසක් ද අනාවරණය විය.උසස් පෙළ සහ 10 හා 11 ශ්‍රේණිවල විභාග 12.30 ට ආරම්භ කිරීමට පළාත් අධ්‍යාපන බලධාරීන් තීරණය කිරීමෙන් සිසු සිසුවියන් දැඩි ලෙස අපහසුතාවයට පත්ව සිටින බව දරු දැරියන්ගේ දෙමාපියන් පැවසීය.තවද දුර බැහැර සිට පාසල් පැමිණෙන සිසු සිසුවියන්ට ප්‍රවාහන ගැටලු හේතුවෙන් සවස් භාගයේ නිවෙස්වලට යාම සඳහා දැඩි දුෂ්කරතාවයන් මතුවූ බවද දෙමාපියන් පෙන්වා දුන්නේය.මේ ගැටලුව සම්බන්ධයෙන් උතුරුමැද පළාත් අධ්‍යාපන අධ්‍යක්ෂ නිර්මලා ඒකනායක මහත්මියගෙන් තොරතුරු ලබා ගැනීම සඳහා කිහිප වරක්ම කාර්යාල දුරකථනය ඔස්සේ සම්බන්ධ කර ගැනීමට උත්සහ කළද දුරකථනයට පිළිතුරු ලබා දුන් අයකු කියා සිටියේ අධ්‍යක්ෂවරිය අත්‍යාවශ්‍ය රැස්වීම් කටයුත්තකට සහභාගී වී ඇති හෙයින් සම්බන්ධ කළ නොහැකි බවයි..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>03</day>
    </date>
    <link>http://www.dinamina.lk/2013/04/03/_art.asp?fn=n1304037</link>
    <topic>පැපිලියාන වෙළෙඳසලකට පහරදීමේ සිද්ධිය සමථයකට</topic>
    <author>ශිරෝමි අබයසිංහ</author>
    <content>පැපිලියාන ඇඟලුම් වෙළෙඳසැලකට පහර දීමේ සිද්ධිය නුගේගොඩ මහෙස්ත්‍රාත් අධිකරණය හමුවේ ඊයේ (02) කැඳවූ අවස්ථාවේදී සමථයකට පත් වීමට දෙපාර්ශවය එකඟතාවය පළ කිරීම සැලකිල්ලට ගත් මහෙස්ත්‍රාත් අජිත් එම්.මාසිංහ මහතා හිමිවරුන් තිදෙනෙකු ඇතුළු සැකකරුවන් දහහත් දෙනාට තරයේ අවවාද කර නඩුවෙන් මුදා හැරියේය.බෞද්ධ භික්ෂූන් වහන්සේලා සිදු කළ යුත්තේ ප්‍රශ්න ඇති කිරීම නොව බුදුන් වදාළ ධර්මය අනුව සමාදානය ඇති කිරීම බවත් මින් පසු චීවරය දරන්නන් මෙවැනි ප්‍රශ්න ඇති කළහොත් සහනදායි පියවරක් නොගන්නා බවත් නඩු කටයුත්ත අවසන් කරමින් මහෙස්ත්‍රාත්වරයා පැවසීය.නියෝජ්‍ය පොලිස්පති අනුර සේනානායක මහතා සහ නීතීඥවරුන් ඉදිරිපත් කළ කරුණු සැලකිල්ලට ගෙන මෙවැනි පියවරක් ගත් බවද මහෙස්ත්‍රාත්වරයා සඳහන් කළේය.මෙම සිද්ධියට කිසිදු ආගමික සම්බන්ධයක් නොමැති බවත් ඇත්තේ ආදර පළහිලව්වක් නිසා ඇති වූ ප්‍රශ්නයක් බවත් එම සැකකරු දැනට රිමාන්ඩ් භාරයේ සිටින බවත් අනුර සේනානායක මහතා අධිකරණයට දැනුම් දුන්නේය.මෙවැනි දේ ඉදිරියට නොවිය යුතු බවත් සේනානායක මහතා අවධාරණය කළේය.හිමිවරුන් පොලිසිය විසින් අත් අඩංගුව‍ට නොගැණුනු බවත් මහනායක හිමිවරුන්ගේ ඉල්ලීම මත හිමිවරුන් භාර වුණු බවත් කීය.පැමිණිල්ල ඉදිරියට ගෙන යාමට අගතියට පත් පාර්ශ්වයට අවශ්‍ය නොවන හෙයින් සමථයකට පත් වීමට ඔවුන් කැමැති බවද දන්වා සිටියේය.යළි මෙවැනි දේ සිදු නොවීමට ඉඩ නොතබන අතර සැකකරුවන්ට අවවාද කර මුදා හරින‍ ලෙසද ඉල්ලා සිටියේය‍.පැමිණිල්ල වෙනුවෙන් නීතීඥ වසන්ත රණසිංහ සහ අසිත් සිරිවර්ධන මහත්වරුන් සමඟ පෙනී සිටි නලින්ද ඉන්ද්‍රතිස්ස මහතා අධිකරණය අමතමින් සිද්ධිය සිදු වූ වහාම එම ස්ථානයට පැමිණ එය මැඩ පැවැත්වීමට අනුර සේනානායක මහතා ඇතුළු පොලිස් නිලධාරීන්ට ගත් උත්සහය පිළිබඳව අගතියට පත් පාර්ශ්වය ප්‍රසාදය පළ කරන බව පැවසීය. දෙපාර්ශ්වය සමථයකට පත්වීම නිසා ඊයේ පැවැත්වීමට නියමිතව තිබූ හඳුනා ගැනීමේ පෙරෙට්ටුව නොපැවැත්විණි‍..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>03</day>
    </date>
    <link>http://www.dinamina.lk/2013/04/03/_art.asp?fn=n1304038</link>
    <topic>නුවරඑළිය වසන්ත උත්සවය ඇරැඹේ</topic>
    <author>ඇන්ටන් සමන්ප්‍රිය නුවරඑළිය විශේෂ</author>
    <content>නුවරඑළිය මහ නගර සභාව වාර්ෂිකව සංවිධානය කරනු ලබන අප්‍රේල් වසන්ත උත්සවය මෙවරද අති උත්කර්ෂවත් අන්දමින් ඉකුත් (01) දින නුවරඑළිය නගර මධ්‍යයේදී නිල වශයෙන් ආරම්භ විය.රාජ්‍ය කළමනාකරණ හා ප්‍රතිසංස්කරණ අමාත්‍ය නවීන් දිසානායක, පෞද්ගලික ප්‍රවාහන කටයුතු අමාත්‍ය සී.බී. රත්නායක, මධ්‍යම පළාත් ආණ්ඩුකාරවර ටිකිරි කොබ්බෑකඩුව, නුවරඑළිය නගරාධිපති මහින්ද දොඩම්පෙගම යන මහත්වරුන් ඇතුළු ආරාධිත සම්භාවනීය අමුත්තන් රැසකගේ ප්‍රධානත්වයෙන් මෙම 2013 සැළලිහිණි වසන්තය සමාරම්භක උත්සවය පැවැත්විණි.ප්‍රදේශයේ පාසල් කිහිපයක දරු දැරියන් සහභාගී වූ තූර්ය වාදන කණ්ඩායම් විසින් ඉදිරිපත් කරන ලද දර්ශනීය ආචාර පෙළපාළිය මෙම වසන්ත උදානයේ ආරම්භය වඩාත් අර්ථවත් කරනු ලැබීය.අප්‍රේල් මස 01 වන දින සිට 30 වන දින දක්වා නුවරඑළිය නගරයේදී පැවැත්වෙන මෙම වසන්ත උත්සවය ඉතා ආකර්ෂණීය ලෙස පැවැත්වීමට නුවරඑළිය මහ නගර සභාව කටයුතු යොදා තිබේ.මේ දිනවල නුවරඑළියට පැමිණෙන දෙස් විදෙස් සංචාරකයින්ගේ විනෝදාස්වාදය වෙනුවෙන් දිනපතා සංගීත ප්‍රසංග, සොඳුරු ළමා ලෝකය, චංගුමි කලාපය, අංගම්පොර, චිත්‍රපට දර්ශන, හිම ක්‍රීඩා සහ වෙනත් ක්‍රීඩා විශේෂාංග, මනාලියන් දැක්ම සහ වෙනත් විලාසිතා අංග සහ වාර්ෂිකව පවත්වන මල් ප්‍රදර්ශන හා තරග ඇතුළු විවිධ විශේෂාංග රැසකින් මෙම අප්‍රේල් වසන්ත සැණකෙළිය පැවැත්වෙන බව සංවිධායක මණ්ඩලය පවසයි..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>03</day>
    </date>
    <link>http://www.dinamina.lk/2013/04/03/_art.asp?fn=n1304039</link>
    <topic>පාකිස්තාන විදේශ ලේකම් ශ්‍රී ලංකා සංචාරයක</topic>
    <author>මහින්ද අලුත්ගෙදර</author>
    <content>තෙදින නිල සංචාරයක් සඳහා පකිස්තාන විදේශ ලේකම් ජලීල් අබ්බාස් ජිලානි මහතා අද (03) ශ්‍රී ලංකාවට පැමිණෙයි.රජයේ ආරාධනයකට අනුව ‍ශ්‍රී ලංකාවට පැමිණෙන පාකිස්තාන විදේශ ලේකම්වරයා දෙරට අතර පැවැත්වෙන ද්වීපාර්ශවික දේශපාලන සාකච්ඡාවේ තෙවැනි වටය සඳහා සහභාගි වීමට නියමිත බව විදේශ කටයුතු අමාත්‍යාංශය පවසයි.ලබන 6 දා තෙක් මෙරට රැඳී සිටින ජලීල් අබ්බාස් ජිලානි මහතා දෙරට අතර ද්වීපාර්ශවික සහයෝගීතාව වර්ධනය කර ගැනීමේ අරමුණින් සාකච්ඡා කිහිපයකට සහභාගි වන බවද ජනාධිපති මහින්ද රාජපක්ෂ, විදේශ කටයුතු ඇමැති මහාචාර්ය ජී.එල් පීරිස්, ආර්ථික සංවර්ධන ඇමැති බැසිල් රාජපක්ෂ, රාජ්‍ය ආරක්ෂක හා නාගරික සංවර්ධන අමාත්‍යාංශයේ ලේකම් ගෝඨාභය රාජපක්ෂ හා විදේශ කටයුතු අමාත්‍යාංශයේ ලේකම් කරුණාතිලක අමුණුගම මහත්වරු හමුවී සාකච්ඡා කිරීමට නියමිත බවද එම අමාත්‍යාංශයේ ජ්‍යෙෂ්ඨ ප්‍රකාශිකාවක් සඳහන් කළාය.මේ අතර විදේශ කටයුතු අමාත්‍යාංශය පෙන්වා දෙන්නේ පාකිස්තාන විදේශ ලේකම්වරයාගේ ශ්‍රී ලංකා සංචාරය දෙරට අතර ද්වීපාර්ශවික සබඳතා තවදුරටත් වර්ධනය කර ගැනීම සඳහා වැදගත්වන අතර ඒ වෙනුවෙන් ගිවිසුමකට අත්සන් තැබීමටද නියමිත බවයි.ශ්‍රී ලංකාව සහ පාකිස්තානය අතර ද්වීපාර්ශවික දේශපාලන සාකච්ඡාවේ දෙවැනි වටය පසුගිය 2007 වසරේ ජූලි මස 17, 18 සහ 19 දිනයන්හිදී පාකිස්තානයේ ඉස්ලාමාබාද් නුවරදී පැවැත්විණි..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>03</day>
    </date>
    <link>http://www.dinamina.lk/2013/04/03/_art.asp?fn=n13040310</link>
    <topic>ශ්‍රී ලංකාවෙන් චීනයට ඇ.ඩො. මිලියන 108ක අපනයන</topic>
    <author>චමීර ඇල්ලදෙණිය</author>
    <content>අමෙරිකානු ඩොලර් මිලියන 108ක භාණ්ඩ අපනයනයක් ශ්‍රී ලංකාවෙන් චීනයට 2012 වසරේදී සිදු කර තිබේ. වර්තමානයේ පවතින ආයෝජන හිතකාමී වාතාවරණය ප්‍රයෝජනයට ගනිමින් ශ්‍රී ලංකාවේ ආයෝජනයට පැමිණෙන ලෙස කර්මාන්ත හා වාණිජ කටයුතු අමාත්‍ය රිෂාඩ් බදියුදීන් මහතා චීන ආයෝජකයන්ට ආරාධනා කළේය.ඇමැතිවරයා මේ ආරාධනාව කලේ ශ්‍රී ලංකාවේ නව චීන තානාපති වූ ජියාන්හාඕ මහතා අමාත්‍යාංශයේදී පසුගියදා (01) හමුවූ අවස්ථාවේදීය.විශේෂයෙන්ම ශ්‍රී ලංකාවේ ග්‍රැෆයිට්, ඉල්මනයිට්, යපස්, ටයිටේනියම්, වැනි අමුද්‍රව්‍ය වල අගය වැඩි නිෂ්පාදන බවට පත්කිරීමෙන් අධික ලාභ ලැබිය හැකි බවත් එබැවින් එම ක්ෂේත්‍රයන් සඳහා විශේෂ උනන්දුවක් දක්වන ලෙසත් ඇමැතිවරයා චීන තානාපතිවරයාට පැවසීය.එසේම මේ වසරේ ජුනි 6 සිට 10 දක්වා චීනයේ යුනාන්හිදී පැවැත්වෙන චීන-දකුණු ආසියා වෙළඳප්‍රදර්ශනය සඳහා ශ්‍රී ලංකාවෙන් 150 කට අධික අපනයනකරුවන් පිරිසක් සහභාගි කරවන බවත් මෙවරද ශ්‍රී ලාංකික අපනයනකරුවන්ට එම ප්‍රදර්ශනය වඩා හොඳ වෙළඳපලක් වනු ඇති බවත් රිෂාඩ් බදියුදීන් මහතා වැඩි දුරටත් සඳහන් කළේය.චීනය ශ්‍රී ලංකාව සමඟ දීර්ඝ කාලීන වෙළඳ සම්බන්ධතා පවත්වයි. 1952දී දෙරට අතර සහල්-රබර් ගිවිසුම ඇති කරගත් අතර 1982 දී හා 1984දී තවත් වෙළඳ ගිවිසුම් 2ක් ක්‍රියාත්මක කර පසුව මෙම ගිවිසුම් දෙක එක් කර ශ්‍රී ලංකා-චීන වෙළඳ හා ආර්ථික සහයෝගිතාව පිළිබඳ ඒකාබද්ධ කොමිසම ඇතිකරගන්නා ලදී.මෙම ඒකාබද්ධ කොමිසම මඟින් චීන-ශ්‍රී ලංකා ද්වි පාර්ශ්වික වෙළදාම වර්ධනය කිරීමට කටයුතු කල අතර 2012දී ශ්‍රී ලංකාව චීනයෙන් ඇ.ඩො. මිලියන 2568 ක ආනයනයක්ද චීනයට ඇ.ඩො. මිලියන 108ක අපනයනයක්ද සිදුකර ඇත.වාණිජ දෙපාර්තමේන්තුවේ අධ්‍යක්ෂ ජනරාල් පී.ඩී.ෆනැන්ඩු මහතාද මෙම අවස්ථාවට සහභාගි විය..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>03</day>
    </date>
    <link>http://www.dinamina.lk/2013/04/03/_art.asp?fn=n13040311</link>
    <topic>උපාධි සංවර්ධන නිලධාරීන් 15,596ක් පුහුණු කිරීම සාර්ථකයි</topic>
    <author>මහින්ද අලුත්ගෙදර</author>
    <content>උපාධිධාරි සංවර්ධන නිලධාරින් 15,596 ක් පුහුණු කිරීමේ වැඩසටහන ඉතාම සාර්ථකව සිදුවන බව ආර්ථික සංවර්ධන අමාත්‍යාංශය පවසයි. මේ පිරිස පුහුණු කිරීමේ දෙසතියක පුහුණුව පසුගිය 28 දා ආරම්භ කෙරුණු අතර ඔවුන්ගේ විසිර යාමේ උත්සවය මේ මස 09 දා උත්සවාකාරයෙන් පැවැත්වීමට කටයුතු යොදා තිබෙන බවද එම අමාත්‍යාංශය සදහන් කරයි.ආර්ථික සංවර්ධන අමාත්‍යාංශය යටතට බඳවාගෙන රටපුරා ප්‍රාදේශීය ලේකම් කාර්යාලයන්ට අනුයුත්ත කර සිටින දිස්ති‍්‍රක්ක 19 ක උපාධිධාරි සංවර්ධන නිළධාරින් 15,596 ක් මේ යටතේ පුහුණු කෙරෙන අතර ඔවුන් වෙනුවෙන් පුහුණු කිරීමේ කටයුතු මධ්‍යස්ථාන 16 කදී සාර්ථකව සිදුවෙයි.ආර්ථික සංවර්ධන ඇමැති බැසිල් රාජපක්ෂ මහතාගේ මෙහෙයවීමෙන් කාලීන සමාජ ආර්ථික ප්‍රවාහය තුළ දිළිදුබව පිටු දැකීම සදහා පවුල සහ ගම කේන්ද්‍ර කරගත් ග්‍රාමීය මට්ටමේ සංවර්ධන වැඩසටහන් ක්‍රියාත්මක කිරීමේ මැදිහත්කරුවන් ලෙස කටයුතු කිරීමට අවශ්‍ය මූලික අවබෝධය ලබාදීම මේ වැඩමුළුව මගින් සිදුකෙරෙන බවද රටින් බිහිවූ උගතුන් 51,000 ක් වැනි විශාල පිරිසක් එකවර රාජ්‍ය සේවයට බදවා ගැනීම රජයේ පිරිවැයට බරක් නොව මහා සම්පතක් යැයිද ආර්ථික සංවර්ධන අමාත්‍යාංශය පෙන්වා දෙයි.ජනතා නියෝජිතයින් මෙන්ම රජයේ උසස් නිලධාරීන්ගේ වගකීම වන්නේ එම පිරිස රටේ ආර්ථිකයට නිසි අයුරින් යොදා ගැනීම සදහා කටයුතු කිරීම බව ආර්ථික සංවර්ධන නියෝජ්‍ය ඇමැති එම්.එල්.ඒ.එම්. හිසබුල්ලා මහතා කියයි. ඒ මහතා මේ බව සදහන් කළේ ගාල්ල සහ කළුතර දිස්ති‍්‍රක්කයන්හි එම පුහුණු පාඨමාලාභීන්ගේ කදවුරු කිහිපයක් නිරීක්ෂණය කිරීමේ අවස්ථාව සදහා සහභාගි වෙමිනි.උපාධිධාරී අභ්‍යාසලාභි පත්විම් යටතේ සංවර්ධන නිලධාරීන් ලෙස ආර්ථික සංවර්ධන අමාත්‍යාංශයට බදවාගනු ලැබූ උපාධිධාරීන්ට මෙහිදී අදියර තුනක් යටතේ සති දෙකක නේවාසික පුහුණු වැඩමුඵ පැවැත්වීමට ආර්ථික සංවර්ධන අමාත්‍යාංශය කටයුතු යොදා තිබෙන අතර ඒ යටතේ උපාධිධාරීන් 5,150 ක් බැගින් වන කණ්ඩායම් 03 බැගින් උපාධිධාරින් 15,596 ක් එකවර ස්ථාන 16 කදී පුහුණු කෙරේ.මෙහි ප්‍රථම පුහුණු අදියර මාර්තු 28 ආරම්භ වූ අතර එය අපේ‍්‍රල් 09 දක්වාද දෙවන අදියර අපේ‍්‍රල් මස 18 දා සිට මැයි මස 05 දා දක්වාද පැවැත්වීමට නියමිත අතර එහි තෙවැන අදියර මැයි 18 සිට 24 දක්වා පැවැත්වේ. එක් අදියරයකදී ස්ථාන 16 කදී කණ්ඩායම් 35 ක් වශයෙන් පුහුණු කෙරෙන අතර එක් කණ්ඩායමකට 150 දෙනෙකු අයත් වේ. ආර්ථික සංවර්ධන අමාත්‍යාංශයේ පුහුණුව ලබන උපාධිධාරින්ගෙන් සියයට 70 ක් කාන්තාවන් වන බවද එම අමාත්‍යාංශය කියයි.ග්‍රාමීය මට්ටමින් පත්කරනු ලබන මේ නිලධාරීන් අභියෝග ජයගත හැකි නායකයකු බවට පත් කිරීමට සදහා අවශ්‍ය පෞරුෂ වර්ධනය කිරීම වෙනුවෙන් ත්‍රිවිධ හමුදාවේ සහාය ඇතිව පුහුණුවීම් ලබාදීම, ගමේ ප්‍රජාවගේ අවශ්‍යතාවයන් සහ අභියෝගයන් හදුනාගෙන එම අභියෝග ගැනීම සදහා නායකත්වය ගෙන කටයුතු කළයුතු ආකාරය පිළිබද දැනුවත් කිරීම සහ දිවි නැගුම ජාතික ව්‍යාපාරය පිළිබද දැනුවත් කිරිම ආදී කරුණු සම්බන්ධයෙන් අවධානය යොමු කිරීම මේ වැඩමුළුවේ මූලික පරමාර්ථයන් වේ.මහින්ද චින්තන ප්‍රතිපත්ති ප්‍රකාශයේ සදහන් පුද්ගලයා හදා පවුල හදන්නත්, පවුල හදා ගම හදන්නත් යන සංකල්පය ක්‍රියාත්මක කිරීමේ වගකීම මේ උපාධිධාරීන්ට පැවරෙන බවද ගමේ නායකත්වය ගෙන ගම සංවර්ධනය කිරීම සදහා අවශ්‍ය සැලසුම් සකස් කිරීම තුළින් ගමේ දිළිදුබව තුරන් කිරීමේ කාර්යභාරය මොවුන් වෙත පැවරෙන බවද ආර්ථික සංවර්ධන නියෝජ්‍ය ඇමැති හිසබුල්ලා මහතා කියා සිටියේය..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>03</day>
    </date>
    <link>http://www.dinamina.lk/2013/04/03/_art.asp?fn=n13040312</link>
    <topic>මුහුදු බෙල්ලන් 9ක් සමඟ චීනා රේගු අත්අඩංගුවට</topic>
    <author>සුභාෂිනී සේනානායක, කුමාරසිරි ප්‍රසාද් කටුනායක සමූහ</author>
    <content>දුර්ලභ ගණයේ මුහුදු බෙල්ලන් 9ක් චීනයට රැගෙන යාමට තැත් කළ චීන ජාතිකයකු පෙරේදා (01) කටුනායක බණ්ඩාරනායක ජාත්‍යන්තර ගුවන්තොටුපළේදී රේගු අත්අඩංගුවට පත් විය.පෙරේදා රාත්‍රි 10.00ට පමණ මිහින් ලංකා ගුවන් යානයකින් චීනය බලා යාමට සිටි ගුවන් මගියා පිටවීමේ පර්යන්තයේදී අත්අඩංගුවට ගෙන ඇත්තේ රේගු ජෛව විවිධත්ව ඒකකයේ සහකාර රේගු අධිකාරී අසංක ප්‍රියදර්ශන මහතාය.මෙරට ආයතනයක කාර්මික නිලධාරියකු ලෙස නේවාසිකව සේවය කරන චීන ජාතිකයා රැගෙන යාමට තැත් කළ මුහුදු බෙල්ලන්ගේ වටිනාකම රුපියල් ලක්ෂ 15කි. වන ජිවී හා වෘක්ෂලතා ආඥා පනත හා ධීවර ආඥා පනතට පටහැනිව රැගෙන යාමට තැත් කළ මුහුදු බෙල්ලන් රාජසන්තක කර ගුවන් මගියාට තරයේ අවවාද කර මුදා හැර තිබේ.ගුවන්තොටුපළ රේගු අධ්‍යක්ෂ සරත් නොනිස් මහතාගේ උපදෙස් මත නියෝජ්‍ය රේගු අධ්‍යක්ෂ දීපාල් සිරිබද්ධන මහතා රේගු පරීක්ෂණය කර තිබේ. රේගු අධිකාරී රෝහණ සේනාධීර, සහකාර රේගු අධිකාරීවරුන් වන ඒ. ඩී. එන්. රණසිංහ, එච්.එච්.කේ.පී. හේරත්, පී. ආර්. කේ. ඩී. අල්විස්, කේ. එස්. සූරියආරච්චි පරීක්ෂණ පවත්වා ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>03</day>
    </date>
    <link>http://www.dinamina.lk/2013/04/03/_art.asp?fn=n13040313</link>
    <topic>එප්පාවල චෛත්‍යයක්හෑරූ තරුණයන් 12ක් අත්අඩංගුවට</topic>
    <author>අනුරාධපුර මධ්‍යම විශේෂ</author>
    <content>එප්පාවල පොලිස් වසමේ පොත්තේගම ප්‍රදේශයේ පුරාවිද්‍යා නටබුන් ඇති ස්ථානයක ගරාවැටුණු චෛත්‍යයක් නිධන් ලබාගැනීමේ අරමුණින් කණිමින් සිටි තරුණයන් 12 දෙනෙකු අත්අඩංගුවට ගෙන ඇති එප්පාවල පොලිසිය ඔවුන් සමඟ සිටි අවුරුදු හතරක කුඩා දැරියක් ඊයේ (02) අලුයම පොලිස් භාරයට ගෙන ඇත.පොලිසියට ලැබුණු තොරතුරක් මත මේ වැටලීම සිදු කර ඇති අතර අවුරුදු හතරක දැරිය මේ ස්ථානයට රැගෙන විත් ඇත්තේ නිධානය ගැනීමට බිළිදීම සඳහාද යන්න අනාවරණය කර ගැනීමට එප්පාවල පොලිසිය පුළුල් විමර්ශන සිදු කරයි.අත්අඩංගුවට ගත් තරුණයන් අතර දැරියගේ පියාද සිටින බව එප්පාවල පොලිසිය සඳහන් කරයි. අත්අඩංගුවට පත්වූවන් අකුරැස්ස, ඌරගස්මන්හන්දිය, මාතලේ හා එප්පාවල පොත්තේගම පදිංචිකරුවන්ය.මොවුන් වෑන් රථයකින් ‍ඒ ප්‍රදේශයට පැමිණ ඇති අතර ඔවුන් ළඟ තිබී ඔක්සිජන් සිලින්ඩර, කැමරා ඇතුළු උපකරණ සමඟ පූජාවන් සඳහා යොදාගන්නා පළතුරු, මල්, බුලත් ඇතුළු ද්‍රව්‍යයද පොලිසිය අත්අඩංගුවට ගෙන ඇත.අත්අඩංගුවට පත්වූවන් පොලිසියට පවසා ඇත්තේ තමන් විනෝද චාරිකාවක් පැමිණි බවයි. පොලිස් භාරයේ සිටින දැරිය අත්අඩංගුවට පත් සැකකරුවන් අතර සිටින වෑන් රථයේ රියදුරාගේ බව එප්පාවල පොලිසිය පවසන අතර සියලු සැකකරුවන් ඊයේ (02) සවස තඹුත්තේගම මහේස්ත්‍රාත්වරයා හමුවට ඉදිරිපත් කිරීමට නියමිතව තිබුණි.උතුරුමැද පළාත භාර ජ්‍යෙෂ්ඨ නියෝජ්‍ය පොලිස්පති ජගත් අබේසිරිවර්ධන මහතාගේ උපදෙස් මත පොලිස් අධිකාරී මහේෂ් සේනාරත්න මහතාගේ මෙහෙයවීම මත එප්පාවල පොලිසිය වැඩිදුර පරීක්ෂණ සිදු කරයි..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>03</day>
    </date>
    <link>http://www.dinamina.lk/2013/04/03/_art.asp?fn=n1304035</link>
    <topic>හෙද අයිතිවාසිකම් ලබාගැනීමේ අරගලය අවුරුදුවලින් පසුව</topic>
    <author>සන්ධ්‍යා කරුණාරත්න</author>
    <content>හෙද අයිතිවාසිකම් ලබාගැනීම සඳහා වන අරගල සිංහල අවුරුදුවලින් පසුව ආරම්භ කරන බව රාජ්‍ය සේවා එක්සත් හෙද සංගමයේ සභාපති මුරුත්තෙට්ටුවේ ආනන්ද හිමියෝ ප්‍රකාශ කළහ. අතිකාල, අමතර සේවා දීමනා ලබානොදීම හේතුවෙන් හෙද සේවාව පවත්වාගෙන යාමට නොහැකි තත්ත්වයක් වර්තමානය වන විට උදා වී ඇති බව ද උන්වහන්සේ පැවැසූහ.අරගලයකින් තොරව සාකච්ඡා මඟින් හෙද අයිතිවාසිකම් ලබා ගැනීමට උත්සාහ කළත් එම උත්සාහයන් සාකච්ඡාවන්ට පමණක් සීමා වී ඇති බව ද උන්වහන්සේ පැවැසුවෝය.හෙද නිලධාරීන්ගේ උග්‍ර හිඟයක් පවතින මේ කාලයේ එය බරපතල ගැටලුවක් බවට පත් කර නොගනිමින් සේවා කාලයෙන් පසුව සේවාවේ යෙදීමට හෙද හෙදියන් කටයුතු කරති. රෝගී සත්කාර සේවා නිසි පරිදි පවත්වාගෙන යාම සඳහා හෙද හෙදියන් මෙවැනි කැපවීමක් කරන විට ඔවුන්ට අඳාළ දීමනා ගෙවීමට ප්‍රමාද කිරීම අසාධාරණ බව ද උන්වහන්සේ කීහ.මෙරට රෝහල් පද්ධතිය පවත්වාගෙන යාම සඳහා හෙද හෙදියන් 36,000 ක පිරිසක් අවශ්‍යව තිබියදීත් 27,000 ක් වැනි අඩු පිරිසකින් හෙද සේවාව පවත්වාගෙන යාම සම්බන්ධයෙන් රජය සතුටු විය යුතු බවත් රෝගී සත්කාර සේවා අඛණ්ඩව පවත්වාගෙන යන හෙදියන්ට අතිකාල දීමනා ගෙවීමට රජය කටයුතු කළ යුතු බවත් ආනන්ද හිමියෝ ප්‍රකාශ කළහ.රට පුරා අලුතින් වාට්ටු, ඒකක, ශල්‍යාගාර ආරම්භ කිරීම සිදු කළත් ඒවායේ සේවය කිරීමට අවශ්‍ය හෙද හෙදියන් නොමැතිකම හේතුවෙන් විශාල මුදලක් වැය කරමින් ඉදි කර ‍තිබෙන රෝහල් ගොඩනැඟිලි විවෘත කිරීමට නොහැකිව තිබෙන බව ද උන්වහන්සේ පැවැසූහ.එක් හෙදියක් හෙදියන් තුන්දෙනකුගේ සේවාව සපුරමින්‍ රෝගී සත්කාර සේවා පවත්වාගෙන යාමට කටයුතු කරන බව ද උන්වහන්සේ පැවැසුවෝය.ඇතැම් හෙද අයිතිවාසිකම් ලබාදෙන ලෙසට චක්‍රලේඛ මඟින් දැනුම් දී තිබුණත් සෞඛ්‍ය අමාත්‍යාංශය මඟින් චක්‍රලේඛ ක්‍රියාත්මක නොකිරීම ගැටලුකාරී යැයි ද ආනන්ද හිමියෝ කීහ.හෙද අයිතීන් ලබාදීම තවදුරටත් ප්‍රමාද ක‍ළහොත් එම ගැටලුව සුව කළ නොහැකි පිළිකාවක් බවට පත්ව අර්බුද රැසක් නිදහස් සෞඛ්‍ය සේවාව තුළ නිර්මාණය විය හැකි බව ද උන්වහන්සේ අවධාරණය කළහ..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>03</day>
    </date>
    <link>http://www.dinamina.lk/2013/04/03/_art.asp?fn=r1304031</link>
    <topic>කඩෙන් සිවුරක් ගෙන පොරවාගෙනඅයියා-මලෝ එක්වී ලක්ෂ 7ක් විදලා</topic>
    <author>බද්දේගම මධ්‍යම විශේෂ ජස්ටින් පතිරගේ</author>
    <content>තම මල්ලී මහණ වීමෙන් පසු ඔහුගේ ඇඟට දිෂ්ටියක් ඇතුළු වී ඇති බවත්, ඒ නිසා ඔහු අසනීප වී ඇති බැවින් දිෂ්ටිය ඉවත් කිරීමට රුපියල් ලක්ෂ 20ක් පමණ අවශ්‍යවන බවත් පවසා බද්දේගම ප්‍රදේශයේ පුද්ගලයකු රවටා රන් කැබැලි ටිකක් තියෙනවා ඒවාට රුපියල් ලක්ෂ 07ක් වත් දෙන්න කියා පවසා එය ලබා ගැනීමට කළුතර උතුර ප්‍රදේශයේ පාළු ස්ථානයකට රැගෙන ගොස් ඔහුට පහර දී රුපියල් ලක්ෂ 07 පැහැර ගෙන ගිය චීවරධාරියකු සහ තවත් අයෙක් පිළිබඳ පුවතක් කළුතර උතුර පොලිසියෙන් වාර්තා වෙයි.සොරකමකට වරෙන්තුවකට අවශ්‍ය වී සිටි බද්දේගම ගනේගම උතුර පදිංචි අමල් දර්ශන හෙට්ටිවත්ත යන සැකකරු පෝද්දල පොලිසිය මඟින් අත්අඩංගුවට ගෙන පරීක්ෂණ පවත්වන අවස්ථාවේ දී මේ සොරකම පිළිබඳ තොරතුරු අනාවරණය වී තිබේ.අමල් දර්ශන අයියා ලෙසත්, තවත් පුද්ගලයකුට සිවුරක් පොරවා මල්ලී බවට හඳුන්වා දී බද්දේගම ප්‍රදේශයේ පුද්ගලයකුට පවසා ඇත්තේ තමාගේ මල්ලී මහණ වීමෙන් පසු මල්ලිගේ ඇඟේ දිෂ්ටියක් තිබෙන නිසා, මල්ලී පිස්සුවෙන් හා නිතර අසනීප වෙන බවයි.එය ඉවත් කර ගන්න රුපියල් ලක්ෂ විස්සක් පමණ මුදලක් වැයවන නිසා රත්රන් ටිකක් තිබෙනවා එය අරගෙන මුදලින් රුපියල් ලක්ෂ හතක් දෙන්න කියා රුපියල් ලක්ෂ හතක් අරගෙන කළුතර උතුර පාළු ප්‍රදේශයකට රැගෙන ගොස් රත්රන් කාසි ලබා දෙනවා කියා මුදල් රැගෙන පලාගොස් ඇත.පිත්තල කැබලිවලට රන් ආලේපකරන ලද කැබලි ටිකට ලක්ෂ හතක් ලබාගෙන ඇත.මේ සැකකරු අත්අඩංගුවට ගෙන ප්‍රශ්න කිරීමෙන් පසු කළුතර විශේෂ විමර්ශන ඒකකයට භාරදීමෙන් අනතුරුව ගාල්ල මහාධිකරණයට ඉදිරිපත් කිරීමෙන් පසු ගාල්ල රක්ෂිත බන්ධනාගාර ගතකොට ඇත.මේ පිළිබඳව අනෙක් සැකකරු අත්අඩංගුවට ගැනීමට පෝද්දල පොලිස් ස්ථානාධිපති පී. එල්. කීර්තිසිංහ මහතා ඇතුළු කළුතර පොලිසියේ විශේෂ ෂමර්ශන ඒකකයේ උ.පො.ප. රජින්ද්‍ර මහතා පරීක්ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>03</day>
    </date>
    <link>http://www.dinamina.lk/2013/04/03/_art.asp?fn=r1304032</link>
    <topic>දෙල්පකඩවර කර්මාන්ත ශාලාවකින් රසායනික බැරල් 74ක් උස්සලා</topic>
    <author>කොටදෙනියාව සමූහ එම්.පී. කුමාර</author>
    <content>බඩල්ගම දෙල්පකඩවර ප‍්‍රදේශයේ කර්මාන්ත ශාලාවකින් රුපියල් ලක්ෂ 52 ක් වටිනා රසායනික ද්‍රව්‍ය අඩංගු බැරල් 74 ක් හොර රහසේ පිට කිරීමේ සිද්ධියකට සම්බන්ධ සැකකරුවන් සිව් දෙනෙකු එසේ සොරා ගත් දේපලින් කොටසක්ද සමග කොටදෙනියාව පොලිසිය මගින් අත්අඩංගුවට ගනු ලැබූහ.බෝට්ටු අලූත්වැඩියාවට ගන්නා මැලියම් විශේෂයක් මෙම කම්හලේ නිෂ්පාදනය කෙරෙන අතර කළක් තිසසේ වරින් වර මෙහි මේ නිෂ්්පාදන අඩංගු බැරල් හොර රහසේ පිට කර ඇත. මෙම දේපල අඩුවීම පිළිබදව පොලිසියට තොරතුරු ලැබීමෙන් පසු පරීක්ෂණ පවත්වා ගෙන යද්දී එහි සේවකයකුගේ අනුදැනුම මත රාති‍්‍ර කාලයේදී ව්‍යාජ පිටවීමේ අවසර පත‍්‍ර යොදාගෙන මේවා පිට කර ඇති බව හෙලිවී ඇත.මේවා පිටකරන අවස්ථාවන්හිදී ආයතනයේ ආරක්ෂිත කැමරා පද්ධතිය අකි‍්‍රය කර ඇතත් ඒ අවස්ථාවන්හිදී සටහන්වූ දත්ත උපයෝගී කරගෙන පොලිසිය මෙම සොරකම මෙහෙයවූ සේවකයා අත් අඩංගුවට ගෙන ඇත. මෙසේ සොරා ගන්නා දේපල වල සදහන් නිස්පාදනය සම්බන්ධ ස්ටිකර් ඉවත් කර තායිවානයේ නිෂ්පාදිත බව හැගවෙන වෙනත් වෙළෙද නාමයක් සදහන් ස්ටිකර් අලවා දිවයිනේ විවිධ පෙදෙස්වලට විකූනා ඇතැයි ද හෙළිවී ඇත.මේ දේපළ පිටකිරීමට සහායවූ රියදුරා පොලිසිය උපක‍්‍රමශීලී අන්දමින් ගෙන්වාගෙන අත් අඩංගුවට ගෙන ඇති අතර ඔවුන්ට සහාය වූ තවත් සැකකරුවන් දෙදෙනෙකු බේරුවල ප‍්‍රදේශයේදී අත්අඩංගුවට ගෙන ඇත.සැකකරුවන් සතුව තිබී රුපියල් ලක්ෂ හතරකට ආසන්න මුදලක්ද රසායනික ද්‍රව්‍ය අඩංගු බැරල් තුන හමාරක් හා හිස් බැරල් 12 ක්ද ඔවුන් මේ සදහා භාවිත කළ බව කියන ත්‍රිරෝද රථ දෙකක් හා ලොරියක්ද අත්අඩංගුවට ගෙන ඇත. සැකකරුවන් අද 3 මීගමුව මහේස්ත‍්‍රාත් අධිකරනයට ඉදිරිපත් කිරීමට නියමිතය..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>03</day>
    </date>
    <link>http://www.dinamina.lk/2013/04/03/_art.asp?fn=r1304033</link>
    <topic>දික්කුඹුර නගරයේ පුංචි යුද්ධයක්</topic>
    <author>ඉමදුව සමුහ, ගාල්ල උතුර සමුහ</author>
    <content>ඉමදුව දික්කුඹුර නගරයේ පුංචි යුද්ධයක සිරි ගන්වමින් ගොඩනැලි ද්‍රව්‍ය අළෙවි කරන වෙළෙඳ සැලකට ඊයේ 02 හිමිදිරියේ ඇතුළු වු හොරු හා වෙළෙඳ සැලෙහි සේවකයන් හා හොරු අතර ගුටි බැට හුමමාරුවක් ඇතිවී ඇතිබව අහංගම පොලිසිය පවසයි.මෙහි දී හොරු හා වෙළෙඳ සැලෙහි සේවකයන් අතර හුවමාරු වු ගුටි බැට හුව මාරුවකින් එක් හොරකු තුුවාල ලබා ගාල්ල කරාපිටිය රෝහලට ඇතුත් කර ඇති අතර, ඔහු සමඟ පැමිණි බව කියන හොරු වෙළෙද සැලෙහි ගෝලයන්ගේ පහර කා පලාගොස් සැඟව ඇති බව, අහංගම පොලිසිය පවසයි.සිද්ධියෙක් තුවාල ලැබු වෙළෙඳ සැලෙහි සේවකයන් තිදෙනෙක් අහංගම රෝහලෙන් ප‍්‍රතිකාර ලබා පිටව ගොස් ඇත. සිද්ධිය සිදුවු අද 02 හිමිදිරියේ වෙළෙඳ සැළෙහි සවිකර තිබු ආරක්ෂිත කැමරා පද්ධතිය නාද වීමත් සමඟ වෙළෙඳ සැළෙහි සේවකයෝ ක‍්‍රීයාත්මක වී මෙම හොරු අල්ලා ගැනීමට තැත් කරද් දී දෙපිරිස අතර ගැටුමක් හටගෙන තිබේ.මෙම වෙළෙඳ සැල මෙයට පෙර විසි වතාවක්ම හොරකම් සිදුව ඇති නමුත් හොරු අල්ලා ගත හැකිවුයේ විසිඑක්වන වතාවට බව වෙළෙඳ සැල් හිමියා පවසයි. සිද්ධියේ සමහර දර්ශන ආරක්ෂිත කැමරා පද්ධතියේ සටහන්ව ඇතිවබ ද පැවැසේ.සිද්ධිය සම්බන්ධයෙන් අහංගම හා ඉමදුව පොලිස් ස්ථාන පොලිස් පරික්ෂණ සිදු කරන බව පොලිසිය පවසයි..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>03</day>
    </date>
    <link>http://www.dinamina.lk/2013/04/03/_art.asp?fn=r1304034</link>
    <topic>දොස්තරලාගේ වැඩ වැරුමෙන් රෝගීහු කබලෙන් ලිපට</topic>
    <author>පොළොන්නරුව විශේෂ – ගාමිණී ඔබේසේකර</author>
    <content>පොළොන්නරුව දිස්ත්‍රික්කයේ සියලුම රජයේ රෝහල්වල වෛද්‍යවරුන් ඊයේ දවස පුරා ක්‍රියාත්මක කරන ලද වැඩවර්ජනය නිසා ප්‍රතිකාර ලබාගැනීමට පැමිණි රෝගීන් දහස් ගණනක් බලවත් අසීරුතාවට පත්වූහ.මේ වැඩ වර්ජනයට හේතු වශයෙන් වෛද්‍යවරුන් කියා සිටියේ හිඟුරක්ගොඩ සෞඛ්‍ය වෙද්‍ය නිලධාරී කාර්්‍යාලයට අනුයුක්තව සිටින පරිපාලන මහජන සෞඛ්‍ය පරීක්‍ෂකවරයා මාස 8ක කාලයක් පුරා සිදුකරන දූෂිත ක්‍රියා සම්බන්ධයෙන් උතුරු මැද පළාත් සෞඛ්‍ය බලධාරීන් ඔහුට එරෙහිව කිසිදු නීතිමය ක්‍රියාමාර්ගයක් නොගැනීම පිළිබඳවයි.හිඟුරක්ගොඩ සෞඛ්‍ය වෛද්‍ය නිලධාරීවරයාගේ නියෝගවලට අවනත නොවී වෘත්තීය සමිති මඟින් රාජ්‍ය විරෝ්ධී ක්‍රියාවල නිරත වන බව කියන මේ මහජන සෞඛ්‍ය පරීක්‍ෂකවරයාගේ ක්‍රියාකලාපය පිළිබඳච සෞඛ්‍ය නිලධාරීන් නිහඬව සිටීම නිසා වෛද්‍ය නිලධාරීන්ට මෙසේ වෘත්තීය සමිති ක්‍රියාමාර්ගයක් ගැනීමට සිදුවූ බව රජයේ වෛද්‍ය නිලධාරීන්ගේ සංගමයේ පොළොන්නරුව ශාඛාවේ සභාපති වෛද්‍ය නිහාල් ගුණතිලක මහතා පැවසීය..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>03</day>
    </date>
    <link>http://www.dinamina.lk/2013/04/03/_art.asp?fn=r1304035</link>
    <topic>සුද්දන් දෙදෙනකුගේ බඩු උස්සාකට්ටි පැන්න තුන්කට්ටුව කොටු</topic>
    <author>මුන්නේශ්වරම් සමූහ ඊ. පී. ප්‍රනාන්දු</author>
    <content>මරාවිල සංචාරක හෝටලයක ලැගුම්ගෙන සිටි බ්‍රිතාන්‍ය ජාතික සංචාරකයින් දෙදෙනකු සතුව විද්‍යුත් උපකරණ තොගයක් සොරාගෙන කට්ටි පනිමින් සිටි එම හෝටලයේම සේවය කළ තිදෙනකු, එම උපකරණ සමඟ පෙරේදා (2දා) අත්අඩංගුවට ගත් බව හලාවත කොට්ඨාස නොවිසඳුණු අපරාධ නඩු මෙහෙයුම් ඒකකය කියයි.පෙරේදා (1) අලුයම අටට පමණ තමන් ලැඟුම්ගෙන සිටි කාමරයෙන් පිටතට පැමිණි වෙළේ සිරි නරඹමින් සිට උදේ 6ට පමණ එම සංචාරකයන් දෙදෙනා යළි කාමරයට ගිය විට එහි තිබූ රුපියල් ලක්ෂ පහක් පමණ වටිනා වීඩියෝ කැමරාවක් ලැප්ටොප් පරිගණකයක හා ඇපල් ජංගම දුරකතනයක් අතුරුදහන්ව තිබූ බවට මොවුන් මාරවිල පොලිසියට පැමිණිලි කර ඇත.පසුව මේ පිළිබඳ පරීක්‍ෂණ ආරම්භ කළ කොට්ඨාස නොවිසඳුනු අපරාධ නඩු මෙහෙයුම් ඒකකය හෝටලයෙන් ඉවත්වූ සේවකයන් තිදෙනකු ගැන පරීක්‍ෂා කර ඔවුන් අත්අඩංගුවට ගත් විට ඉන් එක් අයෙක් හමුදා සේවයෙන් පලා ආ අයකු බව හෙළිවිය..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>03</day>
    </date>
    <link>http://www.dinamina.lk/2013/04/03/_art.asp?fn=r1304036</link>
    <topic>යෝගට් එක ඇතුළේවීදුරු කටුවක්</topic>
    <author>කුරුණෑගල මධ්‍යම විශේෂ ආරියපාල වංශතිලක</author>
    <content>ජෙලි යෝගට් කෝප්පයක වීදුරු කටුවක් තිබුණා යැයි චෝදනා ලැබ සිටි වෙළෙඳ ව්‍යාපාරිකයකුට කුරුණෑගල අතිරේක මහේස්ත්‍රාත් තිලකරත්න බණ්ඩාර මහතා විසින් ඊයේ (02) රුපියල් 5000/- ක දඩයක් නියම කරන ලදී.කුරුණෑගල පැරකුම්බා වීදියේ “රෝයල් ක්‍රීම් ස්පොට්” අධිපති මොහමඩ් අන්වර් මොහොමඩ් අසුරුදීන් නමැති අය මේ නඩුවෙන් චෝදනා ලැබ සිටියේය.පොළොන්නරුව නුවරගල ප්‍රදේශයේ පදිංචිකරුවකු වන එන්. කේ. එස්. රූපසිංහ නැමැති අය විසින් මිලදී ගත්තා යැයි කියනු ලැබූ ජෙලි යෝගට් කෝප්පයේ වීදුරු කටුවක් තිබුණා යැයි කුරුණෑගල මහ නගර සභා සෞඛ්‍ය ඒකකයට පැමිණිලි කොට ඇත.එකී පැමිණිල්ල උඩ වෙළෙඳසල වටලා කල් ඉකුත්වූ යෝගට් සහ අනාරක්ෂක ලෙස තබා තිබූ යෝගට් කෝප්ප 200 ක් පමණ අත්අඩංගුවට ගෙන ඇත.කුරුණෑගල මහ නගර සභා සෞඛ්‍ය පරීක්‍ෂක ආර්. ඩී. ඩී. රාජපක්‍ෂ මහතා ඇතුළු පිරිසක් විසින් මේ වැටලීම සිදු කොට ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>03</day>
    </date>
    <link>http://www.dinamina.lk/2013/04/03/_art.asp?fn=r1304037</link>
    <topic>බිරියට විවාහ දෙකයි: ළමයින් දෙකයිදෙවැනි සැමියා තතු දැනගෙන පොලිසි යයි</topic>
    <author>නිට්ටඹුව සමූහ - ‍ජෙනට් ජයසිංහ</author>
    <content>පළමු විවාහයෙන් සිවු හැවිරිදි දරුවෙක් ද, දෙවැනි විවාහයෙන් මාස 06 ක දරුවෙක් ද, සිටින විසිතුන් හැවිරිදි දෙදරු මවක් පළමු විවාහයෙන් නීත්‍යානුකූලව වෙන් නොවී දෙවැනි විවාහයක් කරගැනීම නිසා දෙවැනි විවාහයේ සැමියා ගම්පහ විශේෂ අපරාධ විමර්ශන අංශයට කරන ලද පැමිණිල්ලක් අනුව බහු විවාහ චෝදනා මත පොලිස් භාරයට ගෙන අධිකරණය හමුවට පැමිණවීමෙන් පසුව අත්තනගල්ල ප්‍රධාන මහේස්ත්‍රාත් චලනි පෙරේරා මහත්මිය විත්තිකාරියට පස් වසරක අත්හිටවූ සිරදඬුවම් නියම කළාය.විත්තිකාරිය අධිකරණය හමුවට ඉදිරිපත් කරමින් පොලිසිය පැවසූ අන්දමට සම්පූර්ණ සිද්ධිය මෙසේය.මෙම කාන්තාව පළමු දරුවා ලැබීමට සිටියදී ඇය දාහත් හැවිරිදි වියේදී 2004 ජූනි මස 12 දා පළමු සැමියා සමඟ නීත්‍යානුකූ®ලව විවාහ වී ඇත.ඉන්පසුව එම විවාහයේ නෛතික භාවය එසේ තිබියදීම, ඇය විසිතුන් හැවිරිදි වියේ පසුවෙද්දී, විසිඑක් හැවිරිදි වියේ පසුවෙද්දී 2011 ජූලි 16 වන දින දෙවැනිවරටත් නිත්‍යානුකූලව විවාහ වී ඇත.දෙවැනි විවාහයෙන් ඇයට දරුවෙක් ලැබීමට සිටියදී ඇය පෙර විවාහයක් වී දරුවෙක් ද සිටින බව දැනගැනීමෙන් පසුව තමා වංචනික ලෙස රැවටූ බවට ගම්පහ මූලස්ථාන පොලිසියේ විශේෂ අපරාධ විමර්ශන අංශයේ ස්ථානාධිපති ප්‍රධාන පොලිස් පරීක්‍ෂක තිස්ස සේනානායක මහතා හමුවෙහි පැමිණිලි කර තිබුණි.ඒ අනුව ගම්පහ කොට්ඨාස භාර පොලිස් අධිකාරි විජිත ඩී. කොමසාරු මහතාගේ උපදෙස් මත ගම්පහ විශේෂ අපරාධ විමර්ශන අංශයේ ස්ථානාධිපති ප්‍රධාන පොලිස් පරීක්‍ෂක තිස්ස සේනානායක මහතාගේ අධීක්‍ෂණය යටතේ පරීක්‍ෂණ පැවැත්වූ කාන්තා පොලිස් සැරයන් (5113) ප්‍රියංකා සහ පොලිස් කොස්තාපල් (27028) උපාලි මෙම කාන්තාව පොලිස් භාරයට ගෙන නඩු අංක (75896) යටතේ අත්තනගල්ල මහේස්ත්‍රාත් අධිකරණය හමුවට පමුණුවා තිබුණි.එහිදී නඩුව විභාග කළ අත්තනගල්ල ප්‍රධාන මහේස්ත්‍රාත් චලනි පෙරේරා මහත්මිය විත්තිකාරියට බහු විවාහ චෝදනාව සඳහා මාස 5 ක සිරදඬුවමක් නියම කළ අතර ඇයට දැනට මව් කිරෙන් යැපෙන මාස 6 ක අතදරුවෙක් සිටින ඬසා එම දඬුවම වසර පහකට අත්හිටවීය..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>03</day>
    </date>
    <link>http://www.dinamina.lk/2013/04/03/_art.asp?fn=r1304038</link>
    <topic>කොටුව - මට්ටක්කුලියබස් ධාවනය දුර්වලයි</topic>
    <author>උතුරු කොළඹ සමූහ – ඒ. මදුරවීරන්</author>
    <content>උතුරු කොළඹ මට්ටක්කුලිය සිට කොටුව දක්වා නව බස් සේවාවක් ආරම්භ කරන ලෙස ප්‍රදේශවාසී මගී ජනතාව වගකිවයුත්තන්ගෙන් ඉල්ලා සිටිති.දැනට මට්ටක්කුලිය සිට මෝදර, ඩොක්ලන්ඩ්, හෙට්ටියාවත්ත සහ කොටුව හරහා බස් සේවාවක් (අංක 145) ඇතත් මෑත කාලයක සිට එහි තදබදය වැඩිවී තිබීම නිසා කරදර රැසකට මගීනට මුහුණ පාන්නට සිදුව තිබේ..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>03</day>
    </date>
    <link>http://www.dinamina.lk/2013/04/03/_art.asp?fn=r1304039</link>
    <topic>ගම්පහ පුරන් කුඹුරු අක්කර 413ක් අස්වද්දයි</topic>
    <author>ගම්පහ මධ්‍යම සමූහ – පී. ඒ. ඔලිවර් පෙරේරා</author>
    <content>ගම්පහ දිසාවේ කුඹුරු අක්කර 413ක් යළි අස්වද්දයි. රුපියල් ලක්‍ෂ 90ක් වැය කර ගම්පහ දිසාවේ පුරන් කුඹුරු අක්කර 413ක් යළි වගා කළ බව ගම්පහ දිස්ත්‍රික් ගොවිජන සේවා සහකාර කොමසාරිස් පී. එස්. බණ්ඩාර මහත්මිය පැවැසුවාය.ගම්පහ ප්‍රාදේශීය ලේකම් කොට්ඨාසයේ පුරන් කුඹුරු වගා කිරීමේ ව්‍යාපෘති 6ක් සඳහා රුපියල් ලක්‍ෂ 20ක් ද අත්තනගල්ල එක් ව්‍යාපෘතියක් සඳහා රුපියල් දෙලක්‍ෂ පනස් දාහක් ද මහර ව්‍යාපෘති 5ක් සඳහා රුපියල් ලක්‍ෂ 20ක් ද වැය කර තිබේ.මහර ප්‍රදේශයේ ව්‍යාපෘති 5ක් සඳහා රුපියල් ලක්‍ෂ 13ක් ද වත්තල ව්‍යාපෘති එකක් සඳහා රුපියල් එක් ලක්‍ෂ පනස් දාහක්ද වැය කර ඇත.දිවුලපිටිය ප්‍රාදේශීය ලේකම් කොට්ඨාසයේ ව්‍යාපෘති 16ක් සඳහා ලක්‍ෂ 33ක් වැය කර ඇත. පුරන් කුඹුුරු යළි වගාකිරීමේ ව්‍යාපෘති 34කින් ගොවීන් 1745 දෙනකුට ප්‍රතිලාභ හිමි වී ඇති බැව් බණ්ඩාර මහත්මිය පැවැසුවාය.පුරන් කුඹුුරු වගා කිරීම යටතේ ඉදිරි කාලයේදී ගම්පහ ව්‍යාපෘති 2ක් ද, මිනුවන්ගොඩ ව්‍යාපෘති එකක්, අත්තනගල්ල ව්‍යාපෘති 3ක්, මීරිගම ව්‍යාපෘති 2 ක්ද, දිවුලපිටිය ව්‍යාපෘති 8ක්ද, මහර ව්‍යාපෘති 2ක්ද ක්‍රියාත්මක කිරීමට නියමිතය..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>03</day>
    </date>
    <link>http://www.dinamina.lk/2013/04/03/_art.asp?fn=r13040310</link>
    <topic>පාන් ගෙඩියේ කුරුමිනියෙක්බේකරි හිමියාට දඩ</topic>
    <author>කොච්චිකඩේ විශේෂ – ඩී. මිහිඳුකුල</author>
    <content>කුරුමිනියකු සහිත මහජන සෞඛ්‍යයට අහිතකර පාන් අලෙවි කළේ යැයි කියන සිද්ධියක් සම්බන්ධයෙන් චෝදනා ලැබ සිට වරද පිළිගත් පුද්ගලයකුට මීගමුව අතිරේක මහේස්ත්‍රාත් දුලානි එස්. වීරතුංග මහත්මිය රු.5000ක දඩයක් ගෙවන ලෙස නියෝග කෙළේය.දඩය නොගෙවන්නේ නම් තුන් මසක සිර දඬුවමක් නියම කර තිබුණි. මෙසේ දඩ නියම වූයේ රද්දොළුගම පදිංචිකරුවකුටය..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>03</day>
    </date>
    <link>http://www.dinamina.lk/2013/04/03/_art.asp?fn=r13040311</link>
    <topic>ලුණු පොකුණ වටරවුම අසලටමගී ආවරණයක් ඉල්ලයි</topic>
    <author>උතුරු කොළඹ සමූහ ජේ. මදුරවීරන්</author>
    <content>කොළඹ මෝදර ලුණු පොකුණ වට රවුම අසල තිබූ බස් මගී ආවරණය එම ස්ථානයෙන් ඉවත් කර වසර ගණනාවක් ගොස් ඇති නමුදු , එය යළි ඉදිකිරීමට මෙතෙක් කිසිදු පියවරක් ගෙන නොමැත.කොළඹ වරාය අධිකාරිය , රොක් හවුස් හමුදා කඳවුර හා නාගරික ආයුර්වේද බෙහෙත් ශාලාව යන ස්ථාන වෙත දිනපතා මේ ස්ථානයෙන් එහා මෙහා ගමන් කරන මගී සංඛ්‍යාව අති විශාලය..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>03</day>
    </date>
    <link>http://www.dinamina.lk/2013/04/03/_art.asp?fn=r13040312</link>
    <topic>විවාහ කරගන්නා බවට පොරොන්දු දීරන්මාලයට විද පලා ගිහින්</topic>
    <author>කොච්චිකඩේ විශේෂ ඩී. මිහිඳුකුල</author>
    <content>මහමඟදී මුණගැසී විවාහ කර ගන්නා බවට පොරොන්දු දී රු 150000ක් වටිනා රන්මාලයක් හා රු7000ක් වටිනා ජංගම දුරකතනයක් ලබාගෙන පලාගිය පුද්ගලයකු මේ මස 8 දක්වා රක්ෂිත බන්ධනාගාර ගත කිරීමට මීගමුව ප්‍රධාන මහේස්ත්‍රාත් ඒ.එම්.එන්.සී. අමරසිංහ මහතා නියෝග කෙළේය.මෙසේ රක්ෂිත බන්ධනාගාර ගත වූයේ දකුණු තලංගම ප්‍රදේශයේ පදිංචි පුද්ගලයෙකි.ඇඟළුම් සේවිකාවක් මේ සිද්ධියේ පැමිණිලි කාරිය වේ. ඇය කටුනායක වෙළෙඳ කලාපයේ රැකියාව කරන අතර රැකියාවට යන එන විට මාස 5කට පෙර හඳුනාගත් කුසුම්සිරි නම් වූ පුද්ගලයකු සමඟ ප්‍රේම සම්බන්ධයක් ඇතිකර ගෙන තිබේ.මේ තැනැත්තා පැමිණිලි කාරිය නවාතැන් ගෙන සිටි ස්ථානයට පැමිණ ඇය විවාහ කර ගන්නා බවට ස්ථිර පොරොන්දුවක් දී ඇත. පසුව මේ තැනැත්තිය සතු රන්මාලය ඉල්ලා ගෙන ඔහු කරේ දමාගෙන තිබේ.දෙදෙනා වාහන ධාවනය කිරීමට පුරුදුවීම සඳහා කටාන පිහිටි රියැදුරු පාසලට ගොස් ඇත. එම අවස්ථාවේ ඇය තම ජංගම දුරකතනය සිය පෙම්වතාට දී පුරුදු වීම සඳහා ධාවනය කරවා ඇත. වාහනය පුරුදු වී පැමිණෙන විට පෙම්වතායැයි කියනු ලබන සැකකරු ඇය තනි කොට මඟ හැර ගොස් තිබේ.පොලිසිය සැකකරු අත්අඩංගුවට ගෙන විමර්ශනය කිරීමේදී රන්මාලය උගස්කර තිබී සොයාගෙන තිබූ අතර ජංගම දුරකතනය ඔහු සන්තකයේ තිබී ඇත. රු 150,000ක් වටිනා රන්මාලයක් හා රු 7000ක් වටිනා ජංගම දුරකතනයක් ලබාගෙන විශ්වාසය කඩකළේ යැයි සැකකරුට එරෙහිව මීගමුව පොලිසිය චෝදනා ගොනු කර තිබුණි.මීගමුව පොලිසියේ පොලිස් කොස්තාපල් වාසල මහතා සැකකරු අධිකරණයට ඉදිරිපත් කර කරුණු වාර්තා කෙළේය..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>03</day>
    </date>
    <link>http://www.dinamina.lk/2013/04/03/_art.asp?fn=s1304031</link>
    <topic>ජාතික සංචිතය සුසන්තිකා භාරයට</topic>
    <author>ප්‍රින්ස් ගුණසේකර</author>
    <content>ශ්‍රී ලංකා මලල ක්‍රීඩා සංගමයේ පළමු විධායක රැස්වීමේදී උප සභාපතිවරු හත්දෙනාට වගකීම් පැවැරීමට ඒකමතිකව තීරණය වී තිබේ. වගකිම් පැවැරුණු උප සභාපතිවරු තමාට අදාල ක්ෂේත්‍රයේ ඉදිරි සැලසුම් මේ මස 16වැනිදා පැවැත්වෙන විධායක කමිටු රැස්වීමට ඉදිරිපත් කළ යුතුවේ. එම සැලසුම් හා යෝජනා පුළුල් ලෙස සාකච්ඡා කොට ජාතික මලල ක්‍රීඩා සංවර්ධන සැලසුමක් නිර්මාණය කිරීම අපේක්ෂාව වී ඇත.ඒ අනුව ජාතික මලල ක්‍රීඩා සංචිත භාරව ඔලිම්පික් පදක්කම් දිනූ සුසන්තිකා ජයසිංහ මහත්මිය කටයුතු කරනු ඇත. ජාතික කනිෂ්ඨ හා ජ්‍යෙෂ්ඨ මලල ක්‍රීඩා සංචිතවල සාර්ථකත්වය වෙනුවෙන් සැලසුම් සකස් කොට නිසි ආකාරව ක්‍රියාත්මක කිරීමේ වගකීම ඇයට පැවැරේ.පසුගිය කාලයේ දී සුසන්තිකා ජයසිංහ මහත්මියට කාන්තා හා ළමා මලල ක්‍රීඩා සංවර්ධන කටයුතුවල වගකීම පවරා තිබුණි.මලල ක්‍රීඩා තරග කමිටු සභාපති ලෙස මෙවර පත්කොට ඇත්තේ සුනිල් ජයවීර මහතාය. ජයවීර මහතා ශ්‍රී ලංකා මලල ක්‍රීඩා සංගමයේ හිටපු සභාපතිවරයකු මෙන්ම ජ්‍යෙෂ්ඨතම සාමාජිකයෙකි.මලල ක්‍රීඩාවේ ඉතාම වැදගත් අංශයක් වන තාක්ෂණික කමිටු සභාපති ලෙස ජී‍.එල්.එස්.පෙරේරා මහතා පත්කොට ඇත.ඒ මහතා හිටපු ලේකම්වරයකු මෙන්ම විදෙස් රටවල් කීපයකදීම මලල ක්‍රීඩා තාක්ෂණික කටයුතු පාඨමාලා හදාරා තිබේ. නවක මලල ක්‍රීඩා තාක්ෂණ නිලධාරීන්ට අවශ්‍ය දැනුම යාවත්කාලීන කිරීම හා නව නිලධාරීන් පුහුණුකිරීම ඇතුළු වගකීම් රැසක් ඒ මහතාට පැවැරීමට විධායක කමිටුව තීරණය කොට ඇත.දිස්ත්‍රික් මලල ක්‍රීඩා සංවර්ධනය හා ළමා මලල ක්‍රීඩා කටයුතු භාර කමිටු සභාපති ‍ලෙස එච්. ඩබ්ලිව්.නිමල්සිරි මහතා පත්කොට ඇති අතර පසුගිය කාලයේදී ඒ මහතා මලල ක්‍රීඩා නිලධාරීන්ගේ සංවර්ධන කමිටුව භාරව කටයුතු කළේය.මලල ක්‍රීඩා පුහුණු කටයුතු භාර කමිටුවේ සභාපති ලෙස කර්නල් සුදත් මඩුගල්ල මහතා පත්කොට ඇති අතර ජාතික පුහුණුකරු සමග එක්ව ජාතික පුහුණු සැලැස්මක් සකස් කිරීම මඩුගල්ල මහතාට පැවැරී ඇති ප්‍රධාන වගකීමක් වේ.එමෙන්ම මලල ක්‍රීඩා පුහුණුකරුවන්ගේ දැනුම දියුණු කිරීමට අවශ්‍ය සැලසුම් ද ඒ කමිටුව මගින් සිදු කෙරේ.උතුරු - නැගෙනහිර මලල ක්‍රීඩා සංවර්ධනය හා පාසල් මලල ක්‍රීඩා කටයුතු භාර කමිටු සභාපති ලෙස ටී.එම්.දේවේන්ද්‍ර මහතා පත්කොට තිබේ.ඒ මහතා පසුගිය කාලයේදී ද එම කමිටුව භාරව කටයුතු කළේය.ත්‍රස්තවාදී ක්‍රියා හේතුවෙන් අඩාල වූ උතුරු - නැගෙනහිර මලල ක්‍රීඩාව නංවාලීමේ සැලසුම් කෙරෙහි එම කමිටුවේ පූර්ණ අවධානය යොමු කෙරේ.ව්‍යවස්ථා, තහනම් උත්තේජන හා විනය කමිටු සභාපති ‍ලෙස අජිත් නාරගල මහතා පත්කොට ඇති අතර පසුගිය කාලයේ දී ඒ මහතා දිස්ත්‍රික් මලල ක්‍රීඩා සංවර්ධනය භාරව ක්‍රියා කළේය.මලල ක්‍රීඩාව නගා සිටුවිම සඳහා විධායක සභාවේ සියලු දෙනාගේ උපරිම ශක්තිය හා දායකත්වය ලබාගැනිමේ අරමුණින් වැඩ පිළිවෙලක් සකසන බව මලල ක්‍රීඩා සම්මේලනයේ සභාපති මේජර් ජෙනරාල් පාලිත ප්‍රනාන්දු මහතා නිලවරණය දිනයේදීම මාධ්‍යය වෙත පැවැසීය. මලල ක්‍රීඩාව නගා සිටුවීමේ අභියෝගය ජය ගත හැකි දක්ෂ නිලධාරීන් පිරිසක් විධායක සභාවට පත්ව ඇතැයි ද ඒ මහතා එහි දී ප්‍රකාශ කළේය..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>03</day>
    </date>
    <link>http://www.dinamina.lk/2013/04/03/_art.asp?fn=s1304032</link>
    <topic>ඩයන් ගෝමස් බොක්සිං කිරුළ ලීනියා පිලට</topic>
    <author/>
    <content>මෙරට ආධුනික බොක්සිං ක්‍රීඩක ක්‍රීඩිකාවන්ට ජාතික මට්ට‍මේ තරග සඳහා දොරටු විවර කරදෙන ඩයන් ‍ගෝමස් අභියෝගතා කුසලාන සිවුවැනි මාස් ආධුනික බොක්සිං ශූරතාවලියේ කාන්තා හා පිරිමි සමස්ත ශූරතාව දිනා ගනිමින් කුසලානය හිමිකර ගැනීමට පල්ලෙකැ‍ලේ ලීනියා බොක්සිං ක්‍රීඩා සාමාජය සමත්විය.පිරිමි තරග අංශයේ රන් පදක්කම් 7ක් සහ කාන්තා තරග අංශයේ රන් පදක්කම් දෙකක් දිනා ගැනීමට ලීනියා කණ්ඩායම සමත්විය.රන් පදක්කම් දෙකක් දිනූ සිලුවෙටා කණ්ඩායමට පිරිමි තරග අංශයේ දෙවැනි ස්ථානය හිමිවිය. කාන්තා තරග අංශයේ දෙවැනි තැන ලැබුවේ රන් පදක්කම් දෙකක් දිනූ තුරුලී ‍බොක්සිං කණ්ඩායමය.තරගාවලියේ දක්ෂතම ක්‍රීඩකයා ලෙස ලීනියා පිලේ පී.එම්.ටී.එස්.රණසිංහ සම්මාන දිනාගත් අතර තුරුලී කණ්ඩායමේ පී.ජී.‍කේ.වාසනා දක්ෂතම ක්‍රීඩිකාවට හිමි සම්මාන ලබා ගත්තාය. සිලුවෙටා කණ්ඩායමේ පී.ඒ.එස්.සී.පෙරේරා හොඳම පරාජිත ක්‍රීඩකයා ලෙසත්, එම කණ්ඩායමේ පී.එච්.පී.සෙව්වන්දි හොඳම පරාජිත ක්‍රිඩිකාව ලෙසත් සම්මාන ලැබූහ.කොග්ගල යුනිචෙලා බොක්සිං වළල්ලේ දි පසුගියදා පැවැති මේ තරගාවලියේ කාන්තා තරග අංශය බර පන්ති 7ක් යටතේ පැවැත්වු අතර පිරිමි තරග අංශයට බර පන්ති 10ක තරග ඉසව් ඇතුලත් විය.කොග්ගල නිදහස් වෙළෙඳ කලාප‍යේ ආයෝජන ප්‍රවර්ධන මණ්ඩලය විසින් මෙහෙයවනු ලැබූ මේ තරගාවලියේ ත්‍යාග ප්‍රදානෝත්සවයේ ප්‍රධාන ආරාධිතයා‍ ලෙස කොග්ගල ආයෝජන ප්‍රවර්ධන කලාපයේ අධ්‍යක්ෂ ජයන්ත ගුණසේකර මහතා සහභාගි විය. මෙවර තරගාවලියේ ජයග්‍රාහක ජයග්‍රාහිකාවන්ට ලබන ජූනි මාසයේ පැවැත්වෙන ජාතික ආධුනික බොක්සිං තරගාවලිය නියෝජනය කිරීමේ අවස්ථාව උදාවේ. ෆවුස් මොහොමඩ්.</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>03</day>
    </date>
    <link>http://www.dinamina.lk/2013/04/03/_art.asp?fn=s1304033</link>
    <topic>නාවික කුසලාන ජල ක්‍රීඩාතරගාවලිය 15දා නුවරඑළියේ දී</topic>
    <author>ෆවුස් මොහොමඩ්</author>
    <content>නාවික හමුදාව හා නුවර එළිය නගර සභාව ඒකාබද්ධව දෙවැනි වරටත් මෙහෙයවනු ලබන නාවික කුසලාන (navy cup) ජල ක්‍රීඩා තරගාවලිය මේ මස 15වැනිදා නුවරඑළිය ග්‍රෙගරි වැවේ දී පැවැත්වේ.මේ තරගාවලියට ජෙට්ස් කී තරග, අශ්ව බල 130 කාණ්ඩයේ හා ඊට පහළ ස්ලැලොම් හා ස්ප්‍රින්ට් තරග, අශ්ව බල 130ට වැඩි ස්ලැලොම් හා ස්ප්‍රින්ට් තරග ඉසව්, කයාක් රේස්, රුවල් යාත්‍රා තරග ඉසව් ඇතුලත්ය. ඊට අමතරව අවුරුදු 15න් පහළ බාලක රුවල් ඔරු තරගයක් ද පැවැත්වේ.තරගාවලිය නරඹන ප්‍රෙක්ෂකයන්ගේ ආස්වාදය උදෙසා ත්‍රිවිධ හමුදා පැරෂූට් සංදර්ශනයක් හා රුවල් බෝට්ටු ප්‍රදර්ශනයක් ද තරගාවලියට සමගාමීව පැවැත්වේ. තරගාවලියේ ජයග්‍රාහකයන්ට නාවික හමුදා කුසලානට අමතරව මුදල් ත්‍යාග පිරිනැමීමට ද කටයුතු යොදා ඇතැයි තරගාවලිය සම්බන්ධව ඊයේ 'ලයිට් හවුස් ගැලි' අවන්හලේ පැවැති මාධ්‍ය හමුවේදී නාවික හමුදා මාණ්ඩලික ප්‍රධානී රියර් අද්මිරාල් දමයන්ත ධර්මසිරිවර්ධන මහතා ප්‍රකාශ කළේය.නාවික හමුදා ක්‍රීඩා අධ්‍යක්ෂ කොමදෝරු ජේ.ඩී.අමරනායක, නාවික හමුදා ජල ක්‍රීඩා සංගමයේ ලේකම් කොමදෝරු ඩබ්.ඩී.ජේ.සුදර්ශන හා සංවිධායක කමිටුවේ තුසල් ගුණවර්ධන මහත්වරු ද මාධ්‍ය හමුවට එක්වී සිටියහ. පසුගිය වසරේ පළමු වරට පැවැති තරගාවලියේ දී නාවික කුසලානය දිනාගනු ලැබුවේ බෙන්තොට සන්ෂයින් ක්‍රීඩා සමාජයේ ජී.ඒ.තරිඳු විසිනි..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>03</day>
    </date>
    <link>http://www.dinamina.lk/2013/04/03/_art.asp?fn=s1304034</link>
    <topic>තහනම් උත්තේජක වැළැක්වීමේකලාපීය සමුළුව අද</topic>
    <author>ප්‍රින්ස් ගුණසේකර</author>
    <content>තහනම් උත්තේජක භාවිතය වැළැක්වීමේ දකුණු ආසියා කලාපීය සමුළුව වාද්දුව බ්ලූ වෝටර්ස් හෝටලයේ දී අද පෙරවරු 8.00ට ආරම්භ කෙරේ. දකුණු ආසියාවේ රටවල් 6ක නියෝජිකයන් 25ක් පමණ සහභාගී වන මේ කලාපීය සමුළුව ක්‍රීඩා ඇමැති මහින්දානන්ද අලුත්ගමගේ මහතාගේ ප්‍රධානත්වයෙන් පැවැත්වේ.‍ලෝක තහනම් උත්තේජන ඒජන්සියේ ආසියානු කලාපීය නියෝජිත කසුහීරෝ හයාසී මහතා ඇතුලු දේශකයන් තහනම් උත්තේජන භාවිතය වැලැක්වීමට ගතයුතු පියවර පිළිබඳ දැනුවත් කිරීම් සිදු කරති.තහනම් උත්තේජන භාවිතය වැලැක්වීම උදෙසා වසර 2011 දී ශ්‍රී ලංකාව ද ගිවිසුම් අස්සන් කර ඇති හෙයින් මේ සමුළුව මෙරට පැවැත්වීම වැදගත් බව ක්‍රීඩා වෛද්‍ය ආයතනයේ අධ්‍යක්ෂ ජෙනරාල් මහාචාර්ය අර්ජුන ද සිල්වා මහතා පැවැසීය.ලෝක මත්ද්‍රව්‍ය විරෝධී ඒජන්සිය මගින් ශ්‍රී ලංකාවට රුපියල් මිලියන 3ක ප්‍රදානයක් කර ඇති හෙයින් රටපුරා පාසල්වල හා ක්‍රීඩා සමාජවල දැනුවත් කිරීමේ වැඩ සටහන් සම්පාදනය කිරීමට ද මේ සමුළුව ප්‍රයෝජනවත් වේ. මේ වසරේ දී පාර්ලිමේන්තු පනතකින් ශ්‍රී ලංකාවේ තහනම් උත්තේජක භාවිතයට එරෙහි නීති සම්මත කරන අතර එය කලාපීය ප්‍රජාවගේ දැඩි අවධානයට ලක්වීම ද මේ සමුළුව හරහා සිදුවේ..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>03</day>
    </date>
    <link>http://www.dinamina.lk/2013/04/03/_art.asp?fn=s1304035</link>
    <topic>ශ්‍රී ලංකා-තායිලන්ත සටන අද</topic>
    <author>ෆවුස් මොහොමඩ්</author>
    <content>ආසියානු 'ෆයිව් නේෂන්ස්' පළමු ‍කොටසේ රගර් තරගාවලියේ ශ්‍රී ලංකාව හා තායිලන්තය අතර තරගය අද (3) පස්වරු 4.00ට හැව්ලොක්ස් පිටියේදී පැවැත්වේ.පළමු තරගයේදී ප්‍රබල චීන තායිපේ පිලට එරෙහිව ලකුණු 39-8ක විශිෂ්ට ජයක් වාර්තා කළ යෝෂිත රාජපක්ෂගේ නායකත්වයෙන් යුත් ශ්‍රී ලංකා කණ්ඩායම අද තරගයට අවතීර්ණ වන්නේ ප්‍රබල මානසිකත්වයකින් යුතුවය.පළමු තරගයේ දෙවැනි භාගයේදි ශ්‍රී ලංකා පිලේ ක්‍රීඩකයන් දැක්වූ දස්කම් ඉතා ඉහළ මට්ටමක තිබූ අතර නායක යෝෂිත රාජපක්ෂ, ෆසීල් මරිජා, සුමේධ මාලේවන ලබාගත් අති විශිෂ්ට උත්සාහක දිනුම් රගර් විචාරකයන්ගේ නොමඳ පැසසුමට ලක්වී තිබිණි.සමස්ත කණ්ඩායම සුපුරුදු දස්කම් අතර සිටින බැවින් අද තරගයේදී තායිලන්තයට දැඩි අභියෝගයකට මුහුණදීමට සිදුවනු නිසැකය.ලබන වසරේ පැවැත්වෙන ආසියාවේ සුපිරි රටවල් පහේ රගර් තරගාවලියට සුදුසුකම් ලබාගැනීමේ ඉලක්කය සපුරා ගැනිමේ අරමුණින් තරග වදින ශ්‍රී ලංකාව නව පුහුණුකරු දකුණු අප්‍රිකා ජාතික රවීන් ඩු ප්ලෙසිස් යටතේ තරගාවලියට එක්වී සිටියි..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>03</day>
    </date>
    <link>http://www.dinamina.lk/2013/04/03/_art.asp?fn=s1304036</link>
    <topic>ගුරුකුල-ධර්මාලෝක තරගයජය පැරදුමක් නෑ</topic>
    <author>ඩිල්වින් මෙන්ඩිස් මොරටුව ක්‍රීඩා</author>
    <content>කැළණිය ගුරුකුල විදුහල සහ ධර්මාලෝක විදුහල අතර 25වැනි වරටත් පැවැති මහා ක්‍රිකට් ගැටුම ජය පරාජයෙන් තොරව නිමාවට පත්විය.ආර්.ප්‍රේමදාස පිටියේ පැවැති ‍මේ තරගයේ පළමුව පන්දුවට පහරදුන් ගුරුකුල විදුහල් පිල සිය පළමු ඉනිමට ලකුණු 208ක් රැස් කළ අතර ධර්මාලෝක විදුහල් පිල පළමු ඉනිමට ලැබූ ලකුණු සංඛ්‍යාව 113කි.මෙහිදී ගුරුකුල විදුහල් පි‍ලේ රොෂාන් අනුරුද්ධ කඩුලු ත්‍රිත්වයක් වාර්තා කිරීමට සමත්වීම විශේෂ සිදුවීමකි. ඔහු ධර්මාලෝක ඉනිමේ කඩුලු 5ක් ලකුණු 38කට බිඳ දැමුවේය. ඊට අමතරව පිත්තෙන් ද දස්කම් දක්වමින් පළමු ඉනිමේ දී ලකුණු 31ක් ද, දෙවැනි ඉනිමේ දී නොදැවී ලකුණු 51ක් ද රැස් කළේය.ගුරුකුල දෙවැනි ඉනිමේ දී කඩුලු 3කට ලකුණු 168ක් රැස් කරමින් ලකුණු 264ක ඉලක්කයක් ධර්මාලෝක විදුහලට ලබා දුන්නේය.තරගය නිමාවනවිට ධර්මාලෝක විදුහල් පිල කඩුලු 9ක් දැවි ලකුණු 133ක් ලබා සිටියේය.ගුරුකුළ පළමු ඉනිම – 208 නාමල් පැතුම් 34, රොෂාන් අනුරුද්ධ 31, හෂාන් දුමිඳු 30 (චුලාන් කණිෂ්ක 6/3, ප්‍රබුද්ධ හර්ෂික 24/2) සහ දෙවැනි ඉනිම -168/3 ලිසුල ලක්ෂාන් 57, රොෂාන් අනුරුද්ධ නොදැවි 51, ෂශින් දිල්රංග 38යි.ධර්මාලෝක පළමු ඉනිම -113 කුසල් අශේන් 33 (රොෂාන් අනුරුද්ධ 38/5, ජයමාල් වන්නිආරච්චි 8/3) සහ දෙවැනි ඉනිම – 133/9 සුලාජ් ගයාශාන් 55 (රොෂාන් අනුරුද්ධ 19/3, නලීන් පෙරේරා 26/3යි.</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>03</day>
    </date>
    <link>http://www.dinamina.lk/2013/04/03/_art.asp?fn=s1304037</link>
    <topic>2වැනි ‘හරිත පත්‍ර සංග්‍රාමය’ අද මොරොන්තුඩුවේ දී</topic>
    <author>එස්.ආර්.පියදාස-වාද්දුව සමූහ</author>
    <content>කලුතර මොරොන්තුඩුව ධම්මානන්ද මහ විදුහල සහ පොතුපිටිය මහ විදුහල අතර 2වැනි වරටත් පැවැත්වෙන 'හරිත පත්‍ර' සංග්‍රාමය අද (3) ධම්මානන්ද විදුහල් ක්‍රීඩාංගණයේ දී පැවැත්වේ.පසුගිය වසරේ පැවැති මංගල හරිත පත්‍ර සංග්‍රාමයේ ජයග්‍රහණය අත්කර ගත් ධම්මානන්ද විදුහල් පිල මෙහෙයවනු ලබන්නේ ආරම්භක පිතිකරු පසිඳු තත්සර වික්‍රමාරච්චි විසිනි.කණ්ඩායමේ ප්‍රහාරාත්මක පිතිකරුවකු වන චමීර ධනුෂ්ක උපනායකයා ලෙස කටයුතු කරයි. ඔහු කණ්ඩායමේ ආරම්භක පන්දුයවන්නා ද වේ. ඔහු පසුගිය වසරේ 15න් පහළ තරගාවලියේ දී ලකුණු 19කට කඩුලු 9ක් දවාගනිමින් ශ්‍රී ලංකා පාසල් නව වාර්තාවක් ද පිහිටුවීමට සමත්විය.තුන් ඉරියව්වෙන් දස්කම් දක්වන නඳුන් විෂූක ද පසුගිය වස‍රේ 13න් පහළ තරගාවලියේ ලකුණු 31කට කඩුලු 9ක් දවාලමින් ශ්‍රී ලංකා පාසල් නව වාර්තාවක් පිහිටුවිය. ධම්මානන්ද විදුහ‍ලේ ක්‍රිකට් පුහුණුකරු ලෙස අජිත් පෙතන්ගොඩ මහතා කටයුතු කරයි.අ‍යේෂ් මධුසංකගේ නායකත්වයෙන් යුතු පොතුපිටිය මහ විදුහල් පිලේ උපනායකයා වන්නේ මෙවර 15න් පහළ තරගාවලියේ දී පොතුපිටිය විදුහල් පිලේ නායකයා ලෙස කටයුතු කළ භානුක මධුසංකය. ආරම්භක පිතිකරු මධුෂාන් කුමාරට හා තුන් ඉරියව්වෙන් දස්කම් දක්වන ශානුක ප්‍රවිශ්කට මෙවර කණ්ඩායමේ වැඩි වගකිමක් පැවැරී ඇත. මිතුන් මනෝජ්, ශෙශික් දිල්ශාන් හා සහර කල්පන කණ්ඩායමේ වේග පන්දු යවන්නන් ලෙස කටයුතු කරති. පොතුපිටිය මහ විදුහල් පිලේ පුහුණුකරු වන්නේ මිලින්ද ධර්මසේන මහතාය..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>03</day>
    </date>
    <link>http://www.dinamina.lk/2013/04/03/_art.asp?fn=f1304031</link>
    <topic>ජයලලිතා පරදවන්න අපේ ක්‍රීඩකයන් යවනවා</topic>
    <author>සාකච්ඡා කළේ ධම්මික සෙනෙවිරත්න</author>
    <content>අයි.පී.එල් තරඟාවලියට ශ්‍රී ලංකා ක්‍රීඩකයන් සහභාගි කරවීම සිදුවේද යන්න ගැන සහ ක්‍රීඩාවත් දේශපාලනයත් පටලවා ගනිමින් තමිල්නාඩු මහ ඇමැතිනිය අනුගමනය කරන ක්‍රියා කලාපය පිළිබඳවත් තහනම් උත්තේජක භාවිතය වැළැක්වීම පිළිබඳ අද ඇරැඹෙන කලාපීය සමුළුව සහ ක්‍රීඩා ක්‍ෂේත්‍රයේ උන්නතියට රජය ගත් ක්‍රියාමාර්ග ගැනත් ක්‍රීඩා අමාත්‍ය මහින්දානන්ද අලුත්ගමගේ මහතා සමඟ කළ සාකච්ඡාවකි.* අයි.පී.එල්. තරඟාවලියට ශ්‍රී ලංකා ක්‍රීඩකයන් සහභාගි කරවීම සම්බන්ධයෙන් ඇතිවූ තත්ත්වය විසදෙන්නේ මොන විදිහට ද?අයි.පී.එල්. තරඟාවලිය ඉන්දියාවේ ප්‍රධානම තරඟයක්. දිගටම අපේ ක්‍රීඩකයන් මේකට සහභාගි වුණා. මේ තරඟාවලිය සම්බන්ධයෙන් පළමු වතාවට අර්බුදයක් නිර්මාණය වුනේ තමිල්නාඩු ප්‍රාන්තයේ මහ ඇමැතිනිය, ජයලලිතා ජයරාම් කළ ප්‍රකාශය නිසා. මෙහිදී ඉන්දීය ක්‍රිකට් පාලක මණ්ඩලය අපෙන් ඉල්ලීමක් කළා අනෙක් ප්‍රාන්තවල පැවැත්වෙන තරග සඳහා ක්‍රීඩකයන් සහභාගි කරවන්න කියලා. මේ සම්බන්ධයෙන් අපට සිතන්න කාරණා ගණනාවක් තිබුණා. ප්‍රධාන කාරණයක් තමයි අපේ ක්‍රීඩකයන්ගේ ආරක්‍ෂාව.ඉන්දියාවේ ක්‍රිකට් පාලක මණ්ඩලය සහ ශ්‍රී ලංකා ක්‍රිකට් පාලක මණ්ඩලය අතර සුහදතාව පවත්වා ගැනීම තව කාරණයක්. ආරක්‍ෂාව සම්බන්ධයෙන් ඉන්දීය ක්‍රිකට් පාලක මණ්ඩලය ලිඛිතවම සහතිකයක් ලබාදී තිබෙනවා. අපි ඉන්දියාව තරහ කර ගැනීමත් සුදුසු නෑ. ඒ වගේම දෙරට අතර සුහදතාව බිඳ දමන ක්‍රියාමාර්ගයකට ඉඩදිය යුතු නෑ. යුද්ධය තිබියදී අපේ රටේ ආරක්‍ෂාව හොඳ බව කියන්න ඉන්දීය ක්‍රිකට් පාලක මණ්ඩලය තමන්ගේ කණ්ඩායම මෙහාට එව්වා.තමිල්නාඩු මහ ඇමතිනිය මෙහෙම කතාවක් කියද්දී අනෙක් ප්‍රාන්තවල ආරක්‍ෂාව තහවුරු කර තිබෙනවා. ප්‍රාන්ත 3 කට අපේ ක්‍රීඩකයන් කණ්ඩායම් නායකයන් ලෙස පත්කර තිබෙනවා. මේ වගේ පසුබිමක අපි ක්‍රීඩකයන් නොයැව්වොත් ඒක ජයලලිතා ලබන ජයග්‍රහණයක්. ඒ නිසා ජයලලිතා පැරදවීමට ගත යුතු හොඳම පියවර අපි ගන්නවා. එහිදී අපි ක්‍රීඩකයන්ගේ ආරක්‍ෂාව ගැනත් ඔවුන්ගේ කැමැත්ත ගැනත් විශේෂ අවධානයක් යොමු කළා. ඒ අනුව අපේ ක්‍රීඩකයන් 10 දෙනෙක් අයි.පී.එල් තරගාවලියට සහභාගි වෙනවා.* තමිල්නාඩු මහ ඇමැතිනිය ක්‍රීඩාව සහ දේශපාලනය පටලවා ගැනීම බොහෝ පාර්ශවයන්ගේ විරෝධයට හේතු වී තිබෙනවා. මේ කාරණය දිහා ඔබ දකින්නේ කෙසේ ද?මහ ඇමැතිනි ජයලලිතා මේ දෙක පටලවා ගෙන. ක්‍රීඩාවට දේශපාලනය සම්බන්ධ කර නොගත යුතු බව ඔලිම්පික් මට්ටමේ ඉඳන් පහළටම ජාත්‍යන්තරව පිළිගන්නා කාරණයක්. ඉන්දියාව කියන්නේ ක්‍රීඩාව පැත්තෙන් ගත්තත් ප්‍රධාන රටක්. ජයලලිතා ගේ ක්‍රියා කලාපය නිසා ක්‍රීඩාවයි, දේශපාලනයයි පටලවා ගත්තොත් ඉන්දීය ක්‍රීඩාවේ පසුබෑම එතැන් සිට ආරම්භ වෙනවා. මෙහිදී පැහැදිලි කළ යුතු දෙයක් තමයි මේ ප්‍රාන්තයේ මතය මධ්‍යම ආණ්ඩුවේ මතය නොවන බව. මෙතෙක් ඉන්දීය මධ්‍යම රජය ශ්‍රී ලංකාවට එරෙහිව කිසිදු පියවරක් ගෙන නෑ. අපේ රටේත් පළාත් අනුව වෙනස් මත තිබිය හැකියි. උදාහරණයක් හැටියට උතුරු පළාතේ මතය වෙනස්.* අයි.පී.එල්. වැනි තරඟාවලියක් මඟින් රට පිළිබඳ හැඟීමට වඩා මුදල් පිළිබඳ හැඟීම බලවත් වීම ගැන ඔබ මොකද කියන්නෙ?ඉතිහාසයේ මේ ක්‍රීඩකයෝ ක්‍රීඩා කළේ රට වෙනුවෙන්. නමුත් පසුකාලීනව අවාසනාවන්ත ලෙස ක්‍රීඩකයන් මුදල් පසුපස හඹා යන තත්ත්වයක් ඇති වුණා. මුදලට ක්‍රීඩා කිරීම කියන්නේ ක්‍රීඩාවේ අවසානය බව ක්‍රීඩකයනුත් අවබෝධ කරගත යුතුයි. මේ තත්ත්වය ගැන අපේ අවධානය යොමුවී තිබෙනවා. ක්‍රීඩා අමාත්‍යාංශයත් ක්‍රිකට් පාලක මණ්ඩලයත් දිගටම වෑයම් කරමින් සිටින්නේ ක්‍රීඩකයන් වඩාත් රට වෙනුවෙන් යොමුකරවීමට යි. නව ප්‍රතිසංස්කරණ වැඩ පිළිවෙළ හඳුන්වා දීම මඟින් ද රට වෙනුවෙන් යොමුවූ ක්‍රිකට් සංස්කෘතියක් ඇති කිරීමත් අරමුණු කළා.* ක්‍රීඩාවේ විනය පිරිහීම බරපතළ තත්ත්වයක්. පසුගිය දිනෙක අප දුටුවා, ඇතැම් ක්‍රිකට් ක්‍රීඩකයන්ගේ හැසිරීම. ක්‍රීඩා අමාත්‍යවරයා විදිහට ඔබ මේ ගැන අවධානය යොමුකර තිබෙනවා ද?විනය පිරිහීම අවාසනාවන්ත තත්ත්වයක්. සමහර ක්‍රීඩකයන්ට තැනකට ආවාම තමන් ආ හැටි මතක නෑ. මේක ක්‍රිකට් වලට පමණක් අදාළ කතාවක් නෙවෙයි. පසුගිය දිනෙකත් මම අවධානයට යොමු කළ කාරණයක් තමයි, රගර් ක්‍රීඩාවත් මේ තත්ත්වයට පත්වෙයි ද කියන එක. දැන් රගර් ක්‍රීඩාවත් වේගයෙන් වෘත්තීමය ක්‍රීඩාවක් වෙමින් යනවා. ඒත් සමඟම එය වාණිජකරණයට හසුවීමත් වේගවත්. මේ පසුබිම නිසා මුලින් රට වෙනුවෙන් ක්‍රීඩා කරන ක්‍රීඩකයන් ඊළඟට සල්ලිවලට ක්‍රීඩා කරන තත්ත්වයක් ඇතිවෙයි ද කියන එක අපට සිතන්න වෙනවා. ඉතිහාසයේ නොවූ පරිදි අපි රගර් ක්‍රීඩාවටත් පහසුකම් ලබා දී තිබෙනවා. දැන් අපට ජාතික කණ්ඩායමකුත් ඉන්නවා. මේ දියුණුවත් සමඟම ක්‍රීඩාවේ විනය රැකගැනීමත් ඉතාම අවශ්‍යයයි.* ක්‍රිකට් පාලක මණ්ඩල නිලවරණය මේ දිනවල උණුසුම් මාතෘකාවක්. මෙතැන යම් අර්බුදයක් තිබෙනවා ද?නෑ, මේකෙ ගැටලුවක් නෑ. ගැටලුව තිබුණේ සභාපති තනතුර සම්බන්ධයෙන් පමණයි. අනෙක් සියලු තනතුරු වලට පත් කිරීම් සිදුවුණා. දැන් මේ ගැටලුවත් නිරාකරණය කරමින් නව සභාපතිවරයෙක් නම් කළා. ඔහු ඇතුළු නව නිලධාරි මණ්ඩලය මේ 26 වැනිදා පටන් නීත්‍යානුකූ®ලව තමන් ගේ කාර්යයන් ආරම්භ කරනවා.ඉතාමත් පැහැදිලිව, ක්‍රීඩාවේ දැඩි විනයක් තිබිය යුතුයි. නව ක්‍රීඩා පනතට අනුව එම විධිවිධාන මඟින් වැරැදිකාරයන්ට, දූෂිතයන්ට, විනය කඩ කරන්නන් ට හා ක්‍රීඩාවේ උරුමක්කාරයන් ට ක්‍රීඩාවට බලපෑම් කළ නොහැකි වෙනවා. පනත අනුවම ඊට ඇති ඉඩ ප්‍රස්ථා වළක්වා තිබෙනවා. මේවාට විරුද්ධව නඩු යන්න පුළුවන්, නොයෙක් දේ කරන්න පුළුවන්. නමුත් පළමු වතාවට ක්‍රීඩාවේ උන්නතිය සඳහා නව පනත මඟින් අවශ්‍ය විධිවිධාන හඳුන්වා දීමට ක්‍රියාකර තිබෙනවා.* තහනම් උත්තේජක භාවිතය වැළැක්වීම පිළිබඳ දකුණු ආසියාතික කලාපීය සමුළුව අද ශ්‍රී ලංකාවේ දී ආරම්භ වෙනවා. එහි වැදගත්කම ඔබ පැහැදිලි කරන්නේ කෙසේ ද?තහනම් උත්තේජක භාවිතය වැළැක්වීම පිළිබඳ මේ තහනම් කලාපීය සමුළුව අද වාද්දුවේ දී ආරම්භ වෙනවා. මේවා භාවිතය විශාල ප්‍රශ්නයක් වුණත් අපේ රටේ මෙය වැළැක්වීම සඳහා නීතිමය තත්ත්වයක් තිබුණේ නෑ. ඒ අඩුව මඟ හරවමින් මේ සඳහා පනතක් සකස් කළා. එය පාර්ලිමේන්තුවට ඉදිරිපත් කිරීමට සූදානම්.තහනම් උත්තේජක භාවිතය අපේ රටේත් ක්‍රීඩාවට විශාල ප්‍රශ්නයක් වුණා. මේ ගැනත් අවධානය යොමුකර මෙවැනි සමුළුවක් පැවැත්වීමට අපේ රට ක්‍රියාකිරීම ජාත්‍යන්තර වශයෙන් පවා පැසසුමට ලක්වී තිබෙනවා. තහනම් උත්තේජක භාවිතය වැළැක්වීම පිළිබඳ අන්තර් ජාතික අධිකාරිය මෙය අගය කළා පමණක් නොවෙයි, ඇ.ඩො. මිලියන 2 ක් ඊට අනුග්‍රහයක් ලෙස ලබා දුන්නා. ලංකාව ආදර්ශයට ගතයුතු බව ඉන්දියාවත් කියා තිබෙනවා. මේ වැඩපිළිවෙළේ දී රටක් හැටියට අපට යම් දායකත්වයක් ලබා දීමට හැකිවීම සතුටක්.* ක්‍රීඩාවේ උන්නතිය සම්බන්ධයෙන් ගතවූ කාල වකවානුවෙහි දී ගත හැකිවූ ක්‍රියාමාර්ග ගැන ඔබ තෘප්තියට පත් වෙනවා ද?පැහැදිළිවම ඔව්!, ක්‍රීඩාවට විශාලම ආයෝජනය කළේ මහින්ද රාජපක්‍ෂ ජනාධිපතිතුමාගේ පාලන කාලය තුළයි. එය රුපියල් බිලියන 10 ක්. මේ මඟින් ක්‍රීඩා සංස්කෘතියක් වගේ ම ක්‍රීඩා ආර්ථිකයක් ඇති කිරීම සඳහා අප මුලපුරා ති‍ෙබනවා. ක්‍රීඩාවට අවශ්‍ය යටිතල පහසුකම් විශාල ලෙස නැංවීමටත්, ජාතික ක්‍රීඩා ප්‍රතිපත්තියක් ඇතිකිරීමටත්, ජාත්‍යන්තර තරඟ රැසක් මෙහි පැවැත්වීමටත් හැකි වුණා. මේ අනුව බැලුවාම ක්‍රීඩා ක්‍ෂෙත්‍රයේ විප්ලවීය වෙනසක් ඇති කළා.ඉතිහාසයේ පළමු වතාවට ක්‍රීඩා සංස්කෘතියක් ගැන අවධානය යොමුකර පදක්කම් වැඩිකර ගැනීමෙන් ඔබ්බට ක්‍රීඩා ක්‍ෂේත්‍රය යොමු කරන්න පියවර ගෙන තිබෙනවා.එවැනි සංස්කෘතියක් දවසෙන් දෙකෙන් ඇති කරන්න බෑ. අවුරුදු 40 ගණනක් තිස්සේ එය සිදුවෙලා තිබුණේ නෑ. නමුත් දැන් වෙනත් දියුණු රටවල තියෙනවා වගේ ක්‍රීඩා සංස්කෘතියක් සඳහා අවශ්‍ය වැඩපිළිවෙළ හා ක්‍රියාමාර්ගවලට අපි යොමු වෙලා තිබෙනවා. ග්‍රාම සේවා නිලධාරී කොට්ඨාස මට්ටමේ පටන්ම එය ක්‍රියාවට නැංවෙනවා. අතීතයේ දී ග්‍රාම සේවා කොට්ඨාස මට්ටමේ පටන් ක්‍රීඩා තරඟ තිබුණා. ග්‍රාම සේවක මහත්තයත් මේවාට සහභාගි වෙනවා. පසුව මේ තත්ත්වය වෙනස් වුණා. දැන් යළිත් එතැන් සිට පටන් ගැනීමට අපි සූදානම්. රටේ ජනතාව ක්‍රීඩාවෙන් ඈත්වීම නිසා සෞඛ්‍ය ප්‍රශ්නත් වැඩි වුණා. විශේෂයෙන්, දියවැඩියාව, හෘද රෝග වගේ බෝ නොවන රෝග සමඟ ක්‍රීඩාව සහ ව්‍යායාම නොකිරීම ඍජුවම සම්බන්ධ යි.සෑම කෙනෙක්ම වගේ ක්‍රීඩකයෙක් බව අපි අමතක නොකළ යුතුයි. ගෘහණියක්, කම්කරුවෙක් ආදී සෑම තරාතිරමකම අය මේකට සම්බන්ධ යි. විශේෂයෙන් ජනාධිපතිතුමාගේ අවධානය හා මඟ පෙන්වීම මේ සඳහා යොමු වෙලා තිබෙනවා. ආරක්‍ෂක හා නාගරික සංවර්ධන අමාත්‍යාංශයේ ලේකම් ගෝඨාභය රාජපක්ෂ මැතිතුමා ක්‍රීඩා සංස්කෘතියක් ඇති කිරීමට විශාල ලෙස පහසුකම් සලසමින් නගර සංවර්ධනය කිරීමේ වැඩපිළිවෙළ ක්‍රියාවට නංවනවා. නිදහස් චතුරශ්‍රය, දියවන්නාව අවට මීට අවුරුදු 2, 3 කට කලින් වගේ නෙවෙයි දැන්. ව්‍යායාම කිරීම සඳහා විශාල පිරිසක් පැමිණෙනවා. රාජ්‍ය ප්‍රතිපත්ති වෙනස් වෙනකොට ජනතාවත් ඊට අනුගත වන බව මෙයින් පැහැදිලියි.අගනුවරට පමණක් නෙවෙයි පළාත් 9 සහ දිස්ත්‍රික් 25 ටත් ජාත්‍යන්තර මට්ටමේ ක්‍රීඩාංගණ ඉදිකිරීමට ක්‍රීඩා අමාත්‍යාංශය මුල පිරුවා.ප්‍රාදේශීය ලේකම් කොට්ඨාශවලත් හදනවා. ක්‍රීඩාවට අවශ්‍ය යටිතල පහසුකම් සියල්ල 2016 වසර වනවිට සම්පූර්ණ කිරීම අපේ ඉලක්කයයි. භෞතික පහසුකම් හා පරිසරය පමණක් නෙවෙයි ආකල්පමය වෙනස්කම් ද ඇතිකරවනවා. 2016 වසර ආසියානු යොවුන් ක්‍රීඩා උළෙලේ දී අපට මේ සාර්ථකත්වයන් දකින්න ලැබෙයි. ඔලිම්පික් පදක්කම් 3ක් වත් ලබා ගැනීමට ආසියානු හා සාෆ් පදක්කම් වැඩිකර ගැනීමට මේ වැඩපිළිවෙළ මඟින් පුළුවන් වේ යැයි අපි සිතනවා.පාසල් මට්ටමින් පවා ක්‍රීඩාව නැංවීමට අවශ්‍ය සැලසුම් සකස් කර අධ්‍යාපන අමාත්‍යාංශයත් සමඟ ඒකාබද්ධව ක්‍රියාත්මක කරනවා.ක්‍රීඩා ආර්ථිකයක් ඇති කිරීම සඳහා වේගයෙන් වර්ධනය වන සංචාරක ව්‍යාපාරයත් සමඟ එක්ව ක්‍රියා කිරීමටත් අප සූදානම්. සංචාරකයන් අරමුණු කරමින් ඇතැම් ක්‍රීඩා හඳුන්වා දීමටත් සැලසුම් කර තිබෙනවා. පසුගිය වසරේ අපේ රටට නව ක්‍රීඩා ගණනාවක්ම හඳුන්වා දීමටත් හැකි වුණා. ක්‍රීඩකයන් ගේ ස්ථාවරත්වය, පෝෂණය, සුරක්‍ෂිතතාව ආදිය සඳහා නිශ්චිත වැඩපිළිවෙළ ගැනීමටත් අප ක්‍රියා කළා.නව ක්‍රීඩා පනත හඳුන්වා දීමට හැකි වීම ගතවූ කාලයේ දී මේ රටේ ක්‍රීඩා ක්‍ෂෙත්‍රයේ උන්නතිය වෙනුවෙන් ගැනීමට හැකිවූ විශාල පියවරක් බවත් කිව යුතුයි..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>03</day>
    </date>
    <link>http://www.dinamina.lk/2013/04/03/_art.asp?fn=f1304032</link>
    <topic/>
    <author>චතුරිකා ගමගේ ඡායාරූප – වාසිත පටබැඳිගේ</author>
    <content>තමන්ට ම ආවේණික ශෛලියකින් සාහිත්‍ය නිර්මාණකරණයේ නිරතවන චම්මින්ද වෙලගෙදර විසින් රචිත නවතම නවකතාව “කාල අග්නි” අප්‍රේල් මස 04 වැනිදා (හෙට) ජාතික පුස්තකාල හා ප්‍රලේඛන මණ්ඩල ශ්‍රවණාගාරයේ දී ජනගත කෙරේ. මේ සංවාදය පෙළගස්වන්නේ ඒ නිමිත්තෙනි* “කාල අග්නි” ඔබ විසින් මෙතෙක් රචිත නවකතා අතර වෙනස් ශෛලියකින් ලියවුණු කෘතියක් නේද?මේ මගේ පස්වැනි නවකතාව. මෙහි අනුභූතිය ලෙස මම යොදා ගත්තේ තිස් වසරකට අධික කාලයක් අපේ රටේ පැවතුණු යුද්ධය. අනුභූතිය ලෙස යුද්ධය භාවිත කළත් මේ නවකතාවේ දී මම කතා කරන්නේ යුද්ධය පිළිබඳ නොවෙයි.පුද්ගලයන් තුළ අන්‍යෝන්‍ය අවබෝධය නොමැති වූ විට විශ්වාසය බිඳී යනවා. එකිනෙකා පිළිබඳ නිරන්තරයෙන් සැක කරනවා. ගැටුම නිර්මාණය වන්නේ එම සැකයේ ප්‍රතිඵලයක් ලෙසයි.උතුරේත් , දකුණේත් මිනිසුන්ගේ සිත් තුළ ඇතිවුණ මෙන්න මේ තත්ත්වය පිළිබඳ තමයි කාල අග්නි තුළින් කතා කරන්නේ.අපේ සමාජයේ තිබුණු සංස්කෘතික හැදියාව, සංස්කෘතික බැඳීම, ආගමික සංහිඳියාව, සදාචාරාත්මක බැඳීම් යනාදියෙන් මිදුණට පසු උතුරේත් දකුණේත් ගැටලුවක් ඇති වුණා. එය මුල් කාලයේ තරුණ කැරැල්ලක් ලෙස ඇතිවුණත් පසුකාලීනව එය වර්ගවාදී යුද්ධයක් බවට පත් වුණා.ඒ වර්ගවාදී යුද්ධය තුළ මිනිසුන් අතරින් බිඳී ගිය මානුෂික සහජීවනය, සහසම්බන්ධතා යනාදිය මේ කෘතියේ සාකච්ඡාවට බඳුන් වෙනවා.මම මගේ සෑම නවකතාවකින්ම අපේකම, මානව හැඟීම්, එකමුතුකම, සංහිඳියාව යනාදිය මතු කරන්නට උත්සාහ ගත්තා. අනුභූතිය වෙනස් වුණත් මේ කෘතියෙනුත් මම උත්සාහ කළේ ඒ දෙයමයි.* යුද්ධය යන්න ඔබ විග්‍රහ කරන්නේ කුමන ආකාරයට ද?යුද්ධය මම දකින්නේ මිනිසුන්ගේ හදවත්වල ඇතිවුණු දෙයක් විදිහටයි . හදවත් තේරුම් ගත්තහම යුද්ධයක් ඇතිවෙන්නේ නැහැ. ඒ වගේම යුද්ධයකින් පසු වගකීම පැවරෙන්නේ පරාජිතයා මත නොවෙයි, දිනපු පුද්ගලයා මත. ඒ නිසා යුද්ධයක් ලෙස මම සලකන්නේ දිනුමක්, පරාජයක් නැති දෙයක් ‍ෙලසයි. ඒ නිසා අපි යුද්ධය පිළිබඳ තව තවත් සාකච්ඡා කිරීම ඵලක් නැහැ. අවශ්‍ය වන්නේ යුද්ධය හේතුවෙන් මිනිසුන්ගේ හදවත්වල ඇතිවුණු හිඩැස, කළු ලපය ඉවත් කරන්න උත්සහ කිරීමයි. මේ කෘතියෙනුත් මම උත්සහ කළේ යුද්ධය නිසා මිනිසුන්ගේ හදවතේ ඇති වුණු පීඩනය සමනය කර, අන්‍යෝන්‍ය බැඳීමේ වටිනාකම පුන පුනා කියන්නයි. මෙහි කතාව ගලාගෙන යන්නේ දේශපාලනඥයන්, පාලකයක් ආදී චරිත ඔස්සේයි. මම ඒවා භාවිත කළේ නවකතාකරුවකු යොදා ගන්නා නිර්මාණශීලී උපක්‍රම ලෙසයි.* ඇතැම් නවකතාකරුවන් සිය නවකතා මඟින් සමාජයට පණිවිඩයක් ගෙනයන බව පවසනවා. ඔබත් එවැනි පණිවිඩයක් සමාජගත කරන්න උත්සාහ කළාද?නවකතාවකින් පණිවිඩයක් දෙනවා කියන එකට මම එකඟ නැහැ. නවකතාවකින් කිසියම් දෘෂ්ටියක් මතුවෙන්න පුළුවන්. එම දෘෂ්ටිය ඇතැම් විට සැබෑ වෙන්නත් පුළුවන්. කිසියම් නිර්මාණකරුවකුගේ හිතේ ඇතිවන පරිකල්පනය , යථාර්ථවාදී රීතියක් ඔස්සේ පවතින සමාජයක් සමඟ විශ්වාසනීයත්වයෙන් ඉදිරිපත් කරන්න පුළුවන් නම් එය තමයි වැදගත් වන්නේ.ඒ වගේම ප්‍රබන්ධයක් කියන්නේ ඇත්ත සහ නැත්ත අතර තිබෙන දෙයක්. නිර්මාණයක් බිහිවන්නේ ලේඛකයා මේ ඇත්ත සහ නැත්ත අතර පහුරුගාන විටදීයි. මමත් ඒ සඳහා උත්සහ කළා. එහි හොඳ, නරක තීරණය කරන්න ඕනා පාඨකයන්. ගැඹුරින් අධ්‍යයනය කළ හැකි නිර්මාණ වගේම මතුපිටින් අතගාගෙන යන්න පුළුවන් නිර්මාණත් තිබෙනවා. ඒ අතර මගේ නිර්මාණ කුමන ආකාරයේද කියලා තීරණය කරන්න මම පාඨකයන්ට බාර කරනවා.* වර්තමානයේ මෙරට නවකතා කලාව ගමන් කරන්නේ වෙනස්ම ආකාරයේ දිශානතියකට නේද?අද නවකතා කලාව, කලාවක් ද, ව්‍යාපාරයක් ද යන්න පිළිබඳ අපට හිතන්න වෙනවා. ඇතැම් පුද්ගලයන් පාඨකයන්ට බලෙන් නවකතා දෙන්න උත්සහ කරනවා. සාහිත්‍ය මාස වෙනුවෙන් නවකතා 10, 15 නිකුත් කරන පුද්ගලයිනුත් අපේ සමාජයේ ඉන්නවා. නවකතාවක් කියන්නේ නිර්මාණයක්. නිර්මාණයක් මාර්කට් වෙනවද කියලා මම දන්නේ නැහැ. ගැඹුරින් අධ්‍යයනය කරන නවකතාකරුවෙක් නිර්මාණයක් කරන්න කිසියම් කාලයක් ගන්නවා. නිර්මාණයක් කරද්දී පාඨකයන්, පරිසරය යනාදී සෑම දෙයක්ම අධ්‍යයනය කළ යුතුයි. තමන් කරන නිර්මාණය සර්ව භෞමි, සර්ව කලා නිර්මාණයක් බවට පත්වෙන්නේ එවිටයි. කලා කෘතියක එවැනි දේ ගැබ් නොවුණහොත්, එය නිකම්ම අකුරු සහිත පොතක් වෙනවා. ඒ නිසා මම හිතන්නේ නවකතා කලාව එසේ නොවිය යුතුයි.* “කාල අග්නි” පාඨකයන් වෙතට ගෙන යන්නේ සුදුසුම කාලයේ කියලා ඔබ හිතනවාද?නිර්මාණකරුවෙක් ලෙස මම මේ කෘතිය රචනා කළත් එය විචාරය කිරීමේ අයිතිය තිබෙන්නේ පාඨකයන්ට. අඩුපාඩු තිබෙන්න පුළුවන්, නමුත් ඒක මට තීරණය කරන්න බැහැ. යුද්ධය තිබෙන කාලේ පටන් මම මේ කෘතියට අදාළ පොඩි පර්යේෂණ සිදු කළා. මගේ රැකියාවෙන් මට ස්ථාන මාරුවක් ලැබීමත් සමඟ උතුරු නැඟෙනහිර යුද්ධය ගැන කියවා තිබුණු දේවල් මට අත්විඳින්න ලැබුණා. එය මේ කෘතිය ලියන්න මට උත්ප්‍රේරකයක් වුණා. මෙය ක්ෂණිකව ලියපු කෘතියක් නොවෙයි. වසර ගණනාවක් තිස්සේ මම ලබපු අත්දැකීම් හා මා කළ පර්යේෂණවලින් ලබාගත් තොරතුරු ආශ්‍රයෙන් තමයි මෙය ලිව්වේ.* සාහිත්‍ය වැනි විෂයකින් මිනිසුන්ට කොයි තරම් බලපෑමක් කරන්න පුළුවන්ද?සාහිත්‍ය කියන්නේ නවකතා පමණක් නොවෙයි. ගීතය, කවිය යනාදී වෙනත් ලියවිල්ලක් වුණත් සාහිත්‍ය වෙන්න පුළුවන්. අපි වෙනත් රටකට ගිය අවස්ථාවකදී ඒ රටේ භාෂාව නොදන්නවා වුණත් , සංගීතය පිළිබඳ දැනීමක් නැති වුණත් ගීතයක් ඇසෙද්දී අපට යම් ළයාන්විත බවක් දැනෙනවා. එහෙම දැනෙන්නේ අපේ හදවත සංවේදී නිසයි. මිනිසුන්ගේ හදවත සංවේදී කරන්න තිබෙන සුන්දරම, සරලම දේ කලාව හා නිර්මාණයි. ගීතයක් ශ්‍රවණය කරන විට අපේ හදවත යාවීමක් වෙනවා. නිර්මාණයට අවංක වුණොත් ප්‍රේක්‍ෂකයාගේ, ශ්‍රාවකයාගේ හදවත ආමන්ත්‍රණය කරන්න පහසුයි. ඒ වගේම නවකතාවක් කියවද්දී පාඨකයාට එය තමන්ගේ කරගන්න පුළුවන් නම් සාර්ථකත්වය තිබෙන්නේ එතන. ඒ නිසා නවකතාවක් සර්ව භෞමි, සර්වත්‍ර, සර්ව කාල නිර්මාණයක් විය යුතුයි.* යම් නිර්මාණයක් ඉදිරිපත් කරද්දී නිර්මාණකරුවෙකු සතු වගකීම කෙබඳුද?නිර්මාණකරුවෙකු සතුව හොඳ පරිකල්පන ශක්තියක්, හොඳ විඥානයක්, හැකියාවක්, අවබෝධයක්, ඉවසීමක් තියෙන්න ඕනා. යම් දෙයක් ආවේගශීලීව, අවිඥානිකව ඉදිරිපත් කරද්දී එහි කඩා බිඳගෙන යන ස්වභාවයක් මතුවෙනවා. ඇතැම් කෙනෙක් එය රැඩිකල් ලෙස හඳුන්වන්නත් පුළුවන්. ඒත් එම නිර්මාණ රැඩිකල් වුණත් එහි යථාර්ථයක් නොමැති නම් ඉන් ඵලක් නැහැ. සාහිත්‍යකරුවෙක් වුණත් හොඳ අවබෝධයකින්, යම්කිසි හැදෑරීමකින් නිර්මාණ සිදුකරනවා නම්, මාසයකට පොත් පහක් නිකුත් කරන්න නොහැකි වෙයි. ඒත් කාලයක් අරගෙන කරන නිර්මාණය හොඳ නිර්මාණයක් වේවි.ඒ වගේම නිර්මාණකරුවා තමන් කරන නිර්මාණයට අවංක විය යුතුයි. තමන් ඉදිරිපත් කරන නිර්මාණය තව කෙනෙකුට කියවා, නරඹා රසවිඳිය හැකිවිය යුතුයි.තව කෙනෙක් එම නිර්මාණය කියවන්නේ නැතිනම්, නරඹන්නේ නැතිනම් ගනුදෙනුව සම්පූර්ණ වන්නේ නැහැ. නිර්මාණයක් සාර්ථක වෙන්න නම් ඒ පිළිබඳ තව කෙනෙක් දැනුවත් වෙන්න ඕනා. මට වඩා හොඳ නිර්මාණකරුවෙක් ප්‍රත්‍යන්ත දේශයක ඉන්න පුළුවන්. ඒ පුද්ගලයා පිළිබඳ කවුරුවත් දන්නේ නැහැ. ශාන්ති දිසානායක කියන ලේඛිකාව ජනතාව හඳුනාගත්තේ ඇයට සම්මානයක් හිමිවූ නිසයි. ඒත් ශාන්ති අනුරාධපුරේ ඉඳන් ලියලා දාලා ගියා නම් කවුරුවත් ඇය හඳුනන්නේ නැහැ.ඒවගේ ශාන්තිට වඩා වෙලගෙදරට වඩා ලියන අය අපේ සමාජයේ තව ඇති.ඒත් ඒ අයට විචාරය කියන කෙවිටෙන් නොතැළීම හෝ නොපිළිගැනීම තුළ ඒ අයගේ හොඳ නරක අපට කියන්න බැහැ. ඒ නිසා විචාර කලාවේ යෙදෙන අයටත් මෙය අදාළයි. යහපත් සංවාදයකට යොමුවන්නේ නැතිව පොතක් හෝ කිසියම් කලා නිර්මාණයකට ඉහළ තලයට එන්න බැහැ. ප්‍රචාරණය වගේම විචාරයත් තිබෙන්න ඕනා.* “කාල අග්නි” කෘතිය දොරට වැඩුමේත් විශේෂත්වයක් තිබෙනවා. ඒ පිළිබඳ කතා කළොත්?මම “කාල අග්නි” කෘතිය නිකුත් කළේ පසුගිය නොවැම්බර් මාසයේ. මේ කෘතිය පිළිබඳ යම් සංවාදයක් ගොඩනඟන්න මට අවශ්‍ය වුණා. දොරට වැඩුමට කාලයක් ගත්තේ ඒ නිසයි. අද පොත් දොරට වැඩුම කරන්නේ යහපත් විචාරයේ අඩුව මකාගන්න. මම සිදුකළේ එයට ප්‍රතිවිරුද්ධ දෙයක්. මම මාස 5 ක් පමණ මේ කෘතිය පාඨකයන්ට කියවන්න අවස්ථාව ලබා දුන්නා. මෙවර දොරට වැඩුම මඟින් කෘතිය පිළිබඳ මෙතෙක් නොදන්නා කෙනෙකුට දැනගන්නත්, දන්න කෙනෙක් දෙවැනිවර කියවන්නත් පුළුවන්. ඇතැම් විට මේ මඟින් මට විචාරයේ හස්තය එල්ල වෙන්නත් පුළුවන්. ඒත් මම ඒකට මුහුණ දෙන්න සූදානම්. පොත් කියවලා යමෙක් මට බණිනවා නම් මම කැමතියි. එවිට මගේ පොත කියවීම සම්බන්ධව මට තෘප්තියක් ඇතිවෙනවා. මට අවශ්‍ය මම ලියන දේ කියවීම මිස සම්මාන නොවෙයි. මම සම්මාන බලාගෙන ලියන්නේ නැහැ..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>03</day>
    </date>
    <link>http://www.dinamina.lk/2013/04/03/_art.asp?fn=f1304033</link>
    <topic>ගෑනුන්ගෙ පව්වලට කඳු පළි ද?</topic>
    <author>රන්ජන් අමරරත්න</author>
    <content>බරපතළ අභ්‍යාසයකින් තොර ව පොත් ලියන හා ඒවා අච්චු ගසන එක ම රට ශ්‍රී ලංකාව විය හැකි ය. අකුරුදත් හැමෝ ම පාහේ දැන් පොත් ලියති. එකක් - දෙකක් නොව සිය ගණනින් පොත් ලියති. ඒ නිමිතිකොට උත්සව - සම්මන්ත්‍රණ වැඩමුළු ආදිය ද පවත්වති. මෑත දිනෙක එකම ලේඛකයා එක ම අවස්ථාවේ පොත් එකසිය පනහක් ප්‍රකාශයට පත් කළේ ය.ඔහු තරම් පඬිවරයකු තවත් සිටිය හැකි ද? මෙබඳු බහුශ්‍රැතයන් දුටු කල්හි හිස නමා ආචාර කළ යුතු ය. හැකිනම් වැඳ නමස්කාර කළ යුතුය. ඔවුනට මඟ ඉඩදී අප පසෙකට විය යුතුය.අපේ පොත් කර්මාන්තය තුළ ද, කතා කලාව තුළ ද ආචාර - ධර්ම හෝ වටිනාකම් හෝ දකින්නට නැත. නවකතා ලියන්නෝ ම ඒවාට විචාර ලියති. ප්‍රශස්ති ගයති. දැන් මේ සියල්ල එකම විකාරයක් බවට පත් ව තිබේ. සිංහල සාහිත්‍යයේ වඩාත් ම දූෂිත මාධ්‍යය බවට පත් ව ඇත්තේ නවකතාව ය. එය කෙතරම් දූෂිත ද යත්; උගත්හු නවකතා රාක්ක දුටු සැණෙන් වහා පලා යති.තත්ත්වය මෙසේ තිබිය දී “යක්දෙහිකන්ද” නම් වූ නව කතාවක් මා අතට පත් විණි. කතුවරිය යනුෂා ලක්මාලී ය. කතාවෙන් කියැවෙන්නේ “දේහා” නම් අජූත තරුණියක ගැන ය. තාරුණ්‍යය ඉල්ලා සිටින ශාරීරික - මානසික සන්තර්පණයන් ඇයට නො ලැබේ. හේතුව ඇගේ අජූතකම ය. දේහා කට්ට කළු ය. මුහුණේ ලකයක් නැත. ඇඟේ හැඩයක් ද නැත. පියවුරු යුවළ පමණක් තරමක් විශාල ය. එහෙත් පලක් නැත. එක අංගයකින් තෘප්තිමත් වන්නෝ කවරහු ද? කොල්ලෝ නිකමටවත් ඈ දෙස නො බලති.මේ පොත කියවා හමාර කළ සැණෙන් මගේ සිහියට නැඟුණේ ස්ටීව් රෙසල්ගේ, ‘කැත කෙල්ල’ (ද කම්ප්ලීට් අග්ලි ගර්ල්) නම් ප්‍රබන්ධ කථාව ය. එහි ප්‍රධාන චරිතය ද අවලස්සන තරුණියෙකි. ඈ ආදරය හා රාගය අපේක්ෂා කරන’මුත් පුරුෂ සමාජයෙන් එය ලැබෙන්නේ නැත. මේ පසුබිම තුළ තරුණියගේ හැඟීම් – දැනීම් – පසුතැවීම් සමඟ ජීවිතය පිළිබඳ ගැඹුරු ප්‍රවාද රැසක් මතු කිරීමට කතුවරයා සමත් වෙයි. වරෙක එය ශෝකාන්තයෙකි. තවත් වරෙක එය සුඛාන්තයෙකි. කතුවරයා ඉතා සූර ලෙස සිය නිරූපණ ඉදිරිපත් කරයි.කැත කෙල්ල ම සමාජයේ විවිධ චරිත සමඟ ගැටෙන්නට ඉඩ හරියි. අවසන් ලෙස විශාල ජීවිත පරිඥානයක් කියවන්නා තුළ ඉතිරි වේ. නවකතාවකින් විය යුත්තේ ද එය ම ය. කැත යන ප්‍රපඤ්චය විවිධ දෘෂ්ටි කෝණ ඔස්සේ පාඨකයාට හැඟවීමට ස්ටීව් සමත් වෙයි.යක්දෙහිකන්ද නවකතාවේ එන දේහා පාසලේ දී, ටියුෂන් පන්තියේදී පමණක් නො ව, නි‍ෙවසේ දී ද හුදෙකලා වෙන බව කියැ වේ. ගුරු අභ්‍යාස විද්‍යාලයේ දී අන්ධයකුට ආලය කරන දේහා බලහත්කාරයෙන් ඔහු සිප ගනී. පසුව ඔවුන්ගේ සම්බන්ධය කැඩී යන්නේ දේහාගේ අජූතකම නිසා ම ය. ඉනික්බිති සිය නැගණියගේ පුරුෂයාට වහ වැටෙන දේහා උපාය මාර්ගයක් ඔස්සේ ඔහු හා යහන් ගත වූහ. ඒ සමඟ ම නැඟණිය ජීවිතයට සමු දෙන්නේ දරු ප්‍රසූතිය නිසා ය. දේහාටත් ඇගේ මස්සිනාටත් ඉඩ දී කතාව හිටිහැටියේ නවතී.ලස්සන ඔබ කොහි ද? මම අවලස්සන තුළ වෙමි. සියලු ලස්සන අවලස්සන තුළ දිය වී යන්නෙහි ද? එසේ ය, ඉනික්බිති...? නැවත නැවතත් ලස්සන පූදින්නේ ය. නැවත නැවතත් දිය වී යන්නේ ය.(කැත කතුන්ගේ පතිවත පිළිබඳ අධීක්ෂණ වාර්තාව පිටුව - 157 - ජගත් මාරසිංහ)ලස්සන මෙන් ම අවලස්සන ද, සුරූපී බව මෙන් ම විරූපී බව ද අපූරු මාතෘකාවෙකි. ඒ ඔස්සේ ජීවිතය පිළිබඳ මහා වැටහීමක් ලද හැකි ය. විවිධ කථාන්දර ගොඩනැගිය හැකි ය. මේ කතුවරිය කරන්නේ කැත නම් ප්‍රපඤ්චය මූලික කොට සරල කථාන්දරයක් ගොඩනැඟීම ය. එම කථාන්දරය ගොඩ නඟන්නේ ද බාල උපාය මාර්ග ඔස්සේ ය. දේහාගේ නැඟණිය වූ මේඝනා හිටිහැටියේ මරා දැමීම ඊට එක් නිදසුනෙකි. හිටි හැටියේ චරිත මරා දැමීම බොළඳ පෙම් කතාවල එන කබල් සූත්‍රයකි.දේහා නම් ප්‍රධාන චරිතයේ හැඟීම් – දැනීම් – පීඩන කෙතරම් සූක්ෂ්ම ලෙස නිරූපණය කළ හැකි ද? අවලස්සන හෙවත් විරූපී බව පිළිබඳ සංකල්ප හා විශ්වාස ගොන්නක් ශ්‍රී ලාංකේය සමාජය තුළ පවතී.ඒ පිළිබඳ වික්ටෝරියානු මත අප වෙත කා වැදී තිබේ. කුමක් වුව කැත පිළිබඳ සංකල්පය ඉතා සංකීර්ණ ය. එයින් බිඳක් හෝ කතුවරිය විශ්ලේෂණය කර නැත. දේහා මදන කුලප්පුවකින් විකාර කරන බව පමණක් පාඨකයාට හැඟී යයි. ආදරය, රාගය, යන චමත්කාරයන් කැත ස්ත්‍රියයක් විෂයෙහි බලපාන ආකාරය පිළිබඳ කිසිදු වැටහීමක් මේ පොතෙන් ලද නො හැකි ය. ඒ කතුවරියට ස්ත්‍රී ජීවිතය වැටහෙන්නේ නැත. අව ම ලෙස ගැහැනියකගේ ස්වභාවික හැඟීම් නිරූපණය කිරීමටවත් ඇය දන්නේ නැත. හරි නම්; දේහාගේ ‍ෙව්දනාව ඉතා තීව්‍ර ලෙස පාඨකයාට හැඟී යා යුතුය. එවැන්නත් මෙහි නැත. කතුවරිය අසාර්ථක කතා - වස්තුවක් ඔස්සේ පච ටිකක් හලාගෙන යයි.ප්‍රබන්ධ කථා රචනයේ දී වැදගත් වන ප්‍රධාන සාධක තුනක් තිබේ. පළමුවැන්න ජීවිත පරිඥානය යි. දෙවැන්න ශිල්පීය අංශ පිළිබඳ දැනීම යි. තෙවැන්න රමණීය භාෂාව යි. මේ අංශ තුනෙන් ම වැඩි ලකුණු ලබා විභාගය සමත්වීමට කතුවරියට හැකියාව ලැබී නැත.යනූෂා ලක්මාලී දේශීය විශ්වවිද්‍යාලයක සිංහල දෙපාර්තමේන්තුවෙන් සිංහල විශේෂවේදී උපාධියක් හදාරා ඇතැ’යි දැනගන්නට ලැබේ. ඒ පණ්ඩිතකම නිසාදෝ නොයෙක් අවුල් ඇති කරගෙන ඇති බවක්ද පෙනෙන්නට තිබේ.“මේ නවකතාවේ ආඛ්‍යාන රටාව ලෙස මා තෝරා ගත්තේ විඥානධාරා රීතියයි. ප්‍රථම මනෝ විද්‍යාත්මක ස්වරූපය ගත් ඉංග්‍රීසි නවකතාව (වන්දනා ගමන) රචනා කරන ලද්දේ ඩොරති රිචඩ්සන් නමැති ලේඛිකාව විසිනි.ඉක්බිතිව හෙන්රි ජේම්ස්, ජෝර්ජ් මුවර්, ජේම්ස් ජොයිස්, වර්ජිනියා වුල්ෆ්, විලියම් ෆෝක්නර් ආදීහු විඥානධාරා රීතිය තම නිර්මාණ ඇසුරෙහි වඩාත් ප්‍රශස්ත ආකාරයට භාවිත කළහ. සිංහල නවකතා නාමාවලියේ විඥානධාරා රීතිය ගත් ප්‍රථම නවකතාව ලෙස අපට හමුවන්නේ සිරි ගුනසිංහයන්ගේ හෙවණැල්ලයි. හෙවණැල්ලෙහි ආභාසය ලත් නවකතා ඉන් අනතුරුව වුව දක්නට ලැබුණේ මඳ වශයෙනි. ‘යක්දෙහිකන්ද’ එහි නවතම හමුවීමක් යැයි සිතමි.”(සංඥාපනය)විඥානධාරා රීතිය, විඥානධාරා සන්දර්භය යන යෙදුම් සිංහලට පැමිණියේ Stream of consciousness යන ඉංග්‍රීසි යෙදුම වෙනුවට ය. මනෝ විද්‍යාඥයකු වූ විලියම් ජේම්ස් “මනෝ විද්‍යාවේ මූලධර්ම” නම් කෘතියේ දී පළමුවරට මේ වචන භාවිත කර තිබේ. එම කෘතිය පළවන්නේ 1890 දී ය. එහෙත් ඊට පෙර ද ඉංග්‍රීසි නවකතාවල මේ රීතිය පැවැතිණි. මේ රීතියෙහි අරමුණ වන්නේ මිනිසාගේ ගූඪ චෛතසිකය, මනෝ විශ්ලේෂණ ක්‍රමයක් ඔස්සේ එහෙත් කලාත්මකව නිරූපණය කිරීම ය. චරිතය ස්වාධීනව හා නිදහස්ව ඉස්මතු වීමත්, කථකයා පල්ලම් බැස නිහඬවීමත් මේ ක්‍රමයේ එක් ලක්ෂණයෙකි. ජේමිස් ජොයිස්ගේ සිට නජීබ් මාෆුස් දක්වා නවකතාකරුවන්ගේ නාමාවලියක් අපට මෙහි දී මුණ ගැසේ.එකිනෙක ලේඛකයා විඥානධාරා රීතිය භාවිත කර ඇත්තේ විවිධ විලාසයන් සහිතව ය. නජීබ් මාෆුස් විඥානධාරා රීතිය යථාර්ථය සමඟ අපූරුවට සංකලනය කරයි.විඥානධාරා රීතිය යනු හිතට නැඟෙන සියල්ල වැමෑරීම නො වේ. කතුවරියට මේ රීතිය පිළිබඳ නිසි වැටහීමක් නැත. ඇය එම රීතියෙන් ප්‍රයෝජනයක් ගන්නේ ද නැත. එහෙම දෙයක් මේ පොතේ තිබෙනවා යැයි හැඟීමක් පාඨකයාට ඇති වන්නේ ද නැත.විශ්වවිද්‍යාල උපාධියක් ලැබූ පමණින් ද, සිංහල විශේෂවේදී පාඨමාලාව හැදෑරූ පමණින් ද, කිසියම් තරගයකින් පළමුතැන ගත් පමණින් ද, නවකතා ලියන්නට පුළුවන් කමක් ලැබෙන්නේ නැත. ඒ ගතිකය ලබාගත හැක්කේ බරපතළ අභ්‍යාස ඔස්සේ ය. එබඳු අභ්‍යාසයක් යනුෂා ලක්මාලීට නැති බව මේ පොත කියවන ඕනෑ ම කෙනෙකුට හැඟී යනු ඇත.“යක්දෙහිකන්ද” යනු මේ නවකතාවේ එන සංකේතකයකි. සංකේත භාවිතය ද බටහිර නවකතාවේ ඇති විශේෂ ලක්ෂණයකි. උසස් නවකතාවල සංකේත භාවිත වූයේ තේරුමක් ඇතිව ය. එක්කෝ ඒවා චරිතයක හැඟීම් දැනවීම සඳහා ඉතා සියුම් ලෙස යොදා ගැනිණි. නැතහොත් නවකතාවේ මුඛ්‍යාර්ථය හැඟවීම සඳහා ඉතා තීව්‍ර ලෙස යොදා ගැනිණි. මේ කතාවේ එන යක්දෙහි කන්දෙන් කිසිදු ඵල - ප්‍රයෝජනයක් නැත. කන්ද කතුවරියගේ පෞද්ගලික අත්දැකීමක් වන්නට පුළුවන. එහෙත් එය කතාවේ දී නම් ඕපපාතික ය.විවිධ ආලවට්ටම් යොදා ගනිමින් සංවේගජනක නවකතාවක් ලියන්නට උත්සාහ කළ යනූෂා ලක්මාලී මුළුමනින් ම පරාජයට පත් ව සිටී. මෙතුමිය නවකතා කලාවේ හෝඩි පොතෙන් පටන් ගෙන ශිෂ්‍යත්වය ආදී විභාග සමත් කොට, පසුව නවකතා රචනයට යොමු විය යුතුය. අවසන් වශයෙන් කිව යුත්තේ “යක්දෙහි කන්ද” නවකතාව කියවන පාඨකයාට කතුවරියගේ පොකැට්ටුවෙන් කීයක් හෝ ලබා දීම සුදුසු බව ය..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>03</day>
    </date>
    <link>http://www.dinamina.lk/2013/04/03/_art.asp?fn=f1304034</link>
    <topic>පමා නොවී යන්න ගුවන් පාලමෙන් එන්න</topic>
    <author>සටහන මහින්ද අලුත්ගෙදර</author>
    <content>රටක් සංවර්ධනය කරා රැගෙන යාමේදී එක් අංශයකට හෝ අංශ දෙකකට පමණක් නොව සියලු අංශයන්හි වර්ධනයක්, දියුණුවක් පෙන්නුම් කිරීම එක සේ වැදගත් යැයි සිතමු. අධ්‍යාපන, සෞඛ්‍යය, මාර්ග, වාරිමාර්ග, කෘෂිකර්ම, ධීවර, සංචාරක, ගුවන්තොටුපළ හා වරාය ඇතුළු සෑම අංශයක් ම මෙහිදී අතිශයින් ම වැදගත් වෙයි.වර්තමානය වනවිට නිදහස් හා සාමකාමී ශ්‍රී ලංකාව ලෝකයේ සෙසු සංවර්ධනය වෙමින් පවත්නා රටවලට සාපේක්ෂව ඉතා වේගයෙන් සංවර්ධනය කරා පියමං කරමින් සිටී. ලොව කිසිදු රටකට අත නොපා ජීවත් වීමට නම් අපේ රට සෑම අතින්ම ස්වයං පෝෂිත කිරීම පමණක් නොව සියලු ජන කොටස්වල ජීවනෝපාය ශක්තිමත් කිරීම ද කළ යුතුය.මේ කාර්යය හොඳින් අවබෝධ කරගත් වත්මන් ජනාධිපති මහින්ද රාජපක්ෂ මහතා ප්‍රමුඛ රජය ඒ වෙනුවෙන් අවශ්‍ය වැඩ සටහන් රටපුරා ක්‍රියාත්මක කිරීමට පියවර ගෙන තිබේ. දශක තුනක කාලයක් ශ්‍රී ලංකාවේ පැවැති ත්‍රස්තවාදය සම්පූර්ණයෙන් ම නිමාවට පත් කිරීම ඒ සදහා ගත් පළමු පියවර ලෙස අවිවාදයෙන් යුතුව සඳහන් කරන්නට පුළුවන. මේ වනවිට රටපුරා සිදුවන සංවර්ධනය ලොව ඕනෑම පුද්ගලයෙකුටම සියැසින් දැක ගන්නට හැකි වෙයි.රටේ වේගවත් සංවර්ධනය සදහා නිසි පිළිතුරක් ලබාදෙමින් හොඳ ආරම්භයක් ලබාගත් වත්මන් එක්සත් ජනතා නිදහස් සන්ධාන රජය යටිතල පහසුකම් සංවර්ධනය කිරීමේ ක්‍රියාදාමය ප්‍රථමයෙන් ම ආරම්භ කිරීම රට සංවර්ධනය කිරීමේ ගමන් මඟේ අනාගතය ලොවටම පැහැදිලි කරන කඳිම සාක්ෂියක් සපයයි. මීට පෙර අපේ රටේ සංවර්ධනය ගැන කතා කළානම් ඒ කොළඹ නගරයේ හෝ තදාසන්න ප්‍රදේශයන්හි පමණකි.නමුත් අද වනවිට සංවර්ධනය ඈත පිටිසර ගම්මානවලට ද ගලා යාම රජයේ සංවර්ධන වැඩපිළිවෙලේ විශේෂත්වයකි. ආර්ථිකය සංවර්ධනය කිරීම, ආදායම් උත්පාදන මාර්ග වැඩිදියුණු කිරීම හා නිර්මාණය කිරීම සහ නව ආයෝජන අවස්ථා පුළුල් කිරීමට අවශ්‍ය කරන යටිතල පහසුකම් සංවර්ධනය කිරීම වත්මන් රජයේ ජාතික සංවර්ධන වැඩසටහනේ මූලික අරමුණ වන්නේ ය.ඒ අනුව රටේ මාර්ග පද්ධතිය දියුණු කිරීම කෙරෙහි රජයේ අවධානය නිරායාසයෙන් ම යොමු විය. මීට කලකට පෙර නම් ඈත ගමක වැඩි කරදරයක් නැතිව යාමට හැකි පාරක් දුටු විට බොහෝ දෙනා එය ‘ගම් උදා පාරක් ‘ එසේ නැතිනම් ‘ ප්‍රේමදාස මහත්තය හදපු පාරක් ‘ යැයි හැඳින්වීමට පෙළඹිණ. එසේ වූයේ නිදහස ලැබීමෙන් පසුව ප්‍රේමදාස පාලනය දක්වාම අප රටේ මාර්ග සංවර්ධනයේ සුළු වෙනසක් හෝ සිදුකළේ හිටපු ජනාධිපති ආර් ප්‍රේමදාස මහතාගේ යුගයේ වීම හේතුවෙනි. ඉන්පසු චන්ද්‍රිකා බණ්ඩාරනායක මහත්මියගේ පාලන කාලයේදී ඉබි ගමනින් ගිය මාර්ග සංවර්ධන ව්‍යාපෘති හැල්මේ දුවන්නට ගත්තේ ජනාධිපති මහින්ද රාජපක්ෂ මහතාගේ පාලනය ආරම්භ වීමත් සමඟය.හුදු විවේචකයකු පමණක් ම නොව මහින්ද රාජපක්ෂ ජනාධිපතිවරයාගේ විරෝධියකු පවා අන් සියලු දෑ සම්බන්ධයෙන් කුමක් කීවද මාර්ග සංවර්ධනයේ සිදු වූ මේ පිම්මේ යෑම සම්බන්ධයෙන් අවම ප්‍රතිවිරෝධයකින් යුතුව හෝ එකඟ ‍ෙවනවා නිසැකය. අධිවේගී මාර්ග, නාගරික මාර්ග , නගර ආශ්‍රිත අතුරු මාර්ග මෙන්ම ගම්බද අතුරු මාර්ග පවා කාපට් අතුරා එසේ නැතහොත් කොන්ක්‍රීට් / කොන්ක්‍රීට් ගල් අතුරා පසුගිය වසර කිහිපය තළෙදී විශාල වෙනස් කමකට භාජනය වී ඇති අයුරු දෘශ්‍යාබාධිතයකු නොවන ඕනෑම අයෙකුට පෙනෙන ප්‍රායෝගික සත්‍යකි.කෙසේ නමුත් මේ මාර්ග සංවර්ධනය සඳහා පොම්ප කරන අති දැවැන්ත මුදල කොතරම් දැයි බොහෝ දෙනාට අවබෝධයක් ඇත්ද ? අධ්‍යාපනයට දළ ජාතික නිෂ්පාදනයෙන් වෙන්කර තිබෙන මුදලටත් වඩා විශාල මුදලක් මෙවැනි කටයුතු වෙනුවෙන් වෙන්කිරීමේදී වර්ථමානයේ අප රට මාර්ග සංවර්ධනයට දී ඇති ප්‍රමුඛතාවය කෙතරම් දැයි තේරුම් ගත හැක.මාර්ග සංවර්ධනය වේගවත් කිරීම මෙන්ම වර්තමානයේ දිනෙන් දින මාර්ගයට එක්වන වාහන තදබදය අවම කිරීමේ අරමුණ ඇතිව රටපුරා ගුවන් පාලම් ස්ථාපිත කිරීම සැබවින්ම ප්‍රශංසනීය ක්‍රියාවක් ලෙස අපි දකිමු. මේ වනවිට දැවැන්ත ගුවන් පාලම් කිහිපයක් රටට දායාද කර අවසන් බව කිව යුතුයි. දෙහිවල, නුගේගොඩ සහ කැළණිය ගුවන් පාලම් මෙහිදී විශේෂයෙන් ම සදහන් කිරීමට හැක.මෙහිදී මහනුවර - කොළඹ ප්‍රධාන මාර්ගයේ පෑලියගොඩ ඉදිකළ ගුවන් පාලම සම්බන්ධයෙන් විශේෂ යමක් කිව හැක මේ ගුවන පාලම දින 61 ක් වැනි ඉතාම කෙටි කාලයකින් නිමාවට පත් කොට ලෝක වාර්තාවක් ද පිහිටුවා තිබෙන බව සතුටින් කියන්න කැමැතියි. පෑලියගොඩ දුම්රිය පාර හරහා ඉදිකළ එම පාලම වෙනුවෙන් වැයකර තිබෙන මුදල රුපියල් මිලියන 2,100 කි. බ්‍රිතාන්‍ය රජයේ ආධාර මත ක්‍රියාත්මක කළ මෙය දිඟින් මීටර් 325 ක් සහ 8.85 ක් වන අතර එය මංතීරු හතරකින් සමන්විතයි. මෙම ගුවන් පාලම සැබෑම සංවර්ධනයේ එක්තරා වැදගත් සංධිස්ථානයක් යැයි කීම අතිශයෝක්තියක් නොවනු ඇත.ඒ මන්ද යත් දුම්රිය ධාවන කටයුතු හේතුවෙන් දිනකට පැය අටක පමණ කාලයක් මේ මාර්ගය වසා තැබීමට සිදුවන අතර දෛනිකව එම ස්ථානයෙන් ගමන් ගන්නා රථවාහන සංඛ්‍යාව 75,000 කි. මේ අතර නුගේගොඩ ගුවන් පාලම ඉදිකිරීම වෙනුවෙන් බ්‍රිතාන්‍ය රජයේ ආධාර මත රජය වැයකර තිබෙන මුදල රුපියල් මිලියන 878 කි. නුගේගොඩ මංසන්ධියේ පවතින මාර්ග තදබදයට විසඳුමක් ලෙස ඉදිකළ මේ ගුවන් පාලම මංතීරු දෙකකින් සමන්විත වන අතර එහි ඉදිකිරීම් කටයුතු පසුගිය 2008 වසරේ ඔක්තෝබර් මස 7 දා ආරම්භ කොට 2009 වසරේ ජනවාරි මස 23 දා ජනතා අයිතියට පත්කෙරිණි.මෙම ගුවන් පාලම දිඟින් මීටර් 261 ක් සහ පළලින් මීටර් 8.7 කි. ඊට අමතරව මාර්ග සංවර්ධන ඉතිහාසයේ දැවැන්ත පියවරක් ඉදිරියට තබමින් ඉදිකළ දෙහිවල ගුවන් පාලම මේ වනවිට මඟී ජනතාවගේ අවශ්‍යතා නොවඅඩුව ඉටුකිරීමට සමත්ව ඇත. ඒ වෙනුවෙන් වැයකර තිබෙන මුදල රුපියල් මිලියන 870 ක් වන අතර එය දිගින් මීටර් 337 ක් සහ පළලින් මීටර් 7.35 ක් වෙයි.මේ අකාරයට වේගවත් සංවර්ධනය මෙන්ම මාර්ග තදබදය හේතුවෙන් සිදුවන විවිධ දුෂ්කරතා, අලාභ සිදුවීම් ආදියට විසඳුමක් ලෙස වේයන්ගොඩ නගරයේ ඉදිවන ගුවන් පාලම එළඹෙන සැප්තැම්බර් මාසයේදී විවෘත කිරීමට සියලු කටයුතු සංවිධානය කර තිබේ. වේයන්ගොඩ නගරයේ ඉතා දිගු කලෙක සිට පවතින අධික මාර්ග තදබදයට විසදුමක් වශයෙන් ආර්ථික සංවර්ධන ඇමැති බැසිල් රාජපක්ෂ මහතාගේ ඉල්ලීමක් අනුව ඉදිකරන වේයන්ගොඩ ගුවන් පාලමේ ඉදිකිරීම් කටයුතු මේ වනවිට සියයට 80 ක් අවසන් කර තිබේ.මහින්ද චින්තන ඉදිරි දැක්ම යටතේ දැනට ගම්පහ දිස්ත්‍රික්කයේ ක්‍රියාත්මක වෙමින් පවතින යටිතල පහසුකම් සංවර්ධන ක්‍රියාවලියේ දැවැන්තම සංවර්ධන ව්‍යාපෘතියක් ලෙස හදුන්වා දිය හැකි වේයන්ගොඩ ගුවන් පාලමේ ඉදිකිරීම් කටයුතු මේ වනවිට වේගවත්ව සිදුවන අතර ඒ සඳහා මහාමාර්ග අමාත්‍යාංශය මඟින් ස්පාඤ්ඤ රජයේ මූල්‍යාධාර මත වැයකරන මුළු මුදල රුපියල් මිලියන 2,000 කි. මෙම ගුවන් පාලම ඉදිකිරීමේන් පසු දිනකට දුම්රිය ගමන්වාර 96 කින් වාහන ගමනාගමනයට සිදුවන පැය 08 ක පමණ ප්‍රමාදය අවසන් වේ.නිට්ටඹුව, කටුනායක ප්‍රධාන මාර්ගයේ වේයන්ගොඩ දුම්රිය හරස් මාර්ගයට සහ ඊට සමාන්තරව ගලායන දීඇල්ල ඔයට උඩින් ඉදිවෙන මෙම ගුවන් පාලමේ ප්‍රවේශ මාර්ගයත් සමඟ සම්පූර්ණ දිග ප්‍රමාණය මීටර් 600 කි. ගම්පහ දිස්ත්‍රික්කය තුළ කැළණිය, ගම්පහ සහ රාගම යන ප්‍රදේශවල ඉදිකල ගුවන් පාලම් තුනට පසු ඉදිවන සිව්වන ගුවන් පාලම වන මෙය මීටර් 315 ක් දිගින් යුක්ත වන අතර පළලින් මීටර් 3.5 බැගින්වූ මංතීරු දෙකකින් ද මීටර් 1.5 බැඟින් වූ දෙපස පදික වේදිකාවකින් ද සමන්විතය.මෙහි මාර්ග තදබදයට පිළියමක් ලෙස ගුවන් පාලමක් ඉදිකිරීම සඳහා 1996 වසරේදී එවක රජය මඟින් සැලසුම්කර මිනුම් කටයුතු පවා සිදුකළ විවිධ ගැටලු හේතුවෙන් මෙම ව්‍යාපෘතිය ක්‍රියාත්මක නොවුනේ ජනතාව දැඩි අපහසුවට පත් කරමිනි.ජනාධිපති මහින්ද රාජපක්‍ෂ මහතාගේ මඟ පෙන්වීම යටතේ ආර්ථික සංවර්ධන ඇමැති බැසිල් රාජපක්‍ෂ මහතා විසින් මෙම ගුවන් පාලමේ ඉදිකිරීම් කටයුතු පසුගිය 2012 වසරේ සැප්තැම්බර් මස 23 දා ආරම්භ කළ අතර මෙය වසරක් ඇතුළත නිමකර ජනතාවට සහනයක් ලබා දෙන ලෙස අදාළ ඉදිකිරීම් භාර නිළධාරීන්ගෙන් බැසිල් රාජපක්ෂ මහතා ඉල්ලිමක් කලේය. මාර්ග සංවර්ධන අධිකාරියේ මෙහෙයවීම යටතේ සිදුවන මෙම ඉදිකිරීම් කටයුතු ඉතාමත් කාර්යක්‍ෂමව සිදුවන අතර ඇමැතිවරයා ප්‍රකාශ කළ කාලයටත් පෙර මෙහි ඉදිකිරීම් කටයුතු නිම කිරීමට හැකියාව ලැබෙනු ඇතැයි විශ්වාස කෙරේ.මෙම සංවර්ධන ව්‍යාපෘතිය සඳහා පවරාගත් ඉඩම් හා දේපල සඳහාද මුලික ගෙවීම් අදාල ආයතන හා පුද්ගලයන් වෙත සිදුකර තිබීම මෙහි ඇති විශේෂත්වයකි. මෙලෙස යටිතල පහසුකම් කිරීමේ වැඩපිළිවෙල හරහා අදට වඩා ලස්සන හෙට දිනකට අවශ්‍ය යටිතල පහසුකම් දියුණු වන අතරම එය අපේ අනාගත පරපුර වෙනුවෙන් සිදුකරන මහත් වූ ආයෝජනයක් ද වන්නේය.විදේශීය රජයන් සහ විවිධ ආයතනයන්ගෙන් ආධාර ලබා රටේ සංවර්ධන කටයුතු සිදුකළ ද එය රටට සහ අනාගතයට හිතකර ආයෝජනයක් වනු නියත ය. ගුවන් පාලම් ඉදිකිරීමේදී විශාල මුදලක් වැය කළ ද එය කිසියම් කාලවකවානුවක් තුළ මාර්ග තදබදය වෙනුවෙන් වැයවන කාලය හා මුදල සැළකිල්ලට ගැනීමේදී එය එතරම් විශාල ප්‍රමාණයක් නොවනු ඇත.රටක් සංවර්ධනය කරා රැගෙන යාමේදී යටිතල පහසුකම් දියුණු කිරීම වෙනුවෙන් වැඩි අවධානයක් යොමුකළ යුතුයි. මෙහිදී ශ්‍රී ලංකාවේ මාර්ග පද්ධතිය කෙරෙහි විශේෂ අවධානයක් යොමු කරමින් ලෝකයේ දියුණු මාර්ග පවතින තත්ත්වයට ගෙන ඒම සඳහා දැවැන්ත උත්සාහයක් ගෙන තිබෙනු දක්නට පුළුවන්. මීට වසර කිහිපයකට පෙර අපේ රටේ මාර්ග පද්ධතිය පැවැති ආකාරය සම්බන්ධයෙන් අමුතුවෙන් සඳහන් කළ යුතු නැත‍. නමුත් අද වනවිට රටේ මාර්ග පද්ධතිය ඉතාම දියුණු තත්ත්වයට පැමිණ තිබෙනවා පමණක් නොව මෙරට ප්‍රධාන නගරයන් වෙත ඉතාම කෙටි කාලයකදී ගමන් කිරීමේ හැකියාව තිබේ.මෙලෙස රටක සංවර්ධනය වේගවත් කිරීම වෙනුවෙන් මාර්ග සංවර්ධනය සඳහා ප්‍රමුඛස්ථානය ලබාදීම අතිශයින් ම වැදගත් වනු ඇත. මෙවැනි තත්ත්වයක් සමඟ ශ්‍රී ලංකාව ලෝකයේ දියුණු රටවල මාර්ග පද්ධතිය හා සංසන්දනය කිරීමේදී ඒ හා සමාන ලෙස දියුණු තත්ත්වයකට පැමිණ ඇතැයි කිව හැක..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>04</day>
    </date>
    <link>http://www.dinamina.lk/2013/04/04/_art.asp?fn=n1304041</link>
    <topic>ලක්ෂ 20,000ක සිනමා උපකරණරජයේ ගබඩාවක පුස් කයි</topic>
    <author>විජයානි එදිරිසිංහ</author>
    <content>ප්‍රංශයෙන් මීට වසර දහයකට පමණ පෙර ආනයනය කළ අද වන විට රුපියල් ලක්ෂ විසිදහසක් පමණ වටිනා චිත්‍රපට සැකසුම් සහ නිෂ්පාදන උපකරණ තොගයක් කිසිදු ප්‍රයෝජනයකට නොගෙන රජයේ ගබඩාවක ගොඩගසා තිබේ.කිරුළපන පිහිටි රජයේ ප්‍රවෘත්ති දෙපාර්තමේන්තු ගබඩාවේ ගොඩ ගසා ඇති මෙම උපකරණ තොගය ප්‍රංශ ණය ආධාර යටතේ ගෙන්වා ඇත්තේ 1999 - 2001 අතර කාලයේදී ජනාධිපති උපදේශකත්වයක් දැරූ ජනප්‍රිය පුද්ගලයකුගේ දැඩි බලපෑම් මතය.මෙම උපකරණ සඳහා මේ වන විටත් ‍එම රටට රජයෙන් ණය ගෙවනු ලබන බවටද තොරතුරු ලැබී තිබේ.එහෙත් එම උපකරණ ගෙන්වන ලද ආකාරයෙන්ම මේ වන විටත් වායුසමීකරණ යටතේ තබා ඇතත් ඉන් ප්‍රයෝජනයක් ගැනීම මේ දක්වා සිදු කර නොමැත.විදේශ රටකට ගොස් අධික වියදමක් දරා චිත්‍රපට නිෂ්පාදනය කිරීමට පිළියමක් වෙනුවට විදේශ විනිමය ඉතිරි කර මෙරටදීම චිත්‍රපට නිෂ්පාදනය කිරීමට යැයි මෙම උපකරණ තොගය ගෙන්වා ඇත්තේ එවකට ජනාධිපතිනි චන්ද්‍රිකා බණ්ඩාරනායක මහත්මියගේ අනුදැනුමද මතය. එම කාලයේදී ඒවා රුපියල් ලක්ෂ දසදහසක පමණ ණය ගිවිසුමක් මත ගෙන්වා තිබේ.මෙතරම් විශාල වටිනාකමකින් යුත් චිත්‍රපට නිෂ්පාදන උපකරණ ප්‍රයෝජනයට නොගෙන ගොඩගසා තිබීම සම්බන්ධව ඒවා ගෙන්වන කොන්ත්‍රාත්තුව ලබාගත් නියෝජිතයා ඇතුළු ඒ හා සම්බන්ධ පුද්ගලයෝ විවිධ අදහස් පළ කර සිටිති.එහිදී ඇතැම් අය පවසා සිටින්නේ මෙරටදී චිත්‍රපට නිෂ්පාදනය කිරීම වෙනුවට ඇතැම් පිරිස් ඉන්දියාවට ගොස් තවදුරටත් චිත්‍රපට නිෂ්පාදනය කර මුදල් ගසා කෑමේ අරමුණ මත මේ උපකරණවලින් ප්‍රයෝජන නොගන්නා බවයි.තවත් පුද්ගලයන් පවසා සිටින්නේ මෙම උපකරණ මෙරටට නොගැළපෙන බවත් කොමිස් ජාවාරම සඳහා පමණක් ඒවා ගෙන්වා ඇති බවයි. කෙසේ වුවද මෙම උපකරණ තොගය පිළිබඳ කිසිම නිලධාරියෙක් කිසිදු තීරණයක් ගෙන නොමැත. ඒ සඳහා යෙදවූ රටේ මූල්‍ය සම්පත පමණක් විනාශ වී තිබේ..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>04</day>
    </date>
    <link>http://www.dinamina.lk/2013/04/04/_art.asp?fn=n1304042</link>
    <topic>ලොව ඉහළම මානව සංවර්ධිත රටවල් අතරට ශ්‍රී ලංකාවත්</topic>
    <author>මහින්ද අලුත්ගෙදර</author>
    <content>ඉතිහාසයේ ප්‍රථම වරට ශ්‍රී ලංකාව ලෝකයේ ඉහළ මානව සංවර්ධනයක් සහිත රටවල් කාණ්ඩයට ඇතුළත්ව තිබේ.නිදහස් හා සාමකාමී වාකාවරණයක් යටතේ ශ්‍රී ලංකාවේ වත්මන් වේගවත් සංවර්ධනය සහ රජයේ විනිවිදභාවය මීට ප්‍රධාන හේතුව වී තිබෙන බව එක්සත් ජාතීන්ගේ සංවර්ධන වැඩසටහන පෙන්වාදෙයි.මෙක්සිකෝවේදී එළිදැක්වුණු මානව සංවර්ධන වාර්තාව - 2013 ශ්‍රී ලංකා විදේශ කටයුතු ඇමැති මහාචාර්ය ජී.එල් පීරිස් මහතා වෙත පිරිනැමීම නිමිත්තෙන් ලක්ෂ්මන් කදිරගාමර් ජාත්‍යන්තර අධ්‍යයන මධ්‍යස්ථානයේදී පැවැති උත්සවයේදී මේ බව අනාවරණය විය. ලෝකයේ වත්මන් තත්ත්වය සැලකිල්ලට ගෙන මේ වාර්තාව සම්පාදනය කර තිබෙන අතර ආර්ථික වර්ධනය, සෞඛ්‍යය, අධ්‍යාපනය, සාක්ෂරතාව සහ ආයු අපේක්ෂාව ආදී නිර්ණායකයන් රැසක් මේ සඳහා පාදක කරගෙන ඇත. නෝර්වේ, ඕස්ට්‍රේලියාව, එක්සත් ජනපදය, නෙදර්ලන්තය, ජර්මනිය, නවසිලන්තය ආදී රටවල් මානව සංවර්ධන දර්ශකයේ ඉදිරියෙන්ම සිටී.ලෝකයේ රටවල් 186 ක් මේ සඳහා යොදාගෙන තිබෙන අතර එහිදී සුපිරි මානව සංවර්ධනයක් සහිත, ඉහළ මානව සංවර්ධනයක් සහිත, මධ්‍යම මට්ටමේ මානව සංවර්ධනයක් සහිත සහ පහළ මට්ටමේ මානව සංවර්ධනයක් සහිත ආදී වශයෙන් රටවල් වර්ගීකරණය කර තිබේ. ජපානය අභිබවා යමින් චීනය ලොව දෙවැනි විශාලතම ආර්ථිකය සහිත රට බවට පත්ව ඇතැයි එම වාර්තාව පෙන්වා දෙයි.ඊට අමතරව 2020 වනවිට ඉන්දියාව, චීනය සහ බ්‍රසීලය ලෝක ආර්ථිකයෙන් සියයට 40ක් හිමිකර ගන්නා බවට මානව සංවර්ධන වාර්තාව - 2013 මඟින් ප්‍රකාශකර තිබේ. ශ්‍රී ලංකා සෞඛ්‍ය ක්‍ෂේත්‍රයේ සාර්ථකත්වය සියයට 83ක් බවද යුරෝපයේ හා මධ්‍යම ආසියානු කලාපයේ එම අගය සියයට 45 ක් බවද අදාළ වාර්තාව මඟින් පවසයි.පසුගිය කාලය සැළකිල්ලට ගැනීමේදී බැංකු, රක්ෂණ සහ තොරතුරු තාක්ෂණ ආදී ක්ෂේත්‍රයන් ඔස්සේ ශ්‍රී ලංකාව කැපී පෙනෙන වර්ධනයක් පෙන්නුම්කර තිබෙන බවද දශක තුනක යුද ගැටුම් නිමා වීමෙන් පසු උතුරු හා නැඟෙනහිර ප්‍රදේශයන් ජාතික ආර්ථිකයට සෘජුවම දායක වීම ආර්ථික වර්ධනයට ප්‍රධානම හේතුව වී තිබෙන බවද මානව සංවර්ධන වාර්තාව - 2013 කියයි.මේ අතර එම වාර්තාව මඟින් ප්‍රකාශ කරන්නේ රටේ ආර්ථික වර්ධනය ඉහළ නැංවීම සඳහා ශ්‍රී ලංකා රජය ගෙන තිබෙන වැඩපිළිවෙල සාර්ථකත්වයක් පෙන්නුම් කරන බවයි.ඉතිහාසයේ මුල්වරට ඉහළ මානව සංවර්ධනයක් සහිත රටවල් කාණ්ඩයට ශ්‍රී ලංකාව ඇතුළත්වී තිබෙන බවද එය මෙරට විධිමත් අධ්‍යාපනය මත පදනම් වී තිබෙන බවද එක්සත් ජාතීන්ගේ සංවර්ධන වැඩසටහනේ නේවාසික නියෝජිත සුබිනේ නැන්දි මහතා මෙහිදී පැවසීය.මේ අතර විදේශ කටයුතු ඇමැති මහාචාර්ය ජී.එල් පීරිස් මහතා අදහස් දක්වමින් රටේ වත්මන් සංවර්ධන ක්‍රියාදාමය මෙන්ම ඒ වෙනුවෙන් රජය ගෙන තිබෙන වැඩපිළිවෙල සම්බන්ධයෙන් දීර්ඝ ලෙස කරුණු දැක්වීය.රටේ සංවර්ධනය ඉදිරියට ගමන් කිරීම සඳහා දිළිඳුකම අවම මට්ටමක පැවැතිය යුතු බව සඳහන් කළ ඇමැතිවරයා ඒ වෙනුවෙන් සෑම පුරවැසියෙකුම සම්බන්ධ කරගත යුතු බවද ශ්‍රී ලංකාව මුහුණදුන් 71, 88/89 කැරැළි තත්ත්වයන් හේතුවෙන් මේ රටේ තරුණ තරුණියන්ට ඒ සඳහා දායක වීමට නොහැකි වූ බවද සිහිපත් කළේය.අද වනවිට වත්මන් රජයේ සංවර්ධන වැඩපිළිවෙලත් සමඟ රටේ සංවර්ධන කටයුතු නගරයන්ට පමණක් සීමමා නොවී රටේ සෑම ප්‍රදේශයකටම ව්‍යාප්ත වන බවද එය විශාල ජයග්‍රහණයක් බවද මහාචාර්ය ජී.එල් පීරිස් මහතා පෙන්වා දුන්නේය.පාර්ලිමේන්තු මන්ත්‍රී රවී කරුණානායක, පොදුරාජ්‍ය මණ්ඩලීය ලේකම් කාර්යාලයේ ආර්ථික කටයුතු පිළිබඳ හිටපු අධ්‍යක්ෂ ආචාර්ය ඉන්ද්‍රජිත් කුමාරස්වාමි, රාජ්‍ය භාණ්ඩාගාරයේ නියෝජ්‍ය ලේකම් ආචාර්ය බී.එම්.එස් බටගොඩ, සීපා ආයතනයේ විධායක අධ්‍යක්ෂිකා ප්‍රියන්ති ප්‍රනාන්දු මහත්ම මහත්මීන්ද මේ අවස්ථාවට සහභාගි වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>04</day>
    </date>
    <link>http://www.dinamina.lk/2013/04/04/_art.asp?fn=n1304043</link>
    <topic>සිංහල-දෙමළ අලුත් අවුරුදු නැකත් සීට්ටුවහෙළ සිරිතට අනුව ජනපති අතට</topic>
    <author>ධනුෂ්ක ගොඩකුඹුර</author>
    <content>සම්ප්‍රදායික චාරිත්‍රානූකූලව සිංහල හා දෙමළ අලූත් අවුරුදු නැකැත් සීට්ටුව ජනාධිපති මහින්ද රාජපක්ෂ මහතා වෙත අරලියගහ මන්දිරයේ දී ඊයේ (03) පිළිගැන්විණ.අතීතයේදී සිංහල හා දෙමළ අලුත් අවුරුදු චාරිත්‍ර හා නැකැත් අණබෙරකරුවන් මාර්ගයෙන් ගෙයින් ගෙට ගොස් බෙදා දීම සිදු වූ අතර මෙය සිංහල අලුත් අවුරුදු සීට්ටුව නමින් හැදින්විණි. පැරණි ක්‍රමය සිහිගන්වමින් මෙහිදි අණබෙරකරු මාර්ගයෙන් ජනාධිපතිතුමා වෙත නැකැත් චාරිත්‍රපිළිගැන්විණ.අලුත් අවුරුදු උදාව, පුණ්‍ය කාලය, ආහාර පිසීම හා ලිප ගිනි දැල්වීම, ආහාර අනුභව කිරීම, වැඩ අල්ලා ගනුදෙනු කිරීම හා නව වසරේ රැකියා සඳහා පිටත්ව යාම ආදි කරුණු මෙම නැකැත් සීට්ටුවේ ඇතුළත්ව ඇත. සංස්කෘතික හා කලා කටයුතු අමාත්‍ය ටී.බී. ඒකනායක, අමාත්‍යාංශයේ ලේකම් වසන්ත ඒකනායක යන මහත්වරුන් ඇතුළු අමාත්‍යාංශ නිලධාරිහු පිරිසක් මීට එක්ව සිටියහ..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>04</day>
    </date>
    <link>http://www.dinamina.lk/2013/04/04/_art.asp?fn=n1304045</link>
    <topic>චෙක් ජනරජය හා ශ්‍රී ලංකාව අතරද්විපාර්ශ්වික සබඳතා තරවේ</topic>
    <author/>
    <content>චෙකොස්ලෝවිකියාව - ශ්‍රී ලංකාව අතර අන්‍යෝන්‍ය සම්බන්ධතාවක් පවත්වා ගැනීමට අවශ්‍ය දේශපාලනික, ආර්ථීක , සංස්කෘතික සම්බන්ධතා මෙන්ම අනෙකුත් වැදගත් අංශයන් ශක්තිමත් කිරීමට අවධානය යොමු කරන බව ඇමැති බැසිල් රාජපක‍්ෂ මහතා කියයි.චෙක් ජනරජයේ කර්මාන්ත හා වෙළෙද ඇමැති මාර්ටින් කියුබා මහතාගේ ආරාධනාවකට අනුව චෙක් ජනරජයේ නිළ සංචාරකයක යෙදුණු ආර්ථික සංවර්ධන ඇමැති බැසිල් රාජපක‍්ෂ මහතා පසුගිය 29 වනදා චෙක් ජනරජයේ අගමැති පෙට්ර් නිකාස් මහතා හමුවූ අවස්ථාවේදී මේ බව ප්‍රකාශකර ඇත.එහිදී ශ්‍රී ලංකා ජනාධිපති මහින්ද රාජපක්ෂ මහතාගේ සහ රජයේ සුභ පැතුම් චෙක් රජය වෙත පිළිගැන්වූ බැසිල් රාජපක්ෂ මහතා දෙරට අතර පවත්නා මිත්‍රශීලිත්වය සහ දේශපාලන සබඳතා වඩාත් ශක්තිමත් කරගැනීම සඳහා මෙරටට පැමිණෙන ලෙසද එරට අගමැතිවරයාට ආරාධනා කළේය. චෙක් ජනරජයේ ප්‍රැගූ සත්වෝද්‍යානය වෙත ශ්‍රී ලංකා රජයෙන් අලින් දෙදෙනෙකු ප්‍රදානය කිරීම සම්බන්ධයෙන් තම ස්තුතිය පිරිනමන බවද චෙක් අගමැතිවරයා එහිදී ප්‍රකාශකර ඇත.මෙම සිව්දින නිල සංචාරයේදී එරට කර්මාන්ත හා වෙළෙද ඇමැති මාර්ටින් කියුබා මහතා හමුවූ බැසිල් රාජපක‍්ෂ මහතා දෙරට අතර අනාගත වෙළෙඳ සහ ආර්ථීක කටයුතු සහයෝගිතාවය වැඩිදියුණු කර ගැනීම සහ දෙරට අතර ආර්ථීක කටයුතු තහවුරු කරගැනීම සම්බන්ධයෙන්ද දීර්ඝ වශයෙන් සාකච්ඡා කර ඇත.යටිතල පහසුකම් සංවර්ධනය, බලශක්තිය, ජල කළමනාකරණ සහ පරිසරය ආරක‍්ෂා කිරීම, ආහාර නිෂ්පාදනය, සීනි කර්මාන්තය, උසස් අධ්‍යාපනය, විනෝද ක්‍රීඩා සහ සත්කාරක සේවා, විනෝදාත්මක අංශ, සුළු හා මධ්‍ය පරිමාණයේ කර්මාන්ත වැනි ආයෝජන අවස්ථාවන් ශ්‍රී ලංකාව තුළ පවතින බවද ඇමැතිවරයා පෙන්වා දී තිබෙන අතර ශ්‍රී ලංකාව වෙත චෙක් සංචාරකයින් ගෙන්වා ගැනීම සඳහා මෙන්ම සංචාරක කර්මාන්තය වැඩිදියුණු කර ගැනීම පිළිබඳ විශේෂ අවධානය යොමු කළ යුතු බවද ප්‍රකාශ කර තිබේ.දෙරට අතර සම්බන්ධතාවයෙහි පොදු ප්‍රතිලාභ ලබාගැනීමට නම් චෙක් රජයේ කර්මාන්ත හා වෙළෙඳ අමාත්‍යාංශය සහ ශ්‍රී ලංකාවේ ආර්ථීක සංවර්ධන අමාත්‍යාංශය අතර අන්‍යෝන්‍ය සහයෝගීතාවයක් ඇතිකර ගත යුතු බවද ඇමැතිවරුන්ගේ අදහස වී තිබේ. මේ සඳහා සකසන ලද ගිවිසුමක සැලැස්මක්ද චෙක් රජය විසින් ශ්‍රී ලංකාව වෙත ලබා දෙන ලදී.ශ්‍රී ලංකා තානාපති කාර්යාලය විසින් මෙරට සංචාරක ක්ෂේත්‍රයට සහයෝගය දැක්වීම සඳහා සංවිධානය කර තිබූ කෑම පිසීම සහ සංස්කෘතික ප්‍රදර්ශනයක්ද පැවැති අතර එම අවස්ථාවට ශ්‍රී ලංකා සහ චෙක් ජන රජයේ ආර්ථීක සංසඳය සහ වෙළෙඳ නියෝජිතයෝ විශාල පිරිසක් සහභාගී වී ඇත. ශ්‍රී ලංකාවේ සංගීතය, නැටුම් සහ සංස්කෘතික සංදර්ශනයක් සහ චෙක් ජන රජයේ සංගීත සංදර්ශනයක්ද පැවැත්විණි.චෙක් ජනරජයේ පරිසර ඇමැති තොමස් චලූපා මහතා ද හමුවූ ආර්ථීක සංවර්ධන ඇමැතිවරයා තිරසාර බලශක්තිය සහ පරිසරය ආරක‍්ෂා කර ගැනීම පිළිබඳව මෙන් අපද්‍රව්‍ය කළමනාකරනය පිළිබඳවද සාකච්ඡා කර තිබේ. මෙම නිල සංචාරයේදී විදේශ කටයුතු නියෝජ්‍ය ඇමැති තොමස් ඩබ්, පාර්ලිමේන්තු සෙනෙට් සභික මිලාන් ස්ටෙච් මහත්වරුන්ද හමුවී සාකච්ඡා කළ අතර ප්‍රැගූ සතුන් වත්තේ ශ්‍රී ලංකා අලි මණ්ඩපය විවෘත කිරීම සහ ශ්‍රී ලංකා විශේෂ වෙළෙඳ කුටිය විවෘත කිරීමේ අවස්ථාවටද ආර්ථීක සංවර්ධන ඇමැතිවරයා ඇතුළු ශ්‍රී ලංකා දූත පිරිස සහභාගී විය. මෙම වෙළෙඳ කුටිය තුළ තේ, විසිතුරු මසුන්, ආයුර්වේදී ප්‍රතිකර්ම, අත්කම් යනාදීයෙන් සමන්විත වී තිබුණි..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>04</day>
    </date>
    <link>http://www.dinamina.lk/2013/04/04/_art.asp?fn=n13040412</link>
    <topic>වැඩ වැරූ සෞඛ්‍ය කම්කරුවන්ගේසේවය අත්හිටුවනවා ද?</topic>
    <author>සන්ධ්‍යා කරුණාරත්න</author>
    <content>කොළඹ ජාතික රෝහලේ කනිෂ්ඨ කාර්ය මණ්ඩලයේ ආදේශන කම්කරු සේවකයන් හැටදෙනකු පමණ ඊයේ (3) සේවයට වාර්තා නොකර උද්ඝෝෂණ ව්‍යාපාරයක නියැළීම නිසා ඔවුන්ගේ සේවය අත්හිටුවන්නේ ද යන්න පිළිබඳ අද (4) තීරණයක් ගන්නා බව ජාතික රෝහලේ අධ්‍යක්ෂ වෛද්‍ය අනිල් ජාසිංහ මහතා පවසයි.රෝහල් සේවයට වාර්තා නොකර පෙරේදා (2) වැඩවර්ජනය කළ සේවකයන් 300ක් පමණ ඊයේ දිනයේ දී වැඩ වර්ජනය අතහැර සේවයට වාර්තා කළ නිසා සිවිල් ආරක්ෂක බලකායේ සාමාජිකයන්ගේ සහාය ලබා නොගත් බවද හෙතෙම කීවේය.අදාළ සේවකයාට එරෙහිව රාජ්‍ය සේවා කොමිෂන් සභාව ලබා දුන් නියමය ක්‍රියාත්මක කිරීමට සෞඛ්‍ය අමාත්‍යාංශය සහ රෝහල් පරිපාලනය තීරණය කළ බවත් එම නියෝගය ක්‍රියාත්මක නොකිරීම ආණ්ඩුක්‍රම ව්‍යවස්ථාව උල්ලංඝනයක් බවත් ඒ මහතා ප්‍රකාශ කළේ ය.රාජ්‍ය සේවා කොමිෂන් සභාව ලබාදුන් මෙම නියමයට අදාළ සේවකයාට එකඟ වීමට නොහැකි නම් ශ්‍රේෂ්ඨාධිකරණයට හෝ පරිපාලන අභියාචනා විනිශ්චය සභාවට අභියාචනයක් ඉදිරිපත් කිරීමෙන් සහනයක් ලබාගත හැකි බවද වෛද්‍ය අනිල් ජාසිංහ මහතා සඳහන් කළේය..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>04</day>
    </date>
    <link>http://www.dinamina.lk/2013/04/04/_art.asp?fn=n13040413</link>
    <topic>මාලක සිල්වා නිදහස්</topic>
    <author/>
    <content>යුද හමුදාවේ මේජර් ප්‍රදීප් චන්දන සුෂේන් මහතාට පහර දීමේ සිද්ධියට අධිකරණයට ඉදිරිපත් කර ඇප මත සිටි මාලක මනෝජ් සිල්වා ඇතුළු සැකකරුවන් සත් දෙනා නිදහස් කිරීමට කොටුව ප්‍රධාන මහේස්ත්‍රාත් ගිහාන් පිළපිටිය මහතා ඊයේ (3) නියෝග කළේය.පැමිණිල්ල මෙහෙය වූ කොම්පඤ්ඤ වීදිය පොලිසිය අධිකරණයට දන්වා සිටියේ නීතිපති උපදෙස් අනුව පැමිණිල්ල ඉල්ලා අස්කර ගන්නා බවය. මේජර්වරයා දැනට වවුනියාව හමුදා කඳවුරක සේවය කරන බව ද පැවැසීය. කරුණු සලකා බැලූ මහේස්ත්‍රාත්වරයා සැකකරුවන් නිදහස් කෙළේ ය. 2011 සැප් 09 දින කොළඹ හෝටලයක ගරාජයක දී මෙම ගැටුම ඇති වී තිබිණි.මාලක මනෝජ් සිල්වා, රොහාන් ධනුෂ්ක විජේරත්න, නලින් ජානක (මියගොස්), නිලු අරවින්ද, සුරේෂ් පුෂ්පකුමාර, සරත් උපාලි, රුමේෂ් සත්‍යජිත් සැකකරුවන් මෙසේ නිදහස් කෙරිණි..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>04</day>
    </date>
    <link>http://www.dinamina.lk/2013/04/04/_art.asp?fn=n1304044</link>
    <topic>සුදුසුකම් නැත්තන් අධ්‍යක්ෂවරුන් ලෙසපත් කිරීම කනගාටුවට කරුණක්</topic>
    <author>ජීවනී පතිරණ</author>
    <content>ගෝල්ඩන් කී නමින් නැවත ස්ථාපිත කිරීමට නියමිත නව සමාගම සඳහා ‍සුදුසුකම් නොමැති ගෝල්ඩන් කී තැන්පත්කරුවන් අධ්‍යක්ෂකවරුන් ලෙස පත්කිරීම කනගාටුවට කරුණක් යැයි ගෝල්ඩන් කී තැන්පත්කරුවෝ පවසති.මෙය මහබැංකුව මගින් පිහිටුවීමට නියමිත බවත්, බැංකුවේ අධ්‍යක්ෂ මණ්ඩලයට සහයෝගය දීම සඳහා අතිරේක අධ්‍යක්ෂකවරුන් ලෙස මේ පිරිස පත්කරන බවට තොරතුරු ලැබී ඇති බවත් ඔවුහු සඳහන් කරති.තැන්පත්කරුවන් ‍වශයෙන් සියලුදෙනා බලාපොරොත්තු වන්නේ ශ්‍රී ලංකා මහා බැංකුවෙන් නව සමාගම සඳහා සභාපති ප්‍රමුඛ අධ්‍යක්ෂ මණ්ඩලයක් පත් කර ගෙවීමේ සැලැස්මක් හැකිඉක්මිනන් ක්‍රියාත්මක කිරීම බව පෙන්වාදෙන එම තැන්පත්කරුවෝ, එහෙත් ලලිත් කොතලාවල මහතාගෙන් වරප්‍රසාද ලබාගත් හා සූක්ෂම ලෙස තැන්පත්කරුවන්ට වංචා කර මුදල් ලබාගත් අයද අධ්‍යකෂක මණ්ඩලය සඳහා තෝරාගැනීමට නියමිත බවද ප්‍රකාශ කළහ.එමෙන්ම කොතලාවල මහතා විසින් ලක්ෂ 50 බැගින් දුන් අය අතර මෙම අධ්‍යක්ෂක මණ්ඩලයට තෝරාගත් පුද්ගලයින් ද සිටින බැවින් මෙම කටයුත්ත විනිවිධ භාවයකින් සිදු විය යුතු ක්‍රියාවලියක් බවද එම තැන්පත්කරුවෝ පවසති.එබැවින් නව අධ්‍යක්ෂ මණ්ඩලය සඳහා ගෝල්ඩන් කී මූල්‍ය වංචාවට අසුවූවන්‍ වෙනුවෙන් නියෝජනය විය යුත්තේ අතයට මුදල් ලබා නොගත් තැන්පත්කරුවන් බවත්, ඒ සඳහා වැඩිදුර විමර්ශනය කර සුදුසු පුද්ගලයකු පත් කළ යුතු බවත් ඔවුහු පෙන්වා දෙති.ජනාධිපති මහින්ද රාජපක්ෂ මහතා පිළිබඳව විශ්වාසය තැබූ තැන්පත්කරුවෝ නව මූල්‍ය සමාගමේ අධ්‍යක්ෂමණ්ඩලය පිළිබඳව තවදුරටත් අවධානයෙන් සිටින බවද ගෝල්ඩන් කී මූල්‍ය වංචාවට හසුවූවෝ වැඩිදුරටත් සඳහන් කරති..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>04</day>
    </date>
    <link>http://www.dinamina.lk/2013/04/04/_art.asp?fn=n1304046</link>
    <topic>ආහාර පැකට්වල ලුණු හා සීනි සාන්ද්‍රණය පෙන්නුම් කිරීම ලබන සතියේ සිට අනිවාර්යයි</topic>
    <author>සන්ධ්‍යා කරුණාරත්න</author>
    <content>ආහාර පැකැට්ටුවල අඩංගු ලුණු හා සීනි ප්‍රමාණය සඳහන් කිරීම අනිවාර්ය කිරීම ඉදිරි සති දෙක තුළ ක්‍රියාත්මක කිරීමට සෞඛ්‍ය අමාත්‍යාංශය තීරණය කරයි. රජයේ ප්‍රමිති ආයතනයේ සහාය යටතේ මේ පියවර ගැනීමට කටයුතු කර ඇති බව සෞඛ්‍ය සේවා අධ්‍යක්ෂ ජනරාල් විශේෂඥ වෛද්‍ය පාලිත මහීපාල මහතා පැවසුවේය.ලෝක සෞඛ්‍ය දිනය නිමිත්තෙන් සෞඛ්‍ය අධ්‍යාපන කාර්යාංශයේ පැවැති මාධ්‍ය සම්මන්ත්‍රණයක් අමතමින් ඒ මහතා මේ බව ඊයේ (03) ප්‍රකාශ කළේය. ආහාර පැකැට්ටුවල අඩංගු සීනි හා ලුණු ප්‍රමාණය සඳහන් කිරීමෙන් මහජනතාවට එය අවබෝධ කර ගැනීමෙන් එම ආහාර පරිභෝජනය කරන්නේද නැද්ද යන්න තීරණය කර ගත හැකි බව ද ඒ මහතා පැවැසුවේය.හෘදයාබාධ, වකුගඩු රෝග, දියවැඩියාව වැනි රෝග සීනි හා ලුණු අඩුවෙන් පරිභෝජනය කිරීමෙන් වළක්වා ගත හැකි බව ද ඒ මහතා කීය..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>04</day>
    </date>
    <link>http://www.dinamina.lk/2013/04/04/_art.asp?fn=n1304047</link>
    <topic>ප්‍රධාන සැකකරු හඳුනාගනී</topic>
    <author>මල්වාන සමූහ මහානාම විතානගේ</author>
    <content>දැනට වසරකට පමණ ඉහතදී ඉතාමත්ම අමානුෂික ලෙසට තියුණු ආයුධයකින් කපා කොටා ඝාතනය කළ බියගම විලේජ් හොටෙල් ඇතුළු තවත් ව්‍යාපාර ගණනාවකම හිමිකරු වූ කෝටිපති ව්‍යාපාරික ආර්. ඊ. බී. ජයවර්ධන මහතාගේ (65) ඝාතනයට අදාළව සැකපිට අත්අඩංගුවට ගෙන රක්ෂිත බන්ධනාගාර ගතකරනු ලැබූ ප්‍රධාන සැකකරු බවට සැකකරන තැනැත්තා පූගොඩ මහේස්ත්‍රාත් හා අතිරේක දිසා විනිසුරු ජී. එල්. ප්‍රියන්ත මහතා ඉදිරියේ ඊයේ (03 වැනිදා) පවත්වන ලද හඳුනාගැනීමේ පෙරෙට්ටුවේදී එම ඝාතනය සිදුවූ ඉඩමේ එවකට පදිංචි මව හා දියණිය හඳුනා ගත්හ. මෙසේ හඳුනා ගනු ලැබූ එම සැකකරු ලබන 10 වැනිදා දක්වා තවදුරටත් රක්ෂිත බන්ධනාගාර ගත කර තැබීමටද මහේස්ත්‍රාත්වරයා නියම කරන ලදී.දෙකටන ප්‍රදේශයේ පදිංචි ඩී. පී. සුසන්ත නොහොත් නිලංග නැමැත්තා යථෝක්ත සැකකරුය. පසුගිය වසරේ (2012) පෙබරවාරි මස 20 වන දින උදෑසන මියගිය ජයරත්න මහතා පහළ දොම්පේ ප්‍රදේශයේ තිබෙන ඒ මහතාට අයිති ඉඩමට පැමිණි අවස්ථාවේ මේ ඝාතනය සිදුකර තිබේ.එම ඝාතනයෙන් පසුුව හමු වූ බෝම්බ හා පිහියක් සම්බන්ධව මේ සැකකරු කොළඹ අපරාධ කොට්ඨාසය මගින් අත්අඩංගුවට ගෙන ප්‍ර‍්‍රශ්න කිරීමේදී මොහු මේ ඝාතනයට සම්බන්ධ බවට ද තොරතුරු අනාවරණය වූ අතර ඔහු කලක් ජයරත්න මහතා ළඟ සේවය කර තිබෙන සේවකයෙකි.මෙහිදී සැකකරු වෙනුවෙන් පෙනී සිටි නීතිඥ සුසිල් ප්‍රනාන්දු මහතා අධිකරණය හමුවේ පැවසුවේ බෝම්බ සිද්ධියක් ගැන මේ සැකකරු අවස්ථා තුනකදී ආවරණය නොකොට අධිකරණයට ඉදිරිපත් කළා. තවද ජයරත්න මහතාගේ අවශ්‍යතා වලට මොහු කීප වතාවක්ම මේ ඉඩමට ඇවිත් තිබෙනවා. ඒ හින්දා එම ඉඩමේ පදිංචිව සිටි මේ මව හා දියණිය ඔහු හඳුනනවා. ඒ නිසා මේ පෙරෙට්ටුවට මගේ විරුද්ධත්වය පළකරනවා.මේ අතර කොළඹ අපරාධ කොට්ඨාසයේ පොලිස් පරීක්‍ෂක සමන් ප්‍රේමතිලක මහතා අධිකරණය හමුවේ කියා සිටියේ මේ සැකකරු මේ ඝාතනයට සම්බන්ධ බවට තොරතුරු ලැබී තිබෙනවා. තවත් විමර්ශන කටයුතු කරනවා. තවම විමර්ශන නිමවී නැහැ. පැමිණිල්ල වෙනුවෙන් කොළඹ අපරාධ කොට්ඨාසයේ පොලිස් පරීක්‍ෂකවරුන් වන සමන් ප්‍රේමතිලක, බී. සෝමතිලක, උප පොලිස් පරීක්‍ෂක තුෂාර පෙරේරා හා සැරයන් යසරත්න (30501) යන නිලධාරීහුද අගතියට පත් පාර්ශ්වය වෙනුවෙන් නීතිඥ ඩී. ඒ. පී. වීරරත්න මහතා ද සැකකරු වෙනුවෙන් සුසිල් ප්‍රනාන්දු මහතා ද පෙනී සිටියහ..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>04</day>
    </date>
    <link>http://www.dinamina.lk/2013/04/04/_art.asp?fn=n1304048</link>
    <topic>විදුලි පාරිභෝගික දුක නිවීමට මණ්ඩලයෙන් සහන් එළි</topic>
    <author>චමීර ඇල්ලදෙණිය</author>
    <content>ගෘහස්ථ විදුලි පාරිභෝගිකයා හා කර්මාන්ත විදුලි පාරිභෝගිකයා වෙනුවෙන් රජය රුපියල් බිලියන පනහක සහනාධාර ලබා දෙන බව විදුලිබල හා බලශක්ති ඇමැතිනි පවිත්‍රා දේවි වන්නිආරච්චි මහත්මිය පැවසුවාය.මේ මුදල දරා ගැනීම සඳහා රජය විධිමත් සැලැස්මක් ක්‍රියාත්මක කරමින් සිටින බවත්, ඒ සඳහා ඉදිරි වසර කිහිපය තුළ නව ගල් අඟුරු බලාගාර දෙකක් ඉදිකිරීමට නියමිත බවත් වන්නිආරච්චි මහත්මිය හෙළි කළාය.විදුලිබල අමාත්‍යා‍ංශයේ ඊයේ (03) පැවැති මාධ්‍ය හමුවකට සහභාගීවෙමින් ඇමැතිතුමිය මේ බව පැවසුවාය. දැනට විදුලිය නිපදවීම සදහා විදුලිබල මණ්ඩලය විසින් වැඩි පිරිවැයක් වැය වන බවත්, එම පාඩුව අවම කිරීම සදහා විදුලි බිලෙහි සංශෝධනයක් කළ යුතු බවත් ඇමැතිවරිය ප්‍රකාශ කළාය.එහිදී වැඩිදුරටත් අදහස් දැක්වූ පවිත්‍රා වන්නිආරච්චි මහත්මිය, පසුගිය වසරේදී ඉන්ධනවලින් සියයට 80ක් විදුලිය උත්පාදනය කර තිබෙනවා. ගල් අගුරු වලින් හා ජල විදුලිය සියයට 20ක් විදුලිය නිපදවා තිබෙනවා.ඉන්ධන මිල ඉහළ යාම විදුලිබල මණ්ඩලයට විශාල පාඩුවක් ගෙන දෙනවා. මේ ජනාධිපතිතුමා පත්වූවට පසුව බලාගාර තුනක් සදා තිබෙනවා. ඉන්ධන වෙනුවට විකල්ප බලශක්ති සෙවිමට අප කටයුතු කරමනිත් සිටිනවා. ඒ අනුව ලබන වසර මැද වන විට නොරොච්චෝලේ බලාගාරයෙන් මෙගාවොට් 600ක් ජාතික පද්ධතියට එකතු වෙනවා.සාම්පූර් බලාගාර ඉදිවෙනවා. එයින් මෙගාවොට් 500ක් ජාතික පද්ධතියට එකතු වෙනවා. ජපන් ආධාර යටතේ තවත් මොගාවොට් 500ක බලාගාරයක් දකුණු පළාතේ ඉදිකිරිමට සැලසුම් කර තිබෙනවා.දැනට මණ්ඩලයට සිදුවන පාඩුව අවම කිරිම සඳහා මිල සංශෝධනයක් කිරීමට අප මහජන උපයෝගිතා කොමිසමෙන් ඉල්ලීමක් කර තිබෙනවා. එහිදී මහජන අදහස් විමසීමෙන් පසුව තින්දුව ලබාදෙයි. දැනට අප ඉදිරිපත් කර තිබෙන සැලසුම අනුව ඒකක 90වට අඩුවෙන් භාවිතා කරන පාරිභෝගිකයන්ට රුපියල් 75කින් වැනි මුදලිකින් වැඩිවීමක් සිදුවෙන්නේ. ඒ කියන්නේ දිනකට රුපියල් දෙකයි පනහයි. එය ටොෆියක් කන මුදලක්.මේ රටේ ජනතාවගෙන් මිලියන තුනක්ම විදුලි ඒකක 90 වට අඩුවෙන් භාවිතා කරන්නේ. මේක තාවකාලික විදුලි මිල සංශෝධනයක්. එය ලබන වසරේදී අවම කිරීමට අප බලාපොරොත්තු වෙනවා. විදුලිබල මණ්ඩලය 1969දී පිහිටුවූයේ ලාභ ලැබීමේ පරමාර්ථයෙන් නොවේ. මහජන සේවාවක් විදිහටයි. නමුත් අද වන විට විදුලිබල මණ්ඩලය දරාගත නොහැකි පාඩුවක් සිදුවෙනවා. බැංකුවකින් ණයක් ලබා ගන්න බැරි තත්ත්වයක් නිර්මාණය වෙලා.ඒ නිසා එය භාණ්ඩාගාරයට දරාගන්න බැහැ. මේ මිල සංශෝධනය විදුලිබල මණ්ඩලයේ ලාභ ලැබිමට නොවෙයි. විදුලි මිල පාලනය කිරීම සඳහා විධිමත් වැඩපිළිවෙළක් රජය මේ වන විටත් ක්‍රියාත්මක වෙනවා..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>04</day>
    </date>
    <link>http://www.dinamina.lk/2013/04/04/_art.asp?fn=n1304049</link>
    <topic>ලෝහ කැබලි රන් ලෙස විකුණූසිව් දෙනෙක් පොලිස් දැලේ</topic>
    <author>චන්ද්‍රිකා පෙරේරා</author>
    <content>නිධානයකින් ලබාගත් බව පවසා ව්‍යාජ රන් කැබලි විකුණූ පුද්ගලයින් සිව් දෙනෙක් පොලිසිය මඟින් අත්අඩංගුවට ගෙන මුලතිව් මහේස්ත්‍රාත් අධිකරණය වෙත ඉදිරිපත් කිරීමෙන් පසු ලබන 16 දින දක්වා රක්ෂිත බන්ධනාගාරගත කර තිබේ.සැකකරුවන් අනුරාධපුර හා එප්පාවල පදිංචිකරුවෝ වෙති.මුතූර් වට්ටුකාවල් පූන්තෝට්ටම් පදිංචි අයෙකු රවටා රන් කැබලි කිලෝ එකහමාරක් රුපියල් 450000ක මුදලකට විකුණූ බවට මුලතිව් පොලිසියට ලැබුණු පැමිණිල්ලක් අනුව මොවුන් අත්අඩංගුවට ගත් බව පොලිසිය පවසයි.මෙසේ ලබාගත් රන් කැබලි ව්‍යාජ ඒවා බවට හෙළිව තිබේ. ඒවා නිධානයකින් ගත් බවට පවසා ඇතත් සැකකරුවන් එම කැබලි යම් ද්‍රව්‍යයකින් සකසා ඇති බවට පොලිසිය විශ්වාස කරයි. සිද්ධිය පිළිබඳ මුලතිව් පොලිසිය පරීක්ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>04</day>
    </date>
    <link>http://www.dinamina.lk/2013/04/04/_art.asp?fn=n13040410</link>
    <topic>භාත් මිලියන 10ක් වංචනිකව ලබා ගත් ශ්‍රී ලාංකික 6ක් මැලේසියාවේ දී දැලේ</topic>
    <author>මහින්ද අලුත්ගෙදර</author>
    <content>නීති විරෝධී ලෙස ස්වයංක්‍රිය ටෙලර් යන්ත්‍ර මඟින් භාත් මිලියන 10 ක මුදලක් වංචා කළ ශ්‍රී ලාංකිකයන් දෙදෙනෙකු ඇතුළු පුද්ගලයන් හය දෙනෙකු මැලේසියානු පොලීසිය මඟින් අත්අඩංගුවට ගෙන ඇත.එස්.සසීලන් (43) සහ සුත්‍රාසන් නඩරාජා (34) යන ශ්‍රී ලාංකිකයන් දෙදෙනාට අමතරව දසී කුමාර් අනුතෝනි ස්වාමි (32), ඊශ්වරන් කුමාම් (20), ජෝති සන්හාර් (19) සහ ප්‍රවීන් දොරස්වාමි (19) නැමැති මැලේසියානු ජාතිකයන්ද මෙලෙස අත්අඩංගුවට ගත් බව වාර්තා වෙයි.මැලේසියාවේ සියෑම් වාණිජ බැංකුව විසින් ‍එරට පොලීසියෙන් කළ ඉල්ලීමකට අනුව මොවුන් අත්අඩංගුවට ගැනීම සඳහා මෙහෙයුමක් ක්‍රියාත්මක කර තිබෙන අතර එහි ප්‍රතිඵලයක් ලෙස මැලේසියාවේ ප්‍රටුනාම් ප්‍රදේශයේදී ව්‍යාජ ලෙස මුදල් ගනිමින් සිටි ශ්‍රී ලාංකිකයෙකු අත්අඩංගුවට ගෙන තිබේ.අනතුරුව ඔහුගෙන් කළ ප්‍රශ්න කිරීම්වලට අනුව නවාතැන පරීක්ෂාකර තිබෙන බවද වාර්තා වෙයි.‍ මේ ශ්‍රී ලාංකිකයාගේ නවාතැන පරීක්ෂා කිරීමේදී ව්‍යාජ ස්වයංක්‍රිය ටෙලර් යන්ත්‍ර කාඩ්පත් 162ක් සහ බාත් 18,000 ක් සොයාගෙන තිබෙන අතර අනතුරුව සෙසු පුද්ගලයන් පස්දෙනාද අත්අඩංගුවට ගැනීමට මැලේසියානු පොලීසිය පියවර ගෙන ඇත.මොවුන් සම්බන්ධයෙන් තවදුරටත් පරීක්ෂණ ක්‍රියාත්මක වන බවද අධිකරණ ක්‍රියාමාර්ග ගන්නා බව වාර්තා වෙයි..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>04</day>
    </date>
    <link>http://www.dinamina.lk/2013/04/04/_art.asp?fn=n13040411</link>
    <topic>වසරක පුහුණුවෙන් පසුඅභ්‍යාසලාභීන් ස්ථිර සේවයට</topic>
    <author>උදුලා පීරිස්</author>
    <content>අභ්‍යාසලාභීන් ලෙස රජයට බඳවා ගනු ලැබූ සියලුම උපාධිධාරීන්ට වසරක පුහුණු කාලයකින් පසු ස්ථිර පත්වීම් ලබාදෙන බව රජය අවධාරණය කරයි.මේ වන විට අභ්‍යාසලාභීන් ලෙස උපාධිධාරීන් 52000 ක් බඳවාගෙන ඇති බවත්, පුහුණු කාලය නිමවීමත් සමඟ ඔවුන් සංවර්ධන නිලධාරී වශයෙන් සලකා අදාළ වැටුප් ක්‍රමය ක්‍රියාත්මක කරන බවද රාජ්‍ය පරිපාලන හා ස්වදේශ කටයුතු ඇමැති ඩබ්ලිව්. ඩී. ජේ. සෙනවිරත්න මහතා කීය. ඊයේ (03) උපාධිධාරී අභ්‍යාසලාභීන්ට ස්්ථිර පත්වීම් ලබා දීමේ ප්‍රගතිය පිළිබඳ දැන්වීම සඳහා රජයේ ප්‍ර‍්‍රවෘත්ති දෙපාර්තමේන්තුවේ පැවැති මාධ්‍ය හමුවක දී ඇමැතිවරයා එසේ කීය.වයස අවුරුදු 35 ට වැඩි (අවු: 35 – 45 අතර) උපාධිධාරී අභ්‍යාසලාභීන් 3778 ක් ස්ථිර කිරීමට කැබිනට් අනුමැතිය සඳහා යොමුකැර ඇති අතර කැබිනට් අනුමැතිය ලැබුණු පසු ඔවුන් සියලු දෙනාට මාසික වැටුප ඇතුළු අනෙකුත් දීමනා සහිතව රු. 23000කට ආසන්න මුදලක් මාසිකව ගෙවන බවත් ඇමැතිවරයා මෙහිදී අවධාරණය කළේය.වැඩිදුරටත් කතා කළ ඇමැතිවරයා මෙසේ ද කීය.උපාධිධාරී අභ්‍යාසලාභීන් රාජ්‍ය සේවයට බඳවා ගැනීමේ දී රජය බලාපොරොත්තු වූයේ සියලුම රැකියා විරහිත උපාධිධාරීන්ට රැකියා ලබාදීම වුවත් වයස් සීමාව සඳහන් කළේ නම් 3778 ක් වූ උපාධිධාරීන් පිරිසකට විශාල අසාධාරණයක් සිදුවීමට ඉඩ තිබුණා.එච්. එන්. ඩී. එම්. ඩිප්ලෝමා උපාධියට සමාන බව චක්‍ර ලේඛනයක් මඟින් දන්වා ඇති බැවින් ඉදිරියේ දී එම ඩිප්ලෝමාධාරීන් 1186 දෙනාම ස්ථිර කිරීමට නියමිත අතර රාජ්‍ය සේවාවේ ස්ථිර පත්වීම් ලිපි 5491 ක් දිස්ත්‍රික් කාර්යාල වෙත යොමු කැර තිබෙනවා.සුදුසු පරිදි උපාධිධාරී අභ්‍යාසලාභීන් වෙත පත්වීම් ලබාදෙන ලෙසට දිස්ත්‍රික් ලේකම්වරුන්ට උපදෙස් ලබාදී ඇති බවත් ස්ථිර පත්වීම් ලිපි 9387 ක් දිස්ත්‍රික් ලේකම්වරු වෙත යැවීමට සූදානම් කැර ඇති බවත් ඇමැතිවරයා කීය.රාජ්‍ය සේවයට බඳවාගනු ලැබූ අභ්‍යාසලාභී උපාධිධාරීන් 51000න් 5500 ක් පසුගිය මාස 2 තුළ ස්ථිර කර තිබේ.තවත් 9387 දෙනෙකු ලබන සති දෙක ඇතුළත ස්ථිර කිරීමට රජය කටයුතු සූදානම් කර ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>04</day>
    </date>
    <link>http://www.dinamina.lk/2013/04/04/_art.asp?fn=n13040414</link>
    <topic>අන්තර්ජාතික ප්‍රජාවට වාසි වෙන කුමන්ත්‍රණවලට හවුල් වෙන්න එපා         </topic>
    <author>ජයසිරි පේදුරුආරච්චිගන්දර සමූහ</author>
    <content>ඉන්දියා තමිල්නාඩු ප්‍රාන්තයෙන් අප රටට විරුද්ධව කරන ක්‍රියාකාරකම් සහ අපේ රටේ ඇතැම් සංවිධාන මුස්ලිම් වරුන්ට එරෙහිව කරන ක්‍රියාවල ප්‍රධාන අරමුණ කළු ජුලියක් වැනි ක්‍රියාවක් ඇතිකර එය ලෝකයාට පෙන්වා වාසි ලබා ගන්නට බැවින් එම කුමන්ත්‍රණකාරී ක්‍රියා සඳහා නොරැවටෙන ලෙසත් කල්පනාවෙන් රට ගැන හිතා ක්‍රියා කරන ලෙසත් ඉල්ලා සිටින්නේයැයි කෝට්ටේ කල්‍යාණී සාමගී‍්‍ර ධර්ම මහා සංඝ සභාවේ දක්ෂිණ විහාර පාර්ශවයේ ප්‍රධාන සංඝනායක වෙහෙරහේන පූර්වාරාම රජමහා විහාරාධිපති කෑගල්ලේ රතනසාර නාහිමියෝ පවසති.කොටි ත්‍රස්තවාදීන්ට හිතවත් පිරිස් තමිල්නාඩුවේ සිටත්, රටේ නම කැතකර වරප්‍රසාද ගන්න මාන බලන පිරිස් ලංකාවේ සිටත් මේ මහා කුමන්ත්‍රණයට එක්වී සිටින බවද නාහිමියෝ පවසති.ටට එරෙහිව විදේශයන්හි දී මෙන්ම මෙරට දී සිදු කරන ක්‍රියාවන් සම්බන්ධයෙන් අදහස් දක්වමින් රතනසාර නාහිමියෝ මෙසේ ද පවසති.අපේ වයසින් හරි අඩකටත් වැඩි කාලයක් මේ රටේ ජනතාව මහා මානසික කම්පනයකින්, අසහනයකින්, ලොකු බියකින් තමයි ගතකළේ. මේ රටේ ආර්ථිකය පවා කුමන්ත්‍රණකාරීන් එදා බිඳදැමීමට ක්‍රියාකළා. රටේ කීර්තිනාමයට කළු පැල්ලම් ඇතිකරන්න ක්‍රියා කළා. ඒ අතරෙදි තමයි ජනාධිපතිතුමා ඥානයෙන් යුතුව ක්‍රියාකර යුද්ධය අවසන් කළේ.යුද්ධයේ නිමාවෙන් පසුව එල්ලෙන්න වැලේ වැල් නැති කුමන්ත්‍රණකාරීන් අද වනවිට විවිධ දේ කරමින් සිටිනවා. ඒ අතර යුද්ධය පවතින සමයේ අහන්න දකින්න නොලැබුණු ඇතැම් සංවිධාන අද මහා ලොකු වීරත්වයකින් රට ගැන හිතන්න, රට ගැන කථා කරන්න පටන්ගෙන සිටිනවා. එහෙත් ඉන් රටට වන මහා විනාශය ගැන අබමල් රේණුවක තරම්වත් නොසිතීමයි ප්‍රශ්නය. ඒ නිසයි මම කීවේ මේ සියල්ල යම් යම් වාසි හා අනාගත අපේක්ෂාවන් වෙනුවෙන් කරනා කුමන්ත්‍රණ බව.රටට ආදරය කරන, රට ගැන හිතන සියලුම දෙනාගෙන් තමා මේ මොහොතේ ඉල්ලා සිටින්නේ කුමන්ත්‍රණකාරී පිරිස්වල ඒ කුහක ක්‍රියාවන්ට හසුනොවන ලෙසත්, රටේ අනාගතය ගැන හිතා කටයුතු කරන ලෙසත් බව නාහිමියෝ ප්‍රකාශ කළහ..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>04</day>
    </date>
    <link>http://www.dinamina.lk/2013/04/04/_art.asp?fn=r1304041</link>
    <topic>කෑගල්ල දිස්ත්‍රික්කයේ ග්‍රාමීය මාර්ගකිලෝ මීටර් 2190ක් සංවර්ධනයට</topic>
    <author>කෑගල්ල සමූහපී. එම්. පොල්වත්ත</author>
    <content>කෑගල්ල දිස්ත්‍රික්කයේ ග්‍රාමීය මාර්ග කිලෝ මීටර් 2190ක් 2016 වසර වන විට කොන්ක්‍රීට් කිරීමට ඉලක්ක කර ඇති බව කෑගල්ල දිසාපති තුසිත පී. වනිගසිංහ මහතා පැවැසීය.කෑගල්ල දිස්ත්‍රික්කයේ ඇති ප්‍රාදේශීය ලේකම් කොට්ඨාස 11 තුළම මෙම ග්‍රාමීය මාර්ග කොන්ක්‍රීට් කිරීම කරගෙන යයි.2011 වර්ෂයේදී කිලෝ මීටර් 576ක් ද 2012 වර්ෂයේදී කිලෝ මීටර් 834 ක් ද, ග්‍රාමීය මාර්ග කොන්ක්‍රීට් කර ඇත. දැනට දිස්ති‍්‍රක්කයේ කොන්ක්‍රීට් නොකළ දුෂ්කර මාර්ග පිළිබඳව ප්‍රදේශයේ ජනතාවගෙන් හා විවිධ ස්වේච්ඡා සංවිධානවලින් අදහස් හා යෝජනා ලබා ගැනීමට පියවර ගෙන ඇති බව ද දිසාපතිවරයා පැවසීය..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>04</day>
    </date>
    <link>http://www.dinamina.lk/2013/04/04/_art.asp?fn=r1304042</link>
    <topic>හෙක්ටයාර් 2638කරබර් වගා කිරීමට පියවර</topic>
    <author>බුලත්කොහුපිටිය සමූහ ඩබ්ලිව්. රෝහණ</author>
    <content>රබර් සංවර්ධන දෙපාර්තමේන්තුවේ කෑගල්ල ප්‍රාදේශීය කාර්යාලය විසින් 2013 වර්ෂයේ කෑගල්ල, ගම්පහ, කුරුණෑගල, මහනුවර හා මාතලේ යන දිස්ත්‍රික්කවල රබර් හෙක්ටයාර් 2638 ක වගා කිරීමට කටයුතු යොදා ඇත.මෙහිදී රබර් සංවර්ධන දෙපාර්තමේන්තුව විසින් නැවත වගාව යටතේ හෙක්ටයාරයකට රුපියල් එක් ලක්ෂ 75 දහසක මුදලක් ද, නව වගාව යටතේ හෙක්ටයාරයකට රුපියල් එක් ලක්ෂ පනස් දහසක මුදලක්ද ආධාර වශයෙන් ලබා දෙයි. මෙහිදී දෙපාර්තමේන්තුව විසින් රබර් පැළයක් වගාකරුවන්ට රුපියල් 60 වැනි සහන මිලකට ලබා දෙයි. මේ වනවිට දෙපාර්තමේන්තුව සතු පැළ තවාන වන මීරිගම හා අත්තනගල්ල තවාන්වලින් පැළ නිකුත් කැරේ.මීට අමතරව මෙම වසරේ රබර් කිරි කැපීමේ ශිල්පීන් 720 දෙනෙක් පුහුණු කිරීමට ද සැලැසුම් කර ඇති බව රබර් සංවර්ධන මණ්ඩලයේ කෑගල්ල ප්‍රාදේශීය කාර්යාලය පවසයි..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>04</day>
    </date>
    <link>http://www.dinamina.lk/2013/04/04/_art.asp?fn=r1304043</link>
    <topic>පාරට කුණු දැමූදෙදෙනකු අල්ලයි</topic>
    <author>කෑගල්ල සමූහපී. එම්. පී. පොල්වත්ත</author>
    <content>කෑගල්ල නගරයේ මාර්ගවලට නිවෙස්වල එක්රැස් වන කුණු කසළ රාත්‍රී කාලයේදී ගෙනවිත් දමන පුද්ගලයන් ඇල්ලීමට කෑගල්ල නගර සභාව හා කෑගල්ල පොලිසියේ පරිසර අංශය පියවර ගෙන ඇත.මේ අනුව පසුගිය දිනක පාන්දර කුණු කසළ මාර්ගයට ගෙනැවිත් දැමූ කාන්තාවක් හා පුද්ගලයෙක් කෑගල්ල පොලිසියේ පරිසර අංශයේ නිලධාරින් හා නගර සභාවේ නිලධාරින්ගේ අතටම අසුවී ඇත.මෙසේ අල්ලා ගත් දෙදෙනාට විරුද්ධව කෑගල්ල මහේස්ත්‍රාත් අධිකරණයේ නඩු පැවරීමට කටයුතු කරගෙන යන බව පොලිස් නිලධාරියෙක් පැවැසීය.මෙම නගර සභාවේ මාර්ගවලට කුණු කසළ නොදමන ලෙසට නගර සභාව විසින් දැන්වීම් පුවරුද සවිකර ඇත.ඩෙංගු මදුරුවන් බෝවීම වළක්වා ගැනීමට නගර සභාව සෑම පියවරක්ම ගන්නා බව සභාපති ජී. කේ. සමරසිංහ මහතා පැවැසීය..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>04</day>
    </date>
    <link>http://www.dinamina.lk/2013/04/04/_art.asp?fn=r1304044</link>
    <topic>දිවුලපිටිය ප්‍රා. සභා සභාපතිගේපෞද්ගලික ධනයෙන් දිළිඳු පවුල් 3කට නිවාස</topic>
    <author>දිවුලපිටිය විශේෂ කටාන සමූහ මල්වාන සමූහ</author>
    <content>ප්‍රදේශයේ දානපතියකු වන දිවුලපිටිය ප්‍රාදේශීය සභාවේ වත්මන් සභාපති ඉන්දික අනුරුද්ධ මහතා විසින් තම පෞද්ගලික ධනයෙන් අස්සැන්නවත්ත, කිතුල්වල, මැල්ලවගෙදර, ග්‍රාම සේවා වසම්වල දිළිඳු පවුල් තුනක් සඳහා නිවාස ඉදිකර පවරා දීම පසුගියදා උත්සවාකාරයෙන් එම ග්‍රාම සේවා වසම්වලදී සිදු කෙරිණි.පූෂ්පා රාජපක්ෂ මහත්මිය මැල්ලවගෙදර ටී. පී. සරත්කුමාර මහතා වෙනුවෙන් ඉදිවූ නිවෙසේ සමරු ඵලකය නිරාවරණය කරන අයුරු. සභාපතිවරයාද අසලින් සිටී..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>04</day>
    </date>
    <link>http://www.dinamina.lk/2013/04/04/_art.asp?fn=r1304045</link>
    <topic>කටුගස්තොට පාසල් 16කට ලක්ෂ 80ක්</topic>
    <author>කේ. චන්ද්‍රරත්න – මහනුවර දිසා සමූහ</author>
    <content>මා මිතුරු පාසල් සංවර්ධනය කිරීමේ ජාතික මට්ටමේ වැඩසටහනට සමගාමීව කටුගස්තොට අධ්‍යාපන කලාපයට අයත් පාසල් 16ක් සංවර්ධනය කිරීමට පියවර ගෙන තිබේ.හාරිස්පත්තුව, පූජාපිටිය, අකුරණ, ගලගෙදර, හතරලියද්ද යන ප්‍රාදේශීය ලේකම් කොට්ඨාස පහ අතරින් මේ පාසල් 16 සංවර්ධනය කිරීමට තෝරාගෙන ඇත.එක් පාසලක සංවර්ධන කටයුතු සඳහා ලබා දී තිිබෙන මුදල රුපියල් ලක්ෂ පහකි. මේ මුදල් යොදවා පාසලට අයත් ගොඩනැගිලි අලුත්වැඩියා කටයුතු සිදුකර තිබේ.පාසල් 16ක් සඳහා ලබා දී තිබෙන මුදල රුපියල් ලක්ෂ අසූවකි. ඉතා ආකර්ෂණීය ආකාරයට පාසල් දහසය සංවර්ධනය සිදුකර ඇති අතර එහි අධීක්ෂණ කටයුතු කලාප අධ්‍යාපන කාර්යාලය හා ප්‍රාදේශීය ලේකම් කාර්යාලය මඟින් සිදුකර තිබෙන අතර මෙම පාසල් සංවර්ධන කටයුතු සඳහා මුදල් ප්‍රතිපාදන ආර්ථික සංවර්ධන අමාත්‍යාංශය මගින් ලබා දී ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>04</day>
    </date>
    <link>http://www.dinamina.lk/2013/04/04/_art.asp?fn=r1304046</link>
    <topic>සුළු කර්මාන්තකරුවන්ට ගැටලු</topic>
    <author>වයඹ පළාත් සමූහ ආරියරත්න රණවැල්ල</author>
    <content>තම තමන්ගේ් ගම්පළාත්වලින් සපයා ගන්නා දේශීය අමුද්‍රව්‍ය භාවිතා කරමින් , විවිධ භාණ්ඩ නිෂ්පාදනය කරන , කුරුණෑගල දිස්ත්‍රික්කයේ සුළුකාර්මිකයන් විශාල පිරිසකට , එම භාණ්ඩ සාධාරණ මිලකට අලවිකරගැනීම සඳහා කිසිදු විධිමත් වැඩපිළිවළක් නැත.පොල් කෙඳී ,පොල් ඉරටු ,පොල් කටු ,වේවැල් ,ඉඳීකොළ,වැට කෙයා, පන් ,ගල්ලැහැ, පිදුරු,තල්කොළ,හණ,නියද ආදී අමුදව්‍ය යොදාගෙන ,ගමන්මලු ,කූ®ඩ ,තොප්පි ,බුමුතුරුණු ,පාපිසි ,පැදුරු, මාගල් ,කලාල, බිත්ති සැරසිලි, කොහු, ඉදල් , පොල් කටු හැඳි ආදී භාණ්ඩ නිෂ්පාදනය කරන සුළුකාර්මිකයෝ මේ අතර වෙති..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>04</day>
    </date>
    <link>http://www.dinamina.lk/2013/04/04/_art.asp?fn=r1304047</link>
    <topic>මධ්‍යම පළාතට ගුරුවරුන් හිඟයක්</topic>
    <author>හඟුරන්කෙත සමූහ –රාජා ගුණරත්න</author>
    <content>මධ්‍යම පළාතේ දෙදහසකට ආසන්න ගුරුවරුන්ගේ හිඟයක් පවතින බවට තොරතුරු අනාවරණය වේ.මේ පළාතේ මහනුවර, නුවරඑළිය හා මාතලේ යන දිස්ත්‍රික් තුනේ සිංහල හා දෙමළ පාසල්වල පවත්නා මේ ගුරු හිඟය නිසා සිසුන්ගේ අධ්‍යාපන කටයුතු කඩා වැටීමේ අවදානම් තත්ත්වයක් ද උදාවී ඇතැයි මවුපියෝ පවසති.විද්‍යාව, ගණිතය, ඉංග්‍රිසි, තොරතුරු තාක්ෂණය, වානිජ, නැටුම්, නාට්‍ය හා රංග කලාව සහ සාහිත්‍යය යන විෂයන් සඳහා මේ ගුරු පුරප්පාඩු පවතී. නුවරඑළිය දිස්ත්‍රික්කයේ, නුවරඑළිය, හඟුරන්කෙත, වලපනේ, කොත්මලේ සහ හැටන් යන අධ්‍යාපන කලාපවලත්, මාතලේ දිස්ත්‍රික්කයේ ගලේවෙල, පල්ලේපොල, දඹුල්ල, නාවුල, විල්ගමුව හා ලග්ගල පල්ලේගම ප්‍රාදේශීය ලේකම් කොට්ඨාසවලත් මහනුවර දිස්ත්‍රික්කයේ ගඟඉහළ, දෙල්තොට, මැදදුම්බර, උඩුදුම්බර, මිනිපේ, නාවලපිටිය, හතරලියද්ද හා පන්විල යන ප්‍රාදේශීය ලේකම් කොට්ඨාස වලත් පිහිටි දුෂ්කර පාසල්වල සිසුහු මේ ගුරු හිඟය නිසා දැඩි අපහසුතාවකට පත්ව සිටිති.මේ ගුරු හිඟයට පිළියමක් වශයෙන් රජයේ සංවර්ධන කටයුතු සඳහා පසුගිය වසරේ බදවා ගත් අභ්‍යාසලාභි උපාධිධාරීන් හා අනෙකුත් උපාධිධාරීන්, ගුරුවරුන් වශයෙන් බඳවා ගැනීමට මධ්‍යම පළාත් ප්‍රධාන හා අධ්‍යාපන ඇමැති සරත් ඒකනායක මහතා පියවර ගෙන ඇත.මේ වන විට අයැදුම් පත් කැඳවා ඇති අතර මෙසේ බඳවා ගනු ලබන ගුරුවරුන් තමන් පළමු පත්වීම ලබන පාසලේ අවුරුදු පහක් අනිවාර්යයෙන්ම සේවය කිරීමට බැදී සිටිය යුතුවේ..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>04</day>
    </date>
    <link>http://www.dinamina.lk/2013/04/04/_art.asp?fn=r1304048</link>
    <topic>සුපිරි ගමක් - සුපිරි රටක් වැඩසටහනින් ගම්පහ රෝහල් 21ක් සංවර්ධනයට</topic>
    <author>නිට්ටඹුව සමූහ - ජෙනට් ජයසිංහ</author>
    <content>ගම්පහ දිස්ත්‍රික්කයේ ප්‍රතිපාදන වැයකැර රෝහල් සංවර්ධන වැඩසටහන යටතේ රෝහල් විසි එකක් ප්‍රතිසංස්කරණය කර සංවර්ධනය කිරීමට යෝජිත බව ගම්පහ දිස්ත්‍රික් ක්‍රම සම්පාදන හා සැලසුම් කමිටු අධ්‍යක්‍ෂ ගාමිණී වික්‍රමපාල මහතා පැවැසීය.ඒ අනුව කිරිබත්ගොඩ සහ මීරිගම මූලික රෝහල් දෙකද ග්‍රාමීය රෝහල් නවයක් සහ, මිනුවන්ගොඩ, දොම්පේ, බියගම, ජාඇළ, උඩුපිළ, දිවුලපිටිය, බොකලාගම, අකරගම හා රදාවාන රෝහල මේ වසරේ දී ප්‍රතිසංස්කරණය කර සංවර්ධනය කිරීමට යෝජනා වී ඇති බව අධ්‍යක්‍ෂවරයා පැවැසීය.ආර්ථික සංවර්ධන අමාත්‍යංශයේ සුපිරි ගමක් සුපිරි රටක් වැඩ සටහනට අනුව දිස්ත්‍රික්කයේ රෝහල් අතරින් අඩු පහසුකම් ඇති වැඩි ප්‍රතිලාභීන් පිරිසක් සේ්වාදායකත්වය ලබන මේ රෝහල් විසිඑක මේ වසරේ දී සංවර්ධනය කිරීම සඳහා තෝරාගත් බව ගම්පහ දිස්ත්‍රික් ලේකම් ජේ. ජේ. රත්නසිරි මහතා කැඳවා තිබූ ජාතික ආර්ථික සංවර්ධන ඇමැති බැසිල් රාජපක්‍ෂ මහතාගේ ප්‍රධානත්වයෙන් පැවැත්වූ ගම්පහ දිස්ත්‍රික් සම්බන්ධීකරණ කමිටු රැස්වීමේ දී අනාවරණය විය. .</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>04</day>
    </date>
    <link>http://www.dinamina.lk/2013/04/04/_art.asp?fn=r1304049</link>
    <topic>කහ අස්වැන්න මිලට ගන්න රජය මැදිහත්වෙයි</topic>
    <author>නිට්ටඹුව සමූහ ජෙනට් ජයසිංහ</author>
    <content>ගම්පහ දිස්ත්‍රික්කයේ මිනුවන්ගොඩ ප්‍රාදේශීය ලේකම් කොට්ඨාසයේ මහා පරිමාණයෙන් කහ වගාවේ නිරත වී සිටින දිවුලපිටිය මාබොදල, වටිනාපහ සහ දෙවලපොළ ආදී ප්‍රදේශයන්හි ගොවීන්ගේ කහ අස්වැන්න විකුණා ගැනීමට නොහැකිව අසරණව සිටින බව ගම්පහ දිස්ත්‍රික් සම්බන්ධීකරණ කමිටුවේදී අනාවරණය වීමෙන් පසුව ජාතික ආර්ථික සංවර්ධන ඇමැති බැසිල් රාජපක්ෂ මහතා දේශීය ගොවියා සහ දේශීය නිෂ්පාදන ආරක්ෂා කිරීමේ රාජ්‍ය ප්‍රතිපත්තිය අනුව එම කහ තොගය මිලදී ගැනීමට කටයුතු ආරම්භ කර ඇත.පසුගියදා රැස්වූ ගම්පහ දිස්ත්‍රික් සම්බන්ධීකරණ කමිටුවේදී සුළු අපනයන භෝග වගාකරුවන් හමුවේ පවත්නා ගැටලු පිළිබඳව අදහස් ප්‍රකාශ කළ ගම්පහ දිස්ත්‍රික් කෘෂිකර්ම අධ්‍යක්ෂ නෙල්සන් සිල්වා මහතා ගම්පහ දිස්ත්‍රික්කයේ මිනුවන්ගොඩ ප්‍රාදේශීය ලේකම් කොට්ඨාසයේ පමණක් හෙක්ටයාර 20ක (අක්කර 50ක) පමණ කහ වගාව සඳහා ගොවීන් උනන්දු කර ඇති බවත් වෙළෙඳ පොළේ දේශීය කහ මිල පහත වැටීම නිසා ජීවිකා වාත්තීය සඳහා කහ වගා කරන මේ ගොවීන් අසීරුවට පත්ව ඇති බව කීවේය..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>04</day>
    </date>
    <link>http://www.dinamina.lk/2013/04/04/_art.asp?fn=s1304041</link>
    <topic>යෝෂිතගේ කණ්ඩායම හමුවේ තායිලන්තය 45-7කින් පරදී</topic>
    <author>ෆවුස් මොහොමඩ්</author>
    <content>ආසියානු ‘ෆයිව් නේෂන්ස්’ පළමු කොටසේ රගර් තරගාවලියේ ඊයේ ශ්‍රී ලංකාව මුහුණ දුන් දෙවැනි තරගයෙන් තායිලන්තයට එරෙහිව ලකුණු 45-7ක විශිෂ්ට ජයක් වාර්තා කිරීමට සමත්විය. තරගයේ පළමු භාගයේදී ලකුණු 28-0ක් ලෙස පෙරමුණ ගත් ශ්‍රී ලංකාව සමස්ත තරගයේ දී ගෝල 3ක්, උත්සාහක දිනුම් 3ක් හා දඬුවම් පහර3ක් වාර්තා කළ අතර තායිලන්තය වාර්තා කළේ ගෝලයක් පමණි.ක්‍රීඩා ඇමති මහින්දානන්ද අලුත්ගමගේ මහතාගේ ප්‍රධානත්වයෙන් ආරම්භ වූ මේ තරගය නැරැඹීම ජනාධිපති ආර්යා ශිරන්ති රාජපක්ෂ මැතිණිය ද පැමිණ සිටියාය.තරගය ආරම්භ වී දසවැනි මිනිත්තුවේ දීම රීසා මුබාරක් එල්ල කළ දඬුවම් පහරින් ලකුණු 3ක් රැස් කළ ශ්‍රී ලංකා පිල ලකුණු 3-0ක් ලෙස පෙරමුණ ගත්තේය. අනතුරුව තරගයේ 27වැනි මිනිත්තුවේ දී සඳුන් හේරත් විශිෂ්ට උත්සාහක දිනුමක් වාර්තා කළ අතර ඒ අනුව ශ්‍රී ලංකා පිලේ ලකුණු සංඛ්‍යාව 8-0ක් විය. ඉන් අනතුරුව මිනිත්තු 10ක් ඇතුළත තවත් උත්සාහක දිනුම් 2ක් වාර්තා කිරීමට ශ්‍රී ලංකා ක්‍රීඩකයන් සමත්වූහ.ඉන් පළමු වැන්න වාර්තා කළේ ප්‍රදීප් ලියනගේය. දෙවැන්න වාර්තා කළේ චාමර දාබරේය. උත්සාහ දිනුම් දෙකම ගෝල බවට පත්කිරීමට රීසා මුබාරක් සමත්විය. තරගයේ පළමු භාගයේ අවසන් මොහොතේ දී දඬුවම් පහර දෙකක් වාර්තා කරගනිමින් ශ්‍රී ලංකාව සිය ලකුණු තත්ත්වය 28-0ක් ලෙස ඉහළ නැංවීය. කෙසේ වෙතත් පළමු භාගයේ දී උත්සාහක දිනුම් කීපයක්ම වාර්තා කිරීමට තායිලන්තයට ලැබුණු අවස්ථා මඟ හැරීයාම දක්නට ලැබිණි.පළමු භාගයේ අවසන් මොහොතේදී තායිලන්ත ක්‍රීඩකයකු ආබාධයකට ලක්වීමේ හේතුවෙන් පිටියෙන් ඉවත් කෙරිණි. පළමු භාගය නිමාවනවිට ශ්‍රී ලංකා පිලේ ලකුණු සංඛ්‍යාව 28-0ක් විය. ඊට ගෝල 2ක්, උත්සාහක දිනුමක් හා දඬුවම් පහර 3ක් ඇතුළත් විය.කෙසේ වෙතත් දෙවැනි භාගයේ දී ශ්‍රී ලංකා පිලේ ලකුණු ලබා ගැනීම යම් තරමකට අඩපණ කිරීමට තායිලන්තය සමත්විය.දෙවැනි භාගයේ ආරම්භයේ දී රොෂාන් වීරරත්න වාර්තා කළ උත්සාහක දිනුමත්, ප්‍රදීප් ලියනගේ වාර්තා කළ උත්සාහක දිනුමත් හැරුණුවිට ලකුණු රැස් කිරීමට ශ්‍රී ලංකාවට නොහැකිවිය.තායිලන්තය ගෝලයක් වාර්තා කළේ අවසන් මොහොතේදීය. තරගය නිමාවීමට පෙර සඳුන් හේරත් සිය දෙවැනි උත්සාහක දිනුම ද වාර්තා කිරීමට සමත්විය. යෝෂිත රාජපක්ෂගේ නායකත්වයෙන් යුතු ශ්‍රී ලංකා පිලට නාමල් රාජපක්ෂ, සත්‍යා රණතුංග, ජෙහාන් කිෂෝර්, ෂෙනාල් ඩයස්, හසිත පෙරේරා, ෂැරෝ ප්‍රනාන්දු, සජිත් සාරංග, රොෂාන් වීරරත්න, ෆසීල් මරිජා, චාමර දාබරේ, ගයාන් වීරරත්න, ප්‍රදීප් ලියනගේ, සඳුන් හේරත්, රීසා මුබාරක්, දුෂ්මන්ත ප්‍රියදර්ශන, හෙන්රි ටෙරන්ස්, අනුරංග වල්පොළ, සයුරි ඇන්තනී, මොහොමඩ් ශෙරිෆ්, රෙහාන් වීරකෝන්, දිනූෂ චතුරංග, සුමේධ මාලේවන ක්‍රීඩා කළහ. ශ්‍රී ලංකාව සහභාගි වන තීරණාත්මක අවසන් තරගය ලබන 6වැනිදා කසකස්තානය සමග පස්වරු 4.00ට හැව්ලොක්ස් පිටියේ දී පැවැත්වේ..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>04</day>
    </date>
    <link>http://www.dinamina.lk/2013/04/04/_art.asp?fn=s1304042</link>
    <topic>පැසිපන්දු මුල් පුටුව සරත් ඒකනායකට</topic>
    <author/>
    <content>ශ්‍රී ලංකා පැසිපන්දු සම්මේලනයේ පසුගියදා පැවැති නිලවරණයෙන් මධ්‍යම පළාත් ප්‍රධාන ඇමැති සරත් ඒකනායක මහතා සභාපති තනතුරට පත්විය.ඒකනායක මහතා මෙම සංගමයේ සභාපති ලෙස පත්වු හත්වැනි අවස්ථාව මෙය විය.නව නිල මඩුල්ල මෙසේය.සභාපති-සරත් ඒකනායක, ජ්‍යෙෂ්ඨ උප සභාපති-රනිල් ප්‍රැන්පිස්කු, ලේකම්-සහකාර පොලිස් අධිකාරි ප්‍රදීප් රත්නායක, උප සභාපතිරුන්-බ්‍රිගේඩියර් ජී.ජේ.ඒ.ඩබ්.ගලගමගේ, කපිතාන් ටී.එම්.ඩබ්.ලීලාරත්න, පොලිස් අධිකාරි පාලිත සිරිවර්ධන, යසවත්ත මුත්තෙට්ටුගම, ෂෙවෝන් පෙරේරා, මේජර් ජෙනරාල් ජානක රත්නායක, උප ලේකම්-පොලිස් පරීක්ෂක වජිර ඉන්ද්‍රජිත්, භාණ්ඩාගාරික-මයුර අමරසිංහ, උප භාණ්ඩාගාරික-තනුෂ්ක නිරංජන සමරකෝන්, විනය කමිටුව-ආසිරි දිසානායක, ප්‍රදීප් එදිරිසිංහ, සුදේශ් රූපසිංහ, ලාල් ‍හේවාගම, විජිත පින්නවල, මාවන් බණ්ඩාර යන මහත්වරුන් තේරී පත්විය..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>04</day>
    </date>
    <link>http://www.dinamina.lk/2013/04/04/_art.asp?fn=s1304043</link>
    <topic>වරාය අධිකාරි විවෘත ගොල්ෆ් තරගාවලිය 16දා ඇරැඹේ</topic>
    <author>ෆවුස් මොහොමඩ්</author>
    <content>මේ වසරේ මෙරට පැවැත්වෙන පළමුවැනි වෘත්තීය ගොල්ෆ් තරගාවලිය වන වරාය අධිකාරී කුසලාන විවෘත ගොල්ෆ් තරගාවලිය මේ මස 16දා සිට 19දින දක්වා කොළඹ රාජකීය ගොල්ෆ් පිටියේ දී පැවැත්වේ. මෙවර තරගාවලිය පැවැත්වෙන්නේ දෙවැනි වරටය.ඉන්දියා ගොල්ෆ් තරග සංචාරයේ තරගාවලියක් ලෙස පැවැත්වෙන මේ තරගාවලියට වෘත්තීය මට්ටමේ ගොල්ෆ් ක්‍රීඩකයන් 100කට අධික සංඛ්‍යාවක් තරග වදිති. ඒ අතර අන්තර් ජාතික ගොල්ෆ් තරගබිමේ විශිෂ්ටතම ක්‍රීඩකයන් වන ඉන්දියාවේ ශිව් කපූර්, අනිර්බාන් ලැහිරි, හිම්මත් රායි, චිරාග් කුමාර් සමග ශ්‍රී ලංකාවේ ප්‍රබලතම ක්‍රීඩකයන් වන මිතුන් පෙරේරා හා අනිල් රෝහණ ද තරග වැදීමට නියමිතය.ශ්‍රී ලංකාව වෙනුවෙන් මෙවර තරගාවලියට එක්වී සිටින මිතුන් පෙරේරා ඉන්දියා ගොල්ෆ් තරග සංචාරයේ තරගාවලි 3ක ජය අත්කර ගැනීමට සමත්ව සිටියි. 90 දශකයේ මෙරට බිහිවූ ප්‍රබලතම ගොල්ෆ් ක්‍රීඩකයකු වූ නන්දසිරි පෙරේරාගේ පුතෙකු වන මිතුන් මෙවර තරගාවලියේ ශ්‍රී ලංකාවේ විශාලතම බලාපොරොත්තුවකි.ශ්‍රී ලංකාවේ ගොල්ෆ් ක්‍රීඩාව ප්‍රචලිත කිරීමේ අරමුණක් ලෙස මේ තරගාවලිය පවත්වන බවත්, මෙමගින් ලෝක ප්‍රකට විදේශීය ගොල්ෆ් ක්‍රීඩකයන්ගේ දස්කම් දැකබලා ගැනීමට මෙරට ක්‍රීඩාලෝලීන්ට මහඟු අවස්ථාවක් ලැබී ඇති බවත්, වරාය අධිකාරියේ කළමනාකාර අධ්‍යක්ෂ කපිතාන් නිහාල් කැප්පෙටිපොළ මහතා තරගාවලිය සම්බන්ධව ඊයේ නාරාහේන්පිට ගොල්ෆ් පිටියේ පැවති මාධ්‍ය හමුවේ දී ප්‍රකාශ කළේය. ඩයලොග්, ප්‍රෝ ගොල්ෆ් හා ස්පෝර්ට්ස් මන්ත්‍රා මේ තරගාවලියට අනුග්‍රාහක්වය දක්වයි..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>04</day>
    </date>
    <link>http://www.dinamina.lk/2013/04/04/_art.asp?fn=s1304044</link>
    <topic>සබරගමුව පළාත් පාසල් රගර්පුහුණු වැඩමුළුව 8දා</topic>
    <author>කේ.පී.රංජනීරුවන්වැල්ල සමූහ</author>
    <content>සබරගමුව පළාත් පාසල් රගර් සංගමය විසින් විදේශීය පුහුණුකරුවන්ගේ සහභාගිත්වයෙන් පළමු වරට සංවිධානය කරනු ලබන එක්දින පුහුණු වැඩමුළු දෙකක් මේ මස 8වැනිදා ඇඹිලිපිටිය ජනාධිපති විදුහල් ක්‍රීඩාංගණයේදී පෙරවරු 9.00සිට පස්වරු 2.00 දක්වා පැවැත්වේ.මේ සඳහා සහභාගී වන ක්‍රීඩක ක්‍රීඩිකාවන්ට සහතික පත් සමග දිවා ආහාරය සහ තෝරාගත් අය සඳහා ගමන් ගාස්තු සැපයීමට සබරගමුව පළාත් පාසල් රගර් සංගමය තීරණය කර ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>04</day>
    </date>
    <link>http://www.dinamina.lk/2013/04/04/_art.asp?fn=s1304045</link>
    <topic>ධර්මාලෝක විදුහලට කඩුලු 6 ජයක්</topic>
    <author/>
    <content>පන්නිපිටිය ධර්මපාල විදුහල සමග වත්තල සා.අන්තෝනි ක්‍රීඩාංගණයේදී පැවැති තරගයෙන් කඩුලු 6ක ජයක් හිමිකර ගැනීමට කැළණිය ශ්‍රී ධර්මාලෝක විදුහල සමත්විය.ධර්මපාල විදුහල ලකුණු 109කට දැවී ගිය අතර ධර්මා‍ලෝක විදුහල කඩුලු 4ක් පමණක් දැවී ජයග්‍රහණය වාර්තා කළේය. ධර්මපාල විදුහල-109 (ඕවර 33.2) හිමාෂ ලියනගේ 21 (ගයන කහවිට 20/3, තරිඳු ද සිල්වා 25/3)ධර්මාලෝක විදුහල-112/4 (ඕවර 29.4) සුලාජ් ගයාශාන් 44 (කුෂාන් ජයලත් 19/2).</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>04</day>
    </date>
    <link>http://www.dinamina.lk/2013/04/04/_art.asp?fn=s1304046</link>
    <topic>වෙළඳ සේවා ආධුනික බැඩ්මින්ටන් තරගාවලිය අද සිට</topic>
    <author/>
    <content>වෙළඳ සේවා බැඩ්මින්ටන් සංගමය සංවිධානය කරන 30 වැනි වෙළඳ සේවා ආධුනික බැඩ්මින්ටන් තරගාවලිය අද (4) ගල්කිස්ස සාන්ත තෝමස් විද්‍යාලයීය ගෘහස්ත ක්‍රීඩාගාරයේදී ආරම්භ වන අතර 7වැනිදා දක්වා පැවැත්වේ.මෙවර තරගාවලිය සඳහා ක්‍රීඩක ක්‍රීඩිකාවන් 350කට වැඩි පිරිසක් සහභාගීවන අතර එය මේ තරගාවලියේ වැඩිම සහභාගිත්ව‍යද වීමද විශේෂත්වයකි.තරගාවලිය පිරිමි/කාන්තා කේවල, යුගල, මිශ්‍ර යුගල, පිරිමි අවු.40ට වැඩි ප්‍රවිණ සහ යුගල, කාන්තා අවු.35 වැඩි ප්‍රවීණ සහ මිශ්‍ර යුගල ලෙසින් ඉසව් 10ක් යටතේ පැවැත්වීමට නියමිතය. අද දිනයේ මිශ්‍ර යුගල, කාන්තා කේවල, පිරිමි යුගළ, කාන්තා යුගළ සහ පිරිමි ප්‍රවීණ කේවල තරග පැවැත්වේ.ඩී.සැම්සන් සහ පුත්‍රයෝ පෞද්ගලික සමාගමේ AVI අනුග්‍රහයෙන් පැවැත්වෙන මේ තරගාවලියේ එක් එක් අංශවල ජයග්‍රහිකයන් සඳහා නොමිලේ විදේශිය සංචාර, පුහුණුවීම් සහ විදේශිය තරගාවලි සඳහා සහභාගී වීමේ අවස්ථාව හිමිවේ..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>04</day>
    </date>
    <link>http://www.dinamina.lk/2013/04/04/_art.asp?fn=s1304047</link>
    <topic>මාතලේ වොලිබෝල් ශූරතාවලියේ මාතලාපිටිය විදුහලෙන් වැඩි දස්කම්</topic>
    <author>අසෝක හිඳගොඩ-මාතලේ දිසා විශේෂ</author>
    <content>මාතලේ දිස්ත්‍රික් අධ්‍යාපන කලාපීය අන්තර් පාසල් වොලිබෝල් තරගාවලියේදී ශූරතා දෙකක් සහ අනුශූරතාවක් දිනාගැනිමින් වැඩි දස්කම් දැක්වීමට මාතලාපිටිය විදුහල් කණ්ඩායම් සමත්වුහ.මේ තරගාවලියේදී බාලක ශූරතා දෙකක්, බාලිකා අනුශූරතාවක් සහ බාලිකා තෙවැනි ස්ථානයක් මාතලාපිටිය විදුහලට හිමිවිය. මෙම කණ්ඩායම්හි පුහුණුකරු වන එච්.ජී.විජේසිංහ මහතා ක්‍රීඩා ගුරුවරයකු නොවීමද වි‍ශේෂත්වයකි.තරගාවලියේ දක්ෂතම ක්‍රීඩක ක්‍රීඩිකාවන් ලෙස අවු.15න් පහළ බාලක-සඳරුවන් වික්‍රමසිංහ (මාතලාපිටිය වි.), බාලිකා-අරලියා ප්‍රේමචන්ද්‍ර (වීර පරාක්‍රම ම.ම.වි), අවු.17න් පහළ බාලක-ප්‍රසාද් ගුණතිලක (මාතලාපිටිය වි.), බාලිකා-චමෝදි නිශංසලා (දුල්ලෑව.වි), අවු.19න් පහළ බාලක-නිශ්ශංක ජයසුන්දර (මඩවල උල්පත ම.වි), බාලිකා-ලක්මිණි සුජාතා විමලරත්න (මඩවල උල්පත ම.වි) සම්මාන ලැබූහ.එස්.බී.යාලෙගම අනුස්මරණ අභියෝගතා කුසලාන සඳහා මාතලේ බර්නාඩ් අලුවිහාරේ ක්‍රීඩාංගණයේදී පසුගියදා තරගාවලිය පැවැත්විණි.තරගාවලියේ සමස්ත ප්‍රතිඵල මෙසේය.අවුරුදු 15න් පහළ බාලක-1.මාතලාපිටිය වි, 2.මඩවල උල්පත ම.වි, බාලිකා-වීර පරාක්‍රම ම.ම.වි, 2.මාතලාපිටිය වි, අවු.17න් පහළ බාලක-1.මාතලාපිටිය වි, 2.දුල්ලෑව වි, බාලිකා-1‍දුල්ලෑව වි, 2.මඩවල උල්පත ම.වි, අවු.19න් පහළ බාලක-1.වීර පරාක්‍රම ම.ම.වි, 2.මඩවල උල්පත ම.වි, බාලිකා-1.මඩවල උල්පත ම.වි, 2.බුද්ධඝෝෂ ම.වි.</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>04</day>
    </date>
    <link>http://www.dinamina.lk/2013/04/04/_art.asp?fn=s1304048</link>
    <topic>ජනාධිපති විදුහලට ජය</topic>
    <author>නන්ද ඒකනායකකෝට්ටේ මධ්‍යම සමූහ</author>
    <content>කොළඹ ආර්.ප්‍රේමදාස ක්‍රීඩාංගණයේදී පසුගියදා පැවැති රාජගිරිය ජනාධිපති විදුහල සහ කොළඹ අශෝක විදුහල අතර හත්වැනි රත්රන් මහා ක්‍රිකට් තරගය ලකුණු 90කින් ජයගැනීමට ජනාධිපති විදුහල් පිල සමත්විය.තරගයේ දක්ෂතම ක්‍රීඩකයා හා තරගයේ වීරයා ලෙස ජනාධිපති විදුහලේ කනිෂ්ක පෙරේරා, දක්ෂතම පන්දු යවන්නා ලෙස එම පිලේ චන්දිප විමලවීර සහ දක්ෂතම පන්දු රකින්නා ලෙස සුදේශ් රණසිංහත් සම්මාන ලබාගත්හ.ජනාධිපති විදුහල- 227 (ඕවර 49.3) කනිෂ්ක පෙරේරා 61, මොහොමඩ් හැලන් 33 (නිරෝෂ දේෂාන් 51/3, සන්දීන් පතිරණ 32/2)අශෝක විදුහල-137 (ඕවර 47.5) නලීන් කෞෂල්‍ය 35 (චන්දීප විමලවීර 13/4, මල්ෂා ජයවර්ධන 20/2)ගාල්ල රිච්මන්ඩ් විදුහල සමග පැවැති එක්දින තරගයෙන් කඩුලු 2ක ජයක් වාර්තා කිරීමට මොරටුව වේල්ස් කුමර විදුහල පසුගියදා සමත්විය.රිච්මන්ඩ් පිල-171යි. වනිදු හසරංග 51, චමෝද් පියුමාල් 44 (සචිත් පුෂ්පකුමාර 35/3, සෙනාල් ද සිල්වා 36/2)වේල්ස් කුමර පිල-172/8යි. හසිත ලංකා 47, සුචිර ප්‍රනාන්දු 38 (වරුණ දේශප්‍රිය 48/5)කොළඹ යසෝදරා විද්‍යාලයීය නිවාසාන්තර ක්‍රීඩා උලෙළ පසුගියදා සුගතදාස ක්‍රීඩාංගණයේදී පැවැත්විණි. ප්‍රථම ස්ථානය දිනාගත් සමාධි නිවාසයේ ක්‍රීඩා නායිකා පංචාලි ධනෝධ්‍යා ප්‍රධාන ආරාධිත සමදරා සුමතිපාල මහත්මිය අතින් ශූරතාව ලබාගත් අයුරු. ‍කොළඹ කළාප අතිරේක අධ්‍යාපන අධ්‍යක්ෂ ජයන්ත නානායක්කාර, විදුහල්පතිනි අජන්තා කුමාරි පහත්කුඹුර මහත්ම මහත්මින්ද සිටිති. ඡායාරූපය-සමන් ශ්‍රී වෙදගේ.</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>04</day>
    </date>
    <link>http://www.dinamina.lk/2013/04/04/_art.asp?fn=s1304049</link>
    <topic>හෝමාගම කොට්ඨාස මලල ක්‍රීඩා ශූරතාව ජනාධිපති විදුහලට</topic>
    <author>මංජුල හිරිපිටියහෝමාගම සංචාරක</author>
    <content>හෝමාගම කොට්ඨාස පාසල් මලල ක්‍රීඩා තරගාවලියේ සමස්ත ශූරතාව දිනාගැනීමට ලකුණු 166ක් ලබාගත් ජනාධිපති විදුහල සමත්විය.තරගාවලියේ දෙවැනි ස්ථානය පිටිපන මහින්ද රාජපක්ෂ ජාතික විදුහලට (ලකුණු 157) සහ තෙවැනි ස්ථානය ගොඩගම සුභාරති විදුහල (ලකුණ 143) හිමිවුහ.හෝමාගම අධ්‍යාපන කොට්ඨාසයට අයත් පාසල් තිස් අ‍ටක් නි‍යෝජනය කරමින් ක්‍රීඩක ක්‍රීඩිකාවන්ගේ සහභාගිත්වයෙන් තරගාවලිය පසුගියදා මීගොඩ මහ විදුහල් ක්‍රීඩාංගණයේදී පැවැත්විණි.හෝමාගම කලාප අධ්‍යාපන අධ්‍යක්ෂ පාලිත වීරසුරිය, කොට්ඨාස අධ්‍යාපන අධ්‍යක්ෂිකා කාන්ති ලංකා යන මහත්ම මහත්මින් විසින් සංවිධානය කළ තරගාවලියේ ප්‍රධාන ආරාධිතයා ලෙසින් බස්නාහිර පළාත් සභා මන්ත්‍රී ගාමිණී තිලකසිරි මහතා සහභාගී විය..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>04</day>
    </date>
    <link>http://www.dinamina.lk/2013/04/04/_art.asp?fn=f1304041</link>
    <topic>විදුලි බිලේ නොකියන ඇත්ත</topic>
    <author>රාම්</author>
    <content>නිදහස ලැබු දා සිට ම මේ රටේ බිහි වූ ආණ්ඩු බලය පවත්වා ගෙන යෑමට හා බලය ලබා ගැනීමට සහනාධාර වැඩ සටහන් උපයෝගී කර ගන්නා බව රහසක් නොවෙයි. පොදුවේ ගත් කළ ආණ්ඩු බලය ඉල්ලන සෑම දේශපාලන පක්ෂයක්ම තම මැතිවරණ ව්‍යාපාරවල දී සහනාධාර පැකේජයන් යෝජනා කරන්නේ වෙන්දේසියක ස්වරූපයෙන්. අධිරාජ්‍යවාදීන්ගෙන් නිදහස ලැබු ඌන සංවර්ධිත රටක් ලෙස එවන් සහනාධාර වැඩ සටහන් අවශ්‍ය වන බවයි පොදුවේ සෑම පැත්තකම දේශපාලන නායකයන් කල්පනා කරන්නේ. න්‍යායිකව ගත් කළ එ් කතාවේ සත්‍යයක් තිබෙනවා.මෙවන් රටවල් අඩු දියුණු භාවයේ සිට මධ්‍ය ආදායම් ලබන රටක මට්ටම හා ඉන් එහාට ගෙන යාමට නම් ප්‍රජාව උදෙසා යම් යම් සහනාධාර වැඩ සටහන් ක්‍රියාත්මක කළ යුතු වෙනවා. එ් සඳහා ඉලක්කගත ප්‍රජාවක් තෝරා ගෙන වැඩි සහනාධාර පැකේජයක් ලබාදීම තර්කානුකුල වන නමුත් දේශපාලන තීන්දු නිසා සාමාන්‍යයෙන් මෙවැනි රටවල එවැන්නකට ඉඩකඩ විවෘත වන්නේ නැහැ.පොදු සාධකයඑ වෙනුවට දක්නට ලැබෙන්නේ පොදුවේ සමස්ත ජනතාවට ම පිරිනැමෙන සහනාධාර වැඩ සටහන්. සාමාන්‍යයෙන් මැතිවරණ ව්‍යාපාරවල දී දැවැන්ත සහනාධාර වැඩ සටහන් ක්‍රියාත්මක කරන බවට පොරොන්දු වන්නේ ජනතාව ජීවත් කිරීමේ සටන් පාඨය ද සමඟින්. සියල්ලටම ප්‍රථම ‘ජනතාව ජීවත් කරවිය යුතුයි.’ යන්න මෙහි දී ඉස්මතු කර ගන්නා සටන් පාඨයක්. මේ සඳහා යෝජනා කරනු ලබන සහනාධාර පැකේජයක් නැති බැරි අයට පමණක් නොව ඇති හැකි අයට ද පිරිනැමෙනවා.උදාහරණයක් ලෙස ගත් කළ කොළඹ ඉසුරුබර පාසල්වලට යන අධිසුඛෝපභෝගී රථවලින් පැමිණෙන කුමර කුමරියන්ටත් නොමිලේ පාසල් පොත් හා නිල ඇඳුම් ලැබෙන්නේ සහනාධාර පිළිබඳ මෙම මහා පොදු සාධකය ක්‍රියාවට යෙදවීමේ දේශපාලන වුවමනාවන් මත.මහජනයාට සහන නොදෙන්නේ නම් ආණ්ඩු අප්‍රසාදයට පත්ව බලයෙන් පහ වීමට ද වුව ද ඉඩ ඇතැයි යන මතයක් පොදුවේ අපේ රටේ දේශපාලඥයන් අතර පවතිනවා. මේ නිසා ම සමහර මැතිවරණවල දී දක්නට ලැබෙන්නේ සහනාධාර වෙන්දේසියක්. මෙහි දී ජයග්‍රාහී පක්ෂයේ සහනමල්ල පරාජිත පිලට වඩා වැඩි ප්‍රතිශතයකින් හා වටිනාකමකින් වැඩියි.මේ වන විට ඍජු සහනාධාර පැකේජයක් වෙනුවෙන් වැඩිම මුදල අයවැය ලේඛනයක් මඟින් වෙන් වන්නේ වත්මන් රජය යටතේ යි. මේ වන විට එය රු. බිලියන 130කට වඩා වැඩියි. මෙහි දී ඍජු සහනාධාර ගණයට වැටෙන්නේ පොහොර, සමෘද්ධි, පාසල් පොත් හා නිලඇඳුම් ආදී කෙලින්ම ලබා දෙන සහනාධාර. නොමිලේ අධ්‍යාපනය හා සෞඛ්‍ය සේවාව ද යම් විදියක සහනාධාරයක්. වෙනත් කිසිම රටක මේ අංශ දෙක ජනතාවට නොමිලේ සැපයෙන්නේ නැහැ. එ අනුව ගත් කළ අපේ රටේ සහනාධාර ක්‍රියාවලිය දැවැන්තයි.ජනතාවට එ සම්බන්ධයෙන් අවබෝධයක් නොමැති තරමටම දැවැන්තයි. මේ සඳහා ඍජු හා වක්‍රව වෙන් කරනු ලබන්නේ ජනතාවගේ ම මුදල්. එ් බවවත් සමහර අයට අවබෝධයක් නැහැ.මේ සියල්ලට අමතරව විදුලිය ද සහනදායි මිලකට සපයනවාය කියන්නේ ද එ වෙනුවෙන් සහනාධාරයක් ලබා දෙන බවයි. විදුලිය නිපදවා හා පෞද්ගලික අංශයෙන් මිලයට ගෙන බෙදා හරිනු ලබන එකම රාජ්‍ය ආයතනය වන ලංකා විදුලි බල මණ්ඩලය පාඩු ලබනවා ය කියන්නේ එක්කෝ එ ආයතනයේ අකාර්යක්ෂමතාවයක්. එසේ නොමැති නම් නිෂ්පාදන වියදමට වඩා අඩු වෙන් විදුලිය සැපයීමට නිසා සිදු වූ පාඩුවක්.නිෂ්පාදන මිලට වඩා අඩුවෙන් යම් භාණ්ඩයක් අලෙවි කරන්නේ නම් එතැන නිතැතින් ම සිදු වන්නේ පාඩුවක්. එසේ නම් රාජ්‍ය ආයතනයක් හිතා මතා නැතිනම් නිෂ්පාදන වියදමට වඩා අඩුවෙන් පාඩු විදිමින් විදුලි එ්කකයක් මිල කරන්නේ ඇයි ? සහනදායී මිලට විදුලිය සැපයිය යුතුය යන ආණ්ඩුවේ ප්‍රතිපත්තිය නිසායි.පොදුවේ විදුලිය එ්කකයක් නිපදවීමට රු. 23.30ක් වැය වන විට එකක 30ක් දක්වා විදුලිය පාරිභෝගිකයනට එය අලෙවි කර ඇත්තේ රු. 3/=ක් තරම් වන සුළු මුදලකට. එමඟින් මණ්ඩලය දරා ගන්නා පාඩුව එ්කකයක් උදෙසා රු. 30/=ක් විදුලිය භාවිත කරන ලක්ෂ 10ක් පවුල් මෙම එ්කකය 30ට අයත් සීමාවේ වර්ගීකරණයට යටත් වෙනවා.මෙය රටේ සමස්ත විදුලි පරිභෝගිකයන්ගෙන් 5%ක් පමණ වෙනවා. මේ පිරිස අයත් වන්නේ අන්ත දිළිඳු පවුල් ලෙසයි. කොළඹ විශ්වවිද්‍යාලය කළ සමීක්ෂණයකට අනුව මෙම එකකයන්ට අයත් පවුලක් මසකට නොමිළේ දෙන අධ්‍යාපනය වෙනුවෙන් රු 1140ක් ද, ප්‍රවාහන අවශ්‍යතා සඳහා රු. 1000ක් ද සන්නිවේදන කටයුතු සඳහා රු. 453/=ක් ද වැය කරන විට විදුලිය වෙනුවෙන් වැය කරන්නේ රු. 120ක් තරම් සුළු මුදලක්.එහෙත් රජය දළ වශයෙන් රු. 600/=ක් පමණ මුදලක් එම පවුල වෙනුවෙන් සහනාධාර වශයෙන් දරනු ලබනවා. මීට අමතරව පවුල් ලක්ෂ 12ක් මසකට එ්කක 30 - 60 අතර පරිභෝජනය කරනවා. ඔවුන්ට රු. 23/=කට නිපදවන විදුලි එ්කකයක් සපයන්නේ රු. 4.70කට.සහන මිලමේ ආදී වශයෙන් රටේ සමස්ත විදුලි පාරිභෝගික පවුල් ලක්ෂ 50ක් පවුල් ලක්ෂ 42කට පමණ විදුලිය සැපයෙන්නේ සහන මිලකට. නැතිනම් විදුලිබල මණ්ඩලය පාඩු ලබමින්. පසුගිය වසරේ විවිධ අංශ සඳහා පිරිනමන ලද විදුලිය සහනාධාර පැකේජයේ වටිනාකම දළ වශයෙන් රු.ද.ල. 43722ක් බවයි වාර්තා වෙන්නේ.මින් රු.ද.ල. 17568ක් ගෘහස්ථ පරිභෝජනය වෙනුවෙන් ද, රු.ද.ල. 90 සංචාරක හෝටල් ක්ෂේත්‍රයටද, රු.ද.ල. 5914 කර්මාන්ත සඳහා ද රු.ද.ල. 2205ක් වීදි ලාම්පු හා රු.ද.ල. 161ක් ආගමික ස්ථාන වෙනුවෙන් ආදී වශයෙන් මෙම සහනාධාර නැතිනම් පාඩුව බෙදී ගොස් තිබෙනවා.මේ ආකාරයෙන් ලංවිම 2011 වසරේ අලාභය රු.බි. 47කි. 2012 රු.බි. 65කි. වත්මන් විදුලි බිල නඩත්තු කරමින් 2013 වසර ගෙවා දැමීමට සිදු වුවහොත් විදුලි බල මණ්ඩලය ලබන පාඩුව (2013 වසරේ පමණක් රු.බිලියන 94ක් විය හැකි යැයි අනුමාන කරනවා.මේ වන විටත් පසුගිය වසරවල ලබා ඇති පාඩුව නිසා ඛනිජතෙල් නීතිගත සංස්ථාව හා රාජ්‍ය බැංකු දෙකක් බරපතළ මුල්‍ය අර්බුදයකට ලක් වෙලා. රටක මෙවන් අර්බුදයක් කිසිම ආණ්ඩුවක් යටතේ තවදුරටත් නඩත්තු කළ නොහැකියි.එසේ නම් ඉතිරි වී තිබෙන්නේ දැනට ලබමින් සිටින පාඩුවෙන් යම් කොටසක් දැරීමේ වගකීම විදුලි පාරිභෝගික ජනතාවට ලබා දීමයි. මෙතෙක් විදුලි බල මණ්ඩලය ලැබු සම්පූර්ණ පාඩුවට ජනතාව මත තැබීමක් මින් අදහස් කරන්නේ නැහැ. මෙම පාඩුවේ වැඩි කොටසකට රජයට කර ගැසීමට සිදු වෙනවා. රජය පාඩුවෙන් කොටසක් බාර ගන්නවාය කියන්නේ වක්‍රව අවසනේ ජනතාවගේ මුදල් එ් සඳහා වැය කිරීමට සිදු වන බවයි.විදුලි බිල වැඩි කිරීමට ගෘහස්ත විදුලි පරිභෝගිකයන් එතරම් කැමැත්තක් නොදක්වන බව සත්‍යයක්. ඕනෑම කෙනෙකුගේ පෘතග්ජන සිතුවිලි ක්‍රියාත්මක වන්නේ තමන්ගේ සාක්කුව හිස් වන යෝජනාවක් සඳහා පක්ෂව නොවෙයි.එහෙත් මෙරට විදුලි පාරිභෝගික ජනයාගෙන් බහුතරය නැතිනම් ඉතා සුළු පිරිසක් හැරෙන්න තම ගෘහස්ථ විදුලි පාරිභෝජනය වෙනුවෙන් මෙතෙක් විවිධ මට්ටමින් දැවැන්ත සහනාධාරයක් භුක්තිවින්ද බව ද කල්පනා කරන්නේ නැහැ. එසේ ම ඔවුන්ට එවන් කල්පනාවන් ඇති කර ගැනීමට අවබෝධයක් ලබා දීලත් නැහැ.මේ නිසාම සමහරු අරපිරිමැස්මෙන් විදුලිය පරිභෝජනයට පෙළඹුනේ නැහැ. ඉතිරි කිරීමක් ගැන කල්පනා කළේ ද නැහැ. මෑත කාලයේ ප්‍රථම වරට වාගේ එම අවබෝධය විදුලි පරිභෝගික ජනතාව වෙත ගෙන යන්නේ විදුලි බිලේ වැඩි වීම සමගින්.තර්කානුකූලව බලන කල මෙහි දී සිදු වන්නේ රජය විදුලිබල මණ්ඩලය හරහා මෙතෙක් ලබා දුන් විදුලිය සහනාධාරයෙන් යම් කොටසක් රජය දරා ගන්නා ගමන්ම පෙරට වඩා වැඩි කොටසක් ගෙවීමේ වගකීම විදුලි පාරිභෝගිකයාට වෙන් කිරීමටයි.මෙවන් පියවරක් නොගන්නේ නම් රටක් වශයෙන් මුල්‍ය අර්බුදයකට මුහුණ දීමට සිදු වෙනවා මෙන් ම වෙනත් සංවර්ධන කාර්යන්ට යෙදවිය යුතු මුදල් ද විදුලි සහන මිලකට සැපයීම වෙනුවෙන් තවදුරටත් වැඩි වැඩියෙන් යෙදවීමට සිදු වෙනවා. මෙවන් අර්බුදයක් ගැන පැහැදිලි කර ගැනීමකින් තොරව විදුලි බිලේ අනාගත වැඩිවීම ලංකා විදුලි බල මණ්ඩලයේ දුෂණ වංචා අක්‍රමිකතා හා නාස්තිය නිසා සිදු වන පාඩුවක් මකා ගැනීමට කරනු ලබන ක්‍රියාවක් සේ ලඝු කිරීම යුක්ති සහගත වන්නේ නැහැ. එසේ ම නිවැරැදි තර්කයක් නොවෙයි. විදුලි බිල වැඩිවීමේ ඇත්ත කතාව මෙමගින් යටපත් වෙනවා.කළු පැල්ලමක්පසුගිය සමයේ එවන් කිසිදු කළු පැල්ලමක් නොමැති සුපිරිසිදු සුජාත ආයතනයක් ලෙස ලංකා විදුලි බල මණ්ඩලය පැවැතුණා යැයි මින් අදහස් වන්නේ නැහැ. අනෙක් සියල්ලම කෙසේ වෙතත් පෞද්ගලික අංශයෙන් විදුලිය මිලට ගැනීමේ අක්‍රමිකතාවයන් පිළිබඳව පවතින ප්‍රචලිත මතයෙන් නිදහස් වීමට ලංවිමට ලෙහෙසිවන්නේ නැහැ. එ පිළිබඳව විධිමත් සොයා බැලීමක් අවශ්‍යයි. එය නව ඇමැතිනියගේ හා නව සභාපතිවරයා වගකීමක් ලෙසද විදුලි පාරිභෝගික ප්‍රජාව සලකනු ලබනවා.මහජන උපයෝගිතා කොමිෂන් සභාවේ සභාපති ආචාර්ය ජයතිස්ස ද කොස්තා සඳහන් කරන්නේ ද මේ වසරේ පෞද්ගලික සමාගම්වලින් විදුලිය මිලයට ගැනීමට ඇස්තමේන්තු කර තිබු මුදලින් රු.බිලියන 12ක් (ද.ල.12000ක් අත්‍යවශ්‍ය නොවන වියදම් වශයෙන් කපා හැරිය බවයි.එහෙත් විදුලිබල මණ්ඩලය ලබන සමස්ත මහා පාඩුවට සාපේක්ෂව ඇතැයි කියා විවිධ අක්‍රමිකතාවයන්ගේ අගය 1%ක්වත් වන්නේ නැත.මේ නිසා 2%ටත් වඩා අඩු අගයක් ගන්නා පාඩුව විදුලි බිලේ වැඩිවීමට ගැට ගැසීමට විපක්ෂය දරන උත්සාහය හුදු දේශපාලනමය කාරණයක් මිස තර්කිය සාධකයක් නොවෙයි. විදුලිය සහනාධාර පදනම් කර ගනිමින් හට ගෙන ඇති ඇත්ත සත්‍ය වසන් කරමින් වෙනත් සුළු කාරණයක් ඉස්මතු කර ගෙන මේ පිළිබඳ ජනවිඥනය වෙනස් කිරීමට යෑම හා ජනයා වැරැදි පාරකින් උසිගැන්වීමට සුදානම් වීම යුක්ති සහගත නොවන්නට මෙන් ම සාධාරණ වන්නේ ද නැහැ..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>04</day>
    </date>
    <link>http://www.dinamina.lk/2013/04/04/_art.asp?fn=f1304042</link>
    <topic>අභියෝග ජයගත් අපේ  ‘ක්‍රීඩා’  සඟරාව</topic>
    <author>සටහන චන්දන ජයවීර</author>
    <content>‘ක්‍රීඩා’ සඟරාව ජාතික වැදගත්කමක් ඉටු කළ බව සඟරාව නිසා ජාතික තලය දක්වා ගමන් කළ ක්‍රීඩකයෝ පවසති. එසේම ක්‍රීඩා සඟරාව බලධාරීන්ට ද පහන් ටැඹක් වූයේ ය. එහි කතු වැකියට ජාතික පුවත්පතක කතු වැකිය තරමට සමාජයට බලපෑමක් ඇති කළ හැකි විය.ශ්‍රී ලංකාවේ අඛණ්ඩව පළවන එකම ක්‍රීඩා ප්‍රකාශනය වන “ක්‍රීඩා” සඟරාවට පසුගිය දා 30 වන වසර සපිරිනි. මේ ලිපිය පළවන්නේ ඒ නිමිත්තෙනි.ක්‍රීඩා සඟරාව මෙරට ප්‍රමුඛතම ක්‍රීඩා ප්‍රකාශනය වන අතර දීර්ඝ කාලයක් අඛණ්ඩව පළවූ එකම සඟරාව ද වෙයි. තෝරාගත් ක්ෂේත්‍රයක් වෙනුවෙන් ප්‍රකාශනයක් නිකුත් කිරීම අභියෝගයකි. ක්‍රීඩා සඟරාව මෙරට ඕනෑම තෝරාගත් ක්ෂේත්‍රයක් වෙනුවෙන් පළවන සඟරා අතරින් ප්‍රමුඛතම ප්‍රකාශනය බවට පත්වෙමින් එම අභියෝගය ජයගෙන ඇත.ක්‍රීඩා බිහිවන්නට පෙර මෙන්ම, ගතවූ වසර තිහ ඇතුළත ද ක්‍රීඩා සඟරා රැසක් බිහි විය. එහෙත් ඒවාට තිබුණේ මන්ද ආයුෂය.1983 මාර්තු 19 වෙනිදා ප්‍රවීණ මාධ්‍යවේදී සරත් ප්‍රේමතිලකගේ කර්තෘත්වයෙන් ක්‍රීඩාවේ ප්‍රමුඛයා වූ ‘ක්‍රීඩා’ සඟරාවේ මංගල කලාපය නිකුත් විය. ආරම්භයේ දී ක්‍රීඩා පළවූයේ වර්තමානයේ මෙන් සඟරාවක් ලෙස නොව පිටු 24ක පුවත් පතක් ලෙසිනි.ක්‍රීඩාව වෙනුවෙන්ම ඇප කැප වූ පුවත් පතක් බිහිකිරීම එවකට ලේක්හවුස් ආයතනයේ සභාපතිව සිටි රණපාල බෝධිනාගොඩ මහතා ප්‍රමුඛ අධ්‍යක්‍ෂ මණ්ඩලය ගත් දුරදර්ශී තීන්දුවකි. පුවත්පත් කලාවේ අනාගත දිශානතීන් කල් තබා තීරණය කිරීම පත්තර මහගෙදර සුවිශේෂත්වය යි.එවකට කර්තෘ මණ්ඩල අධ්‍යක්‍ෂව සිටි විශ්‍රාමලත් ශ්‍රේෂ්ඨාධිකරණ විනිසුරු ඩී. කිව්. ඇම්. සිරිමාන්න මහතාගෙන් ලද සහාය ද ඒ සඳහා ඉවහල් වූ බව ක්‍රීඩාවේ ඉතිහාසය විමසා බැලීමේ දී පෙනේ.ක්‍රීඩා පුවත්පත පාඨකයන් අතර ඉමහත් ජනප්‍රියත්වයක් ලබමින් පිටපත් 50,000 ක් අලෙවි වන ප්‍රකාශනයක් බවට පත් විය. එය එකල ජාතික තලයේ පුවත් පතකට ලැබෙන පාඨක ප්‍රතිචාරයට සම වීමකි.‘ක්‍රීඩා’ සඟරාව ජාතික වැදගත්කමක් ඉටුකළ බව සඟරාව නිසා ජාතික තලය දක්වා ගමන් කළ ක්‍රීඩකයෝ පවසති. එසේම ක්‍රීඩා සඟරාව බලධාරීන්ට ද පහන් ටැඹක් වූයේ ය. එහි කතු වැකියට ජාතික පුවත්පතක කතු වැකිය තරමට සමාජයට බලපෑමක් ඇති කළ හැකි විය.සෑම පුවත් පතකම ක්‍රීඩාව වෙනුවෙන් වෙන් වූ පිටුවක් හෝ දෙකක් ඇත. අනෙකුත් ජනමාධ්‍ය වන රූපවාහිනි හා ගුවන් විදුලි නාලිකාවන්ගේ ද ක්‍රීඩා ප්‍රවෘත්ති සඳහා අනිවාර්යයෙන්ම වෙන්ව ඇත. එහෙත් ක්‍රීඩා සඟරාව ආරම්භ වන විට ක්‍රීඩාවට උදව් කරන්නට ඇති තරම් ආයෝජකයෝ හෝ මාධ්‍ය තිබුණේ නැත. ක්‍රීඩා සඟරාවේ මැදිහත්වීම වැදගත් වන්නේ මෙම පසුබිම තුළය.සිනමා නළු නිළියන් පමණක් තරු බවට පත්ව තිබූ සංස්කෘතිය වෙනස් කොට ක්‍රීඩකයන්ගේ රුවෙන් බබළන පත්තර පිටු කලාවක් බිහි කළේ ක්‍රීඩා සඟරාව යි.ක්‍රීඩාවේ බැල්ම ක්‍රිකට්වලින් ඔබ්බට ගොස් අනෙකුත් ක්‍රීඩාවන් වෙත ද යොමුවිය. මලල ක්‍රීඩා, එල්ලේ, බැඩ්මින්ටන්, පාපන්දු, මල්ලව පොර, ඉන් කිහිපයකි.මෙබඳු වැදගත්කමක් ඇති ‘ක්‍රීඩා’ ප්‍රකාශනය තාවකාලිකව නතර වූයේ 2001 වසරේ ඇතිවූ කඩදාසි හිඟය නිසා ය. එහිදී ක්‍රීඩා සඟරාවක අවශ්‍යතාව මැනවින් වටහාගෙන තාක්‍ෂණයෙන් හා නිමාවේ වෙනස්කම් ඇති කොට ක්‍රීඩා පුවත්පත සඟරාවක් බවට පරිවර්තනය කොට ප්‍රකාශ කිරීමට මූලික වූයේ එවකට ලේක්හවුස් ආයතනයේ කර්තෘ මණ්ඩල අධ්‍යක්‍ෂව සිටි වර්තමාන සභාපති බන්දුල පද්මකුමාර මහතා ය.ක්‍රීඩා සඟරාව මෙම වෙනස්කම් සමඟ නැවතත් දිවයිනේ ප්‍රමුඛතම ප්‍රකාශනයක් බවට පත්වන්නට විය. ක්‍රීඩා වාර්තාකරණයෙන් ඔබ්බට ගොස් විශේෂාංග රචනයට යොමු වූ සඟරාව දෙස් විදෙස් ක්‍රීඩා තොරතුරු නව්‍ය ආකාරයකින් පාඨකයාට සමීප කළේ ය.පාසල් ක්‍රීඩකයන්ගේ දක්‍ෂතා හඳුනාගෙන ඔවුන් මුලින්ම ජාතික තලයට සමීප කළේ ද ක්‍රීඩා සඟරාව ය.ක්‍රීඩා සඟරාවේ ආරම්භක කර්තෘවරයාව සිටි සරත් ප්‍රේමතිලක මහතා පසුගිය වසරේ මාධ්‍ය ජීවිතයට සමුදී ලේක්හවුසියෙන් ඉවත්ව ගියේ ය. ඔහු ඒ වන විට සිය මාධ්‍ය ජීවිතයෙන් වසර 29ක් ක්‍රීඩාව අද පවත්නා තත්ත්වයට ගෙන එන්නට වෙහෙසී තිබිණ.ඉන් පසුව ක්‍රීඩා ප්‍රකාශනයේ කර්තෘවරයා වූයේ ක්‍රීඩා පුවත්පත ආරම්භ කොට කෙටි කලකින් එනම් වසරකින් කර්තෘ මඬුල්ලට එක්වූ ජගත් හේවාපන්න මහතා ය. චිත්‍ර ශිල්පියෙක් ලෙස මාධ්‍ය ජීවිතයට එක්ව කතුවරයෙක් දක්වා ගමන් කළ එකම මාධ්‍යවේදියා ඔහු විය යුතු ය.පසුගිය කාලයේ ක්‍රීඩා ප්‍රකාශනයේ නව වෙනස්කම් ඇතිව වඩාත් හැඩ වන්නට විය. පාඨක රුචි අරුචිකම් තේරුම් ගෙන වෙනස්කම් ඇති විය.පසුගිය තිස් වසර තුළ ක්‍රීඩාවේ උන්නතියට වෙහෙස වූ පිරිවර ද අතිමහත් ය. ඒ අතරින් තුසිත නානායක්කාර, මුදිත කාරියකරවන, අනුර බණ්ඩාර රාජගුරු, සඳුන් ප්‍රේමතිලක, වසන්ත ජයතිලක ආදි පැරණි ක්‍රීඩා සාමාජිකයන් ද ප්‍රශාන්ත ඇල්පිටිය, බන්දුල ජයමාන්න, අතුල නිරංජන්, සම්පත් බණ්ඩාර, ගීෂා මුණසිංහ, විපුල මාතොටආරච්චි වර්තමාන ක්‍රීඩා කර්තෘ මාණ්ඩලිකයන් ද දක්වන උනන්දුව අතිමහත් ය. ඒ පිරිසට නොදෙවෙනි සහයක් තවත් විශාල ලේඛකයින් පිරිසක් බාහිරින් සිට ක්‍රීඩාවට ලබාදෙයි.ඔවුන් සියලු දෙනාගේ මෙන්ම අපගේම පැතුම වන්නේ ක්‍රීඩාවේ මනා පැවැත්ම වෙනුවෙන් තවත් දීර්ඝ කාලයක් ක්‍රීඩා සඟරාව පැවතිය යුතු බවය..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>04</day>
    </date>
    <link>http://www.dinamina.lk/2013/04/04/_art.asp?fn=f1304043</link>
    <topic>මහත්තයෝ මේ කැලේමගෙ දරුවෙක් වගේ</topic>
    <author/>
    <content>වර්ග කිලෝමීටර් හැටපන් දහස් හයසිය දහයක් තරම් වූ, පුංචි ගොඩ බිම් තීරුවකින් හෙබි අපේ රට, ලෝකයේ විවිධ කලාපයන් තුළ විද්‍යාමාන වන විවිධ දේශගුණික තත්ත්වයන්ගෙන් පෝෂණය වූ රටකි. අපේම වාසනාවට එම දේශගුණික ගතිකත්වයන් ද සමබරය. අසිරිමත් වූ මේ දිවයිනේ ඉපදීමට වරම් ලැබූ අපි කොයි තරම් වාසනාවන්තද, භාග්‍යවන්තද!දිවයිනේ හරි මැද ලෙස ප්‍රකට නොනිදන දඹුල්ල නගරයේ ඓතිහාසික වටිනාකම් රාශියකින් විරාජමාන වෙයි. දඹුල්ල නගරයේ සිට කිලෝමීටර් 15ක් තරම් දුරකින් මං පෙත් දෙකක් ඔස්සේ ගිය තැන හමුවන ජෛව විවිධත්වයෙන් යුත් මහා වනස්පතියකි. අක්කර දෙදහසක් තරම් වූ භූමි භාගයක් පුරා මේ වනපෙත සිය අණසක පතුරුවාගෙන ඇත.දඹුල්ල නගරය හරහා යාපනය දක්වා දිවෙන ඒ – 9 මාර්ගයේ මඩාටුගම හංදියෙන් හැරි ආඬියාගල දෙසට ගමන් කිරීමෙනුත්, ගලේවෙල, දඹුල්ල මාර්ගයේ 91 හංදියෙන් හැරී ඉබ්බන්කටුව වැව් කොමළිය මතින් ගල්කිරියාගම දක්වා දිවෙන මග දක්වා පුබ්බෝගමට පැමිණ එතැන සිට ආඩියාගල දක්වා දිවෙන මාර්ගයේ කිලෝමීටර 02ක් තරම් දුරක් ගමන් කිරීමෙන් මෙම වනස්පතිය වෙත ළඟා විය හැක. ගලේවෙල, කලාවැව හරහා කැකිරාව මාර්ගයේ ආඬියාගලින් හැරී පැමිණීම තවත් පහසු මාර්ගයකි.අනුරාධපුර දිස්ත්‍රික්කයේ පලාගල ප්‍රාදේශීය ලේකම් කොට්ඨාසයේ, ගල්කිරියාගම පොලිස් බල ප්‍රදේශයේ උල්පතගම නම් වූ සුන්දර ගම්මානයටත් රණව ගම්මානයටත් මැදිව පිහිටි මෙම ඓතිහාසික වටිනාකම් රැසකින් හෙබි වනස්පතිය මීට දශක දෙකකට ප්‍රථම එවැන්නක් තිබුණු වගක්වත් නොදැන නිසොල්මනේ පැවතියකි. ඒ බව දැනගත් අයෙක් වේ නම් හෙතෙම හොර දැව ජාවාරම්කරුවකු විය. නැතිනම් නිධන් මංකොල්ල කරුවකු විය. එසේ නැතිනම් හිත් පිත් නැති පර පණ නසන දඩයක්කරුවකු විය.ඉහතින් දැක් වූ කිනම් මගකින් පැමිණියත් ඔබ ප්‍රවිෂ්ට වන්නේ “මොරගහ උඩ පෙරළීයෙන්” මෙලොව එළිය දුටු අග්නිදිග ආසියාවේ විශාලතම රෝස තිරිවානා නිධියෙන් වර්ණවත් වූ ජාතික නාමල් උයනටමය.වියළි කලාපීය දේශගුණයත් තෙත් කලාපීය දේශගුණයත් උරුම කර ගත් ප්‍රදේශයක පිහිටි ජාතික නාමල් උයන වෙත ඉහතින් සඳහන් කළ කිනම් මගකින් පැමිණියත් ජාතික නාමල් උයන වෙත පැමිණීම ගතට දැනෙනුයේ ජීවිතයේ මෙතෙක් අත් නො - විඳි සිසිලසකි.නෙත ද ගත ද සිත ද සොබාසිරියෙන් ඇලළී නිරාමිස සුවයේ පහස අපවෙත සමීප කරවීම අදහාගත නොහැක්කකි. පරිසර පද්ධතියේ සොඳුරු බව කීමට අප දන්නා වචන නැති තරම් ය. ඉන්දියාවේ ‘ටජ්මහල්’ ප්‍රාසාදය තැනීමටත් ජාතික නාමල් උයනේ පිහිටි රෝස තිරිවානා නිධියේ ගල් ගෙන ගිය බවට තොරතුරු අනාවරණය කරගෙන ඇත.එවන් ඓතිහාසික වටිනාකමින් යුත් රෝස තිරිවානා නිධිය අක්කර හයසියයක් පමණ වපසරියක විහිදී පවති. නාමල් උයන සමස්ත භූමි ප්‍රදේශයේ එකම තැනකදිවත් කලු ගලක් සොයා ගැනීමට නොහැකි වීම ස්වභාව ධර්මයේ විශ්මකර්ම මැවීම කෙතරම් දැයි ස්වභාවධර්මයට වින කරන මානවයාට කියාදෙන පාඩමක් වැනිය.ජාතික නාමල් උයන ලෙසින් අප හදුන්වන අක්කර දෙදහසක් තරම් වූ බිම් ප්‍රදේශය තුළ ඉතිහාසයේ මෙම පුණ්‍ය භූමිය කෙලෙස පැවැතියේ දැයි සිතා ගැනීමට ඇති සාක්ෂි, නටබුන් හා ස්මාරක අපමණය. ඒ ඓතිහාසික වටිනාකම් ඔස්සේ මෙහි ඉතිහාසය පිළිබඳ හෙළිදරව් වී පවතින කරුණු සඳහන් කිරීම පාඨක ඔබට වැදගත් යැයි සිතමි.ජාතික නාමල් උයනට නැඟෙනහිරින් පිහිටි යාබද ගම්මානය රණව ය. ලාංකීය ඉතිහාසයේ දුටුගැමුණු – එළාර යුද්ධයේ “විජිතපුර සටන” ඉතා බිහිසුණු සහ තීරණාත්මක සංග්‍රාමයක් ලෙසින් පොත පතෙහි සඳහන්ය. එළාර රජු මරණයට පත්කර දුටු ගැමුණු රජතුමන් ලක්දිව පාලනය සියතට ගනුයේ මෙම යුද ජයග්‍රහණයෙන් පසුවය.විජිත පුරයට රණව සිට දුර කිලෝමීටර 15ක් පමණය. රණව ගම්වැසියන් එදා මෙම සංග්‍රාමය සඳහා ආයුධ නිපදවූ බවත් ගැමුණු කුමරුගේ සේනාවට එක්ව යුද පිටියට ගිය බවත් සඳහන් ය. 5 වන දප්පුල රජු විසින් කරවූ බවට හඳුනාගෙන ඇති ආඬියාගල ටැම් ලිපිය ඇත්තේ රණව පිහිටි ඓතිහාසික දෙවිරද රන්රද විහාරයේ ඉදිරිපිටය.ආඬියාගල ටැම් ලිපියේ සඳහන් වන්නේ මෙම ප්‍රදේශයට ඇතුළු වූ රාජද්‍රෝහී පුද්ගලයෙකු වුවද ඇල්ලීමට රජුට බලයක් නොතිබූ බවයි. මොරොත්තේගම, උල්පතගම, නාරන්ගස්වැව, රණව, දඹුළුහල්මිල්ලවැව යන ග්‍රාමයන්ගෙන් වට වී ඇති නාමල් උයන අයත් මෙම වන උයන වන සතුන්ට පමණක් නොව මානවයාට ද අභයසැලසූ ලෝකයේ ප්‍රථම සහ එකම මිනිස් අභය භූමිය ලෙස හඳුනාගෙන ඇත. මෙම ඓතිහාසික සාක්ෂිය පමණක් ජාතික නාමල් උයනේ ඓතිහාසික වටිනාකම සහ එහි සම්බන්ධතාවය පසක් කර ගැනීමට ප්‍රමාණවත්ය.එහෙත් එපමණකින් ම සෑහීමකට පත් නොවී පාඨක ඔබ වෙනුවෙන් ජාතික නාමල් උයනේ යට ගිය දවසේ තොරතුරු පිපාසයෙන් නාමල් උයනකට පිවිසියෙමි.මහා මාර්ගයේ පිවිසුම් දොරටුවේ සිටම නාමල් උයනේ දක්නට ඇත්තේ වචනයේ පරිසමාප්ත අර්ථයෙන්ම නාගස් ය. නා ගස අපේ රටේ ජාතික වෘක්ෂයයි.මංගල - සුමන – රේවත හා සෝභිත යන බුදුවරුන් බුද්ධත්වය ලැබුයේ නා ගස් සේවණේ සිට බව බෞද්ධ ඉතිහාසය අපට කියාදෙයි. ඒ නිසාම නා ගසට බෞද්ධ ඉතිහාසයෙන් ලැබී ඇත්තේ පූජනීය ස්ථානයකි. ඉතිහාසය විසින් ලබා දී ඇති එම පූජනීයත්වය කොයි තරම් සාධාරණ ද යන්න නා උයනට පා තබන ඕනෑම අයෙකුට පසක් වනු නියතය.නාමල් වලින් පිරුණු නා ගස් සමූහය අතරින් විහිදෙන සුවඳ කා තුළත් ජනිත කරනුයේ පහන් හැඟුමන්ය. ජාතික නාමල් උයන ශ්‍රී ලංකාවේ විශාලතම නා වනය බව ද අපට සිහිපත් කරවයි.අක්කර දෙසිය හැටක් පුරාම දකින්නට ඇත්තේ මලින් පිරුණු දෙවිලිය දෙතොල්වලට සම කළ හැකි නා දළු වලින් පරිසරයම අලංකාරවත් කරන නා ගස්ය. ස්වභාවධර්මයේ අසිරිමත් ම මවා පෑම මෙය නිසාම දෝ මෙම වන පියස 2005 අප්‍රේල් 26 දින විශේෂ ගැසට් පත්‍රයක් මඟින් හා රක්ෂිත වනාන්තරයක් බවට පත්කර ඇත.තවත් පියවර ගණනාවක් නා ගස් සෙවණ මතින් එහි සිසිලස ගතට උරා ගනිමින් ගමන් කරන විට හමුවනුයේ විශාල මොරගසකි. නා ගස් අතර ඍජුව සිට ගනිමින් විරාජමාන වන මොර ගස ද කිසියම් ආඩම්බරයකින් වට – පිට බලන සැටියකි දක්නට ලැබෙන්නේ. තොරතුරු විමසීමේ දී මෙම මොර ගසටද නා උයන ගැන සාධාරණ වූ අඩම්බරයක් ඇතිබව පසක් කර ගත්තෙමු.ඒ ජාතික නාමල් උයන ලෝකයාට හඳුන්වා දීමේ පුරෝගාමියාවූත්, වර්තමානයේ එහි ආරක්ෂකයාවූත්, සිය පණ මෙන් ආදරයෙන් රැක බලා ගන්නාවූත් ජාතික නාමල් උයනේ නිර්මාතෘ වනවාසි රාහුල හිමියන්ට පළමුව සෙවණ ලබා දී ඇත්තේ මෙම මොර ගසය. වන අලින්ගෙන්, රුදුරු වන සතුන්ගෙන්, විෂඝෝර සර්පයින්ගෙන් උපද්‍රවයක් නොවන ලෙසට රාහුල හිමියෝ රැක බලා ගත්තේ, රාහුල හිමියන්ට නවාතැන් දී ඇත්තේ මෙම ඓතිහාසික මොරගසමය.ස්වභාවධර්මයාගේ විනාශයට මානවයා විසින් විණ කටිනු ලැබුවත් මානවයාගේ පැවැත්මට ගහකොළ කොයි තරම් උදවු උපකාරි වනවාද කියන යථාර්ථය අවබෝධ කරගැනීමට මෙය හොඳම සාක්ෂියකි. ගස සතුරු - මිතුරු වෙනසක් නොමැතිව සැමට එක සේ සෙවණ, සිසිල ලබා දේ යන තේරුමින් යුත් “රුකෙඛා ජායා මකනං කරෝති” යන පාලි පාඨයෙන් බුදුදහම සොභාදහමට මොන තරම් ඇළුම් කළාද? කරනවාද? යන්න අවබෝධ කරගත හැකිය.මේ සා විශාල නා උයනක් විවිධ වූ උපද්‍රවවලින් ආරක්ෂා කරගනිමින් අනාගත පරම්පරාවට දැකබලා ගැනීමේ අවස්ථාව උදාකර දුන් හා දෙමින් සිටින වනවාසි රාහුල හිමි මිනිස් පුළුටක් නැති මහා වනය මැද මොරගසක් උඩ විසීම කොයි තරම් බිහිසුණු ද, එහි බිහිසුණු බව කටුක බව වඩාත් දියුණු, තියුණු වන්නේ භික්ෂුවක්වීම නිසාය.“පරිසරය රකින්නා පරිසරය විසින්ම රකී” මහත්තයෝ මේ කැළය මම රකින්නේ මගේ දරුවෙක් වගේ. ඒ උන්වහන්සේගේ පිළිතුරය. ස්වභාවධර්මය ගැන උන් වහන්සේගේ ඇති විශ්වාසය එයින්ම අවබෝධ කරගත හැකිය.අනුරාධපුර මුල්යුගයේ රජකම් කළ දේවානම් පියතිස්ස රාජ්‍ය සමයේ සිට ක්‍රි.පු. 8 අටවන සියවස දක්වා නා කැළය ආශ්‍රිත මෙම ප්‍රදේශය දිවයිනේ ප්‍රසිද්ධ ආගමික ස්ථානයක් වශයෙන් තිබූ බවට නාමල් උයනේ ඇති ඓතිහාසික නෂ්ටාවශේෂයන්ගෙන් සාක්ෂි සැපයේ.අපි මෙතක් වෙලා තොරතුරු කියවූයේ ජාතික නාමල් උයන හා එම පුණ්‍ය භූමියේ ඉතිහාසය ගැනය. අද අප සියසින් දකින ස්වභාවධර්මයේ අසිරිමත් මැවීමක පහස ගතින් විදගනු ලබන ජාතික නාමල් උයන ලෝකයාට හඳුන්වා දීමට පුරෝගාමි වූ පාරිසරික විශ්වවිද්‍යාලයක් බදු ජෛව විවිධත්වයෙන් අනූන මෙම ක්ෂේමභූ®මිය හෙට පරපුර වෙනුවෙන් රැකබලා ගන්නේද වනවාසි රාහුල හිමියෝය. වනවාසි රාහුල හිමිගෙන් තොර ජාතික නාමල් උයනක් ගැන කථා කළ නොහැක. ස්වභාවධර්මයේ අසිරිමත් මැවීමක් වූ රෝස තිරිවානා නිධිය සමඟින් වූ ජාතික නාමල් උයනත් වනවාසි රාහුල හිමියනුත් අතර ඇත්තේ අවියෝජනීය වූ සම්බන්ධතාවයකි.මෙම නා වනය ලෝකයාගේම ආදරය දිනූ සංචාරක ක්ෂේත්‍රයේ තවත් එක් කෙම් බිමක් බවට සනිටුහන් කරන නාමල් උයනක් බවට පත්කරලමින් දිවි නොතකා අනේක විධ දුක් ගැහැට විදිමින් අඛණ්ඩව විසි දෙවසරක් පුරා පවත්වාගෙන ඒම තුළම උන්වහන්සේගේ අධිෂ්ඨානශීලී බව කැපකිරීමේ ස්වභාවය මොන තරම් දැයි පෙන්වන කැඩපතක් බඳුය.නා කැලය ලෝක පූජිත නා උයනක් බවට පත් කරලීමේ “බිජුව“ රෝපණය කිරීමට උන් වහන්සේ යොමු වන්නේ තමන් දුටු සිහිනයක් ඔස්සේ පියවර තැබීමෙනි. එහි ප්‍රතිඵලය වූයේ අද වන විට ජාතික හා ජාත්‍යන්තර වශයෙන් ප්‍රසිද්ධියට පත් වී මේ රටේ ජාතික සම්පතක් බවට පරිවර්තනය වීමයි. එදා මෙදා තුර මෙම ජාතික මෙහෙවරට උරදුන් සියලු ගෞරවයන් මේ රටේ සියලුම විද්‍යුත් සහ මුද්‍රිත මාධ්‍යන්වලට හිමි විය යුතු බව වනවාසී රාහුල හිමි ඉතා සංවේදීව ප්‍රකාශ කරති. ගහ කොළ සතා සිව්පාවා නොමැති කල මිනිසාගේද අවසානයයි. මෙය පසක් කරමින් මෙම ජාතිකසම්පත මතු පරපුර වෙනුවෙන් රැක දේවා..!නාමල් රාජපක්ෂ ජාතික නාමල් උයන සංවර්ධන භාරයේ සභාපති හා හම්බන්තොට දිස්ත්‍රික් පාර්ලිමේන්තු මන්ත්‍රී.</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>04</day>
    </date>
    <link>http://www.dinamina.lk/2013/04/04/_art.asp?fn=f1304044</link>
    <topic>ඒ පහන් ටැඹ නොවන්නට ඉදිකඩ ළඟය අප තවම</topic>
    <author>ජානක වික්‍රමසිංහ ගායන ශිල්පී</author>
    <content>විශාරද ගුණදාස කපුගේ දැයෙන් සමුගෙන ඊයේ (30දා) ට දස වසරක් සපිරිණිමේ ලිපිය පළවන්නේ ඒනිම්ත්තෙනිමඟ කියාදුන් මහ ඇදුරිදු ඔබය....දිගු ඇඟිලි අග රැඳුනමියුරු සත්සර නොඑනසංගීත කාමරය පාළුයි....බණ්ඩාර ඇහැලියගොඩ ගීත රචකයා විසින් රචිත ගී පද වැලකින්ම මෙම සටහන තැබීමට මම අදහස් කළෙමි. ස්වර පුවරුවේ දිගු ඇඟිලි තබමින් සත්සර නිර්මාණය කරමින් කොළොම් පුරවරයට පැමිණි ගුණදාස කපුගේ සූරීන් නුවර කළාවියේ වැව් සිඳී පුපුරා ගිය රජරටට දඩුවම් මාරුවක් සමඟ පැමිණීම බොල් පොළවට වන් පොද වැස්සක් බවට පත් විය.ඔහු උතුරු මැද පළාතේ කලා වැව පැරකුම් සමුදුර ජලයෙන් පිරී ගියා සේ සාහිත්‍ය ගුණ පිරි ගීත රචකයින් සංගීතවේදීන් මෙන්ම ගායන ශිල්පීන් බිහිකිරීමටද කපුගේ මහතා මහත් වෙහෙසක් ගත් අතර මාද පුලතිසි පුරවරයෙන් බිහිවූ එක් ගායන ශිල්පියෙකි. මානව දයාවෙන් පිරිපුන් මේ මහා කලාකරුවා සිය සහෘදයින් සමඟ රජරට ගුවන් විදුලි සේවය ඔස්සේ උසස් රසකාමීන් පිරිසක් බිහිකිරීමේ දී සිය අව්‍යාජත්වය මනාව පිළිබිඹු කළේය.ඒ තමයි කපුගේඉදි කඩින් පැන එන්න – මග බලාගෙන ඉන්නඅම්මාගේ ඇස් වලත් කඳුළුයි...තවමත් ඉදිකඩ පැන අම්මාගේ තුරුලට කොයි මොහොතේ ඒ දැයි කපුගේ මහතාගේ අම්මා කඳුළු පිරි දෑසින් මග බලා සිටිනු ඇතැයි මාගේ් හැඟීමයි. එතුමා මවට මෙන්ම මව කපුගේ මහතාටද ආදරය කළ අතර එතුමාගේ අකල් වියෝව ප්‍රේමා කපුගේ මිත්‍ර කපුගේ හා දූවරුන් දෙදෙනාට මෙන්ම කලාකරුවන් ලෙසින් මෙතෙක් දුර ආ මා මෙන්ම තවත් පිරිසකට ද දරාගත නොහැකි වේදනාවකි. එතුමා සමඟ අවසන් වසර 10 ක පමණ ඉතා ළඟින් ඇසුරු කළ මා ඒ ඇසුරේ දී ගුණදාස කපුගේ යනු කෙතරම් නිහතමානී මානව හිතවාදියෙක්ද යනු පසක් කරලීම උදෙසා වූ අපූරු සිදුවීම් කිහිපයක් මේ සමඟ සටහන් කිරීමට කැමැත්තෙමි.මින් වසර 12 කට පෙර පොළොන්නරුව විජය රාජ විද්‍යාලයේ ගුරුතුමියකගේ දියණියක අසාධ්‍ය හදවත් රෝගයකින් පෙළුණු අතර එම විද්‍යාලයීය ගුරුවරුන්ගේ අදහස වූයේ මාගේ ගීත ප්‍රසංගයක් පවත්වා ඉන් ලැබෙන මුදලින් දැරියගේ හදවත් සැත්කම සිදු කිරීමයි. ඒ අවස්ථාවේ මේ පණිවිඩය දුරකථනයෙන් පොළොන්නරුවේ සිට මා කපුගේ මහතාට දැනුම් දුන් අතර එවෙලේම එතුමා පවසා සිටියේ ප්‍රසංගය සඳහා ගීත ගායනා කිරීමට දායක වනවා පමණක් නොව සංගීත කණ්ඩායම සඳහා යන වියදමද මා විසින් දරන බවයි.කෙසේ හෝ මෙම ප්‍රසංගය පවත්වා එතුමාගේත් මගේත් දායකත්වයෙන් දැරියගේ හදවත් සැත්කම වෙනුවෙන් සැලකිය යුතු මුදලක් ලබා දීමට හැකි විය. මීට මාස 02 කට පමණ පෙර තමා මීරිගම ප්‍රදේශයේ සංගීත ප්‍රසංගයකට සහභාගි වූ අතර, ඒ අවස්ථාවේ අවුරුදු 17ක පමණ දියණියක් මාගේ දෙකකුල් අල්ලා වැඳ වැටෙමින් පවසා සිටියේ, මාමෙ ඔයයි කපුගේ මාමයි උදව් කරල බේරගත්තෙ මා තමයි කියල. ඒ මොහොතේ මට ඇතිවූ සතුට නිම්හිම් නැතිවූ අතර මේ මොහොතේ කපුගේ මහතා සිටියා නම් ඔහු කොතරම් සතුටු කඳුළු වගුරාදැයි සිතුන විට මා දෙනෙතට ඉනූ කඳුළු සඟවා ගත්තේ අපහසුවෙනි.ඒ තමයි කපුගේතවත් වරෙක මාතලේ ප්‍රදේශයේ සංගීත ප්‍රසංගයකට කපුගේ මහතා සමඟ සහභාගී වුණද මධ්‍යම රාත්‍රි 12 පසුවීත් අප දෙදෙනා ප්‍රසංගයට ඉදිරිපත් නොකර සංගීත කණ්ඩායම දිගින් දිගටම ප්‍රසංගය ඉදිරිපත් කරනු ලැබිණ. මේ පිළිබඳව මා සංගීත කණ්ඩායමෙන් විමසා සිටි අතර, සංවිධායකවරයා සංගීත කණ්ඩායමට මුදල් නොගෙවා පලාගොස් ඇති බවත් අප දෙදෙනා ගීත ගායනා කළහොත් එකී ඉතිරි මුදල් කෙසේවත් ලබාගත නොහැකි වන බවත් මා සමඟ පැවසීය.මා මේ පිළිබඳව කපුගේ මහතාට දැන්වූ අවස්ථාවේ කිසිඳු කලබලයකින් තොරව මල්ලී උඹේ ගාව සල්ලි කීයක් තියෙනවද? මගෙන් විමසා අප දෙදෙනාගෙන්ම මුදල් එකතු කොට සංගීත කණ්ඩායමේ හිඟ මුදල ලබාදී අප දෙදෙනා වේදිකාගත කරන ලෙස ඉල්ලීය. සිදුවූ දෙය පිළිබඳව සංවිධායකවරයා සමඟ තරමක් කෝපයෙන් සිටි මා එක ගීතයක් පමණක් ගායනා කරන ලෙස කපුගේ මහතාගෙන් ඉල්ලා සිටියෙමි. නමුත් ගීත 07 ක් පමණ ගායනා කර වේදිකාවෙන් බැස මා අසලට විත් මල්ලී මේ අහිංසක මිනිස්සු ඇවිත් ඉන්නෙ අපේ සිංදු අහන්න. උඹත් සිංදු හතරක් පහක් කියලම බැහැපන්.ඒ තමයි කපුගේදිනක් කපුගේ මහතා පොළොන්නරුවේ රැඳී සිටි මා හට දුරකථනයෙන් අමතා ටෙලි නාට්‍යයක ගීතයක් ගැයීමට වහාම කොළඹ පැමිණෙන ලෙස දැන්වීය. මේ වන විට මා ටෙලිනාට්‍ය සඳහා ගීත ගායනා කර නොතිබිණ. ගීතය පටිගත කිරීම සඳහා ශබ්දාගාරයට ගිය මා, කපුගේ මහතා විසින් එම ටෙලි නාට්‍යයේ නිෂ්පාදකවරයාට හා අධ්‍යක්‍ෂවරයාට හඳුන්වා දුන් අතර එතුමා සංගීතවත් කරන එම ටෙලි නාට්‍යයේ ගීත ගායනය මා විසින් සිදු කරන බවද පැවසීය.මෙම ටෙලි නාට්‍යයේ අදාළ ගීතය කපුගේ මහතා විසින් ගායනා කළ යුතු බව අධ්‍යක්‍ෂවරයාගේ දැඩි තීරණය විය. එහෙත්, කපුගේ මහතා පවසා සිටියේ, මෙයා හරියට ගීතය ගායනා නොකළහොත් ඒ වගකීම තමන් බාරගන්නා බවයි. ගීතය ගායනා කිරීමෙන් පසු ටෙලි නාට්‍ය අධ්‍යක්‍ෂවරයා සතුටින් ඉහවහා ගොස් මා බදාගත් අතර, ඒ මොහොතේ කපුගේ මහතාගේ දීප්තිමත් ඇස්වල තිබූ සතුටු කඳුළු බිදු දොකොපුල් දිගේ ගලා ගිය හැටි මට තාම මතකය.ඒ තමයි කපුගේගම් නියම්ගම් පුරා - ඇවිද අපි දැන හැඳිනඅපට මග කියාදුන් – මහා ඇදුරිදු ඔබය....වත්මන් උතුරු මැද පළාත් ආණ්ඩුකාරවර කරුණාරත්න දිවුල්ගනේ මැතිතුමා මේ ගමන් මග දක්වා පැමිණීමේදී මහඟු මෙහෙයක් කපුගේ මහතා සතුවී යැයි මාගේ හැඟීමයි. එමතුද නොව පල්ලේගම හේමරතන නායක හිමි, මහින්ද දිසානායක, මහින්ද චන්ද්‍රසේකර, රෝහණ දන්දෙණිය, වසන්ත ජයතිලක බණ්ඩාර, රංජිත් රූපසිංහ, කේ. එම්. ස්වර්ණසිංහ, පොඩිරත්න, අගමලේ වැනි ගීත රචකයන්ද නාලක අංජන කුමාර, ප්‍රේම් රංජිත් විජේවික්‍රම, උපාලි ජයලත්, කුමාර එප්පාවල වැනි සංගීතඥයන්ද, කරුණාරත්න දිවුල්ගනේ, සේනානායක වේරලියද්ද, ක්‍රිශාන්ත එරන්දක, කුසුම් රේණු, චාමික එදිරිසිංහ, ජානකී දිසානායක, සහ මම ඇතුළු ශිල්පීන් විශාල පිරිසකට, මැනවින් යා යුතු නිවැරදි මග කියාදුන් මහා ඇදුරානන් ද කපුගේ මහතාමය.අපේ දුක ගැන අසන – අපට වැඩියෙන් හඬනතමන්ටම ආදරය - නොකල මිනිසා ඔබය...අපේ දුක සැප අසන අප වෙනුවෙන් කඳුළු සැලූ බව කපුගේ මහතා ළඟින් ඇසුරු කල කවුරුත් හොඳින් දන්නා කරුණකි. මේ අපූරු මිනිසා මුළු මහත් සමාජයටම හදවතින්ම ආදරය කළද, එතුමා එතුමාට මොන තරම් ආදරය කළා දැයි අපට සිතාගත නොහැකිය.ඒ තමයි කපුගේසන්ෆ්ලවර් සමඟ කපුගේ ගීත ගායනා කිරීම මහත් ආන්දෝලනයකට ;මන්ම නොමද විවේචනයන්ටද බඳුන් විය. කපුගේ මහතා ඉන් ලද මුදල් තවත් කළමනාකරුවකුගේ යහපත උදෙසා වැය කළ බව දන්නේ පේමා කපුගේ මහත්මිය හා ළඟින් ඇසුරු කළ අතලොස්සක් දෙනා පමණි.අපට යා, නොහැකි මග - පහසුවෙන් ඇවිද ගියවරෙක සුලි සුළඟ වූ - සොඳුරු මද නල ඔබයඅපේ පපු කුහර තුළ - නහර ඇට මිදුලු වලනින් නද දී ඇසෙන – ගැඹුරු කටහඬ ඔබයකොටස් වශයෙන් මෙහි සටහන් තබන මෙම ගීතය එතුමාගේ අභාවය වෙනුවෙන් බණ්ඩාර ඇහැලියගොඩ හා රංජිත් බාලසූරිය සමඟ පටිගත කිරීමට ගියද ඒ මොහොතේ අප තුළ වූ කම්පනය මත ගීතය නිසි පරිදි පටිගත කිරීමට පැය 6 ක කාලයක් ගතවිය. එහෙත් කපුගේ මහතාගේ දේහය මහජන ගෞරවය සඳහා කලාභවනේ තබා තිබූ අවස්ථාවේ යම්කිසි දේශපාලන පක්‍ෂයක් විසින් අවසන් මොහොතේ ගීතය ප්‍රචාරය කිරීමට අවස්ථාවක් නොදීම කනගාටුවට කරුණකි. විශාරද ගුණදාස කපුගේ යනු දේශපාලන ගැත්තකු නොව අහිංසක ජනතා හදවත් තුළ සදා ජීවත්වූ මානව හිතවාදියෙකු බව කවුරුත් දන්නා කරුණකි.සහෘද විශාරද ගුණදාස කපුගේ සොහොයුරාණනි,ඔබ අප සියල්ල අවාසනාවන්ත ලෙස අතහැර දමා කාලය ගෙවී ගියද අපේ නහර ඇට මිදුළු පපු කුහර තුළ තවමත් නින්නාද වන ගැඹුරු මිනිසා ඔබය.....</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>04</day>
    </date>
    <link>http://www.dinamina.lk/2013/04/04/_art.asp?fn=f1304045</link>
    <topic>‘අනිත්‍යා’ සැහැල්ලුවෙන් රඟපෑ චිත්‍රපටයක්</topic>
    <author>චතුරිකා ගමගේ ඡායාරූප - ටෙනිසන් එදිරිසිංහ</author>
    <content>l ඔබේ පළමු සිනමා සම්ප්‍රාප්තිය අනිත්‍යා ඔබ දකින්නේ කොහොමද?මරණය කියන දේ අපි හැමෝටම පොදුයි. අනිත්‍යා තුළින් කතා කරන්නේ මේ පොදු ධර්මතාවය පිළිබඳව. මුලින් මේ චිත්‍රපටිය නම් කර තිබුණේ ලයිෆ් කියලා. නමුත් අධ්‍යක්‍ෂ නාලක විතානගේ ඇතුළු කණ්ඩායම මේ චිත්‍රපටියට සිංහල නමක් යොදන්න හිතුවා. ඒ අනුව අනිත්‍යා කියන නම යෝජනා කළේ විශ්ව බාලසූරිය. ඔහුට ස්තූති කරන්න ඕනා. මම හිතන්නේ අනිත්‍යා කියන නම මේ චිත්‍රපටියට හොඳින්ම ගැළපෙනවා.l අනිත්‍යා චිත්‍රපටියේ කෞෂි මොන වගේ චරිතයක් ද?කෞෂි කියන්නේ සමාජයට ලොකු පණිවිඩයක් දෙන චරිතයක්. ඇය හිතේ දුක හිරකරගෙන ලෝකයට පෙනෙන්න හිනාවෙලා ඉන්නවා. මොන දේ හංඟගෙන ජීවත් වුණත් අපි හැමෝම මැරෙනවා. මේ චරිතය තුළින් කියන්න උත්සාහ කරන්නේත් ඒ දේමයි. ඒ වගේම මගේ චරිතය වගේම මේ චිත්‍රපටියේ හැම චරිතයක්ම අපේ සමාජයේ නිතර මුණගැසෙන චරිත. ඒ නිසා මේ චිත්‍රපටිය තාත්විකයි. මන: කල්පිත චරිත මෙහි නැහැ. ඒ වගේම සමස්ත චිත්‍රපටියම ගතහොත් එය පවතින සමාජයත් සමඟ බද්ධ වූවක්. ලොකු පොඩි භේදයකින් තොරව සියලු දෙනාටම මෙය නරඹා රසවිඳින්න පුළුවන්.l ප්‍රථම වරට ඔබ මෙවැනි චරිතයක් තෝරාගත්තේ ඇයි?මම පාසල් යන කාලේ පාසල් වේදිකා නාට්‍යවල රඟපෑවත් මීට පෙර සිනමා නිර්මාණයකට හෝ ටෙලිනාට්‍යයකට සම්බන්ධ වෙලා තිබුණේ නැහැ. නාලක විතානගේ මට කතා කරලා මෙහි තිර පිටපත මට බලන්න දුන්නා. ඒක කියවාගෙන යද්දී මට තේරුණා මෙය මට ගැළපෙන, මට කරන්න පුළුවන් චරිතයක් බව. ඒ නිසා මම නිර්මාණයට සම්බන්ධ වෙන්න හිතුවා. නාලකත් තරුණ නවක සිනමා අධ්‍යක්‍ෂවරයෙක්. ඔහුත් සමඟ කටයුතු කරන්න හරිම පහසු වුණා.ඔහු සැම විටම අපිට උපදෙස් දෙමින් ඔහුට අවශ්‍ය ආකාරයට අපේ චරිත ගොඩනැඟුවා. ඇත්තටම අපි නාලකත් එක්ක කටයුතු කළේ හරිම සැහැල්ලුවෙන්. මෙහි නළු නිළියන් අතර ප්‍රවීණයන් වගේම නවකයනුත් බොහොමයක් හිටියා. ඒ සියලු දෙනාගෙන්ම මට මගේ චරිතය සාර්ථකව ප්‍රේක්‍ෂකයන් අතරට ගෙනියන්න ලොකු සහයෝගයක් ලැබුණා. තවම චිත්‍රපටිය ප්‍රදර්ශනය පටන් අරන් කෙටි කාලයයි ගතවුණේ. හොඳ ප්‍රතිචාර තිබෙනවා මගේ චරිතයට. ඒත් මම හිතන්නේ මම සාර්ථක වුණේ් 75% පමණ ප්‍රමාණයක්. දැන් චිත්‍රපටිය නරඹද්දී මට හිතෙනවා මට තවත් හොඳින් මේ චරිතය කරන්න තිබුණා කියලා.l මෙහි ඇතැම් විට යොදාගෙන තිබෙන ඇඳුම් පැලඳුම් නිසා ඇතැම් කෙනෙක් මෙය බටහිරට හුරු චිත්‍රපටියක් ලෙස හඳුන්වන්නත් පුළුවන්. මේ විලාසිතා ගැන ඔබේ හැඟීම කෙබඳුද?මෙහි කතාව ගොඩනැඟෙන්නේ කොළඹ සාමාන්‍ය සුපිරි පැළැන්තිය කේන්ද්‍ර කරගෙන. ඒ නිසා ඊට උචිත පරිදි ඇඳුම් පැලඳුම් තෝරාගෙන තිබුණා. නමුත් ලංකාවේ මොන දේ කළත් විවේචන එනවා. අපේ රටේ අය විලාසිතා කරන්න කැමති නමුත් ගොඩාක් අය ඒ දේවල් කරන්නේ හොරෙන්. විලාසිතාවලට හිතේ කැමැත්තක් තිබුණත් සමාජ සම්මතයන්ට කොටුවෙලා ඉන්නවා.මෙහි කෙටි ඇඳුම් විලාසිතා යොදාගෙන තිබුණේ දර්ශන කිහිපයක පමණයි. කෙටි ඇඳුමක් ඇන්දා කියලා එයින් ලොකු හානියක් වෙනවා කියලා මම හිතන්නේ නැහැ. මෙහි ඇඳුම් තෝරාගෙන තිබුණේ ඒ ඒ චරිතවලට ගැළපෙන ආකාරයටයි. ඒවා අපේ සමාජයේ සාමාන්‍යයෙන් භාවිත කරන ඇඳුම් මිස අමුතු ඇඳුම් නොවෙයි.l මේ නිර්මාණයෙන් පසුව ඔබ වෘත්තීය වශයෙන් සිනමා නිළියක් බවට පත්වේවිද?නැහැ. දැනට මම වෘත්තීය වශයෙන් ව්‍යාපාර කටයුතු කරගෙන යනවා. අනිත්‍යා චිත්‍රපටියෙන් පසු මට තවත් චිත්‍රපටි දෙකකට ආරාධනා ලැබුණත් මම ඒවා බාරගත්තේ නැහැ.l එයින් අදහස් කරන්නේ මේ ඔබේ ප්‍රථම චිත්‍රපටිය වගේම අවසන් චිත්‍රපටිය බව ද?නැහැ, මම උදයකාන්ත වර්ණසූරිය මහතාගේ කොස්තාපල් පුඤ්ඤසෝම චිත්‍රපටියට සම්බන්ධ වුණා. ඒ චිත්‍රපටියත් මේ වසරේ ප්‍රදර්ශනයට නියමිතයි. ප්‍රථමයෙන්ම සිනමා නිර්මාණයක් මඟින් ප්‍රේක්‍ෂකයන් අතරට එන්න ලැබීම රංගන ශිල්පිනියක් ලෙස මම ලබපු ලොකු වාසනාවක්.මේ ගමන හෙමින් යන්න ඕනා. මට තව ඉගෙන ගන්න ගොඩාක් දේවල් තිබෙනවා. මම නිර්මාණයක් බාරගන්නේ පිටපත කියවලා ඒ චරිත මට ගැළපෙනවා නම් පමණයි. ඒ වගේම මම තෝරාගන්නේ යමක් කරන්න පුළුවන් චරිත. මම තාම සිනමාව ගැන අධ්‍යයනය කරනවා. මම ගොඩාක් චිත්‍රපටි බලනවා.l සිංහල සිනමාව තුළ “අනිත්‍යා” සිටින්නේ කුමන තලයකද?“අනිත්‍යා” කියන්නේ පවතින සමාජ තත්ත්වය විවරණය කරන්නක්. ඒ නිසා මේ චිත්‍රපටිය මඟින් ලොකු පණිවිඩයක් සමාජයට ගෙන යනවා. බලපු ගොඩාක් අය කිව්වේ චිත්‍රපටිය නරඹලා එළියට එනකොට ඔළුව හිස් නැහැ කියලයි. මෙය වාණිජ චිත්‍රපටියක් වුවත් වාණිජ ස්වරූපය තුළ කලාත්මක බවක්, ගොඩනඟන්න නාලක උත්සාහ කර තිබෙනවා.මේ චිත්‍රපටිය මැද මාවතක ගමන් කරන චිත්‍රපටියක්. ආදර කතා පුවතක් තේමා කරගත්තද බොළඳ පෙම් පුවත් අබිබවා තාරුණ්‍යයේ ආදරයේ ගැඹුරු තැන් ස්පර්ශ කරන්න අධ්‍යක්‍ෂවරයා උත්සාහ කර තිබෙනවා. ඒ නිසා මම හිතන්නේ “අනිත්‍යා” චිත්‍රපටියට සම්බන්ධ වීමට ලැබීම මා ලබපු භාග්‍යයක්..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>05</day>
    </date>
    <link>http://www.dinamina.lk/2013/04/05/_art.asp?fn=n1304052</link>
    <topic>උගත් පාඩම් කොමිසමේ නිර්දේශ වැඩ ජනපති ඇමැතිවරුන්ට ලිඛිතව දෙයි</topic>
    <author>ධනුෂ්ක ගොඩකුඹුර සහ ක්‍රිෂාන්ත අධිකාරි</author>
    <content>උගත් පාඩම් හා ප්‍රතිසංධාන කොමිසම් වාර්තාවේ නිර්දේශ අනුව එක් එක් අමාත්‍යාංශ මඟින් ක්‍රියාත්මක කළ යුතු කාර්යභාරය ජනාධිපති මහින්ද රාජපක්ෂ මහතා ඒ ඒ ඇමැතිවරුන් වෙත කැබිනට් මණ්ඩලය රැස් වු අවස්ථාවේ දී ඊයේ (4) ලිඛිතව භාර දී තිබේ.මෙම වාර්තාවේ සඳහන් නිර්දේශ දැනට ක්‍රියාත්මක කරතිබෙන ආකාරය සහ ඉදිරියේදී ක්‍රියාත්මක කළ යුතු ආකාරය සම්බන්ධයෙන් විශේෂ පැහැදිලි කිරීමක් කැබිනට් මණ්ඩලය හමුවේ සිදුකෙරුණු බව ශ්‍රී ලංකා නිදහස් පක්ෂයේ මහලේකම් සෞඛ්‍ය ඇමැති මෛත්‍රීපාල සිරිසේන මහතා පැවසීය.උගත් පාඩම් හා ප්‍රතිසංධාන වාර්තාවට අනුව රජය විසින් ක්‍රියාත්මක කළ යුතු කාර්යයන්ට අමතරව ඒ අමාත්‍යාංශ වෙත වගකීම් පැවරී ඇති බව පැවසූ ඇමැතිවරයා උදාහරණයක් ලෙස සෞඛ්‍ය අමාත්‍යාංශය වෙත වතු ආශ්‍රිත ජනතාවගේ සෞඛ්‍ය තත්ත්වය නඟා සිටුවීම පැවරී තිබීම පෙන්වා දුන්නේය. මේ සම්බන්ධයෙන් රජයක් වශයෙන් කටයුතු කරන ආකාරයත් මෙහිදී පැහැදිලි කෙරුණු බවත් ඇමැතිවරයා මහවැලි කේන්ද්‍රයේ දී ඊයේ (4) පැවැති මාධ්‍ය හමුවකට එක්වෙමින් ප්‍රකාශ කළේය..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>05</day>
    </date>
    <link>http://www.dinamina.lk/2013/04/05/_art.asp?fn=n1304053</link>
    <topic>ජනපති ඇමැතිවරුන්ට ලිඛිතව දෙයි</topic>
    <author>ධනුෂ්ක ගොඩකුඹුර සහ ක්‍රිෂාන්ත අධිකාරි</author>
    <content>උගත් පාඩම් හා ප්‍රතිසංධාන කොමිසම් වාර්තාවේ නිර්දේශ අනුව එක් එක් අමාත්‍යාංශ මඟින් ක්‍රියාත්මක කළ යුතු කාර්යභාරය ජනාධිපති මහින්ද රාජපක්ෂ මහතා ඒ ඒ ඇමැතිවරුන් වෙත කැබිනට් මණ්ඩලය රැස් වු අවස්ථාවේ දී ඊයේ (4) ලිඛිතව භාර දී තිබේ.මෙම වාර්තාවේ සඳහන් නිර්දේශ දැනට ක්‍රියාත්මක කරතිබෙන ආකාරය සහ ඉදිරියේදී ක්‍රියාත්මක කළ යුතු ආකාරය සම්බන්ධයෙන් විශේෂ පැහැදිලි කිරීමක් කැබිනට් මණ්ඩලය හමුවේ සිදුකෙරුණු බව ශ්‍රී ලංකා නිදහස් පක්ෂයේ මහලේකම් සෞඛ්‍ය ඇමැති මෛත්‍රීපාල සිරිසේන මහතා පැවසීය.උගත් පාඩම් හා ප්‍රතිසංධාන වාර්තාවට අනුව රජය විසින් ක්‍රියාත්මක කළ යුතු කාර්යයන්ට අමතරව ඒ අමාත්‍යාංශ වෙත වගකීම් පැවරී ඇති බව පැවසූ ඇමැතිවරයා උදාහරණයක් ලෙස සෞඛ්‍ය අමාත්‍යාංශය වෙත වතු ආශ්‍රිත ජනතාවගේ සෞඛ්‍ය තත්ත්වය නඟා සිටුවීම පැවරී තිබීම පෙන්වා දුන්නේය. මේ සම්බන්ධයෙන් රජයක් වශයෙන් කටයුතු කරන ආකාරයත් මෙහිදී පැහැදිලි කෙරුණු බවත් ඇමැතිවරයා මහවැලි කේන්ද්‍රයේ දී ඊයේ (4) පැවැති මාධ්‍ය හමුවකට එක්වෙමින් ප්‍රකාශ කළේය..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>05</day>
    </date>
    <link>http://www.dinamina.lk/2013/04/05/_art.asp?fn=n1304054</link>
    <topic>ශ්‍රී ලාංකික තරුණයන්ට ලිබියාවේ ඉදිකිරීම් අංශයේ රැකියා අවස්ථා</topic>
    <author>මහින්ද අලුත්ගෙදර</author>
    <content>යුද ගැටුම් හේතුවෙන් බිඳ වැටුණු ලිබියානු ආර්ථිකය ශක්තිමත් කිරීමට ඉදිකිරීම් ක්ෂේත්‍රය රැකියා වෙනුවෙන් ශ්‍රී ලාංකික වෘත්තිකයන්ට අවස්ථාව ලැබී තිබෙන බව රජය පවසයි.මේ වනවිටත් ලිබියාවේ ඉදිකිරීම් ක්ෂේත්‍රය සඳහා රැකියා අවස්ථා ලැබී තිබෙන අතර ඉදිරි දෙමසක කාලයේදී ශ්‍රී ලාංකික වෘත්තිකයන් 200දෙනෙකු ලිබියාවේ රැකියා සඳහා පිටත් කර යවන බව ශ්‍රී ලංකා විදේශ රැකියා පුද්ගලික සමාගමේ සභාපති සේනක අබේගුණසේකර මහතා පවසයි. පෙදරේරුවන්, කාර්මික ශිල්පීන් සහ ගොඩනැඟිලි ඉදිකිරීමේ ඉංජිනේරුවන් සඳහා ඉල්ලුමක් තිබෙන බවද එය ශ්‍රී ලංකාවට හොඳ අවස්ථාවක් බවද ඒ මහතා කීය.විදේශ රැකියා ප්‍රවර්ධන හා සුබසාධන ඇමැති ඩිලාන් පෙරේරා මහතාගේ උපදෙස් හා මඟපෙන්වීම පරිදි ‍මේ කටයුතු සිදුවන බව සඳහන් කළ සභාපතිවරයා ඉදිරියේ දී ශ්‍රී ලංකාවේ වෘත්තිකයන් සඳහා ඉහළ ඉල්ලුමක් පවතිනු ඇතැයි ද ඒ වෙනුවෙන් අවශ්‍ය සැපයුමට සූදානම් වියයුතු බවද කියාසිටී..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>05</day>
    </date>
    <link>http://www.dinamina.lk/2013/04/05/_art.asp?fn=n1304055</link>
    <topic>තිස්සමහාරාම ළමා නිවාසයේ ළමයි පරිවාසය භාරයට</topic>
    <author>ගාල්ල දිසා සමූහ</author>
    <content>අර්බුදයකට පත්ව ඇති තිස්සමහාරාම පෑලැස්ස ළමා නිවාසයේ සියලුම ළමයි දකුණු පළාත් පරිවාස දෙපාර්තමේන්තුවට භාරගෙන පරිවාසයට අයත් ළමා නිවාසවලට ඇතුළත් කරගන්නා ලෙසට දකුණු පළාත් ආණ්ඩුකාර කුමාරි බාලසූරිය මහත්මිය පළාත් සමාජසේවා හා පරිවාස අමාත්‍යාංශයේ ලේකම්වරයාට ඊයේ (4) නියෝග කළේය. මේ සිද්ධිය සම්බන්ධයෙන් ජනාධිපතිතුමාගේ උපදෙස් මත ආණ්ඩුකාරතුමිය විශේෂ සාකච්ඡාවක් පැවැත්වූ අතර එහිදී ගත් තීරණයක් මත මේ ළමයින් පරිවාස භාරයට ගැනීමට විශේෂ මෝසමක් තිස්සමහාරාම අධිකරණයට ඉදිරිපත් කිරීමට අමාත්‍යාංශ ලේකම්වරයා පියවර ගත්තේය..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>05</day>
    </date>
    <link>http://www.dinamina.lk/2013/04/05/_art.asp?fn=n1304056</link>
    <topic>රට නඟන නිල් රැල්ල ට සාමාජිකයෝ ලක්ෂ 20ක්</topic>
    <author>ධනුෂ්ක ගොඩකුඹුර සහ ක්‍රිෂාන්ත අධිකාරි</author>
    <content>ජනාධිපති මහින්ද රාජපක්ෂ මහතාගේ නායකත්වයෙන් යුක්තව පක්ෂය සජීවීකරණය කිරීමේ අරමුණින් ක්‍රියාත්මක කළ රට නඟන නිල් රැල්ල වැඩපිළිවෙළ යටතේ දින හයක කාලයක් තුළ නව සාමාජිකයන් ලක්ෂ 20ක් බඳවා ගැනීමට ශ්‍රී ලංකා නිදහස් පක්ෂය සමත් වෙයි.පක්ෂය ශක්තිමත් කිරීමේ අරමුණින් ක ්‍රියාත්මක මේ වැඩපිළිවෙළින් දින හතක දී බඳවා ගැනීමට ඉලක්ක කර තිබුණු ලක්ෂ 10ක සාමාජික සංඛ්‍යාව මේ අනුව ඉක්මවා ගොස් ඇති අතර එය මෙරට දේශපාලන පක්ෂයක් අඩුම දින ගණනක් තුළ බඳවා ගත් ඉහළම සාමාජික සංඛ්‍යාව ලෙස ඉතිහාස ගත වේ.ජනාධිපතිවරයාගේ ප්‍රධානත්වයෙන් රැස් වූ පක්ෂ මධ්‍යම කාරක සභාව පසුගිය මාසයේ තීන්දු කළ පරිදි ක්‍රියාත්මක කළ රට නඟන නිල් රැල්ල විජයග්‍රහණයක් තුළින් අවසන් කිරීමට හැකිවයාව ලැබුණු බව පක්ෂයේ මහලේකම්, සෞඛ්‍ය ඇමැති මෛත්‍රීපාල සිරිසේන මහතා පැවසීය. ඇමැතිවරයා මෙසේ ප්‍රකාශ කළේ ශ්‍රී ලංකා නිදහස් පක්ෂය කොළඹ, මහවැලි කේන්ද්‍රයේදී ඊයේ (04) පැවැත්වූ මාධ්‍ය හමුවකට එක්වෙමිනි.අපේක්ෂිත ඉලක්ක ඉක්මවා යාම නිසා අවශ්‍යතාව මත සාමජික කාඩ්පත් මුද්‍රණය කිරීමේදී යම් යම් ප්‍රමාදයන්ට පවා මුහුණ දීමට සිදු වූ බවත් රට නඟන නිල් රැල්ලේ දෙවැනි අදියර වශයෙන් රට පුරා ශ්‍රී ලංකා නිදහස් පක්ෂ ග්‍රාමීය මට්මේ සංවිධානවලට නව නියෝජිතයන් බඳවා ගැනීමේ කටයුතු සිංහල අලුත් අවුරුද්දෙන් පසුව ක්‍රියාත්මක කරන බවත් ඇමැතිවරයා කීවේය.ලෝකයේ ඕනෑම රටකට ප්‍රශ්න ඇතිවන බව පැවසූ ඇමැතිවරයා රට හමුවේ ඇති දෙස් විදෙස් අභියෝගවලට ‍නොබියව මුහුණදීමට නම් ජනාධිපතිවරයා ප්‍රමුඛ රජය ශක්තිමත් කළ යුතු බවත් රට නඟන නිල් රැල්ල තුළින් බලාපොරොත්තු වූයේ පක්ෂයත් රජයත් ශක්තිමත් කිරීම බවත් ප්‍රකාශ කළේය.විරුද්ධ පක්ෂයේ ඇතැම් දේශපාලන පක්ෂත් මේ දිනවල තම තමන්ගේ පක්ෂ ශක්තිමත් කිරීමේ වැඩපිළිවෙළ ක්‍රියාත්මක කර ඇති අතර ශ්‍රී ලංකා නිදහස් පක්ෂය සුපුරුදු ලෙසම ජයග්‍රාහීව සිය කාර්ය ඉටු කර ඇති බවත් ඇමැතිවරයා පැවසීය. පක්ෂයේ ජයග්‍රහණය උදෙසා කැප වූ ජනතාවටත් ඇමැතිවරුන්, මන්ත්‍රීවරුන් සහ ආසන සංවිධායකවරුන් ඇතුළු ක්‍රියාකාරීන්ටත් ස්තුතිය පළ කළ ඇමැතිවරයා රජයේ ඉදිරි ගමන් මඟ ශක්තිමත් කිරීමට මෙය මහත් පිටිවහලක් බව ප්‍රකාශ කළේය.ජනාධිපතිතුමා සහ රජය සම්බන්ධයෙන් විකෘති කළ ප්‍රකාශ කෙරෙමින් පැවතියදී පවා සමාජිකයන් බඳවා ගැනීමේ දින හතක වැඩපිළිවෙළ හයවැනි දිනයට පැමිණෙන විට ලක්ෂ විස්සක සාමාජික සංඛ්‍යාව ඉක්මවා යාමා ශ්‍රී ලංකා නිදහස් පක්ෂයේ පමණක් නොව ප්‍රජාතන්ත්‍රවාදයේම ජයග්‍රහණයක් බව එම පක්ෂයේ භාණ්ඩාගාරික, යෞවන කටයුතු හා නිපුණතා සංවර්ධන ඇමැති ඩලස් අලහප්පෙරුම මහතා පැවසීය.ඇතැම් මැතිවරණ කොට්ඨාසවල 50000, 40000 ඉක්මවූ නව සාමාජික සංඛ්‍යාවක් බඳවා ගැනීමට හැකි වී ඇති බව පැවසූ ඇමැතිවරයා අවශ්‍ය නම් ආසන මට්ටමින් මේ පිළිබඳ සංඛ්‍යාලේඛන පරීක්ෂා කළ හැකි බවත් නව සාමාජික ගාස්තු වශයෙන් පමණක් ලක්ෂ 200ක මුදලක් පක්ෂයේ අරමුදලට බැරව ඇති බවත් කීවේය..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>05</day>
    </date>
    <link>http://www.dinamina.lk/2013/04/05/_art.asp?fn=n1304057</link>
    <topic>ශ්‍රී ලංකාවේ ක්‍රියාත්මක කිසිදු ව්‍යාපෘතියක් අවලංගු කර නැහැ</topic>
    <author>මහින්ද අලුත්ගෙදර</author>
    <content>ඉන්දියානු ආධාර යටතේ ශ්‍රී ලංකාවේ කරන කිසිදු ව්‍යාපෘතියක් අවලංගු කර නොමැති බව ඉන්දීය විදේශ කටයුතු අමාත්‍යාංශය පවසයි.එක්සත් ජාතීන්ගේ මානව හිමිකම් කවුන්සිලයේ දී ශ්‍රී ලංකාවට එරෙහිව ඉන්දියාව ඡන්දයප්‍රකාශ කළ ද ඒ හරහා ශ්‍රී ලංකාව හා ඉන්දියාව අතර පවතින මිතුදමට කිසිඳු බාධාවක් නොවන බවද විදේශ කටයුතු අමාත්‍යංශයේ ප්‍රකාශක සෙයිඩ් අක්බරුඩීන් මහතා ප්‍රකාශ කරයි.ඉන්දීය මාධ්‍ය වෙත අදහස් දක්වමින් හෙතෙම මේ බව ප්‍රකාශකර ඇත.තමිල්නාඩු දේශපාලන පක්ෂ ශ්‍රී ලංකාවට එරෙහිව කරන ප්‍රකාශ හමුවේ ඉන්දීය ආධාර මත ශ්‍රී ලංකාවේ ක්‍රියාත්මක ව්‍යාපෘති නතර කර ඇති බවට පළවන වාර්තා ප්‍රතික්ෂේප කරන බවද එම ප්‍රකාශකයා පවසා ඇතැයි වාර්තා වෙයි.මේ වන විටත් ශ්‍රී ලංකාවේ අභ්‍යන්තර වශයෙන් අවතැන් වූ පුද්ගලයන්ගේ අවශ්‍යතා වෙනුවෙන් නිවාස 50,000ක ව්‍යාපෘතියක් ඉන්දීය ආධාර යටතේ ක්‍රියාත්මක වන බවද එහි මුල් පියවර යටතේ ක්‍රියාත්මක කළ නිවාස 1,000 ව්‍යාපෘතිය සාර්ථකව අවසන් කර තිබෙන බවද ඔහු පෙන්වාදී ඇත.එමෙන්ම මැදවච්චියේ සිට තලෙයිමන්නාරම දක්වා දුම්රිය මාර්ගයේ ඉදිකිරීම් කටයුතු මේ වසරේ ඔක්තෝබර් මාසය වන විට අවසන් කිරීමට ශ්‍රී ලංකාවේ ඉන්දීය මහකොමසාරිස්වරයා උපදෙස් ලබා දී තිබෙන බවද එම ප්‍රකාශකයා සඳහන්කර තිබේ..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>05</day>
    </date>
    <link>http://www.dinamina.lk/2013/04/05/_art.asp?fn=n1304058</link>
    <topic>ප්‍රවෘත්ති දෙපාර්තමේන්තුවට සිනමා යන්ත්‍රයක් ගැනීම වැරැදියි</topic>
    <author/>
    <content>චිත්‍රපට නිෂ්පාදනයට ඇති උපකරණ චිත්‍රපට සංස්ථාව සතුව තිබිය දී ප්‍රවෘත්ති දෙපාර්තමේන්තුවේ චිත්‍රපට අංශය වැනි ආයතනයකට මෙවැනි යන්ත්‍රයක් ලබා ගැනීම 2003 වකවානුවේදී ගනු ලැබූ වැරැදි තීරණයක් බව තමාගේ හැඟීම යැයි රජයේ ප්‍රවෘත්ති අධ්‍යක්ෂ ජනරාල් මහාචාර්ය ආරියරත්න ඇතුගල මහතා පවසයි. ඒ මහතා මෙසේ කීවේ ඊයේ (4) 'දිනමිණ' පුවත්පතේ ප්‍රධාන ශීර්ෂ පාඨයේ සඳහන් ප්‍රවෘත්තිය සම්බන්ධව නිවේදනයක් එවමින් කියා සිටියි.'ප්‍රංශ ණය ආධාර යටතේ ගෙනා ලක්ෂ 20,000ක සිනමා උපකරණ රජයේ ගබඩාවක පුස්කයි' යන පවෘත්තිය සම්බන්ධව අදහස් දක්වමින් මහාචාර්යවරයා එසේ ප්‍රකාශ කරයි.මහාචාර්ය ඇතුගල මහතා නිකුත් කළ නිවේදනයේ මෙසේද සඳහන් වේ.2003 වසරේදී මෙම චිත්‍රපට රසායනාගාරය ප්‍රංශ රජයේ ආධාරයෙන් රුපියල් මිලියන 120කට ආනයනය කරන ලද්දකි. ඒ අනුව එහි වටිනාකම ඔබ පුවත්පතේ සඳහන් පරිදි රුපියල් ලක්ෂ 20,000ක් නොව රුපියල් ලක්ෂ 1200ක් බවට නිවැරැදි විය යුතුය. 2010 අප්‍රේල් මස රජයේ ප්‍රවෘත්ති අධ්‍යක්ෂ ජනරාල් ධුරයට පත්වූ මා 2010 මැයි මස චිත්‍රපට ක්ෂේත්‍රයට ඇති ඇල්ම හා අවබෝධය මත මේ යන්ත්‍රයේ ක්‍රියාකාරීත්වය පිළිබඳ සොයා බලා ඒ සඳහා වඩාත් නිවැරැදි තීරණයකට එළඹීම උදෙසා ජනමාධ්‍ය හා ප්‍රවෘත්ති අමාත්‍යාංශයේ ලේකම්වරයා සමඟ ද සාකච්ඡා කර සිනමා ක්ෂේත්‍රයේ ප්‍රවීණයන් වන චිත්‍රපට අධ්‍යක්ෂ ආචාර්ය ඩී.බී. නිහාල්සිංහ මහතා හා ආචාර්ය ධර්මසේන පතිරාජ මහතාගේ සහභාගීත්වයෙන් යුතු කමිටුවක් පත් කර එමඟින් නිර්දේශ ලබා ගතිමි.තවද මේ යන්ත්‍රයේ නිෂ්පාදන ධාරිතාවයට සරිලන අයුරින් ශ්‍රී ලංකාවේ චිත්‍රපට නිෂ්පාදනයක් නොමැති අතර මෙය භාවිතයට ගැනීම උදෙසා තාක්ෂණික ඌණතාද පවතින බව කමිටුව පෙන්වා දුන්නේය. එමෙන්ම එම යන්ත්‍රයට සෝදන යන්ත්‍රයක් අන්තර්ගත වුවද එයට සරිලන චිත්‍රපට සේයාපට මුද්‍රණ යන්ත්‍ර පහසුකම් මෙහි නොමැති බවද අනාවරණය විය. වාණිජ පදනමෙන් චිත්‍රපට නිෂ්පාදනය සඳහා සකස් කර ඇති මේ යන්ත්‍රය චිත්‍රපට සංස්ථාවේ තිබිය දී ප්‍රවෘත්ති දෙපාර්තමේන්තුවේ චිත්‍රපට අංශය වැනි ආයතනයකට ලබාගැනීම 2003 වකවානුවේ ගනු ලැබූ වැරදි තීරණයක් බව මගේ හැඟීමයි.ජාතික චිත්‍රපට සංස්ථාවේ එවකට සභාපතිවරයා ලෙස කටයුතු කළ තිස්ස අබේසේකර මහතා එම යන්ත්‍රය දළුගම චිත්‍රාගාරය සඳහා ගෙන ගියද ඔවුන්ද මෙය භාවිතයට ගත නොහැකි බව පවසා නැවත දෙපාර්තමේන්තුව වෙත භාරදී ඇත.ඒ අතර මෙය මේ රටේ ප්‍රයෝජනයට ගත නොහැකි බැවින් විකිණීමේ හැකියාව පිළිබඳ සොයා බලමින් ඉන්දියාවේ සුප්‍රසිද්ධ චිත්‍රපට නිෂ්පාදන ආයතනයක් වන ප්‍රසාද් රසායනාගාරය සමඟ සාකච්ඡා කළ අවස්ථාවේ දී මෙම යන්ත්‍රයට වඩා නවීන තාක්ෂණික හා ගුණාත්මක භාවයෙන් යුතු අඩු මිලට යන්ත්‍ර ඉන්දියාව සතුව තිබෙන බව පවසමින් ප්‍රසාද් ආයතනයද අපගේ යෝජනාව ප්‍රතික්ෂේප කළේය. 2012 වසරේ දී රජයේ චිත්‍රපට සංස්ථාව ද නැවත මේ යන්ත්‍රය භාවිතා කිරීමේ හැකියාව විමසමින් ඔවුන් එය ලබා ගැනීමට කැමැත්ත පළ කළ ද පසුව ඒ පිළිබඳ සොයා බලා ඔවුන් පලක් නොවන බව දැන්වීය. මේ වන විට සිනමා තාක්ෂණය ශීඝ්‍රයෙන් සංඛ්‍යාංක (Digital) තාක්ෂණයට ගමන් කර ඇති බැවින් අනාගතයේ දී ද මේ යන්ත්‍රය භාවිතයට ගත නොහැකි වන බව මාගේ අදහසයි.මෙලෙස කටයුතු කළ මා චිත්‍රපට කර්මාන්තයට නොගැළපෙන තත්ත්වයට පත්වී ඇති මේ යන්ත්‍රය සම්බන්ධයෙන් මා රජයේ ප්‍රවෘත්ති අධ්‍යක්ෂ ජනරාල් ධුරයට පත්ව මසක් ඇතුළත පත් කරන ලද කමිටුවේ නිර්දේශ හා කෝප් කමිටුවේ නිර්දේශ ද සැලකිල්ලට ගෙන මෙම යන්ත්‍රය ඉදිරි ක්‍රියාකාරකම් පිළිබඳ තීරණයක් ගැනීම සඳහා ඇමැති මණ්ඩලයේ උපදෙස් පතා අමාත්‍ය මණ්ඩල සංදේශයක් ඉදිරිපත් කිරීමට මේ වන විට කටයුතු යොදා ඇත.කර්තෘ සටහනඉහත ප්‍රවෘත්තියේ අප සඳහන් කර ඇත්තේ එම සිනමා උපකරණවල එදා මිලදී ගන්නා අවස්ථාවේ වූ වටිනාකම නොව ඉන් වසර දහයකට පසු අද වන විට එම උපකරණවල වටිනාකම වෙයි.‍තවද එම ප්‍රවෘත්තිය සම්බන්ධයෙන් මහාචාර්ය ඇතුගල මහතා විසින් එවා ඇති නිවේදනයේ බොහෝ තැන්වල සඳහන්ව ඇත්තේ එම උපකරණ මෙරටට නොගැළපෙන විදේශ රටකටද අලෙවි කර ගත නොහැකි මෙතෙර ප්‍රයෝජනයට ගත නොහැකි තත්ත්වයේ පවතින උපකරණ බවයි.දිනමිණ ප්‍රවෘත්තියේ සඳහන් වෙන්නේද එදා එම උපකරණ ගෙන්වන ලද පිරිස කොමිස් ගැනීමේ අරමුණ මත මිස මෙරටට ඉන් ලබාගත හැකි ප්‍රයෝජනය ගැන සැලකිල්ලට නොගෙන ගෙන්වා ඇති බවයි.තවද මෙම උපකරණ චිත්‍රපට සංස්ථාවට අයත් ඒවා බැවින් ඒවා ගෙන්වීමේදී එහි නිලධාරීන් ඒ සඳහා මැදිහත්ව කටයුතු කර තිබිණි. එම නිසා එම ප්‍රවෘත්තිය පළ කිරීමට පෙර චිත්‍රපට සංස්ථාවේ සභාපතිවරයා සහ ආනයනකරුගෙන්ද තොරතුරු විමසූ බව සඳහන් කරමි..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>05</day>
    </date>
    <link>http://www.dinamina.lk/2013/04/05/_art.asp?fn=n1304059</link>
    <topic>අලුත් අවුරුද්දට දිවි නැඟුමෙන් බජට් පැක් එකක්</topic>
    <author>විජයානි එදිරිසිංහ</author>
    <content>උත්සව සමයේ දී පාරිභෝගිකයන්ට උපරිම සහන ලබාදීමේ අරමුණ මත රුපියල් එක්දහස් හාරසියයක් වටිනා බඩු මල්ලක් (බජට් පැක්) රුපියල් දහසකට අද සිට මිල දී ගැනීමට සමුපකාර හා අභ්‍යන්තර වෙළෙඳ කටයුතු අමාත්‍යාංශය කටයුතු යොදා තිබේ. ආර්ථික සංවර්ධන අමාත්‍ය බැසිල් රාජපක්ෂ මහතාගේ සංකල්පයකට අනුව මේ බජට් පැක් එක ලබාදීම සඳහා අවශ්‍ය සියලු කටයුතු සමුපකාර හා අභ්‍යන්තර වෙළෙඳ කටයුතු පිළිබඳ ඇමැති ජොන්ස්ටන් ප්‍රනාන්දු මහතා පියවර ගෙන තිබේ.ඒ අනුව රට පුරා ක්‍රියාත්මක වන දිවි නැඟුම පොදුජන සේවා සති පොළවල් 407කින් මේ බජට් පැක් මිලදී ගත හැකිය.මේ වන විට පාරිභෝගික ද්‍රව්‍ය 10ක් අඩංගු බජට් පැක් ලක්ෂ පහක් බෙදා හැර තිබේ. සම්බා කිලෝ 2ක්, රතු කැකුලු සහල් කිලෝ 2ක්, සීනි කිලෝවක්, පරිප්පු කිලෝවක්, හාල්පිටි කිලෝවක්, ටින් මාළු ග්‍රෑම් 425 ටින් එකක්, කිරිපිටි ග්‍රෑම් 400 පැකට්ටුවක්, තේ කොළ ග්‍රෑම් 100ක්, සෝයාමීට් පැකට් 1ක්, පපඩම් පැකට් 1ක් එම බජට් පැක් එකට අඩංගුය. ප්‍රථම සහන බඩු මල්ල ජනාධිපති මහින්ද රාජපක්ෂ මහතා වෙත ඇමැති ජොන්ස්ටන් ප්‍රනාන්දු මහතා ජනාධිපති කාර්යාලයේ දී ඊයේ (4) පිළිගැන්වීය..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>05</day>
    </date>
    <link>http://www.dinamina.lk/2013/04/05/_art.asp?fn=n13040510</link>
    <topic>පහළොස් වැනිදා අවුරුදු නිවාඩුව පෞද්ගලික අංශයටත් ලබාදෙන්න</topic>
    <author>අනුර ප්‍රේමලාල්</author>
    <content>සිංහල - හින්දු අලුත් අවුරුද්ද නිසා රාජ්‍ය අංශයේ සේවකයන්ට අනුමත නිවාඩුව (15) පෞද්ගලික අංශයේ සේවකයන්ටත් ලබාදීමට තීරණය කර ඇතැයි කම්කරු හා කම්කරු සබඳතා ඇමති ගාමිණී ලොකුගේ මහතා ප්‍රකාශ කරයි.මේ සම්බන්ධයෙන් වැඩිදුරටත් ‘දිනමිණ’ වෙත අදහස් දැක්වූ කම්කරු හා කම්කරු සබඳතා අමාත්‍යවරයා මේ සම්බන්ධයෙන් පෞද්ගලික අංශයේ සේවකයින්ට ලබාදෙන ලෙස ඉල්ලීමේ ලිපි ලේඛන සියලු හාම්පුතුන් වෙත යවන බවද ඒ මහතා වැඩිදුරටත් පැවසීය..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>05</day>
    </date>
    <link>http://www.dinamina.lk/2013/04/05/_art.asp?fn=n13040511</link>
    <topic>ක්‍රිස්මස් දූපතට ගිය 20ක් යළි හරවා එවීමට පියවර</topic>
    <author>මහින්ද අලුත්ගෙදර</author>
    <content>නීති විරෝධී ලෙස ඔස්ට්‍රේලියාවේ ක්‍රිස්මස් දූපතට ගිය ශ්‍රී ලාංකිකයන් 20දෙනෙකු යළි හරවා එවීමට එරට රජය තීරණයකර ඇත.නීත්‍යානුකූල ලෙස රැඳී සිටීමට අවශ්‍ය කරන කිසිඳු ලියකියවිල්ලක් ඔවුන් සතුව නොතිබූ බවද ඒ හේතුවෙන් තම රටින් පිටුවහල් කිරීමට පියවර ගත් බවද ඔස්ට්‍රේලියාවේ සංක්‍රමණික කටයුතු පිළිබඳ ඇමැති බ්‍රෙන්ඩන් ඕ කෝනර් මහතා ප්‍රකාශකර ඇත.පසුගිය 2012 වසරේ අගෝස්තු මාසයේ සිට මේ දක්වා කාලයේ දී නීති විරෝධී ලෙස ඔස්ට්‍රේලියාවට ගිය ශ්‍රී ලාංකිකයන් 963 දෙනෙකු මේ වනවිට ශ්‍රී ලංකාවට හරවා එවීමට පියවර ගෙන තිබෙන බවද හෙතෙම සඳහන්කරයි.මේ අතර ඕස්ට්‍රේලියානු රජය ප්‍රකාශ කරන්නේ මෙලෙස යළි ශ්‍රී ලංකාවට පැමිණි පුද්ගලයන්ගෙන් 200දෙනෙකු පමණ ස්ව කැමැත්තෙන්ම පැමිණ තිබෙන බවයි. මේ ආකාරයට නීති වරෝධී ලෙස ඕස්ට්‍රේලියාවට පිටත්ව යාමෙන් ඵලක් නොවන බව පෙන්වාදෙන ඇමැති බ්‍රෙන්ඩන් ඕ කෝනර් මහතා බෝට්ටු ආධාරයෙන් ගමන් කිරීමෙන් වළකින ලෙසද එසේ යාමෙන් විවිධ දුෂ්කරතාවන්ට මුහුණදීමට සිදුවන බවද කියා සිටී..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>05</day>
    </date>
    <link>http://www.dinamina.lk/2013/04/05/_art.asp?fn=n13040512</link>
    <topic>රට පුරා රෝහල්වලින් වසරකට අඩු බර දරු උපත් 64,000ක්</topic>
    <author>සන්ධ්‍යා කරුණාරත්න</author>
    <content>රට පුරා රෝහල්වල වාර්ෂිකව අඩු බර දරු උපත් 64,000ක් සිදු වන බව සෞඛ්‍ය ලේකම් විශේෂඥ වෛද්‍ය නිහාල් ජයතිලක මහතා පවසයි.වාර්ෂිකව දරු උපත් 380,000ක් සිදු වන බවත් ප්‍රතිශතයක් අනුව අඩු බර දරු උපත් සියයට 17ක් සිදු වන බවත් ඒ මහතා පැවැසුවේය.ලෝක සෞඛ්‍ය දිනය නිමිත්තෙන් සෞඛ්‍ය අධ්‍යාපන කාර්යාංශයේ පැවැති මාධ්‍ය සම්මන්ත්‍රණයට සහභාගී වෙමින් ඒ මහතා මේ බව ප්‍රකාශ කළේය. සෞඛ්‍ය සේවා අධ්‍යක්ෂ ජනරාල් විශේෂඥ වෛද්‍ය පාලිත මහීපාල, සෞඛ්‍ය අධ්‍යාපන කාර්යාංශයේ අධ්‍යක්ෂිකා වෛද්‍ය නීලමනී රාජපක්ෂ හේවාගීගන, බෝ නොවන රෝග අංශයේ අධ්‍යක්ෂිකා වෛද්‍ය තලතා ලියනගේ, සෞඛ්‍ය අධ්‍යාපන කාර්යාංශයේ සන්නිවේදන විශේෂඥ වෛද්‍ය කපිල සූරියආරච්චි, ජාතික රෝහ‍ලේ විශේෂඥ වෛද්‍ය පද්මා ගුණරත්න, ප්‍රජා වෛද්‍යවරුන්ගේ සංගමයේ සභාපති විශේෂඥ වෛද්‍ය සුසී පෙරේරා, විශේෂඥ ප්‍රජා වෛද්‍ය පාලිත කරුණාපේම, ජාතික තරුණ සේවා සභාවේ ක්‍රියාකාරී අධ්‍යක්ෂ මිලින්ද රාජපක්ෂ යන මහත්ම මහත්මීහු මේ අවස්ථාවට සහභාගී වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>05</day>
    </date>
    <link>http://www.dinamina.lk/2013/04/05/_art.asp?fn=n13040513</link>
    <topic>මිහින්තලා පුද බිමට සුදු හඳුන් උයනක්</topic>
    <author>චූල බණ්ඩාර කුලසේකර</author>
    <content>අක්කර පන්සිය අසූ දෙකක විහිදී ඇති මිහින්තලා පුද බිමේ සුදු හඳුන් උයනක් ජනාධිපති මහින්ද රාජපක්ෂ මැතිතුමාගේ ප්‍රධානත්වයෙන් ලබන හත් වෙනිදා (7) ආරම්භ කෙරේ.උතුරුමැද පළාත් මහ ඇමැති එස්. එම්. රංජිත් සමරකෝන් මහතාගේ සංකල්පයක් මත මිහින්තලා රජමහා විහාරාධිපති වලවාහැංගුනවැවේ ධම්මරතන නාහිමියන්ගේ අනුශාසකත්වයෙන් ආරම්භ කෙරෙන සඳුන් උයනේ සඳුන් පැළ පන්සියයක් රෝපණය කෙරෙති. සඳුන් පැළවලට අමතරව නා පැළ සියයක්ද ජනාධිපතිවරයාගේ ප්‍රධානත්වයෙන් රෝපණය කෙරේ..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>05</day>
    </date>
    <link>http://www.dinamina.lk/2013/04/05/_art.asp?fn=n13040514</link>
    <topic>අපනයනයට තහනම් මිරිදිය මසුන් සහිත පෙට්ටි 2ක් රේගු දැලේ</topic>
    <author>සුභාෂිනී සේනානායක සහ කුමාරසිරි ප්‍රසාද්</author>
    <content>වනජීවී හා වන සත්ත්ව ආඥා පනත සහ ධීවර හා ජලජ සම්පත් ආඥා පනත උල්ලංඝනය කරමින් කටාර් රාජ්‍ය වෙත ගෙනයාමට තැත් කළ හල්මල්දන්ඩියා මත්ස්‍යයින් 80ක් සහ මිරිදිය කකුළුවන් 70ක් රේගුව මගින් ඊයේ (04) අත්අඩංගුවට ගෙන තිබේ. කටුනායක බණ්ඩාරනායක ජාත්‍යන්තර ගුවන්තොටුපළේ අපනයන ගුවන් බඩු පර්යන්තයේ දී අපනයනය කිරීමට තහනම් සතුන් ඇතුළත් පෙට්ටි 2ක් සොයා ගෙන තිබේ. රේගු ජෛව විවිධත්ව නිලධාරින් මේ වැටලීම සිදු කර ඇති අතර දෙහිවල පුද්ගලික සමාගමක් අපනයනය සඳහා සූදානම් කර තිබූ මිරිදිය හා ජලජ ශාඛ පෙට්ටි 40ක් අතර මේ පෙට්ටි දෙක තිබී ඇත. රුපියල් 5000ක් දඩ නියම කර අදාළ සත්ත්වයන් දෙහිවල සත්වෝද්‍යානයට භාරදී ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>05</day>
    </date>
    <link>http://www.dinamina.lk/2013/04/05/_art.asp?fn=n13040515</link>
    <topic>වතු සේවකයන්ගේ වැටුප් වැඩිවෙයි</topic>
    <author>අනුර ප්‍රේමලාල් අවිස්සාවේල්ල විශේෂ හානුවරඑළිය මධ්‍යම එරික් තිලකරත්න</author>
    <content>වතු සේවකයකුගේ වැටුප රුපියල් පන්සිය පහළොවේ සිට රුපියල් හයසිය විස්ස දක්වා වැඩි කිරීමට රාජගිරිය ලංකා හාම්පුතුන්ගේ සම්මේලනයේදී ඊයේ ( 4) ගිවිසුම් අත්සන් කෙරිණි.මේ සම්බන්ධයෙන් ‘දිනමිණ’ට අදහස් දැක්වූ ශ්‍රී ලංකා නිදහස් සේවක සංගමයේ වතු අංශයේලේකම් පී. ජී. චන්ද්‍රසේන මහතා මෙවර වතු සේවකයින්ගේ වැටුප රුපියල් එකසිය පහකින් වැඩිවී ඇතැයි පැවැසුවේය.ඒ අනුව එක් සේවකයකුගේ මූලික වැටුප රුපියල් තුන්සිය අසුවේ සිට හාරසිය පනහ දක්වා වැඩිකිරීමටත් එක්දිනක පැමිණීමේ දීමනාව රුපියල් එකසිය පහේ සිට රුපියල් එකසිය හතළිහ දක්වා වැඩිකිරීමට තීරණය වූ අතර නිලපරිපුරක දීමනාව රුපියල් තිහේ සීමාවේම වැඩි නොකර තිබේ.මේ ගිවිසුම් අත්සන් තැබීම වැවිලිකරුවන්ගේ සංවිධානයේ සභාපති සුනිල් පෝලියද්ද, හාම්පුතුන්ගේ සම්මේලනයේ සභාපති රවී පීරිස් යන මහත්වරු හා වෘත්තීය සමිති නායකයින් විසින් සිදු කරන ලදී..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>05</day>
    </date>
    <link>http://www.dinamina.lk/2013/04/05/_art.asp?fn=n13040516</link>
    <topic>සා.පෙළ ප්‍රතිඵල නිකුත් වෙයි</topic>
    <author>පණ්ඩුක සමරසේකර සහ නිමල් රාජපක්ෂ</author>
    <content>අපොස (සා.පෙළ) 2012 විභාගයේ ප්‍රථිඵල විභාග දෙපාර්තමේන්තුව ඊයේ (4) අන්තර් ජාලයට නිකුත් කළේය.www.doenets.lk වෙබ් ලිපිනයෙන් ප්‍රථිඵල ලබාගත හැකි බව විභාග දෙපාර්තමේන්තුව පවසයි. කොළඹ සහ ශ්‍රී ජයවර්ධනපුර කලාපවල ප්‍රථිඵල අද පෙරවරු 9.30 පසුව විදුහල්පතිවරුන්ට ලබාගත හැකි අතර සෙසු කලාප සඳහා ප්‍රථිඵල තැපැල් කර යවන බව විභාග දෙපාර්තමේන්තුව පවසයි.ප්‍රථිඵල නැවත සමීක්ෂණය සඳහා මෙම 10 දිනට පෙර අයදුම් කළ යුතු අතර පාසල් අයදුම්කරුවන් විදුහල්පති මගින්ද පෞද්ගලික අයදුම්කරුවන් පෞද්ගලිකව ද අයදුම් කළ යුතු බව විභාග කොමසාරිස් ජෙනරාල් ඩබ්ලිව්. එම්. එම්. ජේ. පුෂ්පකුමාර මහතා පවසයි..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>05</day>
    </date>
    <link>http://www.dinamina.lk/2013/04/05/_art.asp?fn=r1304051</link>
    <topic>අතහැර දැමූ බිරින්දෑවරුන්ට ලක්ෂ 35ක නඩත්තු මුදල්</topic>
    <author>පානදුර සමූහ කපිල සෝමරත්න</author>
    <content>පානදුර ප්‍රධාන මහේස්ත්‍රාත් අධිකරණය හමුවේ කැඳවන ලද නඩත්තු නඩු 35ක වගඋත්තරකරුවන් රුපියල් පන්ලක්ෂ පනස් දහසක පමණ මුදලක් නඩත්තු මුදල් වශයෙන් ඔවුන්ගේ බිරියන්ට 29.03.13 අධිකරණය හමුවේ ගෙවා දැමූහ.නඩත්තු මුදල් ගෙවීමට අපොහොසත් වූ සැමියකු හිරේ යවන්න යැයි ඔහුගේ බිරිය ප්‍රධාන මහේස්ත්‍රාත් ආර්. එස්. ඒ. දිසානායක මහතාගෙන් ඉල්ලා සිටියාය.එම ඉල්ලීම නීතිඥවරයකු මඟින් ලිඛිතව අධිකරණයට ඉදිරිපත් කරන්න යැයි ඇයට මහේස්ත්‍රාත්වරයා පැවැසීය.බිරියට සහ දරුවන්ට රුපියල් 38000ක හිඟ නඩත්තු මුදලක් ගෙවීම පැහැර හැරිය සැමියකුට මාස තුනක සිර දඬුවමක් නියම කර එම මුදල ගෙවීම සඳහා මාසයක් කල් දුන්නේය.මහේස්ත්‍රාත්වරයා තවත් නඩත්තු නඩු කිහිපයක් කල්දැම්මේය.බිරියන් සහ දරුවන් නඩත්තු නොකර ඔවුන්ව හැර දමා ගිය සැමියන්ට විරුද්ධව මේ නඩත්තු නඩු පවරා තිබුණේ බිරින්දෑවරු විසිනි.බොහෝ නඩුවල පැමිණිල්ල බිරියන් වෙනුවෙන් අධිකරණයට ඉදිරිපත් කර නඩු පවරා තිබුණේ නීති ආධාර කොමිෂන් සභාවේ පානදුර ශාඛාව මගිනි..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>05</day>
    </date>
    <link>http://www.dinamina.lk/2013/04/05/_art.asp?fn=r1304052</link>
    <topic>කළු ගල් තාප්පයක වැදී ව්‍යාපාරියකු මිය ගිහින්</topic>
    <author>හෝමාගම සමූහ - ආනන්ද ප්‍රේමතිලක</author>
    <content>රාත්‍රී කාලයේ මහ මඟ ගමන් ගත් වෑන් රථයක් පාරෙන් ඉවතට පැන කළු ගල් තාප්පයක ගැටී එම රථය පැදවූ ව්‍යාපාරිකයකු මියගොස් ඇත.හංවැල්ල, පහත්ගම ප්‍රදේශයේදී රාත්‍රී 11.45ට පමණ සිදුවී ඇති මේ අනතුරින් මියගොස් ඇත්තේ කවුඩුවාව, අටකලම්පන්න , මාදම්පේ ලිිපිනයේ දංගල්ලගේ පංචසේන (56) නැමැති තිදරු පියෙකි.අනතුර සිදුවන අවස්ථාවේ වෑන් රථයේ සිටි ඔහුගේ බිරිය සහ පුතාද බරපතළ තුවාල ලබා ඇති අතර ඔවුන් පාදුක්ක රෝහලින් දකුණු කොළඹ රෝහල වෙත මාරු කර යවා ඇත.පන්නිපිටියේ ඥාතියෙකුගේ නිවසට පැමිණීම සඳහා සිද්ධිය වූ දින රාත්‍රී 9.10ට පමණ මාදම්පේ නිවසිින් පිටත්ව ආ පවුලේ තිදෙනා රැගත් වෑන් රථය රාත්‍රී 11.40ට පමණ හංවැල්ල, පහත්ගම, මාතර බත්කඩේ අසළදී පාරෙන් ඉවතට පැන අසළ තිබූ කළු ගල් තාප්පයක ගැටීමෙන් මේ අනතුර සිිදුවී ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>05</day>
    </date>
    <link>http://www.dinamina.lk/2013/04/05/_art.asp?fn=r1304053</link>
    <topic>කැස්බෑව නන්දාභිනන්දන උත්සවය දා...</topic>
    <author>කැස්බෑව සංචාරකධර්මසිරි සුරවීර</author>
    <content>දැන උගත් හැකියාවන් ඇති භික්ෂූන් වහන්සේ ශාසනයේ පැවැත්ම සඳහා බිහි කළේ නැතිනම් ඉදිරි අනාගතය පිළිබඳව සතුටුවන්න පුළුවන් කමක් නැතැයි කෝට්ටේ කල්‍යාණි සාමග්‍රී ධර්ම මහා සංඝ සභාවේ අනුනායක මහාචාර්ය බෙල්ලන්විල විමලරතන නාහිමියෝ පැවැසූහ.උන්වහන්සේ එසේ පැවැසුවේ කැස්බෑව නන්දන මහ පිරිවෙනේ නන්දාභිනන්දන උත්සවයේදීය.මෙහිදී කැස්බෑව නන්දන මහ පිරිවෙනේ විවිධ තරග විභාග වලින් ජයග්‍රහණය ලැබූ කුඩා හිමිවරුන්ගේ කුසලතා ඇගයීමත් වසර 20ක් එහි පරිවේනාධිපති ධුරය හොබවමින් ශාස්ත්‍රපති රන්පත්විල විමලරතන හිමියන් සිදුකළ උදාර සේවාව අගයමින් උන්වහන්සේට උපහාර පිදීමක් සිදු කෙරිණි.එහිදී මහාචාර්ය බෙල්ලන්විල විමලරතන නාහිමියෝ මෙසේ ද පැවසූහ.අද කැස්බෑව නන්දන පිරිවෙන් භූමියේ පවත්වනු ලබන මේ උත්සවයට සහභාගිවීමට ලැබීම ගැන මා පළමුව සතුටට පත්වනවා.මේ පිරිවෙනේ නිර්මාතෘ ශ්‍රී ලංකාවේ ප්‍රධාන පිරිවෙන් පරීක්ෂක අපවත් වී වදාළ ශාස්ත්‍රපති රාජකීය පණ්ඩිත කඹුරුපිටියේ නන්දරතන නාහිමි මේ අවස්ථාවේ දී විශේෂයෙන් සිහිපත් කරනවා.කම්කරු හා කම්කරු සබඳතා ඇමැති ගාමිණී ලොකුගේ මහතා ද අදහස් දැක්වීය.රන්පත්විල විමලරතන හිමියන් වෙත උපහාර තිළිණය පිළිගැන්වීම පළාත් සහකාර අධ්‍යාපන අධ්‍යක්ෂ (පිරිවෙන්) වටිනාපහ සෝමානන්ද හිමි විසින්ද ශිෂ්‍ය භික්ෂූන් වහන්සේලාට ත්‍යාග හා සහතික පිරිනැමීම මහාචාර්ය බෙල්ලන්විල විමලරතන නාහිමි ප්‍රධාන ගිහි – පැවිදි සම්භාවනීය අමුත්තන් අතින්ද සිදු කෙරිණි..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>05</day>
    </date>
    <link>http://www.dinamina.lk/2013/04/05/_art.asp?fn=r1304054</link>
    <topic>මෙරට දෙවැනි සතුන් වත්ත ළඟදීම ජනතා අයිතියට</topic>
    <author>රඹුක්කන – උතුර සමූහ විපුල එස් කුමාරතුංග</author>
    <content>පසුගිය වසරේ ජාතික ආර්ථිකයට රුපියල් මිලියන 483ක් එක්කළ පිින්නවල අලි අනාථාගාරය ආශ්‍රිතව ඉදි කෙරෙන ශ්‍රී ලංකාවේ දෙවැනි සත්වෝද්‍යානයේ පළමු අදියරේ වැඩ අවසන් කර මේ වසර අගදී සංචාරකයන් සඳහා විවෘත කෙරෙන බව සබරගමුව පළාත් ප්‍රධාන අමාත්‍ය මහීපාල හේරත් මහතා පැවසීය.2000 වසරේ ඉදිකිරීම් ඇරඹූ මේ සත්වෝද්‍යානය දෙස් විදෙස් සංචාරකයන් උදෙසා විවෘත කිරීමට නියමිතය.පින්නවල අලි අනාථාගාරයට නුදුරින් ඉදිකෙරෙන මේ දෙවැනි සත්තුවත්ත සඳහා අක්කර 140ක භූ®මි ප්‍රමාණයක් යොදා ගැනීමට සැළසුම් කර ඇති අතර එහි පළමු අදියරේ වැඩ කටයුතු සඳහා වාගොල්ල ගොවිපළ භූමියෙන් අක්කර 47ක් සත්වෝද්‍යානය දෙපාර්තමේන්තුවට පවරාගෙන ඇත.පළමු අදියර සඳහා යොදා ගෙන ඇති මේ අක්කර 47ක භූ®මි ප්‍රමාණය දෙහිවල සත්තුවත්ත මෙන් දෙගුණයකටත් වඩා භූමි ප්‍රමාණයකි.මේ සඳහා රජය විසින් වෙන් කර ඇති මුදල රුපියල් මිලියන 577කි.ශ්‍රී ලංකාවේ දෙවැනි සත්තුවත්තේ ආරක්‍ෂිත තාප්පය , අභ්‍යන්තර මාර්ග පද්ධති සකස් කිරීම , සතුන් රඳවා තැබීමට අවශ්‍ය ස්ථාන සකස් කිරීම , ජල ටැංකිය නිල නිවාස හා සේවක නේවාසිකාගාර ආදී කොටස් ඉදි වෙමින් පවතී.මෙහි සියයට 90ක පමණ ප්‍රමාණයක් අවසන් කර ඇති බව සත්වෝද්‍යාන දෙපාර්තමේන්තුව කියයි..</content>
  </post></root>