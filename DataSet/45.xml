<?xml version="1.0" encoding="UTF-8" standalone="no"?><root><post>
    <category>NEWSPAPER</category>
    <date>
      <year>2011</year>
      <month>06</month>
      <day>06</day>
    </date>
    <link>http://www.dinamina.lk/2011/06/06/_art.asp?fn=s1106063</link>
    <topic>ශ්‍රී ලංකා නෙට්බෝල් පිල නැවැත තේරීමට යයි</topic>
    <author>ප්‍රින්ස් ගුණසේකර</author>
    <content>ස්කොට්ලන්තය සමඟ පැවැති තරග තුනම පරාජයට පත්වීමෙන් අනතුරුව ශ්‍රී ලංකා නෙට්බෝල් පිල නැවැත තෝරා ගැනීමට නියමිතව ඇතැයි වාර්තා වේ.ස්කොට්ලන්තය බලාගිය ඇතැම් ක්‍රීඩිකාවන්ගේ දුර්වල ක්‍රීඩා විලාශය හේතුවෙන් ශ්‍රී ලංකා පුහුණුකාරිණී හයසින්ත් විජේසිංහ මහත්මිය විසින් නෙට්බෝල් කණ්ඩායම නැවැත තෝරා ගැනීමේ පරීක්ෂණයක් පවත්වන ලෙස කරනු ලබන ඉල්ලීම මේ සතියේ දී ක්‍රීඩා ඇමැති මහින්දානන්ද අළුත්ගමගේ මහතාට භාරදීමට නියමිතව ඇත.ශ්‍රී ලංකාව හා ස්කොට්ලන්තය අතර තරග තුනම පරාජයට පත්වීමෙන් අනතුරුව පුහුණුකාරිණිය කළමනාකාරිනිය හා ජ්‍යෙෂ්ඨ ක්‍රීඩිකාවන් සිවු දෙනෙකු එක්ව පැවැති සාකච්ඡාවක දී ශ්‍රී ලංකා නෙට්බෝල් පිල නැවැත තෝරාගත යුතුය යන තීරණයට එළැඹ ඇත.ශ්‍රී ලංකා පිල හා ස්කොට්ලන්ත ක්‍රීඩා සමාජ 2ක් අතර පැවැති පුහුණු තරග දෙක ශ්‍රී ලංකාව ජය ගත්ත ද ස්කොට්ලන්තයේ සංචාරය කළ ශ්‍රී ලංකා නෙට්බෝල් පිල සහභාගී වූ පළමු තරගයේදී 77 – 42 ක් හා දෙවැනි තරගයේදී ලකුණු 69 – 42 කින් ස්කොට්ලන්ත ක්‍රීඩිකාවෝ ජයග්‍රහණය වාර්තා කළහ. තෙවැනි හා අවසන් තරගයෙන් ලකුණු 78 - 41 කින් පරාජයට පත්විය.මේ හේතුවෙන් ස්කොට්ලන්ත නෙට්බෝල් පිල ලෝක ශ්‍රේණිගත කිරීම අනුව ශ්‍රී ලංකාව පසුකරමින් 15 වැනි ස්ථානයට පත්විය. ශ්‍රී ලංකාව 16 වැනි ස්ථානය දක්වා පහළ ගොස් ඇත.ලබන මාසයේ මුල දී සිංගප්පූරුවේ දී පැවැත්වෙන ලෝක සූරතා නෙට්බෝල් තරගාවලියට පෙරහුරුවක් ලෙස ස්කොට්ලන්තයේ තරග සංචාරයක නිරත වුණි..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>06</day>
    </date>
    <link>http://www.dinamina.lk/2011/06/06/_art.asp?fn=s1106064</link>
    <topic>ගනේවත්ත පාසල් මලල ක්‍රීඩා සූරතාව ඉබ්බාගමුව මැදි විදුහලට</topic>
    <author>කටුපොත විශේෂ බී. ඒ. එන්. එස්. කුමාර</author>
    <content>ඉබ්බාගමුව අධ්‍යාපන කලාපයට අයත් රිදීගම, ඉබ්බාගමුව සහ ගනේවත්ත අධ්‍යාපන කොට්ඨාසයේ පාසල් අතර ඉබ්බාගමුව මධ්‍ය මහා විද්‍යාලයීය ක්‍රීඩාංගණයේදී පවත්වන ලද ජවන හා පිටිය මලල ක්‍රීඩා සූරතාවලියේ ප්‍රථම ස්ථානය ඉබ්බාගමුව මධ්‍ය මහා විද්‍යාලය දිනා ගන්නා ලද අතර දෙවන ස්ථානය කුඹුක්ගැටේ මහා විද්‍යාලයට හිමි විය.කණ්ඩායම් තරගක්‍රිකට් සූරතාව නාමල් අංග මහා විද්‍යාලය අනුසූරතාව රම්බඩගල්ල මධ්‍ය මහා විද්‍යාලයඑල්ලේ බාලක සූරතාව නිරම්මුල්ල මහා විද්‍යාලය අනුසූරතාව නාබිරිත්ත වැව මහා විද්‍යාලයඑල්ලේ බාලිකා සූරතාව කොස්වත්ත මහා විද්‍යාලය අනුසූරතාව පොතුවාගොන්න මහා විද්‍යාලයනෙට්බෝල් (15 න් පහළ) සූරතාව ඉබ්බාගමුව මධ්‍ය මහා විද්‍යාලය අනුසූරතාව රම්බඩගල්ල මහා විද්‍යාලයනෙට්බෝල් (17 න් පහළ) සූරතාව ඉබ්බාගමුව මධ්‍ය මහා විද්‍යාලය අනුසූරතාව කවිසිගමුව මහා විද්‍යාලයනෙට්බෝල් (19 න් පහළ) සූරතාව ඉබ්බාගමුව මධ්‍ය මහා විද්‍යාලය අනුසූරතාව කවිසිගමුව මහා විද්‍යාලයවොලිබෝල් (15 න් පහළ බාලක) සූරතාව ඉබ්බාගමුව මධ්‍ය මහා විද්‍යලය, අනුසූරතාව හංගමුව කනිෂ්ඨ විද්‍යාලය(බාලිකා) සූරතාව ඉබ්බාගමුව ආදර්ශ මහා විද්‍යාලය අනුසූරතාව පල්ලෙයාය මහා විද්‍යාලය.</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>06</day>
    </date>
    <link>http://www.dinamina.lk/2011/06/06/_art.asp?fn=s1106065</link>
    <topic>මහනුවර රගර් පිලට 18-13 ක ජයක්</topic>
    <author>ෆවුස් මොහොමඩ්</author>
    <content>ශ්‍රී ලංකා රගර් සංගමය විසින් සංවිධානය කරනු ලබන අන්තර් සමාජ කැල්ටෙක්ස් රගර් ලීග් තරගාවලියේ මහනුවර කණ්ඩායම සහ හැව්ලොක්ස් පිල අතර පැවැති තරගයෙන් ලකුණු 18 – 13 ක ජයක් හිමිකර ගැනීමට මහනුවර පිල සමත්විය.හැව්ලොක්ස් පිටියේ පැවැති මේ තරගයේ පළමු භාගය නිමාවනවිට ලකුණු 10 – 6 ක් ලෙස පෙරමුණේ පසුවූ මහනුවර පිල තරගය නිමාවනවිට ගෝලයක් උත්සාහක දිනුමක් සහ දඬුවම් පහර 2 ක් සිය ලකුණු අතරට එක්කර ගත්තේය.හැව්ලොක්ස් පිල ලැබූ ලකුණු 13 ට ගෝලයක් සහ දඬුවම් පහර 2 ක් ඇතුළත් විය.සංජීව ජයසිංහ, රොෂාන් වීරරත්න, සජිත් සාරංග සහ ෆසිල් මිරිජා මහනුවර පිල වෙනුවෙන් විශිෂ්ට දස්කම් දැක්වූහ.මේ අතර තහනම් උත්තේජන භාවිතා කිරීමේ වරදට හසුවූ මහනුවර කණ්ඩායමේ කීත් ගුරුසිංහ, සාලිය කුමාර සහ නාවික හමුදා පිලේ එරංග ස්වර්ණතිලකට එරෙහිව ළඟදීම පරීක්ෂණයක් පැවැත්වීමට නියමිතය. එම පරීක්ෂණ කටයුතු නිමාවනතුරු සෑම මට්ටමකම තරගවලට සහභාගිවීම, පුහුණු සැසි සඳහා සහභාගිවීම තහනම් කිරීමට ජාත්‍යන්තර රගර් පාලක මණ්ඩලය (ධ්අඕ) තීරණය කර ඇත.පසුගියදා නිමාවට පත්වූ ආසියානු ෆයිව් නේෂන්ස් සූරතාවලිය අතරතුර දී ඉහත කී ක්‍රීඩකයන් තිදෙනා තහනම් උත්තේජන භාවිතා කළ බවට තහවුරු වී ඇතැයි අයි. ආර්. බී. නිකුත් කළ නිවේදනයක සඳහන් වේ..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>06</day>
    </date>
    <link>http://www.dinamina.lk/2011/06/06/_art.asp?fn=s1106066</link>
    <topic>නාවික හමුදාවට 12-5ක ජයක්</topic>
    <author>ෆවුස් මොහොමඩ්</author>
    <content>ශ්‍රී ලංකා රගර් සංගමය විසින් සංවිධානය කරනු ලබන අන්තර් සමාජ ‘ඒ’ කොටසේ කැල්ටෙක්ස් ලීග් රගර් තරගාවලියේ යුද හමුදාව සමඟ ඊයේ පැවැති තරගය ලකුණු 12-5ක් වශයෙන් ජය අත්කර ගැනීමට නාවික හමුදාව සමත්විය.වැලිසර නාවික හමුදා පිටියේ පැවැති මේ තරගයේ පළමු භාගය නිමාවන විට 7- 0ක් ලෙස පෙරමුණේ පසුවූයේද නාවික හමුදාවය.නාවික හමුදාව ලැබූ ලකුණු 12ට ප්‍රවර්තන ගෝලයක් සහ උත්සාහක දිනුමක් ඇතුළත් වූ අතර යුද හමුදාව උත්සාහක දිනුමකින් ලකුණු 5 හිමිකර ගත්තේය.මහනුවර කණ්ඩායම සහ හැව්ලොක්ස් පිල අතර පැවැති තරගයෙන් ලකුණු 18 – 13 ක ජයක් හිමිකර ගැනීමට මහනුවර පිල සමත්විය.හැව්ලොක්ස් පිටියේ පැවැති මේ තරගයේ පළමු භාගය නිමාවනවිට ලකුණු 10 – 6 ක් ලෙස පෙරමුණේ පසුවූ මහනුවර පිල තරගය නිමාවනවිට ගෝලයක් උත්සාහක දිනුමක් සහ දඬුවම් පහර 2 ක් සිය ලකුණු අතරට එක්කර ගත්තේය. හැව්ලොක්ස් පිල ලැබූ ලකුණු 13 ට ගෝලයක් සහ දඬුවම් පහර 2 ක් ඇතුළත් විය.සංජීව ජයසිංහ, රොෂාන් වීරරත්න, සජිත් සාරංග සහ ෆසිල් මිරිජා මහනුවර පිල වෙනුවෙන් විශිෂ්ට දස්කම් දැක්වූහ.මේ අතර තහනම් උත්තේජන භාවිතා කිරීමේ වරදට හසුවූ මහනුවර කණ්ඩායමේ කීත් ගුරුසිංහ, සාලිය කුමාර සහ නාවික හමුදා පිලේ එරංග ස්වර්ණතිලකට එරෙහිව ළඟදීම පරීක්ෂණයක් පැවැත්වීමට නියමිතය. එම පරීක්ෂණ කටයුතු නිමාවනතුරු සෑම මට්ටමකම තරගවලට සහභාගිවීම, පුහුණු සැසි සඳහා සහභාගිවීම තහනම් කිරීමට ජාත්‍යන්තර රගර් පාලක මණ්ඩලය (ධ්අඕ) තීරණය කර ඇත.පසුගියදා නිමාවට පත්වූ ආසියානු ෆයිව් නේෂන්ස් සූරතාවලිය අතරතුර දී ඉහත කී ක්‍රීඩකයන් තිදෙනා තහනම් උත්තේජන භාවිතා කළ බවට තහවුරු වී ඇතැයි අයි. ආර්. බී. නිකුත් කළ නිවේදනයක සඳහන් වේ..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>06</day>
    </date>
    <link>http://www.dinamina.lk/2011/06/06/_art.asp?fn=f1106061</link>
    <topic>කටුනායක ගැටුම පිටුපස තිබුණේ දේශපාලන වුවමනාවක්</topic>
    <author/>
    <content>සිදුවීම තමයි අනවශ්‍ය. රටට අවශ්‍ය ම දේ කරන්න උත්සාහ කරන විට සුළුතරයකට පුළුවන් එය අනවශ්‍ය බව පෙන්නන්න. මේ රටේ ලක්ෂ 70 පෞද්ගලික අංශ සේවකයෝ සිටිනවා. රජයේ සේවයේ ඉන්නේ ලක්ෂ 12 යි.පෞද්ගලික අංශයට සංස්ථා ව්‍යස්ථාපිත මණ්ඩල අධිකාරී සේවකයන් අන්තර්ගතයි. පෞද්ගලික අංශයට සමාජ ආරක්ෂණ වැඩපිළිවෙලක අවශ්‍යතාව විටින් විට මතු වුණා. සෑම අයවැයකට ම පසු යම් යම් සහන ලබා දුන්නා. රජයේ සේවකයන්ගේ කිසිදු ලැබීමක් කප්පාදු කළේ නැහැ. ඒ සෑම අවස්ථාවක ම පෞද්ගලික අංශය මැසිවිලි නැගුවා. රජයේ සේවකයන් ගැන පමණයි රජයේ බලන්නේ කියලා. කම්කරු ඇමැතිවරයාට පවා මෙය ප්‍රශ්නයක් වී තිබුණා. කම්කරු ඇමැති ලෙස හිටපු අයකු ලෙස ජනාධිපතිවරයා තමාගේ අවධානය පෞද්ගලික අංශය වෙත යොමු වුණේ මේ නිසයි. ඒ නිසයි ජනාධිපතිවරයා පෞද්ගලික අංශයට මෙම සමාජ ආරක්ණ ක්‍රම ලබාදීමේ වැඩපිළිවෙලක් ගැන සොයා බැලුවේ. ඒ ඔවුන් රටේ ශ්‍රම බලකායේ කොටස්කරුවන් නිසා.ඒ හරහා තමයි මේ අදහස මහින්ද චින්තන වැඩසටහනට ඇතුළත් කර රාජ්‍ය නොවන පෞද්ගලික අංශයේ රජයේ සංස්ථා ව්‍යවස්ථාපිත මණ්ඩලවල අයට යම් වැඩපිළිවෙළක් ක්‍රියාත්මක කළේ. වර්තමාන විශ්‍රාම වැටුප්වලට පමණක් රුපියල් බිලියන 120ක තක්සේරුවක් තියෙනවා. බොහෝ රටවල් සමාජ ආරක්ෂණ වැඩපිළිවෙළවල් කප්පාදු කරන යුගයක් මේක. පෞද්ගලික අංශයේ සේවකයන්ට සේවක අර්ථසාධක භාරකාර අරමුදල් එකවර ලැබෙනවා.ඒත් මුදල් ලැබෙන විට එම මුදලට වැඩ හදාගෙන සිටිනවා. ඒ මුදල ඉවර වුණාට පස්සේ ඒ අය මහපාරේ. එම පසුබිම තමයි මෙම විශ්‍රාම වැටුපට මූලික වුණේ.මේ විශ්‍රාම වැටුප් ක්‍රමය ඉදිරිපත් කළාට විරෝධතා ආවා. ඒ පිළිබඳ බැලුව ම එම විරෝධතාවලට සැලසුමක් තිබුණ බව පෙනී ගියා. මේ පනත 2/3 බලයක් තිබෙන රජයක් ලෙස සම්මත කරගන්න තිබුණා.සමාජ සුබසාධන වැඩපිළිවෙළක් ඉදිරිපත් කරන විට සැබෑ සමාජ වැඩපිළිවෙළක් ඉදිරිපත් කරන විට කතිකාවකට යා යුතුයි. වාද විවාද තිබුණත් මේ විශ්‍රාම වැටුප් පනත පිළිබඳ ජනතා සංවාදයකට ගියේ නැහැ. බොහෝ අය කිව්වේ සේවක අර්ථසාධක අරමුදල පවරා ගැනීම මෙහි අරමුණ බවයි. මෙහි අනතුරුදායක බවට බොහෝ අය තුළ මතයක් තිබුණා. එයට හේතුව ජනතාව මේ පිළිබඳ දැනුවත් වී තිබුණේ නැති නිසයි.වසර 30 තිස්සේ අපි යුද්ධයත් සමඟ බොහෝ දුක් වින්ද. 88, 89 , භීෂණයටත් මේ රටේ ජනතාව මුහුණ දුන්නා. ත්‍රස්තවාදය මෙන් ලයිට් නිවලා ජනතාව මරා දැමූ යුගයෙන් මේ රටේ ජනතාව පීඩා වින්දා. ඒ සියල්ල අවසාන බව තීන්දු කළ යුගයක් මේක. ඉදිරි දැක්මත් සමඟ පිම්මක් පනිමින් ආසියාවේ දැවැන්තයෙකු ලෙස ඉදිරියට යන්න හදන මොහොතක්. අපි විශ්වාස කළේ මේ ප්‍රශ්නය දිහා වැඩකරන ජනතාව හොදින් බලයි කියා.රජයට එල්ල කළ විවිධ අභියෝගවලට අපි මුහුණ දී තිබෙනවා. මේ කැළඹිලි තත්ත්වය ගැන නියෝජ්‍ය පොලිස්පතිවරයකු මට දැනුම් දුන්නාම ජනාධිපතිතුමා ප්‍රමුඛ රජය තීරණය කරලා තිබුණා නිදහස් වෙළෙඳ කලාපය මේ විශ්‍රාම වැටුප් ක්‍රමයෙන් ඉවත් කරන්න. හේතුව වූයේ ඔවුන් නිදහස් වෙළෙඳ කාලපයේ රැකියාවල බොහෝ කාලයක් රැදෙන්නේ නැති නිසයි.ඔවුන් වසරක් දෙකක් වසර 5 ක් සේවය කර වෙනත් රැකියාවලට යාම නිසා අපි ඔවුන්ව පනතින් ඉවත් කරන්න තීරණය කළේ මේ සිදුවීමට පෙර දිනයේයි.පනත ක්‍රියාත්මක වන්නේ වසර 10න් පසුවයි. ඒ නිවේදනය මාධ්‍ය හරහා නිකුත් කර අවසන් වන විට එම සේවකයන් ජයවේවා කියා ප්‍රිතිඝෝෂා නගා තිබෙනවා. ඊටත් පසුවයි මේ අවාසනාවන්ත තත්ත්වය උද්ගත වූයේ. ඇතැම් දේශපාලන පක්ෂ සිටිනවා මළ මිනී මතින් තම දේශපාලන නැගිටීම සිදු කරන. ඒ අය පසුගිය දිනවල උත්සාහ කළා විශ්වවිද්‍යාල දරුවෙක් බිල්ලට ගන්න. නමුත් ඒ දේ කරන්න ඔවුන්ට බැරි වුණා. හාමුදුරු කෙනෙකුට මේ දේ කරන්න ඊයේ උත්සාහ කළා. අරලිය ගහ මන්දිර බැම්මෙන් පැනලා ගිලන්පස වළඳන්න ස්වාමීන්වහන්සේලාට මේ රජය ඉඩ දෙන්නේ නැහැ. චීවරයට මේ රජය හැමදාමත් සලකනවා. හිස බූ ගා ගත් දේශපාලන තක්කඩියන් සිටියොත් ඒ දේ සිදුවීමටත් ඉඩ තිබේවි. කවුරු හෝ මරා ගැනීම එම දේශපාලන පක්සවල දක්ෂතාවයක් ලෙස ඉදිරියට යාමට ක්‍රමවේදයක් ලෙස ඔවුන් භාවිතා කරනවා. ඔවුන්ගේ ඉතිහාසය සමග මේ දේ ගැට ගැසී තිබෙනවා.කටට තුවක්කුව තියලා මවුපියන් පවා මරපු දේශපාලන පක්ෂ මේ රටේ මෙවැනි දේ සිදුකළා. මේ අය උත්සාහ කළේ ජනතාව පාරට ගන්න. සියලු බලවේගවලට වඩා ප්‍රබලයි ජනතා බලවේග. සියලු රටවල නායකයන් බිහිවන්නේ ජනතා බලවේග මතින්.රටට ළෙංගතු, රටේ ජනතාවට ළෙංගතු නායකයකු ලෙස මහින්ද රාජපක්ෂ නායකත්වය ඉතිහාසයේ ලියැවී තිබෙනවා. දේශපාලන ගැත්තකු ලෙස කරන ප්‍රකාශයක් ලෙස නොවී කරුණු කාරණා සමඟ කරන ප්‍රකාශයක් මේක.2005 න් පසු ඇති වූ අලුත් යුගය ජනතා හිතවාදී රජයක් බව නොබියව ප්‍රකාශ කළ හැකියි. මේ නිසයි දේශීය බල නියෝජිතයින් හරහා විවිධ බල ක්‍රියාත්මක වන්නේ.ගම හඳුනන, අම්ම, තාත්තා හඳුනන, ගමට රටට ආදරය කරන හදවතක් තිබෙන රජයක් ලෙස මේ රජය ක්‍රියා කරනවා. මේ රටේ ජනතාව පොඩි දේට පවා කඳුළු සලන සංවේදී අයයි. කන්න බොන්න දී පෙළපාලි ගෙනියන්න මේ අය පොළඹවන්න බැහැ. ජ.වි.පෙ. තුවක්කු දේශපාලනය මේ රටේ ජනතාවට අනුමත කරන්න බැහැ. මේ රජය නිර්මාණය කරන්න ජ.වි.පෙ. එක්වුණා, තවත් දේශපාලන පක්ෂ 21 ක් සමඟ. එවිටත් ඇතැම් අය කිව්වේ ජ.වි.පෙ තුවක්කුව වලලලා ඇති කියලයි.බුරුවාගේ පිටේ යේසුස්වහන්සේ යන විට ජනතාව වන්දනාමාන කරන කොට බූරුවා හිතුවෙ මා නිසයි මේ වන්දනාමාන කරන්නේ කියා. යේසුස් වහන්සේ බිම දාලා ගියාම බූරුවා තේරුම් ගත්තා කාටද ජනතා ප්‍රසාදය තිබුණේ කියා.මා ජ.වි.පෙට බූරුවා කියනවා නොවෙයි. ඔවුන් මැතිවරණයේදී අඩු ඡන්ද ප්‍රමාණයක් ගත්තේ මේ නිසයි. ඔවුන් ටික දෙනෙක් හිටියත් හිතන්නේ ප්‍රබලයෝ කියායි. 88, 89 රට හෙල්ලුවේ කීප දෙනෙක් තමයි. හංගපු දේවල් එළියට ගෙනත් මේ රට හොල්ලන්න පුළුවන් කියා ඒ අය හිතනවා. විශ්වවිද්‍යාල අන්තරේ ශිෂ්‍යයන්ට මොනවද කළේ ? බිත්ති විනාශ කරමින් ශිෂ්‍යාන්ගේ මනස විකල් කළ එක පමණයි ඒ අය කළේ. විශ්වවිද්‍යාල පද්ධතියෙන් ජ.වි.පෙ. ගිලිහී යනවා. ඔවුන්ට බිත්ති සරසන්න ඇති කාලකන්නි හැකියාව නිසා රට වනසන්න දෙන්න බැහැ.රාගම රෝහලට වෙලා දිසානායක මන්ත්‍රීවරයා දුරකථනයෙන් සෝමවංශට කියා තිබෙනවා වැඩේ හරි යන් නැහැ කොයි මොහොතේ හරි මැරෙයි තාම මැරුනේ නැහැ කියලා. බොහොම පැහැදිලි ඔවුන් උත්සාහ කළේ රාජපක්ෂ පාලනයට තිත තියන්න ජනතාව පාරට බස්සන්නයි.විශ්‍රාම වැටුප් එපා කියන විට රජයට තිබුණා නිහඬ වෙන්න. එය අපෙන් වුණු වරදක්. නිහඬ වුණා නම් උද්ඝෝෂණ කරයි මෙය ලබාදෙන්න කියා. මේ සිද්ධිය සමඟ අහිංසක දරුවෙක් ජීවිතයෙන් සමුගත්තා. එයයි ශෝචනීය තත්ත්වය. මේ පවුලේ එක් දරුවෙක් ජයවර්ධනපුර විශ්වවිද්‍යාලයේ වෛද්‍ය පීඨයේ ඉගෙන ගන්නවා. මේ පවුලේ තත්ත්වය නිසා ඔවුන්ගේ අපේක්ෂා මල්ඵල ගැන්වුනේ නැහැ.ජාත්‍යන්තර මානව හිමිකම් කවුන්සිලය ජිනීවාහි පැවැත්වෙනවා. මේ අවස්ථාවේ මෙවැනි දේ සිදුවන්නේ අහම්බෙන් නොවෙයි. ජාත්‍යන්තර මාධ්‍ය දිනය තිබෙන විට යාපනයේ කවුරු හෝ මරනවා.එවිට කියනවා මේ සතිය තුළවත් මේ දේ් නොකළයුතුයි කියා. එවිට කාටත් ඒ දේ වැදෙනවා.මේ දේ පිටුපස දේශපාලන උවමනාවයි තිබුණේ. වෘත්තීය සමිති සහ පොලිසිය අතර ආනන්තවත් සිද්ධි ඇති වෙනවා. මේ පළමු වතාව නොවෙයි. රාජපක්ෂ පාලනය කම්කරුවන් මර්දනය කරන බවට ඔවුන් කියන්නයි උත්සාහ කළේ.එජාප රජය යම් උද්ඝෝෂණයක දී තරුණයන් දෙන්නෙක් ඝාතනය කළා. වරකපොළ සහ අවිස්සාවේල්ලේ තරුණයන් දෙදෙනෙක් මිය ගියා. ඒ සිද්ධිය එතැනින් නිම වුණා. විවියන් ගුණවර්ධනලා පිකටින් කරද්දී ඔවුන්ට ගැහුවා.උදේ 11.00 නිවේදනය නිකුත් කර තිබෙද්දීයි මේ සිද්ධිය සිදු වුණේ. පොලිස්පතිවරයා විශ්‍රාම යාමට තිබුණත් ඔහුට සේවා දිගුව ලබා ගැනීමට තිබිය දී ඔහු ඉවත් වුණා.සිද්ධියට අදාළ පොලිස් ස්ථානාධිපතිවරයෙකුට සහ තවත් නිලධාරියකුට දඬුවම් ලබා දී තිබෙනවා. මහානාම තිලකරත්න විනිසුරුවරයාගෙන් යුත් කමිටුවක් පත් කළා. පනත ඉවත් කළා. එම සිදුවීම වී පැයක් තුළ ජනාධිපතිතුමා විශාල තීන්දු තීරණ කිහිපයක් ගත්තා.ඇත්ත වශයෙන් ම ඒ අය කණගාටුවේවි. මේ පිළිබඳව කථා බහක් ඇති වේවි. රජයෙන් රුපියල් බිලියනයක් මෙයට යොදන්න තීරණය කළා. සියලු බරපැන රජයෙන් දරා කිසිදාක මෙය ක්‍රියාත්මක වෙන්නේ නැහැ. මේ බව දැනගෙන මේ අය උත්සාහ කළේ මේ සේවකයන් පොළඹවන්නයි.මේ අය තාමත් කියන්නේ මේ පනත අකුලා ගත්තත් කැබිනට් එකේ තියෙනවාලු. මේ කියන පිස්සු කථා තාමත් ඔවුන් කියනවා.පැහැදලිව මෙතන සාධාරණ සැකයක් තිබෙනවා. 2006 ජනාධිපතිතුමා තීන්දුවක් ගත්තා එල්.ටී.ටී.ඊ. සංවිධානය සමඟ සාකච්ඡාමය විසැඳුමක් ගන්න බැරි නිසා යුදමය විසදුමකට යන්න.එවිට එය විහිලුවට බාර ගත්ත බව ඔවුන් කීවා. 2007 , 2008 වසරේ දී දරුණු සටන් පවතින විට ඔවුන් බිය වූවා. ඒත් කෙනෙහිලිකම් කළා. අනිද්දා රුපියල් මිලියන 400 ක වියදමින් ඉදිකළ කොකාවිල් සම්ප්‍රේෂන කුළුන විවෘත කරනවා. 1981 මෙය විනාශ කළා.උතුරේ ජනතාවට රූපවාහිනිය, ගුවන්විදුලිය ලැබීමට තිබූ අවස්ථාව නැති කළා. යම් ප්‍රබල යුරෝපීය රටක් සියලු සම්ප්‍රේෂණ අංග එල්.ටී.ටී.ඊ.යට දුන්නා. එවකට තිබූ රජය රේගු, තීරු බදු නැතිව කන්ටේනර් ගණන් කොටියට දුන්නා. ඒවා දුන්නේ ජනතාවට නෙවෙයි.අහිංසක ජනතාව මරා දමන කොටින්ටයි දුන්නේ. අද අපි විදුලිය භාවිතා කරනවා. යුද්දේ අවසන් කරනකම් විදුලි යෝජනා කරන්න හිටියා නම් අපිට අද පැය 6 ක 8 ක විදුලි කප්පාදුවක් මේ රටේ ඇතිවෙනවා. නොරොච්චෝලේ, ඉහළ කොත්මලේ විදුලි යෝජනා ක්‍රම ආරම්භ කළේ යුද්ධය යන අතරතුරෙයි.සටහනසුභාෂිනී සේනානායක.</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>06</day>
    </date>
    <link>http://www.dinamina.lk/2011/06/06/_art.asp?fn=f1106062</link>
    <topic>ගැටලුවක් විසැඳීමේ පහසුම ක්‍රමය සාකච්ඡාවයි</topic>
    <author/>
    <content>ගැටුමක් ආරම්භවෙන්නේ කිසියම් දෙයක් පිළිබඳව නිශ්චිතව අවබෝධ කර නොගැනීමේ හේතුවෙන් කිසියම් කෙනෙකුට යමක් අවබෝධ කරගත නොහැකි තැනක ඇතිවෙන්නේ ගැටලුවක්. ගැටලුවේ තවත් දුරට ගියාම තමන්ගේ අවබෝධය ලිහිල් කර ගන්න බැරිවුණාම ඒක ගැටුමක් බවට පත්වෙනවා. ඒ නිසා ලෝකයේ ආරම්භයේ ඉඳන් දේශපාලනමය වශයෙන්, ආගමික වශයෙන්, සාමාජික වශයෙන් ගැටුම් සහ ගැටලු ඇතිවෙලා තියෙන්නේ නිසි ආකාරව අදාළ ප්‍රශ්නය පිළිබඳ දැනුවත් වීමක් නොමැති වූ තැනයි.දැක්මක් නැති තැන ඕනෙම කෙනෙක් තමන්ට පෙනෙන කෝණයකින් ඕනෑම ප්‍රශ්නයක් මවා ගන්න පුළුවන්. එහෙම තත්ත්වයක් තුළයි ගැටලුවක් ඇතිවන්නේ. ඒ නිසා බුදු දහම ලෝකයාට ඉදිරිපත් කරන්නේ දැක්මක්. ඒ නිසාවෙන් බුදු දහමේ දැක්ම පිළිබඳ කාටවත් ගැටලුවක් නැහැ. ඒත් නිසිආකාරව හරි දැක්මක් නැති තැන ඕනෙම ප්‍රශ්නයක් ගැටුමක් දක්වා ගමන් කරනවා.අරගලයක් මතුවෙන්නේ ගැටලුවට දෙන විසඳුම පිළිබඳව දෙපාර්ශ්වයම සෑහීමකට පත්නොවුණාමයි. ගැටලුවක් විසඳීමේ ක්‍රියාවලිය ගලායාමක්.. ගැටලුව. ගැටලුව නැතිකිරීම. ගැටලුව නැතිකිරීමේ ක්‍රමය. ගැටලුව නැතිකිරීමේ ක්‍රියාමාර්ගයඑහිදි ක්‍රියාමාර්ගය නැතිවෙන තැන ගැටලුවට හේතුව, ගැටලුව කියන කාරණය මතුවෙනවා. ඒ නිසා අද ඇතිවන ගැටලු සම්බන්ධයෙන් බැලුවාම තේරෙන්නේ කිසියම් ආකාරයකට කලහාකාරීත්වයක් ඇතිවෙන්නේ ඒ ප්‍රශ්නය පිළිබඳ නිසි අවබෝධයක් නැති පිරිස් මතයි.අද අපේ රටේ කිසියම් ගැටලුවක් ඇතිවෙනවා නම් ඒ ඇතිවෙන්නේ හරියට ඒ පිළිබඳව අවබෝධයක් නැතිවුණාමයි. එවිට තවත් පිරිසකට තමන්ගේ පටු උවමනාවක් වෙනුවෙන් ඒක ගැටුමක් බවට පත්කරගන්න පුළුවන්. ඒ නිසා නොදන්න දෙයක් තමයි නිතරම ගැටලුවක් බවට පත්වෙන්නේ.ඔව්, අතීත සමාජයේ ගැටලු තිබුණු කිසියම් යුග තිබුණා. අපේ රටේ ආගමික වශයෙන්, දේශපාලනික වශයෙන් ගැටලු ගත්තාම ඊට පොදු කාරණා මුල්වෙලා තිබුණා. අද තත්ත්වය තුළ තියෙන්නේ පොදු සම්මුතීන් අමතක කරලා දාලා පෞද්ගලික වශයෙන් කිසියම් කණ්ඩායමක තියෙන අවශ්‍යතා ඉටුකර ගන්න ඕනෙම ප්‍රශ්නයක් ගැටලුවක් බවට පත්කර ගැනීමක්. ඒ තුළ වර්තමාන දේශපාලන අරමුණුත් තියෙනවා. එහෙම නැත්නම් කෙනෙක් කිසියම් වැඩපිළිවෙළක් දියත් කරනවා නම්, ඒ වැඩපිළිවෙලේ තියෙන අඩුපාඩු අපට සාකච්ඡා කරලා විසඳගන්න තියෙද්දී එහෙම නොකර පටු අරමුණු වෙනුවෙන් පෙනී සිටීමක් සිදුකරනවා.ඒ වගේ සාකච්ඡා කරලා විසඳගන්න බැරි තැන, සාකච්ඡා කරලා විසඳගන්න වුවමනාවක් නැති තැන ගැටලුවක් මවාපාලා ඒ ගැටලුව තුළින් යම් කිසි හරවත් දෙයක් යටපත් කරනවා. අතීතයෙත් ඒ දේ වුණා. වර්තමානයෙත් වනවා.1815 දී ඉංගී‍්‍රසින් මේ රට යටත් කරගත්තාට පස්සේ සංස්කෘතිය වෙනස්වුණා. භාෂාව, අපේ රටේ ඉතිහාසය වෙනස් කරමින් නව යුගයක් ගෙන ආවා. මේ යුගයේදී ධනය පිළිබඳව කුල ප්‍රශ්න තිබූ අය මේ ක්‍රමවේදයත් එක්ක එකතුවුණා. නමුත් අපේ රට, අපේ සංස්කෘතිය කියලා ජාතිකත්ව හැ¼ඟීමක් තිබුණු අපේ පිරිස විසින් ජාතික මතයක් ගෙන ආවා. මේ රටේ ඉතිහාසගත ගැටුම් සියල්ලක්ම තියෙන්නේ පොදු අරමුණක් මතයි.ඊළඟට එක්දහස් නවසිය පනස් ගණන් වලදී ඉංගී‍්‍රසින්ගෙන් නිදහස ලැබුණාට පස්සේ, ඒ නිදහස් වූ පුද්ගල පිරිස ඉංගී‍්‍රසින්ගෙන් යැපුණු පිරිසක්. ඒ මතිමතාන්තර තුළ සිටි පුද්ගල කණ්ඩායමක් තමයි ඔවුන්. එතන දී වුණේ දේශීයකම තිබුණු පිරිසක් මේ බලය ඒ අයගෙන් උදුරගන්න දේශපාලනමය ගැටලුවක් ඇතිකළා. එතන දී සිදුවුණෙත් පොදු අරමුණක් ඉටුවීමක්.එතනින් පසු සියලු ගැටලු ඇතිවෙන්නේ තමන්ගේ පටු දේශපාලන අරමුණු හා වුවමනා මත රටේ එක එක ප්‍රධාන මාතෘකා ඒ තුළ රඳවලා කටයුතු කිරීම තුළයි. ඒ තුළ තමයි රටේ දේශපාලන වාතාවරණය තුළ තිබුණු දුර්වලකම් නිසා ප්‍රභාකරන් වගේ ත්‍රස්තවාදියෙක් බිහිවුණේ.පොදු අරමුණක් වෙනුවෙන් වැඩකළ නිසයි ත්‍රස්තවාදය විනාශ වුණේ. ඉතිහාසය පුරාම පොදු අරමුණු වෙනුවෙන් කටයුතු කළ අය ජය ගත්තා. ඒ නිසා පටු අරමුණු වෙනුවෙන් ක්‍රියාකරන අය ගැටලුවක් විතරක් සමාජයට ඉතිරි කරලා ඒ අය පරාජයට පත්වෙනවා.පැහැදිලිවම ඒ තත්ත්වය තුළ ගැටලුවක් ඇතිවෙනවා. සෑම ක්ෂේත්‍රයක් ගත්තාම, උදාහරණයක් විදිහට නායකයෙක් ගත්තාම නායකයා කියන දේ, ඔහු තදින් විශ්වාස කරන දේ අනුගමනය කරන අනුගාමිකයෝ එක පක්ෂයට යනවා. ඊළඟට ඔහු කියන වචනාර්ථ සත්‍යයි කියලා පිළිගන්නවා. එතකොට නොදකින, කිසිම දෙයක් ගැන අවබෝධයක් නැති පිරිසක් ඒ පාර්ශ්වය තුළ රැඳී සිටිනවා. ප්‍රත්‍යක්ෂ කරගත හැකි සත්‍යයක් නැති වුණත් නායකයා අදහන නිසා ආගමික මතයන් තුළ සමහරෙක් ඒ පසුපස වැඳ වැඳ යනවා. දේශපාලනයත් එහෙම්මමයි.යථාර්ථය කියන්නේ මොකක්ද කියලා සොයා බලන්නේ නැහැ. ඒ නිසා ඇතිවෙන්නේ ගැටලුවක්. නායකත්වය පසුපස යන අය කටයුතු කරන්නේ ඒ විදිහටයි. ඉතිහාසය තුළ ඇතිවුණු ප්‍රශ්නවල දී පරාජයට පත්වුණු අය නිතරම පසුතැවෙනවා. අපි ඒ කාලේ සත්‍යය දැක්කෙ නැහැ නේද කියලා.කිසියම් පිරිසකට ගැටලුවක් මතු වුණාම ඒක විසඳගන්න පහසුම ක්‍රමවේදය තමයි සාකච්ඡාව. එහිදී පියවරයන් කිහිපයක් අනුගමනය කරන්න පුළුවන්. ගැටලුවක් ඇත්වෙන්නේ කුමක් සඳහාද කියන කාරණය සොයා බැලිය යුතුයි. ඒ වගේම ගැටලුවේ පොදු සාධාරණකම් අවධාරණයට ගත යුතුයි. ගැටලුවේ පොදු සාධාරණකම් පාර්ශ්වයන් පෙන්වලා දෙනකොට ඒවට අවශ්‍ය විසඳුම් හෙවත් ක්‍රියාමාර්ග මොනවාද කියලා සොයාබලන්න ඕනේ. ඒ පිළිබඳව සාකච්ඡා කරන්න ඕනේ.එතන දී වැදගත්ම කාරණය වන්නේ ගැටලුවට අදාළ පිරිස් පමණක් එතනට සහභාගීකරවා ගැනීමයි. ගැටලුව ඇති පිරිස එතනට ගෙන්නව ගන්නෙ නැතුව ගැටලුව හදන්න මුල්වුණ නායකයෝ ගෙන්වන එක නෙමෙයි සිදුවිය යුතු වන්නේ. ගැටලුවේ නායකයෝ නිතරම හදන්නේ තවත් ගැටලුවක් නිර්මාණය කරන්නයි. ඊට පස්සෙ දුන්නු විසඳුම පිළිගන්නෙ නැතිව අපි කීවේ ඕක නෙමෙයි කියලා තමන්ගේ අනුගාමිකයන්ව මුලා කරනවා.ඒ නිසා ගැටලුවක ස්වභාවය කුමක්ද කියලා තේරුම්ගත්තට පස්සේ ඒකේ දෙපැත්තක් තියෙනවා කියලා අපි අවබෝධ කරගන්න ඕනේ. වැදගත් සහ බොහෝදෙනාට අතහිත දෙන පැත්තට ඒ සාකච්ඡාව ගෙනයා යුතුයි.එහිදී මේකේ තියෙන අඩුපාඩු කිහිපයක් අරගෙන තවත් මේක අවුල් කරන්න ඉඩ තියෙනවා.දැනුවත්බව අවශ්‍යයයි. නමුත් දැනුවත් බවෙන් විතරක් ප්‍රශ්නයක් විසඳන්න බෑ. දැනුමෙන් ගැටලුවක් විවිධ පැති කරා ගෙන යන්න පුළුවන්. නමුත්, බුද්ධිමත් කමෙන් තමයි ගැටලුවක් විසඳගන්න පුළුවන්. යථාර්ථය දැකීමේ හෙවත් ඇත්ත ඇති සැටියෙන් දැකීම නැතිවුණොත් ගැටලුව හරි ආකාරව තේරුම් ගන්න බැහැ. එහෙම වුණොත් වෙන්නේ මිත්‍යාදෘෂ්ටික පාර්ශ්වයකට පෙළඹවීමක් විතරයි.ඒ නිසා අද සමාජයේ ගොඩක් වෙලාවට තියෙන්නේ ඇත්ත ඇති සැටියෙන් දැකීමක් නෙමෙයි. ඒ නිසා හැමතිස්සේම තමන් දන්නවා කියලා හිතාගන උපකල්පනය කරලා, ප්‍රශ්නයේ තියෙන වෙනත් කෝණයක් අල්ලගෙන සමාජය මිත්‍යාදෘෂ්ටික පාර්ශ්වයකට ගෙන යනවා.අරගලයක, ගැටුමක ස්වභාවය ඒකයි. ඒ ගැටුමකට මැදිහත්වෙන පාර්ශ්ව අතර කාගේ හෝ පිරිසකට පීඩාවක් ඇතිවෙනවා. ගැටලු ඇතිවෙන්නේ වචනාර්ථයෙන් නම් පිරිසකට වාග්මාලා මගින් අපකීර්තියක් ඇතිවෙනවා. එහෙම නැත්නම් කිසියම් විනයක් සහිතව යන ගැටුමක් නම්, සුළු තුවාල වගේ දේවල් ඇතිවෙනවා. විනයක් නැතුව යන ගමනක් නම්, ජීවිත හානි පවා ඇතිවෙන්න පුළුවන්. ඒක ලෝක ස්වභාවයයි.බාහිරෙන් ඉන්න අයට මේක ලොකු ප්‍රශ්නයක් වෙන්න පුළුවන්. ඒත් ඇතුළෙ ඉන්න අයට එහෙම නැහැ. යථාර්ථය ඒක නෙමෙයි.බුදු දහමේ ගැටුම් නිරාකරණ ක්‍රමවේදය වඩා සාර්ථක වූවක්. අනවබෝධයක් තියෙන පිරිසකට ගැටලුවක් තේරුම් ගන්න බැහැ. ගැටලුවක් අවබෝධ කර ගන්න ක්‍රම කිහිපයක් තියෙනවා. එතනදී අපි මුලින්ම යම් සම්මුතියකට එන්න ඕනේ. සම්මුතිය තුළ හිඳගෙන ගැටලුව ඇතිවෙන්න හේතු හොයලා බලන්න ඕනේ.කිසියම් පාර්ශවයකට අසාධාරණයක් නොවන, හේතුවකට දෙන්න පුළුවන් සාධාරණ ඉල්ලීම් මොනවාද කියලා ඊළඟට අපි අවධානය යොමු කරන්න ඕනේ. ඒ සාධාරණ ඉල්ලීම් ලැබෙන පිරිසත් එක්ක තමයි ඊළඟට සාකච්ඡාව කරන්න ඕනේ. ඒ නිසා මෙතන දී සාකච්ඡාවට භාජනය විය යුත්තේ පොදු පිරිසකගේ ගැටලුවයි.සම්මුතිය සාකච්ඡාව විය යුතුයි. විවාදය එතන දී ගාවාගත යුතු වන්නේ නැහැ. සංවාදයයි ප්‍රමුඛ විය යුත්තේ. ඒත් අද තියෙන්නේ සංවාදයක් නෙමෙයි. සංවාද අමතක කරලා දාලා විවාදයකට යෑමක් තමයි වර්තමානයේ දී බොහෝවිට සිදුවෙන්නේ.මම දකින්නේ මනුෂ්‍යයා ජීවත්වෙලා ඉන්නේ කිසියම් කාලපරාසයක් තුළයි. ඒ කාලපරාසය තුළ පුද්ගලයාට යුතුකම් සහ වගකීම් ප්‍රමාණයක් පැවරෙනවා. ඒ යුතුකම්, හා වගකීම් පුද්ගලයාගේ විවිධ අංශ කෙරේ බලපෑම් ඇති කරනවා.අද මිනිස්සුන්ගේ කිසිම දෙයක් ගැන නිවැරදි දැක්මක් නෑ. තමන් කවුද, තමන්ගේ ජීවිතය කුමනාකාරයකට, කුමන දිශාවකට ගෙනයා යුතුද, ජීවිතය සාර්ථක කරගන්නේ කොහොමද කියන කාරණා පිළිබඳව කිසිම හැඟීමක් නෑ.පුද්ගලයාගේ උත්සාහය තුළ ඔහු ධාර්මික විය යුතුයි. නැත්නම්, ඒ උත්සාහය වැඩක් නෑ. හැම කෙනෙක්ම බලාපොරොත්තු වෙන්නේ භෞතික දියුණුවයි. අවසානයක් ඔහු දකින්නේ නැහැ. පංචේන්ද්‍රයන් පිනවීමක් පමණක් සිදුකරන්නේ.ඒ නිසා තෘප්තිමත් ජීවිතයකට ආගමික සහනශීලී බවක් අවශ්‍යයි. තමන්ගේ කාර්ය, තමන්ගේ ජීවිතයේ අරමුණු කුමක්ද කියලා අවබෝධ කරගෙන යුතුකම් ඉටුකරලා අයිතිවාසිකම් ඉටුකරනවා නම් ගැටුම් ඇතිවෙන්නේ නැහැ. ලෝකය ගොඩක් සුන්දර වේවි..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>06</day>
    </date>
    <link>http://www.dinamina.lk/2011/06/06/_art.asp?fn=f1106063</link>
    <topic>පරණ මහල් නිවාස වෙනුවට අලුත් මහල් නිවාස</topic>
    <author/>
    <content>සුදෝසුදුවන් වළා පෙති මද පවනේ පාවවිත් සුවිසල් මන්දිර සිපගන්නා දසුන්වලින් ලොව ආකර්ෂණීය ම, සංවර්ධිත ම අගනගර යුක්තවේ. සත්මහල් ප්‍රාසාදවලින් පිරි රමණීය අගනගරයක් ලෙස නුදුරේදීම කොළොම්පුරය සමන්විත කරවීම වත්මන් රජයේ අරමුණයි.ඒ අරමුණ ඔස්සේ යමින් පළමුව මෙරට කොළොම්තොට පිහිටා තිබෙන මහල් නිවාස යෝජනා ක්‍රම 155ම නවීන පහසුකම්වලින් පිරිපුන් කිරීමේ විශේෂ ව්‍යාපෘතියක් රජය ආරම්භ කොට ඇත. ඉකුත් වසරේ නොවැම්බර් මස 22 වැනිදා මේ වසර (2011) සඳහා වූ අයවැය වාර්තාව ඉදිරිපත් කරමින් ජනාධිපති මහින්ද රාජපක්‍ෂ මහතා, මේ මහල් නිවාස ප්‍රතිසංස්කරණය කිරීම සඳහා රුපියල් ලක්‍ෂ 2550ක් වෙන් කෙළේය. වසර 1945 සිට මේ දක්වා වූ මෙරට මහල් නිවාස වංශකථාවේ සදා නොමැකෙන සන්ධිස්ථානයක් සේ මේසා විශාල මුදලක් වෙන්කොට මහල් නිවාස ප්‍රතිසංස්කරණය කිරීමේ ව්‍යාපෘතිය නම් කළ හැකිය.ශ්‍රී ලංකාව තිස් වසරක් තිස්සේ මහා විනාශකාරී කුරිරු ත්‍රස්තවාදී තර්ජනයකින් පීඩා විඳි රටකි. මේ මිලේච්ඡ ත්‍රස්තවාදය නිසා ඇතැම්විට රටේ සංවර්ධනය, සමාජ සුබසාධනය ආපස්සට ගියේය. වසර 2005 නොවැම්බර් මස 17 වැනිදා පැවැති මෙරටේ පස්වැනි (05) විධායක ජනාධිපතිවරයා තෝරා පත් කර ගැනීමේ මැතිවරණය තෙක් එය එසේ විය. නමුත්; ජනාධිපති මහින්ද රාජපක්‍ෂ මහතාගේ නායකත්වයෙන් යුතු රජය රටේ ආරක්‍ෂාව, සංවර්ධනය සහ මහජන සුබසාධනය යන අංශ තුනම ඉතා සමබර ලෙස ක්‍රියාවට නංවාලීමට සමත්විය.කොළඹ නගරයේ පිහිටි මහල් නිවාස යෝජනා ක්‍රමවල දළ වශයෙන් ලක්‍ෂ එකහමාරකට වඩා පිරිසක් ජීවත්වෙති. මේ පිරිසගේ නිවාසවල පවතින අඩුපාඩු, දුෂ්කරතා දුරු කිරීමට වත්මන් රජය විසින් විධිමත් වැඩපිළිවෙළක් සකස් කරනතුරු කිසිවෙකු ක්‍රියාත්මක වූ බවක් දක්නට නොලැබුණි.මහල් නිවාසවල ජීවත්වෙන ජනතාවගේ ජීවන තත්ත්වය ඉහළ නංවාලීමට මෙන්ම ඔවුන්ගේ පොදු පහසුකම් ඉහළ දැමීමට නිවාස, ඉදිකිරීම්, ඉංජිනේරු සේවා නිවාස හා පොදු පහසුකම් අමාත්‍යාංශය එදාපටන් බැඳී සිටියේය. මේ වගකීම් ඉටු කිරීම වඩාත් ක්‍රමවත්වූයේ වත්මන් විෂයභාර ඇමැති විමල් වීරවංශ මහතාගේ මඟපෙන්වීම් නිසාය. ඒ අනුව ජාතික නිවාස සංවර්ධන අධිකාරිය, ස්වාධිපත්‍ය කළමනාකරණ අධිකාරිය විශාල වැඩකොටසක් ඉටු කෙළේය.ශ්‍රී ලංකාව ආසියාවේ ආශ්චර්ය බවට පත් කරලීමේ ගමනට ශක්තියක් වෙමින් ඉදිකිරීම්, ඉංජිනේරු සේවා, නිවාස හා පොදු පහසුකම් අමාත්‍යාංශයද ප්‍රශංසනීය ඉලක්කගත වැඩ පිළිවෙළකට අනුව යමින් ශ්‍රී ලංකාවේ නව සංවර්ධනයේ යෝධ පංගුකාරයෙකු බවට පත්ව සිටිති.ඉදිරි වර්ෂ තුන තුළදී කොළඹ නගරයේ සියලුම මහල් නිවාස පද්ධති (රජය මගින් ඉදිකරන ලද) නවීකරණය කිරීම සඳහා හා කොළඹ හා තදාසන්න ප්‍රදේශයන්හි සියලු අඩුආදායම්ලාභී නිවාස විධිමත් ලෙස සංවර්ධනය කිරීම සඳහා අය-වැය මගින් මුදල් වෙන්කැරිණි.මෙම වැඩපිළිවෙළේ එක් ප්‍රධාන අංගයක් ලෙස මාළිගාවත්ත, සොයිසාපුර මහල් නිවාස පද්ධති නවීකරණය කිරීම දැක්විය හැකිය.කොළඹ මාළිගාවත්ත ප්‍රදේශයේ අක්කර 43ක භූමි ප්‍රදේශයක් පුරා ඉදිව ඇති මාළිගාවත්ත මහල් නිවාස යෝජනා ක්‍රමයේ ඉදිකිරීම් 1973 වර්ෂයේදී ඇරඹුණු අතර අදියර කීපයක් යටතේ ගොඩනැඟිලි ඉදිකර 1995 වර්ෂයේදී එහි ඉදිකිරීම් කටයුතු නිම කරන ලදී.නිවාස ක්‍රමය ඇරඹීමට ප්‍රථම මෙම භූමිය වගුරු බිමකි. මෙම මාළිගාවත්ත මහල් නිවාසයන්හි සහාධිපත්‍ය දේපල 81 ඇති අතර නිවාස වර්ග 16කි. ගොඩනැඟිලි 86ක් තුළ නිවාස ඒකක 1512ක් මෙහි ඉදිව තිබේ.ප්‍රදීපා ශාලාවක්, ක්‍රීඩා පිට්ටනියක්, වෙළෙඳ සංකීර්ණයක් ඇතුළු පොදු පහසුකම්වලින් මෙම නිවාස ව්‍යාපෘතිය සමන්විත වන අතර ජල කුළුණක් සහිත ජල පොම්පාගාරයක් හා අපත ජල පොම්පාගාර කීපයක්ද පදිංචි ජනතාවට සේවා සැපයේ. වසර 30ක් පමණ පැරණි මෙම නිවාස ව්‍යාපෘතිය නිසියාකාරව නඩත්තු නොකිරීම නිසා එහි පොදු පහසුකම් සියල්ල මෙන්ම එම ගොඩනැඟිලිවල බාහිර ස්වරූපය ද දුර්වල වී ඇත.බොහෝ ගොඩනැඟිලිවල වහල දිරාපත්ව ඇති අතර වඩිම්බු ලෑලිද, දිරාගොස් ඇත. වැහිපීලි බට ගැලවී ගස් වැවී ඇත. ගොඩනැගිලිවල බිත්ති දුර්වර්ණව ගොස් ඇති අතර මළ නාලිකා පද්ධතියද බොහෝ කාලයක් ප්‍රතිසංස්කරණය වී නොමැත.නිවාසවලට පිවිසෙන මාර්ග පද්ධති තැනින් තැන කැඩීගොස් ඇති අතර වැසි ජලය බසින කාණු පද්ධති පවා නඩත්තු කර නොමැත. බොහෝ කාලයක් නඩත්තු නොවූ මෙම පරිසරයේ ඩෙංගු මදුරුවන්ගේ රජදහනක් බවටද පත්ව ඇත.එපමණක් නොව වතුර බැස යන කාණු මත පවා අනවසර ඉදිකිරීම් රැසක් සිදු කිරීම නිසා මාර්ග පවා අවහිරවී ගොස් ඇත.1970 දී ඉදිකිරීම් ඇරඹි අදියර කීපයක් යටතේ ඉදිකිරීම් සිදුවූ අක්කර 61ක භූමි ප්‍රදේශයක් පුරා ඉදිව ඇති මොරටුව, රත්මලානේ පිහිටි සොයිසාපුර මහල් නිවාස යෝජනා ක්‍රමයේ සහාධිපත්‍ය දේපල 68ක නිවාස 1992ක් ඉදිව තිබේ.සායනයක්, පුස්තකාලයක්, ක්‍රීඩාගාරයක්, ප්‍රජාශාලාවක් සහ කායවර්ධන මධ්‍යස්ථානයකින්ද සමන්විත මෙම සොයිසාපුර මහල් නිවාස සඳහා ජල පොම්පාගාර 02කින් ජලය සැපයෙන අතර මළවහන පොම්පයකින්ද එය සමන්විතවේ.වසර 30ක් පමණ පැරණි මෙම මහල් නිවාසයන්ද මාළිගාවත්ත මහල් නිවාසවලට නොදෙවෙනි ලෙස ජරාජීර්ණව ගොස් ඇත්තේ නිසි නඩත්තුවක් එම මහල් නිවාසවලටද ලැබී නොමැති නිසාය. එනිසා මෙම මහල් නිවාස අවට පරිසරයද නිවැසියන්ට ඉතා අහිතකර පරිසරයක් බවට පත්ව ඇත.ඉදිකිරීම් ඉංජිනේරු සේවා නිවාස හා පොදු පහසුකම් අමාත්‍යවරයා ලෙස විමල් වීරවංශ මහතා මාළිගාවත්ත හා සොයිසාපුර මහල් නිවාස නිරීක්‍ෂණය කිරීමෙන් අනතුරුව ඒවා සංවර්ධනය කිරීමේ අවශ්‍යතාවය වටහා ගත්තේය.ඒ අනුව මහල් නිවාස දෙකේම ජනතාවගේ සහභාගීත්වයෙන් යුතුව “කළමනාකරණ සංස්ථා” ද පිහිටුවනු ලැබීය. මහල් නිවාසවල සියලු ප්‍රතිසංස්කරණ කටයුතු මෙම කළමනාකරණ සංස්ථා මගින් අධීක්‍ෂණය කරනු ලබයි.ඒ අනුව මාළිගාවත්ත මහල් නිවාස ප්‍රතිසංස්කරණය කිරීම කලාප 11 කට බෙදා රුපියල් මිලියන 160ක මුදලක් ඒ සඳහා වෙන් කොට තිබේ.සොයිසාපුරද එසේ අදියර 05කට බෙදා ඒ සඳහා රුපියල් මිලියන 69ක් වෙන් කොට තිබේ. මේවායේ ඉදිකිරීම් කටයුතු වසර 2012 අවසාන වනවිට නිමාවනු ඇත.කොළඹ අගනගරය බොහෝ සේ පිවිතුරු මෙන්ම පිරිසිදු, යටිතල පහසුකම් දියුණු නගරයක් බවට පත් කිරීමට නම් මහල් නිවාස පද්ධතියේ නවතාවයක් ඇතිකළ යුතුමය.මේ වැඩපිළිවෙළ සාර්ථකව ක්‍රියාවට නැංවීම බොහෝ දුෂ්කරතා මතු කරවන එකකැයි කෙනෙකු කියන්නට බැරි නැත. ඒ මන්ද මේ මහල් නිවාසවල දැනට පදිංචිකරුවෝ මුලදී සිටියාට වඩා මේ වනවිට සිය නිවාසවල ඉඩකඩ කවර හෝ ක්‍රමයකින් විශාල කොට තිබීමය. බොහෝ අනවසර ඉදිකිරීම් මේ ව්‍යාපෘති භූමිවල තිබේ. ඒවා කඩා බිඳදමා මහල් නිවාස පද්ධතිය විධිමත් කිරීම අමාරු කටයුත්තක් වී ඇත.කොතරම් අසීරු, අමාරු කාර්යයක් වුව මහජනතාවගේ දායකත්වය ලබාගෙන ඔවුන්ට යම් කිසි අයුරකින් කරුණු කියාදී මේ අනවසර ඉදිකිරීම් ඉවත් කර ගැනීමට බලධාරීහු සමත් වුවහොත් මෙය සාර්ථකව ක්‍රියාත්මක කිරීම එතරම් අසීරු නොවනු ඇත.මහල් නිවාස වෙනුවට ලස්සන නිවාසමහල් නිවාසවල පදිංචිකරුවන් නගරයේ ජීවත්වන අමුතු මිනිස් කොට්ඨාශයක් ලෙසට පිළිගත් කාලයක් තිබුණි. බොහෝ දෙනා ඔවුන් කොන්ක්‍රීට් වනාන්තරයක ජීවත්වන අය සේ සැලකූහ.නගරයේ වෙන වෙනම ගෙවල් සෑදීමට ඇති ඉඩකඩ ප්‍රශ්නය හේතුවෙන් තට්ටු නිවාස සංකල්පය බිහිවිය. එහි පදිංචිකරුවෝ දැන් මහල් නිවාසවලට හොඳින් හුරුවී සිටිති. ඒ නිසා නිවාස අමාත්‍යංශයේ වගකීම වන්නේ එම පිරිස මහල් නිවාස වලටම කොටුකර තැබීමට නොව ලස්සන ගෙවල්වල පදිංචි කරවීමයි. ඒ සඳහා නිවාස අමාත්‍යාංශය සූදානම්.අද බොහෝ මහල් නිවාස කිසි නඩත්තුවක් නොමැතිකම නිසා ජරාජීර්ණව ජීවත් වීමට නොහැකි පරිසර බවට පත් වෙලා. එම මහල් නිවාස නවීකරණයට ලක් කර විධිමත් කිරීම අපගේ අරමුණයි. ඒ තුළින් කොළඹ නගරය ලස්සන නගරයක් බවට පත් වෙනවා.අවිධිමත් පරිසරයක වෙසෙන ජනතාව ගේ සිතුම් පැතුම් පවා අවිධිමත්. එම නිවාස විධිමත් වූ පසු ජනතාවගේ ද ක්‍රියා කලාපයන් පෙරට වඩා විධිමත් වේවි.රාජ්‍ය අනුග්‍රහය ලැබී ඇති නිසාත් මුදල් වෙන්කොට ඇති නිසාත් අපේ අරමුණ ඉතා ඉක්මනින් ම පළමු අදියර නිම කිරීමට යි. නවීකරණය කරදී ඒවගේ නඩත්තුව ජනතාවට ම භාර දෙන්න කටයුතු කරනවා.මාළිගාවත්ත මහල් නිවාස පදිංචිකරුවෙක්මම පදිංචියට ඇවිත් වසර තුනක් පමණ වෙනවා. අපවිත්‍රවෙලා තියෙන නිසා මේවා හදන එක හොඳයි.අපි අවුරුදු 32 ක් මේ නිවාසවල ඉන්නේ. අවුරුදු 32 කින් මෙම නිවාසවල අඩුපාඩු හදලා නැහැ. වැසි කාලයට කානු උතුරලා ගෙවල්වල පවා ඉන්න බැරි වෙනවා.ඉක්මනින් ම මේ නිවාස හදන එක හොඳයි.අවුරුදු 31 තිස්සේ මේ නිවාසවල ඉන්නේ. හරියට අපායක ඉන්නවා වගේ තමයි දැනෙන්නේ. පුංචි ළමයින්ට නම් ඉන්න සුදුසු පරිසරයක් මෙහෙ නැහැ.   කොළඹ මාළිගාවත්ත ප්‍රදේශයේ අක්කර 43ක භූමි ප්‍රදේශයක් පුරා ඉදිව ඇති මාළිගාවත්ත මහල් නිවාස යෝජනා ක්‍රමයේ ඉදිකිරීම් 1973 වර්ෂයේදී ඇරඹුණු අතර අදියර කීපයක් යටතේ ගොඩනැඟිලි ඉදිකර 1995 වර්ෂයේදී එහි ඉදිකිරීම් කටයුතු නිම කරන ලදී.නිවාස ක්‍රමය ඇරඹීමට ප්‍රථම මෙම භූමිය වගුරු බිමකි. මෙම මාළිගාවත්ත මහල් නිවාසයන්හි සහාධිපත්‍ය දේපල 81 ඇති අතර නිවාස වර්ග 16කි. ගොඩනැඟිලි 86ක් තුළ නිවාස ඒකක 1512ක් මෙහි ඉදිව තිබේ.1970 දී ඉදිකිරීම් ඇරඹි අදියර කීපයක් යටතේ ඉදිකිරීම් සිදුවූ අක්කර 61ක භූමි ප්‍රදේශයක් පුරා ඉදිව ඇති මොරටුව, රත්මලානේ පිහිටි සොයිසාපුර මහල් නිවාස යෝජනා ක්‍රමයේ සහාධිපත්‍ය දේපල 68ක නිවාස 1992ක් ඉදිව තිබේ.සායනයක්, පුස්තකාලයක්, ක්‍රීඩාගාරයක්, ප්‍රජාශාලාවක් සහ කායවර්ධන මධ්‍යස්ථානයකින්ද සමන්විත මෙම සොයිසාපුර මහල් නිවාස සඳහා ජල පොම්පාගාර 02කින් ජලය සැපයෙන අතර මළවහන පොම්පයකින්ද එය සමන්විතවේ..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>07</day>
    </date>
    <link>http://www.dinamina.lk/2011/06/07/_art.asp?fn=n1106071</link>
    <topic>උතුරට දේශපාලන විසඳුමක්</topic>
    <author>ධනුෂ්ක ගොඩකුඹුර කොකාවිල් සිට</author>
    <content>උතුරේ ජනතාවගේ අවශ්‍යතාවන්ට ගැලපෙන විදෙස් බලපෑම්වලින් තොර දේශපාලන විසඳුමක් උතුරට ලබාදීමට තමා බලාපොරොත්තු වන බව ජනාධිපති මහින්ද රාජපක්ෂ මහතා පැවැසීය. දේශපාලන විසඳුමක් ලබාදීම අපගේ රටේ අභ්‍යන්තර කරුණක් බව කී ජනාධිපතිවරයා, එයට ඇඟිලි ගැසීමට පිටරටකට කිසිදු අයිතියක් නැති බවද දේශපාලන විසඳුමක් ලබාදීමේ කාර්ය දැනටමත් ක්‍රියාත්මක කරගෙන යන බවද ජනාධිපතිවරයා පැවැසීය.කොකාවිල්හි බහුකාර්ය සන්නිවේදන සම්ප්‍රේෂණ මධ්‍යස්ථානය විවෘත කිරිමේ අවස්ථාවට එක් වෙමින් ජනාධිපතිවරයා මේ අදහස් ප්‍රකාශ කළේය.දේශපාලන විසඳුමක් ලබාදීම හිඟන්නාගේ තුවාලය කරගත් ඇතැම් දේශපාලන නායකයන් කොටියා ඉල්ලූ දෙය බලාපොරොත්තු වෙතත් කුමන බලපෑමක් ආවත් කොටියා ඉල්ලූ දේ දීමට බලාපොරොත්තු නොවන බවද ජනාධිපතිවරයා අවධාරණය කළේය.උතුරේත් දකුණේත් නායකයන් එකට වාඩි වී විසඳිය යුතු මේ කාරණය ජනතාව මත බලෙන් පැටවීමට නොහැකි බවත් ඒ මහතා පැවැසීය.ප්‍රවෘත්ති හා ජනමාධ්‍ය ඇමැති කෙහෙළිය රඹුක්වැල්ල, විදුලි සංදේශ හා තොරතුරු ඇමැති රංජිත් සියඹලාපිටිය, ජනාධිපති ලේකම් ලලිත් වීරතුංග, ආරක්ෂක ලේකම් ගෝඨාභය රාජපක්ෂ ඇතුළු ත්‍රිවිධ හමුදා නිලධාරීහු මේ අවස්ථාවට සහභාගි වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>07</day>
    </date>
    <link>http://www.dinamina.lk/2011/06/07/_art.asp?fn=n1106072</link>
    <topic>වතු කම්කරුදෛනික වැටුප රු. 515යි</topic>
    <author>අසේල කුරුළුවංසඅනුර ප්‍රේමලාල්, රක්ෂණ ශ්‍රියන්ත</author>
    <content>වතු අංශයේ සේවකයෙකුගේ දෛනික වැටුප රුපියල් හාරසිය පහේ සිට රුපියල් පන්සිය පහළව දක්වා වැඩිකිරීමට ඊයේ (06) වතු හාම්පුතුන්ගේ සම්මේලනය හා ප්‍රධාන වෘත්තීය සමිති අතර අවබෝධතා ගිවිසුමකට අස්සන් තබන ලදී.ඒ අනුව මූලික දීමනාව රුපියල් තුන්සිය අසූවක නිල පරිපූරක දීමනාව රුපියල් තිහක් හා පැමිණීමේ දීමනාව රුපියල් එකසිය පහක් එකතුවෙන් මුලදීමනාව රුපියල් 505 ක් වී ඇත.මීට පෙර සිදුවූයේ මූලික දීමනාව රුපියල් 285ක්, පලදායිතා දීමනාව රුපියල් 30ක් හා පැමිණීමේ දීමනාව රුපියල් 90 ක් වශයෙනි.ඵලදායිතා දීමනාව සෑම සේවකයෙකුටම නොලැබුණ අතර, එය මෙවර නිල පරිපූරක දීමනාව ලෙස නම් කොට සෑම සේවකයෙකුටම ස්ථිර වශයෙන් ලබාදීමට තීරණය කර ඇත.ඉලක්කගත සේවාදීමනා අමුදළු කැඩීම කිලෝ එකකට රුපියල් 17 ක්ද, රබර් කිරිවලට රුපියල් 25 ක්, ගෙවීමට ද තීරණය විය. ඒ අනුව මෙවර වතු සේවකයින්ගේ වැටුප සියයට 42කින් වැඩිවී තිබේ.මේ සඳහා වන ගිවිසුමට වතු හාම්පුතුන්ගේ සම්මේලනය හා ලංකා කම්කරු කොන්ග්‍රසය, ලංකා ජාතික වතු කම්කරුවන්ගේ සංගමය, ඒකාබද්ධ වෘත්තීය සමිති බලමණ්ඩලය අස්සන් තබා ඇත.මේ සම්බන්ධයෙන් ‘දිනමිණ’ වෙත අදහස් දැක්වූ ශ්‍රී ලංකා නිදහස් සේවක සංගමයේ වතු අංශයේ ලේකම් පී. ජී චන්ද්‍රසේන මහතා, මීට අමතරව වතු සේවකයින්ගේ සුභසාධන කටයුතු, මුරකරුවන්, කම්කානම්කරුන්ගේ දීමනාවන් පිළිබඳ ඉදිරියේදී හාම්පුතුන් සමඟ සාකච්ඡා කරන බවද කියා සිටියේය..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>07</day>
    </date>
    <link>http://www.dinamina.lk/2011/06/07/_art.asp?fn=n1106073</link>
    <topic>සෞඛ්‍ය අමාත්‍යාංශ උත්සව සුපිරි හෝටලවල නැහැ</topic>
    <author>සන්ධ්‍යා කරුණාරත්න</author>
    <content>සෞඛ්‍ය අමාත්‍යාංශය මගින් සංවිධාන කරනු ලබන කිසිම උත්සවයක් මින් පසුව සුපිරි හෝටල්වල නොපවත්වන ලෙස සෞඛ්‍ය ඇමැති මෛත්‍රීපාල සිරිසේන මහතා අමාත්‍යාංශයේ නිලධාරීන්ට උපදෙස් ලබා දී තිබේ.ඒ අනුව සෞඛ්‍ය ක්‍ෂේත්‍රයට සම්බන්ධව පවත්නා සැමරුම්, දැනුවත් කිරීමේ වැඩසටහන්, තාක්ෂණික සැසිවාර යනාදිය සුපිරි හෝටල්වල පැවැත්වීමට අමාත්‍යාංශයේ අනුග්‍රහය ලබා නොදනෙ බව ද ඇමැතිවරයා පැවසීය.අන්තර් ජාතික ප්‍රජාව සහභාගි වන ජාත්‍යන්තර සමුළු පමණක් සුපිරි හෝටල්වල පැවැත්වීමට ඉඩ ලබා දෙන බවද ඇමැතිවරයා ප්‍රකාශ කළේය.රජයේ වියදමින් ඉදි කළ සම්මන්ත්‍රණ ශාලා බොහොමයක් මෙරට පිහිටා තිබියදී සුපිරි හෝටලවල උත්සව පවත්වමින් මහජන මුදල් අනවශ්‍ය ලෙස වියදම් කිරීම නොකළ යුතු යැයි ද ඇමැතිවරයා සෞඛ්‍ය නිලධාරීන්ට ප්‍රකාශ කර සිටියේය.කොළඹ දිස්ත්‍රික්කයේ පමණක් ජනකලා කේන්ද්‍රය, මහරගම තරුණ සේවා ආයතනය, එල්ෆින්ස්ටන් රඟහල, ජෝන් ද සිල්වා රඟහල, රාජකීය විද්‍යාලයේ නව රඟහල, මහානාම විද්‍යාලයේ නව රඟහල, ආනන්ද විද්‍යාලයේ නව රඟහල, රජයේ ප්‍රවෘත්ති දෙපාර්තමේන්තුව, ශ්‍රී ලංකා පදනම් ආයතනය, ජාතික රුධිර බැංකු මධ්‍යස්ථානය, පවුල් සෞඛ්‍ය කාර්යාංශය, සෞඛ්‍ය අධ්‍යාපන කාර්යාංශය යනාදියෙහි ශ්‍රවණාගාර පිහිටා තිබේ.මෙවැනිම ශ්‍රවණාගාර රැසක් පළාත් සභා, මහ නගර සභා යටතේ සහ සියලුම මහ රෝහල් යටතේ පිහිටා තිබෙන බවත් ඒවා යොදා ගනිමින් උත්සව පැවැත්වීම සිදු කළ යුතු බවටත් ඇමැතිවරයා උපදෙස් දුන්නේය..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>07</day>
    </date>
    <link>http://www.dinamina.lk/2011/06/07/_art.asp?fn=n1106074</link>
    <topic>ලංවිම නව සභාපති මහාචාර්ය අබේවික්‍රම:</topic>
    <author>ස්වර්ණා විජේකෝන් සහ චමීර ඇල්ලදෙණිය</author>
    <content>ලංකා විදුලිබල මණ්ඩලයේ නව සභාපතිවරයා ලෙස මහාචාර්ය විමලධර්ම අබේවික්‍රම මහතා පත්කර ඇත. මහාචාර්ය අබේවික්‍රම මහතා ශ්‍රී ජයවර්ධනපුර විශ්ව විද්‍යාලයේ ව්‍යවහාරික විද්‍යාව පිළිබඳ උපාධිධාරියෙකි. බැංකොක්, මහිඩොල් විශ්ව විද්‍යාලයෙන් විද්‍යාපති උපාධිය හිමිකර ගත් ඒ මහතා එංගලන්තයේ ලිවර්පූල් විශ්ව විද්‍යාලයෙන් ආචාර්ය උපාධිය ලබා ඇත.කැලණිය විශ්ව විද්‍යාලයට අනුබද්ධිත රාගම වෛද්‍ය පීඨයේ පරපෝෂවේද අධ්‍යයන අංශය හා අනූක වෛද්‍ය විද්‍යා ඒකකයේ අංශ ප්‍රධාන වශයෙන් කටයුතු කළ ඒ මහතා මධ්‍යම පරිසර අධිකාරියේ සහ පරමානු බලශක්ති අධිකාරියේ සභාපති වශයෙන් ද සේවය කොට ඇත.මෙන්ම ලංවිම නව සාමාන්‍යාධිකාරිවරයා ලෙස නිහාල් වික්‍රමසූරිය මහතා පත් කර ඇති අතර, ඒ මහතා ලබන 09 දා සිට සිය ධුරයේ වැඩ භාර ගැනීමට නියමිතය.1976 වසරේ මොරටුව විශ්ව විද්‍යාලයෙන් විදුලි ඉංජිනේරු උපාධිය හිමිකරගත් ඒ මහතා 1983 වසරේ ආසියානු තාක්ෂණික ආයතනයෙන් පුනර්ජනනීය සහ නව බලශක්ති තාක්ෂණය පිළිබඳ පශ්චාත් උපාධිය හිමිකර ගෙන ඇත.ශ්‍රී ලංකා වරලත් ගණකාධිකරණ ආයතනය යටතේ ව්‍යාපාර සහ මූල්‍ය කළමනාකරණය පිළිබඳ පශ්චාත් ඩිප්ලෝමාවක් හිමි එතුමා 1977 වසරේ ලංකා විදුලි බල මණ්ඩලයට විදුලි ඉංජිනේරුවරයෙක් වශයෙන් සම්බන්ධ වී ඇත. වසර 34 ක සේවා කාලය තුළ ප්‍රධාන විදුලි ඉංජිනේරුවරයෙක්, නියෝජ්‍ය සාමාන්‍යාධිකාරිවරයෙක් මෙන්ම ලයිටින් ශ්‍රී ලංකා වැනි ග්‍රාමීය විදුලි ව්‍යාපෘතිවල අධ්‍යක්ෂවරයකු වශයෙන්ද සේවය කර ඇති ඒ මහතා මේ වන විට ආයතනික ක්‍රමෝපායන් පිළිබඳ අතිරේක සාමාන්‍යාධිකාරි වශයෙන් සේවය කරයි.නව අධ්‍යක්ෂ මණ්ඩලය ලබන 09 දා සිට වැඩ භාර ගැනීමට නියමිතය. .</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>07</day>
    </date>
    <link>http://www.dinamina.lk/2011/06/07/_art.asp?fn=n1106075</link>
    <topic>මුල්ලේරියාව පොලිසියේඅටකගේ වැඩ තහනම්</topic>
    <author>විජයානි එදිරිසිංහ</author>
    <content>මුල්ලේරියාව පොලීසියේ පොලිස් නිලධාරීන් අට දෙනකුගේ වැඩ තහනම් කර ඇත.නෙත් එෆ්.එම්. සේවයේ මාධ්‍යවේදී නිලූප සංජය ලියනගේ මහතාට පහර දුන්නේ යැයි කියන සිද්ධියක් සම්බන්ධව එම වැඩ තහනම සිදුවී තිබේ.පහරදීමට සම්බන්ධ යැයි සැක කරන මුල්ලේරියාව පොලීසියේ නිලධාරින් අට දෙනාට එරෙහිව පොලිස් දෙපාර්තමේන්තු මට්ටමෙන් විනය පරීක්ෂණයක් පැවැත්විණි.එම පරීක්ෂණය මත ඔවුන්ට දඬුවම් ලබා දී තිබේ.බස්නාහිර පළාත බාර ජ්‍යෙෂ්ඨ නියෝජ්‍ය පොලිස්පති අසෝක විජේතිලක මහතා එම වැඩතහනමට අදාළ නියෝගය නිකුත් කර ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>07</day>
    </date>
    <link>http://www.dinamina.lk/2011/06/07/_art.asp?fn=n1106076</link>
    <topic>යාපනයේ සිවිල් පරිපාලන දියුණුව දැක විදෙස් හමුදා නියෝජිතයෝ පුදුම වෙති</topic>
    <author>විජයානි එදිරිසිංහ</author>
    <content>මෙරට කොළඹ පැවති ජාත්‍යන්තර ආරක්ෂක සම්මේලනයට පැමිණි ජාත්‍යන්තර හමුදා නියෝජිතයෝ යාපනයේ කළ සංචාරයේදී එහි සිවිල් පරිපාලනයේ දියුණුව දැක විශ්මය පළ කරති.මේ නියෝජිතයෝ පසුගියදා (4) යාපනයේ සංචාරය කළහ.යාපනයේ ආඥාපති මේජර් ජෙනරාල් මහින්ද හතුරුසිංහ, සමග ඔවුන් යාපනයේ පුස්තකාලය, දොරෙයිඅප්පා ක්‍රීඩාංගණය, නල්ලූර් කෝවිල, යාපනය නගරය, සහ ඒ අවට ඇති ගම්මානවලද සංචාරය කර තිබුණි. වසර තිහක යුද්ධයක් අවසන් කර වසර තුනක් සම්පූර්ණවීමටත් පෙර යාපනය සිවිල් පරිපාලන කටයුතු මෙතරම් කඩිනමින් ශීඝ්‍ර දියුණුවක් කරා ගෙන ඒමේ රහස කුමක්දැයි ඔවුහු මේජර් ජෙනරල් හතුරුසිංහගෙන් විමසා තිබුණි.එහිදී මේජර් ජනරාල් හතුරුසිංහ පවසා ඇත්තේ “ජනාධිපති මහින්ද රාජපක්ෂ මහතා යුද්ධය නිමාවීමටත් පෙර සිටම උතුරේ දියුණුව සිදුකරන ආකාරය පිළිබඳව මනා සැලැස්මක් සකස් කර තිබුණි’ යුද්ධය නිමාවීමත් සමගම තවත් කල් නොතබා ඉතාමත් කඩිනමින් එම සංවර්ධන වැඩපිළිවෙළ කඩිනමින් සිදුකළේය.තවද යුද්ධයෙන් අවතැන්වූවන්ගේ ජීවිත එක් පැත්තකින් ගොඩගනිද්දී ඔවුන්ගේ ආර්ථික, සමාජීය සහ මානසික තත්ත්වයද යහපත් කරවීමට අවශ්‍ය සෑම වැඩපිළිවෙළක්ම ක්‍රියාත්මක වීය.යුද්ධයෙන් විනාශ වූ ප්‍රදේශ කඩිනමින් ගොඩනඟමින් නැවත පදිංචි කිරීමේ කටයුතු වහා වහා සිදු කළේය. දැනට අවතැන්වූවන්ගෙන් පදිංචිකරවීමට තවත් ඉතිරිව ඇත්තේ පවුල් තුන්සිය තිස්තුනකි. ජනාධිපතිවරයාගේ එම සැලසුම ක්‍රියාත්මක කරවීම නිසා මේ තරම් විශාල දියුණුවක් ඇතිකරවීමට හේතු වූ බව ජෙනරාල් හතුරුසිංහ විදේශීය නියෝජිතයන්ට පෙන්වා දුන්නේය.එම යාපනයේ සංචාරයට රටවල් 15ක නියෝජිතයෝ සහභාගි වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>07</day>
    </date>
    <link>http://www.dinamina.lk/2011/06/07/_art.asp?fn=n1106077</link>
    <topic>රනිල් ගේ මවඅභාවප්‍රාප්ත වෙයි</topic>
    <author>ජීවනී පතිරණ</author>
    <content>එක්සත් ජාතික පක්‍ෂ නායක රනිල් වික්‍රමසිංහ මහතාගේ මෑණියන් වූ නාලනී වික්‍රමසිංහ මහත්මිය පෙරේදා (5) අභාවප්‍රාප්ත විය.මියයන විට 90 වැනි වියේ පසුවූ නාලනී වික්‍රමසිංහ මහත්මිය සීමාසහිත එක්සත් ප්‍රවෘත්ති පත්‍ර සමාගමේ නිර්මාතෘ (ලේක් හවුස්) ඩී. ආර්. විජේවර්ධන මහතාගේ දියණිය වන අතර, එම ආයතනයේ අධ්‍යක්ෂවරියක් ලෙස සමාගම රජයට පවරා ගන්නා තෙක් ම ක්‍රියා කළාය. ලේක් හවුස් පි‍්‍රන්ටර්ස් හා ලේක් හවුස් ඉන්වෙස්ට්මන්ට් සමාගමේ අධ්‍යක්ෂිකාවක් ලෙසින් කටයුතු කරමින් සිටි ඇය ලේක් හවුස් පි‍්‍රන්ටර්ස් යටතේ සුවිශේෂී ග්‍රන්ථ ගණනාවක් එළි දැක්වීමට පියවර ගත්තාය.එමෙන්ම නිදහස් ලංකාවේ දේශීය කලාවන් නඟා සිටුවීමට හා ඒවා සංවර්ධනයට ඇප කැපවී ක්‍රියා කළ වික්‍රමසිංහ මහත්මිය, දේශීය නාට්‍ය කලාවේ උන්නතිය වෙනුවෙන් වෙහෙසුණාය. මහාචාර්ය සරච්චන්ද්‍රයන්ගේ නාට්‍ය කොළඹ ප්‍රදර්ශනය කිරීමට මූලිකත්වය ගත්තේ වික්‍රමසිංහ මහත්මියයි. 1977 සිංහල සංස්කෘතික ආයතනය යළි නඟා සිටුවීමට රජයේ හා පෞද්ගලික අංශයේ ආධාර ලබා දීමට ක්‍රියා කළ නාලනී මහත්මිය 1980 ලංකා කලා මණ්ඩලයේ සභාපතිනිය වූවාය.ටී. එන්. එල් මාධ්‍ය ආයතනය ආරම්භ කිරීමට උපදෙස් හා සහාය ලබා දුන්නේද ඇයයි. එමෙන්ම කොළඹ ගංගාරාමය, කොල්ලුපිටිය වාලුකාරාමය හා උඩුබද්දාවේ ශිලාපොක්කරණී පුරාණ විහාරස්ථානයන්හි ප්‍රධාන දායිකාවක් ලෙස ඇය අතිමහත් ආගමික සේවාවක් ඉටු කළාය.වික්‍රමසිංහ මහත්මිය දරුවන් පස්දෙනකුගේ මවකි. කීර්තිමත් ලේඛකයකු හා පුවත්පත් කලාවේදියෙක් වූ එස්මන්ඩ් වික්‍රමසිංහ මහතා ඇගේ ස්වාමිපුරුෂයා වූයේය.කොළඹ 07, තර්ස්ටන් විද්‍යාල මාවතේ, විපක්‍ෂ නායක නිල නිවසේ තැන්පත් කර තිබූ නාලනී වික්‍රමසිංහ මහත්මියගේ දේහය පිළිබඳ අවසන් කටයුතු ඊයේ (06) සවස 6.30 ට බොරැල්ල කනත්තේදීි සිදු කෙරිණි..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>07</day>
    </date>
    <link>http://www.dinamina.lk/2011/06/07/_art.asp?fn=n1106078</link>
    <topic>සරසවියට ඇතුළු වූ පමණින් භික්‍ෂුන්ට ශාසනික විනය නීති කඩන්න අවසර නෑ</topic>
    <author>අසේල කුරුළුවංශ</author>
    <content>විශ්ව විද්‍යාලයට ඇතුළත් වූ පමණින් භික්‍ෂුන්වහන්සේට ශාසනික විනය නීති කඩ කිරීමට අවසර පතක් හිමි නොවන බවත් පසුගියදා අරලියගහ මැදුර ඉදිරිපිටට රැස්ව භික්‍ෂුන් වහන්සේ කළ නොමනා හැසිරීමෙන් රටටත් ආගමටත් අගෞරවයක් සිදුවූ බවත් සියම් මහා නිකායේ අස්ගිරි මහා විහාර පාර්ශවයේ අනුනායක පූජ්‍ය ගලගම ශ්‍රී අත්ථදස්සි හිමියෝ පැවසූහ.ශාසනයට අගෞරවයක් ඇතිවන සේ අවිනීතව හැසිරුණු භික්‍ෂුන්වහන්සේ කෙරෙහි අනුකම්පා සිත් ඇතිව ජනපතිතුමන් එම ස්ථානයට පැමිණියේ එතුමන් තුළ සංඝරත්නය කෙරෙහි වූ අප්‍රමාණ ගෞරවය නිසා බව ද අනුනාහිමියෝ කීහ.විශ්වවිද්‍යාලයන්ට ඇතුළුවන සංඝරත්නය අතරින් කොටසක් සිවුරු හැර යන බවත් එවැනි පිරිස් අශෝභන ලෙස හැසිරී ශාසනයට අගෞරව කරන බවත් පැවසූ අත්ථදස්සි හිමියෝ ශාසනයේ ආයුෂ පවතින්නේ විනය මත යැයි ද ප්‍රකාශ කළහ.ක්‍රිස්තියානි හෝ ඉස්ලාම් පූජකවරු මෙවැනි ආකාරයට මහමඟ පෙළපාලි ගොස් ප්‍රචණ්ඩ ලෙස හැසිරෙනු දක්නට නොලැබෙන බවත් භික්‍ෂුන් වහන්සේ මෙවැනි ආකාරයට හැසිරීමෙන් භික්‍ෂුන් කෙරෙහි ජනතාව තුළ පවතින ගෞරවය නැති වී යන බවත් උන්වහන්සේ කීහ.සමාජ යහපත උදෙසා භික්‍ෂුවට කළ හැකි කාර්යය සුවිශාල බවත් එය කළ යුත්තේ අවවාද අනුශාසනා හා සාකච්ඡා මගින් මිස ප්‍රචන්ඩත්වයෙන් නොවන බවත් අනුනාහිමියෝ පැවසූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>07</day>
    </date>
    <link>http://www.dinamina.lk/2011/06/07/_art.asp?fn=n1106079</link>
    <topic>කටුනායක කර්මාන්ත ශාලායළි යථා තත්ත්වයට</topic>
    <author>රවී ලද්දුවහෙට්ටි</author>
    <content>කටුනායක නිදහස් වෙළෙඳ කලාපයේ සියලුම කර්මාන්තශාලා දැන් යථා තත්ත්වයට පත්ව තිබේ.පසුගියදා ඇතිවූ අයහපත් සිද්ධියෙන් පසු දැන් මුළු කලාපයේම වැඩ ආරම්භ වී තිබේ.කලාපයේ ආරක්ෂාව තරකිරීම සම්බන්ධයෙන් ආයෝජන මණ්ඩලය මැදිහත්විය යුතු බව කටුනායක නිදහස් වෙළෙඳ කලාපීය නිෂ්පාදකයින්ගේ සංගමය ප්‍රකාශ කර තිබේ.කලාපයේ සියලුම ආයෝජන සංගම්වල ප්‍රධාන විධායක නිලධාරීන් ඇතුළු ඉහළ පෙළේ නිලධාරීන්ගේ හමුවක් පසුගිය සිකුරාදා පැවැත්වීය. අයහපත් තත්ත්වයක පැවතුන ආරක්ෂක තත්ත්වය නගාලීමට ආයෝජන මණ්ඩලය හා පොලිසිය අත්වැල් බැඳ ගත යුතු බව එහිදී තීරණය විය.නිශ්චිත ආරක්ෂක තත්ත්වයක් පවත්වාගෙන යාමට මේ දෙපාර්ශ්වය කටයුතු කළ යුතු බවට ද අවධාරණය කෙරිණි.පසුගියදා ඇති වූ සිද්ධිය නිසා කලාපයට සිදුවූ මූල්‍යමය හානිය ඇමරිකානු ඩොලර් මිලියන හයක් බවට දළ වශයෙන් ගණන් බලා තිබේ.පසුගිය විරෝධතා රැල්ලට එක්වූ සේවකයන් 48000කට දින දෙකක වැටුප් ගෙවීමට ඉහත රැස්වීමේදී තීරණය කර තිබේ. ඒ සඳහා වැයවන මුදල රුපියල් මිලියන 62 කි..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>07</day>
    </date>
    <link>http://www.dinamina.lk/2011/06/07/_art.asp?fn=n11060715</link>
    <topic>අරාබියේ දී ශ්‍රී ලංකිකයකුට කස පහර 400ක්</topic>
    <author>මහින්ද අලුත්ගෙදර</author>
    <content>මත්පැන් අලෙවි කිරීමේ චෝදනාවක් සම්බන්ධයෙන් වරදකරු වූ ශ්‍රී ලාංකිකයෙකුට සෞදි අරාබියානු අධිකරණයක් මඟින් වසර පහක සිර දඬුවම් හා කස පහර 400 ක් නියම කර ඇත.මෙම ශ්‍රී ලාංකිකයා සෞදි අරාබියාවේ ටායිෆ් නගරයේ ප්‍රසිද්ධ ස්ථානයක මත්පැන් අලෙවි කර තිබෙන අතර එහිදී එරට සුසිරිත් වර්ධනය හා දුසිරිත් මර්දනය කිරීමේ කොමිෂමේ සාමාජිකයන් විසින් ඔහුව අත්අඩංගුවට ගෙන තිබේ.අත්අඩංගුවට පත්වන අවස්ථාවේදී මේ පුද්ගලයා බීමතින් සිට ඇති අතර ඒ වෙනුවෙන් කස පහර 80 ක් නියම කර තිබෙන බවද වාර්තා වෙයි.කෙසේ වුවද මේ දඬුවම අවසානයේදී එම ශ්‍රී ලාංකිකයා සෞදි අරාබියාවෙන් පිටුවහල් කරන බවද තානාපති ආරංචි මාර්ග සඳහන් කරයි..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>07</day>
    </date>
    <link>http://www.dinamina.lk/2011/06/07/_art.asp?fn=n11060710</link>
    <topic>අනුරපුර පාසල් සිසුවකුට අමානුෂික ලෙස පහර දීලා</topic>
    <author>අනුරාධපුර මධ්‍යම විශේෂ</author>
    <content>අනුරාධපුර නගරයේ ප්‍රධාන පාසලක අධ්‍යාපනය ලබමින් සිටින සිසුවකුට එම පාසලේම අධ්‍යාපන කටයුතුවල නිරත තවත් සිසුවකු අමානුෂික ලෙස පහරදීමෙන් තුවාල ලබා අනුරාධපුර ශික්ෂණ රෝහලට ඇතුළත් කර ඇත.පසුගියදා උදෑසන 10 ට පමණ මේ පහරදීම සිදුකර ඇති අතර, පහර කෑමෙන් සිහිසුන් වූ සිසුවා වහාම රෝහල්ගත කිරීමට විදුහල් කාර්ය මණ්ඩලය පියවරගෙන ඇත.හිසට වැදුණු තදබල පහර කිහිපයක් නිසා දින තුනක් ලේ සමඟ වමනය ගිය බව රෝහල් ආරංචි මාර්ග සඳහන් කරයි. ඊට අමතරව සිසුවාගේ වම් ඇසට බරපතළ හානි සිදුවී ඇත. මේ වනවිට පෙනීමේ දුර්වලතාවක් නිසා අනුරාධපුර අක්ෂි ඒකකයේ ප්‍රතිකාර ලබයි.සිද්ධිය වූ දිනයේ පහර දුන් සිසුවා පහරකෑමට ලක්වූ සිසුවාගෙන් සිංහල විෂයට අයත් පොතක් උදුරා ගැනීමෙන් මේ ගැටුමට මුලපුරා ඇත. සිසුවාගේ ඇසට කොසු මිටකින් පහර දී හිසටද කොසු මිටෙන් පහර දී ඇත.පසුව සිහිසුන් වෙනතුරුම බිම පෙරළාගෙන පහර දී ඇත.සිසුවා 25 වැනි දින සිට දින දහයක් පුරා අනුරාධපුර ශික්ෂණ රෝහලේ ප්‍රතිකාර ලබමින් සිටී. දින කිහිපයකට පෙර අනුරාධපුර ශික්ෂණ රෝහලට පැමිණි දරුවාට පහරදුන් සිසුවාගේ පියා බව කියන උප පොලිස් පරීක්ෂකවරයකු වහාම තම දරුවාට විරුද්ධව අනුරාධපුර පොලිසියේ දමා ඇති පැමිණිල්ල ඉල්ලා අස්කර ගන්නා ලෙස පහර කෑ සිසුවාගේ සීයාට තර්ජනය කර ඇත. පහරදුන් සිසුවාගේ පියා මැදවච්චිය පොලිසියේ උප පොලිස් පරීක්ෂකවරයෙකි.පහරකෑමට ලක්වූ දරුවාගේ පියා වන එම්. බර්නාඩ් මහතා තම දරුවාට සාධාරණයක් ඉටුකරදීමට කටයුතු කරන මෙන් ප්‍රදේශයේ උසස් නිලධාරියකුට මේ බව ලිඛිතව දන්වා ඇත.මේ පාසල් සිසුවාට පහරදුන් සිසුවා තවත් දරුවන් කිහිපදෙනෙකුටම අවස්ථා ගණනකදී පහර දී ඇති බව ද විදුහල් ආරංචි මාර්ග සඳහන් කරයි.පහරදුන් බව කියන රඹෑව පල්ලන්කුලම පදිංචි සිසුවා අධිකරණයට ඉදිරිපත් කිරීමෙන් අනතුරුව රුපියල් 50,000 ක බැඳුම්කරයක් මත මුදාහරින ලෙස අනුරාධපුර ප්‍රධාන මහේස්ත්‍රාත් අතිරේක දිසා විනිසුරු දර්ෂිකා විමලසිරි මෙනෙවිය නියෝග කළාය..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>07</day>
    </date>
    <link>http://www.dinamina.lk/2011/06/07/_art.asp?fn=n11060711</link>
    <topic>වෛද්‍ය මධ්‍යස්ථානයක් වටලාහොර දොස්තරවරයෙක් අත්අඩංගුවට</topic>
    <author>ඉන්දික පොල්කොටුව සහ අසේල කුªරුළුවංශ</author>
    <content>මහනුවර මූලස්ථාන පොලිසිය ඉදිරිපිට වසර විස්සක පමණ කාලයක් මහා පරිමාණයෙන් පවත්වාගෙන ගිය බව කියන ව්‍යාජ වෛද්‍ය මධ්‍යස්ථානයක් ඊයේ (06) වැටලූ මහනුවර පොලිසියේ ත්‍රස්ත විරෝධී ඒකකය ව්‍යාජ වෛද්‍යවරයකු සමඟ රුපියල් ලක්ෂ දහයකට අධික වෛද්‍ය උපකරණ තොගයක්ද අත්අඩංගුවට ගනු ලැබ ඇත.මෙයට අමතරව හෙදියන් ලෙස පෙනී සිටි දෙදෙනෙකුද රුපියල් ලක්ෂ ගණනක් වටිනා විවිධ ඖෂධ වර්ග හැත්තෑපහක පමණ ප්‍රමාණයක්ද අත්අඩංගුවට ගෙන තිබේ.මහනුවර මහේස්ත්‍රාත් අධිකරණයේ සෝදිසි වරෙන්තුවක් මත මහනුවර පොලිස් ත්‍රස්ත විරෝධී ඒකකයේ ස්ථානාධිපති පොලිස් පරීක්ෂක කේ. එම්. ෆයිරුස් මහතා ඇතුළු නිලධාරීහු පිරිසක් මෙම ව්‍යාජ වෛද්‍ය මධ්‍යස්ථානය වටලනු ලැබීය.මෙම මධ්‍යස්ථානය තුළ ගබ්සා කිරීම්ද විශාල වශයෙන් සිදුකැර ඇති බවට පොලිස් පරීක්ෂණවලින් අනාවරණය වන අතර ඒ සඳහා යොදාගනු ලබන උපකරණ තොගයක් මෙහිදී අත්අඩංගුවට ගෙන තිබේ.පසුගිය වසර ගණනාව පුරාම විවිධ මට්ටමේ පොලිස් නිලධාරීන්ගේ රැකවරණ මැද මෙම නීති විරෝධී වෛද්‍ය මධ්‍යස්ථානය පවත්වාගෙන ගොස් ඇති අතර දිනකට රෝගීහු ඉතා විශාල ප්‍රමාණයක් මෙම මධ්‍යස්ථානය තුළින් ප්‍රතිකාර ලබාගෙන ඇතැයිද අනාවරණය වේ.අත්අඩංගුවට ගැණුනු ව්‍යාජ වෛද්‍යවරයා අපොස සාමාන්‍ය පෙළ දක්වා පමණක් අධ්‍යාපන හැදෑරු බවට පොලිසියට තොරතුරු ලැබී ඇති අතර එහෙත් ඔහුගේ පියා ආයුර්වේද වෛද්‍යවරයකු බැව් පොලිසිය පවසයි..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>07</day>
    </date>
    <link>http://www.dinamina.lk/2011/06/07/_art.asp?fn=n11060712</link>
    <topic>අනතුරක් සිදුකරඇමැතිගේ නම විකුණා පලායමින් සිටි පුද්ගලයෙක් අත්අඩංගුවට</topic>
    <author>කළුතර මධ්‍යම සමූහ</author>
    <content>කළුතර නගරයේදී මාධ්‍යවේදියකුගේ මෝටර් රථය හප්පා පලා යමින් සිටි වෑන් රථයක් ලුහුබැඳ ගිය පොලිස් නිලධාරියකුගේ යතුරුපැදියේ යතුරද ගෙන පලා ගිය බව කියන ‘රෝහිත ඇමැතිතුමාගේ පුතා’ යැයි කියා ගත් පුද්ගලයකු ඇතුළු සැකකරුවන් 6 දෙනෙකු දකුණු කළුතර පොලිසිය මගින් ඊයේ (06) උදේ අත්අඩංගුවට ගෙන ඇත. මෙම අනතුර සිදුව ඇත්තේ පෙරේදා (05) රාත්‍රියේය.මාධ්‍යවේදියා මෙම අනතුර සම්බන්ධයෙන් කළුතර බෝධිය අසල රාජකාරියේ යෙදී සිටි පොලිස් නිලධාරියෙකුට පැමිණිලි කිරීමත් සමඟ ඔහු තම පෞද්ගලික යතුරුපැදියෙන් වෑන් රථය ලුහුබැඳ ගොස් අත්අඩංගුවට ගැනීමට සූදානම් වී ඇත.‘එවිට’ මම රෝහිත ඇමැතිතුමාගේ පුතා’ යැයි පැවසූ සැකකරු පොලිස් නිලධාරියාට තර්ජනය කොට ඔහුගේ යතුරුපැදියේ යතුරද ගෙන පලා ගොස් තිබේ. ‘තමාගේ නම විකුණා’ නීතියෙන් බේරීමට උත්සහ කළ අයට කිසිදු සමාවක් නොදෙන ලෙස වරාය හා ගුවන් සේවා නියෝජ්‍ය ඇමැති රෝහිත අබේගුණවර්ධන මහතා තමාට පැවැසූ බව කළුතර මූලස්ථාන පොලිස් පරීක්ෂක සමන්ත වෙදගේ මහතා කීය.අත්අඩංගුවට ගත් සැකකරුවන් අතර රජයේ උසස් රැකියාවල නියුතු අයද සිටින අතර රිය අනතුරක් සිදුකර පලායාම, පොලිස් නිලධාරියකුට තර්ජනය කිරීම හා රාජකාරියට බාධා කිරීම යන කරුණු මත ඔවුන් කළුතර මහේස්ත්‍රාත් අධිකරණයට ඉදිරිපත් කිරීමට නියමිතව තිබුණි.කළුතර කොට්ඨාස භාර පොලිස් අධිකාරි ලලිත් පතිනායක, සහකාර පොලිස් අධිකාරි සංජීව බණ්ඩාර යන මහත්වරුන්ගේ උපදෙස් මත කළුතර මූලස්ථාන පොලිස් පරීක්ෂක සමන්ත වෙදගේ මහතා මේ පිළිබඳව වැඩිදුර පරීක්ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>07</day>
    </date>
    <link>http://www.dinamina.lk/2011/06/07/_art.asp?fn=n11060713</link>
    <topic>කොළඹ මහ නගර සභා වාහනවලින්මහා පරිමාණයෙන් ඉන්ධන ඇදලා</topic>
    <author>විජයානි එදිරිසිංහ</author>
    <content>කොළඹ මහ නගර සභාවට අයත් මාලිගාකන්ද රථගාලේ සිදුවූ දැවැන්ත ඩීසල් ජාවාරමක් සොයාගත් කොළඹ අපරාධ කොට්ඨාසය එය මෙහෙයවූ ප්‍රධාන ජාවාරම්කරු සමඟ ඩීසල් බූලි 14ක් අත්අඩංගුවට ගෙන තිබේ.නගර සභාවේ වැටලීම් අංශය සහ යුද හමුදාවේද සහාය ඇතිව කොළඹ අපරාධ කොට්ඨාසය පෙරේදා (05) එම රථගාල වටලා මෙහෙයුම ක්‍රියාත්මක කර තිබුණි.කොළඹ නගර සභාවට අයත් ට්‍රක් රථ, බවුසර්, දොඹකර, ගල්රෝල, ලොරි, ජීප් රථ, බැකෝ ට්‍රැක්ටර් ඇතුළු සෑම වාහනයක්ම ගාල් කරන්නේ මාලිගාකන්ද ජල සම්පාදන අංශය අසල පිහිටි රථ ගාලේය.එම වාහන පදවන රියදුරන්ට එක් ඉන්ධන ලීටරයකට රුපියල් පනහ බැගින් ගෙවමින් ජාවාරම්කරු වසර ගණනාවක් තිස්සේ ජාවාරම කරගෙන ගොස් තිබේ.ප්‍රධාන සැකකරු නගර සභාවේ රියදුරෙකි. පෞද්ගලික බස් රථ වෑන් රථ හිමි ව්‍යාපාරිකයෙකි. මොහු දිනපතා රැකියාවට එන වෑන් රථය හිස් බූලිවලින් පිරී ඇත.සවස් වරුවේ නගර සභා වාහන වලින් ඉවත් කරන ඉන්ධන එම බූලිවලට පුරවා ගෙන ගොස් විකුණයි.කොළඹ නියෝජ්‍ය පොලිස්පති අනුර සේනානායක මහතාට ලැබුණ තොරතුරක් මත එම වැටලීම සිදු කෙරිණි. ඔහු අත්අඩංගුවට ගන්නා අවස්ථාවේ ඉන්ධන බූලි 14 ක් තිබී ඇත.ඔහුගෙන් ප්‍රශ්න කිරීමේ දී එම ජාවාරමේ සියලු තොරතුරු හෙළිකර තිබේ.මොහුට ඒ සඳහා සහාය වූ සෙසු රියදුරන් ඇතුළු පිරිස් අත්අඩංගුවට ගැනීමට පරීක්ෂණ පැවැත්වෙයි.සැකකරු ඊයේ (06) මාලිගාකන්ද අධිකරණයට ඉදිරිපත් කිරීමෙන් අනතුරුව රිමාන්ඩ් ගත කර ඇත.නියෝජ්‍ය පොලිස්පති අනුර සේනානායක මහතාගේ උපදෙස් මත ජ්‍යෙෂ්ඨ පොලිස් අධිකාරී ඩී.ආර්. එල්. රණවීර ස්ථානාධිපති ප්‍රධාන ;පාලිස් පරීක්ෂක හේමන්ත දික්ඕවිට පොලිස් පරීක්ෂකවරු වන රත්නායක සහ පියපාල, උප පොලිස් පරීක්ෂක සිරිසේන, පොලිස් සැරයන්වරු වන සිරිල් සහ රෝහණ, පොලිස් කොස්තාපල්වරු වන සමීන් සහ ධනුෂ්ක ඇතුළු කණ්ඩායමක් වැටලීම සිදුකළහ..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>07</day>
    </date>
    <link>http://www.dinamina.lk/2011/06/07/_art.asp?fn=n11060714</link>
    <topic>දුරකථනයෙන් කතා කරමින්රිය පැදෙවුවාට 20,000ක් දඩ</topic>
    <author>චන්ද්‍රා අත්තනගොඩ</author>
    <content>වාහනය ධාවනය කරමින් රියදුරු ජංගම දුරකථනය භාවිත කිරීම බරපතළ වරදක් වුව ද එය නොසලකා හරිමින් කටයුතු කරන රියදුරන් සිටින බව මහ මඟදී දක්නට ලැබේ. එහෙත් මේ වරද සිදුකරන රියදුරන් නීතිය හමුවට ගෙන ඒමට පොලිසිය විශේෂ අවධානයකින් කටයුතු කරයි.පසුගියදා (2011 ජුනි 03) මිරිහාන පොලිස් වසමේ හයිලෙවල් පාරේ රිය පදවමින් ජංගම දුරකථනය භාවිතා කළ කාන්තාවක් එම වරදට හසුකරගත් මිරිහාන පොලිසියේ රථවාහන අංශය විසින් ඇයට එරෙහිව ගංගොඩවිල මහේස්ත්‍රාත් අධිකරණයේ පැවරූ නඩුව විභාග කළ ප්‍රධාන මහේස්ත්‍රාත් අනුර කුමාර හේරත් මහතා රුපියල් 20,000 ක දඩ මුදලක් නියම කළේය.කොට්ඨාස බාර නියෝජ්‍ය පොලිස්පති දේශබන්දු තෙන්නකෝන් මහතාගේ උපදෙස් මත මිරිහාන පොලිසියේ රථවාහන අංශයේ ප්‍රධාන පොලිස් පරීක්ෂක එච්.එස්. අනුර චන්ද්‍රසිරි මහතා මෙම නඩුව අධිකරණයට ඉදිරිපත් කර ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>07</day>
    </date>
    <link>http://www.dinamina.lk/2011/06/07/_art.asp?fn=r1106071</link>
    <topic>මාවනැල්ල උසාවි පාරේ කාණුමහ වැස්සට උතුරනවා</topic>
    <author>මාවනැල්ල සමූහ – පී. සෙනෙවිරත්න</author>
    <content>මාවනැල්ල ප්‍රධාන බස් නැවතුම්පොළ අසලින් අධිකරණ භූමියට පා ගමනින් යන මාර්ගයේ වෙළෙඳ ව්‍යාපාරයක් පවත්වාගෙන යන ගොඩනැඟිලි සංකීර්ණය ඇතුළට ගලාගෙන එන වැසි ජලය නිසා එම වෙළෙන්දෝ දැඩි අසීරුවට පත් වී සිටිති.මෙවන් තත්ත්වයක් උද්ගතව ඇත්තේ එම වෙළෙඳ ව්‍යාපාර පවත්වාගෙන යන ගොඩනැඟිල්ල ඉදිරිපිට ඇති කාණු පද්ධතිය පටු වීමෙන් වැසි ජලය ඒ ඔස්සේ ගලාගෙන යෑමට ඉඩකඩ නැති බැවිනි. එබැවින් ඒ කාණු පද්ධතිය නිසි ලෙස පුළුල් කර දෙන්නැයි වෙළෙන්දෝ අදාල බලධාරීන්ගෙන් ඉල්ලා සිටිති.වෙළෙන්දකු වන බණ්ඩාර විජේසිරි මහතා මෙසේ කීවේය. මම දැනට වසර විසිපහකට ආසන්න කාලයක් මේ වෙළෙඳ ව්‍යාපාරයේ මෙහෙයුම් කළමනාකරු වශයෙන් කටයුතු කරනවා.අද ඊයේ පමණක් නොව වසර ගණනාවක් තිස්සේ අපි මෙලෙස වැසි ජලයෙන් පීඩා විඳිනවා. සෙනසුරාදා දිනවලට වෙළෙඳ පොළ පවත්වාගෙන ගිය ගොඩනැඟිලි සංකීර්ණයේ දැන් ව්‍යාපාර පවත්වාගෙන යන්නේ නැහැ. එය දැන් වෙනත් තැනකට ගෙන ගොස් තිබෙනවා. පැරැණි ගොඩනැඟිල්ලේ වහල ගලවා එම භූමිය ජරා වාස වෙන්න හැර තිබෙනවා. නගරයේ වැසිකිළි පද්ධතියක් නැහැ.හදිසියකට කෙනකුට වැසිකිළි කැසිකිළි යන්න අවශ්‍ය වුවහොත් ඈතට යන්න වෙනවා.බුලත් වෙළෙඳාම් කරන මෙඩේරිගම සිසිර - එක් රාත්‍රියක බුලත් ගොනු විශාල සංඛ්‍යාවක් මෙහි බිම මිටි පිටින් තබා අපි දොරවල් වසා නිවෙස්වලට ගියා. පසුදා උදෑසන පැමිණ බලන විට පෙරදින රාත්‍රි ඇද හැලුණු මහ වැස්සේ ජලය ගොඩනැඟිල්ල ඇතුළට ගලාගෙන විත් ඒ බුලත්වලට හානි සිදුව තිබුණා.ඒ නිසා ඒවා අලෙවි කළේ නෑ. එයින් දුප්පත් අපට විශාල පාඩුවක් සිදුවුණා..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>07</day>
    </date>
    <link>http://www.dinamina.lk/2011/06/07/_art.asp?fn=r1106072</link>
    <topic>බස්නාහිර පළාත් කර්මාන්ත දෙපාර්තමේන්තුවෙන්පරිගණක හා ඉලෙක්ට්‍රොනික් පුහුණුව</topic>
    <author>මැද කොළඹ සමූහ වයිමන් හෙට්ටිආරච්චි</author>
    <content>අ.පො.ස. (සා.පෙ.) දක්වා ඉගෙන විවිධ දුර්වලතා නිසා අධ්‍යාපනයෙන් ඇදහැලෙන සිසු සිසුවියනට පරිගණක හා ඉලෙක්ට්‍රොනික් ශිල්පීය දැනුම ලබාදී ඔවුන් ඉදිරියට ගැනීමේ වැඩපිළිවෙළක් බස්නාහිර පළාත් කර්මාන්ත දෙපාර්තමේන්තුව ආරම්භ කරයි.තම දෙපාර්තමේන්තුව අවශ්‍ය සම්පත් දායකත්වය දෙමින් පිළිගත් අධ්‍යාපන ආයතනවල පිහිටුවෙන පරිගණක දෘඪාංග හා විද්්‍යුත් තාක්ෂණ පුහුණු මධ්‍යස්ථාන මගින් මේ සිසු සත්කාරය සිදුවෙයි.ඒ යටතේ වූ පුහුණු මධ්‍යස්ථානය මුල්ලේරියාව නව නගරයේ ජාතික ළමා අධ්‍යාපන පදනම් පරිශ්‍රයේ දී බස්නාහිර පළාත් කෘෂිකර්ම, ගොවිජන සංවර්ධන, සුළුවාරිමාර්ග, කර්මාන්ත හා පරිසර කටයුතු පිළිබඳ ඇමැති උදය ගම්මන්පිල මහතා අතින් විවෘත විය.ජාතිත ළමා අධ්‍යාපන පදනමේ අධ්‍යක්ෂ ජනාධිපති උපදේශක ආචාර්ය බඳගිරියේ සෝමවංශ හිමියන්ගේ මග පෙන්වීම මත විවෘත වූ මේ විද්‍යුත් තාක්ෂණ පුහුණු මධ්‍යස්ථානය සඳහා වන මෙවලම් තොගය ද පළාත් ඇමැතිවරයා අතින් පිරිනැමිණි.මෙහි පළමුවැනි පියවර මගින් 50,000කට පුහුණුව ලබාදීමට අපේක්ෂිතය. මේ පුහුණු මධ්‍යස්ථානයට ඇතුළුවීමට අපේක්ෂා කරන අයට ඒ සඳහා ඉල්ලුම්පත් යොමු කළ හැකි බව ආචාර්ය සෝමවංශ හිමියෝ පැවසූහ. අවශ්‍ය විස්තර ජාතික ළමා අධ්‍යාපන පදනම මුල්ලේරියාව නව නගරය ලිපිනයෙන් ලබාගත හැකිය..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>07</day>
    </date>
    <link>http://www.dinamina.lk/2011/06/07/_art.asp?fn=r1106073</link>
    <topic>අඩු ආදායම්ලාභීන්ට නිවාස දෙන්න සසුනෙන් සෙවණ වැඩ අරඹයි</topic>
    <author>දොඩන්ගොඩ විශේෂ දයා විජේරත්න</author>
    <content>දොඩන්ගොඩ ප්‍රාදේශීය ලේකම් කොට්ඨාසයට අයත් සෑම ග්‍රාම නිලධාරී වසමකටම අඩු ආදායම්ලාභී පවුලකට නිවාසය බැගින් තනාදීමේ වැඩසටහන් ක්‍රියාත්මක කිරීමට ‘සසුනෙන් සෙවණ’ සංවිධානය පියවර ගෙන ඇත.මෙය සමස්ත ලංකා ශාසනාරක්ෂක බල මණ්ඩලය හා ජාතික නිවාස සංවර්ධන අධිකාරිය ඒකාබද්ධ ක්‍රියාත්මක කැරෙන ව්‍යාපෘතියකි. නිවාසලාභීන් තේරීම ප්‍රාදේශීය ලේකම්වරයාගේ නිර්දේශය මත සිදු කැරේ. බෞද්ධ විහාරස්ථාන ආශ්‍රය කර ගෙන මේ නිවාස ඉදිකිරීමට තීරණය වී තිබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>07</day>
    </date>
    <link>http://www.dinamina.lk/2011/06/07/_art.asp?fn=r1106074</link>
    <topic>ගොඩනැඟිලි රැසක්කැලෑවෙන් වැහිලා</topic>
    <author>නාගොඩ සමූහ – ටී. එල්. ඒ. පී. හේමපාල</author>
    <content>නාගොඩ ආනන්ද කනිටු විදුහල මීට වසර හයකට පමණ ඉහත වැසී ගියේ ශිෂ්‍ය සංඛ්‍යාව සීඝ්‍රයෙන් පහත වැටීම නිසායි. දැන් එහි ගොඩනැඟිලි තුනක්, බුදු මැදුර, වැසිකිළි කැසිකිළි පද්ධතිය විනාශ වෙමින් පවතී. විද්‍යාලය සතු භූමි භාගය කැලෑවෙන් වැසෙමින් තිබේ.එහෙත් දැනට පවතින තදබදයට පිළියමක් ලෙස නැවත මෙම පාසල විවෘත කර දෙන්නැයි ජනතාව ඉල්ලා සිටිති.මේ පිළිබඳ අදහස් දැක්වූ ධනපාල හිරිමුතුගොඩ මහතා, මේ පාසල ඉතා හොඳින් කාලයක් පැවතුණා.නමුත් ගමේ පවුල්වල සාමාජික සංඛ්‍යාව අඩුවීමත් සමඟ ප්‍රදේශයේ හා නගරයේ ජනපි‍්‍රය පාසල්වලට තම දූ දරුවන් ගෙන යාමට පටන්ගත්තා. මේ අනුව ක්‍රමයෙන් මේ පාසල අභාවයට ගියා. දැනටත් ප්‍රදේශයේ ඉඩකඩ මදි. ජනපි‍්‍රය පාසල්වල තදබදය අඩුකරගන්න මේ පාසල යළි විවෘත කරන්න.නාගොඩ ගමගේ ප්‍රේමරත්න මහතා - මේ පාසල යළි අරඹන්න බැරිනම් ප්‍රයෝජනවත් වැඩකට මේ රජයේ ගොඩනැඟිලි ටික යොදා ගන්නවා නම් හොඳයි..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>07</day>
    </date>
    <link>http://www.dinamina.lk/2011/06/07/_art.asp?fn=r1106075</link>
    <topic>හොරොව්පතාන වන ජීවීන් සුරකින්නඅක්කර 3000ක් වෙන් කරයි</topic>
    <author>සුල්තාන් එම්. මහරුෆ් – ගලෙන්බිඳුණුවැව තිනකරන්</author>
    <content>වල් අලි ඇතුළු වන ජීවීන් ආරක්‍ෂා කිරීම හා නිදහසේ ජීවත්වීමට සුදුසු පරිසරයක් ලබාදීමේ අරමුණින් හොරොව්පතාන ප්‍රදේ්ශයේ අක්කර 3000 ක් වෙන් කරන බව ගොවිජන හා වන ජීවරාශී සංරක්‍ෂණ ඇමැති එස්. එම්. චන්ද්‍රසේන මහතා පවසයි.වල් අලින් හා වන ජීවීන්ට ජීවත්වීමට සුදුසු පරිසරයක් ලබාදීම, වල් අලි මගින් බෝගවලට සිදුවන හානිය වළක්වාලීම, මිනිස් ජීවිත බේරා ගැනීම, වල් අලි ඝාතනය වැළැක්වීම ආදී කරුණු නිසා මෙම තීරණය ගෙන ඇත.විශේෂයෙන් වල් අලින්ගේ ආහාරය, ගාල් කිරීම ඇතුළු කරුණු රාශියන් හි විශේෂ අවධානය යොමුකරන අතර, අලි මිනිස් ගැටුම් අවම කිරීම, බෝග හානි වැළැක්වීම මේ මගින් අඩු කිරීම ද හැකිවේ..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>07</day>
    </date>
    <link>http://www.dinamina.lk/2011/06/07/_art.asp?fn=s1106071</link>
    <topic>එංගලන්තය කඩුලු 2ට ලකුණු 140යි</topic>
    <author/>
    <content>ශ්‍රී ලංකාව හා එංගලන්තය අතර ලන්ඩනයේ ලෝඩ්ස් ක්‍රීඩාංගණයේ පැවැත්වෙන දෙවැනි ටෙස්ට් තරගයේ ඊයේ සිවුවැනි දිනයේදී එංගලන්තය, පත්‍රය මුද්‍රණයට යන විට ඕවර 36කදි කඩුලු 2ක් දැවී ලකුණු 140 ක් දෙවැනි ඉනිමේදී ලබා ගෙන සිටියේය.ඇලස්ටෙයාර් කුක් නොදැවී ලකුණු 57ක්ද කෙවින් පීටර්සන් ලකුණු 10ක් ද ලබා සිටියහ.නායක ඇන්ඩෲ ස්ට්‍රාවුස් බින්දුවකට දැවී යාමෙන් පසුව එක්වූ ඇලස්ටෙයාර් කුක් හා ජොනතන් ට්‍රොට් මුළු ලකුණ සංඛ්‍යාව 117 දක්වා ඉහළ නංවමින් සිටියදී රංගන හේරත් ගේ පන්දුවක් කෙලින් ම කඩුල්ලේ වැදීමෙන් ට්‍රොට් දැවී ගියේය. සිය 6 වැනි ටෙස්ට් අර්ධ ශතකය පන්දු 66කින් (හතරේ පහර 8ක්) වාර්තා කළ ට්‍රොට් ලකුණු 58කට දැවී ගියේය.මේ තරගයේ එංගලන්තය පළමු ඉනිමේ ලබා ගත් ලකුණු 486 ට පිළිතුරු වශයෙන් ශ්‍රී ලංකාව ඊයේ ලකුණු 479ක් වාර්තා කළේය. මහේල ජයවර්ධන ලකුණු 49ක්ද ප්‍රසන්න ජයවර්ධන ලකුණු 40ක්ද ලබා ගත්හ.එංගලන්තය වෙනුවෙන් වඩාත් ම සාර්ථක පන්දු යවන්නා වූ ස්ටීව් ෆින් ලකුණු 108කට කඩුලු 4ක් බිඳ හෙලූ අතර ග්‍රෑම් ස්වෝන් ලකුණු 101කට කඩුලු 3ක් ලබා ගත්තේය. එංගලන්තය පළමු ඉනිමේදී අතිරේක ලකුණු 58ක් ලබා දී තිබිණි.ශ්‍රී ලංකා කණ්ඩායමේ පළමු ඉනිමේ අවසන් කඩුලු 7 ඕවර 29යි පන්දුු 2ක් ඇතුළත ලකුණු 107කට බිඳ වැටිනි.ඊයේ උදේ ඇදහැළුනු වර්ෂාව හේතුවෙන් සිවුවැනි දින තරගය ආරම්භ වූයේ දිවා ආහාරයෙන් පසුව පස්වරු 1.10 ට ය. තරගය ආරම්භ වී ඕවර 7ක් ගෙවී යද්දී ශ්‍රී ලංකා පිලේ කඩුලු 2ක් බිඳ වැටිණි. මේ කඩුලු දෙක ම බිඳ වැටුනේ පන්දු 3ක් අතරතුරදීය.පෙර දින තරගය නතර කරන විට නොදැවී ලකුණු 40ක් ලබා ගෙන සිටි මහේල ජයවර්ධන ට ඊයේ තවත් ලබා ගත හැකි වූයේ ලකුණු 9ක් පමණි.ස්ටීවන් ෆින් ගේ පන්දුවකට පිත්ත දැමීමේදී එහි අග වැදුනු පන්දුව කෙලින් ම තෙවැනි ස්ලිප් හි පන්දු රකිමින් සිටි ඇලස්ටෙයාර් කුක් වෙත ගියේය. පන්දු 84කට මුහුණ දුන් මහේල හතරේ පහර 8ක් එල්ල කළේය.ඉන්පසුව දැවී ගියේ පෙරේදා නොදැවී ලකුණු 1ක් ලබා ගෙන පිටියට පිවිස සිටි තිලාන් සමරවීර ය. ඔහු, ක්‍රිස් ට්‍රෙම්ලට් ගේ පන්දුවකට මැට් ප්‍රයර් කඩුළු රකින්නා අතට උඩ පන්දුවක් දෙමින් ලකුණු 9කට දැවී ගියේය. සමරවීර මේ ලකුණු 9 ලබා ගැනීම සඳහා පන්දු 42කට මුහුණ දුන්නේය. ඔහුගේ ක්‍රීඩා විලාශය තුළ විශ්වාසයක් ගැබ්ව නොතිබිණි. සමරවීර ක්‍රීඩා කළේ එංගලන්ත පන්දු යවන්නන්ට බියෙන් මෙනි.පෙරේදා තෙවැනි දින තරගය නතර කරන විට කඩුලු 3ට ලකුණු 372 සිට ඊයේ තරගය ආරම්භ කළ ශ්‍රී ලංකා පිලේ මේ සිවුවැනි හා පස්වැනි කඩුලු දෙක ම බිඳ වැටුනේ මුළු ලකුණු 394දීය.ඊට ඕවර හයකට පසුව ෆර්වේස් මහරූෆ් දැවී ගියේය. ඔහුට ලබා ගත හැකි වූයේ ලකුණු 2ක් පමණි. ස්ටුවර්ට් බ්‍රෝඩ් ගේ පන්දුවකට කඩුල්ල මුවා කිරීමේ වරදට හසුව මහරූෆ් දැවී යන විට මුළු ලකුණු ප්‍රමාණය 409ක් විය. මේ අනුව, පන්දු 15කදී ශ්‍රී ලංකාවට කඩුලු 3ක් අහිමි විය.ප්‍රසන්න ජයවර්ධන හා රංගන හේරත් එක්ව 7 වැනි කඩුල්ල වෙනුවෙන් ලකුණු 57ක් එක් කළහ. ඒ පන්දු 73කිණි. මේ දෙදෙනා ම දඟ පන්දු යවන ග්‍රෑම් ස්වෝන් ට හයේ පහරක් බැගින් එල්ල කළහ. මෙයින්, ප්‍රසන්න එල්ල කළ හයේ පහරෙන් පන්දුව ‘මිඩ් විකට්’ කලාපයට පිටුපසින් අසුන් ගෙන සිටි නරඹන්නන් අතරට වැටිණි. ප්‍රසන්න හා හේරත් පිට පිට ඕවරවලදී දැවී ගියහ. හේරත් දැවී ගියේ ස්වෝන් ගේ පන්දුවකටය. හේරත් සිය සීමාවෙන් පිටතට පැන ‘මිඩ් විකට්’ කලාපයට ඉහළ අහසට පහරක් එල්ල කිරීමට උත්සාහ කළද එය සම්පූර්ණයෙන්ම අසාර්ථක විය. ප්‍රයර් පහසුවෙන් ම ‘ස්ටම්ප්’ කළේය. හේරත් පන්දු 33කින් ලකුණු 26ක් රැස් කළ අතර හතරේ පහර 2ක්ද ඊට ඇතුළත්ව තිබිණි.ප්‍රසන්න ජයවර්ධන, ෆින් ගේ පන්දුවකට ‘ස්ලිප්’හි ස්වෝන් අතට උඩ පන්දුවක් ලබා දෙමින් ලකුණු 40කට දැවී ගියේය. පන්දු 64ක ඔහුගේ ඉනිමට හතරේ පහර 5ක්ද ඇතුළත්ව තිබිණි.දිල්හාර ප්‍රනාන්දු (5) ස්වෝන් ගේ පන්දුවකට ‘ස්ලිප්’ කලාපයේ ඇන්ඩෲ ස්ට්‍රාවුස් ට උඩ පන්දුවක් දෙමින් දැවී ගියේය. දිල්හාර ගේ පිත්තේ අග වැදී එම උඩ පන්දුව ආවේ මඳක් පහළිනි. ස්ට්‍රාවුස් ඔහුගේ වම් අත ඒ දෙසට දිගු කළේය. ඔහු ද පුදුමයට පත් කරමින් පන්දුව අතට හසුවී තිබිණි.ානක වෙලගෙදර (6), ස්වෝන් ගේ පන්දුවකට ‘ඩීප් මිඩ් ඕන්’හි ස්ටුවර්ට් බ්‍රෝඩ් අතට උඩ පන්දුවක් දීමත් සමග ශ්‍රී ලංකා පළමු ඉනිම ලකුණු 479කට අවසන් විය. ඒ අනුව ශ්‍රී ලංකාව මේ තරගයේ පළමු ඉනිමේදී එංගලන්තයට වඩා ලකුණු 7ක් පිටුපසින් සිටියේය.නායක තිලකරත්න ඩිල්ෂාන් ඔහුගේ දකුණතේ මාපටැඟිල්ලේ ආබාධය නිසා පන්දු රැකීම සඳහා පිටියට පිවිසියේ නැත. ඔහු මේ තරගයේ මින් ඉදිරියට ක්‍රීඩා නොකරනු ඇත. කුමාර් සංගක්කාර කණ්ඩායම මෙහෙයවීය.එංගලන්ත පිලේ දෙවැනි ඉනිමේ පළමු කඩුල්ල එම ඉනිමේ දෙවැනි පන්දුවේ දී ම බිඳ වැටිණි. ඒ කඩුල්ල ලබා ගත්තේ චානක වෙලගෙදර ය. ඔහුගේ පන්දුවට කඩුල්ල මුවා කිරීමේ වරදට හසුව නායක ඇන්ඩෲ ස්ට්‍රාවුස් බින්දුවකට දැවී ගියේය. පිටියේ තරග විනිසුරුවරයා දුන් එම ‘කඩුල්ල මුවා කිරීමේ’ තීරණයට එරෙහිව ස්ට්‍රාවුස් අභියෝග කළද තෙවැනි විනිසුරුවරයාගේ තීරණය ද එය ම විය.ඊයේ සවස තේ පානය සඳහා තරගය නතර කරන විට එංගලන්තය දෙවැනි ඉනිමේ එක් කඩුල්ලක් දැවී ලකුණු 18ක් ලබා ගෙන සිටියේය..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>07</day>
    </date>
    <link>http://www.dinamina.lk/2011/06/07/_art.asp?fn=s1106072</link>
    <topic>ඇඟිල්ලේ ආබාධය තිබුණත් තෙවැනි ටෙස්ට් තරගයට එනවා</topic>
    <author>වර්නන් ගුණසේකර ලන්ඩනයේ සිට</author>
    <content>දකුණතේ මාපටැඟිල්ලට සිදුව තිබෙන තුවාලය දින හතරක් පමණ විවේක ගත් විට සුවවනු ඇති බවත් එංගලන්තයට එරෙහිව ලබන 16 වැනිදා සවුත්ඇම්ප්ටන් හි දී ඇරැඹෙන තෙවැනි ටෙස්ට් තරගයට තමා අනිවාර්යයෙන්ම ක්‍රීඩා කරන බවත් ශ්‍රී ලංකා නායක තිලකරත්න ඩිල්ෂාන් පවසයි. පන්දුව එක ම තැන වැදීම නිසා ඇඟිල්ල ඉදිමී තිබෙන බැවින් දින හතරක් පමණ පිත්ත අතට නොගන්නා ලෙසට වෛද්‍යවරු තමාට උපදෙස් දී ඇතැයිද ඩිල්ෂාන් කියයි.ලෝඩ්ස් ක්‍රීඩාංගණයේදී අතිවිශිෂ්ට ඉනිමක නියැළුනු ඩිල්ෂාන්ගේ දකුණතේ මාපටැඟිල්ලේ ක්‍රිස් ට්‍රෙම්ලට්ගේ වේග පන්දුව දෙවතාවක් ම ගැටිණි. පළමු වතාවේදී ඔහු ලකුණු 55ක් ලබා ගෙන සිටියේය. දෙවැනි වතාවේදී පන්දුව ඇඟිල්ලේ වැදෙන විට ඩිල්ෂාන් ලකුණු 192ක් රැස්කර ගෙන සිටියේය. ඉන්පසුව ඔහුට ලබා ගැනීමට හැකිවූයේ තවත් එක් ලකුණක් පමණි.“දෙවෙනි පාර පන්දුව ඇඟිල්ලේ එකම තැනට වැදුනාම මට හරි වේදනාවක් ඇතිවුණා. ඊට පස්සේ මම බැට් කළේ හරිම වේදනාවෙනුයි. මට ලකුණු 200කට යන්න බැරිවුණේ ඒ නිසයි” තිලකරත්න ඩිල්ෂාන් කියා සිටියේය.ස්ටීවන් ෆින් ගේ ෙවිග පන්දුවක් සිය පිත්ත හා පා ආවරණ අතරින් රිංගා ගොස් කඩුල්ලේ ගැටීමෙන් ඩිල්ෂාන් ද්විත්ව ශතකය පෙනි පෙනී තිබියදී ලකුණු 193කට දැවී ගියේය..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>07</day>
    </date>
    <link>http://www.dinamina.lk/2011/06/07/_art.asp?fn=s1106073</link>
    <topic>මොරටු වේල්ස් කුමරුවෝ බාස්කට් බෝල් සූරතාව දිනති</topic>
    <author>ජගත් ගුණවර්ධන</author>
    <content>කොළඹ නාලන්දා විද්‍යාලය පරදවමින් අවුරුදු 19න් පහළ ‘බී’ කාණ්ඩයේ සමස්ත ලංකා බාස්කට් බෝල් තරගාවලියේ සූරතාව හිමිකර ගැනීමට මොරටුව වේල්ස් කුමාර විද්‍යාලය සමත්විය. 2010 වසරේ පැවැත්විය යුතුව තිබූ මේ තරගාවලිය මීගමුව ජෝශප් වාස් විද්‍යාලය වෙනුවෙන් ගොනුවූ විරෝධතාවක් හේතුවෙන් කල් දමා තිබූ අතර වයස් කාණ්ඩය ඉක්මවා ගිය ක්‍රීඩකයන් තම කණ්ඩායමේ සිටි බවට වරද පිළිගත් ජෝශප් වාස් විද්‍යාලය තරගාවලියෙන් ඉවත් වීමත් සමග ආසියානු ජාත්‍යන්තර පාසලට අවසන් පූර්ව වටයට පිවිසීමට හැකි විය.පසුගියදා මොරටුව වේල්ස් කුමාර විද්‍යාලයීය බාස්කට් බෝල් පිටියේදී නිමාව දුටු මේ තරගාවලිය ශ්‍රී ලංකා පාසල් බාස්කට් බෝල් සංගමය මෙහෙවූ අතර අවසන් තරගයේදී මොරටුව වේල්ස් කුමර විද්‍යාලය 60-42ක් ලෙස නාලන්දා විද්‍යාලයීය පිල පැරදවීය.තරගයේ පළමු කාර්තුවේ සිටම පෙරමුණ ගැනීමට වේල්ස් කුමර විද්‍යාලය සමත් වූ අතර ගිහාන් සරින්ද හා කනිෂ්ක ලියනගේ තම විද්‍යාලයේ ජයග්‍රහණය වෙනුවෙන් කැපී පෙනෙන දස්කම් දැක්වීය. මහනුවර අසාර් විද්‍යාලය ලකුණු 68-43ක් ලෙස ආසියානු ජාත්‍යන්තර පාසල පරදවමින් තුන්වන ස්ථානය ලබා ගනු ලැබීය. හෂාම් හලිම්ඩීන් හා සල්මන් සරසුඩීන් අසාර් විද්‍යාලය වෙනුවෙන් දස්කම් දැක්වීය.තරගාවලියේ දක්ෂතම ක්‍රීඩකයා ලෙස මොරටුව වේල්ස් කුමර විද්‍යාලයේ ගිහාන් සරින්ද සම්මාන ලැබූ අතර එම විද්‍යාලයේම කනිෂ්ක ලියනගේ හොඳම ආරක්ෂක ක්‍රීඩකයාට හිමි සම්මානය දිනාගනු ලැබීය. හොඳම ප්‍රහාරකයා ලෙස නාලන්ද විද්‍යාලයේ රුචිර අයේශාන්ත සම්මාන ලැබීය..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>07</day>
    </date>
    <link>http://www.dinamina.lk/2011/06/07/_art.asp?fn=s1106074</link>
    <topic>වසර 30 ක් පැරණි මලල ක්‍රීඩා වාර්තාවක් බිඳ වැටෙයි</topic>
    <author/>
    <content>මීටර 30000 ධාවන තරගය සඳහා වූ වසර 30 ක් පැරැණි ලෝක වාර්තාව බිඳ හෙළීමට කෙන්යාවේ මෝසස් මෝසප් සමත් විය.පසුගියදා පැවැති ප්‍රීෆොන්ටේන් ක්ලැසික් මලල ක්‍රීඩා උළෙලේදී මීටර 30000 ධාවන ඉසව්ව පැයකුත් මිනිත්තු 26 ක් සහ තත්පර 47.4 කින් නිමා කොට ඔහු නව වාර්තාව තැබුවේය. එමෙන්ම මටර් 25000 නිමා කිරීමට ඔහුට ගත වූ පැයකුත් මිනිත්තු 12 ක් සහ තත්පර 25.4 ක කාලයද ලෝක වාර්තාවකි. මෝසස් විසින් බිඳ හෙළනු ලැබුවේ ජවාහයේ වොෂිහිකෝ සේකෝ 1981 වසරේදී තැබූ ලෝක වාර්තාවය. එහිදී මීටර් 30000 ක ධාවන ඉසව්ව නිමා කිරීමට සේකෝට පැයකුත් මිනිත්තු 29 ක් සහ තත්පර 18.8 ක් ගතවී තිබූ අතර මීටර් 25000 නිමා කිරීමට පැයකුත් මිනිත්තු 13 ක් සහ තත්පර 55.8 ක් ගතවී තිබිණි.මෝසස් 2005 ලෝක මලල ක්‍රීඩා සූරතාවලියේදී මීටර් 10000 තරග ඉසව්වේ ලෝකඩ පදක්කම්ලාභියා ද වේ..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>07</day>
    </date>
    <link>http://www.dinamina.lk/2011/06/07/_art.asp?fn=s1106075</link>
    <topic>යුද-සිවිල්-පොලිස්-බොස්කෝ</topic>
    <author>පි‍්‍රන්ස් ගුණසේකර</author>
    <content>හොල්සිම් එෆ්. ඒ. කුසලාන පාපන්දු තරගාවලියේ අවසන් කණ්ඩායම් හතරට යුද හමුදාව, සිවිල් ආරක්ෂක, පොලිස් හා දොන් බොස්කෝ ක්‍රීඩා සමාජ සුදුසුකම් ලැබූහ.පසුගිය වසරේ සූරතාව දිනාගත් නාවික හමුදා ක්‍රීඩා සමාජය හා ගතවූ වසර 10 කදී පස්වරක් සූරතාව දිනා සිටි රත්නම් ක්‍රීඩා සමාජය අර්ධ අවසන් පූර්ව වටයේදී පරාජයට පත්වීම හේතුවෙන් තරගාවලියෙන් ඉවතට ගියහ.කෙසේවුවද මේ වසරේ අන්තර් ක්‍රීඩා සමාජ පි‍්‍රමියර් ලීග් සූරතාව දිනා සිටින දොන් බොස්කෝ පිල හා අනුසූරතාව දිනා සිටින පොලිස් ක්‍රීඩා සමාජය අවසන් පූර්ව වටයට පිවිසීමට සමත්ව ඇත.එෆ්. ඒ. කුසලාන තරගාවලියේ අවසන් පූර්ව තරග දෙක මාතරදී හා යාපනයේදී පැවැත්වීමට නියමතව ඇති අතර අවසන් මහා තරගය කොළඹදී පැවැත්වීමට බලාපොරොත්තු වේ. මාතර උයන්වත්ත ක්‍රීඩාංගණයේ හා යාපනය සාන්ත ජෝන් ක්‍රීඩාපිටියේ දී අවසන් පූර්ව තරග පැවැත්වෙන අතර ප්‍රධාන තරගාවලියක අවසන් වටයේ තරග කොළඹින් පිටතදී පැවැත්වෙන මුල්ම අවස්ථාව ලෙසද මෙය ඉතිහාසයට එක්වේ.අර්ධ අවසන් පූර්ව වටයේ විශාලතම පෙරළිය සිදුකළ දොන් බොස්කෝ ක්‍රීඩා සමාජය දඬුවම් පහර 5 - 4 ක් ලෙස පසුගිය සූර නාවික හමුදාව පරාජය කළේ ය. තරගයේ නියමිත කාලයේදී දෙපිලම ගෝල වාර්තා නො කළ හෙයින් දඬුවම් පහර මගින් ජයග්‍රහණය තීරණය කෙරුණි.බ්ලූස්ටාර් හා පොලිස් අතර තරගයේදී පොලිස් ක්‍රීඩා සමාජයට ගෝල් 2 - 0 ක ජයක් හිමිවිය. පොලිසිය වෙනුවෙන් රජිත ජයවිලාල් හා එස්. එම්. රෆීක් ගෝල් වාර්තා කළහ.යුද හමුදාව හා නිව්යංග්ස් අතර තරගයෙන් ගෝල් 6 - 0 ක දැවැන්ත ජයක් යුද හමුදාවට හිමිවූ අතර මොහොමඩ් හසාල් හා එම්. ද සිල්වා ගෝල් දෙක බැගින් ලැබූහ. මොහොමඩ් ඉසෙඩීන් හා එම්. ඩී. එල්. කුමාර ගෝලය බැගින් ලබා ගත්හ.සිවිල් ආරක්ෂක හා රත්නම් අතර තරගයෙන් ගෝල් 1 - 0 ජයක් සිවිල් ආරක්ෂක පිල ලබාගත්තේ ය. එම ගෝලය එම්. එන්. පි‍්‍රයංකර සතුවිය.එෆ්. ඒ. කුසලාන අර්ධ අවසන් වටයේ තරග පොලිස් ක්‍රීඩාංගණයේදී පෙරේදා නිමාවට පත්විය..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>07</day>
    </date>
    <link>http://www.dinamina.lk/2011/06/07/_art.asp?fn=f1106071</link>
    <topic>එජාපයබංකොලොත් පක්ෂවලවලිගය අල්ලන්න හදනවා</topic>
    <author>සාකච්ඡා කළේ ධම්මික සෙනෙවිරත්න</author>
    <content>* පෞද්ගලික විශ්‍රාම වැටුප් පනතට එරෙහිව ඇති වූ උද්ඝෝෂණ හා කටුනායක දී ඇති වූ අවාසනාවන්ත සිදුවීම ඔබ පැහැදිලි කරන්නෙ මොන විදිහටද?මේ සිද්ධිදාමය දෙස බැලුවාම පැහැදිලිවම පෙනෙන්න තියෙනවා ඒ පිටුපස ජේ.වී.පි. ය ඇතුළු බංකොලොත් දේශපාලන කණ්ඩායම් සිටින බව. ඒකෙ වලිගය අල්ලගෙන යූ.එන්.පි. ය උත්සාහ කරන්නෙත් දේශපාලන වාසි ලබා ගැනීමටයි. අපි මෙහෙම කියන්නෙ නිකම්ම නිකම් නෙවෙයි. ඇයි අපි ඒ අයට ඇඟිල්ල දිගු කරන්නෙ? උසාවියකදී කවුරු හරි වැරැදිකරුවකු වුණාම දඬුවම් නියම කරන්න කළින් පෙර වැරැදි ගැන විමසා බලනවා. පෙර වැරැදි තිබුණොත් දඩයත් වැඩියි. ඒ වගේ මෙතැනදිත් අපට ජේ.වී.පි. යේ පෙර වැරැදි මතක් වෙනවා.හැමදාමත් ඔවුන් කළේ විශ්වවිද්‍යාල ශිෂ්‍යයන්, ගොවීන්, කම්කරුවන් ආදී නොයෙක් දෙනා මැරීම සහ මරවගන්න එකයි. බිලි ගැනීම වගේම බිලි ගැනීමට සැළැස්වීමත් කළා. මිනිස් ලේ දැකීමෙන් තොර දේශපාලනයක් ඒ අයට නෑ. මේ විදිහට ජනතාව බිලිදීමේ ජේ.වී.පී.යේ වැඩපිළිවෙළ ගැන අපි විතරක් නෙවෙයි, ඉන් ඉවත්වී ආ විමල් වීරවංශ ඇමැතිතුමාත් කියනවා. මේ කියන දේවලින් වුණත් ඒ බව පැහැදිලි වෙනවා.‘බුදු සරණයි’ කියන බෝඩ් එකත් ගහගෙන එහෙ මෙහෙ යන ලොරි ගැන ගම්වල, ඉන්න මිනිස්සු දන්නවා. ඉස්සරහින් ‘බුදු සරණයි’ කියල තිබුණට ඒවයෙ ගෙනියන්නෙ හොර හරක්. ‘බුදු සරණයි’ කියන එක තියෙන්නේ බෝඩ් එකට විතරයි. කටුනායකදී වුණෙත් මේකම තමයි. නිදහස් වෙළෙඳ කලාපයෙ සේවය කරන අහිංසක දරුවන්ගෙන් 75% ක් විතර එක්සත් ජනතා නිදහස් සන්ධානයට ඡන්දය දීපු අය. ජේ.වී.පී. ය කළේ ‘බුදු සරණයි’ කියන බෝඩ් එකත් ගහගෙන වන්දනාවෙ යනව වගේ පෙන්නලා වෙන වැඩක්.මෙතැනදී ‘බුදු සරණයි’ වෙනුවට තිබුණේ පෞද්ගලික විශ්‍රාම වැටුප. ඒ බෝඩ් ලෑල්ලත් ගහගෙන ඔවුන් මේ තරුණ තරුණියන්ට කිව්වෙ ආණ්ඩුව ඔබේ ඡ්ර්‍ථජ්/ඡ්ඊජ් එකට තට්ටු කරන්නයි හදන්නෙ කියන බොරුව. මේ බොරුව ඔලුවලට දාලා ඔවුන්ව බිල්ලට දෙන එකයි ජේ.වී.පි.ය කළේ .* මේ විරෝධය මඟින් පෙන්නන්න හදන්නෙ, ආණ්ඩුව පෞද්ගලික අංශය මත බලහත්කාරයෙන් විශ්‍රාම වැටුපක් පටවන්න හදනවා කියලා නේද?මේ දේ බලහත්කාරයෙන් පටවපු එකක් නෙවෙයි. කාලයක් තිස්සේ ඒ සඳහා ඉල්ලීමක් තිබුණා. එය සැලකිල්ලට ගනිමින් තමයි පෞද්ගලික අංශය, විදේශගත ශ්‍රී ලාංකික ශ්‍රමිකයන් හා ස්වයං රැකියාවල යෙදෙන්නන් කියන අංශ 3ම සඳහා විශ්‍රාම වැටුප් ක්‍රමයක් හඳුන්වාදීම පිළිබඳ ‘මහින්ද චින්තන ඉදිරි දැක්මට’ ඇතුළත් වුණේ.පෞද්ගලික අංශයට මේ විශ්‍රාම වැටුප දෙන්න ගියේ ඡ්ර්‍ථජ් / ඡ්ඊජ් ප්‍රතිලාභත් ලබාදෙන අතරයි. පාරිතෝෂික දීමනාත් එලෙසම තිබුණා. එහෙම බැලුවාම රාජ්‍ය අංශයයි මේකට විරුද්ධ වෙන්න තිබුණේ. රජයේ සේවකයන්ට ඒ ප්‍රතිලාභ ලැබෙන්නේ නෑ. විශ්‍රාම වැටුප විතරයි. ඒත් මේකට විරුද්ධ වුණේ පෞද්ගලික අංශයයි. ඔවුන් ජේ.වී.පී. යේ ‘බුදු සරණයි’ බෝඩ් එකට අහුවුණා. නොමඟ ගියේ ඒකයි.මේ සිද්ධිය වූ දිනයේත් කම්කරු ඇමැතිතුමා පෞද්ගලික විශ්‍රාම වැටුප් පනත පිළිබඳ ආයෝජන කලාපයේ පැවැති සාකච්ඡාවකදී කිව්වෙ, මේ පනත එම සේවක - සේවිකාවන්ට අදාළ වෙන්නෙ නෑ කියලා. විශේෂයෙන් ඇඟලුම් කම්හල්වල සේවක, සේවිකාවන්ට බලපාන සුවිශේෂ ප්‍රශ්න ගැන අවධානය යොමු කරලා, එක්සත් ජනතා නිදහස් සන්ධානයේ ප්‍රධාන බලවේගය වන ශ්‍රී ලංකා නිදහස් පක්ෂය ආණ්ඩුවෙන් ඉල්ලීමක් කළා මේ පනත තාවකාලිකව අත්හිටුවන්න කියලා. එම තීරණය ගන්නා අවස්ථාවේ එහි මුලසුනේ සිටියේ ජනාධිපතිතුමා. ඒ අනුව මේ පනත අත්හිටුවීම පිළිබඳ ප්‍රකාශයට පත් කෙරුණා. එසේ තිබියදී තමයි මේ උද්ඝෝෂණය පැවැත්වුණේ.මේ අය කරන්නෙ මොකක්ද කියල රජයට අවබෝධයක් තිබුණා. ආරක්ෂක ලේකම්තුමා පොලිසියට නියෝග කරලයි තිබුණේ මේ උද්ඝෝෂණයට ආයුධ රැගෙන යන්න එපා කියලා. ඒ නිසා මේ සිද්ධියේ වගකීම භාර ගනිමින් පොලිස්පතිතුමා ඉල්ලා අස්වුණා. එහෙම දෙයක් වුණෙත් ප්‍රථම වතාවටයි. එදා සිදුවීම පිළිබඳ රූපවාහිනී නාලිකාවල විකාශනය වූ රූප රාමුවල පොලීසිය නිරායුධව සිටින බව, නිරායුධව සිටින පොලීසියට අතින් - පයින් - ගල්මුල්වලින් පහර දුන් බව පැහැදිලිව පෙනුණා. මේ දර්ශන පෙන්වූවේ රාජ්‍ය මාධ්‍යවල විතරක් නෙවෙයි. දෙරණ නාලිකාවේත් මම ඒ දර්ශන දැක්කා. උද්ඝෝෂණයට සහභාගි වූ පිරිස් පැයක් විතර පොලීසිය වටකරගෙන ඉඳලා පොලීසිය තුළටත් ගල් ගැසුවා. ඒ වෙලාවෙ තත්ත්වය පාලනය කර ගැනීම සඳහා පොලීසියෙ නිලධාරි මහත්මයෙක් අහසට වෙඩි තැබුවා.මේ සංඥාව වැරැදියට වටහා ගැනීම නිසා සිදුවූ වෙඩි තැබීමෙන් තුවාල වුණේ අහිංසකයන්ට. මෙතැනට අන්තර් විශ්වවිද්‍යාලයීය ශිෂ්‍ය බල මණ්ඩලයේ අය ගියේ මොකටද? ඒ අය සේවකයොද? එහෙම නැත්නම් දේශපාලනඥයොද? නෑ, පූර්ණ කාලීනව ජේ.වී.පී. දේශපාලනය කරන අය එතැන හිටියා. ඒ නිසා ජ.වි.පෙ. වුවමනාව පැහැදිලියි.ඡන්දයෙන් ඇවිත් කිසිවක් කරන්න බෑ කියන එක ජවිපෙ ඔප්පු කරලා පෙන්නුවා. පසුගිය පාර්ලිමේන්තුවේ මන්ත්‍රීවරු හතළිස් ගණනක්, ඇමැතිවරු 4 ක්, නියෝජ්‍ය ඇමැතිවරු 4ක් සිටියා. මොනවද කළේ ? දැන් පෙන්ෂන් එකක් ගන්නවා. හැබැයි පෞද්ගලික අංශයෙ සේවකයො විශ්‍රාම වැටුපක් ගන්නවාට විරුද්ධයි.ජවිපෙට හැමදාමත් තිබුණේ රුධිරය දකින ආසාව. කටුනායක ගැටුම පිටුපස තිබුණෙත් ප්‍රචණ්ඩත්වයයි, රුධිරය දකින්න තියෙන ආසාවයි.* සරසවි ශිෂ්‍යයන්ට හමුදා පුහුණුවක් දෙන බවටත් ජවිපෙන් විශාල චෝදනාවක් තියෙනවා?මට මතකයි අපි විශ්වවිද්‍යාලයට ගියාම දැඩිව නවක වධයට ගොදුරු වුණා. ආසාවෙන් ගිය අපිට පිළිගැනීම වෙනුවට ලැබුණේ පළිගැනීම. ඉස්කෝලෙ නිසා, ඇඳුම් නිසා, ආශ්‍රය කළ යාළුවන් නිසා පවා රැග් කළා. නවකවදයේ ඇති අමානුෂික බව මවුපියන් දැනගත යුතුයි. නවක වදය තුරන් කළ යුතුයි. ඒකට මේ නායකත්ව පුහුණුව විශාල රුකුලක්. ඒ නිසා දැන් කළ යුත්තේ අඩු පාඩු තිබේ නම් ඒවා හදාගෙන, මේ වැඩේ ඉදිරියට ගෙනයාමයි.හමුදා කඳවුරුවල මේ පුහුණු කඳවුරු පැවැත්වෙන නිසා දැන් කියනවා හමුදා පුහුණුවක් දෙනවාලු. ඇත්තටම ඒවා හමුදා කඳවුරුවල නැතිව වෙන තැනක තිබුණා නම් හොඳයි. ඒත් මේ විදිහේ පහසුකම් වෙනත් තැනක නෑ. දැන් මේ පුහුණුවට සහභාගි වන දරුවො ඉතාමත් කැමැත්තෙන් ඊට එක්වන හැටි අපි රූපවාහිනියෙන් දැක්කා. ඔවුන් ගිනිමැල සංදර්ශනවලදී ගීත ගයන හැටි දැක්කාම, පුහුණුව ලබන හැටි දැක්කාම අපට ආපහු විශ්වවිද්‍යාලයට යන්න හිතෙනවා. මට වසර දෙකකට පසු විශ්වවිද්‍යාලයට ගිය තිස්ස අත්තනායක මහත්තයත් මේ පුහුණුවට එරෙහිව තප්පුලලා තිබුණා. මට එයාගෙන් අහන්න තියෙන්නෙ ඔබ රැග් එක කෑවද? නැද්ද? කියන එකයි. තිස්ස අත්තනායක මහත්තයාත් රැග් එක කෑවා.වධදීලා, බය කරලා තමන්ගේ දේශපාලනයට ඩැහැගැනීම තමයි රැග් එකෙන් කරන්නෙ. ඊට පස්සෙ බිල්ලට දීලා නායකයො හැංගෙනවා. කටුනායකදී වුණෙත් මේ වගේ දෙයක්. උද්ඝෝෂණය කරන්න ගිය ජවිපෙ කට්ටිය එතැනින් පැන ගත්තා. කලාපයේ වෘත්තීය සමිති කටයුතු කරන ඇන්ටන් මාකස් වගේ අයගෙන් අපි ඉල්ලන්නෙ මේ ගැන ඇත්ත කියන්න. බෝඩ් එකේ ‘බුදු සරණයි’ කියලා තිබුණට ගෙනියන්නෙ හොර හරක් කියලා මාකස් මහත්තයලා දන්නවා. ඒ නිසා ව්ට්ර්‍ණ වලින් හරි සේවක සහෝදර - සහෝදරියන්ගේ සාමාජික මුදලින් හරි යැපුනට අපට ප්‍රශ්නයක් නෑ. මේ ඇත්ත පැහැදිලි කරන්න කියලා අපි ඉල්ලනවා.* විපක්ෂය කියන්නෙ ආණ්ඩුව මේ සිද්ධියේ වගකීම පොලීසිය පිට දාලා ඇඟ බේරාගන්න හදනවා කියලා?මේ සිද්ධියේ වගකීම භාර ගනිමින් පොලිස්පතිතුමා ඉල්ලා අස්වුණා. එහෙම දෙයක් වුණේ පළමු වතාවට. පොලිස් නිලධාරීන් කිහිපදෙනෙක් අත්අඩංගුවේ සිටිනවා. මේ ගැන විමර්ශනය කරන්න ඒක පුද්ගල කමිටුවක් පත්කර තිබෙනවා. නමුත් එජාප දේශපාලන කාලයේ විවියන් ගුණවර්ධන මැතිනියට, ගනේෂමූර්ති කියන පොලිස් නිලධාරියා පහර දුන්නාම, දරමිටිපල රතනසාර හිමියන්ගේ පැවිදි හඬ පුවත්පත පළ කරපු සාම විහාරයට පැනලා උඩුගම්පොළ කියන පොලිස් නිලධාරියා එතැන කලබැගෑනියක් කළාම, පොලීසිය වැරැදි බව අධිකරණය තීන්දු කළා. එජාප පාලකයො කළේ දඩ මුදලක් ගෙවලා අදාළ නිලධාරීන්ට උසස්වීම් දීපු එකයි. ඒ කියන්නෙ තව තවත් ගහපන් කියන එකයි. අපේ ආණ්ඩුව මේ පිළිබඳ ගත හැකි උපරිම ක්‍රියාමාර්ග ගත්තා. ඒ නිසා මම නම් කියන්නෙ බංකොලොත් දේශපාලන කණ්ඩායම්වලට නර බිලි ගන්න ඉඩ දෙන්න එපා! විශ්‍රාම වැටුපක් එපා නම් එපා! ඕන නම් සාකච්ඡා කරමු.* දැන් මේ විශ්‍රාම වැටුප් පනත අහෝසියි ද?අහෝසියි. ඒ බව රජයේ මාධ්‍ය ප්‍රකාශක කෙහෙළිය රඹුක්වැල්ල ඇමැතිතුමා ප්‍රකාශ කළා. මෙහිදී පනත් 3 ක් ගෙනාවා. ඒ පෞද්ගලික අංශයට, විදේශගත ශ්‍රී ලාංකික ශ්‍රමියකයන්ට හා ස්වයං රැකියා කරන්නන්ට. මේ අංශ 3 න් වැඩිම වාසිය ලැබෙන්න තිබුණේ පෞද්ගලික අංශයටයි.* විදේශගත ශ්‍රී ලාංකික ශ්‍රමිකයන් වෙනුවෙන් වන විශ්‍රාම වැටුප් පනත ක්‍රියාවට නංවන ලෙස ඔබ ඉල්ලීමක් කර තිබුණා?කාලයක් තිස්සේ ඒ සඳහා ඉල්ලීම් තියෙනවා. ඒ අනුව අප ඒ ඉල්ලීම කළා. පනතේ තියෙන දේවල් ගැන අපේ යෝජනා ගැන අපි සාකච්ඡා කළා. භාණ්ඩාගාර ලේකම්තුමා හමු වී අපි කතා කරන්න හිටියත්, එතුමාව අප හමුවී අපේ යෝජනා ලබා ගත්තා. පිකටිං කරන්න ඕන වුණේ නෑ. අපේ උත්සාහය විදේශගතව රටට විනිමය උපයන ඒ සහෝදර සහෝදරියන් වෙනුවෙන්, ඔවුන්ගේ දරු පවුල්වලට සහනයක් වීම වෙනුවෙන් මේ විශ්‍රාම වැටුප් පනත ක්‍රියාත්මක කර ගැනීමයි. එය ඉතිහාසගත දෙයක් වෙයි. විදේශගත ශ්‍රමිකයන් වෙනුවෙන් මුලින්ම අවධානය යොමු කළේ, ජනාධිපතිතුමා කම්කරු ඇමැතිවරයාව සිටියදී. එතුමා ඇරැඹූ විගමනික ප්‍රජාවගේ දරුවන් සඳහා වන ශිෂ්‍යත්ව වැඩපිළිවෙළ බොහෝ ඉදිරියට ඇවිත්. පසුගියදා අපි අරලියගහ මන්දිරයේදී මෙවර එම ශිෂ්‍යත්ව ලබා දුන්නේ එතුමා අතින්. එය තවත් පුළුල් කිරීම අපේ උත්සාහයයි. විගමනික ප්‍රජාවගේ දුක - ගැටලු හොඳින්ම හඳුනන නායකයෙක් ලෙස එතුමාගේ කාලයේදී මේ දේවල් ක්‍රියාත්මක කළ හැකි බව අපට හොඳටම විශ්වාසයි.* මැද පෙරදිග හා ලිබියාවේ උද්ගතවූ තත්ත්වය අනුව බලනවිට, අපේ රට තුළ එවැන්නක් ඇති කිරීමට නොහැකි නිසා, වෙනත් ක්‍රමයකින් හෝ රට අස්ථාවර කිරීම, මෙවැනි උද්ඝෝෂණ පිටුපස ඇති සැබෑ වුවමනාව විය නොහැකිද?මම මීට මාසයකට කළින් මැයි 7 වැනිදා ජෝර්දානයේ වර්ජන සිද්ධිය ගැන පැවැත්වූ මාධ්‍ය සාකච්ඡාවේදී , මට වාර්තා වුණු තොරතුරු අනුව එය පිටුපස ඉන්නෙ කවුද කියන එක නම් ගම් නොකියා කිව්වා. ඒ වෙලාවෙ මට නම් කියන්න අවශ්‍යතාවක් තිබුණේ නෑ. මේ පිටුපස ජවිපෙ හිටියා. සේවයට ගිය ශ්‍රී ලාංකිකයන්ට ඔවුන් පහර දුන්නා. සේවිකාවන් බිම දිගේ ඇදගෙන ගිහින් තිබුණා. වත්මන් සිදුවීම්වලට කළින් ලිබියාවේ අතරමං වූ ශ්‍රී ලාංකික ශ්‍රමිකයන්ගෙන් පවා මුදල් ඉල්ලලා තිබුණා. අතේ සතේ නැතුව හිටපු ඒ මිනිස්සුන්ගේ පොකට් එකටත් ගැහුවා.රටට විනිමය ලැබෙන ප්‍රධාන මාර්ගය මේ ශ්‍රමික සහෝදර - සහෝදරියන්. ඒ මර්මස්ථානවලට ගහලා, රටේ ආර්ථිකය බිඳදැමීම මේ අයගේ වුවමනාව බව පැහැදිලියි. මේ ප්‍රයත්නයන් දැනට අපි ලත් තැනම ලොප් කරලා තියෙනවා. ඉදිරියටත් අපි වගකීම් සහගතව ක්‍රියා කරනවා. මහින්ද රාජපක්ෂ පාලනය ජනතාවාදීයි. ජනාධිපතිතුමා හෝ ආණ්ඩුව කිසි විටෙකත් ලැබී ඇති බලය නිසා හිස උදුම්මාගන්නේ නෑ..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>07</day>
    </date>
    <link>http://www.dinamina.lk/2011/06/07/_art.asp?fn=f1106072</link>
    <topic>අන්තරේ හාමුදුරුවන්ට වඩාකුළු-පොලු ඇති රාලහාමි වටී</topic>
    <author>රන්ජන් අමරරත්න</author>
    <content>අප ජීවත්වන ලෝකයත්; අපගේ පැවැත්ම රැඳී ඇති ආත්මයත් (සිරුර හා මනස) මහත් ශෝකයෙන් පිරී පවතී. ශෝකය යනු දුක ය. එය වටහා ගත හැක්කේ දැනුමෙන් නො ව ප්‍රඥාවෙන් ය. දැනුම හා ප්‍රඥාව අතර විශාල පරතරයක් පවතී. හැරත් ඒ මාර්ග දෙකකි. සුවය හා තෘප්තිය යැයි අප විසින් කල්පනා කරනු ලබන ඉලක්ක කරා හඹා යන උපාය මාර්ග දැනුම විසින් සපයා දෙනු ලැබේ. අපි එම මාර්ග දිගේ ඉවක් – බවක් නැතුව දුවන්නෙමු. එහෙත් කෙළවර ඇත්තේ දුකක් ම ය. දුක්ඛ - සත්‍යයක් ම ය.විරාගයේ අරවින්ද මේ ස්වභාවය විඳ දී අපිස් ජීවිතයෙන් හෙම්බත් විය. මළගිය ඇත්තෝ හා මළවුන්ගේ අවුරුදු දා ප්‍රබන්ධ ද්විත්වයෙහි එන දෙවෙන්දරෝ සං ඉහත කී දුක්ඛ - සත්‍යය ජීර්ණය කොට ඉන් පලා යෑමට තැත් දරා හුදෙකලාවේ දිවි නසා ගත්තේ ය. අවසන් මොහොතේ සිය සහකරුවාට දොඩම් ඉස්ම ටිකක් දී ගත නො හැකි වූ නොරිකෝ අදත් තැවෙන්නී ය. මර්සෝ ජීවිතයේ ගුඪ ස්වභාවයත්; කාම රාගයත් හාස්‍යයට ලක් කළේ ය. (TheOutsider)කාන්තාරයේ මොන සංවර්ධනයක් ද? මොන ආදරයක් ද එහි ඇත්තේ දූවිල්ල හා කුණාටු පමණි. ඊශ්‍රායලයේ යඉල් දයාන් එය ලියා තැබී ය. (The Dust) මධ්‍යධරණී මුහුද හා රතු මුහුද යා කොට සූවස් ඇළ නිර්මාණය වුව ජීවිත එසේ යා කරන්නට බැරි ය. ඉංග්‍රීසි ආධිපත්‍යය විසින් ඇති කරනු ලබන වෙනස දරා ගත නො හී; ඔකන්ක්වෝ මල්ලවපොර බැදීම අතහැර ගෙල වැලලා ගත්තේය. ඉරාකයේ, ඇෆ්ඝනිස්ථානයේ, මොරොක්කෝවේ, ශ්‍රී ලංකාවේ කියා වෙනසක් නැත. සෑම තැනෙක ම එක ම දෙයක් සිදු වේ. පරිසරය වෙනස් ය. උපාය මාර්ග විවිධ ය. හර්මන් හෙසගේ සිද්ධාර්ථ ගංගාවක් අසබඩ සිට මේ සියල්ල වටහා ගත්තේ ය.අප එතැන් සිට ජීවිතය ආරම්භ කළ යුතු ය.පංච ශීලයආත්මය වටහා ගත යුතු ය.මම බෞද්ධයෙක් මි. එහෙත් ඒ මතුපිටට පෙනෙන හැටි ය. මම කෑගල්ල පළාතේ අමු ගැමියෙක් මි. මගේ මා පියෝ ද පරම්පරාව ද බෞද්ධයෝ වෙති. මම දිනපතා පන්සිල් ගනිමි. බුද්ධ පූජාව තබමි. ගාථා කියමි. පොහොයට පන්සල් යමි. මසකට දෙවරක් පන්සල් දෙකකට පේරුදානය දෙමි. වාහනයකින් යන කල පවා පන්සලක් – පන්සලක් ගණනේ නැඟී සිටිමි. භික්ෂූන් දුටු කල්හි උපරිම ලෙස ගෞරව දක්වමි. එහෙත් මම සැබෑ බෞද්ධයෙක් වෙම් ද? පස්වන සිල්පදය නිතිපතා මවිසින් බිඳිනු ලැබේ. ඒ සමඟ සම්ප්‍රප්ප්‍රලාප දෙඩීම ඇතුළු වෙනත් පාපයන්ට ද යොමු වේ. මේ පාපකර්මවලින් ගැල වී අවම ලෙස පංච ශීලයවත් රැකිය යුතු යැයි දැන් මට සිතේ. ඒ සඳහා උපදේශයක් ගැනීමට භික්ෂූ - සංඝයා වෙත යා යුතු ය.විශ්වවිද්‍යාල ජීවිතය තුළ භික්ෂූන් වහන්සේගේ හැසිරීම පිළිබඳ අත්දැකීම් රැසක් මට තිබේ. 1981 සිට 1985 දක්වා කැලණි සරසවියෙහි උගත්තෙමි. මම එකල සමාජවාදී ශිෂ්‍ය සංගමයෙහි ක්‍රියාධරයෙක් මි. ඇමැති ඩිලාන් පෙරේරා ප්‍රගතිශීලි ශිෂ්‍ය ව්‍යාපාරය නියෝජනය කළේ ය. (ශ්‍රීලනිප) මහ ලේතම් තිස්ස අත්තනායක සමවාදී ශිෂ්‍ය ව්‍යාපාරය නියෝජනය කළේ ය. (එජාපය) වැඩි බලය අප අතර පැවැති අතර භික්ෂූ සංඝයා කොටස් තුනකට බෙදී දේශපාලනය කළහ. ඒ සමාජවාදී, ප්‍රගතිශීලි, සමවාදී යන ලෙසින් ය.ශිෂ්‍ය ව්‍යපාරයවඩාත් සාහසික ප්‍රචණ්ඩකාරී අවිනීත භික්ෂූහු සමාජවාදී ශිෂ්‍ය ව්‍යාපාරය නියෝජනය කළහ. අපි සටන් පුහුණුව සඳහා මල්ලවපොර, කරාතේ හා ටයිකොන්ඩෝ උගත්තෙමු. දැළි පිහි ළ¼ඟ තබා ගත්තෙමු. එක්තරා සටන් පුහුණුවක දී තරුණ හිමි නමකගේ වමත මා අතින් බිඳිණි. එබඳු ඉතිහාසයක් අපට තිබිණි. ශිෂ්‍ය ව්‍යපාරය සංවිධානය කරන විරෝධතාවල පෙරමුණෙහි ගමන් ගත්තෝ තරුණ භික්ෂූහු ය. පොලිසියට පළමු ගල් පහර එල්ල කරන්නෝ ද ඔව්හුම ය. අප මත්පැන් පානය කරන කල්හි වැඩි ප්‍රමාණයක් ගිල දමන්නෝ ද ඔව්හුම ය.එකල අප හා සමාජවාදී ශිෂ්‍ය ව්‍යාපාරයෙහි කටයුතු කළ භික්ෂූන්ගෙන් බොහෝ දෙනකු අද ජීවතුන් අතර නැත. 1988 – 1991 භීෂණ සමයේ එක්කෝ ඔව්හු ඝාතනයට ලක් වූහ. අතුරුදන් වූහ. සුළු පිරිසක් සිවුරු හැර පියා විදේශවලට පැන ගත්හ. ඉහළට උගෙන සමාජ සේවාවක නිරත වන භික්ෂූන් නැති තරම් ය. එහෙත් ප්‍රගතිශීලි ශිෂ්‍ය ව්‍යාපාරයෙහි ද සමවාදී ශිෂ්‍ය ව්‍යාපාරයෙහි ද නිරත වූ භික්ෂූන්ගෙන් වැඩි දෙනා උපාධිය සමත් ව තම පන්සල් - ආරාම කරගෙන යති. නායක තනතුරුවලට පත් ව සිටිති. කථිකාචාර්ය, මහාචාර්ය පදවි දරති.සමාජවාදී ශිෂ්‍ය ව්‍යාපාරයෙහි නිරත භික්ෂූන්ගෙන් වැඩි දෙනකුට ධර්ම ඥානයත් නැත. විෂය ඥානයත් නැත. 1984 දී සරසවියේ බෞද්ධ සංගමයෙන් අපට අභියෝගයක් ලැබිණි. මාතෘකාව වූයේ බුදුදහම ද - සමාජවාදය ද යන්න ය. ඒ පිළිබඳ ප්‍රසිද්ධ විවාදයක් පැවැත්විය යුතු ය. දෙපාර්ශවයෙන් ම කථිකයන් පස් දෙනා බැගින් තෝරා ගැනිණි. විවාදය සඳහා සමාජවාදී ශිෂ්‍ය සංගමයෙන් මම ද ඉදිරිපත් වීමි. අන් අය භික්ෂූහු වූහ. විවාදය දා සමාජවාදී භික්ෂූහු පලා ගිය හ. අවසානයේ ලෙනින් ශාලාවේ සිට තනිව වාද කරන්නට මට සිදු විණි. සමාජවාදී ශිෂ්‍ය ව්‍යාපාරයේ භික්ෂූන්ගේ හැටි එහෙමය.බෞද්ධ දර්ශනයලෝකය දුකෙන් මුදාගත හැක්කේ සමාජවාදයට ද බුදුදහමට ද? කර්මය යනු කුමක් ද? කර්මය සූරාකෑමට උපකාර කරන අතර මිනිස් සමාජය තුළ සිදුවන සත්‍යය වටහා ගැනීමට බාධා ඇති කරන්නේ යැයි මම තර්ක කළෙමි. එයින් ම පන්ති භේදය පුළුල් වන බව ද මිනිසා සමාන ලෙස සම්පත් බෙදා ගනිමින් ඉදිරියට ගමන් කළ යුතු විද්‍යාත්මක ගමන පමා කරන බවට ද තර්ක කළෙමි. එය අතිශය මෝඩ පුහු තර්කයක් බව පසු ව මම වටහා ගත්තෙමි. ඉන් දෙදිනකට පසු බෞද්ධ දර්ශනය පිළිබඳ හිටපු මහාචාර්ය ඩබ්ලිව්. එස්. කරුණාරත්න මහතා ඕනෑම සමාජවාදියකුට තර්ක කිරීම සඳහා විවෘත ආරාධනාවක් කළේ ය. කිසිවකු නැ¼ඟී සිටියේ නැත. මම ලැජ්ජාවෙන් ඇඹරුණෙමි. සිහින් හූ හ¼ඬක් පැතිර ගියේ ය.දේශපාලන මාර්ගසිල්වත්, නැණවත්, ධර්ම ඥානයෙන් හෙබි භික්ෂූන් වහන්සේ කොතැනක වැඩ සිටිත් ද? සමාජවාදී ව්‍යාපාර තුළ ඇත්තේ නැත. අන්තරය තුළ කිසිවිටෙකත් නැත. ලෝකයත් එහි රැඳෙන ආත්මයත් දුකෙන් පිරී ඇති බැවින් එම දුක් කෙළවර කිරීම සඳහා නිවන් මාර්ගය තෝරා ගත යුතු යැයි බුදුහු පෙන්වා දුන්හ. (සබ්බ දුක්ඛ නිස්සරණ, නිබ්බාන සච්ච කරනත්ථාය) විශ්වවිද්‍යාල තුළ දේශපාලනයට පිවිසෙන කිසිදු භික්ෂුනමක් එම මාර්ගය අනුගමනය නො කරති. ඔව්හු ඒ වෙනුවට දේශපාලන මාර්ග තෝරා ගනිති. අප අපේක්ෂා කරන ගැඹුරු ජීවිතාවබෝධය හා විමුක්තිය දේශපාලනයෙන් ලද හැකි ද?කාල් මාක්ස්ට හෝ එංගල්ස්ට හෝ ජීවිතයේ දුක කෙළවර කළ හැකි ද? ලෙනින්, මාඕ සේතුං, හෝචිමිං, මාටින් ලූතර් කිං, ලුමුම්බා, චේ ගොවේරා එබන්දක් සිදු කළෝ ද? කේන්ස්, ඇඩම්ස්මිත්, ෂූමාකාර්, ගුහාර් මින්ඩාල් එම යථාර්ථය විග්‍රහ කළෝ ද? බංගලිදේශයේ ග්‍රාමීන් බැංකු ක්‍රමයෙන් හි¼ඟන්නන්ට ණය ලබා දුන්නේ ය. දුප්පත්කම කෙළවර වුණේ ද නැත. ශ්‍රී ලංකාවේ ජනසවියෙන් ස්වයං රැකියා සඳහා මුදල් ලබා දුන්නේ ය. ආහාර මල්ලට වෙනම ත්, ඉතිරි කිරීමට වෙනමත් මුදල් ලබා දුන්නේ ය. දුප්පත්කම කෙළවර වූයේ ද? නැත.ලෝකයේ පවත්නා ස්වාභාවයත්; පුද්ගලයාගේ ආත්මයත් තේරුම් ගත යුතු ය. එය ඇත්තේ බඹයක් තරම් වූ මිනිස් ශරීරය තුළ ම යැයි බුදුන් වහන්සේ වදාළ සේක. නොබෙල් ත්‍යාගලාභී ආර්ථික විශේෂඥ ආචාර්ය ඊ. එෆ්. ෂූමාකාර් බෞද්ධ ආර්ථික විද්‍යාවක් ගැන කතා කළේ ය. නොබෙල් ත්‍යාගලාභී ආර්ථික විද්‍යාඥ අමාර්තන් ද සෙන් බෞද්ධ දර්ශනයේ මැදුම් පිළිවෙත හා අල්පේච්‍යතාව ගැන කියා සිටියේ ය. සම්මානනීය විද්‍යා ප්‍රබන්ධකයකු වූ ආතර් සී ක්ලාක් අනාගතයේ පවතින එක ම දර්ශනය ලෙස බෞද්ධ දර්ශනය හැඳින්වී ය. එය ගැඹුරින් වටහා ගැනීම අප සතු කාර්යයෙකි.ගිලන්පසඅපගේ තරුණ භික්ෂූනට ඉහත තත්ත්වයන් වටහා ගැනීමේ වුවමනාවක් තිබේ ද? පසුගිය හතරවන සෙනසුරාදා අන්තරේ භික්ෂූහු කොළඹ විහාර මහා දේවී උද්‍යානයේ සිට කොල්ලුපිටියේ අරලියගහ මන්දිරය තෙක් පෙළපාළියකින් ගමන් කළ හ. කෙස් - රැවුළු වවාගෙන රැඩිකල් ස්වභාවයකින් පෙළපාළි පැවැත් වූ එම භික්ෂූන්ගේ ඉලක්කය වන්නට ඇත්තේ පොලිස් ප්‍රහාරයෙකි. එහෙත් එය සිදු වූයේ නැත. පොලිස් ප්‍රහාරය වෙනුවට අරලියගහ මන්දිරයෙන් ගිලන්පස ලැබිණි. ඇතැම් භික්ෂූහු ගිලන් පස වීසි කළහ. තවත් අය ගිලන් පස වැළඳූහ. තවත් අය ප්‍රතික්ෂේප කළහ.එතැන් සිට උන් වහන්සේලාගේ හැසිරීම අන්තිම අශෝභන විය. සමහරු පරුෂ වචන කීහ. සමහරු බැණ වැදුණා හ. සමහරු සිවුරු ඔසවාගෙන චණ්ඩි පාට් රඟ පෑහ. පැය දෙකකට ආසන්න කාලයක් ඔවුන්ගේ කෝලම් රංගනය පැවැතිණි. මෙය දකින බෞද්ධයාගේ සිත කළකිරීමට පත් වේ. අප ඉතා බැතියෙන් දානය, පිරිකර ආදිය පූජා කරනුයේ මෙබඳු කලහකාරී – ප්‍රචණ්ඩ පිරිසක් දැයි මිනිසුන් සිතන්නට ඇත.එසේ නම්; කුඩහපොළ හිමියනට ගෞරව දක්වනුයේ මන්දැ’යි පෙරළා ප්‍රශ්නයක් නැඟේ. කුඩහපොළ හිමියන් රට හා ජාතිය වෙනුවෙන් වෙඩි කා අපත් වූ හිමි නමෙකි. උන් වහන්සේ කලහකාරී වූයේ නැත. සටන් පාඨ කීවේ නැත. කළ යුත්ත පමණක් සන්සුන් ව ඉටු කළ සේක. 1966 ජනවාරි 08 දා ද මෙවන් සිදුවීමක් විය. එක්සත් ජාතික පක්ෂය ගෙන ආ භාෂා විධි – විධාන පනතට එරෙහි වූ දේශප්‍රේමී කොටස් අස්සන් ලක්ෂයකින් සමන්විත පෙත්සමක් ද රැගෙන අගමැති ඩඩ්ලි සේනානායක මහතා හමුවීමට ගියහ. පෙළපාළියට පොලිස් ප්‍රහාර එල්ල විය. කඳුළු - ගෑස්, බැටන් ප්‍රහාර ඉක්මවා ගොස් වෙඩි තැබූහ. භික්ෂූන් වහන්සේගේ වටාපත්, කුඩ, බණපොත්, පාවහන්, සිවුරු පමණක් නොව බුද්ධ පුත්‍රයන්ගේ ලෙයින් කොළඹ පාරවල් තෙත් විය.විරෝධතාඅගමැති ඩඩ්ලි සේනානායක මහතා කියා සිටියේ ආණ්ඩුව නීතිය හා සාමය රැකීමට බැඳී සිටින බැවින් අවශ්‍ය විට වෙඩි තබන බව ය. වෙඩි වැදුණු දඹරාවේ රතනසාර හිමියෝ අපවත් වූහ. එවකට රාජ්‍ය ආරක්ෂක ඇමැති ලෙස කටයුතු කළ ජේ. ආර්. ජයවර්ධන මහතා ද අපූරු ප්‍රකාශයක් කළේය. එනම්; පොලිසිය පෙළපාළිකරුවන් විසිරුවා හැරීම සඳහා තාප්පයකට වෙඩි තැබූ බවත්; උණ්ඩය පෙරළා පැමිණ රතනසාර හිමියන්ගේ සිරුරේ ගැටුණු බවත් ය. එදා පෙළපාළි විසිරුවා හැරියේ ද නීතිය ආරක්ෂා කළේ ද ඒ අයුරින් ය. සර් ජෝන් කොතලාවල එදා අගමැති ව සිටියේ නම්; හිමිවරුන් කිහිප නමකට පා - පහර දෙනු නියති.සෙනසුරාදා පැවැති පෙළපාළියට හා විරෝධතාවට කිසිදු බාධාවක් නො වී ය. භික්ෂූහු අන්තර් විශ්වවිද්‍යාල බල මණ්ඩලයේ නායක සහෝදරයාට නැතහොත් කැඳවුම්කරුට ජවිපෙ නායකයන්ගෙන් ලැබෙන උපදේශ අනුව අරලියගහ මන්දිරය ඉදිරිපිට අඩව්වක් අල්ලා ආපසු වැඩම කළහ. නියම බෞද්ධයකු ලෙස රාජ්‍ය නායකයා හැසිරී තිබේ. ඔහු පෙළපාළිය කරට ගත්තේ ද නැත. එය බිමින් තිබ්බේ ද නැත. පහර දෙන්නැ’යි අණ දුන්නේ ද නැත. මේ අනුව ජනතා විමුක්ති පෙරමුණෙහි අපේක්ෂා බිඳ වැටුණු බව ඉතා පැහැදිලි ය.මෙහි දී අප සිහියට නැෙ¼ඟන තවත් ප්‍රධාන කාරණයක් තිබේ. එනම්; කටුනායක සිද්ධියේ දී පොලිස් නිලධාරීනට කැරලිකරුවන් පහර දුන්න අන්දමය. ඉහළ පොලිස් නිලධාරීන් වටකොට ඔවුනට එළව - එළවා පහරදීම න්‍යායක් ලෙස පැවැතිණි. ඇතැම් පොලිස් නිලධරයකුට උද්ඝෝෂකයන් විසින් උඩ පැන පා පහර දෙන ලදී. තවත් අය ගල්, මුල් හා මුගුරුවලින් පොලිසියට පහර දුන්හ. සාමය ආරක්ෂා කිරීම සඳහා පැමිණි පොලිසියට සලකන්නේ ගල් මුල්වලින් හා බංකුවලින් ද ඒ සියල්ල එසේ ම සිදු විය. එහෙත් මේ පොලිස් නිලධාරීන් ගැන කියන්නට කෙනකු නැත. ජ.වි.පෙ කොට කළිසම් සහෝදරයෝ උඩ පැන පොලිස් නිලධාරීනට පා - පහර දුන්හ. ආයෝජන කලාපයේ ද, එම කලාපයේ සහෝදර සේවක පිරිසට ද ආරක්ෂාව සැලැසීමට ගිය පොලිස් නිලධාරීනට දුවන තෙක් පහරදීම අනුමත කළ හැක්කේ කාට ද?සෙනසුරාදා භික්ෂූ පෙළපාළියෙහි කී දෙනකු ළඟ දැළි පිහි තිබුණේදැයි අප දන්නේ නැත. අඳනකඩ අස්සේ කොපමණ ගල් - මුගුරු ප්‍රමාණයක් තිබුණේදැ’යි දන්නේ ද නැත. එහෙත් ඔවුන් බරපතළ සටනකට සුදානම් වී පැමිණි බවක් නම්; පෙනෙන්නට තිබේ.සැබෑ ජයග්‍රහණයභික්ෂූන්ගේ ආගමික කාර්යය විය යුත්තේ අර්ථයෙන් – ධර්මයෙන් සමාජයට අනුශාසනා පැවැත්වීම ය. ඒ හැරෙන්නට රට හා නායකයා අසීරු අඩියක සිටින විට ඉන් ගොඩ ඒමට උපකාර කිරීම ය. වළගම්බා රජුට රට එක් සේසත් කිරීම සඳහා කුපිත කළ තිස්ස ථෙර නම උපකාර කළහ. විමලධර්මසූරිය රජුගේ සහායට දෙවනගල රතනාලංකාර හිමියෝ උන්හ. හයවන පරාක්‍රමබාහු රජු පිටුපසින් වීදාගම මහ තෙරහු උන්හ. දුටුගැමුණු මහරජුට සහාය සඳහා භික්ෂූ - සංඝයා සමූහයක් එක පියවරට ගමන් ගත්හ. මහින්ද රාජපක්ෂ මහතාගේ රාජ්‍යත්වය වෙනුවෙන් ද භික්ෂූහු දහස් ගණනක් පෙළ ගැසී උන්හ. මහින්ද රාජපක්ෂ මහතාට එරෙහි බලවේග පරාජය කිරීම සඳහා නිකාය භේදයකින් තොරව සංඝයා වහන්සේ එක්වූහ. කොටි ත්‍රස්තවාදය පරාජය කොට සැබෑ ජයග්‍රහණයක් ලැබීම සඳහා ම ඔව්හු එම කැපවීම කළහ. අදත් එහි බරපතළ වෙනසක් නැත. පෙළපාළි යන මිස දුටු යතිවරුන්ගේ උපදේශයනට වඩා නිහඬ බව වැදගත් ය. මහින්ද රාජපක්ෂ මහතා ඒ බව වටහාගෙන තිබේ.රාජ්‍ය දේපොළශ්‍රී ලංකා පොලිසියේ සේවය කරන්නෝ ද මනුෂ්‍යයෝ ය. ලෙයින්, මසින්, මනසින් හා හැඟීම්වලින් සමන්විත ඔව්හු රටේ ආරක්ෂාව වෙනුවෙන් ද මහජනයාගේ සාමය හා ආරක්ෂාව වෙනුවෙන් ද දිවි දෙවෙනි කොට සේවය කරති. ශ්‍රී ලංකාවේ ත්‍රස්තවාදය පරාජය කිරීමේ දී ඔවුන් කළ මෙහෙය අති විශිෂ්ට ය. කැකෑරෙන ගිනි අව්වේ පිච්චෙමින් ද, අනෝරා වැස්සේ තෙමෙමින් ද ඔව්හු ප්‍රභූන් ආරක්ෂා කරති. මහ පාරේ පැය ගණන් හිටගෙන සිටිති. ඔවුනට ගේ - දොර ප්‍රශ්න තිබේ. පවුල් බර තිබේ. දාමරික තර්ජන තිබේ. ඔවුන් මේ සියල්ල පසෙක ලා රාජ්‍ය දේපොළ ආරක්ෂාව සඳහා කැරලි මර්දනයට යා යුතු ය. හිස් අතින් කැරලි මර්දනයට යන පොලිස් භටයා තම නිල කබාය ද කරලාගෙන සිටිය දී කොලු කුරුට්ටන්ගේ පා - පහරට ලක්වීම අනුමත කරන්නෝ කවරහු ද? කටුනායක සිදුවීම් තුළ එවැන්නක් ද තිබේ.නැවත භික්ෂූ පෙළපාළිය දෙසට හැරුණහොත්; මෙරට ප්‍රධාන පුරවැසියාගේ නිල නිවස පිහිටුවා ඇත්තේ අධි ආරක්ෂිත කලාපයක ය. ඒ හැරෙන්නට රටේ පාලනය තව ම හදිසි නීතියට යටත් ය. එබඳු පසුබිමක සිවුරු ඔසොවාගත් චීවරධාරී පිරිසක් අරලියගහ මන්දිරය ඉදිරිපිට යකා නැටූහ. පරුෂ වචන කීහ. රාජ්‍ය නායකයාට අභියෝග කළහ. මෙබඳු තත්ත්වයක් ඉවසා සිටින්නේ කවුද? සර්. ජෝන් කොතලාවල රාජ්‍ය නායකයා ලෙස පත් ව සිටියේ නම්; සිදු වන්නේ කුමක් ද? ජේ. ආර්. ජයවර්ධන හෝ රණසිංහ ප්‍රේමදාස හෝ රාජ්‍ය නායකයාව සිටියේ නම් සිදුවන්නේ කුමක් ද? ඒ පිළිබඳ නිගමනයකට බැසීම පාඨකයාට භාර කරමු.රටක කලහකාරී හා ප්‍රචණ්ඩකාරී දේශපාලන ප්‍රවාහයන්හි සීමාවක් පැවැතිය යුතු ය. එසේ නො වන කල ඒ රාජ්‍යය විනාශය කරා ගමන් කරයි. ඇෆ්ගනිස්ථාන ය හා නේපාලය මගේ සිහියට නැඟේ නේපාලයේ මාවෝවාදීන් රටට ප්‍රජාතන්ත්‍රවාදයත්, නිදහසත්, සමෘද්ධියත් උදා කරනු ඇතැ’යි විශ්වාසයක් නේපාල ජාතිකයන් තුළ තිබිණි. ඒ අනුව පුෂ්ප කමල් දහාල් හෙවත් ප්‍රචණ්ඩාට රාජ්‍ය බලය ලැබිණි. ඔහු මුළුමනින් ම අසාර්ථක විය. නේපාලයේ දුප්පත්කම ඉහළ ගියේ ය. දිනකට පැය දොළහකට වැඩි කාලයක් විදුලිය කප්පාදු කළේ ය. රජය විසිරුවා හැරීමට සිදුවිය. නැවත – නැවත ඡන්ද තබමින් ස්ථාවර රජයක් ඇති කර ගැනීමට නේපාල නායකයෝ උත්සාහ කරති. එහෙත් අද වනතුරු එය සාර්ථක වී නැත.මාවෝවාදීන්ඉන්දියාව මෙන් ම චීනය ද නේපාලයට බලපෑම් කරයි. ඒ අතර ටිබෙටය ද නේපාලයට හොට දමයි. මේ සියල්ලට මූලික හේතුව නේපාලයේ සාම්ප්‍රදායික රාජ්‍ය පාලනය මාවෝවාදීන් විකෘති කිරීම ය. ප්‍රචණ්ඩත්වය රට පුරා පැතිරවීම ය. ශ්‍රී ලංකාවේ ජනතා විමුක්ති පෙරමුණෙහි උත්සාහය ද එය ම වේ. ලෝකයේ ජලසම්පත් වැඩි ම රටවල් අතරින් දෙවන ස්ථානය හිමි කරගත් නේපාලයට ජල විදුලිය හිගවීම අරුමයකි. ඊට හේතුව ආයෝජකයන්ගේ පැමිණීම නතරවීම ය. මාවෝවාදීන්ගේ ක්‍රියා කලාපය නිසා විදේශ ආයෝජකයෝ නේපාලයට නො එති. ජනතා විමුක්ති පෙරමුණ ශ්‍රී ලංකාවට ද ඒ සන්තෑසිය ම කරනු ඇත.නැවත අන්තරේ භික්ෂූන් වහන්සේ වෙතට ගියහොත් උන් වහන්සේලාගේ ඉලක්කය කුමක් ද? අරමුණ කුමක් ද? සසරෙන් එතෙරවීම ද නැත. රට සමෘද්ධිමත් කිරීම ද නැත. උන්වහන්සේලාගේ හැසිරීමත් මාළු කඩේ කප්පම්කරුවන්ගේ හැසිරීමත් අතර වෙනසක් අපට නො පෙනේ. කොටි ත්‍රස්තවාදීන් දළදා මාළිගයට පහරදුන් කළ අන්තරේ භික්ෂූන් වහන්සේ කුමක් කළෝ ද? අරන්තලාවේ භික්ෂූ ඝාතනයේ දී උන්වහන්සේලා කුමක් සිදු කළෝ ද? අන්තරයේ භික්ෂූ බල මණ්ඩලය මේ රට නැති කිරීමට විනා ඇති කිරීමට පිහිටුවා ගත් එකක් නො වේ. එබැවින් රට ආරක්ෂා කිරීම සඳහා බැටන් පොල්ලක් සහිතව මහ පාරේ හිටගෙන සිටින රාලහාමි අන්තරේ හාමුදුරුවන්ට වඩා අපට වටී..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>07</day>
    </date>
    <link>http://www.dinamina.lk/2011/06/07/_art.asp?fn=f1106073</link>
    <topic>වයර් මතින් ගලනසයිබර් සාහිත්‍ය</topic>
    <author/>
    <content>පරිගණක යනු තවදුරටත් හුදෙක් ගණිතමය හෝ තාර්කික කටයුතු සඳහා යෙදවෙන මෙවලමක් පමණක් නොවන බව අපට පසක් කරවන සයිබර් සාහිත්‍ය යුගය එළැඹ ඇත. අන්තර්ජාලය තොරතුරු හුවමාරුව පමණක් නොව විනෝදය සපයන්නාගේ චරිතයට පණ පෙවීම ද භාරගෙන ඇත්තා සේ ය. විද්‍යුත් පොතේ (e - book) පියා ලෙස සැලකෙන මහාචාර්ය එස්. හාර්ට්ගේ සිට වර්තමානය දක්වා සයිබර් අවකාශයේ සාහිත්‍යාංග සේවාව මිල කළ නොහැක්කකි.(e - book) හරහා කතාන්දර කියවීමත්, වීඩියෝ පට හා පරිගණක ක්‍රීඩා සේ ම කවිය හා අනෙකුත් සාහිත්‍යාංග ද අන්තර්ජාලය තුළ සමානස්කරණයට ලක් වෙමින් පවතියි. පරිගණක, අන්තර්ජාල හා එක්ව අකුරු හා ඉලක්කම් මුසුවක සිට පෙර නොවූ විරූ ආකාරයේ ශ්‍රව්‍ය දෘශ්‍ය මාධ්‍ය ඒකරාශී කිරීමේ ක්‍රියාවලියක නිරතව සිටී.සයිබර් සාහිත්‍යයේ සුවිශේෂීත්වය වනුයේ එහි දී රසිකයාට, අදාළ නිර්මාණය කියවීමට පමණක් නොව දෘශ්‍යමය ලෙස හෝ සත්සර මුසුව වින්දනය කිරීමට ඇති හැකියාවයි. එසේ ම පෙර දක්නා හෝ අසන ලද නිර්මාණ ඇවැසි විටෙක නැවත නැවත රස විඳීමටත්, අනෙකුත් නිර්මාණ හා සැසඳීමටත් ඇති හැකියාව විශිෂ්ට නිර්මාණ බිහි වීමට හා රස වින්දන පරාසය පුළුල් කිරීමටත් මඟ සලසයි.නිර්මාණකරුවන් සේ ම පාඨකයන් ද සාමූහිකව ඒකරාශී වී කණ්ඩායම් ලෙස සැරැසී සිටීම සයිබර් ස්වාභාවික වරණ නීතියට අනුව යම් දිනෙක මෙම උන්නතියට අවකාශය තුළ සාහිත්‍ය ව්‍යාප්තියට සුවිශේෂී බලයක් එක් කරයි. ස්වාභාවික වරණ නීතියට අනුව යම් දිනෙක මෙම උන්නතියට සාපේක්ෂව ග්‍රන්ථගත සාහිත්‍ය අභාවයට යෑම ද සිදුවිය නොහැක්කක් නොවන තරමට ම එය අද ප්‍රජාව තුළ ජනප්‍රියත්වයේ ජය කණුව වෙත ශීඝ්‍රගාමී ගමනකින් ළඟා වෙමින් සිටියි. වෙනකක් තබා එළිදක්වන කවි පොත පාඨකයා වෙත යාමට පෙර බොහෝ නිර්මාණකරුවන්ට සාර්ථකම ප්‍රචාරය ලබා දෙන්නේ ද අන්තර්ජාලය මඟින් ම ය.කවිය සහ කවිපොත අප කෙරෙන් දුරකට ඇදෙන කලෙක එය අප වෙත රඳවා තබා ගනිමින් පර්යේෂණාත්මකව කවියේ නව මානයන් සෙවීමට සයිබර් ඉඩ කඩ තරම් වෙහෙස දරනා අන් තැනක් මෙකල නොවෙතැයි හඟිමි. අපේක්ෂාව, සමාජ ;ශීධනය, නොබඳව වින්දනය හෝ ලද බොළඳ පේ‍්‍රමාරාධනාවක් විය හැකි මුත් සයිබරය තුළ කවිය නිරන්තරව යාවත් කාලීන වන පාඨක ප්‍රතිචාරයන්ගෙන් පහර ලබා මැනවින් පදම් වීම හෝ සුණුව වැනසී යාම සුලභ ය. මහා පරිමාණ නොවන ජීවන අපේක්ෂා උදෙසා මූලික අවශ්‍යතා තෘප්තිමත් කර ගැනීමට මාර්ගයක් සොයා ඇදෙන සමාජ සත්ත්වයන් වන අපට එම සටනට හසුව සිටින අප කෙරෙහිම සුසංවේදීත්වයක් දැනවීමට සයිබර් කවිය තෙවෙනි ඇසක් ලබා දෙන වග නොකිව මනා ය.සයිබර් කවිය පිළිබඳ සැලකීමේ දී නිර්මාණකරුවාට කවියේ අයිතිය පිළිබඳ ගැටලුකාරී අවස්ථාවන්ට මුහුණ දීමට සිදුවීම් ද විරල නොවේ. කලා නිර්මාණයක් සොරකම් කිරීමේත්, එය උපුටා ගැනීමේත් තත්ත්වය සහමුලින් ම වෙනස් ය. එම නිර්මාණ සොරකම සයිබරය තුළ පමණක් නොව අනෙකුත් මාධ්‍ය තුළ ද ජයටම කෙරීගෙන යන බව නොරහසකි.කෙසේ වුව ද සයිබර් අවකාශය තුළ කර්තෘ හිමිකම පිළිබඳ වන අවදානම අනෙකුත් මාධ්‍යයන්ට සාපේක්ෂව ඉහළ ය. අන්තර්ජාලය බිහි වූ පසු ප්‍රකාශයට පත් වන කෘති සඳහා, පෙර පැවැති කර්තෘ හිමිකම කර්තෘ මියගිය පසු තවත් වසර 70ක් යනතුරු දීර්ඝ කරන ලද්දේ ද එම නිසා විය යුතුය.පුස්තකාලයක ඇති පොතක පිටුවක් ඉරාගෙන යාමෙන්, ඒ පිටුවේ පිටපතක් ගැනීමත් වෙනස් ය. සයිබර් නිර්මාණ රස විඳීමේත් ඒවා සොරකම් කිරීමේත් වෙනස ද එයයි. අනෙක් අතට එය සොරකමක් ලෙස ම දකින්නට හැකියාවක් නොමැත. මන්ද එය වරක් රසිකයන් අතරට ගොස් රසික ප්‍රසාදය උපරිම මට්ටමකට හිමි කොටගෙන අවසන් නිර්මාණයක් විය හැකි බැවිනි.මුද්‍රිත පොත විදුලි පන්දමක් වැනි ය. ඉන් තම මඟ එළිය කර ගැනීමට හැක්කේ වරකට එක් අයෙකුට පමණි. එහෙත් අන්තර්ජාලගත දැනුම හුළු අත්තක් වැනි ය. ඉන් තවකෙකුට ආලෝකය දල්වා තම මඟ එළි කරගත හැකි ය. මුදල් පිළිබඳ ගැටලුවක් ද බොහෝ විට පැන නොනගී. ලොව පළමු කෘතිය ලෙසට සැලකෙන්නේ මීට වසර 4300කට පෙර මෙසපොතේමියාවෙ හි විසූ එන්හෙඩුඅන්නා නම් කිවිඳිය ඉනානා දෙවඟන වෙනුවෙන් ලියූ කවි එකතුව බව විශ්වාසයක් පමණක් ලෙස සුරැකිව පවතියි. එන්හොඩුඅන්නාත්, සීගිරි කවියත් කර්තෘ අයිතියත් හිමිකරගෙන සිටියා නම් මහාචාර්ය පරණවිතානට සීගිරි ගී පිටපත් කරන්නට නොහැකි වන්නටත්, මෙසපොතේමියානුවන්ට ඒ අභිමානය අහිමි නොවන්නටත් ඉඩ තිබුණි. කර්තෘ හිමිකම දෙපස ම මුවහත් අවියකට සම වනුයේ එහෙයිනි.අන්තර්ජාලයට දිනෙන් දින එක් වන දැනුම නිසාවෙන් එය සියල්ලදත් (ominiscient) තත්ත්වයට පත් විය හැකි දිනය දුරක නොවේ. අනුන්ගේ නිර්මාණ තමන්ගේ බවට උලුප්පා දක්වන බොළඳ සංකල්ප අප කෙරෙන් දුරස් වූ දිනෙක සැබෑ සයිබරයේ කවි ධර බොහෝ දෙනෙකු විඳගත හැකි වනු ඇත.මිනිස් ජීවිතය අර්ථවත් කරවන, ජීවිතාවබෝධය ලබා දෙන, මානවවාදය පතුරුවාලන ඇදී කොට සාහිත්‍ය පිළිබඳ යෙදෙන හැඳින්වීම් අතර ට්‍රොට්ස්කි දක්වන අන්දමට යථාර්ථය ඥානය කිරීමේ ක්‍රියාව ද සාහිත්‍ය මඟින් ඉටුවිය යුත්තකි. එසේ නම් තත්කාලීන යථාර්ථය සාහිත්‍යයට කවා පොවා ප්‍රජාව වෙත ගෙන යාමට සයිබර් අවකාශය හැර වෙනත් ප්‍රබල මාධ්‍යයක් ඔබට යෝජනා කළ හැකි ද ?ධනුෂ්කා නිෂාදි කුලරත්න.</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>07</day>
    </date>
    <link>http://www.dinamina.lk/2011/06/07/_art.asp?fn=f1106074</link>
    <topic>වසර හතළිහක පර්යේෂණ දැනුමවිදාලූයේ මහ පොළොව සුවපත් කරන්නයි</topic>
    <author>ඇලෙක්ස් තන්ත්‍රිආරච්චි</author>
    <content>‘කුඩා කාලයේ පටන් ග්‍රාමීය පවුල් පරිසරයක හැදී වැඩුණු මට ගහකොළ සතා සිවුපාවා සහිත මේ ස්වභාවධර්මය සමඟ ළඟින් ඇසුරු කිරීමේ නිදහස ලැබුණා. මේ නිසා ළමා කාලයේ සුන්දර අත්දැකීම් ලබමින් උපරිම තෘප්තිමත් විදිහට ජීවිතය ගලා ගියා.මගේ තාත්තා වෘත්තියෙන් ගුරුවරයෙක්. නමුත් අපේ පවුල් වටා ව්‍යාපාරික සබඳතාවන් ගොඩනැඟී තිබුණු නිසා තාත්තා හොඳ මූල්‍යමය වටිනාකම් සහිත ව්‍යාපාරවල හිමිකම දැරුවා.සහෝදරියන් තුන්දෙනකුගෙන් යුත් පවුලේ එකම පිරිමි දරුවා මමයි. මේ නිසාම කාගේත් අවධානය මා වෙත යොමු වුණා.අපේ තාත්තා ඉතාමත් නිහඬ චරිතයක්. නමුත් ගුරු වෘත්තියත්. ව්‍යාපාරික කටයුතුත් ඉතාමත් කාර්යශූ®ර අන්දමින් කළා වගේම නියම ගම්බද ගොවියෙක් හැටියට ගොවිතැනත් කළා. මේ වෘත්තීන් අතරින් මගේ සිත් ගත්තේ තාත්තාගේ ගොවිතැන් කලාවයි.කුඩා සංදියේ පටන් පොත්පත් කියවීමට ආසයි. ඒ සඳහා නිදහස මට ඕනෑ තරම් තිබුණා. ඉස්කෝලේ පන්තියේ පොත්පත්වලටත් වඩා බාහිර දැනුම දෙන පොත් හොයාගෙන කියෙව්වා. ඒ අතරින් ඊ. ඩබ්ලිව්. අධිකාරම් මහතාගේ සාමාන්‍ය විද්‍යා පොතෙන් මම වී පැළය, ගැඩවිලා, පණුවා ගැන විද්‍යාත්මක දැනුම හොයාගත්තා. “ග්‍රාමීය විද්‍යා දීපනී” කෘතිය මං කියෙව්වේ හතරේ පන්තියේදී.දවසක් මට අමතක නොවන සිදුවීමක් වුණා. එතකොට මට අවුරුදු පහළොවක් පමණ ඇති. ඉස්කෝලේ පුස්තකාලයට ගිහින් කියවන්න හොඳ පොතක් හෙව්වා. දැක්ක ගමන්ම මගෙ හිත ගියේ රවින්ද්‍රනාත් තාගෝර්ගේ “ගෝරා” නවකතාවට. මං පොත අරගෙන එළියට එනකොට පුස්තකාලයේ සිටි ගුරුවරයෙක් මට උපහාසයට හිනා වුණා. ඒ වුණාට මොකද නිදිවරාගෙන මම ඒ පොත කියෙව්වා. ඒ පොත මගේ ජීවිතය වෙනස් කළ සංධිස්ථානයක්.ඒ වගේම ඉන්දියානු නිදහස් සටනේ පුරෝගාමියෙක් වූ චන්ද්‍රබෝෂ්ගේ චරිතය මම ගොඩක් ගැඹුරින් අධ්‍යයනය කළ චරිතයක්. එතුමාගේ චරිත කතාව තුළින් මම බොහෝ දේ ඉගෙන ගත්තා.උසස් පෙළ හැදෑරුවේ ගලේවෙල මහ විද්‍යාලයෙන්. අමතර පොත්පත් කියෙව්වට පන්ති කාමරයේ වැඩ කටයුතුත් මං සමබරව කළා. ඒ 1969 උසස් පෙළ විභාගයට වාඩිවුණු මම කලා අංශයෙන් ඉහළින්ම සමර්ථ වුණා. පේරාදෙණිය විශ්වවිද්‍යාලයට තේරුණා.විශ්වවිද්‍යාලයට තේරී පත්වුණා කියලා මට ගෙදරට ලියුම් ආවත් ඒ පිළිබඳ මා තුළ ප්‍රබෝධමත් වූ උනන්දුවක් ඇති කළේ නෑ. මේ කාලය වන විට මුළු ලෝකය පුරාම අධිරාජ්‍ය විරෝධී කැරැල්ලක් ගොඩනැඟී තිබුණා. තවද කොමියුනිස්ට්වාදී අදහස්වල පිබිදීමක් තිබුණා. නමුත් මම දැක්කේ නෑ විශ්වවිද්‍යාල පරිසරය තුළ එවන් නැඹුරුවක්. කතිකාවතක් තිබෙන බව. බොහෝ පිරිසක් සාම්ප්‍රදායික අධ්‍යාපන රටාවක හිරවී සිටියා. මේ සිතිවිලිත් එක්ක මට විශ්වවිද්‍යාලයකට යන්න තරම් ආසාවක් උපන්නේ නෑ.කොහොම හරි උසස් පෙළ හදාරලා නිවෙසේ රැඳී සිටි කාලයේදී තාත්තට ඕනෑ වුණා මට ඉංගිරිසි උගන්වන්න. ගම් පළාතේ ඒ වන විට ඉංගිරිසි ඉගෙන ගන්න තරම් පහසුකම් තිබුණේ නෑ. ඒ නිසා කළුතර හිටපු තාත්තගේ සහෝදරයකුගේ නිවෙසක මාව නවත්වා ඉංගිරිසි අධ්‍යාපනයට යොමු කළා.එදා කළුතර ගිය ගමන මාව වෙනස්ම පුද්ගලයෙක් බවට පරිවර්තනය වීමේ හේතු ප්‍රස්තුතය වුණා කිව්වොත් හරියටම හරි. කළුතර බෝධිරාජ වැඩබිමේදී මට හම්බ වුණා අපූරු මිත්‍රයෝ දෙන්නෙක්. ඒ පේරාදෙණිය ඉංජිනේරු පීඨයේ ලයනල් බෝපගේ සහ සරත් ප්‍රනාන්දු. ඔවුන්ගේ වචන, ක්‍රියාකලාප තුළ තිබුණේ අමුතුම ආකාරයේ ආකර්ෂණීය අදහස් ගොන්නක්. එවකට තරුණයකුව සිටි මා තුළ මේ විප්ලවීය අදහස් අපූරුවට පැළපදියම් වුණා. සමාජ යථාර්ථය ධනවාදයේ ආදීනව, වෙනසක අවශ්‍යතාව, ඒ සඳහා විප්ලවය ආදී වූ මේ කතිකාවන් අපි ගැඹුරින් කතා කළා.මේ වන විට මගේ ලෝකයේ වීරවරයන් වුණේ චේ ගුවේරා, කැස්ත්‍රෝ මගේ දැවැන්ත චරිත. ලංකාව තුළ අපිට සමීප වුණේ විජේවීර. 1971 කැරැල්ලට මාව සාමාජිකයෙක් බවට පත් වුණේ මේ පසුබිමේදී. අපි පන්ති කළා. හැබැයි අපේ අතේ ආයුධ නෑ. තුවක්කු නෑ. අන්න ඒකයි වෙනස. “නියඟය, සෝදාපාළුව හා ගංවතුර නැවැත්විය හැක්කේ විප්ලවයට පමණි”, “ගැහැනු දරුවන් වැදිය යුත්තාහ”, “පිරිමි රැකියා කළ යුත්තාහ” මේවා තමයි අපේ ආකර්ෂනීය සටන් පාඨ.කැරැල්ල දියත් වෙද්දී රාජ්‍ය බලයත්, අනෙක් පැත්තෙන් ආවා. 1971 දී මාව බන්ධනාගාර ගත කළා. ඒ ආණ්ඩු විරෝධී, අධිරාජ්‍ය විරෝධී කැරැල්ලකට සම්බන්ධ වීමේ වරද මත. මම බන්ධනාගාර ගතකරන තුරුවත් මගේ මවුපියන් කවුරුවත් මම ජේ. වී. පී. කළා කියලා දැනගෙන හිටියේ නෑ. මං ගැන තාත්තා හරියට දුක් වුණා.කොහොම හරි යාපනය හැමන්හෙල් දූපතේ බන්ධනාගාරයක අවුරුදු තුනක් හිටියා. ඒත් ඒ කාලය තුළ අපට ඉගෙන ගන්ඩ අවස්ථාව ලැබුණා. මම ඩිප්ලෝමාවකුත් කළා. 1974 බන්ධනාගාරයෙන් එළියට ආවට පස්සේ මම ටික දවසක් ගෙදර හිටියා. ඔහොම ඉද්දි මම කල්පනා කළා මං දැන් මොකද කරන්නේ කියලා. දැන් රට තුළ විප්ලවීය ප්‍රබෝධයක් නෑ. එය සම්පූර්ණයෙන්ම මර්දනය වෙලා. නමුත් ඒ විප්ලවයට අලුතින් පණ දෙනවද, නැත්නම් වෙන ක්ෂේත්‍රයකට යනවද කියලා කල්පනා කළා. ඔය අතරතුරේ මගේ ජීවිත කතාවේ තවත් පෙරළියකට මඟ පෑදුණා.මේ වන විට මුළු ලෝකයේම හරිත විප්ලවයක් ගැන දැවැන්ත කතිකාවතක් නිර්මාණය වී තිබුණා. එවකට ලෝක ප්‍රසිද්ධ කෘෂිකර්ම අධ්‍යක්‍ෂ ජනරාල්වරයෙක් වන ඩොක්ටර් රිචේරියා මුළු ලෝකයම මුහුණපා සිටි ජාන අර්බුදය පිළිබඳ පොත්පත්, ලියකියවිලි ගණනාවක් ප්‍රකාශයට පත් කර තිබුණා. මට ඒවා කියවීමට ලැබුණා. නමුත් අපේ රටේ නම් මේ ප්‍රවණතාවට හඬක් තිබුණේ නෑ. මෙන්න මේ මොහොතේ මට හිතුණා මේ හරිත විප්ලවය වෙනුවෙන් මගේ හඬ අවදි කළ යුතුයි කියලා.1974 අපේ රටෙත් තරුණ සමූහ ගොවිපොළවල් පිහිටුවා තිබුණා. මමත් ගියා කහටගස්දිගිලියට. තරුණයෝ කිහිපදෙනෙක් එක්ක එකතුවෙලා රජරට “පාසල් හැරයන්නන්ගේ ගොවිපොළ” නමින් අලුත් වැඩක් පටන් ගත්තා. අපේ පැරැණි ගොවීන් ළඟ ඉතිරිවෙලා තිබුණු දේශීය මුං ඇට, තල, මෙණේරි, කව්පි, වට්ටක්කා, කරවිල ආදිය ඇටේ දෙකේ හොයාගෙන වගා කළා.විප්ලවය අත්හැරලා කුඹුරට හේනට බැස්ස මං ගැන හුඟක් දෙනෙක් පුදුම වුණා. විශේෂයෙන්ම අපේ ගෙදර අය හිතුවෙ බන්ධනාගාරයේ හිටපු කාලයේ මගේ ඔළුව නරක් වෙලා කියලා. ඒත් මං වැඩේ අතහැරියෙ නෑ. ටික කාලයක් ගියාට පස්සේ තමයි දේශීය පැරැණි වී ගැන හොයන්ඩ පටන් ගත්තේ. රටේ අස්සක් මුල්ලක් නෑර ඇවිද්දා. පරණ ගොවියෝ හොයාගෙන ගිහින් පැරැණි වී වර්ග හෙව්වා. ඇතැම් වර්ගවලින් හම්බ වුණේ වී ඇට දහයයි පහළොවයි. ඒවා අරන් ඇවිත් මල් පෝච්චිවල හිටවලා බීජ වැඩිකර ගත්තා. අද වෙනකොට දේශීය වී වර්ග පමණක් 160 ක් මං ළඟ තිබෙනවා.අපේ මේ උත්සාහය පිස්සු වැඩක් කියලා තමයි හැමෝම හිතුවේ. ඒ හින්දම මහවැලියෙන් අපට වතුර දුන්නේ නෑ. කෘෂි රක්ෂණ දුන්නෙත් නෑ. අදටත් හෙක්ටර් කොබ්බෑකඩුව කෘෂිකර්ම පනතේ දේශීය වී ගැන සඳහනක් නෑ.1993 ජනාධිපති ප්‍රේමදාස මහත්තයා මුළු රටම කෘෂිකර්ම කලාපයක් කර ගොවි විශ්‍රාම ක්‍රමයක් ඇතිකිරීමට ඛෙත්තාරාම ක්‍රීඩාංගණයේ ගොවි සමුළුවක් කැඳෙව්වා. හරියටම 1993 අප්‍රේල් 3 සහ 4 දින දෙකේදී අපි ගොවියෝ විශ්‍රාම යනවට විරුද්ධව එදිනම මම මහා ගොවි සංඝායනාවක් පවත්වලා අනුරාධපුරයේ සිට ඛෙත්තාරාමයට පෙළපාළි ගියා. අපි එදා ජය ශ්‍රී මහා බෝධීන් වහන්සේ ඉදිරිපිට සත්‍යක්‍රියා කළා. ඒ වගේම ජනාධිපතිතුමාගේ වැඩේ අසාර්ථක වුණා.දේශීය වී වර්ග ආරක්‍ෂා කර ගැනීම සඳහා යළි ඒවා ගොවීන් අතරට පත් කළ යුතු බවට වූ අපේ හඬට එදා වගකිවයුත්තන්ගෙන් ප්‍රතිචාර ලැබුණේ නෑ. ජාතික විද්‍යා සභාවට අපි යෝජනා කළා මේ ගැන පර්යේෂණ කරන්ඩ කියලා. නමුත් එය ඉටුවුණේ නෑ. නමුත් නිහඬ සේවය අගය කරපු පිරිසකුත් හිටියා. අපි කළේ මුදල් හම්බ කිරීමේ ව්‍යාපාරයක් නෙවෙයි.යුද්ධ කාලේ කවුරුත් නොගිය “පදවියට” අපි ගියා. ගොවීන්ට නොමිලේ වී දීලා වගා කෙරෙව්වා. පැරැණි වී වලින් අක්කරයට වී බුසල් 120 ක් ගන්න හැටි අපි කියලා දුන්නා. අවුරුදු හතළිහක් තිස්සේ අපි කළ සේවයට අද රාජ්‍ය අනුග්‍රහය ලැබී තිබෙනවා. ජනාධිපති මහින්ද රාජපක්‍ෂ මැතිතුමාගේ මහින්ද චින්තනයේ දේශීය වී නඟාසිටුවීම ගැන සඳහන් වෙනවා. එය අපි ලබපු ඉහළම ජයග්‍රහණයක්.මම රටවල් ගණනාවක සංචාරය කර දේශීය බීජ නඟාසිටුවීම සඳහා ජාන අර්බුදය ගැන අධ්‍යයනය කර තිබෙනවා. 2003 ආචාර්ය ලයනල් වීරකෝන් සමඟ ඉන්දියාවේ දේශීය ගොවිතැන අධ්‍යයනය කළා. ඒ වගේම ඉතියෝපියාවෙන් ලැබුණු ආරාධනයට අනුව එහි ගියා. මාලදිවයින සහ මොසැම්බික්වල ගොවි සමුළුවලට ගියා.එදා මෙදාතුර මා රැස්කළ පර්යේෂණ දැනුම අනාගතයට රැගෙන යාම සඳහා මම පිරිසක් ගොඩනඟා තිබෙනවා. ගුරු මුෂ්ටියක් නැතිව ඒ දැනුම ඔවුනට ලබා දී තිබෙනවා. ඊට අමතරව අවුරුදු විස්සක පර්යේෂණ තොරතුරු ඇතුළත් ගොවි අත්පොතක් මුද්‍රණය සඳහා සූදානම් වෙනවා.හැලහැප්පීම්, නින්දා අපහාස මධ්‍යයේ මෙතෙක් මා ගෙන ගිය වැඩපිළිවෙළ අද යම් තරමකට හෝ සාර්ථක වුණා නම් ඒ සඳහා මා දිරිගැන්වූ බිරිය නන්දා රත්නායකටත් පුතුන් දෙදෙනා සහ දියණියටත් ස්තූ®තිය හිමිවිය යුතුයි. මින් මෘදුකාංග ඉංජිනේරුවකු වන මගේ වැඩිමල් පුතා දේශීය බීජ රැකගැනීමේ ව්‍යාපාරයත් සමඟ සෘජුවම සම්බන්ධ වී සිටිනවා. පුතා ගොවිතැනට නැඹුරු වීම ගැන මා තුළ තිබෙන්නේ අපිරිමිත සතුටක්.විශේෂයෙන් මහපොළවට ආදරය කරන මිනිසාට කිසි විටෙක පසුතැවීමක් නොමැති බව අදහන මම හැම ගොවියකුගෙන්ම ඉල්ලන්නේ මේ මහ පොළොව සුවපත් කරන ලෙසයි..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>07</day>
    </date>
    <link>http://www.dinamina.lk/2011/06/07/_art.asp?fn=f1106075</link>
    <topic>වොංචි නම් ලොව පළමු මුද්‍රණකරු</topic>
    <author>කේ.ටී.ලාල් ජයසේකර සෞන්දර්ය විශ්ව විද්‍යාලයේ සහකාර කථිකාචාර්ය</author>
    <content>චීනයේ භූ® සිතියම පිළිබඳ සැළකූ® විට එහි තුර්කිස්තාන් කාන්තාරය දෙසට “කන්සු පළාතේ” අර්ධ ද්වීපයක් ලෙස අතක හැඩහුරු කමට විහිද යන භූ®මි භාගයක් දක්නට හැක. මෙම පටුබිම් තීරය තුළ පිහිටි “දහසක් බුදුවරුන්ගේ ගල් ගුහා” අසල ටුන් හුවාං නම් නගරය පිහිටා ඇත. වැලි සහිත බිමකට යටවී තැන්පත් වූ සැමදෙයක්ම සුරක්ෂිත කරන බව අපි දනිමු. පොළවේ අභ්‍යන්තරය කැනීම ම¼ඟින් සොයාගන්නා ලද ඉතා විශාල ප්‍රමාණයක ලියවිලි සංඛ්‍යාවක් මෙම දහසක් බුදුන්ගේ ගල් ගුහා තුළින් සොයාගන්නා ලදී. කන්ද තුළට නෙරාගිය විශාල සංඛ්‍යාවක ගල්ගුහා එහි පිහිටා ඇත. ඒවායින් සමහරක් ගල් ගුහා අවුරුදු 1500 කටත් වඩා අඛණ්ඩව බෞද්ධ සිද්ධස්ථාන ලෙස භාවිතා කොට ඇත.පිණ්ඩපාතයෙන් ජීවත් වූ “ටාවොයිස්ට්” භික්ෂු වරයෙකු විසින් මේ තුළ නිධන් කළ ලියකියවිලි ගබඩාව ක්‍රි.ව. 1900 දී පමණ අහඹු ලෙස සොයාගන්නා ලදී. එම භික්ෂුව විසින් එක් ගුහාවක බිතුසිතුවම් ඇඳීම සඳහා කපරාරු කළ බිත්තියක අලුත්වැඩියා කටයුතු කරන විට එක් ස්ථානයක අනිකුත් ස්ථානවල මෙන් නොවන ආකාරයට ගඩොලින් නිමවා තිබෙන ආකාරයක් දුටු අතර එම ස්ථානයේ බිතු සිතුවම් කඩා ගඩොල් ඉවත් කොට බැලූ විට එහි රහස් කාමරයක් හමුවී ඇති බවත් ඒ තුළ සම්පූර්ණයෙන්මපාහේ ලියවිලි ගොඩගසා තිබෙන ආකාරය දක්නට ලැබුනි.මෙයට වසර හතකට පසු ටුන් හුවාං නගරයට පැමිණි ආචාර්ය ඕරල් ස්ටීන් ලියවිලි වලින් කොටසක් රැගෙන ගොස් බ්‍රිතාන්‍ය කෞතුකාගාරයේ තැන්පත් කරන ලදී. රෝල් වශයෙන් ගබඩා කරන ලද මේ ලියකියවිලි අඩි 09 ක් දිග හා පළල ඇති අඩි 10 ක් පමණ උස්වූ කුට්ටියක තැන්පත් කොට ඉතා සුරක්ෂිතව තබා ඇත. ඒවායෙහි පස්වන ශතවර්ෂයේ ආරම්භයේ සිට 10 වන ශතවර්ෂයේ අග දක්වා දිනයන්ද සඳහන්වේ.මේවා තනිකර චීන භාෂාවෙන් ලියන ලද ඒවා විය. නමුත් මේ අතර ටිබෙට් භාෂාවෙන් ලියන ලද රෝල් ද සංස්කෘතික සොග්ඩියන් නැඟෙනහිර අයිරේනියන් හා උයිගුර් භාෂාවෙන් ලියන ලද ඒවාත් හීබෲ භාෂාවෙන් රචිත පරණ තෙස්තමේන්තුවෙන් උපුටා ගත් කොටස් අඩංගු පොතක් ද විය. මෙයට අවුරුදු 1000 කට පමණ පෙර ඇති කරන ලද මෙම පුරාණ පුස්තකාලයේ ලියවිලි අතර ලෝකයේ පුරාණතම මුද්‍රිත පොතද හමුවිය. ඉතාමත් සුරක්ෂිත තත්ත්වයේ තිබුණු ඒ පොත නිසා මුද්‍රණ ශිල්පය ඊට පෙර කොතරම් දුරට පරිනාමයට භාජනය වූ ක්‍රියාවලියක් ද යන්න අවබෝධ වෙයි.එය ගටෙන්බර්ග් අවධියට පෙර යුරෝපයේ බිලොක් මුද්‍රණය වූ සෑම එකකටම වඩා රළු බවින් අඩු විය. එහි කරුණු අඩංගු පිටි 6 ක් හා ලී කැටයමකින් යුත් කෙටි පිටපත් ද තිබේ. ඒවා අඩි 16 ක් දිග ක්‍රමාණුකූ®ල රෝලක් වන සේ පිළිවෙළට හොඳින් අලවා තිබේ. එහි විශිෂ්ට කාර්මිකත්වය පමණක් නොව පිටුවල ප්‍රමාණය ද පුරාන මුද්‍රණ ශිල්පයේ උසස් බව පෙන්නුම් කරයි. මෙම පොතෙහි අග එය මුද්‍රණ කරන ලද්දේ ක්‍රි.ව 868 මැයි 11 වෙනි දින “වොංචි” විසින් තම මියගිය දෙගුරුන්ට ගරුකිරීම හා සිහිවීම වශයෙන් නොමිලයේ මහජනයා අතර බෙදා දීමට බවත් සඳහන් වෙයි.මෙම කාරණාවෙන් පැහැදිළි වන්නේ ලෝකයේ මෙතෙක් වාර්තා ගත වූ ප්‍රථම මුද්‍රණකරුවා වොංචි බවයි.වජ්‍ර සූත්‍රය චීන බෞද්ධයන් අතර ඉතා ප්‍රකට එකකි. එහි වැදගත් චීන පරිවර්ථන දෙකක් ඇත. ඉන් එකක් ලෙස සිව්වන ශතවර්ශයේ අගදී චීනයේ ධර්ම ප්‍රචාරය පිණිස පැමිණි “කුමාරජීව“ නම් භික්ෂුව විසින් කරන ලද්දකි. අනෙක නම් ඉන්දියාවට ගොස් ආපසු පැමිණි හුවං සාං නම් චීන වන්දනා කරු විසින් කරනු ලැබූවකි. වොංචි මුද්‍රණය කරන ලද්දේ කුමාරජීවගේ පරිවර්තනයයි.ටුං හුවාං ලියවිලි අතර කුඩාවට නැමූ දළ ලෙස මුද්‍රණය කළ බෞද්ධ සූත්‍රයක් සොයාගෙන ඇත. පොතක් සකස් වීමේ ක්‍රමවේදය අතින් එය වැදගත් තැනක් ගනී. කුමක් නිසාද යත් එම පොත එවැනි වර්ගයක පළමු පොත වීමයි. මෙම පොත රෝල් හා මැසූ පොත් අතර පරිවර්ථනය අතරතුර දී මෙවැනි ආකාරයට පොත නිර්මාණය වූවකි. නමන ලද පොත රෝලක් මෙන් දිග විය. නවීන මාර්ග දක්වන සිතියමක් මෙන් නවන ලද්දක් විය. පිටුවක පමණක් මුද්‍රණය කර නමා දාර අලවා නවීන පොතක් සේ පෙරලීමට හැකි ආකාරයට සකස් කර ඇත. මුද්‍රණ කරුවාගේ නම හා දිනය අවසන් පිටුවේ ඇතුළු පැත්තේ පැහැදිලි ලෙස මුද්‍රණය කර ඇත. අප කථා කරන පොතේ දිනය ක්‍රි.ව. 949 වශයෙන් සඳහන් කොට ඇත. ටෑං රාජවංශයේ අවසාන භාගයේ ගැටලුවලින් ගහනව තිබියදී සෙවුවාන් පළාතට තාවකාලිකව පලගියාට හී සුං අධිරාජ්‍යයා සමඟ සිටි ලියූ පින් නම් නිළධාරියා මෙසේ වාර්තා කර තිබේ.අධිරාජ්‍යා සමඟ ෂූ (සෙචුවාන්) පළාතේ තුන් වසරක් සැඟවී සිටි අවධියේ ක්‍රි.ව. 833 වර්ෂයේ උෂ්ණ සෘතුවේදී රාජකීය වාසස්ථානයේ ගිනිකොන දිශාවේ තිබුණු පොත් පරීක්ෂා කරමින් සිටියෙමි. මේ පොත් බොහෝමයක් කඩදාසි මත “බ්ලොක්” ක්‍රමයට මුද්‍රණය කරන ලද ඒවා විය.සමහර ඒවා මූලික පාඨශාලීය පොත්වීම වැදත් කාරණයකි. ටුං හුවාං වලින් සොයාගත් අකාරාදියක කොළ කිහිපයක් ද සෙචුවාන් පළාතේදී පෙර සඳහන් කළ යුගයට අයත් මුද්‍රණ ක්‍රමයට සකස් කළ ඒවා බව හඳුනාගෙන තිබේ. පුං හුවාං හි තිබී සොයාගත් බෞද්ධ නොවන මුද්‍රිත දේ මෙම පොත පමණි.බෞද්ධ මුද්‍රණ ක්‍රමය නමවන සියවස තුළදී අතිශයින්ම සංවර්ධනය වුවත් මුද්‍රණ ශිල්පය අධිරාජ්‍යයේ සෙචුවාන් පළාතේ ස්ථාන දෙකකට පමණක් සීමාවී තිබිණි..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>07</day>
    </date>
    <link>http://www.dinamina.lk/2011/06/07/_art.asp?fn=f1106076</link>
    <topic>ප්‍රථම ඉංගී‍්‍රසි ජාතිකයානුවරඑළිය දුටු හැටි</topic>
    <author>සටහන සිරිසේන දේවපි‍්‍රය</author>
    <content>අශෝක වැනි මල් සහිත ගස් විශේෂයක් ඇති මිටි ලඳු කැලයෙන් ගැවසුණ භූමි භාගයක් මත ගමන් කළෙමු. පළිඟු මෙන් නිර්මල ඉතා සිහිල් දිය පිරි කදිම දිය පාරවල් දෙක තුනක් අපට හමු විය. ඊළඟට අපි ප්‍රපාතාකාර මිටි කන්දකට පැමිණියෙමු.බෙහෙවින් දිරාපත්වී සම්පූර්ණයෙන්ම වාගේ ඇටසැකිල්ලක් බවට පත්ව මඟ පසෙක තිබුණු ස්වදේශිකයෙකු ගේ මෘත ශරීරයක් අපට හමුවිය. බොහෝ දෙනා කළ පරිදි සාගතයෙන් බේරෙනු පිණිස ඌවේ සිට කොත්මලේට පැමිණීමට තැත් කිරීමේ දී අධික වෙහෙස නිසා මොහු මැරී වැටෙන්නට ඇත.වන ගහන මිටි කඳු උඩින් ක්‍රමයෙන් බැස ගිය අපි අන්තයේ දී අතිවිශාල අනාවරණ ප්‍රදේශයකට පැමිණියෙමු. මෙහි දර්ශනය සිත්ගන්නා තරමට අලුත් ද විය. මගේ මඟපෙන්වන්නෝ එය නුවරඑළිය පතන යයි හැඳින්වූහ. එහි වටප්‍රමාණය හැතැපුම් පසළොසක් හෝ විස්සක් විය හැකි ය. මධ්‍යම ප්‍රමාණ උසින් යුතු මිටි කඳුවල පෙනුම ඇති කඳු මුදුන්වලින් වටවුණු මෙය ගොඩැලි හා නිම්න බවට උස්සන ලද හා ඔබන ලද කඳු තලාවක සිරි පළ කළා ය.තනි ගස් ගොන්නවල් වශයෙන් සිට අතන-මෙතන පිහිටි විශාල හුදෙකලා අශෝක ගස් හා එක්වී අති දර්ශනීය, චිත්තකාන්ත භූමි දර්ශනයක් පළ කළා ය. එළිපෙහෙළිව පවත්නා මෙම ප්‍රදේශය ශෝභන නමුදු යහපත් දේශගුණයක් ද පවත්නා නමුදු මෙය මුළුමනින් ජන ශූන්‍ය ය. එය සාකල්‍යයෙන් වන සතුන්ගේ රජ දහනකි.ඇතුන් රජකම් කරන මෙහි ඔවුන්ගේ අඩි පාරවල් ද බොහෝ ය. පොළව හැම තැනම විසිරී තිබුණු අලි බෙටිවල ප්‍රමාණය අනුව මේ දිවයිනේ අන් සියලු ම පෙදෙස්වලට වඩා මෙහි අලි - ඇත්තු වාසය කරතියි සිතිය හැකිය. උෂ්ණයට විශේෂයෙන් ලැදි යයි සැලකෙන සත්වයෙකු ශ්‍රී ලංකාවේ ඉතා උස්, අතිශීත, ප්‍රදේශයක් තම පි‍්‍රයතම තිප්පොළ කර ගැනීම පුදුම ය. යහපත් සොඳුරු බිමක හා මිනිසාගෙන් ගැහැට නොලබන දුර බැහැර විවේකී ශාන්ත ජීවිතයක වශීකරණය නිසා ඌ මෙහි එන්නට ඇත.දැන් දැන් අලි ඇතුන් හමුවෙතියි අපි නිරතුරු බලාපොරොත්තු වීමු. පා සටහන්, අලුත් බෙටි වැනි ඇතුන් පිළිබඳ සලකුණු බොහෝ වූ නමුදු එකෙකුදු දක්නට නොලැබුණි.මා සමඟ සිටි ස්වදේශීන්ගෙන් දැනගත හැකි වූයේ නුවරඑළියේ පතන කිසිකලක මනුෂ්‍යවාස නොවූ බවයි. ඌවේ සිට කොත්මලේට මෙය මැදින් යන මගියෙකු හැර දෙගුණයකට අයත් මිනිස්සු මෙහි පැමිණියහ. යපස් සොයා පැමිණි කොත්මලේ ආචාරීන් හා මැණික් සොයා පැමිණි මැණික් රේන්දකාරයාත් ය.මා බදුල්ලේ සිටිය දී නුවරඑළියෙන් එකතු කරන ලදැයි කී මැණික් ගල් සාම්පල් කීපයක් දිටිමි. නොයෙක් වර්ගවලට අයත් නිල් කැට එහි විය.වගුරු බිම් සහිත, වෘක්‍ෂලතාදිය හා පාසි බහුල නුවරඑළිය පතනේ පස ෂීට් වැනි ය..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>08</day>
    </date>
    <link>http://www.dinamina.lk/2011/06/08/_art.asp?fn=n1106081</link>
    <topic>දරුස්මාන් වාර්තාව පිළිගන්නැයිඉන්දියාවෙන් කිසිදු බලපෑමක් නෑ</topic>
    <author>දයා පෙරේරා, දුමින්ද ගුරුගේ සහ ස්වර්ණා විජේකෝන්</author>
    <content>දරුස්මාන් වාර්තාවට එරෙහිව ප්‍රකාශ නිකුත් කරන ලෙස ඉන්දියාව හෝ අන් කිසිදු රටකින් ශ්‍රී ලංකා රජය ඉල්ලීමක් කර නොමැති බව විදේශ කටයුතු ඇමැති මහාචාර්ය ජී. එල්. පීරිස් මහතා පාර්ලිමේන්තුවේ දී ඊයේ (7) ප්‍රකාශ කළේය.දරුස්මාන් වාර්තාවට එරෙහිව ප්‍රකාශ නිකුත් කරන ලෙස අන් රටවලින් ඉල්ලා සිටියහොත් ශ්‍රී ලංකාව එම වාර්තාව ව්‍යංගාර්ථයෙන් පිළිගෙන ඇති බවට මතයක් ගොඩනැඟෙන බවද ඒ මහතා ප්‍රකාශ කළේය.ශ්‍රී ලංකාව සහ ඉන්දියාව අතර ඒකාබද්ධ නිවේදනයෙහි ශ්‍රී ලංකාවට බියවිය යුතු කරුණු රැසක් අන්තර්ගත වන බවට පාර්ලිමේන්තු මන්ත්‍රී අනුර දිසානායක මහතා සඳහන් කරන කරුණු වලින් පහර වදින්නේ ශ්‍රී ලංකාවේ ජාත්‍යන්තර සබඳතා වලට බවත් ඇමැතිවරයා පැවසීය. ඒකාබද්ධ නිවේදනය පිළිබඳව භීතියක් ඇති කිරීමට අනුර දිසානායක මහතා තැත් කරන්නේ යැයි ද කී ඇමැතිවරයා දෙරටේ ඒකාබද්ධ නිවේදනය සහ දිසානායක මහතාගේ ප්‍රකාශයේ “අහසට පොළොව“ වැනි යැයි ද කීවේය.ඇමැතිවරයා මෙසේ ද කීවේය.අනුර දිසානායක මන්ත්‍රීවරයා මැයි 25 වැනිදා යම් ප්‍රශ්ණයක් යොමු කර තිබුණා. ඒ මොහොතේ දී මම විදේශ ගතව සිටියා. අනුර දිසානායක මහතාගේ ප්‍රකාශයේ විවේචන සාධාරණ නැහැ. එතුමාගේ ප්‍රකාශය මගින් විවිධ අර්ථකථන ලබාදීමට උත්සාහ කරනවා.ඒකාබද්ධ ප්‍රකාශයේ බියවිය යුතු කිසිවක් සඳහන් වෙන්නෙ නෑ. පලාලි හා කන්කසන්තුරේ දුම්රිය මාර්ග ගැන එහි සඳහන් වෙනවා. වරාය හෝ ගුවන් ;තාටුපොළ පිළිබඳ මේ වාර්තාවේ සඳහන් නෑ.අපේ රටේ ‘උන්නතිය උදෙසා යම් යම් එකඟතාවන්ට ආ හැකියි. නමුත් අනුර දිසානායක මහතා ප්‍රකාශ කරන ආකාරයේ එකඟතාවකට ඇවිත් නැහැ. ඉන්දියාව හා ශ්‍රී ලංකාව අතර සමීප මිත්‍රත්වයක් තිබෙනවා.ඒකාබද්ධ නිවේදනය සහ අනුර දිසානායක මහතාගේ ප්‍රකාශය අතර කිසිඳු සමානත්වයක් නැහැ. ඒකාබද්ධ නිවේදනය ගැන අනුර දිසානායක මහතා භීතියක් ඇති කිරීමට හදනවා.ඒකාබද්ධ නිවේදනයේ සඳහන් වෙන්නේ දුම්රිය මඟීන්ගේ, ධීවරයින්ගේ ආරක්ෂාව, සමුද්‍ර සම්පත ආදී බොහෝ දේ ගැනයි නමුත් අනුර දිසානායක මහතා කියන ආකාරයේ කිසිවක් ඒකාබද්ධ නිවේදනයෙන් සඳහන් වෙන්නෙ නැහැ. බලශක්ති ක්ෂේත්‍රය හා විදුලි සංදේශ ක්ෂේත්‍රය දුම්රිය ක්ෂේත්‍රයට සම්බන්ධ වන ආකාරය ගැනත් මේ ඒකාබද්ධ නිවේදනයේ සඳහන් වෙනවා.අනුර දිසානායක මහතාගේ ප්‍රකාශය වැරැදියි. මෙතුමා පහර ගසන්නෙ ශ්‍රී ලංකාවේ විදේශ සම්බන්ධතා වලටයි. ඒකාබද්ධ නිවේදනය හා අනුර දිසානායක මහතාගේ ප්‍රකාශය අහසයි පොළොවයි වගේයි.දෙමළ පක්ෂ සමඟ රජය මේ වනවිට සාකච්ඡා කරගෙන යනවා ඉදිරි විසඳුම් සඳහා. ආණ්ඩුක්‍රම ව්‍යවස්ථාව සංශෝධනය ගැන මේ ඒකාබද්ධ නිවේදනයේ සඳහන් නෑ. දෙමළ දේශපාලන පක්ෂ සමඟ සාකච්ඡා කළ දේවල් මේ නිවේදනයේ සඳහන් නෑ.එහෙම අන්තර්ගත කරන්නටත් බැහැ. විදේශ ඇමැති ලෙස මම ඉන්දියාවට ගියේ රාජ්‍ය තාන්ත්‍රික කටයුත්තකට. නමුත් අනුර දිසානායක මහතා කියනව මම ඉන්දියාවට ගියේ දරුස්මාන් වාර්තාවට එරෙහිව ඉන්දියාව පෙළගස්වා ගැනීමටලු. ඒ වාර්තාවට එරෙහිව ඉන්දියාවේ ප්‍රකාශයක් ලබා ගැනීමටලු.නමුත් මම ඉන්දියාවට ගියේ අවශ්‍ය තැන්වලදී අවශ්‍ය සිද්ධීන් සඳහා ඉන්දියාවේ සහය ශ්‍රී ලංකාවට ලබා ගැනීමටයි. දරුස්මාන් වාර්තාවට එරෙහිව හඬ නඟන ලෙස අපි කිසිම රටකින් ඉල්ලා නැහැ. දරුස්මාන් වාර්තාව අපි පිළිගන්නෙ නෑ. එක්සත් ජාතීන්ගේ සංවිධානය හා දරුස්මාන් වාර්තාව අතර සම්බන්ධතාවයක් නැහැ.දරුස්මාන් වාර්තාවට එරෙහිව නැඟී සිටින ලෙස ඉන්දියාවෙන් හෝ වෙනත් රටකින් අප ඉල්ලා සිටියහොත්, දරුස්මාන් වාර්තාව ව්‍යංගාර්ථයෙන් අපි පිළිගෙන තිබෙන බව හැඟෙනවා.ඒ නිසා දරුස්මාන් වාර්තාවට එරෙහිව නැඟී සිටින ලෙස අපි කිසිම රටකින් ඉල්ලා නැහැ. ඒකාබද්ධ නිවේදනයේ වසං කළ යුතු කිසිවක් නැහැ. විනාඩි පහකින් ලබාගත හැකි තොරතුරු සභාගත කරන ලෙස ඉල්ලීම පාර්ලිමේන්තුව හෑල්ලු කිරීමක්.ඇමැති ජී. එල්. පීරිස් මහතා මේ බව සඳහන් කළේ ඉකුත් මැයි මස ෂසිපස් වැනිදා අනුර දිසානායක මහතා මතු කළ ප්‍රශ්නයකට පිළිතුරු දෙමිනි..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>08</day>
    </date>
    <link>http://www.dinamina.lk/2011/06/08/_art.asp?fn=n1106082</link>
    <topic>සමාධි බුද්ධ ප්‍රතිමා මාතර සිට කොළඹට වැඩම කෙරේ</topic>
    <author>මහින්ද අලුත්ගෙදර</author>
    <content>දෙදහස් හයසියවැනි ශ්‍රී සම්බුද්ධත්ව ජයන්තිය නිමිත්තෙන් විදේශ රටවල ඇති ශ්‍රී ලංකා තානාපති කාර්යාල වෙත පිරිනැමෙන සමාධි බුද්ධ ප්‍රතිමා වහන්සේලා මාතර සිට කොළඹට වැඩම කිරීම අද (8) සිදු කෙරේ.මාතර ඵෙතිහාසික බෝධීන් වහන්සේ අභියසින් පෙරවරු 7.00 ට ගමන් අරඹන රිය පෙරහර පස්වරුව වනවිට කොළඹ නිදහස් චතුරස්‍රය වෙත ළඟාවීමට නියමිත බව ශ්‍රී ලංකා විදේශ සේවා නියුක්ති කාර්යාංශය පවසයි.කොළඹට ළඟාවන රිය පෙරහර ගාල්ල, කළුතර හා රත්මලාන නගරවල සුළු වේලාවක් නවතා තබන බවත් එහිදී මඟ දෙපස ජනතාවට පුෂ්පෝපහාර දැක්වීමට අවස්ථාව ලබා දෙන බවත් එම කාර්යාංශය සඳහන් කරයි. සමාධි බුද්ධ ප්‍රතිමා වහන්සේලා නිදහස් චතුරස්‍ර පරිශ්‍රයට ළඟාවීමෙන් පසුව අද රාත්‍රියේදී පරිත්‍රාණ ධර්මදේශනයක් පැවැත්වීමට නියමිත අතර ඊට අමතරව විදේශ සේවා නියුක්ති කාර්යාංශ නිළධාරීන් විසින් ඉදිරිපත් කරන බැති ගී ප්‍රසංගයක්ද පැවැත්වේ.ඉන් පසුව හෙට (09) පෙරවරුවේ දී මහා සංඝරත්නය විෂයෙහි සංඝගත දක්ෂිනාවක් පිරිනැමීමටද කටයුතු යොදා තිබේ. අනතුරුව ජනාධිපති මහින්ද රාජපක්ෂ මහතාගේ ප්‍රධානත්වයෙන් මෙම බුදු පිළිම වහන්සේලා විදේශ රටවල පිහිටි ශ්‍රී ලංකා තානාපති කාර්යාල වෙත බෙදා දෙනු ඇත.ජනාධිපති මහින්ද රාජපක්ෂ මහතාගේ මඟපෙන්වීමෙන් හා විදේශ රැකියා ප්‍රවර්ධන හා සුබසාධන ඇමැති ඩිලාන් පෙරේරා මහතාගේ මූලිකත්වයෙන් ක්‍රියාත්මක මේ වැඩසටහන ජනාධිපති ලේකම් කාර්යාලය හා විදේශ සේවා නියුක්ති කාර්යාංශය එක්ව සංවිධානය කරයි..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>08</day>
    </date>
    <link>http://www.dinamina.lk/2011/06/08/_art.asp?fn=n1106083</link>
    <topic>විශ්‍රාම වැටුප් පනත න්‍යාය පත්‍රයෙන්ඉවත්කර ගන්නවා</topic>
    <author/>
    <content>පෞද්ගලික සේවක විශ්‍රාම වැටුප් පනත් කෙටුම්පත න්‍යාය පත්‍රයෙන් ඉවත් කර ගන්නා බව සභානායක, වාරිමාර්ග හා ජල කළමනාකරණ ඇමැති නිමල් සිරිපාල ද සිල්වා මහතා පාර්ලිමේන්තුවේදී ඊයේ (7) පැවසීය.පෞද්ගලික අංශයේ විශ්‍රාම වැටුප් පනත් කෙටුම්පත ඉවත් කරගැනීමට තීරණය කර ඇති බව ද පැවැසූ ඇමැතිවරයා පනත් කෙටුම්පතක් ඉදිරිපත් කිරීමේ හා ඉවත් කර ගැනීමේ ක්‍රමයක් තිබෙන බවද, ඒ අනුව පක්ෂ නායක රැස්වීමකදී පනත් කෙටුම්පත ඉවත්කර ගැනීම සම්ප්‍රදාය බවද පැවැසීය.ඇමැතිවරයා එසේ පැවැසුවේ පත්කළ මන්ත්‍රී අනුර කුමාර දිසානායක මහතා මතු කළ ප්‍රශ්නයකට පිළිතුරු වශයෙනි.එම පනත් කෙටුම්පත ඉල්ලා අස්කර ගන්නා බව රජය ප්‍රකාශ කර ඇතත් එය පාර්ලිමේන්තුවේ න්‍යාය පත්‍රයෙහි සඳහන් වී ඇතැයි පෙන්වා දුන් මන්ත්‍රීවරයා පනත් කෙටුම්පත ඇමැති මණ්ඩලය අනුමත කළ හෙයින් එය ඇමැති මණ්ඩලයේදී ඉවත් කර ගත යුතු යැයි ද ප්‍රශ්නය මතුකරමින් පැවැසීය.පක්ෂ නායක රැස්වීමේදී මෙම කරුණ ඉදිරිපත් කර පනත් ඉවත් කර ගැනීමට ක්‍රියාකරන ලෙස කතානායක චමල් රාජපක්ෂ මහතා ප්‍රකාශ කෙළේය..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>08</day>
    </date>
    <link>http://www.dinamina.lk/2011/06/08/_art.asp?fn=n1106084</link>
    <topic>වැරැදි තොරතුරු පළ කරන ඇතැම් මාධ්‍ය රජයත්-ජනතාවත් අතර සුහදතාව පළුදු කරනවා</topic>
    <author>ධනුෂ්ක ගොඩකුඹුර කිලිනොච්චියේ සිට</author>
    <content>වැරැදි තොරතුරු පළ කරන ඇතැම් මාධ්‍ය මාත් මාගේ රජයත් සමඟ පවතින ජනතාවගේ සුහදතාව හා මිත්‍රශීලිබව පළුදු කරන්න උත්සාහ ගනිමින් සිටින බව ජනාධිපති මහින්ද රාජපක්ෂ මහතා ප්‍රකාශ කළේය.මොවුන්ගේ අරමුණ පිටරටවල සිට අප රටට එරෙහිව කටයුතු කරන ඊළාම්වාදීන්ගේ සිහින සැබෑ කරලීම බවත් ජනාධිපතිවරයා අවධාරණය කළේය. කිසිදිනෙක උතුරට ගොස් නැති මේ ඊළාම්වාදීන් මේවා කරන්නේ ජනතාවට ආදරයකින් නොවන බවත් ජනාධිපතිතුමා අවධාරණය කළේය.ජනතාවගේ ප්‍රශ්න ඉංග්‍රීසියෙන් කතා කර, කෝටි ගණනින් මුදල් එකතු කරන මොවුන් ජනතාවගේ සුබසෙත උදෙසා ශතයක්වත් වැය නොකරන බව පෙන්වා දුන් ජනාධිපතිතුමා ඔවුන්ට තමා තරම්වත් දෙමළ කතා කළ නොහැකි බවත් පැවැසීය.ජනාධිපතිවරයා මේ අදහස් පළ කළේ ස්වයං රැකියා ණය ප්‍රදානය කිරීමේ ජාතික මහෝත්සවයට කිලිනොච්චි නගරයේ දී පෙරේදා (06) එක් වෙමිනි. සහන පොළී අනුපාත මත මෙහිදී ප්‍රතිලාභීන් 1560දෙනකුට රුපියල් කෝටි දහඅටහමාරක මුදලක් පිරිනැමිණි.මෙසේ එකතු කරන මුදලින් හැකි නම් උතුරේ ජනතාව වෙනුවෙන් නිවෙසක් , ක්‍රීඩා පිටියක් , මාර්ගයක් සාදා පෙන්වන ලෙස ජනාධිපතිතුමා අභියෝග කළේය.කිලිනොච්චියේ නිවෙස් ඇති ඇතැම් දේශපාලනඥයන්ගේ දරුවන් විදේශයන්හි අධ්‍යාපනය ලබද්දී උතුරේ සාමාන්‍ය ජනතාවගේ දරුවන්ට සිදුව ඇත්තේ අව්රශ්මියෙන් පෙළෙන්නට බවත් ජනාධිපතිතුමා ප්‍රකාශ කළේය.එහෙත් තානාපති කාර්යාල ගානේ ගොස් දෙමළ ජනතාවගේ අයිතීන් පිළිබඳ කතා කරන්නට නම් මොවුන්ට වේලාව තිබෙන බව පැවැසු ජනාධිපතිතුමා උතුරේ ජනතාව අගාධයට ඇද දමන්නේ මේ පිරිස බවත් අවධාරණය කළේය. පුනරුත්ථාපන හා බන්ධනාගාර ප්‍රතිසංස්කරණ ඇමැති චන්ද්‍රසිරි ගජධීර , සම්ප්‍රදායික කර්මාන්ත හා කුඩා ව්‍යවසාය සංවර්ධන ඇමැති ඩග්ලස් දේවානන්දා මහත්වරුද මෙහිදී අදහස් දැක්වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>08</day>
    </date>
    <link>http://www.dinamina.lk/2011/06/08/_art.asp?fn=n1106086</link>
    <topic>විදේශ සෘජු ආයෝජනශීඝ්‍රයෙන් වැඩි වෙයි</topic>
    <author/>
    <content>ශ්‍රී ලංකා ආයෝජන මණ්ඩලය මෙතෙක් ලැබූ ඉහළම විදේශීය සෘජු ආයෝජන ප්‍රමාණයක් ලබමින් ආකර්ෂණීය ආර්ථික වාර්තාවක් තබා ඇත.2011 ජනවාරි-මාර්තු අතර කාලයෙහි ඩොලර් දසලක්ෂ දෙසිය තිස්හයක (ඇ. ඩො. මි. 236 ක්) විදේශීය සෘජු ආයෝජනයක් අත්පත් කර ගනිමින් ඉතා කෙටි කාලයක දී ශ්‍රී ලංකා ආයෝජන මණ්ඩලය මේ ජයග්‍රහණය ලබා තිබේ.ආයෝජන මණ්ඩලයේ වාර්තාවන් සඳහන් කරන අන්දමට මේ වර්ධනය 2010 වසර සමඟ සසඳන විට 160% ක වැඩිවීමකි. විදේශ සෘජු ආයෝජන වැඩිවීමෙන් ශ්‍රී ලංකාව කෙරෙහි පවත්නා වෙළෙඳ ආකර්ශණය හා ආර්ථිකයේ යහපත් වර්ධනය ද මනාව පෙන්නුම් කෙරෙන බව ආර්ථික විශේෂඥයෝ පෙන්වා දෙති.මේ අතර ඉදිරි කාලයේ විදේශීය සෘජු ආයෝජන තවදුරටත් වේගවත් ලෙස වර්ධනය වනු ඇතැ’යි ද ඔවුහු පෙන්වා දෙති.ඉකුත් පස් වසරේදී ඇති වූ සෘජු විදෙස් ආයෝජනවල වාර්ෂික සාමාන්‍ය, ඩොලර් මිලයන 668 කි. එය දළ දේශීය නිෂ්පාදිතයෙන් 2% ක් පමණය. මේ සෘජු විදෙස් ආයෝජන වාර්ෂිකව ක්‍රමයෙන් වර්ධනය කර ගනිමින් 2015 දී එය ඩොලර් බිලියන 2.5 දක්වා වැඩිකර ගැනීම අපේක්ෂා කෙරී තිබේ. ඒ අනුව දළ දේශීය නිෂ්පාදිතයේ සෘජු විදේශ ආයෝජන අනුපාතය 4% දක්වා වැඩිවෙමින් 8-10% ආර්ථික වර්ධන වේගයක් පවත්වා ගැනීමට මග පාදනු ඇත.ආයෝජන මණ්ඩල සභාපති අධ්‍යක්ෂ ජෙනරාල් ජයම්පති බණ්ඩාරනායක මහතා පවසන්නේ මේ සාධනීය තත්ත්වය ඇතිවීමට සංචාරක ක්‍ෂේත්‍රයේ ඩොලර් මිලියන 132 ක ආයෝජනයන් සිදුවීම විශේෂයෙන් බලපා ඇති බවය.එයින් වැඩිම දායකත්වය ලැබී ඇත්තේ ෂැන්ගි‍්‍රි‍්‍රලා හෝටල් සමූහයේ කොළඹ හා හම්බන්තොට ආයෝජනයන් මගිනි.දෙවැනි දායකත්ව අංශය වන්නේ උපයෝගීතා ක්‍ෂේත්‍රයයි. ඒ අනුව විදුලි සංදේශ ආයෝජනයන් වෙනුවෙන් ඩොලර් මිලියන 62 ක් ආකර්ශණය කෙරී ඇත.ඇඟලුම් ක්‍ෂේත්‍රයේ සිදුව ඇති ආයෝජනය ඩොලර් මිලියන 7 කි. 2011 පළමු කාර්තුවේදී ගත් තීරණයකට අනුව උතුරු නැඟෙනහිර පළාත්වල ව්‍යාප්තිකරණ ඒකක පිහිටුවීම සඳහා ඇඟලුම් නිෂ්පාදන සමාගම් 6 කට අනුමැතිය ලබා දෙනු ඇත. මේ සඳහා අතිරේක ඩොලර් මිලියන 40 ක් ආයෝජනය කෙරේ.මෙසේ ආයෝජන වටිනාකම වැඩි වුවද 2011 මුල් කාර්තුවේ අස්සන් කෙරුණු ගිවිසුම් සංඛ්‍යාව පූර්ව වසරේ පළමු කාර්තුවට වඩා අඩුය. 2010 දී එය 42 කි. 2011 දී 29 කි.එහෙත් ආයෝජන වටිනාකම් අදාළ කාලය සඳහා ඩොලර් මිලියන 302 සිට 882 දක්වා වැඩි වී තිබේ.තවද නව බදු ප්‍රතිපත්තියට අනුව සාමාන්‍ය බදු අනුපාතය අඩු කිරීමෙන් සුළු ආයෝජනයන් (ඩොලර් මිලියන 3 ට අඩු) සාමාන්‍ය බදු ක්‍රමය යටත් කෙරෙන අතර අවශ්‍යයෙන්ම ඒවා ආයෝජන මණ්ඩලය යටතට නොගැනේ. එහෙත් අපනයන සමාගම් හා ආනයන ආදේශන කර්මාන්ත ආයෝජන මණ්ඩලයේ පහසුකම් යටතේ ක්‍රියාත්මක වීමෙන් ප්‍රතිලාභ ලබනු ඇත. 2011 මුල් කාර්තුවේ ආයෝජන මණ්ඩල සමාගම්වල ආනයන හා අපනයනයන්ද විශාල වශයෙන් වැඩි වී ඇත. එම අපනයනයන් ඩොලර් මිලියන 1302 සිට 1644 දක්වා වැඩි වී තිබේ. එය 26% ක වර්ධනයකි.මෙසේ විදෙස් සෘජු ආයෝජනයන් වැඩිවීම 30 වසරක යුද්ධය නිමවීමෙන් පසු විදේශ ආයෝජකයින් ශ්‍රී ලංකාව කෙරේ තබා ඇති විශ්වාසය තහවුරු වීමක් වන්නේය..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>08</day>
    </date>
    <link>http://www.dinamina.lk/2011/06/08/_art.asp?fn=n1106085</link>
    <topic>පොළොන්නරුව මහ රෝහලේවෛද්‍ය වර්ජනය අවසන්</topic>
    <author>සිතාරා සේනානි, පොළොන්නරුව විශේෂ ගාමිණී ඔබේසේකර සහ ඇළහැර සමූහ සරත් වෙලගෙදර</author>
    <content>වෛද්‍යවරුන්ට වෙන් කළ නිල කාමරයක් ප්‍රධාන හෙද පාලිකාව අත්පත් කර ගැනීම සම්බන්ධයෙන් විරෝධය පළ කිරීම සඳහා පොළොන්නරුව මහ රෝහලේ වෛද්‍යවරු ආරම්භ කළ වැඩ වර්ජනය සෞඛ්‍ය අමාත්‍යාංශයේ මැදිහත් වීමෙන් ඊයේ (7) අවසන් විය.වෛද්‍යවරුන්ට වෙන් කළ කාමරය ඔවුන් වෙතත්, හෙද පාලිකාවට සකස් කළ කාමරය ඇයටත් පවරා දීමට සෞඛ්‍ය අමාත්‍යාංශයේ මැදිහත් වීම මත ඊයේ පියවර ගත් බව මේ සම්බන්ධයෙන් දිනමිණ කළ විමසීමේ දී පොළොන්නරුව මහ රෝහලේ වෛද්‍ය අධිකාරිවරයා පැවැසීය.වෛද්‍ය කාර්ය මණ්ඩලය ඊයේ දහවල් දොළහේ සිට සිය රාජකාරි කටයුතු නැවත ආරම්භ කළ බවත්, රෝගී සත්කාරක සේවා සියල්ල සුපුරුදු පරිදි ක්‍රියාත්මක කෙරෙමින් පවතින බවත් හෙතෙම සඳහන් කළේය.වැඩ වර්ජනය ක්‍රියාත්මක වුවද රෝහල්ගත වූ රෝගීන්ට අවශ්‍ය ප්‍රතිකාර හා රෝගී සත්කාරක සේවා සියල්ල සාමාන්‍ය පරිදි ලබා දීමට පියවර ගත් බවද රෝහල් අධිකාරිවරයා පැවැසීය.රජයේ වෛද්‍ය නිලධාරීන්ගේ සංගමයේ මෙහෙයවීමෙන් පොලොන්නරුව මහ රෝහලේ වෛද්‍යවරු ආරම්භ කළ වැඩ වර්ජනයට සහාය දක්වමින් අනුරාධපුර ශික්ෂණ රෝහල, මහනුවර ශික්ෂණ මහ රෝහල හා කුරුණෑගල ශික්ෂණ රෝහලේ වෛද්‍යවරුන් ආරම්භ කළ වරුවක වැඩ වර්ජනය ද මේ අනුව ඊයේ දිනයේ අවසන් කෙරුණු බව එම සංගමයේ ලේකම් වෛද්‍ය බිමන්ත ගුණසේකර මහතා පැවැසීය..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>08</day>
    </date>
    <link>http://www.dinamina.lk/2011/06/08/_art.asp?fn=n1106087</link>
    <topic>අත්‍යවශ්‍ය භාණ්ඩ ආනයනයෙන් රජයට කෝටි 4484ක්</topic>
    <author>දයා පෙරේරා, දුමින්ද ගුරුගේ සහ ස්වර්ණා විජේකෝන්</author>
    <content>අත්‍යවශ්‍ය භාණ්ඩ 9ක් ආනයනය කිරීමේ දී 2009දී රජය රු. කෝටි 4484ක මුදලක් බදු ලෙස උපයා ඇති බව මුදල් හා ක්‍රම සම්පාදන නියෝජ්‍ය ඇමැති ගීතාංජන ගුණවර්ධන මහතා පාර්ලිමේන්තුවේ දී ඊයේ (7) සභාගත කළ පිළිතුරක සඳහන් වේ. ඛනිජ තෙල්, සහල්, ගෑස්, කිරිපිටි, සීනි, පරිප්පු, අර්තාපල්, ලූණු, ටින්මාලු, යන අත්‍යවශ්‍ය භාණ්ඩ නවය ආනයනයේ දී රජය එම බදු මුදල උපයාගත් බවද පිළිතුරෙහි වැඩිදුරටත් සඳහන් ය.ගෑස් ආනයනයෙන් රුපියල් කෝටි 357 ක් ද, කිරිපිටි ආනයනයෙන් රුපියල් කෝටි 676 ක් ද, සීනි ආනයනයේ දී රුපියල් කෝටි 749 ක් ද, පරිප්පු ආනයනයෙන් රුපියල් කෝටි 81 ක් ද, ලූණු ආනයනයේ දී රුපියල් කෝටි 349 ක් ද, අර්තාපල් ආනයනය කිරීමේ දී රුපියල් කෝටි 222 ක් ද, සහල් ආනයනය කිරීමේ දී රුපියල් කෝටි 41 ක් ද, රුපියල් කෝටි 101 ක් ටින්මාලු ආනයනයෙන් ද, ඛනිජ තෙල් ආනයනයෙන් රුපියල් කෝටි 1908 ක් ද බදු වශයෙන් උපයාගෙන ඇතැයි ද ඇමැතිවරයා සභාගත කළ පිළිතුරෙහි දැක්වේ. ඇමැතිවරයා එසේ පිිළිතුරු ලබාදුන්නේ කොළඹ දිස්ත්‍රික් මන්ත්‍රී රවි කරුණානායක මහතා අසන ලද ප්‍රශ්නයකටය..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>08</day>
    </date>
    <link>http://www.dinamina.lk/2011/06/08/_art.asp?fn=n1106088</link>
    <topic>පොල් පැළ ලක්ෂ 40ක්සිටුවීමට පියවර</topic>
    <author>නිමල් රාජපක්ෂ</author>
    <content>පොල් පැළ හතළිස් ලක්ෂයක් මේ වසරේ වගා කිරීමට පොල් සංවර්ධන හා ජනතා වතු සංවර්ධන අමාත්‍යාංශය තීරණය කර ඇත. ඒ සඳහා අවශ්‍ය පොල් පැළ පනස්හත් ලක්ෂයක් තවාන්වල ඇතැයි පොල් සංවර්ධන හා ජනතා වතු සංවර්ධන අමාත්‍යාංශයේ අතිරේක ලේකම් (සංවර්ධන) ඩී. එම්. එල්. බණ්ඩාරනායක මහතා පැවසීය.යල මහ දෙකන්නය අලලා වගාවන් ව්‍යාප්ත කරන බැවින් සියයට හැත්තෑවක් හොදින් වැඩුණු පොල් පැළ පමණක් සිටුවීමට තීරණය කර තිබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>08</day>
    </date>
    <link>http://www.dinamina.lk/2011/06/08/_art.asp?fn=n1106089</link>
    <topic>‘අපි තාම වන්දි ගත්තේ නෑ’</topic>
    <author/>
    <content>පවුලේ අයගේ අවශ්‍යතාව මත කතෝලික සභාව සමඟ සාකච්ඡා කොට මරණයේ අවසන් කටයුතු කිරීමට අධිකරණ නියෝගය ලබාගත් බව කටුනායක උද්ඝෝෂණයේදී මියගිය රොෂේන් ශානක ගේ පවුලේ අය ප්‍රකාශ කරති. එම පවුලේ අයගේ අස්සන් සහිතව නිකුත් කර ඇති නිවේදනයකට අනුව රෝමානු කතෝලික සභාව සමඟ සාකච්ඡා කොට ආගමික වතාවත්වලට මුල් තැන දෙමින් අවසන් කටයුතු සිදු කළ බවද කියයි.දේශපාලන පක්ෂ වලින් මූල්‍යාධාර හෝ වන්දි මුදල් හෝ ලබාගෙන නැතැයි අවධාරණය කරන එම නිවේදනය දානමය කටයුතු නිමාවට පත් කිරීමෙන් පසු වන්දි මුදල් ලබාගැනීම ගැන සාකච්ඡා කරන බවද නිවේදනය කියා සිටී. රොෂේන් ශානක ගේ මව, පියා, වැඩිමහල් සොහොයුරු දෙදෙනා, තුන්වන වැඩිමහල් සොහොයුරිය සහ පස්වන බාල සොහොයුරා එම නිවේදනයට අස්සන් තබා ඇත.පවුලේ විස්තරයක්ද එම නිවේදනයට ඇතුළත් කර තිබේ. පියා ක්වින්ටස් කොහු මෝල් ආශ්‍රිතව ස්වයං රැකියාවක් කරයි. මව කාන්ති ගෘහනියකි. දහම් පාසල් ගුරුවරියකි. වැඩිමහල් සොයුරු, ප්‍රසාද් පෞද්ගලික අංශයේ රැකියාවක් කරයි. දෙවෙනි සොයුරු මධුශාන් ජයවර්ධනපුර සරසවියේ වෛද්‍ය පීඨයේ හතර වසරේ ශිෂ්‍යයෙකි. ඈන් දහම් පාසල් ගුරුවරියකි. බාල සොයුරු දුලාල් හර්ෂණ උසස් පෙළ දක්වා අධ්‍යාපනය හදාරා ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>08</day>
    </date>
    <link>http://www.dinamina.lk/2011/06/08/_art.asp?fn=n11060810</link>
    <topic>සංචාරක ක්ෂේත්‍රයට ඇතුළුවන තරුණයන්ට විදේශ විශ්වවිද්‍යාල පුහුණුව</topic>
    <author>සුභාෂිනී සේනානායක සහ අනුෂා ගුරුසිංහ</author>
    <content>සංචාරක ක්ෂේත්‍රයට ඇතුළුවන තරුණයන්ට පිළිගත් විදේශ විශ්ව විද්‍යාලවල පුහුණුව ලබා දී ආකර්ෂණීය වැටුප් ලබා දීමේ වැඩපිළිවෙළක් ශ්‍රී ලංකා සංචාරක හා හෝටල් කළමනාකාරිත්ව ආයතනය ආරම්භ කරයි.ඒ අනුව ජාත්‍යන්තර වශයෙන්පිළිගත් ඔස්ට්‍රියානු ලෙස්බර්ග් විශ්ව විද්‍යාලය, ජපානයේ රික්ෂුමෙයිකන් ආසියානු පැසිපික් විශ්වවිද්‍යාලය, හොංකොං පොලිටෙක්නික් විශ්වවිද්‍යාලය සහ ඕස්ට්‍රේලියානු විලියම් විලියම් ඇන්ග්ලින් ආයතනය මෙම පුහුණුව සඳහා තෝරාගෙන ඇත.මේ අතර සංචාරක ක්ෂේත්‍රයේ නව ප්‍රවනතා හඳුනාගෙන නව පාඨමාලා හඳුන්වා දීමට ද පියවර ගෙන තිබේ. ශ්‍රී ලංකා සංචාරක හා හෝටල් කළමනාකාර ආයතනයේ අධ්‍යක්ෂ ජෙනරාල් ආචාර්ය පී. ඒ. ඩී. සුරංග සිල්වා ප්‍රකාශ කරන පරිදි වසරකට පුහුණු පාඨමාලා ලාභීන් 2000 ක් මුදා හරියි. ඔවුන්ගෙන් 90% කට ක්ෂේත්‍රයේ රැකියා අවස්ථා උදාවන බවද ඒ මහතා කියයි. ශ්‍රී ලංකාවේ සංචාරක ක්ෂේත්‍රයේ දියුණුව සඳහා අවශ්‍ය උපදෙස් පළපුරුදු වෘත්තීය වේදීන්ගෙන් හා ප්‍රවීණයන්ගෙන් ලබාගැනීමට කටයුතු කරන බවද අධ්‍යක්ෂ ජෙනරාල්වරයා කියයි..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>08</day>
    </date>
    <link>http://www.dinamina.lk/2011/06/08/_art.asp?fn=n11060811</link>
    <topic>නිලධාරීහු දෙදෙනෙක්ඇමැති මෛත්‍රීගේකණෙන් රිංගන්න හදලා</topic>
    <author>සිතාරා සේනානි</author>
    <content>පෝෂණය සම්බන්ධයෙන් ජනතාව දැනුම්වත් කිරිම සඳහා අලුතින් එළි දැක්වෙන කෘති ලෙස පෙන්වා පැරැණි කෘති දෙකක් සෞඛ්‍ය ඇමැතිවරයාට පිළිගැන්වූ නිලධාරීන් පිරිසකට ඒ මොහොතේ ඇමැතිවරයා කළ ප්‍රශ්න කිරීම් හමුවේ නිරුත්තර වීමට සිදුව තිබේ.ජාතික පෝෂණ මාසය ක්‍රියාත්මක කිරීමේ වැඩසටහන නුවරඑළිය නගර සභා ශාලාවේ දී පසුගියදා ආරම්භ විණි. සෞඛ්‍ය අමාත්‍යංශයේ පෝෂණ අංශය සම්පාදනය කළ ඉහත කී කෘති දෙක එළි දැක්වීම එහි එක් විශේෂිත අංගයක් විය.ඉතා අලංකාර ලෙස පාර්සල් කර පීත්ත පටියකින් බැඳ තිබූ පොත් කට්ටලය සෞඛ්‍ය ඇමැති මෛත්‍රීපාල සිරිසේන මහතා වෙත පිළිගැන්වීම පෝෂණ අංශයේ නිලධාරීන් අතින් සිදු විය. මේ අවස්ථාවට සහභාගී වී සිටි ඇමැතිවරුන් වන මහින්ද යාපා අබේවර්ධන හා සී. බී. රත්නායක මහත්වරුන් වෙත ද මේ පොත් පිළිගැන්විණි.සෞඛ්‍ය ඇමැතිවරයා තමන්ට ලැබුණු පාර්සලය ඒ මොහොතේ ම විවෘත කර බැලුවේය. එහි තිබූ පොත් දෙකම 2009 වසරේ මුද්‍රණය කළ ඒවා බව දුටු ඇමැතිවරයා පැරැණි කෘති දෙකක් නැවත එළි දක්වන්නේ මන්දැයි විමසූ විට නිලධාරීහු නිරුත්තර වී ඇත.”පරණ පොත්වලට රවට්ටන්න පුළුවන් ඇමැති කෙනෙක් නෙවෙයි මම. පරණ පොත් දීලා මාව රවට්ටන්න පුළුවන් කියලා හිතනවා නම් ලොකු මුලාවක්. තවමත් වැඩ කරන්නේ පරණ පොත් නම් ඒ අයට යන්න පුළුවන්. සුදුසුකම් \;බන අය ඉන්නවා පත් කරන්න. ඒ නිසා කරුණාකරලා යන්න. දැන් වැඩ කරන්නේ මගේ පොතට. මගේ පොත මම හදලා තිබෙන්නේ ඔය පරණ පොත්වලින් නෙවෙයි. ඔය පරණ පොත් දෙක මට දෙන්න සූදානම් කරනකොට ම මට ඒ තොරතුරු ඇවිත් ඉවරයි. මම අද බලාගෙන හිටියේ ඔය පොත් දෙක මට දෙයි කියලා. දුන්න වෙලාවෙම විවෘත කළේ ඒකයි. මාව රවට්ටන්න හිතන්න එපා” යනුවෙන් මෙහිදී ඇමැතිවරයා එම නිලධාරීන්ට පවසා තිබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>08</day>
    </date>
    <link>http://www.dinamina.lk/2011/06/08/_art.asp?fn=n11060812</link>
    <topic>පනත බලරහිත කරකෝටි 108ක් ගසා කාලා</topic>
    <author>විජයානි එදිරිසිංහ</author>
    <content>එක්සත් ජාතික පක්ෂ ආණ්ඩු කාලයේදී සමූපකාර පනත බල රහිත කිරීමෙන් සමූපකාර ව්‍යාපාරයට අහිමි වූ මුදල රුපියල් කෝටි 108ක් බව අනාවරණය වෙයි.සමූපකාර ක්ෂේත්‍රයේ සිටි නිලධාරීන්ගේ ගසා කෑම් සහ නිලධාරීන්ගේ දුර්වල පරිපාලනය නිසා මේ තරම් විශාල මුදලක් අහිමි වී ඇති බව සමූපකාර හා අභ්‍යන්තර වෙළෙඳ කටයුතු පිළිබඳ ඇමැති ජොන්ස්ටන් ප්‍රනාන්දු මහතා පැවසීය.1948 පිහිටවූ සමූපකාර පනත 1992 සංශෝධනය කර එවකට සිටි ඇමැතිවරයා සමූපකාරය සතු බලතල රජයෙන් ඉවත්කොට සමූපකාරය වෙතම පවරා ගෙන තිබේ.අමාත්‍යාංශ බලතල පනතෙන් ඉවත්කර අමාත්‍යාංශයට තීන්දු ගත නොහැකි ආකාරයට පනත සකස් කර තිබේ. දූෂණ වංචා සම්බන්ධව සමූපකාර සමිතියට එරෙහිව තීන්දුගත නොහැකි පරිදි එදා ආණ්ඩුව පනත සංශෝධනය කර තිබේ.එම දුර්වලතාව ප්‍රයෝජනයට ගත් නිලධාරීන් සමූපකාර ව්‍යාපාරය සතු වත්කම් මහා පරිමාණයෙන් ගසා කෑ බව හෙළිවෙයි.(ගුරු ගෙදර) අධ්‍යාපන සමූපකාර සමිතියට අමතරව, මධ්‍යම පළාතේ මානව සම්පත් සමූපකාර සමිතිය, මධ්‍යම පළාතේ වාහන සමූපකාර සමිතිය, ඌව පළාතේ ප්‍රාග්ධන සමූපකාර සමිතිය සහ දකුණු පළාතේ ප්‍රාග්ධන සමූපකාර සමිතියේ කෝටි ගණනක දූෂණ හෙළිකරගෙන තිබේ.මේවායේ ක්‍රියාකාරීත්වය ළඟදීම අත් හිටවීමට ද තීරණය කර ඇත. සමූපකාර ව්‍යාපාරය ශක්තිමත් කිරීම සඳහා ජනාධිපති මහින්ද රාජපක්ෂ මහතා බිලියන 4ක ණය කපා හැර බදුවලින්ද නිදහස් කර ඇති බව ඇමැති ජොන්ස්ටන් ප්‍රනාන්දු මහතා පැවසීය..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>08</day>
    </date>
    <link>http://www.dinamina.lk/2011/06/08/_art.asp?fn=n11060813</link>
    <topic>ගම්පොළ රෝහලේ ශල්‍යාගාරය වසා දමයි</topic>
    <author/>
    <content>ගම්පොළ නගර සභා බල සීමාවෙන් ඉවත් කරන කැලි කසල බැහැර කිරීමට ස්ථානයක් නොමැති කමින් එදිනෙදා එකතු වන කසල තාවකාලිකව ගොඩගසා ඇති ස්ථානයෙන් නිකුත්වන දැඩි දුර්ගන්දය හා මැසි උවදුර නිසා ගම්පොල ශික්ෂණ රෝහලේ ශල්‍යාගාරය වසා දැමීමට සිදුවූ බව රෝහල් අධ්‍යක්ෂ සරත්වීර බණ්ඩාර මහතා සඳහන් කරයි.ගම්පොල නගර සභාවේ කැලි කසල ගොඩගසා තිබුණේ ගම්පොල රෝහල, වික්‍රමබාහු ජාතික පාසල, විදුලිබල මණ්ඩලය හා කිරි එකතු කිරීමේ මධ්‍යස්ථානය මැදි කර ගත් නගර සභාව සතු අංගනයේය.මේ පිළිබඳ අදහස් දැක්වූ ගම්පොල ශික්ෂණ රෝහලේ අධ්‍යක්‍ෂ සරත් වීර බණ්ඩාර මහතාගම්පොළ නගර සභාව මගින් රෝහලට යාබද ඉඩමේ ගොඩ ගසා තියෙන මේ කුණු ගොඩ නිසා ඇතිව තිබෙන මැසි උවදුර හා දුර්ගන්ධය නිසා ශල්‍යාගාරයේ කාර්යය මණ්ඩලය පවසා සිටියා මැස්සන් එයට ඇතුළුවීමෙන් ශල්‍යකර්ම සිදු කිරීම ආරක්ෂා සහිත නොවන බව. ඒ නිසා ඔවුන් සමග සාකච්ඡා කර ක්‍ෂුද්‍ර ජීවී විද්‍යාඥ වාර්තාවක් ලබා ගන්නා තුරු ශල්‍යාගාරය විවෘත නොකිරීමටත් ශල්‍යකර්ම සිදු කළ යුතු රෝගීන් වෙනත් රෝහල් වෙත මාරු කර යැවීමටත් තීරණය කළා.ඒ වගේම මේ ගැටලුව රෝහලේ දැඩි සත්කාර ඒකකය, ළමා වාට්ටුව, නොමේරු ළදරු ඒකකය හා සුතිකාගාරය ඇතුළු වෙනත් ඒකක වෙතද මතුව තිබෙනවා. ඒ නිසා අපි ඉල්ලා සිටින්නේ වගකිව යුතු පිරිස් මැදිහත් වෙලා ඉක්මනින් මේ ගැටලුව නිරාකරණය කොට රෝහලේ කටයුතු පවත්වාගෙන යාමට අවශ්‍ය සහාය ලබා දෙන ලෙසයි.මේ සම්බන්ධයෙන් ගම්පොළ නගරාධිපති සරත් ගාමිණි හෙට්ටිආරච්චි මහතා මෙසේ සඳහන් කළේය. වසර 9 ක් පුරා ගම්පොල නගර සභාව මගින් කුණු ඉවත් කළ ස්ථානය නොයෙක් බලපෑම් නිසා සභාවට අහිමි වුණා. මේ නිසා අපේ‍්‍රල් මාසේ සිට නගරයෙන් ඉවත් කරන කසල බැහැර කිරීමේ ස්ථානයක් නොමැතිව දැඩි අර්බුදයකට ලක්වී තිබෙනවා.මෙයට විසඳුමක් ලෙස ස්ථාන කීපයක් අප තෝරාගෙන කසල බැහැර කිරීමට උත්සහ කළත් අපට ඒ සඳහා මේ පිරිස් ඉඩ ලබා දෙන්නේනෑ. කසල ප්‍රතිචක්‍රීය ව්‍යාපෘතියක් පවා අප ආරම්භ කිරීමට කටයුතු කළා. එහෙත් සිදු වුණේ නගර සභා ලේකම් ඇතුළු පිරිසකට පහර දී ඔවුන් රෝහල් ගත කිරීමට සිදුවීම පමණයි.මේ ආකාරයට අප නගර සභා සේවකයන්ට කීප අවස්ථාවකම පහරදී දේපළ වලට පවා හානි කළා.නගරයේ දිනකට කසළ ලෝඩ් 14 ක් එකතු වෙනවා. ඒවා ඉවත් කරන්න තැනක් නෑ. ක්‍රීඩා ඇමැති මහින්දානන්ද අලුත්ගමගේ මහතා සමග සාකච්ඡා කරලා නාවලපිටිය කුණු ප්‍රතිචක්‍රීයකරණ ව්‍යාපෘතියට ට්‍රැක්ටර් ලෝඩ් 2 ක් දෙන්න කටයුතු කරලා තිබෙනවා. ඉතිරි කසල වල දමන්න කටයුතු කර තිබෙනවා. එහෙත් මේවා තාවකාලික විසඳුම්. එම නිසා අප ජනාධිපතිවරයා ඇතුළු සියලු වගකිවයුත්තන්ගෙන් ඉල්ලා සිටින්නේ නගර සභාව පත්ව තිබෙන මේ ගැටලුවට විසඳුමක් ලබා දීමට උදව් කරන ලෙසයි..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>08</day>
    </date>
    <link>http://www.dinamina.lk/2011/06/08/_art.asp?fn=n11060814</link>
    <topic>රතිඤ්ඤා කම්හලක් මුලුමනින්ම විනාශයි</topic>
    <author>ඉන්දික පොල්කොටුව සහ මහනුවර දිසා සමූහ - කේ. චන්ද්‍රරත්න</author>
    <content>කටුගස්තොට හල්ඔලුවේ පිහිටි මෙරට ප්‍රමුඛපෙළේ රතිඤ්ඤා කම්හලක ඊයේ (07) සවස සිදුවු හදිසි ගින්නකින් එම කම්හල මුලුමනින්ම විනාශයට පත්ව ඉන් රුපියල් ලක්ෂ ගණනක අලාභයක් සිදුව ඇත.අදාළ කම්හලේ තහඩු මතට රිලවුන් පැන එම තහඩු කම්හලේ වෙඩි බෙහෙත්මතට කඩා වැටී ගිනි ගැනීම හේතුවෙන් කම්හල ගිනි ගෙන විනාශයට පත්ව ඇතැයි අනාවරණය වේ.ගින්න ඇති වන අවස්ථාවේ සේවකයන් 15 දෙනකු කම්හල තුළ සේවයේ යෙදී ඇති බවත් ක්ෂණිකව ඔවුන් එම ස්ථානයෙන් පැන යාම හේතුවෙන් එම පිරිසගේ දිවි බේරී ඇති බවත් පොලිසිය පවසයි.ගින්නෙන් එහි තිබු රතිඤ්ඤ ඇතුළු පුපුරන ද්‍රව්‍ය උපකරණ හා රතිඤ්ඤා පුපුරන ද්‍රව්‍ය සෑදීම සඳහා යොදාගනු ලබන ද්‍රව්‍ය විශාල තොගයක්ද විනාශයට පත්ව තිබේ.කටුගස්තොට පොලිසිය සිද්ධිය පිළිබඳ වැඩිදුර පරීක්ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>08</day>
    </date>
    <link>http://www.dinamina.lk/2011/06/08/_art.asp?fn=n11060815</link>
    <topic>සාක්කි පරස්පර විරෝධී හෙයින්නීති මඟට බැසීමට අසීරුතා</topic>
    <author>පාණදුර සමූහ</author>
    <content>පාණදුර පොලිසියේදී ජනමාධ්‍යවේදියෙකුට පහරදීම සහ ජනමාධ්‍යවේදියා පොලිස් නිලධාරියකුට පහරදීම සම්බන්ධයෙන් සාක්කි 15 ක් පමණ සටහන් කර ගත්තද එම සාක්කි පරස්පර විරෝධි නිසා නීත්‍යානුකූල ක්‍රියාමාර්ගයකට අවතීරණය විය නොහැකි බව කොළඹ පොලිස් මූලස්ථානයේ විශේෂ පරීක්ෂණ ඒකකයේ ස්ථානාධිපති ප්‍රධාන පොලිස් පරීක්ෂක ඩබ්ලිව්. ඩී. ඇල්. රොද්රිගු මහතා ප්‍රධාන මහේස්ත්‍රාත් ආර්. එස්. ඒ. දිසානායක මහතා වෙත පරීක්ෂණ වාර්තා භාර දෙමින් සඳහන් කෙළේය. 2011.05.07 දින යම් ගුටි කෙළියක් පොලිස්ථානයේ සිදු වී ඇත. සැරයන්වරයකු සහ ජනමාධ්‍යවේදියකුද තුවාල ලබා රෝහල් ගත කර ඇත.එහෙත් මෙම සිද්ධිය ගැන පාණදුර පොලිසියේ උසස් නිලධාරීන් කිසිම පරීක්ෂණයක් පවත්වා අධිකරණය වෙත වාර්තාවක් සිද්ධිය වූ දිනට පසු දින හෝ ඉදිරිපත් කර නැත. ජනමාධ්‍යවේදියාට පොලිසියේදී පහරදීම ගැන සැරයන්වරයකු සහ ආධුනික පොලිස් කොස්තාපල්වරයෙකුගේද සේවය අත්හිටුවා ඇත. පොලිස් පරීක්ෂකවරුන් දෙදෙනෙකු විනයානුකූල හේතුමත මාරුකර ඇත.ජනමාධ්‍යවේදියා බීමත්ව මෝටර් රියක් පැදවී යයි යන චෝදනාව මත අත්අඩංගුවට ගත් බව සනාථ කිරීමට පොලිස් සටහන් නොමැත. ඔහු ගමන් කළ මෝටර් රථය පදවා ඇත්තේ රියදුරු බලපත්‍රයක් තිබෙන ඔහුගේ බිරිය බව අනාවරණය වී යැයිද ප්‍රධාන පොලිස් පරීක්ෂකවරයා සනාථ කෙළේය.ජනමාධ්‍යවේදී නිරෝෂන් ප්‍රේමරත්න මහතාට පාණදුර පොලිසියේදී 2011.05.07 දින පහරදීම ගැන පාණදුර පොලිසියේ රථවාහන අංශයේ සැරයන් නිර්මල සොයිසා සහ පොලිස් කොස්තාපල් ගයාන් නැමැත්තාද අත්අඩංගුවට ගෙන රක්ෂණ භාරයේ තැබීමෙන් පසු මහේස්ත්‍රාත්වරයා විසින් ශරීර ඇප මත මුදා හැර ඇත.අධිකරණය හමුවේ පැවැත් වූ හඳුනා ගැනීමේ පෙරෙට්ටුවේදී ජනමාධ්‍යවේදියාට පොලිස් සැරයන්වරයා පහරදුන් බවට සාක්කිකරුවන් විසින් හඳුනා ගත් බවද නඩු වාර්තාවේ සඳහන් විය. එහෙත් පොලිස් සැරයන්වරයාට පහරදීම සම්බන්ධයෙන් සැකකරුවන් හඳුනා ගැනීමට පෙරෙට්ටුවක් පවත්වා නැත. කරුණු කෙසේ වුවද පොලිස් සැරයන්වරයාට පහර දුන්නේ යැයි කියන ජනමාධ්‍යවේදියාට එරෙහිව පෞද්ගලික නඩුවක් පැවරීමට කටයුතු කරන බව පහර ලැබූ පොලිස් සැරයන් නිර්මල සොයිසා වෙනුවෙන් අධිකරණයට කරුණු දැක් වූ නීතිඥ වජිර කවිසිංහ මහතා අධිකරණයට පැවසීය..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>08</day>
    </date>
    <link>http://www.dinamina.lk/2011/06/08/_art.asp?fn=n11060816</link>
    <topic>ගාලු කුමාරි දුම්රියේ ගැටීතුවාල ලබා කතක් රෝහලට</topic>
    <author>නිමල් රාජපක්‍ෂ, භක්ති ධර්මප්‍රිය මෙන්ඩිස්</author>
    <content>ගාලු කුමාරි සීඝ්‍රගාමී දුම්රියට බම්බලපිටිය දුම්රිය ස්ථානය අසළදී තරුණියක ගැටී බරපතළ තුවාල ලබා ප්‍රතිකාර සඳහා කොළඹ ජාතික රෝහලට ඇතුළු කොට ඇත.සිද්ධිය වී ඇත්තේ ඊයේ (07) පෙරවරු 10.50 ට පමණය. දුම්රියේ ගැටී ඇත්තේ වේයන්ගොඩ නිල් දියලන්ද අංක 42/8 දරණ ලිපිනයේ පදිංචි තිස් එක් හැවිරිදි අනුෂා සමන්ති මුතුනායක නමැති තරුණියකි..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>08</day>
    </date>
    <link>http://www.dinamina.lk/2011/06/08/_art.asp?fn=n11060817</link>
    <topic>ගර්කින් අච්චාරු බැරල් 3500ක්මහ ඔයේ ගසාගෙන ගිහින්</topic>
    <author>අලව්ව විශේෂ ඒ. කීර්තිසිංහ</author>
    <content>පසගියදා පැවති ධාරාණිපාත වර්ෂාව නිසා අලව්වේ මහඔය අසළ පිහිටි සත්ප්‍රොස්ට් සමාගමේ ‘ ගර්කින් ‘ අඩංගු අච්චාරු බැරල් 3500ක් මහඔයේ ගසාගෙන ගියේය. ගර්කින් රසායනික මිශ්‍රණයක් මගින් අච්චාරු කර පිටරට යැවීම මෙම සන්ප්‍රොස්ට් සමාගම මගින් කරනු ලැබේ.මෙම අච්චාරු බැරලයක මිල රු. 2500ක් පමණ වන බවත් මින් බැරල් 3500ක් ගංවතුරට ගසාගෙන යාමෙන් සිදුවුන පාඩුව රුපියල් මිලියන 9ක් පමණ වන බවත් මෙම සමාගමේ මූල්‍ය කළමනාකරු ආසිරි ජයවර්ධන මහතා පැවසීය..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>08</day>
    </date>
    <link>http://www.dinamina.lk/2011/06/08/_art.asp?fn=n11060818</link>
    <topic>හෙරොයින් පැකට් 150ක් සමඟසැක දෙදෙනෙක් අත්අඩංගුවට</topic>
    <author>කෑගල්ල දිස්ත්‍රික් සමූහ - දයාරත්න බණ්ඩාර</author>
    <content>කෑගල්ල පොලිසියේ දූෂණ මර්දන අංශය විසින් පෙරේදා (06) මොලමුරේ මාවතේ දී කරන ලද වැටලීමකදී හෙරොයින් මත්කුඩු පැකට් එකසිය පනහක් සමග සැකකරුවන් දෙදෙනකු අත්අඩංගුවට ගෙන ඇත.කෑගල්ල මොලමුරේ මාවතේ සුසාන භූමිය අසලදී පැකට් දෙකක් සමග එක්සැකකරුවෙකු අත්අඩංගුවට ගත්පසු ප්‍රදේශයටම මත්කුඩු බෙදා හරින ව්‍යාපාරිකයා ඔහු මාර්ගයෙන් අත් අඩංගුවට ගත් අතර ඔහුලග අලෙවිය සඳහා තිබූ තවත් මත්කුඩු පැකට් එකසිය හතළිස් අටක්ද සොයා ගන්නා ලලදී.මෙම සැකකරුවන් දෙදෙනා ඊයේ (07) දින කෑගල්ල මහේස්ත්‍රාත් අධිකරණයට ඉදිරිපත් කිරීමට කටයුතු යොදා ඇති අතර මෙම වැටලීම සඳහා කෑගල්ල පොලිසියේ මූලස්ථාන පොලිස් පරීක්‍ෂක කමල් පෙරේරා සමග පොලිස් දූෂණ මර්දන අංශයේ ස්ථානාධිපති උ.පො.ස දයාපාල, පො/සැරයන් 30272 කුරුවිට , 20747 බණ්ඩාර පො.කො. 3208 රංග , 21638 රණසිංහ නිලධාරිහු සම්බන්ධ වී ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>08</day>
    </date>
    <link>http://www.dinamina.lk/2011/06/08/_art.asp?fn=n11060819</link>
    <topic>බීමත්ව අශෝභනව හැසිරුණුකැඩෙට් නිලධාරියා රිමාන්ඩ්</topic>
    <author>කළුතර මධ්‍යම සමූහ</author>
    <content>කළුතර නගර මධ්‍යයේ බීමත්ව අශෝභන ලෙස හැසුරුණු බව කියන යුද හමුදා කැඩෙට් නිලධාරියකු ජූනි මස 10 දින දක්වා රක්ෂිත බන්ධනාගාර ගත කරන ලෙස කළුතර ප්‍රධාන මහේස්ත්‍රාත් කණිෂ්ක විජේරත්න මහතා නියම කෙළේය.මෙසේ රක්ෂිත සිර භාරයට නියම වූයේ උතුරු කළුතර පදිංචි බෙවින් පුල්ලිගේ හරින්ද්‍ර පෙරේරා නම් අයෙකි.කළුතර ඔරලෝසු කණුව අසල බීමත්ව අශෝභන ලෙස හැසිරෙමින් සිටි සැකකරු මෙසේ අත්අඩංගුවට ගන්නා ලදැයි දකුණු කළුතර පොලිසියේ රථවාහන අංශයේ ස්ථානාධිපති චමින්ද සිල්වා මහතා අධිකරණයට වාර්තා කර තිබුණි. කළුතර මූලස්ථාන පොලිස් පරීක්ෂක සමන්ත වෙදගේ මහතාගේ උපදෙස් මත උප පොලිස් පරීක්ෂක චන්දන තෙන්නකෝන් සහ කොස්තාපල් ගුණේන්ද්‍ර යන මහත්වරු මෙම පැමිණිල්ල ඉදිරිපත් කළහ..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>08</day>
    </date>
    <link>http://www.dinamina.lk/2011/06/08/_art.asp?fn=r1106081</link>
    <topic>මාතර-කිතලගම බදුලු වෙල්යායේඅක්කර 150ක් පුරන්</topic>
    <author>සටහන හා ඡායාරූප මාතර සංචාරක සිරි වාව්වගේ</author>
    <content>විසි වසරක් තිස්සේ නොවිසඳුනු ගොවි ගැටලු හතරක් නිසා බදුලු වෙල්යායේ අක්කර 150ක් කන්න හතරකින්ම පුරන්වී ගොවි පවුල් 82 ක් අසරණව සිටිති.මාතර දිස්ත්‍රික්කයේ නිල්වලා පහළ නිම්නයේ නිල්වලා නදියට හා කිරඹ ආරට මැදිව පිහිටි මෙම වෙල්යාය කිතලගම බටහිර ග්‍රාමනිලධාරී වසමට අයත් වෙයි.දිගු කලක් සරුසාර බත් කෙතක් වූ මේ යාය උඩබදුලු යාය හා පහළ බදුලු යාය වශයෙන් කොටස් දෙකකි. පවතින ගොවි ගැටලු විසඳා ගැනීමට කලෙක සිට සටන් වැදි කිතලගම බටහිර ගොවි සංවිධානයේ සභාපති අංගුන්න බදුල්ලේ ඥානදස්සි හිමිකුඩා වර්ෂාවකදී පවා මේ කුඹුරු යාය යට වෙනවා. කිරඹ ආරෙන් ගලන පිටාර ජලය නිල්වලා නදියෙන් ගලා එන පිටාර ජලය යන සියල්ලම එක්වන්නේ බදුලු වෙල්යායට. ඉස්සර තිබූ වතුර බස්සන ඇළ මාර්ග අද විනාශවීම හා ගොඩවීම නිසාත් නඩත්තුවක් නැති කමිනුත් වල්වැදිලා. ඒ ඇළ මාර්ග කිසිවක් ඇසින් දකින්න නෑ. වපුරපු කුඹුරු කන්න හතරකින්ම ජලයෙන් යට වුණා. වී ඇටයක්වත් ගොවීන් ගෙට ගත්තේ නෑ. මේ තත්ත්වය වළක්වන්න එක යෝජනාවක් තමයි උඩබදුලුවෙල ඇළ මාර්ගය පරගහඉර සිට වැල්ලේතොට දක්වා නඩත්තු කිරීම.ගොවිකාරක සභික එස්. කේ. පී. සුමිත් මහතාදම්මුල්ල ගෙදර අමුණ හා දෙපා ඇළ අමුණ සම්පූර්ණයෙන්ම විනාශයි. ජල පාලනය කරන්න බැහැ. ඒ නිසා නිල්වලා ගඟින් එන ජලයද කිරඹ ආරෙන් එන ජලය ද කුඹුරුවලට ගලා එනවා. මෙම අමුණු දෙක ක්‍රියාකාරී තත්ත්වයට ප්‍රතිසංස්කරණය කරන තෙක් අපි හාමතේ.ගොවි නායක එන්. එච්. ඥානපාල මහතාඋඩබදුලු වෙල්යාය හා පහළ බදුලු වෙල්යාය අතර තිබෙන වේල්ල කලෙක සිට ගිලා බැහැලා මහ වැස්සකදී මේ වේල්ලෙන් වැසි ජලය පිටාර ගලා පහළ බදුලු වෙල්යාය පිරෙනවා. ඒක වළක්වන්න මේ ගිලා බැස ඇති වේල්ල තරමක් පස් දමා උස්සන්න ඕන.උඩබදුලු යායේ ගොවි නායක එච්. ඩබ්ලිව්. විල්සන් මහතාමානන්දුගොඩ වේල්ල කිලෝමීටර් දෙකයි. ඒකේ බෝක්කු පහක් තියෙනවා. ඒ පහම අනාරක්ෂිතයි. එම බෝක්කු පහට කුඹුසු දොරවල් සවිකර ගඟින් එන ජලය පාලනය කළා. දැන් ඒ බෝක්කු පහටම ජලය ගලාගෙන ඒම වළක්වන්න දොරවල් නැහැ.ඊ. එච්. ජගත් ශාන්ත මහතානිල්වලා ගඟත් බණ්ඩත්තර පාලමත් අසල මෝය කට වැලි හිරවීමෙන් බාධා සිදු වෙලා.කොට්ඨාසය භාර කෘෂිකර්ම පර්යේෂණ නිලධාරී කේ. එච්. එල්. සුජීව මහතාකිතලගම බටහිර ගොවි සංවිධානයේ ගොවින් මෙසේ පවසන සියලුම ගැටලු ඇත්ත. කන්න හතරකින්ම වගාව පාළුයි. මේක සරුසාර වෙල්යායක්.  .</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>08</day>
    </date>
    <link>http://www.dinamina.lk/2011/06/08/_art.asp?fn=r1106082</link>
    <topic>මංගලඑළිය දුම්රිය පොළේවේදිකාවේ ඉදිකිරීම් අතරමඟ</topic>
    <author>සටහන හා ඡායාරූපය පුත්තලම දිස්ත්‍රික් සංචාරක ඇන්ටනී ප්‍රනාන්දු</author>
    <content>මුන්දලම ප්‍රාදේශීය ලේකම් කොට්ඨාසයට අයත් මංගලඑළිය දුම්රිය පොළේ අඩුපාඩු රැසක් දක්නට ලැබේ. මේ නිසා දුම්රිය මගීහු ගැටලු රැසකට මුහුණ පා සිටිති.ඒ අතර ප්‍රධානතම ගැටලුව වී ඇත්තේ දුම්රිය වේදිකාවක් නොමැතිකමයි. මේ නිසා දුම්රිය මගීන්ට සිදුවන අනතුරු එමටය. එම හේතුව නිසා දුම්රිය වේදිකාවක් ඉදිකිරීමට වැඩ අරඹා ඇතත් එය අතරමග නවතා දමා ඇත.රාත්‍රි සහ අලුයම් කාලයේ මගීන් එහි ගමන් කිරීමේදී සර්පයන්ගේ දෂ්ඨ කිරීම්වලට සමහරුන් ගොදුරු වන බව ඔවුහු පවසති.එවැනි අවස්ථාවල සොයා බැලීමට විදුලි පන්දමක් දුම්රිය ස්ථානාධිපතිවරයා සතුව නැත.දුම්රියන් ප්‍රමාද වූ අවස්ථාවල ඒ පිළිබදව සොයා බැලීමට දුරකථන පහසුකම් නොමැත. පැය විසි හතරක් සේවය කරන සේවකයනට පානීය ජලය සහ වැසිකිළි පහසුකම්වත් නැත. මගීන්ටද මෙය මහත් ගැටලුවකි. ටිකට් දීමට අමතරව දුම්රිය ස්ථානාධිපතිවරයාට පැමිණෙන දුම්රියවලට බඩු පැටවීමටද සිදුව ඇත.එවැනි අවස්ථාවල මගීන්ට ටිකට් දීමට නොහැකි වේ.දුම්රිය ස්ථානයේ වහල කෙටිවීම නිසා තද වැස්සට තෙමීමටත් දැඩි අව් රශ්මිය විඳ ගැනීමටත් සිදුව ඇත. තවද දහස් සංඛ්‍යාත මගීන්ට වාඩිවීමට ඇත්තේ කෙටි බැංකුවකි.මේ දුම්රියේ ස්ථානයේ දිගු කලක සිට තිබෙන මේ අඩු පාඩු සපුරාලීමට දුම්රිය දෙපාර්තමේන්තුවේ වගකිවයුත්තන් පියවර නොගැනීම ගැන මගීහු මැසිවිලි නගති..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>08</day>
    </date>
    <link>http://www.dinamina.lk/2011/06/08/_art.asp?fn=r1106087</link>
    <topic>යක්කල – හේන්පිටමුල්ල සිරිවර්ධනාරාමයේසර්වඥ ධාතු ප්‍රදර්ශනය</topic>
    <author>ඡායාරූපය:–ගම්පහ සංචාරක නිමල් ජයසිංහ</author>
    <content>යක්කල හේන්පිටමුල්ල සිරිවර්ධනාරාම විහාරයේ දී පසුගියදා සර්වඥ ධාතු ප්‍රදර්ශනයක් පැවැත්විණි. ස්වාමීන් වහන්සේ කිහිපනමක් ඒවා නරඹමින්..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>08</day>
    </date>
    <link>http://www.dinamina.lk/2011/06/08/_art.asp?fn=r1106088</link>
    <topic>සෙත්සිරිපාය දෙවන අදියරගොඩනැඟිල්ලේ වැඩ කඩිනමින්</topic>
    <author>ඡායාරූපය - කෝට්ටේ මධ්‍යම සමූහ නන්ද ඒකනායක</author>
    <content>බත්තරමුල්ල සෙත්සිරිපාය ගොඩනැඟිල්ලට යාබදව ඉදිකරන සෙත්සිරිපාය දෙවන අදියරේ තට්ටු 14කින් යුත් දැවැන්ත ගොඩනැඟිල්ලේ ඉදිකිරීම් කටයුතු දැන් නිමවෙමින් පවතී. සෙත්සිරිපාය පැරැණි ගොඩනැඟිල්ලේ නාගරික සංවර්ධන අධිකාරියේ ප්‍රධාන කාර්යාලය ඇතුළු අමාත්‍යාංශ හතකට ආසන්න කාර්යාල පිහිටුවා ඇත. නව ගොඩනැඟිල්ලේ කොළඹ නගරයේ ඇති අනෙකුත් අමාත්‍යාංශ සියල්ලටම ඉඩපහසුකම් සැලැසීමට පියවර ගෙන ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>08</day>
    </date>
    <link>http://www.dinamina.lk/2011/06/08/_art.asp?fn=r1106083</link>
    <topic>බේරුවල ළමා උද්‍යානයවල් බිහිවෙලා</topic>
    <author>කටුකුරුන්ද සමූහ කපිල කුලසිංහ</author>
    <content>බේරුවල නගරයට ආසන්නව ධීවර වරාය පාරේ පිහිටි ළමා උද්‍යාන සංකීර්ණය වල් වැදී විනාශයට යමින් පවතින බව ප්‍රදේශවාසී හු පවසති.ඇමෙරිකානු ආධාර යටතේ ඉදිවුණු මේ ළමා උද්‍යානය නිසි ලෙස නඩත්තු නොකිරීම නිසා විනාශ වී යමින් පවතී. ළමා ක්‍රීඩා උපකරණ රැසක් ද සහිතව අලංකාර ලෙස ආරක්ෂිතව මේ ළමා උද්‍යානය නිමවා ඇත. එහි ඇතැම් උපකරණ කැඩී පසෙකට දමා ඇත. උද්‍යානය වටා ඉදිකොට ඇති ආරක්ෂක වැට සම්පූර්ණයෙන්ම වල් වැදී ඇත. අවට කැලෑව උද්‍යානයටද ව්‍යාප්ත වී ක්‍රීඩා උපකරණ ද වසා ගනිමින් පවතී.එස්. ප්‍රනාන්දු මහතා - මේ ළමා උද්‍යානය ඉතා අලංකාර එකක්. ළමයින්ට ක්‍රීඩා කරන්න ගොඩාක් උපකරණ තියෙනවා. ඉතිං ඒවා සොයා බලා නඩත්තු නොකරන නිසා කැඩිලා යනවා. සමහර උපකරණ කැඩිලා වීසි කරලා තියෙනවා. අවට කැලෑව උද්‍යනය ඇතුළට ඇවිල්ලා. දිනපතා සවස් කාලය කුඩා ළමයින්ගෙන් පිරී යන මේ ළමා උද්‍යානය අවට එළි පෙහෙළි කිරීමත්, උපකරණ නඩත්තු කිරීමත් කඩිනමින් කළ යුතුයි.  .</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>08</day>
    </date>
    <link>http://www.dinamina.lk/2011/06/08/_art.asp?fn=r1106084</link>
    <topic>ගම්පහ බාලිකා පාසල්වලඅසභ්‍ය වදන් ලියන කල්ලියක්</topic>
    <author>හෙනරත්ගොඩ සමූහ</author>
    <content>ගම්පහ නගරය හා ඒ අවට බාලිකා විදුහල්වල තාප්පයේ අසභ්‍ය වදන් ලියන කල්ලියක් පිළිබඳව සොයා බැලීමට ගම්පහ පොලීසිය පුළුල් පරීක්ෂණ ආරම්භ කර තිබේ.පසුගිය කාලය තිස්සේම නගරයේ ප්‍රධාන බාලිකා විදුහල්වල තාප්පයේ අසභ්‍ය වදන් ලියූ සිද්ධීන් රැසක්ම වාර්තා වූ අතර පසුගියදා එවැනි වදන් ලියමින් සිටි පාසල් සිසුන් තිදෙනකු පොලිසිය අත්අඩංගුවට ගෙන ඇත.මීට පෙර එම වරදටම තවත් දෙදෙනකු අත්අඩංගුවට ගෙන ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>08</day>
    </date>
    <link>http://www.dinamina.lk/2011/06/08/_art.asp?fn=r1106085</link>
    <topic>අතුරුගිරිය ගංජා ප්‍රවාහනය කළසැකකරුවන් දැලේ</topic>
    <author>අතුරුගිරිය විශේෂ - වික්‍රම සමරසිංහ</author>
    <content>ගංජා කිලෝ ග්‍රෑම් දෙකකට වැඩි ප්‍රමාණයක් ත්‍රිවීලර් රථයකින් ප්‍රවාහනය කරමින් සිටියදී අතුරුගිරිය රත්නාරාම පාරේදී ගංජා ප්‍රමාණයත්, ත්‍රී වීලර් රථයත්, සැකකරුවන් තිදෙනාත් අත්අඩංගුවට ගැනීමට අතුරුගිරිය පොලීසියට හැකිවී තිබේ.අතුරුගිරිය පොලීසියේ දූෂණ මර්ධන ස්ථානාධිපතිට පෞද්ගලිකව ලද ඔත්තුවක් මත පොලිස් ස්ථානාධිපති කපිල සේනානායක මහතාගේ උපදෙස් පිට එම වැටලීම සිදුකර ඇත්තේ දූෂණ මර්දන අංශය විසිනි.ත්‍රිරෝද රථයක්, ගංජා කිලෝ දෙකක්, සැකකරුවන් තිදෙනාත්, මූලික විභාග සඳහා කඩුවෙල මහේස්ත්‍රාත් අධිකරණයට යොමුකර ඇත.සැකකරුවන් මේ ජාවාරමට අමතරව සිදුකර ඇති වෙනත් අපරාධ සහ මත්ද්‍රව්‍යය අලෙවියක්ද තිබේද යන්න සොයාබැලීමේ වැඩිදුර පරීක්ෂණ කටයුතුද පොලිසිය මගින් සිදුකෙරේ..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>08</day>
    </date>
    <link>http://www.dinamina.lk/2011/06/08/_art.asp?fn=r1106086</link>
    <topic>ඇළ මාර්ගයක් කැපීමෙන් ගොවිතැනට ගැටලු</topic>
    <author>හෝමාගම සංචාරක මංජුල හිරිපිටිය</author>
    <content>කොළඹ-මාතර අධිවේගී මාර්ගය ඉදිකිරීම් කටයුතු යටතේ කහතුඩුව දියකඩ මාර්ගයේ වේරගොඩදෙණිය මහ වෙල්යාය හරහා ඇළ මාර්ගයක් කැපීම නිසා ගොවිතැන් කිරීම අපහසු වී ඇතැයි ගොවියෝ පවසති.කුඹුරු අක්කර තිස්පහක් පමණ ඇති වේරගොඩදෙණිය දකුණ මහ වෙල්යාය හරහා ඇළ මාර්ගය කැපීම සිදු කර ඇත.යු. ඩී. ආරියදාස ගොවි මහතා මෙසේ කීවේය.වේරගොඩදෙණිය දකුණ මහ වෙල්යාය හරහා අඩි දහයකට වඩා පළල ඇළ මාර්ගයක් සෑදීම සිදුකර තිබෙනවා. මෙහිදී ගොවියන්ගෙන් කිසිම අදහස් විමසීමක් කළේ නෑ. මේ නිසා කුඹුරුවලට යාමට සහ කෘෂි උපකරණ ගෙනයාම දුෂ්කර වී තිබෙනවා.ඇළ මාර්ගයක් සෑදීම නිසා මේවන විට යායේ කුඹුරු රැසක වගා කිරීම නතර වී තිබෙනවා. කුඹුරුවලට යාමට හැකිවන අයුරින් ට්‍රැක්ටර් පැන්නුම් හෝ වෙනත් ක්‍රමවේදයක් සකසා දෙන ලෙස අදාළ ආයතනවලින් ඉල්ලා සිටිනවා.  .</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>08</day>
    </date>
    <link>http://www.dinamina.lk/2011/06/08/_art.asp?fn=s1106081</link>
    <topic>දෙවැනි ටෙස්ට් තරගය ජය පරාජයක් නෑ</topic>
    <author/>
    <content>ශ්‍රී ලංකාව හා එංගලන්තය අතර ලන්ඩනයේ ලෝඩ්ස් ක්‍රීඩාංගණයේදී පැවැති දෙවැනි ටෙස්ට් තරගය ඊයේ ජය පැරදුමෙන් තොරව අවසන් විය. ලකුණු 343ක ජයග්‍රාහී ඉලක්කයක් හඹා යමින් සිටි ශ්‍රී ලංකා පිලේ කඩුලු 3ක් ලකුණු 127කට බිඳ වැටී තිබියදී තරගය අවසන් විය. සවස තේ පානයෙන් පසුව 10 වැනි ඕවරයේදී මහේල ජයවර්ධන දැවී ගියේය. ඔහු දැවී ගියේද පිට ඉන්නට ඈතින් ආ ස්ටුවර්ට් බ්‍රෝඩ් ගේ පන්දුවකට පහරක් එල්ල කිරීමට යාමේදී හතරවැනි ‘ස්ලිප්’හි පන්දු රකිමින් සිටි කෙවින් පීටර්සන් අතට උඩ පන්දුවක් දෙමිණි. මහේල ට ලබා ගත හැකි වූයේ ලකුණු 25ක් පමණි. ඒ වෙනුවෙන් ඔහු පන්දු 71 කට මුහුණ දුන්නේය. ලෝඩ්ස් පිටියේ මීට පෙර ශතක දෙකක් ලබා ගෙන ඇති මහේල ට මෙවර එම තරග බිම අසාර්ථක එකක් විය. පළමු ඉනිමේදී ද, ඔහුට ලබා ගත හැකි වූයේ ලකුණු 49 ක් පමණි.ඊට ඕවර දහයකට පසුව ශ්‍රී ලංකා පිලේ තෙවැනි කඩුල්ල බිඳ වැටිණි. එවර දැවී ගියේ තරංග පරණවිතාන ය. ජොනතන් ට්‍රොට් ගේ පන්දුවකට කඩුල්ල මුවා කිරීමේ වරදට හසුව ඔහු ලකුණු 44 කට දැවී ගියේය. එම තීරණයට එරෙහිව පරණවිතාන අභියෝග කළද තෙවැනි විනිසුරු ගේ තීරණයද එය ම විය. පන්දු 86 කට මුහුණ දුන් ඔහු හතරේ පහර හයක් එල්ල කොට තිබිණි. ඒ අනුව ශ්‍රී ලංකා තෙවැනි කඩුල්ල මුළු ලකුණු 96 දී බිඳ වැටිණි. ඒ වන විට ශ්‍රී ලංකාවට මුහුණ දීමට තවත් ඕවර 26ක් ඉතිරිව තිබිණි.තිලාන් සමරවීර, ග්‍රෑම් ස්වෝන් ගේ පන්දුවකට කඩුල්ල මුවා කළ බවට බිලී ඩොක්ට්‍රොව් දුන් තීරණයකට එරෙහිව කළ අභියෝගය ජය ගැනීමට සමරවීර ඊයේ සමත් විය.තෙවැනි විනිසුරු අලීම් ඩාර් එය දැවී යාමක් නොවන බවට තීරණය කළේය. සමරවීර නොදැවී ලකුණු 17ක් ලබා ගත්තේය. ප්‍රසන්න ජයවර්ධන නොදැවී ලකුණු 12 යි.පෙරේදා සිවුවැනි දින තරගය නතර කරන විට එංගලන්තය දෙවැනි ඉනිමේ කඩුලු 2ක් දැවී ලකුණු 149ක් රැස්කර ගෙන සිටියේය. නොදැවී සිටි පිතිකරුවන් වූ ඇලස්ටෙයාර් කුක් ලකුණු 61 ක් ද, කෙවින් පීටර්සන් ලකුණු 15ක් ද, ලබා ගෙන සිටියහ.පෙරේදා සන්ධ්‍යාවේ එංගලන්ත දෙවැනි ඉනිම ආරම්භයේදී ම තමන් මුහුණ දුන් දෙවැනි පන්දුවෙන් ම නායක ඇන්ඩෲ ස්ට්‍රාවුස් දැවී යාම පිළිබඳව ඉතිහාසයක් තිබේ. ඔහු දැවී ගියේ වමතින් වේග පන්දු යවන චානක වෙලගෙදර ගේ පන්දුවකට කඩුල්ල මුවා කරමිණි. ස්ට්‍රාවුස් ඔහුගේ ක්‍රීඩා දිවියේ මේ දක්වා 21 වතාවක් වමත් වේග පන්දු යවන්නන්ට දැවී ගොස් තිබේ. පසුගිය වසර ඇතුළත ඔහු 9 වතාවක් මෙසේ දැවී ගොස් තිබේ.තරගයේ පස්වැනි හා අවසාන දිනය වූ ඊයේ උදය වරුවේ බිඳ වැටුනේ එක් එංගලන්ත කඩුල්ලක් පමණි. දැවී ගිය පිතිකරුවා වූයේ කෙවින් පීටර්සන් ය. වමත් දඟ පන්දුවලට මුහුණ දීමේදී පීටර්සන් ට තිබෙන දුර්වලතාව ප්‍රචලිත එකකි. ඔහු පෙරේදා සවස පිටියට පිවිසීමෙන් පසුව ප්‍රථම වතාවට රංගන හේරත් ගේ වමත් දඟ පන්දුවට මුහුණ දෙන විට නරඹන්නන් අතර සිනා හඬ පැතිර ගියේය. කෙසේ වෙතත් ඔහු පැයක කාලයක් තම කඩුල්ල ආරක්ෂා කර ගැනීමට පෙරේදා සමත් විය. අවසානයේ පීටර්සන් ඊයේ දැවී ගියේද හේරත් ගේ පන්දුවකටය. පා ඉන්නට ඈතින් පතිත වූ පන්දුවට පාදයක් පෙරට තබා ආරක්ෂා වීමට පීටර්සන් ක්‍රියා කළත් පිත්ත පැරදවූ පන්දුව පිට ඉන්නේ ගැටුනේය.පන්දු 124කට මුහුණ දුන් පීටර්සන් හතරේ පහර 7ක් සමග ලකුණු 72ක් වාර්තා කළේය. දිවා ආහාරය සඳහා තරගය නතර කරන විට එංගලන්තය කඩුලු 3කට ලකුණු 260ක් ලබා ගෙන සිටියේය.දිවා ආහාරයෙන් පසුව එංගලන්තය ඔවුන්ගේ ලකුණු ලබා ගැනීමේ වේගය වැඩි කළේය. ඕවර 11.1 ක් තුළ කඩුලු 4ක් අහිමි කරගත් ඔවූහු ලකුණු 75ක් රැස්කර ගෙන සිය දෙවැනි ඉනිම නතර කොට ශ්‍රී ලංකාවට පන්දුවට පහර දීමේ වාරය ලබා දුන්නේය. එංගලන්තය ඔවුන්ගේ දෙවැනි ඉනිම නතර කළේ කඩුලු 7කට ලකුණු 335ක් රැස්කර ගෙනය. මේ අනුව ජයග්‍රහණය සඳහා ශ්‍රී ලංකාව ලකුණු 343ක් ලබා ගත යුතුව තිබිණි. ඒ සඳහා ඉතිරිව තිබුණේ ඕවර 58ක් පමණි. එංගලන්තයේ අරමුණ වූයේ කාඩිෆ් හි පළමු ටෙස්ට් තරගයේදී මෙන් අවසන් දින සැඳෑවේ ජයග්‍රහණයක් ලබා ගැනීමය. පළමු ඉනිමේ අති දක්ෂ පිතිහරඹයක නියැලුනු නායක තිලකරත්න ඩිල්ෂාන් ඇඟිල්ලේ තුවාලය හේතුවෙන් පන්දුවට පහර දීමට පිටියට නොඑන බවද එංගලන්තය දැන සිටියේය.දිවා ආහාරයෙන් පසුව ඇලස්ටෙයාර් කුක් පළමුව දැවී ගියේය. සිය 18 වැනි ටෙස්ට් ශතකය වාර්තා කළ කුක් හේරත් එවූ පන්දුවකට සිය සීමාවෙන් පිටතට පැමිණ පහරක් එල්ල කිරීමට යාමේදී ප්‍රසන්න ජයවර්ධන ගේ ‘ස්ටම්ප්’ කිරීමට ලක්ව දැවී ගියේය. මිනිත්තු 337ක් තිස්සේ පන්දු 231කට මුහුණ දුන් ඔහු හතරේ පහර 10ක් සමග ලකුණු 106ක් වාර්තා කළේය. අනතුරුව ඔයින් මෝගන් (4), මැට් ප්‍රයර් (4) හා ස්ටුවර්ට් බ්‍රෝඩ් (3) ඕවර හතරක් ඇතුළත දැවී ගියහ.අංක 5 පිතිකරු ඉයන් බෙල් වේගවත් පිතිහරඹයක යෙදෙමින් හතරේ පහර 8ක් සමග පන්දු 43කින් ලකුණු 57ක් රැස් කළේය. ඔහු ඊයේ වාර්තා කළේ ඔහුගේ 28 වැනි ටෙස්ට් අර්ධ ශතකයයි. බෙල් ලකුණු 24ක් ලබා ගෙන සිටියදී දැවී යාමෙන් බේරිණි. දිවා ආහාරයෙන් පසුව දෙවැනි ඕවරය යැවූ හේරත් ගේ පන්දුවකට බෙල් ඉහළ අහසට එල්ල කළ උඩ පන්දුව ‘මිඩ් ඕෆ්’ ස්ථානයට දිව ආ ෆාවීස් මහරූෆ් ට අල්ලා ගැනීමට නොහැකි විය.ඊට අමතරව, ඔහු ලකුණු 27ක් ලබා ගෙන සිටියදී පන්දු රකින්නකු විසින් එල්ල කළ පන්දුව කෙලින් ම කඩුල්ලේ වැදීමෙන් දැවී යන අයුරු රූපවාහිනි දසුන්වලින් ඉතා පැහැදිලිව පෙනිණි. එහෙත් පුදුමයකට, ශ්‍රී ලංකා ක්‍රීඩකයෝ ඒ දැවී යාමේ අවස්ථාව ගැන තැකීමක් නොකළේය. ඔවූහු ඒ දැවී යාම පිටියේ තරග විනිසුරුවරයා ගෙන් ඉල්ලා නොසිටියහ. බිලි ඩොක්ට්‍රොව් තරග විනිසුරුවරයාද එය තෙවැනි විනිසුරුවරයා වෙත යොමු නොකළේය.ශ්‍රී ලංකා දෙවැනි ඉනිමේදී තරංග පරණවිතාන සමග පළමුව පිටියට පිවිසියේ කුමාර් සංගක්කාර ය. ඔහුට ලබා ගත හැකි වූයේ ලකුණු 12ක් පමණි. පිට ඉන්නට එපිටින් පැමිණි ක්‍රිස් ට්‍රෙම්ලට් ගේ ‘වැඩකට නැති’ වයිඩ් පන්දුවකට පිත්ත දමමින් ‘බැක්වර්ඩ් පොයින්ට්’හි ඔයින් මෝගන් අතට ඉතාමත් පහසු උඩ පන්දුවක් ලබා දෙමින් සංගක්කාර දැවී ගියේ අනුවණ අයුරිනි.සවස තේ පානය සඳහා තරගය නතර කරන විට ශ්‍රී ලංකාව දෙවැනි ඉනිමේ එක් කඩුල්ලක් දැවී ලකුණු 32ක් ලබා ගෙන සිටියේය..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>08</day>
    </date>
    <link>http://www.dinamina.lk/2011/06/08/_art.asp?fn=s1106082</link>
    <topic>සනත් යළිත්</topic>
    <author>ප්‍රින්ස් ගුණසේකර</author>
    <content>ශ්‍රී ලංකාවේ මෙතෙක් බිහිවූ සුපිරිතම ප්‍රහාරක පිතිකරු සනත් ජයසූරිය දැන් පැවැත්වෙන එංගලන්ත ක්‍රිකට් සංචාරයට එක්වීමට නියමිතව ඇතැයි වාර්තාවේ.ශ්‍රී ලංකා එක්දින කණ්ඩායමේ ආරම්භක පිතිකරුවෙකු ලෙස සනත් ජයසූරිය එංගලන්ත සංචාරයට එක්කර ගැනීම පිළිබඳ ශ්‍රී ලංකා ක්‍රිකට් කමිටුව සාකච්ඡා කොට ඇත. මේ පිළිබඳව ශ්‍රී ලංකා ක්‍රිකට් සභාපති ඩී. එස්. ද සිල්වා මහතාගෙන් අප කළ විමසීමකදී පැවසුවේ ඉදිරි දින කිහිපයේදී ශ්‍රී ලංකා එක්දින කණ්ඩායම ප්‍රකාශ කිරීමට නියමිත බවය.ආරම්භක පිතිකරු උපුල් තරංගට තහනම් උත්තේජන චෝදනාවක් එල්ල වී ඇති හෙයින් එංගලන්තය සමග එක්දින තරගාවලියට ඔහුගේ සහභාගීත්වය අවිනිශ්චිතව ඇත.සනත් ජයසූරිය මේ දිනවල පුහුණුවීම්වල යෙදෙමින් සිටී. “ක්‍රිකට් තේරීම් කමිටු මගේ සේවය ඉල්ලා සිටින ඕනෑම මොහොතක සියයට සියයක්ම දීමට සූදානම් මම හැමදාම රට වෙනුවෙන් උපරිම දායකත්වය ලබා දුන්නා.අවස්ථාවක් ලැබුණොත් රට දිනවන එක මගේ බලාපොරොත්තුවයි” සනත් ජයසූරිය ඊයේ අප කළ විමසීමකදී පැවැසීය.සනත් එක්දින තරග 444 කදී ලකුණු 13428 ක් ලබා සිටින අතර එයට ශතක 28ක් හා අර්ධ ශතක 68ක් ඇතුළත්ව ඇත. ශ්‍රී ලංකා - එංගලන්ත පළමු එක්දින කි‍්‍රකට් තරගය මේ මස 28 වැනිදා පැවැත්වේ..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>08</day>
    </date>
    <link>http://www.dinamina.lk/2011/06/08/_art.asp?fn=s1106083</link>
    <topic>කාන්තා කනිෂ්ඨ හොකී පිලට පළමු තරගයෙන් ජය</topic>
    <author/>
    <content>තායිලන්තය බලා ගිය ශ්‍රී ලංකා කනිෂ්ඨ කාන්තා හොකී පිල හොංකොං සමග පැවැති පළමු තරගයේදී ගෝල් 3-1ක ජයක් වාර්තා කළේය.තායිලන්තය සමග පැවැති දෙවැනි තරගය ජය පරාජයෙන් තොරව නිමාවූ අතර අද ඉන්දුනීසියාව සමග තරග වැදීමට නියමිතය.තරගාවලිය මේ මස 12 වැනිදා දක්වා පැවැත්වේ. තායිලන්තය, චීන තායිපේ, හොංකොං, කසකස්තානය හා ශ්‍රී ලංකාව මේ තරගාවලියට එක්ව සිටිති. තරගාවලියෙන් ජය ගන්නා පළමු කණ්ඩායම් තුන ලබන වසරේ පැවැත්වෙන ආසියානු කනිෂ්ඨ හොකී තරගාවලියට සුදුසුකම් ලබයි.ශ්‍රී ලංකා කණ්ඩායම මෙසේය.නදීකා කුමාරි (නායිකා - නාවික) චාමනී ගුණවර්ධන (උප නායිකා - ක්‍රිස්තුදේව ක්‍රී.ස) රිසිනි තාරුකා දුල්මිණි පෙරේරා (සිරිමාවෝ බා.වි) හර්ෂනි කුමාරි, බුද්ධිකා ගුණරත්න, ගීතිකා දමයන්ති, දර්ශනි හේරත් (නාවික) ඉමේෂා ලක්ෂානි (ජනාධිපති බාලිකා) දිලිරුක්ෂි ගුණසිංහ, සමදරා චන්ද්‍රිකා (සීතාදේවි බාලිකා) දිල්හානි කරුණානායක, ජයමිණි බණ්ඩාර (ක්‍රිස්තුදේව ක්‍රී.ස), චතුරිකා ඒකානයක (පුෂ්පදාන බාලිකා), එස්.ආර්. ඉලංගකෝන් (මොරටුව විශ්වවිද්‍යාලය), මනීෂා වේලාරත්න, අශ්විනී මදනායක (විශාඛා වි.) චතුරිකා ප්‍රේමසිරි (ගුවන්) ප්‍රාර්ථනා උපේක්ෂා (නාවල යශෝදරා බා.) රොහාන් දිසානායක (පුහුණුකරු).</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>08</day>
    </date>
    <link>http://www.dinamina.lk/2011/06/08/_art.asp?fn=s1106084</link>
    <topic>මංජුගෙන් ගිලිහුණ රන් කිරුළවේල්ස් ක්‍රීඩකයාට පළඳවයි</topic>
    <author/>
    <content>2010 පොදු රාජ්‍ය මණ්ඩලීය ක්‍රීඩා උළෙලේදී තහනම් උත්තේජක භාවිතා කරමින් තරග වැදුණු බව තහවුරු වූ රන් පදක්කම්ලාභී බොක්සිං ක්‍රීඩක මංජු වන්නිආරච්චිගෙන් ඉවත් කරන ලද පදක්කම වේල්ස්හි ෂෝන් මැක්ගෝල්රික්ට ප්‍රදානය කෙරුණ බව සංවිධායකයින් ප්‍රකාශ කර තිබේ.මේ පැනවූ තහනම සම්බන්ධයෙන් මංජු වන්නිආරච්චිට අභියාචනාවක් ඉදිරිපත් කිරීමට කාලයක් දී තිබුණද ඔහු ඒ පිළිබඳ කිසිදු පියවරක් ගෙන නැති බව පොදු රාජ්‍ය මණ්ඩලීය ක්‍රීඩා සම්මේලනය ප්‍රකාශ කර සිටී.නවදිල්ලියේ පැවැති ක්‍රීඩා තරගාවලියේදී තහනම් උත්තේජන භාවිතය සම්බන්ධයෙන් මංජු වන්නිආරච්චිට තරග තහනමක්ද පැනවිණි.ඔහුගෙන් අහිමි කළ රන්පදක්කම 18 හැවිරිදි වේල්ස්යේ ෂෝන් මැක්ගෝල්රික්ට ප්‍රදානය කළ අතර ඔහු යොවුන් සූරතාවලියේදී ද සූරයා වී සිටි.මේ බොක්සිං තරගයේ දී රිදී පදක්කම බොස්ට්වානාහි ටිරාෆලෝ සෙයිකෝට හිමිවිය..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>08</day>
    </date>
    <link>http://www.dinamina.lk/2011/06/08/_art.asp?fn=f1106081</link>
    <topic>විපක්ෂයඋත්සාහ කරන්නේවිශ්‍රාම වැටුප් පනතවිකෘති කරන්නයි</topic>
    <author>සටහන චතුරිකා ගමගේ</author>
    <content>පෞද්ගලික අංශයේ සේවකයන් වෙනුවෙන් රජය යෝජනා කළ විශ්‍රාම වැටුප් පනත මේ වනවිට අහෝසි කර තිබේ. ඒ පිළිබඳ සහ රටේ වත්මන් තත්ත්වය පිළිබඳ ශ්‍රී ලංකාවේ කොමියුනිස්ට් පක්ෂයේ ප්‍රධාන ලේකම්, මානව සම්පත් පිළිබඳ ජ්‍යෙෂ්ඨ අමාත්‍ය ඩිව් ගුණසේකර මහතා ශ්‍රී ලංකා ගුවන් විදුලි සංස්ථාවේ විකාශය වන සුභාරතී සංවාද මණ්ඩපය හා කළ සංවාදයක් ඇසුරෙන් මෙම සාකච්ඡාව සකස් කෙරිණි. සංවාදය මෙහෙය වූයේ සුධර්මිකා විජේරත්න විසිනි.* අමාත්‍යතුමනි, පසුගිය දින කිහිපය තුළ අපේ රටේ මාතෘකා කිහිපයක් පිළිබඳ වඩාත් කතාබහට ලක් වුණා. පෞද්ගලික අංශයේ සේවකයන් වෙනුවෙන් යෝජනා කළ විශ්‍රාම වැටුප් පනත ඒ අතරින් විශේෂයි. මේ තත්ත්වය පිළිබඳ පැහැදිලි කිරීමක් කළහොත්. ?දරුස්මාන් වාර්තාව ජාත්‍යන්තරයෙන් එන ප්‍රශ්නයක්. දැනටත් ඒ පිළිබඳ සාකච්ඡා පැවැත්වෙනවා. විශ්ව විද්‍යාල ආචාර්යවරුන්ගේ දුක්ගැනවිල්ල පිළිබඳත් ආණ්ඩුව සාකච්ඡා කරමින් යනවා. විශ්වවිද්‍යාල ශිෂ්‍යයන්ගේ ප්‍රශ්නයේදී සිසුන්ගේ මවුපියන් නෙවෙයි මේකට විරුද්ධ වුණේ. පිටින් ඉන්න අයයි. කිසි කෙනෙකුට විශ්වවිද්‍යාලය තුළ තිබෙන ගැටලු නිරාකරණය කරන්න බැරි වුණා. මේක සමාජයට ප්‍රශ්නයක්. ළමයින්ට වගේම මවුපියන්ටත් ප්‍රශ්නයක් වෙලා. ඒ නිසා තමයි ආණ්ඩුව මේකට අලුත් ක්‍රමයක් සකස් කළේ. බොහොම සද්භාවයෙන් ඉදිරිපත් කළ මේ වැඩපිළිවෙළටත් දැන් විරෝධය දක්වනවා. නමුත් මේක යුද ප්‍රහුණුවක් නොවන වග දැන් හැමෝටම තේරිලා තිබෙනවා. මේ පුහුණුවේදී ළමයින් උදේට නැගිටලා අභ්‍යාස කරනවා. ඒක උදේට කවුරුත් කරන දෙයක්. නමුත් ඇතැම් අය මේ තුළින් නැති ප්‍රශ්නයක් මවලා පෙන්වන්න හැදුවා. අනෙක විශ්‍රාම වැටුප් යෝජනාව පිළිබඳත් ප්‍රශ්න කිහිපයක් ඇතිවුණා.* පෞද්ගලික අංශයේ සේවකයන් වෙනුවෙන් රජය යෝජනා කළ විශ්‍රාම වැටුප් පනත මේ වන විට අහෝසි කර තිබෙනවා. ආණ්ඩුව මෙවැනි විශ්‍රාම වැටුප් යෝජනාවක් ඉදිරිපත් කිරීමට කටයුතු කළේ ඇයි.?මම හිතන්නේ මෙය මුළු මහත් වැඩකරන පංතියේ සියලු පක්ෂවල සහාය ලැබිය යුතු පනතක්. විශ්‍රාම වැටුප් පනත පිළිබඳ ජනාධිපතිතුමා පෞද්ගලිකවම විශාල උනන්දුවක් දැක්වූවා. ඒ නිසා තමයි මුදල් අමාත්‍යාංශය හරහා පෞද්ගලික අංශයේ සේවකයන් සඳහා විශ්‍රාම වැටුප් පනතක් සකස් කළේ. එහිදී එතුමා ඇමති මණ්ඩලයට කියපු දෙයක් තමයි “තව අවුරුදු පහක් හයක් යනකොට රටේ ජනගහනයෙන් 20% විතර වයස අවුරුදු 60 වැඩි අය වෙනවා.” දැනටත් අපිට මේක දැනෙන්න පටන් ගෙන තිබෙනවා. දැන් විශ්‍රාමිකයන් ලක්ෂ හතරක් විතර ඉන්නවා. විශ්‍රාමිකයන්ට ලැබෙන මුදල මදි බෙහෙත් ටික ගන්න.ඒ වගේම වැඩිහිටි නිවාසවල ඉන්න පිරිසත් බොහොම වැඩියි. ඉදිරියේ දී අපිට මේ තත්ත්වයට තවත් මුහුණ දෙන්න සිදුවෙනවා. ඒ වගේම මෙතෙක් විශ්‍රාම වැටුපක් තිබුණේ රාජ්‍ය අංශයට විතරයි. පෞද්ගලික අංශයට තිබෙන්නේ අර්ථසාධකය. මේ තමයි ඉතිහාසයේ පළමුවතාවට ආණ්ඩුව ඒවා කැමැත්තෙන් සද්භාවයෙන් විශ්‍රාම වැටුපක් යෝජනා කළ පළමු අවස්ථාව. නමුත් ඒකට විරුද්ධ වෙනවා.” මට මතකයි ජනාධිපතිතුමා මැයි දිනයේ කතා කරමින් පැවසුවා මේක පෙන්ෂන් එක ගේනකොට විරුද්ධ වුණු රටක්. 1958 වසරේ අර්ථසාධකය ගේනකොට විරුද්ධ වුණු රටක්.* කම්කරුවන් මේ විශ්‍රාම වැටුප් පනතට විරුද්ධ වීම පිටුපස අදිසි හස්තයක් ක්‍රියාත්මක වූ බව බොහෝ දෙනෙක් පවසනවා. ඒ පිළිබඳ ඔබේ අදහස කුමක් ද ?1931 වසරේදී දොස්තර එස්.ඒ.වික්‍රමසිංහ මහතා අර්ථසාධකය සහ විශ්‍රාම වැටුප ගේන්න කියලා රාජ්‍ය මන්ත්‍රණ සභාවට යෝජනා කළා. නමුත් ඒ යෝජනාවත් පැරදුණා. එම යෝජනාව ඉදිරිපත් කරපු වෙලාවේ පස්සේ කාලෙකදි එක්සත් ජාතික පක්ෂයේ මන්ත්‍රිවරුන් වුණු ඒ. රත්නායක සහ සර් ජෝන් කොතලාවල යන අය කියපු කතාවෙන් කොටසක් මම හැන්සාඩ් එකෙන් උපුටා ගත්තා. ඔවුන් පැවසුවේ “අර්ථසාධක, විශ්‍රාම වැටුප් ගෙවීම අශීලාචාර රටවල වැඩක්. අපේ රට හොඳ පිරිසිදු බෞද්ධයන් ඉන්න රටක්. නිවන් දකින්න ඇති කෙටිම මාර්ගය මහලු වයසට පත්වන මවුපියන්ට සැලකීම” බවයි. මේ තමයි විශ්‍රාම වැටුප සහ අර්ථසාධකය මුලින්ම ඉදිරිපත් කරපු අවස්ථාවේ ඒකට විරුද්ධ වුණු ආකාරය. නමුත් එදා විරුද්ධ වුණේ හාම්පුතුන්. සර් ජෝන් කොතලාවල නියෝජනය කළේ හාම්පුතුන්වයි. වෘත්තීය සමිති විරුද්ධ වුණ පළමු වතාව මෙයයි. මෙතනදි හාම්පුතුන් නිහඬව ඉන්නවා. අදිසි හස්තය ලෙස කටයුතු කරන්නේ හාම්පුතුන්. විශ්‍රාම වැටුප් පනත අහෝසි කිරීම ජයග්‍රහණයක් ලෙස සමහරු සලකනවා. මම නම් හිතන්නේ මේක ජනතා විමුක්ති පෙරමුණ හරහා හාම්පුතුන් ලබාගත් ජයග්‍රහණයක් කියලයි.* පෞද්ගලික අංශයේ විශ්‍රාම වැටුප් යෝජනාව නිසා කටුනායක ;වළෙඳ කලාපය ආශ්‍රිතව විශාල සිද්ධියක් ඇතිවුණා. ඒ පිළිබඳ විවිධ මත ප්‍රකාශ වෙනවා. ඇතැම් අය කියන්නේ මේ පනත පිළිබඳ ජනතාව මීට වඩා දැනුම්වත් කළා නම් මෙවැනි සිද්ධීන් වළක්වා ගන්න තිබුණා කියලයි. ජනතාව දැනුවත් කළා මදි කියලා ද ඔබ හිතන්නේ.?මම හිතන්නේ අපිට මෙය මීට වඩා ප්‍රමාණාත්මකව ජනතාව අතරට ගෙනියන්න තිබුණා. අපේ රටේ විවිධ විද්‍යුත් හා මුද්‍රිත මාධ්‍ය රාශියක් තිබෙනවා. විශේෂයෙන් ඇතැම් විද්‍යුත් මාධ්‍ය හරහා ජනතාව අතරට වැරදි ප්‍රවෘත්ති ගෙන ගොස් ජනතාව ව්‍යාකූල තත්ත්වයට පත් කරනවා. මම හිතන්නේ පාර්ලිමේන්තුවට පනතක් ඉදිරිපත් කරද්දී පුවත්පතක පිටුගණනාවක් දාලා හරි ජනතාවට එය ඉදිරිපත් කරලා ජනතාවගේ යෝජනා, චෝදනා ලබා ගත යුතුයි. මේ පනත පිළිබඳත් ඒ ආකාරයෙන් ජනතාව දැනුම්වත් වුණා නම් මෙය මෙච්චර සංකීර්ණ නොවන්න තිබුණා.* නමුත් ආණ්ඩුව වරින්වර වෘත්තීය සමිති නියෝජිතයන් සමඟ මේ පිළිබඳ සාකච්ඡා කළා නේද ?ඔව්, මේ පනත ඉදිරිපත් කිරීමෙන් පසු රජය වරින් වර වෘත්තීය සමිති නියෝජිතයන් සහ විවිධ කොටස් සමඟ සාකච්චා කළා. මේ පනත කැබිනට් එකට ඉදිරිපත් කරපු වෙලාවේ යම් යම් සංශෝධන සිදු විය යුතු බව අපිටත් තේරුණා. ඒ අනුව අපි ඒවා පෙන්වා දුන්නා. පෞද්ගලික අංශයේ සේවකයන් මිලියන 7.7 ක් පමණ ඉන්නවා. මේ හැම කෙනෙකුටම විශ්‍රාම ගිය පසු විශ්‍රාම වැටුපක් දෙන්න සල්ලි නොකඩවා ලැබෙන්න ඕනෑ. ඒ අරමුදල ව්‍යාප්ත වෙන්න ඕනා. මේක දිගටම අරගෙන යන්න පුළුවන් වෙයිද කියන එකයි මගේ ඔළුවේ තිබුණේ. ජනාධිපතිතුමා සියලුම වෘත්තීය සමිති රැස් කරලා පැය ගණන් සාකච්ඡා කළා. ඒ අය තුළ සාධාරණ දුක්ගැනවිලි තිබුණා. ඒවා පිළිගෙන යම් යම් සංශෝධන ගේන්නත් ජනාධිපතිතුමා එකඟ වුණා. නිදහස් වෙළෙඳ කලාපයේ සේවකයන් කලාපයේ ඉන්නේ අවුරුදු දෙක තුනයි. ඒ නිසා ඔවුන්ට මේ විශ්‍රාම වැටුපේ ගැටලුවක් තිබුණා. ඒ නිසා නිදහස් වෙළෙඳ කලාපයේ සේවකයන් එයින් නිදහස් කිරීමට ජනාධිපතිතුමා තීරණය කළා.* ආණ්ඩුව කුමක් කීවත් විපක්ෂය චෝදනා කරන්නේ මෙය ජාත්‍යන්තර මුල්‍ය අරමුදලේ උවමනාවට ඉදිරිපත් කළ පනතක් කියලයි. ඒ පිළිබඳ ඔබේ අදහස කියන්න ?විපක්ෂය කුමන අදහස් ප්‍රකාශ කළත් මෙය පෞද්ගලික අංශයේ සේවකයන්ට විශ්‍රාම වැටුපක් ලබාදීමේ අරමුණින් ආණ්ඩුව සද්භාවයෙන් ඉදිරිපත් කළ පනතක්. මෙයට කිසිම විදෙස් බලපෑමක් නැහැ. මම කලිනුත් කිව්වා අර්ථසාධකය පවා ලබා ගත්තේ කම්කරුවන් සටන් කරලයි කියලා. අද කුමන ආණ්ඩුව ආවත් රටේ සංවර්ධනය සඳහා යොදා ගන්නේ එදා කම්කරුවන් වැඩවර්ජන කරලා ලබාගත් අරමුදලයි. නමුත් මේ විශ්‍රාම වැටුප් පනත ගෙන ආවේ රජය විසින්මයි. විරුද්ධ පාක්ෂිකයන් උත්සාහ ගත්තේ මෙය විකෘති කර දේශපාලන වාසි ලබා ගැනීමටයි.* මෙවැනි ගැටලු මධ්‍යයේ රටේ සංවර්ධන කටයුතු සිදුකෙරෙන හැටි ගැන සඳහනක් කළොත්.යුද්ධය තිබෙන අවස්ථාවේදීත් රටේ ආර්ථික වර්ධනය 8% පමණ ප්‍රමාණයක පවත්වාගෙන යන්න අපට පුළුවන් වුණා. දැන් විදේශ විනිමය සංචිතය මිලියන 7 දක්වා වැඩිවෙලා තිබෙනවා. රටේ උද්ධමනය සහ විරැකියාව අඩුයි. ඒ නිසා සංවර්ධන කටයුතු වේගයෙන් සිදු කෙරෙනවා..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>08</day>
    </date>
    <link>http://www.dinamina.lk/2011/06/08/_art.asp?fn=f1106082</link>
    <topic/>
    <author>මනෝලි සුබසිංහ</author>
    <content>සුමුදු චතුරාණි ජයවර්ධන සිළුමිණ පුවත්පතේ යොවුන් මාධ්‍යවේදිනියකි. ඇගේ පුවත්පත් කලා දිවියට ඇත්තේ වසර දහයකට ආසන්න කාලසීමාවක් වුවත් සිළුමිණ පුවත්පතේ ‘පුන්කලස’ සාහිත්‍යමය විශේෂාංගය භාරව කටයුතු කරන්නේ මේ යොවුන් කලාවේදිනියයි. කැලණිය විශ්වවිද්‍යාලයේ ජනසන්නිවේදන විශේෂවේදී ගෞරව උපාධිධාරිනියක වන ඇය සමාජ විද්‍යා පශ්චාත් උපාධිධාරිනියක ද (ර්ඉඉඛ්) වෙයි. සංස්කරණය කරන ලද පුන්කලසේ පළ වූ ලිපි අතරින් තෝරාගත් ලිපි කිහිපයක් මෙලෙස ‘සංලාප’ ලෙසින් පළ වී ඇත. ‘සංලාප’ ශාස්ත්‍රීය ලිපි එකතුව පිළිබඳ ඇය සමඟ කළ සංවාදයකි මේ. පුවත්පත් කලා මණ්ඩලයේ දේශකවරියක ලෙස ද සුමුදු චතුරාණි ජයවර්ධන කටයුතු කරයි.* සිළුමිණ “පුන්කලස” ශාස්ත්‍රීය සංග්‍රහයේ ලිපි එකතුකොට මෙසේ “සංලාප” නමින් පොතක් නිකුත් කිරීමේ වැදගත්කම කවරේද?පුවත්පතක් කියන්නේ කියවා ඉවත දමන මාධ්‍යයක්. අපි පුවත්පතක ලිපියක් කියවන්නේ දිනයක් එහෙමත් නැත්නම් සතියක් වැනි කාලයක් පමණයි. අපට අත්‍යවශ්‍ය ලිපි අප පුවත්පතින් ඉවත්කොට සුරක්‍ෂිත කරගන්නත්, එය පරෙස්සම් කළ හැක්කේ සීමිත කාලයක් ඇතුළත පමණයි. අනෙක පුවත්පත් කොටස් විශාල වශයෙන් දීර්ඝ කාලයක් ආරක්‍ෂා කර තබාගැනීම අපහසුයි . ඒ නිසා පුවත්පත්වල පිටු අතර වටිනා මුතු මැණික් වැනි ලිපි පළවී යළිත් ඒවා සොයාගත නොහැකි වූ අවස්ථා අපේ ජීවිතයේ පවා එළැඹී තිබෙනවා. ඒ කරුණ නිසා තමයි පුවත්පත් අතර සැඟවී යන ලිපි මෙසේ පොත් වශයෙන් පළවීමේ ප්‍රවණතාවයක් ඇතිවුණේ. සිළුමිණ පුන්කලසේ පළවූ සාරගර්භ වටිනා මතවාද රැසක් ගත් ශාස්ත්‍රීය සංලාප එකතු කොට මතු සංරක්‍ෂණය සඳහා ග්‍රන්ථාරූඪ කිරීමට අප කල්පනා කළේ ඒකයි.* සිළුමිණ පුවත්පතත්, ශාස්ත්‍රීය මතවාද, අරගල අතරත් පවතින්නේ අවියෝජනීය බැඳීමක් නොවේද?1930 මාර්තු 30 වැනිදා සිළුමිණ පුවත්පත ආරම්භ වන වකවානුව වන විට අපේ රට යටත් විජිතයක්ව පැවතුණා. එහි මුල සිටම දක්නට ලැබුණු සාධකයක් වන්නේ දේශීයත්වය නඟාසිටුවීමට වෙරදැරීමයි. මේ වකවානුවේ සිළුමිණ පත්‍රය හැඳින්වූයේ ශත දහයේ විශ්වවිද්‍යාලය නමින්. එයට හේතු වූයේ විශ්වවිද්‍යාලයක් තරම් දැනුමක් සිළුමිණ පත්‍රයෙන් පාඨකයනට ලැබීමයි. ඒ වන විට ලංකාවේ විශ්වවිද්‍යාල බිහිවෙලා තිබුණේ නැහැ. නමුත් විශ්වවිද්‍යාලයක දැඩි අවශ්‍යතාවක් පැන නැඟී තිබුණා. මුදල් හදල් තියෙන ධනපති දරුවන් එංගලන්තයේ විශ්වවිද්‍යාලයන්හි උගත්තත් අඩු ආදායම්ලාභී දරුවන්ට උසස් අධ්‍යාපනය ලැබීමේ වරප්‍රසාදය එකල අහිමි වී තිබුණා. සිළුමිණ පත්‍රය ධනපති නිර්ධන භේදයකින් තොරව සැමටම දැනුම ලබාගත හැකි විශ්වකෝෂයක් බඳු වුණා. සිළුමිණ මේ සද්කාර්යය කළේ එහි පළවූ ශස්ත්‍රීය හා ඓතිහාසික අතිරේකය මගින්. ඒකභාෂික පාඨකයන්ට දැනුම නිර්ලෝභීව බෙදාහරින්නට මේ මගින් සිළුමිණට හැකිවූවා.භාෂා ශාස්ත්‍ර විශාරදයන්, ඉතිහාසඥයන්, පුරාවිද්‍යාඥයන්, සුවිශිෂ්ට ලේඛකයෝ, චිත්‍ර කලා ආදී නන්විධ කලාවන්හි නිරතවන නිර්මාණකරුවන්ගෙන් පිරුණු සාර්ගර්භ ලිපි ඇතුළත් එදා ශාස්ත්‍රීය අතිරේකය එකතු කළ, ආරක්‍ෂා කළ අය අදත් අපට හමුවෙනවා. පැලෑනේ ශ්‍රී වජිරඥාන නාහිමි, කළුකොඳයාවේ ප්‍රඤ්ඤාසේකර නාහිමි, මාර්ටින් වික්‍රමසිංහ, ගුණපාල මලලසේකර, සෙනරත් පරණවිතාන වැනි සුරීන් එදා සිළුමිණ පත්‍රය හා ලිපි සැපයීමෙන් බද්ධ වී සිටියා. එකල සියලු ශාස්ත්‍රීය වාද සඳහා මණ්ඩපය වී තිබුණේත් සිළුමිණ. ඉතිහාසය දෙස බැලුවහම සිළුමිණ පුවත්පත හා ශාස්ත්‍රීය මතවාද එකට බැඳුණු, යාවුණු ද්වි අංගයක් ලෙසයි අපට හඳුනාගත හැක්කේ. සිළුමිණ පත්‍රයේ අනන්‍යතාවය රැකගන්නේ එහි ශාස්ත්‍රීය අතිරේකයයි.* ”සංලාප” පොතට පෙර “පුන්කලස ශාස්ත්‍රීය ලිපි සරණිය” නමින් පොතක් නිකුත් වුණා. එහි තෝරාගත් හොඳ ලිපි ඇතුළත් කොට තිබුණත් “සංලාප” කෘතියේ ඇත්තේ තෝරාගත් සම්මුඛ සාකච්ඡා පමණයි. කුමක්ද එයට හේතුව?පුන්කලස අතිරේකයේ මුල් පිටුව වෙන්වන්නේ ශාස්ත්‍රීය සංලාපයක් සඳහායි. එහිදී අපි ඒ සංලාපය සඳහා තෝරාගන්නේ සාහිත්‍ය, කලා, ඉතිහාසය ආදී විෂයයන්ට අදාළ ප්‍රාමාණික විද්වතුන්. ඔවුන් ඒ ඒ විෂයයන් සඳහා කරනු ලබන ප්‍රකාශ, මතවාද ඒ විෂයයන්ගේ ප්‍රගමනය කෙරෙහි බලපෑම් කරනු ලබනවා. අප සාකච්ඡා කිරීමට පෙර අප සාකච්ඡාවට බඳුන් කරන විද්වත් සම්පත් දායකයාගේ පෙර පැවැති මතවාද, ඔහුගේ ශාස්ත්‍රීය සේවාව, අදාළ විෂය පිළිබඳ අවබෝධය, ඒ සම්බන්ධයෙන් අන් අය නිකුත් කළ ප්‍රකාශ ආදිය පිළිබඳ අවබෝධයකින් යුක්තවයි ඊට සහභාගි වෙන්නේ. ඒ නිසා අපට ගැඹුරින් විෂය කරුණු සාකච්ඡා කළ හැකියි. මේ හේතුව නිසා පුන්කලස මුවදොර වදන සංලාප විද්වත් පාර්ශවයේ මතවාද මණ්ඩපයක් බවට පත් වුණා. මේ හේතුව නිසයි අපේ ප්‍රධාන කර්තෘතුමා, කරුණාදාස සූරියආරච්චි මහත්මයා යෝජනා කළේ මෙවර අපි හොඳම සංලාප එකතුවක් කරමු කියලා. ඒ නිසා මෙහි අඩංගු වන්නේ 2008 – 2009 වසර ද්විත්වයේ පළවූ සාරගර්භම සංලාප තිහයි. මෙය ශාස්ත්‍රීය මතවාද පිළිබඳ උනන්දුවකින් යුත් කෙනෙකුට වටිනා ග්‍රන්ථයක් වන්නේ ඒ නිසයි.* වර්තමානයේ පුවත්පත් ලිපි එකතු කොට ග්‍රන්ථ වශයෙන් නිකුත් කිරීම ජනපි‍්‍රය අංගයක් බවට පත් වී තිබෙනවා. මේ ප්‍රවණතාවය ගැන ඔබේ අදහස?මා පෙරදිත් කිව්වා වගේ පුවත්පත් කියන්නේ කියවා ඉවත දමන මාධ්‍යයක්. ඒ නිසා බොහෝ දෙනෙක් උනන්දු වෙනවා පුවත්පත්වල පළවූ තම තමන්ගේ ලිපි ග්‍රන්ථ බවට පත්කිරීමට. එය ඉතා හොඳ ප්‍රවණතාවක්. අපි බොහෝ අවස්ථාවන්හි දකිනවා පුවත්පත්වල ඉතා වටිනා ලිපි පළවෙනවා. ඒවා ග්‍රන්ථ වශයෙන් එකතු කර ගත හැකි නම් අවශ්‍ය කෙනෙකුට පරිහරණය කිරීමට ඉතා පහසුයි. ඉතිහාසයේදීත් මෙය සිදුවුණා. මාර්ටින් වික්‍රමසිංහයන්ගේ ඉතා වටිනා ලිපි එකතුකොට ග්‍රන්ථ බවට පත්කොට තිබෙනවා. කර්තෘ වාක්‍ය ලිපි එකතු වශයෙන් පළවීම සරසවියේදී අපට මාධ්‍ය ඉතිහාසය ඉගෙන ගැනීමට ප්‍රායෝගික මෙවලමක් වුණා. ඒ. එච්. ජේ. හුළුගල්ල මහතාගේ ලිපි එකතුවක් පළවී තිබෙනවා. මහාචාර්ය ජේ. බී. දිසානායකයන් කළ “ජනවහර” කෘතියත් පුවත්පත්වල පළවූ ලිපි එකතුවෙන් කළේ. මහාචාර්ය සුචරිත ගම්ලත්ගේ “ගී මිණි ආර” අපට එසේ හමුවන තවත් පොතක්. මෙවැනි උදාහරණ බොහොමයක් දිය හැකියි. ඒ ඒ යුගයන්හි ඉතිහාසගත කරුණුත්, යුගකාරක වෙනස්කම්, භාෂා භාවිතයේ වෙනස්කම්, ඉදිරිපත් කිරීම් විලාසයේ වෙනස්කම් ආදිය මෙවැනි ලිපි එකතු මගින් අපට සොයාගත හැකියි. සරසවි සිසුන්ට පුස්තකාලයේ ඒ ලිපි එකතු ග්‍රන්ථ වශයෙන් පරිහරණය කරන්න පුළුවන්. ඒ නිසා එය හොඳ ප්‍රවණතාවක් ලෙසයි මම දකින්නේ. මේ වන විට විද්‍යෝදය සම්මාන උළෙලේ දී හොඳම පුවත්පත් ලිපි එකතුවට සම්මානයක් පවා පිරිනැමෙනවා.* ”සංලාප” වැනි කෘතියක් නිකුත් කිරීම වගේම පිටු අටක ශාස්ත්‍රීය අතිරේකයක් පවත්වා ගැනීමත් අසීරු කාර්යයක් නේද?ඇත්තෙන්ම එහි ගෞරවය ප්‍රථම වශයෙන් හිමිවිය යුත්තේ සිළුමිණ ප්‍රධාන කර්තෘ කරුණාදාස සූරියආරච්චි මහතාටයි. සිළුමිණ ශාස්ත්‍රීය අතිරේකය එහි අනන්‍යතාවය වූවාට එයට කෙණෙහිලිකම් සිදුවූ අතීතයේ යම් යම් කාලවකවානු තිබෙනවා. ස්වර්ණමය යුගයන් වගේම යම් යම් හේතු කාරණා නිසා ශාස්ත්‍රීය අතිරේකයට කෙණෙහිලිකම් කෙරුණු යුග තිබුණා. පුවත්පතක සැකැස්ම, අන්තර්ගතය සඳහා එහි ප්‍රධාන කර්තෘගේ සිතිවිලි ගමන් කරන ආකාරය, ඔහුගේ දැනුම් පරාසය, පුවත්පතට ඇති ආදරය, සමාජයට තමන්ගෙන් විය යුතු යුතුකම් පිළිබඳ අවබෝධය ආදිය බලපෑම් කරනවා. ඊට අමතරව ලංකාවේ සිටින සියලුම සාහිත්‍ය කලා ඉතිහාසය ආදී විෂයයන්ගේ ප්‍රාමාකාරක උගතුන් “පුන්කලසට” සිය බුද්ධිමය දායකත්වය ලබා දෙන්නේ බොහොම කැමැත්තෙන්. හරසුන්, අනර්ථකාරී බොහොමයක් දේ සමාජය පුරා ඔඩු දුවද්දී අර්ථවත් ශාන්ත්‍රෝන්තියක් ඇතිකිරීමටයි අපි වෑයම් කරන්නේ. හැමදේම වානිජවාදී වෙලා තියෙන සමාජයක එය අසීරු කාර්යයකි.* මෙවැනි පිටු අටක ශාස්ත්‍රීය අතිරේකයක් සංස්කරණය කිරීම ඔබේ පෞද්ගලික ශාස්ත්‍රීය ගමනට බාධාවක් වී තිබෙනවාද?කාලය වෙන්කර ගැනීම පිළිබඳ ගැටලුවකට මම මුහුණ දෙනවා. ඒ නිසා ඔබ මතුකළ කාරණය යම් තරමක් නිවැරදියි. එහෙත් සිළුමිණේ ශාස්ත්‍රීය අතිරේකය සංස්කරණය කිරීමට ලැබීම මා මේ දිවියේ ලද භාග්‍යයක්. එය මගේ මේ වයසට ඔරොත්තු නොදෙන තරම් අත්දැකීම් සම්භාරයක් මට තිළිණ කළා. මීට මාස කිහිපයකට පෙර දිනයකදී කාර්යාලයේ දුරකථනයට පොලොන්නරුව ප්‍රදේශයේ දුෂ්කර ගම්මානයක සිටින සිළුමිණ පාඨකයෙක් කතා කළා. ඔහු මට පැවැසූ වදන් මට මගේ දිවියේ ලැබුණු වටිනාම වස්තුවක් බඳුයි. “සිළුමිණ පත්‍රයේ පළවෙන පුන්කලස අතිරේකය කියවලා තමයි මගේ දුව විශ්වවිද්‍යාලයට යන්න තරම් හොඳට විභාගය සමත් වුණේ. දුප්පත් අපට අපේ ළමයි අමතර පන්ති යවන්න පුළුවන්කමක් නැහැ. ඔයාලට පින් දෙන්නයි මම කතා කළේ.” එවැනි දෙයකට දායක වීමට ලැබීමම කෙතරම් දෙයක්ද?* විදග්ධ, ශාස්ත්‍රීය දේ සඳහා මේ සමාජයේ ඉඩක් නොමැති බවයි බොහෝ දෙනා පවසන්නේ. ඒ විචාරක මතය හා ඔබ එකඟද?සාමාන්‍යයෙන් වාණිජවාදී ප්‍රවාහයන් විසින් සමාජ හර පද්ධති ගිලගන්නා යුගවලදී එවැනි මතවාද අසන්නට ලැබෙනවා. මේ පවතින අසංස්කෘතික, සිල්ලර සමාජයට විදග්ධ ප්‍රවාහය ගැන තියෙන්නේ තරහක්. ඒ නිසා මිනිසුන් ඉල්ලන්නේ බොළඳ හරසුන් දේ යැයි සමාජගත කරන්න මේ වාණිජවාදී ගැත්තන් උත්සාහ කරනවා. නමුත් සත්‍ය එය නොවෙයි. වාණිජවාදයට යටවූ පිරිසක් වගේම තවමත් විදග්ධ කලා සාහිත්‍යයික සම්ප්‍රදායක් බලාපොරොත්තු වන පිරිසක් ඉන්නවා. කනගාටුව මේ පිරිස නියෝජනය කිරීමට අද මාධ්‍ය සංස්කෘතිය ඉඩ නොදීමයි. ඇත්තෙන්ම මේක මාෆියාවක්..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>08</day>
    </date>
    <link>http://www.dinamina.lk/2011/06/08/_art.asp?fn=f1106083</link>
    <topic/>
    <author>මනෝලි</author>
    <content>බී. පී. අහුගොඩ පාරම්පරික නර්තන ශිල්පියෙකි. සත්කෝරලයේ අහුගොඩ පරම්පරාවේ දැනට සිටින ජ්‍යෙෂ්ඨතම කලාකරුවා වන්නේ ඔහුය. වයස අවුරුදු හතේදී නර්තනයට ඔහු පා තබනුයේ පාරම්පරික උරුමය දායාද කර ගනිමින් පියාණන් වූ ‘ටිකිරා’ ගුරුන්නාන්සේගේ ගුරුහරුකම් ඇතිවය. එදා සිට අද දක්වාම බී. පී. අහුගොඩයන් නිරත වූයේ නර්තනය සමඟ ය. ඔහුගේ වෘත්තීය ද ජීවිතය ද වූයේ නර්තන කලාවය. නර්තනය උදෙසාම වෙන් වූ ඔහුගේ දිවියෙහි දරු පරම්පරාව උදෙසා තමා ලද ශිල්ප ඥානය මතු පරපුර උදෙසා රැක දෙන්නට පොතක් ලියන්නට පෙළඹුණේ දැනට සමාජයෙන් ගිලිහී යන සාම්ප්‍රදායික බෙර වහර පදනම් කර ගෙනය. ‘අහුගොඩ දොරටියාව පැරණි බෙර වහර’ ග්‍රන්ථයක් ලෙස මීට මාස කිහිපයකට පෙර එළි දැක්වූයේ එවන් පරම අභිලාෂයක් ඇතිවය.“සාම්ප්‍රදායික නර්තන කලාව පිළිබඳ පොත් ලිවීම අද විරලව සිද්ධ වෙන දෙයක්. එවගේම අද නර්තන කලාව කිව්වම තිබෙන්නේ බොහෝම මතුපිටින් අත පත ගාන කලාවක් විදියටයි. සිංදුවකට නැටූ පළියට නර්තන ශිල්පියෙකු වෙන්නට බැහැ. මේ කලාව බොහෝම ගැඹුරින් හැදෑරිය යුත්තක්. එවගේම බොහෝම ගෞරවණීය ඓතිහාසික වටිනාකම් ඇති කලාවක්. එනිසා නර්තනය නියමාකාරයෙන් ඉගෙනීම කළ යුතුයි. නර්තනය නිවැරදිව ඉගෙන ගන්නට අද තිබෙන ඉඩ කඩ සීමාසහිත වෙලා. ඒකට හේතුව වී ඇත්තේ හරසුන් බොළඳ දේ මතුවී හරවත් සාම්ප්‍රදායික දේ යටපත් වී තිබෙන නිසයි. මම සාම්ප්‍රදායික නැටුම් ශිල්පියෙක්. මට නැටුම් පරම්පරාවක් තිබෙනවා. ඉතිහාසයක් තිබෙනවා. මේ පරම්පරාව ඉතිහාසය රැක ගැනීම අපගේ යුතුකමක් වෙනවා. වගේම නිවරැදි දේ මතු පරපුරට ලබාදීමත් අපගේ වගකීමක් වෙනවා. ඒ අරමුණ ඇතිව තමයි ‘පැරණි බෙර වහර’ පොත ලිව්වේ.”මෙය ජී. බී. අහුගොඩ ලියූ ප්‍රථම පොතයි. එවගේම ‘පැරැණි බෙර වහර’ පිළිබඳ ලියැවුණු ද ප්‍රථම ග්‍රන්ථය වීමත් සුවිශේෂීයි. බෙර වාදනය පිළිබඳ ඉගෙන ගනු ලබන සිසුවෙකුට වගේම බෙර වාදනයේ නියැලෙන ශිල්පීන්ට ද ‘බෙර වහර’ නිවැරැදිව වාදනය කරන්නට මෙම පොත පරිශීලනය කළ හැකියි. බෙර වහරේ පැරැණිතම භාෂාව මෙම කෘතියට අන්තර්ගත වී ඇත. බෙර වාදනයේදී උත්පාදනය වන අක්ෂර වින්‍යාසය අනුව එදා පැරැන්නන් පාවිච්චි කළ භාෂා ව්‍යවහාරය එලෙසම යොදා ගෙන මතු පරපුරට චනුම ලබාදීම බී. පී. අහුරගොඩයන්ගේ පරම අභිලාෂය වූයේය.අද වන කොට පැරැණි බෙර වහර පමණක් නොව සාම්ප්‍රදායික නර්තන කලාවත් අනතුරක තිබෙන කාලයක්. පැරැණි බෙර වහර විශේෂයෙන්ම අනතුරේ පවතින මොහොතක්. නමුත් ඒ භාෂා විලාසයේ තිබෙන වටිනාකම වන්නේ අබමල් රේණුවක තරම්වත් අඩුවක් නැතිව ආධුනික නර්තන හෝ වාදන ශිල්පියට කා වැද්දීමට සමත් භාෂාවක් වීමයි.ඒ භාෂාව මම ඉගෙන ගත්තේ මගේ පියාණන් වූ දොරවියාවේ ටිකිරා ගුරුන්නාන්සේගෙන්. ඔහු මෙරට ප්‍රසිද්ධ එමෙන්ම දස දහස් ගණනක් දරු පරපුරක් බිහි කළ ගුරුවරයෙක්.තම පියාණන් සාම්ප්‍රදායික නර්තන කලාව උදෙසා කළ මෙහෙවර උදෙසා පුතෙකුගෙන් පිදි උපහාරයක් ලෙස මෙම ග්‍රන්ථය ප්‍රකාශ වීම දැක්විය හැකිය. බී. පී. අහුගොඩ සාම්ප්‍රදායික නර්තන කලාව රැක ගන්නට අනුපමේය මෙහෙවරක් කළ ශිල්පියෙකි. අධිරාජ්‍යවාදී හඬ ත්‍රිවිධ හමුදාව තුළ රැව් පිළිරැව් දෙන සමයක එනම් 1968 දී නාවික හමුදාවට බැඳී වසර තිස් තුනක කාලයක් සාම්ප්‍රදායික නර්තන කලාව පෝෂණයෙහිලා සහ අපේ අනන්‍යතාවය හෙල නැටුම් කලාව හමුදා ඉතිහාසයට ඈදීමේ පුරෝගාමී මෙහෙවරක් ඉටු කළ හමුදා නිලධාරියෙකු ලෙස බී. පී. අහුගොඩ නාමය ඉතිහාස ගත වනු ඇත. බටහිර ක්‍රමවිධානයකට සැලසුම් වී තිබූ නාවික හමුදා තූර්යවාදක කණ්ඩායම දේශීය ඌරුව නැඹුරු කිරීමේ ඒකායන අධිෂ්ඨානය ඇතිව එවකට නාවික හමුදාවේ කමාන්ඩවරයෙකු වූ ප්‍රේමලාල් දංවත්ත මහතා විසින් ප්‍රථම වරට නාවික හමුදාවට බඳවා ගත් දෙදෙනා ගෙන් එක් අයෙකු වූයේ බී. පී. අහුගොඩ ය.අනෙකා බී. එස්. අහුගොඩ ය. අයියා මලෝ දෙදෙනා මෙරට නාවික හමුදාවේ යෞවන නැටුම් කණ්ඩායමේ ප්‍රථමයෙන් බඳවා ගත් ශිල්පීන් දෙන්නාය. එතැන් පටන් අහුගොඩ මහතාගේ සේවය ද ජීවිතය ද කැප වූයේ දේශීය සංස්කෘතික කණ්ඩායම් බිහි කරන්නට ය.“මෙරට ත්‍රිවිධ හමුදාවේ සංස්කෘතික නැටුම් කණ්ඩායම් බිහි කරන්නට මම ක්‍රියාකාරීවම මැදිහත් වුණා. බටහිර ස්කොට්ලන්ත බෑග්පයිප් සංගීත භාණ්ඩය ප්‍රගුණ කළ එකම පාරම්පරික ශිල්පියා වන්නේ මමයි. මගේ පුරෝගාමීත්වයෙන් පාසල් ගණනාවක දේශීය නැටුම් කණ්ඩායම් හා තූර්ය වාදන කණ්ඩායම් ආරම්භ කරලා තිබෙනවා. ඇත්තටම සාම්ප්‍රදායික නර්තන කලාව උදෙසා මගෙන් ඉටු වූ සේවය ගැන ඇත්තටම මට සතුටු වෙන්නට හැකියි.”බී. පී. අහුගොඩ මහතා සාම්ප්‍රදායික නර්තන කලාව මතු පරපුරට ගෙන යෑමේ සුවිශාල මෙහෙවර උදෙසා ඔහුගේ සේවාව අගයන ලද වාර ද අපමණය.බෙරයත් තුවක්කුවත් උරදරමින් රාජ්‍ය තාන්ත්‍රික අමුත්තන් සතුටට පත් කරමින් පාරම්පරික නැටුම් කලාව ඉදිරියට ගෙන යමින් කළ මෙහෙවරට සැලකීමක් ලෙස හමුදාව තුළ වූ විරලව ලබා දෙන උත්තම සේවා සම්මානයෙන්ද ඔහු පිදුම් ලැබීය.ඔහු ලැබූ අනෙකුත් සම්මාන ඇගයීම් අතරේ නර්තන කලා විශාරද, විශ්වකලා කීර්ති, ස්වර්ණ ජයන්ති සම්මාන හා කලා භූෂණ සම්මානයන් ද වෙයි.බී. පී. අහුගොඩ කලාකරුවාණන් ගේ ජීවිතයෙන් වසර හතක් හැරුණු විට මුළු ජීවිත කාලයම හරි හරියට ගතවුණේ නර්තනය සමගිනි. නර්තනයෙන් තොර සිතිවිල්ලක්වත් ඔහුට නොවුණු තරම් ය. ඒ ලැබූ පන්නරය අත්දැකීම් එක්කාසු කර ගනිමින් ඔහු තවත් පොතක් ලීවේ ය. ඒ සාම්ප්‍රදායික නර්තන කලාවේ එන යක්කම් පහ පිළිබඳව ය. මෙතෙක් කිසිවකු විසින් ලියා පළ නොකොට ඌරා යක්කම, නයා යක්කම, දර්පන යක්කම, වැදි යක්කම සහ මහ යක්කම පිළිබඳ සුවිශේෂී විවරණයක් ‘අහුගොඩ දොරටියාව කොහොඹා කංකාරි යක්කම් පහ’ අන්තර්ගත වෙයි.මෙම යක්කම් පහ පිළිබඳ අහුගොඩ පරපුරේ එදා සහ අද පවතින අන්දම පිළිබඳ විස්තරාත්මකව කෙරෙන විශ්ලේෂණය නර්තනය උසස් පෙළට හදාරන සිසුන්ටත් විශ්වවිද්‍යාල ලලිත කලා හදාරන්නන්ටත් එමෙන්ම නර්තනය උගන්වනු ලබන ගුරුවරුන්ටත් පරිශීලනය මැනැවි ග්‍රන්ථයකි.බොහෝ සම්ප්‍රදායික නර්තන ශිල්පීන්ගෙන් ඉටු නොවන දෙයක් වන්නේ ශාස්ත්‍රීය පත පොත ලිවීම එයට ප්‍රධාන හේතුව වී ඇත්තේ ඔවුන්ට ශිල්ප ඥානය තිබුණත් ලිවීමේ හැකියාවක් නොතිබීමයි. එමෙන් ගුරු මුෂ්ටියට ඔවුහු අකමැතිය. එහෙත් අහුගොඩ පරම්පරාව මෙරට ජ්‍යෙෂ්ඨය. එමෙන්ම ශ්‍රේෂ්ඨ කලාකරුවන් බිහි කළ පළමු ඝනයේ ශිල්පීය කෝෂ්ඨාගාරයකි. එම පරම්පරාවේ ජ්‍යෙෂ්ඨතම ශිල්පියා ලෙස දැන් සිටින්නේ බී. පී. අහුගොඩ ය. නාවික හමුදා සේවයෙන් විශ්‍රාම ගොස් සිටිය ද අදටත් නර්තනය උගන්වමින් දෙස් විදෙස් ප්‍රසංග පවත්වමින් නර්තන කලාවේ පෝෂණයට ලබා දෙන සේවාව අතිමහත් ය. වත්මන් නර්තන කලාව ගැන ඔහු මතක් කළේ අලුත් පරපුර හා උරනුරෙන් ගැටෙමින් ක්‍ෂේත්‍රය තුළ නිරත වන නිසයි.“අද නර්තන කලාවේ ව්‍යාප්තියක් දක්නට ලැබෙනවා.නමුත් ඒ ව්‍යාප්තිය තරමට ගුණාත්මක වර්ධනයක් සිදුවී නැහැ. එවගේම සාම්ප්‍රදායික නර්තන කලාවේ මුල් බීජය අද වන විට සමහර නර්තන ශිල්පීන් විනාශ කරන බවක් පෙනෙනවා. අපේ අනන්‍යතාවය රකින ශිල්පය වන්නේ සාම්ප්‍රදායික නර්තන ශිල්පයයි. විශේෂයෙන් විදේශිකයන් මෙරටට පැමිණි විට බලන්න කැමැති අපේ රටේ නැටුම් කලාව මිස වෙනත් මිශ්‍ර නර්තන අංග නෙමෙයි. මේ කරුණ අපි අවබෝධ කරගත යුතුයි. නමුත් මේක පොදුවේ සෑම කෙනෙක්ම සිතිය යුතු දෙයක්. ජනප්‍රිය නර්තන කලාවේ නෙමෙයි අපේකම තියෙන්නේ. මේ විනාශයට විද්්‍යුත් මාධ්‍ය විශේෂයෙන් රූපවාහිනිය ප්‍රබල වශයෙන් වගකිව යුතුයි.”ප්‍රවීණ කලාකරු බී. පී. අහුගොඩ පැවැසූ ඒ කරුණ කොතෙක් නම් සාධාරණදැයි ඔබටත් සිතෙනු ඇත. ජීවිතයටම නැටුමට නැටුම නංවන්නට කැප කළ ඔහු හැටනව වියේ පසුවූවත් අදටත් මහබාගේදී සාරංගා කලායතනය පවත්වාගෙන යමින් සිදු කරනුයේ දේශීය නර්තන කලාවට මහගු මෙහෙවරකි..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>08</day>
    </date>
    <link>http://www.dinamina.lk/2011/06/08/_art.asp?fn=f1106084</link>
    <topic>සමුද්‍ර සම්පත සුරකිමු</topic>
    <author>ශාස්ත්‍රපති නරේන්ද්‍ර රාජපක්ෂ මාධ්‍ය ලේකම්ධීවර හා ජලජ සම්පත් සංවර්ධන අමාත්‍යාංශය</author>
    <content>ජනාධිපති මහින්ද රාජ පක්ෂ මැතිතුමාගේ මහින්ද චින්තන ඉදිරි දැක්මේ සඳහන් වන්නේ, මත්ස්‍ය සම්පත නෙලීමෙන් ඒ හා එතරම් ප්‍රයෝජනයක් නොගන්නා මහ සයුරින් උපරිම ඵල නෙලා ගැනීම සඳහා විශ්වවිද්‍යාල හා අනෙක් පර්යේෂණ ආයතනවල සහාය ලබාගෙන සම්පත් ගවේෂණය සඳහා අතිනවීන තාක්ෂණය භාවිතා කළ යුතු බවයි. ඒ සඳහා මාගේ අමාත්‍යාංශය යටතේ ඇති ජාතික ජලජ සම්පත් සංවර්ධන හා පර්යේෂණ නියෝජිතායතනය හෙවත් නාරා ආයතනයට සුවිශාල වැඩ කොටසක් පැවරෙන බව ධීවර හා ජලජ සම්පත් සංවර්ධන අමාත්‍ය වෛද්‍ය රාජිත සේනාරත්න මහතා 2011 ජූනි 08 වැනිදාට යෙදී තිබෙන ජගත් සාගර දිනය වෙනුවෙන් නිවේදනයක් නිකුත් කරමින් පවසයි.මෙවර ජගත් සාගර දිනය සමරණ මොහොතේ ජාත්‍යන්තර සාගර ආයතනය ප්‍රමුඛව ජාත්‍යන්තරයේ ඒකායන අරමුණ වී තිබෙන්නේ අපේ සාගර සම්පත සුරක්ෂිත කිරීමයි. ඒ සඳහා ලෝකය පුරා “හරිතවත් සාගර” කලාප බිහිකිරීමේ වගකීම අපේ රාජ්‍යයන් වෙත පැවරී තිබේ. එහි වගකීම අපේ අමාත්‍යාංශයට පැවරී ඇති අතර එය ක්‍රියාත්මක කරන ප්‍රධාන යාන්ත්‍රණය වන්නේ අපේ නාරා ආයතනයයි. මේ වනවිටත් නාරා ආයතනය සමුද්‍රික කටයුතු හා ධීවර කටයුතු ආශ්‍රිතව සාර්ථකව පර්යේෂණ කටයුතු කරමින් සිටී. නාරා ආයතනය මගින් සිදුකරන ලද ධීවර හා සාගර විද්‍යාත්මක අධ්‍යයනවල ප්‍රතිඵලයන් වශයෙන් ටූනා මසුන් බහුල ප්‍රදේශ පිළිබඳ තොරතුරු චන්ද්‍රිකා තාක්ෂණය උපයෝගයෙන් සතිපතා ධීවර ප්‍රජාව වෙත ලබාදීම සිදුකෙරේ. මේ නිසා අපගේ ධීවරයන්ට ඇතිවන වාසිය සුවිශාලය. එසේම සාගර නිරීක්ෂණ මධ්‍යස්ථානය මඟින් සාගර අපද්‍රව්‍ය පිළිබඳව පෙර දැනුම් දීම හා ඊට අදාළ දත්තයන් ලබාදීම සිදුකෙරේ.මේ නිසා ධීවර කටයුතුවල යෙදෙන ධීවර කාර්මිකයින්ට සුරක්ෂිතභාවයක් ඇතිවේ.එසේම නාරා ආයතනයේ මෙහෙයවීමෙන් ත්‍රිකුණාමල බොක්ක සහ අවට මුහුදේ ගංගා ජලය වලාකුළු ලෙස පැතිරීමේ තත්ත්වය අධ්‍යයනය කර ඇති අතර ත්‍රිකුණාමලය අවට සාගර ජලයේ පෝෂණ තත්ත්වය ප්‍රාථමික නිෂ්පාදිතය ජලවාංග සහ මුහුදු ක්ෂිරපායි බහුලත්වය අධ්‍යයනය කෙරේ. එමෙන්ම ශ්‍රී ලංකාවේ නැඟෙනහිර වෙරළේ ඇතිවන ජලතරංග පිළිබඳව කරනු ලබන අධ්‍යයන මගින් වැඩි මත්ස්‍ය නිෂ්පාදනයක් ලබාගත හැකි බව නාරා ආයතනයේ පර්යේෂණ මඟින් අනාවරණය කරගෙන තිබේ. එසේම ශ්‍රී ලංකාවේ අවට සාගර කලාපයේ බහුලව සිටින සාගර ක්ෂිරපායින්ගේ හැසිරීම් රටා සංක්‍රමණික රටා පිළිබඳව නිරන්තරයෙන් කරනු ලබන අධ්‍යයනයන් තුළින් එම සාගර ක්ෂිරපායින් සංරක්ෂණය හා කළමනාකරණය කරමින් තිරසාර සංචාරක කර්මාන්තයක් අප රට තුළ බිහිකිරීමට හේතුවේ. නාරා ආයතනය මගින් සිදුකෙරෙන තවත් ක්‍රියාදාමයක් වන්නේ සාගර පතුලේ ඇති මුහුදුබත් වූ නැව් සංරක්ෂණය හා කළමනාකරණය කිරීමය.මේ මගින් මුහුදුබත් වූ නැව් සමුද්‍රික උරුමයන් ලෙස සංරක්ෂණය කිරීමෙන් අපගේ මත්ස්‍ය ගහන වර්ධනය කර ගනිමින් මත්ස්‍ය අස්වැන්න කීප ගුණයකින් වැඩි කර ගත හැකි බව නාරා ආයතනයේ පර්යේෂණ හා ගවේෂණ මගින් සනාථ වී තිබේ.අපගේ සාගර කලාපය සංරක්ෂණය කරමින් සුරක්ෂිත කිරීම උදෙසා නාරා ආයතනය මඟින් කෙරෙන පර්යේෂණ හා ගවේෂණ වඩාත් ඵලදායක මෙහෙවරක් කර තිබෙන බව අතිශයෝක්තියක් නොවේ. එසේම කොරල් පර සංරක්ෂණය කළමනාකරණය හා අධීක්ෂණය මත්ස්‍ය සම්පත් අධීක්ෂණය කිරීම, ශ්‍රී ලංකාවේ ගැඹුරු මුහුදේ හා වෙරළාසන්නව වෙසෙන වරල සහිත හා රහිත මසුන් පිළිබඳ අධීක්ෂණය හා තක්සේරු කිරීම සමුද්‍රජීවීන්ගේ ජෛව විවිධත්ව වර්ගීකරණය, මසුන් ඒකරාශී කිරීමේ ඇටවුම් ආශ්‍රිත පර්යේෂණ, ගොඩබිම පාදක වූ සාගර දූෂණය වැළැක්වීම, මුහුදු පැළෑටි වගා කිරීම මුතු බෙල්ලන්, මුහුදු කූඩැල්ලන් ඇතුළු ආර්ථිකමය වටිනාකම් ඇති සමුද්‍රික ජීවීන් වගාව සඳහා පර්යේෂණ කිරීම ඇතුළු පර්යේෂණ හා ගවේෂණ රාශියක් නාරා ආයතනයේ මෙහෙයවීමෙන් ඉටුකෙරේ.මේ සියලුම පර්යේෂණ හා ගවේෂණයන්හි ඒකායන අරමුණ වන්නේ “හරිතවත් සාගරයක්” අප රට වටා බිහි කරමින් ජගත් සාගර දිනය ප්‍රමුඛතම තේමාව යථාර්ථයක් කිරීමය.මාගේ අමාත්‍යාංශය යටතේ පවතින ආයතන සංඛ්‍යාව 6කි. එයින් ලංකා ධීවර සංස්ථාව මත්ස්‍ය අලෙවිය හා බෙදාහැරීම මගින් ඉතා පහසු මිලට ජනතාවට මාළු සැපයීමට පුරෝගාමී මෙහෙවරක් ඉටුකරයි. ලංකා ධීවර වරාය නීතිගත සංස්ථාව මඟින් රට වටා පිහිටි ධීවර වරායවල්, නැංගුරම් පොළවල් හරහා මෙරට ධීවර කර්මාන්තය ගොඩ නැගීමට අවශ්‍ය යටිතල පහසුකම් සංවර්ධනය කරනු ලබයි. සීනෝර් පදනම මගින් ධීවර කාර්මිකයාට අවශ්‍ය බෝට්ටු, යාත්‍රා, ධීවර දැල් ඇතුළු ධීවර ආම්පන්න සපයනු ලබයි. ජලජීවී වගා සංවර්ධන අධිකාරිය මගින් රට අභ්‍යන්තරයේ ඇති වැව් ජලාශවල ජලජීවී වගාව තුලින් මිරිදිය මත්ස්‍ය කර්මාන්තය සුරක්ෂිත කරමින් පවත්වාගෙන යනු ලබයි. ධීවර දෙපාර්තමේන්තුව මගින් ධීවර කාර්මිකයාට අවශ්‍ය පහසුකම්, ලබාදෙමින් ඔවුන්ගේ සුබසාධනය කෙරෙහි අවධානය යොමුකරනු ලබයි.නාරා ආයතනය මඟින් සමුද්‍ර පර්යේෂණ හා ගවේෂණයන් කරමින් අපට හිමි සමුද්‍ර කලාපය සුරක්ෂිත කරනු ලබයි. මේ සියලුම කාර්යයන් මනාලෙස සංයෝජනය කරමින්, මනාලෙස කළමනාකරණය කරමින් අප අමාත්‍යාංශය අපේක්ෂා කරන්නේ වසර 2013 වනවිට අපගේ මත්ස්‍ය අස්වැන්න මෙට්‍රික් ටොන් 685,000ක් දක්වා වර්ධනය කරගනිමින් මෙරට ජනතාවගේ ඒකපුද්ගල මත්ස්‍ය පරිභෝජනය දෙගුණයක් කරමින්, අප රටෙන් මන්දපෝෂණය සම්පූර්ණයෙන්ම තුරන් කර දැමීමටය.අපගේ සමුද්‍ර කලාපය ආරක්ෂා කර ගැනීමේ කටයුත්තේදී ඉන්දියන් සාගර සමුද්‍ර කටයුතු සහයෝගීතාවය හෙවත් (IOMAC) ආයතනය මගින් ඉටුකරන කාර්යභාරයද මෙහිදී ප්‍රශංසාත්මකව සඳහන් කළ යුතුයි. එසේම ඉන්දියානු සාගර ටූනා කොමිසම හෙවත් IOTC ආයතනය මඟින් ලැබෙන සහයෝගයද අගය කළ යුතුය යැයි අමාත්‍ය වෛද්‍ය රාජිත සේනාරත්න මහතා වැඩිදුරටත් පවසයි..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>09</day>
    </date>
    <link>http://www.dinamina.lk/2011/06/09/_art.asp?fn=n1106091</link>
    <topic>සරසවි සිසුන්ට ‘ලැප්ටොප්’</topic>
    <author>සමන්මලී ප්‍රියශාන්ති</author>
    <content>මේ වසරේ ඔක්තෝබරයේ විශ්වවිද්‍යාලවලට ඇතුළත් කර ගන්නා නවක සිසුන් 20,274 දෙනාටම ලැප්ටොප් පරිගණකය බැගින් ලබා දීමට උසස් අධ්‍යාපන අමාත්‍යාංශය සැලසුම් කර ඇත. සරසවි සිසුන්ගේ ඉංග්‍රීසි හා තොරතුරු තාක්ෂණ දැනුම වර්ධනය කිරීමේ අරමුණෙන් මෙය ක්‍රියාත්මක කෙරේ.විශ්වවිද්‍යාල වරම් ලබා සිටින සිසුන් වෙනුවෙන් මේ දිනවල පැවැත්වෙන නායකත්ව පුහුණු පාඨමාලාවෙන් පසු ඔවුන් ඉංග්‍රීසි පාඨමාලාවකට යොමු කෙරෙන අතර මේ ඉංග්‍රිසි පුහුණුව සිසුන්ට සමීප මධ්‍යස්ථානයකදී හැදෑරීමට අවස්ථාව ලැබේ.ඉංග්‍රීසි පාඨමාලාව ආරම්භ කරන අවස්ථාවේදීම සිසුන්ට ලැප්ටොප් පරිගණක ලබා ට අදහස් කරන බව උසස් අධ්‍යාපන අමාත්‍යාංශයේ ලේකම් ආචාර්ය සුනිල් ජයන්ත නවරත්න මහතා “දිනමිණ”ට ප්‍රකාශ කළේය. මෙමඟින් සිසුන්ට පහසුවෙන් ඉංග්‍රීසි හා තොරතුරු තාක්ෂණය පිළිබඳ හැදෑරීමට හැකියාව ලැබෙන අතර අන්තර්ජාලය ඔස්සේ ඉංග්‍රිසි පාඨමාලා සමඟ සජීවීව සම්බන්ධ වීමට ද හැකියාව ලැබේ.මීට අමතරව විවිධ වෙබ් අඩවි හරහා පර්යේෂණ කිරීමට ද සිසුන්ට අවස්ථාව ලැබේ.මේ වන විට පරිගණක සැපයුම්කරුවන් සමඟ පරිගණක ලබා ගැනීම පිළිබදව සාකච්ඡා කර තිබෙන බවත් ඔවුන් අඩු මිලට පරිගණක ලබා දීමට එකඟතාව පළ කර තිබෙන බවත් නවරත්න මහතා කීවේය.ඒ අනුව රුපියල් 1,20,000 පමණ වන ලැප්ටොප් පරිගණකයක් රුපියල් 71,500 කටත් රුපියල් 90,000 ක් පමණ වන ලැප්ටොප් පරිගණකයක් රුපියල් 59,500 කටත් ලබා දීමට පරිගණක සැපයුම්කරුවන් එකඟ වී ඇත. මේ ලැප්ටොප් පරිගණකයට වසර තුනක වගකීම් සහතිකයක් ලබා දෙන අතර 2010 එම්/එස් මෘදුකාංග ඇතුළු නවීනතම මෘදුකාංග රැසක් ඊට ඇතුළත් කර ඇත.මුදල් එකවර ගෙවා හෝ වාරික වශයෙන් ගෙවා මේ පරිගණක ලබා ගැනීමට සිසුන්ට අවස්ථාව ලැබෙන අතර උපාධිය අවසන් කර රැකියාවකට ගිය පසු ගෙවීමේ පදනම මතද මේ පරිගණක ලබා ගැනීමට ඉඩකඩ තිබේ. මේ සඳහා ණය ලබා දීමට සියලුම බැංකු එකඟ වී ඇති බවත් මෙහිදි අමාත්‍යාංශය සිසුන්ට අඩු මිලට පරිගණක සැපයීම වෙනුවෙන් මැදිහත් වන බවත් ලේකම්වරයා කීවේය.සිසුන්ට ලබා දෙන මේ ඉංග්‍රීසි පාඨමාලාවෙන් පසු ඔවුන් සරසවියට පැමිණි විට ඉංග්‍රිසි ප්‍රශ්න පත්‍රයකට මුහුණ දිය යුතුය. එම ප්‍රශ්න පත්‍රයෙන් සිසුන් ලබා ගන්නා ලකුණු අනුව ඔවුන් වර්ගීකරණය කරනු ලබන අතර දුර්වල සිසුන් දුරස්ථ අධ්‍යාපන ක්‍රමය යටතේ අමෙරිකාව සමඟ ඒකාබද්ධව මේ ලැප්ටොප් පරිගණකය ඔස්සේ විශේෂ ඉංග්‍රීසි පාඨමාලාවකට යොමු කෙරේ..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>09</day>
    </date>
    <link>http://www.dinamina.lk/2011/06/09/_art.asp?fn=n1106092</link>
    <topic>ශ්‍රී ලංකාව වෙනුවෙන් පෙනී සිටීමට චීනය හැමවිටම සූදානම්</topic>
    <author/>
    <content>ශ්‍රී ලංකාවේ ස්වෛරීභාවය සුරැකීම වෙනුවෙන් ඕනෑම අවස්ථාවක ජාත්‍යන්තරය ඉදිරියේ පෙනී සිටීමට සූදානම් බව චීන රජය අවධාරණය කරයි.මේ දිනවල චීනයේ සංචාරයක නිරත අගමැති දි. මු. ජයරත්න මහතා හමු වූ අවස්ථාවේදී චීන සෙනෙට් මණ්ඩල සභික දායි බිංගෝ මහතා මේ බව අවධාරණය කළේය. චීනය හා දකුණු ආසියානු කලාපීය රටවල හයවැනි ව්‍යාපාරික සමුළුවට සහ දකුණු ආසියානු කලාපීය රටවල සිවුවැනි වෙළෙඳ ප්‍රදර්ශනයට සහභාගිවීමට අගමැතිවරයා චීනය වෙත ගොස් සිටී.ඕනෑම රටක රජයක් බිහිවිය යුත්තේ ඒ රටේ ජනතාවගේ මතයට අනුව මිස බාහිර පාර්ශ්වයන්ගේ අවශ්‍යතාවන්ට අනුව නොවන බව දායි බිංගෝ මහතා පෙන්වා දුන්නේය.ශ්‍රී ලංකාව සම්බන්ධයෙන්ද ජාත්‍යන්තරය අනවශ්‍ය ලෙස මැදිහත් නොවිය යුතු බව චීනයේ මතය යැයි හෙතෙම පැවැසීය. ශ්‍රී ලංකාවේ හම්බන්තොට වරාය ඉදිකිරීමේ දෙවන අදියර සඳහා ලබන වසරේ ණය ආධාර ලබාදීමටද චීනය තීරණය කර ඇති බව බිංගෝ මහතා කීවේය.මෙහිදී අදහස් දැක්වූ ශ්‍රී ලංකා අගමැති දි. මු. ජයරත්න මහතා, චීනය අඛණ්ඩව ශ්‍රී ලංකාවට ලබාදෙන සහය කිසිදු මොහොතක අමතක කළ නොහැකි බවයි.රට තුළ දශක ගණනාවක් පුරා පැවැති යුද්ධය අවසන් කර එකම ජාතියක් ලෙස එක්ව ගොඩනැගෙමින් සිටින පසුබිමක ජාත්‍යන්තරයේ ඇතැම් කොටස් ශ්‍රී ලංකාව සම්බන්ධයෙන් සාවද්‍ය වැටහීම් මත පිහිටා ක්‍රියාකිරීම හමුවේ, චීන ජනරජය ශ්‍රී ලංකාවේ ස්වෛරීභාවය වෙනුවෙන් අඛණ්ඩව පෙනී සිටීම පිළිබඳව ශ්‍රී ලංකාවාසී සමස්ත ජනතාව වෙනුවෙන් චීනයට තම ප්‍රණාමය පුදකරන බව ද අග්‍රාමාත්‍යතුමා මෙහිදී කීය.වසර තිහක් පැවැති කුරිරු ත්‍රස්තවාදය පිළිබඳව කතා නොකොට යුද්ධයේ අවසන් මොහොතේ සිදුවූ එක් සිද්ධියක් පමණක් පදනම් කර ගනිමින් ශ්‍රීී ලංකාව අපකීර්තියට ලක් කිරීම කොතරම් සාධාරණ දැයි අදාළ රාජ්‍යයන් විමසා බැලිය යුතු බවද ශ්‍රී ලංකා අගමැති දි. මු. ජයරත්න මැතිතුමා පෙන්වා දුන්නේ ය.අගමැතිවරයා චීන ජනරජයෙන් කළ ඉල්ලීම් කිහිපයකට සාර්ථක ප්‍රතිචාර හිමි වීම ද මෙම ද්විපාර්ශ්වීය සාකච්ඡාවේ තවත් විශේෂත්වයකි. ප්‍රධාන වශයෙන් ශ්‍රී ලංකාවේ සංචාරක කර්මාන්තයට සහාය දක්වන ලෙසත්, බීජිං හා කොළඹ අතරත්, කුන්මින් හා කොළඹ අතරත් දැනට පවතින සෘජු ගුවන් ගමන් සේවා පුළුල් කරන ලෙසත්, ශ්‍රී ලංකාවේ ආයෝජන ප්‍රවර්ධනයට ඉදිරිපත් වන ලෙසත් අග්‍රාමාත්‍යතුමා චීනයෙන් ඉල්ලා සිටියේය.ඊට ප්‍රතිචාර දක්වමින් චීන සෙනෙට් සභික දායි බිංගෝ මහතා පෙන්වා දුන්නේ, ශ්‍රී ලංකාවේ සංචාරක කර්මාන්තය වේගවත් වී ඇති මොහොතක ඊට දායකවීම චීනයට ද සතුටට කරුණක් බවයි.මේ අතර, බීජිං හා කොළඹ අතර දැනට පවතින ගුවන් ගමන් වාර ගණන ඉහළ නැංවීම සඳහා අවශ්‍ය පාර්ශ්වයන් සමඟ ක්‍රියාකරන බවත් පැවසූ දායි බිංගෝ මහතා, කුංමින් සහ කොළඹ අතර ගුවන් ගමන් වාර ගණන ඉහළ දැමීම සුදුසු බව ප්‍රකාශ කළේය..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>09</day>
    </date>
    <link>http://www.dinamina.lk/2011/06/09/_art.asp?fn=n1106093</link>
    <topic>විශ්‍රාම වැටුප් අයිතියපෞද්ගලික අංශයටත් ඕනෑ</topic>
    <author>අනුර ප්‍රේමලාල්</author>
    <content>විශ්‍රාම වැටුප් අයිතිය පෞද්ගලික අංශයේ සේවකයන්ට ලබාදිය යුතු යැයි රජයට බල කරන හා ඒ පිළිබඳ සේවකයන් දැනුවත් කිරීමේ පුළුල් වැඩපිළිවෙළක් ඒකාබද්්ධ වෘත්තීය සමිති සන්ධානය ආරම්භ කර තිබේ.ඒ අනුව දිස්ත්‍රික්ක මට්ටමින් සම්මන්ත්‍රණ පැවැත්වීමටත් මහ පරිමාණයේ සමුළු කිහිපයක් පැවැත්වීමටත් කටයුතු යොදා ඇත. මේ සම්බන්ධයෙන් ‘දිනමිණ’ වෙත අදහස් දැක්වූ බස්නාහිර පළාත් ආණ්ඩුකාර හා ඒකාබද්ධ වෘත්තීය සමිති සන්ධානයේ සභාපති අලවි මව්ලානා මහතා ලබන 23දා සවස 3.00 ට රත්මලාන කම්කරු සෙවණේදී පළමු වෘත්තීය සමිති සමුළුව පැවැත්වෙන බව පැවසීය.එමෙන්ම මේ සම්බන්ධව ජනාධිපති මහින්ද රාජපක්ෂ මහතා සමඟ ද විශේෂ සාකච්ඡාවක් පැවැත්වීමට නියමිත බව පැවසූ මව්ලානා මහතා, ඒකාබද්ධ වෘත්තීය සමිති සන්ධානය සඳහා ඉතා ශක්තිමත් වෘත්තීය සමිති සම්මේලන 64 ක් එක් වී සිටින බව පෙන්වා දුන්නේ ය..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>09</day>
    </date>
    <link>http://www.dinamina.lk/2011/06/09/_art.asp?fn=n1106094</link>
    <topic>ඉන්දීය නියෝජිත පිරිසක් හෙට ශ්‍රී ලංකාවට</topic>
    <author>මහින්ද අලුත්ගෙදර</author>
    <content>ඉන්දීය රජයේ ඉහළ පෙළේ නියෝජිත පිරිසක් දෙදින නිල සංචාරයක් සඳහා හෙට (10) ශ්‍රී ලංකාවට පැමිණෙති.එම නියෝජිත පිරිසට එරට ජාතික ආරක්ෂක උපදේශක ශිව ශංකර් මෙනන්, විදේශ ලේකම් නිරූපමා රාඕ සහ ආරක්ෂක ලේකම් ප්‍රදීප් කුමාර් මහත්ම මහත්මීන් අයත්වන බව විදේශ අමාත්‍යාංශයේ ජ්‍යෙෂ්ඨ ප්‍රකාශිකාවක් “දිනමිණ” ට පැවසුවාය.ශ්‍රී ලංකාව හා ඉන්දියාව අතර තිබෙන ද්වීපාර්ශ්වීය සබඳතා ශක්තිමත් කිරීමේ අරමුණින් මෙරටට පැමිණෙන ඉන්දීය රජයේ නියෝජිත පිරිස උතුරේ ප්‍රතිසංධාන ක්‍රියාවලියේ ප්‍රගතිය, දරුස්මාන් වාර්තාව සම්බන්ධයෙන් මෙන්ම පොදුවේ දෙරටට වැදගත්වන කරුණු රැසක් පිළිබඳ සාකච්ඡා කිරීමට බලාපොරොත්තු වෙති. මෙම නියෝජිත පිරිස ශ්‍රී ලංකාවේ රැදී සිටින කාලයේ ජනාධිපති මහින්ද රාජපක්ෂ, විදේශ කටයුතු ඇමැති මහාචාර්ය ජී. එල්. පීරිස්, ජනාධිපති ලේකම් ලලිත් වීරතුංග සහ රාජ්‍ය ආරක්ෂක ලේකම් ගෝඨාභය රාජපක්ෂ මහත්වරුන් හමුවී ද්වීපාර්ශ්වික සාකච්ඡා පැවැත්වීමට නියමිත බවද විදේශ කටයුතු අමාත්‍යාංශය සඳහන් කරයි.ඉන්දීය රජයේ මෙම නියෝජිත පිරිස පසුගිය මාසයේදී ද අවස්ථා කිහිපයකදී ශ්‍රී ලංකාවට පැමිණීමට නියමිතව සිටි නමුත් එය අවස්ථා කිහිපයකදීම කල් දමන ලදී..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>09</day>
    </date>
    <link>http://www.dinamina.lk/2011/06/09/_art.asp?fn=n1106095</link>
    <topic>මන්ත්‍රීවරුන්ටදෙමළ භාෂා පුහුණුව</topic>
    <author>අනුෂා ගුරුසිංහ</author>
    <content>පාර්ලිමේන්තු මන්ත්‍රීවරුන්ට දෙමළ භාෂාව කථා කිරීම පුහුණු කරන පාඨමාලාවක් හෙට (10) උදේ 10.00 ට පාර්ලිමේන්තුවේ දී ආරම්භ කෙරේ.එම පාඨමාලාව පාර්ලිමේන්තු රැස්වීම් පැවැත්වෙන සෑම බදාදා හා සිකුරාදා දිනකම උදේ වරුවේ පැය දෙකක් පැවැත් වේ. ජාතික භාෂා හා සමාජ ඒකාබද්ධතා ඇමැති වාසුදේව නානායක්කාර මහතා ගේ යෝජනාවක් අනුව මෙම පාඨමාලාව මන්ත්‍රීවරුන් සඳහා හය මාසයක් පැවැත්වේ.ප්‍රථම කණ්ඩායමට ආණ්ඩු පක්‍ෂයේ හා විපක්‍ෂයේ 30 දෙනකු ඇතුළත් ය.ප්‍රථම පුහුණු සැසිය හෙට (10) කථානායක චමල් රාජපක්‍ෂ මහතා හා ඇමැති වාසුදේව නානායක්කාර මහතාගේ ප්‍රධානත්වයෙන් පැවැත් වේ.හෙට සහභාගි වන මැති ඇමැතිවරුන් අතර ඛනිජ සම්පත් සංවර්ධන ඇමැති සුසිල් ප්‍රේමජයන්ත, බන්ධනාගාර සේවා ඇමැති චන්ද්‍රසිරි ගජධීර, නිවාස හා ඉදිකිරීම් ඇමැති විමල් වීරවංශ, ධීවර ඇමැති රාජිත සේනාරත්න, ජ්‍යෙෂ්ඨ ඇමැති අතාවුද සෙනෙවිරත්න, සුළු අපනයන භෝග ප්‍රවර්ධන අමාත්‍ය රෙජිනෝල්ඩ් කුරේ, ළමා සංවර්ධන හා කාන්තා කටයුතු ඇමැති තිස්ස කරල්ලියද්ද යන මහත්වරු සහ එක්සත් ජාතික පක්‍ෂයේ ජාතික සංවිධායක රවි කරුණානායක, මාතර දිස්ත්‍රික් පාර්ලිමේන්තු මන්ත්‍රී බුද්ධික පතිරණ හා ජනතා විමුක්ති පෙරමුණේ පාර්ලිමේන්තු මන්ත්‍රී අජිත් කුමාර යන මහත්වරු ද සහභාගි වෙති..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>09</day>
    </date>
    <link>http://www.dinamina.lk/2011/06/09/_art.asp?fn=n1106096</link>
    <topic>යාපනයේ පවුල් 1230කටරණවිරුවෝ ගෙවල් තනති</topic>
    <author>භක්ති ධර්මපි‍්‍රය මෙන්ඩිස්</author>
    <content>යුද හමුදාව යාපනයේ අවතැන් පවුල් 1230කට නව නිවාස තනාදී තිබේ. වැයකොට ඇති මුදල රුපියල් කෝටි විසි පහකට ආසන්න ය.මෙම නිවාස 1230 යාපනය දිස්ත්‍රික්කයේ තෝරාගත් ප්‍රදේශවල ඉදිකර ඇත. ඒ සියල්ල රණවිරුවන් විසින්ම ඉදි කරනු ලැබීම විශේෂත්වයකි.යුද්ධය පැවති සමයේ සිය පවුල්වල සාමාජිකයින් මරණයට පත් වූ පවුල්වල සාමාජිකයින්ට මෙම නිවාස තනා දී ඇත්තේ යුද හමුදාපති ලුතිනන් ජනරාල් ජගත් ජයසූරිය මහතාගේ සංකල්පයකට අනුවය. මෙම නිවාස තැනීමේදී යාපනය ආඥාපති මේජර් ජනරාල් මහින්ද හතුරුසිංහ මහතාගේ පූර්ණ අධීක්ෂණය යටතේ සිදු කෙරේ.යුද හමුදාව විසින් ඉකුත් වසරේ මෙම නිවාස තනා නිම කර පුද්ගලයන් පදිංචිකර ඇති අතර මේ වනවිට තවත් නිවාස 300 යක් පමණ ඉදිකරමින් ඇත. එක් නිවාසයක් ඉදිකිරීම සඳහා රුපියල් ලක්ෂ දෙකක් වැය කර ඇත.නිවාස ඉදිකිරීමේ සියලුම සේවාවන් සිදුකර ඇත්තේ යුද හමුදා සෙබළුන් විසිනි. යාපනයේ දානපතියන්ගේ සහයද යුද හමුදාව මේ සඳහා ලබා ගෙන ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>09</day>
    </date>
    <link>http://www.dinamina.lk/2011/06/09/_art.asp?fn=n1106097</link>
    <topic>ජ’පුරේ සිසුවියන් 20කගේ පන්ති තහනම්</topic>
    <author>සමන්මලී ප්‍රියශාන්ති</author>
    <content>කටුනායක නිදහස් වෙළෙඳ කලාපයේ ඇති වූ සිද්ධියට විරෝධය පළ කිරීම සඳහා මිනීපෙට්ටියක් රැගෙන විශ්වවිද්‍යාල භූමියේ කලබලකාරී ලෙස හැසිරුණු සිසුවියන් 20 දෙනකුගේ පන්ති තහනම් කිරීමට ශ්‍රී ජයවර්ධනපුර විශ්වවිද්‍යාලයේ පාලනාධිකාරිය පෙරේදා (7) පියවර ගෙන ඇත.මේ සියලු දෙනා ශාස්ත්‍ර පීඨයේ පළමු වසර අධ්‍යාපනය හදාරණ සිසුවියෝ වෙති.මීට අමතරව පළමු වසර සිසුන්ට රාත්‍රියේ දී නවකවදය දීම හේතුවෙන් තවත් සිසුන් පිරිසකගේ පන්ති තහනම් කර ඇති බවට තොරතුරු ලැබී ඇත.මේ අතර විශ්වවිද්‍යාලයේ පාලනාධිකාරිය සිසුන් මර්දනය කිරීමට උත්සහ දරමින් සිටින බැවින් එය වහා නවතා දමන්නැයි ඉල්ලමින් සිසුහු ඊයේ (08) විශ්වවිද්‍යාලයේ උද්ඝෝෂණයක් පැවැත්වූහ.විශ්වවිද්‍යාලය පවත්වා ගෙන යාමට සුදුසුකම් ඇති උපකුලපතිවරයකු පත් කරන ලෙස ද මෙහිදි සිසුන් රජයට බලපෑම් කර ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>09</day>
    </date>
    <link>http://www.dinamina.lk/2011/06/09/_art.asp?fn=n1106098</link>
    <topic>රාගම රෝහලේ සිදු කළඅක්මා බද්ධය සාර්ථකයි</topic>
    <author>සිතාරා සේනානි සහ සන්ධ්‍යා කරුණාරත්න</author>
    <content>රාගම උතුරු කොළඹ ශික්ෂණ රෝහලේ පසුගියදා සිදු කළ අක්මා බද්ධ කිරීමේ සැත්කම අතිශයින් ම සාර්ථක වූ බව එම රෝහලේ අධ්‍යක්ෂ වෛද්‍ය රෝයි පෙරේරා මහතා පවසයි.අක්මාව බද්ධ කිරීමේ සැත්කමක් සිදුකළ ශ්‍රී ලංකාවේ දෙවැනි රෝහල බවට මේ අනුව රාගම උතුරු කොළඹ ශික්ෂණ රෝහල පත් වෙයි. අක්මාව බද්ධ කිරීමේ පළමුවැනි සැත්කම ජාතික රෝහලේදී මෙයට පෙර සිදු කැරිණි.කොච්චිකඩේ මුරුතාන ප්‍රදේශයේ පදිංචිකරුවකු වන අවුරුදු 54 ක් වයසැති පුද්ගලයකුට රාගම ශික්ෂණ රෝහලේදී මේ සැත්කම සිදුකැර තිබේ. ඔහු අක්මාව අකර්මන්‍ය වීමේ රෝග තත්ත්වයෙන් පෙළෙමින් සිටි අයෙකි.සැත්කමට ලක් කළ රෝගියා දැඩි සත්කාර ඒකකයේ ප්‍රතිකාර ලැබීමෙන් පසු වාට්ටුවට ඊයේ (8) ඇතුළත් කළ බවත්, ඔහු යහපත් සෞඛ්‍ය තත්ත්වයෙන් පසුවන බවත් රෝහල් අධ්‍යක්ෂවරයා පැවැසීය.මින් පෙර අක්මාව බද්ධ කිරීමේ සැත්කම් සිදුකර ගැනීම සඳහා සිංගප්පූරුව, එංගලන්තය, හා එක්සත් ජනපදය වැනි රටවලට යාමට අප රටේ රෝගීන්ට සිදු විය. ඒ සඳහා වැය වන මුදල රුපියල් ලක්ෂ අසූවක් පමණ වෙයි.එහෙත් මෙවැනි සැත්කම් සිදුකිරීම සඳහා අවශ්‍ය සියලු පහසුකම් රජයේ රෝහල්වල දැන් පවතින බවත්, අපගේ දක්ෂ වෛද්‍යවරුන් ඒ සඳහා ඉදිරිපත්ව සිටින බවත් රෝහල් අධ්‍යක්ෂවරයා වැඩිදුරටත් පවසයි.විශේෂඥ ශල්‍ය වෛද්‍යවරුන් වන රුවන් විජේසූරිය, සුමුදු කුමාරගේ, චන්දික ලියනගේ සහ රොෂාන් සිරිවර්ධන මහත්වරු මේ සැත්කම සිදු කළහ..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>09</day>
    </date>
    <link>http://www.dinamina.lk/2011/06/09/_art.asp?fn=n1106099</link>
    <topic>වැඩි ඡන්ද 97කින් හදිසිය සම්මතයි</topic>
    <author>දයා පෙරේරා, දුමින්ද ගුරුගේ සහ ස්වර්ණා විජේකෝන්</author>
    <content>හදිසි නීතිය මාසයකින් දීර්ඝ කිරීමේ යෝජනාව පාර්ලිමේන්තුවේදී වැඩි ඡන්ද 97 කින් ඊයේ (08) සම්මත විය.යෝජනාවට පක්ෂව ඡන්ද 119 ක්ද විපක්ෂව ඡන්ද 22 ක්ද ලැබිණි. එක්සත් ජාතික පක්ෂය, දෙමළ ජාතික සන්ධානය සහ ප්‍රජාතන්ත්‍රවාදී ජාතික සන්ධානය යෝජනාවට විපක්ෂව ඡන්දය ප්‍රකාශ කළහ. නාවික හමුදා (සංශෝධන) පනත් කෙටුම්පතද සම්මත විය..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>09</day>
    </date>
    <link>http://www.dinamina.lk/2011/06/09/_art.asp?fn=n11060913</link>
    <topic>අදට නියම කරගත් විරෝධතාව නතර කරන්න</topic>
    <author/>
    <content>අදට (9) නියම කරගෙන ඇති විරෝධතාව සති අන්තයේ දිනයක නගරයෙන් ඔබ්බේ ඉඩකඩ ඇති තැනක පවත්වන ලෙස මරදාන එක්සත් ව්‍යාපාරික සංගමය විපක්ෂ නායකගෙන් ඉල්ලා සිටී.සතියේ දිනවල මෙවැනි විරෝධතා රැස්වීම් හා පෙළපාළි නගර මධ්‍යයේ පැවැත්වීමෙන් දුක් විඳීමට සිදුවී ඇත්තේ අප වැනි සාමාන්‍ය මිනිසුන්ට බව එම ලිපියෙන් කියා සිටී.මරදාන එක්සත් ව්‍යාපාරික සංගමයේ සභාපති මොහමඩ් නිසාර් හමීඩ් අතාස් සහ ලේකම් සිරිනිවාස ජයක්‍රිෂාන් යන මහත්වරුන්ගේ අත්සනින් මෙම ලිපිය යවා තිබේ. සතියේ දිනක මරදානේ මෙවැනි උද්ඝෝෂණයක් පැවැත්වීමේ අනිටු ප්‍රතිඵල ගැන අවධාරණය කරන ව්‍යාපාරික සංගමය මෙසේ කියයි.මරදාන මංසන්ධිය කොළඹ නගරයේ ඉතාමත්ම කාර්යබහුල ස්ථානයකි. පස්වරු 2.00 ට ආරම්භ කිරීමට බලාපොරොත්තු වන මෙම විරෝධතා රැළිය හේතුවෙන් මෙම වේලාවට පාසල් වලින් බැහැරව යන දරු දැරියන් පහළොස් දහසක් පමණ මෙම මංසන්ධිය පසු කරන බැවින් ඔවුන් ඉතාමත්ම දැඩි අපහසුතාවන්ට පත්වනවා නොඅනුමානයි.දෙවනුව සාමාන්‍ය පොදු ජනතාවගේ දෛනික ජන ජීවිතයට මෙම වැඩපිළිවෙළ හරස් වනවා මෙන්ම ව්‍යාපාර ලෝකයේ අපට ද මේ තුළින් බලවත් ලෙස පාඩු විඳීමට සිදුවන බැව් පවසන්නේ කනගාටුවෙනි.පසුගිය කාල පරාසයම වෙසක් උත්සවය වෙනුවෙන් අපගේ කඩ සාප්පු වසා දැමීමට සිදු විය. ඒවාගේම පවතින අයහපත් කාළගුණික තත්ත්වය තුළද එතරම් වෙළඳාමක් සිදු නොවෙන බැවිනුත් සතියේ දිනයක සවස් කාලය තුළ ක්‍රියාත්මක කිරීමට බලාපොරොත්තු වන මෙම විරෝධතා ව්‍යාපාරය තුළින් සිදු වෙන්නා වූ පාඩුව සහ හානිය මිල කිරීමටවත් බැරි බැව් පවසමි. අපගේ දරු පවුල් ජීවත් කරවන්නේ ද එදිනෙදා ලැබෙන සාමාන්‍ය මුදලින් බැව් ඔබතුමන්ලා මේ වනවිටත් දන්නා බැව් සත්‍යයකි.පසුගිය සතිය තුළ ජා ඇළ ප්‍රදේශයේ නිදහස් වෙළඳ කලාපය තුළ ජනතා ෂමුක්ති පෙරමුණ මගින් ඇති කළා වූ කලහකාරී තත්වයෙන් ජන ජීවිත අවුල් වූවා පමණක් නොව මිනිස් ජීවිත පවා බිලිගත් බැව් හොඳින් දන්නා කරුණකි. මේ හේතුවෙන්ම ජනතා විමුක්ති පෙරමුණ ජනතාවගෙන් ප්‍රතික්ෂේප වී පිළිකුලට පත් වී ඇත. මෙවැනි ජනතාව ප්‍රතික්ෂේප කරන බංකොළොත් දේශපාලන න්‍යාය පත්‍ර ක්‍රියාත්මක කිරීම තුළින් වැදගත් මෙන්ම වගකිවයුතු පක්ෂයක් හැටියට එක්සත් ජාතික පක්ෂය අත්තනෝමතික ලෙස හැසිරීමෙන් ජනතාවගෙන් ප්‍රතික්ෂේප වී යන ජනතා විමුක්ති පෙරමුණ වැනි පක්ෂයක් බවට පත් වනවාට සැකයක් නොමැත..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>09</day>
    </date>
    <link>http://www.dinamina.lk/2011/06/09/_art.asp?fn=n11060914</link>
    <topic>ශ්‍රී ලාංකික කත අවු.16ක්සෞදි නිවාස අඩස්සියේ</topic>
    <author>මහින්ද අලුත්ගෙදර</author>
    <content>සෞදි අරාබියාවේ ගෘහ සේවයේ නිතරව සිටි ශ්‍රී ලාංකික කාන්තාවක් වසර 16 ක කාලයක් එරට නිවාස අඩස්සියේ රඳවාගෙන ඇතැයි ශ්‍රී ලංකා විදේශ සේවා නියුක්ති කාර්යාංශය පවසයි.ඇයගේ සේවා යෝජකයා විසින් මෙලෙස නිවාස අඩස්සියේ රඳවා තිබෙන බවත් එම කාලය තුළ ඇයට කිසිදු ගෙවීමක් සිදු කර නොමැති බවත් එම කාර්යාංශය සඳහන් කරයි.මේ සිදුවීම සම්බන්ධයෙන් සෞදි අරාබියාවේ රියාද්හි පිහිටි ශ්‍රී ලංකා තානාපති කාර්යාලය සමඟ එක්ව විශේෂ පරීක්ෂණයක් පවත්වන බවද විදේශ සේවා නියුක්ති කාර්යාංශය අවධාරණය කරයි.මෙම ශ්‍රී ලාංකික කාන්තාවගේ වීසා බලපත්‍රය අලුත් කිරීමද එම සේවා යෝජකයා විසින් ප්‍රතික්ෂේප කර ඇතැයි වාර්තා වෙයි.මේ කාන්තාවට හිමි විය යුතු සියලුම අයිතිවාසිකම් ලබාදී ඇයව යළි ශ්‍රී ලංකාවට ගෙන ඒමට පහසුකම් සලසන තුරු අදාළ සේවා යෝජකයා රැඳවුම් භාරයේ රඳවාගෙන ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>09</day>
    </date>
    <link>http://www.dinamina.lk/2011/06/09/_art.asp?fn=n11060915</link>
    <topic>දොස්තර නෝනාගේ වැරදි නිගමනයෙන්තරුණියක් අලි අමාරුවේ</topic>
    <author>බදුල්ල දිස්ති‍්‍රක් සමූහ ජයසේන විජේනායක</author>
    <content>බඩේ අමාරුවකට ප්‍රතිකාර ගැනීමට බදුල්ල මහ රෝහලේ බාහිර අංශය වෙත ගිය අවිවාහක තරුණියක පරීක්ෂා කළ එක්තරා වෛද්‍යවරියක් ඇය ගැබ්ගෙන ඇති බවට කර ඇති වැරදි නිගමනයක් නිසා සිදුවන්නට ගිය අවාසනාවන්ත සිදුවීමක් පාරම්පරික දේශීය වෛද්‍යවරයෙක් නිසා වැළකී ගිය පුවතක් හාලිඇල කීරියගොල්ල ප්‍රදේශයෙන් වාර්තා වේ.මෙම සිද්ධියට මුහුණ පෑ තරුණියගේ මව වන ඒ. එස්. ගුණවතී (45) මහත්මිය සිද්ධිය විස්තර කළේ මෙසේ ය.“මගේ දුවගේ වයස අවුරුදු 21යි. ඇය අවිවාහකයි. ළඟදී දවසක් බඩ රිදෙනවා කීවා. බැලින්නම් දුවගේ බඩ ඉදිමෙලා. කකුල් අතපය තඩිස්සි වෙලා. මම දුවව බදුල්ල මහ රෝහලට එක්ක ගියා. දොස්තර නෝනා කෙනෙක්ට පෙන්නුවා. දොස්තර නෝනා දුවගේ මුත්‍රා පරීක්ෂණයක් කළා. පසුව දුව ගැබ්ගෙන ඇති බව කීවා. දුව එය පිළිගන්නේ නැහැ. අඬාගෙන ආපහු ගෙදර ආවා.පහුවදා අපි ගමේ දොස්තර නෝනා ළඟට ගියා. දොස්තර නෝනා දුව පරීක්ෂා කළා. දුවගේ කුසට මාස 6ක් විතර වෙනවා කියා අදම බෑණාව හොයාගෙන බන්දලා දෙන්න කීවා. අද හෙටම දුවව ක්ලිනික් එකට එවන්න කියා උපදෙස් දුන්නා.මේ සිද්ධිය නිසා දුව හිටියේ මහත් ලැජ්ජාවෙන්. හිත් වේදනාවට දුව ජීවිතය නැති කර ගනීවිද කියලා මට බයක් දැනුනා.චිත්ත ශක්තියේ බලෙන් ලෙඩ්ඩු සුව කරන පාරම්පරික වෙද මහත්මයෙක් හාලිඇළ ප්‍රදේශයේ ඉන්නවා කියා අක්කා මට කීවා. අපි ඒ වෙද මහත්තයා ළඟට දුවව එක්ක යමු කියා අක්කා කිව්වා. පස්සෙ අපි ඒ වෙද මහත්තයා හමුවෙන්න ගියා. වෙද මහත්තයා දුවගෙන් විස්තර අසා තැඹිලි ගෙඩි තුනක් අරගෙන එන්න කීවා. මම තැඹිලි ගෙනත් දුන්නා. වෙද මහතා එය රැගෙන උඩු මහලට ගියා. පැය භාගයකට විතර පස්සෙ ආපසු ආවා. එක තැඹිලි ගෙඩියක් ඒ වෙලාවේම දුවට බොන්න දුන්නා. ඉතිරි දෙක බොන්න කියා කසාය තුන්ඩුවක් ලියා දුන්නා. සල්ලි සතයක්වත් ගත්තේ නැහැ. තැඹිලි කසාය බීලා ගුණ අගුණ විතරක් ඇවිත් කියන්න කීවා.දවස් තුන යන කොට මගේ දුවගේ බඩ පිපුම, අත පය ඉදිමුත් කොහෙන් ගියා ද නැහැ. බඩ විරේකයත් ශුද්ධ වීමත් හොඳින් සිදු වුණා. මගේ දුවට බබෙක් තියා මී පැටියෙක් වත් හම්බෙන්න හිටියේ නැහැ. දොස්තර නෝනලාගේ කීම අහලා කටයුතු කරන්න ගියා නම් මහා නස්පැත්තියක් වෙන්න තිබුණා. අපේ වෙද මහත්තයාට පිංසිද්ධ වෙන්න මගෙ කෙල්ල අද හොඳ සනීපෙන් ඉන්නවා. ලෝක අපවාදවලින් මගේ කෙලීව බේරා ගත්තාට වෙද මහත්තයාට බුදු බව අත්වෙන්න ඕනෑ, යැයි කීවාය.හාලිඇළ පාරම්පරික දේශීය වෛද්‍ය ජේ. එච්. විමලසේන මහතා මේ පිළිබඳ ‘දිනමිණ’ ට මෙසේ කීය.මේ තරුණිය අහිංසකයි. නිර්දෝෂයි. ඇය සමග කතා කර මගේ චිත්ත ශක්තියේ බලයෙන් ඇය පත්ව සිටින තත්ත්වය තේරුම් ගත්තා. තැඹිලි ගෙඩි තුනක් බෙහෙත් යොදා පිරිත් කර බොන්න දුන්නා. ඒ අතරට විරේක කෂායකුත් දුන්නා. ඇගේ මාස් ශුද්ධිය මාස ගණනකින් සිදු වී නැහැ. එහෙම උනාම මේ වගේ තත්ත්වයක් උදා වෙනවා. බටහිර වෛද්‍ය ක්‍රමයට මුත්‍රා පරික්‍ෂා කිරීමෙන් පසු මෙයට හේතුව ගැබ් ගැනීමක් කියලයි බොහෝවිට තීන්දු කරන්නේ. කොහොම වෙතත් මේ තරුණිය පරීක්‍ෂා කළ වෛද්‍යවරියන් දෙන්නා කාන්තාවෝ. සමහරවිට අම්මාවරුන් වෙන්නත් ඇති. මෙවැනි අවස්ථාවක මීට වඩා සැලකිලිමත්ව කටයුතු කරන්නයි තිබුණේ.වෙදකමට වඩා හෙදකම වැදගත් වන්නේ මෙන්න මේ වගේ අවස්ථාවල දී යැයි කීය..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>09</day>
    </date>
    <link>http://www.dinamina.lk/2011/06/09/_art.asp?fn=n11060916</link>
    <topic>වසරකට කිරි දෙනුන්අනූදාහක් මස් කඩේට</topic>
    <author>හිරියාල සමූහ එම්.ඒ.ආර්. මනුකුලසූරිය</author>
    <content>හොඳින් කිරි ලබා දෙන එළදෙනුන් අනූ දහසක් පමණ වසරකට මස් සඳහා ඝාතනයට ලක්වන බැව් ශ්‍රී ලංකා මහ බැංකුවේ අතිරේක අධ්‍යක්ෂ එම්.එස්.කේ. ධර්මවර්ධන මහතා පැවැසීය.ඒ මහතා මෙසේ පැවසුවේ ශ්‍රී ලංකා මහ බැංකුව සහ පශු සම්පත් සංවර්ධන දෙපාර්තමේන්තුව ඒකාබද්ධව ක්‍රියාත්මක කරන සත්ත්ව හා කෘෂි සංවර්ධන ණය යෝජනා ක්‍රමය යටතේ දිවයිනේ හත්වැනි ගව සම්පත් මධ්‍යස්ථානය මැල්සිරිපුරදී විවෘත කරමිනි.මෙහිදී තවදුරටත් අදහස් දැක්වූ ධර්මවර්ධන මහතා මෙසේ ද පැවසීය.“සමහර ගොවීන්ගේ දුගී භාවය මෙම තත්ත්වය උද්ගතවීමට හේතුවී තිබෙනවා. හදිසි ආපදාවකදී හෝ හදිසි මුදල් අවශ්‍යතාවකදී වෙනත් විසඳුමක් නොමැති වූ විට ඔවුන්ගේ එකම විසඳුම ගවයා මස් කඩයට දැක්කීමයි. මෙය ඉතා ඛේදජනක තත්ත්වයක්.“මෙම අවාසනාවන්ත තත්ත්වයෙන් කිරි ගොවියා මුදාගැනීම සඳහායි. මෙවැනි ගව සම්පත් මධ්‍යස්ථාන ආරම්භ කරන්නේ. දැන් හදිසි අවශ්‍යතාවකදී සිය ගවයන් මෙම මධ්‍යස්ථානයට විකුණා මුදල් ලබා ගත හැකියි.”කිරි දෙනුන් ආරක්ෂා කර ගනිමින් දැනට 18.9% ක තිබෙන ජාතික කිරි නිෂ්පාදනය 40% දක්වා ඉහළ නැංවීම මෙම වැඩසටහනේ අරමුණ බවද ඒ මහතා පෙන්වා දුන්නේ ය.වයඹ පළාත් කෘෂිකර්ම අමාත්‍ය ඩී.බී. හේරත්, පශු සම්පත් සංවර්ධන අමාත්‍යංශයේ ලේකම් ඒ.එස්. ගමගේ සහ ප්‍රාදේශීය සංවර්ධන බැංකුවේ වයඹ කලාපය භාර අධ්‍යක්ෂ යූ.බී. සේමසිංහ යන මහත්වරුද මෙම අවස්ථාවට සහභාගි වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>09</day>
    </date>
    <link>http://www.dinamina.lk/2011/06/09/_art.asp?fn=n11060910</link>
    <topic>පස්දරු මව ඝාතනය කරමහකනදරාව වැවට දමා ගිහින්</topic>
    <author>අනුරාධපුර මධ්‍යම විශේෂ</author>
    <content>තවත් දින කිහිපයකින් වැලලීයාමට තිබූ අභිරහස් ඝාතනයක සුලමුල හෙළිකර ගැනීමටත් එම ඝාතනයට සම්බන්ධ බව කියන යුද හමුදා කෝප්‍රල්වරයකු සැකපිට අත්අඩංගුවට ගැනීමත් සමඟ මිහින්තලය පොලිසියට හැකිවී ඇත.මීට දින 15 පමණ ඉහතදී මැයි මස 21 වැනිදා මිහින්තලය මහකනදරාව, පොතාන පාරේදී ඝාතනයකර මහකනදරාව වැවේ රැළපනාව මත දමාගිය පස්දරු මවකගේ ඝාතනයට සැක පිට යුද හමුදා කෝප්‍රල්වරයා අත්අඩංගුවට ගැනීමත් සමඟ එහි සියලු විස්තර අනාවරණය කරගැනීම සඳහා මිහින්තලය පොලිසියේ අපරාධ විමර්ශන අංශයේ ස්ථානාධිපති ප්‍රමුඛ නිලධාරීහු සමත්වූහ. ඔහු අතරමැදි යුද හමුදා කඳවුරක සිට ලෙබනනයේ සාමසාධක හමුදාවට එක්වීමට පසුගිය 15 වැනිදා ශ්‍රී ලංකාවෙන් පිටත්ව යාමට සූදානම්ව සිට ඇත.ඝාතනයට ලක් වූ (51) වියති කාන්තාවගේ සිරුර සොයාගැනීමෙන් අනතුරුව ඇයට අයත් අත්බෑගයද පොලිසිය සොයාගත්තේය. ඉන්පසු පොලිසිය කාන්තාවගේ අත්බෑගයේ තිබූ ජංගම දුරකථනයේ අංක ඔස්සේ සිදුකළ පරීක්‍ෂණයකින් පසු සැකකරු කවුරුන්ද යන්න විශාල වෙහෙසක් දරා තහවුරු කරගෙන ඇත.සැකකරු අත්අඩංගුවට ගැනීමෙන් අනතුරුව සිදු කළ දීර්ඝ ප්‍රශ්න කිරීමකින් මේ ඝාතනය සිදුකළ අයුරු පාපොච්චාරණය කර ඇත. මීට මාස අටකට පමණ ඉහත දී සැකකාර යුද හමුදා සෙබළාට අත්වැරදීමකින් ලැබුණු දුරකථන ඇමතුමක් ඔස්සේ පෙම් කිරීමට පටන් ගෙන තිබේ. දුරකථනය ඔස්සේ පෙම්කරමින් සිට මීට මාස හතරකට පමණ ඉහතදී මේ කාන්තාව සෙබළාගේ ඇරයුම මත අනුරාධපුරයට පැමිණ ඇත. කාන්තාව දැකීමෙන් අන්දමන්දවූ සෙබළා තමන් මාස කිහිපයක් පෙම්බස් දොඩා ඇත්තේ වයසින් වැඩි කාන්තාවක් සමඟ බව ඔහුට වැටහුණි. එහෙත් කාමයට බර මේ කාන්තාවගෙන් සෙබළාට ගැලවීමට හැකියාවක් ලැබී නැත.මෙසේ මාස ගණනාවක් සෙබළාව ආශ්‍රය කළ ඝාතනයට ලක්වූ කාන්තාව ඇය පදිංචි දිවුලපිටිය නිවෙසට සෙබළාව කැඳවාගෙන ගොස් “කට්ටඩියෙකු” වූ ඇගේ සැමියාටත් හඳුන්වාදී ඇත. සෙබළාව සැමියාට හඳුන්වා දී ඇත්තේ දියණිය විවාහකර දීමට සිටින තරුණයා වශයෙනි. මේ කාලය අතර තුරදී ඝාතනයට ලක්වූ කාන්තාවගේ සැමියා මැයි මස අටවැනිදා හදිසියේම රෝගාතුරවී මියගොස් ඇත.ඉන්පසුව කාන්තාව තරුණයාට දැඩි ලෙස සමීප වූවාය. එම කාන්තාවට තරුණයා හමුවන සෑම අවස්ථාවකම අඹුසැමියන් වශයෙන් ගතකිරීමට අවශ්‍යවී ඇත. එය සෙබළාට මහත් පීඩාකාරී කටයුත්තක් වන අයුරින් කාන්තාව හැසිරී තිබේ. කාන්තාව යහමින් මුදල් තිබූ තැනත්තියකි. යුද හමුදා සේවයෙන් ඉවත්වී තමන් සමඟ කාලය ගතකිරීමට පැමිණෙන ලෙසත් ත්‍රිරෝද රථයක් මිලට ගෙනදෙන බවත් කාන්තාව පවසා ඇත.කාන්තාව ඝාතනයට ලක්වූ (21) දිනයේ ද උදෑසන අනුරාධපුර නගරයට පැමිණ ඇති අතර, උදෑසන සිට යාපනය හන්දිය ප්‍රදේශයේ හෝටලයක ලැ¼ගුම් ගෙන තිබේ. දිනය පුරාම සෙබළා සමඟ අඹුසැමියන් ලෙස කාලය ගතකර ඇත. සවස හෝටලයෙන් පිටතට පැමිණ තිබේ. අනුරාධපුර නගරාසන්නයෙන් යතුරුපැදි හිස්වැසුමක් මිලදීගෙන දෙදෙනා යතුරුපැදියෙන් නගරයේ සැරිසැරූහ.ඉන්පසුව ඇගේ මුදල්වලටම අලුත් පිහියක් මිලදී ගත් සෙබළා එයද ඉනේ ගසාගෙන කාන්තාව සමඟ මිහින්තලය පෙදෙසට ගොස් ඇත.රාත්‍රී ආහාරය සඳහා කෑම පැකට්ටුවක්ද ආපන ශාලාවකින් මිලදී ගෙන මිහින්තලය මහකනදරාව පොතාන පාරට ගොස් රාත්‍රී 11 පමණ වනතුරු වැව් කණ්ඩිය උඩ පෙම්බස් දොඩමින් සිට ඇත. ආශ්වාදයෙන් පසුවූ කාන්තාවට එකවරම සෙබළා සගවාගන සිටි පිහිය ඉනෙන් ඉවතට ගෙන කොණ්ඩයෙන් අල්ලාගෙන ගෙල කපා ඇත. එම අවස්ථාවේ ඇය සෙබළා සමඟ පොර බදා ඇති අතර පොර බැදීම නිසා සෙබළාගේ එක් අතක්ද කැපී ගොස් තිබේ.කාන්තාව මරලතෝනි දීම නිසා සෙබළා දෙවනවර කාන්තාවගේ උගුරදණ්ඩ කැපීයන ලෙස පිහිපහර එල්ලකර මරාදමා ඇයගේ සිරුර වැව දෙසට තල්ලුකර ඇය පළදාගෙන ආ හෙල්මට්ටුව හා ඝාතනයට යොදාගත් තියුණු පිහියද විසිකරදමා කාන්තාව සතුවූ අත් බෑගය රැගෙන නැවත මිහින්තලය දෙසට ගොස් ඇත.ඝාතනය සඳහා පැමිණි යතුරුපැදිය හා සෙබලාගේ ජංගම දුරකථනයද පොලිස් අත්අඩංගුවට ගෙන ඇත.ඝාතනයට ලක්ව සිටියදී මිහින්තලය කනදරාව ප්‍රදේශයේ දී සොයාගත් කාන්තාව අංක 126, රක්තපාන, බාඳුරාගොඩ පදිංචිව සිටි බාලසූරියලේකම්ලාගේ කමල් පේ‍්‍රමකාන්ති (51) පස්දරු මවයි.අනුරාධපුර දිසාව භාර නියෝජ්‍ය පොලිස්පති කිත්සිරි දයානන්ද, ජ්‍යෙෂ්ඨ පොලිස් අධිකාරී නන්දන වික්‍රමරත්න හා සහකාර පොලිස් අධිකාරී (ධ්) රාජා වික්‍රමනායක යන මහත්වරුන්ගේ උපදෙස් මත මිහින්තලය පොලිසියේ ස්ථානාධිපති පොලිස් පරීක්‍ෂක සුජීව සිරිවර්ධන මහතාගේ මෙහෙයවීම මත මිහින්තලය පොලිසියේ අපරාධ අංශයේ ස්ථානාධිපති ආර්. එම්. අයි. බී. රත්නායක මහතා සැකකරු අත්අඩංගුවට ගෙන ඇත. සැරයන් වික්‍රමරත්න, පොලිස් කොස්තාපල්වරුන් වන මිලාන්, දිසානායක, චන්දන, විතාන, පාලිත, හේමචන්ද්‍ර හා කාන්තා කොස්තාපල් ලියනගේ යන නිලධාරීහු සැකකරු අත්අඩංගුවට ගැනීමට වැටලීම් සිදු කළහ..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>09</day>
    </date>
    <link>http://www.dinamina.lk/2011/06/09/_art.asp?fn=n11060911</link>
    <topic>මධ්‍යම පළාත හෙල්ලූ‘හතර දෙනාගේ කල්ලිය’බඩුත් සමඟ කොටුවෙයි</topic>
    <author>ඉන්දික පොල්කොටුව</author>
    <content>පසුගිය වකවානුව තුළ විවිධ ප්‍රදේශයන්හි වෙළෙඳ සැල් හා ගෙවල් බිඳුම් රැසක් සිදු කැර රුපියල් ලක්ෂ දෙසීයක පමණ භාණ්ඩ තොගයක් සොරාගත් බව කියන “හතර දෙනාගේ කල්ලිය” රුපියල් ලක්ෂ සියයක පමණ භාණ්ඩ තොගයක් සමග මධ්‍යම දිසා බුද්ධි හා තොරතුරු ඒකකය මඟින් අත්අඩංගුවට ගෙන තිබේ.කුලී පදනම මත ලබාගන්නා වාහන යොදා අදාළ ස්ථාන පිළිබඳ දිවා කාලයේ ඔත්තු බැලීමෙන් අනතුරුව සැකකරුවන් රාත්‍රියට මෙම ගෙවල් හා වෙළෙඳ සැල් බිඳුම් සිදුකැර ඇත.2007 වසරේ සිට මාවනැල්ල, වරකාපොළ පේරාදෙණිය, නාරම්මල, කටුගස්තොට, මහනුවර, ගලගෙදර ආදී පොලිස් බල ප්‍රදේශ රැසක මෙම ගෙවල් හා වෙළෙඳ සැල් බිඳ භාණ්ඩ සොරා ගැනීම “හතර දෙනාගේ කල්ලිය” මඟින් සිදු කැර ඇති අතර ඉන් සිද්ධීන් 22 ක් පිළිබඳ තොරතුරු අනාවරණය වී තිබේ.මධ්‍යම දිසා බුද්ධි හා තොරතුරු ඒකකයේ පොලිස් කොස්තාපල් ඩී. පී. හේරත් මහතාට ලද බුද්ධි තොරතරු මත පුළුල් පරීක්ෂණ පැවැත්වූ එම ඒකකය සැකකරුවන් අත්අඩංගුවට ගෙන ප්‍රශ්න කිරීමෙන් අනතුරුව අදාළ භාණ්ඩ තොගය සොයාගෙන ඇත.මෙහිදී සොයාගත් භාණ්ඩ අතර ත්‍රීරෝද රථයක්, යතුරු පැදි 05 ක්, විශාල ප්‍රමාණයේ රූපවාහිනී යන්ත්‍ර 03ක්, ලැප්ටොප් පරිගණක 13ක්, ගෘහ විදුලි උපකරණ රැසක්, ස්වර්ණාභරණ තොගයක් ඇතුළු භාණ්ඩ තොගයක් සොරාගෙන තිබේ.මධ්‍යම පළාත භාර ජ්‍යෙෂ්ඨ නියෝජ්‍ය පොලිස්පති ගාමිණී නවරත්න, ජ්‍යෙෂ්ඨ පොලිස් අධිකාරි අයි. එම්. කරුණාරත්න යන මහත්වරුන්ගේ විශේෂ උපදෙස් මත මධ්‍යම දිසා බුද්ධි හා තොරතුරු ඒකකයේ ස්ථානාධිපති ටී. එම්. යූ. තෙන්නකෝන් මහතාගේ මෙහෙයවීමෙන් උප පොලිස් පරීක්ෂක එම්. ඒකනායක, පොලිස් සැරයන්වරුන් වන එස්. බී. තෙන්නකෝන්, පී. ජයසූරිය, ඒ. කරුණාරත්න, පොලිස් කොස්තාපල්වරුන් වන හේරත්න ඩී. පී. ෙ;හ්රත්, ඒ. එස්. දසනායක මහත්වරුන් ඇතුළු නිලධාරීහු පිරිසක් මෙහි පරීක්ෂණ පවත්වති.</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>09</day>
    </date>
    <link>http://www.dinamina.lk/2011/06/09/_art.asp?fn=n11060912</link>
    <topic>කන්ටේනර් - කැබ්රථ අනතුරසැකකාර රියැදුරාට මසකට පසු ඇප</topic>
    <author>මල්වාන සමූහ මහානාම විතානගේ</author>
    <content>හංවැල්ල - කිරිඳිවැල ප්‍රධාන මාර්ගයේ පූගොඩ කලු පාලම අසළ දී කැබ් රථයක ගමන් කළ තිදෙනාටම මරු කැඳවමින් සිදුවූ මාරක රිය අනතුර සම්බන්ධව දැනට රක්ෂිත බන්ධනාගාර ගත කර සිටි කන්ටේනර් ලොරි රථයේ රියැදුරා රුපියල් ලක්ෂ පහක ශරීර ඇපයක් මත මුදාහැරීමට පූගොඩ මහේස්ත්‍රාත් හා අතිරේක දිසා විනිසුරු අරවින්ද පෙරේරා මහතා පෙරේදා (07 වැනිදා) නියම කෙළේය.එම කන්ටේනර් ලොරි රථයේ රියදුරු වන හම්බන්තොට ප්‍රදේශයේ පදිංචි කේ. එල්. බී. එරංග නමැත්තා මෙසේ ශරීර ඇපයක් මත මුදා හැරිණි.ඉකුත් මස 04 වැනිදා රාත්‍රියේ මේ අනතුර සිදුවූ අතර මේ සම්බන්ධව ඊට පසු දින (මැයි මස 05 වැනිදා) සිටම මේ රියදුරා හා සහායක රක්ෂිත බන්ධනාගාර ගත කරන ලදී. නමුත් ඉකුත් 24 වැනිදා එම ලොරි රථයේ සහායක පමණක් ශරීර ඇප මත මුදාහරිනු ලැබීය.පූගොඩ පොලිසියේ රථවාහන අංශයේ ස්ථානාධිපති පී. ඒ. ධර්මරත්න මහතා පැමිණිල්ල මෙහෙය විය..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>09</day>
    </date>
    <link>http://www.dinamina.lk/2011/06/09/_art.asp?fn=r1106091</link>
    <topic>දඹදෙණිය පොල්කටුව වැවවල් බිහි වෙලා</topic>
    <author>නාරම්මල සමුහ චමින්ද විදානගේ</author>
    <content>දඹදෙණිය මාරවිල පොල්කටුව වැව වල් බිහි වී ඇත. අක්කර දෙකකට ආසන්න භූමි ප්‍රමාණයක පැතිරී ඇති පොල්කටුව වැවේ අඩක් පමණ සම්පූර්ණයෙන්ම වල් බිහි වී ඇත.මේ වැව මගින් කුඹුරු අක්කර තිහකට පමණ යල මහ දෙකන්නයේ ජලය සැපයේ. පොල්කටුව වැවේ වල් ඉවත් කර පිරිසුදු කළ හොත් වැවේ ජල ධාරිතාව වැඩි වන බවත් එමගින් කුඹුරු වැඩි ප්‍රමාණයකට ජලය සැපයිය හැකි බවත් ගොවීහු පවසති.ඒ. ඇම්. ගුණවර්ධන මහතා - පොල්කටුව වැව ශුද්ධ පවිත්‍ර කර දෙනවා නම් ඒක අපට ලොකු සහනයක්. ගොවි සංවිධානයට එක් වෙලා මේ වැඩේ කරන්න අමාරුයි. ලොකු වියදමක් දරන්න වෙනවා. පසුගිය කාලෙදි වැව පිරිසුදු කරන්න ප්‍රාදේශීය සභාව උත්සාහ ගත්තා..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>09</day>
    </date>
    <link>http://www.dinamina.lk/2011/06/09/_art.asp?fn=r1106092</link>
    <topic>හොරණ ස්ථාන කීපයකපස්කඳු කඩා වැටීමේ අවදානමක්</topic>
    <author>ඉංගිරිය සමූහ කුමාරි ගමගේ</author>
    <content>හොරණ ප්‍රාදේශීය ලේකම් කොට්ඨාසයට අයත් ස්ථාන කීපයක නිවාස වලට අනතුරුදායක ලෙස පස් කඳු කඩා වැටීමේ තත්ත්වයක් උදාවී ඇති බව හොරණ ප්‍රාදේශීය ලේකම් නිශාන්ති ජයසිංහ මහත්මිය පවසයි.හොරණ නගරයේ ඇල්ලකන්ද වතුයායට මායිම්ව ඉදිකර ඇති අබේකෝන් මාවතේ ඩබ්ලිව්. පී. සමන් යන අයගේ නිවෙස පිටුපස විශාල පස් කන්දක් කඩා වැටී ඇත.මේ පිළිබඳව අදහස් දැක්වූ සමන් මහතා - 2007 මැයි මාසයේ ද මේ අයුරින් පස් කඳු කඩා වැටුණා. ඒ පිළිබඳව ප්‍රාදේශීය ලේකම් කාර්යාලයට දැනුම් දුන්නා. කොටගල වැවිලි සමාගමට අයත් ඇල්ලකන්ද වත්තේ වතුර බැස යන කාණු පද්ධතිය ආවරණය කර ඉදිකිරීම් කර ඇති නිසා ජලය ගලා යන්නේ මගේ නිවෙසට උඩින්.හොරණ ප්‍රාදේශීය ලේකම් නිශාන්ති ජයසිංහ මහත්මිය - නාය යෑමේ තත්ත්වයක් ඇද්ද යන්න පිළිබඳව ගොඩනැඟිලි පර්යේෂණ ආයතනයට පරීක්ෂා කිරීමට දන්වා යැව්වා. ඇල්ලකන්ද වතු අධිකාරීවරයාට දන්වා නිවෙසට ඉහළින් කන්දේ ඇති විශාල ගස්වල අතු කපා දැමීමට පියවර ගත්තා.කාණු පද්ධතිය අවහිර වන අන්දමින් කර ඇති ඉදිකිරීම් ඉවත් කර ක්‍රමවත් අන්දමින් වතුර බැස යාමේ තත්ත්වයක් ඇති කිරීම අවශ්‍යයි.එතෙක් නිවාසලාභීන්ට මෙම ස්ථානයෙන් ඉවත්ව සිටීමට උපදෙස් ලබා දී තිබෙනවා.මේ ස්ථාන පරීක්ෂා කිරීමට එහි ගිය පාර්ලිමේන්තු මන්ත්‍රී විදුර වික්‍රමනායක මහතා - හේන්කන්ද අනතුරට ලක්ව ඇති නිවාස සඳහා ඔවුන් එම ස්ථානයෙන් ඉවත් කර වෙනත් ස්ථානයකින් ඉඩම් ලබා දී නිවාස ඉදි කර දීමට කටයුතු කරනවා..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>09</day>
    </date>
    <link>http://www.dinamina.lk/2011/06/09/_art.asp?fn=r1106093</link>
    <topic>හෙම්මාතගම නගරයේවැසිකිළි පද්ධතිය අබලන්</topic>
    <author>මාවනැල්ල සමූහ පී. සෙනෙවිරත්න</author>
    <content>මාවනැල්ල ප්‍රාදේශීය සභා බල ප්‍රදේශයේ හෙම්මාතගම නගරය දිනකට දහස් සංඛ්‍යාත ජනකායක් ගැවසෙන නගරයකි. එහෙත් ඔුවන්ගේ අවශ්‍යතා සපුරා ගැනීම සඳහා ඉදි කර ඇති වැසිකිළි කැසිකිළි පද්ධතිය පාවිච්චි කළ නොහැකි තත්ත්වයට අබලන්ව පවතී.මේ නිසා නගරයට පැමිණෙන දහස් ගණනක් ජනතාව දැඩි අපහසුතාවට පත්ව සිටිති. නගරයේ විවිධ ආයතනයන්හි සේවයට පැමිණෙන පිරිස ද පාසල් දරු දැරියන්ද ඒ අතර වෙති. එහි ස්ත්‍රීන් සඳහා වෙන් කෙරුණු වැසිකිළි කැසිකිළිවල දොරවල්වලට ලී පතුරු තබා ඇණ ගසා තිබේ. මේ තත්ත්වය පිළිබඳව වගකිවයුතු අය නිහ¼ඬව සිටීම ගැන ජනතාව චෝදනා නගති.එසේම හෙම්මාතගම නගරයේ කාණු හා අවට පරිසරයද ඉතාම අපිරිසුදු තත්ත්වයක පවතී. ප්‍රධාන බස් නැවතුම්පොළට ආසන්නව වැසිකිළි පිහිටි ස්ථානයේ කුණු කසළ ගොඩවල් ද දක්නට ලැබේ. මේ පිළිබඳව සොයා බලා කටයුතු කරන ලෙස වගකිවයුත්තන්ගෙන් ජනතාව ඉල්ලති..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>09</day>
    </date>
    <link>http://www.dinamina.lk/2011/06/09/_art.asp?fn=r1106094</link>
    <topic>ලිය අභිමන් වැඩසටහනේදී ගම්පහ කාන්තාවන්ට කුකුළු පැටවුන් බෙද දෙයි</topic>
    <author>ගම්පහ සංචාරකනිමල් ජයසිංහ</author>
    <content>ආර්ථික සංවර්ධන ඇමැති බැසිල් රාජපක්ෂ මහතාගේ මූලිකත්වයෙන් ඇරැඹුණු දිවිනැඟුම ගෘහ ආර්ථිකය සංවර්ධනය කිරීමේ වැඩපිළිවෙළ සාර්ථකව ක්‍රියාත්මක වන බව දේශීය වෛද්‍ය නියෝජ්‍ය ඇමැති පණ්ඩු බණ්ඩාරනායක මහතා පැවැසීය.ඒ මහතා එසේ පැවැසුවේ ලිය අබිමන් වැඩසටහන යටතේ ගම්පහ දිසාවේ කාන්තාවන්ට ස්වයං රැකියා පුහුණුව ලබාදී, ඒ ඒ ව්‍යාපෘති යටතේ ගෘහ ආර්ථිකය නංවාලීමට කාන්තාවන්ට කුකුලු පැටව් බෙදාදීමේ උත්සවයට සහභාගි වෙමිනි. කුකුලන් ඇතිකිරීම පිළිබඳ පුහුණුව ලබාදුන් කාන්තාවන් 40කට මේ කුකුලු පැටව් ප්‍රදානය කෙළේය.නියෝජ්‍ය ඇමැතිවරයා මෙසේ ද කීවේය. නීතිඥ පුෂ්පා රාජපක්ෂ මහත්මියගේ ප්‍රධානත්වයෙන් ක්‍රියාත්මක ලිය අබිමන් වැඩසටහන යටතේ අද තෝරාගත් කාන්තාවන් 40කට කුකුළු පැටව් ලබාදෙනවා. කාන්තාවන්ගේ හැකියාවන් අනුව විවිධ කර්මාන්ත, මැනුම් ශිල්පය ආදියද වැඩි දියුණු කර ජීවන තත්ත්වයන් නඟාලීමට ‘ලිය අබිමන්’ වැඩ සටහන ක්‍රියාත්මක කරනවා.ගම්පහ දිසාවේ ළමා හා මාතෘ සායන අඩුපාඩු සොයා බලා, අවශ්‍ය පහසුකම ලබාදීමටත්, එවැනි පහසුකම් නැති ප්‍රදේශවල ළමා හා මාතෘ සායන ඇතිකිරීමටත් ලිය අබිමන් වැඩසටහන ක්‍රියාත්මකයි.අද වන විට කිසිදාක වගා නොකළ අයකු තම ගෙවත්තේ මිරිස් පැළයක් හෝ වගාකිරීමට පෙළඹිලා එළවළු පැළයක් මිරිස් ගහක් තම ගෙවත්තේ නොසිටුවා රජයට බනින්නට පුරුදු වීම කනගාටුවට හේතුවක්..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>09</day>
    </date>
    <link>http://www.dinamina.lk/2011/06/09/_art.asp?fn=r1106095</link>
    <topic>ගම්පහ පොලිසියේඑළවළු වගාව</topic>
    <author>ගම්පහ සංචාරකනිමල් ජයසිංහ</author>
    <content>“අපි වවමු රට නඟමු” වැඩපිළිවෙළ හා දිවිනැඟුම ගෘහ ආර්ථික දස ලක්‍ෂයේ ජාතික වැඩපිළිවෙළ යටතේ ගම්පහ පොලිස් ස්ථානය පිහිටි භූ®මියේ ආදර්ශමත් එළවළු වගාවක් අරඹා ඇත.ගම්පහ පොලිසියේ මූලස්ථාන පොලිස් පරීක්‍ෂක ප්‍රභාත් දයානන්ද මහතාගේ අධීක්‍ෂණය හා උපදෙස් මත මේ එළවළු වගාව සඳහා කැපවී ක්‍රියාකරන ඩබ්ලිව්. ඒ. සිසිර කුමාර මහතා මේ සරුසාර එළවළු වගාව කෙරෙහි හැකි සෑම මොහොතකම සොයා බලමින් පොහොර යොදමින් එය සරුසාරව පවත්වාගෙන යාමට දායකත්වය ලබාදේ..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>09</day>
    </date>
    <link>http://www.dinamina.lk/2011/06/09/_art.asp?fn=s1106091</link>
    <topic>තෙවැනි ටෙස්ට් තරගයට ඩිල්ෂාන් නෑ</topic>
    <author/>
    <content>ශ්‍රී ලංකාව හා එංගලන්තය අතර ලබන 16 වැනිදා සවුත්ඇම්ප්ටන් හි දී ඇරැඹෙන තෙවැනි හා අවසාන ටෙස්ට් තරගයට තමා සහභාගි නොවන බව ශ්‍රී ලංකා ක්‍රිකට් නායක තිලකරත්න ඩිල්ෂාන් ලන්ඩනයේ ලෝඩ්ස් හි පැවැති දෙවැනි ටෙස්ට් තරගය අවසානයේදී කියා සිටියේය. එම තරගයට සහභාගි වීමට තමා කලින් සිතාගෙන සිටියද සති 3 – 4ක කාලයක් විවේක ගන්නා ලෙසට වෛද්‍යවරුන් විසින් තමාට උපදෙස් ලබා දී තිබෙන බවද ඩිල්ෂාන් පෙරේදා ජය පැරදුමෙන් තොරව අවසන් වූ තරගයෙන් පසුව පැවැති මාධ්‍ය සාකච්ජාවේදී ප්‍රකාශ කලේය. පෙරේදා තරගයේ අවසන් දිනයේ පවා පන්දුවට පහර දීමට අවශ්‍යතාවයක් උදාවූවා නම් තමා ඊට සූදානමින් සිටි බවද ශ්‍රී ලංකා නායකයා හෙළි කළේය.සවුත්ඇම්ප්ටන් හි ‘රෝස් බෝල්’ කිී‍්‍රඩාංගණයේ පැවැත්වෙන තෙවැනි තරගය ජය ගෙන ත්‍රිත්ව ටෙස්ට් තරගමාලාව 1 – 1ක් ලෙසින් සමව අවසන් කර ගැනීම තම අරමුණ බවද ඔහු කියා සිටියේය. තෙවැනි තරගයේ තමා වෙනුවට ඉනිම ආරම්භ කිරීම සඳහා ලහිරු තිරිමාන්න යොදවන බව කී ඩිල්ෂාන් “ලහිරු පුහුණුවීම්වල ඉතා හොඳින් බැට් කරනවා” යැයි කීවේය.පන්දු යවන්නන්ට පළපුරුද්ද අඩු බැවින් තරග ජය ගැනීමට නම් පන්දු යවන්නන් පස් දෙනෙකු යොදා ගැනීමට සිදුව ඇති බවත් අපේ වේග හා දඟ පන්දු යවන්නන්ගෙන් තරග ජය ගැනීමට උපරිම ශක්තිය යෙදිය යුතු බවත් කී ඩිල්ෂාන්, ජගත් තලයේ පිතිකරුවන් දෙදෙනකු වන කුමාර් සංගක්කාර හා මහේල ජයවර්ධන තෙවැනි තරගයේදී ඔවුන්ගේ උපරිම දක්ෂතා මට්ටමට පිවිසෙනු ඇතැයි තමා බලාපොරොත්තු වන බවද කීවේය. තමා ප්‍රථම වතාවට නායකත්වය දුන් පළමු ටෙස්ට් තරගයේ පළමු දිනයේ ම තමාට පුතෙක් ලැබීම පිළිබඳව තමා ඉතාමත් සතුටින් සිටින බව ඩිල්ෂාන් අවසානයේ සිනාමුසු මුහුණින් කීය.මේ අතර එංගලන්ත පිලේ නායක ඇන්ඩෲ ස්ට්‍රාවුස් කියා සිටියේ ශ්‍රී ලංකා දෙවැනි ඉනිම ආරම්භයේදීම කඩුලු කිහිපයක් බිඳ දවා ගැනීමට අවස්ථාව නොලැබීමෙන් තරගයේ ජය ගැනීමට තිබූ අවස්ථාව අහිමි වූ බවය.“ලෝඩ්ස් හි ටෙස්ට් තරගවලදී පස්වැනි දිනයේදී තණතීරුව සමතලා එකක් බවට පත්වන බව අප දැන සිටියා. නමුත් අවසන් මොහොතේ යම් කිසි විශේෂ වාසියක් උදාකර ගැනීමට අපිට අවශ්‍ය වුණා” ස්ට්‍රාවුස් පැවැසීය.එංගලන්ත දෙවැනි ඉනිමේදී දුවද්දි දැවීයාමකට හසුවු කඩුලු රකින ක්‍රීඩක මැට් ප්‍රයර් විවේකාගාරයේදි සිය අත්වැසුම් විසි කිරීමේ හේතුවෙන් එහි වීිදුරු කවුලුවක් බිඳී යාම ඔහු හිතා මතා කළ දෙයක් නොවන බවත් එංගලන්ත නායකයා සඳහන් කළේය.“මම ඒ මොහොතේ එතැන සිටියේ නැහැ. නමුත් අපේ ක්‍රීඩකයන් කීපදෙනෙකුම එය දැක තිබුණා. ප්‍රයර් සිය අත්වැසුම් වීදුරුව දෙසට වීසි කළේ වුවමනාවෙන් නොවෙයි. බිඳුණු වීදුරු කැබැල්ලකින් තුවාල ලැබූ තරග නරඹන්නට ආ කාන්තාවගෙන් පසුව ප්‍රයර් සමාව අයැද සිටියා” ස්ට්‍රාවුස් පැවැසීය..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>09</day>
    </date>
    <link>http://www.dinamina.lk/2011/06/09/_art.asp?fn=s1106092</link>
    <topic>ජාතික ක්‍රීඩාවට සුපිරි තරු බිහිකරන DSI පාසල් වොලිබෝල් අද ඇරැඹේ</topic>
    <author>ප්‍රින්ස් ගුණසේකර</author>
    <content> ජාතික ක්‍රීඩාවට සුපිරි තරු සොයා දෙන රටපුරා පාසල් 5000ක් සහභාගී වන DSI සුපර් ස්පොර්ට්ස් වොලිබෝල් තරගාවලිය 13වැනි වරටත් අද සිට පැවැත්වීමට කටයුතු සූදානම් කොට ඇත.රටපුරා දිස්ත්‍රික්ක 24ක අද සිට 22 දක්වා දිස්ත්‍රික් තරග මුල් අදියර වශයෙන් පැවැත්වේ. මේ මස 23දා සිට ලබන මස 4දා දක්වා දෙවැනි අදියරේ තරග පළාත් මට්ටමින් පැවැත්වෙන අතර ජාතික මට්ටමේ අවසන් අදියර ලබන මස 8 වැනිදා සිට 10 වැනිදා දක්වා පැවැත්වේ. අවසන් මහා තරගද ජූලි මාසයේ පැවැත්වීමට සංවිධායකයෝ බලාපොරොත්තු වෙති.ත්‍රස්තවාදී ප්‍රහාර හේතුවෙන් වසර 30ක් පමණ ක්‍රීඩාවෙන් ඈත්ව සිටි උතුරු - නැගෙනහිර පළාත්වලින් පාසල් කණ්ඩායම් 200ක්පමණ මෙවර එක්වීම විශේෂත්වයකි. එම පළාත්වලින් 12න් පහළ සුපර් කිඩ්ස් ෆියෙස්ටා තරග අංශයට තවත් ඉල්ලුම්පත් රාශියක් ලැබී ඇතැයි ශ්‍රී ලංකා වොලිබෝල් සම්මේලනයේ සභාපති විදේශ රැකියා ප්‍රවර්ධන ඇමැති ඩිලාන් පෙරේරා මහතා පැවැසීය.DSI සුපර් ස්පෝර්ට්ස් තරගාවලිය පිළිබඳ මාධ්‍ය දැනුවත් කිරීමේ හමුවක් පෙරේදා ජාතික ඔලිම්පික් කමිටු ශ්‍රවණාගාරයේදි පැවැති අතර ක්‍රීඩා ඇමැති මහින්දානන්ද අළුත්ගමගේ මහතා ඇතුළු පිරිසක් සහභාගී වූහ.සෑම වසරකදීම අවුරුදු 12න්, 14න් 16න් හා 18න් පහළ වයස් කාණ්ඩ යටතේ පැවැත්වෙන මේ තරගාවලියේ ජයග්‍රාහකයන්ට සූරතා කුසලාන හා තෑගි පිරිනැමේ.අවුරුදු 12න් පහළ තරගාවලිය DSI සුපර් කිඩ්ස් ෆියෙස්ටා ලෙස පැවැත්වෙන අතර එමගින් කුඩා කාලයේදීම ජාතික ක්‍රීඩාවට අවතීර්ණවීමේ අවස්ථාව සැලසේ. කුඩා දරුවන් අතර ජාතික ක්‍රීඩාව විනෝදජනක ලෙස පතුරුවා හැරීම මෙමගින් අපේක්ෂා කෙරේ.මෙවර තරගාවලියේ තවත් සුවිශේෂි සිදුවීමක් වන්නේ තෝරාගත් දිස්ත්‍රික්ක දෙකක වොලිබෝල් පුහුණු වැඩමුළු පැවැත්වීමය. බදුල්ල හා අම්පාර වැනි ප්‍රදේශවල ක්‍රීඩක ක්‍රීඩිකාවන්ට පාසල් කාලයේදීම තාක්ෂණික චනුම සහිතව ක්‍රීඩා අවබෝධය ලබා දීම මෙයින් අපේක්ෂා කෙරේ. තරගාවලියට අමතරව එම පුහුණු කඳවුරු සඳහා DSI ආයතනය මුදල් වැය කරන බව සාමාන්‍යාධිකාරි රොහාන් සෝමවංශ මහතා මාධ්‍ය හමුවේදී පැවැසීය. ඩී. සැම්සන් සහ පුත්‍ර සමාගමේ සභාපති නන්දදාස රාජපක්ෂ මහතා පැවැසුවේ ජනතාවගෙන් ලැබෙන මුදල් ජනතාවගේ යහපත වෙනුවෙන් යෙදීමට තම සමාගම බැදී සිටින බවයි.“දේශීය සමාගමක් ලෙස ඉතා විශාල අලෙවියක් සහිතව අප ඉදිරිගමනක් යන්නේ ජනතාවගේ මුදලින්. ජාතික ක්‍රීඩාවට ශක්තියක් වන්නේ ලාභ අපේක්ෂාවෙන් තොරවයි” රාජපක්ෂ මහතා පැවැසීය.මේ අවස්ථාවට එක්වූ ක්‍රීඩා ඇමැති මහින්දානන්ද අළුත්ගමගේ මහතා වොලිබෝල් සංගමයේ ආදර්ශමත් ඉදිරි දැක්ම හා වැඩපිළිවෙළ විශේෂ ඇගයුමකට ලක් කළේය. ඒ මහතා පැවැසුවේ ගමේ ක්‍රීඩාව ජාත්‍යන්තරයට ඔසවා තැබීම පිළිබඳ සම්මේලනයේ නිලධාරීන්ට ස්තූති කරන බවය.13 වැනි වරටත් පැවැත්වෙන මේ පාසල් තරගාවලියටDSI ආයතනය අඛන්ඩව අනුග්‍රහය ලබා දීම පිළිබඳ වොලිබෝල් සම්මේලනයේ සභාපති ඇමැති ඩිලාන් පෙරේරා මහතා විශේෂ ස්තූතියක් පුද කළේය.වසර 10ක් ගතවෙද්දී කණ්ඩායම් 5000ක් එක් කර ගැනීමට තිබූ ඉලක්කය වසර 6කදී ඉටු කර ගැනීමට හැකිවුණා. ඒ සඳහා වොලිබෝල් පවුල හා DSI පවුල එක්වී ක්‍රියා කළා. අධ්‍යාපන අමාත්‍යාංශයේද සහයෝගය අපට ලැබීම ශක්තියක්” ඇමැති ඩිලාන් පෙරේරා මහතා පැවැසීය..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>09</day>
    </date>
    <link>http://www.dinamina.lk/2011/06/09/_art.asp?fn=s1106093</link>
    <topic>80-80 රගර් තරගවලින් මෙරටක්‍රීඩා ලෝලීන්ගේ උද්යෝගය වැඩිවේවි</topic>
    <author>ජගත් ගුණවර්ධන</author>
    <content>දිනෙන් දින ක්‍රීඩාලෝලීන් රගර් තරග නැරඹීම අඩුවන අවදියක උද්යෝගිමත් තරග රටාවකට ක්‍රීඩාව යොමු කිරීමේ අදිටනින් ලෝකයේ රගර් ක්‍රීඩාවේ නව පිටුවක් පෙරලු 80-80රගර් තරග ශ්‍රී ලංකාව තුළද ව්‍යාප්ත කිරීමෙන් හීන වී ගිය ක්‍රීඩාලෝලීන්ගේ උද්යෝගය වර්ධනය කරමින් රගර් ක්‍රීඩාව නව මාවතකට යොමු කළ හැකි බව ලෝක 80-80 රගර් සම්මේලනයේ ප්‍රධානි දිලිප් අශෝක් කුමාර් මහතා පැවැසීය.ඔස්ටේ‍්‍රලියාවේ ජීවත්වන ශ්‍රී ලාංකිකයකු වන ඒ මහතා මේ බව පැවසුවේ පසුගියදා කොළඹ සිනමන් ලේක් සයිඩ් හෝටලයේ පැවැති මාධ්‍ය දැනුවත් කිරීමේ හමුවකදීය.ක්‍රිකට්වලින් අපි ලෝකයම ජයගත් රටක්. අපි ක්‍රිකට්වලින් ඉදිරියටම ගිහින් තියෙන්නේ. නමුත් රගර්වලින් අපි ඉන්නේ බොහෝම ඈත. පසුගියදා නිමාවූ ආසියානු ෆයිව්නේෂන්ස් තරගාවලියේදි අපිට උරුම වුණේ දැවැන්ත පරාජයක්.අද ලංකාවේ රගර් තරග නැරඹීමට එන ප්‍රේක්ෂකයන් අඩුවෙලා තියෙනවා. තරග නීරස වීම එයට හේතු වෙනවා. බර වැඩි ක්‍රීඩකයන් සමග බර අඩු ක්‍රීඩකයන් ක්‍රීඩා කිරීමේදි සිදුවන අනතුරු වැඩියි. එවිට තරගයක් තරගකාරී වන්නේ නෑ. ඒ නිසාවෙන් ඊට පිළියමක් ලෙස අපි 80-80 තරග ක්‍රමය ලෝකයට හදුන්වා දුන්නේ.මේ තරග රටාව 80-80 ලෙස හඳුන්වන්නේ ක්‍රීඩකයන්ගේ බරෙහි සාමාන්‍ය එක් අයෙකු කිලෝ ග්‍රෑම් 80ක් වීමත් තරගය පවත්වන කාල සීමාව මිනිත්තු 80ක් වීම නිසයි. මේ තරග ක්‍රමය ලෝකයේ ජනප්‍රිය වෙමින් පවතින ඉතාම උද්යෝගිමත් තරග රටාවක්. ආසියානු රටවල සීඝ්‍රයෙන් ව්‍යාප්ත කිරීමෙන් පේ‍්‍රක්ෂකයාට උද්යෝගයන් යුතුව තරග නැරඹීමේ අවස්ථාව උදාවනු ඇතැයි කුමාර් මහතා වැඩිදුරටත් පැවැසීය.ක්‍රීඩාලෝලීන් සතුටු කරන්නේ නැතිව අපිට කොහොමත් ක්‍රීඩාව ඉදිරියට ගෙන යන්න බෑ. 80-80 ක්‍රමයේ දී ක්‍රීඩකයාට සිදුවන අනතුරුද අඩුවන අතර තරගය පුරාම ජවසම්පන්න ස්වභාවයක් දැක හැකිය.ඔස්ට්‍රේලියාව, නවසීලන්තය වැනි රටවල මේ ක්‍රමය අත්හදාබලා එයින් උසස් ප්‍රතිඵල අත් කර ගෙන තිබෙන අතර ජාත්‍යන්තර රගර් සම්මේලනයේ ප්‍රධාන ලේකම් මයික් මිලර් මහතා 80-80 තරග රටාව පිළිබඳ දැඩි අවධානය යොමු කර තිබෙන අතර එය ලොව පුරා ව්‍යාප්ත කිරීමට පූර්ණ සහාය ලබා දෙන බවත් ශ්‍රී ලංකාවේ පැවැත්වෙන පළමු 80-80 රගර් තරගය නැරඹීම සඳහා ශ්‍රී ලංකාවට පැමිණෙන බවද දිලිප් කුමාර් මහතා වැඩි දුරටත් පැවැසීය.ශ්‍රී ලංකා රගර් සම්මේලනයේ සභාපති එයාර් චීෆ් මාර්ෂල් රොෂාන් ගුණතිලක මහතාගේද පූර්ණ සහාය ඇතිව ශ්‍රි ලංකාවේ 80-80 රගර් ව්‍යාප්ත කිරීමට බලාපොරොත්තුවන බවත් උතුරු නැගෙනහිර ප්‍රදේශවලට රගර් හඳුන්වාදීමේදී 80-80 රගර් හඳුන්වාදීමෙන් වඩාත් යහපත් ප්‍රතිඵල අත්කරගත හැකි බව කුමාර් මහතා වැඩි දුරටත් පැවැසීය.මේ අවස්ථාව රගර් ක්‍රීඩාවේ අනාගතය වෙනුවෙන් සහයෝගය දැක්වීම පිණිස ශ්‍රී ලංකා රගර් සම්මේලනයේ නිලධාරීන් වන ලේකම් ලසිත ගුණරත්න, ජාත්‍යන්තර විනිසුරු ඩිල්රෝයි ප්‍රනාන්දු, යුද හමුදා රගර් පුහුණුකරු කර්නල් සාලිය උඩගම, තරග විනිසුරු කෙවින් ලෆන්, මධ්‍යම පළාතේ රගර් සම්මේලනයේ සභාපති මොහාන් සමරකෝන් යන මහත්වරුද සහභාගි වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>09</day>
    </date>
    <link>http://www.dinamina.lk/2011/06/09/_art.asp?fn=s1106094</link>
    <topic>දිගු දුර පිහිනුම් සූරතාව පොලිසියට</topic>
    <author/>
    <content>ජාතික ජල ක්‍රීඩා සංගමය විසින් පවත්වනු ලැබූ 2011 ප්‍රවීණයන්ගේ දිගු දුර පිහිනුම් තරගාවලියේ සමස්ත සූරතාව දිනා ගැනීමට පොලිස් පිහිනුම් කණ්ඩායම සමත්විය.තරගාවලිය නියෝජනය කළ පොලිස් ක්‍රීඩා සමාජය ලකුණු 452ක් ලබා ගනිමින් සමස්ත සූරතාව දිනා ගනු ලැබුවේ සිව්වැනි වතාවටය. මේ තරගාවලියට යුද, නාවික ඇතුළු දිවයිනේ ප්‍රබලතම ක්‍රීඩා සමාජ රැසක් සහභාගි වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>09</day>
    </date>
    <link>http://www.dinamina.lk/2011/06/09/_art.asp?fn=s1106095</link>
    <topic>‘ඇසිදිසි’ ක්‍රිකට් තරගාවලියට අයදුම්පත් කැඳවයි</topic>
    <author/>
    <content>ජනමාධ්‍ය හා ප්‍රවෘත්ති අමාත්‍යාංශය සිව්වන වරටත් සංවිධානය කරන “ඇසිදිසි” ක්‍රිකට් සූරතාවලිය අගෝස්තු මස 5, 6 හා 7 යන තෙදින පුරා නාරාහේන්පිට ශාලිකා ක්‍රීඩාංගණයේදී පැවැත්වීමට කටයුතු යොදා ඇත.රාජ්‍ය හා පුද්ගලික විද්‍යුත් හා මුද්‍රිත මාධ්‍ය ආයතන අතර මිත්‍රත්වය හා සුහදතාව වර්ධනය කිරීමේ අරමුණ පෙරදැරිව ‘ක්‍රිකට් සැණකෙළියක්’ ලෙස මෙවරත් එය සංවිධානය කෙරේ.”ඩබ්ලිව්. බී. ගනේගල අභියෝගතා කුසලානය” වෙනුවෙන් ක්‍රීඩකයන් 11 දෙනෙකු සහභාගීවන සීමිත ඕවර සැහැල්ලු පන්දු ක්‍රිකට් තරගාවලියක් ලෙස මෙය වාර්ෂිකව පැවැත්වේ.පසුගිය වසරේ තරගාවලිය සඳහා සහභාගී වූ කණ්ඩායම් සඳහා මේ වන විට අයදුම්පත්‍ර යවා ඇති අතර, අයදුම්පත් නොලැබූ තරගාවලිය සඳහා සහභාගිවීමට කැමති මාධ්‍ය ආයතන වෙතොත් තරගාවලියේ ප්‍රධාන සම්බන්ධීකාරක තණ්ඩුල නිශාන්ත ජයතුංග, 0777736617 අමතා තොරතුරු ලබා ගන්නා මෙන් තරග සංවිධායක කමිටුව ඉල්ලා සිටී..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>09</day>
    </date>
    <link>http://www.dinamina.lk/2011/06/09/_art.asp?fn=s1106096</link>
    <topic>ශ්‍රී ලංකාව සහ එංගලන්තය අතර දෙවැනි ටෙස්ට් තරගය ජය පරාජයෙන් තොරයි</topic>
    <author/>
    <content>ශ්‍රී ලංකාව සහ එංගලන්තය අතර එංගලන්තයේ ලෝඩ්ස් ක්‍රීඩාංගණයේදී ජය පරාජයෙන් තොරව නිමාවට පත් වූ දෙවැනි ටෙස්ට් තරගයේ ශ්‍රී ලංකාව දෙවැනි ඉනිමේදි වැඩිම ලකුණු සංඛ්‍යාව (ලකුණු 44) ලබා ගත් ආරම්භක පිතිකරු තරංග පරණවිතාන හතරේ පහරක් එල්ල කළ අයුරු.එංගලන්ත පිල දෙවැනි ඉනිමේදී කඩුලු 7කට ලකුණු 335ක් ලබා ඉනිම අත්හිටුවමින් ශ්‍රී ලංකාවට ලකුණු 343ක ඉලක්කයක් ලබා දුන්නේය. දිනය නිමාවන විට ශ්‍රී ලංකාව දෙවැනි ඉනිමට කඩුලු 3ක් දැවී ලකුණු 127ක් රැස් කර තිබිණි. එංගලන්තය පළමු ඉනිමේදී ලකුණු 486ක් රැස් කළ අතර ශ්‍රී ලංකාව පළමු ඉනිමේදී ලකුණු 479කට දැවී ගියේය. ශ්‍රී ලංකා පළමු ඉනිමේදී ලකුණු 193ක් රැස් කළ නායක තිලකරත්න ඩිල්ෂාන් තරගයේ වීරයා සම්මානය දිනා ගත්තේය..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>09</day>
    </date>
    <link>http://www.dinamina.lk/2011/06/09/_art.asp?fn=s1106097</link>
    <topic>ඔබ්සවර් - මොබිටෙල් පිට පළාත් ජනප්‍රියම ක්‍රීඩකයා විද්‍යාර්ථයේ කේශාන්</topic>
    <author/>
    <content>මහනුවර විද්‍යාර්ථ විද්‍යාලයේ කේශාන් ගමගේ මෙවර ඔබ්සවර් - මොබිටෙල් පිට පළාත් පාසල් ජනප්‍රියම ක්‍රීඩකයාට හිමි සම්මානයෙන් පිදුම් ලැබීය.අම්පාර ඩී.එස්.සේනානායක විද්‍යාලයෙන් හා නුගේගොඩ සාන්ත ජෝන් විද්‍යාලයෙන් මූලික අධ්‍යාපනය හදාරා ඇති කේෂාන් ක්‍රීඩාව මෙන්ම අධ්‍යාපනය ද සමබරව කරගනිමින් ක්‍රීඩාලොවේ දිගුගමනක් යාමට බලාපෙරොත්තුවෙන් පසුවන දක්ෂ ක්‍රිකට් ක්‍රීඩකයෙකි.උපන් හැකියාවෙන් හා දක්ෂතාවෙන් ක්‍රිකට් ක්‍රීඩාවේ නිරතව සිටින කේශාන් කිසිදු විශේෂඥ පුහුණුවීමක් නොකර පාසල් ක්‍රිකට් කේෂ්ත්‍රයේ නියැළෙමින් සිටී. පාසල් ක්‍රිකට් පුහුණුකරුවන්ගේ උපදෙස් මත තම ක්‍රිකට් දිවිය සාර්ථක කර ගනිමින් මේ තාක් දුරක් පැමිණි බව කේශාන් පවසන් අතර ඔහුගේ ක්‍රිකට් දිවියට උදව් උපකාර කළ තම විදුහල්පතිවරුන්ට ක්‍රීඩා උපදේශකවරුන්ට ස්තූතිය පුද කරයි.විශේෂයෙන් අම්පාර ඩී.එස්. සේනානායක විද්‍යාලයේ ප්‍රසන්න මොහොට්ටි හා සිදත් ලියනාරච්චි යන මහතුන්ද සාන්ත ජෝන් විද්‍යාලයේ නීල් රාජපක්ෂ මහතා ද බී.පී. රණසිංහ, පියල් විජේතුංග, චමින්ද කොඩිකාර හා විද්‍යාර්ථ විද්‍යාලයේ වත්මන් ක්‍රිකට් පුහුණුකරු ඕඩ්‍්‍ර කුරුප්පු යන මහතුන්ගෙන් ලද සහාය කේශාන්ගේ ක්‍රිකට් දිවියට අත්වැලක් වූ බව පවසයි.ශ්‍රී ලංකා පොලිස් සේවයේ යෙදී සිටින තම මව්පියන්ගෙන් හා තම සහෝදරයාගෙන් හා සහෝදරියගෙන් ලැබෙන සහාය කේශාන් අගය කර සිටී.ශ්‍රී ලංකා කණ්ඩායමේ ඇන්ජලෝ මැතිව්ස් හා බටහිර ඉන්දීය කොදෙව් දූපත් පිලේ ක්‍රිස් ගේල් තම ක්‍රිකට් වීරයන් සේ සලකන කේශාන් අනාගතයේදී ශ්‍රී ලංකා කණ්ඩායමට එක්වීමේ බලාපොරොත්තු ඇතිව ක්‍රීඩා කටයුතුවල නියැළෙමින් සිටී..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>09</day>
    </date>
    <link>http://www.dinamina.lk/2011/06/09/_art.asp?fn=f1106091</link>
    <topic>නායකත්ව පුහුණුව සහඅන්තරයේ ඇන ගැනීම</topic>
    <author>රාමන්</author>
    <content>එකවර දසදහසකට පමණ පුහුණුවක් ලබාදීමට නම් ඒ සඳහා හමුදා කඳවුරු හැර වෙන විකල්පයක් තිබුණේ නැහැ. විද්‍යාපීඨවලට වුවද ඇතුළත් කර හැකිව තිබුණේ සුළු පිරිසක්. මේ සඳහා උසස් අධ්‍යාපන අමාත්‍යාංශය විධිමත් පුහුණු වැඩසටහනක් සැලසුම් කළා. එහෙත් ඒ සම්බන්ධයෙන් එතරම් පූර්ණ ප්‍රචාරයක් ඔවුන් ලබාදී තිබුණේ නැහැ. එය අඩුවක්. විශේෂයෙන්ම විශ්වවිද්‍යාල සිසුන් සම්බන්ධකර ගන්නා වැඩසටහනක් කොතරම් හොඳ වුණත් ඊට ලබා දෙන පූර්ව ප්‍රචාරය වැදගත්.අන්තර් විශ්වවිද්‍යාල බලමණ්ඩලය සිසුන් හා රට නොසන්සුන් කිරීමට ප්‍රයෝජනයට ගත්තේ එම දුර්වලතාවය බවයි පෙනෙන්නේ. විශ්වවිද්‍යාල සිසුන් කඳවුරුවල ගාල්කර ඔවුන්ගේ මොළ සෝදා හමුදා පුහුණුවක් ලබා දෙන බවයි අන්තරය ප්‍රචාරය කළේ. එහෙත් නවක විශ්වවිද්‍යාල සිසුන් වුව ද ඔවුන් අන්තරයට වඩා ඉහළින් කල්පනාකර ඇති බවයි, 90%ක් පමණ පුහුණුවට පැමිණීමෙන් වාර්තාවෙන්නේ. ඉතිරි 10%ක් ද පුහුණුව ප්‍රතික්‍ෂේප කර නැහැ. ඔවුන් ඊළඟ පුහුණුවට සහභාගිවන බවයි දැනුම්දී තිබෙන්නේ. මේ වනවිට සහභාගි වන සියලුම දෙනා ඉතා ඕනෑකමින් හා සතුටින් අදාළ පුහුණුවීම් කටයුතුවල යෙදෙනවා. මුල් දින දෙක තුළ සමහර තැන්වල විවිධ ප්‍රායෝගික ගැටලු මතුවී තිබුණා. ඒවාද පුහුණුවීම්වලට අදාළව නොවෙයි. එම ගැටලුවලට ක්‍ෂණිකව විසඳුම් දීමට එස්. බී. දිසානායක ඇමැතිවරයා හා උසස් අධ්‍යාපන අමාත්‍යාංශය කටයුතු කර තිබෙනවා.ශාරීරික සෞඛ්‍යය, සාමූහිකව ගැටලු නිරාකරණය කර ගන්නා ආකාරය, තම අනාගත ජීවිතය හැඩගස්වා ගන්නා ආකාරය, සමාජයට ඔවුන්ගෙන් ලැබිය යුතු දේ ආදිය ගැන විධිමත් පුහුණුවක් මෙමඟින් ලැබෙන බවයි ඊට සහභාගි වූවන් පොදුවේ සඳහන් කරන්නේ. මේ වනවිටත් අන්තරයේ විරෝධය පුස්සක් වෙලා. විශ්වවිද්‍යාල තරුණයින් හමුදා කඳවුරුවල ගාල්කර ඔවුන්ට යුද පුහුණුව ලබා දෙනවාය කියූ කතා පට්ටපල් බොරු අද අතේ පත්තුවෙලා.අමාත්‍ය එස්. බී. දිසානායක, “හමුදා පුහුණුවක් නම් ලබා දෙන්නේ නැහැ.” මේ වනවිට අදාළ පුහුණුව හමුදා පුහුණුවක් නොවන බව දැන් සක්සුදක් සේ පැහැදිලියි. පුහුණුව ලබන ශිෂ්‍ය ශිෂ්‍යාවන්ගේ දෙමව්පියන්ටද විටින් විට මෙහි සිදුවන්නේ කුමක් දැයි දැක බලා ගැනීමට හැකියාව සලසා දී තිබෙනවා.දැන් පුහුණුවලට සහභාගී වී සිටින අයගේ පොදු ඉල්ලීම වී තිබෙන්නේ අදාළ කාල සීමාව දික් කර දෙන ලෙසයි. මේ නිසා අන්තර් විශ්වවිද්‍යාල බල මණ්ඩලය රට පුරා පුපුරුවා හැරීමට බලාපොරොත්තු වූ එක් ගිනි බෝම්බයක්, මේ වන විට නිෂ්ක්‍රිය වෙලා. මෙතැන ඔවුන්ට වැරදුණු තැනක්. එසේ ම වරද්දාගත් තැනක්. නායකත්ව පුහුණුව විරෝධී සටන් පාඨය දැන් කල් ඉකුත් වූ භාණ්ඩයක් බවට පත් වෙලා.විරෝධතාකරුවන් බලාපොරොත්තු වූයේ විශ්වවිද්‍යාලයට ඇතුළුවන නවක සිසුවා නවක වදයෙන් පසු ඔවුන් තනිකර අල්ලා ගැනීමටයි. නැත්නම් හුදෙකලාකර කොක්ක ගහන්න. එමඟින් ඔවුන්ගේ මතවාදය විකුණාගන්න. මේ නිසා නවක සිසුන් ගොදුරු කර ගැනීම පහසුයි. ඔවුන් පැමිණෙන්නේ හුදෙකලාව නැතිනම් තනියෙන්. ගමෙන් පැමිණි මේ පිරිස එකවරට ඇතුල් වන්නේ අලුත් ලෝකයකට. ඔවුන් සමාජගත කරන්නේ නවක වදය හරහායි. එය සමහර තැනක අමානුෂිකව සිදුවෙනවා. ඉන් අනතුරු තම දේශපාලන මතවාදය පතුරුවා හරින අතර, අන් මතවාදවලට ඇති ඉඩකඩද අහුරා දමනවා.වත්මන් නායකත්ව පුහුණුව හරහා මේ යල්පැනගිය විශ්වවිද්‍යාල සංස්කෘතිය වෙනසකට භාජනය වන බවයි පෙනෙන්නේ. මෙවර විශ්වවිද්‍යාලවලට පිවිසෙන්නේම සබකෝලයෙන් තොර ඉදිරිපත් වීමේ ගුණයෙන් හෙබි, ජව සම්පන්න සිසුසිසුවියන්. එසේ ම ඔවුන්ගේ පැමිණීම ද හුදකලා වන්නේ නැහැ. ඔවුන් පැමිණෙන්නේම පුහුණුව සමයේ සබඳතා ගොඩනඟාගත් කණ්ඩායම් ලෙස. සමහර තැනක ඒවා ආදර සබඳතා දක්වා ද වැඩි දියුණු වී තිබිය හැකියි. එවැන්නකට වුවද ඔවුන් පෙළඹෙන්නේ ලිංගික අධ්‍යාපනය පිළිබඳව ද දැනුවත් භාවයකින් යුතුවයි. ශරීර සුවතාවය, නායකත්වය, සෞඛ්‍ය සම්පන්න බව ඇතුළු සෑම ඉසව්වක්ම විහිදී ගිය පුළුල් පරාසයක පුහුණුවක් හා දැනුමක් ඔවුන් සතුයි.මෙවන් සිසුන්ට අමානුෂික නවක වදයට හෝ තනි දේශපාලන මතවාදයකට ගොනු කර ගැනීම ඊට අදාළ කණ්ඩායම්වලට ලෙහෙසි වන්නේ නැහැ. එසේ ම මූලධර්මවාදී හා අති ධාවනකාරී දේශපාලනයේ ගොදුරු කර ගැනීමට ද අපහසුයි. වෙනදා මෙන් මෙවර විශ්වවිද්‍යාලවලට පිවිසෙන්නේ සාමාන්‍ය මට්ටමේ සිසුවෙක් හෝ සිසුවියක් නොවෙයි. වටාපිටාව ගැන දැනුමක් සහිත ශාරීරික වශයෙන් ද ශක්තිමත් අනාගත අරමුණක් පෙරදැරි කරගත් පිරිසක්. මේ නිසා ඔවුන් හැසිරවීම ලෙහෙසි වන්නේ නැහැ. මේ ගැන අවබෝධයක් මීට විරුද්ධ වන අයට තිබෙනවා. ඔවුන් මේ පසුබිම නොදන්නවා නොවෙයි. ඒ නිසා ඔවුන් කල්පනා කළේ බොරු විරෝධයක් පා වැඩේ කඩාකප්පල් කරන්න. නැතිනම් ආණ්ඩුව ලවා අකුලවා ගන්න.හමුදා කඳවුරු වැනි විශේෂ තැනක ආරම්භයේ දී ම ලබා දෙන නායකත්ව පුහුණුවට විශේෂයෙන්ම විරුද්ධ වන්නේ ඔවුන් පරණ සෙල්ලම නවකයින් හරහා ඉටු කර ගැනීම අපහසු වන නිසායි. මේ නිසා විරුද්ධවීමට විරුද්ධ වන්නන්ට දේශපාලනයක් තිබෙනවා.එම දේශපාලන න්‍යාය පත්‍රය මේ නිසා වෙනස් වුණා. නොමැතිනම් මේ වනවිට අදාළ ශිෂ්‍ය ප්‍රජාවගේ කැමැත්ත දිනා ගෙන තිබෙන මෙවන් වැඩසටහනකට විරුද්ධ වීමට හේතුවක් නැහැ. විරුද්ධ වන්නේ කොක්ක ගැසීමේ තම දේශපාලනයට මෙවර පහර වදින නිසායි.හෙට දවසේ විශ්වවිද්‍යාල අධ්‍යාපනයට අවශ්‍ය වන්නේ සිතිජයෙන් එහා සිතන සිසුවෙක් හා සිසුවියකි. ඒ සඳහා මෙවන් පුහුණුවක් අවශ්‍යයි. එමඟින් පිටුදකින්නේ අන්තවාදය. නැත්නම් පටුවිදියට කල්පනාකාර අන්තවාදී දේශපාලනය. නැවත විශ්වවිද්‍යාල සියලු මතවාදයන් බලහත්කාරයෙන් තොරව සාකච්ඡා කළ හැකි විවාද කළ හැකි තැනක් බවට පත්විය යුතුයි. පසුගිය සමයේ එහි රජ කළේ එක් එක් අන්තවාදී මතවාදයක් පමණයි. මේ විරෝධතාවය එල්ල වන්නේ ද එම මතවාදය හරහායි.එසේ නොමැතිව පුහුණුවේ වරදක් හෝ එම ව්‍යාපෘතියේ වරදක් නිසා නොවෙයි. විරෝධතාකරුවන් කිසිවෙක් පුහුණුවට අයත් පාඨමාලාවේ වරදක් දකින්නේ නැහැ. ඊට එරෙහිව විවේචනයක් එල්ල කරන්නේ ද නැහැ. එය හොඳ බව ඊට විරුද්ධ වන අය ද පිළිගන්නවා. ඔවුන්ගේ විවේචනයට හසු වී තිබෙන්නේ හමුදා කඳවුරු පරිසරයක මෙය සිදු වීමයි.එහෙත් අන්තර් විශ්වවිද්‍යාලයීය බල මණ්ඩලයේ මතවාදය සමාජගත කරන ආණ්ඩුවක් මඟින් අනිවාර්යයෙන්ම වසර දෙකක හමුදා පුහුණුවක් ලබාදීමට සැලසුම් කර තිබෙන බව මේ සියල්ලටම අමතක වෙලා. තමන්ගේ ආණ්ඩුවකින් වසර දෙකක හමුදා පුහුණුවක් ස්ථාපිත කරන කණ්ඩායමක් වත්මන් ආණ්ඩුව ආයුධයක් ඇල්ලීමට වත් ඉඩ නොදී ශාරීරික සුවතාවක් අන්තර්ගත වැඩසටහනකින් ලබා දෙනු ලබන මෙතරම් නම්‍යශීලී පුහුණුවකට විරුද්ධ වීම විහිළුවක්. මේ නිසාම අද ඔවුන්ගේ විරෝධතාවය විහිළුවක් වෙලා.වත්මන් රජයට එරෙහිව විපක්ෂය සටන් පාඨ සොයා ගැනීම කළ යුත්තේ ප්‍රවේසමෙන්. සටන් පාඨ අහේනියක් නිසා අතට හසුවන ඕනෑම සටන් පාඨයක් දමලා ගැසීමෙන් සිදු වන්නේ එය පාරාවලල්ලක් වී තමන් පසුපසම හඹා ඒමයි. අද විශ්වවිද්‍යාල සිසුන්ගේ නායකත්ව පුහුණුවට එරෙහි වූවන්ට සිදු වී තිබෙන්නේ ද එයමයි..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>09</day>
    </date>
    <link>http://www.dinamina.lk/2011/06/09/_art.asp?fn=f1106092</link>
    <topic>බුදුන් උපන් දේශයටසැදැහැ සිතින්...</topic>
    <author>ඡායාරූප හා සටහන රුවන් තරස්වින්</author>
    <content>දඹදිව බුදන් උපන් දේශය සෑම බෞද්ධයකු විසින් ම තම ජීවිතයේ දී එක් වරක් හෝ ගොස් දැකබලා වන්දනාමාන කළ යුතු ම ස්ථානයක් වශයෙන් හැඳින්විය හැකිය.ශ්‍රී ලංකාවේ සිට ගුවන් මඟින් නව දිල්ලියට පැමිණි අප දිනක් එහි නැවතී සිට කි. මී. 200ක් පමණ දුර ගෙවා අග්‍රා වෙත ගොස් එහිත් දිනක් නැවතී තවත් කි. මී. 175 ක් පමණ ගොස් දැන් පැමිණ ඇත්තේ “සංකස්ස පුරයටයි.”සංකස්ස පුරයේ විශේෂත්වය වන්නේ බුදුරජුන් තව්තිසා දෙව්ලොවට වැඩම කොට තුන් මාසයක් එහි සිට මාර්‍තෘ දිව්‍ය රාජයාණන් ප්‍රමුඛ දෙවිවරුනට අභිධර්මය දේශනා කොට වප් පෝ දිනක දී නැවත මනුලොවට වැඩම කළ ස්ථානය වීම ය.ඊට අමතරව විශාල පිරිසක් එක්වර බුදු බව පැතූ ස්ථානයක් වීමත්, මෛත්‍රී බෝධි සත්ත්වයන් අවසාන වරට පැවිදි වූ තැන වීම, ලෝක විවරණ ප්‍රාතිහාර්යය දක්වන ලද ස්ථානය වීම, සියලු ම බුදුවරුන් විසින් අත් නොහරින පුණ්‍ය භූ®මියක් වීම, සැරියුත් මාහිමි තම පිරිවරට අභිධර්මය දේශනා කරමින් වැඩ සිටි ස්ථානයක් වීම ආදියයි. මේ පුණ්‍ය භූමියේ ඇති “දේවාව රෝහණ මෛත්‍රී බුද්ධ විහාරය” විශේෂ තැනක් ගනී. ඒ අතර ම මේ භූ®මියේ ඇති අඩක් පොළොවේ ගිලී ඇති අශෝක ස්ථම්භය ඉන්දියාවේ ඇති හොඳ ම අශෝක ස්ථම්භය වශයෙන් ද සැලකේ.ඊට නුදුරින් ඇති චෛත්‍යය දැන් ගරා වැටී නටබුන් වී ඇත. දඹදිව වන්දනාවේ පැමිණෙන බැතිමතුන් සඳහා සංකස්සපුර මෛත්‍රී බුද්ධ විහාරයේ නවාතැන් පහසුකම් ලබා ගැනීමට ද හැකි ය. ඒ අතර ම ඒ අවට නවාතැන් ගැනීමට හෝටල් කීපයක් ද තනා ඇත.සංකස්සපුර වැඳගත් අප ඊළඟට පැය 12 ක පමණ ගමනකින් පසුව ළඟා වූයේ ශ්‍රාවස්තිපුරය (සැවැත්නුවර) ටයි. කෝසල ජනපදයේ අගනුවර වූ ශ්‍රාවස්තිය බුද්ධ කාලයේ බොහෝ ප්‍රසිද්ධ වූ නගරයකි. බුදුරජුන් වැඩි ම වස් කාලයක් (වස් 25ක්) වැඩමකර සිටියේ “ජේතවනාරාම”යේය. (දෙව්රම් වෙහෙර) අනේපිඩු සිටුතුමා විසින් කරන ලද මේ ජේතවනාරාම පුද බිම අසල ඇති අනේපිඩු සිටු මාලිගයේත්, අංගුලිමාල ස්ථූපයේත් නටබුන් දැක ගැනීමට හැකි ය.මේ පුද බිමෙ හි ඇති “ආනන්ද බෝධීන් වහන්සේ” මෙහි වන්දනාවේ පැමිණෙන සැදැහැවතුන්ගෙන් පූජා ලබන විශේෂිත වූ බෝධියකි. දෙව්රම් වෙහෙර වැඩ සිටි බුදුරජාණන් වහන්සේ නොමැති අවස්ථාවල දී එහි පැමිණෙන සැදැහැවතුන්ට වන්දනා කිරීම පිණිස ආනන්ද හිමියන් ගේ ඉල්ලීම පරිදි බුදු රදුන්ගේ අනුමැතිය ඇතිව ගයාවේ ජය ශ්‍රී මහ බෝධියේ අංකූරයක් දෙව්රම් වෙහෙර භූ®මියේ පැළ කරන ලදී. ආනන්ද හිමියන් මෙයට මුල් වූ නිසා මේ බෝධිය “ආනන්ද බෝධිය” නමින් නම් කර ඇත.සැවැත්නුවර ඇති නටබුන් වී ඇති පූජනීය ස්ථාන අතර පූර්වාරාමය, ගන්ධකුටිය, දම්සභා මණ්ඩපය, ගෝතමී චේතිය, සක්මන් මළුව, ආනන්ද කුටිය, සීවලී කුටිය රාහුල කුටිය, ගන්ධබ්බ චෛත්‍යය ආදිය ඔබට වැඳ පුදාගැනීමට හැකි ය. වසර දෙදහස් පන්සීයක කාලයක සිට පැවත එන මේවා ඉන්දීය පුරාවිද්‍යා දෙපාර්තමේන්තුව මඟින් මනා ලෙස සංරක්ෂණය කොට ආරක්ෂා කර ඇති අයුරු ප්‍රශංසනීය ය.ශ්‍රාවස්ති නුවර වන්දනාවේ පැමිණි ඔබට එහි ඇති ජෛන පන්සල් පවා නැරඹීමට හැකි ය. මේ අතර මෙහි ඇති තායි මෙහෙනින් වහන්සේලා ගේ ආරාමයත් එහි භූ®මියේ ඇති විශාල බුදු පිළිමයත් මෑතක දී සාදන ලද්දකි.සැවැත්නුවර දී ඔබට ඉන්දියාවේ රසවත් මිදි කෑමට ගත හැකිය. එහෙත් ඒවා කීපවරක් සෝදා ආහාරයට ගැනීම ඔබේ සෞඛ්‍යයට ගුණදායක වනු ඇත.දඹදිව වන්දනාවේ යන ඔබ ජලය පානය කිරීමේ දී බොහෝ ප්‍රවේශම් විය යුතු ය. උණුකර නිවාගත් ජලය පමණක් පානය කරන්න. නැතහොත් විධිමත් ලෙස බෝතල්වල පුරවා සීල්කර ඇති ජලය පමණක් පානය කරන්න. අපිරිසිදු දූවිලි වැදී ඇති ආහාර ඔබව ලෙඩ කරනු ඇත. වන්දනාවේ යන ඔබට අතරම¼ඟ දී අසනීප වුවහොත් දොස්තර මහතකු හමුවීම දුෂ්කර වනු ඇත.සැවැත් නුවර වැඳ පුදා ගත් අපගේ ඊළඟ ගමනාන්තය වූයේ සිදුහත් කුමරු උපන් පිංවත් භූ®මිය වූ “ලුම්බිණියයි.” ලුම්බිණියට යන අතරතුර අපට අතර මඟ දී හමු වන තවත් පින්බිමකි “කපිලවස්තු පුරය” ලුම්බිණියට බටහිරට වන්නට පිහිටා ඇති මෙහි සිදුහත් කුමරු අභිනිශ්ක්‍රමණය සඳහා ගිය දොරටුව පිහිටා ඇත.“ලුම්බිණිය” පිහිටා ඇත්තේ නේපාලයේ ය. ඉන්දියාවේ සිට නේපාලයට යන අප පැය කීපයක් ඉන්දීය නේපාල දේශ සිමාවේ රස්තියාදු වුණේ නේපාලයට යෑමට වීසා ලබා ගැනීමට ය.ලුම්බිණි පුද බිම වාහන දුම් වැදීමෙන් විනාශ වීම වළක්වා ගැනීම සඳහා පුදබිමට කිලෝ මීටර් 2ක් පමණ ඈතින් වාහන නවත්වා පුදබිම වෙත පයින් යා යුතු ය. ඔබට එහි යෑමට දෙදෙනෙකුට ගමන් කල හැකි බයිසිකල් රික්ෂෝවක් කැමතිනම් ඉන්දියානු රුපියල් සුළු ගණනක් ගෙවා කුලියට ගත හැකි ය.මේ පුදබිම වෙත ඇතුළු වීමට මුදල් ගෙවා ටිකට් පතක් ලබා ගත යුතු ය. දඹදිව වන්දනාවේ යන ඔබට එහි සිද්ධස්ථාන කීපයකට ඇතුළු වීමේ දී සුළු මුදලක් ගෙවීමට සිදු වේ. එම මුදල් මේ පුදබිම්වල නඩත්තු කටයුතු සඳහා යොදවන බවත්, යොදවා ඇති බවත් ඔබට දෑසින් ම බලා ගත හැකි ය.ලුම්බිණියේ සිදුහත් කුමරු උපන් ස්ථානය ආරක්ෂා කිරීම පිණිස එය වටකොට විශාල ගොඩනැඟිල්ලක් තනා ඇත. ඒ නිසා අව් වැසිවලින් එම ස්ථානය ආරක්ෂා වී ඇත. මෙහි ඇති නටබුන් මතින් ඇවිදගෙන යෑමේ දී ඒවා විනාශ වෙන බැවින් එම නටබුන් උඩින් යෑමට ලීවලින් දිගු පාලමක් තනා ඇත.මේ පාලම මතින් ගොස් සිදුහත් කුමරු උපන් ස්ථානය ඔබට නැරඹිය හැකි ය. එම ස්ථානය දැඩිව ආරක්ෂ කරන අතර එය විශාල වීදුරුවකින් වසා ඇත. වීදුරුව අතරින් බලන ඔබට පහත ඇති කොළ පාටට හුරු මැටි පස් මත ඇති සිදුහත් කුමරු ගේ යැයි සැලකෙන පාදයේ සළකුණක් ද බලා ගත හැකි ය.එය නරඹා එළියට එන ඔබට සිදුහත් කුමරු නෑවූ පොකුණ ද නැරඹිය හැකි ය. ඔබත් සම¼ඟ වන්දනාවේ ආ පිරිස සමඟ එකතු වී ඒ අසල ඇති බෝගස යට සිට සැදැහැ සිතින් පිරිත් කියන්න. අතීතයේ දී මේ භූ®මියේ දී පහළ වූ ඒ පින්වත් කුමරා සිහිකරන්න.ලුම්බිණිය වැඳ පුදාගත් අප ඊළ¼ඟට “කුසිනාරාව“ බලා පිටත් වූවෙමු. පැය ගණනක ගමනකින් පසුව එදින සවස් භාගයේ කුසිනාරාවට ළඟා වූ අප බුදුරදුන් පිරිනිවන් පෑ වදාළ කුසිනාරාවේ ඇති පිරිනිවන් මංචකය සාදා ඇති විහාරගෙය වැඳීමට ගියෙමු.මෙහි ඇති පිරිනිවන් මංචකය දකින කාහටත් නෙතඟට කඳුළු නංවයි. සැදැහැත්තෝ ශ්‍රී ලංකාවෙන් ගෙන ආ සිවුරු එහි ඇති බුදුරදුන්ගේ පිරිනිවන් මංචක පිළිමයට පූජාකොට දෑසේ කඳුළින් යුක්තව බුදුන් වඳිති. මේ පිරිනිවන් මංචකය සහිත විහාරගෙයත් ඊට යාබද දාගැබත් සෑදීමට මුල් වී කටයුතු කර ඇත්තේ ඉන්දියාවේ සිටි අග්‍රගන්‍ය අගමැති වරයෙකු වූ ශ්‍රී නේරු ශ්‍රීමතාණන් විසිනි.ඉන් පසු ඔබ නැරඹීමට යා යුත්තේ බුදුරදුන් පිරිනිවන් පෑ ස්ථානය බැලීමට ය. මේ ස්ථානයේ තනා තිබූ චෛත්‍යය ගරාවැටී ඇති අතර දැන් එම ස්ථානය යකඩ වැටකින් වටකොට ආරක්ෂාව සපයා ඇත. ඉන් පසු ඔබ පිවිසෙන්නේ මෙහි ඇති “ආදාහන චෛත්‍යය” වැඳ පුදා ගැනීමට ය.මකුට භන්ධන චෛත්‍යය, අංගාර චෛත්‍යය යන නම්වලින් ද හැඳින්වෙන මේ චෛත්‍යය සාදා ඇත්තේ බුදුරදුන්ගේ ශ්‍රී දේහය ආදාහනය කළ ස්ථානයේ ය.එම ස්ථානයේ සිට කිලෝ මීටරයක් පමණ යන ඔබට “මාතා කුහර” නම් වූ බුදු රදුන් අවසන් වරට පැන් වැළඳූ ස්ථානය දැක බලා ගත හැකි ය. මෙයට මඳක් ඈතින් ඇති “කුකුත්තා නදියෙන්” බුදු රජුන්ට පැන් ගෙනවිත් දෙන ලද්දේ ආනන්ද හාමුදුරුවන් වන අතර බුදු රදුන් පැන් වැළඳූ ස්ථානයයි මේ ‘මාතා කුහර’ නමින් හඳුන්වන්නේ.පසුදින උදයේ කුසිනාරාවේ සිට “බුද්ධගයාව“ බලා පිටත් වූ අප විශාලා මහනුවර “කූඨාගාර ශාලාව“ හා “ආනන්ද ස්ථූපය” ද බලා කියාගෙන ලිච්ඡවී රජ දරුවන් බුදුරජුන් ගේ ධාතු නිධන් කළ චෛත්‍යයේ දැනට ඉතිරි වී ඇති පාදම ද බලා බුද්ධගයාවට සේන්දු වූයේ ගංගා නම් ගඟ හරහා කි. මී. 7ක් දිගට සාදා ඇති ගාන්ධි පාලමෙනි.“බුද්ධගයාව.” පූජනීය පින්බිම. සිදුහත් තව්සාගේ සය වසරක් දුෂ්කර ක්‍රියා කොට එය අත්හැර මැදුම් පිළිවෙතට සම වැදී ශ්‍රී මහා බෝධිය පාමුල දී බුද්ධත්වයට පත් වූ ස්ථානයයි මේ.නවාතැන් ගත් හෝටලයේ සිට පසුදින උදයේ අප බුද්ධගයා විහාරයත්, ශ්‍රී මහා බෝධියත් වැඳීමට පිටත් වූවෙමු. ඉන්දියාව දැඩි උෂ්ණත්වයකින් යුක්ත රටකි. බුද්ධගයා විහාරයට ඇවිදගෙන ගිය අප දැඩි හිරු රැසින්, රස්නයෙන් පීඩා වින්ඳෙමු. පඩි පේලිය බැස අප අවතීර්ණ වූයේ බුද්ධගයා පින් බිමටය. පුදුමයකි. හිරු රැස් කොහේ ගියා ද නැත. මුළු පරිසරය ම සිසිලකින් යුක්ත ය. අවට එළියේ ඇති රස්නය මේ පුදබිම තුළ නැත. මෙහි බෝ පත් සිලි සිලි හඬින් නටවමින් එන සුළඟ කොතරම් සිසිලසද.ශ්‍රී මහා බෝධියට සැදැහැ සිතින් වැඳ වැටෙන්නේ අපේ අම්මලාය. තාත්තලාය. සීයලා ය. ආච්චිලා ය. ඔවුන් දුටු විට අප නෙතට කඳුළක් නොගැනෙන්නේ නම් එය පුදුමයකි. සතෙන් සතේ, රුපියලෙන් රුපියල වසර ගණනාවක් ම එක්කොට, තම දෙපා, ශරීරය වාරු නැති වූවත් ජීවිතයේ එක් වතාවකට වත් මේ පුණ්‍ය භූ®මියට පැමිණි ඔවුන් දොහොත් මුදුන් දී බුදුන් වඳින අයුරු දුටුවිට අප හදවත් සසල වේ.ඔබ මේ පින් බිමට පැමිණි වේලේ සිට ම බැලීමට වැඳීමට බොහෝ දේ ඇත. බුදු රදුන් සත් සතිය ගත කළ ස්ථාන හත ම මේ ශ්‍රී මහා බෝධිය අවට ම ඇත. ඔබ ශ්‍රී මහා බෝධි මළුවේ බිම වාඩිවෙන්න. දෙ ඇස් පියන්න. බුදු රදුන්ගේ ධර්මය ගැන මෙනෙහි කරන්න. බුදු ගුණ සිහි කරන්න. භාවනාවේ නියුක්ත වන්න. එවිට ඔබගේ දෙඅත් මතට වැටෙන ශ්‍රී මහා බෝධියේ බෝ කොළය බොහොම බැතියෙන් ශ්‍රී ලංකාවට රැගෙන එන්න. නිවසේ බුදුන් වඳින තැන තබා එයට ගෞරව කරන්න.බුද්ධගයා විහාරය ඉන්දියාවේ ගුප්ත යුගයේ කලා සම්ප්‍රදායේ විශිෂ්ටත ම නිර්මාණයකි. අඩි 88 ක් දිග අඩි 78 ක් පළල අඩි 170ක් උස මේ විහාරගෙය මුදුන කුඩා වන ලෙස තනා මුදුනේ චෛත්‍යයක හැඩරුව ලෙස එය ගොඩනගා ඇත. මේ විහාරයේ පිටත බිත්තිවල බුදු පිළිම රාශියක් විවිධ විවිධ ලෙස අඹා ඇත.මේ පුදබිම කාලයක් ම අත්පත් කරගෙන සිටි ‘මහන්තා’ නම් තැනැත්තාගෙන් මෙය බේරාගෙන සකල ලෝවාසී බෞද්ධයන් වෙත පුද කිරීමට අනගාරික ධර්මපාලතුමා සමත් විය. ලොව සෑම දෙසින් ම ථෙරවාදී, මහායාන බෞද්ධයෝත්, අන්‍ය ආගමිකයෝත් මේ පුද බිම වැඳීමටත් බැලීමටත් පැමිණෙති.මුළු දවසම එතන සිටියත් ඔබට එතැනින් නැගිට ඒමට සිත් නොදේ.බුද්ධගයා පින් බිම වැඳ පුදාගත් ඔබට ඉන් ඈතට වෙන්නට ඇති “ඩුංගසිල්” ප්‍රදේශයට ගියවිට එහි ඇති “දුර්ගේශ්වරී කන්ද” හමු වේ. මේ දුර්ගේශ්වරී කන්ද මුදුනට කිලෝ මීටරයක් පමණ ගිය විට එහි තිබ්බත පන්සලක් හමුවේ. එම පන්සලට යාබදව ඇති ගල් ගුහාව තුළට පිවිසෙන්න. එහි ඇති සිදුහත් කුමරු දුෂ්කර ක්‍රියා කරමින් සිටින පිළිමය බලන්න. මේ සිදුහත් කුමරු බුදු බව පතා සය වසරක් දුෂ්කර ක්‍රියා කළ ස්ථානයයි.ඉන් පසු ඔබ “රාජගීර්” (රජගහ නුවර) බලා ගමන් ගන්නා විට විඩූඩභගේ රථය එරුණු ගල් පොළොව බලන්න. එහි කළුගල හරහාට වැටී ඇති රථය එරුන තැන ඇති ඒ කරත්ත රෝද පාරවල් බලන්න.ඉන් ඉදිරියට යන ඔබට ප්‍රථම ධර්ම සංඝායනාව පැවැත් වූ “සප්තපර්ණී” ගල් ගුහාව ද නැරඹිය හැකි ය. ඉන්දියාවේ මේ බිහාර් ප්‍රාන්තයේ අතීතයේ දී පිහිටා තිබූ නාලන්දා විශ්වවිද්‍යාලයේ නටබුන් ද ඔබට නැරඹිය හැකි ය.රජගහ නුවර “ගිජ්ඣකුට” පර්වතය අසල ඇති “විශ්වශාන්ති ස්ථූපය වැඳීමට ඔබට යා හැක්කේ කේබල් කාර්වලිනි. එය සුන්දර ගමනකි.දින තුනක් බුද්ධගයාවේ ගත කළ අප ගේ මීළඟ ගමනාන්තය වූයේ “බරණැසයි.” වාරානසි යනුවෙන් ද එම ප්‍රදේශය වර්තමානයේ දී හඳුන්වයි. බරණැස යන අතරමග දී අපට දකින්න ලැබෙන දැනට නටබුන් වී ඇති “සම්මුඛ ;;චත්‍යය” ගොඩ නගා ඇත්තේ “චෞකණ්ඩි” නම් රජකු විසිනි.පස්වග තවුසන්ට බුදු රදුන් හමු වූ ස්ථානය මෙතැන නිසා මේ චෛත්‍යය “සම්මුඛ චෛත්‍යය” යනුවෙන් නම් කර ඇත. මෙහි මුදුන අටපට්ටම් හැඩය ගත් ගොඩනැඟිල්ලකි. එය කරවන ලද්දේ ගුප්ත යුගයේ රජකු වූ චන්ද්‍රගුප්ත රජු විසින් යැයි මතයක් පවතී.“බරණැසට” පැමිණි අප මිගදායේ ඉසිපතනාරාමය වැඳ පුදා ගැනීමට පිටත් වූවෙමු. මේ ප්‍රදේශය තුළ නටබුන් වූ ගොඩනැඟිලි විශාල ප්‍රමාණයක් දැකගත හැකි ය. කැඩී බිඳීගිය අශෝක ස්ථම්භයක් ද බුදුරදුන් වාසය කළ විහාර ගෙවල්වල නටබුන් ද දක්නට ලැබේ. බරණැස මිගදායේ ඇති “ධම්මික ස්ථූපය” මේ කිසිවකින් නොසැලී සිටිනා යෝධයකු වැනි ය. ධම්මික ස්ථූපය වැඳ පුදාගත් අප ඊළඟට ගියේ අනගාරික ධර්මපාලතුමන් විසින් කරවන ලද “මූලගන්ධකුටි විහාරය” වැඳ පුදා ගැනීමට ය.මේ මූලගන්ධකුටි විහාරය ඇතුළත ලෝප්‍රකට සාරානාත් බුදු පිළිමයේ අනුරුවක් තබා ඇත. මෙහි පැමිණෙන සියලු දෙනාට ම දිනපතා සවස 6 ට මෙහි පැවැත්වෙන පිරිත් සජ්ඣායනාවට සහභාගී වීමට පුළුවන.මූලගන්ධ කුටි විහාරය අසල ඇති අනගාරික ධර්මපාල කෞතුකාගාරය නැරඹීමට ද මෙහි පැමිණෙන සැදැහැවන්තයෝ අමතක නොකළ යුතුය. ඉන්පසු දඹදිව මේ පින් බිම වැඳ පුදා ගැනීමට ඉඩ සලස්වා දීමට මුල් වූ එතුමා සිහිකොට පින් දීමට මූලගන්ධකුටි විහාරය අසල ඇති ජය ශ්‍රී මහා බෝධියේ ශාඛාව වෙත යන්න.දඹදිව වන්දනා චාරිකාවට යන ඔබ ගුවන් මඟින් දිල්ලියට ගොස් එතැන් සිට බස් රථයෙන් යන්නේ නම් එම මුළු දුර කිලෝ මීටර් 3800ක් පමණ වේ. ඔබ චෙන්නායි වෙත පමණක් ගුවනින් ගොස් එතැන් සිට දුම්රියෙන් දිල්ලියටත් එහි සිට බස් රථයෙන් දඹදිව වැඳ පුදා නැවත චෙන්නායි බලා දුම්රියෙන් එන්නේ නම් මුළු දුර කිලෝ මීටර් 6000 ක් පමණ යා යුතු ය.දඹදිව චාරිකාව අති දුෂ්කර එකකි. ගිනියම් අව්වත්, දූවිල්ලත්, දැඩි රස්නයත් සමහර අවස්ථාවල දී ඔබට පීඩාව ගෙන දෙනු ඇත. එහෙත් මේ පින් බිම වෙත සම්ප්‍රාප්ත වන ඔබ එය ගැන කිසි ම තැකීමක් නොකර මේ බුදුන් උපන් දේශය සිත්සේ වැඳ පුදා ගන්න.ඔබ කැටුව යන සංවිධායක මහතුන් ගේ අවවාද පිළිපදින්න. පිළිගත් දඹදිව සංචාරක ආයතනයක් තෝරාගෙන ඒ හරහා යන්න. එවිට ඔබගේ ගමන සාර්ථක වනු ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>10</day>
    </date>
    <link>http://www.dinamina.lk/2011/06/10/_art.asp?fn=n1106101</link>
    <topic>උතුරට 13න් ඔබ්බට ගිය විසැඳුමක්</topic>
    <author>සිතාරා සේනානි සහ ධනුෂ්ක ගොඩකුඹුර</author>
    <content>උතුරේ ගැටලුවට දේශපාලන විසැඳුමක් ලබාදීමේදී රජය 13 වැනි ව්‍යවස්ථා සංශෝධන රාමුවෙහි රැඳී සිටිමින් ඉන් ඔබ්බට ගිය විසැඳුමක් ලබාදීමට කටයුතු කරන බව කැබිනට් ප්‍රකාශක, ප්‍රවෘත්ති හා ජනමාධ්‍ය ඇමැති කෙහෙළිය රඹුක්වැල්ල මහතා පවසයි. මධ්‍යම රජයට නැති බලයක් පළාතකට ලබාදීම ප්‍රශ්නයක් බව කී ඇමැතිවරයා පොලිස් බලතල ලබාදීම සම්බන්ධයෙන් රජයට ගැටලුවක් පවතින බවද කීවේය.ඇමැතිවරයා මෙසේ පැවැසුවේ ඇමැති මණ්ඩල තීරණ දැනුම්දීම සඳහා රජයේ ප්‍රවෘත්ති දෙපාර්තමේන්තු ශ්‍රවණාගාරයේ ඊයේ (9) පැවැති මාධ්‍ය හමුවේදී මාධ්‍යවේදියකු මතු කරන ලද ප්‍රශ්නයකට පිළිතුරු දෙමිනි.රජය ගනුදෙනු කරන්නේ ජනතාව සමඟ බව කී ඇමැතිවරයා බලය බෙදාහැරීම සම්බන්ධයෙන් ගැටලු පවතින්නේ දෙමළ දේශපාලන පක්ෂ, සංවිධාන හා රාජ්‍ය නොවන සංවිධානවලට මිස දෙමළ ජනතාවට නොවන බවද පෙන්වා දුන්නේය.ශ්‍රී ලංකාව ස්වෛරී රටක් ලෙස සියලු රාජ්‍යතාන්ත්‍රික ගනුදෙනු සිදු කරන්නේ ඉන්දියානු මධ්‍යම රජය සමඟ මිස එහි ප්‍රාන්ත රජයන් සමඟ නොවන බව ඒ සම්බන්ධයෙන් මතු කැරුණු ප්‍රශ්නයකට පිළිතුරු දෙමින් ඇමැතිවරයා පැවැසීය.ඉන්දියාවත් ශ්‍රී ලංකාවත් අතර ඇත්තේ ඉතා සුහදශීලී සම්බන්ධතාවක් බවත්, එහෙත් රටවල් දෙකටම වෙන වෙනම දේශපාලන වැඩපිළිවෙළ තිබෙන නිසා ගැටලු පැන නැඟිය හැකි බවත්, ඒවා සම්බන්ධයෙන් දෙපාර්ශ්වය අදහස් හුවමාරු කර ගන්නේ දෙරට අතර පවතින ඒ මිත්‍රශීලීත්වය නිසා බවත් ඇමැතිවරයා පැවැසීය.සියලු ගැටලු පිළිබඳ සාකච්ඡා කරන්නේ දෙරට අතර පවතින සුහදතාව හා හිතවත්කම ඉහළින්ම තබාගෙන බවද, ගැටලු පිළිබඳ තීරණ ගැනෙන්නේ කිසිම පාර්ශ්වයකට අගෞරවයක් සිදු නොවන පරිදි බවද හෙතෙම පෙන්වා දුන්නේය.ඉන්දියාවේ පළාත් හා ප්‍රාන්තවල ප්‍රශ්න ඒ අයට අයත් ප්‍රශ්න බවද ඇමැතිවරයා පැවැසුවේය.රජයේ ප්‍රවෘත්ති අධ්‍යක්ෂ ජනරාල් මහාචාර්ය ආරියරත්න ඇතුගල හා ජාතික සංවර්ධන මාධ්‍ය මධ්‍යස්ථානයේ අධ්‍යක්ෂ ආරිය රූබසිංහ මහත්වරුද මේ අවස්ථාවට සහභාගී වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>10</day>
    </date>
    <link>http://www.dinamina.lk/2011/06/10/_art.asp?fn=n1106102</link>
    <topic>හදිසි නීතිය ඉවත් කිරීමට ජනාධිපති සූදානම්</topic>
    <author>සිතාරා සේනානි සහ ධනුෂ්ක ගොඩකුඹුර</author>
    <content>හදිසි නීතිය හැකි ඉක්මනින් නිශ්චිත කාලසීමාවකදී සම්පූර්ණයෙන් ඉවත් කළ යුතුය යන්න ජනාධිපති මහින්ද රාජපක්ෂ මහතාගේ මතය බව ජනමාධ්‍ය හා ප්‍රවෘත්ති ඇමැති කෙහෙළිය රඹුක්වැල්ල මහතා ප්‍රකාශ කළේය.හදිසි නීතිය ඉවත් කිරීම ප්‍රමාද වීමට බලපාන කරුණු රැසක් ඇති බව කී ඇමැතිවරයා ත්‍රස්තවාදය වැළැක්වීමේ පනත යටතේ රඳවා තබා ගැනීම ඉන් ප්‍රධාන කරුණක් බව කීවේය.ත්‍රස්තවාදය වැළැක්වීමේ පනත යටතේ රඳවා ගෙන සිටින සැකකරුවන් සම්බන්ධ ලිපිගොනුවල කටයුතු නීතිපති දෙපාර්තමේන්තුව මේ දිනවල ලහි ලහියේ අවසන් කර ගෙන යන බවද ඇමැතිවරයා ප්‍රකාශ කළේය. එසේ රඳවාගෙන සිටි සැකකරුවන් 1500ක් පමණ දෙනා දැනට නිදහස් කර ඇති බවත් ඇමැතිවරයා පෙන්වා දුන්නේය.ඇමැති මණ්ඩල තීරණ දැනුම් දීම සඳහා රජයේ ප්‍රවෘත්ති දෙපාර්තමේන්තු ශ්‍රවණාගාරයේ ඊයේ (9) පැවැති මාධ්‍ය හමුවේදී මාධ්‍යවේදියකු මතු කරන ලද ප්‍රශ්නයකට පිළිතුරු දෙමින් ඇමැතිවරයා මේ බව පැවැසීය..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>10</day>
    </date>
    <link>http://www.dinamina.lk/2011/06/10/_art.asp?fn=n1106108</link>
    <topic>රාජකාරියෙන් ඉවත් වූ සරසවි අංශ ප්‍රධානීන්ට තහනමක්</topic>
    <author>ශිරෝමි අබයසිංහ</author>
    <content>ශ්‍රී ජයවර්ධනපුර, රුහුණු සහ වයඹ විශ්වවිද්‍යාලවල අංශ ප්‍රධානීන් සිය රාජකාරිවලින් ඉවත්වීම සහ ඔවුන්ගේ ඉල්ලා අස්වීමේ ලිපි බලධාරීන් විසින් භාර ගැනීම වළකාලමින් අභියාචනාධිකරණය නිකුත් කර තිබූ අතුරු තහනම් නියෝගය ජූලි 01 දා දක්වා ඊයේ (09) දීර්ඝ කෙරිණි.ජූනි 30 දා දක්වා බල පැවැත්වෙන පරිදි පසුගිය 30 දා නිකුත් කර තිබූ අතුරු තහනම් නියෝගය අද (10) දක්වාත්, එය නැවතත් ජූලි 01 දක්වා බල පැවැත්වෙන සේ විධිමත් කරන බව විනිශ්චය මණ්ඩලය සඳහන් කෙළේය.වගඋත්තරකරුවන් අධිකරණයට නොකැඳවා පසුගිය 30 දා නිකුත් කර ඇති අතුරු තහනම් නියෝගය ඉවත් කරන්නැයි ඉල්ලමින් පෙත්සම්වල වගඋත්තරකරුවන් ලෙස නම් කර තිබූ එම විශ්වවිද්‍යාලවල අංශ ප්‍රධානීන් වෙනුවෙන් පෙනී සිටි නීතිඥ ඒ. සුමන්තිරන් මහතා අධිකරණයට ඉදිරිපත් කළ මෝසමක් අනුව එම පෙත්සම් අධිකරණය හමුවේ ඊයේ (09) කැඳවිණි.අභියාචනාධිකරණ සභාපති සත්‍ය හෙට්ටිගේ සහ විනිසුරු උපාලි අබේරත්න මහත්වරුන්ගෙන් සමන්විත විනිශ්චය මණ්ඩලය හමුවේ පෙත්සම සලකා බැලිණි.නීතිඥ සුමන්තිරන් මහතා අධිකරණය අමතමින් මෙසේ කීය. වගඋත්තරකරුවන් අධිකරණයට නොකැඳවා අතුරු තහනම් නියෝගය පනවා තිබෙනවා. එසේ කළ හැක්කේ හදිසි අවශ්‍යතාවයක් ඇති විටකදී පමණයි. එසේ නොමැති විටකදී අතුරු තහනම් නියෝ්ගයක් පැනවිය හැක්කේ දින 14 ක කාලයකට පමණයි. මේ අතුරු නියෝගය මසක කාලයකට පනවා තිබෙනවා. මෙම අංශ ප්‍රධානින් රාජකාරිවලින් ඉවත් වීමෙන් විශ්වවිද්‍යාලවල ක්‍රියාවලිය කඩා වැටීමකට ලක් වේ යැයි පිළිගන්න බැහැ. ඔවුන් වෙනුවට වෙනත් අය එම තනතුරුවලට පත් කළ හැකියි. විශ්වවිද්‍යාල පනතින් ඒ සඳහා නීති සකස් කර තිබෙනවා. අංශ ප්‍රධානියෙක් ඉවත් කළහොත් හෝ ඉල්ලා අස් වුවහොත් අලුත් අංශ ප්‍රධානියෙක් පත් කළ හැකි බව සඳහන් වෙනවා. අංශ ප්‍රධානියා මියගිය හොත් කුමක් සිදුවේද?අබේරත්න විනිසුරු - සියලුම අංශ ප්‍රධානින් එකවර මිය යන්නේ නැහැ.සුමන්තිරන් මහතා - ඔව්. නමුත් අධිකරණයට පැමිණීමේ අවශ්‍යතාවක් නැහැ. පෙත්සම්කරුවන්ට වෙනත් පීඨයන්හි අංශාධිපතිවරුන් ඉල්ලා අස්වීමට එරෙහිව නඩු පැවරිය නොහැක. ඔවුන් ඉගෙනුම ලබන පීඨාධිපති අංශ ප්‍රධානින් සම්බන්ධයෙන් පමණයි ඔවුන්ට අධිකරණයෙන් සහනයක් ඉල්ලිය හැකි වන්නේ. මෙය පොදු යහපත උදෙසා ඉදිරිපත් කළ ඉල්ලීමක් නෙවෙයි.අංශ ප්‍රධානියෙක් පත් කරනුයේ වසර 3 කට පමණක් වුවත් ඒ කාලය අනිවාර්යෙන්ම රැඳී සිටින්නැයි බල කිරීමට බැහැ. තනතුරක රැඳි සිටීමට බල කළ නොහැකි බවට ශ්‍රේෂ්ඨාධිකරණ නඩු තීන්දුවක් තිබෙනවා.පෙත්සම්කරුවන් වෙනුවෙන් පෙනී සිටි ජනාධිපති නීතිඥ ෆයිස් මුස්තාපා මහතා අධිකරණය අමතමින් අවස්ථානුකූලව කරුණු සලකා බලා අතුරු තහනමක් පැනවීමේ බලය අභියාචනාධිකරණය සතු බව පැවසීය.අංශ ප්‍රධානින්ට පැවරී ඇත්තේ සමාජ වගකීමකි. විශ්වවිද්‍යාල පනතේ 52 (1) වගන්තියේ පැහැදිලිව දැක්වෙන පරිදි අංශ ප්‍රධානියෙකුගේ තනතුර හිස් වනුයේ විශ්‍රාම යෑම හෝ ඉවත් කිරීම මත පමණකි. එම නීතිය එසේ පනවා ඇත්තේ විශ්වවිද්‍යාල අධ්‍යාපනය කඩාකප්පල්වීම වැළැක්වීමටයි.අතුරු තහනමක් පැනවීමේදී අධිකරණය සැලකිල්ලට ගන්නේ වඩා අවාසියක් වන්නේ කිනම් පාර්ශ්වයකටද යන්නයි. අංශ ප්‍රධානින් ඉවත්වීම නිසා විශ්වවිද්‍යාලයේ කටයුතු අඩල වී ශිෂ්‍යයින්ගේ විභාග පැවැත්වීම, ප්‍රතිඵල නිකුත් කිරීමට නොහැකි වී ඔවුන්ගේ අධ්‍යාපනයට බලවත් හානියක් සිදුවෙනවා යැයිද මුස්තාපා මහතා කීය.වගඋත්තරකරුවන් වෙනුවෙන් පෙනී සිටි නීතිඥ සංජීව ජයවර්ධන මහතා කරුණු දක්වමින් ඉවත් වී ඇත්තේ එක් අංශ ප්‍රධානියෙකු නොව මෙම විශ්වවිද්‍යාලවල පීඨ සැලකිය යුතු ප්‍රමාණයක අංශ ප්‍රධානීන් ඉවත් වී ඇති බවත් ඔවුන්ගේ සමාජ වගකීම වන්නේ විශ්වවිද්‍යාලයේ කටයුතු බාධාවකින් තොරව අඛණ්ඩව පවත්වා ගෙන යාමත් බව සඳහන් කළේය.ඉල්ලා අස්වීමේ ලිපිය ඉදිරිපත් කිරීම පමණින් පුරප්පාඩුවක් ඇති වන්නේ නැහැ.එම ලිපිය බලධාරීන් විසින් භාර ගත යුතුයි. අංශ ප්‍රධානීන් සේවයෙන් ඉවත්වීම මගින් විශ්වවිද්‍යාල ක්‍රියාවලියට බරපතළ හානියක් සිදු වී ඇති බවද ජයවර්ධන මහතා කීය.කරුණු සලකා බැලූ විනිශ්චය මණ්ඩලය පසුගිය 30 දා නිකුත් කළ අතුරු තහනම් නියෝගය අද (09) දක්වාත් එය ජූලි 01 දා දක්වාත් දීර්ඝ කර පැනවීය.ශ්‍රී ජයවර්ධනපුර විශ්ව විද්‍යාලයේ රසික දේශපි‍්‍රය රත්නායක, වයඹ විශ්වවිද්‍යාලයේ අංසක බුලේගොඩ සහ රුහුණු විශ්වවිද්‍යාලයේ හරිස්චන්ද්‍ර අමරසිංහ ශිෂ්‍යයින් මේ පෙත්සම් අධිකරණයට ඉදිරිපත් කර තිබේ.අංශ ප්‍රධානින් ඉදිරිපත් කර ඇති ඉල්ලා අස්වීමේ ලිපි පාලක මණ්ඩලය විසින් භාර ගැනීම වළක්වාලන ආඥාවක්ද, බාධාවකින් තොරව විශ්වවිද්‍යාලයේ කටයුතු සහ අධ්‍යාපන පීඨවල කටයුතු පවත්වා ගෙන යෑමට පියවර ගන්නැයි විශ්වවිද්‍යාල බලධාරීන්ට නියම කරන ආඥාවක්ද නිකුත් කරන්නැයි පෙත්සම්වලින් ඉල්ලා තිබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>10</day>
    </date>
    <link>http://www.dinamina.lk/2011/06/10/_art.asp?fn=n11061011</link>
    <topic>බස් ගාස්තු වැඩිවීමේ තීරණය 29දා</topic>
    <author>ශීලා උඩුවර</author>
    <content>බස් ගාස්තු සංශෝධනය ගැන අවසන් තීරණය ලබන 29 දා ප්‍රකාශයට පත් කරන බව පෞද්ගලික ප්‍රවාහන සේවා අමාත්‍යාංශ ලේකම් වික්ටර් සමරවීර මහතා ප්‍රකාශ කරයි.මේ සම්බන්ධයෙන් බස් හිමි සංගම් සමඟ ඊයේ (9) පැවැත්වූ සාකච්ඡා ඵලදායී ලෙස නිමාවට පත්වූ බව සමරවීර මහතා කියයි. ලංකා පෞද්ගලික බස් හිමියන්ගේ සංගමයේ සභාපති ගැමුණු විජේරත්න සමස්ත ලංකා පෞද්ගලික බස් හිමියන්ගේ සමිති සම්මේලනයේ සභාපති ස්ටැන්ලි ප්‍රනාන්දු යන මහත්වරු ඇතුළු බස් සංගම් නිලධාරීහු මේ සාකච්ඡාවට සහභාගි වූහ.බස් සේවාව පිළිබඳව බස් සංගම් ඉදිරිපත් කරන ලද යෝජනා පෞද්ගලික ප්‍රවාහන සේවා ඇමැති සී. බී. රත්නායක මහතා වෙත ඉදිරිපත් කිරීමටත්, මගී ප්‍රවාහනය ගුණාත්මක භාවයට පත්කිරීමේ කඩිනම් වැඩපිළිවෙළට එම ඉල්ලීම් ඇතුළත් කිරීමටත් මෙහිදී එකඟ වූ බව ලේකම්වරයා කීය.බස් ගාස්තු ප්‍රතිපත්තියට අනුව ගාස්තු චක්‍රය දැන් සකස් කරමින් සිටින බව ද සමරවීර මහතා සඳහන් කළේය.බස් ගාස්තු පිළිබඳ ජාතික ප්‍රතිපත්තියට එකඟ වීමට නම් ගුණාත්මක මගී සේවාවක් ලබාදීම සඳහා එම ප්‍රතිපත්තියේ ඇති නිර්දේශ පිළිපදින බවට සහතිකයක් ලබාදිය යුතු බව ලංකා පෞද්ගලික බස් හිමියන්ගේ සංගමයේ සභාපති ගැමුණු විජේරත්න මහතා මෙහිදී කරුණු ඉදිරිපත් කළේය. ලබන 14 වෙනිදා යළි සාකච්ඡා වටයක් පැවැත්වේ..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>10</day>
    </date>
    <link>http://www.dinamina.lk/2011/06/10/_art.asp?fn=n11061012</link>
    <topic>ජගත් ක්‍රිකට් බිමෙන්සනත් සමුගන්න යයි</topic>
    <author>පි‍්‍රන්ස් ගුණසේකර</author>
    <content>වසර 22 ක් පුරා ශ්‍රී ලංකා ක්‍රිකට් ක්ෂේත්‍රයේ සුපිරි දක්‍ෂතා පෙන්වූ සනත් ජයසූරිය එංගලන්තයේදී ජගත් ක්‍රිකට් බිමෙන් සමුගැනීමට තීරණය කෙළේය.විශේෂ මාධ්‍ය හමුවකට ඊයේ (09) ගලදාරි හෝටලයේදී එක්වූ සනත් ජයසූරිය පැවැසුවේ පෞද්ගලික තීරණයක් මත ක්‍රිකට් පිටියෙන් සමුගැනීමට තීරණය කළ බවය.ඔහු එංගලන්තය සමඟ පැවැත්වෙන විස්සයි – විස්ස හා පළමු එක්දින තරගයෙන් අනතුරුව සමුගැනීමට බලාපොරොත්තු වේ.  .</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>10</day>
    </date>
    <link>http://www.dinamina.lk/2011/06/10/_art.asp?fn=n1106109</link>
    <topic>තානාපතිකාර්යාලවලට බුදු පිළිම</topic>
    <author>මහින්ද අලුත්ගෙදර</author>
    <content>විදේශීය රටවල පිහිටි ශ්‍රී ලංකා තානාපති කාර්යාල වෙත බුදු පිළිම වහන්සේ පූජා කිරීම ජනාධිපති මහින්ද රාජපක්‍ෂ මහතාගේ ප්‍රධානත්වයෙන් අරලියගහ මන්දිරයේදී ඊයේ (9) සිදු කෙරිණි. 2600 වැනි ශ්‍රී සම්බුද්ධත්ව ජයන්තිය නිමිත්තෙන් මේ වැඩසටහන ක්‍රියාත්මක කෙරෙන අතර එහිදී විදේශීය රටවල පිහිටි ශ්‍රී ලංකා තානාපති කාර්යාල 26 කට බුදු පිළිම වහන්සේලා පූජා කළහ. මාතර දී නිමැවුණු මේ බුදු පිළිම වහන්සේලා අලංකාර රිය පෙරහරකින් පෙරේදා (8) කොළඹ නිදහස් චතුරස්‍ර පරිශ්‍රය වෙත වැඩම කරවූහ.අනතුරුව එදින රාත්‍රියේ පරිත්‍රාණ ධර්ම දේශනයක් ද පැවැත්විණි. මේ බුදුපිළිම වහන්සේලා ඊයේ (9) අරලියගහ මන්දිරයට වැඩම කිරීමෙන් අනතුරුව විදේශීය රටවල ශ්‍රී ලංකා තානාපති කාර්යාල වෙත බෙදා දුන්නේය. දේශීය සංස්කෘතිකාංගවලින් සමන්විතව අලි ඇතුන් පෙරටු කර ගත් අලංකාර පෙරහරකින් මේ බුදු පිළිම වහන්සේලා කොළඹ නිදහස් චතුරස්‍ර පරිශ්‍රයේ සිට අරලියගහ මන්දිරය වෙත වැඩම කළහ.ඉන් පසුව අරලියගහ මන්දිරයේ විශේෂ ආගමික වතාවන් ඉටුකිරීමෙන් අනතුරුව එම බුදුපිළිම වහන්සේලා තානාපති කාර්යාල වෙත පූජා කළහ. පුරාවිද්‍යා චක්‍රවර්තී පූජ්‍ය එල්ලාවල මේධානන්ද හිමි, ජනාධිපති මහින්ද රාජපක්‍ෂ, විදේශ කටයුතු ඇමැති මහාචාර්ය ජී. එල්. පීරිස්, විදේශ රැකියා ප්‍රවර්ධන හා සුබසාධන ඇමැති ඩිලාන් පෙරේරා, විදේශ සේවා නියුක්ති කාර්යාංශයේ සභාපති නීතිඥ කිංස්ලි රණවක මහත්වරු ඇතුළු විශාල පිරිසක් මේ අවස්ථාවට එක්වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>10</day>
    </date>
    <link>http://www.dinamina.lk/2011/06/10/_art.asp?fn=n11061010</link>
    <topic>පොසොන් රාජ්‍ය උත්සවයසිතුල්පව්වේ දී</topic>
    <author>චන්ද්‍රිකා පෙරේරා</author>
    <content>ඓතිහාසික සිතුල්පව්ව රාජමහා විහාරයේ රාජ්‍ය පොසොන් උත්සවය හා විදුලි ආලෝක පූජාව මේ මස 14, 15 හා 16 තෙදින අති උත්කර්ශවත් අන්දමින් පැවැත්වේ.විහාරස්ථ දායක සභාවේ සභාපති ජනාධිපති මහින්ද රාජපක්ෂ මහතාගේ මග පෙන්වීම මත අෂ්ඨමහා විහාරාධිපති දක්ෂිණ ලංකාවේ උප ප්‍රධාන සංඝනායක මැටරඹ හේමරතන නාහිමියන්ගේ අනුශාසකත්වයෙන් පැවැත්වෙන මේ උත්සවයට ලක්ෂ සංඛ්‍යාත සැදැහැවත් පිරිසක් සහභාගී වීමට නියමිතය.ධර්ම දේශනා, බෝධි පූජා, ධර්ම සාකච්ඡා, ජාතක කථා දේශනා සහ භාවනා වැඩසටහන් ඇතුළු පින්කම් රැසක් පොහෝ දින සිදුකෙරේ. බැතිමතුන්ට අවශ්‍යය ආහාර ඇතුළු අනෙකුත් සියලු පහසුකම් සැපයීමට දායක සභාව හා උත්සව සංවිධාන කමිටුව කටයුතු සූදානම් කර තිබේ. ආරක්ෂාව සඳහා ත්‍රිවිධ හමුදාව හා පොලිසිය යොදවා ඇත .සෞඛ්‍යය පහසුකම් සුරක්ෂිත කිරීමට ද කටයුතු යොදා ඇත. සිතුල්පව්ව රාජමහා විහාර පොසොන් උළෙල අවස්ථාවේ දන්සල් රැසක් ද පැවැත්වේ.යෝධකණ්ඩියේ සිට සිතුල්පව්ව දක්වාත්, කතරගම සිට සිතුල්පව්ව දක්වාත් ප්‍රවාහන පහසුකම් සැපයීමට දකුණු පළාත් සභා මාර්ග සංවර්ධන අධිකාරිය කටයුතු යොදා ඇත. මේ උත්සවයට සමගාමීව ආරක්ෂක ලේකම් ගෝඨාභය රාජපක්ෂ, ඒ.පී. ජගත් හේමන්ත, සෝමදාස ගාල්ලගේ මහත්වරුන්ගේ අනුග්‍රහය හා බෞද්ධ ජනතාවගේ ධන පරිත්‍යාගයෙන් රන්වැට ඉදිකර නිම කිරීමත්, විහාරස්ථ පරිශ්‍රයේ පුරා විද්‍යා කෞතුකාගාරයක් ඉදිකිරීම සඳහා මුල්ගල තැබීම සිදු කිරීමටත් නියමිතය..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>10</day>
    </date>
    <link>http://www.dinamina.lk/2011/06/10/_art.asp?fn=n1106103</link>
    <topic>ප්ලාස්ටික් ඇසුරුම්වලට රජයෙන් දස ලක්‍ෂ 100ක්</topic>
    <author/>
    <content>එළවළු සහ පළතුරු ප්‍රවාහනය සඳහා ප්ලාස්ටික් ඇසුරුම් භාවිත කිරීමට රුපියල් මිලියන 100ක සහනාධාරයක් ලබාදීමට රජය තීරණය කර ඇත.ශ්‍රී ලංකාවේ එළවළු සහ පළතුරු පසු අස්වනු හානිය නිසා වාර්ෂිකව අහිමිවන රුපියල් බිලියන 20කට ආසන්න මුදල අවම කරගැනීම සඳහා අවශ්‍ය කෙරෙන ප්ලාස්ටික් ඇසුරුම් සහනදායි ක්‍රමයක් යටතේ නිෂ්පාදකයන් සහ අලෙවිකරුවන් වෙත ලබාදීමට ඇමැති මණ්ඩල අනුමැතිය ලැබී ඇත.කොළඹ මැනිං වෙළෙඳ සංගමය සහ විශේෂිත ආර්ථික මධ්‍යස්ථාන නියෝජිතයන් ජනාධිපතිවරයාත් සමඟ පවත්වන ලද සාකච්ඡාවකින් අනතුරුව, පසු අස්වනු සුරැකීම සඳහා ප්ලාස්ටික් ඇසුරුම් මිලදී ගෙන වටිනාකමින් 50% සහනදායි මිලකට ගොවීන් සහ ව්‍යාපාරිකයන් වෙත ලබාදීමට ජනාධිපතිවරයා විසින් සමූපකාර හා අභ්‍යන්තර වෙළෙඳ ඇමැතිවරයා වෙත උපදෙස් ලබා දී තිබිණි.එළවළු සහ පළතුරු නෙලීම, රැස්කිරීම, ප්‍රවාහනය කිරීම, ගබඩා කිරීම හෝ අලෙවිය සඳහා ප්‍රදර්ශනය කරනු ලබන අවස්ථාවක දී ඝන කඩදාසි, දැව හෝ ප්ලාස්ටික් ඇසුරුම් භාවිත කිරීම අනිවාර්ය කරමින් පාරිභෝගික කටයුතු පිළිබඳ අධිකාරිය විසින් අතිවිශේෂ ගැසට් නිවේදනයක් ද නිකුත් කරන ලදී. ඇමැති මණ්ඩල තීරණයට අනුව මූලික පියවරක් වශයෙන් නියමිත ප්‍රමිතියට නිෂ්පාදනය කරන ලද කි. ග්‍රෑ. 50 ධාරිතාවෙන් සහ කි. ග්‍රෑ. 30 ධාරිතාවෙන් යුත් ඇසුරුම් සහනදායී අවම මිල ගණන් යටතේ ගොවීන් සහ ප්‍රවාහකයන් වෙත ලබාදීමට අපේක්‍ෂිතය..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>10</day>
    </date>
    <link>http://www.dinamina.lk/2011/06/10/_art.asp?fn=n1106104</link>
    <topic>කටුනායක ගැටුමේ ජවිපෙ භූමිකාව මෙන්න</topic>
    <author/>
    <content>පසුගිය 30 වැනිදා කටුනායක පැවැති උද්ඝෝෂණයේදී පොලීසියට පහර දීමට වෙනම කණ්ඩායමක් යොදවා තිබුණි. එම කණ්ඩායමේ අය නිරායුධව සිටි පොලිසියට පහර දුන් ආකාරය කැමරා කාචයේ මෙසේ සටහන් විය..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>10</day>
    </date>
    <link>http://www.dinamina.lk/2011/06/10/_art.asp?fn=n1106105</link>
    <topic>අබාන්ස් අනුග්‍රහයෙන්ලේක්හවුස්-මිහින්තලාආලෝක පූජාව</topic>
    <author/>
    <content>ලේක්හවුස් මිහින්තලා ආලෝක පූජාව තෙදිනක් පුරා අබාන්ස් අනුග්‍රහයෙන් පැවැත්වේලංකාවේ සීමාසහිත එක්සත් ප්‍රවෘත්ති පත්‍ර සමාගම 49 වන වරටත් පවත්වනු ලබන මිහින්තලා ආලෝක පූජාව මෙවරද අති උත්කර්ෂවත් අන්දමින් පැවැත්වීමට කටයුතු යොදා ඇත. ලංකා විදුලිබල මණ්ඩලයේ සම අනුග්‍රහයෙන් පවත්වනු ලබන මෙවර ලේක්හවුස් මිහින්තලා ආලෝක පූජාව සඳහා අබාන්ස් ආයතනයේ බැතිබර දායකත්වය ලැබී තිබේ.මිහින්තලා රාජමහා විහාරාධිපති නුවර ගම්දෙපළාතේ උප ප්‍රධාන අධිකරණ සංඝනායක නාමල්වැවේ ශ්‍රී රතනජෝති රතනසාර නාහිමියන්ගේ අනුශාසනා පරිදි පැවැත්වෙන මිහින්තලා ආලෝක පූජා උළෙල ජූනි මස 14, 15 හා 16 තෙදින තුළ දී මිහින්තලා පුදබිමේ දී සිදු කරයි..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>10</day>
    </date>
    <link>http://www.dinamina.lk/2011/06/10/_art.asp?fn=n1106106</link>
    <topic>විශේෂ කණ්ඩායම් 5කින්කටුනායක ගැටුම ගැන සොයයි</topic>
    <author>චන්ද්‍රිකා පෙරේරා</author>
    <content>යෝජිත පෞද්ගලික විශ්‍රාම වැටුප් ක්‍රමයට විරුද්ධව ඉකුත් තිස් වැනිදා නිදහස් වෙළෙඳ කලාපයේ ඇති වූ ගැටුම සම්බන්ධයෙන් අපරාධ පරීක්ෂණ දෙපාර්තමේන්තුව විශේෂ කණ්ඩායම් පහක් යොදවා පරීක්ෂණ පවත්වයි. ඒ සම්බන්ධයෙන් ඊයේ (9) පෙරවරුව වන විට සිද්ධියට සම්බන්ධ හා ඇසින් දුටු පුද්ගලයන් 250ක ගෙන් පමණ සාක්කි ලබා ගත් බව අපරාධ පරීක්ෂණ දෙපාර්තමේන්තුව පැවැසීය.පොලිස් අධිකාරි වරයකුගේ අධීක්ෂණය යටතේ ක්‍රියාත්මක පරීක්ෂණ කණ්ඩායම විවිධ පැතිකඩ ඔස්සේ එදින ඇති වූ ගැටුම පිළිබඳ නිරීක්ෂණ අරඹා ඇත. එහිදී ඇති වූ අර්බුදකාරී වාතාවරණය හේතුවෙන් නිදහස් වෙළෙඳ කලාපයේ සේවකයෙක් මිය ගියේය. තවත් දෙසීයකට වැඩි පිරිසක් තුවාල ලැබූහ. මෙසේ තුවාල ලැබූවන් අතර වෙළඳ කළාපයේ සේවකයන් මෙන්ම පොලිස් නිලධාරීන් ද වෙති.ඉන් තුවාල ලැබූ 132ක ගෙන් ද ඊයේ වන විට සාක්කි ලබාගෙන තිබිණි. මේ සිද්ධියෙන් පසු එදින එහි රාජකාරියේ යෙදී සිටි පොලිස් නිලධාරීන් සියලු දෙනා ද මාරුකර යැවිණි.ඒ වෙනුවට වෙනත් නිලධාරීන් සේවයට යොදවනු ලැබීය. සිද්ධිය පිළිබඳ අපරාධ පරීක්ෂණ දෙපාර්තමේන්තුව පරීක්ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>10</day>
    </date>
    <link>http://www.dinamina.lk/2011/06/10/_art.asp?fn=n1106107</link>
    <topic>රක්ෂණයෙන් රුපියල් කෝටි 340ක ප්‍රසාද දීමනා</topic>
    <author/>
    <content>2009 දී ඉතිහාසගත රුපියල් කෝටි 300 ක ප්‍රසාද දීමනාවක් ගෙවූ ශ්‍රී ලංකා ඉන්ෂුවරන්ස් 2010 දී රුපියල් කෝටි 340 ක ප්‍රසාද දීමනාවක් ගෙවා තිබේ. මේ ඓතිහාසික අවස්ථාවේදී දිවයින පුරා විසිරී සිටින රක්ෂිතයන් අතරින් වෛද්‍ය, නීතිවේදී, ව්‍යාපාරික සහ ගොවි රක්ෂිතයන් 7 දෙනකුට ප්‍රසාද දීමනා සහතික ප්‍රදානය කෙරුණි.මෙහිදී අදහස් දැක්වූ සභාපති ගාමිණී සෙනරත් මහතා, ශ්‍රී ලංකා ඉන්ෂුවරන්ස් රක්ෂණයේ ප්‍රමුඛයා නොව දැවැන්තයා බව කීය. ශ්‍රී ලංකා ඉන්ෂුවරන්ස් ආයතනයට 2010 වටිනා වසරක් බව කළමනාකාර අධ්‍යක්‍ෂ මොහාන් ද අල්විස් මහතා කීය.ශ්‍රී ලංකා රක්ෂණ ක්ෂේත්‍රයේ ප්‍රමුඛයා මෙන් ම දැවැන්තයා බවට පත් වී සිටින ශ්‍රී ලංකා ඉන්ෂුවරන්ස් 2010 වසරේදී බදු ගෙවීමට පෙර රුපියල් බිලියන 15 ක ඒකාබද්ධ ලාභයක් ලබාගෙන තිබේ.බදු ගෙවීමෙන් පසු එම ලාභය රුපියල් බිලියන 13.3 ක් ලබාගෙන සංස්ථා ඉතිහාසයේ ඉහළම ලාභය ලෙස වාර්තාගත වී තිබේ.2009 වසරේ බදු ගෙවීමට පෙර ලබාගත් රුපියල් බිලියන 2.9 සහ බදු ගෙවූ පසු ලබාගත් රුපියල් බිලියන 1.5 ට සාපේක්‍ෂව 2010 දී අතිශයින් සීඝ්‍ර වර්ධනයක් ලබාගෙන තිබේ. ශ්‍රී ලංකා ඉන්ෂුවරන්ස් ලබාගත් එම ලාභය ඉතිහාස ගතවන සිද්ධියක් බවට ප්‍රකාශ කරමින් ශ්‍රී ලංකා ඉන්ෂුවරන්ස් සභාපති ගාමිණී සෙනරත් මහතා 2010 අවසාන ගිණුම් වාර්තාව පසුගියදා ජනාධිපතිතුමාට පිළිගැන්වීය.ජීවිත රක්ෂණ වාරික මුදල ද 2010 වැඩි වී තිබේ. 2009 සමඟ සසඳන කළ එය රුපියල් බිලියන 6 කි. එමෙන්ම මෙම වසරේ සාමාන්‍ය රක්ෂණ වාරික වර්ධන ප්‍රතිශතය සියයට 9.2 කි. එමෙන්ම සමාගම ඉපැයීම් ඇති ඒකාබද්ධ ආදායම් වර්ධන වේගයේ ප්‍රතිශතය සියයට 12.5 කි. රක්ෂණ වාරික ආදායම සියයට 60.71 කි. ජීවිත රක්ෂණ ආදායම සියයට 39.9 කි. මෙම ඓතිහාසික අවස්ථාවේදී දිවයින පුරා විසිරී සිටින රක්ෂිතයන් අතරින් වෛද්‍ය, නීතිවේදී, ව්‍යාපාරික සහ ගොවි රක්ෂිතයන් 7 දෙනකුට ප්‍රසාද දීමනා සහතික ප්‍රදානය කෙරුණි.මෙහිදී අදහස් දැක්වූ සභාපති ගාමිණී සෙනරත් මහතා, ශ්‍රී ලංකා ඉන්ෂුවරන්ස් රක්ෂණයේ ප්‍රමුඛයා නොව දැවැන්තයා බව කීය. ශ්‍රී ලංකා ඉන්ෂුවරන්ස් ආයතනයට 2010 වටිනා වසරක් බව කළමනාකාර අධ්‍යක්‍ෂ මොහාන් ද අල්විස් මහතා කීය..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>10</day>
    </date>
    <link>http://www.dinamina.lk/2011/06/10/_art.asp?fn=n11061017</link>
    <topic>සිසුන් 3ක් මත්පෙති බී ඉස්කෝලෙ ගිහින්</topic>
    <author>දඹුල්ල සමූහ ආනන්ද දසනායක</author>
    <content>ලෙනදොර ප්‍රදේශයේ විදුහලක 11 වසර සිසුන් තිදෙනකු පාසල් වේලාව තුළදී මත් පෙති පානය කර අධික මත් ගතියකින් පන්තිය තුළ සිටියදී විදුහල්පතිවරයා දඹුල්ල පොලිසියට කළ පැමිණිල්ලක් මත සිසුන් තිදෙනා අත්අඩංගුවට ගෙන දඹුල්ල රෝහලට ඇතුළත් කොට තිබේ.  8 වැනි දින දහවල් රෝහල් ගතකරන ලද සිසුන් තිදෙනා ඊයේ (9) දින වන තෙක්ම සිහි මඳ ගතියකින් පසු වූ බව පැවසේ.ගොඩැල්ල ප්‍රදේශයේ මහවැලි ඇළක නෑමට ගිය විටදී පාසල් හැරගිය පුද්ගලයකු විසින් මේ සිසුන් තිදෙනාට මත් පෙති හතරක් ලබා දී ඇත්තේ මුදල් ලබාගැනීමකින් තොරවය.පෙති පානය කර ඇති එක් සිසුවකු 11 වසරේ ශිෂ්‍ය නායකයා බවත් දඹුල්ල පොලිසිය පවසයි. දඹුල්ල පොලිසිය මේ පිළිබඳව වැඩිදුර පරීක්‍ෂණ පවත්වා ගෙන යයි..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>10</day>
    </date>
    <link>http://www.dinamina.lk/2011/06/10/_art.asp?fn=n11061018</link>
    <topic>ශ්‍රී ලාංකිකයෝ 300ක්බ්‍රිතාන්‍යයෙන් පිටුවහල් කරයි</topic>
    <author>මහින්ද අලුත්ගෙදර</author>
    <content>නීති විරෝධී ලෙස රැඳී සිටින ශ්‍රී ලාංකිකයන් 300 දෙනකු වහාම ක්‍රියාත්මක වන පරිදි තම රටින් පිටුවහල් කිරීමට බ්‍රිතාන්‍ය රජය තීරණය කර ඇත.බ්‍රිතාන්‍යයේ රැකවරණය ලබා දෙන ලෙස මොවුන් කළ ඉල්ලීම බ්‍රිතාන්‍ය බලධාරීන් ප්‍රතික්ෂේප කිරීමත් සමඟ මේ තීරණය ගෙන ඇතැයි විදේශ කටයුතු අමාත්‍යාංශය පවසයි.වීසා බලපත්‍ර නොමැති වීම, වීසා කාලය ඉක්මවා සිටීම හා සංචාරක වීසා මත බ්‍රිතාන්‍යයට ඇතුළු වීම ආදී කරුණු හේතුවෙන් නීති විරෝධී ලෙස රැඳී සිටින විදේශිකයන් රටින් පිටුවහල් කිරීමට බ්‍රිතාන්‍ය රජය කටයුතු යොදා තිබේ. කෙසේ වුව ද මේ ශ්‍රී ලාංකිකයන්ගෙන් බහුතරය ද්‍රවිඩ ජාතිකයන් බවට වාර්තා වෙයි. ඔවුන් ශ්‍රී ලංකාවට පිටත් කිරීම සඳහා ගුවන් පහසුකම් ලබා දීමට බ්‍රිතාන්‍ය බෝඩර් ඒජන්සිය කටයුතු යොදා තිබෙන බව ද වාර්තා වෙයි.  .</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>10</day>
    </date>
    <link>http://www.dinamina.lk/2011/06/10/_art.asp?fn=n11061013</link>
    <topic>පාණදුරේ රූපලාවන්‍යාගාරයක් වටලාතරුණියන් හය දෙනකු අත්අඩංගුවට</topic>
    <author>පාණදුර සමූහ</author>
    <content>පාණදුර ප්‍රාදේශීය සභාවේ එක්සත් ජාතික පක්ෂයේ හිටපු මන්ත්‍රීවරයකු සහ යොවුන් පෙරමුණේ විධායක නිලධාරියකුගේ බිරියක් බවට හඳුනාගත් එක් දරු මවක් විසින් කලක් තිස්සේ පාණදුර හොරේතුඩුව කම්මල පාරේ පවත්වාගෙන ගිය රූපලාවන්‍ය මධ්‍යස්ථානයක් වැටලූ පාණදුර වලාන මධ්‍යම දූෂණ අංශයේ නිලධාරීන් එහි ගණිකා ජාවාරමේ යෙදී සිටියේ යැයි කියන ගැමි තරුණියන් හයදෙනකු අත්අඩංගුවට ගත්හ.ඔවුන්ව පාණදුර මහේස්ත්‍රාත් අධිකරණයට ඉදිරිපත් කෙරිණි. එම සැලුනයේ අයිතිකාරිය වූ වෙදගේ චමිකා ද සිල්වා නැමැත්තිය අධිකරණයට ඉදිරිපත් වූ හෙයින් ඇයට මහේස්ත්‍රාත්වරයා විසින් රුපියල් 25000 ක මුදල් ඇපයක් සහ ලක්ෂ පහ බැගින් ශරීර ඇප සමඟ නියම කරන ලදී.මෙම ආයතනය සැලුන් ආරෝධා නමින් පවත්වා ගෙන ගියද එය ගණිකා නිවාසයක් බව වැටලීම සිදුකළ අවස්ථාවේදී එතැනට රැස්වූ අසල්වැසියන් පැවැසූ බවද පැවසීය. නඩුව අගෝස්තු 15 වැනිදාට කල් දැමින..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>10</day>
    </date>
    <link>http://www.dinamina.lk/2011/06/10/_art.asp?fn=n11061014</link>
    <topic>ලක්ෂ 3ක හෙරොයින්ළඟ තබාගෙන අත්අඩංගුවට</topic>
    <author>රාවතාවත්ත සමූහ රෝහන ද සිල්වා</author>
    <content>රුපියල් ලක්ෂ තුනකට අධික වටිනාකමකින් යුතු හෙරොයින් මිලි ග්‍රෑම් විසිඑක් දහස් එකසීයක් අඩංගු පැකට් 920 ක් විකිණීම සඳහා ළඟ තබාගෙන සිටි පුද්ගලයකු දෙහිවල කව්ඩාන පාරේ සිරිසේන දහනායක ක්‍රීඩාපිටිය අසලදී ගල්කිස්ස කොට්ඨාස දූෂණ මර්දන ඒකකය මගින් අත්අඩංගුවට ගෙන ඇත.පෙරේදා (08) සවස පොලිස් බාරයට පත්වූ මෙම සැකකරු කායවර්ධන ව්‍යායාම කොට තම ශරීරයෙ මස්පිඩු සකස්කරගත් අයෝමය පුරුෂයෙක් වන අතර “වෙලේ සුදා නැමැති මත්ද්‍රව්‍ය ජවාරම්කරුගේ අලුත්ම ගෝලයා බවද පොලිසිය විසින් කරන ලද පරීක්ෂණයේදී හෙලිවී ඇත.ගල්කිස්ස පොලිසියට ලද තොරතුරක් මත මත්ද්‍රව්‍ය ගැනුම්කරුවෙකු පැමිණෙන තුරු ක්‍රීඩාපිටිය අසල රැඳී සිටි සැකකරු අත්අඩංගුවට ගැනීමට පොලිසිය සමත් විය. ඔහුගේ ශාරීරික පෙනුම හා වැදගතකු ලෙස ඇඳ පැළඳ සිටීම හේතුවෙන් පොලිස් ඇසට හසු නොවී හෙරොයින් ජාවාරමේ යෙදී සිටි මොහු පොලිසියට හසුවී ඇත්තේ ප්‍රථම වතාවටය.ගල්කිස්ස ජ්‍යෙෂ්ඨ පොලිස් අධිකාරී හේමන්ත අධිකාරී සහ මූලස්ථාන පොලිස් පරීක්ෂක මහේෂ් පෙරේරා මහතාගේ උපදෙස් පරිදි ගල්කිස්ස කොට්ඨාස දූෂණ මර්දන ඒකකයේ නිලධාරීන් සැකකරු අත්අඩංගුවට ගැනීම සඳහා පරීක්ෂණ මෙහෙයවීය..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>10</day>
    </date>
    <link>http://www.dinamina.lk/2011/06/10/_art.asp?fn=n11061015</link>
    <topic>නීති විරෝධීව ජලය ලබාගෙනරු: 19000ක් දඩ කයි</topic>
    <author>කන්තලේ සමූහ</author>
    <content>තඹලගමුව ප්‍රාදේශීය ලේකම් කාර්යාලයේ සේවය කරන නිලධාරියකු තම නිවසට නීත්‍යානුකූල නොවන මාර්ගයකින් ජලය ලබාගැනීම සම්බන්ධයෙන් වරද පිළිගෙන ජාතික ජලාපවහන මණ්ඩලයට රුපියල් 19000ක දඩ මුදලක් ගෙවීමට සිදුවූ පුවතක් ජලාපවහන මණ්ඩලයෙන් වාර්තා වෙයි..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>10</day>
    </date>
    <link>http://www.dinamina.lk/2011/06/10/_art.asp?fn=n11061016</link>
    <topic>පොලිස් අධිකාරිවරයෙක් ලෙස හොරටපෙනී සිටි පුද්ගලයෙක් අත්අඩංගුවට</topic>
    <author>කොච්චිකඩේ විශේෂ ඩී. මිහිඳුකුල</author>
    <content>කෝටි ගණන් මුදල් ගනුදෙනු කර එම මුදල් ලබාගැනීමට නොහැකිව සිටින අයගේ ප්‍රශ්න අධිකරණයට යා නොදී පාර්ශව කරුවන් අතර සාකච්ඡා කර, විසඳා දීමට ඉදිරිපත්වන පොලිස් අධිකාරිවරයෙකු බව කියන තැනැත්තෙකු මීගමුව පොලිසිය මගින් අත්අඩංගුවට ගෙන ඇත.ඔහු ගම්පහ ප්‍රදේශයේ පදිංචි දෙතිස් හැවිරිදි පිරිපුන් දේහයක් ඇති පුද්ගලයෙකි.මීගමුව තිඹිරිගස්කටුව ප්‍රදේශයේ තැනැත්තෙක් තවත් අයෙක් සමඟ ලක්ෂ 35 ක මුදල් ගනුදෙනුවක් කර එය නොලැබී ඇත.මෙම මුදල සාකච්ඡා මගින් ලබාදීමට ත්‍රස්ත විමර්ශන අංශයේ පොලිස් අධිකාරි වරයෙකු වශයෙන් මේ තැනැත්තා ඉදිරිපත්ව ඇත. නිවැසියන්ට මතුවූ ප්‍රශ්නයක් අනුව මෙම සිද්ධිය ගැන මීගමුව පොලිසියේ 119 වෙත පැමිණිල්ලක් ලැබී තිබුණි. සැකකාර පොලිස් අධිකාරි වරයා නීතිඥ මහත්වරු දෙදෙනෙක් මගින් 9 දා මීගමුව පොලිසිය වෙත ඉදිරිපත් වූ පසු අත්අඩංගුවට පත් විය. සහකාර පොලිස් අධිකාරිවරයෙකුගේ නිල ඇඳුම් ඇඳගෙන මේ තැනැත්තා මෙලෙස ප්‍රශ්න විසඳීමට ඉදිරිපත් වී ගම්පහ අධිකරණයෙන් දඩ හා අත්හිටවූ සිර දඬුවම් ලැබූ අයෙක් බව මීගමුව පොලිසිය කළ විමර්ශන වලදී අනාවරණය වී ඇත.පොලිස් අධිකාරි නිලය භාවිතා කරමින් හමුදා කඳවුරු තුළට ද මේ තැනැත්තා ගොස් ඇති බවට තොරතුරු ලැබී තිබුණි. මීගමුව පොලිස් කොට්ඨාසයේ පොලිස් අධිකාරි චන්දන ගලප්පත්ති මහතාගේ හා සහකාර පොලිස් අධිකාරි ඕ. ඩබ්ලිව්. සිල්වා මහතාගේ උපදෙස් පිට මීගමුව මූලස්ථාන පොලිසියේ ස්ථානාධිපති ප්‍රධාන පොලිස් පරීක්ෂක සෝමසිරි ලියනගේ උප පොලිස් පරීක්ෂක හේරත් පොලිස් කොස්තාපල් 14299 ජයතිලක යන නිලධාරීහු වැඩිදුර පරීක්ෂණ මෙහෙයවති..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>10</day>
    </date>
    <link>http://www.dinamina.lk/2011/06/10/_art.asp?fn=n11061019</link>
    <topic>කෑගල්ල ඩිපෝවේසේවක වර්ජනය අවසන්</topic>
    <author/>
    <content>ලංකා ගමනාගමන මණ්ඩලයේ කෑගල්ල ඩිපෝවෙන් ධාවනය වන සියලුම මාර්ගවල බස් රථ සේවා අඩාල කරමින් පෙරේදා (08) සිට පැවති සේවක වර්ජනය සබරගමුව මහ ඇමැති මහීපාල හේරත් මහතාගේ මැදිහත්වීමෙන් ඊයේ (09) දහවල අවසන් විය.කෑගල්ල නගරයේ පවතින දැඩි වාහන තදබදය මඟහරවා ගැනීම සඳහා ලංගම සහ පෞද්ගලික බස්, පොලිසිය, කෑගල්ල නගර සභාව සහ ව්‍යාපාරික ප්‍රජාව සමඟ මීට දෙදිනකට පෙර පැවති සාකච්ඡාවකින් පසු සංශෝධිත විකල්ප මාර්ග සැළැස්ම පෙරේදා (08) පටන් ක්‍රියාත්මක කිරීමට කටයුතු කර තිබිණි.එහිදී කෑගල්ල ඩිපෝවට අයත් බස් රථ ගාලක් පෞද්ගලික බස් සේවා සඳහා ලබා දී ඇතැයි විරෝධය පල කරමින් ලංගම සේවකයින් වර්ජනයක් ආරම්භ කර තිබිණි.මේ නිසා පෙරේදා පටන් මගී ජනතාවට ගැටලු රැසකට මුහුණ පා සිටි අතර වර්ජකයින්ට සියලු සහාය පල කරමින් මාවනැල්ල ඩිපෝවේ ඇතැම් සේවකයන් ද විරෝධතාවයට එක්ව සිටියහ.කෙසේ වෙතත් සබරගමුව මහ ඇමැති මහීපාල හේරත් මහතා විරෝධතාවයේ නියැළුණු ලංගම සේවකයින් සමග පැවැති සාකච්ඡාවකින් අනතුරුව ඊයේ පෙරවරු 11 ට පමණ වර්ජනය අවසන් කර යළි සේවා කටයුතු ඇරැඹීමට වර්ජකයෝ පියවර ගත්හ.මෙම සාකච්ඡාවට පළාත් සභා මන්ත්‍රී හර්ෂ සියඹලාපිටිය, කෑගල්ල ප්‍රාදේශීය සභාවේ සභාපති උපාලි දිසානායක, කෑගල්ල හිටපු නගරාධිපති ජී. කේ. සමරසිංහ, කෑගල්ල ලංගම ඩිපෝවේ නිලධාරීන් සහ කෑගල්ල පොලිසිියේ උසස් නිලධාරීහුද සහභාගි වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>10</day>
    </date>
    <link>http://www.dinamina.lk/2011/06/10/_art.asp?fn=n11061020</link>
    <topic>ධාතු ප්‍රදර්ශනය ගංගාරාමයේදී</topic>
    <author>මානෙල් පුෂ්ප කුමාරි</author>
    <content>පාකිස්ථානයෙන් වැඩම කර වූ ශ්‍රී සර්වඥ අකු ධාතූන්වහන්සේ අද හෙට සහ අනිද්දා (10, 11 සහ 12) තෙදින තුළ පෙරවරු 6.30 සිට රාතී‍්‍ර 10.00 දක්වා කොළඹ ගංගාරාම විහාරස්ථානයේ දී ප්‍රදර්ශනය කරයි. මේ අවස්ථාවේදීම ජනාධිපති මහින්ද රාජපක්ෂ මහතාට පිරිනැමුණු කේශ ධාතූන් වහන්සේ ද වැඳ පුදා ගත හැකි බව පාලටුවේ ජිනරතන හිමියෝ පවසති..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>10</day>
    </date>
    <link>http://www.dinamina.lk/2011/06/10/_art.asp?fn=r1106101</link>
    <topic>කතරගම බස් නැවතුම් පොළ අපිරිසුදුයි</topic>
    <author>ඊ. එච්. සෝමපාල කතරගම විශේෂ</author>
    <content>මෙරට ලක්‍ෂ සංඛ්‍යාත බැතිමතුන් පැමිණෙන පුද බිම අතරින් ප්‍රධාන ස්ථානය බවට කතරගම පුදබිම පත්වී ඇත.දිනපතා බැතිමතුන් පැමිණෙන මෙම පුදබිම සති අන්තයේ දහස් සංඛ්‍යාත බැතිමතුන් ද ඇසළ උත්සව සමයේ ලක්‍ෂ සංඛ්‍යාත බැතිමතුන්ගෙන් ද පිරී පවතී.මේතරම් බැතිමතුන් පිරිසක් පැමිණෙන කතරගම ප්‍රධාන බස් නැවතුම්පොළේ දුඟඳ නගරය පුරාම පැතිරෙන තත්ත්වයකට පත්වී ඇත.බස්නැවතුම්පොළ පුරා කපුටු වසුරුවලින් පිරී ඇත. එම වසුරු ගමන්කරන ඇතුළත ස්ථානවල මෙන්ම පෝලිම්වල බාග බිත්ති උඩ සෑම තැනම ඇත.මගීන්ට එම පෝලිම්වලට යාමට නොහැකිය.එම පෝලිම් කපුටන්ගේ වසුරුවලට අමතරව යාචකයන්ගේ මුත්‍රාවලින් පිරී දුඟද හමයි.රාත්‍රියට බස් නැවතුම්පොළේ නිදාගන්නා යාචකයන් නිදා ගන්නා ස්ථානයේම මුත්‍රා කිරීමෙන් බස් නැවතුම්පළේ මුත්‍රා ගලායාමෙන් ඇතිවන දුඟද බස්නැවතුම්පොළ ඇතුළට එන අයට ඉවසා සිටීමට තරම් බැරිය. පෞද්ගලික අංශය මෙම බස් නැවතුම්පොළේ තීන්ත ගා අලංකාර කර ඇතත් එය පිරිසුදුකර නඩත්තු කිරීම වැනි කාර්යයක් අදාළ අංශවලින් කරන්නේ නැත.මෙම බස්නැවතුම් පළේ ස්ථානභාර නිලධාරී මහතාගෙන් මේ පිළිබඳ විමසීමේදී ඒ මහතා පැවැසුවේ බස්නැවතුම් පොළ පිරිසුදු කිරීම සඳහා කිසිම සේවකයෙක් යොදවා නැති බවය.  .</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>10</day>
    </date>
    <link>http://www.dinamina.lk/2011/06/10/_art.asp?fn=r1106102</link>
    <topic>මින්නේරිය මහසෙන් රජමහා විහාරයේපුරා වස්තු අනතුරේ</topic>
    <author>පොළොන්නරුව දිසා සමූහ – ඇම්. පී. සරත්</author>
    <content>මින්නේරිය මහසෙන් රජ මහා විහාරයේ පුරා වසතුන් රැක දෙන ලෙස එහි විහාරාධිපති මාතලේ උඩුගම සදධානන්ද හිමියෝ පුරා විද්‍යා දෙපාර්තමේන්තුවෙන් ඉල්ලා සිටිති.වැවත්, දාගැබත්, ගමත් පන්සලත් සංකල්පය යටතේ මෙම ස්ථානයේ පුරාණ පන්සලක් තිබෙන බව මහා වංශයේ සඳහන් වේ. මහසෙන් රජ සමයේ මෙම ස්ථානයේ පෞරාණික නටඹුන් ඇතුළු චෛත්‍යයක් ගොඩ නගා ඇති බව ඉතිහාසයේ පවා සඳහන් වී තිබෙන බව විරාධිපති හිමියෝ පැවැසූහ. විහාරස්ථාන භූමියේ සිරස කැඩූ ගලෙන් නෙළන ලද බුදු පිළිම 02 සෙල්ලිපියක් පියගැටපළෙක් ටැම් ලිපියක් මෙහි දක්නට ඇත.ඊටත් වඩා අවාසනාවන්තම සිද්ධිය වී ඇත්තේ පසුගිය දිනක විහාරස්ථානයකට යාබද කුඹුරක තිබු ගලෙන් නෙලද බුදුපිළිමයක සිරස නිධාන් හොරුන් කඩා දැමීමය. එහි සිරස විහාරස්ථානයේ බුදු ගෙයි තැන්පත් කර ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>10</day>
    </date>
    <link>http://www.dinamina.lk/2011/06/10/_art.asp?fn=r1106103</link>
    <topic>හඟුරන්කෙත ග්‍රාමීය මාර්ග 4කට‘කාපට්’</topic>
    <author>හඟුරන්කෙත සමූහ – රාජා ගුණරත්න</author>
    <content>සපිරි ගමක් - සුපිරි හෙටක් යන රජයේ වැඩපිළිවෙළට සමගාමීව දිවයින පුරා පිහිටි ග්‍රාමීය මාර්ග නවීකරණය කිරීමේ වැඩසටහන යටතේ හගුරන්කෙත මැතිවරණ කොට්ඨාසයේ ග්‍රාමීය මාර්ග 4ක් කාපට් කර සංවර්ධනය කිරීමට මධ්‍යම පළාත් මාර්ග සංවර්ධන අධිකාරිය පියවර ගෙන ඇත.මේ සඳහා වැය කරන මුදල රුපියල් මිලියන 85 කි. උඩවත්ත හන්දිය - ගලඋඩ පාර, පදියපැලැල්ල – මන්දාරම් නුවර පාර, මකුරුප්ප – ලැමසූරිය පාර සහ රිකිල්ලගස්කඩ - දොලුගල පාර මේ අනුව කාපට් කිරීමට තෝරා ගෙන ඇත.මෙයින් උඩවත්ත හන්දිය – ගලඋඩ පාරේ සැතපුම් හා මන්දාරම් නුවර මාර්ගයේ සැතපුම් 4 ක් මේ වන විට කාපට් අසුරා අවසන් කර ඇත.  .</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>10</day>
    </date>
    <link>http://www.dinamina.lk/2011/06/10/_art.asp?fn=r1106104</link>
    <topic>සුගතදාස ක්‍රීඩාංගණය පිටුපස ඇළ මාර්ගයේ ජලය අපිරිසුදුයි</topic>
    <author>කොළොන්නාව සමූහ ඒ. සුමනසේන</author>
    <content>කොළඹ සුගතදාස ක්‍රීඩාංගණය පිටුපස “මැටිපාර” නමින් ප්‍රසිද්ධ මාර්ගය අසල ඇති කුඩා ඇළ මාර්ගයේ ජලය පල්වී අපවිත්‍රව තිබීම සහ ඊට යාබදව පිහිටි සුගතදාස ක්‍රීඩාංගණයට අයත් හිස් භූමි භාගය වල් වැදී තිබීම ද තමන්ගේ සෞඛ්‍යයට තර්ජනයක් එල්ල වීමට හේතුවක් වී ඇතැයි අවට ප්‍රදේශවාසීහු කියති.කොළඹ බ්ලූ මැන්ඩල් ප්‍රදේශය හා ඒ අවට ප්‍රදේශ ගණනාවක නිවාසවලින් දිනපතා බැහැර කෙරෙන අප ජලය මෙන්ම වැසි ජලය මේ ඇළ මාර්ගය ඔස්සේ සෙබස්තියන් ප්‍රධාන ඇළට ගලාගෙන යයි.මෙය කොළඹ නගර සභාව මගින් නඩත්තු කළ යුතු ඇළ මාර්ගයක් බවද ප්‍රදේශ වාසීහු කියති.ඇළ මාර්ගයේ අපිරිසුදුතාවට අදාළ හිස් භූමිය ද ප්‍රශ්නයක්ව ඇතැයි ඔව්හු කියති.එම භූමිය කිසියම් පිරිසක් විසින් අනවසරයෙන් පරිහරණය කරන බවත් එහි පිවිසීමට ඇළ මාර්ගයට උඩින් අනවසර ලී පාලමක්ද ඉදිකර තිබෙන බවත් ඉතාමත් අපිරිසුදුව ඇති මේ භූමිය හා ඇළ මාර්ගය සුද්ද පවිත්‍ර කිරීමට වගකිව යුතු අය ඉදිරිපත් නොවීම කනගාටුවට කරුණක් බවත් ඔව්හු කියති.  .</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>10</day>
    </date>
    <link>http://www.dinamina.lk/2011/06/10/_art.asp?fn=r1106105</link>
    <topic>කළුතර වැඩිහිටියන්ගේ ප්‍රයෝජනයටනව දෙමහල් ගොඩනැඟිල්ලක්</topic>
    <author>බුලත්සිංහල විශේෂ – මිල්ටන් ධර්මසිංහ</author>
    <content>බුලත්සිංහල මැතිවරණ කොට්ඨාසයේ ගෝවින්න, දේවමුල්ල සුහද වැඩිහිටි සමිතිය මගින් කළුතර දිස්ත්‍රික්කයේ වැඩිහිටි ප්‍රජාවගේ සුබ සාධන කටයුතු සඳහා වැඩිහිටි දිවා සුරැකුම් මධ්‍යස්ථානයක් සඳහා දෙමහල් ගොඩනැඟිල්ලක් ඉදිකිරීමට පියවර ගෙන තිබේ.රු. ලක්‍ෂ 45ක පමණ මුදලින් ඉදිකරන මේ ගොඩනැඟිල්ල සඳහා හොරණ වැවිලි සමාගමට අයත් කොක්හේන නිව්චැටල් වතුයායෙන් පර්චස් 30ක ඉඩමක් ලැබී තිබේ.මේ ගොඩනැඟිල්ල ඉදිකිරීමෙන් පසු බුලත්සිංහල මැතිවරණ කොට්ඨාසයේ මෙන්ම කළුතර දිස්ත්‍රික්කයේ වැඩිහිටි සමිතිවල සාමාජිකයන්ට සිය හැකියාවන් ඉදිරිපත් කිරීමටත්, ඔවුන් සතු විවිධ දක්‍ෂතා සෙසු අයට ලබා දීමටත් අවස්ථාව සැලසෙන අතර, වැඩිහිටි පවුල්වල දූ දරුවන්ට වෘත්තීය පුහුණුවක් ලබා දීමේ පහසුකම් ද, වැඩිහිටියන්ට විනෝද වීමේ අවස්ථාවන් ද ලබා දීමට සැලසුම් කර තිබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>10</day>
    </date>
    <link>http://www.dinamina.lk/2011/06/10/_art.asp?fn=r1106106</link>
    <topic>ජා-ඇළ සිට සීදූව ද්විත්වදුම්රිය මාර්ගය විවෘත වෙයි</topic>
    <author>ජා-ඇළ සමූහ විල්ප්‍රඩ් සිල්වා ජා-ඇළ මධ්‍යම ලෙස්ලි පෙරේරා</author>
    <content>දුම්රිය සේවය ලාභ ගන්න පුළුවන් ආයතනයක් නොවුවද මහජන යහපත පිණිස පවත්වාගෙන යමින් සතුටුදායක උපරිම සේවාවක් ජනතාව වෙත ලබාදීමට පියවර ගන්නා බව ප්‍රවාහන ඇමැති කුමාර වෙල්ගම මහතා ජා-ඇළ දුම්රිය ස්ථානයේ පැවති රැස්වීමක් අමතමින් කීවේය.ජා-ඇළ දුම්රිය ස්ථානයේ සිට සීදූව දුම්රිය ස්ථානය දක්වා වූ ඉදිකළ නව දුම්රිය මාර්ගය විවෘත කිරීම නිමිත්තෙන් මේ රැස්වීම පැවැත්විණ. ඇමැතිවරයා ප්‍රධාන නිලධාරි පිරිස සීදූව දුම්රිය ස්ථානයේ සිට ජා-ඇළ දුම්රිය ස්ථානය දක්වා නව දුම්රිය මාර්ගය නරඹමින් විශේෂ චාරිකාවකද නිරත විය.මෙහිදී ඇමැතිවරයා මෙසේද කීය. දුම්රියේ ගමන් කරන ජනතාව වැඩිවෙමින් තිබෙනවා.පැයකට කිලෝ මීටර් 100 ක වේගයෙන් දුම්රිය ධාවනය සඳහා ගාල්ල-මාතර දුම්රිය මාර්ගය හැදුවත් දුම්රිය අනාරක්ෂිත හරස් මාර්ගවලදී දුම්රිය වේගය අඩුකරන්නට සිදු වී තිබෙනවා. මා දන්නා හැටියට මේ ප්‍රදේශයේ දුම්රිය අනතුරු ගණනාවක් සිදුවුණා. අනාරක්ෂිත දුම්රිය මාර්ග 90ක් තියෙනවා. දැනට ගේට්ටු 200 කට ඇමැති මණ්ඩලයෙන් මුදල් අනුමත කරගෙන ප්‍රධානම ස්ථානවල ගේට්ටු සවිකර ගෙන යනවා..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>10</day>
    </date>
    <link>http://www.dinamina.lk/2011/06/10/_art.asp?fn=r1106107</link>
    <topic>කළුතර දෙල්දූව කනිටු විදුහලටවේදිකාවක් ඕනෑ</topic>
    <author>කළුතර ඩේලි නිවුස් වාර්තාකරු එච්. එල්. සුනිල් ශාන්ත</author>
    <content>කළුතර අධ්‍යාපන කලාප කාර්යාලයට අයත් දෙල්දූව කනිටු විදුහලේ 1 ශ්‍රේණියේ සිට අ.පො.ස සාමාන්‍ය පෙළ දක්වා පන්ති පැවැත්වෙන, ළමයි විශාල සංඛ්‍යාවක් ඉගෙනුම ලබන පාසලකි. නමුත් මේ පාසලට වේදිකාවක් සහිත ප්‍රධාන ශාලාවක් නැත.එබැවින් මේ අඩුපාඩුව සපුරා දෙන්නැයි එම මවුපියෝ අදාළ බලධාරීන්ගෙන් ඉල්ලා සිටිති..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>10</day>
    </date>
    <link>http://www.dinamina.lk/2011/06/10/_art.asp?fn=s1106101</link>
    <topic>කලකට පසු ඇවිත්ඉක්මනින්ම සමුගන්නා සනත්</topic>
    <author>පි‍්‍රන්ස් ගුණසේකර</author>
    <content>වසර එකහමාරකට පසුව එක්දින ක්‍රිකට් පිටියට පැමිණි සුපිරි පිතිකරු සනත් ජයසූරිය එංගලන්තය සමඟ පැවැත්වෙන විස්සයි – 20 තරගයෙන් හා පළමු එක්දින තරගයෙන් පසුව ජාත්‍යන්තර ක්‍රිකට් බිමෙන් සමුගැනීම ඊයේ ප්‍රකාශයට පත් කළේය.නිමාවූ ලෝක කුසලාන ක්‍රිකට් තරගාවලියට සහභාගි වීමට නොහැකි වීම තම ක්‍රිකට් දිවියෙහි කනගාටුදායක අවස්ථාව බව සිහිපත් කළ සනත්, ක්‍රිකට් පිටියෙන් සමුගැනීමට තීරණය කළේ පෞද්ගලික හේතු මත බව පැහැදිලි කළේය.කොළඹ ගලදාරි හෝටලයේදී විශේෂ මාධ්‍ය හමුවකට එක්වූ සනත් ජයසූරිය පැවැසුවේ එක්දින තරගාවලියට නම් කළද පළමු එක්දින තරගයෙන් සමුගැනීමට තමා තීරණය කළ බවය.වසර 1989 දී ඕස්ට්‍රේලියාවට එරෙහිව ජාත්‍යන්තර එක්දින ක්‍රිකට් පිටියට අවතීර්ණ වූ සනත් ජයසූරිය මේ දක්වා එක්දින තරග 444 කට ක්‍රීඩා කළේය. ටෙස්ට් පිටියෙන් සමුගෙන සිටින ජයසූරිය ටෙස්ට් තරග 110 කට ක්‍රීඩා කළ අත්දැකීම් බහුල ක්‍රීඩකයෙකි.එක්දින පිටියේ වැඩිම ලකුණු වාර්තා කළ ලොව දෙවැනි ක්‍රීඩකයා වන සනත් ජයසූරිය ලකුණු 13428 ක් ලබා සචින් තෙන්ඩුල්කාර්ට පසුපසින් සිටී.සනත් එක්දින ශතක 28 ක් හා අර්ධ ශතක 68 ක් ලබා ඇති අතර හතරේ පහර 1500 ක් හා හයේ පහර 270 ක් එල්ල කර ඇත. 1996 ලෝක කුසලාන තරගාවලියේදී “ලොව වටිනාම ක්‍රීඩකයා” ට හිමි සම්මානය දිනාගත් සනත් ආරම්භක පිතිකරුවන් අතර සුවිශේෂී නමක් දිනූ ක්‍රීඩකයෙකි.සමුගැනීම ප්‍රකාශ කළ සනත් පැවැසූවේ මේ තීරණය ඉතා නිවැරදි එකක් බවය.”අත්දැකීම් අතින් මා ඉදිරියෙන් සිටිනවා.නමුත් අලුත් ක්‍රීඩකයන්ට හොඳ අවස්ථාවක් ඉදිරියේදී ලැබිය යුතුයි. මේක පෞද්ගලික තීරණයක් මෙන්ම රටේ යොවුන් ක්‍රීඩකයන්ට ඉදිරියට එන්න අවස්ථාව උදාකිරීමක්. තේරීම් කමිටුව මාව එක්දින තරගාවලියට නම් කළත් තරගයකින් අනතුරුව මා සමුගැනීමට තීරණය කළා” සනත් පැවැසීය.මෙතෙක් පාසල් කාලයේ සිට කි‍්‍රකට් දිවියට උදව් කළ සියලු දෙනාට ද සනත් ස්තූති කිරීමට අමතක නොකළේය..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>10</day>
    </date>
    <link>http://www.dinamina.lk/2011/06/10/_art.asp?fn=s1106102</link>
    <topic>එංගලන්තයට යන ශ්‍රී ලංකා එක්දින පිල නම් කරයි</topic>
    <author>ප්‍රින්ස් ගුණසේකර</author>
    <content>ශ්‍රී ලංකාව හා එංගලන්තය අතර පැවැත්වෙන එක්දින හා විස්සයි – 20 ක්‍රිකට් තරගාවලියට ශ්‍රී ලංකා පිල ඊයේ ප්‍රකාශයට පත් කළේය.කලකට පසුව ශ්‍රී ලංකා පිලට කැඳවූ ආරම්භක පිතිකරු සනත් ජයසූරිය නවක පිතිකරු දිමුත් කරුණාරත්න, ජීවන් මෙන්ඩිස් හා සුරංග ලක්මාල් මේ කණ්ඩායමට නම්කොට ඇත.ටී. එම්. ඩිල්ෂාන් නායකත්වය දරන ශ්‍රී ලංකා පිලේ උප නායකයා ලෙස තිළිණ කණ්ඩම්බි නම් කොට ඇත.පසුගිය ලෝක කුසලාන තරගාවලියට එක්ව සිටි තිලාන් සමරවීර දෙවැනි ටෙස්ට් තරගයේ දී ඇඟිල්ලක ආබාධයක් ඇතිව තිබෙන නායක ටී. එම්. ඩිල්ෂාන්ට එම ආබාධය සුව නොවුනහොත් සනත් ජයසූරිය සමඟ ශ්‍රී ලංකා ඉනිම ආරම්භ කිරීමේ අවස්ථාව උදාකර ගන්නා දිමුත් කරුණාරත්න අන්තර් ක්‍රීඩා සමාජ තරගවලදී දක්ෂතා අතරට පැමිණ සිටී.කොළඹ එස්.එස්.සී. ක්‍රීඩා සමාජයට ක්‍රීඩාකරන ඔහු සාන්ත ජෝෂප් විදුහලට ක්‍රීඩා කළේය.23 හැවිරිදි දිමුත් කරුණාරත්න 19 න් පහළ ශ්‍රී ලංකා පිලේ කැපීපෙනෙන ක්‍රීඩකයෙක් විය.ඇන්ජලෝ මැතිව්ස්ගේ ශාරීරික යෝග්‍යතාව සුදුසු මට්ටමක ඇත්නම් පමණක් ක්‍රීඩා කිරීමේ අවස්ථාව ලබාදීම මත කණ්ඩායමට නම්කොට ඇත.ලෝක කුසලාන තරගාවලියේ දී තහනම් උත්තේජන භාවිතා කළේ යැයි චෝදනාවක් ලබා ඇති උපුල් තරංගට එරෙහිව විනය පරීක්ෂණය නිමාවන තුරු කණ්ඩායමෙන් ඉවත් කිරීමට ශ්‍රී ලංකා ක්‍රිකට් ආයතනය තීරණය කොට ඇත.ශ්‍රී ලංකාව හා එංගලන්තය අතර විස්සයි – 20 තරගය මේ මස 25 දා පැවැත්වෙන අතර පළමු එක්දින තරගය 28 දා පැවැත්වේ. එක්දින තරග 5 ට අමතරව අයර්ලන්තය හා ස්කොට්ලන්තය අතර එක්දින තරග දෙකක්ද ජූලි 11 හා 13 දිනවල පැවැත්වේ.ශ්‍රී ලංකා පිල මෙසේය.ටී. එම්. ඩිල්ෂාන් (නායක), තිළිණ කණ්ඩම්බි (උපනායක), සනත් ජයසූරිය, කුමාර් සංගක්කාර, මහේල ජයවර්ධන, දිනේෂ් චන්දිමාල්, ජීවන් මෙන්ඩිස්, දිමුත් කරුණාරත්න, තිසර පෙරේරා, ලසිත් මාලිංග, නුවන් කුලසේකර, සුරංග ලක්මාල්, දිල්හාර ප්‍රනාන්දු, සුරාජ් රන්දිව්, අජන්ත මෙන්ඩිස්, ඇන්ජලෝ මැතිව්ස්..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>10</day>
    </date>
    <link>http://www.dinamina.lk/2011/06/10/_art.asp?fn=s1106103</link>
    <topic>ශ්‍රී ලංකා - එසෙක්ස්පුහුණු තරගය අද සිට</topic>
    <author/>
    <content>සංචාරක ශ්‍රී ලංකා පිල සහ එංගලන්තයේ එසෙක්ස් ප්‍රාන්ත පිල අතර පැවැත්වෙන තුන් දින පුහුණු ක්‍රිකට් තරගය අද (10) එංගලන්තයේ ඩෙල්ම්ස්ෆෝර්ඩ් හිදී ආරම්භ වේ.ශ්‍රී ලංකා පිලේ එංගලන්ත සංචාරයේ අවසන් තුන් දින පුහුණු තරගය මෙය වන අතර, දෙපිල අතර තුන්වැනි හා අවසන් ටෙස්ට් තරගය 16 දා ඇරැඹීමට නියමිතය. 22 වැනිදා වුස්ටර්ෂයර් පිල අතර එක් දින පුහුණු තරගය පැවැත්වේ. දෙපිල අතර එක් දින තරගාවලියට පෙර පැවැත්වෙන එකම පුහුණු තරගය එය වේ..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>10</day>
    </date>
    <link>http://www.dinamina.lk/2011/06/10/_art.asp?fn=s1106104</link>
    <topic>ඉන්දියාවට ජය</topic>
    <author/>
    <content>විරාත් කෝලි සහ පාර්තිව් පටේල්ගේ විශිෂ්ට පිතිහරඹය හේතුවෙන් කොදෙව්වන් සමග පැවැති වර්ෂාවෙන් බාධා පැමිනිණු දෙවැනි එක්දින තරගයෙන් කඩුලු 7ක පහසු ජයක් අත්කරගැනීමට ඉන්දීය පිල සමත්විය.කොදෙව් පිල - 240/9 (ඕවර 50) ආර්. සර්වාන් 56, එල්. සිමන්ස් 53, එම්. සැමුවෙල්ස් 36 (ඒ. මිස්රා 31/4, එම්. පටේල් 35/3, වයි. පතාන් 51/2)ඉන්දීය පිල – 183/3 (ඕවර 33.4) විරාත් කෝලි 81, පාර්තිව් පටේල් 56, සුරේෂ් රයිනා නොදැවී 26.</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>10</day>
    </date>
    <link>http://www.dinamina.lk/2011/06/10/_art.asp?fn=s1106105</link>
    <topic>යුද-පොලිස් ගැටුමහෙට යාපනයේදී</topic>
    <author>ප්‍රින්ස් ගුණසේකර</author>
    <content>හොල්සිම් එෆ්. ඒ. කුසලාන පාපන්දු තරගාවලියේ පළමු අවසන් පූර්ව තරගය යුද හමුදාව හා පොලිස් ක්‍රීඩා සමාජ අතර හෙට යාපනයේ සාන්ත ජෝන් විදුහල් ක්‍රීඩාංගණයේදී පැවැත්වේ. ශ්‍රී ලංකා පාපන්දු ඉතිහාසයේ කොළඹින් පිටතදී ප්‍රධාන තරගාවලියක අවසන් වටයේ තරගයක් පැවැත්වෙන පළමු අවස්ථාව මෙය වේ. එමෙන්ම යාපනයේදී වසර 30කට පසුව ක්‍රීඩා සමාජ දෙකක් අතර පාපන්දු තරගයක් පැවැත්වීමද විශේෂත්වයකි.යුද හමුදා පිලට ක්‍රීඩා කරන එම්. එන්. එම්. ෆසාල් මොහොමඩ් ඉසෙදීන් හා එම්. ඩී. සිල්වා යන ක්‍රීඩකයන් මේ තරගවාරයේ කැපී පෙනෙන දස්කම් දැක්වීය. එස්. පත්මනාදන් මහතා යුද හමුදා පිලේ පුහුණුකරු ලෙස කටයුතු කරයි.පොලිස් ක්‍රීඩා සමාජය මේ වසරේ ප්‍රිමියර් ලීග් තරගාවලියේදී අනුසූරතාව දිනා සිටින අතර රජිත ජයවිලාල්, නුවන්ත චාරක හා මොහොමඩ් රතීක් යන ක්‍රීඩකයන් ඉදිරි පෙළ ශක්තිමත් කරති.මහින්ද ගලගෙදර මහතා පොලිස් පිලේ පුහුණුකරු වේ.යුද හමුදාව ගෝල් 6 – 0 කින් නිව් යංග්ස් පිල පරදවමින් අවසන් පූර්ව තරගයට පිවිසියහ.එෆ්. ඒ. කුසලානය පොලිස් පිල (2008 දී) හා යුද හමුදාව (1960) එක් වතාව බැගින් දිනා සිටී..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>10</day>
    </date>
    <link>http://www.dinamina.lk/2011/06/10/_art.asp?fn=s1106106</link>
    <topic>ගම්පහ ක්‍රිකට් ඇකඩමි පිලට ජය</topic>
    <author/>
    <content>දේශීය වෛද්‍ය අමාත්‍ය පණ්ඩු බණ්ඩාරනායක අභියෝග කුසලතා ආරාධිත පාසල් අතර පැවැති ක්‍රිකට් තරගාවලියේ ජය ගම්පහ ක්‍රිකට් ඇකඩමි පිලට හිමි විය.15න් හා 13න් පහළ සූරතා දෙකම ගම්පහ ඇකඩමි පිල දිනාගැනීම විශේෂත්වයකි. මෙයට සමගාමීව නියෝජ්‍ය ඇමැති පණ්ඩු බණ්ඩාරනායක මහතා විසින් ප්‍රදේශයේ පාසල් කිහිපයකට ලෙදර් බෝල් ක්‍රීඩාවට අවශ්‍ය උපකරණ තොගයක් ද ප්‍රදානය කළේය.15න් පහළ අවසන් තරගයගම්පහ ක්‍රිකට් ඇකඩමිය (ඕවර් 10කදී) ලකුණු 125 නලින් ද රණතුංග 47, අණුක ලක්ෂිත 20 (හර්ෂ මධුවන්ත 22/2)යක්කල ඇකඩමි පිල (ඕවර් 10කදී) 125/1 වෙනුර අනුපම නොදැවී 87, විජිත.</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>10</day>
    </date>
    <link>http://www.dinamina.lk/2011/06/10/_art.asp?fn=s1106107</link>
    <topic>හැව්ලොක්ස් - යුද, පොලිස් - සී.ආර් අද ගැටෙති</topic>
    <author>ෆවුස් මොහොමඩ්</author>
    <content>ශ්‍රී ලංකා රගර් සංගමය විසින් සංවිධානය කරනු ලබන අන්තර් සමාජ ‘ඒ’ කොටසේ කැල්ටෙක්ස් රගර් ලීග් තරගාවලිය යටතේ හැව්ලොක්ස් පිල සහ යුද හමුදාව අතර තරගය හැව්ලොක්ස් පිටියේදිත්, පොලීසිය සහ සී.ආර් පිල අතර තරගය පොලිස් පිටියේදිත් අද (10) පස්වරුවේ පැවත්වීමට නියමිතය.තරගාවලියේ ආරම්භක සතිය වූ පසුගිය සතියේ පැවැති තරගවල දී හැව්ලොක්ස් පිල ලකුණු 18-13ක් ලෙස මහනුවර පිලට පරාජය වූ අතර යුද හමුදාව ලකුණු 12-5ක් ලෙස නාවික හමුදාවට පරාජය විය.ගුවන් හමුදාව සමඟ පැවැති තරගයෙන් ලකුණු 18-12ක පරාජයක් පොලීසියට අත්වූ අතර සී.ආර් පිල ලකුණු 14-8ක් ලෙස සී.එච් පිල පැරදවීමට සමත්විය.ැව්ලොක්ස් පිල පසුගිය වසරේ ලීග් තරගාවලියේ අවසන් ස්ථානයට පත් කණ්ඩායම වූ අතර පසුගිය වසරේ පළිහ තරගවටයේ දී අනුසූරතාව හිමිකර ගැනීමට යුද හමුදාව සමත්විය. පොලීසිය පසුගිය වසරේ පළිහ තරගවටයේ සූරයන් වූ අතර සී.ආර් පිල කුසලාන තරගවටයේ දී අනුසූරයන් විය.පසුගිය වසරේ කැල්ටෙක්ස් කුසලානය දිනූ මහනුවර පිල සහ සී.එච් පිල අතර තරගය නිත්තවෙල දීත්, නාවික සහ ගුවන් හමුදා අතර තරගය වැලිසර දීත් අනිද්දා (12) පස්වරුවේ පැවැත්වීමට නියමිතය..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>10</day>
    </date>
    <link>http://www.dinamina.lk/2011/06/10/_art.asp?fn=s1106108</link>
    <topic>මහජන බැංකුව - ලංකා සෝල්ට් ක්‍රිකට් අද</topic>
    <author/>
    <content>ජනසතු සේවා ක්‍රිකට් සංගමය සංවිධානය කරන ජනසතුසේවා අන්තර් ආයතන ක්‍රිකට් තරගාවලියේ පළමු කාණ්ඩයේ අවසන් මහා තරගයට මහජන බැංකුව සහ ලංකා සෝල්ට් සමාගම සුදුසුකම් ලබා ගන්නා ලදී.අවසන් පූර්ව තරගයේදී ලේක්හවුස් ආයතනය පරාජය කරමින් මහජන බැංකුවත්, ජාතික ඉතිරි කිරීමේ බැංකුව පරාජය කරමින් ලංකා සෝල්ට් සමාගමත් අවසන් තරගයට පිවිසි අතර, අවසන් තරගය අද (10) නාරාහේන්පිට ශාලිකා ක්‍රීඩාංගණයේදී පැවැත්වේ..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>10</day>
    </date>
    <link>http://www.dinamina.lk/2011/06/10/_art.asp?fn=s1106109</link>
    <topic>නෙට්බෝල් පුහුණුකාරිණියක් සොයයි</topic>
    <author/>
    <content>දකුණු ආසියා වෙරළ ක්‍රීඩා උළෙලේ නෙට්බෝල් තරගාවලියට එක්වන ශ්‍රී ලංකා පිලට පුහුණුකාරියක් බඳවා ගැනීමට බලාපොරොත්තු වේ.අද (10) පස්වරු 2.30ට ක්‍රීඩා සංවර්ධන දෙපාර්තමේන්තුවේදී මෙහි මූලික පරීක්ෂණය පැවැත්වේ.අන්තර් මාධ්‍ය පුහුණු සහතිකය හා නෙට්බෝල් තරග අත්දැකීම් පිළිබඳ සහතික ඇති අයට මේ සඳහා අවස්ථාව ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>10</day>
    </date>
    <link>http://www.dinamina.lk/2011/06/10/_art.asp?fn=f1106101</link>
    <topic>විපක්ෂයේ බොරු බේගල්වලට ජයලලිතා රැවටෙන්නේ නැහැ</topic>
    <author>සාකච්ඡා කළේ ජයසිරි මුණසිංහ</author>
    <content>ඉන්දියාවටත්, තමිල්නාඩුවටත් බොරු ගතු කියා ජනාධිපති මහින්ද රාජපක්‍ෂ මහතාගේ රට නංවන වැඩපිළිවෙළ අවුල් කිරීමට විරුද්ධවාදීන් ක්‍රියා කළත් එය සාර්ථක එකක් වන්නේ නැතැයි පාරිසරික නියෝජ්‍ය ඇමැති අල්හාජ් ඒ. ආර්. එම්. අබ්දුල් කාදර් මහතා ප්‍රකාශ කරයි.ජනාධිපතිතුමාගේ දේශපාලන ගමන පරාජයට පත් කිරීමට නොහැකි නිසා, ඊර්ෂ්‍යාවෙන් පෙළෙන විපක්‍ෂය අද අමූලික බොරු කියා ඉන්දියාවත් – අපේ රටත් අතර පවතින දිගු කාලීන මිතුදම පවා බිඳ දැමීමට කුමන්ත්‍රණයක් ආරම්භ කොට ඇති බව පෙනෙන්නට තිබෙන බවද නියෝජ්‍ය ඇමැතිවරයා කීය.ද්‍රවිඩ ජනතාවට සිදුවනවා යැයි කියන අසාධාරණකම් හා ඒවා වැළැක්වීමට කටයුතු කරන්නැයි තමිල්නාඩුවේ හඬක් නැඟීම ඇතුළු දේ්ශපාලන කරුණු රැසක් සම්බන්ධයෙන් “දිනමිණ” සමඟ සාකච්ඡාවකට එක්වෙමින් කාදර් මහතා එසේ පැවසුවේ ය.* අද වන විට මේ රටේ උතුරු - නැඟෙනහිර දමිල ජනතාවට රජයෙන් විශාල ආසාධාරණකම් සිදුවන බවට තමිල්නාඩුවේ හඬක් පැතිරෙනවා. ඒ හඬ දකින්නේ කෙසේ ද?ඇත්තටම මේ වාගේ අමූලික බොරු මතයක් අපේ රටට, රටේ රාජ්‍ය නායක ජනාධිපතිතුමාට විරුද්්ධව ගෙනයාම මම තරයේ හෙළා දකිනවා. අපේ රටේ කිසිදු ජන වාර්ගයකට අසාධාරණයක් රජයෙන් සිදු වන්නේ නෑ කියා මම බය නැතිව කියනවා. මමත් සුළු ජාතිකයෙක්. නමුත් ජනාධිපතිතුමා නම් කියන්නේ මේ රටේ සුළු ජාතීන් කියා කොටසක් නෑ. ඉන්නේ රටට ආදරය කරන හා ආදරය නොකරන කියන කොටස් දෙක පමණයි කියා.අපේ රට අවුරුදු තිහක් තිස්සේ ඉතාම අමිහිරි, කුරිරු, ම්ලේච්ඡ යුද්ධයෙන් බැට කෑවා. එවැනි අවාසනාවන්ත තත්ත්වයක් නැති කළේ ජනාධිපතිතුමාගේ අභීත නායකත්වය යි.  රටේ සියලු ජන කොටස්වලට ශ්‍රී ලංකාවේ සතර දිග් භාගයේ බියෙන් හා සැකෙන් තොරව ගමන් කිරීමට ඉඩකඩ ලැබුණේ ජනාධිපතිතුමාගේ නායකත්වයෙන් යුද්ධය නිම කිරීමට හැකි වූ නිසා යි.අද රටේ ජනතාව ජාති, ආගම්, කුල, මල, දේශපාලන සියලු භේදවලින් තොරව නිදහසේ ජීවත්වීමට ඉඩකඩ, වාතාවරණය උදාවෙලා තිබෙනවා. ඒ වාගේ උතුම් නිදහසක්, රටේ ජනතාව අත් විඳින විට, ජනාධිපතිතුමාගේ වැඩපිළිවෙල දිනෙන් දින සාර්ථකව ඉදිරියට යනවා. මේ ගමන දරා සිටින්නට නොහැකි විරුද්ධවාදී ඊර්ෂ්‍යාකාරයන් ටික දෙනෙක්, රට, රටේ ජනතාව පාවා දීමට ලෝකයට බොරු බේගල් කියනවා. ඒ හරහා ඔවුන් රට නැවැත විනාශයක් කරා ගෙන යෑමට යි උත්සාහ දරන්නේ. මේ තමිල්නාඩුවේ හඬටත් අපේ රටේ විරුද්ධවාදීන් උඩගෙඩි දෙන බව මට පෙනෙනවා. නමුත්, ඒවා සාර්ථක වන්නේ නෑ.* ශ්‍රී ලංකාව යුද අපරාධ කළ බවට චෝදනාවක් නඟමින් ආර්ථික සම්බාධක පැනවීමක් පිළිබඳ කතිකාවක් ගොඩනැඟිලා නේද?ඔය ඔක්කෝම කතා එන්නේ ජනාධිපතිතුමාගේ නිවැරැදි නායකත්වය යටතේ අපේ රට ආසියාවේ ආශ්චර්යය බවට පත්වන එක දරා ගන්න බැරි පිරිස් අතුරින්. අද රටේ පුදුමාකාර දියුණුවක් සිදු වී තිබෙන්නේ. මහා මාර්ග, විදුලිබල, සන්නිවේදන, සංචාරක, වෙළෙඳාම, වරාය, ගුවන් සේවා, අධ්‍යාපන, සෞඛ්‍ය වේවා වෙනත් ඕනෑම අංශයක වේවා දියුණුවක් සිදු වී තිබෙනවා.මේ වාගේ රටේ යටිතල පහසුකම් දියුණු කළ යුගයක් මම දැකලා නෑ. මමත් අවුරුදු 23 ක් එක දිගට ම පරාජයට පත් නොවී පාර්ලිමේන්තුව නියෝජනය කරන මන්ත්‍රී වරයෙක්. මම දැකලා නෑ මේ වාගේ රටේ, ජනතාවගේ දියුණුව, සංවර්ධනය ඇති කිරීමට කටයුතු කළ ආණ්ඩුවක්. අද මේ ආණ්ඩුවට මන්ත්‍රීවරු 161 ක් ඉන්නවා.පාර්ලිමේන්තුවේ මන්ත්‍රී ධුර 225 න් මේ තරම් ප්‍රමාණයක් ලබා ගත් ආණ්ඩුවක් තිබිලා නෑ. ඉතිං එහෙම වුණේ කොහොම ද? කියා අපි සිතන්න ඕනැ. එහෙම වුණේ ජනාධිපතිතුමාගේ දූරදර්ශී රට නංවන වැඩපිළිවෙළ පක්‍ෂ, විපක්‍ෂ බොහෝ දෙනා එකාවාගේ පිළිගැනීම යි. ඒ වැඩපිළිවෙළ පිළිගන්න බැරි ටික දෙනෙක් රටට, රටේ දියුණුවට එරෙහිව කටයුතු කරනවා. ඔය යුද අපරාධ චෝදනා එන්නේ මේ රටේ ත්‍රස්තවාදය පරාජයට පත් කළ අභීත නායකත්වයට යි. මුළු රටම වෙළා ගත් ත්‍රස්තවාදී උවදුරක් පරාජයට පත් කිරීම කොහොම ද? යුද අපරාධයක් වෙන්නේ. එතැනයි තිබෙන ප්‍රශ්නය* අපේ රටේ සුළු ජාතීන් කියා කොටසක් නැතැයි ප්‍රකාශ කළත් උතුරු - නැඟෙනහිර ජනතාවට යම් යම් ප්‍රශ්න තිබෙනවා කියා බටහිර රටවල් කියනවා. එය ඔබ පිළිගන්නවා ද?උතුරු - නැඟෙනහිර ජනතාවට පමණක් නොවෙයි ශ්‍රී ලංකාවේ ඕනෑම ප්‍රදේශයක ජනතාවට යම් යම් ප්‍රශ්න තිබෙනවා. ප්‍රශ්න ඇතිවුණා. ඒ හැම දෙයකටම හේතුව තිස් අවුරුද්දක් තිස්සේ පැවැති මහා විනාශකාරී යුද්ධය යි. මේ යුද්්ධය නිසා මුළු රටේ ම සංවර්ධනය අඩාල වුණා. ඇණ හිටියා. උතුරේ – නැඟෙනහිර සංවර්ධනය අනිත් පළාත් වලට වඩා වැඩි වශයෙන් අඩු වුණා. ඒක තමයි ඇත්ත කතාව.දැන් බලන්න, යුද්ධය ඉවරයි. රටේ සෑම පළාතකම සංවර්ධනයක්, දියුණුවක් සිදුවෙන්න පටන්ගෙන තිබෙනවා. ජනාධිපතිතුමාගේ, ආර්ථික සංවර්ධන ඇමැති බැසිල් රාජපක්‍ෂ මහතාගේ විශේෂ උනන්දුව, සොයා බැලීම් මත “නැඟෙනහිර නවෝදය”, “උතුරු වසන්තය” වාගේ වැඩපිළිවෙළ ඉතාම සාර්ථකව ක්‍රියාත්මක වෙනවා.මම, මේ ආණ්ඩුවට එකතු වුණේ, ඒ සංවර්ධනය දකින, එයට උදව් කරන එක මහා පිනක්, වාසනාවක් කියා සිතලායි. අපි ජනතාවට සේවය කරන නියෝජිතයෝ නම් කවුරු කළත් හොඳ වැඩපිළිවෙළට සහයෝගය ලබා දෙන්න ඕනැ. හැම දේටම දේශපාලන, ජාති, ආගම්, කුල මල භේද ගාවා ගන්න හොඳ නෑ.අද රටේ සිංහල, දමිළ, මුස්ලිම්, බර්ගර්, මැලේ කියා හෝ බෞද්ධ, හින්දු, කතෝලික, ඉස්ලාම් කියා හෝ භේදයක් නෑ. පළාත් අතර භේදයක් නෑ. රටේ දියුණුවක් ආරම්භ වී තිබෙනවා. අවුරුදු තිහක් ආපස්සට ගිය සංවර්ධනය, දියුණුව එක අවුරුද්දෙන්, දෙකෙන් යථා තත්ත්වයට ගේන්න අමාරුයි. දැන් ක්‍රම ක්‍රමයෙන් රටේ නවෝදයක්, ප්‍රබෝධයක් සෑම අංශයක ම සිදු වෙනවා. එයට අකුල් හෙළීම හෝ එය වැලැක්වීමට කකුල් මාට්ටු දැමීම දේශපාලනඥයින් ගේ යුතුකම නොවෙයි. අපි එක මවක ගේ දරුවෝ වාගේ සිතලා රට ගොඩනඟන්න උදව් කළ යුතුයි.* උතුරු - නැඟෙනහිර ජනතාවට පශ්චාත් යුද්ධ සමයේ දී සිදු වන සේවා ගැන ඔබ සෑහීමට පත් වෙනවා ද?අනිවාර්යයෙන් ම ඔව්? දැන් බලන්න මහා විනාශකාරී යුද්ධය නතර වී අවුරුදු දෙකයි ගත වුණේ. අද උතුරේ ගොවිබිම්, කර්මාන්ත, සේවා මධ්‍යස්ථාන ආරම්භ වීමට පටන්ගෙන තිබෙනවා. උතුරේ අවුරුදු ගණනාවක් වගා නොකළ, පුරන් කුඹුරු අක්කර ලක්‍ෂ ගණනින් වගා කරන්න පටන් ගත්තා. එළවළු, පලතුරු වගාව වැඩි වෙලා. පසුගිය දවස්වල දකුණේ එළවළු, පලතුරු මිල යම් යම් හේතු නිසා ඉහළ ගියා. ඒ මිල ඉහළයාම ගොවි ජනතාවට හොඳයි. නමුත් පාරිභෝගික ජනතාවට අවාසියි. මේ අවාසිය මකා දමන්න හැකි වුණේ උතුරේ ගොවි බිමේ අස්වැන්න දකුණේ වෙළෙඳ පොළට ආ නිසායි.අද සංචාරක කර්මාන්තය ශීඝ්‍ර ලෙස වර්ධනය වීම පටන් ගෙන තිබෙනවා. ආයෝජකයෝ මෙහි එන්න අහනවා. ඒ වාගේ යහපත්, සාමකාමී බවක් ඇති වී තිබෙන මොහොතක උතුරේ – නැෙඟනහිර ජනතාවට රජය විශාල සහන, ආධාර පිරිනමා තිබෙනවා. ඔවුන්ගේ ජන ජීවිතය යථා තත්ත්වයට පත් කර ගැනීමට උදව් දීලා තිබෙනවා.අපේ රටේ උතුරු නැගෙනහිර ජනතාවට උදව් කරන්නේ නැති ආණ්ඩුවක් තියෙනවා කියන අය සිතන්න ඕනෑ, එදා මාවිල්ආරු සොරොව්ව බේරා ගන්න ඇරැඹි මෙහෙයුම එතැනින් ඉදිරියට යන විට, ඒ පළාතේ අවතැන් ජනතාව නැවැත පදිංචි කළේ දවස් 17 ක් ඇතුළත බව. ආණ්ඩුව සාම්පුර්, මුතූර් ජනතාව දින 17 ක් යන්න ඉස්සර වෙලා නැවැත ඔවුන්ගේම ඉඩම්වල පදිංචි කළා.මහා විනාශකාරී යුද්ධය කාලේ පාසල්, රෝහල්, තැපැල් කාර්යාල, පාරවල් හරි හැටි තිබුණේ නෑ. මේ ජනතාව නැවැත පදිංචි කළේ ඒ සියලු යටිතල පහසුකම් ලබා දීලා ඉවර වෙලා යි. මුලින්ම ත්‍රිකුණාමලය, අම්පාර, මඩකළපුවේ ඒ කියන්නේ නැඟෙනහිර පළාතෙන් කොටි ත්‍රස්තවාදය පරාජයට පත් කළා. ඒ පළාතේ යටිතල පහසුකම් දියුණු කළා.ඊට පස්සේ මහා දරුණු සටන් පැවැතුණු, කිළිනොච්චිය, මුලතිව්, මන්නාරම, වව්නියාවේ සාමය ස්ථාපිත කළා.මේවා සමහරුන්ට අද අමතක යි. මහා විනාශකාරී යුද්ධයේ භයානකකම කවුරුත් අමතක කරන්නේ නෑ. නමුත් දේශපාලන වශයෙන් කුහක ටික දෙනෙක් මේවා අමතක කරලා රජයටත්, ජනාධිපතිතුමාටත් එරෙහි වෙලා සිටිනවා. ඒ අය අද තමිල්නාඩුවේ මහ ඇමැතිනී ජයලලිතා ජයරාම් මහත්මියටත් බොරු බේගල් කියාගෙන යනවා. මම සිතන්නේ නෑ එතුමිය ඒවා පිළිගනියි කියා. මම පෞද්ගලිකව එතුමියගේ යාළුවෙක්. මම එතුමියගේ දේශපාලනයට පෙර එම්. ජී. ආර්. මැතිතුමාගේ දේශපාලන කාලවල දී පවා ඔවුන්ගේ ජයග්‍රහණයන්ට සුබ පැතූ කෙනෙක්. මම ඒ නිසා එතුමිය ළඟදීම හමුවීමට බලාපොරොත්තු වෙනවා.* තමිල්නාඩුවේ මහා ඇමැතිනිය ප්‍රධාන පිරිස හමුවී ඔබ සාකච්ඡා කිරීමට බලාපොරොත්තු වන්නේ මොනවා ද?අපේ රටේ අද උතුරු - නැඟෙනහිර ඇති වී තිබෙන සාමකාමී, සංවර්ධන තත්ත්වයන් ගැන මම එතුමියට කරුණු කියනවා. ඒ වාගේ ම එතුමියගේ නියෝජිත පිරිසක් මෙහි කැඳවා ඔවුන්ට උතුරේ ඇත්ත තත්ත්වය පහදා දීමට මම කටයුතු කරන්න සූදානම්. එතුමියගේ සිත් අපේ රටේ ජනාධිපතිතුමා, ආණ්ඩුව කෙරෙහි බිඳවීමට ක්‍රියා කරන විරුද්ධවාදීන් ටික දෙනාගේ කැත වැඩ ගැන මම කරුණු පහදාදීමට බලාපොරොත්තු වෙනවා..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>10</day>
    </date>
    <link>http://www.dinamina.lk/2011/06/10/_art.asp?fn=f1106102</link>
    <topic/>
    <author/>
    <content>රටක නීතිය හා සාමය ආරක්ෂා කිරීමේදී පොලිසියට හිමිවන්නේ වැදගත් ස්ථානයක්. ඔවුන්ගේ ක්‍රියා පටිපාටිය අනුව තමයි පොලිසියට කුමන ස්ථානයක් හිමිවනවාද යන්න තීරණය වෙන්නේ. කෙසේවෙතත් අපේ රටේ පොලිසිය පිළිබඳ ජනතාවට ඇත්තේ හොඳ ප්‍රතිරූපයක් නම් නොවෙයි.“අකුණට” පණ පොවමින් ලියූ පළමු ලිපියේ සිටම අපේ ප්‍රධාන මාතෘකා වූයේ මේ සමාජ ප්‍රපංචය තුළ මිනිසුන්ට පොලිසියෙන් සිදුවූ අසාධාරණ, අයුක්ති සහගත ක්‍රියාවන් පිළිබඳවයි. පොලිසියෙන් මෙන්ම මේ රටේ කුමන ආයතනයකින් හෝ අසාධාරණයකට ලක් වූ මිනිසුන්ගෙන් එම අසාධාරණයන්ට එරෙහිව නැඟීසිටින්නේ එහෙමත් අයෙක් පමණයි. ඒ හේතුවම අසාධාරණය රජයන්නට රුකුලක් වන බවයි අපේ නම් හැඟීම.එසේම මේ රටේ නීතිය පිළිබඳ ජනතාව තුළ පවතින අල්ප දැනුමද මෙයට ප්‍රධාන හේතුවක් වෙලා තිබෙනවා. “නොදන්නා” ජාතියක් ඉන්න තාක්කල් බලධරයන්ට තමන්ගේ නොහොබිනා කමින් විරාජමානව සිටිය හැකියි. එහෙත් මින් ජනතාව මුදා ගැනීම ජනමාධ්‍ය සතුව පවතින පරම යුතුකම ඔස්සේ අප පළමු වෙඩිමුරය පත්තු කළෙමු.නිරෝෂන්ට පහරදීමමේ රටේ සිදුවන බොහෝ අසාධාරණකම්වලට බලධරයන් ඍඡුව හෝ වක්‍රාකාරව වගකිව යුතුයි. පසුගිය දිනෙක අපේ මාධ්‍ය සහෘදයකුවන නිරෝෂන් ප්‍රේමරත්නට පහරදීමේ සිද්ධියේදී එක්තරා රූපවාහිනි නාලිකාවක හිටපු පොලිස්පතිවරයා කළ ප්‍රකාශයක් මෙයට කදිම නිදසුනක්. ඔහු එම නාලිකාවේදී පවසා සිටියේ ‘පොලිසියේ නිලධාරින් අනවශ්‍ය ආකාරයෙන් පහර දුනහොත් ඔවුන්ට එරෙහිව විනය ක්‍රියාමාර්ගයක් ගන්නා බවයි. මේ ප්‍රකාශය කළ පොලිස්පතිතුමාගෙන් අපට අසන්නට ඇත්තේ ‘අනවශ්‍ය පහරදීම’ක් ගැන කියන්නේ අවශ්‍ය පහරදීම්ද තිබෙන නිසාදැයි යන්නයි. පොලිස්පතිවරයාගේ මේ ප්‍රකාශයෙන් නොකියා කියන්නේ පොලිසියට අවශ්‍ය විටෙක හොඳ හැටි අහිංසක සිවිල් ජනතාවට පහරදීමට බලයක් ඇති බව නොවේද?. ඔහුගේ මේ ප්‍රකාශයෙන් පෙනී යන්නේ පොලිසියේ ලොකු ලොක්කන්ගේ සිට පොඩි පොඩ්ඩන් දක්වා අවශ්‍ය ප්‍රමාණයට සිවිල් ජනතාවට පහරදීමේ අයිතිය සලසා ඇති බව නොවේද?මාධ්‍යවේදී නිරෝෂන්ට පහරදීමේ සිද්ධියේදී පොලිස්පතිතුමා ගත් ක්‍රියාමාර්ගය ගැන අපට ඇත්තේ පැහැදීමකි. සිද්ධියට අදාළ නිලධාරින් දෙදෙනාගේ වැඩ තහනම් කිරීමට වහා පියවර ගත් ඒ පොලිස්පතිතුමාම Qඅකුණින්’ හෙළිකළ පොලිස් නිලධාරීන්ගේ විනය විරෝධී සාපරාධී ක්‍රියා හමුවේ මුනිවත රැකීම නම් මහා අරුමයකි. පහතින් දැක්වෙන්නේ අකුණ හෙළිකළ සිද්ධි කිහිපයක් පමණි. මේවා අපි නැවත නැවතත් සිහිපත් කරන්නේ පොලිසිය තුළ ජඩ වැඩ රජකරවන මෙවැනි නිලධාරීන්ට එරෙහිව දැන්වත් පියවරක් ගැනීමට අලුතින් පත්වන පොලිස්පතිවරයා හෝ කටයුතු කරාවී යැයි අප තුළ පවතින ‘සිහිනය’ නිසාවෙනි. එය සිහිනයක්ම නොවේවායි අප ප්‍රාර්ථනා කරන්නෙමු.2011-03-04 - දොඩංගොඩ පොලිසියේ සිද්ධිය 2011–03-11 - තලවකැලේ පොලිසියේ සිද්ධිය 2011-04-01 - බදුරලිය පොලිසියේ සිද්ධිය 2011-04-22 - පෝද්දල පොලිසියේ සිද්ධිය 2011-05-13 – මොරොන්තුඩුව පොලිසියේ සිද්ධිය 2011-05-27 - මොරටුව පොලිසියේ සිද්ධියසමාජ පිළිලයක්එහෙත් මේ කිසිදු සිද්ධියකට අදාළ නිලධාරීන්ට එරෙහිව මෙතෙක් පොලිස්පතිතුමා ප්‍රමුඛ බලධාරීන් ක්‍රියා කර ඇති බවක් නම් අපට දැන ගන්නට නැත. සමාජයට පිළිලයක් වන මේ නිලධාරීන් ඇතැම්විට පොලීසියට නම් වීරයන් වන නිසා මෙලෙස බලධරයන් නිද්‍රාශීලිව සිටින්නේ දැයි යන්න ගැන අපට සාධාරණ සැකයක් ඇතිවීම යුක්ති යුක්තය.මේ රටේ නීතිය කියා දෙයක් තිබෙන බව කවුරු කවුරුත් සිතාගත යුතුය. ඒ පිළිබඳව දැන ගැනීමට ජනතාවටද අයිතියක් ඇත. තමා මේ රටේ පුරවැසියකු නම් මේ රටේ නීතිය අල්ප වශයෙන්වත් දැන සිටීම මඟින් තමන්ට සිදුවිය හැකි අසාධාරණකම් වළක්වා ගත හැකි බවයි අපේ හැඟීම.අදද අපට හෙළි කිරීමට ඇත්තේ පොලිසියේ තවත් දූෂිත සිද්ධියක් ගැනයි. අද අකුණේ කතානායකයා හික්කඩුවේ තුඩුවෙගොඩවෙල පන්සල ඉදිරිපිට පදිංච් මුතුවාහැන්නැදි හැරිසන් මහතායි.හැරිසන් මහත්තයා ඔහුගේ දුක්බර කතාව අපට කිව්වේ මේ අයුරින්.2008 අප්‍රේල් 02 දින හික්කඩුව පොලිසියේ උප පරීක්ෂක සංජීව සෙනෙවිරත්න තවත් කොස්තාපල් කෙනකු සමඟ අපේ නිවෙසට ආවා. ඇවිත් මගේ පුතාගෙන් ඇහුවා කුඩු තියෙන්නේ කොහෙද කියලා. මගේ පුතා කිව්වා ‘ මං දන්නේ නැහැ මම ඒ වගේ දේවල් කරන්නේ නැහැ’ කියලා. එතකොට සංජීව සෙනෙවිරත්න අතේ තිබුණු ගිනි අවියෙන් මගේ පුතාට පහරක් දී ‘නැති කුඩු ගන්න මැජික් එක අපි දන්නවා’ කියලා කිව්වා. ඊට පස්සේ ‘යමං’ කියලා මගේ පුතා මිදුලට අරගෙන ගියා. මිදුලට ගෙනිහිං පුතාට සංජීවත් එයත් එක්ක ආපු කොස්තාපලුත් තිරිසනකුට ගහනවටත් වඩා අන්ත විදිහට ගැහැව්වා මහත්තයෝ. දෙයියනේ ඒ වෙලාවේදී පුතා කිව්වා මාව බේරගන්න තාත්තේ කියලා. මම ගිහින් සංජීවගෙන් ඇහුවා වරදක් නැති මගේ පුතාට ගහන්නේ ඇයි කියලා. ඊට පස්සේ සංජීව මටත් ගහලා අසභ්‍ය වචනයෙන් බැණ බැණ ඇදගෙන ගියා.වද හිංසාඒ විදිහට ඇදගෙන ගිහින් හික්කඩුව පොලිසියේ කූඩුවට අප දෙදෙනාම දැම්මා. කූඩුවට දාලා ටික වෙලාවකට පස්සේ මගේ පුතා කූඩුවෙන් එළියට අරගෙන මට පෙනෙන විදිහට තියලා එයාට හොඳටම ගැහුවා මහත්තයෝ. සංජීව පුතා බිම දාලා එයාගේ ඇඟ උඩ නැඟලා සිටියා.පියෙකු ඉදිරියේ මෙවැනි නින්දිත අයුරින් පහරදීමට තරම් හික්කඩුව පොලිසියේ උප පොලිස් පරීක්ෂකවරයා තිරිසන් වෙද්දි හැරිසන් මහතාට සිදුවූයේ කඳුළු පිරි දෙනෙතින් සිය පුතු දෙස බලා සිටීම පමණි. පියකුගේ නෙතු අගින් කඳුලක් ගලායාම ඉතාම කලාතුරකින් සිදුවන දෙයක්. ඒ පියකු කොතරම් දුක් කරදර පැමිණියත් එය දරා ගැනීමට ඔහු සතුව පවතින ශක්තිය නිසාය.එහෙත් මේ සිද්ධිය කියාගෙන යනවිට හැරිසන් මහතාට ඉබේටම ඇඬුම් ආවේ තමා ඉදිරිපිට සිය පුතාට දුන් වධ හිංසා නැවතත් තමා ඉදිරියේ භයානක හීනයක වෙස් ගනිමින් රඟ දක්වන්නට වූ විටදී ය.ඊට පස්සේ මහත්තයෝ මාවත් කූඩුවෙන් එළියට අරගෙන පුතාගේත් මගේත් අත් එකතු කරලා මාංචුදාලා ආරච්චිකන්ද ග්‍රාමීය රෝහලට අරගෙන ගියා. එහිදී මා බීමතින් සිටින බවට වෛද්‍යවාර්තාවක් දෙන ලෙස සංජීව එහි සිටි කොඩිතුවක්කු නමැති වෛද්‍යවරයාට පැවැසුවා. එවිට මා කලක් තිස්සේ හෘදයාබාදයකින් පෙළෙන නිසා නිසි වෛද්‍යවාර්තාවක් ලබා දෙන ලෙස ඉල්ලා සිටියා.නොකළ වරදක්ඊට පසුව මම දැන ගත්තා නඩු අංක 8049 ගාල්ල මහේස්ත්‍රාත් උසාවියේ බීමතින් නගරයේ අශෝභන ලෙස හැසිරුණා කියලා නඩුවක් පවරලා තිබෙන බව. 2008 අප්‍රේල් 08 වැනිදා අධිකරණයේ පෙනී සිට මා නිවැරැදිකරු කියලා ප්‍රකාශ කළා. එහෙත් පැමිණිල්ල එදා උසාවියට පැමිණ සිටියේ නැහැ. 2008 අප්‍රේල් 08 වැනිදා ඉඳලා 2011 වසර දක්වා වසර තුනක් මා උසාවි ගියා.නොකළ වරදක් නිසා මගේ කාලයත් ධනයත් නිකරුණේ වියදම් වුණා. අවසානයේ දී අධිකරණය මඟින් 2011 මාර්තු 15 වෙනිදා පැමිණිල්ල උනන්දුව නොදක්වන නිසා මා නිදොස් කොට නිදහස් කළා.මහත්තයෝ සංජීව සෙනෙවිරත්න කියන එක් කෙනා දැන් යක්කලමුල්ල පොලිස් ස්ථානයේ පොලිස් පරීක්ෂක තනතුරට උසස් කර යවලා.තමන් දමන පැමිණිල්ලේ වගකීමවත් ගන්න බැරි සංජීව සෙනවිරත්නලාට තවත් උසස්වීම් ලබාදීමෙන් සිවිල් ජනතාව පාගා දැමීමට තව තවත් රුකුල් දීමට ලොකු ලොක්කන් කටයුතු කර තිබීම මහා ඛේදවාචකයකි.පොලිසිය ඉදිරියේ මහා ලොකු අකුරින් ගසා තිබෙන ‘බොරු පැමිණිලි දැමීම දඬුවම් ලැබිය හැකි වරදක්’ යන බෝඩ් ලෑල්ලෙන් කියන කතාව පොලිසියට බලපාන්නේ නැත්දැයි යන්න නම් අප දන්නේ නැත.එසේම පොලිසියේ ජඩ වැඩ ඉටු කර ගැනීමට රුකුල් දෙන ආරච්චිකන්ද ග්‍රාමීය රෝහලේ කොඩිතුවක්කු නමැති වෛද්‍යවරයා ගැනද අපට ඇත්තේ මහත් පිළිකුළකි. උන් උන්ගේ අමනකම් ඉටු කරගැනීමට වෛද්‍ය වෘත්තියද පාවාදෙන මෙවැනි වෛද්‍යවරුන් ව්‍යාජ වෛද්‍ය සහතික ලබා දෙමින් පොලිස් සපත්තුව ලෙවකන භූමිකාව රඟ දැක්වීම නම් අප අනුමත කරන්නේ නැත.මෙලෙස විනය විරෝධි ලෙස කටයුතු කරන, මූලික මිනිස් අයිතිවාසිකම් අමු අමුවේ උල්ලංඝනය කළ හික්කඩුව පොලිසියේ සංජීව සෙනවිරත්න නමැත්තාට එරෙහිව විනයානුකූල පියවරක් ගත යුතුය. ලැජ්ජාවක් කියා දෙයක් ඇත්නම් දැන්වත් දෑසේ නිදි ගැට පිසදමා පොලිස් නිල ඇඳුමට පහරන මෙවැනි අමන නිලධාරීන් පොලිසියෙන් අතුගා දමා, මේ ආයතනය ජනතා ආයතනයක් කිරීමට වගකිව යුත්තන් කටයුතු කළ යුතු බවයි අපේ හැඟීමයි.අවසන් වශයෙන් අපට ප්‍රාර්ථනා කිරීමට ඇත්තේ මෙයද මෙතෙක් කල් පළවූ අයුරින් ලිපියකටම පමණක් සීමා නොවේවායි යන්නයි.    .</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>10</day>
    </date>
    <link>http://www.dinamina.lk/2011/06/10/_art.asp?fn=f1106103</link>
    <topic/>
    <author>චන්දන ජයවීර චිත්‍රණය අරවින්ද සේනාධීර</author>
    <content>අග්‍රගණ්‍ය සිනමාකරු ආචාර්ය ලෙස්ටර් ජේම්ස් පීරිස් ප්‍රථම ජාත්‍යන්තර සම්මානය ලබා හැට වසරක් සැමරීම හා ප්‍රවීණ සිනමා නිර්මාණවේදිනී සුමිත්‍රා පීරිස් ගේ සිනමා දිවියට වසර පනහක් ගතවීම නිමිති කරගෙන ලෙස්ටර් - සුමිත්‍රා පදනම ආරම්භ කිරීම පසුගියදා ප්‍රමුඛ ඉන්දීය සිනමා අධ්‍යක්ෂක ආචාර්ය අදුර් ගෝපාල ක්‍රිෂ්ණන්ගේ සහභාගීත්වයෙන් සිදු විය. එම පදනමේ අරමුණු පිළිබඳ හා ලාංකේය සිනමාව ගැන ඔවුන් දෙපල දැක්වු අදහස් මෙසේය.* ලෙස්ටර් - සුමිත්‍රා පදනමේ ප්‍රධාන අරමුණක් බවට චිත්‍රපට සංරක්ෂණය පත්වන්නේ ඇයි ?මේ වන විට ලෝක සිනමාවට වසර එකසිය දහයක් හා ලාංකේය සිනමාවට හැට වසරක් ගතවී තිබෙනවා. මේ කාලය තුළ අපේ රටේ නිර්මාණය වූ දහස් ගණනක් වූ චිත්‍රපට අතරින් වර්තමාන පරම්පරාවට නරඹන්න ඉතිරිව තිබෙන්නේ අතලොස්සක් පමණයි.අපේ නිර්මාණ බොහොමයක ප්‍රදර්ශන මට්ටමේ පිටපත් නැහැ. මම මේ ගැන හඬක් මතුකළේ 56 රේඛාව ඇති කරපු කාලයේ සිට. ඒ කාලේ සමහරු ඒ ගැන මට හිනා වුණා. නමුත් ඒ වෙන කොටත් රටවල් 183 ක් චිත්‍රපට සංරක්ෂණය කිරීම පටන් අරගෙනයි තිබුණේ. එහි ප්‍රතිඵලයක් නිසා තමයි ලෝකයේ මුල්ම චිත්‍රපටය වන ලුමියර් සහෝදරයන්ගේ නිහඬ චිත්‍රපටය පමණක් නෙවෙයි ඒ සඳහා යොදාගත් කැමරා, ප්‍රක්ෂේපණ යන්ත්‍ර, පෝස්ටර් වගේ දේවල් ඔවුන් සංරක්ෂණය කළේ.නමුත් අපේ රටේ ඒ වගේ දෙයක් ක්‍රියාත්මක නොවුණේ ආර්ථික මට්ටම අනුව එවැන්නක් ක්‍රියාත්මක කළ නොහැකි යයි වගකිවයුත්තන් කල්පනා කළ නිසා වෙන්නැති.අදටත් අපි අපේ පැරණි කලා උරුමයන් ගැන ආඩම්බරයෙන් කතා කරනවා. ඒ විදිහට අනාගතයට අපිව ගෙනයන්න සමකාලීන කලා නිෂ්පාදන වලින් ඉතිරි වෙලා තිබෙන්නේ මොනවාද ? මේක බරපතළ ප්‍රශ්නයක්. අපි සුළුවෙන් හෝ මෙම පදනම හරහා උත්සාහ කරන්නේ ඒ සඳහා ආරම්භයක් ගැනීමටයි. නමුත් ඒක අපිට තනිවම කරන්න පුළුවන්කමක් නැහැ. අපිට මහජනයා වෙනුවෙන් ඉතිරි කර යන්න වෙන දෙයක් නැහැ. අපි නැති කාලෙක අනාගත පරම්පරාවෙ ප්‍රයෝජනය සඳහා අපි ඉතිරි කළ සම්පත් බෙදා දෙන්නයි මේ පදනම ඇති කළේ.නමුත් පදනමේ අරමුණ චිත්‍රපට සංරක්ෂණය පමණක් නොවෙයි. එය අපේ මුලික බලාපොරොත්තුවක්. මොකද ඒවා ඇතුලේ තිබෙන්නේ අපේ ජීවිතය නිසා. මේ නිර්මාණ නැතිවුණු දවසට මැකිලා යන්නේ අපි ක්ෂේත්‍රය වෙනුවෙන් දායක වූ වසර පනහක හෝ හැටක ආයු කාලයක් පමණක් නෙවෙයි.* සංරක්ෂණ වැඩ පිළිවෙළකදී කවර නිර්මාණයක් තෝරා ගත යුතුද ? සෑම චිත්‍රපටයක්ම සංරක්ෂණය කිරීම ප්‍රායෝගිකව කළ නොහැක්කක් නේද ?ඒක ඇත්ත. නමුත් සෑම චිත්‍රපටයක්ම පැවැත්මක් ඉල්ලා සිටිනවා. සංරක්ෂණය කරන්නේ කුමක්ද ? යන්න සාකච්ඡාවක් තුළින් සිදු විය යුත්තක්. සිනමාව වෘත්තාන්ත චිත්‍රපටයට පමණක් සීමා වෙන්නේ නැහැ. වාර්තා චිත්‍රපටයක පමණක් නෙවෙයි ‘නිව්ස් රීල්’ එකක පවා ඓතිහාසික වටිනාකමක් තිබෙනවා. මොකද ඒවා අපිට නැවත මැවිය නොහැකි නිසා. කලාත්මක චිත්‍රපටි ගැන වගේම වානිජ අතින් සාර්ථක වූ චිත්‍රපටි ගැනත් අපි මෙතැනදී අවධානය යොමු කරන්න වුවමනායි. ‘සිකුරු තරුව‘ හෝ ‘හඳපාන’ වගේ චිත්‍රපටයක් ඇයි ආදායම් වාර්තා තිබ්බෙ කියන එක දැන ගන්න විග්‍රහ කරන්න ඉගෙන ගන්න චිත්‍රපටය පැවතිය යුතුය.* ඔබ දෙපලගේ චිත්‍රපට අතරින් විදේශ රටක හෝ සංරක්ෂණයට ඇති චිත්‍රපට මොනවාද ?අමෙරිකාවේ දකුණු කැලිපෝනියා විශ්වවිද්‍යාලය හැව්ලොක්පැකාට් පරිගණක සමාගමේ අනුග්‍රහයෙන් ‘ගම්පෙරලිය’ නෙගටිව් පටය සංරක්ෂණය කළා. ප්‍රංශයේ ලොකු උනන්දුවක් තිබෙනවා ‘නිධානය’ සංරක්ෂණය කරන්න. නමුත් ඒකට සුදුසු පිටපතක් හොයා ගන්න නැහැ. ලංකාවේ තියෙන්නේ ඩුප්ලිකේට් එකක්. ඒකෙන් පිටපතක් හැදුවොත් පරම්පරා තුනක් රූප ගුණය අඩු වෙනවා. ‘ගඟ අද්දර’ ජපානය මිලදී ගත්ත නිසා ඒක ආරක්ෂා වෙලා ඇති. ‘සාගර ජලය’ පිටපතක් ප්‍රංශයේ තිබෙනවා. නමුත් ඒක අපිට වත් බලන්න බැහැ. ඊට අමතරව ‘රේඛාවේ’ පිටපතක් තියෙනවා.අපි දන්න විදිහට අපේ චිත්‍රපට ඉතිරිවෙලා තිබෙන්නේ මේ ටික විතරයි.* තරගකාරී ජාත්‍යන්තර සිනමා සම්මාන උළෙලක් ඉදිරියේදී මෙරට තුළ ඇති විය යුතු යැයි ඔබ පවසන්නේ ඇයි ?අපට තරම් දීර්ඝ සිනමා ඉතිහාසයක් නැති සිංගප්පූරුව, තායිලන්තය, හොංකොං වැනි රටවල් සිනමා සම්මාන උළෙල මගින් සිනමා සංස්කෘතියක් පවත්වාගෙන යනවා.තරගකාරී උළෙලක් පැවැත්වීම මගින් දේශීය සිනමාකරුවන්ට සිය හැකියාවන් ජාත්‍යන්තර තලයේ සිනමාකරුවන් සමග සැසඳීමට හැකියාවක් ලැබෙනවා. එවගේම දැනුම සබඳතා හුවමාරු කර ගැනීමට ඉඩක් ලැබෙනවා.ප්‍රේක්ෂකයන් නිරන්තරයෙන් සිනමාව ගැන අවදියෙන් තැබීමටත් තරගකාරී ජාත්‍යන්තර සිනමා සම්මාන උළෙලක් මෙරට පැවැත්වීම හේතු වෙනවා. එය කොළඹ හෝ නුවර ජාත්‍යන්තර සිනමා උළෙල ලෙස ස්වාධීනව වර්ධනය වන උළෙලක් කළ යුතුයි.මෑතකදී සාහිත්‍ය වෙනුවෙන් පැවැත්වූ ‘ජාත්‍යන්තර ගාලු සාහිත්‍ය උළෙල’ හොඳ විදේශ අවධානයක් ලැබුණා. ඒ වගේ විදේශ චිත්‍රපට උළෙලකටත් අවධානයක් දිනා ගත හැකියි.* ජාත්‍යන්තර සිනමා සම්මාන උළෙල සංස්කෘතියක් ඇති කිරීමෙන් එහි ප්‍රතිලාභය ලැබෙන්නේ සිනමාවට පමණක්ද ?අපේ රටේ දීර්ඝ කාලයක් තිස්සේ පැවැති යුද්ධය නිසා එවැනි උළෙලක් සංවිධානය කිරීම කල් ගියා වෙන්න පුළුවන්. නමුත් දැන් ඒ සඳහා හොඳ වාතාවරණයක් ඇතිව තිබෙනවා.ජාත්‍යන්තර චිත්‍රපට උළෙලක් ලංකාවේ පැවැත්වීම සංචාරක කර්මාන්තයේ දියුණුවට බලපානවා. ඉන්දියාව ‘දිල්ලි චිත්‍රපට උළෙල’ ගෝවට ගෙන ගියේ ඒ ගැන හිතලයි. අපිටත් කොළඹ, නුවර, ගාල්ල කේන්ද්‍ර කර ගෙන හොඳ චිත්‍රපට උළෙලවල් තුනක් ඇති කළ හැකියි.කාන් හා ඔස්කාර් චිත්‍රපට උළෙල කානිවල් එකක ස්වභාවයක් අරගෙන තිබෙනවා. එහි දීප්තිය ලැබෙන්නේ සිනමාවට පමණක් නෙවෙයි. අපේ සිනමාවත් එවැනි ආකර්ෂණීය තත්ත්වයකට පත් කළ හොත් වානිජ වශයෙන් සාර්ථක කරන්න පුළුවන්.* සමකාලීන සිනමාකරුවන් යුද්ධය සිනමාව සඳහා ග්‍රහණය කර ගෙන ඇති ආකාරය ගැන ඔබ සෑහීමට පත් වෙනවාද ?ඔවුන් ඒ ගැන විශාල උනන්දුවක් දක්වන බව මෑත කාලයේ නිර්මාණය වූ සිනමා නිර්මාණ වලින් පෙනෙනවා. සිනමා නිර්මාණයකින් ප්‍රකාශ විය යුතු කාව්‍යමය යථාර්ථය සමාජ යථාර්ථයට වෙනස්. සිනමාකරුවා යථාර්ථය මතු කරන්නේ යටිපෙළ අරුත් මගින්.සමහර අය මගේ චිත්‍රපටවල දේශපාලන යථාර්ථය නියෝජනය වෙන්නේ නැහැයි කියන්නේ මේ ගැන අවබෝධයක් නැති නිසයි.සිනමාව තරම් සාර්ථක ලෙස වෙනත් කිසිම මාධ්‍යයකට මනුෂ්‍යත්වය ප්‍රතිනිර්මාණය කරන්න බැහැ. සිනමාකරුවා මවන රූපය ස්ථිරයි. ඒ වගේම එයට අතීතයක් හෝ අනාගතයක් නැහැ. ඒ නිසා අද ඔබට චැප්ලින්ගේ චිත්‍රපටයක් සමකාලීන චිත්‍රපටයක් බලන්නාක් මෙන් නැරඹිය හැකියි.* ඔබගේ සිනමා කෘතීන් සමාජගත කිරීමට විචාරකයින්ගෙන් ලැබුණු සහය වර්තමාන සිනමාකරුවන්ට සමකාලීන විචාරකයින්ගෙන් ලැබෙන බවක් පෙනෙනවාද ?රෙජී සිරිවර්ධන, ඒ. ජේ. ගුණවර්ධන, අජිත් සමරනායක වැනි විචාරකයින් නොසිටින්නට අපට චිත්‍රපටකරුවන් ලෙස ඉදිරියට යා නොහැකි වෙන්න තිබුණා. අපි හදපු චිත්‍රපට ප්‍රේක්ෂකයන් වෙත අරගෙන යන්න ඔවුන්ගෙන් විශාල මෙහෙයක් ඉටු වුණා. ඔවුන් සිනමාකරුවන් හා ප්‍රේක්ෂකයන් අතර පාලමක් තැනුවා.ප්‍රසන්නට, හදගමට හෝ විමුක්තිට වර්තමාන විචාරකයින්ගෙන් එවැනි සේවයක් ඉටු වූවා යැයි කියන්න බැහැ. ඔවුන් ඒ අයගේ චිත්‍රපටවල ලිංගිකත්වය හෝ වස්තු විෂය ගැන කතා කළ ආකාරය ගැන සෑහීමට පත් වෙන්න බැහැ..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>10</day>
    </date>
    <link>http://www.dinamina.lk/2011/06/10/_art.asp?fn=f1106104</link>
    <topic/>
    <author>නදීෂානි පි‍්‍රයංගිකා ඡායාරූප ලලිත් සී. ගමගේ</author>
    <content>දශක පහක් පමණ කාල පරාසයක් තුළ අපටම අනන්‍ය වූ දේශීය සංගීතයේ අනන්‍යතාවය සොයා යමින්, නවමු සංගීත සම්ප්‍රදායක් බිහි කරවීමට පණ්ඩිත් අමරදේව ශූරීන් දැරූ පරිශ්‍රමය තුළින් අපට හිමිවූ දෑ බොහෝය. ආසියාවේ නොබෙල් ත්‍යාගය සේ සලකනු ලබන මැග්සෙයිසේ සම්මානයත්, ඉන්දියාවේ පද්ම ශ්‍රී, ශ්‍රී ලංකාවේ දී ජනාධිපති සම්මානයෙන් ද පිදුම් ලැබූ පණ්ඩිත් අමරදේවයන්ගේ නිර්මාණ සංරක්ෂණය කරමින් ඒවා ඉදිරි පරපුරට දායාද කරනු වස් නිර්මාණය වූවකි අමරදේව පදනම.දේශීයත්වය, දේශීය සම්ප්‍රදායේ සුභාවිත සළකුණු සොයා පර්යේෂණාත්මක වූ දෑ ඉටු කරමින්, අනාගත සෞන්දර්යවාදී ජීවනාලියට බොහෝ දෑ ඉතිරි කරන්නට ඔහුට අවැසි විය. එකී ප්‍රයාමය මල් ඵල ගන්වමින් අමරදේව පදනම බිහිවන්නේ මීට කලකට පෙරය. ඒ, පණ්ඩිත් අමරදේවයන්ගේ දයාබර පුතුන්ගේත්, බිරිඳගේත් උත්සාහයක ප්‍රතිඵලයක් ලෙසිනි.ඒ අනුව 2010 වසරේ ජුනි මස 05 වන දින බත්තරමුල්ලේ ජනකලා කේන්ද්‍රයට පෑයුවේ තවත් සුපුන් සඳකි. ඒ, ඉන්දියාවේ පමණක් නොව ලෝ සුපතල තබ්ලා වාදන ශිල්පියෙකු, ආචාර්යවරයෙකු වන ශ්‍රී පර්තභාරථි මුඛර්ජි ඇදුරුතුමන්ගේ සම්ප්‍රාප්තියයි.භාරත දේශයෙහි පවතින්නා වූ විවිධාකාර වූ සංගීත ගුරුකුල අතරින් බෙනාරස් ගුරුකුලය නියෝජනය කරන ඔහු මෙරටට පැමිණියේ ප්‍රථම වතාවටය. වරක් දෙවරක් නොව ලෝකවාසී සෞන්දර්ය හිතකාමී ජනයා අතරේ සිය ප්‍රතිභාව ඔහු ප්‍රතිනිර්මාණය කරවූයේ අපූර්ව මතකයන් රැසකට මුලපුරමිනි.ස්වකීය පියාණන්ගේ තබ්ලා දිවියට අත්පොත් තැබූ ඔහු ඉන් ඉක්බිති පණ්ඩිත් ශංකර් ප්‍රසාද් යටතේ තබ්ලා වාදනය ප්‍රගුණ කරවීය. ඒ ලැබූ ප්‍රතිභාවත්, ආභාසයත්, ව්‍යුත්පත්තියත් තුළ ස්වකීය අනන්‍යතාවය ලොවට ගෙන ඒමට ඔහුට හැකිවිය. බෙනාරාස් ගුරු කුලයේ අවසාන ශිල්පියා වන්නේ ඔහුය. ඒ මන්ද යත්, මීට වසරකට පෙර ඔහුගේ ආචාර්ය තුමන් මියගිය හෙයිනි.එබැවින් ස්වකීය සම්ප්‍රදායේ අනන්‍යතාවය පෙරදිගට ගෙන ඒමත්, එතුළින් ශිෂ්‍ය පරම්පරාවක් බිහිකරවීමත් ඔහුගේ අරමුණකි.ශ්‍රීමති සුහාමුග්ගල්, බේඛම් පරවියුල්තානා වැනි විශ්ව කීර්තියට පත් සංගීතවේදින්ට සංගීතයේදී වාදනයෙන් සහය වූ ඔහු, රොස් ඩැලී සමඟ යුරෝපය පුරා ප්‍රසංගයන්ට දායක විය. වරෙක, වාදනයෙන්ද, සංගීතයෙන්ද සහය වූ ඔහු, 2004 වසරේ දී ඇතැන්ස් ඔලිම්පික් උළෙලේ දී සමාරම්භක මොහොතේ දී වාදනයෙන් ස්වකීය සහය ලබාදුනි.පණ්ඩිත් අමරදේවයන්ගේ “රිද්ම භාවනා” වැඩමුළුව වෙනුවෙන් ඔහු මෙරටට පැමිණෙන්නේ ප්‍රථම වතාවටය.ඔහුගේ දැක්මට අනුව ගුරු යනු ගු (= අන්ධකාරය), රු (= ආලෝකය) ආලෝකයෙන් අන්ධකාරය දුරු කිරීම ගුරුවරයාගේ කාර්යය වේ. බෙනාරස් ගුරු කුලය අප ගුරු කුලයන්ට වඩා විශේෂ වේ. ඒ මන්ද යත්, තබ්ලා වාදනය තුළින් ප්‍රසාංගික බව ගෙන එන්නට ද ඒ තුළ හැකියාව ලැබෙන හෙයිනි.නවීන තාක්ෂණය හා මුසුව යමින් සාම්ප්‍රදායිකත්වය ද, සාම්ප්‍රදායිකත්වයෙන් ඔබ්බට යමින් නවීනත්වය ද එකසේ ග්‍රහණය කර ගනිමින් ඒ තුළ නවමු සම්ප්‍රදායක් නිර්මාණය කරන්නට ද හැකිවිනි. තබ්ලාව වූ කලී ගායනයේ දී සහය වන්නා වූ සංගීත භාණ්ඩයක් පමණක් ම නොවේ. එසේම එය සර්පිනාවේ තත් වෙනස්කර හඬ වාදනය කළ හැකිසේ ද නොවේ.තබ්ලාව නර්තනයේදී ද, ගායනයේදී ද, වාදනයේ ද එකසේ සහය කරගත හැකි භාණ්ඩයක් සේ බෙනාරස් ගුරු කුලය දකියි.ලක්නව් ගුරු කුලයේ සිට බෙනාරස් ගුරු කුලය දක්වා සන්සන්දනයේ දී එක් එක් ගුරු කුලයන්ගේ ශිල්පීය ක්‍රමය අනුව එහි තාල, රාග වෙනස් මුහුණුවරක් ගනී. එකී බෙනාරස් ගුරු කුලයේ අන්තර්ගත, තබ්ලා ශිල්පීය ක්‍රමවේදයන් හි ශිල්පීය ඥානය, මෙරට සෞන්දර්යට හිතැති දූ පුතුනට ලබාදීම ශ්‍රී පර්තසාර්ති මුඛර්ජි ආචාර්ය තුමන්ගේ අදහස වේ.එම අරමුණ සාක්සාත් කරන්නට, පණ්ඩිත් අමරදේවයන්ගේ සංකල්පයක් අනුව නිර්මිත ‘රිද්ම භාවනා’ වැඩමුළුව මහඟු පිටුබලයකි.ජුනි මස 10 වනදා සවස 6.30 ට, වැඩමුළුවක සුපැහැදිලි ප්‍රතිඵල ද සමඟින්, ශ්‍රී පර්තසාර්ති මුඛර්ජි ආචාර්ය තුමන්ගේත්, මෙරට ඔහුගේ ශිෂ්‍ය පරම්පරාවෙත් දක්ෂතා සියසින් දැකගන්නට බත්තරමුල්ල ජනකලා කේන්ද්‍රය ඔබට ද විවෘතය..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>10</day>
    </date>
    <link>http://www.dinamina.lk/2011/06/10/_art.asp?fn=f1106105</link>
    <topic>සාහිත්‍ය චක්‍රවර්තී සම්මාන උපාධි ලබනනියංගොඩ ශ්‍රී විජිතසිරි අනුනාහිමියෝ</topic>
    <author>මැදගම ධම්මානන්ද හිමි මහනුවර අස්ගිරි මහා විහාරීය කාරක සංඝ සභික ගරු අනුශාසක, සමස්ත ලංකා ශාසනාරක්ෂක මණ්ඩලය ගරු අධ්‍යක්ෂක, ජයග්‍රහණය ශ්‍රී ලංකා ආයතනය</author>
    <content>ජුනි මස 10 වන දින (අද) නියංගොඩ විජිතසිරි අනුනාහිමියන්ට සාහිත්‍ය චක්‍රවර්තී උපාධිය පිරිනැමීම නිමිත්තෙනි.මහා විහාරවංශික ස්‍යාමෝපාලි මහා නිකායේ මල්වතු මහා විහාර පාර්ශ්වයේ නියංගොඩ ධර්මකීර්ති ශ්‍රී සංඝරක්ෂිත විජිතසිරි අභිධාන අනුනායක ස්වාමින්ද්‍රයන් වහන්සේට ශ්‍රී ලංකා බෞද්ධ හා පාලි විශ්වවිද්‍යාලය විසින් සාහිත්‍ය චක්‍රවර්තී සම්මාන උපාධිය පිරිනමා තිබේ. එම උපාධි ප්‍රදානෝත්සවය ජුනි 10 වන දින කොළඹ බණ්ඩාරනායක සම්මන්ත්‍රණ ශාලාවේ දී සිදු කෙරේ. සම්බුද්ධ ශාසනයේ චිරස්ථිතිය සහ භාෂා ශාස්ත්‍රයන්හි අභිවෘද්ධිය සඳහා අතිවිශාල සේවාවක් සිදු කර ඇති නියංගොඩ ශ්‍රී විජිතසිරි අනුනාහිමියෝ එවැනි ගෞරව නාමයකින් පිදුම් ලැබීමට අතිශයින් යෝග්‍ය වූ ශාස්ත්‍රඥානයෙන් හා ශාසන සෝභන ගුණයෙන් පරිපූර්ණ සංඝ නේතෘන් වහන්සේ නමකි.මහනුවර දිස්ත්‍රික්කයේ මොලගොඩ ග්‍රාමයේ විසූ හේරත් රාජකරුණා මුදියන්සේලාගේ කුඩාබණ්ඩා නියංගොඩ විදුහල්පති තුමාගේ සහ රාජකරුණා අතපත්තු වාසල මුදියන්සේලාගේ බිසෝ මැණිකේ ගුරු මෑණියන්ගේ කනිටු පුතණුවන් හැටියට නියංගොඩ ශ්‍රී විජිතසිරි අනුනාහිමියන් උපත ලැබුවේ 1948 නොවැම්බර් මස 26 වන දා ය. අනුනාහිමිපාණන් වහන්සේ ගේ ගුණ නැණවත්කම් ගැන සලකන විට උන්වහන්සේ වියත් මෙන් ම පැවිදි බවට වුවමනා කරන තැන්පත්කම හා ගුණයහපත්කම් උපතින් ම උරුම කරගත් පින්වත් උතුමකු බව අපට පෙනේ. දහමට ලැදි සැදැහැවත් මවුපියන් ගේ මඟ පෙන්වීම පරිදි ළමා වියේ සිට ම නියංගොඩ ගමේ පන්සලේ ඇසුරට වැටුණ මේ පින්වත් කුමරුවා භික්ෂූන් කෙරෙහි ඉමහත් සෙනහසක්, ගෞරවයක් දැක්වී ය.පොඩි හාමුදුරුවරුන් ගාථා, කවි සිලෝ කටපාඩම් කරන විට සමීපයෙහි වාඩි වී ඒවාට සවන් දුන්නේ ය. සහජයෙන් ලැබුණ සුවිශේෂී ධාරණ ශක්තිය නිසා නම්පොත, බුද්ධගජ්ජය, සකස්කඩය, නාමාෂ්ට ශතකය ආදී පොත් කටපාඩමෙන් කියන්නට ඔහු සමතකු වූයේ නිරායාසයෙනි. මොලගොඩ පියදස්සී විද්‍යාලයේ හා මාතලේ විජය විද්‍යාලයේ සිප්සතර හදාළ තම පුතණුවන්ට ගිහි ජීවිතයට වඩා පැවිදි බව සුදුසු යැයි මවුපියන්ට සිතුණේ ඔහුගේ හැසිරීම් රටාව හේතුවෙනි. අනුනාහිමියන් ගේ ජන්ම පත්‍රය බැලූ දෛවඥයන් ගේ ප්‍රකාශනවලින් ද ඒ සඳහා අඩිතාලම වැටුණි. මේ දරුවා බුද්ධි මහිමයකින් හා වාග් ශක්තියකින් යුක්ත කෙනෙකි. මොහු පැවිදි කළොත් ගරු සම්භාවනාවට පත් කීර්තිමත් පඩිවරුනක් බවට පත්වනු නියත යැ යි ඔවුහු පැවැසූහ.ඒ අනුව සැදැහැවත් මවුපියන් විසින් විනයාචාර්ය පූජ්‍ය බඹරදෙනියේ මේධානන්දාභිධාන නාහිමියන්ගේ ආචාර්යත්වයෙන් 1964 මැයි මස 24 වන දින සාරසිය පත්තුවේ නියංගොඩ පුරාණ විහාරයේ දී තම පුතණුවන් පැවිදි කරවනු ලැබුවේ සම්බුදුසසුන බබළවන මහසඟරුවනක් වේවා යන පැතුම පෙරදැරි කරගෙන ය.පැවිද්දකුට වුවමනා වත්පිළිවෙත් හුරුවීම, උගතමනා බණදහම් හැදැරීම හා කීමෙහි බිණීමෙහි හැකියාව ඔප්නංවා ගැනීමට අනුනාහිමියන්ට තම සාමණේර අවධියේ දී ඉඩකඩ සැලසුණේ නියංගොඩ ශ්‍රී ධර්මාලෝක පිරිවෙණ හා රත්මලේ රත්නසේල පිරිවෙණ යන විද්‍යායතනවලිනි. ගෞරවාර්හ යක්කඩුවේ ශ්‍රී ප්‍රඥාරාම නාහිමි සහ බමණුගෙදර ශ්‍රී සීලානන්ද නාහිමි යන කීර්තිමත් පඬිහිමිවරුන්ගේ මාර්ගෝපදේශකත්වය හා ආශිර්වාදය අතිගරු අනුනාහිමියන් ගේ පැවිදි දිවියට ආලෝකයක් විය.ශාසනික සම්ප්‍රදාය අනුව ප්‍රාචීන භාෂා ශාස්ත්‍ර හැදැරීම සාර්ථකව නිමා කිරීමෙන් පසු 1968 වසරේ දී පේරාදෙනිය විශ්වවිද්‍යාලයට ඇතුළු වූ නියංගොඩ ශ්‍රී විජිතසිරි අනුනාහිමියන් 1974 දී ගෞරව උපාධිය හිමිකරගෙන ඇත. ධර්ම විනය හා භාෂා ශාස්ත්‍ර පිළිබඳ තම දැනුම බෙදාදීමේ අරමුණ ඇතිව උන්වහන්සේ ගුරු සේවයට පිවිසුණහ. හොරණ කුඩා උඩුව ශ්‍රී නාලන්දා පිරිවෙණ සහ කොළඹ හුණුපිටියේ ශ්‍රී ඥානේශ්වර පිරිවෙණ යන විද්‍යායතනයන් හි නවක භික්ෂූන් වහන්සේලා උන්වහන්සේ ඇසුරෙන් ධර්මවිනය හැදැරීමේ භාග්‍ය උදා කරගත්හ. අනතුරුව ගිනිගත්හේන මහා විද්‍යාලය, ගිරිහාගම මහා විද්‍යාලය, පරණගම මහා විද්‍යාලය, මහවැලි මහා විද්‍යාලය හා මහනුවර කිංස්වුඩ් විද්‍යාලය යන රජයේ විදුහල්වල දහස් ගණනක් දරුවන්ට අතිගරු අනුනාහිමියන් ඇසුරෙන් ගුණනැණ දියුණු කර ගැනීමට වාසනාව ලැබුණි.ධර්මවිනය හා භාෂා ශාස්ත්‍ර පිළිබඳ පණ්ඩිත්‍යයෙන් පරිපූර්ණ වූ නියංගොඩ ශ්‍රී විජිතසිරි අනුනායක හිමියන් අධ්‍යාපන ක්ෂේත්‍රයට සුවිසල් මෙහෙවරක් සිදු කරන අතර තමන් වහන්සේගෙන් සිදුවිය යුතු ශාසනික මෙහෙවර ද නොපිරිහෙලා ඉටුකරන්නට උන්වහන්සේ වගබලා ගත්හ. උන්වහන්සේ ගේ සේවාවන් අගය කරමින් මල්වතු මහා විහාරය මගින් උන්වහන්සේට ශාසනික තනතුරු ගණනාවක් පිරිනමා ඇත. බුද්ධෝපස්ථානය ලෙස සැලකෙන ශ්‍රී දළදා වහන්සේට පුද සත්කාර කිරීමේ තේවා ධූරය දැරූ උන්වහන්සේ මල්වතු මහනාහිමියන් විසින් 1976 වසරේ දී කර්මවාචාර්ය තනතුරකට පත්කරන ලදී. 1986 වසරේ දී උන්වහන්සේට කාරක මහා සංඝ සභාවේ සාමාජිකත්වය ලැබුණි. වසර ගණනාවක් සංඝ සභාවේ මහා ලේඛකාධිකාරී තනතුර දැරූ උන්වහන්සේ 2004 වසරේ ධර්මකීර්ති ශ්‍රී සංඝරක්ෂිත යන ගෞරව නාමය සහිතව සියම් මහා නිකායේ මල්වතු මහා විහාර පාර්ශ්වයේ අනුනායක ධූරයෙන් පිදුම් ලැබූහ.ආමන්ත්‍රණයේ දී පුද්ගලයන්ගේ පදවි තානාන්තර සියල්ල අඩුවක් නැතිව මතකයේ රඳවා තබාගෙන පැවැසීම බොහෝ දෙනකු නොකරන හා බොහෝ දෙනකුට නොමැති හැකියාවකි. කීමෙහි බිණීමෙහි දී උන්වහන්සේගේ මුවින් නොසිඳී නිරවුල් ලෙස ගලා එන වදන් වැල ඉතා හරබර ය. අනුනාහිමියන්ගේ එම දේශනා ශෛලිය මහා විහාරීය ශාසනික සම්ප්‍රදායට අතිශයින් උචිත වූවකි. 2600 ශ්‍රී සම්බුද්ධත්ව ජයන්ති ජනාධිපති මෙහෙයුම් කමිටුවේ ගරු සභාපති වශයෙන් කටයුතු කරන්නේ නියංගොඩ විජිතසිරි අනුනාහිමියන් ය. උන්වහන්සේ ගේ ප්‍රධානත්වයෙන් එම කමිටුව ගරු ජනාධිපතිතුමන් වෙත ලබාදුන් අනුශාසකත්වය මෙවර වෙසක් උත්සවය උත්කර්ෂවත් අයුරින් පැවැත්වීමට හා සාර්ථක වීමට විශේෂයෙන් බලපෑවේ ය.විවිධ විෂයන්ට සම්බන්ධ සාකච්ඡාවන්හි දී මුලසුන දරන අනුනාහිමියන් ගැටලු සහිත කරුණු දෙස සන්සුන් මනසකින් බලා නිවැරැදි තීරණයන්ට එළඹෙන හැටිත්, අන් අය ඉදිරිපත් කරන අදහස් කෙරෙහි සාවධානව ඇහුම්කන් දෙන හැටිත් අප උන්වහන්සේ තුළින් දුටු ලක්ෂණයකි. විශාරද පාණ්ඩිත්‍යයෙන්, සමාජ අත්දැකීම්වලින් හා ශ්‍රමණ සාරුප්‍ය ගුණයන්ගෙන් පරිපූර්ණ වූ නියංගොඩ ශ්‍රී විජිතසිරි අභිධාන අනුනාහිමිපාණන් වහන්සේට සාහිත්‍ය චක්‍රවර්ති සම්මාන උපාධිය පිරිනැමීමට ශ්‍රී ලංකා බෞද්ධ හා පාලි විශ්වවිද්‍යාලය විසින් ගන්නා ලද තීරණය ඉතා කාලෝචිත ය. අතිගරු නියංගොඩ ධර්මකීර්ති ශ්‍රී සංඝරක්ෂිත විජිතසිරි අභිධාන අනුනායක ස්වාමීන්ද්‍රයන් වහන්සේට ලෝකාර්ථචර්යාවෙහි නිරතවීමට තෙරුවන් බෙලෙන් තවත් ශක්තිය හා ධෛර්ය ලැබේවා..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>11</day>
    </date>
    <link>http://www.dinamina.lk/2011/06/11/_art.asp?fn=n1106112</link>
    <topic>මැතිසබයේ දී ජනපතිටඋණුසුම් පිළිගැනීමක්</topic>
    <author>දයා පෙරේරා - ස්වර්ණා විජේකෝන්</author>
    <content>ආණ්ඩුක්‍රම ව්‍යවස්ථාවට ගරු කරමින් ජනාධිපති මහින්ද රාජපක්‍ෂ මහතා ඊයේ (10) පස්වරුවේ පාර්ලිමේන්තු සභා රැස්වීමට පැමිණියේය.දහඅටවැනි ආණ්ඩුක්‍රම ව්‍යවස්ථා සංශෝධනය අනුව තෙමසකට වරක් ජනාධිපතිවරයා පාර්ලිමේන්තු සභා රැස්වීමට සහභාගි වීමට නියමිතය. ඒ අනුව ඊයේ (10) පස්වරු 2.30 ට පමණ ජනාධිපති මහින්ද රාජපක්‍ෂ මහතා පාර්ලිමේන්තු සභා ගර්භයට පිවිසුණේය.එම අවස්ථාවේ කතානායක චමල් රාජපක්‍ෂ මහතාගේ ප්‍රධානත්වයෙන් හිටපු ඇමැතිවරයකු වූ නිශ්ශංක විජයරත්න මහතාගේ අභාවය පිළිබඳ ශෝක යෝජනාව සාකච්ඡා කෙරෙමින් තිබිණි. ජ්‍යෙෂ්ඨ ඇමැති පී. දයාරත්න මහතා සිය අදහස් දක්වමින් සිටියදී ජනාධිපතිවරයා සභා ගැබට පිවිසියේය.ජනාධිපතිවරයා සභාවට පිවිසෙන විට ආණ්ඩු පක්ෂයේත්, විපක්‍ෂයේත් මන්ත්‍රීවරු නැගී සිටියහ. පාර්ලිමේන්තු සම්ප්‍රදායට අනුව, ආණ්ඩු පක්‍ෂ මන්ත්‍රීවරු මේසයට තට්ටු කරමින් එතුමා පිළිගත්හ.ජනාධිපතිවරයාට හිමි ඉදිරිපෙළ අසුනේ එතුමා අසුන් ගත්තේය.ඉන් අනතුරුව සභා ගර්භයේ සිටි ජනාධිපති මහින්ද රාජපක්‍ෂ මහතා පාර්ලිමේන්තු සංකීර්ණයේ ඇති සිය නිල කාර්යාලය වෙත ගියේය.හෙතෙම නිල කාමරයට යන අවස්ථාවේ ප්‍රවීණ සිනමාකරු ආචාර්ය ලෙස්ටර් ජේම්ස් පීරිස්, සුමිත්‍රා පීරිස් යුවළ සහ ඉන්දීය ප්‍රවීණ සිනමාකරු අදූර් ගෝපාල ක්‍රිෂ්ණ මහතා එහි පැමිණ සිටියහ. ප්‍රවීණ නිළි මාලිනී ෆොන්සේකා මහත්මිය ද එහි වූවාය.මේ ඉන්නේ අපේ ආකාස කුසුම යැයි පවසමින් ජනාධිපතිවරයා මාලිනී ෆොන්සේකා මහත්මිය ගෝපාල ක්‍රිෂ්ණන් මහතාට හඳුන්වා දුන්නේය.එය ඇසූ ගෝපාල ක්‍රිෂ්ණන් මහතා ද ඇය දැන් භූමි කුසුමක් බව ප්‍රකාශ කළේය.මැති ඇමැතිවරුන් සමඟ ද සුහදව කතා බහ කළ ජනාධිපතිවරයා පැය කිහිපයකට පසුව පාර්ලිමේන්තු සංකීර්ණයෙන් පිටව ගියේය..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>11</day>
    </date>
    <link>http://www.dinamina.lk/2011/06/11/_art.asp?fn=n1106113</link>
    <topic>වසර 21කට පෙර කොටි බිලිගත්පොලිසියේ 600ක් සමරා පින්කම්</topic>
    <author>චන්ද්‍රිකා පෙරේරා</author>
    <content>නිරායුධ පොලිස් නිලධාරීන් 600ක් එල්.ටී ටී.ඊ ත්‍රස්තවාදීන් විසින් අත්අඩංගුවට ගෙන ඝාතනය කර අද (11)ට වසර විසි එකක් සපිරෙයි.මඩකළපුව හා අම්පාර කොට්ඨාස දෙකේ රාජකාරියේ යෙදී සිටි පොලිස් නිලධාරීන් සියලු දෙනා නිරායුධව සිටියදී 1990 වසරේ ජුනි 11 දා අත්අඩංගුවට ගත් එල්.ටී.ටී.ඊය ඉතා ම්ලේච්ඡ ලෙස ඔවුන් ඝාතනය කරන ලදී. මෙසේ මිය ගිය නිලධාරීන් අනුස්මරණය කිරීමේ සමරු උත්සව සියලු පොලිස් ස්ථානවල දී අද පැවැත්වීමට නියමිතය.එහි ප්‍රධාන උත්සවය කොළඹ පොලිස් ක්ෂේත්‍ර බළකා මූලස්ථානයේ පිහිටුවා ඇති පොලිස් රණවිරු ස්මාරකය අභියස දී වැඩ බලන පොලිස්පති එන්.කේ. ඉලංගකෝන් මහතාගේ ප්‍රධානත්වයෙන් අද පෙරවරුවේ පැවැත්වේ.එදා පැවති ජනාධිපති පේ‍්‍රමදාස මහතාගේ රජය මඩකළපුව හා අම්පාර කොට්ඨාසයේ රාජකාරි කළ සියලු පොලිස් නිලධාරීන්ට එල්.ටී.ටී.යට යටත් වන ලෙස දැනුම් දීමෙන් පසු යටත් වූ නිලධාරීහු එසේ ඝාතනය වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>11</day>
    </date>
    <link>http://www.dinamina.lk/2011/06/11/_art.asp?fn=n1106114</link>
    <topic>ආයතන 65හේතැපැල් ඡන්ද ජූලි 12දා</topic>
    <author/>
    <content>අධිකරණ ක්‍රියාමාර්ගයන්ට අවතීර්ණ වීම නිසා කල් තබන ලද පළාත් පාලන ආයතන 65 ක ඡන්ද විමසීම ජූලි මස 23 වැනිදා පැවැත්වීමට මැතිවරණ මහ ලේකම් කාර්යාලය තීරණය කර ඇත.ඒ අනුව තැපැල් ඡන්ද සලකුණු කිරීම ජූලි 12 වැනිදා සිදු කිරීමට තීරණය කර ඇති අතර තැපැල් ඡන්දදායකයන් වෙත ඡන්ද පත්‍රිකා නිකුත් කිරීම ජූලි 1 වැනිදා සිදු කෙරේ. 2010 ඡන්ද හිමි නාමලේඛනයට අනුරූප වන පරිදි අදාළ තැපැල් ඡන්ද හිමියන්ගේ නාමලේඛනයද සංශෝධනය කළ යුතු බව මැතිවරණ කොමසාරිස්වරයා නිලධාරීන්ට උපදෙස් දී ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>11</day>
    </date>
    <link>http://www.dinamina.lk/2011/06/11/_art.asp?fn=n1106115</link>
    <topic>නායකත්ව පුහුණුවේමුල් අදියර අදින් නිමයි</topic>
    <author>සමන්මලී ප්‍රියශාන්ති</author>
    <content>සරසවි සිසුන් සඳහා ක්‍රියාත්මක කර ඇති නායකත්ව හා ධනාත්මක ආකල්ප සංවර්ධනය කිරීමේ පුහුණු පාඨමාලාවේ පළමු අදියර අදින් (11) අවසන් වේ. එහි දෙවැනි අදියර මේ 17 දා ආරම්භ කෙරේ.දෙවැනි අදියර සඳහා සිසුන් 6000 ක් හා සිසුවියන් 4000 ක් බඳවා ගැනෙන අතර මෙවර මැදවච්චිය නාවික හමුදා පුහුණු මධ්‍යස්ථානය හා සර් ජෝන් කොතලාවල ආරක්ෂක විද්‍යා පීඨය ද පුහුණු කඳවුරු ලෙස යොදා ගැනීමට නියමිතය. ඒ අනුව මෙවර පුහුණු කඳවුරු 30 කදී නායකත්ව පුහුණු පාඨමාලාව පැවැත්වේ. දෙවැනි අදියරේ පුහුණුව සඳහා සිසුන්ට මේ වන විට කැඳවීමේ ලිපි යවා අවසන් කර තිබේ. ලිපි නොලැබුණු අයකු වෙතොත් උසස් අධ්‍යාපන අමාත්‍යංශයේ වෙබ් අඩවියට (www.mohe.gov.lk)පිවිස එම ලිපියේ පිටපතක් රැගෙන පුහුණුවට සහභාගී වීමට ඉඩ ප්‍රස්ථාව ලැබේ.සෑම සිසුවකුම මේ මස 16 වැනිදා සවස 6.30 ට පෙර අදාළ පුහුණු මධ්‍යස්ථානවලට පැමිණිය යුතු බව අමාත්‍යාංශය නිවේදනය කරයි. නායකත්ව පුහුණුවේ පළමු අදියරේ පුහුණුව අදින්(11) අවසන් කරන සිසුන්ට පුහුණු මධ්‍යස්ථාන වල සිට ගම් බිම් බලා යෑමට අවශ්‍ය බස් රථ පහසුකම් උසස් අධ්‍යාපන අමාත්‍යාංශය මඟින් සකස් කර ඇත.නායකත්ව පුහුණුවේ පළමු අදියර මේ වන විට ඉතා සාර්ථකව ක්‍රියාත්මක වන අතර ඉල්ලුම් කළ සිසුන්ගෙන් සියයට 82.5 ක් මේ පුහුණුව සදහා සහභාගී වූ බව උසස් අධ්‍යාපන අමාත්‍යාංශයේ ලේකම් ආචාර්ය සුනිල් ජයන්ත නවරත්න මහතා පවසයි. සියයට 17.5 ක් වැනි සුළු සිසුන් පිරිසක් මේ පුහුණුවට සහභාගි නොවුයේ එම දිනවල සී.අයි.එම්.ඒ විභාගය පැවතීම, සිසුන් විදේශ ගමන් වල නිරතවීම, හා සිසුන් බෝ වන රෝගවලට ගොදුරු වීම ආදි කරුණු නිසා යැයි ද ලේකම්වරයා කියයි.මේ අතර නායකත්ව පුහුණු පාඨමාලාවේ පළමු අදියරේ විසිර යාමේ උත්සවය ඊයේ (10) දින දියතලාව ගුවන් හමුදා පුහුණු මධ්‍යස්ථානයේ දී උත්සවාකාරයෙන් සිදුවිය.2010 මැයි මස 22 වන දින ආරම්භ වූ මේ පාඨමාලාව සඳහා ගැහැනු ළමුන් 221 සහ පිරිමි ළමයි 199 දෙනකු සහභාගි වූහ. සති තුනක කාලයක් පුරාවට නවක විශ්වවිද්‍යාල සිසුන් වෙනුවෙන් කායික, සරඹ, විශේෂ දේශන, ස්වස්ථතාව සහ ප්‍රථමාධාර, ඉතිහාසය, චාරිත්‍ර ආචාර ධර්මය සහ සමාජ ප්‍රතිමාන යන මාතෘකා ඔස්සේ දැනුම ලබා දීම සිදුවිය.කඳවුරු අණදෙන නිලධාරී ගෲප් කැප්ටන් ජනක අමරසිංහගේ පූර්ණ මඟ පෙන්වීම යටතේ බළගණ නායක කණිෂ්ක ජයසේකර සහ බළගණ නායක චන්දන මුණසිංහ යන නිලධාරීන් ඇතුළු කඳවුරේ සියලු නිලයන්ගේ සහයෝගයෙන් මේ පුහුණු පාඨමාලාව සාර්ථක අන්දමින් ක්‍රියාත්මක විණි..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>11</day>
    </date>
    <link>http://www.dinamina.lk/2011/06/11/_art.asp?fn=n1106116</link>
    <topic>සියලුම හමුදා සාමාජිකයන්ටසියයට 120ක විශ්‍රාම වැටුපක්</topic>
    <author>රක්ෂණ ශි‍්‍රයන්ත</author>
    <content>හමුදා නිලධාරීන්ට හා සෙසු නිලයන්ට ඔවුන්ගේ වැටුපෙන් සියයට එකසිය විස්සක ප්‍රමාණයක් විශ්‍රාම වැටුප ලෙස ලබා දීමට රජය තීරණය කර තිබේ.වර්ෂ 2009 දෙසැම්බර් 31 දා දක්වා හමුදා සේවයේ නියුතු වූ අයට මෙය හිමිවේ. මේ අනුව ඒකාබද්ධ වැටුපෙන් සියයට අසූපහක් ද ආහාර සලාක දීමනා ද හමුදා විශ්‍රාම වැටුපට එකතු වන බව ජාතික ආරක්ෂාව පිළිබඳ මාධ්‍ය මධ්‍යස්ථානයේ අධ්‍යක්ෂ ජෙනරාල් ලක්ෂ්මන් හුළුගල්ලේ මහතා පැවැසීය.ආරක්ෂක මාධ්‍ය මධ්‍යස්ථානයේ ඊයේ (10) සවස පැවැති මාධ්‍ය හමුවේ දී හුළුගල්ලේ මහතා එම අදහස් පල කළේය.හමුදා සේවයේ නියුතු වන්නන් පැය විසිහතර පුරා සේවයේ නියුතු වන අතර පසුගිය කාලයේ දිවි දෙවැනි කොට රට වෙනුවෙන් කැප වූ බව පෙන්වා දුන් ඒ මහතා ඔවුන්ට කරන ගෞරවයක් ලෙස වැඩි විශ්‍රාම වැටුපක් ලබාදීමට ක්‍රියා කරන බව කීය.2008 වර්ෂයේ දී ජනාධිපති මහින්ද රාජපක්ෂ මහතා ආරක්ෂක ඇමැතිවරයා ලෙස කැබිනට් පත්‍රිකාවක් ඉදිරිපත් කරමින් හමුදා සේවයේ යෙදී සිටින්නන්ගේ වැටුප සියයට පහළොවකින් වැඩි කිරීමට පියවර ගත්තේය. ඒ අනුව සියයට හැත්තෑවේ සිට සියයට අසූවක් දක්වා වැටුප් වැඩිවීමක් සිදු කෙරිණ. නමුත් එය විශ්‍රාම වැටුප් දෙපාර්තමේන්තුවේ ප්‍රමාදයක් හේතුවෙන් ක්‍රියාත්මක වූයේ 2010 වසරේ ජනවාරි 01 වෙනිදා සිට බවද හුළුගල්ලේ මහතා පැවසීය..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>11</day>
    </date>
    <link>http://www.dinamina.lk/2011/06/11/_art.asp?fn=n1106117</link>
    <topic>උගත් පාඩම් කොමිසමේඅවසන් වාර්තාවනොවැම්බරයේ ජනපති අතට</topic>
    <author>ධනුෂ්ක ගොඩකුඹුර</author>
    <content>උගත් පාඩම් හා ප්‍රතිසන්ධානය පිළිබඳ කොමිසන් සභාවේ අවසන් වාර්තාව ජනාධිපති මහින්ද රාජපක්‍ෂ මහතා වෙත නොවැම්බර් මාසයේදී බාර දීමට නියමිතය.කොමිසම ලබා ගත් ලිඛිත හා වාචික සාක්‍ෂි සහ නිරීක්‍ෂණ මත පමණක් පදනම්ව වාර්තාව සැකසෙන බව කොමිසමේ මාධ්‍ය උපදේශක ලක්‍ෂ්මන් වික්‍රමසිංහ මහතා “දිනමිණ” ට පැවැසීය.මේ වන විට සාක්‍ෂි විශ්ලේෂණය කරමින් පවතින බව සඳහන් කළ හෙතෙම කොමිසමේ වාර්තාව තුළින් දරුස්මාන් වාර්තාවට ප්‍රතිචාර දැක්වීමක් සිදුනොවන බව අවධාරණය කළේය.එහෙත් දරුස්මාන් වාර්තාව හොඳින් කියවා ඇති කොමිෂන් සාමාජිකයන් වාර්තාව සකසන්නේ ඒ පිළිබඳ මනා අවබෝධයක් ඇතිව යැයි වික්‍රමසිංහ මහතා කීවේය.වාර්තාව කඩිනමින් ලබා දීම සඳහා කොමිසම අතිරේක කාර්යය මණ්ඩලයක් බඳවා ගත් බව ද හෙතෙම ප්‍රකාශ කළේය. කොමිසමේ වාර්තාව පසුගිය මැයි මාසයේ දී භාරදීමට නියමිතව තිබුණ ද දිවයිනේ විවිධ ප්‍රදේශවලින් සාක්‍ෂි විශාල ප්‍රමාණයක් ලැබීම හේතුවෙන් එය ප්‍රමාද වී ඇත.සටන් විරාම ගිවිසුම ඇරැඹී 2002 වසරේ පෙබරවාරි මස 21 දින සිට 2009 වසරේ මැයි මස 09 වැනි දින දක්වා මෙරට සිදුවූ ක්‍රියාකාරකම් පිළිබඳ අධ්‍යයනය කර වාර්තාවක් ඉදිරිපත් කිරීමේ අරමුණින් ජනාධිපතිතුමා පසුගිය වසරේ ජූනි මාසයේ දී මේ කොමිසම පත් කළේය..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>11</day>
    </date>
    <link>http://www.dinamina.lk/2011/06/11/_art.asp?fn=n1106118</link>
    <topic>අනුරපුර ආරක්‍ෂාවටපොලිසියෙන් 4000ක්</topic>
    <author>පණ්ඩුක සමරසේකර</author>
    <content>පොසොන් සමයේ අනුරාධපුරයට පැමිණෙන බැතිමතුන්ගේ ආරක්ෂාව වෙනුවෙන් පොලිස් නිලධාරීන් හාරදහසක් යොදවා ඇතැයි උතුරු මැද පළාත් ජ්‍යෙෂ්ඨ නියෝජ්‍ය පොලිස්පති ජයන්ත ගමගේ මහතා පවසයි.නිල ඇඳුමින් හා සිවිල් ඇඳුමින් සැරසුණු පොලිස් නිලධාරීන් පූජනීය ස්ථානවල සේවයේ යොදවන බවද ඔහු කීය.දිය නාන ස්ථාන ආශි‍්‍රතව ද ආරක්ෂාව සඳහා පුහුණු පොලිස් නිලධාරීන් සේවයේ යොදවනු ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>11</day>
    </date>
    <link>http://www.dinamina.lk/2011/06/11/_art.asp?fn=n1106119</link>
    <topic>වෙළෙඳ කලාප ගැටුමට600කගෙන් ප්‍රශ්න කරයි</topic>
    <author>භක්ති ධර්මපි‍්‍රය මෙන්ඩිස්</author>
    <content>යෝජිත පෞද්ගලික විශ්‍රාම වැටුප් ක්‍රමයට විරුද්ධව ඉකුත් 30 වෙනිදා නිදහස් වෙළෙඳ කලාපයේ පැවති ගැටුම සම්බන්ධව පරීක්ෂණ පවත්වන විශේෂ පොලිස් කණ්ඩායම් පුද්ගලයන් හයසියයකට ආසන්න පිරිසකගෙන් කට උත්තර ලබාගෙන තිබේ. ගැටුම ඇති කිරීම සඳහා පිටතින් පැමිණි පුද්ගලයන් පිළිබඳවත් ඔවුන් මෙම ස්ථානයට පැමිණි ආකාරය පිළිබඳවත් පරීක්ෂණ පවත්වන පොලිස් කණ්ඩායම් විශේෂ අවධානය යොමු කර ඇතැයි උසස් පොලිස් නිලධාරියෙක් දිනමිණට ඊයේ (10) පැවසීය.සිද්ධිය සම්බන්ධව පරීක්ෂණපැවැත්වීම සඳහා රූපවාහිනි දර්ශන ඉතා වැදගත් වන බවද එමපොලිස් නිලධාරියා අවධාරණය කළේ ය. මේ සම්බන්ධයෙන් පොලිස් පරීක්ෂණ පැවැත්වීම සඳහා පොලිස් කණ්ඩායම් පහක් පත් කර තිබේ.සීදූව සහ කටුනායක පොලිස්ථානවල නිලධාරින්ගෙන්ද සිද්ධියට අදාළව කටඋත්තර ලබාගෙන ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>11</day>
    </date>
    <link>http://www.dinamina.lk/2011/06/11/_art.asp?fn=n11061110</link>
    <topic>කාන්තාවකගේ අඟපසඟඅතගා අත්හිටුවූ සිර දඬුවම්</topic>
    <author>මල්වාන සමූහ මහානාම විතානගේ</author>
    <content>හේනේගම ප්‍රදේශයේ කාන්තාවකගේ අඟපසඟ අතගා ලිංගික අතවර කිරීම සම්බන්ධව වරදකරු වූ අයෙකුට රුපියල් 1500ක දඩ මුදලක් හා බරපතළ වැඩ සහිතව වසර දහයකට අත්හිටවූ මාස හයක සිර දඬුවමක් ගම්පහ ප්‍රධාන මහේස්ත්‍රාත් මොහොමඩ් මැකී මහතා නියම කෙළේය.තවද මීට අමතරව එම කාන්තාවට රුපියල් 7,500ක වන්දි මුදලක් ගෙවන ලෙසට ද මහේස්ත්‍රාත්වරයා ඔහුට දැන්වීය.එම ප්‍රදේශයේම පදිංචි අයෙකුට මෙසේ දඩ මුදලක් සහිත අත් හිටවූ සිර දඬුවමක් හා වන්දි මුදලක් මෙසේ නියම කෙරිණි.වැලිවේරිය පොලිසියේ සැරයන් වක්වැල්ල මහතා (15936) පැමිණිල්ල මෙහෙයවිය..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>11</day>
    </date>
    <link>http://www.dinamina.lk/2011/06/11/_art.asp?fn=n11061111</link>
    <topic>ගුරුවරයෙක් සිසුවකුටකොසු මිටෙන් පහරදීලා</topic>
    <author>ඉන්දික පොල්කොටුව</author>
    <content>මහනුවර ප්‍රධාන පෙළේ පිරිමි විදුහලක ගුරුවරයකු විසින් එම විදුහලේ සිසුවකුට අමානුෂික ලෙස පහරදීම හේතුවෙන් සිසුවා මහනුවර මහ රෝහලට ඇතුළත් කරනු ලැබ ඇත.විදුහල තුළදී සිසුවාට කොසු මිටෙන් පහරදීම හේතුවෙන් ඔහුගේ දකුණු අත ආබාධයකට ලක්ව ඔහු රෝහල් ගත කැර තිබේ.මේ අතර සිද්ධියට සම්බන්ධ සැකකාර ගුරුවරයා මහනුවර මූලස්ථාන පොලිසියේ ළමා හා කාන්තා කාර්යාංශය මගින් අත්අඩංගුවට ගනු ලැබ ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>11</day>
    </date>
    <link>http://www.dinamina.lk/2011/06/11/_art.asp?fn=n11061112</link>
    <topic>අයියයි මල්ලියි මහමඟ මරා දාලා</topic>
    <author>බණ්ඩාරගම සමූහ – බිමල් එස්. ජයසිංහ - මතුගම සංචාරක</author>
    <content>ගෝවින්න ඉඹිළකන්දවත්ත ආසන්නයේ රබර් වත්තක් තුළ දී එකම පවුලේ සහෝදරයන් දෙදෙනෙකු අමානුෂික අයුරින් කපා කොටා පොලු වලින් පහර දී ඝාතනය කර තිබිය දී ඊයේ (10) හමුවූ බව බුලත්සිංහල පොලිසිය කියයි.මෙසේ ඝාතනයට ලක්වී ඇත්තේ ගෝවින්න - රැටියල – අලුකැටිය වත්ත පදිංචිව සිටි හේනගේ දොන් නිහාල් ජයරත්න (35) සහ හේනගේ දොන් අරුණ ජයරත්න (32) යන අයවලුන්ය.පෙරේදා (09) රාත්‍රී තම ස්වාමිපුරුෂයා හා ඔහුගේ සහෝදරයා රැටියල ප්‍රදේශයේ මංගල සාදයකට සහභාගි වීමට ගොස් නැවත නිවසට නොපැමිණීම පිළිබඳ සොයා බැලීම සඳහා ඉඹිළකන්ද වත්ත රබර් වත්ත මැදින් යමින් සිටි එක් අයකුගේ බිරියක් ඔවුන්ගේ පාවහන් දැක සොයා බැලීමේ දී මොවුන් දෙදෙනාගේ මළ සිරුරු ලේ විලක් මැද තිබෙනු දැක පොලිසියට ලබා දුන් පණිවිඩයක් අනුව මෙම මළ සිරුරු හමු වූ බව පොලිසිය කියයි.මළ සිරුරු වල පොලු වලින් පහරදීම් හා උල් ආයුධයකින් ඇන ඇති අයුරු දක්නට ඇතැයි පොලිසිය කියයි.ඝාතනයට හේතුව මෙතෙක් අනාවරණය වී නැති අතර මංගල සාදයේ දී ඇතිවූ කථා බහක් හේතුවෙන් මේ ඝාතන වූවාද නොඑසේනම් පැරණි ආරවුලක් හේතුවෙන් මේ ඝාතනයන් සිදු වූවේ ද යන්න මෙතෙක් අනාවරණය වී නැතැයි පොලිසිය කියයි.සිද්ධිය වූ ස්ථානයට පැමිණි මතුගම අතිරේක මහේස්ත්‍රාත් ලංකාපුර මහත්මිය සැකකරුවන් වහාම අත්අඩංගුවට ගන්නා ලෙස බුලත්සිංහල පොලිසියට නියෝග කළාය.කළුතර කොට්ඨාස භාර පොලිස් අධිකාරි ලලිත් පතිනායක, මතුගම සහකාර පොලිස් අධිකාරි ජයසිරි කොඩිතුවක්කු මහත්වරුන්ගේ උපදෙස් මත බුලත්සිංහල පොලිසියේ ස්ථානාධිපති ප්‍රධාන පොලිස් පරීක්ෂක එස්. ඒ. ගුණරත්න මහතා පරීක්ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>11</day>
    </date>
    <link>http://www.dinamina.lk/2011/06/11/_art.asp?fn=n11061113</link>
    <topic>කඩුවෙන් කෙටීමේ සිද්ධියට සැක ත්‍රිරෝද රථ රියැදුරා 14 දක්වා රිමාන්ඩ්</topic>
    <author>මල්වාන සමූහ මහානාම විතානගේ හා ගම්පහ සංචාරක නිමල් ජයසිංහ</author>
    <content>මාවරමණ්ඩිය නගරයේ දී පෞද්ගලික බස් රථ රියදුරකුට කඩුවකින් කොටා අතක් වෙන් කිරීමේ සිද්ධිය සම්බන්ධව සැකපිට අත් අඩංගුවට ගනු ලැබූ ත්‍රීරෝද රථ රියදුරකු ලබන 14 වැනිදා දක්වා රක්ෂිත බන්ධනාගාර ගත කර තැබීමට ගම්පහ ප්‍රධාන මහේස්ත්‍රාත් මොහොමඩ් මැකි මහතා නියම කරනු ලැබීය.මේ සිද්ධියට අදාළව තවත් සැකකරුවන් පස් දෙනෙක් ද අත්අඩංගුවට ගැනීමට තිබෙන බව එම ත්‍රිරෝද රථ රියදුරා අධිකරණයට ඉදිරිපත් කරමින් සපුගස්කන්ද පොලිසිය අධිකරණයට දැන්වීය.මේ ත්‍රිරෝද රථ රියදුරා වෑබඩ ප්‍රදේශයේ පදිංචිකරුවකු වන අතර දැනට අත්අඩංගුවට ගැනීමට සිටින සැකකරුවන් මෙය සිදු කිරීම සඳහා එම ත්‍රිරෝද රථයෙන් පැමිණ ඇතැයි කියති.මේ සිද්ධියට මුහුණපෑ බස් රථ රියදුරා මාර්ග අංක 343 මාවරමණ්ඩිය - කොටුව පෞද්ගලික බස් රථයක රියදුරෙකි.ඔහු සිද්ධිය වූ දින පස්වරුවේ මාර්ග අංක 234 දෙල්ගොඩ – පිටකොටුව පෞද්ගලික බස් රථයක රියදුරකු සමඟ බහින්බස් වීමක් ඇති කරගෙන ඇත. පසුව රාත්‍රියේ තම බස් රථය ගාල් කර සිය නිවෙස බලා යන අතරතුර දී ඔහු මේ කඩු පහරට ලක් වී තිබේ. සපුගස්කන්ද පොලිසියේ පො. කො. තිලකරත්න මහතා (36589) විසින් මෙම ත්‍රිරෝද රථ රියදුරා ගම්පහ මහේස්ත්‍රාත් අධිකරණයට ඉදිරිපත් කරන ලදී..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>11</day>
    </date>
    <link>http://www.dinamina.lk/2011/06/11/_art.asp?fn=n11061114</link>
    <topic>ගංවතුරට හසුව මියගියැයි තීරණය වූ තරුණයාගේ මරණය මිනිමැරුමක්ලු</topic>
    <author>කුමාර ජයසේකර – මතුගම විශේෂ</author>
    <content>වැලිපැන්න පොලිස් වසමෙහි කුකුගොඩ ග්‍රාමයේ ජයනෙත්ති පාලම අසල දී ගංවතුරට හසුව දියේ ගිලී මියගිය චමින්ද ප්‍රසාද් ගොඩකන්ද ආරච්චි නැමැති තරුණයාගේ මරණය මිනිමැරුමක් බවට සැක කෙරේ.තරුණයාගේ මරණය දියේ ගිලී හුස්ම සිරවීමකින් සිදුවූ බවට මරණ පරීක්ෂණයේ දී අනාවරණයව ඇති අතර මේ මරණය සම්බන්ධ වැඩිදුර පරීක්ෂණයන්හිදී මියගිය අය පාලම අසල දී කිසියම් පිරිසක් විසින් වතුරට තල්ලු කර දමා ඇති බව අනාවරණයව ඇති අතර ඒ අනුව සැකකරුවන් දෙදෙනෙකු අත්අඩංගුවට ගෙන ඇත.වැලිපැන්න පොලිසියේ ස්ථානාධිපති පොලිස් පරීක්ෂක කපිල අධිකාරී මහතාගේ උපදෙස් මත උ.පො.ප. ධර්මසේන මහතා හා උ. පො. කො. වර්ණකුලසූරිය යන මහතුන් වැඩිදුර පරීක්ෂණ පවත්වති..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>11</day>
    </date>
    <link>http://www.dinamina.lk/2011/06/11/_art.asp?fn=n11061115</link>
    <topic>මෙරටට ගෙන ඒමට හැදූ මත්ද්‍රව්‍ය තොගයක් සමඟ සැකකරුවෝ 5ක් ඉන්දියාවේදී අත්අඩංගුවට</topic>
    <author>මහින්ද අලුත්ගෙදර</author>
    <content>මෙරටට රැගෙන ඒම සඳහා සූදානම් කර තිබූ හෙරොයින් ග්‍රෑම් 500 ක් සහ ගංජා කිලෝ ග්‍රෑම් 30 ක් සමඟ සැකකරුවන් පස් දෙනෙකු ඉන්දියාවේ තමිල්නාඩු බුද්ධි අංශ නිලධාරීන් විසින් අත් අඩංගුවට ගෙන ඇත.තමිල්නාඩු ප්‍රාන්තයේ රාමනාදපුරම්හි නිවෙසක සඟවා තිබූ මෙම මත්ද්‍රව්‍ය තොඟය සමග සැකපිට පුද්ගලයන් අත්අඩංගුවට ගෙන ඇති බවත් බුද්ධි අංශ නිලධාරීන් වෙත ලැබුණු තොරතුරක් අනුව වැටලීම සිදුකළ බවත් වාර්තා වෙයි.මෙම මත්ද්‍රව්‍ය තොගය නීති විරෝධී ආකාරයෙන් ශ්‍රී ලංකාවට ගෙන ඒම සඳහා සැලසුම් කර තිබූ බවට මූලික විමර්ශනවලදී අනාවරණය වී ඇතැයිද තානාපති ආරංචි මාර්ග පෙන්වා දෙයි.අදාළ වැටලීමේදී අත් අඩංගුවට ගන්නා ලද මත්ද්‍රව්‍ය තොගයේ වටිනාකම ඉන්දීය රුපියල් මිලියන 10 ඉක්මවන බවද තමිල්නාඩු බුද්ධි අංශ නිලධාරීහු ප්‍රකාශ කරති..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>11</day>
    </date>
    <link>http://www.dinamina.lk/2011/06/11/_art.asp?fn=r1106111</link>
    <topic>ලුණුගල සුමුදුගම වැවේ රොන් මඩ පිරිලා</topic>
    <author>ඌව පළාත් සමූහ - මාපාබණ්ඩාර</author>
    <content>ලුණුගල - අත්තනගොල්ල ගම්මානයේ කුඹුරු අක්කර 40කට ජලය සපයන සුමුදුගම වැවේ රොන් මඩ පිරීමත් බැම්මේ ජල කාන්දුවත් හේතුවෙන් යල , මහ වී වගා කිරීමට ජලය නොමැතිව ගොවීහු අසරණ වී සිටිති.සුමුදුගම වැවේ සිට කුඹුරු බිම් සඳහා ජලය ගෙන එන කොන්ක්‍රීට් ඇළ මාර්ගය කැඩී විනාශ වී තිබීම මෙයට හේතුවයි.අත්තනගොල්ලේ පිල්ලාව, පපලන ළිඳකුඹුර, හින්නාරන්ගහමුල්ල, වටඅරාව, පපලේඅරව, බකිනිගහඅරාව, කොස්ගහ පපල, වඩමේතැන්න කුඹුරු බිම් සඳහා ජලය නොමැතිව තිබේ.වසර කිහිපයකට පෙර සමෘද්ධි ව්‍යාපාරය මගින් ඉදිකළ කොන්ක්‍රීට් ඇළ මාර්ගය තැනින් තැන කැඩී විනාශ වී තිබේ.මහ කන්නයේදී පමණක් ගොවීන් අහස් දියෙන් වී වගා කරන අතර යල කන්නයේදී වෙල් යායම පුරන් බවට පත්ව තිබෙන බව ගොවීහු පවසති. වැව ඉදිකිරීමට මෙතෙක් ලුණුගල බලධාරීන් කටයුතු කර නැති බවද ගොවීහු පවසති.මේ පිළිබඳ අදහස් දැක්වූ ඌව පළාත් වාරිමාර්ග අධ්‍යක්ෂ ජානක විජේකෝන් මහතා - කුඹුරු යායට ජලය ගෙනයන කොන්ක්‍රීට් ඇළ මාර්ගය අලුතින් ඉදිකිරීමට ඌව මහ ඇමැති ශෂින්ද්‍ර රාජපක්ෂ මහතාගේ අවධානය යොමු වී තිබෙනවා. ඒ අනුව දැනට ඇස්තමේන්තු සකස් කර තිබෙනවා. ලබන සතිය තුළදී ඇළ ඉදිකරන්න කටයුතු කරනවා.  .</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>11</day>
    </date>
    <link>http://www.dinamina.lk/2011/06/11/_art.asp?fn=r1106119</link>
    <topic>පන්නිපිටිය තැපැල් හලේ නිලධාරී හිඟයක්කවුළු කීපයක් වහලා: සේවා අඩාළයි!</topic>
    <author>මහරගම විශේෂ වේහැල්ලේ පියතිලක</author>
    <content>කැලණිවැලි නිම්නයේ ඇති පැරැණිම තැපැල් හල පන්නිපිටිය තැපැල්හලයි. එහි නිලධාරී හිඟය නිසා සේවාවන් අඩාල වී ඇතැයි ජනතාව මැසිවිලි නගති.හිටපු තැපැල් ස්ථානාධිපතිවරයා විශ්‍රාම ගොස් තෙමසකි. අද වනතුරු ඒ පුරප්පාඩුව පුරවා නැත. කාර්යාලයේ සිටිය යුතු නිලධාරී සංඛ්‍යාව 6 දෙනෙකි. දැනට ඇත්තේ නිලධාරීන් තිදෙනෙකි. ඒ අයද කාන්තාවෝය.සිටින නිලධාරීන් තිදෙනාගෙන් එක් අයකුට ස්ථානාධිපතිවරයාගේ රාජකාරිය ආවරණය කිරීමට සිදුවී තිබේ.නිලධාරී හිඟය නිසා තැපැල් හලේ තිබෙන කවුළු කිහිපයක්ද වසා දමා ඇත.ලියුම් බෙදා හැරීමේ කලාප 2කින් යුත් පන්නිපිටිය තැපැල් හලේ සේවා අඩපණවීම නිසා පාරිභෝගිකයන්ට අප්‍රමාණ අපහසුතාවලට මුහුණ පෑමට සිදුව ඇත.විශ්‍රාම වැටුප් ලබන අය දින දෙක තුනක් මේ නිසා රස්තියාදු වෙන අවස්ථාද එමටය.පන්නිපිටිය තැපැල් හලේ ඇති මේ දුබලතා නිසා පන්නිපිටිය ජනතාවට තම සේවා ලබා ගැනීමට කොට්ටාව හෝ මහරගම තැපැල්හල්වලට යෑමට සිදුවී ඇත.කොළඹ උතුර ප්‍රාදේශීය තැපැල් අධිකාරී ගාමිණි ප්‍රසන්න මහතා මේ ගැන මෙසේ කීවේය.කොළඹ උතුර කොට්ඨාසයේ සියලුම තැපැල් හල්වල දිගු කලක් තිස්සේ නිලධාරී හිඟය නිසා කාර්යාලයේ රාජකාරී අවුල්වී තිබෙනවා. නිලධාරී හිඟය නිසා මසකට තැපැල් හලට සිදුවන පාඩුව රු 100000 ක් පමණ වෙනවා.සෑම දිනකම පෙරවරු 5 ට තැපැල්මල්ල භාර ගැනීමට නිලධාරියෙක් අවශ්‍යයි. එම නිසා සිටින කාන්තා නිලධාරීන් තිදෙනාගෙන් එක් අයකුට උදේ පහට කාර්යාලයට පැමිණීමට සිදුවී තිබෙනවා.දිනකට ලියාපදිංචි ලිපි 400 ක් පමණ මේ කාර්යාලයට ලැබේ.ප්‍රාදේශීය තැපැල් අධිකාරීවරයා මේ තත්ත්වය තැපැල්පති ඇතුළු අදාළ අංශවලට දන්වා ඇතත් ඒ සියල්ල බීරි අලියාට වීනා වැයීමක් බවට පත්වී තිබේ.සැමදාම මේ තැපැල් හලේ ‘නිලධාරීන් නොමැත’ දැන්වීම් දක්නට ඇත. මේ බෝඩ් එක ඉවත් වන්නේ කවදා දැයි ජනතාව විමසති.  .</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>11</day>
    </date>
    <link>http://www.dinamina.lk/2011/06/11/_art.asp?fn=r1106112</link>
    <topic>මොරවක මිල්ල ඇළ-දෙල්ලව මාර්ගයේගමන දුෂ්කරයි</topic>
    <author>දෙනියාය සමූහ එච්. ජී. මිත්‍රදාස</author>
    <content>මොරවක මිල්ලඇළ සිට මිල්ලව හරහා දෙල්ලව මාර්ගය දැඩි ලෙස අබලන්ව ඇත.මෙම මාර්ගයේ ආරම්භක කොටසේ සැතපුම් හතරකට නොඅඩු දුරක් මාතර දිසාවේ දෙනියායටත්, අවසන් කොටසේ එවැනිම දුර ප්‍රමාණයක් ගාලු දිස්ත්‍රික්කයේ හිනිදුමටත් අයත් වේ.දැඩි ලෙස අබලන්ව පවතින්නේ දෙනියායට අයත් කොටසය.මෙහි බොහෝ ස්ථානවල කඳු කඩා වැටී කාණු අවහිර වී ඇත. බොරදියෙන් පිරී ගිය වළවල්වලින් යුක්තය. ස්ථාන කීපයක මාර්ගයේ යටිබෑවුම නාය ගොස් ඇත. එම ස්ථානවලින් වාහන ගමන් කිරීම අවදානම් සහිතය. කඩිනමින් සුදුසු පිළියම් නොයෙදුවහොත් මාර්ගය ප්‍රපාතයට ඇද වැටීම නොවැළැක්විය හැකිය.මොරවක සිට මිල්ලව දක්වා මෙම මාර්ගය ඔස්සේ ධාවනය කරන්නේ එකම බස් රථයකි. එය ධාවනය කරන්නේද මහත් අසීරුවෙනි. මාර්ගයේ පවතින අබලන් තත්ත්වය නිසා බස් රථය නතර වුවහොත් සිය ගණනක් පාසල් දරුවන්ට සැතපුම් කීපයක් යාමට සිදු වන්නේ පා ගමනින්ය.ගම් ප්‍රදේශ කීපයක ඉඩම් හිමියන්ගේ අමුදළු ප්‍රවාහනය කරන ට්‍රක් රථ, ට්‍රැක්ටර් හතලිහක් පමණ මේ අබලන් මාර්ගය ඔස්සේ ධාවනය කරන බව ගම්වැසියෝ කීහ. දෙනියායත් හිනිදුමත් යා කරන කෙටිම මාර්ගය වාහන ගමනට සුදුසු පරිදි වැඩිදියුණු කර දෙන්නැයි ප්‍රදේශවාසීහු ඉල්ලා සිටිති..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>11</day>
    </date>
    <link>http://www.dinamina.lk/2011/06/11/_art.asp?fn=r1106113</link>
    <topic>බීරලු නිෂ්පාදන අලෙවි කරගන්නවැඩපිළිවෙළක් ඕනෑ</topic>
    <author>වලස්ගල සමූහ – ලක්‍ෂ්මන් කුමාරසිංහ</author>
    <content>බෙලිඅත්ත ප්‍රාදේශීය ලේකම් කොට්ඨාසයේ පුවක්දණ්ඩාව දෙවැනි විස්කම්පුර පාරම්පරික බීරලු රේන්ද හා අත් රේන්ද කර්මාන්තකරුවන්ට සිය කර්මාන්තය කරගෙන යාමට නොහැකි තත්ත්වයක් උදාවී ඇත.නිෂ්පාදනවලට අඩු ඉල්ලුමක් පැවතීම, අලෙවිකරණයේ ගැටලු මතුවීම, අමුද්‍රව්‍ය මිල ඉහළ යාම, පිටරට ලේස් වර්ග වෙළෙඳ පොළට පැමිණීම වැනි ගැටලු නිසා ඔවුන් විවිධ දුෂ්කරතාවලට මුහුණදෙන බව පවසති.මේ ගැන අදහස් දැක්වූ ඩී. එම්. බී. නාලනී මහත්මිය - අපේ නිෂ්පාදන වැඩිපුර දෙන්නේ ගාල්ල, කොළඹ ප්‍රදේශවල පෞද්ගලික ආයතනවලට. ඒ අය ගෙවන්නේ අඩු මුදලක්. මහන්සියේ හැටියට ආදායමක් අපට ලැබෙන්නේ නැහැ. අපේ නිෂ්පාදනවලට විදේශිකයන්ගේ ඉල්ලුම වැඩියි. ඒත් අපට කියා වෙළෙඳපොළක් නැහැ. අතරමැදි අයයි ලාභ ගන්නේ. ඒ නිසා සංචාරක කලාපවල අලෙවි පහසුකම් සලසා දෙන ලෙස ඉල්ලා සිටිනවා.ඒ. එම්. සුමනාවතී මහත්මිය - ටීපෝ රෙදි, මේස රෙදි, පුටු කවර වගේ දේවල් අපි නිර්මාණය කරනවා. ඒ වගේම ගවුම්, කමිස, සාරි, ඔසරි වගේ ඇඳුම්, හැඩවැඩ කරන්න අවශ්‍ය රේන්ද අපි නිෂ්පාදනය කරනවා. ගාටු වෙනවා. අපේ නිෂ්පාදන අලෙවිය සඳහා රජය මගින් යම් වැඩපිළිවෙළක් සලසා දෙන ලෙස ඉල්ලා සිටිනවා.ඩී. එම්. ශාන්තිනී මහත්මිය - අපේ ගමේ 20 දෙනෙක් පමණ දැනට මෙම කර්මාන්තයේ යෙදී සිටිනවා. ඔවුන් සියලු දෙනාගේම නිෂ්පාදන එකතුකර ගෙන ගිහින් තමයි කඩවලට දෙන්නේ. අපේ මහන්සියේ හැටියට ආදායමක් ලැබෙන්නේ නැහැ. අතරමැද අයයි ලාබ ගන්නේ.විදේශිකයන් අපේ නිෂ්පාදනවලට ඉහළ ප්‍රතිචාරයක් දක්වනවා. අලෙවි පහසුකම් සලසා දෙන්නේනම් අපිට හොඳ ආදායමක් ලබාගන්න පුළුවන්..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>11</day>
    </date>
    <link>http://www.dinamina.lk/2011/06/11/_art.asp?fn=r1106114</link>
    <topic>දොඩන්ගොඩ ජනාවාසවල තැපැල් සේවා අඩාළයි</topic>
    <author>දොඩන්ගොඩ විශේෂ</author>
    <content>දොඩන්ගොඩ තැපැල් කාර්යාල බල ප්‍රදේශයේ පිහිටා ඇති නව ජනාවාසවල පදිංචිකරුවන් සඳහා ලිපි සහ භාණ්ඩ බෙදීමක් නොකරන බව එම ජනාවාසවල පදිංචිකරුවෝ පවසති.වසර හයකට වැඩි කාලයක සිට මේ සම්බන්ධව බලධාරීන් දැනුම්වත් කර ඇතත් කිසිදු ප්‍රතිචාරයක් දැක්වීමට අසමත්ව ඇතැයි ඔවුහු පවසති..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>11</day>
    </date>
    <link>http://www.dinamina.lk/2011/06/11/_art.asp?fn=r1106115</link>
    <topic>පොතුහැර කුඹුරුවලටපොහොර ලැබී නෑ</topic>
    <author>වයඹ පළාත් සංචාරක</author>
    <content>පොතුහැර ගොවිජන සේවා කොට්ඨාසයට අයත් මැද කළුවාගමුව මානින්ගමුව හා යටිහෙන ප්‍රදේශවල යල්කන්නයේ වී වගා කැර ඇති කුඹුරු වලට යෙදීමට පොහොර ලබාදී නැතැයි ගොවීහු මැසිවිලි නගති.ගොයමට මාසයක් පමණ කාලයක් ගතවී ඇතත් මඩ පොහොර යෙදීමේ කාලය පවා මේ නිසා ඉක්ම ගොස් ඇතැයිද ඔවුහු පවසති..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>11</day>
    </date>
    <link>http://www.dinamina.lk/2011/06/11/_art.asp?fn=r1106116</link>
    <topic>කළුතර බණ්ඩාරගම බස් ධාවනය ඉබි ගමනේ</topic>
    <author>කළුතර ඩේලිනිවුස් වාර්තාකරු</author>
    <content>කළුතර බස් නැවතුම් පොළේ සිට බණ්ඩාරගම දක්වා දිවෙන සෑම පුද්ගලික හා ලංගම බසයක්ම ඉබිගමනේ ගමන් කරමින් වටිනා කාලය කා දමන බවට මගීහු චෝදනා කරති.මේ මාර්ගයේ රාත්‍රී බස් ධාවනය පිළිබඳ කිසිදු බලාපොරොත්තුවක් තැබිය නොහැකි බවද මගීිහු චෝදනා කරති..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>11</day>
    </date>
    <link>http://www.dinamina.lk/2011/06/11/_art.asp?fn=r1106117</link>
    <topic>සීදූව සෞඛ්‍ය පරීක්‍ෂකවරුන්ටජනතාවගෙන් චෝදනා</topic>
    <author>සීදූව සමූහ</author>
    <content>සෞඛ්‍යයට හා පරිසරයට හානිදායක අයුරින් කටයුතු කිරීම සම්බන්ධයෙන් කටුනායක සීදූව බල ප්‍රදේශයේ ජනතාව කටුනායක සීදූව නගර සභාවේ මහජන සෞඛ්‍ය පරීක්‍ෂකයන්ට පැමිණිලිකළත් ඔවුන් ඒ පිළිබඳව සැළකිල්ලක් නොදක්වන බව ජනතාව පවසති.පසුගිය වසරේ කටුනායක සීදූව නගර සභා බල ප්‍රදේශයේ ඩෙංගු රෝගීන් ඇතිවූයේ නගර සභාවේ මහජන සෞඛ්‍ය පරීක්‍ෂක යන්ගේ නොසැලකිල්ල නිසා බවට ඔවුහු චෝදනා කරති.</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>11</day>
    </date>
    <link>http://www.dinamina.lk/2011/06/11/_art.asp?fn=r1106118</link>
    <topic>දඹදෙණිය මාරවිට කොහු නිෂ්පාදනමධ්‍යස්ථානය ඉදිකළදා සිට වහලා</topic>
    <author>නාරම්මල සමූහ චමින්ද විදානගේ</author>
    <content>විදුලිබලය සපයා නොමැතිකම හේතුවෙන් දඹදෙණිය මාරවිට කොහු හා කොහු ආශ්‍රිත නිෂ්පාදන මධ්‍යස්ථානය වසර දෙකකට ආසන්න කාලයක සිට වසා දමා ඇත.ග්‍රාමීය කර්මාන්ත හා ස්වයංරැකියා ප්‍රවර්ධන අමාත්‍යාංශය මගින් රුපියල් කෝටියකට ආසන්න මුදලක් වැය කොට අංග සම්පූර්ණව මේ මධ්‍යස්ථානයේ වැඩ අවසන් කොට ඇත.කොහු නිෂ්පාදනය සඳහා අවශ්‍ය නවීන යන්ත්‍ර සූත්‍ර සවිකර විදුලිය ලබා ගැනීම සඳහා සියලු විදුලි උපකරණ ද මෙහි සවි කර ඇත.තුන්සිය පනහකට ආසන්න ජනතාවක් වෙසෙන මාරවිට ග්‍රාමයේ හැට දෙනෙක් සඳහා කොහු නිෂ්පාදන පිළිබඳ පුහුණුවක්ද ග්‍රාමීය කර්මාන්ත හා ස්වයංරැකියා ප්‍රවර්ධන අමාත්‍යාංශය මගින් ලබාදී ඇත.නාරම්මල ප්‍රාදේශීය සභා මන්ත්‍රී කේ. ඒ. වීරක්කොඩි මහතාමේ මධ්‍යස්ථානයට විදුලිය ලබා ගන්න ලක්ෂ තිස් හතක් විතර අවශ්‍ය වුණා. එය සපයා ගන්න නොහැකි වූ නිසයි මෙහි වැඩ ආරම්භ කිරීම ප්‍රමාද වුණේ. ජනාධිපතිතුමාගේ හා ශාන්ත බණ්ඩාර මන්ත්‍රීතුමාගේ පූර්ණ මැදිහත්වීම මත ඒ මුදල් ලැබිලා තියෙනවා. අදාළ චෙක්පත විදුලිබල මණ්ඩලයට යවලා තියෙනවා. ඒත් තාම විදුලිය ලබා දීලා නැහැ. විදුලිය ලබාදීමට මූලික කටයුතු කර තියෙනවා.ටී. ඩබ්. සුනිල් සෝමකුමාරඅපි කොහු නිෂ්පාදන මධ්‍යස්ථානය ආරම්භ කිරීමට සියලු කටයුතු සූදානම් කරලා තියෙන්නේ. ඒත් තාම විදුලිය නැහැ. මේ මධ්‍යස්ථානය විනාශ වී යා නොදී ආරක්ෂා කරගෙන පවත්වාගෙන යනවා.එච්. එම්. සෝමරත්නඅපි හැටක් විතර කොහු නිෂ්පාදන ගැන පුහුණුවක් ලබා ගෙන තිබෙනවා. මෙහි කොහු ඉදල් බුරුසු නිපදවීමයි අපේක්ෂාව.ට්‍රාන්ස්පෝමරයේ ගැටලුවෙන් තමයි මෙහි වැඩ ප්‍රමාද වුණේ. මේ මධ්‍යස්ථානය විවෘත කළොත් අපේ ගමේ සෑහෙන ප්‍රමාණයකට රැකියා ලැබෙනවා.  .</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>11</day>
    </date>
    <link>http://www.dinamina.lk/2011/06/11/_art.asp?fn=r11061110</link>
    <topic>හොරණ නිවෙසක පැරැණි සෙක්කුවක්</topic>
    <author>ඡායාරූපය-හොරණ සමූහ</author>
    <content>මෙයින් වසර තිහ හතළිහකට පළමු ගම් ප්‍රදේශවලට පොල්තෙල් සැපයූ සෙක්කුව අද බොහෝ ගම්වලට දක්නටවත් නැත. රුපියල් කෝටියකටවත් නොවිකුණන මේ සෙක්කුව තිබෙන්නේ හොරණ- තල්ගහවත්තේ පැරැණි නිවෙසකය..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>11</day>
    </date>
    <link>http://www.dinamina.lk/2011/06/11/_art.asp?fn=s1106111</link>
    <topic>ජාතික කනිෂ්ඨ මලල ක්‍රීඩා සූරතාවලියේදීදෙබරවැව දුලක්ෂිගෙන් ශ්‍රී ලංකා වාර්තාවක්</topic>
    <author>ප්‍රින්ස් ගුණසේකර</author>
    <content>දියගම මහින්ද රාජපක්ෂ ක්‍රීඩාංගණයේ මේ දිනවල පැවැත්වෙන ජාතික කනිෂ්ඨ මලල ක්‍රීඩා සූරතාවලියේදී මීටර් 3000 බාධක දිවීමේ (කාන්තා) ඉසව්වෙන් නව ශ්‍රී ලංකා වාර්තාවක් පිහිටුවීමට දෙබරවැව ජාතික පාසලෙන් බිහි වූ ගුවන් හමුදාවේ එරංගා දුලක්ෂි ඊයේ සමත් වූවාය.මේ අතර කවපෙත්ත විසිකිරීමේ 23 න් පහළ කාන්තා ඉසව්වෙන් වවුනියාවේ ඩී. අනූෂා හා රිටි පැනීමේ 20 න් පහළ කාන්තා ඉසව්වෙන් යාපනයේ එස්. තනූජා නව තරග වාර්තාවක් බිහිකිරීමට සමත් වූහ. ජාතික කනිෂ්ඨ මලල ක්‍රීඩා සූරතාවලිය පෙරේදා ආරම්භ වූ අතර හෙට නිමා වීමට නියමිතය. අවුරුදු 16 න්, 18 න්, 20 න් හා 23 න් පහළ පිරිමි කාන්තා දෙඅංශයෙන් තරග පැවැත්වේ.බාධක දිවීමෙන් නව ශ්‍රී ලංකා වාර්තාව බිහිකළ එරංගා දුලක්ෂි ගත කළ කාලය වූයේ විනාඩි 10:38.58 ක කාලයකි.අවුරුදු 23 න් පහළ අංශයෙන් තරග කළ එරංගා දුලක්ෂි ඊයේ බිඳහෙලනු ලැබුවේ ඇය විසින්ම පසුගිය වසරේ පිහිටුවා තිබූ වාර්තාවය. පැරණි වාර්තාවේ කාලය වූයේ විනාඩි 10:40.15 කි. එරංගා දුලක්ෂි මීටර් 3000 බාධක දිවීමේ තරගයේදී අඛණ්ඩව දක්ෂතා දැක්වීම කැපී පෙනේ. පසුගිය වසරේදී වියට්නාමයේදී නිමාවූ ආසියානු කනිෂ්ඨ මලල ක්‍රීඩා සූරතාවලියේදී ද එරංගා දුලක්ෂි ශ්‍රී ලංකාවට රිදී පදක්කමක් දිනා දීමට සමත් වූවාය.නව තරග වාර්තාවක් බිහිකළ වවුනියාවේ ඩී. අනූෂා කවපෙත්ත විසිකිරීමෙන් මීටර් 41.72ක දක්ෂතාවක් දැක්වූවාය. දැනට ජනශක්ති ක්‍රීඩා සමාජය ඇය නියෝජනය කරයි.කවපෙත්ත විසිකිරීමේ පැරණි වාර්තාව වූයේ මීටර් 42.61 කි.රිටි පැනීමේ තරග වාර්තාව බිහිකළ යාපනයේ එස්. තනූජා මීටර් 3 ක උසක් පැන මේ දක්ෂතාව දැක්වූවාය. එහි පැරණි වාර්තාව 2009 දී මීටර් 2.90 ක දක්ෂතාවක් දැක්වූ ඈන් පියුමාලි විසින් තබා තිබුණි. නව තරග වාර්තාව බිහිකළ යාපනයේ පදිංචි එස්. තනූජා එම ප්‍රදේශයේ ගොවි මහතෙකුගේ දියණියෙකි.ජාතික කනිෂ්ඨ මලල ක්‍රීඩා සූරතාවලිය ශ්‍රී ලංකා මලල ක්‍රීඩා සංගමය සංවිධානය කරන අතර ශ්‍රී ලංකා ටෙලිකොම් අනුග්‍රහය දක්වයි..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>11</day>
    </date>
    <link>http://www.dinamina.lk/2011/06/11/_art.asp?fn=s1106112</link>
    <topic>කොදෙව් පිලට ගේල් එපාවෙයි</topic>
    <author/>
    <content>අද ආරම්භ වන කොදෙව් දූපත් හා ඉන්දියාව සමග පැවැත්වෙන තෙවන එක්දින තරගයට හිටපු කොදෙව් නායක ක්‍රිස් ගේල් ඇතුළත් කර නොමැත. ගේල් එක්දින කණ්ඩායමට ඇතුළත් නොවූයේ ඔහු හා කොදෙව් ක්‍රිකට් මණ්ඩලය අතර දිගින් දිගටම පවතින ආරවුලක් හේතුවෙනි.පසුගියදා නිමාවට පත්වූ පාකිස්තාන ක්‍රිකට් කණ්ඩායම සමග පැවැති තරගාවලිය සඳහා ද ගේල් සහභාගී නොවූ අතර ඒ නිසා ඔහුට ඉන්දිය ප්‍රිමියර් ලීග් තරග මාලාවට දීර්ඝ කාලීනව දායක වීමට හැකියාව ලැබිණි.ඒ අනුව ඉන්දීය ප්‍රිමියර් ලීග් තරගමාලාවේ දී ලකුණු අතර සිටි ප්‍රධානම ක්‍රීඩකයකු වූ ගේල් තරගාවලියේ වීරයාට හිමි සම්මානයෙන් ද පිදුම් ලැබීය.පසුගියදා පැවැති ගුවන් විදුලි සම්මුඛ සාකච්ඡාවකදී කොදෙව් ක්‍රිකට් මණ්ඩලය විවේචනය කිරීමේ හේතුවෙන් ගේල් තරගාවලියට ඇතුළත් නොකිරීමට තේරීම් කමිටුව තීරණය කර ඇත. ළඟදීම ගේල් කොදෙව් ක්‍රිකට් මණ්ඩලය ඉදිරියට කැඳවීමට තීරණය කර තිබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>11</day>
    </date>
    <link>http://www.dinamina.lk/2011/06/11/_art.asp?fn=s1106113</link>
    <topic>‘බෝල්ට්’ විශිෂ්ට ජයක් ලබයි</topic>
    <author>ඔස්ලෝ (ඒ. එෆ්. පී.)</author>
    <content>ඔස්ලෝහි පැවැති බිස්ලෙට් ක්‍රීඩා තරගයේදී උසේන් බොල්ට් මීටර් 200 ධාවන තරගයේ විශිෂ්ට ජයග්‍රහණයක් හිමිකර ගත්තේය. කෙසේ වෙතත් කාන්තා මීටර් 800 කාන්තා ධාවන තරගයේදී මොරොක්කෝවේ හලීමා හචාෆ් අතින් ලෝක සූරී කැස්චර් සිමෙන්යා පරාජයට පත්විය.මීටර් 100 හා 200 ලෝක ධාවන සූරයා මෙන්ම ඔලිම්පික් ධාවන සූරයා වන උසේන් බොල්ට් මීටර් 200 ධාවන තරගවලට මින් ඉදිරියට සහභාගී නොවීමට තීරණය කර ඇත.ඔහු අවසන් වරට ජාත්‍යන්තර මට්ටමේ මීටර් 200 ධාවන තරගයට සහභාගී වූයේ 2010 මැයි මාසයේදීය. 2009 බර්ලින් හි පැවැති ලෝක සූරතාවලියේදී උසේන් බෝල්ට් තත්පර 19.19කින් මීටර් 200 ධාවන තරගය නිමකිරීමටත් නව ලෝක වාර්තාවක් පිහිටුවීය. අවසන් මීටර් 80ට ළගා වන විට බෝල්ට තරගයක් දීමට කිසිදු ක්‍රීඩකයෙක් නොවූ බව සඳහන්ය. මේ තරගයේ දෙවන ස්ථානය හිමිකර ගත්තේ තත්පර 20.43 කින් තරගය නිමා කළ ජේසුමා නිගූර්ය.බෝල්ට් වසරකුත් මාසයකට පසු මේ තරගයේ දී මීටර් 200 ඉසව්වට සහභාගී වුවත් තත්පර 20කට අඩු කාලයකදී තරගය නිම කිරීමට ලැබීම ගැන තමා ඉතාම සතුටට පත්වන බව පවසයි.මේ අතර සෙමෙන්යා දක්ෂ ලෙස තරගය ආරම්භ කළත් අවසානයේදී තරගය නිමා කළ හැකි වූයේ මිනිත්තු 1යි තත්පර 58.61 කිනි. ඒ අනුව ඇයට හිමිවූයේ තුන්වන ස්ථානයයි..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>11</day>
    </date>
    <link>http://www.dinamina.lk/2011/06/11/_art.asp?fn=s1106114</link>
    <topic>බෝල්ට් පැරදවීමට ‘ගේ’ උපක්‍රම යොදයි</topic>
    <author/>
    <content>අමෙරිකානු කෙටි දුර ධාවන සූර ටයිසන් ගේ ලෝක සූරතාවලියේදී සහභාගි වන ඉසව් සංඛ්‍යාව සීමා කිරීමට තීරණය කර ඇත. ඔහු එම තීරණය ගෙන ඇත්තේ මීටර් 100 ධාවන ඉසව්වේදී ලෝක සූර හා ඔලිම්පික් පදක්කම්ලාභි ජැමෙයිකාවේ උසේන් බෝල්ට් පරාජය කිරීමේ අරමුණ ඇතිවය.ඉදිරියේදී නිව්යෝර්ක් නුවරදී පැවැත්වෙන ඩයමන් ලීග් තරගාවලියට සහභාගි නොවන ගේ පසුගිය පෙබරවාරි මාසයේ සිට උකුල් ඇටයේ හටගත් ආබාධයක් හේතුවෙන් ප්‍රතිකාර ලබමින් සිටී.කෙසේ වෙතත් මේ වසරේ මීටර් 100 ධාවන තරගයේ දී තම පෞද්ගලික හොඳම කාලය ලෙස තත්පර 9.79 ක් වාර්තා කිරීමට ටයිසන් ගේ සමත් විය.මේ මස අගදී පැවැත්වීමට නියමිත අමෙරිකානු සූරතාවලියේදී ද ටයිසන් ගේ මීටර් 200 තරගයට සහභාගි නොවන අතර එළැඹෙන අගෝස්තු මස 27 සිට සැප්තැම්බර් 7 දක්වා දකුණු කොරියාවේ දී පැවැත්වෙන ලෝක සූරතාවලියේදී ඔහු බෝල්ට් සමග තරග වැදීමට නියමිතය. මේ තරගය දෙස බොහෝ දෙනාගේ අවදානය යොමු වන ඇති බවට විචාරකයන් මත පළ කර සිටී..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>11</day>
    </date>
    <link>http://www.dinamina.lk/2011/06/11/_art.asp?fn=s1106115</link>
    <topic>මෙක්සිකෝ පාපන්දු ක්‍රීඩකයන්5 කට තහනම් උත්තේජන චෝදනා</topic>
    <author/>
    <content>අමෙරිකාවේ පැවැත්වෙන රන් කුසලාන පාපන්දු තරගයට සහභාගි වෙමින් සිටි මෙක්සිකානු ක්‍රීඩකයන් මත්ද්‍රව්‍ය ගැනීමේ වරද හේතුවෙන් තරගවලට සහභාගී වීම අත්හිටුවා ඇතැයි පාපන්දු සම්මේලනයේ මහලේකම් පැවැසීය.එම ක්‍රීඩකයන් පස්දෙනා වන්නේ ගෝල් රකින ක්‍රීඩක ගුලිස්මෝ ඔචෝවා, ෆ්‍රැන්සිස්කෝ රොද්‍රිගෝස්, එඩ්ගා ඩුවෙන්යා, ඇන්ටෝනියෝ නෙල්සන් සහ ක්‍රිස්ටියන් බර්මුඩේස්ය. මේ ක්‍රීඩකයන්ට එරෙහිව කටයුතු කිරීම කණගාටුදායක වුවත් දැඩි පියවර අනුගමනය කිරීමට තීරණය කර ඇති බව මහ ලේකම් ඩියෝගෝ ඩිමාරා පවසයි..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>11</day>
    </date>
    <link>http://www.dinamina.lk/2011/06/11/_art.asp?fn=s1106116</link>
    <topic>ජාතික වුෂු තරගාවලියේදීයුද-ගුවන් ක්‍රීඩකයන්ගෙන් දස්කම්</topic>
    <author>මහරගම විශේෂ වේහැල්ලේ පියතිලක</author>
    <content>මහරගම ජාතික තරුණ මධ්‍යස්ථානයේ පැවැති ශ්‍රී ලංකා වුෂු සම්මේලනය සංවිධානය කළ 12 වන ජාතික වුෂු තරගාවලියේදී ශ්‍රී ලංකා යුද හමුදාවේ ප්‍රභාත් මනුරංග, ශ්‍රී ලංකා ගුවන් හමුදාවේ ප්‍රවීන් චන්දුල හා ශ්‍රී ලංකා ගුවන් හමුදාවේ නිශාද පෙරේරා රන් පදක්කම් හතර බැගින් දිනා ගත්හ.වුෂු සංගම් 42 ක් නියෝජනය කරමින් ක්‍රීඩක ක්‍රීඩිකාවන් 800 මෙම තරගාවලියට සහභාගි වූහ.තරගාවලිය මේ මස 5, 6, 7 සහ 8 යන දිනවල පැවැත්විණ.ශ්‍රී ලංකා වුෂු සම්මේලනයේ සභාපති සංස්කෘතික හා කලා කටයුතු පිළිබඳ ඇමැති ටී. බී. ඒකනායක මහතාගේ ආරාධනයෙන් ක්‍රීඩා ඇමැති මහින්දානන්ද අලුත්ගමගේ මහතාගේ ප්‍රධානත්වයෙන් සමාරම්භක උත්සවය පැවැත්විණ.ජය සංකේත හා පදක්කම් පිරිනැමීමේ උත්සවය ජූනි 8 වන දින පස්වරු 3 ට තාරුණ්‍යයට හෙටක් සංවිධානයේ සභාපති හා හම්බන්තොට පාර්ලිමේන්තු මන්ත්‍රී නාමල් රාජපක්‍ෂ මහතාගේ ප්‍රධානත්වයෙන් පැවැත්විණ.”කොළඹට – නගරවලට පමණක් සීමාවී තිබුණු බොහෝ දේ මහින්ද චින්තනය මගින් ඈත ගම්වලට හිමිකර දුන් බවත්, එමඟින් නිදහස ලැබූ දා සිට කුඩම්මාගේ සැළකිලි ලැබූ ගම අද නගර අභිබවා සිටින බවත්, ක්‍රීඩා ලෝකයේ අපේ මාතෘ භූමියට ගෙනා ලෝක ක්‍රීඩා කරළියේ විශේෂ දස්කම් පෑ ක්‍රීඩක ක්‍රීඩිකාවන් බහුතරය ගමේ උපන් වෙල් ඉපනැලිවල ක්‍රීඩා පුහුණු වූ බවත්, ක්‍රීඩක ක්‍රීඩිකාවන් ඇමතූ පාර්ලිමේන්තු මන්ත්‍රී නාමල් රාජපක්‍ෂ මහතා පැවසීය.සාම්ප්‍රදායික ඉසව් සහ සන්දා යනුවෙන් ඉසව් කාණ්ඩ දෙකකට බෙදා තරගාවලිය පැවැත්විණ.සාම්ප්‍රදායික ඉසව්රන් පදක්කම් හිමිකර ගත් ක්‍රීඩක ක්‍රීඩිකාවෝ(පිරිමි)පන්සිකුවාන් ඉසව්ව - යසිරු උදයන්ග ෂෝලින්තුවාන් - සවින් චන්දුල – චාකුවාන් ආර්. ජී. ටී. කේ. වික්‍රමරත්න - ගෝකුවාන් එන්. කේ. ප්‍රේමදාස - හු හේෂුවන්සිං - ඩී. එච්. ඒ. සී. දිසානායක - ගෝෆ් ඇපරාටස් – එම්. ඒ. යූ. කේ. මුණසිංහ, අත් ආවරණ රහිත ඉසව් - සජනා දම්සර වික්‍රමරත්න, චෙන්ස්ටයිල් ජෙයිජි - සුජිත් මන්ජු කුමාර - ෂෝට් ඇපරාටස් - තරුෂ ලක්‍ෂාන්, ලොන් අපරාටස් - ප්‍රභාත් මධුරංග, බාජි තුවාන්, එච්. එම්. එස්. බී. හේරත්, තෙයිෂු කුවාන්, සනුර දෙවිමින් අමරසේකරකාන්තාෆන්සිකුවාන් – දිනූෂි තාරකා අබේරත්න, හුවාකුවාන් - චේතනා මධුශන්කී, චාකුවාන් - සඳුනි උමයංගනා, නු. ගේෂුන්ෂින් – ඩබ්ලිව්. එම්. ඩී. අයි. වීරසිංහ, බාගුවා - සුමුදු සන්ජි, කායිෂු නෙල්කා අචිනි වීරසිංහ, යෑං ස්ටයිල් තාජිකුවාන් – ඒ. එච්. එන්. අබේසිංහ, ලෝං අපරාටස් නිෂාදි ලක්‍ෂිකා පෙරේරා.සන්ද්‍ර ක්‍රීඩා ඉසව්(පිරිමි)කිලෝග්‍රෑම් 48 – ලක්‍ෂ්මන් ගුණසේකර, (කාන්තා) 48 කි. ග්‍රෑ. – නිපුනි විජේගුණරත්න, (පිරිමි) 52 කි. ග්‍රෑ. අමිල ප්‍රසංග, (කාන්තා) සී. ඩබ්ලිව්. ලක්මාලි 56 කි. ග්‍රෑ. – ආර්. ජී. එන්. එස්. ප්‍රේමරත්න, (කාන්තා) 56 කි. ග්‍රෑ. නිරෝෂිකා තිලකරත්න, 60 කි. ග්‍රෑ. (පිරිමි) අසේල සම්පත්, (කාන්තා) සන්ධ්‍යා මානෙල්, 65 කි. ග්‍රෑ. (පිරිමි) එන්. අයි. ඩී. අබේරත්න, (කාන්තා) තාරුකා උෂානි, 70 කි. ග්‍රෑ. (පිරිමි) ශාන් මාධව, (කාන්තා) එච්. පී. ඩබ්ලිව්. සී. දිල්හානි, 75 කි. ග්‍රෑ. (පිරිමි) ඩී. එම්. දිසානායක, 80 කි. ග්‍රෑ. (පිරිමි) එම්. ටී. රත්නායක, 85 කි. ග්‍රෑ. (පිරිමි) කේ. එරන්ද නර්ෂන 90 කි. ග්‍රෑ. (පිරිමි) ඩී. ආර්. පී. දිසානායක, 90+ කි. ග්‍රෑ. (පිරිමි) ඒ. එච්. ෆයිසාල්මේ අවස්ථාවට ජා. තරුණ සේවා සභාවේ සභාපති අධ්‍යක්‍ෂ ජනරාල් ලලිත් පියුම් පෙරේරා මහතා ද සහභාගි විය.ශ්‍රී ලංකා වුෂු සම්මේලනයේ මහලේකම් සහ දකුණු ආසියා වුෂු සම්මේලනයේ සභාපති මානෙල් ධර්මකීර්ති මහතා තරගාවලිය සම්බන්ධීකරණය කළේය..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>11</day>
    </date>
    <link>http://www.dinamina.lk/2011/06/11/_art.asp?fn=s1106117</link>
    <topic>ශ්‍රී ලංගම ධාවන සූරයා ශාන්තපාපැදි සූරතාව කටුබැද්දේ ධනුෂ්කට</topic>
    <author>අසෝක හිඳගොඩ මාතලේ දිසා විශේෂ</author>
    <content>මාතලේදී ආරම්භ වූ ශ්‍රී ලංකා ගමනාගමන මණ්ඩලයේ 20 වන ශ්‍රී ලංගම ක්‍රීඩා උළෙලේ පාපැදි හා මාර්ග ධාවන තරගයේදී ශ්‍රී ලංගම මාර්ග ධාවන සූරයා ලෙස ගම්පහ ඊ. එම්. ශාන්ත එදිරිසිංහ සහ පාපැදි සූරයා ලෙස කටුබැද්ද ධනුෂ්ක නුවන් කුමාර සම්මාන ලැබූහ.ශ්‍රී ලංගම ක්‍රීඩා උළෙලේ පිරිමි මාර්ග ධාවන තරගය මාතලේ නගරය කේන්ද්‍ර කර ගනිමින් ද පිරිමි පාපැදි තරගය අනුරාධපුරයේ සිට මාතලේ දක්වා ද පසුගිය 9 වැනිදා පැවැත්විණි. ශ්‍රී ලංගම සමස්ත ලංකා ක්‍රීඩා තරගාවලිය අද (11), හෙටත් (12) මාතලේ බර්නාඩි අළුවිහාරේ ක්‍රීඩාංගණයේදී පැවැත්වේ.පිරිමි මාර්ග ධාවන තරගය1. ඊ. එම්. ශාන්ත එදිරිසිංහ (ගම්පහ) 2. එච්. එම්. සෝමරත්න (සබරගමුව) 3. රුවන් දිමුත් කුමාර සමරක්කොඩි (කොළඹ) 4. රෝහිත මීමණගේ (කොළඹ) 5. එස්. ජේ. සේනාරත්න (කොළඹ) 6. කේ. ජී. ඩී. කේ. සී. සම්පත් (මධ්‍යම) 7. ජගත් තිලකසිරි (ඌව) 8. සී. අයි. පී. දසනායක (වයඹ) 9. නිශාන්ත චමිල කුමාර (ගම්පහ) 10. එස්. ඒ. එස්. දිසානායක (මධ්‍යම)පිරිමි පාපැදි තරගය1. ධනුෂ්ක නුවන් කුමාර (කටුබැද්ද) 2. ප්‍රදීප් මංජුල කුමාර (කොළඹ) 3. ඩී. එම්. සරත් ආනන්ද (වයඹ) 4. නෙවිල් විජේසිංහ (වයඹ) 5. එම්. ටී. ඩබ්ලිව්. මහේෂ් (ගාල්ල) 6. ආර්. මහින්ද සරත් (මධ්‍යම) 7. බී. ඒ. කේ. පෙරේරා (කොළඹ) 8. ක්‍රිෂාන් සිල්වා (සබරගමුව) 9. එච්. යු. අයි. හේමචන්ද්‍ර (වයඹ) 10. පී. එච්. ඩබ්ලිව්. ගාමිණි (මධ්‍යම).</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>11</day>
    </date>
    <link>http://www.dinamina.lk/2011/06/11/_art.asp?fn=s1106118</link>
    <topic>ගනේවත්ත පාසල් මලල ක්‍රීඩා සූරතාව හේරත් ජාතික පාසලට</topic>
    <author>කටුපොත විශේෂ බී. ඒ. එන්. එස්. කුමාර</author>
    <content>ගනේවත්ත අධ්‍යාපන කොට්ඨාසයේ පාසල් 30ක් අතර ගනේවත්ත එස්.බී. හේරත් ජාතික පාසල් ක්‍රීඩාංගණයේදී පැවැත්වූ ජවන හා පිටිය මලල ක්‍රීඩා තරගයේදී සමස්ත සූරතාව ගනේවත්ත එස්.බී. හේරත් ජාතික පාසල දිනාගත් අතර අනු සූරතාව කුඹුක්ගැටේ මධ්‍ය මහා විද්‍යාලයට හිමිවිය.කණ්ඩායම් තරගවල ප්‍රතිඵල මෙසේය.එල්ලේ (බාලක) සූරතාව - ගනේවත්ත එස්.බී. හේරත් ජාතික පාසල, අනුසූරතාව - කුඹුක්ගැටේ මධ්‍ය මහා විද්‍යාලය එල්ලේ (බාලිකා) සූරතාව - ගනේවත්ත එස්.බී. හේරත් ජාතික පාසල, අනුසූරතාව - පොතුවාගොන්න මහා විද්‍යාලයනෙට්බෝල් - 15න් පහළ සූරතාව - පොතුවාගොන්න මහා විද්‍යාලය, අනුසූරතාව - ගනේවත්ත එස්.බී. හේරත් ජාතික පාසල 17න් පහළ සූරතාව - පොතුවාගොන්න මහා විද්‍යාලය, අනුසූරතාව - ගනේවත්ත එස්.බී. හේරත් ජාතික පාසල19න් පහළ සූරතාව - ගනේවත්ත එස්.බී. හේරත් ජාතික පාසල, අනුසූරතාව - හුණුපොළ මහා විද්‍යාලයවොලිබෝල් 15න් පහළ බාලක සූරතාව - මකුල්වැව මහා විද්‍යාලය, අනුසූරතාව - ගනේවත්ත එස්.බී. හේරත් ජාතික පාසල බාලිකා සූරතාව - මකුල්වැව මහා විද්‍යාලය, අනුසූරතාව තඹගල්ල කනිෂ්ඨ විද්‍යාලය11:56 ඒර්17න් පහළ බාලිකා සූරතාව - හිරිපිටිය ධර්මචන්ද්‍ර පිරිවෙන, අනුසූරතාව - ගනේවත්ත එස්.බී. හේරත් ජාතික පාසල බාලිකා සූරතාව - ගනේවත්ත එස්.බී. හේරත් ජාතික පාසල, අනුසූරතාව - කුඹුක්ගැටේ මධ්‍ය මහා විද්‍යාලයක්‍රිකට් සූරතාව - ගනේවත්ත එස්.බී. හේරත් ජාතික පාසල, අනුසූරතාව - පොතුවාගොන්න මහා විද්‍යාලය.</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>11</day>
    </date>
    <link>http://www.dinamina.lk/2011/06/11/_art.asp?fn=s1106119</link>
    <topic>ගමනා ගමන ක්‍රීඩා උළෙල අද සහ හෙට</topic>
    <author>ශීලා උඩුවර සහ මාතලේ දිසා විශේෂ</author>
    <content>ශ්‍රී ලංකා ගමනා ගමන මණ්ඩලයේ 20වන වාර්ෂික ක්‍රීඩා උළෙල මාතලේ බර්නාඩ් අළුවිහාර ක්‍රීඩාංගණයේදී අද (11) සහ හෙට (12) දිනයන්හි පැවැත්වේ.අග්‍රාමාත්‍ය දි.මු. ජයරත්න, ආර්ථික සංවර්ධන ඇමැති බැසිල් රාජපක්ෂ, ප්‍රවාහන ඇමැති කුමාර වෙල්ගම, ක්‍රීඩා ඇමැති මහින්දානන්ද අළුත්ගමගේ යන මහත්වරුන් ඇතුළු මැති ඇමැතිවරුන්ගේ සහභාගීත්වයෙන් මේ උළෙල පැවැත්වේ.කණ්ඩායම් තරග මේ වනවිට දිවයින පුරා පිහිටි ප්‍රාදේශිකයන් තුළ පවත්වා ජයග්‍රාහී කණ්ඩායම් තෝරා ඇති අතර එම තරගවලින් අවසන් වටයට තේරුණු ජයග්‍රාහකයන් අද (11) සහ හෙට (12) දිනයන්හි පැවැත්වෙන ජවන හා පිටිය තරගවලට සහභාගී වීමට නියමිතය..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>11</day>
    </date>
    <link>http://www.dinamina.lk/2011/06/11/_art.asp?fn=f1106111</link>
    <topic>එදා කම්කරුවන් මරපු අයත් දැන් වීරයෝ වෙලා</topic>
    <author>සාකච්ඡා කෙළේ උදිත ගුණවර්ධන</author>
    <content>අත්හිටුවන ලද විශ්‍රාම වැටුප එයින් වැඩකරන ජනතාව වෙත ලැබීමට නියමිතව තිබූ ප්‍රතිලාභ , ආණ්ඩුව අපහසුතාවට පත්කිරීමට විපක්ෂය කුමන්ත්‍රණකාරී උත්සාහයක නියැළේද සහ තත් කාලීන හා දේශපාලන කරුණු පිළිබඳ ඇමැති රංජිත් සියඹලාපිටිය මහතා සමඟ කළ සංවාදයකි මේ.* අත්හිටුවන ලද විශ්‍රාම වැටුපෙන් පුද්ගලික අංශයේ වැඩකරන ජනතාවට ලැබීමට නියමිතව තිබුණේ මොන විදිහේ ප්‍රතිලාභද?මේ පනත ඉතාමත් ප්‍රගතිශීලි පනතක් විදිහට හඳුන්වන්න පුළුවන්. 1996 න් පසු බැංකු සේවයට පැමිණි සේවක සේවිකාවන්ගෙන් මෙවැනි විශ්‍රාම වැටුපක් ගැන විශේෂ ඉල්ලීමක් තිබුණා. විදේශ රැකියාවල නියැලි අයගෙන් විශේෂ ඉල්ලීමක් තිබුණා විශ්‍රාම වැටුපක් ලබාදෙන්න කියලා. මෙවැනි විශ්‍රාම වැටුපක් ක්‍රියාත්මක කිරීම අභියෝගයක් වුණත් එම අභියෝගය භාර ගැනීමට ආණ්ඩුව සූදානමින් සිටියේ.දැනට පුද්ගලික අංශයේ සේවකයන්ට ලැබුණේ ඡ්ඊජ් ඡ්ර්‍ථජ් පමණයි. විදේශ සේවාවල නියුතු අයට මේ දේවත් ලැබුණේ නැහැ.ස්වයං රැකියා කළ අයටත් මේ මඟින් කිසිදු ප්‍රතිලාභයක් ලැබුණේ නැහැ. අවබෝධය නිසි විදිහට නොලැබී යාම නිසා තමයි පුද්ගලික අංශයේ විශ්‍රාම වැටුපට විරෝධයක් එල්ල වුණේ. රජයට වැඩකරන ජනතාව වෙත මේ පිළිබඳ අවබෝධයක් ලබාදීමට නොහැකි වීම නිසා තමයි මේ අවුල් සහගත තත්ත්වය ඇති වුණේ. නිසි අවබෝධයක් ලබාදීමට රජය සමත් වුණානම්, මෙවැනි විරෝධයක් ඇති නොවීමට හැකියාවක් නෑ. මේ පුද්ගලික අංශ විශ්‍රාම වැටුප් ක්‍රමය නිසා වැඩකරන ජනතාවට විශාල ප්‍රතිලාභයක් ලැබීමට නියමිතව තිබුණත් අවාසනාවන්ත ලෙස අද ඒ ප්‍රතිලාභ අහිමිවී ගොස් තිබෙනවා.* මේ විරෝධතා පසුපස අවස්ථාවාදී දේශපාලන හස්තයන් ක්‍රියාත්මක වන බවට ආණ්ඩුව චෝදනා එල්ල කරනවා. මේ චෝදනාවලට පදනමක් තිබෙනවාද?1958 දී අර්ථසාධක ක්‍රමය ක්‍රියාත්මක කරද්දීත් ඔය විදිහේ විශාල විරෝධයක් එල්ල වුණා. එදා වගේම අදත් ඕනෑම යහපත් දෙයකට හොඳ ක්‍රියාමාර්ගයකට විරුද්ධවන පිරිසකුත් ඉන්නවා. හැම දේකටම විරුද්ධ වන්නේ, කඩාකප්පල් කිරීමට සැරසෙන්නේ තමන්ගේ පැවැත්ම තහවුරු කර ගැනීමට උත්සාහ කරන බංකොළොත් දේශපාලන පක්‍ෂ හා කණ්ඩායම් විසිනුයි.මම එවැනි තත්ත්වයකට හොඳම උදාහරණයක් කියන්නම්. මීට අවුරුදු දෙක තුනකට කලින් ප්‍රශ්න පත්‍ර වැරැදීමක් පිළිබඳ විශාල ආන්දෝලනයක් ඇතිවී තිබුණා. මේ අර්බුදය ඇතිවුණේ එක් නිලධාරියෙකුගේ අත්වැරැද්දක් හෝ හිතා මතා කළ දෙයක් නිසා. ඒත් ඒ දිනවල ප්‍රසිද්ධ ටෙලිවිෂන් විවාදයකට පැමිණි ජවිපෙ මන්ත්‍රීවරයකු වගකීම අරගෙන ප්‍රකාශ කළා මේ ප්‍රශ්න පත්‍ර වැරදවීම ආණ්ඩුවේත්, ජාත්‍යන්තර මූල්‍ය අරමුදලේත් කුමන්ත්‍රණයක් කියලා. මේ විදිහට තමයි ජවිපෙ වැනි දේශපාලන පක්‍ෂ ජනතාව මුලා කිරීමට උත්සාහ කරන්නෙ . තවත් අවස්ථාවක ලක්‍ෂ පනහකට අඩු බැංකු නිවාස ණය ලබාගත් අයව එම නිවාසවලින් බලහත්කාරයෙන් එළියට දැමිය හැකි නීතියක් තිබුණා.එය පරාටේ නීතිය විදිහටයි හඳුන්වනු ලැබුවේ. මෙය ඉතාමත් ප්‍රතිගාමී තත්ත්වයක් විදිහටයි සැලකිය හැකිව තිබුණේ. රජය එම තත්ත්වය වෙනස් කළා. අලුත් පනතක් අරගෙන ආවා පරාටේ නීතිය ඉවත් කරමින් එම අලුත් නීතිය නිසා ණය අරගෙන ඒ ණය මුදල් නිසි විදිහට ගෙවා ගැනීමට නොහැකි වූ අයව මහපාරට ඇද දමන්න බැහැ. නඩු පවරා උසාවි ක්‍රියා මාර්ගයකින් පමණයි නීතිය ක්‍රියාත්මක කළ හැක්කේ. මෙය ඉතාමත් ප්‍රගතිශිලී තත්ත්වයක් විදිහටයි හඳුන්වන්න පුළුවන්.ඒත් ජනතා විමුක්ති පෙරමුණ එදා මේ ප්‍රගතිශීලි පනතටත් විරුද්ධ වුණා. එදා ඔවුන් සඳහන් කළේ මේ පනත මඟින් බැංකු පද්ධතිය කඩාවැටෙන බවයි. එවැනි අවස්ථාවාදී ප්‍රතිපත්තියක් තමයි එදා ඉඳන්ම ජවිපෙ අනුගමනය කළේ.1990 දී එල්. ටී. ටී.ඊ. සංවිධානය මඟින් කොකාවිල් කුළුණ විනාශ කළා. එහිදී ඔවුන් උත්සාහ කළේ දකුණ සහ උතුර අතර සබඳතා විනාශ කිරීමයි. එල්.ටී.ටී.ඊය දැනගෙන හිටියා උතුරත් - දකුණත් අතර නිදහසේ සබඳතා ගොඩනැගුණොත් ඔවුන්ගේ මතය රඳවා ගැනීමට නොහැකි බවට අද ජවිපෙටත් ඕනෑකම තිබෙන්නේ නිදහස් මතවාද සමාජය වෙත ගලා යාම වැළැක්වීමටයි. ඒ නිසා ජනසමාජය ඉතාමත් කල්පනාකාරී ලෙස කටයුතු කළ යුතුයි.* කම්කරුවා මර්දනය කරමින් ඒකාධිපති ගමනකට ආණ්ඩුව සැරසෙන බවට එජාපය චෝදනා කරනවා ආණ්ඩුවේ වගකිව යුතු ඇමැතිවරයෙකු ලෙස ඔබ මේ පිළිබඳව දක්වන අදහස මොකක්ද?1950 දශකයේදී ආර්ථසාධක අරමුදල ඇති කරද්දීත් විශාල විරෝධයක් ආවා. ඒ වගේම රජයේ විශ්‍රාම වැටුප අහෝසි කිරීම සඳහා යෝජනා ඉදිරිපත් කර තිබුණෙත් එක්සත් ජාතික පක්ෂයමයි. අපේ ආණ්ඩුව 2005 දී බලයට පත්වූ පසුවයි මේ යෝජනාව අහෝසි කළේ. ඒ නිසා ආණ්ඩුව කම්කරු අයිතීන් උල්ලංඝනය කරන බවට හෝ කම්කරු අයිතීන් පැහැර ගන්නා බවට චෝදනා එල්ල කරනවා නම්, ඒ තර්කය සම්පූර්ණයෙන්ම පදනම් විරහිතයි. මේ මගින්ම අපට පැහැදිලි කරගන්න පුළුවන් කවුද කම්කරු අයිතින් උල්ලංඝනය කරන්නේ. කවුද එසේ කරන්නෙ නැත්තේ කියලා හොඳ සිහිකල්පනාවෙන් සිටින ඕනෑම කෙනෙකුට තේරෙනවා.අයවැය ලේඛනය හදද්දි කිසිම දවසක රාජ්‍ය නායකයෙක් වෘත්තිය සමිතිවල කම්කරුවන්ගේ අදහස් විමසූවේ නැහැ. ඒත් ජනාධිපතිතුමා බලයට පැමිණි පසුව තමයි අයවැයට පෙර වෘත්තිය සමිති සමඟ සාකච්ඡා කර අයවැය යෝජනා ඉදිරිපත් කළේ.කටුනායක සිදුවීමේදී පොලිස්පති ඉල්ලා අස්වුණා. ඒ සිදුවීමට සම්බන්ධ වූ බවට චෝදනා එල්ල වූ පොලිස් නිලධාරීන් පිළිබඳව පරීක්‍ෂණ ආරම්භ කළා පමණක් නොවෙයි ස්ථාන මාරුවීම් පවා ලබාදුන්නා. වෙනත් රටවල විශ්‍රාම වැටුප් ක්‍රම අහෝසි කරමින් ඉන්නේ. එහෙම තිබියදී තමයි ශ්‍රී ලංකාව තුළ පුද්ගලික අංශයටත් විශ්‍රාම වැටුපක් ලබාදීම පිළිබඳව අවධානය යොමු කළේ. එය විශාල අභියෝගයක් විදිහට තමයි සැලකීමට පුළුවන්කම තිබෙන්නේ.අපට ජනතා මතයටයි පිටින් කටයුතු කිරීමට හෝ බලහත්කාරයෙන් ආණ්ඩුවේ මතය පැටවීමට ඕනෑකමක් නැහැ. ඒ නිසා තමයි වැරැදි අවබෝධයක් නිසා හෝ වැඩකරන ජනතාව පුද්ගලික අංශයෙන් විශ්‍රාම වැටුප පිළිගත්තේ නැත්තේ. අපත් ඒ ඉල්ලීමට කන් දෙමින් විශ්‍රාම වැටුප් අත්හිටෙව්වට එදා කම්කරුවන් මර්දනය කළ ලක්‍ෂ ගණනින් සේවයෙන් පහකළ එජාපය තමයි අද පුහු වීරයන් වීමට උත්සාහ කරන්නේ.* යෝජිතව තිබූ විශ්‍රාම වැටුප් ක්‍රමයේ ස්ථාවරභාවය පිළිබඳව ඇතැම් පිරිස් සැක පළ කරනවා. මේ ක්‍රමයේ ස්ථාවරභාවය කෙතරම් දුරට සාර්ථකද?රජය මේ සඳහා රුපියල් දස ලක්‍ෂ දහසක මුදලක් යෙදවීමට සැලසුම් කර සිටියා. ඒ නිසා එහි ස්ථාවරභාවය පිළිබඳව කිසිදු සැකයක් තබාගත යුතු නැහැ. ඉන් පසුව සේවකයාගෙන් හා හාම්පුතාගෙන් 2% බැගින් අයකර ගන්නවා. ඒ නිසා මෙහි ස්ථාවරත්වය පිළිබඳ ප්‍රශ්නයක් නැහැ. මෙම විශ්‍රාම වැටුප් ක්‍රමයේ අස්ථාවරත්වයක් තිබෙනවා කියා කිසිවෙකු හෝ කියනවානම් එහි පදනමක් නැහැ.* රටේ ප්‍රජාතන්ත්‍රවාදය ට තර්ජන එල්ල කරමින් ආණ්ඩුව හිතුවක්කාර ගමනකට මුල පුරා ඇතැයි විපක්‍ෂය චෝදනා එල්ල කරනවා. මේ චෝදනාවලට පදනමක් තිබෙනවාද?අපට අතීතය හොඳින් මතකයි. එදා විශ්වවිද්‍යාල පද්ධතිය තුළ වෙනත් මතයකට ඉඩක් තිබුණේ නැහැ. ඒ විදිහට තමයි ජනතා විමුක්ති පෙරමුණ කටයුතු කළේ. 1989 දී ජවිපෙ මෙන්ම එජාපයත් කටයුතු කළේ ප්‍රජාතන්ත්‍රවාදය අහෝසිවන විදිහටයි. 1977 සිට 1994 වනතුරුම එජාපය අදහසේ මැතිවරණයක් තිබ්බේ නැහැ. අග ඉඳන් මුලටම හොර ඡන්ද දමමින් තමයි එජාපය වැඩ කළේ. නිදහස් මැතිවරණයක් තිබුණේ 1994 පසු ශි‍්‍රලනිප බලයට පත් වූ පසුයි. ජනතා විමුක්ති පෙරමුණ වුණත් 1988, 1989 වකවානුවේදී කටයුතු කළේ ප්‍රජාතන්ත්‍රවාදය නම් සාමාන්‍ය මනුෂ්‍ය මූලධර්මයක් හෝ පිළිගන්නා ආකාරයට නොවෙයි. මේ දොගොල්ලොම වැඩකළේ කෲර හා අමානුෂික විදිහටයි. අද පරමාදර්ශී දේශපාලන පක්‍ෂ විදිහට කටයුතු කරන එජාපයේ හෝ ජවිපෙ ගඳ ගසන අතීතය ඔය විදිහටයි අපට සිහිපත් කරන්න පුළුවන්.ජවිපෙ අදත් උත්සාහ කරන්නේ තමන්ගේ පටු න්‍යාය පත්‍ර අනුගමනය කිරීමටයි. කටුනායක සිදුවීමේදී මිය ගිය තරුණයාගේ මළ සිරුර අලෙවි කිරීමටයි ජවිපෙ උත්සාහ කළේ. මෙයින් පවා වාසියක් අර ගැනීමටයි. එහිදී මියගිය තරුණයාගේ වැඩිමහල් සහෝදරයා ප්‍රසිද්ධියේ ප්‍රකාශ කළා මියගියේ මගේ සහෝදරයා මිසක් දේශපාලන පක්‍ෂයක සහෝදරයෙක් නොවෙයි කියලා. ඇත්තෙන්ම ඒ මිය ගිය තරුණයා දේශපාලන පක්‍ෂයක සාමාජිකයෙක් නොවෙයි ඔහු අඩුම වශයෙන් ඡන්දයක් හෝ පාවිච්චි කළ කෙනෙක් නොවෙයි. මේ තරුණයාගේ මරණය ගැන අප කනගාටුවට පත්වෙනවා. ඒ වගේම තරුණයාගේ මළගම විකිණීමට ජවිපෙ ගත් උත්සාහය ගැන පිළිකුල පළ කරනවා..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>11</day>
    </date>
    <link>http://www.dinamina.lk/2011/06/11/_art.asp?fn=f1106112</link>
    <topic/>
    <author>සංවාදය ගාමිණී ජයලත් ඡායාරූප අනිල් ලසත් පෙරේරා</author>
    <content>‘නිල්වලා’ කී පමණින් අපේ මතකයට නැඟෙන්නේ මාතර නගරය මැදින් මහත් අභිමානයෙන් ගලා බසින නිල්වලා නදියයි. නිල්වලා නදිය මාතර නගරයට සේම මුළු රටටම ගෙන එන්නේ අලංකාරයක්.තමාට අහම්බෙන් ඇස ගැටුණු ‘නිල්වලා’ නම තම ජීවිතය මෙතරම් පෙරළි රැසකට ලක් කරාවි කියා අප කතානායකයා එදා කවදාවත් සිතන්නට නැතුව ඇත. නමුත් අද මේ වන විට තම මුහුණ හැඩරුව මුළු රට හඳුනා නොගත්තත් තමාගේ ‘නිල්වලා’ නාමය මුළු රටම හඳුනන තත්ත්වයට දැන් පැමිණ ඇත.හේ නමින් නිල්වලා විජේසිංහය.2010 මහ මැතිවරණයේ දී එජාප පාර්ලිමේන්තු මන්ත්‍රීවරයකු ලෙස කුරුණෑගල දිස්ත්‍රික්කය නියෝජනය කරමින් ‘දියවන්නාවට’ පැමිණි හෙතෙම 18 වන ව්‍යවස්ථා සංශෝධනයේදී රට බේරාගත් මහින්ද රාජපක්ෂ ජනාධිපතිතුමාට සහ සන්ධාන රජයට සහය පළකරමින් නිල්වලා විජේසිංහ රජයට එක්විය.මේ ඔහු ‘දිනමිණ’ සහෘද පාඨකයන් වෙනුවෙන් ‘දියවන්නාවේ නෑදෑයෝ’ විශේෂාංගයට අප හා එක්වූ අයුරුයි....* අප ඔබව දන්නේ නිල්වලා විජේසිංහ නමින්. හැබෑවටම ඔබේ සම්පූර්ණ නම කොහොමද...?“නිල්වලා විජේසිංහ කිව්වට මගේ සම්පූර්ණ නම මුතුහෙට්ටි ආරච්චිගේ නිමල් සෙනරත් විජේසිංහ...”* ඔබේ උපන් දිනය, උපන් ගම කොහොමද ?“මගේ උපන් දිනය 1969 අවුරුද්දේ 12 වෙනි මාසේ 15 වැනිදා. උපන් ගම කුරුණෑගල දිස්ත්‍රික්කයේ හිරියාල ආසනයේ ඉබ්බාගමුව ප්‍රාදේශීය ලේකම් කොට්ඨාසයේ කිරිඳිගල්ල කියන දුෂ්කර ඒ වගේම සුන්දර ගම......”* මුළු රටම ඔබව දන්නේ ‘නිල්වලා’ කියන නමින්......?“නිල්වලා කියන්නේ ඇත්තටම මගේ ව්‍යාපාරික නාමය. ‘නිල්වලා’ කියන නම මගේ වාසනාවට හමුවූ නමක් ලෙසයි මම සලකන්නේ. ඒ නම මට වාසනාව ගෙනාවා. ඒ නිසාම මගේ බාල පුතාට මම ‘නිල්වලා’ කියන නම තැබුවා. මේ නම මම මාස ගණනක් හිතලා මතලා මගේ ව්‍යාපාරයට යොදා ගත් නමක්.* ‘නිල්වලා’ කියන නම ඔබේ ඇස ගැටුණේ කොහොමද...?“ව්‍යාපාරික කටයුතු සඳහා මම කොළඹ යන කොට කටුනායක හරහා ගුවන් තොටුපොළට යනකොට විවිධ නම් සඳහන් දැන්වීම් පුවරු අනන්තවත් මගේ නෙත ගැටිලා තිබෙනවා. ශ්‍රමිකයන් විදෙස් රැකියා සඳහා යවන ‘ඒජන්සිස්’ කියන නමක් එක්ක ගැළපෙන නම මොකක්ද කියන එක නිතර මම කල්පනා කළා. දැන්වීම් පුවරුවක තිබෙන යම් නමක් හිතට ඇල්ලුවොත් ඒක මගේ දිනපොතේ සටහන් කර ගන්නවා. එක් දිනක මම ශ්‍රමිකයෙක් විදෙස් ගත කරන්න කටුනායක ගුවන් තොටුපොළට යනකොට කටුනායක ඇවරියවත්ත කියන ප්‍රදේශයේ පිහිටි රත්තරං බඩු සාප්පුවක මේ ‘නිල්වලා’ කියන නම ගහලා තිබුණා. ඒ නම එකවර මගේ සිත ගත්තා. ‘නිල්වලා’ කියන නම එක්ක ‘ඒජන්සිස්’ කියන වචනය මම ශබ්ද කර බැලුවා. ‘නිල්වලා ඒජන්සිස්’ ඒ වචන දෙක හරි අපූරුවට ගැළපෙන බව මගේ හිතට දැනුණා. ඒ නම කාට හෝ හොඳට මතක හිටින නමක් වේවි’ මට තේරුණා. අනෙක මම එක්සත් ජාතික පක්‍ෂයේ මන්ත්‍රීවරයෙක් වුණත් එදා ඉදලා ‘නිල්පාට ඇඳුම්’ අඳින්න මගේ කැමැත්තක් තිබුණා. මේ නම දැක්කා විතරයි කලින් මම සිතාසිටි නම් සියල්ල අමතක වුණා...”* ඔබේ මව්පියන්ගේ තොරතුරු කොහොමද...?මගේ පියාගේ නම මුතුහෙට්ටිආරච්චිගේ හරමානිස්. මගේ පියා ඒ දවස්වල රිදීගම ගම්සභාපතිවරයෙක් ලෙස කටයුතු කර තිබෙනවා. අම්මාගේ නම දසනායක මුදියන්සේලාගේ බිසෝමැණිකේ. මගේ මව්පියන් දෙදෙනාම මේ වනකොට මියගිහින්. අම්මා මියගියේ දැනට අවුරුද්දකුත් මාස කීපයකට උඩදී. මගේ පියා මිය ගියේ මට අවුරුදු 5ක් වැනි වයසේදී. ඒ 1975 වර්ෂයේදී. අපේ පවුලේ මා සමඟ සහෝදර සහෝදරියෝ 10 දෙනයි. මම පවුලේ බාලයා...”* ඔබ අකුරු කරවූයේ...?“මූලික වශයෙන් මම අකුරු කරවූයේ ඉබ්බාගමුව, කිරිඳිගල්ල ප්‍රාථමික විදුහලේ. මම උපන් ගමේ 5 වන ශ්‍රේණියේ ශිෂ්‍යත්ව විභාගය සමත් වෙලා, මම ඉබ්බාගමුව මධ්‍ය මහා විදුහලට ඇතුළුවීමට වරම් ලැබුවා. එහිදී මම අ.පො.ස (සා. පෙළ) විභාගය උසස් ලෙස සමත් වුණා. නමුත් මට උසස් පෙළ විභාගයට මුහුණ දීමට සිදුවූයේ නෑ. එවකට පැවැති ජේ.වී.පී. භීෂණය නිසා ඒ අවස්ථාව මට මඟ හැරුණා. මොකද ජේ.වී.පී. සංවිධානයට පාසල් දරුවන් බලෙන් බඳවා ගැනීම තුළ මට ද ඒ බලපෑම තිබුණ නිසා මාව මගේ මව්පියන් පාසල් යැව්වේ නෑ.* ඔබ සාම්ප්‍රදායික එජාප පවුලක කෙනෙක්......?“නෑ. පියා රිදීගම එජාප ගම්සභාපතිවරයා වුණත් මගේ සහෝදර සහෝදරියන් වැඩි හරියක් දේශපාලනය කළේ පොදු ජන එක්සත් පෙරමුණට සම්බන්ධ ශ්‍රී.ල.නි.ප.යේ. විශේෂයෙන් මගේ ලොකු අයියා ශ්‍රීලනිපයේ ප්‍රබල ක්‍රියාකාරිකයෙක්. මම කුඩා කාලයේ දේශපාලන පැත්තක් ගැනිය යුතුයි කියා සිතුවේ නෑ. මම සිතුවේ ගමට රටට වැඩකරන පුද්ගලයෙක් ඉන්නවා නම් ඒ පුද්ගලයාට අප ශක්තියක් දිය යුතුයි කියා. ඒ අනුව එක පක්ෂයකට ප්‍රබල නැඹුරුවක් ඒ කාලපරිච්ඡේදයේ තිබුණේ නෑ....”* එතකොට ඔබ එජාපයෙන් ඡන්ද ඉල්ලුවේ...?“මම විදෙස් ගතවෙලා ශ්‍රී ලංකාවට ආවට පස්සේ මගේ ව්‍යාපාරය මම ආරම්භ කෙළේ රිදීගම නගරයේ. ඒ 1996 පෙබරවාරි 9 වැනිදා වැනි දිනයක. එතැන් සිට අවුරුදු 2 ක් 3 ක් වැනි කාලයකදී මගේ ව්‍යාපාරය දියුණු කර ගන්නට, එය රටේ කීර්තිමත් ව්‍යාපාරයක් බවට පත් කර ගන්නට මට හැකිවුණා. 1999 වර්ෂය වන විට මම නිල්වලා ස්ටූඩියෝ කියා තවත් ව්‍යාපාරයක් ආරම්භ කළා. ඒ වගේම ‘නිල්වලා’ නමින්ම තවත් විදේශ රැකියා ආයතනයක් මම දඹුල්ල ප්‍රදේශයේ ආරම්භ කළා...ඒ වගේම ප්‍රවාහන ක්ෂේත්‍රයටත් මට ඒමට හැකි වුණා.ඔය අතරේ රිදීගම විවෘත කිරීම් උත්සව කීපයකට විපක්ෂ නායක රනිල් වික්‍රමසිංහ මහතා පැමිණියා. ඒ දිනවල අපේ දොඩම්ගස්ලන්ද ආසනයේ එජාප සංවිධායක ලෙස කටයුතු කළේ ජේ.ඩී.අලවතුවෙල මහතා. ඔහු මගෙන් ඉල්ලා සිටියා රනිල් වික්‍රමසිංහ මහතාට දිවා ආහාරය ලබා දෙන්න පුළුවන්ද කියා. මම එය සතුටෙන් බාර ගත්තා. එදා ඇතිවූ ඒ දැන හැඳිනීම තමයි 2009 පළාත් සභා ඡන්දයට මට ඉල්ලන්න සිදුවීමත්, 2010 මහ මැතිවරණයට ඉල්ලන්නත් අවස්ථාව උදාවුණේ..”* වර්තමාන වෙළෙඳ ඇමැති ජොන්ස්ටන් ප්‍රනාන්දු ඔබේ ළඟම දේශපාලන හිතවතෙක් නේද.?ඇත්තටම ඔව්. ජොන්ස්ටන් ප්‍රනාන්දු මැතිතුමා තමයි මට කුරුණෑගල දිස්ත්‍රික්කයට ඡන්දය ඉල්ලන්න දෙන්න කියා රනිල් වික්‍රමසිංහ මහතාගෙන් ඉල්ලා සිටියේ, යෝජනා කෙළේ. ඇත්තටම ඔහු තමයි මාව දේශපාලනයට ගෙන ආවේ කිව්වොත් නිවැරැදියි.* 2010 පාර්ලිමේන්තු මහ මැතිවරණයෙන් කුරුණෑගල දිස්ත්‍රික්කයේ එජාප ලැයිස්තුවෙන් මනාප ඡන්ද 31500ක් අරගෙන පාර්ලිමේන්තු ගිය ඔබ එක්වරම ඔබේ දේශපාලන ජීවිතය වෙනස් වෙනවා. ඒ ඇයි....?ඒ වෙනසට මූලික හේතුව අපේ අතිගරු ජනාධිපති මහින්ද රාජපක්ෂ මැතිතුමාගේ ක්‍රියා කලාපය. වසර 30 ක් පැවැති කුරිරු යුද්ධය එතුමාගේ නායකත්වයෙන් අවසන් කළා. ඒ නිසා මරණය දැක දැක හිටපු ජනතාවට අද ජීවිතය යළි ලබා දී තිබෙනවා. ඒ සටනට එජාප මන්ත්‍රීවරයෙක් ලෙස සිටි මට එදා දායක වෙන්න ලැබුණේ නෑ. නමුත් එතුමා ගෙනයන මේ ආර්ථි යුද්ධය ජය ගැනීමේ සටනට දායක විය යුතු යැයි මට සිතුණා. ඒ සිතුවිල්ල ඇතිව 18 වන ව්‍යවස්ථා සංශෝධනයේදී ජනාධිපතිතුමාට, රජයට පක්ෂව මම මගේ ඡන්දය භාවිත කළා. මොකද ජනාධිපතිතුමා වැනි නායකයකු දෙපාරක් නෙමෙයි ජීවත්ව සිටින තාක්කල් මේ රටේ නායකයා විය යුතුයි. එතුමාව එසේ පත් කර ගැනීමට ජනතාවට අවස්ථාව තිබිය යුතුයි. අන්න ඒ ව්‍යවස්ථා සංශෝධනයට මම සහය දක්වමින් ආණ්ඩුවට එක් වුණා. අපේ ජනාධිපතිතුමාව ජීවත්ව සිටින තාක්කල් මේ රටේ ජනතාව ජනාධිපතිධූරයේ තියා ගත්තත් ඒක පව් නෑ. එතුමා මේ රටට රටේ ජනතාවට කළ සේවය අමරණීයයි.....”* මම ඔබෙන් අතුරු ප්‍රශ්නයක් අහන්නම්. පාර්ලිමේන්තු මන්ත්‍රී ධුරය හෝ කුමන මන්ත්‍රී ධුරයක් ඔබ රැකියාවක් ලෙස හිතනවද...?“මම දේශපාලනයට ආවේ රැකියාවක් ලබා ගන්න නෙමෙයි. මම හිතන්නේ මේ මන්ත්‍රී ධුරය සමාජයට වැඩි වැඩියෙන් වැඩ කරන්න ලැබෙන වරප්‍රසාදයක් කියායි. මට ජීවත් වෙන්න අවශ්‍ය රැකියා මාර්ග මම හදාගෙන ඉන්නේ. මන්ත්‍රී ධුරය රැකියාවක් ලෙස කවුරු හරි දේශපාලනඥයකු කරනවා නම් ඒක මේ උතුම් තනතුරට කරන නිගාවක් ලෙසයි මම හිතන්නේ...”* ඔබේ බිරියගේ නම කොහොමද....?විජේකෝන් මුදියන්සේලාගේ ප්‍රියංකා උදය කුමාරි විජේකෝන්...”* කොහොම ද මේ ප්‍රියංකා ඔබට හමුවන්නේ...?මම පාසල් යන වයසෙදි තමයි ප්‍රියංකා මට හමුවන්නේ. ඇය කවිසිගමුව මධ්‍ය මහා විදුහලේ. මම ඉබ්බාගමුව මධ්‍ය මහා විදුහලේ. අපි දෙන්නම හිරියාල ආසනයේ පදිංචිව සිටියත් රිදීගම නගරය තමයි අපේ හමුවන ස්ථානය වූයේ..”* ප්‍රියංකාට ඔබේ සිත ඇදී යන්න විශේෂ හේතුව?ඇගේ තිබූ චාම් සරල, ගැමි ගති පැවැතුම් නිසා..”* ඔබ ඇයට ‘ආදරෙයි’ කියන දෙය දැන්වූයේ කොහොමද..?“අද වගේ ඒ කාලේ අපිට එස්.එම්. එස්. පණිවිඩ ක්‍රම තිබුණේ නෑ.... අඩුම තරමේ දුරකතන පණිවිඩයක් ගන්නවත් ක්‍රමයක් තිබුණේ නෑ. එක්කෝ ලිපියක් මඟින්, එහෙම නැත්නම් හමුවෙලා ඒ අදහස ප්‍රකාශ කරන්න ඕනෑ. ඒ ක්‍රමයට තමයි මගේ අදහස ප්‍රකාශ කෙළේ...”* ඔබේ ඒ ‘ආදර’ හැඟුමට ඇගේ හදවතේ කොහොම ඉඩක්ද තිබුණේ?“ඇගේ හිතේ කැමැත්තක් තිබුණේ. ඇගේ නිවසට මෙය ආරංචි වෙයි කියන බිය ඇයට තිබුණා. ඔහොම ටික කාලයක් අපේ ‘ප්‍රේමය’ පැවැතුණා. අවුරුදු 4 ක් පමණ මේ ‘ප්‍රේමය’ හොර රහසේ පැවැතුණා. මම විදේශ ගතවෙලා ආර්ථික අතින් ශක්තිමත් වෙලා පවුලක් නඩත්තු කරන්න හැකියාව ලැබුණාම යළි ශ්‍රී ලංකාවට පැමිණ අපේ පවුලේ අය සමඟ ඇගේ නිවසට ගියා. එතැනදී ඒ මව්පියන්ගේ අනුමැතිය ලැබුණා. ඒ අනුව 1998 වර්ෂයේ ජනවාරි 30 වැනිදා අපි දෙන්නා විවාහ වුණා..”* ඔබේ දේශපාලන ආගමනය සිදුවන්නේ විවාහයෙන් පසුවයි. එයට ඇය මුහුණ දුන්නේ කුමනාකාරයෙන්ද...?දේශපාලනය කියන කොට ම ඇය පුදුම අකමැත්තක් දැක්වූයේ. මොකද අපට ජීවත් වෙන්න අවශ්‍යය ආර්ථික ශක්තිය තියෙන නිසා අපි දරුවොත් එක්ක සතුටෙන් ජීවත් වෙමු කියන තැන තමයි මගේ බිරිය හිටියේ. මොකද දේශපාලනය නිසා වෙන්නේ අපේ නිදහස නැතිවෙන එක විතරයි කියල තමයි බිරිය කිව්වේ. ඇගේ ඒ අදහස හරි. මාස ගණනක් ගියත් මගේ අදහසට ගන්න බැරි තත්ත්වයක් තිබුණා. නමුත් කරුණු දිගින් දිගටම අවබෝධ කර දීමෙන් පසුවයි ඇගේ කැමැත්ත මම ලබාගත්තේ...” හැබැයි දැන් මගේ දේශපාලන කටයුතුවලට පූර්ණ කාලීනව සහය දෙන්නේ මගේ බිරිය ප්‍රියංකායි....”* ඔබේ දරුවන් ගැන යමක්....?අපි දෙන්නට දැන් දරුවෝ තුන් දෙනෙක් ඉන්නවා. වැඩිමල් දුව සෙව්මිණි නවෝද්‍යා විජේසිංහ, වයස අවුරුදු 08 යි. දෙවැනි දුව ස්වේතා දෙව්මිණි විජේසිංහ. වයස අවුරුදු 05 යි. බාලපුතා පූජාන් නිල්වලා විජේසිංහ වයස අවුරුදු 2 1/2යි....”* ඔබේ ලග්නය මොකක්ද..?මගේ ලග්නය වෘශ්චික.....”* නක්ෂත්‍රය ගැන ඔබ තුළ ඇති විශ්වාසය....?නක්ෂත්‍රය ගැන මා තුළ විශ්වාසයක් ඇත්තේම නෑ. තිබුණත් එය 5%ක වගේ විශ්වාසයක් ඇත්තේ. නක්‍ෂත්‍රය ඇත්ත වෙන්න පුළුවන්. හැබැයි ශ්‍රී ලංකාවේදී මේ ශාස්ත්‍රය තුළ අපට හමුවන්නේ බොරුකාරයන්....”* දෙවිවරු පිළිබඳව ඔබේ විශ්වාසය....?දෙවිවරු කොහොම වෙතත් නොපෙනෙන බලවේග කියා දෙයක් තියෙන බව මා විශ්වාස කරනවා. මේ විශ්වයේ බොහෝ දේවල් මේ නොපෙනෙන බලවේග සමඟ තීන්දු තීරණය වෙනවා......”.</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>11</day>
    </date>
    <link>http://www.dinamina.lk/2011/06/11/_art.asp?fn=f1106113</link>
    <topic>පත්තර මහ ගෙදර බැති සිතින්මිහින්තලා බිම සැනහෙයි සතොසින්</topic>
    <author>සටහන ගාමිණී ජයසිංහ ඡායාරූප කිත්සිරි වනසිංහ</author>
    <content>සකල ශ්‍රී ලාංකීය ජනතාවගේ ජීවිත ශ්‍රී සම්බුදු දහමින් ආලෝකමත් කරලන්නට, උතුම් වූ සඳහම් පණිවිඩය රැගෙන අනුබුදු මිහිදු මාහිමියන් මිහින්තලාවට වැඩම කළ අති ගෞරවණීය වූත් ඓතිහාසිකවූත් සදහම් චාරිකාව සිහිපත් කරමින් පවත්වන්නට යෙදුනාවූ පොසොන් මහා පිංකම මෙවර ද මහත් බැතියෙන් යුතුව සැමරීමට සියලු සැදැහැවත්හු පෙළගැසී සිටිති.මිහිඳු මාහිමියන්ගේ ලංකාගමනය සිහිපත් කරලනුවස් මේ මස පුන්පෝහෝ දින පවත්වනු ලබන්නේ 2319 වෙනි පොසොන් සැමරුම් උළෙලයි.මෙයින් වසර 2319 කට පමණ පෙර අනුබුදු මිහිඳු මාහිමියන් මෙසිරිලකට වැඩම කළ දා පටන් මේ දක්වා ‘පොසොන්’ කියූ පමණින් ශ්‍රී ලාංකීය ජනතාවගේ මුවඟට නැඟෙන්නේ ඓතිහාසික මෙන්ම අති රමණීය මිහින්තලා පුදබිමේ නාමයයි.එමෙන් ම මෙයින් අඩසියවසකට පමණ පෙර සිට නොහොත් වර්ෂ 1963 සිට මිහින්තලේ පොසොන් උළෙල කියූ පමණින් ‘ලේක්හවුස් ආලෝක පූජාව‘ යන නාමය ද සර්ව ආගමික බැතිමතුන්ගේ සිත්සතන් තුළ ජනිත වේ.ඒ හසරක් නොදැන අඳුරේ ගිලී සිටි ජාතියක් දැහැමි දිවිපෙවෙතකට හුරු කරමින්, ඔවුන්ගේ දෙලොව සැපතට උතුම් වූ ශ්‍රී සම්බුදු දහම දේශනා කළා වූ මිහින්තලා පිං බිම පොසොන් සමයේ දී ඒකාලෝක කරලන්නට ලේක්හවුසිය වර්ෂ 1963 සිට අද දක්වාම පුරෝගාමීව කටයුතු කරන නිසාවෙනි.හිරු නොබසින අධිරාජ්‍යයේ යටහත් ජාතියක් වූ අප එයින් මුදාලන්නට දිරිදෙමින්, අවදිකරමින් හා අපගේ තොරතුරු දැන ගැනීමේ පිපාසාව සංසිඳුවමින් මුද්‍රිත මාධ්‍ය හරහා සුවිසල් ජාතික යුතුකමක් ඉටු කළ ලේක්හවුස් නිර්මාතෘ දිවංගත ඩී. ආර්. විජේවර්ධන මැතිඳුන්ගේ සුපහන් බැති සිත මෙසේ මිහින්තලා පුදබිම ආලෝකවත් කරලන්නට යොමු වූයේ ජාතියේ ම භාග්‍යයකට ය.මෙවර පොසොන් පොහොයට සමගාමීව මේ මස 14, 15 හා 16 යන තෙදින පුරා පවත්වනු ලබන්නේ හතළිස් නමවන (49) ‘ලේක්හවුස් ආලෝක පූජා පිංකමයි.’ ඒ ලංකා විදුලිබල මණ්ඩලයේ ද සම අනුග්‍රහයෙනි.නුවරගම් පළාතේ උප ප්‍රධාන අධිකරණ සංඝනායක මිහින්තලා රාජමහා විහාරාධිපති නාමල්වැවේ රතනසාර නාහිමියන් ඇතුළු මහා සංඝරත්නයේ අනුශාසනා පරිදි සිදු කෙරෙන මෙම පොසොන් පිංකම පිළිබඳ උන්වහන්සේ අදහස් දැක්වූයේ මෙසේ ය.‘පොසොන් උත්සවය කියන්නේ ලංකාවේ හැම ජාතියකටම, හැම ආගමකට ම සම්බන්ධ සියලු ජනතාව අනුරාධපුරයට හා මිහින්තලේට පැමිණෙන මේ රටේ විශාලම ආගමික උත්සවය. විශේෂයෙන් බුදුන් වහන්සේගේ ශ්‍රී සද්ධර්මය අපට දායාද කළ මිහින්තලා පුදබිමේ තිබෙන සිද්ධස්ථාන වැඳ පපුදා ගැනීමට විශාල සැදැවතුන් පිරිසක් මිහින්තලේ ට එනවා.අද තරම් පහසුකම් නොතිබුණ කාලයේ ඒ කියන්නේ 1963 අවුරුද්දේ ඉඳලා ලේක්හවුස් ආයතනය පොසොන් උදාව නිමිති කරගෙන මුළු මිහින්තලාවටම විදුලි ආලෝකය ලබා දෙනවා.ඒ වගේ ම මේ ආලෝක පූජාවට සමගාමීව මිහින්තලේ ප්‍රදේශයේ පාසල්, පෙර පාසල්, පුස්තකාල, රෝහල් වැඩිදියුණු කිරීමට ලේක්හවුස් ආයතනය පුරෝගාමී වී විශාල වැඩ කොටසක් කර තිබෙනවා. ඒක නිසයි මේ ප්‍රදේශයේ ජනතාව ලේක්හවුස් ආයතනයට මේතරම් ගෞරවයක් දක්වන්නේ. ඒ එක්කම කියන්න ඕනෑ මේ ජනතාව හෙට දවසෙත් මේ උදව් උපකාර සහය බලාපොරොත්තු වෙනවා.’මෙලෙස පත්තර මහ ගෙදරින් මිහින්තලේ ප්‍රදේශයේ සිප් නැණ ලබන දූ පුතුන් වෙනුවෙන් ඔවුන්ගේ පාසල්වලට කළ මෙහෙය විමසා බැලුවෙමු. මිහින්තලේ මහ විද්‍යාලයේ විදුහල්පති අබේරත්න ඉලංගසිංහ මහතා මේ පිළිබඳ අදහස් දැක්වූයේ මෙසේ ය.ලේක් ආයතනයෙන් 1991 දී ලබාදුන් පුස්තකාලය නිසා මේ පාසලට තිබුණ ලොකු අඩුපාඩුවක් සම්පූර්ණ වුණා. ඒ වගේ ම එයට අවශ්‍ය පොත්පත් ලබාදුන්නා. මෑතකදී අප කළ ඉල්ලීමකට අනුව රුපියල් ලක්ෂ ගණනක් වැයකරලා පුස්තකාලයේ බිමට ටයිල් ඇල්ලුවා. අබලන් දොර වෙනුවට අලුත් දොරක් සවිකර දුන්නා. ඒ වගේ ම පුස්තකාලය ආරම්භ කළ දා පටන් අද දක්වාම බුදුසරණ, දිනමිණ, ඩේලිනිව්ස් හා සිළුමිණ පුවත්පත් නොමිලේ ලබා දෙනවා.ඒ විතරක් නෙමෙයි ලක්ෂ ගණනක් වැය කර මේ දරුවන්ට පරිගණක දැනුම ලබා ගැනීම සඳහා මේ විද්‍යාලයට වටිනා පරිගණක ඒකකයක් හා අවශ්‍ය පරිගණක ලබාදී තිබෙනවා. පාසල් භූමිය නිසි ලෙස සකස් කර ඒ වටා ආරක්ෂිත වැටක් ඉදිකර දීමටත් මේ ආයතනය කටයුතු කර ඇති බව බොහොම ගෞරවයෙන් සිහිපත් කරනවා.’මිහින්තලේ කම්මලක්කුලම විද්‍යාලයේ විදුහල්පති ඩී. එම්. ඒ. දිසානායක මහතා මේ පාසලේ 11 වසර දක්වා පංති තිබෙනවා. අපට 1990 වසරේ දී ලේක්හවුස් ආයතනයෙන් විද්‍යාගාරයකට අවශ්‍ය උපකරණ ලබා දුන්නා. ඒ නිසයි මේ විද්‍යාලයට විද්‍යාගාරයක අඩුපාඩුව නැති වුණේ. ඒක හරිම ප්‍රයෝජනවත් පරිත්‍යාගයක්. මේ පාසලේ ඉගෙන ගන්න වැඩි දරු පිරිසක් එන්නේ උතුරු නැඟෙනහිර ප්‍රදේශවල යුද්ධයෙන් අවතැන් ව සිටින අශෝකපුර ගමේ සිටයි.මිහින්තලේ කටුපොත ප්‍රදේශයේ දරුවන් හට නිදහස් අධ්‍යාපනයේ අයිතිය භුක්ති විදින්නට ‘අ’ යන්න කියන්නට වරම් ලබා දුන්නේ ද පත්තර මහ ගෙදරයි. මිහින්තලා ආලෝකභාරයේ පරිත්‍යාගයක් ලෙස ලේක්හවුස් අතුරු මිතුරු පෙර පාසල් 1995 දී ආරම්භ විය. මේ එම පෙර පාසලේ ආරම්භයේ සිට මේ දක්වා කටයුතු කරන තමරා කුමාරි ඒකනායක ගුරු මහත්මියගේඅදහස්ය.‘ඇත්තටම මේ ප්‍රදේශය ඉතාම දුෂ්කරයි. මේ ගම්වැසියන් වැඩි පිරිසක් ගොවියන්. ඔවුන්ගෙ දරුවන්ට අධ්‍යාපනය ආරම්භ කරන්න ලේක්හවුස් ආයතනයේ මේ පෙර පාසල ඉදිකිරීම විශාල පිනක්. එදා සිට අද දක්වා මෙහි ගුරුතුමිය හැටියට මට ලේක්හවුස් ආයතනයෙන් තවමත් ගෙවීම් කරනවා. මම මුල් අකුරු කියා දී ඉගැන් වූ දරුවන් මගතොටේ මුණගැසුනම ගෞරව දක්වන කොට සිතට ලොකු සතුටක් දැනෙනවා. එහි ගෞරවය හිමි විය යුත්තේ ලේක්හවුස් ආයතනයටයි.මීට අමතරව මිහින්තලේ පතිරාජ තෙන්නකෝන් ප්‍රාථමික විද්‍යාලයේ පිහිටුවා ඇති දිනමිණ බුදුසරණ ළමා දන්ත චිකිත්සාගාරය මගින් එම විද්‍යාලයෙය් පමණක් නොව මිහින්තලේ ප්‍රාදේශීය සෞඛ්‍ය වෛද්‍ය සේවා බල ප්‍රදේශයේ ම පිහිටි පාසල්වල දූ දරුවන්ගේ දන්ත සෞඛ්‍ය සුරැකීමට සුවිසල් මෙහෙයක් සිදුවෙයි.1993 ජුනි මස 4 වෙනිදින විවෘත කරන ලද මෙම දන්ත චිකිත්සක මධ්‍යස්ථානය අනුරාධපුර දිස්ත්‍රික් සෞඛ්‍ය සේවා අධ්‍යක්ෂ කාර්යාලය හරහා මිහින්තලේ ප්‍රාදේශීය සෞඛ්‍ය වෛද්‍ය සේවා කාර්යාලය මගින් පාලනය වෙයි.පොසොන් සමයේ දී පමණක් නොව වසරේ සෑම දිනකම පාහේ දිවයිනේ නන්දෙසින් මිහින්තලේ වැඳ පුදා ගැනීමට පැමිණෙන බැතිමතුන්ගේ පහසුව සඳහා මිහින්තලේ නගරයේ ඉදිකර ඇති ලේක්හවුස් විශ්‍රාම ශාලාව නිසා බැතිමතුන්ගේ නවාතැන් ගැටලුව විසැඳී ඇත. ඒ වෙනුවෙන් අය කරනු ලබන්නේ ද විශ්‍රාම ශාලාවේ නඩත්තු කටයුතු සඳහා පමණක් වැය කිරීමට සුළු මුදලකි.මිහින්තලේ රජයේ රෝහලේ ඉදිකර ඇති රෝහල් වාට්ටුවෙන් සිදුවන මෙහෙය පිළිබඳ රෝහල් කාර්ය මණ්ඩලය මෙන් ම ප්‍රදේශවාසීන් ද කතා කරනුයේ ඉමහත් ප්‍රසංශාවෙනි. අනුරාධපුර ශික්ෂණ රෝහලෙන් ප්‍රතිකාර ලබා පුනරුත්තාපනය පිණිස මිහින්තලේ රෝහල වෙත යොමුකර ඇති උතුරු මැද පළාතේ නන්දෙසින් පැමිණි මානසික රෝගීන් විශාල පිරිසකට ලේක්හවුස් ආයතනය තනාදුන් මෙම රෝහල් ගොඩනැඟිල්ල සෙවණ දෙයි.පොසොන් උත්සවයට සමගාමීව ලේක්හවුස් ආයතනය මෙලෙස මිහින්තලේ ප්‍රදේශයේ දියුණුවට මෙන් ම මිහින්තලා පුදබිමේ ගෞරවය සුරැකීමට ඉමහත් සේවයක් කර තිබේ’මිහින්තලා රජමහා විහාරයේ අබලන්ව ඇති පැරැණි පොහොය ගෙය වෙනුවට නව පොහොය ගෙයක් ඉදිකිරීම සඳහා මිහින්තලා ආලෝක භාරය හරහා කටයුතු කිරීම ලේක්හවුස් ආයතනය සිදු කරන සද් ක්‍රියාවන් සඳහා සමීපම නිදසුනකි.මහා භාරකාර දෙපාර්තමේන්තුවේ හා ලේක්හවුස් ආයතනයේ බැතිබර දායකත්වයෙන් මෙම පොසොන් පුන් පොහෝදින මිහින්තලේ ප්‍රදේශයේ දහම් පාසල් දරු දැරියන් පන්සියයක පිරිසක් සිල් සමාදන් කරවීමේ මහා ශීල ව්‍යාපාරයක් මිහින්තලා පුදබිමේ දී සිදු කිරිමට නියමිතය. එසේ ම මෙම දරු දැරියන් හට අවශ්‍ය සියලුම සිල්රෙදි හා දානය ලබාදීම ද සිදු කරනුයේ මෙම ආයතනවල අනුග්‍රහයෙනි.ගුණ දහමින් හා යහගුණයෙන් යුත් මතු පරපුරක් බිහිකරලීමේ අරමුණින් මෙම ශීල ව්‍යාපාරය ආලෝක පූජා පිංකම ඇරැඹී මුල් යුගයේ සිට මේ දක්වා සිදු කෙරයි.එපමණක් නොව නැණ නුවණින් පිරි ශ්‍රී ලාංකීය දූ පුතුන්ගේ දක්ෂතා, හැකියාවන් මතුකරලන්නට ඔප් නංවන්නට මෙවරද බුදුසරණ කථික තරග හා රචනා තරග පැවැත්වීමට කටයුතු යොදා තිබුණි.ජාතික පොසොන් උළෙලට සමගාමීව පත්තර මහගෙදර මිහින්තලේ පුදබිම හා ප්‍රදේශය වෙනුවෙන් සිදු කළ සිදු කරන මෙහෙයට අමතරව මෙරට ජාතික වශයෙන් මුහුණදුන් උපද්‍රවල දී නොපැකිළිව පෙරටවිත් නොමසුරුව විපතට පත් ජනතාවට ආධාර උපකාර ලබා දී ඇත.ත්‍රස්තවාදී උවදුරු පැවැති සමයේ, සුනාමි ව්‍යසනයේ දී හා මෙම වසරේ ගංවතුර උවදුරින් ජනතාව විපතට පත් වූ අවස්ථා ඒ සඳහා කදිම උදාහරණයි.2600 වෙනි සම්බුද්ධත්ව ජයන්තිය සමරන මෙසමයේ ගෞරවනීය බුද්ධ ශාසනය බබලවමින් දිනෙන් දින දියුණුවේ මං පෙත් කරා යන්නට ලේක්හවුස් ආයතනයට ජනතාවගේ ආශිර්වාදය නිසැකවම ලැබෙනු ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>11</day>
    </date>
    <link>http://www.dinamina.lk/2011/06/11/_art.asp?fn=f1106114</link>
    <topic>සරසවි උපාධියේ හිස්තැන පුරවන නායකත්ව පුහුණුව</topic>
    <author>සටහන එස්. එම්. ෆාරුක් වැලිමඩ විශේෂ</author>
    <content>මහත් පරිශ්‍රමයක් දරා විශ්වවිද්‍යාලයට යන දරුවන් තම අරමුණු කරා ඩැහැ ගැනීමට විවිධාකාර කණ්ඩායම් විශ්වවිද්‍යාලය තුළ සැදි පැහැදී සිටිති. යොවුන් වයසේ සිත තුළ ජනිත වන ක්‍රියාශීලී බව ආවේගශීලි බව සහ අසාධාරණයන්ට එරෙහිවීමේ සිතුවිලි ඔවුන්ගේ පටු අරමුණු ඉටුකර ගැනීමට උපක්‍රමශීලීව යොදා ගනී. මේ අය බහුතරයක් තදබල ලෙස සමාජවාදී අදහස් දරන්නන් ලෙස ක්‍රියා කළත් විශ්වවිද්‍යාලයෙන් පිට වූ පසුව අන්ත දක්ෂිනාංශික පුද්ගලයන් බවට පත්වේ. මේ අය දේශපාලකයන්, විශ්වවිද්‍යාල ආචාර්යවරු තමන්ට එරෙහි පිරිසක් ලෙස හඳුන්වා දෙති. ඔවුන් සමඟ මුහුණට මුහුණ කතා කිරීමත්, ගරු කිරීමත් නොකළ යුතු දෙයක් බවට අදහසක් ඇති කරවයි. මෙය බලවත් මුලාවකි. ආචාර්යවරු සමඟ කතා කිරීමෙන් තමන්ට ඇති විෂය ගැටලු විසඳා ගත හැකිය.නමුන් ඔවුන් සමඟ කතා නොකරන නිසා එම ගැටලු විසඳා ගැනීමට මෙම පුද්ගලයන් වෙත යොමුවීමට, ඔවුන්ගේ සහාය ලබා ගැනීමට සිදුවේ. ඔවුන්ගේ සහාය නොමැතිව විභාග සමත් විය නොහැකිය යන මතය නැවත සිසු සිසුවියන් තුළ තදින් කාවදින බැවින් නවකයන්ට මෙම ජ්‍යෙෂ්ඨ සිසුන්ගේ බසට අවනත වීමට සිදුවේ. මෙය සම්පූර්ණ වැරැදි මතයකි. සියලුම ආචාර්යය, මහාචාර්යය, කථිකාචාර්යයවරු තමන්ගේ සිසු සිසුවියන් දක්ෂ, නිපුණ වෘත්තීයවේදියකු කරවන්න උපරිම කැපවීම යොදවති. සිසුන් සහ විශ්වවිද්‍යාල ගුරුවරුන් අතර ඇති කරවා ඇති මේ දුරස්ථ බව මෙවර විශ්වවිද්‍යාලවලට ඇතුළත් වන ඔබ විසින් මඟහරවා ගත යුතුය.මවුකුසට පැමිණි දින පටන් විශ්වවිද්‍යාල අධ්‍යාපනය අවසන් වන තුරුම ඔබට වැයවන සෞඛ්‍ය හා අධ්‍යාපන වියදම් සියල්ල දරණු ලබන්නේ රජයයි. එය රටේ ඉදිරි දියුණුවට සිදුකරන ආයෝජනයක් ලෙස රජය විශ්වාස කරයි. විශ්වවිද්‍යාල අධ්‍යාපනයට අවශ්‍ය සියලුම වියදම් රජය විසින් දරයි.වෛද්‍යවරයෙකු වීම සඳහා මා හට සියලුම වියදම් දැරුවේ රජයයි. රජයට රටේ ඉදිරි අනාගතයට අවශ්‍ය ක්‍ෂේත්‍රවල උගතුන් බිහි කිරීමට අයිතියක් තිබේ. විශ්වවිද්‍යාල පාඨමාලා සකසන්නේ ඒ අනුවය. විවිධ පුද්ගල කණ්ඩායම්වලට අවශ්‍ය පරිදි පාඨමාලා සැකසීමක් සිදුකළ යුතු වන්නේ නැත. සරසවි සිසුන් සියලු දෙනාටම රජය විසින් ලැප්ටොප් පරිගණක ලබාදීමට ද සූදානම්. මේ සියලු දේවල් ඔබට රජය විසින් ලබාදෙන්නේ ඔබ රටේ ඉදිරි නායකත්වය භාර ගැනීමට සිටිනා අංකුරයක් බැවිනි. ඔබ පන්ති වර්ජනය කළහොත් පාඩු වන්නේ ඔබටමය. රජයටත් ආචාර්යයවරුන්ටත් නොවේ. ඔබ විශ්වවිද්‍යාලයට එන්නේ හොඳින් ඉගෙන උපාධිය ලබා ගැනීමටය. එය නිතරම සිතේ තබාගෙන එම අරමුණු ඉටුකර ගැනීමට කැපවීම ඔබගේ යුතුකමකි.විශ්වවිද්‍යාලයට තේරී පත්ව, එහි ඇතුළුවීමට බලාපොරොත්තුවෙන් රැඳී සිටින සැමට ශ්‍රී ලංකාවේ ප්‍රථම වතාවට ලබාදෙන මෙම නායකත්ව පුහුණු වැඩසටහන ඉතාම කාලෝචිත එමෙන්ම විශිෂ්ට වූ වැඩසටහනකි.කලෙක පටන් විශ්වවිද්‍යාල සිසුන්ට අත්‍යවශ්‍යව තිබූ මෙවන් වැඩසටහන් ඇරැඹීම පිළිබඳ ජනාධිපතිතුමාටත්, උසස් අධ්‍යාපන අමාත්‍ය එස්. බී. දිසානායක මහතාටත් මුළු රටේම ප්‍රණාමය පලවිය යුතුය. කිසිදු අයුරකින් සමාජය සමඟ මුසු වී අත්දැකීම් ලබා නොමැති, මවුපිය තුරුලේ සැදී වැඩුන දරු දැරියන් එක් වරම, එයින් මිදී විශ්වවිද්‍යාල පරිසරයට මුදා හැරීම මඟින් නැවත සිසු සිසුවියන්ට බලවත් ආතතියකට ලක්වීමට සිදු විය. විශ්වවිද්‍යාලයට යන නවකයන් සලිත වන දෙයක් වූයේ නවකවදයයි. ඉතා අමානුෂික සහ අසභ්‍ය නවකවදයට මුහුණ දිය නොහැකි සිසු සිසුවියන් පාඨමාලා හැරයාම බහුලව සිදුවිය. සමහර අය මානසික විකෘතිභාවයට පත් වූ අතර, ඇතැම් අය දිවිය පුරාවට ආබාධිත බවට පත්විය. මීට අමතරව ඒ සඳහා ජීවිතයෙන් පලා ගිය අයද සිටියහ.කිසිම කෙනෙක් වෙනත් කෙනෙකුට යටත්විය යුතු නැත. එලෙස සාපරාධි බලහත්කාරකම්, බලපෑම් වැළැක්වීම සඳහා අපේ දණ්ඩ නීති සංග්‍රහයේ නීති ප්‍රතිපාදන අඩංගු වී තිබේ. යම් අයෙකුට වචනයෙන් පවා ලිංගිකව හිංසා කිරීමට එරෙහිව නීති තිබේ.අසභ්‍ය වචන, විශේයෙන්ම ගැහැණු දරුවන්ට ප්‍රකාශ කිරීම පවා තදබල දඬුවම් ලැබිය හැකි වරදකි. එබැවින් මේවාට එරෙහිව නැගී සිටීමේ ශක්තිය ඔබ සතුට තිබිය යුතුය. තමාගේ අයිතිවාසිකම් වෙනුවෙන් තමා දරන නිවැරැදි අදහස් වෙනුවෙන් කොන්ද කෙලින් තියාගෙන සටන් කිරීමේ නායකත්ව හැකියාව ඔබ විසින් අත්පත් කරගත යුතුයි.විශ්වවිද්‍යාල ශිෂ්‍යයෙක් ගැන කියන විට මතක් වන්නේ මුහුණ පුරා රැවුල වවාගත් අපිළිවෙළට විසුරුණු ඇඳුම් ඇඳ සෙරෙප්පු යුගලක් දාගත්, පොතක් රෝල් කර සාක්කුවේ ඔබාගත් දර්ශීය පුද්ගලයෙකි. මේ අයට රැකියාවක් ලබාදීමට බොහෝ පෞද්ගලික අංශවලින් ප්‍රතික්ෂේප කරන්නේ මේ අයට තම ආයතනයේ රැකියාවක් ලබාදුනහොත් එම ආයතනවලින් ප්‍රශ්න, කලබල ඇති කරාවි යන සිතුවිල්ල හේතුවෙනි. නිතරම විශ්වවිද්‍යාලවල වර්ජන ඇති කරන නිසාත්, එම උපාධිධාරීන් තුළ නිසි විනයක් නැති නිසාත් මෙම තත්ත්වය ඇති වී තිබේ. එම ප්‍රතිරූපය ඉවත්කොට හොඳින් අඳින, ටයිපටි පැළඳගත්, ලැප්ටොප් අතින් ගත් ප්‍රසන්න ඉංගී‍්‍රසි භාෂාව කතා කළ හැකි විනයවත් අන්තර් ජාතික තත්ත්වයේ උපාධිධාරී නායකයන් පිරිසක් බිහි කිරීම සඳහා වත්මන් රජය මේ ගෙන යන ක්‍රියාදාමය ප්‍රසංශනීයයි.එසේම මෙම පුහුණුව ලබාදෙන යුදහමුදා පුහුණු කඳවුරු මේ සඳහා ඉතා සුදුසුම ස්ථානයයි. යුද හමුදා භටයන් යනු රටේ විනය අතින් මුල්පෙළේ ආදර්ශයක් ගත හැකි ඕනෑම දුෂ්කර තත්ත්වයක් යටතේ දී වුව නොසැලි තම අරමුණු සහ සේවාවන් ඉටු කිරීමට ශක්තිය, ධෛර්යය සහ ආත්ම ශක්තිය ඇති පුද්ගලයන්ය. තරුණ ජවය, ක්‍රියාශීලී බව, විනය ගරුකත්වය සමඟ මුසු කර රටේ යහපතට යොමු කරන අපේම සොයුරු සොයුරියන් පිරිසක් පමණක් නොව, ශ්‍රී ලංකා හමුදාවන් යනු මුළු ලෝකයේම දක්ෂතම සහ විනය ගරුකව හමුදාවකි. එවන් පිරිසක් ඇසුරින් ඔබ ලබන ආදර්ශය හා හික්මීම, ඔබ ජීවිත කාලය පුරාවටම මතක සිටින, මුළු ජීවිත කාලයටම ආදර්ශයට ගන්නා දැනුමක්, අත්දැකීමක් වනු ඇත. මෙම සති තුනක කාලය ඔබේ ජීවිතය වෙනස් කරන, පිට කොන්දක් ඇති ආත්ම අභිමානයක් ඇති, සෘජු තීරණ ගත හැකි පුද්ගලයකු බවට ඔබව පත්කරන අපූරු කාලපරිච්ඡේදයක් වනු ඇත. මෙම සති තුනක කාලය අවසන විසිරී යන ඔබ දෙනෙතට කඳුලක් නැගෙනු ඒකාන්තය. ඒ මෙම කාලය මෙතරම් කෙටි වූයේ ඇයිදැයි යන සිතුවිල්ල ඔබ සිතට නිරන්තරයෙන්ම එන හේතුවෙනි.ශ්‍රී ලංකා යුද හමුදා ස්නයිපර් පුහුණු ඒකකයේ, පූර්ව විශ්වවිද්‍යාල නායකත්ව පුහුණු පාඨමාලාව හදාරන සිසු සිසුවියන් අමතා 2011.01.31 දින දියතලාව මූලික රෝහලේ අධිකරණ වෛද්‍ය නිලධාරි වෛද්‍ය පාලිත බණ්ඩාර සුබසිංහ මහතා ලිංගිකත්වය , හිංසනය සහ නීතිය පිළිබඳ සිය ආරාධිත දේශනය පවත්වන අතරදී ඉහත අදහස් ප්‍රකාශ කෙරිණි. මෙම දේශනය සිසු දරු දැරියන්ගේ මහත් ප්‍රසාදයට ලක් වූ අතර, එම දේශනය තම ජීවිතයේ ඇසූ හොඳම දේශනය බවත්, සිය ජීවිතය මනාව හසුරුවා ගැනීමට විශාල පිටුවහලක් වූ බවත්, මෙවන් දේශනයක් ලබාදුන් වෛද්‍යවරයාට බොහෝ පින් සිදුවන බවත්, එම සිසු සිසුවියෝ පැවසූහ.එසේම මෙම පාඨමාලාව අගය කරමින් සියලුම සිසු සිසුවියෝ සිය අදහස් සහිත ලිපි වෛද්‍ය පාලිත සුබසිංහ මහතාට භාරදුන්හ. සියලු දෙනාම පාඨමාලව පිළිබඳ දැඩි ප්‍රසාදය පළ කළ අතර, සමහර සිසුන් මෙම සති තුනක කාලය මෙම පාඨමාලාවට කිසිසේත් ප්‍රමාණවත් නොවන බවද යුද හමුදා කඳවුරක ගත කරන මෙම කාලය ජීවිතයේ මිහිරීම කාලයක් වන බවද හමුදා භටයන් තමන්ගේ සියලු අවශ්‍යතා සොයා බලා අවශ්‍ය සියලුම දේවල් නොපමාව ලබාදෙන අතර තමන් සිය සොයුර සොයුරියන් සේ ඉතා ආදරයෙන් බලා ගන්නා බවත්, එයට තම හදපත්ලෙන්ම ස්තුතිය පළකරන බවත් ප්‍රකාශ කළහ.දියතලාව මූලික රෝහලේ අධිකරණ වෛද්‍ය නිලධාරි වෛද්‍ය පාලිත බණ්ඩාර සුබසිංහ මහතාගේ දේශනයක් ඇසුරිනි..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>13</day>
    </date>
    <link>http://www.dinamina.lk/2011/06/13/_art.asp?fn=n11061314</link>
    <topic>අනිසි බලපෑම් නැතැයි ඉන්දීය නියෝජිතයෝ ජනපතිට කියති</topic>
    <author/>
    <content>ශ්‍රී ලංකාවේ ගැටලු විසඳා ගැනීම සඳහා මිතුªරෙකු ලෙස සහායවීම හැර කිසිදු ආකාරයකට අනිසි බලපෑමක් සිදු නොකරන බව ඉන්දියාව අවධාරණය කරයි.ශ්‍රී ලංකාවේ ගැටලු සඳහා අනිසි ලෙස මැදිහත්වීමට ඉන්දියාවට කිසිදු අවශ්‍යතාවක් නැතැයි ඉන්දීය ආරක්ෂක උපදේශක ශිවශංකර් මෙනන් මහතා පවසයි.දෙදින නිල සංචාරයක් සඳහා ශ්‍රී ලංකාවට පැමිණි ඉන්දීය රජයේ නියෝජිත පිරිස ජනාධිපති මහින්ද රාජපක්ෂ, විදේශ කටයුතු ඇමැති මහාචාර්ය ජී. එල්. පීරිස් මහත්වරු හමු වී සාකච්ඡාවල නිරත වූ අතර දෙරටේ මිතුදම ශක්තිමත් කර ගනිමින් පවතින ගැටලු සඳහා විසඳුම් සොයා ගැනීම එම සාකච්ඡාවල අරමුණ විය. මෙම සියලු සාකච්ඡා ඉතා සාර්ථකව පැවැති බවද ශිවශංකර් මෙනන් මහතා පැවැසීය. ඒ මහතාට අමතරව ඉන්දීය විදේශ ලේකම් නිරූපමා රාඕ මහත්මිය හා ආරක්ෂක ලේකම් ප්‍රදීප් කුමාර මහතා දිවයිනට පැමිණියහ..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>13</day>
    </date>
    <link>http://www.dinamina.lk/2011/06/13/_art.asp?fn=n1106131</link>
    <topic>ඉන්දීය අගමැති ශ්‍රී ලංකාවේ සංචාරයක</topic>
    <author>ධනුෂ්ක ගොඩකුඹුර</author>
    <content>ශ්‍රී ලංකාවේ සංචාරයක් සඳහා පැමිණෙන ලෙස ජනාධිපති මහින්ද රාජපක්ෂ මහතා කළ ආරාධනය ඉන්දීය අග්‍රාමාත්‍ය ආචාර්ය මන්මෝහන් සිං මහතා පිළිගෙන තිබේ.අගමැතිවරයා ආරාධනය පිළිගත් බවට ලිපියක්, පසුගිය දිනවල මෙරට සංචාරයක නිරත වූ ඉන්දීය ජාතික ආරක්ෂක උපදේශක ශිවශංකර් මෙනන් මහතා ජනාධිපතිවරයා වෙත බාර දී ඇති බව ජනාධිපති මාධ්‍ය අධ්‍යක්ෂ ජෙනරාල් බන්දුල ජයසේකර මහතා පැවැසීය. මෙරටට පැමිණි ඉන්දීය දූත පිරිස ජනාධිපතිවරයා ජනාධිපති මන්දිරයේදී පෙරේදා (11) හමු වී සාකච්ඡා කළහ.ද්විපාර්ශ්වීය සාකච්ඡා වෙනුවෙන්ම ඉන්දීය රාජ්‍ය නායකයකු මෙරටට පැමිණෙන්නේ වසර 14කට පසුවය .හිටපු අගමැති රජිව් ගාන්ධි මහතා මීට පෙර ද්විපාර්ශ්වික සාකච්ඡා සඳහා අවසන් වතාවට ශ්‍රී ලංකාවට පැමිණ ඇත.මන්මෝහන් සිං මහතා සාක් සමුළුවට සහභාගී වීම සඳහා 2008 වසරේදී අවසන් වතාවට මෙරටට පැමිණි අතර යුද ගැටුම් නිම වීමෙන් අනතුරුව ඉන්දීය නායකයකු ශ්‍රී ලංකාවේ සංචාරයක නිරත වන ප්‍රථම අවස්ථාවද මෙය වේ..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>13</day>
    </date>
    <link>http://www.dinamina.lk/2011/06/13/_art.asp?fn=n11061316</link>
    <topic>ආසනික් ඇති පළිබෝධ නාශක බෙදා හැරීම අත්හිටුවීමට පියවර</topic>
    <author>නුවන් කොඩිකාර</author>
    <content>මාරාන්තික විෂ සහිත ආසනික් නමැති රසායනික ද්‍රව්‍ය ඇතැයි හඳුනාගෙන ඇති පළිබෝධ නාශක බෙදා හැරීම වහාම අත්හිටුවන ලෙසට කෘෂිකර්ම අමාත්‍යංශය අදාළ පාර්ශවයන් වෙත දැනුම් දී තිබේ.මෙරට භාවිතා කරනු ලබන පළිබෝධ නාශකවල ආසනික් රසායනික ද්‍රව්‍ය අඩංගුතාව පිළිබඳව කඩිනම් පරික්ෂණ ආරම්භ කර ඇති අතර ඒ අනුව පළිබෝධ නාශක 28 ක් පිළිබඳව පරික්ෂණ මේ වන විටත් සිදු කරමින් පවතින බව කෘෂිකර්ම ඇමැති මහින්ද යාපා අබේවර්ධන මහතා පැවැසීය. ආසනික් අඩංගු පළිබෝධ නාශක තිබෙන බවට පරීක්ෂණවලින් ඔප්පු වුණහොත් එම පළිබෝධ නාශක පාවිච්චිය හා බෙදා හැරීම වහාම තහනම් කරන බවද හෙතෙම කීවේය.ආසනික් තිබේදැයි සොයා බැලීමට සිදුකළ පරීක්ෂණ වාර්තාව ඇමැතිවරයා වෙත පරීක්ෂණ කමිටුව විසින් අද(13) බාරදීමට නියමිතය..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>13</day>
    </date>
    <link>http://www.dinamina.lk/2011/06/13/_art.asp?fn=n1106132</link>
    <topic>දක්ෂිණ ලංකා අධිවේගී මාර්ගය ජනාධිපතිගේ නිරීක්ෂණයට</topic>
    <author>නෙළුව සමූහ අයි. එම්. ඩී. සී. ගුණසේකර</author>
    <content>දක්ෂිණ අධිවේගී මාර්ගය නිරීක්ෂණය කිරීම සඳහා ජනාධිපති මහින්ද රාජපක්ෂ මහතා පෙරේදා (11) එහි සංචාරයක නිරත විය.අධිවේගී මාර්ගය ආරම්භක ස්ථානය වන කොට්ටාව මාකුඹුරේ සිට ගාල්ල, කුරුඳුගහහැතැප්ම දක්වා ගමන් කළ ජනාධිපතිවරයා එහි ඉදිකිරීම් කටයුතු නිරීක්ෂණය කළේය. මාර්ගයේ ඉදිකිරීම්වල නිරත වන ඉංජිනේරුවන් සමඟද ජනාධිපතිවරයා සාකච්ඡා කළේය.2006 වසරේදී ඉදිකිරීම් ඇරැඹි දක්ෂිණ අධිවේගී මාර්ගයේ දිග කිලෝමීටර් 128 කි.මේ සඳහා වැය කෙරෙන මුදල රුපියල් මිලියන 800කි. ආසියානු සංවර්ධන බැංකුව, චීනයේ එක්සිම් බැංකුව සහ ජපන් ජාත්‍යන්තර සහයෝගිතා නියෝජිතායතනය මේ සඳහා ආධාර ලබා දී ඇත.සංචාරයෙන් අනතුරුව ජනාධිපතිවරයා ගාල්ල බස්නැවතුම් පොළේ ඉදිකිරීම් කටයුතුද නිරීක්ෂණය කළේය. වරාය සහ මහාමාර්ග නියෝජ්‍ය ඇමැතිවරුන් වන රෝහිත අබේගුණවර්ධන, නිර්මල කොතලාවල, පාර්ලිමේන්තු මන්ත්‍රී නාමල් රාජපක්ෂ මහත්වරු ඇතුළු පිරිසක් ද මේ අවස්ථාවට එක් වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>13</day>
    </date>
    <link>http://www.dinamina.lk/2011/06/13/_art.asp?fn=n1106133</link>
    <topic>බන්ධනාගාර පහසුකම් ඉතාමත් සතුටුදායකයි</topic>
    <author>බුද්ධිකා ඉඹුලාන</author>
    <content>සරත් ෆොන්සේකා මහතාට වැලිකඩ බන්ධනාගාරය තුළ ලබා දී ඇති පහසුකම් ඉතා සතුටුදායක බව අන්තර් පාර්ලිමේන්තු සංගමයේ නියෝජිත මාර්ක් ට්‍රොවල් මහතා පවසයි.පසුගිය 10 වැනිදා පස්වරුවේ වැලිකඩ බන්ධනාගාරය වෙත ගොස් සරත් ෆොන්සේකා මහතා සිටින සිරකුටිය පරීක්ෂා කිරීමෙන් පසු ට්‍රොවල් මහතා මේ බව දන්වා තිබේ. තමාට සරත් ෆොන්සේකා සිටින සිර කුටිය බැලීමට අවසර ලබාදෙන ලෙස ට්‍රොවල් මහතා කරන ලද ඉල්ලීම, පුනරුත්ථාපන හා බන්ධනාගාර ප්‍රතිසංස්කරණ ඇමැති චන්ද්‍රසිරි ගජධීර මහතා ජනාධිපති මහින්ද රාජපක්ෂ මහතා වෙත දැන්වීමෙන් පසු ජනාධිපතිවරයා ට්‍රොවල් මහතාට මේ විශේෂ අවසරය ලබාදීමට උපදෙස් ලබා දී ඇතැයි පුනරුත්ථාපන හා බන්ධනාගාර අමාත්‍යාංශයේ ලේකම් ඒ. දිසානායක මහතා පැවැසුවේ ය.නීතිපති දෙපාර්තමේන්තුවේ නිලධාරියෙක් සහ වැලිකඩ බන්ධනාගාර අධිකාරිවරයා සමඟ විනාඩි විස්සක පමණ කාලයක් ට්‍රොවල් මහතා වැලිකඩ බන්ධනාගාරයේ ගත කළේය.සරත් ෆොන්සේකාගේ සිරකුටිය මෙන් ම අනෙකුත් රැඳවියන්ගේ කුටි හා පහසුකම් නිරීක්ෂණය කිරීම ද ඒ මහතා සිදුකර ඇත.එහි සිටින විදේශීය මෙන් ම දේශීය සිරකරුවන් සමඟ ද කතාබහක යෙදුණු ඒ මහතා රැඳවියන්ගෙන් බන්ධනාගාරයේ ඇති පහසුකම් පිළිබඳව ද විමසීමක් සිදු කර ඇත.එහි දී රැඳවියන් පවසා ඇත්තේ තමන් මේ බන්ධනාගාරය තුළ තිබෙන පහසුකම් පිළිබඳව සෑහීමකට පත්වන බවයි.බන්ධනාගාර කොමසාරිස් ජනරාල්, මේජර් ජනරාල් වී. ආර්. සිල්වා මහතාගේ නිල කාමරයේ ඇති අමුත්තන්ගේ සටහන් පොතේ විශේෂ සටහනක් තබමින් ට්‍රොවල් මහතා සඳහන් කර ඇත්තේ සරත් ෆොන්සේකා මෙන් ම අනෙකුත් රැඳවියන්ට වැලිකඩ බන්ධනාගාරය තුළ සපයන පහසුකම් පිළිබඳව තම ප්‍රසාදය හිමි වන බවය..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>13</day>
    </date>
    <link>http://www.dinamina.lk/2011/06/13/_art.asp?fn=n1106134</link>
    <topic>සෑම රටක් සමඟම අපි සහයෝගයෙන්</topic>
    <author>සුභාෂිනී සේනානායක සහ මහින්ද අලුත්ගෙදර</author>
    <content>ශ්‍රී ලංකාවේ ජාතීන් අතර සංහිදියාවක් ඇති කිරීමේ අවශ්‍යතාව මේ රටේම ජනතාවට හැරෙන්නට වෙනත් රටකට තිබිය යුතු නැතැයි රුසියාව අවධාරණය කරයි. නිදහස් හා සාමකාමී පරිසරයක සංවර්ධනය කරා ගමන් කරන ශ්‍රී ලංකාවේ සමාජ හා ආර්ථික සංවර්ධනය වෙනුවෙන් පූර්ණ සහාය ලබා දෙන බව ශ්‍රී ලංකාවේ රුසියානු තානාපති වැඩ්මීර් මිකායිලෝ මහතා පවසයි.ඒ මහතා මේ බව සඳහන් කළේ රුසියානු ජාතික දිනය නිමිත්තෙන් පසුගිය දා කොළඹදී පැවැති උත්සවයක් අමතමිනි.ආර්ථික හා සමාජ සංවර්ධනයත් සමඟ රුසියාවේ බලාපොරොත්තුව ලෝකයේ සෑම රටක් සමඟම සහයෝගයෙන් කටයුතු කිරීම බව කී තානාපතිවරයා අනෙකුත් රටවල් සමඟ සමානාත්මතාවෙන් කටයුතු කිරීම රුසියාවේ ප්‍රතිපත්තිය බවද කීවේය.මෙහිදී තවදුරටත් අදහස් දැක්වූ වැඩ්මීර් මිකායිලෝ මහතා පැවැසුවේ ත්‍රස්තවාදය, මුහුදු කොල්ලකෑම හා මත්ද්‍රව්‍ය ප්‍රවාහනය වැනි දෑ නවතාලීම සඳහා සාමූහිකව කටයුතු කළයුතු බවයි.ශ්‍රී ලංකාව හා රුසියාව අතර සෘජු ගුවන් සේවයක් ආරම්භ කිරීම කෙරෙහි අවධානය යොමු කරන බවත් ශ්‍රී ලංකාව සමඟ රුසියාව සැමදා කටයුතු කරන බවත් ඒ මහතා මෙහිදී පෙන්වා දුන්නේය. මේ අවස්ථාවට සහභාගි වූ පරිසර ඇමැති අනුර පි‍්‍රයදර්ශන යාපා මහතා සඳහන් කළේ ශ්‍රී ලංකාව හා රුසියාව අතර මිත්‍රත්වය 1957 සිට පැවැත එන බවත්, අපේ රටේ තීරණාත්මක අවස්ථාවන්හිදී රුසියාවෙන් ලද සහයෝගය අගය කරන බවත්ය.ඉදිරියටත් රුසියාව සමඟ සහයෝගයෙන් කටයුතු කිරීමට සූදානම් බවද හෙතෙම වැඩිදුරටත් ප්‍රකාශ කළේය.ඇමතිවරුන් වන සුසිල් ප්‍රේම ජයන්ත, විමල් වීරවංශ, සහ ජ්‍යෙෂ්ඨ ඇමැති ඒ.එච්.එම් ෆවුසි, නියෝජ්‍ය ඇමැති නියොමාල් පෙරේරා, නියෝජ්‍ය ඇමැති ගීතාංජන ගුණවර්ධන මහත්වරු ඇතුළු පිරිසක් මේ අවස්ථාවට එක්ව සිටියහ..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>13</day>
    </date>
    <link>http://www.dinamina.lk/2011/06/13/_art.asp?fn=n1106135</link>
    <topic>ජනපති රුසියාවේ සංචාරයක</topic>
    <author>ධනුෂ්ක ගොඩකුඹුර</author>
    <content>රුසියාවේ ශාන්ත පීටර්ස්බර්ග් හි ආර්ථික සමුළුවට සහභාගී වීම සඳහා ජනාධිපති මහින්ද රාජපක්ෂ මහතා මේ සතියේ රුසියාව බලා යාමට නියමිතය.ඉදිරි දිනක දී මේ සංචාරය සිදුකෙරෙන බව ජනාධිපති මාධ්‍ය අධ්‍යක්ෂ ජෙනරාල් බන්දුල ජයසේකර මහතා දිනමිණට පැවැසීය. මේ ආර්ථික සමුළුව මේ මස 16 සිට 18 දක්වා රුසියාවේ දී පැවැත්වේ..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>13</day>
    </date>
    <link>http://www.dinamina.lk/2011/06/13/_art.asp?fn=n1106136</link>
    <topic>මේ වසරේ ප්‍රථම චන්ද්‍රග්‍රහණය අනිද්දා</topic>
    <author>උපාලි කරුණාරත්න</author>
    <content>මේ වසරේ සිදුවන ප්‍රථමපූර්ණ චන්ද්‍රග්‍රහණය අනිද්දා (15) ශ්‍රී ලංකාවාසීන්ට දැකගත හැකි බව නවීන තාක්ෂණය පිළිබඳ ආතර් සී.ක්ලාක් ආයතනය පවසයි.අනිද්දා (15) රාත්‍රී 10.54 ට චන්ද්‍රග්‍රහණය ආරම්භ වේ. පසුදා (16) අලුයම 4.30ට එය අවසන් වේ. මේ චන්ද්‍රග්‍රහණයේ උපරිම අවස්ථාව 16 වැනි දින අලුයම 1.42ට උදාවේ. එම අවස්ථාවේදී චන්ද්‍රයා පෘථිවියට කිලෝමීටර් 3,71736ක දුරින් පිහිටයි..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>13</day>
    </date>
    <link>http://www.dinamina.lk/2011/06/13/_art.asp?fn=n1106137</link>
    <topic>රොෂේන්ගේ මරණය ගැන විධිමත් පරීක්ෂණයක්</topic>
    <author>ධනුෂ්ක ගොඩකුඹුර</author>
    <content>කටුනායක වෙළෙඳ කලාපයේ හටගත් ගැටුමින් මිය ගිය රොෂේන් චානක තරුණයාගේ මරණය සම්බන්ධයෙන් අපක්ෂපාතී හා විධිමත් පරීක්ෂණ පවත්වන බව ජනාධිපති මහින්ද රාජපක්ෂ මහතා ප්‍රකාශ කළේය.ජනාධිපතිවරයා මේ අදහස් පළ කළේ රොෂේන් චානකගේ මවුපියන් ඇතුළු සහෝදර සහෝදරියන් අරලියගහ මන්දිරයේ දී පසුගියදා හමු වූ අවස්ථාවේදීය. රොෂේන්ගේ පවුලේ අය වෙත ශෝකය පළ කළ ජනාධිපතිවරයා ඔවුන් සමඟ සුහද කතා බහක නියැළුණේය. ඔවුන්ගේ අනාගත අවශ්‍යතාවල දී තමා නිරතුරුවම ඔවුන් සමඟ සිටින බව ජනාධිපතිතුමන් මෙහි දී ප්‍රකාශ කළේය. යටියන මීසම බාර ක්‍රිස්ටෝපර් මදුරාවල පියතුමන් සහ රොෂේන්ගේ මව, පියා සහෝදර සහෝදරියෝ ද මේ අවස්ථාවට එක් වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>13</day>
    </date>
    <link>http://www.dinamina.lk/2011/06/13/_art.asp?fn=n1106138</link>
    <topic>තූත්තුකුඩියේ සිට කොළඹට මඟී නැවක්</topic>
    <author>සුභාෂිනී සේනානායක</author>
    <content>ඉන්දියාවේ තූත්තුකුඩියේ සිට කොළඹ වරායට පැමිණෙන ප්‍රථම මගී නැව් සේවය අද (13) ආරම්භ කෙරේ. මේ මගී නෞකාව හෙට (14) පෙරවරුවේ කොළඹ වරායට ළඟාවේ.මගීන් 1044ක් රැගෙන යා හැකි ස්කෝටිය පි‍්‍රන්ස් නමැති මේ නැව තට්ටු 9කින් යුක්තය.මගීන් 250කට රැස්විය හැකි රැස්වීම් ශාලාවක්, ආපන ශාලා, විනෝද අංශ සහ වෛද්‍ය පහසුකම්වලින් මේ නෞකාව සමන්විත වේ. මේ නැවේ ගමන් කරන මගීන් වෙනුවෙන් අය කරන ගාස්තුවල සහන සලසා ඇත.ඒ අනුව වයස අවුරුදු දෙකට අඩු දරුවන්ගෙන් අයකරන්නේ ගමන් ගාස්තුවෙන් 10%කි. අවුරුදු 12 දක්වා දරුවන්ට 50%ක් ද ජ්‍යෙෂ්ඨ පුරවැසියන්ට 40%ක වට්ටමක් ද ලබාදෙන බව මගී නැව් සේවා නියෝජිත ආරුගම්බේ ට්‍රැවල්ස් කළමනාකාර අධ්‍යක්‍ෂ එම්. ඒ. ජවුෆර් මහතා පවසයි.ඉන්දියාවේ යන මගියකුගෙන් රුපියල් 6600ක් අයකරන අතර ඉන්දියාවේ සිට පැමිණෙන මගියකුගෙන් රුපියල් 536ක් අය කෙරේ. මගියාට කිලෝ 100 බඩු ගෙන යා හැකිවේ. මෙයට අමතරව සුඛෝපභෝගී සහ අර්ධ සුඛෝපභෝගී ආසන වෙන්කරවා ගත හැකි බවද හෙතෙම අවධාරණය කළේ ය.ජනාධිපති මහින්ද රාජපක්‍ෂ මහතාගේ උපදෙස් මත මේ මගී නැව් සේවාව ආරම්භ කරන බව වරාය මහාමාර්ග නියෝජ්‍ය ඇමැති රෝහිත අබේගුණවර්ධන මහතා දිනමිණට කීය.යුරෝපයේ සිට ඉන්දියාවට එන විදේශිකයන්ට විනෝද සංචාරයක් සඳහා මේ නැව් සේවාව යොදා ගත හැකි වනු ඇතැයිද ඇමැතිවරයා පවසයි..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>13</day>
    </date>
    <link>http://www.dinamina.lk/2011/06/13/_art.asp?fn=n1106139</link>
    <topic>තිසා වැවේ-නුවර වැවේ දිය නෑම තහනම්</topic>
    <author>නුවන් කොඩිකාර</author>
    <content>වන්දනා සඳහා අනුරාධපුරයට පැමිණෙන බැතිමතුන් හට තිසා වැවේ සහ නුවර වැවේ දිය නෑම තහනම් කෙරේ.මේ වැව් දෙක මඟින් බීමට ජලය සපයන අතර එය අපිරිසිදු වීම වළක්වා ගැනීමේ අරමුණින් තහනම පැනවූ බව අනුරාධපුර කලාප භාර වාරි මාර්ග අධ්‍යක්ෂ වසන්ත බණ්ඩාර පලුගස්වැව මහතා ‘දිනමිණට’ පැවැසීය.මහනායක හිමිවරුන් සහ ප්‍රාදේශීය ලේකම් වරයාගේ ප්‍රධානත්වයෙන් රැස් වූ පොසොන් කමිටුව මඟින් මේ තීරණයට එළැඹි බවද හෙතෙම කීවේය. බසවක්කුලම, නාච්චාදුව, රාජාංගනය, මහකනදරාව, පුලියන්කුලම වැව් දිය නෑම සඳහා භාවිතා කළ හැකි බවද ඒ මහතා ප්‍රකාශ කළේය.එම වැව්වලද ජල මට්ටම ඉහළ ගොස් ඇති හෙයින් ලබාදී ඇති උපදෙස් පිළිපදින ලෙසද වාරි මාර්ග අධ්‍යක්ෂවරයා ඉල්ලීමක් කරයි. දිය නාන පුද්ගලයන්ගේ ආරක්ෂාව සඳහා ජීවිතාරක්ෂක කණ්ඩායම් යොදවා ඇති බවද ඒ මහතා සඳහන් කළේය..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>13</day>
    </date>
    <link>http://www.dinamina.lk/2011/06/13/_art.asp?fn=n11061310</link>
    <topic>රත්නපුර ගුරු ගෙදරට ජවිපෙ ප්‍රහාරයක්</topic>
    <author>විජයානි එදිරිසිංහ</author>
    <content>අධ්‍යාපන සමුපකාර සමිතියේ (ගුරු ගෙදර) රත්නපුර පළාත් කාර්යාලයට කඩා වැදුණු ජනතා විමුක්ති පෙරමුණේ සාමාජිකයන් පිරිසක් එහි සේවය කළ පිරිසට මරණීය තර්ජන එල්ල කොට කාර්යාලයට ද පහරදී අලාභහානි සිදු කර තිබේ.පෙරේදා (11) පෙරවරු 9 – 10 අතර කාලය තුළ මේ සිද්ධිය වී ඇත.ගුරුගෙදර අතුරුපාලක මණ්ඩලයට එරෙහිව ජ. වි. පෙ. ක්‍රියාකාරීන් එම ස්ථානයේ එදින උද්ඝෝෂණයක්ද කර තිබේ.උද්ඝෝෂණයට ගුරු ගෙදර හිටපු අධ්‍යක්‍ෂ ලාල් කුමාර මහතා ද සහභාගී වී ඇත.උද්ඝෝෂකයන් එල්ල කළ ප්‍රහාර වලින් පළාත් කාර්යාලයේ ගේට්ටුවලට දැන්වීම් පුවරු ඇතුළු දේපොළවලට හානි සිදුවී තිබේ. රත්නපුර පොලිසිය මේ ස්ථානයට පැමිණෙන විට උද්ඝෝෂකයන් පලාගොස් ඇත. ජ. වි. පෙ. සාමාජිකයෝ 40ක් පමණ එම උද්ඝෝෂණයට සහභාගී වී සිටියහ..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>13</day>
    </date>
    <link>http://www.dinamina.lk/2011/06/13/_art.asp?fn=n11061317</link>
    <topic>සනීපාරක්ෂක කම්කරුවා අත්අඩංගුවට</topic>
    <author>සුභාෂිනී සේනානායක</author>
    <content>කටුනායක බණ්ඩාරනායක ජාත්‍යන්තර ගුවන්තොටුපළේ වැසිකිළියක සඟවා තිබූ රුපියල් ලක්‍ෂ 71ක මුදලක් පෙරේදා (11) සොයා ගැනීමට ශ්‍රී ලංකා රේගුව සමත්වෙයි.සනීපාරක්ෂක කම්කරුවකු පිළිබඳව සැකසිතී ප්‍රශ්න කිරීමෙන් අනතුරුව ඔහු පැළඳ සිටි පාවහන් යුවල තුළ සඟවා තිබූ රුපියල් ලක්‍ෂ 36ක මුදලක් අත්අඩංගුවට ගැනීමෙන් පසු ප්‍රශ්න කොට වැසිකිළිය තුළ සඟවා තිබූ ඉතිරි මුදල් සොයා ගැනීමට හැකි වී තිබේ.විදේශ ගතවන අයකුට මේ මුදල් දීමට යාමේදී හෝ විදේශයක සිට පැමිණි පුද්ගලයකු මෙම මුදල් සනීපාරක්ෂක කම්කරුවාට දුන්නේ දැයි මෙතෙක් සොයාගෙන නැත.ශ්‍රී ලංකා රේගුව මේ පිළිබඳ වැඩිදුර පරීක්‍ෂණ පවත්වන බව රේගු ආරංචිමාර්ග සඳහන් කරයි. විදේශ මුදල් වන යූරෝ, යෙන්, ඕස්ට්‍රේලියන් ඩොලර්, සෞදි රියාල්, ඩිනාර් ඇතුළු මුදල් මේ සඟවා තිබූ මුදල් බෑගයේ තිබුණි.සනීපාරක්ෂක කම්කරුවාට රුපියල් ලක්‍ෂ 5ක දඩ මුදලක් ශ්‍රී ලංකා රේගුව නියම කර තිබේ. දඩ මුදල් ගෙවාගත නොහැකි වූ කම්කරුවාට එරෙහිව නීතිමය ක්‍රියාමාර්ග ගැනීම සඳහා කටුනායක පොලිසියට පෙරේදා (12) බාරදී තිබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>13</day>
    </date>
    <link>http://www.dinamina.lk/2011/06/13/_art.asp?fn=n11061311</link>
    <topic>සංචාරකයන් දැන් වැඩි වෙලා</topic>
    <author>ධනුෂ්ක ගොඩකුඹුර සහ නුවන් කොඩිකාර</author>
    <content>මේ වසරේ මැයි මාසය තුළ මේ රටට පැමිණි සංචාරකයන්ගේ සංඛ්‍යාව පසුගිය වසරේ මැයි මසට සාපේක්ෂව සියයට 40.2 දක්වා වර්ධනය වී ඇතැයි සංචාරක සංවර්ධන අධිකාරිය පැවැසීය.පසුගිය වසරේ මැයි මාසය තුළ සංචාරකයන්ගේ පැමිණීම සියයට 39ක්ව පැවැති බව අධිකාරිය සඳහන් කළේය. මේ මැයි මාසයේදී සංචාරකයන් 48943ක් ශ්‍රී ලංකාවට පැමිණි අතර එය පසුගිය වසරේදී 35,213 අගයක් පැවැතිණි.ඒ අනුව පසුගිය වසරේ මුල් මාස 05 දී සංචාරකයන් 2,33,922 පැමිණි බව පවසන අධිකාරිය එය මේ වසරේ මුල් මාස 05 දී 3,27,902 දක්වා වැඩිවී ඇති බවද කීවේය..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>13</day>
    </date>
    <link>http://www.dinamina.lk/2011/06/13/_art.asp?fn=n11061312</link>
    <topic>ඉන්දීය දේශපාලනඥයෝ ජයලලිතාට අතීතය කියාදෙති</topic>
    <author>මහින්ද අලුත්ගෙදර</author>
    <content>ශ්‍රී ලංකාවට එරෙහිව ආර්ථික සම්බාධක පැනවිය යුතු බවට ඉන්දියාවේ තමිල්නාඩු ප්‍රාන්ත මහ ඇමැතිනී ජයලලිතා ජයරාම් කළ ප්‍රකාශය සම්බන්ධයෙන් ඉන්දීය දේශපාලඥයන් රැසක් විරෝධය පළ කර ඇත.ජයලලිතා ජයරාම්ගේ ප්‍රකාශය ඉන්දීය ජාතික ප්‍රතිපත්තියට මෙන්ම ජාතික අවශ්‍යතාවටද පටහැනි බව ඉන්දීය ජනතා පක්ෂයේ නායක සුබ්‍රමනියම් ස්වාමි ප්‍රකාශ කර තිබේ.අද වනවිට මහ ඇමැතිනියට එල්.ටී.ටී.ඊ. ත්‍රස්තවාදීන්ගේ ක්‍රියාකාරකම් අමතක වී ගොස් තිබෙන බව පෙන්වා දී ඇති ජනතා පක්ෂයේ නායකයා ඇය ක්‍රියාකළ යුත්තේ එල්.ටී.ටී.ඊයේ අවශ්‍යතාවට නොවන බවත් දෙමළ ජනතාව වෙනුවෙන් පෙනී සිටීමට ඉන්දීය දේශපාලඥයන්ට කාලය උදා වී තිබෙන බවත් ප්‍රකාශ කර ඇතැයි වාර්තා වෙයි. බලය බෙදා හැරීමේ ක්‍රියාවලිය මඟින් දමිළ ජනතාවට අභිමානයෙන් ජීවත්වීමට වර්තමාන ශ්‍රී ලංකාව කටයුතු කරමින් සිටින බව පෙන්වා දී ඇති සුබ්‍රමනියම් ස්වාමි ශ්‍රී ලංකාව හා ඉන්දියාව අතර දීර්ඝ කාලයක සිට සමීප සබඳතා පවත්වාගෙන ගොස් තිබෙන බවද සිහිපත් කර ඇතැයි තානාපති ආරංචි මාර්ග පෙන්වා දෙයි.මීට අමතරව ඉන්දියාවේ තමිල්නාඩු ප්‍රාන්තයේ හිටපු මහ ඇමැති එම්. කරුණානිධි ප්‍රකාශ කර ඇත්තේ වත්මන් මහ ඇමැතිනි ජයලලිතා ජයරාම්ගේ මූලිකත්වයෙන් ශ්‍රී ලංකාවට එරෙහිව ප්‍රාන්ත සභාවේදී සම්මත කර ගත් යෝජනාව කල් ඉකුත්වූ උපක්‍රමයක් බවයි.මීට අමතරව වර්තමාන තමිල්නාඩු මහ ඇමැතිනිය කර තිබෙන ප්‍රකාශය ජනතාව නොමඟ යවන්නක් බවද හෙතෙම ප්‍රකාශ කර තිබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>13</day>
    </date>
    <link>http://www.dinamina.lk/2011/06/13/_art.asp?fn=n11061313</link>
    <topic>කිරින්දේ සෝමාලෝක හිමි</topic>
    <author>- දයා ඩී. ෆොන්සේකා</author>
    <content>අපවත් වී වදාළ ශාසනවේදී පණ්ඩිත කිරින්දේ සෝමාලෝක හිමියෝ කෙසෙල්වත්ත සරික්කාමුල්ල සිරිනන්දන පිරිවෙන හිටපු පරිවෙණාධිපතින් වහන්සේය.ප්‍රසිද්ධ කවියකු ලේඛකයෙකු වූ උන්වහන්සේ ගමේ පන්සල ඇසුරු කොට සිටි සියලුම දෙනාගේ ගෞරවයට පාත්‍ර වූයේ උන්වහන්සේගේ නිහතමානී ගතිගුණ නිසාය. දක්ෂ සෙත්කවි රචකයෙකු වූ උන්වහන්සේ දහස් ගණන් සෙත්කවි ලියා ඒවා තමන්වහන්සේම පන්සලේ බෝධිරාජයා හමුවේ කියා කරදර පීඩාවන්ට ලක්වූ දහස් ගණන් දෙනාට අන්‍ය ආගමිකයන්ට පවා සෙත ළඟාකර දුන්නද ඒවාට සතයක් වත් අය නොකිරීම සුවිශේෂී කරුණක් විය.1929 පෙබරවාරි 18 වැනි දින මාතර කිරින්දේ දී උපන් උන්වහන්සේ පැවිදි බිමට පත්වූයේ 1944 දීය. ඒ කිරින්දේ ශ්‍රී සුදර්ශනාරාම විහාරාධිපති පූජ්‍ය මැද උයන්ගොඩ සුගතපාල නාහිමියන්ගේ ශිෂ්‍යයෙකු වශයෙනි. 1951 දී උපසම්පදාව ලත් උන්වහන්සේ සිය සුපේශල ශික්ෂාකාමී බව නිසාම දායකයන්ගේ මෙන්ම ගුරුවර කාරකාදීන්ගේද අතිශය ගෞරවයට පාත්‍ර විය.1954දී ප්‍රාචීන පණ්ඩිත විභාගය උසස් ලෙස සමත් වූ උන්වහන්සේ 1968 දී ලන්ඩන් විශ්වවිද්‍යාලයේ ශාසනවේදී ගෞරව උපාධිය ලැබුවෝය. සිංහල, පාලි, සංස්කෘත මෙන්ම ඉංගී‍්‍රසි විෂයයෙන් ද හසල දස්කම් දැක්වූ උන්වහන්සේ ඇවිදින පුස්තකාලයක් බඳු විය.1962දී සිට රත්නපුර ශ්‍රී සුමන පිරිවෙනෙහි ආචාර්යවරයෙකු ලෙස ගුරු සේවයට එක්වුණු උන්වහන්සේ 1970 – 74 කාලය තුළ හම්බන්තොට මුල්කිරිගල ආසනයේ රිටිගහයාය විදුහලෙහි උපගුරු තනතුරු ලැබ එහිම වැඩබලන විදුහල්පති ලෙස සේවය කළහ.උන්වහන්සේ කවියකු ලෙස වඩාත් ප්‍රකට වූයේ 1970 දී “බන්ධනාගාරගත හේන්පිටගෙදර ඤාණසීහ හිමියන්ට සන්දේශයක්” නමින් ලියූ කාව්‍ය ග්‍රන්ථයෙනි. එකළ එ.ජා.ප රජය විසින් රාජ්‍ය විරෝධී කුමන්ත්‍රණයකට සැකපිට බන්ධනාගාර ගත කළ පූජ්‍ය හේන්පිටගෙදර ඤාණසීහ හිමියන් උදෙසා ලියූ ඒ කාව්‍ය ග්‍රන්ථය එකල ඉතා ජනපි‍්‍රය විය.1974 දී සරික්කාමුල්ල සිරිනන්දන පිරිවෙන් විහාරස්ථානයෙහි අධිපති ධුරයට පත් උන්වහන්සේ එහි බෝධිපූජාමය පින්කම් ඇතිකොට වැටී තිබූ දහම් පාසල යථා තත්ත්වයට පත්කොට සියලු දායකයන් එක්තැන් කොට ඒ ස්ථානය අද පවතින තත්ත්වයට සංවර්ධනය කළේ උන්වහන්සේගේ තිබූ තැනට සුදුසු නුවණ හා සංවිධාන ශක්තියත් දැඩි අධිෂ්ඨානයත් නොසැලෙන වීර්යයත් නිසා බව නොරහසකි.1978 සිට 1987 දක්වා සරික්කාමුල්ලේ ශ්‍රී තක්ෂලා විදුහලේ උපගුරු හා නියෝජ්‍ය විදුහල්පති ලෙස සේවය කළ උන්වහන්සේ ජනපි‍්‍රය ගුරුවරයෙක් ද වූහ.උන්වහන්සේ ලියූ සසර මග නවතන කෙටි මග හා බුදුහිමි පෙන්වූ නිවන් මඟ පර්යේෂණ ග්‍රන්ථ දෙක බෞද්ධ පාඨකයන් අතර අතිශයින් ජනපි‍්‍රය විය.1987 විශ්‍රාම දිවියට පත් උන්වහන්සේ සිය සසර මඟ කෙටිකර ගනුවස් ජනතා සේවයේ යෙදුණේ කිසිදු ලෞකික ලාභාපේක්ෂාවකින් තොරවය.ටික කලක් රෝගාතුරව සිටි උන්වහන්සේ පසුගිය බ්‍රහස්පතින්දා උදෑසන අපවත් වූහ. උන්වහන්සේගේ ආදාහනෝත්සවය අද (සඳුදා) ගොරකාන සුසාන භූමියේ දී පැවැත්වේ. පූජ්‍ය කිරින්දේ සෝමාලෝක නාහිමිපාණන්ට නිවන්සැප ලැබේවා..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>13</day>
    </date>
    <link>http://www.dinamina.lk/2011/06/13/_art.asp?fn=n11061318</link>
    <topic>ඇමැති ලක්ෂ්මන් සෙනෙවිරත්නගේ මව අභාවප්‍රාප්ත වෙයි</topic>
    <author/>
    <content>ඵලදායිතා ප්‍රවර්ධන ඇමැති ලක්ෂ්මන් සෙනෙවිරත්න මහතාගේ මෑණියන් වන සෝමා සෙනෙවිරත්න (97) අභාවප්‍රාප්ත වූවාය. ඒ මහත්මියගේ දේහය අංක 10, බලපොකුණ පාර කොළඹ – 06 නිවෙසේ තැන්පත් කර ඇති අතර ඒ පිළිබඳ අවසන් කටයුතු අද (13) පස්වරුවේදී බොරැල්ල කනත්තේදී සිදුකෙරේ..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>13</day>
    </date>
    <link>http://www.dinamina.lk/2011/06/13/_art.asp?fn=n11061319</link>
    <topic>එ.ජා. සංවිධානයේ පිලිප් ඇල්ස්ටන්ගේ ලිපියේ සඳහන් කරුණුවලට පදනම්වී තිබුණේ ෆොන්සේකාගේ සුදු කොඩි ප්‍රකාශයයි</topic>
    <author>ශිරෝමි අබයසිංහ</author>
    <content>එක්සත් ජාතීන්ගේ සංවිධානයේ පිලිප් ඇල්ස්ටන් මහතා එවා තිබූ ලිපියේ සඳහන් කරුණුවලට පදනම් වී තිබුණේ හිටපු හමුදාපති සරත් ෆොන්සේකා මහතා සන්ඩේ ලීඩර් පුවත්පතට කළ සුදු කොඩි ප්‍රකාශය යැයි පාර්ලිමේන්තු මන්ත්‍රී මහාචාර්ය රජීව විජේසිංහ මහතා සුදුකොඩි නඩුවේ සාක්කි දෙමින් පසුගිය 10 වැනිදා පැවසීය.අපේ රටේ මානව හිමිකම් උල්ලංඝනය වී ඇති බවට පළ වූ ප්‍රවෘත්තිය වැරදි බව පෙන්නීමට අපට වුවමනා වුණා. ඇල්ස්ටන්ගේ ලිපියට පිළිතුරු යැව්වත් එහි අඩංගු කරුණු ප්‍රමාණවත් නොවේ යැයි හැඟුණු හෙයින් තවත් ලිපියක් ලිව්වා යැයි ද විජේසිංහ මහතා කීය.කොළඹ මහාධිකරණ විනිසුරුවරුන් වන දීපාලි විජේසුන්දර මහත්මිය, ඩබ්.ටී.ඇම්.පී.බී. වරාවැව සහ ගල්කිස්ස සිවිල් අභියාචන මහාධිකරණ විනිසුරු ඉසෙඩ්.එම්.රෂීක් මහත්වරුන් හමුවේ නඩුව විභාගයට ගැනේ.හිටපු හමුදාපති සරත් ෆොන්සේකා මහතාට එරෙහිව නීතිපතිවරයා විසින් මෙම නඩුව පවරා තිබේ.පාර්ලිමේන්තු මන්ත්‍රී මහාචාර්ය රජීව විජේසිංහ මහතා නීතිඥ නලීන් ලද්දුවහෙට්ටි මහතාගේ මෙහෙයවීම මත සාක්කි දෙමින් මෙසේ කීය.පාර්ලිමේන්තු මන්ත්‍රීවරයෙකු වීමට පෙර සබරගමුව විශ්වවිද්‍යාලයේත් සාම කාර්යාලයේ ලේකම් ලෙසත් ආපදා කළමනාකරණ මානව හිමිකම් අමාත්‍යාංශයේ ලේකම් ලෙසත් කටයුතු කළා. 2008 ජුනි සිට 2009 සාම සාධක කාර්යාලයේ සිටියා. 2009 දෙසැම්බර් 13 වන දා සන්ඩේ ලීඩර් පුවත් පතේ පළ වූ ලිපිය දැක තිබෙනවා. එක්සත් ජාතීන්ගේ සංවිධානයේ පිලිප් ඇල්ස්ටන් මහතා 2009 දෙසැම්බර් 18 ලිපියක් එවා තිබෙනවා. එම ලිපියේ ජෙනරාල් ෆොන්සේකා මහතා සන්ඩේ ලීඩර් පුවත්පතට කළ ප්‍රකාශයක් පිළිබඳව විමසා තිබෙනවා. එයට මා පිළිතුරක් යැව්වා. ඒ 2009 දෙසැම්බර් 21 දායි. ඒ වන විට මා ආපදා කළමනාකරණ අමාත්‍යාංශයේ ලේකම් ලෙස කටයුතු කළා. පිළිතුරු ලිපිය යැව්වේ ජිනීවාහි අපේ තානාපති කාර්යාලයටයි. එතැනින් එක්සත් ජාතීන්ගේ කාර්යාලයට ලිපිය යවා තිබෙනවා.නීතිඥ එම ලිපිය අධිකරණයට ගෙනාවද ?සාක්කිකරු එම ලිපිය සෑදීමට භාවිතා කළ සටහනේ පිටපතක් ගෙනාවා. සාක්කිකරු ගෙනැවිත් ඇති ලිපියේ පිටපතක් සාක්කියක් ලෙස ඉදිරිපත් කරන්නේ නම් විරුද්ධ නොවන බව නියෝජ්‍ය සොලිසිටර් ජනරාල් බුවනෙක අලුවිහාරේ මහතා පැවසීය. එම ලිපිය වි – 23 ලෙස ලකුණු කර විත්තිය විසින් අධිකරණයට ඉදිරිපත් කෙරිණි.මෙම ලිපියේ කොටසක් අඩුයි. සන්ඩේ ලීඩර් පුවත්පතේ දෙසැම්බර් 20 දා පළ වූ ෆොන්සේකා මහතාගේ පැහැදිලි කිරීම එම ලිපියට ඇතුළත් කර තිබුණා.පසුව වෙනත් ලිපියක් සකස් කළා. මෙම ලිපියේ යම් අඩුපාඩු ඇති බව පෙනී ගිය නිසා දෙවැනි ලිපිය ලිවීමට අදහස් කළා. දෙවැනියට යැවූ ලිපිය ජිනීවාවලට යැවීමට පෙර මා තානාපති කාර්යාලයට කථා කළා. පළමු ලිපිය ඒ වන විට ඇල්ස්ටන් වෙත යවා තිබුණා. එම ලිපිය ආපසු තානාපති කාර්යාලයට ගෙන්වා ගත හැකි බව තානාපති කාර්යාලයෙන් මට දැන්වූවා. එම නිසා දෙවැනි ලිපිය යැවීමට අවශ්‍යතාවයක් මතුවුණේ නැහැ. දෙවැනි ලිපිය සකස් කළේ දෙසැම්බර් 22 දායි.අපේ රටේ මානව හිමිකම් උල්ලංඝනය වී ඇති බවට පළ වූ ප්‍රවෘත්තිය වැරදි බව පෙන්නීමට අපට වුවමනා වුණා. පළමුවෙන් යැවූ ලිපිය ප්‍රමාණවත් නොවන නිසා දෙවැනි ලිපිය සකස් කිරීමට සිතුවා. 21 දා යැවූ ලිපිය අපේ තානාපති කාර්යාලයට එවා තිබුණා. ඇල්ස්ටන්ගේ කාර්යාලයෙන් කියා තිබුණේ එම ලිපිය එහි ලියාපදිංචි කළ නිසා ආපසු කැඳවීම සුදුසු නොවන බවත් මෝසමක් ඉදිරිපත් කරන ලෙසත් දන්වා තිබුණා.මුල් ලිපිය ආපසු ජිනීවා කාර්යාලයට ගෙන්වා ගත් නිසා ඇල්ස්ටන්ගේ ලිපියට පිළිතුරු ලිපියක් එහි නැහැ. නැවත ලිපියක් යැව්වේ නැහැ.නියෝජ්‍ය සොලිසිටර් ජනරාල් බුවනෙක අලුවිහාරේ මහතා ඇසූ හරස් ප්‍රශ්නයකට පිළිතුරු දෙමින් ඇල්ස්ටන් මහතා එවූ ලිපියේ කරුණු පදනම් වී ඇත්තේ 2009 – 12 - 13 දා පළවූ එවකට ජෙනරාල් ෆොන්සේකා මහතා සන්ඩේ ලීඩර් පුවත් පත සමග පැවැත්වූ සම්මුඛ සාකච්ඡාවේ කරුණු මත බව විජේසිංහ මහතා පැවසීය.පාර්ලිමේන්තු මන්ත්‍රී අනුර කුමාර දිසානායක මහතා සාක්කි දෙමින් මෙසේ කීය.වසර එකොළහක් පාර්ලිමේන්තු මන්ත්‍රීවරයකු වශයෙන් කටයුතු කර තිබෙනවා. කැබිනට් අමාත්‍යවරයෙකු ලෙස වසර 2ක් සේවය කළා.2009 වර්ෂයේ දී ජනාධිපතිවරණයේ දී ජෙනරාල් සරත් ෆොන්සේකා මහතාට මා නියෝජනය කරන ජනතා විමුක්ති පෙරමුණ සහයෝගය දුන්නා. 2009 .12.14 දා මා ජෙනරාල්ගේ කාර්යාලයට ගියා. මා මැතිවරණ ව්‍යාපාරයේ සම මාධ්‍ය ප්‍රකාශක ලෙස සාකච්ඡාවක් සඳහා එහි ගියා. එදින මංගල සමරවීර මහතා ඇතුළු පිරිසක් ෆොන්සේකා මහතා සමග එහි සිටියා.ප්‍රෙඩ්රිකා ජෑන්ස් සහ ලාල් වික්‍රමතුංග එහි පැමිණියා. ඊට පෙර ඔවුන් දෙදෙනා මට මුණ ගැසී තිබෙනවා. ඔවුන් දෙදෙනා ෆොන්සේකා මහතා සමග සාකච්ඡා කළ අතර මා සෘජුවම ඒ කථාවට සහභාගි වුණේ නැහැ. සන්ඩේ ලීඩර් පුවත්පතක් ඔවුන්ට පෙන්වමින් එවැනි ප්‍රකාශයක් තමා නොකළ බවත් එය ප්‍රතික්ෂේප කරන බවත් ෆොන්සේකා මහතා කිව්වා. එම ප්‍රවෘත්තිය ප්‍රතික්ෂේප නොකරන ලෙස ප්‍රෙඩ්රිකා සහ ලාල් ඉල්ලා සිටියා. ඉන්පසුව ඔවුන් දෙදෙනා පිටත්ව ගියා. එදින මාධ්‍ය සාකච්ඡාවක් පැවැත්වීමට නියමිතව තිබුණා. මේ ප්‍රකාශය ප්‍රතික්ෂේප කළ යුතු බව මා ජෙනරාල්ට පැවසුවා. එය ප්‍රතික්ෂේප කිරීමෙන් ප්‍රෙඩ්රිකා ජෑන්ස් මහත්මියගේ ජීවිතයට හානියක් සිදු විය හැකි බැවින් එසේ නොකළ යුතු බව ජෙනරාල් කිව්වා. ඒ අනුව මාධ්‍ය සාකච්ඡාව පැවැත්වූවා.නියෝජ්‍ය සොලිසිටර් ජනරාල් බුවනෙක අලුවිහාරේ මහතා ඇසූ හරස් ප්‍රශ්නවලට පිළිතුරු දෙමින් සාක්කිකරු මෙසේ කීය.එදින මාධ්‍ය සාකච්ඡාව කැඳවා තිබුණේ සන්ඩේ ලීඩර් පුවත්පතේ ප්‍රවෘත්තිය ප්‍රතික්ෂේප කිරීම සඳහායි. ඒ වන විට ජනාධිපතිවරණ දිනය ළංවෙමින් තිබුණා. එම ප්‍රවෘත්තිය පාදක කර ගෙන නොයෙක් ප්‍රචාර පැතිරුණා. එමගින් ෆොන්සේකා මහතා පිළිබඳව වෙනත් අර්ථ කථනයක් ලැබීම සහ නීතිමය තත්ත්වය මත මැතිවරණ ව්‍යාපාරයට අවාසි සහගත තත්ත්වයක් ඇති විය හැකි බව මා සිතුවා.එවැනි අසත්‍ය ලිපියක් ඡන්ද ව්‍යාපාරයකදී අපේක්ෂකයාට අහිතකර තත්ත්වයක් ඇතිකරනවා. රටේ නායකයා තෝරා ගන්නා ප්‍රධානම මැතිවරණය වූයේ එයයි. ප්‍රවෘත්ති වාර්තාකරණයේදී සත්‍ය වාර්තා කිරීමේ වගකීමක් මාධ්‍ය ආයතන සතු වෙන අතර ඔවුන් එම වගකීමෙන් කටයුතු කරනවා. අසත්‍ය ප්‍රවෘත්ති පළ කිරීම සම්බන්ධයෙන් නීතිමය පියවර ගැනීමට ඕනෑම විටක සූදානම්. සන්ඩේ ලීඩර් පුවත් පතේ පළ වූ ප්‍රවෘත්තිය කියවනවිට ජෙනරල් සහ ජෑන්ස් අතර සම්මුඛ සාකච්ඡාවක් ඇති වූ බවක් නැඟෙනවා. ප්‍රවෘත්තිය නිවැරිදි නොවන බව ප්‍රකාශ කිරීමට එදින මාධ්‍ය සාකච්ඡාව කැඳෙව්වා.ඇය සමග සම්මුඛ සාකච්ඡාවක් පැවැත්වූ කරුණට වඩා ඇය සමග කථා බහක් සිදු වූ බව එම මාධ්‍ය සාකච්ඡාවේදී ප්‍රකාශ කළේ නැහැ. මේ පිළිබඳව මීට පෙර අධිකරණයක හෝ පොලිසියක ප්‍රකාශයක් කර නැහැ. එම ප්‍රවෘත්තිය අසත්‍ය බව මා විවිධ රැස්වීම්වල ප්‍රකාශ කළා. ඇය එම ප්‍රකාශ ප්‍රතික්ෂේප කර තිබුණා.මාධ්‍ය සාකච්ඡාවේදී එවැනි සිදුවීමක් සිදු නොවුණු බවත් එසේ වූවානම් එයට වගකිව යුතු තැනැත්තා ඔහු බවත් ෆොන්සේකා මහතා ප්‍රකාශ කළා.ඔහු කිසි විටක ඇය සමග සම්මුඛ සාකච්ඡාවක් සිදු නොකළ බව ෆොන්සේකා මහතා එහිදී ප්‍රකාශ කළේ නැහැ. එහිදී ප්‍රවෘත්තියේ සම්පූර්ණ කරුණු ප්‍රතික්ෂේප කිරීමක් සිදු වුණේ නැහැ.ඒ වන විටත් සන්ඩේ ලීඩර් පුවත්පතට නඩු දෙකක් පැවරී තිබෙනවා. ඇය අත්අඩංගුවට ගැනීමක් සිදු විය හැකියි. එමනිසා ප්‍රවෘත්තිය සම්පූර්ණයෙන්ම ප්‍රතික්ෂේප නොකරන ලෙස ප්‍රෙඩ්රිකා ෆොන්සේකා මහතාගෙන් ඉල්ලූ බව මට පැහැදිලිවම කිව හැකියි.නි.සො.ජප්‍රෙඩ්රිකා හෝ ලාල් වික්‍රමතුංග ප්‍රවෘත්තිය ප්‍රතික්ෂේප නොකරන ලෙස ෆොන්සේකා මහතාගෙන් ඉල්ලීමක් නොකළ බව මා යෝජනා කරනවා.දිසානායක මහතා ඔවුන් එසේ ඉල්ලීමක් කරනවා මට පැහැදිලිව ඇසුණා.වැඩිදුර විභාගය මෙම16 දාට කල් තැබිණි..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>13</day>
    </date>
    <link>http://www.dinamina.lk/2011/06/13/_art.asp?fn=n11061320</link>
    <topic>අනුරපුර පොසොන් අසිරිය වඩවමින් මහව නගරය ඒකාලෝක වෙයි</topic>
    <author/>
    <content>යාපහුව රාජධානිය කේන්ද්‍ර කොට ගනිමින් සංස්කෘතික හා කලා කටයුතු අමාත්‍ය ටී. බී. ඒකනායක මහතාගේ පූර්ණ අනුග්‍රහයෙන් දළදාගම - මහව රෝහල හන්දිය දක්වා සහ දිගන ක්‍රිඩාංගණය ආශ්‍රිතව 2011 – 6 - 15 දින සිට 19 දක්වා පැවැත්වෙන “අනුබුදු මිහිඳු උදාන” පොසොන් කලාපය පැවැත්වීමට සංස්කෘතික හා කලා කටයුතු අමාත්‍යාංශය විධිවිධාන යොදා ඇත.දිනපතා රාත්‍රි 6.30 ට ප්‍රධාන වේදිකාවේදී පොසොන් බැති ගී ප්‍රසංග පැවැත්වෙන අතර ඒ සඳහා රාජ්‍ය සංගීත කණ්ඩායම, බෙල්වුඩ් කලා නිකේතනය, වයඹ පළාත් අධ්‍යාපන දෙපාර්තමේන්තුව, වයඹ පළාත් සංස්කෘතික මධ්‍යස්ථාන ශ්‍රී ලංකා නාවික හමුදාව සහභාගි වෙති.සෑම දිනකම රැය පහන් වන තුරු සොකරි, කෝලම්, සත්පත්තිනි, දහඅට සන්නිය ඇතුළු ශාන්ති කර්ම පැවැත්වෙන අතර, විශේෂාංග ලෙස පොසොන් තොරණ, දන්සල්, පහන්කූඩු තරග, පොසොන් අනුරූ ප්‍රදර්ශනය කෙරේ.17 වැනි දා රාත්‍රියේදී මහව ප්‍රාදේශීය සභා ක්‍රීඩාංගණයේදී දිවයිනේ ජනප්‍රිය ගායක ගායිකාවන් සහභාගි වන සංගීත ප්‍රසංගයක් ද පැවැත්වේ..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>13</day>
    </date>
    <link>http://www.dinamina.lk/2011/06/13/_art.asp?fn=r1106131</link>
    <topic>ගල්පාත කනිටු විදුහලේ ඩෙස් - පුටු හිඟයි</topic>
    <author/>
    <content>මේ පාසලේ ගුරුවරු 18ක් සහ සිසුහු 346 දෙනෙක් වෙති. ගල්පාත, පාතකඩ, තුරුගොඩ,, ඇලමෝදර, පුන්සිරිපුර, පැල්පොළ, බහුරුපොළ, පනාගොඩ, යටවර ආදී ගම්මාන රාශියක සිසු දරුවන් මේ පාසල වෙත ඇදී ඒමේ ප්‍රවණතාව මේ වනවිට වැඩිවෙමින් තිබෙන නමුත් ප්‍රමාණවත් සම්පත් නොමැතිකම විශාල ගැටලුවක් බව ඔවුහු පැහැදිලි කරති.ගණිතය, ගෘහවිද්‍යාව, සංගීත, නැටුම් විෂයන් සඳහා වෙන්වූ පන්ති කාමර මෙහි නැත. ගුරු විවේකාගාරයක් ද නැත.පිදුරු සෙවිලි කර එළිමහනේ සාදාගත් මඩුවක මෙතෙක් සංගීත විෂයේ පුහුණුවීම් කරගෙන ගියත් පසුගිය ගංවතුර අවස්ථාවේ දී එම මඩුවද කැඩී ගියෙන් මේ වනවිට සිසුන් සංගීතය ප්‍රායෝගිකව හදාරන්නේ කුඩා පුස්තකාල කාමරයකය. මේ නිසා නිහඬතාව ආරක්ෂා කළ යුතු පුස්තකාලයේ හඬනගා ගායනය හා වාදනය සිදු කිරීමෙන් විශාල ගැටලුවකට සිසුහු මුහුණපා සිටිති.ගොඩනැඟිලි මෙන්ම ඩෙස් පුටුවල විශාල අඩුවක් ඇති අතර සිසුවියන් සඳහා තිබෙන වැසිකිළි ද ඉතා අබලන් තත්වයක පවතී. දැනට මෙම විදුහලේ සිසුන්ගේ දෛනික පැමිණීම අනුව තිබෙන ඩෙස් පුටු පරිහරණය කලත් බොහෝදෙනෙක් සඳහා ස්ථීරව ඩෙස් එකක් හා පුටුවක් නොමැත.විදුහල්පතිනි එස්. ඩී. මාලනී මහත්මිය ඇතුළු ආචාර්ය මණ්ඩලයේ අප්‍රතිහත කැපවීම මත ඉවත දමන බෙලෙක්ක, උණ ලී ආදිය ප්‍රයෝජනයට ගෙන ඉතා අලංකාර තූර්යවාදක භාණ්ඩයන් ප්‍රාථමික අංශය සතුය.එසේම පාසල වටා ආරක්ෂක වැටක් නොමැති බැවින් වගාවන් සතුන් විසින් විනාශ කර දමන බවද මවුපියෝ කියති.ළමා ක්‍රීඩාංගණයේ තත්ත්වයද අසතුටුදායක බව පවසන මවුපියෝ එහි අබලන් උපකරණ තම දරුවන්ගේ ආරක්ෂාවට තර්ජනයක් විය හැකි බවද පෙන්වා දෙති..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>13</day>
    </date>
    <link>http://www.dinamina.lk/2011/06/13/_art.asp?fn=r1106132</link>
    <topic>මුරුතලාව වෙහෙරගල රජමහා විහාරයේ ඉපැරැණි බුදු පිළිමය තෙවැනි වරටත් කඩලා</topic>
    <author>මහනුවර දකුණ විශේෂ ආර්. එම්. රත්නායක</author>
    <content>මුරුතලාව - දෙහිගම පිහිටි වෙහෙරගල පුරාණ රාජමහා විහාරස්ථානයේ නිධන් වස්තු සොයා තුන්වෙනි වරටත් එහි ඉපැරැණි බුද්ධ ප්‍රතිමාව කඩා බිඳ දමා තිබේ’කීර්ති ශ්‍රී රාජසිංහ රජු සමයේ කරවන ලද ගල්පාත මේ විහාරස්ථානයේ එවකට වැඩසිටි මහා සංඝරත්නය රජුන්ට රට කරවන්නට අර්ථයෙන් ධර්මයෙන් අනුශාසනා කළ බවත් අදත් එහි වැඩ සිටින ස්වාමීන්වහන්සේ සමාජයේ අධ්‍යාත්මික ගුණවගාව උදෙසා ශාසනික වශයෙන් වැඩ කටයුතු රැසක් සිදු කෙරෙන බවත් විහාරාධිකාරී නාපාන සුමනසාර මාහිමියෝ කීහ.එවන් රාජමහා විහාරස්ථානයකට නිධන් හොරුන්ගෙන් බලපෑම් එල්ලවීම කනගාටුවට කරුණක් බවද උන්වහන්සේ කීහ.මේ සිද්ධිය සම්බන්ධයෙන් මෙතෙක් සැකකරුවකු හඳුනාගෙන නොහැකි වීම විහාරස්ථ දායක කාරකාදීන්ගේ ද නොසන්සුන්තාවට හේතු වී ඇත.විහාරස්ථ දායක සභාව සහ අවට ප්‍රදේශවාසීහු මේ සිද්ධියට විරෝධය පාමින් විහාර පරිශ්‍රයේ දී දෙවියන්ට යාතිකා කොට පොල් ගැසූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>13</day>
    </date>
    <link>http://www.dinamina.lk/2011/06/13/_art.asp?fn=r1106133</link>
    <topic>මන්නාරම් දිස්ත්‍රික්කය සංවර්ධනයට ව්‍යාපෘති රැසක් ක්‍රියාත්මකයි</topic>
    <author>නිමල් විජේසිංහඅනුරාධපුර අතිරේක දිස්ත්‍රික් සමූහ</author>
    <content>රටේ සතරදිග් භාගයේ සාමය සමාදානය සහ සහජීවනය යළි ජනතාවට දායාද කර දීමත් සමඟ මන්නාරම දිස්ත්‍රික්කය ද ශීඝ්‍ර සංවර්ධනයකට ලක්වෙමින් පවතී.ජනාධිපතිතුමාගේ උපදෙස් මත ආර්ථික සංවර්ධන ඇමැති බැසිල් රාජපක්‍ෂ මහතාගේ මෙහෙයවීමෙන් “මන්නාරම යළි පුබුදමු” ව්‍යාපෘතිය යටතේ මන්නාරමේ උරුමය ඇති ජනතාව යළි පදිංචි කිරීමත්, ඒ හා සමගාමීව කෘෂිකාර්මික, වාරිමාර්ග හා කාර්මික ක්ෂේත්‍රයන්හි විවිධ ලොකු කුඩා සංවර්ධන ව්‍යාපෘති ඇසුරෙන් ජන ජීවිතය බලගැන්වීමත් ඉතා සාර්ථකව සිදුකෙරෙමින් පවතී.මන්නාරම යළි සංවර්ධනය කිරීමේ වැඩසටහන යටතේ යෝධ වැව, අගතිමුරුප්පුව සහ වියාදිකුලම වාරිමාර්ග යෝජනා ක්‍රම වෙත යළි පුනර්ජීවය ලබාදීමට සැලසුම් කර ඇති අතර පසුගියදා යෝධ වැව හා “වියාදිකුලම” ජලාශයන්හි පෝෂිත ඇළ පද්ධති පිළිසකර කිරීම ආරම්භ වූ අතර ජපන් - ශ්‍රී ලංකා ඒකාබද්ධ වාරි සංවර්ධන ව්‍යාපෘතියක් වන වාරි පුබුදුව ව්‍යාපෘතිය යටතේ අගතිමුරුප්පුව වැව සංවර්ධන වැඩසටහන ක්‍රියාත්මක කරනු ලැබීය.කැලයට යටවී ඇති බිම් ප්‍ර‍්‍රදේශ ඇතුළු ගරාවැටී ඇති ඇළවේලි ශුද්ධ පවිත්‍ර කිරීම සඳහා යුද හමුදාවේ සහාය වාරිමාර්ග හා කෘෂිකර්ම දෙපාර්තමේන්තුවලට ලබා දී තිබේ.මන්නාරම යළි පුබුදමු සංවර්ධන ව්‍යාපෘතිය සම්බන්ධයෙන් කරුණු දැක්වූ අනුරාධපුර ප්‍රධාන වාරිමාර්ග ඉංජිනේරු හා මන්නාරම සංවර්ධන වැඩසටහනේ ආයතනික අංශය භාරව කටයුතු කරන ඉංජිනේරු පාලිත වික්‍රමතිලක මහතා - මන්නාරමේ මුරුන්ගන් හි යෝධ වැව පෝෂණය වන්නේ අනුරාධපුර හරහා ගලා බස්නා මල්වතුඔය මගින්. පසුගියදා යෝධ වැවේ සොරොව් දොරවල් 13 අතරින් 9, 11, 12, 13 ආශි‍්‍රත ඇළ මාර්ග පුනරුත්ථාපනය කිරීම ආරම්භ කළා. එක් ඇළක් යටතේ අක්කර 4000 ක පමණ කුඹුරු වගා කෙරෙනවා. 2012 මහ කන්නය වන විට යෝධ වැව යටතේ කුඹුරු අක්කර 30000 ක් වී වගාව සඳහා යොදාගැනීම ඉලක්කයයි.පසුගියදා වාරිමාර්ග හා ජල කළමනාකරණ අමාත්‍යාංශ ලේකම් අයිවන් සිල්වා මහතා ඇතුළු අමාත්‍යාංශයේ ඉහළ පෙළේ නිලධාරීන් කණ්ඩායමක් මන්නාරමේ යළි පිබිදමු ව්‍යාපෘති සැලසුම් සමාලෝචනය කළ අතර ප්‍රදේශයේ සංචාරයක ද නිරත වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>13</day>
    </date>
    <link>http://www.dinamina.lk/2011/06/13/_art.asp?fn=r1106134</link>
    <topic>පුත්තලම නගරය ශුද්ධ පවිත්‍ර කරයි</topic>
    <author>ලංසගේ සිරිවර්ධන – පුත්තලම දිසා විශේෂ</author>
    <content>අවුරුද්දේ වැඩි කාලයක් දුගඳ හමමින් පවතින පුත්තලම් නගරය පිරිසුදු කිරීමට පසුගියදා නව නගරාධිපති කේ. ඒ. බායිස් මහතා නගර සභා සේවකයන් හා නගරවාසීන් එක්රැස් කරගනිමින් මහා ශ්‍රමදානයක් පවත්වා කුණු කාණු පිරිසුදු කිරීම ආරම්භ කළ අතර කළපු තීරයේ කුණු ගොඩවල් බැහැරට ඇදීමක් ආරම්භ කළේය.නගරය මැදින් ප්‍රධාන මාර්ග දෙපස කොන්ක්‍රීට් කැට ඇල්ලූ කාණු පද්ධතිය වසර 15 කට මෙපිට සුද්ධ නොකිරීම නිසා පල්වූ වතුර හා අපද්‍රව්‍ය තැන්පත්ව තිබීම මේ නොනවතින දුගඳට එක් හේතුවකි.නගර සීමාව ඇතුළත කිලෝමීටර් 16 ක් දුර කාණු පද්ධතියක් හා පිටත කිලෝමීටර් 22 ක් දුර කාණු පසුගිය කාලයේ නිසි නඩත්තුවක් නොවීම නිසා මුළු ප්‍රදේශයම වසරේ වැඩි කාලයක් අපවිත්‍රව තිබීම ගැන නොයෙකුත් චෝදනා නගර සභාවට එල්ල වී තිබුණි.මේ හේතුව නිසා නොයෙකුත් ලෙඩ රෝග බෝවීමේ ප්‍රවණතාවය ද වැඩි වී තිබුණි. නගර සභාවේ හා රජයේ මහජන සෞඛ්‍ය පරීක්‍ෂකවරු නිරන්තරව ගෙන්ගෙට ගොස් අපද්‍රව්‍ය බැහැර කළ යුතු ආකාරය පිළිබඳව දැනුවත් කිරීම් සිදුකළත් පුත්තලම අපිරිසුදුකම වැඩියෙන් ඇති නගරයක් බවට සෞඛ්‍ය අධිකාරිය ද දැනුම් දී තිබුණි..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>13</day>
    </date>
    <link>http://www.dinamina.lk/2011/06/13/_art.asp?fn=r1106135</link>
    <topic>දිනෙන් දින දියුණු වන ඔලුවිල් අග්නිදිග සරසවිය</topic>
    <author>රවින්ද්‍ර මැදගෙදර – අම්පාර සමූහ</author>
    <content>දිවංගත මුස්ලිම් කොංග්‍රස් නායක, හිටපු ඇමැති එම්. එච්. එම්. අෆ්රොෆ් මහතාගේ යෝජනාවක් අනුව 1995 වර්ෂයේදී සිසුන් 15 දෙනකුගෙන් ඔලුවිල් හි පිහිටි වී ගබඩා සංකීර්ණයක ආරම්භ කළ අග්නිදිග විශ්වවිද්‍යාලය මේ වන විට දියුණුවේ හිනිපෙත්ත කරා ගමන් කරමින් පවතී.එක් පසකින් ඔලුවිල් දර්ශනීය මුහුදු තීරයෙන් ද, තවත් පසෙකින් ගලා යන “කලිඕඩේ” ගංඟා කොමලියගෙන් ද, අනෙක්පසින් කල්මුණේ – අක්කරපත්තු මහාමාර්ගයෙන් ද මායිම්ව අක්කර 247 ක් පුරා විහිදුනු රමණීය බිම්කඩක පිහිටි අග්නිදිග සරසවි මෑණියෝ අද සිංහල - දෙමළ - මුස්ලිම් යන ප්‍රධාන ජාතීන් තුනටම අයත් දුවා දරුවන් දෙදහසකට ආසන්න පිරිසකට සිප් සතර ලබා දෙයි. මේ වන විට මෙහි මුස්ලිම් සිසුන් 1288 ක්, සිංහල 457, දෙමළ 194 ක් ව්‍යාහාරික විද්‍යා - කලා සංස්කෘතික – කළමනාකරණ හා වාණිජ, අරාබි හා විවිධ භාෂා යන පීඨ හතරක විෂයන් හදාරති.2012 වර්ෂය වන විට සෞඛ්‍ය සේවා හා කෘෂි තාක්ෂණ හා පරිගණක තාක්ෂණ පීඨ ආරම්භ කරන බවත්, ඒ සඳහා අවශ්‍ය ගොඩනැගිලි දැනටමත් ඉදිකර අවසන් වෙමින් පවතින බවත්, උප කුලපති, ආචාර්ය එස්. එම්. එම්. ඉස්මයිල් මහතා සඳහන් කරයි. එමෙන්ම ඉංජිනේරු සහ වෛද්‍ය පීඨ දෙක ද ඉතා අත්‍යාවශ්‍ය බව ද, ඒ සඳහා ද කටයුතු කරගෙන යන බවද ඒ මහතා පවසයි.ආචාර්යවරුන් සඳහා විශ්වවිද්‍යාල භූමිය තුළම සියලු පහසුකම්වලින් යුත් නවීන සැලැස්මකට ඉදිවුන දෙමහල් නිල නිවාස පද්ධතියත්, ශිෂ්‍ය ශිෂ්‍යාවන් සඳහා සියලු පහසුකම්වලින් යුත් නේවාසිකාගාර ද මෙහි ඇති අතර, අංග සම්පූර්ණ දෙමහල් පුස්තකාලයක්, සෞඛ්‍ය මධ්‍යස්ථානයක්, ශිෂ්‍ය සුබසාධන මධ්‍යස්ථානයක් සහ ක්‍රීඩාගාරයක් ඉදිකර ඇති අතර, ඒවායේ වැඩ නිමවන්නට ආසන්නව ඇත.2025 වන විට සියලු ඉදිකිරීම් අවසන් කොට සියලුම පහසුකම්වලින් යුත්, අංග සම්පූර්ණ ලෝකයේ උසස් ගණයේ විශ්වවිද්‍යාලයක තත්ත්වයට පත්කිරීමට නියමිත බවත්, ආචාර්ය මණ්ඩල හා කාර්ය මණ්ඩල නිලධාරීන් පිටරට යවා පුහුණු කිරීම හා ශිෂ්‍ය සුබසාධන පහසුකම් වැඩිදියුණු කිරීම ඊට ඇතුළත් බවත් උප කුලපති ඉස්මයිල් මහතා පවසයි..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>13</day>
    </date>
    <link>http://www.dinamina.lk/2011/06/13/_art.asp?fn=r1106136</link>
    <topic>මීගමුව-කිඹුලාපිටිය ප්‍රජා ජල ව්‍යාපෘතිය අසාර්ථකයි</topic>
    <author>සීදුව සමූහ නිශ්ශංක පියරත්න</author>
    <content>පානීය ජල හිඟයෙන් මහත්සේ පීඩාවට පත්ව සිටි බටහිර කිඹුලාපිටිය ජනතාව සඳහා ගම්පහ දිස්ත්‍රික් ප්‍රජා ජල සම්පාදන හා සනීපාරක්ෂක ව්‍යාපෘතිය මගින් ඇරඹූ ජල ව්‍යාපෘතිය අසාර්ථක වී ඇතැයි කිඹුලාපිටිය ජනතාව පවසති.මීට වසරකට පෙර විවෘත කළ පානීය ජල යෝජනා ක්‍රමයෙන් ජලය ලැබුණේ මාස දෙකක් පමණ කෙටි කාලයක් තුළ බව පවසන බටහිර කිඹුලාපිටිය ජනතාව ඒ සඳහා සවි කළ බටද කැඩී ඇති බව පවසති.මේ සඳහා ජනතාවගේ දායකත්වය මත වැය කළ මුදල රුපියල් ලක්ෂ 18 කි.ව්‍යාපෘතියේ වැය කළ මුදල රුපියල් ලක්ෂ 56 කි. මුළු වියදම රුපියල් ලක්ෂ 74 කි.පානීය ජලය නොලැබෙන තත්ත්වය පිළිබඳව කටාන ප්‍රාදේශීය සභා මන්ත්‍රී පියල් නන්දන වීරසිංහ මහතා ප්‍රාදේශීය සභා මාසික රැස්වීමේදී පැවසීය.පානීය ජලය නැවත ලබා දෙන ලෙස ජනතාව වගකිවයුත්තන්ගෙන් ඉල්ලා සිටිති..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>13</day>
    </date>
    <link>http://www.dinamina.lk/2011/06/13/_art.asp?fn=s1106131</link>
    <topic>ජාතික කනිෂ්ඨ මලල ක්‍රීඩා සූරතාවලියේ ශ්‍රී ලංකා වාර්තා 1යි:</topic>
    <author>ප්‍රින්ස් ගුණසේකර</author>
    <content>ජාතික කනිෂ්ඨ මලල ක්‍රීඩා සූරතාවලියේ නව ශ්‍රී ලංකා වාර්තාවක් හා නව තරග වාර්ග 27 ක් බිහිවිය. තරග වාර්තා 2 ක් සමවිය. ඊයේ දියගම මහින්ද රාජපක්ෂ ක්‍රීඩාංගණයේදී මේ තරගාවලිය නිමාවට පත්විය.ශ්‍රී ලංකා වාර්තාව මීටර් 3000 බාධක දිවීමේ 23 න් පහළ කාන්තා අංශයෙන් දෙබරවැව ජාතික පාසලෙන් බිහිවී ගුවන් හමුදාව නියෝජනය කරන එරංගා දුලක්ෂි විනාඩි 10:37.5 කින් බිහි කළාය.ශ්‍රී ලංකා මලල ක්‍රීඩා සංගමය ටෙලිකොම් ආයතනයේ අනුග්‍රහයෙන් තරගාවලිය දින 4 ක් පුරා පැවැත්විණි.දක්ෂතම මලල ක්‍රීඩකක්‍රීඩිකාවෝපිරිමි-16 න් පහළයොමාල් රවිසර (සා.සෙබස්තියන් කඳාන)දක්ෂතාව මීටර් 400 තත්.50.8018 න් පහළ -කේ. ඩී. එස්. වී. රන්දෙනිය (රණබිම රාජකීය වි.පේරාදෙණිය)දක්ෂතාව මීටර් 110 කඩුලු තත්.14.6620 න් පහළ - අයි. කේ. ඩී. මධුෂාන් (වලල රත්නායක ම.ම.වි.) දක්ෂතාව මීටර් 400 තත්. 47.9823 න් පහළ - මිලන්ත සම්පත් දිසානායක (ලංකා ලයන්ස් ක්‍රී.ස.) දක්ෂතාව දුර පැනීම මීටර් 7.67කාන්තා16 න් පහළ - ආර්. පී. එන්. එස්. පී. රඹුක්වැල්ල (ක්‍රිස්තුදේව මාතලේ) දක්ෂතාව මීටර් 200 තත්.26.4718 න් පහළ - අක්ෂානා මාරලන්ද (මහාමායා බා.) දක්ෂතාව මීටර් 200 තත්.25.6620 න් පහළ - එස්. ආර්. ජේ. පබසරා (සා.ජෝෂප් බා. කෑගල්ල) දක්ෂතාව මීටර් 200 තත්.25.70)23 න් පහළ - එරංගා දුලක්ෂි (ගුවන් හමුදාව) දක්ෂතාව මීටර් 3000 බාධක දිවීම විනාඩි 10:37.5දුර පැනීම විශිෂ්ට දක්ෂතාවමිලන්ත සම්පත් දිසානායක (ලංකා ලයන්ස්) මීටර් 7.67කඩුලු පැනීමේ විශිෂ්ටදක්ෂතාවහර්ෂනී විජේසිංහ (සා.ජෝෂප් බා.කෑගල්ල) මීටර් 100 කඩුලු පැනීම තත්.14.53විසිකිරීමේ විශිෂ්ටදක්ෂතාව-ජේ. ඒ. එස්. මධුරංග (නාවික හමුදාව) හෙල්ල විසිකිරීම මීටර් 67.08.</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>13</day>
    </date>
    <link>http://www.dinamina.lk/2011/06/13/_art.asp?fn=s1106132</link>
    <topic>තරංගට එරෙහි පරීක්ෂණය 24වැනිදා ඩුබායිහි දී</topic>
    <author>ප්‍රින්ස් ගුණසේකර</author>
    <content>ශ්‍රී ලංකා ආරම්භක පිතිකරු උපුල් තරංගට එල්ලවී ඇති තහනම් උත්තේජන චෝදනාවට අදාල ජාත්‍යන්තර ක්‍රිකට් කවුන්සිලයේ පරීක්ෂණය මේ 24වැනිදා ඩුබායිහිදී පැවැත්වේ.නිමාවූ ලෝක කුසලාන තරගාවලියේදී නවසීලන්තය සමග පැවැති තරගයෙන් අනතුරුව ලබාගත් මුත්‍රා සාම්පලයක තහනම් උත්තේජන ඇති බවට ජගත් ක්‍රිකට් කවුන්සිලය ශ්‍රී ලංකා ක්‍රිකට් පාලක මණ්ඩලයට දැනුම් දී තිබුණි.ඒ අනුව නීතිඥයින් පිරිසක් සමග උපුල් තරංග ජගත් ක්‍රිකට් කවුන්සිලයේ පරීක්ෂණ මණ්ඩලය හමුවේ පෙනී සිටීමට නියමිතය. උපුල් තරංගගේ මුත්‍රා සාම්පලයේ ප්‍රෙඩ්නිසොලෝන් (ර්‍ථපඥඤදඪඵධතධදඥ) නම් සංඝටක අඩංගුව තිබූ බවට පරීක්ෂණ වාර්තාවක දැක්වේ. එම ඖෂධ සංඝටක ඇඳුම රෝගය සඳහා භාවිත කරන්නක් හෙයින් ඒ පිළිබඳ පරීක්ෂණයේදී පැහැදිලි කරනු ඇත.තරංග 2005 වසරේ සිට ශ්‍රී ලංකා පිල නියෝජනය කරමින් ටෙස්ට් තරග 15කට හා එක්දින තරග 121කට සහභාගී වී සිටින දක්ෂ පිතිකරුවෙකි. ඔහුට එල්ලවූ මේ චෝදනාව හේතුවෙන් ඉදිරි තරගාවලි කිහිපයක ක්‍රීඩා කිරීමේ අවස්ථාව අහිමිවී තිබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>13</day>
    </date>
    <link>http://www.dinamina.lk/2011/06/13/_art.asp?fn=s1106133</link>
    <topic>සා.ජෝසප් මහනුවර දී ජය ලබයි</topic>
    <author>උපනන්ද ජයසුන්දර මහනුවර ක්‍රීඩා විශේෂ</author>
    <content>බෝගම්බර ක්‍රීඩාංගණයේදී පැවැති ‘ඒ’කොටසේ පාසැල් රගර් තරගයකින් කොළඹ සාන්ත ජෝසප් විදුහල විසින් මහනුවර ධර්මරාජ විදුහල පරදවා ලකුණු 19 (ගෝල් 2 උත්සාහක දිනුම් 1) – 17 (ගෝල් 1 උත්සාහක දිනුම් 2) ක තියුණු ජයක් වාර්තා කරන ලදී.පළමු භාගය අවසානයේ පිල් දෙකම ලකුණු 12 බැගින් ලබා තිබුණි..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>13</day>
    </date>
    <link>http://www.dinamina.lk/2011/06/13/_art.asp?fn=s1106134</link>
    <topic>ශ්‍රී ලංකා-එසෙක්ස් පුහුණු තරගය වර්ෂාව හේතුවෙන් ජය පරාජයක් නෑ</topic>
    <author/>
    <content>ශ්‍රී ලංකාව සහ එසෙක්ස් ප්‍රාන්ත පිල අතර පැවැති තුන්දින පුහුණු තරගය වර්ෂාව හේතුවෙන් ඊයේ (12) ජයපරාජයෙන් තොරව නිමාවට පත්විය.තුන්වැනි දිනය වූ ඊයේ කඩුලු 1කට ලකුණු 7ක් ලබා සිටිමින් ඉනිම ඇරැඹූ ශ්‍රී ලංකා පිලට මුහුණ දීමට ලැබුණේ ඕවර 12.4කට පමණි.පිටියට ඇදහැලුණු වර්ෂාව හේතුවෙන් තරගය නතර කර දැමීමට විනිසුරුවන්ට සිදුවිය.තරගය නතර කරනවිට ශ්‍රී ලංකා පිල කඩුලු 3කට ලකුණු 38ක් රැස් කරගෙන සිටියේය. කුමාර් සංගක්කාර නොදැවී ලකුණු 19ක් සහ නායක තිලාන් සමරවීර නොදැවී ලකුණු 11ක් ලබා සිටියහ.ඊයේ ඉනිම ආරම්භයේදීම තරංග පරණවිතාන එක් ලකුණකට දැවී ගිය අතර දිනේෂ් චන්දිමාල්ට රැස් කරගත හැකිවූයේ ද එක් ලකුණක් පමණි.එසෙක්ස් පළමු ඉනිම ලකුණු 351ක් විය. ශ්‍රී ලංකා පළමු ඉනිමට ලකුණු 337ක් ලබා ගැනීමට සමත්විය. ශ්‍රී ලංකාව වෙනුවෙන් ළහිරු තිරිමාන්න හා කුමාර් සංගක්කාර ශතක වාර්තා කළහ.ඉන්දීය ප්‍රිමියර් ලීග් තරගාවලියට සහභාගිවීමෙන් අනතුරුව සහභාගී වූ ටෙස්ට් තරග දෙකේදීම ලකුණු අතරට නොපැමිණි කුමාර් සංගක්කාර ලකුණු 153ක් ලබා ගැනීම කැපී පෙනුණි. පන්දු 202කදී හතරේ පහර 23ක් හා හයේ පහරක් ඔහු එල්ල කළේය.මේ තරගයේදී ශ්‍රී ලංකා පිල මෙහෙය වූ තිලාන් සමරවීර ඇතුළු පිතිකරුවන් හයදෙනෙකු ලකුණු 10කට වඩා අඩුවෙන් දැවීයෑම කැපී පෙනුණි.එසෙක්ස් පළමු ඉනිමේදී රෙයන් ටෙන් ලකුණු 164ක් ලබා ගත් අතර ටොම් වෙස්ලී ශතකයට ලකුණක් තිබියදී දැවී ගියේය.එසෙක්ස් පිතිකරුවන් අටක් ලකුණු 10කට වඩා අඩුවෙන් සිටියදී දවා ගැනීමට ශ්‍රී ලංකාවට හැකිවිය.තිසර පෙරේරා, ෆර්වේස් මහරූෆ් කඩුලු දෙක බැගින් හා සුරාජ් රන්දිව් කඩුලු 4ක් ද බිද හෙලීමට සමත් වූහ.ශ්‍රී ලංකාව පළමු ඉනිම කඩුලු 9කට ලකුණු 337 (90.4) පරණවිතාන 27, තිරිමාන්න 104, සංගක්කාර 153 (ටොප්ලී 23/4, බොපාරා 39/2)එසෙක්ස් පළමු ඉනිම ලකුණු 351 වෙස්ලි 99, රෙයන් ටෙන් 164, පිලිප්ස් නොදැවී 37 )තිසර පෙරේරා 55/2, මහරූෆ් 63/2, සුරාජ් 76/4)ශ්‍රී ලංකාව දෙවැනි ඉනිම – 38/3 (ඕවර 15) කුමාර් සංගක්කාර නොදැවී 19, තිලාන් සමරවීර නොදැවී 11 (ටොප්ලි 11/2).</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>13</day>
    </date>
    <link>http://www.dinamina.lk/2011/06/13/_art.asp?fn=s1106135</link>
    <topic>වත්මන් සූර සා. පීතර් පරදවා ඉසිපතනය ජය ගමනක් අරඹයි</topic>
    <author>ප්‍රින්ස් ගුණසේකර</author>
    <content>පාසල් රගර් සූරතාව දිනා සිටින සාන්ත පීතර් විදුහල පරාජයට පත් කළ ඉසිපතන ක්‍රීඩකයෝ තම අභිමානය නැවත ගොඩනඟා ගැනිමට සමත් වූහ.බම්බලපිටිය සාන්ත පීතර් විදුහල් ක්‍රීඩාංගණයේ පැවැති ඉසිපතන - සාන්ත පීතර් 20න් පහළ අන්තර් පාසල් ලීග් තරගාවලියේ තරගයෙන් ඉසිපතනය ලකුණු 42-29ක විශිෂ්ට ජයක් ලැබීය. සාන්ත පීතර් විදුහල වසර 2කට පසුව පරාජය කිරීමට ඉසිපතන විදුහල සමත්වීම කැපී පෙනේ. 2009දී ජනාධිපති කුසලාන රගර් තරගයකදී ඉසිපතනය 22-12කින් ජය ලැබීමෙන් පසුව ඉසිපතනය තරග පහකදී සාන්ත පීතර් විදුහලට පරාජයවී තිබුණි.කෙසේ වුවද පෙරේදා ඉසිපතනය ලැබූ ජය නැවත ජයග්‍රාහී ගමනක ආරම්භයක් බව විචාරක මතයවී ඇත.දැනට රාජකීය විදුහල ලීග් තරගාවලියේ පෙරමුණගෙන සිටින අතර ඉදිරියේදී පැැත්වෙන රාජකීය - සාන්ත පීතර් අතර තරගයේ ප්‍රතිඵලය අනුව ඉසිපතන විදුහලට ලිග් සූරතාව කරා ගමන් කළ හැකිද යන්න තීරණය වනු ඇත.ඉසිපතන - සාන්ත පීතර් අතර තරගයේදී ඉසිපතනය ට්‍රයි දිනුම් 6ක්ද සානත් පීතර් ට්‍රයි දිනුම් 5ක්ද වාර්තා කළහ. ඉසිපතනය ගෝල් 3ක් හා පෙනෙල්ට් 2ක් සාර්ථක කරගත් අතර සාන්ත පීතර් විදුහල ගෝල 2ක් සාර්ථක කර ගත්තේය.67වැනි වරටත් පැවති බ්‍රැඩ්බි පළිහ රගර් සූරතාව මහනුවර ත්‍රිත්ව විදුහල දිනා ගත්තේය. බ්‍රැඩ්බි පළමු අදියර රාජකීය විදුහල33-25කින් ජයගත්තද පෙරේදා රාජකීය ක්‍රීඩා සංකීර්ණ පිටියේ පැවැති තරගයෙන් 40-5කින් ත්‍රිත්ව විදුහල ජය ගත්තේය.ඒ අනුව සමස්ත ලකුණු සංඛ්‍යාව අනුව (ත්‍රිත්ව 65- රාජකීය 38) ත්‍රිත්ව විදුහලට මෙවර පළිහ හිමිවිය.දෙවැනි අදියරේදී ත්‍රිත්ව විදුහල ගෝල් 3, ට්‍රයි 2, පෙනෙල්ටි 2ක් හා ඩ්‍රොප් ගෝල් 1ක් ලබාගත්තේය. රාජකීය විදුහලට ට්‍රයි දිනුමක් හිමිවිය.තර්ස්ටන් හා වෙස්ලි විදුහල් අතර සී.ආර්. පිටියේ පැති තරගයෙන් 22 - 20 තියුණු ජයක් වෙස්ලි විදුහලට හිමිවිය. වෙස්ලි ක්‍රීඩකයෝ ට්‍රයි 4ක් ;ගා්ල් 1ක් ලැබූ අතර තර්ස්ටන් පිලට ට්‍රයි 2ක් ගෝල් 2ක් පෙනෙල්ටියක් හා ඩ්‍රොප් ගෝලයකින් ජය හිමිවිය..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>13</day>
    </date>
    <link>http://www.dinamina.lk/2011/06/13/_art.asp?fn=s1106136</link>
    <topic>නාවික හමුදාවට 19-8ක ජයක්</topic>
    <author>ෆවුස් මොහොමඩ්</author>
    <content>ශ්‍රී ලංකා රගර් සංගමය විසින් සංවිධානය කරනු ලබන අන්තර් සමාජ ‘ඒ’ කොටසේ කැල්ටෙක්ස් රගර් තරගාවලිය යටතේ ඊයේ (12) වැලිසර නාවික හමුදා පිටියේ පැවැති නාවික සහ ගුවන් හමුදාව අතර තරගය ලකුණු 19-8ක් ලෙස ජය ගැනීමට නාවික හමුදාව සමත්විය.තරගයේ පළමු භාගය නිමාවනවිට ලකුණු 11 - 8ක් ලෙස පෙරමුණේ පසුවූ නාවික පිල දෙවැනි භාගයේ දී දැඩි සටන්කාමී විලාශයක් පෙන්නුම් කළේය.නාවික හමුදාව ලැබූ ලකුණු සංඛ්‍යාවට උත්සාහක දිනුම් 2ක් සහ දඬුවම් පහර 3ක් ඇතුළත් විය.ගුවන් හමුදාව ලැබූ ලකුණු 8ට උත්සාහක දිනුමක් සහ දඬුවම් පහරක් ඇතුළත් විය.විශිෂ්ට ක්‍රීඩා රටාවක නිරත වූ පොලිස් පිල කැල්ටෙක්ස් ලීග් රගර් තරගමාලාවේ පසුගිය වසරේ අනුසූරයන් වූ ප්‍රබල සී.ආර්. පිල සමග පැවැති තරගයෙන් ලකුණු 11-10ක තියුණු ජයග්‍රහණයක් වාර්තා කිරීමට පසුගියදා සමත්විය.පොලිස් පිටියේ පැවැති මේ තරගයේ පළමු භාගය නිමාවන විට ලකුණු 10-8ක් ලෙස පෙරමුණ ගැනීමට සී.ආර්. පිල සමත්වුවද දෙවැනි භාගයේ වඩාත් ආක්‍රමණශීලි ක්‍රීඩා රටාවක නිරත වූ පොලිස් පිලේ ක්‍රීඩකයෝ සී.ආර්. පිලේ ලකුණු තත්ත්වය ඉහළ නැංවීමට කිසිදු අවස්ථාවක් ලබා දුන්නේ නැත.දෙවැනි භාගයේදී ක්‍රියාත්මක වූ පොලිස් පිලේ ප්‍රියන්ත ඒකනායකගේ දඬුවම් පහරකින් පොලිස් කණ්ඩායමේ ජයග්‍රහණය තහවුරු විය.පොලිස් පිල ලැබූ ලකුණු සංඛ්‍යාවට දඬුවම් පහර 2ක් සහ උත්සාහක දිනුමක් අයත් වූ අතර සී.ආර්. පිල උත්සාහක දිනුම් 2කින් ලකුණු 10 වාර්තා කළේය. මේ අතර යුද හමුදා පිල සහ හැව්ලොක්ස් පිල අතර හැව්ලොක්ස් පිටියේ පැවැති තරගයෙන් ලකුණු 36-13ක ජයක් හැව්ලොක්ස් පිලට හිමිවිය.තරගයේ පළමු භාගය නිමාවන විට ලකුණු 29-3ක් ලෙස පෙරමුණ ගත්තේ ද හැව්ලොක්ස් පිලය..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>13</day>
    </date>
    <link>http://www.dinamina.lk/2011/06/13/_art.asp?fn=s1106137</link>
    <topic>ගනර් සුපර් ක්‍රොස් ජූලි 10දා</topic>
    <author/>
    <content>ශ්‍රී ලංකා කාලතුවක්කු රෙජිමේන්තුව, ශ්‍රී ලංකා මෝටර් රථ හා යතුරු පැදි ධාවකයින්ගේ සංවිධානය (SLARDAR) එක්ව අභිමානවත් හයවන් වරටත් පවත්වනු ලබන ‘ගනර් සුපර්ක්‍රොස් 2011’ මෝටර් රථ සහ යතුරු පැදි ධාවන තරගාවලිය එළඹෙන ජූලි මස 10 දා මින්නේරිය කාලතුවක්කු හමුදා මෝටර් රථ ධාවන පථයේදී පැවැත්වේ.ඓතිහාසික මින්නේරිය ප්‍රදේශයේ පිහිටුවා ඇති මේ ධාවන පථය තරග කරුවන්ගේ සහජ දක්ෂතාවන් ප්‍රදර්ශනය කළ හැකි ත්‍රාසය හා භීතිය දනවන ප්‍රේක්ෂක ආකර්ෂණය දිනාගත් දෙස් විදෙස් සංචාරකයන්ගේ අවදානය දිනාගත් ධාවන පථයක් වීම විශේෂත්වයකි.මේ තරගාවලිය පිළිබඳ මාධ්‍ය දැනුවත් කිරීමේ හමුවක් පසුගියදා කොළඹ ටාජ් සමුද්‍රා හෝටලයේදී පැවැත්විණි. එහිදි අදහස් දැක්වූ කාලතුවක්කු හමුදාවේ මේජර් ජනරාල් ජගත් රඹුක්පොත මහතා, ශ්‍රී ලංකා ශ්‍රී ලංකා මෝටර් රථ හා යතුරු පැදි ධාවකයින්ගේ සංවිධානය එක්ව අභිමානවත් 6වන වරටත් පවත්වනු ලබන ‘ගනර් සුපර්ක්‍රොස් 2011’ තරගාවලිය දෙස් විදෙස් තරගකරුවන්ගේ අවදානය දිනාගත් ශ්‍රී ලංකාවේ පැවැත්වෙන ප්‍රමුඛතම මෝටර් ධාවන තරගයක් වන බවත්, මේ තරගාවලිය සංවිධානය කිරීමෙන් උපයා ගන්නා මුදල් ශ්‍රී ලංකා කාලතුවක්කු හමුදාවේ සේවය කරමින් සිටියදී රට වෙනුවෙන් දිවිදුන් රණවිරුවන්ගේ පවුල්වල මෙන්ම සටනේදී ආබාධිත තත්ත්වයට පත්වූ රණවිරුවන්ගේ සහ දැනට සේවයේ නියුතුව සිටින සෙබළුන්ගේ හා ඔවුන්ගේ පවුල්වල සුබසාධක කටයුතු වෙනුවෙන් යොදවන බවත් මින්නේරිය කාලතුවක්කු හමුදා සංකීර්ණයේ ඉදිකිරීමට යෝජිත පිහිනුම් තටාකයේ ඉදිකිරීම සඳහා යොදවන බවත් පැවැසීය.මෙවර තමන්කඩුව ප්‍රදේශයේ ජන ජිවිතය ඉහළ නැංවීම සඳහා විශාල දාකයක්වයක් ලබාදීමට සැලසුම් සකස් කර ඇති බවත් දැන්වීය. විවිධ වයස් කාන්ඩයන්ගෙන් හා විවෘත ඉසව් ලෙස තරග 26කින් තරගාවලිය සමන්විතය.මේ තරගාවලිය සඳහා ප්‍රධාන අනුග්‍රාහකත්වය එන්වයර්මන්ටල් රිසෝසස් ඉන්වෙස්ට්මන්ට් ආයතනය විසින් හා සිලෝන් ලෙදර් ප්‍රඩක්ට්ස් ආයතනය විසින් ලබා දෙන අතර සම අනුගාහකයන් වශයෙන් ලංකා බැංකුව, ශ්‍රී ලංකා ටෙලිකොම්, සිංගර් ශ්‍රී ලංකා සහ සියැට් ශ්‍රී ලංකා යන ආතනය කටයුතු කරනු ලබයි..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>13</day>
    </date>
    <link>http://www.dinamina.lk/2011/06/13/_art.asp?fn=f1106131</link>
    <topic>එජාපය සහ ජවිපෙ අද විහිළු සැපයීමේ නිරත වෙලා</topic>
    <author/>
    <content>මුල ඉඳලාම මෙම විශ්‍රාම වැටුප් පිළිබඳව වැරැදි චිත්‍රයක් ඇති කිරීමටත් ජනතාව මුලා කර දේශපාලන වාසි ලබා ගැනීමටත් පරාජිත දේශපාලන පක්ෂ ගන්නා උත්සාහයක් විදිහට මෙය හඳුන්වා දිය හැකි යි. අද විපක්ෂය ඉදිරියට යාමටත් ඔවුන්ට අවශ්‍ය දේශපාලන ස්ථාවරය ඇති කර ගැනීමටත් සිදු කරන උත්සාහයක් විදිහටත් මෙය හඳුන්වාදිය හැකි යි. ඒත් අද ජනතාව ජනතා විමුක්ති පෙරමුණ ගෙන ඇති මේ කුමන්ත්‍රණ හා රැවටීම් ගැන හොඳ අවබෝධයකින් ඉන්නේ.ඒ නිසා තමයි 2004 දී ආසන හතළිස් දෙකක් වූ ජවිපෙ මන්ත්‍රී ධුර ප්‍රමාණය මන්ත්‍රී ධුර හතර දක්වා අඩු කරනු ලැබුවේ. ඒ නිසා ජනතා විමුක්ති පෙරමුණට හෝ එක්සත් ජාතික පක්ෂයට තවදුරටත් ජනතාව රැවටීමට හෝ මුලා කිරීමට පුළුවන්කමක් ලැබෙන්නේ නැහැ. අද සේවක අයිතීන් දිනා ගැනීම, මාධ්‍ය නිදහස, ප්‍රජතන්ත්‍රවාදය ආදි විවිධ මුහුණුවරින් විපක්ෂය යළිත් පණ ගැන්වීමට උත්සාහ කරන්නේ ජනතාව මුලා කිරීමේ කුමන්ත්‍රණයයි.මේ තර්කය ද ඉතාමත් ප්‍රාථමික හා සැලකිල්ලට ගත නොහැකි තරමේ දෙයක්. ඒ නිසා අප මෙවැනි දේවල් පිළිබඳව වැඩිදුර තර්ක විතර්ක ගොඩනැගීම වැඩක් ඇති දෙයක් නොවෙයි.මෙතැනදී අපි නීත්‍යානුකූලතාවයන් පිළිබඳව වෙන ම තර්ක කිරීමේ ප්‍රතිඵලයක් නැහැ. දේශපාලන යථාර්ථය පිළිබඳව තමයි විමසා බැලිය යුත්තේ. ශ්‍රීලනිපය කියන්නේ එක්සත් ජනතා නිදහස් සන්ධානයේ ප්‍රධානතම පාර්ශ්වය. එවැනි තත්ත්වයක් තුළ ශ්‍රීලනිපයට මෙවැනි දේශපාලන තීන්දුවක් ගැනීමට පුළුවන්කම තිබෙනවා. එහි නීත්‍යානුකූල තත්ත්වය පිළිබඳව නොවෙයි යථාර්ථවාදී ස්වභාවය පිළිබඳවයි අවධානය යොමු කළ යුත්තේ.ශ්‍රිලනිප මධ්‍යම කාරක සභාවට පුළුවන්කම තිබෙනවා නිල නොවන විදිහට මෙවැනි තීරණයක් ගැනීමට. එහෙත් කැබිනට් මණ්ඩලයට තිබෙන්නෙ මෙවැනි තීන්දුවක් නිල වශයෙන් ගැනිම පමණයි. එහෙත් අද එජාපය මෙන් ම ජවිපෙත් විහිළු සැපයීමේ කාර්යභාරයක තමයි නියැළෙමින් සිටින්නේ.අද ජවිපෙට ඕනෑකම තිබෙන්නේ රට තුළ ඇති ස්ථාවර දේශපාලන තත්ත්වය අස්ථාවර කිරීමටත් ආරවුල් සහගත තත්ත්වයක් ඇති කිරීමටත් ය. ඉන්දියාව අපගේ දීර්ඝකාලීන දේශපාලන හිතවතෙක් වගේ ම සම්ප්‍රදායිකව අපත් සමඟ අවුරුදු ගණනාවක සිට කටයුතු කළ මිත්‍ර රටක්. ඒ නිසා අපට ඉන්දියාවෙන් දේශපාලන බලපෑමක් නැහැ. අපව යටත් කර ගැනීමට ඉන්දියාවට අවශ්‍යතාවයක් නැහැ. ඉන්දීය විරෝධයක් මතුකර තමන්ගේ දේශපාලන න්‍යාය පත්‍රය ඉදිරියට ගෙනයාම තමයි ජවිපෙ අරමුණ වෙලා තිබෙන්නේ.මෙවැනි වැරැදි මත සමාජය තුළට කාවැද්දවීම මගින් රටට හිතකර තත්ත්වයක් කිසිසේත් ම ඇති වන්නේ නැහැ. අපට මතකනේ මීට පෙර ඉන්දීය විරෝධයක් මතු කිරීමට ගොස් රට ඇතුළත ඇති වූ ඛේදජනක තත්ත්වය. ඒ තත්ත්වය යළිත් ඇති කිරීමට තමයි ජනතා විමුක්ති පෙරමුණ උත්සාහ කරන්නේ.අප දැනටමත් පාර්ලිමේන්තු වෙබ් අඩවිය මඟින් පාර්ලිමේන්තු වාද විවාද විකාශනය කරනවා. ඉදිරියේ දී ගුවන්විදුලිය මඟින් මේ විවාද ප්‍රචාරය කිරීමට සාකච්ඡා කරමින් ඉන්නේ.මෙය සජීවී ලෙස විකාශනයක් විදිහටම කියන්න බැහැ. විවාදයේ දී මන්ත්‍රීවරයා තමාගේ දේශනය විනාඩි කිහිපයක් ප්‍රමාදවයි ප්‍රචාරය කෙරෙන්නේ. මෙහි දී අනවශ්‍ය දෙයක් ප්‍රචාරය වීම වැළැක්වීම තමයි මෙහි අරමුණ වෙලා තිබෙන්නේ. මෙය ශ්‍රී ලංකාවේ පමණක් නොවෙයි විදේශවල දී පවා අනුගමනය කරන ක්‍රමවේදයක්. මෙමඟින් සිදුවන්නේ ජනතාවට රටේ ප්‍රශ්න ගැන නිසි අවබෝධයක් ලබාදීමයි. මෙම සජීවි විකාශන සංකල්පය මඟින් අලුත් අත්දැකීමක් ලබා ගැනීමට පුළුවන්.එවැනි ගුණාත්මක භාවයේ පිරිහීමක් දක්නට නැහැ. සමාජයේ ස්වභාවය අනුව තමයි මහජන නියෝජිතයන් පත්වන්නේ. මෙහි දී අපට පෙනෙන්නේ නිහඬ සහ වැදගත් බහුතරය නොවෙයි. හඬනඟන බහුතරය පමණයි. ඒ නිසා තමයි පාර්ලිමේන්තුව තුළ විනය පිරිහී ඇතැයි බාහිර සමාජයට පෙනෙන්නේ. ඒත් අප සිතන තරමේ විනය පිරිහීමක් සමාජය තුළ දක්නට නැහැ.අනිවාර්යයෙන් ම මෙවැනි සමුළුවක් මඟින් මෙරටට විශාල කීර්තියක් වගේ ම ජාත්‍යන්තර ප්‍රතිරූපයේ ඉහළ යාමක් සිදු වෙනවා. මෙවර මෙම මහජන නියෝජිත සමුළුවේ සභාපතිධුරය හිමිවීමට නියමිතව තිබෙනවා. මේ අවස්ථාව සඳහා පාර්ලිමේන්තු කතානායකවරු, මහජන නියෝජිතයන් ඇතුළු ජාත්‍යන්තර නියෝජිතයෝ දහසකට අධික පිරිසක් සහභාගි වෙනවා. මේ තත්ත්වය තුළ ශ්‍රී ලංකාව පිළිබඳව ඇතිව ඇති වැරැදි චිත්‍රය වෙනස් කිරීමටත් ජාත්‍යන්තර ප්‍රජාව දැනුවත් කිරීමටත් හොඳ අවස්ථාවක් විදිහට දක්වන්න පුළුවන්.විපක්ෂය තමන්ගේ පැවැත්ම සහ දේශපාලන ස්ථාවරත්වය ආරක්ෂා කර ගැනීම සඳහා මේ ආකාරයෙන් විවිධ සටන් පාඨ ඉදිරියට ගැනීමට උත්සාහ කරනවා විය හැකියි.එහෙත් ඔවුන්ට මේ විදියේ තර්ක විතර්ක ඉදිරිපත් කළා කියලා ඔවුන්ගේ දේශපාලන අපේක්ෂා සඵල කර ගැනීමට පුළුවන්කමක් ලැබෙන්නේ නැහැ. ඔබ මාධ්‍යවේදියෙක්. ඒ නිසා මා ඔබෙන් විමසා සිටිනවා ඔබගේ වෘත්තියට වෘත්තිය කටයුතු කරගෙන යාමට කිසියම් බාධාවක් සිදු වෙනවාද කියා.ඔබ පමණක් නොවෙයි තවත් ආණ්ඩුවට පක්ෂ විපක්ෂ පුවත්පත් විද්‍යුත් නාලිකා රාශියක් ක්‍රියාත්මකයි. එහෙත් ඔය කිසිදු මාධ්‍යයකට බාධාවක් ආණ්ඩු මට්ටමින් සිදුකර නැහැ. බලන්න අද පළවෙන පුවත්පත්වලින් බහුතරයක් පළවෙන්නේ ආණ්ඩුවට සහාය නොදක්වන ආකාරයට. එහෙත් එම මාධ්‍යවලට බාධාවක් එල්ල වී නැහැ. ප්‍රජාතන්ත්‍රවාදය පිළිබඳවත් ඇත්තේ මෙවැනි තත්ත්වයක් විපක්ෂය කියනවා. රටේ ප්‍රජාතන්ත්‍රවාදය නැහැ කියලා. ඒත් සිහි කල්පනාවෙන් මැදහත් සිතින් බලන ඕනෑම කෙනෙකුට තේරෙනවා ප්‍රජාතන්ත්‍රවාදය තියෙනවා ද නැද්ද කියලා. මෙරට තුළ අදහස් පළ කිරීමේ බාධාවක් හෝ මර්දනයක් නැහැ. ඒත් අද විපක්ෂය උත්සාහ කරන්නේ රට තුළ අස්ථාවර තත්ත්වයක් ඇති කර කුමන්ත්‍රණකාරී දේශපාලන න්‍යාය පත්‍රයක් ක්‍රියාත්මක කිරීමටයි.ගාල්ල දිස්ත්‍රික්කයේ පමණක් ඇල්පිටිය, අක්මීමන, සහ බද්දේගම ප්‍රාදේශීය සභාවල මැතිවරණ පැවැත්වෙන්නේ ලබන මාසයේදීයි. අපට මේ මැතිවරණවලිනුත් ඉතාමත් පහසු ජයග්‍රහණයක් ලබාගැනීමට පුළුවන් වාතාවරණයකුයි තිබෙන්නේ. මැතිවරණ ඉතිහාසය තුළ මේ පළාත් පාලන ආයතනවල වැඩි වාසිය ගියේ ශ්‍රීලනිපය හා එයට මුල් වූ දේශපාලන සන්ධාන හා පෙරමුණුවලටයි.ගාල්ල දිස්ත්‍රික්කයේ පමණක් නොවෙයි මුළු රටේ ම අති බහුතර පළාත් පාලන ආයතන ප්‍රමාණයක් ජයග්‍රහණය කරන්නේ එක්සත් ජනතා නිදහස් සන්ධානයට යි. ඒ ගැන අපට කිසිදු සැකයක් නැහැ.ජනතාව ජනාධිපතිතුමා සහ ආණ්ඩුව ගෙන යන සංවර්ධන වැඩපිළිවෙළ පිළිබඳව විශාල පැහැදීමකින් ඉන්නේ. එය පසු ගිය මැතිවරණයේදීත් වඩාත් තහවුරු වුණා.ඉදිරි මැතිවරණයේ දී එම ජනතා විශ්වාසය තවදුරටත් තහවුරු වේවි. ඒ ගැන මට අතිශය ඉහළ විශ්වාසයක් තිබෙනවා..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>13</day>
    </date>
    <link>http://www.dinamina.lk/2011/06/13/_art.asp?fn=f1106132</link>
    <topic>මහින්දාගමනයේ ප්‍රතිඵල ගන්න ගුරු කුල අත්හරින්න ඕනෑ</topic>
    <author/>
    <content>ඔව්. ඇත්තටම. මේ උදාවෙන්නේ පොසොන් පොහොය දිනයයි. විශේෂයෙන්ම මේ කාලවකවානුව ශ්‍රී ලාංකික බෞද්ධ ජනතාවට අතිශයින්ම වැදගත්. සම්බුද්ධත්ව පරිනිර්වාණයෙන් වසර 300 කට පසු ධර්මාශෝක රජතුමා විසින් ප්‍රථම වතාවට ජාත්‍යන්තර ධර්ම ප්‍රචාරක සේවාවක් ආරම්භ කරනවා. එහි ප්‍රතිඵලයක් විදිහට තමයි පොසොන් පොහොය දින මිහින්තලාවට මහින්දාගමනයක් සිදුවන්නේ. ඒ මීට වසර 2255 කට කලින්. එය පළමු මහින්දාගමනය වගේම ලෝක ඉතිහාසයේ ජාත්‍යන්තර ප්‍රථම ධර්ම දූත සේවාවයි. මේ තුළ ලාංකීය ජනතාව ලැබූ ප්‍රතිලාභ රාශියයි.මහින්දාගමනයත් සමඟයි ශ්‍රී ලාංකීය ජනතාව සදාචාර සම්පන්න පිරිසක් බවට පත්වුණේ. සිංහල සංස්කෘතිය බෞද්ධ සංස්කෘතියත් සමඟ මුසුවීම තුළයි සාරධර්ම අගයන, සදාචාරවත් සංස්කෘතික පදනමක් නිර්මාණය වන්නේ. ඒ කාලේ වෙනකොට ශ්‍රී ලංකාවේ තිබුණේ ශිෂ්ට යැයි කියන්න පුළුවන් සමාජ ක්‍රමයක් නොවෙයි.මහින්දාගමනය තුළ මිහිඳු මහ රහතන් වහන්සේ ශ්‍රී ලංකාවට වඩිද්දි දේවානම්පියතිස්ස රජතුමා සිටියේ මුව දඩයමේ යමින්. ඒ වකවානුවේ සත්ත්ව ඝාතනය රාජ්‍ය මට්ටමෙන් අනුමත වූ ක්‍රියාවක් නමුත්, ආගම දහම දායාද වීමත් සමඟ ඒ තත්ත්වය වෙනස් වුණා.එදා පැවති සමාජය මහින්දාගමනයත් සමඟින් ශ්‍රී ලාංකික බෞද්ධ යැයි කිවහැකි ශිෂ්ඨ පිරිසක් බවට පරිවර්තනය වුණා.මහින්දාගමනයට පෙර යුගය අප හඳුන්වන්නේ ප්‍රාග් මහින්ද යුගය කියලයි. ප්‍රාග් මහින්ද යුගයේ දී ආගමික විශ්වාස ඇදහිලි මතයි ජන ජීවිතය පදනම් වුණේ. ඒ යුගයේ දී දේව ඇදහිලි, ගස් ගල් පර්වත ඇදහීම, ස්වභාවික වස්තූන්වලට දේවත්වයක් ආරෝපණය කිරීම යනාදිය සිදුවුණා. එහෙම විවිධාකාරයෙන් ආගම්, විශ්වාසයන්ට හුරුවුණු මානව ජීවිතයන් ශ්‍රද්ධා මාර්ගයට නැඹුරු වුණේ මහින්දාගමනයත් සමඟයි.නමුත්, වර්තමානය වනවිට එදා සටහන් වුණු ඇදහිලි, ආගමික විශ්වාස නැවත ඉස්මතු වීමක් සිදුවෙලා තියෙනවා. අදෘෂ්‍යමාන බලවේගයන්ට දේවත්වයක් ආරෝපණය කරලා, ගරු පුදපූජා කරන, ස්වභාවික විපත් වලින් සිදුවන බලපෑම් පිළිබඳව ඒවා මර්දනය වේ යැයි සිතෙන මාර්ග භක්තිමත් බවට පත්කරමින් යම් යම් වත්පිළිවෙත් වර්තමානයේ දී සිදුවනවා.අද අපිට කල්පනා කරන්න සිද්ධවෙලා තියෙනවා එදා මහින්දාගමනයෙන් අපට දායාද වුණු නිර්මල බුදු දහමද වර්තමානයේ පවතින්නේ කියලා. මට දැනෙන විදිහට, වසර 2255 කට පෙර තිබුණු ඒ ආගමික පුනරුදය දැන් දැනෙන්නේ සුළු වශයෙන්.අද වනවිට එදා තිබුණු ආගමික මතවාද, සංස්කෘතිය, අභිචාර ක්‍රම නැවත ක්‍රියාත්මක වන ආකාරයක් තමයි දක්නට ලැබෙන්නේ. ඒවා වර්තමානයේ බෞද්ධකමට ආරෝපණය කරලා. රත්තරං වගේ දේවල් තියෙද්දි, හරි රත්තරං අඳුන ගන්න බැහැ වගේ හැබෑ බුදු දහම මොකක්ද කියලා අද තේරුම් ගන්න අමාරුයි.ජාත්‍යන්තර ධර්මදූත සේවාවේ ප්‍රතිඵල වැඩියෙන්ම ලැබුණු රටක් තමයි ශ්‍රී ලංකාව කියන්නේ. ලෝක මට්ටමින් බැලුවාම යුරෝපාකරයට, ආසියාකරයට බුදුදහම ව්‍යාප්ත වුණේ ශ්‍රී ලංකාද්වීපය තුළින්.ශ්‍රී ලංකාවේ වැඩවාසය කරපු භික්ෂූන් වහන්සේලා තමයි ගොඩක් වෙලාවට බුදුදහම ව්‍යාප්තියට මුල් වුණේ. නමුත් වර්තමානයේ දී සැබෑ බුදු දහම කියන්නේ මොකක්ද කියන එක අනාවරණය කර ගැනීම යුගයේ අවශ්‍යතාවක්.ඒත්, අද තියෙන්නේ සියල්ල ගතානුගතික සිතිවිලිවලට කොටුවීමක්. ආචාර්ය පරම්පරාව කියන දේ ඒ විදිහටම ගෝල පරම්පරාව ගෙනියනවා. අලුත් පරම්පරාව විවෘත මනසකින් යුක්තව කිසිවක් දකින්නෙ නෑ. ගුරු පරම්පරාවට, ගුරු කුලයට එරෙහිව විවෘතව කතා කරන්න බයයි. ගුරු කුලයේ මතවාද ඒ විදිහටම ඉදිරියට ගෙන යෑමක් විතරයි සිදුවන්නේ.ආගමික සංවාද පුරා දක්නට ලැබෙන්නේ තමන්ගේ ගුªරු කුලයන් වල මතිමතාන්තර ඒ විදිහටම අර්ථකථනය කිරීමක් පමණයි. සත්‍යතාවය සැබෑ ලෙස අනාවරණය කිරීමක් ඒ තුළ සිදුවෙන්නේ නැහැ.එදා මහින්දාගමනය තුළින් අපට ලැබුණේ නිර්මල බුදුදහමක්. ඒ බුද්ධ භාෂිතය ඒ ආකාරයටම අපට ලැබුණා. නමුත්, වර්තමානයේ දී පවතින තත්ත්වයෙන් මිදෙන්නට නම්, ත්‍රිපිටක ධර්මයට අනුකූලව සියලු කරුණු වටහා ගැනීමක් කළ යුතුයි.රත්තරං කියලා හඳුන්වන ගොඩක් අතරින් සැබෑ රත්තරං අනාවරණය කර ගන්නවා වගේ, ශ්‍රී සද්ධර්මය අවබෝධකර ගැනීමත් යුගයේ අවශ්‍යතාවයක්.එතකොට තමයි, එදා මිහිඳු මාහිමියන් ශ්‍රී ලංකාවට නිර්මල බුදු දහම ගෙන ඒමේ සැබෑ පරමාර්ථය ඉටුවන්නේ.මිහිඳු මහ රහතන් වහන්සේ ශ්‍රී ලංකාවට වැඩම කරන්නටත් කලින් අපට සිංහල සංස්කෘතියක් තිබුණ නමුත්, සැබෑ සිංහල බෞද්ධ සංස්කෘතිය ආරම්භ වන්නේ මහින්දාගමනයත් සමඟයි. සිංහල සමාජයේ සදාචාරාත්මක ලක්ෂණ සමඟින් සුවිශාල වෙනසක් ඇතිවන්නේ බෞද්ධ සංස්කෘතික බලපෑම ඊට එක්වීමත් සමඟයි. ඒත්, කියන්න කනගාටුයි අද අපට අපේ කියලා අනන්‍ය වුණු සංස්කෘතික ලක්ෂණ ගිලිහිලා.සමාජය තුළ පවතින ආගමික සංස්ථාවන් ගත්තාම ඉස්ලාම් භක්තිකයන්, ක්‍රිස්තියානි සහ හින්දු භක්තිකයන්ට තමන්ටම ආවේණික වූ ලක්ෂණ තියෙනවා. ඒ අයට වගේම බෞද්ධයන් වන අපිට අනන්‍ය වූ ලක්ෂණ තියෙනවා. නමුත්, අද වෙලා තියෙන්නේ ඒ ගැන තැකීමක් නොකරන එකයි.වයසක ඉස්ලාම් භක්තිකයෙක් වුණත් පල්ලියට ගිහින් දණ නමලා ආගමික නමස්කාරයන් සිදු කරනවා. ඒත්, කියන්න කනගාටුයි, බෞද්ධයින් වන අපි, අපේ මේ සමාජයේ පරමාදර්ශි යැයි කියාගන්න චරිතවත් හරියට පසඟ පිහිටුවලා වඳින්න දන්නෙවත් නැහැ. අද අපේ ඉන්න කීයෙන් කී දෙනාද අඩුම තරමේ දණගහලාවත් වඳින්නේ.අපි වසර ගණනාවක් ඈතට ගිහින් එදා තිබුණු සභ්‍යත්වය, සංස්කෘතිය, බෞද්ධ අගය ගැන කතා කරනවා. ඒත්, අද ගැන අපි එහෙම කතා කරන් නෑ. අද අපි අපේ පැරණි බෞද්ධ සංස්කෘතික ලක්ෂණ දකින්නේ පෙරහරවල්වල විතරයි. ඉස්සර අය මෙහෙමයි මේ චාරිත්‍ර කළේ කියලා. ඒවා අද ඔක්කොම කටුගෙට ගිහින්. තව කාලෙකදී, අපිට අපේ සාරධර්ම, සභ්‍යත්වය ගැන කතා කරන්න වෙන්නේ සාරධර්ම පෙරහරවල් වලදි හරි, කටුගේකදී හරි විතරයි. හැම දෙනාම අතීතය ගැන කිය කියා ඉන්නවා මිසක් තමන් සක්‍රීය වෙන්නෙ නෑ. ඒත් එක්ක හැම දෙයක්ම අක්‍රීයවෙලා.මේ උදාවෙලා තියෙන්නේ සම්බුද්ධත්ව ජයන්ති වර්ෂයයි. මිහිඳු මහ රහතන් වහන්සේ ශ්‍රී ලංකාවට ගෙන ආවේ වසර 2600 කට ඈතක දී බුදුරජාණන් වහන්සේ දේශලා කළ ධර්මයයි. ඒ නිසා වෙසක් පෝය වගේම පොසොන් පෝයත් අපිට අතිශයින්ම වැදගත්. “පිළිවෙතින් පෙළ ගැසෙමු” කියන තේමාව සර්වකාලීනව ඉදිරියටම ගෙන යා යුතුයි. සමහරෙක් කියනවා දැන් පිළිවෙතින් පෙළ ගැසමු ඉවරයි, පිළිවෙතින් සමරමු කියලා. ඒත් සිදුවිය යුත්තේ පිළිවෙතින් පෙළ ගැසීමයි.පිළිවෙතින් පෙළ ගැසීම කියන්නේ ආර්ය අෂ්ඨාංගික මාර්ගයයි. මිහිඳු මහ රහතන් වහන්සේ දේශනා කළේ චතුරාර්ය සත්‍යයෙන් යුක්ත ධර්මයයි. උදා වූ සම්බුද්ධත්ව ජයන්ති වර්ෂය අපට නිමිත්තක් කරගන්නට පුළුවන්. උදාවන පොසොන් පොහොය සමරන්නට ඒ වගේම අපේ ජීවිත ගොඩනංවා ගන්නටත් එය මහඟු අවස්ථාවක් වෙනවා.එහෙම නැතුව මේ වෙසක් පෝය, මේ පොසොන් පෝය, මේ ඇසළ පෝය කිය කියා වෙන් වෙන් වූ පෙළ ගැසීමක් අවශ්‍ය නැහැ. රජය විසින් නිවේදනය කරලා තියෙනවා මේ සම්බුද්ධත්ව ජයන්ති වර්ෂය කියලා. ඒ නිසා පිළිවෙතින් පෙළ ගැසෙමින් වර්ෂය පුරා පුද්ගල ජීවිත සකස් කර ගැනීමයි කළ යුතු වන්නේ.මහින්දාගමනයත් එක්ක අපිට ලැබුණු දේ බොහොමයි. ප්‍රධාන වශයෙන්ම නිර්මල බුදු දහම අපට ලැබුණේ එතැනින්. ආගමික, සංස්කෘතික, සමාජමය ලොකු වෙනසක් ඒ තුළ සිදු වුණා. උදාහරණයක් විදිහට ජය ශ්‍රී මහා බෝධීන් වහන්සේව අපිට හිමිවුණෙත් මහින්දාගමනයෙන් පසුවයි.සංඝමිත්තා මෙහෙණීන් වහන්සේ සමඟ අටළොස් ශ්‍රේණියකට අයත් පුද්ගල කණ්ඩායම් ආවා. දියුණු කලා. ශිල්ප එදා තිබුණෙ නැහැ කියලා මම කියන්නෙ නැහැ. නමුත් කලාවේ දියුණුවක් ඇතිවුණේ මහින්දාගමනයත් එක්ක. එදා අතීතයේ අපිට හිමිවුණේ නොදියුණු කලාකෘතින්. ඒත් අලුත් ශෛලීන් බිහිවන්නේ මහින්දාගමනයෙන් පසුවයි.එදා අපේ අය නව නිර්මාණ එළිදැක්වූවා. අද මම දකින ප්‍රධානතම දුර්වලතාවය තමයි අනුකරණ ශිල්පීන් බිහිවීම. අනුකරණයෙන් ඉවත් වෙලා ප්‍රතිභාවෙන් යුක්ත ශිල්පීන් එදා දායාද වුණාම දැන් කලාකරුවෝ, කලා නිර්මාණ බිහිවෙන්නේ හිර වූ තේමාවන් තුළයි. එදා කලා නිර්මාණ බිහිවුණේ ජාතක කතා පදනම්වයි.මේ අනුකරණය තුළ වෙලා තියෙන්නේ කලා ලෝකයේ යම් පිරිහීමක්. කලාවේ දාර්ශනිකත්වය ගොඩනැඟුණේ බුදු දහම හරහායි.අද මිනිස්සු හැමෝම කියනවා සමාජය පිරිහිලාය මිනිස්සු වෙනස්වෙලා කියලා. ඒත්, ඒක රැල්ලට කියන කතාවක් විතරයි. මම කියන්නේ සමාජය පිරිහිලා නැහැ. සමාජය පිරිහුණා කියලා මිනිස්සු කෑ ගහද්දී ඇතිවෙන්නේ පුද්ගල මන්දෝත්සාහයක් විතරයි.අද තරුණ පරම්පරාව මම දකින විදිහට එදාට වඩා ගුණධර්ම වලින් පොහොසත්. තරුණ අය සිල් සමාදන් වෙනවා. ඔවුන් තුළ ආගමික ප්‍රබෝධයක් දක්නට ලැබෙනවා. අද පරිහානි ලක්ෂණ අඩුයි.වයසක උපාසක, උපාසිකාවෝ සිල් ගන්නවා තමයි. ඒත්, ඒ වගේම අද තරුණ ප්‍රජාවත් ආගම දහමට නැඹුරුවෙලා. බණ ඇහුවට වැඩක් නැහැ. බණ පිළිපදින්නේ නැත්නම්. තරුණ පරම්පරාව ගත්තාම ඔවුන්ගේ ධර්ම ඥානය ප්‍රබලයි. ඒ නිසා තරුණ පරම්පරාව පිරිහිලා කියන අදහස මම පිළිගන්නේ නැහැ.අවිවාදයෙන් පිළිගත යුතු අනෙක් කාරණය තමයි එදා නගරයට වැඩිය, අද නාගරික ජනතාවගේ ආගමික නැඹුරුව වැඩියි. ගමෙන් නගරයට ආපු අය නාගරික බෞද්ධ මධ්‍යස්ථාන ආශි‍්‍රතව තමන්ගේ ධර්ම ඥානය දියුණු කරගෙන.යම් තැනක් පිරිහිලා කියනවාට වඩා කළ යුත්තේ, හේතු සොයාබැලීමයි. පරාජයකට වඩා පරාජයෙන් අපි ඉගෙනගන්න පාඩම හරි වැදගත්. අද සමාජයේ දක්නට ලැබෙන්නේ හොඳ දේවල් වලට අඩු ප්‍රචාරයක්. නරක දේට වැඩි ප්‍රචාරයක්. ඒ නිසයි මේ තත්ත්වය සමාජය එ ආකාරයෙන් දකින්නේ.මිහිඳු මහරහතන් වහන්සේ ශ්‍රී ලංකාවට වැඩම කරලා අපට නිර්මල බුදුදහම ගෙන ආවා. උන්වහන්සේ ශ්‍රී ලංකාව වෙනුවෙන් බොහෝ කැපකිරීම් කළා. ඒ නිසා කෘතවේදී ජනතාවක් හැටියට අපි විවෘත මනසකින් යුක්තව අපට ලැබුණ නිර්මල බුදු දහම මනාව අවබෝධ කර ගත යුතුයි. ඒවගේම සදාචාරය, කලා ශිල්ප, සංස්කෘතිය යනා දී වූ අංග ඒ ලෙසින්ම රැකගෙන, ඒවා කෞතුක භාණ්ඩ ප්‍රදර්ශනයක් නොව සජීවීකරණයක් කරගනිමින් අනාගතයට යහපත්ව ගෙන යා යුතුයි..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>13</day>
    </date>
    <link>http://www.dinamina.lk/2011/06/13/_art.asp?fn=f1106133</link>
    <topic>අපට කොච්චර බැන්නත් රටට විරුද්ධ වෙන්න එපා</topic>
    <author/>
    <content>මෙම සභාව; පාර්ලිමේන්තුව විදියට වේවා, ඉතිහාසයේ රාජ්‍ය මන්ත්‍රණ සභාව විදියට වේවා, ජාතික රාජ්‍ය සභාව විදියට වේවා ශ්‍රී ලංකා රාජ්‍යය තුළ හදිසි නීතිය දීර්ඝ කිරීමක් පිළිබඳව විවාදයක් පැවැත්වෙන 442 වන අවස්ථාවයි අද දවස. 1953 එක්සත් ජාතික පක්ෂ ආණ්ඩුව ශත විසිපහේ හාල්සේරුව ශත හැත්තෑව බවට පත් කිරීම නිසා උද්ගත වුණු හර්තාලය මැඩ පැවැත්වීමේ අරමුණින් තමයි 1953.08.12 වනදා පළමු වන වතාවට ශ්‍රී ලංකා පාර්ලිමේන්තුව තුළ හදිසි නීතිය පිළිබඳ පළමුවරට විවාදය සිද්ධ වී තිබෙන්නේ.ඉන් අනතුරුව මේ රටේ උතුරු පළාතෙන් මතු වෙච්ච බෙදුම්වාදී ත්‍රස්තවාදය මර්දනය කිරීම සඳහා වූ අණ පනත් පැනවීම වෙනුවෙන් 1979.07.11 වන දා හදිසි නීතිය පිළිබඳව පළමු වන වරට විවාද කර තිබෙනවා. ඒ කියන්නේ දැනට අවුරුදු 13කට ප්‍රථම එදා උතුරේ මතු වෙච්ච ත්‍රස්තවාදයට එරෙහිව රාජ්‍ය ආරක්ෂාව සඳහා නව නීති රීති සම්පාදනය කර ගැනීමේ අරමුණින් . එම නිසා යි මේ පාර්ලිමේන්තුවේ ළාබාල ම මන්ත්‍රීවරයා; නාමල් රාජපක්ෂ මන්ත්‍රීතුමා ඔහුගේ පළමුවන කථාවේදී කිව්වේ, හදිසි නීතියට ඔහුට වඩා වයසයි කියා.මේ හදිසි නීතිය ඉවත් කිරීම පිළිබඳ හදිසි නීතිය අවශ්‍ය ද නැද්ද, කියන ප්‍රශ්නය මතු කරන්නේ නම් නියෝජ්‍ය කාරක සභාපතිතුමනි, අප අතරේ කිසිම තර්කයක්, විවාදයක් නැහැ. අප සියලු දෙනාම එකඟයි හදිසි නීතිය ඉවත් කරන්න. හදිසි නීතිය පවත්වා ගෙන යාම ප්‍රජාතන්ත්‍රවාදී ආණ්ඩුවකට නොවැදගත් ලකුණක්ය කියන කාරණය පිළිබඳව අප අතරේ කිසිම තර්කයක් නැහැ. නමුත් අප මේ හදිසි නීතිය පැන වූයේ ඇයි ?ජෝශප් මයිකල් මැතිතුමා කථාව ආරම්භයේදීම මතු කළ ප්‍රශ්නය. අප රාජ්‍යයක් විදියට හදිසි නීතිය නීතිගත කළේ; නෛතික බලයක් සහිතව පැනවෙන්නේ නියෝජ්‍ය කාරක සභාපතිතුමනි, මේ ත්‍රස්තවාදය වෙනුවෙන් පමණක්ද? ත්‍රස්තවාදය ද මූලික කාරණය? නියෝජ්‍ය කාරක සභාපතිතුමනි, අප හමුවේ, අප ඉදිරිපිට තිබුණු ප්‍රධාන කාරණය මොකක්ද ? ත්‍රස්තවාදය ද? රාජ්‍ය ආරක්ෂාව සම්බන්ධයෙන් ; රාජ්‍යයේ ඒකීයභාවය සම්බන්ධයෙන් අපට තිබෙන ගැටලුව බෙදුම්වාදයයි. ත්‍රස්තවාදය කියන්නේ බෙදුම්වාදයේ ප්‍රචණ්ඩ ප්‍රකාශනයක්.බෙදුම්වාදයේ ප්‍රචණ්ඩ ප්‍රකාශනය තමයි , අප ත්‍රස්තවාදය කියා හැඳින්වූයේ. ඒ ත්‍රස්තවාදය, ත්‍රස්තවාදී නායකත්වය හමුදාමය වශයෙන් පරාජයට පත් කොට මුලිනුපුටා දමා හමාරයි. හැබැයි මේ ගරු සභාවට වගකීමෙන් ඔබතුමාට කියන්නට පුළුවන් ද? බෙදුම්වාදය පිළිබඳ සාකච්ඡාව, බෙදුම්වාදී මත වාදය, බෙදුම්වාදී සිද්ධාන්ත, ඒ වෙනුවෙන් නැඟිටින, නියෝජනය කරන කණ්ඩායම්, දේශපාලන පක්ෂ මේ බිමෙන් හෝ මේ බිමෙන් බැහැරව ක්‍රියාත්මක වන්නේ නැහැයි කියා ඔබතුමාට සහතිකයක් දෙන්නට පුළුවන්ද ?එම නිසා මේ හදිසි නීතිය පැනවීම, හදිසි නීතිය පවත්වාගෙන යාම ඒ නිසා කොයි තරම් අප්‍රසන්න කාරණාවක් වූවත්, රාජ්‍ය ආරක්ෂාව වෙනුවෙන් බෙදුම්වාදයට එරෙහිව, බෙදුම්වාදයේ අවසාන පුරුක, අවසාන බෙදුම්වාදී මතවාදය පරාජය කරන මොහොත දක්වාම යම් මට්ටමකින් ගොරෝසු අඩු බඬු ඉවත් කරමින්, ලිහිල් කරමින්, ක්‍රමක්‍රමයෙන්, පියවරෙන් පියවර, ක්‍රමානුකූලව හදිසි නීතිය ඉවත් කිරීම දක්වා කටයුතු කළ යුතුයි කියා අපි හිතනවා. නියෝජ්‍ය කාරක සභාපතිතුමනි, ඒ පිළිබඳව කිසිම ගැටලුවක් නැහැ. අපි දැන් මේ කථා කරන මොහොත මොකක්ද? අමෙරිකා එක්සත් ජනපදය ඇතුළේ රුද්‍රකුමාර් කියන එල්ටීටීඊ නියෝජිතයා අන්තර්වාර ඊළම් ආණ්ඩුවක් ප්‍රකාශයට පත් කරපු මොහොත. Transitional governmentඑකක් ප්‍රකාශයට පත් කරලා තිබෙනවා. අපට ඒක බැහැර කරන්න පුළුවන්ද?ඊයේ පෙරේදා නෝර්වේ රාජ්‍යයේ දී නෙදියවන් නමින් ත්‍රස්තවාදියෙක් අත්අඩංගුවට ගත්තා. අපේ හමුදාවන්, රාජ්‍ය ආරක්ෂක බුද්ධි අංශ වාර්තා කරලා තිබෙනවා ඔහු ඉතාම දරුණු ගණයේ ත්‍රස්තවාදී ක්‍රියාවල නිරත වුණු පුද්ගලයෙක් කියලා. ඒක බැහැර කරන්න පුළුවන්ද? ඊයේ දිනපතා පුවත් පත්වල මුල් පිටුවේ ප්‍රධාන ප්‍රවෘත්තියක් විදියට පළ වුණේ මොකක්ද? විදේශගත වෙලා සිටින එල්ටීටීඊ ක්‍රියාකාරීන් යාපනයේ සිවිල් පරිපාලනය පවත්වාගෙන යන දිසාපතිතුමියට මරණ තර්ජන එල්ල කරන ආකාරයයි. නියෝජ්‍ය කාරක සභාපතිතුමනි, අපේ රාජ්‍ය නායකයා විදේශගත වුණාම ඒ රාජ්‍ය නායකයාට විදෙස් බිමකදී එල්ල වුණු තර්ජනය අඩු තක්සේරුවකට ලක් කරන්න පුළුවන්ද?හමුදා අත්අඩංගුවට පත් වුණු, භාර වුණු සැකකරුවන් සියලු දෙනා මේ වසර අවසන් වීමට පෙර තමන්ගේ ගම් බිම් බලා පිටත් කර හැරිය යුතුයි, මුදා හැරිය යුතුයි කියලා ජනාධිපතිතුමා නියෝග කරලා තිබෙනවා. අමතක කරන්න එපා. අභ්‍යාසලාභීන් තුන්දහස් ගණනක් පුනරුත්ථාපන අභ්‍යාසවල නිරත වෙලා සිටිනවා. මේ රටේ බිම් බෝම්බ ප්‍රමාණයෙන් සියයට 65ක ප්‍රමාණයක් පසු ගිය වසර දෙකක කාල සීමාවේදී තවමත් අපට ඉවත් කරන්න බැරි වෙලා තිබෙනවා. බිම් බෝම්බ ප්‍රමාණය මිලියනයකට වැඩියි. ඒවා ඉවත් කරන්න කාලය අවශ්‍යයි. එම නිසා මෙන්න මේ සමස්ත ක්‍රියාකාරකම් දිහා බලලායි අපි තීරණය කරන්නට ඕනෑ හදිසි නීතියේ, මහජන ආරක්ෂක ආඥාපනතේ තිබෙන සමහර අණ පනත්, රෙගුලාසි පවත්වාගෙන යා යුතුද, නැද්ද කියලා. ඒ නෂ්ටාවශේෂ තිබෙනවා. අපි දන්නවා. එල්ටීටීඊ යට පක්ෂපාති දමිළ ඩයස්පෝරාව.අපට මේ වැරැදි යෙදුමක් තිබෙනවා. නියෝජ්‍ය කාරක සභාපතිතුමනි, මාගේ මාධ්‍යවේදි මිත්‍රයන් ඉන්න නිසා මා කැමැතියි ඒක කියන්න, දමිළ ඩයස්පෝරාව කියලා. දමිළ ඩයස්පෝරාව ඇතුළේ අපි සාකච්ඡා කරන්නට ඕනෑ, එල්ටීටීඊයට පක්ෂපාති දමිළ ඩයස්පෝරාව ගැන. දමිළ ඩයස්පෝරාව පොදුවේ එක ගොඩකට දැමීම වැරැදියි. එය වැරැදි භාවිතයක්. එල්ටීටීඊයට පක්ෂපාති දමිළ ඩයස්පෝරාව ඇතුළේ සෘජුවම බෙදුම්වාදය වෙනුවෙන් පෙනී හිටපු කණ්ඩායම් ඉන්නවා. නියෝජ්‍ය කාරක සභාපතිතුමනි,අපි ඉතිහාසයෙන් පාඩම් ඉගෙන ගන්නට ඕනෑ. මට මතකයි, ජේ. ආර්. ජයවර්ධන හිටපු ජනාධිපතිතුමා, මා හිතන හැටියට එතකොට තිස්ස අත්තනායක මැතිතුමා පාර්ලිමේන්තුවේ සිටියා. අපි සිටියේ නැහැ. එල්ටීටීඊ ත්‍රස්තවාදය පිළිබඳව හදාරා, වාර්තාවක් ඉදිරිපත් කරන්න කියලා කිව්වාම ඒ ඉදිරිපත් කරපු වාර්තාවේ තිබුණේ එල්ටීටීඊ සටන්කාමින් ලංකාවේම ඉන්නේ 400යි කියලායි. අඩු තක්සේරුවක් තිබුණේ. අඩු සංඛ්‍යාවක් සිටියේ. එම නිසා හිසක් සොයන බෙදුම්වාදය, හිසක් සොයමින් සැරිසරන බෙදුම්වාදය පිළිබඳව අපි කිසියම් ආකාරයක අනුකම්පාවකින් නොවෙයි බැලිය යුත්තේ කියලා මා හිතනවා. මේ වචනය පටලවා ගන්න එපා, නියෝජ්‍ය කාරක සභාපතිතුමනි, ඒ පිළිබඳව කිසියම් ආකාරයක බුද්ධිමත් ප්‍රවේශයක් රටකට තිබෙන්නට ඕනෑ. එම නිසා දමිළ භාෂාව කථා කරන ජනතාව දේශපාලන ක්‍රියාවලියට හවුල් කර ගන්නා ව්‍යාපෘති නිර්මාණය කරන අතරේ, දමිළ භාෂාව කථා කරන ජනතාව වෙනුවෙන් නව දේශපාලන ආකෘති නිර්මාණය කරන අතරේ බෙදුම්වාදයේ නෂ්ටාවශේෂ පිළිබඳව සොයා බලා කටයුතු කරලා, රාජ්‍යයේ ආරක්ෂාව මුළුමනින්ම සහතික කර ගන්න අපේ බුද්ධි අංශවලට, අපේ රාජ්‍ය හමුදාවන්වලට ඉඩ සලසා දිය යුතු වනවා.නියෝජ්‍ය කාරක සභාපතිතුමනි, අනික් පැත්තෙන් දැන් අපට කියන්න පුළුවන්ද, බෙදුම්වාදය වෙනුවෙන් සූදානම් වුණු, ඒ වෙනුවෙන් කපුකම් කරපු බටහිර බලවේග, සමහර රාජ්‍යයන් අද නිල නොවන විදියට නිහඬ වෙලාය කියලා. ශ්‍රී ලංකා රාජ්‍යයේ හමුදාව ත්‍රස්තවාදය මුලිනුපුටා දමලා ලබා ගත්තා වූ ඒ ජයග්‍රහණය අවතක්සේරු කිරීමේ උත්සාහයක අද ඔවුන් නිරත වෙලා ඉන්නවා. “ලංකාවේ හමුදා ජයග්‍රහණයක් සිද්ධ වුණේ නැහැ. මානව ඛේදවාචකයක් වුණේ. යුද ජයග්‍රහණයක් ලංකාවේ සිද්ධ වුණේ නැහැ’’යි කියලා හමුදාවන් අවතක්සේරු කරන ව්‍යාපෘතිය ප්‍රබලයි. දරුස්මාන් වාර්තාව එක වාර්තාවක් විතරයි. දරුස්මාන් කියන්නේ එක ගායකයෙක් විතරයි, නියෝජ්‍ය කාරක සභාපතිතුමනි, තනුව, රචනය, සංගීතය සකස් කරන්න තව ඇත්තෝ පිටුපස ඉන්නවා.මේ සමස්ත උත්සාහය මොකක්ද? මා හිතන හැටියට, අපි ඒ පිළිබඳව කථා කරන්නට ඕනෑ. ඒ පිළිබඳව පක්ෂවලට බෙදෙන්නේ නැති සාකච්ඡාවක් පාර්ලිමේන්තුව ඇතුළේත්, පාර්ලිමේන්තුවෙන් පිටස්තරවත් තිබෙන්න ඕනෑ. දැන් බලන්න මේ මොකක්ද වෙන්නේ ? ශ්‍රී ලංකා රාජ්‍යයේ හමුදාව ඒ ත්‍රස්තවාදය මර්දනය කිරීමට ගනු ලැබූ උත්සාහය සහ මේ රටේ ජනතාවට නිදහස්ව, සාමකාමීව ජීවත් වන්න නිර්මාණය වුණ පරිසරය අවතක්සේරු කරන ව්‍යාපෘතිවල අවසාන අරමුණ මොකක්ද නියෝජ්‍ය කාරක සභාපතිතුමනි ?අපි දන්නවා 2009 මැයි මාසයේ 19 වෙනිදා ඇද වැටුණේ ත්‍රස්තවාදි නායකත්වය පමණක් නොවෙයි. බටහිර විසින් පසුගිය අවුරුදු 20ක කාල සීමාව තුළදී ඇති කළ, හදාවඩා ගත්ත, අප වාගේ තුන්වන ලෝකයේ රටවලට ගලපපු, ආදේශ කළ බරපතළ න්‍යායක් 2009 මැයි මාසයේ 19 වන දා වෙල්ලමුල්ලිවෛක්කාල් භූමියේදී බිඳ වැටුණා. ත්‍රස්තවාදී නායකයෙකුගේ ඇද වැටීමක් විතරක් නොවෙයි වුණේ. නියෝජ්‍ය කාරක සභාපතිතුමනි, මොකක්ද මේ න්‍යාය. කවුද මේක නිර්මාණය කළේ.අපි දන්නවා 1945 එක්සත් ජාතීන්ගේ සංවිධානය නිර්මාණය කරන්න හේතු වුණ පසුබිම. ලෝකයේ දෙවන මහා ලෝක යුද්ධය වාගේ මානව ඛේදවාචකයක් මේ මිහි තලය මත නැවත ඇති නොවේවා කියන අධිෂ්ඨානය පෙරදැරිව 1945 දී රටවල් 50ක් එක්ක එකතු වෙලා එක්සත් ජාතීන්ගේ සංවිධානය ආරම්භ කළා. ඒ සංවිධානයේ මූලික වගකීම වුණේ මහා බලවතුන් තුලනය කර ගැනීම, න්‍යෂ්ටික බලය පාලනය කර ගැනීම සහ තුන්වන ලෝක යුද්ධයක් වළක්වා ගැනීමයි.1980 දශකයේ අවසානයේ සෝවියට් දේශය බිඳ වැටීමෙන්, ඇද වැටීමෙන් අනතුරුව එක්සත් ජාතීන්ගේ සංවිධානයේ මූලික කාර්යභාරය අවසන් වුණා. සෝවියට් දේශය ඇද වැටීමෙන් පසුව නැඟෙනහිර යුරෝපයේ රටවල් රාශියක අභ්‍යන්තර ගැටලු නිර්මාණය වුණා. මොකක්ද එතැනදී වෙන්නේ? බටහිර විසින් අලුත් න්‍යායක්, විද්‍යාත්මක කියලා හඳුන්වපු න්‍යායක් ගොඩ නඟනවා. මොකක්ද ඒ න්‍යාය ? රටක සිවිල් යුද්ධයක්, අභ්‍යන්තර අරගලයක් යුද්ධයෙන් අවසන් කරන්න බැහැ. ඒකට සාමවාදී ප්‍රවේශයක් අවශ්‍යයි. ඔවුන් කියනවා අපේ රටවලට win-win situation එකක් එන්නට ඕනෑ කියලා. දෙපාර්ශ්වයටම ජයග්‍රහණය එන පිළිවෙතකින් විතරයි රටක අභ්‍යන්තර අර්බුදයක් විසඳන්නට ඕනෑ කියලා කියනවා. මේක තමයි බටහිර මතය වුණේ. බටහිර විශ්වවිද්‍යාලවල - ඔබතුමා දන්නවා මට වඩා - ගැටුම් කළමනාකරණය කිරීම පිළිබඳව (conflict management) ගැටුම් නිරවිකරණය පිළිබඳව, ගැටුම් විපරිවර්තනය පිළිබඳව බටහිර රාජ්‍ය, බටහිර විශ්විද්‍යාල වෙනම පාඨමාලා ආරම්භ කරනවා.මොකක්ද න්‍යාය? රටක අභ්‍යන්තර යුද්ධයක්, සිවිල් යුද්ධයක් යුද්ධයකින් අවසන් කරන්න බැහැ. ඒ සඳහා සාකච්ඡා මේසයට එන්න ඕනෑ. win-winsituation එකක් තියෙන්න ඕනෑ. ත්‍රස්තවාදය කියන වචනය පාවිච්චි කරන්න එපා. සැප්තැම්බර් 11 වන දා නිව්යෝර්ක් නගරයට අල්කයිඩා ප්‍රහාරය එල්ල වන තුරු ජාත්‍යන්තර ත්‍රස්තවාදය කියන වචනයවත් බටහිර මාධ්‍යවලට ආවේ නැහැ. නියෝජ්‍ය කාරක සභාපතිතුමනි.  Rebellions මෙහෙ. ජාත්‍යන්තර ත්‍රස්තවාදය කියන වචනය පවා පළමු වන වතාවට බටහිර මාධ්‍ය යොදන්න පටන් ගත්තේ සැප්තැම්බර් 11 වන දා පැවැති ප්‍රහාරයෙන් පසුවයි. මේ න්‍යාය අපේ රට වැළඳ ගත්තා. චන්ද්‍රිකා බණ්ඩාරනායක කුමාරතුංග ජනාධිපතිතුමිය මේ රටට ආදරය නැතුවා නොවෙයි.රනිල් වික්‍රමසිංහ හිටපු අගමැතිතුමා රටට ආදරය නැතුවා නොවෙයි. ඔවුන්ට සිද්ධ වුණා. ඔවුන්ට බල කළා. ඔවුන්ට තෙරපීමක් කළා, මේ න්‍යාය වැළඳ ගන්න. මේක තමයි විසඳුම, ත්‍රස්තවාදය කියන වචනය පාවිච්චි කරන්න එපාය කිව්වා. ඒ ආණ්ඩුවේ ඇමැතිවරු විදියට ඔබතුමන්ලා දෙදෙනාටම මතක ඇති රාජ්‍ය මාධ්‍යවලට ඔබතුමන්ලා උපදෙස් දුන්නා. ප්‍රභාකරන් මැතිතුමා කියා කියන්න; ප්‍රභාකරන් මහතා කියලා කියන්න. එහෙම රාජ්‍ය මාධ්‍යවලට උපදෙස් ලැබුණා. ඇයි? අර න්‍යාය බලාත්මක කර ගන්න. රටක අභ්‍යන්තර යුද්ධයක් යුද්ධයකින් අවසන් කරන්න බැහැ කියලා කියනවා. සාමවාදී ප්‍රවේශයක් අවශ්‍යයි කියලා කියන එක. ඒක හරහා තමයි සමහර බටහිර රාජ්‍යයන් අප වාගේ තුන් වන ලෝකයේ රටවලට ඇතුළු වුණේ,නියෝජ්‍ය කාරක සභාපතිතුමනි, ශ්‍රී ලංකාවට විතරක් නොවෙයි. EastTimor වලට වේවා අපි‍්‍රකානු මහද්විපයේ සියරා ලියොන්වලට වෙන්න පුළුවන්, යුරෝපයේ සුඩානයට වෙන්න පුළුවන්, යුගෝස්ලාවියාව කැබලි හතකට කැඩිලා ගියා. ඇල්බේනියාව වෙන්න පුළුවන්. මේ හැම රටකටම බටහිර න්‍යාය ගැලපුවා. අපේ රාජ්‍ය නායකයොත් ඒක පිළිගත්තා. වෙන විකල්පයක් නැහැ කියලා හිතුවා. අපි “සුදු නෙළුම්” ව්‍යාපාරය ගෙන ගියා. මගේ හිත මිත්‍ර මංගල සමරවීර මැතිතුමා මෙතැන නැහැ. අපි “තවලම” ව්‍යාපාරය ගෙන ගියා. මේක තමයි එකම විසඳුම කියලා අපට අවධාරණය කරමින් අප මත පැට වූ නිසා අපි ඒකෙන් විමුක්තියක් හොයා ගෙන යන්න ගියා.ඒ නිසා මහින්ද රාජපක්ෂ රාජ්‍ය නායකයා විදියටම මහින්ද රාජපක්ෂ ජනාධිපති තුමා මේ න්‍යායට එරෙහි වුණා. මේ මතවාදය පිටු දැක්කා. එතුමා අලුත් න්‍යායක් හොයාගෙන ගියා. ඒ පටන් ගත්ත එකටම බටහිර න්‍යායාචාර්යවරු මහින්ද රාජපක්ෂ ජනාධිපතිතුමාට එරෙහි මහා පෙරමුණකට සූදානම් වුණා. ඒකයි මම කිව්වේ. ලෝකයේ ප්‍රධාන පෙළේ අවුරුදු 20ක් අත්හදා බැලූ න්‍යායක් තමයි මැයි මාසයේ 19 වන දා බිඳ වැටුණේ. දැන් ඒ න්‍යාය තවදුරටත් ගලපන්න බැහැ. ඊට පසු බටහිර විශ්වවිද්‍යාලයක මේ පිළිබඳ දේශනයක් පවත්වනකොට නියෝජ්‍ය කාරක සභාපතිතුමනි, මොකක්ද ශ්‍රී ලංකාවේ වුණේ;ශ්‍රී ලංකාවේ theory එක මොකක්ද කියලා ශිෂ්‍යයෙක් නැගිටලා ඇහුවොත් මහාචාර්යවරයාට සිදු වන්නේ පොත වහලා ගෙදර යන්න. එහෙම නැත්නම් කියන්න “නැහැ. ශ්‍රී ලංකාවේ වුණේ යුද අපරාධ” කියා. Genocide එකක් වුණේ කියා මේක හෑල්ලු කරන්න. මෙන්න මේ නිසා මෙවැනි අර්බුද මතු වුණු තුන් වන ලෝකයේ අවුරුදු 20ක් පාලනය කරපු රටවල් මේ බටහිර තර්කය රැක ගන්න තමයි යුද අපරාධ චෝදනාවක් පෙරටු කර ගෙන නැවත වෙනත් මුහුණුවරකින් ඉදිරියට එන්නේ.අමෙරිකා එක්සත් ජනපදයේ war on terrorවිසින් සැප්තැම්බර් 11න් පසු ත්‍රස්තවාදයට එරෙහි යුද්ධය ක්‍රියාත්මක කළා. මේ ජයග්‍රහණය කරා ගෙන ගියේ එක රාජ්‍යයයි. මේ ජයග්‍රහණය කරා ගෙන ගියේ එක රාජ්‍ය නායකයායි. ඒ මහින්ද රාජපක්ෂ ජනාධිපතිතුමා ශ්‍රී ලංකා රාජ්‍ය ඇතුළත විතරයි. ඒ නිසා අප කියන්නේ, ත්‍රස්තවාදයට ලෝකයේ වෙන වෙන නිර්වචන තිබෙනවා. ත්‍රස්තවාදයට පොදු නිර්වචනයක් අවශ්‍යයි කියලා අපේ සභාවම එක හඬින් යෝජනා කරන්න ඕනෑ.එක්සත් ජාතීන්ගේ සංවිධානයට ත්‍රස්තවාදය පිළිබඳව පොදු නිර්වචනයක් නැහැ. නියෝජ්‍ය කාරක සභාපතිතුමනි, සැප්තැම්බර් 11 වන දා : 09/11 ප්‍රහාරයෙන් පසු කමිටුවක් පත් කළා. ශ්‍රී ලංකා විදේශ කටයුතු අමාත්‍යාංශයේ නියෝජිතයෙක් හිටියා. හැබැයි, පොදු නිර්වචනයක් හොයා ගන්න බැරි වුණා. 2004 වසරක කාල සීමාවකින් නැවත පොදු නිර්වචනයක් ඉදිරිපත් කරන්නය කියා කමිටුවක් පත් කළා .ත්‍රස්තවාදය සම්බන්ධයෙන් ලෝක පරිමාවේ නිර්වචනයක්. ඒක අසාර්ථක වුණා. ඇයි අසාර්ථක වුණේ? ත්‍රස්තවාදය පිළිබඳව අද දෙබිඩි නිර්වචනයක් තිබෙන්නේ. මුස්ලිම් මූලධර්මවාදය මත පදනම් වුණු බටහිරට එරෙහි ත්‍රස්තවාදය අන්තර්ජාතික ත්‍රස්තවාදය වශයෙන් හඳුන්වනවා. අනෙක් ඒවා  rebellionsලා. ඒවා ත්‍රස්තවාදය නොවෙයි. ඒවාconflicts. මේක පුදුම නිර්වචනයක්. මොකද මෙහෙම වෙන්නේ. වේලුපිල්ලේ පිරිභාහරන්ගේ එල්ටීටීඊ ත්‍රස්තවාදය, ඒ මතවාදය මුස්ලිම් මූලධර්මවාදය මත පදනම් වුණා නම් අපට ඇඟිල්ල දිගු කරන බටහිර රටවල් ඒ දරුස්මාන් වාර්තාව එළියට දායිද?කටුනායක ඇති වුණු සිද්ධිය ගැනත් මේ සභාවේ කථා කළා. අවසාන වශයෙන් ඒ පිළිබඳවත් වචන කිහිපයක් කියන්න මා කැමැතියි. නියෝජ්‍ය කාරක සභාපතිතුමනි, ඒ මරණය අසම්මත මරණයක්. ඒ පිළිබඳව කිසිම තර්කයක් නැහැ. පොලිස් වෙඩි ප්‍රහාරයකින් මිය ගිය පළමු පුද්ගලයා නොවුණත්, 1947 කන්දසාමිගෙන් පටන් ගත් ඒ ගමනේ තවත් එක් සන්ධිස්ථානයක්. ඒ පිළිබඳව මුළු රටම ප්‍රකම්පනය වුණා. ආණ්ඩුව විදියට, විපක්ෂය විදියට, ජනමාධ්‍ය විදියට අපි සියලු දෙනාම පුරවැසියෝ විදියට ඒ පිළිබඳව කම්පාවට පත් වුණා. එය හෙළා දැක්කා. රෝෂේන් චානක දරුවාගේ අහිංසක පවුල වෙත පාර්ලිමේන්තුව විදියටත් අපි අපේ කනගාටුව ප්‍රකාශ කළ යුතුව තිබෙනවා.නියෝජ්‍ය කාරක සභාපතිතුමනි, ඒ වාගේම ඒ දේහය දේශපාලන වශයෙන් වෙන්දේසි කරන්න දෙන්නේ නැහැ කියලා, දේශපාලන වශයෙන් විකුණන්න දෙන්නේ නැහැ කියලා ශීලාචාර තීන්දු ගත් ඒ පවුලට අපගේත්, ඒ වාගේ පාර්ලිමේන්තුවේත් ගෞරවය ප්‍රකාශ කළ යුතුව තිබෙනවා. නියෝජ්‍ය කාරක සභාපතිතුමනි, එම කටුනායක සිද්ධිය හරහා මොකක්ද මේ රටේ අපට පෙනෙන දේ ? අපි එක පැත්තක් අරගෙන එක කෝණයකින් ඒක දිහා බලන්න පටන් ගත්තා. මම මුලිනුත් ඔබතුමාට කිව්වා, රාජ්‍ය මාධ්‍ය, රාජ්‍ය නොවන මාධ්‍ය සියල්ලම තමන්ගේ මුල් පුවත විදියට එම ප්‍රවෘත්තිය ඉහළ වටිනාකමකින් ප්‍රකාශයට පත් කළා. ඒ වාගේම රාජ්‍ය සේවයට අලුත් පරමාදර්ශයක් එකතු කරමින් පොලිස්පති තුමා ඉල්ලා අස් වුණා. ඒ පරමාදර්ශය හෑල්ලු කරන්න සමහරු උත්සාහ කරනවා. නමුත් එතුමා ඉල්ලා අස් වුණා.ඒ විතරක් නොවෙයි, ජයලත් ජයවර්ධන මන්ත්‍රීතුමා ඇතුළු විපක්ෂයේ තමුන්නාන්සේලා සියලු දෙනා ඒ මළ ගෙදරට ගියා. අපේ ආණ්ඩු පක්ෂයේ සියලු දෙනාම එකට එකතු වුණා. පසු ගිය කාලයේ අපි ඒ වගේ දේවල් දැක්කේ නැහැ. රණවිරුවකුගේ මළ ගෙදරකට යන්න මන්ත්‍රීවරු සොයා ගන්න බැරි කාලයක් පසු ගිය කාලයේ අපි ගත කළේ. නියෝජ්‍ය කාරක සභාපතිතුමනි, මොකක්ද මේ වෙනස ? මේ රටේ දැන් වෙලා තිබෙන්නේ මොකක්ද? මේ මරණය මීට අවුරුදු තුනකට ඉස්සරවෙලා සිද්ධ වුණා නම් මේ රට මේ විදියට ප්‍රකම්පනය වෙයිද? පසු ගිය අවුරුදු 30 තිස්සේ මරණය තමයි ඝාතනය තමයි මේ රටේ විමධ්‍යගත වෙලා තිබුණේ. ඝාතනයයි විමධ්‍යගත වෙලා තිබුණේ.එක තැන 200, 300 මිය ගියේ. පාරවල් අයිනේ බල්ලෝ, බළල්ලු වාගේ ශ්‍රී ලාංකික පුරවැසියන් මහ මඟ මිය ගියේ. මේ මානව ශිෂ්ටාචාරයට එරෙහි අශිෂ්ටතම ක්‍රියාමාර්ගයයි. මරා ගෙන මැරෙන ක්‍රියමාර්ගයයි. මේ රටේ මරා ගෙන මැරෙන මිනිසුන් පුහුණු කළා. ඒ ප්‍රතිඵල අපි අත්වින්දා. තොග ගණනින් මිනිස්සු මිය ගියා. ඒ කාලයේ ඒක ප්‍රවෘත්තියක් වුණා. ඒ කාලයේ මෙහෙම දෙයකට අපි කම්පනය වුණාද? නියෝජ්‍ය කාරක සභාපතිතුමනි, 1983 ජුලි මාසයේ 23 වැනිදා තිරුනල්වෙලි ගමේ නම වැරදුණා නම් දමිළ සහෝදරයන් මට සමා වන්න ඕනෑ. තිරුනල්වෙලි ගමේ දී හමුදාවේ 13 දෙනෙක් මිය ගියා. මුළු රටම සංවිධානාත්මකව ප්‍රකෝපයට පත් කළා. 1983 ජුලි ගැන අපි අද තව වන තෙක් කථා කරනවා. 1983 ජුලි මාසයේ 23 වැනිදා හමුදාවේ 13 දෙනෙක් මිය ගියා.ඊට පස්සේ 1997 ජුලි මාසයේ 18 වැනිදා පැය හතක් ඇතුළත දී මුලතිව් කඳවුරේ 1300ක් මිය ගියා. 13 දෙනෙක් මැරිලා නිර්මාණය කරපු 1983 ජුලි සිද්ධියෙන් පස්සේ රාජ්‍ය නායකත්වයෙන් අනුග්‍රහය ලබපු මැරයන්ගෙන් නිර්මාණය වුණු කළු ජූලිය අපේ රට මිනී කන්නන්ගේ දේශයක් විදියට භෞතීෂ්ම වුණා. ඒ සිදුවීමෙන් අවුරුදු 14කට පස්සේ 1997 අර 13 වාගේ සිය ගුණයක්, ඒ කියන්නේ, 1300 ක් මිය යනවා. ඒක අපේ රටේ තවත් එක ප්‍රවෘත්තියක් පමණක් බවට පත් වුණා. ඇයි, අපට කිව්වා මරණත් එක්ක ජීවත් වන්න ඉගෙන ගන්න කියලා. තමන්ගේ ආරක්ෂාව තමන් බලා ගන්න කිව්වා. මරණත් එක්ක ජීවත් වන්න අපි පුරුදු වුණා.නියෝජ්‍ය කාරක සභාපතිතුමනි, ඒ නිසා ඒක ප්‍රවෘත්තියක් බවට පත් වුණේ නැහැ. ඒ මේ පරණ ශ්‍රී ලංකාවේ විදිය. දැන් මොකද වෙලා තිබෙන්නේ. මේ සිද්ධිය ගැන අපි සියලු දෙනාම පොදුවේ දැඩි කම්පාවකට ලක් වෙලා තිබෙනවා. නියෝජ්‍ය සභාපතිතුමනි, බටහිර රටවල සිදු වනවා වාගේ. අමෙරිකා එක්සත් ජනපදයේ පොලිස් වෙඩි පහරකින් කවුරු හරි මිය යාම ජාත්‍යන්තර ප්‍රවෘත්තියක් ඇයි ? ඒ රටේ මිනිස් ජීවිතයකට වටිනාකමක් තිබෙන නිසා. පසු ගිය මුළු කාලය පුරාම අපේ රටේ මිනිස් ජීවිතවලට වටිනාකමක් තිබුණේ නැහැ.Cricket match එකක score අහනවා වාගේ පසුගිය අවුරුදු තිහක කාලය තුළ අපි මේ රටේ මරණ ගැන ඇහුවා. අපට කම්පාවක් ඇති වුණේ නැහැ. සාමාන්‍ය සිද්ධි. අර ඇන්ටන් ජෝන්ස් කියලා ගායකයෙක් ඉන්නවා. අස්වර් මන්ත්‍රීතුමා හොඳට දන්නවා. මොනවා හරි මානව ඛේදවාචකයක් ඇති වුණාම එතුමා ගීතයක් ගායනා කරනවා. මතුගම සමන් කුමාර කියන පුංචි පාසල් දරුවාගේ ඝාතනයෙන් පස්සේ ඇන්ටන් ජෝන්ස් මහත්මයා ගීත ගායනා කළේ නැහැ. ඇයි , ඒ ඝාතන කිරීම සාමාන්‍ය දෙයක් බවට පත් වුණා. ඒ පරණ ශ්‍රී ලංකාවේ තිබුණ විදිය. තොග ගණනින් දස දහස් ගණනක් මිය ගිය, ඒ මරණත් එක්ක අවුරුදු තිහක් ජීවත් වුණු රටේ අද පොලිස්පතිතුමා ඉල්ලා අස් වෙනවා. ආණ්ඩුව කලබල වනවා. විපක්ෂය කලබල වනවා. ජනමාධ්‍ය ඇතුළු අප සියලු දෙනා මේ පිළිබඳව මහ හඬින් කථා කරනවා. ඒක විය යුතු දෙයක්. ඇයි මෙහෙම වන්නේ.ඇයි එහෙම වන්නේ? නියෝජ්‍ය කාරක සභාපතිතුමනි, ශ්‍රී ලංකාවේ අවුරුදු තිහකට පස්සේ, මිනිස් ජීවිතයකට වටිනාකමක් හම්බ වෙලා තිබෙනවා. මිනිස් ජීවිතයකට වටිනාකමක් හම්බ වෙලා තිබෙනවා ! ඒක ඉතා වැදගත් කාරණාවක්. මම හිතනවා, මිනිස් ජීවිතයකට ඒ වැදගත්කම එකතු කරපු නායකයා තමයි මහින්ද රාජපක්ෂ ජනාධිපතිතුමා. ඒ වාගේමයි මේ ආණ්ඩුවත්.අපි කටුනායක ඛේදවාචකය වෙනුවෙන් කම්පාවට පත් වන අතර, ඒ ඛේදවාචකයට ගොදුරු වූ සියලු දෙනාම සමඟින් අත්වැල් බැඳ ගන්නා අතරේ එවැනි ඛේදවාචයක් නැවත ඇති නොවන්නට කටයුතු කරන අතරේ, රට තුළ ඇති වෙච්ච මේ මහා දැවැන්ත වෙනස්කම පිළිබඳවත් අපි අතරේ කිසියම් දැනීමක්, හැඟීමක් අපි ඇති කර ගත යුතුයි කියලා මම කියා සිටිනවා.මේ රාජ්‍ය ආරක්ෂාව පිළිබඳ ප්‍රශ්නයක්; බෙදුම්වාදය පිළිබඳ ප්‍රශ්නයක්. තමුන්නාන්සේලාට, අපේ මන්ත්‍රීතුමන්ලා, අපේ ඇමැතිවරු, අපේ ආණ්ඩුව පිළිබඳව විවේචන තිබෙනවා නම් විවේචන කරන්න. හැබැයි රාජ්‍ය න්‍යාය පත්‍රයට ආණ්ඩුවේ නොවෙයි. පිටුපාන්නට එපා. රාජ්‍ය න්‍යාය පත්‍රයත් එක්ක එකට ඉන්නට ඕනෑ කියලා යෝජනා කරන අතරේම මේ ත්‍රස්තවාදය පිළිබඳව පොදු නිර්වචනයක් ගොඩ නඟා ගැනීම සඳහා අපි ලෝක පරිමාවෙන් කටයුතු කරන්නට අඩු තරමින් එකතු වෙමුයි කියා යෝජනා කරනවා..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>14</day>
    </date>
    <link>http://www.dinamina.lk/2011/06/14/_art.asp?fn=n1106141</link>
    <topic>ඩෙංගු මදුරුවාට බැටේ දෙන්නපරිසර හමුදාවක් පෙරට එයි</topic>
    <author>සන්ධ්‍යා කරුණාරත්න</author>
    <content>රට පුරා වේගයෙන් පැතිර යන ඩෙංගු උවදුර මර්දනය කිරීම සඳහා පොලිසිය, හමුදාව හා වාස්තුවිද්‍යාඥයන්ද සම්බන්ධ කරගත් නව උපායමාර්ගික වැඩසටහනක් සෞඛ්‍ය අමාත්‍යාංශය දැන් ක්‍රියාත්මක කරයි. එහි පළමු පියවර ලෙස පොලිස් පරිසර ඒකක 441ක් මේ වන විට රටපුරා ක්‍රියාත්මක වේ.මදුරුවන් බෝ වන ස්ථාන පවතී නම් එවැනි ස්ථාන වටලා නීතිය ක්‍රියාත්මක කිරීම මෙම ඒකක මඟින් සිදු කරන බව පොලිස් පරිසර ආරක්ෂක කොට්ඨාසයේ අධ්‍යක්ෂ ක්වින්ටස් රේමන්ඩ් මහතා පවසයි.මේ වැඩසටහන පුළුල් ලෙස ක්‍රියාත්මක කිරීම සඳහා ජුනි 20 සිට 26 දක්වා ජාතික මදුරු මර්දන සතියක් ද සෞඛ්‍ය ඇමැති මෛත්‍රීපාල සිරිසේන මහතා විසින් ප්‍රකාශයට පත් කර තිබේ. ඩෙංගු මදුරු මර්දන කටයුතු පිළිබඳ මාධ්‍යවේදීන් දැනුවත් කිරීම සඳහා පවුල් සෞඛ්‍ය කාර්යාංශයේ පැවැති මාධ්‍ය හමුවක් අමතමින් ඔහු මේ බව ඊයේ (13) ප්‍රකාශ කර සිටියේය.මෙරටින් ඩෙංගු මදුරුවා තුරන් කිරීම සඳහා වන වැඩපිළිවෙළට සහාය දක්වමින් සියලුම පොලිස් ස්ථානවලට පොලිස්පතිවරයා මඟින් චක්‍රලේඛයක් නිකුත් කර තිබේ.ශ්‍රී ලංකා පොලිසියේ සහාය මෙන්ම ඩෙංගු මදුරු මර්දන කටයුතු සඳහා ත්‍රිවිධ හමුදාවේ සහාය ද මේ වන විට උපරිම ආකාරයෙන් ලැබෙමින් පවතියි.මීට අමතරව ඩෙංගු මදුරු මර්දන කටයුතු සඳහා වාස්තු විද්‍යාඥයන්ගේ සහාය ද ලබා ගැනීමට සෞඛ්‍ය අමාත්‍යාංශය තීරණය කර ඇත.වාස්තු විද්‍යාවට අනුව ගෘහ නිර්මාණ හා උද්‍යාන අලංකරණය ප්‍රමිතියට අනුව සිදු කිරීමෙන්ද ඩෙංගු මදුරු උවදුරට යම් විසඳුමක් ලැබේ යැයි සෞඛ්‍ය අමාත්‍යාංශයේ අතිරේක ලේකම් වෛද්‍ය පාලිත මහීපාල මහතා පවසයි. ගොඩනැගිලි නිර්මාණයේ දී වතුර බසින ආකාරයට වැහිපීලි ප්‍රමිතියට අනුව නිෂ්පාදනය, ඉංජිනේරුවන්ට හා වාස්තු විද්‍යාඥයන්ට මාර්ගෝපදේශකත්වයන් ලබාදීම, වෙළෙඳපොළේ පවතින වැහිපීලි යනාදිය ප්‍රමිතියට අනුව තිබේද කියා පරීක්ෂා කිරීම කෙරෙහි රජයේ අවධානය යොමු විය යුතු බව වාස්තු විද්‍යාඥයන්ගේ සංගමයේ ලේකම් ඩී.එච්.විජේවර්ධන මහතා පවසයි.මෙරට සිටින වාස්තු විද්‍යාඥයන් දහසක් පමණ දෙනා ඩෙංගු මර්දන කටයුතුවලට සහභාගි වන්නේ කෙසේද යන්න ගැන දැනුවත් කරන බවත් ප්‍රමිතියෙන් යුතු වැහිපීලි නිර්මාණය කරන අය ගෙන්වා සාකච්ඡා පවත්වන බවත් වෛද්‍ය පාලිත මහීපාල මහතා ප්‍රකාශ කෙළේය.මෙරට ඉදිකර ඇති ගොඩනැගිලිවල පිහිටි වැහි පීලිවලින් සියයට අනූවකම කැලිකසළ සිර වී ඇති අතර ඒවා ඩෙංගු මදුරුවන් බෝ වීමේ ආකර බවට පත්වීමේ ඉඩක් පැවතිය හැකිය. ගෘහයන් ඉදිකිරීමේදී ප්‍රමිතියට අනුව වැහිපීලි යෙදීමෙන් මදුරු මර්දන කටයුතු සාර්ථකව සිදු කිරීමට හැකි යැයි ද ඩී.එච්.විජේවර්ධන මහතා පවසයි.මෙම අවස්ථාවට සෞඛ්‍ය ඇමැති මෛත්‍රීපාල සිරිසේන, නියෝජ්‍ය සෞඛ්‍ය සේවා අධ්‍යක්ෂ ජනරාල් වෛද්‍ය සුනිල් සෙට්ටිනායක, වසංගත රෝග විද්‍යා අංශයේ අධ්‍යක්ෂිකා වෛද්‍ය පබා පලිහවඩන, කොළඹ මහ නගර සභාවේ විශේෂ මහ කොමසාරිස් ඕමාර් කාමිල්, කොළඹ මහ නගරසභාවේ ප්‍රධාන වෛද්‍ය නිලධාරී වෛද්‍ය ප්‍රදීප් කාරියවසම්, යුද හමුදාවේ මේජර් ජනරාල් වෛද්‍ය සංජීව මුණසිංහ, නාවික හමුදාවේ රියර් අද්මිරාල් වෛද්‍ය එන්. ජයසේකර, ගුවන් හමුදාවේ එයාර් කොමදෝරු වෛද්‍ය සුනිල් කරුණාරත්න මහත්වරු සහභාගි වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>14</day>
    </date>
    <link>http://www.dinamina.lk/2011/06/14/_art.asp?fn=n1106142</link>
    <topic>මෙරට හාල්වල ආසනික් නෑ</topic>
    <author>නුවන් කොඩිකාර</author>
    <content>මෙරට නිෂ්පාදනය කරනු ලබන කිසිදු සහල් වර්ගයක ආසනික් නමැති රසායනික ද්‍රව්‍යය අඩංගු නොමැති බවට පරීක්ෂණවලින් හෙළිව තිබේ.ලංකා කාර්මික තාක්ෂණ ආයතනය මඟින් සහල් නියැදි හැටක් සහ පලිබෝධ නාශක විසි අටක් පරීක්ෂාවට ලක් කිරීමෙන් අනතුරුව නිකුත් කර ඇති වාර්තාවෙන් මේ බව තහවුරු වී ඇතැයි කෘෂිකර්ම ඇමැති මහින්ද යාපා අබේවර්ධන මහතා පැවැසීය. මේ පරීක්ෂණය සිදුකිරීම සඳහා ඉහළ තාක්ෂණයන් යටතේ නවීන විද්‍යාගාර පහසුකම් යොදා ගනිමින් විශේෂඥයන් පිරිසක් සහභාගී වූ බවද හෙතෙම කීවේය.මේ සම්බන්ධව සිය අමාත්‍යාංශය කිසිදු මොහොතක නිහඬව නොසිටි බවත්,ඒ සම්බන්ධයෙන් කරුණු සොයා බැලීමෙන් අනතුරුව කතා කිරීම තමන්ගේ ක්‍රමය බවද කෘෂිකර්ම ඇමැතිවරයා ප්‍රකාශ කළේය.අනවශ්‍ය දේශපාලන සංදර්ශන ප්‍රචාරයන්ට යෑම හෝ කැපී පෙනීමට තමන්ට අවශ්‍ය නැතැයිද යාපා මහතා සඳහන් කළේය.කෘෂිකර්ම අමත්‍යාංශයේ ශ්‍රවණාගාරයේ ඊයේ(13)පැවැති මාධ්‍ය හමුවේදී ඇමැතිවරයා එසේ ප්‍රකාශ කළේය.කෘෂිකර්ම ඇමැතිවරයා සේම තමන් මෙරට පුරවැසියකු බව පැවැසු ඒ මහතා මාධ්‍ය හමුවේදී ප්‍රකාශ කළ සෑම කරුණක් සම්බන්ධවම වගකීම බාර ගන්නා බවද සඳහන් කළේය.අද්භූත බලවේග ගැන නොව විශ්වාස කළ යුත්තේ නවීන තාක්ෂණයන් යටතේ විද්‍යාගාරවල පරීක්ෂණයන්ගෙන් ලැබුණු නිගමන බවද ඒ මහතා කීවේය.මාධ්‍යවේදියකු නැගු ප්‍රශ්නයකට පිළිතුරු ලබාදුන් ඇමැතිවරයා කියා සිටියේ රේගුවේ කටයුතුවලට තම අමාත්‍යාංශයට ඇඟිලි ගැසීමට නොහැකි බවත්,එම ආයතනයෙන් ඉල්ලීමක් කළහොත් පරීක්ෂා කිරීම් කළ හැකි බවයි.ආසනික් තිබෙන බවට පවසන කණ්ඩායම සමඟ වුවද මේ සම්බන්ධව යළිත් පරීක්ෂණ පැවැත්වීමට කටයුතු කළ හැකි බවද කෘෂිකර්ම ඇමැතිවරයා කීවේය.මේ අවස්ථාවට අමාත්‍යාංශ ලේකම් කේ.ඊ කරුණාතිලක,කෘෂිකර්ම අධ්‍යක්ෂක ජනරාල් කමල් මාන්කොට්ටෙ,පලිබෝධ නාශක රේජිස්ටාර් ආචාර්ය අනුර ෂ;ජ්සේකර,ආචාර්ය නිමල් දිසානායක,ආචාර්ය මෙත්තිකා විතානගේ මහත්ම මහත්මිහු ඇතුළු නිලධාරිහු රැසක් සහභාගී වී සිටියහ..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>14</day>
    </date>
    <link>http://www.dinamina.lk/2011/06/14/_art.asp?fn=n1106143</link>
    <topic>චැනල්-4 වීඩියෝ පටයසම්පූර්ණ අසත්‍යක්</topic>
    <author/>
    <content>ශ්‍රී ලංකාවේ යුද අපරාධ සිදු වූ බව කියන චැනල් 4 නවතම වීඩියෝ පටය සම්පූර්ණ අසත්‍ය එකක් යැයි ලොව ඉහළම පෙළේ ඩිජිටල් තාක්ෂණ විශේෂඥයකු වන සිරි හේවාවිතාරණ මහතා පවසයි.මේ වීඩියෝ පටය මඟින් හෙළිදරව් වන කරුණු සාක්ෂිවලින් තොරව තහවුරු කරන්නට උත්සාහ ගෙන ඇති බව හෙතෙම සඳහන් කරයි.සිස්කෝ ග්ලෝබල් බ්‍රෝඩ්කාස්ටින් ආයතනයේ ඩිජිටල් වීඩියෝ ප්‍රඩක්ෂන්හි සේවය කරන හේවාවිතාරණ මහතා ප්‍රකාශ කරන්නේ මෙය සම්පූර්ණ බොරුවක් බවයි.පසුගිය දා රැස් වූ එක්සත් ජාතීන්ගේ මානව හිමිකම් කවුන්සිලයට ඉදිරිපත් කෙරුණු මේ වීඩියෝ පටය සත්‍යයක් බව එක්සත් ජාතීන්ගේ විශේෂඥයන් තිදෙනකු තහවුරු කර තිබිණ.මේ කුලියට ගත් විශේෂඥයන් කිසිදා සාක්ෂියකින් තොරව වීඩියෝ පටය සත්‍ය බව කීම පුදුමයට කරුණක් බව හේවාවිතාරණ මහතා පවසයි..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>14</day>
    </date>
    <link>http://www.dinamina.lk/2011/06/14/_art.asp?fn=n1106144</link>
    <topic>පොසොන් වන්දනාවටඅනුරාධපුර-මිහින්තලේ නොමිලේ දුම්රිය සේවා</topic>
    <author>ශීලා උඩුවර</author>
    <content>අනුරාධපුර වන්දනාවේ යන බැතිමතුන්ට අද (14) සිට 17 වැනිදා දක්වා අනුරාධපුරය – මිහින්තලේ අතර නොමිලයේ දුම්රියෙන් යාමට හා ඒමට හැකි බව දුම්රිය අධ්‍යක්ෂ සැලසුම් විජය සමරසිංහ මහතා පැවසුවේය. එසේ ම අනුරාධපුරය දුම්රිය විශ්‍රාම ශාලාවල ද නොමිලයේ ලැගුම් පහසුකම් ලබාදෙන බව ද ඒ මහතා කීවේය.අනුරාධපුර සිට මිහින්තලේ දක්වා නොමිලයේප්‍රවාහන පහසුකම් සැලසීම අද උදේ 9ට ඇරැඹේ. පැය 24 පුරාම මෙම සේවය ක්‍රියාත්මක අතර දිනකට ගමන්වාර 52ක් ධාවනය කෙරේ. දුම්රිය විශ්‍රාම ශාලා සණිපාරක්ෂා කටයුතු ඇතුළු පහසුකම්වලින් යුක්තය..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>14</day>
    </date>
    <link>http://www.dinamina.lk/2011/06/14/_art.asp?fn=n1106145</link>
    <topic>ලේක්හවුස්-මිහින්තලා ආලෝක පූජාව අද සිට</topic>
    <author>අමිල ප්‍රභාත් වනසිංහ</author>
    <content>ලංකාවේ සීමාසහිත එක්සත් ප්‍රවෘත්ති පත්‍ර සමාගම 49 වන වරටත් පවත්වන මිහින්තලා ආලෝක පූජාව අති උත්කර්ෂවත් අන්දමින් අද (14) පස්වරු 7.00ට ආරම්භ වේ.අබාන්ස් ආයතනයේ බැතිබර දායකත්වයෙන් යුතුව තෙදිනක් පුරා පැවැත්වෙන ලේක්හවුස් මිහින්තලා ආලෝක පූජාව ලංකා විදුලිබල මණ්ඩලයේ සම අනුග්‍රහයෙන් පවත්වනු ලබයි.මිහින්තලා රජමහා විහාරාධිපති නුවරගම් දෙපළාතේ උප ප්‍රධාන අධිකරණ සංඝනායක නාමල්වැවේ ශ්‍රී රතනජෝති රතනසාර නාහිමියන්ගේ අනුශාසනා පරිදි මෙම මස 14, 15, 16 යන තෙදින තුළ මිහින්තලා පුද බිම ආලෝකමත් කිරීමේ උත්සවය මිහින්තලා උඩමළුවේදී සිදු කරයි..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>14</day>
    </date>
    <link>http://www.dinamina.lk/2011/06/14/_art.asp?fn=n1106146</link>
    <topic>ඕස්ටේ‍්‍රලියාවට පනින්න හැදූශ්‍රී ලාංකිකයෝ 13ක් දැලේ</topic>
    <author>මහින්ද අලුත්ගෙදර</author>
    <content>නීති විරෝධී ලෙස ඕස්ට්‍රේලියාවට සංක්‍රමණය වීම සඳහා සූදානමින් සිටි තවත් ශ්‍රී ලාංකිකයන් 13 දෙනෙක් ඉන්දීය කේරල ප්‍රාන්තයේදී අත්අඩංගුවට ගෙන ඇත.මේ පිරිස මදුරාසි, තිරුච්චි සහ වේලූර් යන ප්‍රදේශවල පිහිටි සරණාගත කදවුරුවල වාසය කර ඇති බවත් යාත්‍රාවක් මඟින් ඔස්ට්‍රේලියාවට යාම සඳහා කේරල ප්‍රාන්තයේ ඉරනාකුලම් වෙත පැමිණි අවස්ථාවේදී පොලිස් අත්අඩංගුවට පත්ව තිබෙන බවත් වාර්තා වෙයි.ඉරනාකුලම් ප්‍රදේශයේ තාවකාලික ලැගුම්හළක් පරීක්ෂා කිරීමේදී මේ පිරිස අත්අඩංගුවට ගෙන තිබෙන අතර මේ වන විට ඔවුන් සියලුදෙනාම වේලූර් සරණාගත කදවුරේ තාවකාලිකව රඳවා සිටින බවද තානාපති ආරංචි මාර්ග පවසයි.කෙසේ වුවද අත්අඩංගුවට පත් ශ්‍රී ලාංකිකයන් පිරිස චෙන්නායිහි සිටින ශ්‍රී ලංකා සරණාගත පුනරුත්ථාපන කොමසාරිස්වරයා වෙත ඉදිරිපත් කිරීමට නියමිතව ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>14</day>
    </date>
    <link>http://www.dinamina.lk/2011/06/14/_art.asp?fn=n1106147</link>
    <topic>මෙහේ තිහක් ඉරාකයේ උපවාසයක</topic>
    <author>මහින්ද අලුත්ගෙදර</author>
    <content>මාස 19ක කාලයක් වැටුප් ලබා නොදීම හේතුවෙන් ඉරාකයේ සේවය කරන ශ්‍රී ලාංකික ශ්‍රමිකයින් 30 දෙනකු මාරාන්තික උපවාසයක් ආරම්භ කර ඇත. හිඟ වැටුප ලබා දී තමන් ශ්‍රී ලංකාවට පිටත්කර යවන ලෙසට ඉරාක රජයට බලකරමින් ඔවුන් මේ මාරාන්තික උපවාසය ආරම්භ කර ඇති බව ශ්‍රී ලංකා විදේශ සේවා නියුක්ති කාර්යාංශය පවසයි.ඉරාකයේ අල් - අමාරාහි කර්මාන්ත ශාලාවක ආරක්ෂක නිලධාරීන් ලෙස සේවය කරන ශ්‍රී ලාංකික ශ්‍රමික පිරිසට පුද්ගලයෝ 41 දෙනකු අයත් වන බවත් අදාළ ගැටලුවට විසඳුම් ලැබෙනතෙක් උපවාසය අත් නොහරින බවත් ඊට එක්ව සිටින පිරිස ප්‍රකාශ කර තිබේ.කෙසේ වුවද මේ ශ්‍රී ලාංකික ශ්‍රමික පිරිස ශ්‍රී ලංකා විදේශ සේවා නියුක්ති කාර්යාංශයේ ලියාපදිංචි වීමකින් තොරව නීති විරෝධී ආකාරයෙන් රැකියා සඳහා ඉරාකයට ගොස් තිබෙන බවට තොරතුරු ලැබී ඇතැයි විදේශ සේවා නියුක්ති කාර්යාංශයේ ජ්‍යෙෂ්ඨ ප්‍රකාශකයෙක් “දිනමිණ”ට පැවසීය.තමාට හිමිවිය යුතු වැටුප ඉල්ලා මේ ශ්‍රී ලාංකිකයන් 41 දෙනා මීට පෙරද අවස්ථා කිහිපයකදීම උපවාසයේ නිරතව තිබෙන අතර එවැනි අවස්ථාවන්හිදී ඔවුන්ගේ උපවාසය අවසන් කර ඇත්තේ ඉරාක රජයේ නිලධාරින් පැමිණගැටලුවලට විසඳුම් ලබාදෙන බවට පොරොන්දු වීමෙන් පසුව බවද ලෙබනන්හි ශ්‍රී ලංකා තානාපති කාර්යාලය කියයි..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>14</day>
    </date>
    <link>http://www.dinamina.lk/2011/06/14/_art.asp?fn=n1106148</link>
    <topic>ඉන්දියාවේ සිට නැව් ගාස්තුව රු: 5363යි</topic>
    <author/>
    <content>තූත්තුකුඩියේ සිට කොළඹට මගී නැවක් යන හිසින් ඊයේ (13) පළවූ ප්‍රවෘත්තියේ ඉන්දියාවේ සිට පැමිණෙන මඟියෙකුගෙන් අයකරන ගාස්තුව රුපියල් 536 ක් ලෙස සඳහන් වී ඇත්තේ ප්‍රමාද දෝෂයකිනි. එය රුපියල් 5363 යනුවෙන් නිවැරදි විය යුතුය..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>14</day>
    </date>
    <link>http://www.dinamina.lk/2011/06/14/_art.asp?fn=n1106149</link>
    <topic>කසිප්පු පෙරූ චීන ජාතිකයෙක්පුස්සැල්ලාවේ දී අත්අඩංගුවට</topic>
    <author>ගම්පොළ සමූහ</author>
    <content>ශ්‍රී ලංකා ඉතිහාසයේ ප්‍රථම වතාවට විදේශිකයකු විසින් කසිප්පු පෙරමින් සිටිය දී අත්අඩංගුවට ගත් බව පුස්සැල්ලාව පොලිසියේ ස්ථානාධිපති ප්‍රධාන පොලිස් පරීක්ෂක සී. අයි. රාජා මහතා සඳහන් කරයි.කසිප්පු පෙරමින් සිටිය දී මෙසේ අත්අඩංගුවට ගෙන ඇත්තේ චීන ජාතිකයකු වන වං බ්ලොන්ග් (එචදණ ඕභතධදඨ) නැමති 40 හැවිරිදි අයෙකි.ගම්පොළ නුවරඑළිය පාර නවීකරණය කිරීමේ දී චයිනා හාබර් නැමැති සමාගමේ සේවය සඳහා චීනයේ සිට පැමිණ ඇති මොහු පසුව පුස්සැල්ලාව සෙන්කුවාර් වත්තෙන් සිංහල තරුණියක සමඟ විවාහ වී එහි පදිංචිව සිට ඇත.මෙම විවාහයෙන් දරුවන් දෙදෙනෙකුද සිටින මොහුට හදිසියේ ම රැකියාව අහිමිව යාම නිසා කසිප්පු පෙරීමට යොමුව ඇති බවත් ඒවා කොළඹ ප්‍රදේශයට අලෙවි කොට ඇති බවත් පරීක්ෂණ පවත්වන පොලිසිය අනාවරණය කරගෙන තිබේ.ලංකාවේ පුද්ගලයන් කසිප්පු පෙරීමට උපයෝගී කරගන්නා උපකරණ වලට වඩා වෙනස් නවීන උපකරණ විශේෂයක් යොදා ගනිමින් මොහු මෙම කාර්යය කර ඇති අතර නිවසේ නානකාමරයේ සිට මෙම කසිප්පු පෙරීම සිදු කොට ඇති බවත් පොලිසිය සඳහන් කරයි.මෙහි දී ගෑස් සිලින්ඩර හා රිදී පැහැති නවීන උපකරණ කට්ටල සමඟ ගෝඩා තොගයක් අත්අඩංගුවට ගෙන තිබේ.සැකකරු අද (14) ගම්පොළ ප්‍රධාන මහේස්ත්‍රාත් උපාලි ගුණවර්ධන මහතා වෙත ඉදිරිපත් කිරීමට නියමිතය.මධ්‍යම පළාත් ජ්‍යෙෂ්ඨ නියෝජ්‍ය පොලිස්පති ගාමිණී නවරත්න, නියෝජ්‍ය පොලිස්පති නිහාල් සමරකෝන් ගම්පොළ කොට්ඨාස බාර ජෙෂ්ඨ පොලිස් අධිකාරි රොෂාන් ප්‍රනාන්දු ස.පො.අ. චූලනී වීරරත්න යන අයගේ උපදෙස් මත පුස්සැල්ලාව පොලිස් ස්ථානාධිපති සී. අයි. රාජා, ප්‍ර.පො.ප. දුෂ්‍යන්ත හේරත්, පො. ප. නාපාන, පොලිස් කොස්තාපල්වරුන් වන චන්දන, බණ්ඩාර, මහින්ද, රංජිත්, සීලගම, සුරංග යන නිලධාරීහු පරීක්ෂණ පැවැත්වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>14</day>
    </date>
    <link>http://www.dinamina.lk/2011/06/14/_art.asp?fn=n11061416</link>
    <topic>සාධාරණ විසඳුම් නොලැබුණොත් ඉවත් වනවා</topic>
    <author>සමන්මලී ප්‍රියශාන්ති</author>
    <content>වැටුප් සම්බන්ධයෙන් මතු ව ඇති ගැටලුවට ලබන අගෝස්තු මාසය වන විට සාධාරණ විසඳුමක් නොලැබුණහොත් අපොස උසස් පෙළ පිළිතුරුපත් අධීක්ෂණ කටයුතුවලින් ඉවත් වන බව විශ්වවිද්‍යාල ආචාර්යවරුන්ගේ සමිති සම්මේලනය පවසයි.මේ බව ලබන සතියේ දී විභාග කොමසාරිස් ජෙනරාල් අනුර එදිරිසිංහ මහතාට ලිඛිතව දැනුම් දෙන බව එම සම්මේලනයේ සහාපති ආචාර්ය රංජිත් නිර්මාල් දේවසිරි මහතා පැවසීය.වැටුප් ප්‍රශ්නය සම්බන්ධයෙන් මේ වන විට රජය සමඟ සාකච්ඡා වට කිහිපයක් පවත්වා ඇතත් තම සම්මේලනයට පිළිගත හැකි විසඳුමක් හෝ එකඟතාවයක් ලබා ගැනීමට නොහැකි වූ බව ද ඒ මහතා කීවේය. මේ නිසා තම සම්මේලනය ගෙන යන වෘත්තීය ක්‍රියාමාර්ගයන් තවදුරටත් ක්‍රියාත්මක කිරීමට සිදු ව ඇතැයි ද දේවසිරි මහතා ප්‍රකාශ කළේය.වැටුප් සම්බන්ධ ගැටලුව විසඳා ගැනීමට රජය සමඟ ඉදිරියේ දී තවත් සාකච්ඡා වටයක් පැවැත්වෙන බවත් එහිදී තමන්ට සාධාරණ විසඳුමක් ලැබෙනු ඇතැයි විශ්වාස කරන බවත් හෙතෙම සඳහන් කළේය..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>14</day>
    </date>
    <link>http://www.dinamina.lk/2011/06/14/_art.asp?fn=n11061417</link>
    <topic>ආචාර්යවරුන්ඔවුන්ගේ වැඩ කොටස ඉටුකර දේවි</topic>
    <author>දයා පෙරේරා</author>
    <content>ලබන අගෝස්තු මස පැවැත්වෙන අධ්‍යයන පොදු සහතික පත්‍ර උසස් පෙළ විභාගයේ උත්තර පත්‍ර ඇගයීම් කටයුතු සඳහා විශ්වවිද්‍යාල ආචාර්ය මහාචාර්යවරුන් මීට පෙර විභාගවලදී මෙන්ම සිය වැඩ කොටස ඉටු කර දෙනු ඇතැයි තමා බලාපොරොත්තු වන බව විභාග කොමසාරිස් ජනරාල් අනුර එදිරිසිංහ මහතා කියයි.අගෝස්තු මාසයේ පැවැත්වෙන විභාගයේ උත්තර පත්‍ර ඇගයීම් කටයුතු ඇරඹෙන්නේ සැප්තැම්බර් මස මුල බවත් හෙතෙම කීවේය.විශ්වවිද්‍යාල ආචාර්යවරුන් අතරින් සියයට තුනක පමණ ප්‍රමාණයක් පමණක් විභාග ඇගයීම් සඳහා යොදා ගන්නා බවද එය විශ්වවිද්‍යාල ආචාර්යවරුන් සංඛ්‍යාව අනුව බලන විට සුළු පිරිසක් බව ද හෙතෙම පැවසීය.අධ්‍යයන පොදු සහතික පත්‍ර උසස් පෙළ විභාග ඇගයීම් කටයුතුවලින් ඉවත්වන බවට විශ්ව විද්‍යාල ආචාර්යවරුන්ගේ සංගමය කර ඇති ප්‍රකාශයක් සම්බන්ධයෙන් “දිනමිණ” කළ විමසුමකට ප්‍රතිචාර වශයෙන් කොමසාරිස් ජනරාල්වරයා එසේ කීවේය..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>14</day>
    </date>
    <link>http://www.dinamina.lk/2011/06/14/_art.asp?fn=n11061410</link>
    <topic>මගේ රත්තරන්, මල්ලිත් අරන්ඇයි දෙයියනේ ඔයා නොඑන ගමන් ගියේ</topic>
    <author>හල්තොට සමූහ විනිතා මානෙල් ගමගේ, මතුගම සංචාරක</author>
    <content>‘අනේ බුදු අයියේ, ඔයා දෙපාරක්ම මල්ලිව බේරගත්ත නේද ඇයි මේ පාර ඔයාට මල්ලිව බේරගන්න බැරි වුණේ. අනේ මගෙ රත්තරං අයියයි, මහත්තයි දෙන්නම එකටම යනව නේද.’යනුවෙන් වසන්තා නගන විලාපය කිසිවෙකුට අසා සිටීමට නොහැති වුවත් ගෝවින්න රැටියල, අලුකැටියවත්තේ පොයෙස්ටරි රබර් වතුයායේ ගස් ගල් පවා නිහඬව සියලු රහස් සඟවා ගෙන නිසොල්මනේ බලා සිටින්නේ සෝදාපාලුවට ගිය පාලු උඩුමුල්ල – රැටියල පාර ද එකතු කර ගනිමිනි.9 වෙනිදා රාත්‍රියේ මගුල් ගෙදරකට සහභාගි වෙන්නට නිවසිින් පිටවූ නිහාල් ජයරත්නත් (අවු 35) අනුර ජයරත්නත් (32) පසුදින අනුරගේ නිවසට පැමිණියේ එකටය. ඒ කිසිවෙකුත් අදහාගත නොහැකි අයුරින් කිසියම් අයෙකුගේ හෝ පිරිසකගේ වධ හිංසා වලට ලක්ව ඝාතනය වීමෙනි. රාත්‍රියේ ඔවුන් ආපසු නිවසට නොපැමිණි නිසා පසුදින හිමිදිරියේ වසන්තා ඒ දෙසට ගියේ ඥාති නිවසක හෝ ඔවුන් ඇතැයි සිතමිනි. නිවසේ සිට කි. මී 1 1/2ක් පමණ රැටියල දෙසට වන්නට පාලු රබර් වත්ත අයිනේ මාර්ගය අසල කානුවේ මියගිය අයියාගේත් මල්ලීගේත් සිරුරු දැකීමෙන් වසන්තා විලාප දුන්නාය. ඇගේ කෑගැසීමට එතනට පැමිණි නෑදෑයින් සහ අසල්වැසියන් මෙම සිද්ධිය බුලත්සිංහල පොලිසියට දැන්වීමට කටයුතු කළහ.එකම පවුලේ සහෝදරයින් දෙදෙනෙකු වන නිහාල් ජයරත්නත් අනුර ජයරත්නත් විවාහකයන් වන අතර දියණියන් තිදෙනෙකුගේ පියවරුන්ය. වැඩිමල් අයියා නිහාල් ප්‍රියංගිකා ලියනගේ (25) සමග විවාහ වූ අතර ඔවුන්ට දූලි රසාංගිකා නමින් අවු 1 1/2ක සිගිති දියණියක් සිටී.අනුරට රශ්මි දිල්හාරා (අවු 6) සහ සවනි අයෝමා අවු 1 මාස 2 ක දියණියක් සිටින අතර වසන්තා ගුණසීලි (34) ආදරණීය බිරිය වේ.සිද්ධිය වූ දින සවස ගමේ පැවැති මංගල උත්සවයකට සහභාගි වෙන්නට අයියාත් මල්ලීත් නිවසින් පිටත් වූයේ එකට නොවුනත් මගුල් ගෙදරදී ඔවුන් මුණ ගැසිනි. නිහාල් අයියාත් අනුර මල්ලිත් යහළුවන් මෙන් ඉතා කුලුපගව කටයුතු කළ අතර මගුල් ගෙදරදී මත්පැන් පානය කළ මොවුන් ආපසු නිවස බලා ඒමට පිටත් වී ඇත්තේ රෑ බෝවී බොහෝ දෙනෙක් ආපසු ගිය පසුව බව නිවැසියෝ පැවසූහ. මංගල උත්සවය පැවැති ස්ථානයේ සිට කි.මී 1/4 ක් පමණ ඔවුන් නිවස දෙසට පාළු රබර් වත්ත මැදින් පැමිණ තිබියදී කඳු පාමුලට වන්නට කාණුවේ වැටී සිටියදී පසු දින උදෑසන නිවැසියන්ට හමුවී තිබිණ. ඔවුන් වැටී සිටි ස්ථානයේ සිට නිවසට තවත් කි.මී. 1 1/2ක් පමණ තිබිණ.වසන්තා ගුණසීලි සමහර දාට එයා මාමලාගේ ගෙදර නතර වෙනව එළි එලිවෙන්න ඉස්සර ගෙදර එනවා. මඟුල් ගෙදර ගිහිල්ල ආවෙ නැති හින්ද මම පහුවදා උදේ මාමලගෙ ගේ පැත්තට ගියා. එතකොට පාරෙ එයාගෙ සෙරෙප්පු දෙක තිබුණ. තව ටිකක් හොඳට බලන කොට එයයි අයියයි කානුවෙ වැටිල හිටිය.ප්‍රියංගිකා ලියනගේ – අනේ මට දුවත් අරන් මගුල් ගෙදර යන්න බැරි හින්ද එයාට කිව්ව මල්ලිත් එක්ක ගිහිල්ල එන්න මම නවතිනව කියල. ඒත් ඉතින් දෙන්නම ආපහු ආව හැටි තමයි මේ.මතුගම සහකාර පොලිස් අධිකාරී චන්දන ජයසිරි කොඩිතුවක්කු මහතාගේ මග පෙන්වීම යටතේ බුලත්සිංහල පොලිස් ස්ථානාධිපති ප්‍ර. පො. ප. එච්.ඒ. ගුණරත්න මහතා ඇතුලු බුලත්සිංහල අපරාධ විමර්ශන අංශයේ උ.පො. ප. සමීර හා මහින්ද, පො. කො. 23798 මංගල, 71650 අමිල, 82039 ඉන්දික යන නිලධාරීන් විසින් මේ පිළිබඳ වැඩිදුර පරීක්ෂණ පත්වනු ලබයි. දරු පවුල් දෙකක් අනාථ කරමින් ජීවිත දෙකක් ම්ලේච්ඡ ලෙසට ඝාතනය කළ අපරාධකරුවන් ඉක්මනින් නීතියේ රැහැනට හසුකර ගනීවි යයි ගම්වැසියන් අපේක්ෂාවෙන් බලා සිටිති..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>14</day>
    </date>
    <link>http://www.dinamina.lk/2011/06/14/_art.asp?fn=n11061411</link>
    <topic>කාන්තාවකගෙන් රු ලක්ෂ 2ක්වංචා කළ තරුණයෙක් අත්අඩංගුවට</topic>
    <author>පොල්ගස්ඕවිට සමූහ</author>
    <content>නිල් බළකාය සංවිධානයේ මාධ්‍ය සම්බන්ධීකාරවරයෙකු ලෙස පෙනී සිට වාහනයක් කුලීමත යොදවා මසකට රුපියල් පනස් දහසක් බැගින් ලබාදෙන බවව පවසමින් කාන්තාවකගෙන් රුපියල් ලක්ෂ දෙකක මුදලක් හා රුපියල් 60,000/= ක් වටිනා රත්තරන් මාලයක් වංචා කළ බව කියන තරුණයකු කහතුඩුව පොලීසිය මගින් ජුනි 10 දින අත්අඩංගුවට ගෙන ඇත.සැකකරු කැස්බෑව මහේස්ත්‍රාත් චමත් මදනායක මහතා හමුවට පමුණුවනු ලදුව ජුනි 14 දින තෙක් රක්ෂිත බන්ධනාගාර ගත කැරිණ.මෙසේ අත්අඩංගුවට පත් වූයේ රත්තනපිටිය ප්‍රදේශයේ පදිංචි යුද හමුදා සේවයෙන් ඉවත්ව සිටින බව කියන රවිනාථ ජයකොඩි නැමැති 38 හැවිරිදි තරුණයෙකි.පසුව කහතුඩුව පොලිසියට පැමිණිලි කිරීමෙන් පසු බිරිඳ පවත්වාගෙන ගිය රූපලාවන්‍ය, ගාරයක් අසලදී අත්අඩංගුවට ගැනීමට හැකි විය.කහතුඩුව පොලීසිය තවදුරටත් පරීක්ෂන පවත්වයි..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>14</day>
    </date>
    <link>http://www.dinamina.lk/2011/06/14/_art.asp?fn=n11061412</link>
    <topic>රට වෙනුවෙන් මහත් මෙහෙයක් කළසරත් සමරක්කොඩි අද අවසන් ගමන් යයි</topic>
    <author>කොටදෙනියාව සමූහ එම්. පී. කුමාර</author>
    <content>මට කෝච්චිය වැරදුනා. අද යන්නත් බැහැයි කියා හිතෙනවා කී මල්ලී පසුගිය 5 ඉරිදා යළි වැඩට ගියේ නංගීගේ තාත්තාගේ තුන්මාසේ පිංකමට නිවාඩු අරගෙන ගෙදර එන බව කියා ගියා යැයි අලිමංකඩ උමයාගපුරම්හිදී පසුගිය 12 වැනිදා රාත්‍රියේ හදිසියේ මියගිය පොලිස් කොස්තාපල් 64638 ආනන්ද සරත් සමරක්කොඩි 41 මහතාගේ එකම සොයුරිය වූ ඉන්ද්‍රානි සමරක්කොඩි මෙනවිය හැඬූ කදුලින් පැවසුවාය.විසි එක් වසරක පොලිස් සේවා කාලයෙන් මාස නවයක් හැර සෙසු කාලය සම්පූර්ණයෙන්ම උතුරු නැගෙනහිර ක්‍රියාන්විත පෙදෙස්වල රාජකාරියේ යෙදී සිටි පොලිස් කොස්තාපල් ආනන්ද සරත් පල්ලෙවෙල නුංගමුවේ පදිංචිව සිටියේය. කිලිනොච්චිය පොලිසියට අනුයුක්තව සේවයේ යෙදී සිටි ඒ මහතා තිදරු පියෙක් විය.රජයේ විශ්‍රාමිකයකුවූ එස්.ඒ. ගුණසේකර 84 මහතා ඔහුගේ පියාය. ආනන්ද සරත් ගේ මව වූ එන්.ටී ලීලාවති මහත්මිය මීට දස වසරකට පමණ ඉහතදී ඔවුන් හැර ගියාය. ආනන්ද සරත් බෝරුක්ගමුව මහ විදුහලෙන් හා වේයන්ගොඩ ජනාධිපති විදුහලෙන් අධ්‍යාපනය ලබා පාසලෙන් ඉවත්වීමෙන් පසුව 1990 නොවැම්බර් මස 24 වැනිදා පොලිසියට බැඳුනේය. වයෝවෘද්ධ දෙමාපියන් මෙන්ම එකම සොයුරිය රැකබලා ගැනීමේ වගකීමද ඔහුට පැවරී තිබිණි.පුහුණුවෙන් පසු උතුර නැගෙනහිර ජනතාව වෙනුවෙන් ඔහුගේ සේවය සැලසිනි. ඒකීය රටක් වෙනුවෙන් කැපවූ ආනන්ද සරත් වාලච්චේන, මඩකලපුව, අම්පාර, කන්කසන්තුරේ, කිලිනොච්චිය ආදි පෙදෙස්වල සේවය කළේය. 2005 අග භාගයේ මීරිගම පොලිසියේ සේවයට පැමිණි ආනන්ද එහි ගත කළේ මාස නවයක් පමණි. මම ආයේත් උතුරේ යන්න කැමතියි කී ඔහු කිලිනොච්චිය පොලිසියට මාරුවක් ඉල්ලා ගත්තේය. ඒ 2006 ජූනී මස හත්වැනිදාය. ගමේ වැඩක් කිසිදා නැහැ බැහැ නොකියූ ආනන්ද ගමේ කාටත් නැතුවම බැරි චරිතයක් විය. එමෙන්ම ඔහු සතුන්ට ද දැඩිසේ ආදරය කළ චරිතයක් විය.ආදර බැදීමක් සමග ආනන්ද සරත් තරුණයා 1997 සිංහල අවුරුද්දේදී විවාහ වූයේය. ඔහු අත ගත්තේ බදුල්ලේ චමිලා ජයමානි මද්දුම බණ්ඩාරය. මේ යුවලගේ පුතුන් දෙදෙනෙකි. සහන් මධුසංඛ වේයන්ගොඩ ජනාධිපති විදුහලේ අට වැනි වසරේත් අෂේන් මධුසංඛ පස්වැනි වසරේත් අධ්‍යාපනය හදාරන අතර බාලම දියණිය නදිනි නෙත්මිනි තෙහැවිරිදි වියේ ය.අප්‍රේල් මාසයේදී බිරියගේ පියාගේ මරණයේ කටයුතුවලට සහභාගිවූ ආනන්ද සරත් ජුනි මස මුලදී යළි ගෙදර ආවේ සිය පියාණන් නිවසේදී වැටී පාදයක් බිදී සිටින බව දැන ගැනීමෙන් පසුවය. ඒ ගැන සොයුරිය මෙසේ කීය. නංගී මල්ලීගේ දේහය ගේන්න කොළඹ ගියා.මේ ගමන ගෙදර ආ මල්ලී තාත්තා ගැන බැලූවා. දර මැස්ස හදන ගමන් මම ආයේ ගෙදර එන්නෙ නැහැ කිව්වා. හැම නෑයෙකුගේම ගෙදරක මෙදා මල්ලී ගියා. මොනරාගල විතරක් යන්න බැරිවුණා කියලා මල්ලී දුකෙන් හිටියා. වැඩට යන්න ගිහින් කෝච්චිය වැරදුනත් නංගිගේ තාත්තාගේ තුන් මාසේ දානයට නිවාඩු ගන්නත් ඕන නිසා එයා මේ පාර වැඩට ගියේ බසයෙන්.නිවාඩුව අවසන්ව රැකියාවට ගොස් ගතවූ හයවැනි දිනයේදී රාජකාරියට ගිය අතරේ ඔහුගේ මරණය සිදුවිය. දෙඅත් ආදිය කැඩුනු ඔහුගේ සිරුර 12 ඉරිදා අලූයම කිලිනොච්චිය පරන්තන් ඒ නවය පාරේ අලිමංකඩට නුදුරු උමයාංගපුරම් හි දී හමුවිය. ඔහු කිසිවෙකුගේ ප්‍රහාරයකට ලක්වූවාද නැතහොත් වාහන අනතුරකට ලක්වූවාද යන්න පශ්චාත් මරණ පරීක්ෂණයෙන් පසුව අනාවරණය වනු ඇති බව කිලිනොච්චිය පොලීසියේ ප්‍රකාශකයකු කීය.එකම පුතු තමන් හැරදමා අවසන් ගමන් ගිය බව නොදන්නා පියා ලෙඩ ඇෙඳ් සිටියේ ගෙදර වෙනසක් සිදුවන බව දැක දැකය. ඔහු වයෝවෘද්ධ වුවත් මේ වෙනස තේරුම් ගෙන තිබූ බව අපට පසක් විය.තිස් වසරක යුද ඉතිහාසයෙන් විසි වසරක්ම යුද බිමේ ගත කළ ආනන්ද සරත් හෙට 15 සැඳෑවේ පොලිස් ආචාර මැද අවසන් ගමන් යයි..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>14</day>
    </date>
    <link>http://www.dinamina.lk/2011/06/14/_art.asp?fn=n11061413</link>
    <topic>මදුරුවන් බෝවීමට ඉඩ හැරවැඩ වරද්දාගෙන</topic>
    <author>බණ්ඩාරගම සමූහ – බිමල් එස්. ජයසිංහ</author>
    <content>මිල්ලනිය පොලිස් වසමේ කළ ගෙවතු පරීක්ෂාවේදී මදුරු කීටයන් බෝවීමට ඉඩහැරි නිවැසියන් හයදෙනෙකු අත්අඩංගුවට ගත් බව බණ්ඩාරගම දිස්ත්‍රික් පාරිසරික පොලිස් ඒකකය කියයි.අත්අඩංගුවට පත්වූවන් අතර කාන්තාවන් තිදෙනෙකි.මිල්ලනිය හා මදුරාවල ප්‍රාදේශීය සෞඛ්‍යය නිලධාරින් හා පොලිසිය එක්ව මිල්ලනිය පොලිස් වසම තුළ කළ ගෙවතු පරීක්ෂාවේදී ඉටි බෑග්වල ටින් වල හා බැරල්වල මදුරු කීටයන් බෝවීමට ඉඩහැර මෙම සැකකරුවන් අත්අඩංගුවට ගෙන ඇත.අත්අඩංගුවට ගත් සැකකරුවන් හොරණ අධිකරණයට ඉදිරිපත් කිරීමට නියමිතව තිබිණි.බණ්ඩාරගම පොලිසියේ ස්ථානාධිපති ප්‍රධාන පොලිස් පරීක්ෂක චාල්ස් වික්‍රමසිංහ මහතාගේ උපදෙස් මත දිස්ත්‍රික් පාරිසරික ඒකකයේ ස්ථානාධිපති උප පොලිස් පරීක්ෂක විමල රංග මහත්වරු පරීක්ෂණ පවත්වති..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>14</day>
    </date>
    <link>http://www.dinamina.lk/2011/06/14/_art.asp?fn=n11061414</link>
    <topic>යුද සෙබළෙකුට යකඩපොල්ලකින් පහර දීලා</topic>
    <author>කොටදෙනියාව සමූහ – එම්. පී. කුමාර</author>
    <content>මීරිගම නගරයේ පැරැණි බස් නැවතුම්පළ සමීපයේ දී ඊයේ 13 පෙරවරුවේ යකඩ පොල්ලකින් පහරදීමෙන් බරපතළ තුවාල ලත් යුද සෙබළකු බව කියන තරුණයකු වතුපිටිවල මූලික රෝහලට මාරුකර යැවී යැයි මීරිගම මූලික රෝහල කියයි.යුද හමුදා සාමාජිකයන් බව කියන දෙදෙනෙකු ඊයේ (13) උදේ මීරිගම පැරැණි බස් නැවතුම් පළ අසලදී පැයක් පමණ වේලාවක් කතා කරමින් සිට පසුව දෙදෙනා දෙපසට යන අතරදී එක් අයකු අසල තිබූ යකඩ පොල්ලක් ගෙන අනෙකාගේ හිසට පහර කීපයක් එල්ල කර ඇතැයි මූලික පොලිස් පරීක්ෂණයේදී හෙළිවී තිබේ. මෙම පහරදීමෙන් තුවාල ලැබූ යුද සෙබළකු බව කියන පුද්ගලයා මීරිගම රෝහලට ඇතුළත් කිරීමෙන් පසු මෙසේ මාරු කර යවා ඇති අතර ඔහු සිහිසුන් තත්ත්වයේ පසුවන බවත් වරින්වර සිහිය ආවත් තුවාලකරුගේ තත්ත්වය බරපතළ බවත් රෝහල් ආරංචිමාර්ග කියයි.සෙබළාගේ මිතුරකු මෙම සිද්ධිය පිළිබඳව මීරිගම පොලිසියට පැමිණිලි කර ඇත. පලාගිය සැකකාර යුද සෙබළා අත්අඩංගුවට ගැනීම සඳහා මීරිගම පොලිසිය පරීක්ෂණ පවත්වන අතර මෙම සෙබළුන් දෙදෙනාම මීරිගම පැවැත්වෙන පුහුණු වැඩමුළුවකට සහභාගිවීමට ආ අයවලුන් බවටද පොලිසියට තොරතුරු ලැබී තිබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>14</day>
    </date>
    <link>http://www.dinamina.lk/2011/06/14/_art.asp?fn=n11061415</link>
    <topic>නංගිගේ ගෙල කපා මරා දාලාඅයියත් වස පානයකර මරුට</topic>
    <author>අසේල කුරුළුවංශ හා හඟුරන්කෙත සමූහ</author>
    <content>ඉඩම් ආරවුලක් දුරදිග ගොස් ඇතිවූ බහින්බස් වීමකින් පසු තම නැඟනියගේ ගෙළට පිහියකින් කොටා ඇය ඝාතනය කැර අයියාද වස පානය කැර මියයෑමේ පුවතක් හඟුරන්කෙත අධිකාරිගමින් වාර්තා වෙයි.සිද්ධිය ඊයේ (13) දහවල් සිදුව තිබේ. කලක පටන් සහෝදර සහෝදරියන් අතර පැවති ඉඩම් ආරවුලක් හේතුවෙන් මෙම ඝාතන සිදුව තිබෙන බව පොලිසිය පවසයි.ඝාතනයට ලක්ව ඇත්තේ ඒ. ජී. නන්දාවතී (36) නමැති තැනැත්තියක වන අතර වස පානය කැර මියගොස් ඇත්තේ ඒ. ජී. ටිකිරි බණ්ඩා (40) නැමැති අයෙකි.නැඟණිය ඝාතනය කිරීමෙන් පසු සැකකරු වස බෝතලයක්ද රැගෙන අධිකාරිගම කැලෑ ප්‍රදේශයකට පලාගොස් වස පානය කැර තිබෙන බව වාර්තා වෙයි.මධ්‍යම පළාත් ජ්‍යෙෂ්ඨ නියෝජ්‍ය පොලිස්පති ගාමිණි නවරත්න මහතාගේ උපදෙස් මත මහනුවර කොට්ඨාස ජ්‍යෙෂ්ඨ පොලිස් අධිකාරි අයි. එම්. කරුණාරත්න මහතාගේ මෙහෙයවීමෙන් හඟුරන්කෙත පොලිසිය සිද්ධිය පිළිබඳ පරීක්ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>14</day>
    </date>
    <link>http://www.dinamina.lk/2011/06/14/_art.asp?fn=r1106141</link>
    <topic>කළගෙඩිහේන - වේයන්ගොඩ මාර්ගයේකාපට් කිරීමේ වැඩ අතරමඟ</topic>
    <author>අත්තනගල්ල විශේෂ ජයවීර සුගතපාල</author>
    <content>අත්තනගල්ල මැතිවරණ කොට්ඨාසයේ ප්‍රධාන මාර්ග සියල්ලක්ම පාහේ මේ වන විට සංවර්ධනය වී ඇතත් කොළඹ – නුවර ප්‍රධාන මාර්ගයත්, නිට්ටඹුව - කටුනායක මාර්ගයත් යා කැරෙන ප්‍රධාන අතුරු මාර්ගය වන කළගෙඩිහේන - වේයන්ගොඩ මාර්ගය සංවර්ධනය නොවීම ජනතාවට ප්‍රශ්නයක් වී ඇත.2010 වසර මුලදී මාර්ග සංවර්ධන අධිකාරිය මේ මාර්ගය කාපට් කිරීම සඳහා වැඩ ආරම්භ කළද වේයන්ගොඩ මංසන්ධියේ සිට මීටර් 300 ක් පමණ දුරට කාපට් කර එය අතරමඟ නතර කෙරිණි.එදා සිට මේ මාර්ගයේ ඇති වළවල් සඳහා තාවකාලික පිළියම් යෙදීම ද නතර වී ඇත.මේ සම්බන්ධයෙන් නිට්ටඹුව මාර්ග සංවර්ධන අධිකාරියේ ඉංජිනේරු නාගූර් පිච්චෙයි මහතාගෙන් විමසූ විට ඔහු පැවැසුවේ මේ මාර්ගය පළල් කර සංවර්ධනය කිරීමට රජයට යෝජනාවක් ඉදිරිපත් කර ඇති බැවින් එසේ පළල් කරන තෙක් කාපට් කිරීම නතර කරන ලෙස අත්තනගල්ල, ශ්‍රී. ල. නි. ප. සංවිධායක නියෝජ්‍ය ඇමැති සරණ ගුණවර්ධන මහතා මාර්ග සංවර්ධන අධිකාරියට දැනුම් දුන් බවයි.මේ සම්බන්ධයෙන් නියෝජ්‍ය ඇමැති සරණ ගුණවර්ධන මහතා පවසන්නේ මේ මාර්ගයේ පැරැණි පටු පාලම් දෙකක් තිබෙන බව ද, එම පාලම් සමඟ මාර්ගය ද පළල් කර වැඩිදියුණු කිරීමට තමා රජයට යෝජනා කර තිබෙන බවයි..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>14</day>
    </date>
    <link>http://www.dinamina.lk/2011/06/14/_art.asp?fn=r1106142</link>
    <topic>විද්‍යාලෝක මහ විදුහල් භූමියට වැසි දිනවල ගංවතුර තර්ජන</topic>
    <author>හොරණ මධ්‍යම විශේෂ චන්ද්‍රා ශ්‍රී පෙරේරා</author>
    <content>පාලම මතුපිට සිට ගලා එන ජල ධාරාව පාසල් මිදුල යටකර ගනිමින් පිටාර ගැලීම හේතුවෙන් පාසල් දරු දැරියන්ට පාසලට පැමිණීමට පවා නොහැකි තත්ත්වයක් උදා වූ බව එම මහත්මිය පවසයි.එයට ප්‍රධානතම හේතුව වී ඇත්තේ මාර්ගය දෙපස කාණු පද්ධතිය අවහිර කර ඇති බැවිනි. මේ හේතුවෙන් පාසල අසල ඇති බෝක්කුව ද ගිලා බැස ඇත.මේ පිළිබඳව අදාළ ආයතනවලට කරුණු යොමුකර ඇතත් මෙතෙක් කිසිදු විසඳුමක් ලැබී නැතැයි පාසල් සංවර්ධන සමිතියේ ලේකම් උදය කුමාර මහතා කීවේය.මෙයට විකල්ප යෝජනාවක් වශයෙන් අඩි 10 ක් පමණ පස් පුරවා තනා ඇති අධිවේගී මාර්ගයේ පාලම දෙපසින් ගලා එන ජල ධාරාව සඳහා විධිමත් කොන්ක්‍රීට් කාණු පද්ධතියක් සකස් කර දෙන ලෙසට ද පාසල් සංවර්ධන සමිතිය අදාළ ආයතනවලින් ඉල්ලීමක් කර සිටී..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>14</day>
    </date>
    <link>http://www.dinamina.lk/2011/06/14/_art.asp?fn=r1106143</link>
    <topic>පේරාදෙණියෙන් දුර බැහැර යනමගීන්ට බස් නැවතුම්පොළක් නෑ</topic>
    <author>මහනුවර දකුණ විශේෂආර්. එම්. රත්නායක</author>
    <content>මහනුවර - කොළඹ මහා මාර්ගයේ පේරාදෙණිය නගරය හරහා දුර බැහැර ප්‍රදේ්ශ සඳහා ධාවනය වන බස් සේවා බලාපොරොත්තුවෙන් පේරාදෙණිය නගරයේ මගීන්ට බස් මගී නැවතුම් පොළක් නොමැතිව අසීරුවට පත්ව සිටිති.මහනුවර සිට කඩුගන්නාව, පිළිමතලාව, වතුරකුඹුර, අලදෙණිය, පොත්තපිටිය හා හතරලියද්ද යන ගමනාන්ත දක්වාත් ඒ අතරතුර ප්‍රදේශ කරාත් ධාවනය කෙරෙන බස් සේවාවන් සඳහා පමණක් නොව, පාණදුර, හම්බන්තොට, අවිස්සාවේල්ල, ඇඹිලිපිටිය, රත්නපුර, ගාල්ල, කළුතර, කොළඹ යන දුර ගමන් සේවා බස් රථ ද බලාපොරොත්තුවෙන් සිටින මගීන්ට මගී ආවරණයක් නොමැත.මහා මාර්ගය සංවර්ධනය කිරීමේ දී බස් මගී නැවතුමක් ලෙසට නගරය මධ්‍යයේ තැනක් වෙන්කර ඇතත් එතැන ත්‍රීරෝද රථ හා වෙනත් රථවාහන ගාල් කරන බව මගීහු කියති..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>14</day>
    </date>
    <link>http://www.dinamina.lk/2011/06/14/_art.asp?fn=r1106144</link>
    <topic>සාර්ථක ගෙවත්තකට හිමිකම් කියනආදර්ශවත් ගුරු පියා</topic>
    <author>මහනුවර දිසා සමූහ - කේ. චන්ද්‍රරත්න</author>
    <content>පූජාපිටිය ප්‍රාදේශීය ලේකම් කොට්ඨාසයට අයත් හේනේගම ග්‍රාමයේ පදිංචි එම්. ජී. ජී. වීරසිංහ මහතා වෘත්තියෙන් ගුරුවරයෙකි. එසේ වුවද ආදර්ශ ගෙවතු වගාව මගින් සිය ආර්ථිකය ස්වයංපෝෂිත කර ගැනීමට සමත්වූ දක්‍ෂ ගොවියෙකි.මොහු නුගවෙල පිරිමි මහ විදුහලේ නියෝජ්‍ය විදුහල්පති වරයා වශයෙන් සේවය කරයි. මේ පිළිබඳව ඒ මහතා මෙසේ අදහස් දැක්වීය. ජනාධිපතිතුමා ජාතික සවිය ගම නැ¼ගුම වැඩසටහනට සමගාමීව ගෘහ ආර්ථික දශ ලක්ෂයක් සවිබල ගැන්වීමේ වැඩසටහන ක්‍රියාත්මක කළා. ඇත්තටම මෙහි සමාජ විද්‍යාත්මක වටිනාකමක් තිබෙන බව මම දැක්කා. ඒ නිසා මමත් මේ වැඩ සටහනට හදවතින්ම දායක වෙන්න ඉටා ගත්තා. අද ඔහුගේ නිවසේ පවත්වාගන යන ගෙවත්ත දුටුවන්ගේ නෙත් පැහැර ගැනීමට සමත් ය.පළ දරන තක්කාලි, වම්බටු, මෑකරල්, බණ්ඩක්කා වැනි වගාවන් අතිශයින්ම වැදගත් ය. ගෝවා, නෝකෝල්, රාබු, වැනි වගාවන් ද මේ ගෙවත්තේ තිබේ. වැටකොළු, කරවිල, බෝංචි, වට්ටක්කා වැනි එළවළු වර්ග අතර සියලුම පළා වර්ග ද වගා කොට ඇත. අමු මිරිස්, මාළු මිරිස්, කොච්චි මේ අතර වේ.රාජකාරිවලට බාධාවක් නොවන ආකාරයට මම ගෙවත්ත වගා කරන්නත් කාලය වෙන්කර ගත්තා. මගේ බිරිය වගේම දරුවොත් මා සමග ගෙවත්තේ වැඩට එක්වෙනවා. අප ආර්ථික වශයෙන් වගේම මානසික වශයෙනුත් විශාල සතුටක් බුක්ති විදිනවා. ඕනෑම අයෙකුට තම ගෙවත්ත ආදර්ශවත් ආකාරයට සකස් කර ගැනීමේ හැකියාව තිබෙනවා. ඒ මගින් නිවෙසේ ආර්ථිකය ශක්තිමත් කරගන්න පුළුවන්..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>14</day>
    </date>
    <link>http://www.dinamina.lk/2011/06/14/_art.asp?fn=r1106145</link>
    <topic>උතුරේ රණවිරු උත්සවය මුලතිව් පුදුකුඩිඉරිප්පුහි දී උත්කර්ෂවත් අයුරින්</topic>
    <author>වවුනියාව උතුර සමූහ බන්දුල සෙනෙවිරත්න</author>
    <content>යුද ජයග්‍රහණයේ දෙවර්ෂ පූර්ණ සැමරුම් උළෙල උතුරු පළාත් උත්සවය මුලතිව් පුදුකුඩිඉරුප්පු මන්දුවිල් භූමියේ දී පැවැත්විණි.අභිමානවත් අයුරින් මන්දුවිල් රණවිරු ස්මාරකය අභියස පැවැති උත්සවයේ ප්‍රධාන ආරාධිතයා ලෙස උතුරු පළාත් ආණ්ඩුකාර මේජර් ජනරාල් ජී. ඒ. චන්ද්‍රසිරි මහතා සහභාගි වූ අතර යාපනය දිස්ත්‍රික් පාර්ලිමේන්තු මන්ත්‍රී මුරුගේසු චන්ද්‍රකුමාර් මහතා ද සහභාගි විය.යාපනය, වන්නි, මුලතිව්, ආරක්‍ෂක සේනා ආඥාපතිවරුන්, ජ්‍යෙෂ්ඨ හමුදා නිලධාරීන් මේ උළෙලට එක්ව සිටි අතර ප්‍රාදේශීය දිසාපතිවරු, ප්‍රාදේ්ශීය ලේකම්වරුන් හා රජයේ ආයතනවල ප්‍රධානීහු ද එක්ව සිටියහ.ප්‍රදේ්ශයේ සාමාන්‍ය ජනතාව මෙන්ම පාසල් සිසු සිසුවියන් ද උත්සවය දැක බලා ගැනීමට මෙන්ම විරුවන්ට උපහාර දැක්වීමට ද එක්විය.දමිළ, සිංහල පාසල් දරු දැරියන් ඉදිරිපත් කළ නර්තන අංග උළෙල තවදුරටත් අලංකාර කළේය. රණවිරුවන්ට නෙළුම් මල් ලබා දී කොඩි පැළඳවීම ද සිදු වූයේ දමිළ පාසල් දරුවන් අතිනි. මෙය සහෝදරත්වය හා මිත්‍රත්වය උදෙසා යහපත් අනාගතයකට සුබ පෙරනිමිත්තකි.සර්ව ආගමික ආශීර්වාදය මැද උත්සවය ආරම්භ වූ අතර උත්සවයේ ප්‍රධාන දේශනය උතුරු ආණ්ඩුකාර ජී. ඒ. චන්ද්‍රසිරි මහතා විසින් සිදු කරනු ලැබීය. මෙහෙයුමට එක්වූ රණවිරුවන් පිරිසට ත්‍යාග පිරිනැමීම ද ආරාධිත අමුත්තන් අතින් සිදු කෙරිණි..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>14</day>
    </date>
    <link>http://www.dinamina.lk/2011/06/14/_art.asp?fn=s1106141</link>
    <topic>තහනම් උත්තේජන චෝදනා එල්ල වූරගර් ක්‍රීඩකයන් තිදෙනාගේ පරීක්ෂණය අද</topic>
    <author>ප්‍රින්ස් ගුණසේකර</author>
    <content>ශ්‍රී ලංකාවේදී නිමාවූ ආසියානු රටවල් පහේ රගර් තරගාවලියේදී තහනම් උත්තේජන භාවිතා කළ බවට චෝදනා එල්ල වූ රගර් ක්‍රීඩකයන් තිදෙනාට එරෙහි පරීක්ෂණය අද පෙරවරු 11.00 ට ක්‍රීඩා වෛද්‍ය ඒකකයේදී සිදු කෙරේ. ශ්‍රී ලංකා රගර් පිලේ එරංග ස්වර්ණතිලක, කීත් ගුªරුසිංහ හා සාලිය කුමාර තහනම් උත්තේජන චෝදනාවට ලක්වූ ක්‍රීඩකයෝ තිදෙනා වෙති. ආසියානු රටවල් පහේ රගර් තරගාවලියේ තරග 3 ක් ශ්‍රී ලංකාවේදී පැවැති අතර එම තරගවලින් අනතුරුව ක්‍රීඩකයන්ගෙන් ලබාගත් මුත්‍රා සාම්පලවල ‘මීතයිල් හෙක්සානේමයින්’ (Methyl Hexanemine)  තහනම් ඖෂධ සංඝටකය අඩංගු බවට වෛද්‍ය වාර්තාවකින් තහවුරු වී ඇත. මේ අනුව ක්‍රීඩා වෛද්‍ය ඒකකයේ ප්‍රධානී හා ජාතික තහනම් උත්තේජන කමිටු සභාපති විශේෂඥ වෛද්‍ය ගීතාංජන මෙන්ඩිස් මහතා විසින් ත්‍රි පුද්ගල පරීක්ෂණ කමිටුවක් පත් කළේය.එම කමිටුවට ශල්‍යවෛද්‍ය විශේෂඥ මයියා ගුණසේකර, කායික වෛද්‍ය විශේෂඥ අර්ජුන ද සිල්වා යන මහත්වරු හා ඖෂධ පිළිබඳ මහාචාරිනී රෝහිනී ප්‍රනාන්දුපුල්ලේ මහත්මිය නම් කර ඇත.අද පැවැත්වෙන පරීක්ෂණයේදී රගර් ක්‍රීඩකයන් තිදෙනාගෙන් නිදහසට කරුණු විමසීමක් සිදු කෙරේ.ඔවුන්ගේ ‘ඒ’ මුත්‍රා සාම්පලයේ තහනම් උත්තේජන අඩංගු බවට නගා ඇති චෝදනාව ප්‍රතික්ෂේප කළහොත් ‘බී’ මුත්‍රා සාම්පල පරීක්ෂණය සඳහා යොමු කෙරේ. කෙසේ වුවද මේ ක්‍රීඩකයන් තිදෙනා චෝදනාවට අදාළ ‘බී’ මුත්‍රා සාම්පල පරීක්ෂාව ඉල්ලා නොසිටීමට තීරණය කර ඇතැයි වාර්තා වේ.ආසියානු රටවල් පහේ රගර් සූරතාවලියේදී තහනම් උත්තේජන පරීක්ෂාව ක්‍රීඩා වෛද්‍ය ඒකකය මගින් සිදු කළ අතර මලයාසියාවේ පිහිටි රසායනාගාරයකදී පරීක්ෂණ වාර්තාව නිකුත් කර ඇත.මෙම පරීක්ෂණ ජාත්‍යන්තර රගර් සම්මේලනයේ ඉල්ලීමක් අනුව සිදු කර තිබේ.ක්‍රීඩකයන් තිදෙනාට එරෙහිව වෙනම පරීක්ෂණයක් ජාත්‍යන්තර රගර් සම්මේලනය මගින් ද සිදු කිරීමට නියමිතය.මේ අතර බර ඉසිලීමේ සූර චින්තන ගීතාල් විදානගේට එරෙහිව නැගුණු තහනම් උත්තේජන චෝදනාවට එරෙහි ශ්‍රී ලංකාවේ පරීක්ෂණ කටයුතු නිමා වී ඇත.එම පරීක්ෂණ වාර්තා ජාත්‍යන්තර බර ඉසිලීමේ සම්මේලනයට යවා ඇති අතර එම සම්මේලනය ක්‍රීඩකයාට එරෙහිව විනය පියවරක් ගැනීම ඉදිරියේදී තීරණය කරනු ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>14</day>
    </date>
    <link>http://www.dinamina.lk/2011/06/14/_art.asp?fn=s1106142</link>
    <topic>බොක්සිං නිලවරණය ජූලි 4දා</topic>
    <author>ෆවුස් මොහොමඩ්</author>
    <content>පරිපාලනයේ සිදුවූ අක්‍රමිකතා හේතුවෙන් තාවකාලික පරිපාලන කමිටුවක් යටතට පත්වී තිබූ බොක්සිං සංගමයේ නිලවරණය ජූලි මස 4 වැනිදා ක්‍රීඩා සංවර්ධන දෙපාර්තුමේන්තු ශ්‍රවනාගාරයේ දී පැවැත්වේ.මේ පිළිබඳව දැනටමත් අදාල ක්‍රීඩා සංගම් වෙත ලිඛිතව දන්වා යවා ඇත.මෙවර නිලවරණය සඳහා නවකයින් පිරිසක් ඉදිරිපත් වනු ඇතැයි ආරංචි මාර්ග සඳහන් කරයි.එමෙන්ම නව නිළධාරී මඩුල්ල නිතරගයෙන් පත්වීමට බොහෝ දුරට ඉඩකඩ ඇත.බොක්සිං මහ පුටුවට ජාත්‍යන්තර වශයෙන් ශ්‍රී ලංකාවට කීර්තියක් ගෙනා හිටපු බොක්සිං ක්‍රීඩකයකු වූ පළමු ශ්‍රේණියේ ජාත්‍යන්තර බොක්සිං තරග තීරකවරයකු පත්වනු ඇතැයි ද වාර්තාවේ.කෙසේ වූවද ජූලි 4දා පත්වෙන නව නිළධාරී මඩුල්ලට ඉදිරියේ දී අභියෝග රැසකට මුහුණ දීමට සිදුවනු ඇත.ලබන ඔක්තෝබර් මාසයේ පැවැත්වෙන ලෝක බොක්සිං සූරතාවලියට පෙර ජාතික මට්ටමේ සියලු බොක්සිං තරගාවලි පවත්වා අවසන් කිරීම ඒ අභියෝගයයි.පසුගිය මාසයේ පැවැත්වීමට නියමිතව තිබූ කාන්තා සහ පිරිමි ආධුනික බොක්සිං තරගාවලිය ඇතුලු අනිකුත් තරගාවලි ඉතා ඉක්මනින් පැවැත්වීම ඔවුන්ට පැවැරෙන ප්‍රධානතම වගකීම වේ..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>14</day>
    </date>
    <link>http://www.dinamina.lk/2011/06/14/_art.asp?fn=s1106143</link>
    <topic>වොස්නියැකිට තවත් ජයක්</topic>
    <author>කොපන්හේගන් (ඒ.එෆ්.පී.)</author>
    <content>කොපන්හේගන් ටෙනිස් සූරතාවලියේ අවසන් මහා තරගයේදී චෙක් රාජ්‍යයේ ලුසී සෆරෝමා ලකුණු 6 - 1 ක් සහ 6 - 4 ක් ලෙස පරාජයට පත්කළ ජාත්‍යන්තර ටෙනිස් පිටියේ අංක එකේ ක්‍රීඩිකා ඩෙන්මාර්කයේ කැරොලින් වොස්නියැකි මෙවර තරගවාරයේ සිය 5 වැනි ටෙනිස් කිරුළ අත්කර ගැනීමට සමත් වූවාය.මේ තරගාවලියේ අවසන් මහා තරගයට ප්‍රතිවාදී ක්‍රීඩිකා සෆරෝමා සුදුසුකම් ලැබීමට සමත්වීම පිළිබඳව ඇයට සුභ පැතූ වොස්නියැකි එළැඹෙන විම්බල්ඩන් ටෙනිස් සූරතාවලියේදීත් ඇය දැකීමට අපේක්ෂා කරන බව කුසලානය ලබා ගැනීමෙන් අනතුරුව පැවසුවාය. මෙවර තරගවාරයේදී ඩුබායි, ඉන්ඩියන් වෙල්ස්, චාල්ස්ටන් සහ බ්‍රෘසල්ඩි ටෙනිස් සූරතා ජය ගැනීමටද වොස්නියැකි සමත් වූවාය..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>14</day>
    </date>
    <link>http://www.dinamina.lk/2011/06/14/_art.asp?fn=s1106144</link>
    <topic>ළහිරු තිරිමාන්න තුන්වැනි ටෙස්ට් තරගයට</topic>
    <author/>
    <content>ශ්‍රී ලංකා සහ එංගලන්තය අතර පැවැත්වෙන තුන්වැනි ටෙස්ට් තරගයට නායක තිලකරත්න ඩිල්ෂාන්ගේ සහභාගිත්වය අවිනිශ්චිත බැවින් එම තරගයට නවක පිතිකරු ළහිරු තිරිමාන්නට ක්‍රීඩා කිරීමේ අවස්ථාව හිමිවනු ඇතැයි ශ්‍රී ලංකා පිලේ පුහුණුකරු ස්ටුවර්ට් ලෝ ප්‍රකාශ කළේ ය.එය එසේ වුවහොත් හිටපු නායක කුමාර් සංගක්කාර මේ ටෙස්ට් තරගයේදී නායකයා ලෙස කටයුතු කරනු ඇතැයිද ඔහු සඳහන් කළේ ය.එසෙක්ස් ප්‍රාන්ත පිල සමඟ පැවැති තුන්දින පුහුණු තරගයට වර්ෂාවෙන් බාධා එල්ලවීමෙන් ජය පරාජයෙන් තොරව අවසන් වුවත් ශ්‍රී ලංකා පිලේ පිතිකරුවන් දෙදෙනකුට ලකුණු අතරට පැමිණීමට අවස්ථාව ලැබුණු බැව් ශ්‍රී ලංකා පිලේ පුහුණුකරු ස්ටුවර්ට් ලෝ ප්‍රකාශ කළේ ය.තවමත් 21වන වියේ පසුවන ළහිරු තිරිමාන්න ඉතා හොඳින් පිතිහරඹයේ නිරත වූ බවත්, ඔහු දක්ෂ ලෙස පන්දුවට පහරදීම හොඳ සලකුණක් බවත් ලෝ පැවැසීය.එමෙන්ම විශ්වාසනීය ලෙස පිතිහරඹයේ යෙදුණු කුමාර් සංගක්කාර ලකුණු 153 ක් ලබා ගැනීමට සමත්වීම සතුටට කරුණක් බවත් ලෝ සඳහන් කළේ ය..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>14</day>
    </date>
    <link>http://www.dinamina.lk/2011/06/14/_art.asp?fn=s1106145</link>
    <topic>ජපාන රගර් ක්‍රීඩකයකුටචෝදනාවක්</topic>
    <author>ටෝකියෝ (ඒ. එෆ්. පී.)</author>
    <content>රගර් ලෝක කුසලාන තරගාවලිය සඳහා ජපාන කණ්ඩායම නියෝජනය කිරීමේ බලාපොරොත්තුවෙන් පසුවූ යෝහී යමනාකා තහනම් උත්තේජන ගත් බවට තහවුරු වීමෙන් පසු තම ක්‍රීඩා අනාගතය අනතුරේ හෙළීම සම්බන්ධව හිසකෙස් වැඩීම සඳහා භාවිතා කළ ඖෂධ වර්ගයට දොස් පැවැරීය.පසුගිය ආසියානු ෆයිව් නේෂන්ස් රගර් තරගාවලියට පෙර ඒ සඳහා පැවැති පුහුණු කඳවුරකදී ඔහුගේ මුත්‍රා සාම්පල ලබා ගෙන තිබූ අතර එහි තහනම් උත්තේජන අඩංගුව තිබූ බවට තහවුරු විය..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>14</day>
    </date>
    <link>http://www.dinamina.lk/2011/06/14/_art.asp?fn=s1106146</link>
    <topic>ඩේවිස් කුසලාන ටෙනිස් තරග හෙට කොළඹ දී</topic>
    <author>පි‍්‍රන්ස් ගුණසේකර</author>
    <content>ආසියා - ශාන්තිකර කලාපයේ රටවල් 8ක සහභාගිත්වයෙන් පැවැත්වෙන ඩේවිස් කුසලාන ටෙනිස් තරගාවලිය හෙට සිට 19 වැනිදා දක්වා ගී‍්‍රන්පාත් ටෙනිස් සංගම් මූලස්ථානය අසල ක්‍රීඩා පිටියේදී පැවැත්වේ.සත්කාරක ශ්‍රී ලංකාව ක්වේට්, ලෙබනන්, මලයාසියාව, මියන්මාරය, ඕමාන්, එක්සත් අරාබි එමීර් රාජ්‍යය හා වියට්නාමය මේ තරගාවලියට එක්වෙති.ශ්‍රී ලංකාව දැනට 3 වැනි කාණ්ඩයේ පසුවන අතර මේ තරගාවලියෙන් ජයගෙන ඩේවිස් කුසලාන ආසියා - ශාන්තිකර කලාපයේ 2 වැනි කාණ්ඩයට පිවිසීමේ බලාපොරොත්තුවෙන් පසුවේ.ඩේවිස් කුසලාන තරගාවලියට එක්ව සිටින රටවල් අට කාණ්ඩ දෙකක් යටතේ තරග බිමට පිවිසෙති. එම කාණ්ඩ ඇතුළත තරග මූලික වටයේදී පැවැත්වේ.එම කාණ්ඩ දෙකේ පළමු හා දෙවැනි ස්ථාන දිනාගන්නා කණ්ඩායම් දෙක ලබන වසරේ ඩේවිස් කුසලාන දෙවැනි වටයට තරග කරන කණ්ඩායම තේරීමේ වටයට පිවිසේ. තෙවැනි හා සිවුවැනි ස්ථාන දිනා ගන්නා කණ්ඩායම් දෙක ලබන වසරේ ඩේවිස් කුසලාන හතරවැනි කාණ්ඩයට වැටෙන කණ්ඩායම තෝරා ගන්නා කාණ්ඩයට පිවිසේ.හෙට ආරම්භ වන තරගාවලියේ තරග කාල සටහන අද පෙරවරුවේ තීරණය කිරීමට නියමිතය. තරගාවලියේ තරග තීරක ලෙස කටාර් රාජ්‍යයේ අස්රාෆ් හමුඩා හා මධ්‍යස්ථ විනිසුරු ලෙස ඉන්දියාවේ අභිෂේක් මුකර්ජී යන මහත්වරු කටයුතු කරති.ශ්‍රී ලංකාව නියෝජනය කරමින් හර්ෂන ගොඩමාන්න, ඔෂධ විජේමාන්න, දිනේස් කාන්තන්, රජීව් රාජපක්ෂ හා විමුක්ති ද අල්විස් තරගාවලියට එක්වෙති.ඔෂධ විජේමාන්න හා විමුක්ති ද අල්විස් ඇමරිකාවේ සිට මේ තරගාවලිය වෙනුවෙන් පැමිණ සිටී.ශ්‍රී ලංකා පිලේ නායකත්වය 1999දී ඩේවිස් කුසලතා තරගාවලියට එක්වූ ආසිරි ඉද්දමල්ගොඩ නම් කර ඇත. ඔහු තරගාවලියට ක්‍රීඩකයෙක් ලෙස එක් නොවන අතර සහභාගී වන ක්‍රීඩකයන්ගේ පුහුණු උපදේශකයා ලෙස කටයුතු කරයි.කණ්ඩායමේ පළ පුරුදු ක්‍රීඩක හර්ෂන ගොඩමාන්න රාජකීය විදුහලේ ආදි සිසුවෙකු වන අතර පසුගිය වසරේ පැවැති ඩේවිස් කුසලාන තරගාවලියේදී නවසීලන්තයේ ප්‍රබල කී‍්‍රඩකයෙකු පරාජයට පත් කළේ ය.ඒකළ, යුගල හා මිශ්‍ර යන අංශ තුනේම ජාතික ටෙනිස් සූරයා ලෙස ඔහු සම්මාන දිනා ගත්තේ ය.වසර 2002 හා 2003 ඩේවිස් කුසලාන ටෙනිස් තරග අත්දැකීම් ඇති ඔෂධ විජේමාන්න ඇමරිකාවේ ෆ‍්‍රැන්සිස් මේරියන් විශ්වවිද්‍යාලයට ක්‍රීඩා කරමින් සිටී.රජීව් රාජපක්ෂ 2002 සිට වසර ගණනාවක් ශ්‍රී ලංකා ටෙනිස් පිටියේ දස්කම් දැක්වීය. පොදු රාජ්‍ය මණ්ඩලීය ක්‍රීඩා උළෙලට හා ආසියානු ක්‍රීඩා උළෙලට එක් වූ ඔහු 1998 දී මුල්වරට ඩේවිස් කුසලාන තරගාවලියට එක්විය.ඉන්දුනිසියාවේ ජාකර්තා ජාත්‍යන්තර පාසලේ ඉගෙනුම ලැබූ විමුක්ති ද අල්විස් 2006 සිට මේ දක්වා ජාතික සූරතා කිහිපයක් දිනා ඇත. ආසියානු ක්‍රීඩා උළෙල ඇතුළු විදෙස් සංචාර කිහිපයකට ශ්‍රී ලංකාව නියෝජනය කළේ ය.මඩකලපුව ප්‍රදේශයෙන් ටෙනිස් ක්‍රීඩාවට එක් වූ දිනේෂ් කාන්තන් තන්ගරාජා පසුගිය වසරේ ඩේවිස් කුසලාන තරගාවලියට එක්වූවේ ය. ජාතික කනිෂ්ඨ ටෙනිස් සූරතාව 2001 සිට 2009 දක්වා දිනා ගැනීමට සමත් වූවේ ය..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>14</day>
    </date>
    <link>http://www.dinamina.lk/2011/06/14/_art.asp?fn=s1106147</link>
    <topic>ලංගම ක්‍රීඩා සූරතාව ප්‍රධාන කාර්යාලයට</topic>
    <author>අසෝක හිඳගොඩමාතලේ දිසා විශේෂ</author>
    <content>ලංකා ශ්‍රී ලංගම ක්‍රීඩා උළෙලේදී ලකුණු 267 ක් හිමිකරගත් ශ්‍රී ලංගම ප්‍රධාන කාර්යාලයීය ක්‍රීඩක ක්‍රීඩිකාවෝ සමස්ත ක්‍රීඩා සූරතාවන් දිනා ගැනීමට සමත් වුහ.සමස්ත ක්‍රීඩා අනු සුරතාවය ලකුණු 247 ක් ලැබූ කොළඹ ශ්‍රී ලංගම ප්‍රාදේශිකයටද තෙවැනි ස්ථානය ලකුණු 156 ක් ලැබූ ගම්පහ ශ්‍රී ලංගම ප්‍රාදේශිකයටද හිමි විය.මෙම තරගාවලියේ දක්ෂතම මලල ක්‍රීඩකයා ලෙස ඌව ශ්‍රී ලංගම ප්‍රාදේශිකයේ සුනිල් ජයන්ත සහ දක්ෂතම මලල ක්‍රීඩිකාව ලෙස ශ්‍රී ලංගම ප්‍රධාන කාර්යාලයේ වසුන්දරා පතිරගේ සම්මාන ලැබුහ.ශ්‍රී ලංගම සමස්ත ලංකා ක්‍රීඩා උළෙලේ මලල ක්‍රීඩා තරගාවලිය සහ සමාප්ති උළෙල පසුගියදා මාතලේ බර්නාඩ් අලුවිහාරේ ක්‍රීඩාංගණයේදී පැවැත්විණි.දිවයින පුරා ශ්‍රී ලංගම ප්‍රධාන කාර්යාලයද ඇතුළු ප්‍රාදේශික 13 ක ක්‍රීඩක ක්‍රීඩිකාවන්ගේ සහභාගීත්වයෙන් පැවති මෙම ක්‍රීඩා උළෙලේ සමාරම්භක උත්සවය මධ්‍යම පළාත් ප්‍රධාන අමාත්‍ය සරත් ඒකනායක මහතාගේ ප්‍රධානත්වයෙන් සහ සමාප්ති උළෙල සහ ජය සංකේත ප්‍රදානය ප්‍රවාහන අමාත්‍ය කුමාර වෙල්ගම මහතාගේ ප්‍රධානත්වයෙන් සිදු විය. සමාප්ති උළෙලේ විශේෂ අමුත්තා ලෙස නියෝජ්‍ය ප්‍රවාහන අමාත්‍ය රෝහණ දිසානායක මහතා සහභාගි විය.මේ අවස්ථාවට මාතලේ පුරපති හිල්මි මොහොමඩ් කරිම්, ශ්‍රී ලංගම ක්‍රීඩා පාලක සභාවේ ජ්‍යෙෂ්ඨ උප සභාපති නිමල් අබේසිරි සහ ලේකම් එන්. ජී. විමලදාස යන මහත්වරු ඇතුළු ආරාධිතයන් රැසක් සහභාගි වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>14</day>
    </date>
    <link>http://www.dinamina.lk/2011/06/14/_art.asp?fn=s1106148</link>
    <topic>ඕස්ට්‍රේලියානු ක්‍රිකට් පිල අගෝස්තුවේදී ශ්‍රී ලංකාවට</topic>
    <author/>
    <content>ටෙස්ට් තරග 3කට එක්දින තරග 5කට සහ ඕවර විස්සයි 20 තරග 2 කට සහභාගිවීම සඳහා ඕස්ට්‍රේලියානු ක්‍රිකට් කණ්ඩායම ලබන අගෝස්තු මස ශ්‍රී ලංකාවේ සංචාරය කිරීමට නියමිතය.මේ තරගමාලාවේ ඕවර විස්සයි 20 තරග 2ම මහනුවර පල්ලේකැලේ ක්‍රීඩාංගණයේ පැවැත්වේ.එමෙන්ම පළමු එක්දින තරගයත්, දෙවැනි ටෙස්ට් තරගයත් පල්ලෙකැලේ ක්‍රීඩාංගණයේ පැවැත්වීමට නියමිතය.දෙවැනි හා තෙවැනි එක්දින තරග සූරියවැව මහින්ද රාජපක්‍ෂ ජාත්‍යන්තර ක්‍රීඩාංගණයේ පැවැත්වෙන අතර සිව්වැනි හා පස්වැනි එක්දින තරග ආර්. ප්‍රේමදාස ක්‍රීඩාංගණයේදී පැවැත්වේ.පළමු ටෙස්ට් තරගය ගාල්ල ජාත්‍යන්තර ක්‍රීඩාංගණයේදීත්, තෙවැනි ටෙස්ට් තරගය එස්. එස්. සී. ක්‍රීඩාංගණයේදීත් පැවැත්වේ.ඕස්ටේ‍්‍රලියානු පිලේ ශ්‍රී ලංකා සංචරයේ එකම පුහුණු තරගය සරවනමුත්තු ක්‍රීඩාංගණයේ දී තුන්දින තරගයක් ලෙස පැවැත්වීමට නියමිතය.තරග කාලසටහන.</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>14</day>
    </date>
    <link>http://www.dinamina.lk/2011/06/14/_art.asp?fn=f1106141</link>
    <topic>ආගමික උත්සවවලදීඔළුබක්කො නැටුවාහොඳටම ඇති</topic>
    <author>සාකච්ඡා කෙළේ උදිත ගුණවර්ධන</author>
    <content>* 2600 සම්බුද්ධත්ව ජයන්තියත් සමඟ පොසොන් උත්සව සමය උදා වී තිබෙනවා. මෙම පොසොන් සමයේ වැදගත්කම සහ එහි අර්ථය පිළිබඳ ඔබ වහන්සේට වැඩිදුර පැහැදිලි කිරීමක් සිදුකළ හැකි ද?පොසොන් සමය අපටත් රටටත් අතිශය වැදගත් ආගමික සහ ජාතික උත්සවයක් විදිහට හඳුන්වාදිය හැකියි. අපට බෞද්ධයන් විදිහට කෙතරම් දුරට වෙසක් උත්සවය වැදගත් වෙනවාද ඒ තරමට ම අපට පොසොන් උත්සවයත් ඒ තරමට ම වැදගත්. අප රටට බුදුදහම ලැබුණේ බුදු දහමේ අර්ථය ලැබුණේ එහි අධ්‍යාත්මිත සුවය ලැබුණේ මෙවැනි ම වූ පොසොන් පොහොය සමයකදීයි. මේ සමයේ දී බුදු දහමේ වැඩිවර්ධනය එහි අර්ථය ජනතාව අතරට රැගෙන යාහැකි ඒ සඳහා උනන්දු විය යුතු සමයක් විදිහටයි.මෙහිදී අප වැඩි අවධානය යොමුකළ යුත්තේ අධ්‍යාත්මික සහ ප්‍රතිපත්ති පූජා පිළිබඳයි. ආමිස පූජාවන් පිළිබඳ අවධානය යොමුකළ යුත්තේ ඉන් අනතුරුවයි. බෞද්ධයන් විදිහට මේ පොසොන් සමයේ දී අප අවධානය යොමුකළ යුත්තේ මේ ආකාරයටයි.* වෙසක් සමය මෙන්ම පොසොන් සමයත් අද ඇතැමුන්ට විනෝදය සම්පාදනය කරන උත්සවයක් බවට පත්ව තිබෙනවා. බොදු අනුනාහිමිවහන්සේ කෙනකු ලෙස ඔබ වහන්සේ මේ තත්ත්වය පිළිබඳ දක්වන අදහස කෙබඳු ද?ඔබ කියූ කාරණයේ යම් ඇත්තක් තිබෙනවා. මෙවැනි වැදගත් ජාතික හා ආගමික උත්සවයන් විනෝද සමයක් හෝ විනෝද වීමට අවස්ථාවක් ලෙස හඳුන්වාදීමට කිසිවකු උත්සාහ කරනවානම් එය සුදුසු දෙයක් විදිහට හඳුන්වන්න බැහැ. මෙවැනි ජාතික උත්සවයකදී ආගමික වශයෙන් වඩාත් වැදගත්වන උත්සවයක දී අප යොමුවිය යුත්තේ ප්‍රතිපත්ති පූජාවන් පිළිබඳවයි. ආමිස පූජා වුණත් යම් ප්‍රමිතියක් ඇතිව ආගමික අරමුණුවලින් බැහැර නොවී කළ යුතුයි.මම උදාහරණයක් කියන්නම් අප පසු ගිය වෙසක් සමයේ ලක්ෂ ගණනින් තොරණ බලන්න පහන් කූඩු බලන්න ගියා. ඒත් අප මෙයින් වෙසක් අර්ථය, තොරණේ අර්ථය පිළිබඳ අවධානය යොමුකළේ කීයෙන් කී දෙනා ද? ඇත්තෙන් ම එය ඉතාමත් සීමිත ප්‍රමාණයක් වෙන්න පුළුවන්. පොසොන් උළෙලට ලක්ෂ සංඛ්‍යාත පිරිසක් අනුරාධපුරයේ වන්දනාවේ යනවා. මෙය ඉතාමත් හොඳ දෙයක්. යහපත් දෙයක්. මා මේ ගැන ප්‍රශ්න කරන්නේ නැහැ. ඒත් අප නිසි අරමුණු ඇති ව බෞද්ධ අරමුණු ප්‍රතිපත්ති සිතෙහි තබාගෙන මේ ගමන ගියොත් තමයි වඩාත් වැදගත් වන්නේ. පොසොන් උත්සවය කියන්නේ, වෙසක් උත්සවය කියන්නේ අපට ජාතික හා ආගමික වශයෙන් ඉතාමත් වැදගත් උත්සවයක්. ඒ නිසා මේ විදිහේ ජාතික ආගමික උත්සවයන් විනෝද උත්සව වශයෙන් යොදා ගැනීම වැළැක්වීමට අප කටයුතු කළ යුතුයි.අප ඒ විදිහට කටයුතු කිරීමෙන් මේ ආගමික උත්සවවල ගෞරවය හා වැදගත්කම රැක ගැනීමට හැකියාව ලැබෙනවා. ඒ නිසා මේ උත්සවයන් ඇසුරේ සිදු කරන ඔළුබක්කන් නැටවීම, විකාර රූපී නැටුම් සංදර්ශන දැන්වත් නවතා දැමිය යුතුයි. එමඟින් අපට බෞද්ධත්වයේ සුවිශේෂිත්වය හා අගය මුළු රටටම පෙන්වා දිය හැකියි. එදා අනුබුදු මිහිඳු හිමියන් මෙරටට හඳුන්වා දුන්නේත් මෙවන් වූ චාම් වූත් සරළ වූත් ප්‍රතිපත්ති පූජාවට බරවූත් බෞද්ධ සම්ප්‍රදායක් හා ශිෂ්ඨසම්පන්න වූ සම්ප්‍රදායකුයි.* බුදු දහමේ චිර පැවැත්මට දායකත්වය ලබාදිය යුත්තේ පැවිදි සමාජය විතරද ගිහි සමාජයට මේ පිළිබඳ වගකීමක් නැති ද?බොහෝ දෙනකු සිතන්නේ ගිහි සමාජයට බුදු දහම ගැන වගකීමක් නැහැ. එහි වගකීම සම්පූර්ණයෙන් ම ඇත්තේ පැවිදි පක්ෂයට පමණයි කියා. ඒත් එහි කිසිදු යථාර්ථයක් නැහැ. පැවිදි පක්ෂය විදිහට අපගේ හිමිවරුනට පුළුවන්කම තිබෙන්නේ බුදුදහම පිළිබඳ වූ මාර්ගයන් පෙන්වා දීම ආදි කරුණු සහ අවශ්‍ය උපදෙස් හා ආගමික පාර්ශවයෙන් සිදුවිය යුතු වගකීම් ඉටු කරනවා. එහෙත් ගිහි බෞද්ධයනට ඇති වගකීම් මෙතැනින් ඉවරයැයි සිතීම නුසුදුසුයි. ගිහියාටත් බුදු දහම විෂයෙහි විශාල වගකීමක් තිබෙනවා. හිමිවරුනට පමණක් වගකීම් පැවරීම කිසිසේත් සුදුසු දෙයක් යැයි සිතීම එතරම් සුදුසු දෙයක් නොවෙයි. ගිහියනුත් තම ආගමික විෂයෙහි ඇති වගකීම මනා ලෙස වටහාගත යුතුයි. ඒ අනුව කටයුතු කළ යුතුයි.* පොසොන් උත්සවය ධර්ම දූත මෙහෙවර දහම් ප්‍රචාරය වැනි දේ මූලික කරගත් උත්සවයක්. මීට වසර දෙදහස් පන්සියයකටත් එහා ගිය අතීතයේ දී මිහිඳු මාහිමියෝමෙරටට වැඩියේ ධර්ම දූත මෙහෙවරකට එහෙම නැතිනම් දහම තුළ මෙරට ජනතාව පිහිට වීමට. මේ තත්ත්වය තුළ වත්මන් ජනමාධ්‍යටත් දහම් ප්‍රචාරය වැනි දේ පිළිබඳ විශාල වගකීමක් තිබෙනවා නේද. ඔවුන් කෙතරම්දුරට ඔවුන්ගේ වගකීම් ඉටු කරනවාද?ඔබ කියූ විදිහට ම වර්තමානයේ දී ජනමාධ්‍ය විශාල වගකීමක් හා එම වගකීම ඉටු කිරීමට විශාල ශක්තියක් පැවරී තිබෙනවා. ඒත් මේ තත්ත්වය මෙරට මාධ්‍ය විසින් කෙතරම් දුරට තේරුම්ගෙන තිබෙනවාද යන්න විමසා බැලිය යුතුයි.අද බොහෝ මාධ්‍ය වැඩි අවධානයක් යොමුකර ඇත්තේ විනෝදය සම්පාදනය කරන ජනතාවට විනෝදය සපයන ආයතන විදිහටයි. එහෙත් ජනමාධ්‍යයක් කියූ විට එම මාධ්‍යයට විශාල වගකීමක් තිබෙනවා. ඒ වගකීම තේරුම් ගෙන කටයුතු කළ යුතුයි.ආගමික සහජීවනය අවබෝධය යන දේවල් ඉස්මතුවන විදිහටත් කටයුතු කළ යුතුයි. මෙහි දී විද්්‍යුත් මාධ්‍යවලට විශාල වගකීමක් හා ශක්තියක් තිබෙනවා දහම් ප්‍රචාරණයට මාධ්‍ය භාවිතා කරන්නට. දැනුත් ජනමාධ්‍යවලින් මෙවැනි සද්කාර්යයන් වෙනවා මා එය එහෙම නොවෙයි කියලා කියන්නේ නැහැ. ඒත් ප්‍රමාණවත් භාවයේ මදකමක් තමයි තිබෙන්නේ. මෙතැනදි ජනමාධ්‍ය වෙත ලැබී ඇති ශක්තිය යොදා ගත යුතුයි. යහපත් දේ ධාර්මික දේ සමාජයට ලබාදීමට උත්සුක විය යුතුයි. එමඟින් තමයි ජනමාධ්‍ය වගකීම සමාජයට නිසි ලෙස ඉටු වුණා කියලා පිළිගැනීමට පුළුවන්කම ලැබෙනවා.මම කියන්නේ නැහැ මාධ්‍යවල සම්පූර්ණ කාලය සම්පූර්ණ ඉඩ ප්‍රමාණය ධර්ම ප්‍රචාරයට පමණක් දහම් වැඩසටහන්වලට පමණක් අවධානය යොමුකළ යුතුයි කියා මා කියන්නේ නැහැ ඒත් තමන්ගේ වගකීම හා යුතුකම මාධ්‍ය තේරුම් ගත යුතුයි.* යුද්ධයෙන් පසු රට තුළ සහජීවනය සමගිය පිළිබඳව කතිකාවතක් ඇති වී තිබෙනවා වියත් හිමිනමක් ලෙස ඔබවහන්සේ මේ තත්ත්වය පිළිබඳව දරන්නේ මොන විදිහේ මතයක් ද?බුදු දහමේ මූලික හරය සහ අර්ථය ලෙස හඳුන්වන්න පුළුවන්කම තිබෙන්නෙත් මෛත්‍රීය, සහජීවනය වැනි කරුණුයි. ඒ නිසා අපට ජාතියක් විදිහට රටක් විදිහට මෛත්‍රීය සහජීවනය, ආගමික නැඹුරුව අමුතුවෙන් හඳුන්වා දිය යුතු දෙයක් නොවෙයි. අද සිදුකළ යුත්තේ එම පැරැණි සම්ප්‍රදායන් යළි මතු කිරීමත් වැඩි වර්ධනය කිරීමත් පමණයි.යුද්ධයෙන් තොර සාමකාමී වටපිටාවක් තුළ රට දියුණු කිරීමටත් ඒ සඳහා අවශ්‍ය මංපෙත් විවෘත කිරීමටත් පුළුවන්කම ලැබී තිබෙනවා. එය මූලික සාධක විදිහට තමයි මෛත්‍රීය සහ සහජීවනය යන කරුණු සලකන්න පුළුවන්. මෛත්‍රීය හා සහජීවනය මූලික කර ගත් සමාජයක් තුළ දහම දැහැමි බව ඉතාමත් ඉහළින් ආරක්ෂා වෙනවා.* සම්බුද්ධත්ව ජයන්තිය පසුගිය වෙසක් සමයේ දී මහා ඉහළින් සමරණු ලැබුවා. මේ සම්බුද්ධත්ව ජයන්තිය ආශ්‍රිතව දහම් ප්‍රබෝධයක් හා ආගමික උනන්දුවක් ඇති වූවා. මේ පිළිබඳව ඔබ වහන්සේගේ අදහස මොන වගේද?මෙවැනි උත්සව අවස්ථාවක් ආශ්‍රිතව ඔබ කියූ ආකාරයේ ආගමික උනන්දුවක් ඇති වෙනවා. එය ස්වභාවික තත්ත්වයක්. අප මේ විදියේ උනන්දුවීම් දීර්ඝ ලෙස ආරක්ෂාකර ගත යුතුයි. එමඟින් ජාතික ආගමික පුනරුදයක් ඇති කර ගත හැකියි.* ආගමිකතත්වය සහ දේශපාලනය අතර සබඳතාවයක් ඇති බවට වර්තමානයේදී අපට දැක ගැනීමට පුළුවන්කම තිබෙනවා. මෙවැනි සබඳතාවයක් පිළිබඳව ඔබ වහන්සේගේ අදහස මොන විදිහට ද ඉදිරිපත් කළ හැක්කේ?දේශපාලනය සහ ආගමිකත්වය අතර සබඳතා තිබිය යුතු නැහැ. ඒත් ආගමික දියුණුවට දේශපාලනයේ සහයෝගය ලබා ගැනීම වරදක් නැහැ. ඒත් දේශපාලනය කරන අය ආගමික කරුණු හරහා ඉදිරියට යාමට කවුරුන් හෝ උත්සාහ කරනවානම් එය සුදුසු දෙයක් නොවෙයි. මේ පිළිබඳව මගේ මතය එයයි.දේශපාලනය සහ ආගමිකත්වය අතර තිබිය යුත්තේ මේ විදියේ සබඳතාවයක්. ජාතික වශයෙන් සියල්ලටම උපදෙස් අනුශාසනා ලබාදිය යුතුයි..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>14</day>
    </date>
    <link>http://www.dinamina.lk/2011/06/14/_art.asp?fn=f1106142</link>
    <topic>සයිබර් අපරාධ ගැනඅපේ සමාජය දැනුවත් නෑ</topic>
    <author>සටහන සහ ඡායාරූප නිලුකා ඩී. තිලකරත්න</author>
    <content>* පරිගණක හා ජංගම දුරකතන භාවිත කරමින් සිදු කරන අපරාධ සම්බන්ධයෙන් පැහැදිලි කිරීමක් කළහැකි ද ?තොරතුරු සැකසීමේ හැකියාව දරණ ඉලෙක්ට්‍රොනික හෝ සමාන උපකරණයක් පරිගණකයක් ලෙස හඳුනාගත හැකියි. ජංගම දුරකතනයක්, ඒටීඑම් (ATM) යන්ත්‍රයක්, පරිගණකයක් යන්නට යොදා ගත හැකියි. පරිගණකය කෙරෙන් ඉටු කරන්නා වූ බොහෝ කාර්යයභාරයන් ප්‍රමාණයක් අද ජංගම දුරකතනය තුළිනුත් ඉටු කර ගත හැකියි.මේ ඉලෙක්ට්‍රෝනික මාධ්‍යගත උපකරණ විෂයෙහි සිදු කෙරෙන්නා වූ අපරාධ උදෙසා සුවිශේෂී වූ පනත් කෙටුම්පත් අපට හඳුනා ගත හැකියි. තොරතුරු තාක්ෂණ පනත සාක්ෂි විශේෂ විධිවිධාන පනත සහ ඉලෙක්ට්‍රොනික ගනුදෙනු පනත ඒ යටතට ගැනෙනවා. එසේ ම නිරන්තරයෙන් සිදු විය හැකි අපරාධ යටතේ සුවිශේෂී කරුණු කිහිපයක් සඳහන් කළ හැකියි.ප්‍රකාශන අයිතියක් හිමි ජාලගත දත්ත ගබඩාවට දත්ත බාගත කිරීම දඬුවම් ලැබිය හැක්කක්. උදාහරණයක් ලෙස මෘදුකාංග වැනි ප්‍රකාශන අයිතිය තහවුරු කළ හැකි ලිපිගොනු බාගත කර ගැනීම සඳහන් කළ හැකියි. එවැනි අපරාධයක් සිදු කිරීම සඳහා ජංගම දුරකතනය වුව ද භාවිත කිරීමේ ඉඩ කඩ ඇත. අපරාධ පනතේ සඳහන් අපරාධ දහයම ජංගම දුරකතනයක් ඔස්සේ සිදු කළ හැකි ඒවා ය.ඉහත පරිදි අනෙකකුගේ වැඩසටහනකට හෝ පරිගණකයකට අදාළව පෞද්ගලිකත්වය නැති කිරීම ‘හැකිං’ ලෙස හඳුනා ගන්නවා. මෙම (හැකර්වරු) දත්ත සොරුන් අහිංසක වරදකරුවන් ලෙස සඳහන් කළ හැකියි. ඊට හේතුව ඔවුන් වෙබ් අඩවිවලට පිවිස තොරතුරුවලට හානියක් නොකිරීමයි.එහෙත් මෙලෙස අනවසරයෙන් ඇතුළුව ඒ මගින් තව තව අපරාධ කිරීමට පෙළඹෙනවා නම් පනතේ හතර වැනි වගන්තිය ඔවුන් හඳුනාගන්නේ ක්‍රැකර්ස් යනුවෙනි.යම් වැඩසටහනක් අනවසරයෙන් වෙනස් කිරීම දත්ත ගබඩා කිරීම පිළිබඳ කිසිදු අයිතියක් හිමිකරුට හැර අන් අඅයකුට නොමැති බව පස් වැනි වගන්තියේ දී සඳහන් කෙරෙනවා. අන්තර්ජාතික වශයෙන් වුව ද මේ පරිගණක අපරාධකරුවන් කොටස් තුනකට බෙදා වෙන් කොට හඳුනා ගැනෙනවා. එනම් හැකිං, ක්‍රැකිං හා මොඩිෆිකේෂන් නමිනි.පනතට අනුව ජාතික ආරක්ෂාවට, මහජන සාමයට, රටේ ආර්ථිකයට හානිදායි අයුරින් යමකු පරිගණකය භාවිත කිරීම බරපතල වරදකි. නීති විරෝධී ලෙස පරිගණක වැඩසටහන්වලට අදාළ දත්ත ලබා ගැනීම, පිටපත් කිරීම හා සැකසීම වැනි බොහෝ නීති විරෝධී කටයුතු උදෙසා අවම ලක්ෂයක දඩයක් සහ මාස හයක සිර දඬුවම් නියම කළ හැකි ය. මෙවැනි පරිගණක ආශ්‍රිත අපරාධයන්ට තාක්ෂණය, දැනුම, භාවිත උපකරණයන් ගේ සූක්‍ෂමතාව ආදී සාධක ප්‍රමුඛ වශයෙන් බලපෑම් ඇති කරනවා. එහෙත් පරිගණක හා ඉලෙක්ට්‍රෝනික සාක්ෂිවලට අදාළ මේ ඔහාරික කරුණු රටින් රටට වෙනස් ස්වභාවයක් උසුලනවා.පරිගණක වැඩටහනක් හා දත්ත නීති විරෝධී ආකාරයට පිටපත් කිරීම උදෙසා අවශ්‍ය උපකරණ සහ මෙවලම් සැපයීමත් වරදක්. ජංගම දුරකතන සේවා සැපයුම්කරු විසින් රහස් අංක වැනි දුරකතන හා සම්බන්ධ දත්ත තෙවැනි පාර්ශවයකට ලබාදීමත් දඬුවම් ලැබිය හැක්කකි. එසේ මැදිහත්වීමට සේවා සැපයුම්කරුට කිසිසේත් හැකියාවක් ඇත්තේ නැත. මෙවැනි වැරදිවලට අනුබල දීමත් තහනම් ය.* යම් පරිගණක අපරාධයක් සිදු වූ පසු ඒ සම්බන්ධයෙන් කටයුතු කරන ආකාරය පැහැදිලි කළ හැකි ද ?එවැනි අපරාධයක දී විමර්ශනය කළ යුතු ක්‍රමවේදය පිළිබඳ පරිගණක පනතේ දෙවන කොටසෙහි විස්තර කෙරෙනවා. එහි දී විමර්ශකයෙක් ලෙස හඳුනා ගන්නේ තොරතුරු තාක්ෂණ විද්‍යාවේ උපාධිධාරියෙක්. ඔහු උපකුලපතිවරයා ගේ අනුදැනුම මත විෂය භාර අමාත්‍යවරයා විසින් හා ගැසට් නිවේදනය මගින් තෝරා පත් කර ගනු ලබන්නෙක්.පරිගණක ජාල, මෙවලම්, උපාංග ආදී සම්බන්ධ පරීක්ෂණ පැවැත්වීමට ඔවුන්ට සියලු බලතල හිමි ය. මෙහි විශේෂ ලක්ෂණය නම් සෝදිසි වරෙන්තුවක් නොලබා ම පොලිස් උප පරීක්ෂකවරයෙකුට පහළ නොවන නිලධාරියකු සමග මෙම නිලධාරීන්ට ඕනෑම ස්ථානයකට ගොස් විමර්ශන කටයුතු කළ හැකි වීමයි. එහි දී වරදකරුවන් සිය භාරයට අත් කර ගත හැකි ය. අවශ්‍ය වුවහොත් දින හතක් දක්වා තොරතුරු ආරක්ෂා කරන ෙලෙසට නියෝග නිකුත් කිරීමටත් බලය ඇත. ඒද ප්‍රමාණවත් නොවී නම් මහේස්ත්‍රාත්වරයකු ගේ නියෝග මත දින 90 ක කාලයක් දක්වා අදාළ දත්ත ආරක්ෂා කරන ලෙස නියෝග කළ හැකි ය.* මෙහිදී යොදා ගැනෙන සාක්ෂි වශයෙන් ඉදිරිපත් කරන මූලාශ්‍ර පිළිබඳ සඳහන් කළොත් ?හුවමාරු වන ඊමේල් පණිවුඩ සාක්ෂි වශයෙන් අධිකරණය හමුවේ ඉදිරිපත් කළ හැකියි. මෑතක දී කොළඹ වාණිජ මහ අධිකරණ නිවේදනයට අනුව කෙටි පණිවිඩ සාක්ෂි වශයෙන් පිළිගෙන එම සාක්ෂි යොදා ගැනීමට නීත්‍යානුකූල හැකියාව තිබෙනවා.එනිසා ජංගම දුරකතන හරහා හුවමාරු කෙරෙන කෙටි පණිවුඩ (SMS,MMS) අවශ්‍ය නම් සේවා සැපයුම්කරු හරහා සංරක්ෂිත කොට සාක්ෂි ලෙස අධිකරණයට ඉදිරිපත් කිරීමේ හැකියාව ඇති බව පරිගණක පනතේ දෙවන කොටසේ සඳහන් වනවා. මේ අනුව කඩදාසි මාධ්‍ය ඔස්සේ සිදු කෙරෙන ලිපි ගනුදෙනු සේ ම පරිගණකය ජංගම දුරකතනය ඔස්සේ ඉලෙක්ට්‍රොනික මාධ්‍යයෙන් සිදු කෙරෙන ගනු දෙනු ශ්‍රී ලංකා නීතිය ඉදිරියේ වලංගු ලේඛණ සේ පිළි ගැනෙනවා.* මෙවැනි අවස්ථාවකදී කටයුතුª කළ යුතු ආකාරය පිළිබඳ සමාජීය දැනුම අල්ප වීම ප්‍රධාන ගැටලුවක් නේද ?එය පැහැදිලි ප්‍රශ්නයක්. මේ විෂය සම්බන්ධ නීතිමය රාමුව කෙරේ පවතින අල්ප දැනුම ඊට හේතු වනවා. මේ උපාංග හරහා සිදු කෙරෙන වරදකදී කටයුතු කළ යුතු ආකාරය පිළිබඳ වැටහීමක් නොමැති විටක දී සිදු වන්නේ වැරදිකරුවන් නීතියේ රැහැනට අසුකර ගැනීමට නොහැකි වීමයි.බොහෝ සේවා ස්ථානවල සේවක සේවිකාවන් අතර අසභ්‍ය හෝ අපහසුතාවට පත් වන කෙටි පණිවු හුවමාරුව දැනට පවතින ප්‍රවණතාවක්. බොහෝ පුද්ගලයන් කාන්තාවන් අවධානයට අපහසුවට පත් කිරීම සඳහා කරන මෙවැනි ක්‍රියාකාරකම් හිදි පීඩාවට පත් අය නිහඬතාව රකිනු දැකිය හැකියි. ලජ්ජාව නොදැනුවත්කම ඊට බලපාන ප්‍රධාන කරුණු වනවා. එහෙත් එම තත්ත්වය අපරාධකරුවන් නීතියේ ඉදිරියට ගෙන ඒමට ඇති අවස්ථාව මග හැරීමක්.මෙවැනි අසැබි කෙටි පණිවුඩ දිගින් දිගට ම ලැබීම නිසා මානසික පීඩාවන්ට පත් වන අය දිනෙන් දින වර්ධනය වෙමින් ඇත. එම කෙටි පණිවුඩ එවන්නෝ ජාතික වශයෙන් සයිබර් බුලින් (cyber bulling) නැමැති වරද සිදු කරයි. මෙවැනි අපරාධකරුවන්ට එරෙහිව රටේ පවතින සාමාන්‍ය නීතිය යටතේ සහ ඉලෙක්ට්‍රෝනික මාධ්‍යය ඔස්සේ සිදු කරන ලේඛණ සම්බන්ධයෙන් පවතින නීතිය ඔස්සේ පියවර ගත හැකියි.පොලිස් දෙපාර්තමේන්තුව මගින් ක්‍රියාත්මක විශේෂ පරිගණක අපරාධ අංශයක් ක්‍රියාවට නංවා තිබෙනවා.ළමයින් සම්බන්ධ අසභ්‍ය දෑ ප්‍රදර්ශනය කිරීම, බෙදා හැරීම මගින් සිදු කෙරෙන පරිගණක අපරාධ මෙහිලා විශේෂයෙන් සඳහන් කළ යුතුයි. මෙවැනි අවස්ථාවන් හි දී දණ්ඩ නීති සංග්‍රහය යටතේ මෙන් ම අපහාසය නැමැති දිලික්ත වරද යටතේ නීත්‍යානුකූලව කටයුතු කළ හැකියි.* ගෝලීයකරණය සමඟ ලොව බොහෝමයක් වාණිජ කටයුතු සිදු කෙරෙන්නේ අන්තර්ජලාය හරහායි. මෙවැනි අවස්ථාවන් හි දී නීතිමය රාමුව කෙබඳුද ?අන්තර්ජාලය භාවිත කොට ගෙන දේශීය වශයෙන් මෙන්ම අන්තර්ජාතික වශයෙන් වාණිඩ කටයුතු ඉතා වේගවත්ව සිදු කෙරෙනවා. ඒ සඳහා ඇතැම් විට තමන්ට ම අනන්‍ය වූ පරිගණක ජාල දැකිය හැකියි. කාලය දත්ත ගබඩා කිරීමේ දී අවම ඉඩ ප්‍රමාණයක් වැය වීම මුදල් විශාල වශයෙන් ඉතිරි කරගත හැකි වීම මේ ප්‍රවණතාව කෙරේ විශේෂයෙන් බලපාන කරුණුයි. මේ සම්බන්ධව ශ්‍රී ලංකාව තුළ ඉලෙක්ට්‍රොනික ගනුදෙනු පනත ක්‍රියාවට නංවා තිබෙනවා.ඊට සාමාන්‍ය ගිවිසුම් නීතියට ඇතුළත් බොහොමයක් සංකල්ප පොදු මූලධර්ම ලෙස පවත්වා ගෙන යනු ලබනවා. මේ ව විට ලෝකය තුළ වන ප්‍රවණතාව ඉලෙක්ට්‍රෝනික වාණිජ සහ (E Commerce) යන්නට ජංගම දුරකතන වාණිජ්‍යය (E Commerce) දක්වා වැඩි දියුණු වීමයි. ඒ අනුව මේ වන විට ජංගම දුරකතන භාවිත කිරීමේ ගිවිසුම් බිල්පත් ගෙවීම් ගුවන් ප්‍රවේශ පත්‍ර වෙන් කර ගැනීම ආදිය නිසා ජංගම දුරකතනය ඔස්සේ සිදු කෙරෙන ඕනෑ ම වාණිජ කටයුත්තක දී නීති අදාළ කර ගැනෙනවා..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>14</day>
    </date>
    <link>http://www.dinamina.lk/2011/06/14/_art.asp?fn=f1106143</link>
    <topic>සිව් වසරකින් පිබිදුණු අනුරපුරය</topic>
    <author>ජාතික සංවර්ධනය පිළිබඳමාධ්‍ය මධ්‍යස්ථානය www.development.lk</author>
    <content>වසර 2008 වනවිට අනුරාධපුර දිස්ත්‍රික්කයේ සමස්ත ජනගහනය 886945 ක් විය. ප්‍රතිශතයක් ලෙස ගත්කල 49.04%කි. ස්ත්‍රී ජනගහනය 452009 කි. ජාතීන් අනුව ජනගහනය වර්ග කළ විට සිංහල ජනයා 808859 ක් වේ. එය සමස්ත ජනගහනයෙන් 91.20%කි. මුස්ලිම්වරුන් 72289 කි. දෙමළ 4502 කි. වෙනත් ආගම් අදහන ජනයා 1295 වැනි සුළු පිරිසකි.ආගම අනුව ජනගහනය වර්ග කළ විට දී බෞද්ධ ජනයා 803459 ජීවත් වන විට, ඉස්ලාම් ආගම අදහන්නෝ 72328 දෙනෙකි. හින්දු සහ ක්‍රිස්තියානි ආගම් අදහන ජනතාව 3844 සහ 7128 වේ.දිස්ත්‍රික්කයේ කර්මාන්ත අංශයේ අනුයුක්ත සේවක සංඛ්‍යාව 24592 කි. එයින් කුඩා පරිමාන ආයතන 3453 කට අදාළ සේවක සංඛ්‍යාව 7632 කි.එයින් මහා පරිමාන ආයතන 53 ක් තුළ සේවකයින් 9710 ක් සේවය කරනු ලබති.අනුරාධපුරය ප්‍රධාන පෙළේ කාර්යාලයවලට අමතරව තැපැල් සහ උප තැපැල් කාර්යාල 246 ක්, නියෝජිත තැපැල් කාර්යාල 16 ක් පසුගිය වකවානුව තුළ දිස්ත්‍රික්කය තුළ පිහිටුවා ඇත.ගොවිතැනට මුල් තැන2008 වර්ෂය තුළ දී අනුරාධපුර දිස්ත්‍රික්කයේ පමණක් වී මෙ. ටො 12357 ක අස්වැන්නක් ලබා ගැනීමට හැකියාව ලැබුණු අතර, ඒ ඉඩම් හෙක්ටයාර 812554ක් වැපිරිණි. ඒ සඳහා දිස්ත්‍රික්කය තුළ පිහිටි මහා වාරි කර්මාන්ත 31092 ක සහාය ලැබිණි. වී වගාවට අමතරව එළවළු, අතිරේක භෝග, ධාන්‍ය වගා කළ බිම් හෙක්ටෙයාර 6324 කි. ඉන් ලද අස්වැන්න කි. ග්‍රෑ. 3513000කි. 2008 වසරේ දී දිස්ත්‍රිත්කයේ ඉඩම් පරිහරණ රටාව අනුව කුඹුරු ඉඩම් සඳහා හෙක්ටෙයාර 128719.79 ක් ද හේන් ඉඩම් සඳහා හෙ 59084.05ක්ද වෙන්ව ඇත. පසුගිය වසර 3 ක සංවර්ධන ක්‍රියාකාරකම් සහ 2008 සංවර්ඳධන ඉලක්ක සීරු මාරුවෙන් ගණනය කිරීමේ දී කෘෂි ක්ෂේත්‍රය සඳහා විය යුතු පරිද්දෙන් රජය වැඩි අවධානයක් යොමු කර ඇති බව පෙනී යයි.මහින්ද චින්තන ජාතික ප්‍රතිපත්තියට අනුව එක් ගමක් එක් වගාවක් සඳහා රු. මි. 10ක පැළ නිෂ්පාදන ඉලක්කයක් වෙත සාර්ථකව ළං වෙමින් පවතී. මෙහි නිෂ්පාදනය කරන පැළ අදාළ වැඩ සටහන සඳහා කෘෂි සංවර්ධන සමූපකාර සමිතිවල නිර්දේශය මත ලබාදෙනු ලැබේ. 2010 දී දැනට පවතින පැල 18 ක තවාන් සංඛ්‍යාව 20 දක්වා වැඩි කිරීමත් එමගින් වාර්ෂික දළ නිෂ්පාදනය ඉහළ නංවා පලාතට අදාළ පැල හා රෝපණ ද්‍රව්‍ය සුලභ කිරීමට බලාපොරොත්තු වේ. පළාත් කෘෂි අමාත්‍යාංශය මගින් මේ වන විට ළිං 3573 ක් සදහා ආධාර ලබා දී ඇති අතර ලබන වසරේ දී මේ වන විටත් කැනීම් කර ඇති මහා ලිං ප්‍රතිසංස්කරණය සඳහා අරමුදල් ලබා දීමටත් ඒ ආශ්‍රිත බෝග රටා හා නව තාක්ෂණය යටතේ කෘෂි කර්මාන්තය ඉහළ නැංවීමටත් අදහස් කර සිටී.තරුණ ගොවි සංවිධාන හා ග්‍රාමීය මට්ටමේ තරුණ ගොවි සමාජ ඇතිකර ඒ හරහා කෘෂිකර්ම දැනුම හා අත්දැකීම් හුවමාරු කර ගැනීමටත්, තරුණ ගොවි ව්‍යවසායකත්වයක් ගොඩ නැගීමටත් ඒ සඳහා රු.මි. 4.0ක් වෙන්වූ අතර ඒ සදහා ගිය වියදම රු. මි. 0.246ක් වේ.සැරිසර ගෙවතු2007 වසරේ දී ඇරඹි ගෙවිලියක සවිය ජාතික වැඩසටහන යටතේ පළාත් මට්ටමින් ගෙවතු 3000ක් ආරම්භ කෙරුණි.. 2009 වර්ෂය වන විට අපේක්ෂිත ගෙවතු සංඛ්‍යාව 1000කි. ඒ සඳහා රු. මි. 1 ක මුදලක් වෙන්ව ඇත. ව්‍යාපාරික ගොවිතැන සඳහා දිරිගැන්වීමේ වැඩසටහන් ක්‍රියාත්මක වීමේ දී වාණිජ භෝග සඳහා ප්‍රමුඛතාවය හිමි වේ. ඒ අනුව බුලත්, ගම්මිරිස්, කිලෝ පේර සහ කොස් වගාවන් දිරි ගැන්වීම සඳහා රුපියල් මිලියනයක මුදලක් අනුමත වූ අතර. එහි වියදම රු.මි. 0.647 ක් වේ. ආර්ථික භෝග සඳහා හොඳ මිලක් ලබාදීමේ අරමුණින් මැදවච්චිය ආර්ථික මධ්‍යස්ථානය කඩිනමින් ඉදකිරීමට අපේක්ෂිතයි. ගෙවතු වගාව සංවර්ධනය කිරීමේ වැඩසටහන ද මේ වන විට අපේක්ෂිත අරමුණු කරා ළංව ඇත. මෙම ව්‍යාපෘතිය යටතේ ප්‍රතිලාභීන් වෙත පොල් පැල, මී මැසි පෙට්ටි, මල් බාල්දි වැනි ගොවි උපකරණ ලබා දීම සිදුවේ 2008 වසරේදී එය රු.මි.1.36 ක් වියදම් විණි.ගෙවතු බීජ පැකට් 15000ක් කෘෂි සංවර්ධන සමූපකාර සමිති හරහා 2009 වසරේ දී ලබා දුන් අතර, ඒ සඳහා රු. මි. 0 5 ක් වෙන් කර ඇත. මේ වැඩසටහනේ මූලික අරමුණක් වන්නේ නව ගෙවතු වගා සංස්කෘතියක් ඇති කිරීමයි. තරඟකාරීත්වය හා ඇගයීම තුළින් ගෙවතු හිමියන් ධෛර්යමත් කර පවුලකට අවශ්‍ය එලවළු ගම ආශ්‍රිතව නිෂ්පාදනය කිරීමට මින් බලාපොරොත්තු වෙයි. “එක් ගමක් එක්වගාවක්” වැඩසටහන ගම්මාන 40ක් තුළ ක්‍රියාත්මක වේ. එහි දී කිලෝ පේර, ඇඹරැල්ලා, පැෂන් ෆෘට්, කිරි අල, ඉඟුරු යන භෝගයන් වගා කෙරේ 2008 වර්ෂයේ දී ඒ සඳහා වැය වූ වියදම රුපියල් මිලියනයකි.කාබනික පොහොර නිෂ්පාදනය දිරිගැන්වීමේ වැඩසටහන මත පළාත් කෘෂිකර්ම දෙපාර්තමේන්තුව මගින් ක්‍රියාවට නංවන්නේ රේඛීය නිෂ්පාදන අමාත්‍යාංශය යටතේ ය. ඒ සඳහා රු. මි’ 0.5 අනුමතව ඇත. නව කෘෂිකර්ම පද්ධති පාංශු සංරක්ෂණය පාසල් සිසුන් අතර කෘෂි තාක්ෂණික දැනුම ව්‍යාප්ත කිරීම ගොවි ජනතාවට අවශ්‍ය විවිධ පුහුණු වැඩසටහන් ක්‍රියාත්මක කිරීම යන කරුණු සඳහා රු.මි’ 2.55 ක මුදලක් වියදම් වී ඇත.ආර්ථික භෝග යටතේ ඉඩඉරිඟු මහව දිස්ත්‍රික්කය තුළ බෙහෙවින් ජනප්‍රිය වී ඇත. 2010 වර්ෂය වන විට අලුතින් අක්කර 2500ක බඩඉරිඟු වගාවක් ව්‍යාප්ත කිරීමට බලාපොරොත්තු වේ. ඒ සඳහා රු.මි. 1.5 ක ප්‍රතිපාදන වෙන්ව ඇත.ගම්දොරට විදුලියජාතික විදුලි පද්ධතියෙන් ආවරණය නොවන පළාතේ ජනතාව ගේ විදුලි අවශ්‍යතාවය සපුරාලීම තුළින් ජන ජීවිතය ආලෝකමත් කර ඔවුන්ගේ ආර්ථිතය නගා සිටුවීමට ග්‍රාමීය විදුලි ව්‍යාපෘතිවල අරමුණයි. 2006 වර්ෂයේ සිට 2009 වර්ෂය දක්වා මූල්‍ය ප්‍රගතිය 100% සිට 65% දක්වා අවම කර ගැනීමට හැකියාව ලැබුනේ සමස්තයක් ලෙස දිස්ත්‍රික්කය පුරාවට විදුලිය ලබා දුන් නිසාවෙනි. 2006 වර්ෂයේ දී ග්‍රාමීය විදුලි ව්‍යාපෘති සඳහා ඇස්තමේන්තු ගත කළ රු.30,000,000 මුදලින් වැය කළ මුදල වූයේ රු. 29,989,051.40 කි. 2007 වර්ෂයේ දී ඇස්තමේන්තුගත මුදල රු. 700,000ක් වේ. ඉන් වැය කළ මුදල රු.6790400 කි.. 2008 වර්ෂයේ දි ඇස්තමේන්තු ගත මුදල රු 25,000,000 කි.. ඉන් වැය කළ මුදල් ප්‍රමාණය රු.22,620,400.31 කි.. 2009 වර්ෂයේ දී මේ වන විට රු.. 19,577,456 ග්‍රාමීය විදුලිය සඳහා රජය වියදම් කර ඇත. මෙම ග්‍රාමීය විදුලි ව්‍යාපෘති අතරින් සුවිශේෂී ව්‍යාපෘතියක් වන්නේ නාච්චාදූව ප්‍රාදේශීය ලේකම් කොට්ඨාසයේ සුහදගම 272 තුලාන හීනාබෝලමුව ගමට විදුලිය සැපයීමේ ව්‍යාපෘතියයි. ඒ සදහා රුපියල් බිලියන 2. 6 ක මුදලක් වැය කර ප්‍රතිලාභීන් 261 දෙනෙකු සඳහා විදුලිය ලබා දී ඇත.අනුරාධපුර මහ රෝහලමේ ව්‍යාපෘතියේ මූලික අරමුණ වන්නේ අනුරාධපුර මහා රෝහල සඳහා අවශ්‍ය පහසුකම් හා වෛද්‍ය උපකරණ සම්පාදනය මගින් රෝහල් සේවා වැඩි දියුණු කිරීම හා උසස් කිරීම වේ. අනුරාධපුර මහ රෝහල එම පළාතේ වෙසෙන මිලියන 1.1 ක් පමණ වන ජනගහණයක් ආවරණය වන පරිදි සෞඛ්‍ය සේවාවන් සැපයීම සිදු කරනු ලබයි. මෙම ජනගහනයෙන් 80% පමණ මෙම රෝහල මගින් සේවය සැපයිය හැකි සීමාවේ වාසය කරයි. පළාතේ ඇති එකම ප්‍රධාන රෝහල අවට රෝහල් වල ප්‍රමාණවත් සෞඛ්‍ය සේවා පහසුකම් නොමැති නිසා විවිධ ප්‍රදේශවලින් රෝගීන් පැමිණීමත් රෝගීන් මාරු කර එවීමත් නිසා පුළුල් වෛද්‍ය ප්‍රතිකාර සේවාවක් ලබා ගැනීම සඳහා වඩා ජනාකීර්ණ රෝහලක් බවට පත්ව ඇත. ආරක්ෂිත සෞඛ්‍ය සේවාවක් සැපයීම සම්බන්ධව පවතින රෝහල් පරිහරණ අනුපාතය මගින් පවා ඉක්මවා යන ඉතා ඉහළ රෝගී සංඛ්‍යාවක් දැනට මෙම රෝහලේ ප්‍රතිකාර ලබයි. මේ රෝහල දැනට අවශ්‍ය්‍ය පහසුකම්වලින් තොරව ක්‍රියාත්මක වන අතර රෝගීන් සඳහා අපේක්ෂිත ප්‍රතිලාභ ලබා දීමට මෙය මහත් බාධාවක් වී ඇත. මෙම තත්ත්වය පිළිබඳ විශේෂ අවධානයක් යොමු කරමින් මෙම ව්‍යාපෘතිය සකස් කර ඇත.මාර්ග සංවර්ධනයඋතුරු මැද පළාත් දිළිඳු ගොවීන් තම ගොවිද්‍රව්‍ය හා නිෂ්පාදන වෙළෙඳපොළට ගෙන ඒමටත් අනාගතයට ගැලපෙන පරිදි ගම හා නගරය යා කර ඔවුන් ගේ ජීවිත සුඛිත මුදිත කරවීමටත් පළාත් මාර්ග සංවර්ධන අධිකාරිය උතුරු මැද පළාත් මාර්ග රැසක් ප්‍රතිසංස්කරණය හා නඩත්තු කිරීම් සිදු කරනු ලබයි..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>14</day>
    </date>
    <link>http://www.dinamina.lk/2011/06/14/_art.asp?fn=f1106144</link>
    <topic>වැඩිහිටි නිවාස සංස්කෘතියේ හෙට දවස</topic>
    <author>පේ‍්‍රමා රාජපක්‍ෂ විශ්‍රාමික නියෝජ්‍ය විදුහල්පතිනි</author>
    <content>වර්තමාන ශ්‍රී ලංකාවේ සමාජ සංස්ථාව දෙස බලනවිට එහි ජනගහනයෙන් වැඩි ප්‍රමාණයක් වැඩිහිටියන් ලෙස සැලකිය හැකි ය. අප සාමාන්‍යයෙන් වැඩිහිටියන් ලෙස සලකන්නේ වයස අවුරුදු 60 ඉක්මවූ පුද්ගලයන් ය. 2000 වර්ෂය වන විට ශ්‍රී ලංකාවේ සෑම පුද්ගලයන් දස දෙනෙකුටම වයස අවුරුදු 60ට වැඩි පුද්ගලයන් එක් අයෙකු සිටි අතර 2025 වන විට එය 5:1ක් වනු ඇත. වයස අවුරුදු 18 සහ 60 අතර කාලය සාමාන්‍යයෙන් පුද්ගලයෙකුගේ ක්‍රියාකාරී වයස ලෙස හැදින්විය හැකි ය.පුරාණයේ සිට පවුලේ සාමාජිකයින් හා ළඟම ඥාතීන් විසින් පවුලේ වැඩිහිටියන් රැක බලා ගැනීම තම වගකීමක් ලෙස සැලකුනි. එහෙත් කල් ගතවන විට ඇතිවූ ප්‍රජා විද්‍යාත්මක, සමාජ, ආර්ථික හා සංස්කෘතික වෙනස්වීම් සමඟ මේ තත්ත්වය වෙනස් වී ඇත. වර්තමානයේ පවතින ආර්ථීක රටාව තුළ පුද්ගලයා කාලය ගැන නොතකා බොහෝ වේලාවක් තම කටයුතු සඳහා යොදවයි. එහි දී තම නිවසේ සිටින මවුපියන්ට, වැඩිහිටියන්ට සැලකීමට ඔහුට වේලාවක්, අවස්ථාවක් නොලැබේ. මේ නිසා ඔවුන්ට සැලකීම සඳහා වෙනත් ක්‍රමයක් යෙදීමට ඔහුට සිදුවේ. තමන් ගේ පවුල, එනම් බිරිඳ සහ දරුවන් වෙනුවෙන් ද ඉටුකළ යුතු යුතුකම්, කාර්යයන් රැසක් ඔහු පිට පැටවෙයි. මේ නිසා එම වැඩ කටයුතුවලින් තරමක් හෝ නිදහස් වීම සඳහා ඔවුහු පවුලේ වැඩිහිටියන් වැඩිහිටි නිවාසයක රැඳවීමට කටයුතු කරති.බ්‍රිතාන්‍යයන් විසින් ශ්‍රී ලංකාවට හඳුන්වා දෙන ලද කම්කරු වැටුප් ක්‍රමය නිසා අතීතයේ සිට පැවති රාජකාරි ක්‍රමය අහෝසි විය. ඒ නිසා පවුලේ වැඩිහිටියන් රැකබලා ගැනීමට විසඳුමක් ලෙස වැටිහිටි නිවාස ඇති විය. මෙම නිවාස සඳහා ස්වේච්ඡා ආධාර සහ පුණ්‍යාධාර ලැබුණු අතර රජයෙන්ද මුදල් ආධාර ලබාදෙන ලදී. මෙහි වැදගත් ම මූලධර්මය වූයේ ඉතාම සුදුසු අනාථ වැඩිහිටියන්ට ජීවත්වීමට කිසියම් ආකාරයක ආධාරයක් සැපයීමයි.අනතුරුව සමාජයේ ක්‍රමයෙන් ඇති වන්නට වූ වෙනස්කම් නිසා සමාජ සේවා දෙපාර්තමේන්තුව මගින් රජයේ ද වැඩිහිටි නිවාස ඇති කරන ලදී. මේ අතර කිසියම් මුදලක් ගෙවීමේ හැකියාව ඇති ධනවත් පුද්ගලයන් සඳහා වෙනම ම සුඛෝපභෝගී වැඩිහිටි නිවාස ඇති විය. මෙසේ දූ පුතුන් රැකියාවල යෙදීම නිසා ඔවුන්ගෙන් නිසි සංග්‍රහ, සත්කාර විඳීමට නොලැබෙන වැඩිහිටි පිරිස් සඳහා මෙසේ වැඩිහිටි නිවාස ඇති වන්නට විය. වැඩිහිටි නිවාසවල සිටින්නන්ගෙන් වැඩි දෙනෙක් තමන්ගේ වැඩ තමන්ට ම කරගත හැකි තත්ත්වයක සිටිති. අන් අයගේ උදව් අවශ්‍ය අය සිටින්නේ සුළු පිරිසකි. ශ්‍රී ලංකාවේ වයස්ගත ජනගහනයෙන් ආයතන ගත රැකවරණය සොයන්නේ 1%ක් පමණ වූ සුළු පිරිසකි. මොවුන් මේ නිවාසවලට පැමිණෙන්නේ සිය කැමැත්තෙන් නොව ඔවුන් රැක බලා ගැනීමට පවුලේ සාමාජිකයින් හෝ ඥාතීන් නිවෙස්වල නොමැති නිසා ය. මුදල් ගෙවන නේවාසිකයින්ට ඉඩකඩ ඇත්තේ නිවාස සුළු සංඛ්‍යාවක පමණි.වයස්ගත අය ඉතාම මහලු වනතුරු ස්වාධීන ජීවිතයකට ලැදියාවක් දක්වති. අවුරුදු අසූව ඉක්ම වූ පිරිස් මෙහි දී සැලකිල්ලට ගත යුතු ය. ඔවුහු වැඩිහිටි නිවාසයට වඩා තම නිවසේ ජීවත් වීම පි‍්‍රය කරති. නමුත් නිවැසියන් ගේ රාජකාරි සහ අනෙකුත් කටයුතු නිසා ඇති වන අවිවේකී බව නිසා ඔවුන්ට සැලකීමට කාලය ප්‍රමාණවත් නැත. එසේ ම වර්තමාන ජීවන රටාව අනුව බොහෝ දෙනෙක් ආර්ථික අපහසුතාවලින් පීඩා විඳිති. ඒ අතර මවුපියන්ට ද සැලකීමට සිදුවීම ඔවුන්ට දුෂ්කර කටයුත්තකි. වයස්ගත වනවිට සෞඛ්‍යයේ පිරිහීමක් ද සිදු වන අතර විවිධ බෙලහීනතා ඇතිවනු පෙනේ. අඩු ආදායම් සහිත පිරිසකට රජයෙන් දෙනු ලබන ආධාර දීමනාව ඔවුන්ට ජීවත් වීමට ප්‍රමාණවත් නැත. ජීවත්වීමට අවශ්‍ය අවම පහසුකම් හෝ ඔවුන් සපයා ගත යුතු ය. අවශ්‍ය වන්නේ පිං පිණිස යමක් දීම නොව ඔවුන් ගේ තත්ත්වය තේරුම් ගෙන යම් ඵලදායී කටයුත්තක් සම්බන්ධ දීමනාවක් ලබා දීම ය.වැඩිහිටියන් ගේ මහලු වයස හා සම්බන්ධ රෝග මැඩ පැවැත්වීම සඳහා සෞඛ්‍ය විධි සැපයිය යුතු ය. රජය මගින් වැඩිහිටියන්ට විශ්‍රාම වැටුප් සහ ජීවනාධාර ලෙස ද විශාල මුදලක් යොදවනු ලැබේ. ශ්‍රී ලංකාවේ විශ්‍රාම ගන්නා වයස ලෙස සැලකෙන්නේ අවුරුදු 60 ය. නමුත් වැඩිවන ජීවිත අපේක්‍ෂාවලට අනුව කලින් කල විශ්‍රාම ගැන්වීමේ වයස වැඩි කළ හැකි ය. එයින් වැඩ කරන කාලසීමාව මත අඩු පීඩනයක් ඇති විය හැකි ය. එමෙන් ම වැඩිහිටියන් ගේ සෞඛ්‍යය පිළිබඳ ද අනෙක් රෝගීන්ට මෙන් ම විශේෂඥ පුහුණු වෛද්‍ය පිරිසක් ඇති කළ යුතු ය. වැඩිහිටි නිවාස සඳහා ඇති අඩුව දිවා සුරැකුම් මධ්‍යස්ථාන මගින් පිරිමසා ගත හැකි වනු ඇත. නිවැසියන් උදේ රැකියාවට ගොස් සවස ආපසු නිවසට එනතුරු වැඩිහිටියන් බලා ගැනීමට සුදුසු ස්ථාන හා පහසුකම් සැපයිය හැකිය. මේ මගින් මවුපිය, දූදරු සම්බන්ධතාව ද තවදුරටත් තහවුරු වනු ඇත. ගෘහ සේවකයින් සඳහා යන වියදමද ඉතිරි කරගත හැකි ය. ගෘහ සේවකයින් නිසා ඇතිවන ආරවුල ද එමගින් විසඳා ගත හැකි වේ. මෙහෙකරුවන් යොදවා නොව දරුවන් තමන්ම වියපත් වූ මවුපියන්ට සැලකීම මවුපියන්ට ද සතුටක් ගෙන දෙන්නකි. දරුවන් කෙරෙහි ඇති ආදරය තවත් වැඩිකරවන්නකි..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>15</day>
    </date>
    <link>http://www.dinamina.lk/2011/06/15/_art.asp?fn=n1106151</link>
    <topic>ආසනික් කුමන්ත්‍රණයටබහුජාතික කොම්පැනිත්</topic>
    <author>නුවන් කොඩිකාර</author>
    <content>ශ්‍රී ලාංකිකයාගේ ප්‍රධාන දේශීය ආහාරය වූ බත්; කෑමට ගැනීම එපා කරවීම සඳහා විවිධ උපායමාර්ග ක්‍රියාත්මක වේ. ඒ මගින් සහල් නිෂ්පාදනය දුර්වල කොට බහුජාතික සමාගම්වල ආහාර ද්‍රව්‍ය මෙරට ප්‍රචලිත කිරීම ඉහත උපායමාර්ගවල ඉලක්කය වී තිබේ.මෙබඳු උපක්‍රම ගණනාවක් පිළිබඳ තොරතුරු හෙළිවෙමින් පවතින අතර බහුජාතික සමාගම් හා එම සමාගම්වල දේශීය නියෝජිතයන් බත් කෑම එපා කරවීමේ කුමන්ත්‍රණයක යෙදී ඇති බවද දැනගන්නට ලැබේ. මෙරට සහල්වල ආසනික් රසායනිකය ඇතැ’යි යන ප්‍රචාරය ද ඉහත කුමන්ත්‍රණයේ එක් අදියරක් බව දැනගන්නට ලැබේ.සහල්වල ආසනික් රසායනය ඇති බවට ගෙන ගිය අසත්‍ය ප්‍රචාරය මෙම කුමන්ත්‍රණයේ මූලික උපක්‍රමය වී ඇති බවද අනාවරණය වෙයි.සහල් පරිභෝජනය ප්‍රචලිත වීම කඩාකප්පල් කිරීම සඳහා ඇතැම් කණ්ඩායම් උත්සාහයක නිරත වන බවක් හෙළිවී තිබේ.සහල්වල ආසනික් ඇති බවට ගෙන යන ප්‍රචාරය මුළුමණින්ම අසත්‍ය බව පර්යේෂණ හා සංවර්ධන අධ්‍යක්ෂ නිමල් දිසානායක මහතා පවසයි. ඒ බව සනාථ කර ගැනීම සඳහා සහල් වර්ග 60 ක් ඇසුරින් කළ පර්යේෂණයකදී කිසිම හාල් වර්ගයක ආසනික් නැති බව තහවුරු කරගෙන තිබේ.මේ සියලු කරුණු අනාවරණය වූයේ ජනාධිපති මහින්ද රාජපක්ෂ මහතාගේ ප්‍රධානත්වයෙන් අරලියගහ මන්දිරයේ පැවැති ආහාර සුරක්ෂිතතාව සහ ජීවන වියදම් පාලන කිරීම පිළිබඳ ඇමැති අනුකාරක සභාවේදීය.ලොව ඉහළ ම තාක්ෂණික ශිල්පීය ක්‍රම භාවිතා කරමින් කාර්මික තාක්ෂණ ආයතනයේ දී අදාළ පර්යේෂණ සිදු කළ බව එම ආයතනයේ අධ්‍යක්ෂ ඒ.එම්. මුබාරක් මහතා මෙහිදී පැවසීය.ාසනික් අඩංගු බවට පැවසුණු පලිබෝධ නාශක 28ක් සම්බන්ධයෙන් ද කාර්මික තාක්ෂණ ආයතනය සිදු කළ පර්යේෂණවල දී ඉන් පලිබෝධනාශක 02ක ඉතා සුළු වශයෙන් ආසනික් අඩංගු බවට තහවුරු වී තිබේ. එම පලිබෝධනාශක වර්ග 02 විකිණීම, බෙදාහැරීම සහ ආනයනය මේ වන විටත් තහනම් කර ඇති බව පලිබෝධනාශක රෙජිස්ට්‍රාර් අනුර විජේසේකර මහතා මෙහිදී අනාවරණය කළේ ය.මේ පර්යේෂණ ප්‍රතිඵල පිළිබඳව ජනතාව දැනුවත් කරන ලෙස මහින්ද රාජපක්ෂ මහතා මෙහිදී අදාළ නිලධාරීන්ට උපදෙස් ලබා දුන්නේ ය.සහල්, එළවළු, කිරිපිටි ඇතුළු අත්‍යවශ්‍යය ආහාර ද්‍රව්‍යවල මිල උච්චාවචනයන් පිළිබඳව ඇමැති අනුකාරක සභාවේ කරුණු දීර්ඝ ලෙස සාකච්ඡා කෙරිණි. වී මිල සහ සහල් මිල ස්ථාවර මට්ටමක පවතින අතර, පසුගිය කාලය හා සැසදීමේ දී එළවළු මිලෙහි සැලකිය යුතු අඩුවීමක් දක්නට ලැබේ. බිත්තර සහ කුකුළු මස් මිල ද තවදුරටත් පහත වැටී තිබෙන බව මිල ප්‍රවනතා පිළිබඳව කරුණු ඉදිරිපත් කරමින් ක්‍රියාකාරී කමිටු අධ්‍යක්ෂිකා ජානකී කුරුප්පු මෙනවිය පැවසුවා ය.ලෝක මූල්‍ය අර්බුදය හමුවේ කිරිපිටි, සීනි, පරිප්පු, ලොකු ළූණු සහ තිරිඟු පිටි වැනි ආනයනික ආහාර ද්‍රව්‍ය තොග අවශ්‍ය මට්ටමින් පවත්වා ගැනීමේ අවශ්‍යතාවය ද මෙහිදී අවධාරණය කෙරිණි.මේ සාකච්ඡාව සඳහා ඇමැතිවරුන් වන නිමල් සිරිපාල ද සිල්වා, කෙහෙළිය රඹුක්වැල්ල, එස්.බී. නාවින්න, රාජිත සේනාරත්න , මහින්ද යාපා අබේවර්ධන , ජොන්ස්ටන් ප්‍රනාන්දු, නියෝජ්‍ය ඇමැතිවරුන් වන ගීතාංජන ගුණවර්ධන, එච්.ආර්.මිත්‍රපාල යන මහත්වරුන් ද , ජනාධිපති ලේකම් ලලිත් වීරතුංග , අග්‍රාමාත්‍ය ලේකම් එස්.අමරසේකර යන මහත්වරුන් සහ මහ බැංකු අධිපති අජිත් නිවාඩ් කබ්රාල් මහතා ඇතුළු අමාත්‍යාංශ රැසක ලේකම්වරු ද සහභාගී වී සිටියහ..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>15</day>
    </date>
    <link>http://www.dinamina.lk/2011/06/15/_art.asp?fn=n1106152</link>
    <topic>අකුසලින් දුරු වෙමු</topic>
    <author>මැටරඹ හේමරතන නාහිමි</author>
    <content>සමණා මයං මහා රාජ ධම්ම රාජස්ස සාවකා තමෙව අනුකම්පාය ජම්බුද්වීපා ඉධා ගතාසැදැහැවත්නි,අද පොසොන් පුර පසළොස්වක පොහොය දිනය යි. අනුබුදු මිහිඳු මහරහතන් වහන්සේ ඇතුළු ඉත්ථිය, උත්තිය, සම්භල හා භද්දසාල යන සිව් නමත්, සුමන සාමණේරයන් වහන්සේත්, භණ්ඩුක උපාසකතුමාත් යන ධර්ම දූත පිරිස ධර්මයේ පණිවුඩය රැගෙන ලංකාවට සැපත් වූයේ අද වැනි උතුම් දිනෙක යි.දඹදිව ධර්මාශෝක මහාධිරාජයාගේ දායකත්වයෙන් පැවැත් වූ තෙවැනි ධර්ම සංඝායනාවේ ප්‍රතිඵලයක් ලෙස අපට බුදු දහම ලැබුණි. මොග්ගලීපුත්ත තිස්ස මහරහතන් වහන්සේ ඇතුළු ශාසනභාරධාරී මහරහතන් වහන්සේලා අදහස් කළේ බුදු දහම දඹදිව සීමිත ප්‍රදේශයක පමණක් පැවතීමෙන් එය කිසිසේත් ජගත් ව්‍යාප්ත තත්ත්වයකට පත් නොවන බවයි.එබැවින් ධර්ම දූතයන් වහන්සේලා ගේ මාර්ගයෙන් එවකට දැනහැඳින තිබූ ලෝකයේ සෑම රටකට ම මේ නිර්මල ධර්මයේ පණිවුඩය රැගෙන යා යුතු බව උන්වහන්සේලා තීරණය කළ හ. ඒ අනුව රටවල් නවයකට ධර්ම දූත කණ්ඩායම් නවයක් පිටත්කොට යැවූ අතර ධර්මදූත ව්‍යාපාරය වඩාත් සාර්ථක වූයේ ලංකාවෙහි ය.මිහිඳු මහරහතන් වහන්සේ ප්‍රමුඛ ධර්මදූත පිරිස ඉතා කාර්යක්ෂම පිරිසක් වීමත්, දේවානම්පියතිස්ස රජතුමා ප්‍රමුඛ රටවාසීන් එය එකහෙලාම පිළිගැනීමත්, එයට හේතු විණි.අනුබුදු මිහිඳු මහරහතන් වහන්සේ ප්‍රමුඛ ධර්ම දූත පිරිස ලංකාවේ මිහින්තලයට සැපත් වූ අතර එහි දී හමු වූ රජතුමා ප්‍රමුඛ පිරිසට ස්වකීය දූත පිරිස හඳුන්වා දුන්නේ “මහ රජ අපි බුදුරජාණන් වහන්සේ ගේ ශ්‍රාවකයෝ වෙමු. නුඹලා කෙරෙහි අනුකම්පාවෙන් දඹදිව සිට මෙහි පැමිණියෙමු” යනුවෙනි.එම ඓතිහාසික හමුවීම මෙරට සාමාජික, ආගමික, ජාතික ඛ්ා සංස්කෘතික නවෝදයකට මග හෙළි කළේ ය.අද වැනි උතුම් පොසොන් පුර පසළොස්වක පොහෝ දිනෙක බුදු රජාණන් වහන්සේ වදාළ ධර්ම මාර්ගය අනුගමනය කිරීමෙන් මෙලොව - පරලොව ශුභ සිද්ධිය සලසා ගැනීම කෙරෙහි සැවොම උත්සුක විය යුතු ය. ධම්මපදයේ සඳහන්ව ඇති ආකාරයට දක්ෂ මල්මාලා කරුවකු මලින් මල එක්කොට අමුණා විසිතුරු මල් මාලාවක් නිර්මාණය කරන්නේ යම් සේ ද එසේම අපි සැවොම නිතිපතා කුසල ධර්ම රැස්කරගත යුතු වෙමු. එවිට එය මල්මාලාව මලින් පිරී යන්නාක් මෙන් මහා කුසලයක් බවට පත් වේ.පොසොන් පොහොය නිමිත්තෙන් ඓතිහාසික මිහින්තලය සිතුල්පව්ව යන රජ මහා විහාර පුමුඛ ලංකාවේ සෑම විහාරස්ථානයකම විවිධාකාර වූ පින්කම් මාලාවන් ක්‍රියාත්මක වේ’ ඒ සෑම දෙයකම මූලික පරමාර්ථය ජනතාව අකුසලින් මුදවා කුසලය කෙරෙහි යොමු කරවීමයි. බුදුරදුන් වදාළ ඒ උතුම් වූ ධර්ම මාර්ගයෙහි ගමන් කොට කෙළවර සියලු කෙලෙසුන් නැසීමෙන් ලබන නිර්මාණ ශාන්තියෙන් සැනසීම උදාකර ගැන්මට අප සාංසාරික ජීවිතය තුළ සිදු කරගත් සියලු කුසල් හේතු වාසනා වේවා!තෙරුවන් සරණයි !.</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>15</day>
    </date>
    <link>http://www.dinamina.lk/2011/06/15/_art.asp?fn=n1106153</link>
    <topic>මිහිඳු මඟ අනුව යමින්සමෘද්ධිමත් ජාතියක් ගොඩනඟමු</topic>
    <author/>
    <content>මිහිඳු හිමියන් දේශනා කළ දහම් මඟ මෙනෙහි කරමින් සමෘද්ධිමත් ජාතියක් ගොඩනැඟීමට පෙළ ගැසී මේ පොසොන් සමය අර්ථවත් කරමු’යි ජනාධිපති මහින්ද රාජපක්ෂ මහතාගේ පොසොන් දින පණිවිඩයේ සඳහන් වේ. එම පණිවිඩය මෙසේය.අපේ රටේ බුදුසසුන පිහිටුවා නව සමාජයක්, සංස්කෘතියක් දායාද කළ ඓතිහාසික සංසිද්ධිය සිහිපත් කරන උතුම් පොසොන් මහා මංගල්‍යය අප සමරන්නේ මහත් ගෞරවයෙන් යුතුව ය. සම්මා සම්බුදුරජාණන් වහන්සේගේ දේශනාව මූලික කර ගනිමින් මිහිඳු මාහිමිපාණන් වහන්සේ වදාළ සදහම් පණිවිඩය අප ජාතිය සුචරිතවත් කළේය.ගහ කොළ මෙන්ම සතා සිවුපාවාගේ ද පැවැත්ම ඉන් තහවුරු විය. අප සමාජය සංස්කෘතික, ආර්ථික මෙන්ම දේශපාලන වශයෙන් ද ශක්තිමත් විය. කරුණාව, දයාව, මෛත්‍රියෙන් සරුවූ අප දිවිමඟ ලොව අන්‍ය ජාතීන්ගේ ගෞරවයටත්, ආදරයටත් පාත්‍ර විය. සකල ලෝකවාසී සත්වයාට දුකින් මිදීමේ මඟ බුදු දහමේ පෙන්වා දී තිබේ. කුමන ආකාරයේ හෝ විරසක වීම්වලට ඒ මඟ ඉඩක් නැත. සියලු ජාතීන්ට, ආගම්වලට සමානව සැලකීමේ වටිනාකම මිහිඳු හිමියන් පෙන්වා දුන් දහමින් සරු වී තිබේ. එබැවින් ධර්මය ගරු කොට ගත් අප රාජ්‍ය ප්‍රතිපත්තිය තුළින් ජාතික සමගිය වඩ වඩාත් සුරක්ෂිත වන්නේ ය.සාරං ච සාරතෝ ඤත්වා-අසාරංච අසාරතො තෙ සාරං අධිගච්ඡන්ති-සම්මාසංකප්පගොචරා“සරු දේ සරු හැටියටත්, නිසරු දේ නිසරු හැටියටත් හැඳින ගෙන නිවැරදි කල්පනාවල යෙදෙන්නෝ සරු දෙයක්ම ලබති” යනුවෙන් මිහිඳු හිමියන් අප ජාතියට පෙන්වූ දහමේ මඟ මෙනෙහි කරමින් සමෘද්ධිමත් ජාතියක් ගොඩනැගීමට පෙළගැසී මේ පොසොන් සමය අර්ථවත් කරමු.සැමට තෙරුවන් සරණයි !.</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>15</day>
    </date>
    <link>http://www.dinamina.lk/2011/06/15/_art.asp?fn=n1106154</link>
    <topic>රටේත් සමාජයේත් හිත සුව පිණිසසිත-කය-වචනය මෙහෙයවන්න</topic>
    <author/>
    <content>සිත කය වචනය යන තුන් දොර මනාව හසුරුවන්නා කිසි විටෙකත් කිසිවෙකුගේ මුලාවට හසු වන්නේ නැතැයි ද තමාටත් සමාජයටත් රටටත් හිත සුව පිණිස සිත කය වචනය මෙහෙයවීමට මේ පොසොන් සමයේ දී අප හැම සිතට ගත යුතු බව ද අග්‍රාමාත්‍ය දි. මු. ජයරත්න මහතාගේ පොසොන් දින පණිවිඩයේ සඳහන් වේ.එම පණිවිඩයේ මෙසේ ද සඳහන් වේ.උදාවන මේ පොසොන් පුන් පොහෝ දිනය නිමිතිකොට ශ්‍රී ලංකාවාසී මෙන්ම ලෝ වාසි සියලු බෞද්ධ බැතිමතුන් වෙත සුභාසිංශන පිරිනමන්නේ හදපිරි බැතියෙනි. මෙවර පොසොන් පුන් පොහෝ දිනය, ප්‍රධාන වශයෙන් මූලික කාරණා දෙකක් මුල්කොට ශ්‍රී ලංකාවාසී බෞද්ධ, අබෞද්ධ සියලු ජනතාවට වැදගත් වන බව මගේ විශ්වාසයයි.ඉන් පළමුවැන්න වශයෙන් 2600 ශ්‍රී සම්බුද්ධත්ව ජයන්ති වර්ෂය සැමරෙන පොසොන් පුන් පොහෝ දිනය ලෙස අද අපට සියලු අතින්ම සුවිශේෂි වනු ඇත. දාන, ශීල, භාවනා ආදී කමටහන් වඩමින්, ශාසනික කටයුතු කෙරෙහි මුල් තැනක් දෙමින් ක්‍රියා කිරීම මෙන්ම, සාංසාරික විමුක්තිය පතා තම අභ්‍යන්තරය පිරික්සා බැලීමට ද මේ හොඳම දවස බව මගේ හැඟීමයි.දෙවැන්න වන්නේ, මහා මහින්ද හිමියන් ප්‍රමුඛ පන්සියයක් පිරිවර භික්‍ෂූන් වහන්සේලාගේ ආගමනයෙන්, ධර්මද්වීපයක් බවට පරිවර්තනය වූ මේ පුංචි දිවයින මෙවර ඒ අතීත විභූතිය ස්මරණය කරන්නේ ද තවත් මහා මහින්ද යුගයක, එක්සේසත් කළ රටක පුරවැසියන් ලෙස ජීවත් වීමේ ඓශ්චර්යය භුක්ති විඳින්නන් ලෙසින් වීමය.සදහම් පණිවිඩය රැගත් මහා මහින්දාගමනයෙන් පසුව, සමාජයීය, ආර්ථික, ශාසනික වශයෙන් රටේ ඇති වූ මහා පුනර්ජීවය, දෙවැනි වරට ද සැබෑ ලෙසම අත්විඳින තවත් මහින්ද යුගයක මුදුනතටම අපි දැන් පැමිණ සිටිමු. මහා මිනිස් සංහාරයකට නතුව තිබූ රටේ සිව්කොන ඉන් මුදවා එක්සේසත් කළ වර්තමාන, මහින්ද යුගය තුළද රට, ආගමික, සාමාජයීය, ආර්ථික, සංස්කෘතික ආදී සියලු අංශ තුළින් දැවැන්ත සංවර්ධන මාවතකට පිවිස සිටී.ඒ, සංවර්ධන සංග්‍රාමය ජයග්‍රහණය කරවීම උදෙසාද, සමස්ත පුරවැසියන් ලෙස මෙන්ම, විශේෂයෙන් ධාර්මික බෞද්ධයින් ලෙස සිත, කය, වචනය යන තුන්දොර මනාව හැසිරවීමේ අවශ්‍යතාවය දැන් වඩාත් ඉස්මතුව පෙනේ. මේ තුන්දොර මනාව හැසිරවිය හැකි කිසිඳු බෞද්ධයෙකු කිසිවිටෙකත් අනෙකෙකුගේ කීමට මුලාවේ නොවැටෙති. අඳුරේ නොයති. පාපයේ නොඇලෙති.ඔබ තුළ සිටින සැබෑ බෞද්ධයා අවදි කරවීමට දැන් සුදුසුම කාලය උදාවී තිබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>15</day>
    </date>
    <link>http://www.dinamina.lk/2011/06/15/_art.asp?fn=n1106155</link>
    <topic>සෞදියේ දී මරණ දඬුවම නියමවූ</topic>
    <author>මහින්ද අලුත්ගෙදර</author>
    <content>සෞදි අරාබියාවේදී මරණ දඬුවම නියම වී සිටින ශ්‍රී ලාංකික ගෘහ සේවිකා රිසානා නෆීක්ට නිදහස ලබාදීම සඳහා ලේ වන්දියක් නියම කරන්නේ නම් ඒ වෙනුවෙන් ඕනෑම මුදලක් ගෙවීමට සූදානම් බව රජය අවධාරණය කරයි. ඇයට නියම වී තිබෙන දඬුවම ක්‍රියාත්මක කිරීම ජනාධිපති මහින්ද රාජපක්ෂ මහතාගේ ඉල්ලීම මත තාවකාලිකව අත්හිටුවා තිබෙන බව විදේශ රැකියා ප්‍රවර්ධන හා සුබසාධන ඇමැති ඩිලාන් පෙරේරා මහතා පවසයි.ඇමැතිවරයා මේ බව සඳහන් කළේ විදේශ රැකියා ප්‍රවර්ධන හා සුබසාධන අමාත්‍යාංශයේදී ඊයේ (14) පැවැති විශේෂ මාධ්‍ය හමුවකට සහභාගි වෙමිනි. මේ ශ්‍රී ලාංකික ගෘහ සේවිකාව සේවය කළ නිවෙසේ කුඩා බිළිෙඳකු ඇය අතින් මරණයට පත්වීම හේතුවෙන් සෞදි අරාබියානු අධිකරණයක් මඟින් ආදාළ මරණ දඬුවම නියම කර තිබේ. කෙසේ වුවද රිසානා නෆීක්ට නිදහස ලබාදීමට මියගිය බිළිඳාගේ මවගේ හා පියාගේ කැමැත්ත අවශ්‍ය බව පෙන්වා දුන් ඩිලාන් පෙරේරා මහතා එක් අයෙකු ඒ සඳහා කැමැත්ත පළ කර තිබෙන නමුත් දෙදෙනාගේම කැමැත්ත අවශ්‍ය බවත් ඒ සඳහා කිසිදු බලපෑමක් සිදු කළ නොහැකි බවත් සඳහන් කළේය.මෙහිදී ඇමැතිවරයා ප්‍රකාශ කෙළේ ශ්‍රී ලාංකික ගෘහ සේවිකාව නිදහස් කරන්නේ නම් ඒ වෙනුවෙන් නියම කරන ලේ වන්දිය මියගිය බිළිඳාගේ මවුපියන් විසින් නියම කරන බවයි.සෞදි අරාබියාවේ ක්‍රියාත්මක ෂරියා නීතිය අනුව මේ දඬුවම සම්බන්ධයෙන් සමාව ලබාදිය හැක්කේ ඇය අතින් මරණයට පත්වූ බිළිඳාගේ මවට හා පියාට පමණක් බව කී ඇමැතිවරයා කෙසේ හෝ ඇය නිදහස් කර ගැනීමට හැකි වෙතැයි විශ්වාසය පළ කළේය.විදේශ රැකියා ප්‍රවර්ධන හා සුබසාධන අමාත්‍යාංශයේ ලේකම් නිශ්ශංක විජේරත්න, ශ්‍රී ලංකා විදේශ සේවා නියුක්ති කාර්යාංශයේ සභාපති නීතීඥ කිංස්ලි රණවක මහත්වරු ඇතුළු පිරිසක් මේ අවස්ථාවට එක්වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>15</day>
    </date>
    <link>http://www.dinamina.lk/2011/06/15/_art.asp?fn=n1106156</link>
    <topic>මිහින්තලා ලේක්හවුස් ආලෝක පූජාව ඇරැඹේ</topic>
    <author>චූල බණ්ඩාර කුලසේකර, තෙන්නකෝන් කුලසේකර,ගාමිණී ජයසිංහ, අමිල ප්‍රභාත් වනසිංහ ගයාන් රාජපක්ෂ සහ සම්පත් සංජීව විසිනි</author>
    <content>හතළිස් නව වන වරට පවත්වනු ලැබූ මිහින්තලා ලේක්හවුස් ආලෝක පූජාව ඊයේ (14) සවස ලංකා විදුලි බල මණ්ඩලයේ සම අනුග්‍රහයෙන් අබාන්ස් ආයතනයේ දායකත්වයෙන් විදුලිබල හා බල ශක්ති අමාත්‍ය පාඨලී චම්පික රණවක මහතා අතින් විවෘත විය.මිහින්තලා පුද බිමට පැමිණි ලක්‍ෂ සංඛ්‍යාත බැතිමතුන්ගේ සාදුකාර හඬ මැද්දේ මිහින්තලා පුද බිම ඒකාලෝක කිරීමෙන් අනතුරුව  ඇමැතිවරයා අම්බස්තල චෛත්‍ය වෙත සාදුකාර මධ්‍යයේ නෙළුම්මල් පූජා කරන ලදී.පැමිණි පිරිස පංචශිලයෙහි පිහිටුවීම මිහින්තලා රාජමහා විහාරාධිපති භාරකාර සියම් මහා නිකායේ මල්වතු පාර්ශ්වයේ නුවරගම් පළාතේ උප ප්‍රධාන සංඝනායක නාමල්වැවේ ශ්‍රී රතනජෝති රතනසාර නාහිමිපාණන් වහන්සේ සිදු කරනු ලැබූහ.අනුශාසනාව මිහින්තලා රජ මහා විහාරාධිකාරි වලවාහැංගුන වැවේ ධම්මරතන හිමියන් සිදු කළ අතර ස්තූති කතාව ලේක්හවුස් ආයතනයේ කර්තෘ මණ්ඩල අධ්‍යක්‍ෂ ප්‍රවීණ මාධ්‍යවේදී සීලරත්න සෙනරත් මහතා විසින් සිදු කරනු ලැබීය.අනුරාධපුර මහ දිසාපති මහින්ද සෙනෙවිරත්න, ලේක්හවුස් ආයතනයේ කර්තෘ මණ්ඩල අධ්‍යක්‍ෂ සීලරත්න සෙනරත්, නීති හා පරිපාලන අධ්‍යක්‍ෂ රසාංග හරිස්චන්ද්‍ර, නියෝජ්‍ය සාමාන්‍යාධිකාරි කේ. ජී. එස්. ගාමිණී, මෙහෙයුම් කළමනාකාර මහේන්ද්‍ර රොඩ්‍රිගෝ, විශේෂ ව්‍යාපෘති කළමනාකාර ඩී. එස්. ඉලේසිංහ, ප්‍රධාන දැන්වීම් කළමනාකාර, වරුණ මල්ලවආරච්චි, හිටපු දිසාපති එච්. එම්. කේ. හේරත්, අතිරේක දිසාපති කේ. බී. හෙට්ටිආරච්චි, මිහින්තලේ ප්‍රාදේශීය ලේකම් මංජුලා මඩහපොළ, ලංකා විදුලිබල මණ්ඩලයේ උතුරුමැද පළාත් නියෝජ්‍ය සාමාන්‍යාධිකාරි ග්‍රේෂන් මුතුකුඩආරච්චි මහත්ම මහත්මීහු ඇතුළු සැදැහැවතුන් විශාල පිරිසක් මේ අවස්ථාවට සහභාගි වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>15</day>
    </date>
    <link>http://www.dinamina.lk/2011/06/15/_art.asp?fn=n1106157</link>
    <topic>පොසොන් උළෙලටඅනුරපුරයට මහ සෙනඟක්</topic>
    <author>භක්ති ධර්මප්‍රිය මෙන්ඩිස් හා අමිල ප්‍රභාත්</author>
    <content>පොසොන් උත්සවය සඳහා අනුරාධපුර සහ මිහින්තලේ පූජා භූමි වෙත ඊයේ (14) පෙරවරු වන විට ලක්ෂ තුනකට ආසන්න බැතිමතුන් පිරිසක් පැමිණි බව අනුරාධපුර මූලස්ථාන පොලිසිය පවසයි.අනුරාධපුරයට පැමිණෙන මේ ජනතාව වෙනුවෙන් සියලුම අවශ්‍යතාවයන් සපුරාලීමට අදාළ අංශ කටයුතු කර ඇතැයි අනුරාධපුර කොට්ඨාස භාර ජ්‍යෙෂ්ඨ පොලිස් අධිකාරී කිත්සිරි දයානන්ද මහතා පැවසීය.ඉදිරි දින දෙක තුන දී අනුරාධපුර සහ මිහින්තලාව පූජා භූමි වෙත ලක්ෂ පහකට ආසන්න ජනතාවක් පැමිණෙනු ඇතැයි තමන් බලාපොරොත්තු වන බව දයානන්ද මහතා සඳහන් කළේය. වැව්වල දිය නෑමට යන තරුණයන්ට පරිස්සම් වන ලෙස තමන් ඉල්ලා සිටින බවත් පොලිසිය නම් කර ඇති ප්‍රදේශවල පමණක් දිය නාන ලෙසත් ජනතාවගෙන් ඉල්ලා සිටින බව ජ්‍යෙෂ්ඨ පොලිස් අධිකාරිවරයා අවධාරණය කළේය. අනුරාධපුර හා මිහින්තලේ පූජා නගර ආසන්නයේ සියලු මාර්ගවල ඇතිවන රථ වාහන තදබදය මඟහරවා ගැනීම සඳහා පොලිස් උපදෙස් පිළිපදින ලෙසත් රියදුරන්ගෙන් අනුරාධපුර පොලිසිය ඉල්ලීමක් කරයි..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>15</day>
    </date>
    <link>http://www.dinamina.lk/2011/06/15/_art.asp?fn=n1106158</link>
    <topic>පොසොන් රාජ්‍ය උත්සවය සිතුල්පව්වේ දී</topic>
    <author>භක්ති ධර්මපි‍්‍රය මෙන්ඩිස්</author>
    <content>මිහිඳු මහරහතන් වහන්සේ ශ්‍රී ලංකාවට වැඩම කර අදට වසර 2318 කි.ඓතිහාසික සිතුල්පව්ව රාජමහා විහාරයේ රාජ්‍ය පොසොන් උත්සවය හා විදුලි ආලෝක පූජාව (14) 15, 16 තෙදින අති උත්කර්ෂවත් අන්දමින් පැවැත් වේ. විහාරස්ථ දායක සභාවේ සභාපති ජනාධිපති මහින්ද රාජපක්ෂ මහතාගේ මග පෙන්වීම මත උත්සවය සංවිධානය කර තිබේ.ත්‍රිවිධ හමුදාව සහ පොලිසිය එක්ව මේ ප්‍රදේශයේ ආරක්ෂාව තර කර ඇත.සෞඛ්‍ය පහසුකම් සුරක්ෂිත කිරීමට ද සංවිධායක කමිටුව පියවර ගෙන තිබේ.සිතුල්පව්ව රාජමහා විහාරයේ අවට දන්සැල් රැසකි. යෝධකණ්ඩියේ සිට සිතුල්පව්ව දක්වාත් කතරගම සිට සිතුල්පව්ව දක්වාත් ප්‍රවාහන පහසුකම් දකුණු පළාත් සභාව සපයයි. පොසොන් උළෙල නිමිත්තෙන් අනුරාධපුර ඓතිහාසික පුද බිමේ බෞද්ධ වැඩසටහන් රැසක් පැවැත්වේ.මිහින්තලා පුද බිම සහ අවට, පොසොන් උත්සවය වෙනුවෙන් වැඩසටහන් රැසක් සංවිධානය කර ඇති අතර, පොසොන් තොරණ, දන්සල්, කවි මඩු, පෙරහර පැවැත්වෙන බව අනුරාධපුර මූලස්ථාන පොලිසිය පවසයි.අනුරාධපුර වැව් සහ ජලාශ ආශි‍්‍රතව විශේෂ ජීවිත ආරක්ෂක කණ්ඩායම් යාත්‍රා යොදවා ඇති අතර නාවික හමුදාව, ශ්‍රී ලංකා ජීවිත ආරක්ෂක සංගමය නියෝජනය කරමින් දහසකට ආසන්න පිරිසක් මේ සඳහා යොදවා තිබේ.අනුරාධපුරයට පැමිණෙන බැතිමතුන්ගේ ආරක්ෂාව සඳහා පොලිසියේ හාර දහසක් පමණ යොදවා තිබේ. මීට අමතරව යුද හමුදාවද සූදානම් කර ඇත.ගාල්ල, මාතර, නුවර, ත්‍රිකුණාමලය ඇතුළු රට පුරා පොසොන් උත්සවය වෙනුවෙන් උත්සව සංවිධාන කර ඇති බවත්, පොසොන් තොරණ රැසක් ඉදිකර ඇති බවත් ඒ ප්‍රදේශවල පොලිසි සඳහන් කරයි..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>15</day>
    </date>
    <link>http://www.dinamina.lk/2011/06/15/_art.asp?fn=n1106159</link>
    <topic>පොදු රාජ්‍ය මණ්ඩලීය ක්‍රීඩා උළෙල ශ්‍රී ලංකාවට ඓතිහාසිකයි</topic>
    <author>පි‍්‍රන්ස් ගුණසේකර</author>
    <content>වසර 2018 දී ශ්‍රී ලංකාවේ පැවැත්වෙන පොදු රාජ්‍ය මණ්ඩලීය ක්‍රීඩා උළෙල රටේ ඉරණම වෙනස් කරන ඓතිහාසික අවස්ථාවක් වනු ඇතැයි මහ බැංකු අධිපති අජිත් නිවාඩ් කබ්රාල් මහතා පවසයි.ශ්‍රී ලාංකිකයන් සැමවිටම ලෝකයේ අන් රටවල් පුදුම කිරීමට සමත් ජාතියක් බවත්, මේ ක්‍රීඩා උළෙලින් රටේ අභිමානය විදෙස් රටවල් හමුවේ ප්‍රචලිත කිරීමට හැකිවන බවත් කබ්රාල් මහතා පැවැසීය.2018 පොදු රාජ්‍ය මණ්ඩලීය ක්‍රීඩා සංවිධාන කමිටුවේ සම සභාපති ලෙස කටයුතු කරන මහ බැංකු අධිපතිවරයා මේ බව පැවැසුවේ ඊයේ මහ බැංකු මූලස්ථානයේ පැවැති මාධ්‍ය හමුවේ දී ය.ක්‍රීඩා ඇමැති මහින්දානන්ද අළුත්ගමගේ මහතාගේ ප්‍රධානත්වයෙන් පැවැති මේ හමුවේ දී මහ බැංකු අධිපතිවරයා වැඩිදුරටත් පැවැසුවේ මේ ක්‍රීඩා උළෙල හම්බන්තොට දී පැවැත්වීම තුළින් ක්‍රීඩාව හා සංවර්ධනය ගමට ගෙන යෑමට හැකිවන බව යි.ඔස්ට්‍රේලියාවේ ගෝල්ඩ් කොස්ට් නගරය පරදවා ශ්‍රී ලංකාව පොදු රාජ්‍ය මණ්ඩලීය ක්‍රීඩා උළෙලේ සත් කාරකත්වය ලබා ගැනීමට හොඳ සූදානමකින් පසුවන බව ක්‍රීඩා ඇමැති මහින්දානන්ද අළුත්ගමගේ මහතා පැවැසීය. ඒ සඳහා ජනාධිපති මහින්ද රාජපක්‍ෂ මහතා ගේ හා රජයේ පූර්ණ සහයෝගය ඇතැයි ක්‍රීඩා ඇමැතිවරයා පැවැසීය..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>15</day>
    </date>
    <link>http://www.dinamina.lk/2011/06/15/_art.asp?fn=n11061510</link>
    <topic>විද්‍යා පීඨ සිසුන්බඳවා ගැනීමේගැසට් පත්‍රය 24දා</topic>
    <author>දයා පෙරේරා</author>
    <content>ගුරු අධ්‍යාපන පාඨමාලා හැදෑරීම සඳහා 2012 වර්ෂයට අධ්‍යාපන විද්‍යා පීඨ වලට සිසුන් ඇතුළත් කර ගැනීමේ ගැසට් නිවේදනය ලබන 24 වැනිදා නිකුත්වන බව අධ්‍යාපන අමාත්‍යාංශයේ විද්‍යා පීඨ කොමසාරිස් තිස්ස හේවාවිතාන මහතා කියයි.2010 අධ්‍යයන පොදු සහතික පත්‍ර (උසස් පෙළ) විභාගය සමතුන්ට මේ සඳහා ගැසට් නිවේදනය නිකුත්වී සති තුනක් ඇතුළත ඉල්ලුම් කළ හැකි බව ද හෙතෙම කීවේය. පාඨමාලා විසිපහක් සඳහා සිසුන් 3200ක් මෙවර බඳවා ගැනීමට නියමිතය. එය ඉකුත් අධ්‍යයන වර්ෂයට වඩා හාරසියයක පමණ වැඩිවීමකැයිද කොමසාරිස්වරයා පැවසීය.  .</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>15</day>
    </date>
    <link>http://www.dinamina.lk/2011/06/15/_art.asp?fn=n11061511</link>
    <topic>තූත්තුකුඩියේ සිට කොළඹට මගී නැවක්</topic>
    <author>සුභාෂිනී සේනානායක</author>
    <content>ඉන්දීය ශ්‍රී ලංකා මිත්‍ර සබඳතා වඩාත් ශක්තිමත් කරමින් ඉන්දියාවේ තූත්තුකුඩියේ සිට ස්කෝටියා ප්‍රින්ස් මඟී නෞකාව ඊයේ (14) කොළඹ වරායට ළඟා විය.මඟීන් 1044 ක් ගමන් කළ හැකි මේ නෞකාවේ ඉන්දීය අමුත්තෝ 80 දෙනෙක් සමඟ මගීහු 200ට අධික පිරිසක් පැමිණියහ. මෙම නැවේ ගමන්කිරීමට යාමට හා ඒමට වැය වන මුදල රුපියල් 11900 කි. කිලෝ 100ක ගමන් බඩුද ගෙන යාහැක. ගමනට වැය වන කාලය පැය 14කි.ඉන්දියා ශ්‍රී ලංකා මගී නෞකා සේවයට වසර 40කට වැඩි ඉතිහාසයක් පැවැති බවත් ත්‍රස්තවාදය මුලිනුපුටා දැමීමෙන් පසුව මෙරටට ළඟා වූ පළමු මගී නෞකාව මෙය බවත් වරාය හා මහාමාර්ග නියෝජ්‍ය ඇමැති රෝහිත අබේගුණවර්ධන මහතා කීය.ත්‍රස්තවාදය නවතා දැමූ ජනාධිපති මහින්ද රාජපක්ෂ මහතාගේ මීළඟ ඉලක්කය වූයේ රට ආර්ථික වශයෙන් ශක්තිමත් කරලීම බවද නියෝජ්‍ය ඇමැතිවරයා කීය.මේ නැව් සේවාව මඟින් දෙරට අතර මිත්‍රත්වය වඩාත් ශක්තිමත් වන බවත් භාණ්ඩ හුවමාරුව මෙන්ම දෙරටේ ජනතාවගේ බැඳීම්ද වැඩි දියුණු වන බවත් ශ්‍රී ලංකාවේ ඉන්දීය මහකොමසාරිස් අශෝක් කේ කාන්ත් මහතා පැවසීය. වරාය අධිකාරියේ සභාපති ආචාර්ය ප්‍රියත් බී. වික්‍රම, නැව් සංස්ථාවේ සභාපති ජයන්ත විජයතුංග, රේගු අධ්‍යක්ෂ ජනරාල් සුධර්මා කරුණාරත්න නාවික හමුදා, ආගමන විගමන නිලධාරීන් වරාය අධිකාරියේ නිලධාරීහු ඇතුළු විශාල පිරිසක් මේ අවස්ථාවට සහභාගි වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>15</day>
    </date>
    <link>http://www.dinamina.lk/2011/06/15/_art.asp?fn=n11061521</link>
    <topic>අවිහිංසාව-මානව දයාවජීවිතයේ ප්‍රධාන අංග කර ගනිමු</topic>
    <author/>
    <content>දෙදහස් හයසියවෙනි ශ්‍රී සම්බුද්ධත්ව ජයන්තිය සමරන මේ වසරේ උදා වන පොසොන් පොහොය ශ්‍රී ලංකාවාසී ජනතාවට ඉතා වැදගත් බව අටමස්ථානාධිපති පල්ලේගම සිරිනිවාස නාහිමියෝ පොසොන් දින පණිවුඩයක් නිකුත් කරමින් කියා සිටිති.අටමස්ථානාධිපති නාහිමියන්ගේ පොසොන් පොහෝ දින පණිවිඩයේ මෙසේද සඳහන් වේ.තෙරුවන් සරණ යාමත් සමඟම අවිහිංසාව, සමානාත්මතාව, මානව දයාව වැනි උතුම් පුර්ෂාර්ථ අපේ ජීවිතයේ අංග බවට පත් විණි. මහා බෝධි රෝපණයත් සමඟම මෙරට බිහි වී පැතිරුණු නව සංස්කෘතියේ පදනම එකී ගුණ ධර්ම විය. මෙරට ඉතිහාසයේ ස්වර්ණමය යුගය ලෙස සැලකෙන අනුරාධපුර යුගය එලෙස ශ්‍රේෂ්ඨත්වයට පත් වූයේ එකී ගුණ ධර්ම ප්‍රායෝගිකවම පුද්ගල ජීවිතවලට බද්ධ වූ බැවිණි. බුදු දහමෙන් අප ලද අවිහිංසාව, සමානාත්මතාව, මානව දයාව සහ අල්පේච්ඡතාව යළි ප්‍රායෝගිකවම අපේ ජීවිතවලට ළඟා කර ගැනීමෙනි. එහෙත් එය අප යළි ළඟා කරගන්නේ කෙසේද? 2600 ශ්‍රී සම්බුද්ධත්ව ජයන්ති වසරේ දී අප මුහුණ දී තිබෙන ප්‍රායෝගික යථාර්ථය එයයි.ඒ සඳහා මේ රටේ සත්‍ය ඉතිහාසය සහ සංස්කෘතිය පිළිබඳ නිවැරැදි වැටහීමක් මේ රටේ සියලුම ජනතාවට ලබා දිය යුතුය. වර්තමාන පාරිභෝජන වාදයට ගොදුරු නොවූ මේ රටේ මහා නායක ස්වාමීන් වහන්සේලා ප්‍රධාන ධර්මධර, විනයධර මහා සංඝරත්නය ඒ සඳහා පෙරමුණ ගත යුතුය. මේවා ඉතා ඥානවන්තව සහ දුර දක්නා නුවණින් සැලසුම් කර ක්‍රියාවට නැංවිය යුතු දේය.2600 ශ්‍රී සම්බුද්ධත්ව ජයන්ති වර්ෂයේ උදා වූ මේ පොසොන් පුන් පොහෝ දිනය තරම් අගනා අවස්ථාවක් යළි අපට ඒ වෙනුවෙන් උදා නොවනු ඇත. ඒ බව වටහා ගනිමින් නිවැරැදිව ක්‍රියා කිරීමට සැමට ප්‍රඥාව ලැබේවා! උතුම් වූ ජයසිරි මහා බෝ සමිඳු පිහිටයි! .</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>15</day>
    </date>
    <link>http://www.dinamina.lk/2011/06/15/_art.asp?fn=n11061512</link>
    <topic>පාරිභෝගික පනත උල්ලංඝනය කළකූට වෙළෙඳුන් විසිදහසක් දැලේ</topic>
    <author>විජයානි එදිරිසිංහ</author>
    <content>පාරිභෝගික පනත උල්ලංඝනය කරමින් අසාධාරණ ලෙස භාණ්ඩ අලෙවිකළ වෙළඳුන් විසිදහසක් කොටුකර ගැනීමට පසුගිය මාස හය තුළ පාරිභෝගික අධිකාරියට හැකි වී තිබේ.මොවුන් අතරින් මේ වන විට පහළොස්දහසකට පමණ නඩු පවරා තිබේ.නියමිත බර නොමැතිවීම, භාණ්ඩ මිල අසාධාරණ ලෙස වැඩිකර විකිණීම, කල් ඉකුත් වූ භාණ්ඩ අලෙවිය, නියමිත ප්‍රමිතිය නොමැතිවීම, භාණ්ඩ මිල ප්‍රදර්ශනය නොකිරීම, පාලන මිලට වඩා වැඩියෙන් භාණ්ඩ අලෙවි කිරීම ඇතුළු පාරිභෝගික අධිකාරියට පටහැනි වැරදි රාශියක් සම්බන්ධයෙන් එම වෙළඳුන්ට එරෙහිව නීතිමය පියවර ගෙන තිබේ.මෙම වැටලීම්වලදී විශේෂයෙන් කල් ඉකුත් වූ බීම වර්ග පැකට් කළ ආහාර ආදිය අලෙවි කළ විශාල පිරිසක් හසු වී ඇත. අලෙවියෙන් ඉවත් නොකර විකිණීමට සූදානම් කර තිබූ කල් ඉකුත් වූ එවැනිම ආහාර ද්‍රව්‍ය විශාල ප්‍රමාණයක්ද සොයාගෙන ඇත. තවද ආහාර ඇඳුම් පැළඳුම්, සුවඳ විලවුන් වර්ග ඇතුළු ද්‍රව්‍ය රැසක් නියමිත මිලට වඩා වැඩිමිලට විකිණීමට සූදානම් කර තිබී ඇත.පාරිභෝගික පනත උල්ලංඝනය කරමින් භාණ්ඩ අලෙවි කරන වෙළඳුන් හැත්තෑපන්දහසක් පමණ රටපුරා සිටින බවට තොරතුරු ලැබී තිබේ.අඩුම වශයෙන් මේ වසර තුළ කූඨ වෙළඳුන් හැත්තෑදහසක්වත් නීතියට කොටුකර ගතයුතු බව අමාත්‍ය ජොන්ස්ටන් ප්‍රනාන්දු මහතා පාරිභෝගික අධිකාරියට උපදෙස් දී ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>15</day>
    </date>
    <link>http://www.dinamina.lk/2011/06/15/_art.asp?fn=n11061513</link>
    <topic>නිෂ්පාදකයන්ගේ නම් නොමැතිචුවින්ගම් විකුණා දඩ කයි</topic>
    <author>ගම්පහ සංචාරක</author>
    <content>චුවිංගම්, බබල්ගම්, ආදී රස කැවිලි විශේෂ පැකැට්ටුවල එහි නිෂ්පාදකයින්ගේ නම්, මිල, කල් ඉකුත්වන දින රහිතව අලෙවියට තබාගත් වෙළඳුන් 5 කු ගම්පහ අධිකරණයට ඉදිරිපත් කර තිබුණි.චෝදනාවට වරද පිළිගත් වෙළෙඳුන් 5 දෙනාට එක් අයෙකුට රුපියල් 10000/= දස දහස බැගින් රුපියල් 50000/= පනස් දහසක දඩ මුදලක් ගම්පහ අතිරේක මහේස්ත්‍රාත් ඉන්දික අත්තනායක මහතා (14) දින නියම කෙළේ ය. පැමිණිල්ල පාරිභෝගික අධිකාරියේ මූලස්ථාන විමර්ශන නිලධාරීන් ඉදිරිපත් කළහ. දඩ නියම වූයේ එන්. කුමාරි, පී. වීරසිංහ, බී. නිමල්, අනුර ජයරත්න යන අයට ය..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>15</day>
    </date>
    <link>http://www.dinamina.lk/2011/06/15/_art.asp?fn=n11061514</link>
    <topic>මහකනදරාව වැවේ ගිලීපාසල් සිසුවෙක් මරුට</topic>
    <author>පණ්ඩුක සමරසේකර</author>
    <content>අසල්වාසීන් සමඟ අනුරාධපුරයේ සංචාරයක යෙදුණු පාසල් සිසුවකු මිහින්තලේ මහකනදරාව වැවේ දිය නාමින් සිටියදී දියේ ගිලීමෙන් ඊයේ (14) මරණයට පත්වී ඇති බව මිහින්තලේ පොලිසිය පවසයි.දිය නෑම අනතුරුදායක බවට දැන්වීම් පුවරු සවිකර ඇති ස්ථානයක දිය නාමින් සිටියදී හදිසියේ අතුරුදන්වූ මෙම සිසුවා අසල්වාසීන් විසින් දියෙන් ගොඩට ගෙන රෝහල් ගතකිරීමට රැගෙන යාමේදී මියගොස් ඇත.වයස අවුරුදු 17 ක් වන මෙම පාසල් සිසුවා පාණදුර ගනේවත්ත ප්‍රදේශයේ පදිංචිකරුවෙකි.මෘත ශරීරය මිහින්තලේ රෝහලේ තැන්පත් කර ඇති අතර මේ පිළිබඳ වැඩිදුර පරීක්‍ෂණ පවත්වන බව මිහින්තලේ පොලිසියේ ස්ථානාධිපති සුජීව සිරිවර්ධන මහතා දිනමිණ ට පැවැසීය..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>15</day>
    </date>
    <link>http://www.dinamina.lk/2011/06/15/_art.asp?fn=n11061515</link>
    <topic>පේරාදෙණියේ පවත්වාගෙන ගියගබ්සා මධ්‍යස්ථානයක් වටලයි</topic>
    <author>භක්ති ධර්මපි‍්‍රය මෙන්ඩිස් සහ රක්‍ෂණ ශි‍්‍රයන්ත</author>
    <content>පේරාදෙණිය නගරය ආසන්නයේ පවත්වාගෙන ගිය ගබ්සා මධ්‍යස්ථානයක් වටලා ව්‍යාජ වෛද්‍යවරයකු මහනුවර විශේෂ පොලිස් කණ්ඩායමක් විසින් ඊයේ (14) අත්අඩංගුවට ගනු ලැබිණි. සැකකරු කලක සිට මෙම ස්ථානයේ දී ගබ්සාවන් රැසක් සිදුකර ඇති අතර, එලෙස ගබ්සා කරන ලද ඇතැම් කාන්තාවන් රෝගී තත්ත්වයට පත්ව ඇති බවට ද පොලිසියට තොරතුරු ලැබී ඇත.මෙම වෛද්‍ය මධ්‍යස්ථානයෙන් ප්‍රතිකාර ලබාගත් බව කියන කාන්තාවන්ගෙන් ප්‍රශ්න කිරීමට කටයුතු කරන බව සිද්ධිය සම්බන්ධයෙන් පරීක්‍ෂණ පවත්වන නිලධාරියෙක් දිනමිණ ට පැවැසීය.සැකකාර වෛද්‍යවරයා ව්‍යාජ සහතික පත් සහ වෛද්‍ය ක්ෂේත්‍රයට අදාළ ලිපිගොනු රැසක් ලඟ තබාගෙන සිටි බවද පොලිසිය අනාවරණය කරගෙන ඇත. සිද්ධිය සම්බන්ධයෙන් මහනුවර පොලිසියේ විශේෂ පොලිස් කණ්ඩායමක් පරීක්‍ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>15</day>
    </date>
    <link>http://www.dinamina.lk/2011/06/15/_art.asp?fn=n11061516</link>
    <topic>දික්වැල්ල ෆුඩ් සිටියේ අට ලක්ෂයක් දමා තිබූසේප්පු දෙක පැහැරගෙන</topic>
    <author>ජී. සිරිසේන දික්වැල්ල විශේෂ යූ. එම්. රුවන් දික්වැල්ල සමූහ, මාතර දිසා විශේෂ ජස්ටින් කොඩිකාර</author>
    <content>දික්වැල්ල නගර මධ්‍යයේ පිහිටි ෆුඩ් සිටි වෙළඳ ආයතනයට කඩාවැදුණු කොල්ලකරුවන් පිරිසක් එහි ආරක්ෂක නිලධාරියකු බැඳ දමා දොරගුළු කඩා ඇතුළු වී රුපියල් අට ලක්ෂයක පමණ මුදල් තැන්පත් කළ සේප්පු දෙකක් පැහැරගෙන ගොස් ඇති බව දික්වැල්ල පොලිසිය කියයි.මේ වෙළෙඳ ආයතනයේ පිටුපස දොර කඩා ඇතුළු වී මෙසේ පැහැගෙන ගොස් ඇති සේප්පු දෙකෙහි පමණක් වටිනාකම රුපියල් පනස් ලක්ෂය ඉක්මවන බව ද පොලිසිය පවසයි. මේ ආයතනයේ තිබූ භාණ්ඩ තොගයක් ද කොල්ලකරුවන් පැහැරගෙන ගොස් ඇති අතර එම භාණ්ඩවල වටිනාකම මෙතෙක් ගණනය කර නැත. මාතර මූලස්ථාන පොලිස් අපරාධ විමර්ශන අංශයේ නිලධාරීන් ඊයේ (14 දා) පෙරවරුවේම පරීක්ෂණ කටයුතු සිදු කළ අතර දික්වැල්ල ප්‍රධාන පොලිස් පරීක්ෂක නිරෝෂන් ධර්මසේන මහතාගේ මග පෙන්වීම මත වැඩිදුර පරීක්ෂණ කටයුතු සිදුකරගෙන යයි..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>15</day>
    </date>
    <link>http://www.dinamina.lk/2011/06/15/_art.asp?fn=n11061517</link>
    <topic>ලුනාව ආයුර්වේද රෝහලෙන්රෝගීන් 200 කට පිත්තාශ ගල් සැත්කම්</topic>
    <author>ජීවනී පතිරණ</author>
    <content>රෝගීන් 200 කට ආසන්න පිරිසක් සඳහා පිත්තාශයේ ගල් ඉවත් කිරීමේ ශල්‍යකර්මය ඉතා සාර්ථකව සිදුකර අවසන් කිරීමට ලුනාව ආයුර්වේද රෝහලේ ආයුර්වේද වෛද්‍ය දේශබන්දු ඒ.එස්. අජ්මීර් මහතාට හැකි වී තිබේ. ප්‍රතිශතයක් ලෙස ගත් කළ සියයට 98 ක් රෝගීන් සම්පූර්ණ සුවය ලබා ඇති බව පැවසූ වෛද්‍ය අජ්මීර් මහතා, සියයට දෙකක් වැනි සුළු පිරිසක් පමණක් අතරමග බෙහෙත් නැවැත්වීම නිසා සම්පූර්ණයෙන් සුවය ලැබීම ප්‍රමාද වී ඇති බවද පැවසීය.දැනට ලුනාව ආයුර්වේද රෝහලේ නේවාසික ප්‍රතිකාර සඳහා රෝගීන් අවම ප්‍රමාණයක් ඇතුළත් කර ගැනීම සිදු වී ඇති බැවින් පොරොත්තු ලේඛනයේ රෝගීන් රඳවා තබා ගැනීමට සිදු වී ඇතැයිද හෙතෙම සඳහන් කළේය. ලංකාවේ සෑම ප්‍රදේශයකින්ම මේ සඳහා ප්‍රතිකාර ලබා ගැනීමට පැමිණෙන බව පැවසූ ඒ මහතා, හෘද රෝග, මුත්‍රාශයේ ගල් හටගැනීම හා වඳභාවය වැනි රෝග සඳහා සායන මට්ටමින් ප්‍රතිකාර ලබාදීමටද ලුනාව ආයුර්වේද රෝහලට හැකි වී තිබේ. පාරම්පරික ආයුර්වේද ඖෂධ හා තෙල් වර්ග යොදා ගනිමින් සිදු කරන මේ ප්‍රතිකාර කටයුතුවල පහසුව සඳහා තවදුරටත් පහසුකම් ලබාදීමට හැකි නම් රෝගීන් විශාල සංඛ්‍යාවකට ප්‍රතිකාර කළ හැකි බවද වෛද්‍ය අජ්මීර් මහතා වැඩිදුරටත් ප්‍රකාශ කළේය..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>15</day>
    </date>
    <link>http://www.dinamina.lk/2011/06/15/_art.asp?fn=n11061518</link>
    <topic>පොලිසිය දැනුවත් නොකිරීම ගැන නඩරාජා සිවරාජ් ටඅධි චෝදනා ගොනු කෙරේ</topic>
    <author>ශිරෝමි අබයසිංහ</author>
    <content>හිටපු විදේශ අමාත්‍ය ලක්‍ෂමන් කදිරගාමර් මහතා ඝාතනය කිරීමට එල්.ටී.ටී.ඊ ත්‍රස්තවාදීන් සැලසුම් කරන බව දැනුවත්ව ඒ පිළිබඳව පොලිස් නිලධාරියෙකුට නොදැන් වී යැයි බස්නාහිර ජනතා පෙරමුණේ පාලක ලේකම් නඩරාජා සිවරාජ් මහතාට එරෙහිව නීතිපතිවරයා කොළඹ මහාධිකරණය හමුවේ නඩු පැවරීය.ලක්‍ෂමන් කදිරගාමර් මහතා ඝාතනය කිරීමට සුදුසු අයකු ඇත්දැයි එල්.ටී.ටී.ඊ සංවිධානයේ බාස්කරන් නමැත්තා විත්තිකරු ගෙන් 2005 ජනවාරි මස සහ අගෝස්තු අතර කාලයේ දී විමසා තිබියදීත්, ඒ පිළිබඳව ආරක්‍ෂක අංශ දැනුවත් නොකිරීම පිළිබඳව ත්‍රස්තවාදය වැළැක්වීමේ පනත යටතේ නීතිපතිවරයා විත්තිකරුට එරෙහිව මෙම නඩුවේ දී අධිචෝදනා ඉදිරිපත් කර තිබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>15</day>
    </date>
    <link>http://www.dinamina.lk/2011/06/15/_art.asp?fn=n11061519</link>
    <topic>අන්තර් ජාතික කම්කරු සංවිධානයේපාලක මණ්ඩල නි.සාමාජිකත්වය ශ්‍රී ලංකාවට</topic>
    <author>අනුර ප්‍රේමලාල්</author>
    <content>ස්විස්ටර්ලන්තයේ ජිනීවා නුවර මේ දිනවල පැවැත්වෙන අන්තර් ජාතික කම්කරු සංවිධානයේ 100 වෙනි සැසිවාරයේදී ශ්‍රී ලංකාවට එහි පාලක මණ්ඩලයේ නියෝජ්‍ය සාමාජික ධුරයක් පිරිනමා තිබේ. මෙම පාලක මණ්ඩලයේ නිත්‍ය සාමාජික රටවල් 56ක් තිබෙන අතර නියෝජ්‍ය සාමාජික රටවල් 66 සිටියි.ලෝකයේ සියලුම කම්කරුවන් පිළිබඳ ගැටලු ජිනීවා නුවර පැවැත්වෙන ලෝක කම්කරු සම්මේලනයේදී මේ දිනවල සාකච්ඡා කෙරේ. ශ්‍රී ලංකාව වෙනුවෙන් කම්කරු හා කම්කරු සබඳතා ඇමති ගාමිණී ලොකුගේ මහතාගේ නායකත්වයෙන් යුත් කණ්ඩායමක් මේ අවස්ථාවට සහභාගි වී සිටිති..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>15</day>
    </date>
    <link>http://www.dinamina.lk/2011/06/15/_art.asp?fn=n11061520</link>
    <topic>ඉරාකයේ උපවාසයේ නියැලෙන ශ්‍රී ලාංකිකයන්ගේ ගැටලුවට විදේශ අමාත්‍යාංශය මැදිහත් වෙයි</topic>
    <author>මහින්ද අලුත්ගෙදර</author>
    <content>තිමය වශයෙන් ඉඩකඩ නොතිබුණද ඉරාකයේ උපවාසයක නිරත ශ්‍රී ලාංකිකයන්ගේ ගැටලුව සමථයකට පත්කර ගැනීම සඳහා මැදිහත්වන බව විදේශ රැකියා ප්‍රවර්ධන හා සුබ සාධන අමාත්‍යාංශය පවසයි.මේ සම්බන්ධයෙන් විදේශ කටයුතු අමාත්‍යාංශයට ලිඛිතව දැනුම් දී තිබෙන බවත් ලෙබනන්හි ශ්‍රී ලංකා තානාපති කාර්යාලය හරහා එම ගැටලුව විසඳා ගැනීම සඳහා පියවර ගන්නා බව විදේශ රැකියා ප්‍රවර්ධන හා සුබ සාධන ඇමැති ඩිලාන් පෙරේරා මහතා සඳහන් කරයි.ඇමැතිවරයා මේ බව සඳහන් කළේ එම අමාත්‍යාංශයේ දී ඊයේ (14) පැවති මාධ්‍ය හමුවකට සහභාගි වෙමිනි. ඉරාකයේ කර්මාන්තශාලාවක සේවය කරන ශ්‍රී ලාංකික ශ්‍රමිකයන් 41 දෙනෙකුට මාස 19 ක කාලයක් වැටුප් ගෙවා නොමැති අතර මේ හේතුවෙන් ඔවුන්ගෙන් 30 දෙනෙකු මේ වනවිට මාරාන්තික උපවාසයක් ආරම්භ කර තිබේ. මෙම ශ්‍රී ලාංකිකයන්ගේ ඥාතීන්ද තමා හමුවීමට පැමිණි බව කී ඩිලාන් පෙරේරා මහතා මේ ගැටලුව විසඳාගත් වහාම ඔවුන් ශ්‍රී ලංකාවට කැඳවාගෙන එන බවද කීවේය.මේ අතර ඇමැතිවරයා ප්‍රකාශ කළේ මේ ගැටලුව පිළිබඳව අදාළ කර්මාන්ත ශාලාවේ බලධාරීන් සමඟ සාකච්ඡා කිරීම සඳහා ලෙබනන්හි ශ්‍රී ලංකා තානාපති කාර්යාලයේ නිලධාරියෙකු ඉරාකය බලා පිටත්ව යාමට නියමිත බවයි.විදේශ රැකියා ප්‍රවර්ධන හා සුබ සාධන අමාත්‍යාංශයේ ලේකම් නිශ්ශංක විජේරත්න , විදේශ සේවා නියුක්ති කාර්යාංශයේ සභාපති නීතිඥ කිංස්ලි රණවක මහත්වරු ඇතුළු පිරිසක් මේ අවස්ථාවට එක්ව සිටියහ..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>15</day>
    </date>
    <link>http://www.dinamina.lk/2011/06/15/_art.asp?fn=r1106152</link>
    <topic>ඇහැලියගොඩ නැඟෙනහිර විලේගොඩ කඹුක අමුණ කැඩී වසර 20යි</topic>
    <author>සටහන හා ඡායාරූප ඇහැලියගොඩසමූහ එච්. ඇම්. කිත්සිරි රූපසිංහ</author>
    <content>ඇහැලියගොඩ ප්‍රාදේශීය ලේකම් කොට්ඨාසයේ නැගෙනහිර විලේගොඩ කඹුක අමුණ කැඩී ගොස් මේ වන විට වසර 20 ක් පමණ වන අතර එය මෙතෙක් ප්‍රතිසංස්කරණයට පියවර නොගැනීම හේතුවෙන් ප්‍රදේශයේ ගොවීහු දැඩි දුෂ්කරතාවට පත්ව සිටින බව වාර්තා වේ.මෙමගින් මාහර අස්ගඟුල පොත්තෙකුඹුර වැනි ප්‍රදේශවල කුඹුරු හිමියන්ට ගොවිතැන් කටයුතු කිරීම සඳහා ජලය ලබා ගැනීම දුෂ්කර වී ඇත.ආර්. ධනරත්න මහතා - විල අමුණ, නාගහවිල, කණුකැටිය, මඩුඅරගෙකුඹුර, වඩුපොළ කණම්පැල්ලෙවිල, කුකුල්මුල්ල, නින්දකුඹුර වැනි වෙල්යායන් රැසකට මේ අමුණ ප්‍රතිසංස්රණය කර ගත්තොත් විශාල සේවයක් වෙනවා. බිසෝදොළ ඇල්ල හරහා ඇති මෙම කඹුක අමුණ කඩිනමින් ප්‍රතිසංස්කරණය කළ යුතුයි.එම්. එස්. එම්. ඇනස් මහතා - මම මේ කන්නයේ කුඹුරු අක්කර 2 ක් පමණ වැඩ කළේ නැහැ. ජලය ලබා ගැනීමේ අපහසුතාව නිසා බොහෝ ගොවීන් කුඹුරු වැඩ කරලා නැහැ. අපට මේ කඹුක අමුණ හදල දුන්නොත් ගොඩක් වටිනවා.ඊ. ඩබ්. පේ‍්‍රමදාස මහතා - අපට කුඹුරු වැඩ කරන්න පුළුවන් වෙන්නේ වැහි වතුර නිසා මේ අමුණෙන් කුඹුරුවලට වතුර ගන්න බැහැ. වැලි කොට්ට දාල හදල තිබුණා. ලොකු පිටාරවලට ඒවා ගලවාගෙන ගියා..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>15</day>
    </date>
    <link>http://www.dinamina.lk/2011/06/15/_art.asp?fn=r1106151</link>
    <topic>පස්සර පන් කර්මාන්තයඅභාවයට යන ලකුණු</topic>
    <author>සටහන හා ඡායාරූප පස්සර සමූහ උබයරත්න වනසිංහ</author>
    <content>එදා ග්‍රාමීය මට්ටමේ ජනප්‍රිය එමෙන්ම ගෘහස්ථ ඵලදායී ස්වයංරැකියාවක් වූ පන් කර්මාන්තය හේතු රැසක් නිසා මේ වන විට අභාවයට යමින් පවතී. පස්සර ඇතැම් ප්‍රදේශයන්හි සීමිත ග්‍රාමීය පවුල් කීපයකට පමණක් සීමා වී ඇති මේ කර්මාන්තය සම්බන්ධයෙන් පවතින්නේ මෙවන් අදහස් සමූහයකි.පස්සර පැල්ගහතැන්න කැකුණගස්වත්ත පදිංචි ජේ. ඇම්. නන්දාවතී මහත්මිය - මගේ මවුපියන් ගොවිතැන් වැඩවලට අමතරව පන් භාණ්ඩ නිපදවා හොඳ ආදායමක් එදා ලබා ගත්තා. ඒ අයගේ මේ පුරුද්ද අවු. 15 දී මටත් ලැබුණා.විවාහ වෙලා පස්සරට පැමිණි විටත් ඒ පුරුද්ද මා අත් හැරියේ නැහැ. අවට ප්‍රදේශයන්හි ඇති පන්ගස් වලින් උපරිම ප්‍රයෝජන ගෙන භාණ්ඩ හදල ජීවත් වෙන්න අවශ්‍ය මුදල් සොයා ගන්නවා. නමුත් බොහෝ දෙනකුට අපට ඇති වුවමනාව නැති බවයි පේන්නේ.පස්සර පැල්ගහතැන්න එච්. ඇම්. ජයවර්ධන මහතා - අපිට ජීවත්වීමට ලැබෙන ආදායම අඩුයි. මගේ බිරිඳ පන් වැඩ හොඳට දන්නවා. මා ඇයට උදව්දීමක් ලෙසින් ගංගා හා කදුරු අවට ඇති පන්ගස් කපා ගෙනවිත් දෙනවා. තවමත් මේවා සරුවට වැඩෙනවා. නමුත් අපේ බොහෝ දෙනා මේවායින් ප්‍රයෝජන ගන්නේ නැහැ.ඌව පළාත් ශිල්ප බල මණ්ඩලයේ අධ්‍යක්‍ෂ එස්. වලවේගෙදර මහතා - අභාවයට යන කර්මාන්ත රැසක් අපේ ගම්වල තියෙනවා. පාරම්පරික වටිනාකමක් ඇති භාණ්ඩ එදා ගම්වල නිපදවලා රාජ්‍ය සම්මාන පවා ලැබූ අපේ අය හිටියා. නමුත් අද එවැනි ස්වයංරැකියා අතහැර තරුණ තරුණියන් වෙනත් රැකියා පසුපස හඹායන්න පුරුදු වෙලා.ඌව පළාතේ ඇති ග්‍රාමීය මට්ටමේ සම්පත් වලින් උපරිම ප්‍රයෝජන ලබා ගන්න පුළුල් වැඩ පිළිවෙළක් අපි ආරම්භ කොට තිබෙනවා. ඉවතලන ප්‍රයෝජනයට ගත හැකි කෙසෙල් පට්ටා, වේවැල් හණ, පන්, වැටකෙයියා සහ පොල් අතු වැනි දේවලින් නව නිපයුම් යළි ඇති කරන්න සැලසුම් කොට තිබෙනවා. ඒ සඳහා රජයෙන්ද ලැබෙන අනුග්‍රහය ප්‍රශංසනීයයි..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>15</day>
    </date>
    <link>http://www.dinamina.lk/2011/06/15/_art.asp?fn=r1106153</link>
    <topic>තංගල්ල-හාල්පන්දෙණිය රත්න විදුහලසිසුන් නැතිව වැහිලා</topic>
    <author>සටහන හා ඡායාරූපය බෙලිඅත්ත විශේෂ සිරිසේන හේවාගම</author>
    <content>තංගල්ල අධ්‍යාපන කලාපයේ වසර 58ක් පැරැණි හාල්පන්දෙණිය රත්නවිද්‍යාලය සිසුන් නොමැතිව වැසීගියත් මේ වනතුරුම ගුරුවරුන් සිවුදෙනකු සේවය සඳහා පැමිණෙන බව වාර්තා වෙයි.බෙලිඅත්ත මැතිවරණ කොට්ටාසයේ ග්‍රාමසේවා වසම් පටන් ගන්නා නුගේවල ග්‍රාමසේවා වසමේ පිහිටි මෙම ප්‍රාථමික පාසල ආරම්භ කර ඇත්තේ 1953 දී කොළඹ පරමවිදාර්ථ බෞද්ධ සංගමයේ මඟපෙන්වීම යටතේ හාල් පන්දෙණිය විහාරස්ථානයේ විහාරාධිපතිව වැඩවිසූ රාජකීය පණ්ඩිත මොදරාවානේ විපුලතිස්ස නාහිමියන් ප්‍රධාන දායක සභාව මගිනි.ප්‍රධාන ශාලා 3 කින්ද ප්‍රාථමික පන්ති සඳහා සංවර්ධනය කරන ලද කාමරයකින් ද, ගුරු නිවාසයකින්ද, බුදු මැදුරකින්ද, ළිඳකින්ද සමන්විත මෙම විද්‍යාලයට අක්කර එක හමාරක පමණ ක්‍රීඩා පිටියක් ද, අක්කර කාලක පමණ වගා කළහැකි කුඹුරක් ද අයත්ව තිබේ. පලදාව සහිත පොල් ගස් 15 ක් ද අයත්ය.පාසල ඉදිකිරීම සඳහා අතහිත දී කටයුතු කළ හාල්පන්දෙණිය විහාරස්ථානයේ විහාරාධිපති කණුමුල්දෙණියේ අතුල හිමි - මෙම ගොඩනැඟිලි රජයේ වැඩකට නොගෙන විනාශවෙන්නට හැරීම ජාතික අපරාධයක්. මේවායින් කළහැකි දේවල් අප්‍රමාණයි. කෘෂිකර්මයට අදාළ ගොවිපොළක්, ගෙවතු වගා පුහුණු මධ්‍යස්ථානයක් තරුණ ගොවීන්ට කෙටිකාලීන පුහුණු ස්ථානයක්, වශයෙන් සංවර්ධනය කළ හැකිව තිබෙනවා. විදුලිය, ජලය පාසල් බිමට යාවෙලයි තියෙන්නේ.විදුහලේ ආදි සිසුවකු වන නිහාල් පුංචිහේවා මහතා - මෙම විද්‍යාලය මේ ආකාරයෙන් වැසීයාය කියල අපි නම් හීනයකින් වත් හිතුවෙ නෑ. අපේ කාලෙ ළමයින් 200 - 250 විතර උන්නා. මෙම විදුහල වැසීගියේ ගුරුවරුන්ගේ වරදක් නිසා නොවෙයි.මුල්ම හේතුව ළමයින් නැතිවීම ඉන් අද ගෙවල් වලත් දරුවන් නෑ. ඉන්නා ළමයින් නගරය කරා යවන්නට මවුපියන් යුද කරනවා. යවනවා. මේවාගේ ගම්බද පාසල් ප්‍රාථමික පාසල් ලෙසින්ම පවත්වා ගෙන ගියානම් මේක වෙන්නේ නෑ..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>15</day>
    </date>
    <link>http://www.dinamina.lk/2011/06/15/_art.asp?fn=r1106154</link>
    <topic>හොරණ තලගල කුඹුකවත්තේනිවාස 25කට පානීය ජලය නෑ</topic>
    <author>හොරණ සමූහ බන්දුල ආර්. ගුලවත්ත</author>
    <content>තලගල දකුණ ග්‍රාම නිලධාරි වසමේ කුඹුකවත්ත තුන් වැනි පටුමගෙහි නිවාස 25 ක පමණ ජනතාව පානීය ජලය ලබා ගැනීමේ අපහසුතාවෙන් පෙළෙති. මේ ඉඩම් අයිතිවන්නේ ඉඩම් ප්‍රතිසංස්කරණ කොමිසන් සභාවට බව ඔව්හු පවසති.මේ ගැන අදහස් දැක් වූ තුන්වැනි පටුමගේ පදිංචි කුමුදිනී ලිවේරා මහත්මිය - අපි මේ ඉඩම්වල පදිංචිවෙලා අවුරුදු 20 ක් පමණ වෙනවා. මේ පටු මගේ නිවාස 25 ක් පමණ තිබෙනවා. 1980 දී පමණ යුනිසෙෆ් ආයතනයෙන් නළ ළිඳක් ගොඩනගලා තිබෙනවා. ඒ පානීය ළිඳ අයත් වන්නේ හොරණ ප්‍රාදේශීය සභාවට ගල විදලා මේ පානීය ළිඳ තැනුවේ අවුරුදු දෙකකට පමණ ඉහත දී. මේ පානීය ළිදේ කාර්මික දෝෂයක් සිදුවුණා.ප්‍රාදේශීය සභාවට කීවා. ඒ කාලේ ප්‍රාදේශීය සභාවේ සභාපති යසපාල කෝරළගේ මහත්මයා ඇස්තමේන්තුවකුත් ඉදිරිපත් කළා. ඒ වුණත් තවම සාර්ථක ප්‍රතිඵලයක් නෑ. අපි පානීය ජලය ගන්නේ ඈත පෞද්ගලික ළිංවලින්. වතුර ගේන්න හරිම අමාරුයි. අපේ පානීය ජල ප්‍රශ්නය විසඳා ගන්න ක්‍රමයක් අවශ්‍යයයි.උදේටයි හවසටයි වතුර අදින්න ගියාම හොඳ පණ යනවා. ප්‍රජා ශාලාව ඉඩමේ ළිඳක් තියෙනවා. වතුර මළකඩ රහයි.පෞද්ගලික ඉඩම්වල තිබෙන ළිංවලින් අපි බොන්නට වතුර ගන්නේ. කැඩිලා තියෙන පානීය ළිඳ රෙපයාර් කරලා දෙනවා නම් ගැටලුව විසඳෙනවා” යැයි දයානි භද්‍රා මහත්මිය අපට පැවැසුවාය.පානීය ජල ප්‍රශ්නයෙන් පීඩා විඳින අපි කට්ටිය අස්සන් කරලා අදාළ අංශවලට පෙත්සමකුත් ඉදිරිපත් කළා. ඒත් තවම විසඳුමක් නෑ. මොරගහහේන පිළියන්දල මාර්ගයට පානීය ජලය ලබාදෙන්නට දැන් මූලික වැඩ කරනවා. අප ඉන්න ප්‍රදේශයත් මොරගහහේන මාර්ගයට ඉතාම සමීපයි. පානීය ජල ප්‍රශ්නයෙන් පීඩා විඳින අයට සහනයක් ලබාදෙන්නයි අප ඉල්ලා සිටින්නේ..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>15</day>
    </date>
    <link>http://www.dinamina.lk/2011/06/15/_art.asp?fn=r1106155</link>
    <topic>තැපැල්පත් නැතිව ගැටලු</topic>
    <author>අවිස්සාවේල්ල විශේෂ එස්. පද්මපෙරුම</author>
    <content>පාදුක්ක, හංවැල්ල, කහහේන, වග ප්‍රදේශවල ඇති තැපැල්හල්වල තැපැල්පත් නොමැතිවීම නිසා ග්‍රාමීය ජනතාව දැඩි දුෂ්කරතාවකට පත්වී සිටිති. මේ ප්‍රදේශවල ප්‍රධාන තැපැල් කාර්යාල මෙන්ම උප තැපැල් කාර්යාලවලද එකදු තැපැල්පතක්වත් මිලදී ගැනීමට නොමැත.මේ පිළිබඳව තැපැල් කාර්යාල නිලධාරීන් පවසා සිටින්නේ ඇනවුම් කලත් ගබඩාවේ නොමැති නිසා නිකුත් කිරීමක් සිදු නොවන බවයි..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>15</day>
    </date>
    <link>http://www.dinamina.lk/2011/06/15/_art.asp?fn=r1106156</link>
    <topic>බුලත්සිංහල ඕපල්ල පන්විල කුඹුරටවිදුලිය නෑ</topic>
    <author>බුලත්සිංහල විශේෂ – මිල්ටන් ධර්මසිංහ</author>
    <content>බුලත්සිංහල ප්‍රාදේශීය සභා බල ප්‍රදේශයට අයත් ඕපල්ල පන්විල කුඹුර ගම්මානයේ වෙසෙන පවුල් ගණනාවකට මෙතෙක් විදුලිබල පහසුකම් ලැබී නැතැයි කියති.බුලත්සිංහල ප්‍රදේශයේ ඉතා දුෂ්කර ගමක් වන මෙම ප්‍රදේශයට විදුලිය ලබා දෙන ලෙස ගම්වාසීන් රජයේ බලධාරීන්ට වරින් වර දන්වා සිටියද ඊට කිසිදු ප්‍රතිචාරයක් ලැබී නැතැයි ඔවුහු පවසති..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>15</day>
    </date>
    <link>http://www.dinamina.lk/2011/06/15/_art.asp?fn=r1106157</link>
    <topic>කහ ඉරි සලකුණු කර දෙන්නැයි ඉල්ලති</topic>
    <author>වාද්දුව සමූහ – එස්. ආර්. පියදාස</author>
    <content>මොල්ලිගොඩ ආයුර්වේද රෝහලට දක්වා ඇති ග්‍රාම සංවර්ධන පාර හන්දියේ ගාලු පාර දවසේ සෑම විටකම මිනිසුන් පාර හරහා ගමන් කරන ස්ථානයක් බැවින් ඒ ස්ථානය රථවාහන අනතුරු සිදුවන ස්ථානයක් බවට පත්ව ඇතැයි ප්‍රදේශවාසීහු පවසති.ඒ නිසා එම ස්ථානයේ පදික මාරු, කහ ඉරි කලාපයක් ලෙස වර්ණ ගන්වන ලෙස ජනතාව වගකිවයුතු අංශවලට අවධාරණය කරති.පානදුර ප්‍රාදේශීය සභා මන්ත්‍රී නිමල් ඉලංගගේ මහතා මේ කරුණ පිළිබඳව යෝජනාවක් පානදුර ප්‍රාදේශීය සභාවේ මැයි මස රැස්වීම් වාරයට ඉදිරිපත් කරන ලදී..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>15</day>
    </date>
    <link>http://www.dinamina.lk/2011/06/15/_art.asp?fn=r1106158</link>
    <topic>සීදූව සෞඛ්‍ය පරීක්‍ෂකවරුන්ටජනතාවගෙන් චෝදනා</topic>
    <author>සීදූව සමූහ</author>
    <content>සෞඛ්‍යයට හා පරිසරයට හානිදායක අයුරින් කටයුතු කිරීම සම්බන්ධයෙන් කටුනායක සීදූව බල ප්‍රදේශයේ ජනතාව කටුනායක සීදූව නගර සභාවේ මහජන සෞඛ්‍ය පරීක්‍ෂකයන්ට පැමිණිලිකළත් ඔවුන් ඒ පිළිබඳව සැළකිල්ලක් නොදක්වන බව ජනතාව පවසති.පසුගිය වසරේ කටුනායක සීදූව නගර සභා බල ප්‍රදේශයේ ඩෙංගු රෝගීන් ඇතිවූයේ නගර සභභාවේ මහජන සෞඛ්‍ය පරීක්‍ෂක යන්ගේ නොසැලකිල්ල නිසා බව ඔවුහු චෝදනා කරති..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>15</day>
    </date>
    <link>http://www.dinamina.lk/2011/06/15/_art.asp?fn=r1106159</link>
    <topic>හෝමාගම ඇතැම් කීර කොටුවලට වතුර ගැනීම ගැටලුවක්</topic>
    <author>හෝමාගම සංචාරක – මංජුල හිටිපිටිය</author>
    <content>කළු ගං අතුඔය පළල් කර ගැඹුරු කිරීමත් සමඟ ඔය ඔස්සේ මුහුදු ජලය පැමිණීම නිසා, හෝමාගම ප්‍රාදේශීය ලේකම් කොට්ඨාසයට අයත් පාලගම, අම්බලන්ගොඩ, දියකඩ හා අවට ප්‍රදේශවල පවතින කීර (පලාවර්ග) ගොවි බිම්වලට ජලය ලබාගැනීමේ ගැටලුවකට මුහුණපා ඇතැයි ගොවීහු පවසති.කොළඹ හා ඒ අවට ප්‍රදේශවලට කීර සපයන ප්‍රධාන ගොවිබිම් පවත්වාගෙන යනු ලබන්නේ හෝමාගම ප්‍රාදේශීය ලේකම් කොට්ඨාසයට අයත් මේ ප්‍රදේශවලය.කේ. ජී. ලලිත් සම්පත් -වසර පහකට වැඩි කාලයක සිට රැකියාව ලෙස කීර වගාව කරගෙන යනවා. අක්කර දෙකක පමණ කීර වගා බිමක් පවතිනවා. පාලගම ප්‍රදේශයේ කීර වගා කරන ගොවින් සියයක් පමණ සිටිනවා. කළු ගං අතුඔය පළල් කර ගැඹුරු කිරීමත් සමඟ ඔය දිගේ මුහුදු ජලය පැමිණීමට පටන්ගෙන තිබෙනවා.ඇතැම් කාලවලදී මුහුදු ජලය වැඩිවශයෙන් ඔය දිගේ ඒම සිදු වනවා.වැඩි වශයෙන් මුහුදු ජලය පැමිණෙන කාලයට කීරවලට ජලය දැමීමට නොහැකි වන නිසා වගාවට හානි වෙනවා. ඉදිරියට තව තවත් මුහුදු ජලය ඔය ඔස්සේ ඒම වැඩි වුවහොත් පාලගම හා ඒ අවට ප්‍රදේශවල කීර වගාව සම්පූර්ණයෙන් නවතා දැමීමට සිදු වනවා.කේ. ටී. ජානක කුමාර -කොළඹ හා ඒ අවට ප්‍රදේශවලට කීර වගා කොට අලෙවි කර ජීවත්වන ගොවි පවුල් පනහක් පමණ සිටිනවා.මීට අමතරව ප්‍රදේශයේ තරුණයන් රැසක් විවිධ පුද්ගලයන්ට අයත් ඉඩම්වලට යම් මුදලක් ගෙවා කීර වගාවන් කරගෙන යනවා. වගා කිරීමට අවශ්‍ය ජලය ලබා ගැනීමේදී පවතින ගැටලුව අදාළ අංශ මැදිහත්වී විසඳා දෙන ලෙස ඉල්ලනවා..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>15</day>
    </date>
    <link>http://www.dinamina.lk/2011/06/15/_art.asp?fn=s1106154</link>
    <topic>රගර් ක්‍රීඩකයන් තිදෙනාට තහනම් උත්තේජන ලබාදුන් පුද්ගලයන්ට එරෙහිව පරීක්ෂණ අරඹයි</topic>
    <author>ප්‍රින්ස් ගුණසේකර</author>
    <content>ශ්‍රී ලංකාවේදී නිමාවූ ආසියානු රටවල් පහේ රගර් තරගාවලියට පෙර ප්‍රෝටීන් ආදේශක ලබාගැනීමෙන් තහනම් උත්තේජන ශරීරගතවන්නට ඇතැයි ශ්‍රී ලංකා රගර් ක්‍රීඩකයන් තිදෙනා ඊයේ ක්‍රීඩා වෛද්‍ය ඒකකයේ පැවැති පරීක්ෂණයේදී පිළිගත්හ.ඒ අනුව තහනම් ශරීර උත්තේජන චෝදනාවට අදාල ‘බී’ මුත්‍රා සාම්පල පරීක්ෂාව සිදු නොවනු ඇත.ශ්‍රී ලංකා රගර් පිලේ එරංග ස්වර්ණතිලක, කීත් ගුරුසිංහ හා සාලිය කුමාර තහනම් උත්තේජන චෝදනාවට ලක්වූ අතර ඔවුන් එම අතිරේක ශක්තිජනක ප්‍රෝටීන් ආදේශකය ලබා ඇත්තේ පුහුණුකරු කළමනාකරු හෝ කණ්ඩායමේ වෛද්‍යවරයාගේ අනුදැනුමකින් තොරව බවද පවසා ඇත.ක්‍රීඩකයන් තිදෙනාට අතිරේක ශක්තිජනක ප්‍රෝටීන් ආදේශක ලබා දුන් පුද්ගලයන්ගේ නම් ඊයේ පැවැති පරීක්ෂණයේදී හෙළිකර ඇති අතර ඔවුන්ගෙන් ප්‍රශ්න කිරීමට ත්‍රි පුද්ගල පරීක්ෂණ කමිටුව තීරණය කර ඇත.තහනම් උත්තේජන අඩංගු අතිරේක ශක්තිජනක ප්‍රෝටීන් ආදේශක ලබාදුන් පුද්ගලයන් ලබන සඳුදා ක්‍රීඩා වෛද්‍ය ඒකකයට කැඳවා ප්‍රශ්න කිරීමට බලාපොරොත්තු වේ.තහනම් උත්තේජන චෝදනාවට ලක්වූ ක්‍රීඩකයන් තරගවලට සහභාගීවීමෙන් අනතුරුව ලබා ගත් මුත්‍රා සාම්පලවල ‘මීතයිල් හෙක්සානේමයින්’ (Methyl Hexanemine) තහනම් ඖෂධ සංඝටක අඩංගු බවට වෛද්‍ය වාර්තාවකින් තහවුරු වී තිබුණි.ආසියානු රටවල් පහේ තරගාවලියේ කොළඹදී පැවැති තරග තුනකට ශ්‍රී ලංකාව සහභාගී වූ අතර එයින් තරගයක් ජය පරාජයෙන් තොරව නිමාවූ අතර තරග 2ක් පරාජයට පත් විය.තහනම් උත්තේජන චෝදනාව පිළිබඳ පරීක්ෂණය විශේෂඥ වෛද්‍ය මයියා ගුණසේකර, විශේෂඥ වෛද්‍ය අර්ජුන ද සිල්වා යන මහත්වරු හා මහාචාර්ය රෝහිනී ප්‍රනාන්දුපුල්ලේ මහත්මිය මෙහෙයවනු ලැබීය. ජාතික තහනම් උත්තේජන කමිටු සභාපති විශේෂඥ වෛද්‍ය ගීතාංජන මෙන්ඩිස් මහතා පැවැසුවේ මේ පරීක්ෂණය ඉතා ඉක්මනින් අවසන් කිරීමට ත්‍රි පුද්ගල කමිටුව උපදෙස් දී ඇති බවය..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>15</day>
    </date>
    <link>http://www.dinamina.lk/2011/06/15/_art.asp?fn=s1106151</link>
    <topic>ක්‍රිකට් ආයතනයේ පිරිසක් පිළිබඳ සැකයක්</topic>
    <author>ප්‍රින්ස් ගුණසේකර</author>
    <content>මෙට්ලන්ඩ් පෙදෙසේ පිහිටි ලෝක කුසලාන කාර්යාලයේ තිබුණු පරිගණක දෙකක ‘හාඩ් ඩිස්ක්’ ගලවාගෙන යෑමේ සිද්ධියට ක්‍රිකට් ආයතනයේ පිරිසක් සම්බන්ධ බවට ස්ථීරවම පැවැසිය හැකි යැයි ක්‍රීඩා ඇමැති මහින්දානන්ද අළුත්ගමගේ මහතා පවසයි. ඉතා හොඳ ආරක්ෂාවක් ඇති ක්‍රිකට් ආයතන ගොඩනැගිල්ලේ පිහිටා තිබූ ලෝක කුසලාන කාර්යාලයට පිටතින් කිසිවෙකුට පැමිණීමට නොහැකි බව අළුත්ගමගේ මහතා පැවසීය. ‘හාඩ් ඩිස්ක්’ ගලවාගෙන යෑම පසුගිය සති අන්තයේ සිදුවී ඇති අතර පොලිස් පරීක්ෂණ මගින් අනාවරණය වන කරුණු මත දඬුවම් ලැබෙනු ඇතැයි ක්‍රීඩා ඇමැතිවරයා විශ්වාසය පළ කළේය.ලෝක කුසලාන තරගාවලියේ අධ්‍යක්ෂ සුරාජ් දන්දෙනිය මහතා කුරුඳුවත්ත පොලිසියට කළ පැමිණිල්ල අනුව ඊයේ රහස් පොලිසිය පැමිණ එම කාර්යාලයේ ස්ථාන කිහිපයක ඇඟිලි සලකුණු ලබා ගෙන ඇත.මේ පිළිබඳව අප කළ විමසීමකදී ලෝක කුසලාන තරඟ අධ්‍යක්ෂ සුරාජ් දන්දෙනිය මහතා පැවැසුවේ ගලවාගෙන ගොස් ඇති ‘හාඩ් ඩිස්ක්’ දෙකේ අඩංගු තොරතුරු වෙනත් පරිගණකවල ගබඩා කොට ඇති හෙයින් කාර්යාල කටයුතුවලට බාධාවක් ඇති නොවන බවය.“හාඩ් ඩිස්ක් දෙක නැතිවුණා කියා අපට ලොකු පාඩුවක් නෑ. ඒත් මේක සොරකමක්. එයට අදාළව පොලිස් පරීක්ෂණ පැවැත් වෙනවා. කව්රු හෝ මේ සොරා ගැනීමෙන් අපේ වැඩකටයුතු දුර්වල කරන්න උත්සාහ කළානම් ඒ ප්‍රාර්ථනාව අසාර්ථක බව කිව යුතුයි” දන්දෙනිය මහතා පැවැසීය.සොරාගත් ‘හාඩි ඩිස්ක්’ දෙකේ ලෝක කුසලාන ක්‍රිකට් තරගාවලියට අදාළ ගිණුම් විස්තර ඇතුළත්ව තිබී ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>15</day>
    </date>
    <link>http://www.dinamina.lk/2011/06/15/_art.asp?fn=s1106152</link>
    <topic>මාටින්ගේ දඟ පන්දුව කොදෙව්වන්ට ජය ගෙනේ</topic>
    <author/>
    <content>කොදෙව් පිලේ පාදඟ පන්දු යවන ඇන්තනි මාර්ටින් සිය ක්‍රිකට් දිවියේ හොඳම පන්දු යැවීම සටහන් කරමින් ලෝක සූර ඉන්දිය පිල සමඟ පැවැති සිවුවැනි එක්දින තරගයෙන් ලකුණු 103ක ජයක් තම පිලට හිමිකර දීමට සමත් විය.විවියන් රිචඩ්ස් ක්‍රීඩාංගණයේ පැවැති මේ තරගයේ පළමුව පන්දුවට පහරදුන් කොදෙව් පිල ඕවර 50 අවසානයේ කඩුලු 8ක් දැවී ලබා ගත් ලකුණු 249 හඹා ගිය ඉන්දීය පිල ඕවර 39කදි ලකුණු 146කට දැවී ගියේය.විශිෂ්ට පන්දු යැවීමක නිරත වු ඇන්තනි මාටින් ලකුණු 36කට ඉන්දීය පිතිකරුවෝ සිවුදෙනෙකු දවාලීමට සමත් වූ අතර තරගයේ වීරයා සම්මානය ද දිනාගත්තේය.කොදෙව් ඉනිමේදී කිරන් පොලාර්ඩ් ලකුණු 70ක් රැස් කළ අතර ලෙන්ඩිල් සිමන්ස් ලකුණු 67ක් ලබා ගත්තේය.පන්දු යැවීමේදී ප්‍රවීන් කුමාර් කඩුලු 3ක් දවාලූ අතර පා දඟ පන්දු යවන අමිත් මිස්රා කඩුලු 2ක් බිඳ දැමුවේය.පිළිතුරු ඉනිම ක්‍රීඩා කළ ඉන්දීය පිලේ වැඩිම ලකුණුලාභියා වූයේ රෝහිත් ෂර්මාය. ඔහු ලකුණු 39ක් වාර්තා කළේය.තරග 5කින් සමන්විත ඉන්දීය - කොදෙව් එක්දින තරගාවලිය 3-1ක් ලෙස දැනටමත් ඉන්දීය පිල ජයගෙන සිටින අතර අවසන් තරගය හෙට (16) ජැමෙයිකාවේ සබීනා පාක් හි දි පැවැත්වේ.කොදෙව් පිල – 249/8 ඕවර 50) කිරන් පොලාර්ඩ් 70, ලෙන්ඩ්ල් සිමන්ස් 67, කාල්ටන් බෝ 39 (ප්‍රවීන් කුමාර් 37/3, අමිත් මිෂ්රා 56/2)ඉන්දීය පිල – 146 (ඕවර 39) රෝහිත් ෂර්මා 39, පාර්තිවු පටේල් 26, විරාත් කෝලි 22 (ඇන්තනි මාටින් 36/4, ඇන්ඩ්‍රි රසල් 16/3, ඩැරන් සැමි 43/2).</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>15</day>
    </date>
    <link>http://www.dinamina.lk/2011/06/15/_art.asp?fn=s1106153</link>
    <topic>ආසියානු සූරතාවලියට යන බැඩ්මින්ටන් කණ්ඩායම නම් කෙරේ</topic>
    <author>ෆවුස් මොහොමඩ්</author>
    <content>ආසියානු 19න් පහළ යොවුන් බැඩ්මින්ටන් සූරතාවලියට සහභාගී වන ක්‍රීඩක ක්‍රීඩිකාවන් 8 දෙනෙකුගෙන් සමන්විත ශ්‍රී ලංකා කණ්ඩායම ඊයේ නම් කරනු ලැබීය.ආනන්ද විදුහලේ රකිත පෙරේරා, ගල්කිස්ස සාන්ත තෝමස් විදුහලේ ඔමාල් ධර්මවර්ධන, රාජකීය විදුහලේ චාමික කරුණාරත්න සහ ඩී.එස්. සේනානායක විදුහලේ දමිත් බණ්ඩාර යටවර බාලක තරග ඉසව්ව සඳහා නම් කරනු ලැබූ අතර විශාඛා විදුහලේ අචිනි නිමේෂිකා රත්නසිරි, තිළිණි අමෝදිකා හෙන්දහේවා, සිරිමාවෝ බණ්ඩාරනායක බාලිකා විදුහලේ උපුලි සමන්තිකා වීරසිංහ සහ කෞදි ඉෂාදිකා සිරිමාන්නගේ බාලිකා තරග ඉසව්ව සඳහා නම් කර ඇත.ලබන ජූලි මස 2වැනිදා සිට 9 වැනිදා දක්වා ඉන්දියාවේ ලක්නව් නුවර පැවැත්වෙන ආසියානු 19න් පහළ යොවුන් බැඩ්මින්ටන් සූරතාවලියට චීනය, ජපානය, ඉන්දියාව, කොරියාව, මාලදිවයින ඇතුළු ප්‍රබල රටවල් ගණනාවක් තරග වදිති..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>15</day>
    </date>
    <link>http://www.dinamina.lk/2011/06/15/_art.asp?fn=s1106155</link>
    <topic>දකුණු පළාත් දැල්පන්දු සූරතාව අම්බලන්ගොඩට</topic>
    <author>ප්‍රියාන් ද සිල්වා මාතර ක්‍රීඩා</author>
    <content>ගාල්ල ශ්‍රී හෘදය කන්‍යාරාමය තියුණු තරගයකින් ලකුණු 16 ට 15 ක් ලෙස පරාජය කරමින් දකුණු පළාත් අන්තර් පාසල් වයස 17 පහළ දැල් පන්දු සූරතාවය දිනාගැනීමට අම්බලන්ගොඩ ප්‍රජාපති බාලිකා මහා විදුහල සමත් විය. කණ්ඩායම් 33 ක සහභාගිත්වයෙන් පසගියදා මාතර උයන්වත්ත පිටියේදී මේ තරග පැවැත්විණි. මාතර සුජාතා විද්‍යාලය ලකුණු 24 ට 5 ක් ලෙස පරදවමින් අම්බලන්ගොඩ ධර්මාශෝක විද්‍යාල කණ්ඩායම තෙවන ස්ථානයට පත්විය..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>15</day>
    </date>
    <link>http://www.dinamina.lk/2011/06/15/_art.asp?fn=s1106156</link>
    <topic>සමස්ත ලංකා 17න් පහළබාස්කට්බෝල් තරගාවලිය 17දා සිට 21දා දක්වා</topic>
    <author>ජගත් ගුණවර්ධන</author>
    <content>ශ්‍රී ලංකා පාසල් බාස්කට්බෝල් සංගමය මෙහෙයවන සමස්ත ලංකා වයස අවුරුදු 17න් පහළ පිරිමි ‘බී’ කාන්ඩයේ බාස්කට්බෝල් තරගාවලිය මේ මස 17-21දක්වා කොළඹ හා මහනුවරදී පැවැත්වේ.පාසල් කණ්ඩායම් 26ක සහභාගීත්වයෙන් ඒ, බී, සී, ඩී, ඊ, එෆ්, ජී හා එච් කොටස් යටතේ මූලික වටයේ තරග පැවැත්වේ.‘ජි’ සහ ‘එච්’ කොටසේ තරග මහනුවර කිංග්ස්වුඩ් විද්‍යාලයීය බාස්කට්බෝල් පිටියේදී පැවැත්වෙන අතර ‘ඒ’ කොටසේ තරග කොළඹ ආනන්ද විද්‍යාලයේදී ද, මෝදර ඩිලාසාල් පිටියේදී ‘බී’ කොටසේ තරගද, කොළඹ නාලන්ද විද්‍යාලයේදී ‘සී’ හා ‘ඩී’ කොටසේ තරගද, ‘ඊ’ සහ ‘එෆ්’ කොටසේ තරග බ්‍රිටිස් කොලේජ් හි දී පැවැත්වේ.අර්ධ අවසන් පූර්ව වටයේ තරග 19දා කොළඹ ආනන්ද විද්‍යාලයේදී හා කිංග්ස්වුඩ් විද්‍යාලයේදී පැවැත්වේ. අවසන් පූර්ව වටයේ තරග හා අවසන් තරග 21දා කිංග්ස්වුඩ් විද්‍යාලයේදී පැවැත්වේ.තරගාවලිය සඳහා සහභාගී වන කණ්ඩායම් මෙසේය.‘ඒ’ කොටස - කොළඹ ආනන්ද විද්‍යාලය, ගාල්ල රිච්මන්ඩි විද්‍යාලය, මාතර රාහුල විද්‍යාලය, ලයිසියම් ජාත්‍යන්තර පාසල‘බී’ කොටස - මෝදර ඩිලාසාල් විද්‍යාලය, අම්බලන්ගොඩ ධර්මාශෝක විද්‍යාලය, ගාල්ල සාන්ත ඇලෝසියස් විද්‍යාලය, ජෙනිස් ජාත්‍යන්තර පාසල‘සී’ කොටස - කොළඹ නාලන්දා විද්‍යාලය, කදාන ද මැසනද් විද්‍යාලය, කොළඹ මහානාම විද්‍යාලය‘ඩී’ කොටස - කොළඹ සාන්ත ජොසප් විද්‍යාලය, සාන්ත ආනා විද්‍යාලය, සිරි කුරුස විද්‍යාලය‘ඊ’ කොටස - බ්‍රිට්ස් විද්‍යාලය, අමල් ජාත්‍යන්තර පාසල, විදුර විද්‍යාලය‘එෆ්’ කොටස - ඇලතියා ජාත්‍යන්තර පාසල, පිළියන්දල මධ්‍ය මහා විද්‍යාලය, වෙස්ලි විද්‍යාලය‘ජී’ කොටස - මහනුවර ගේට්වේ ජාත්‍යන්තර පාසල, රත්නපුර රත්නායක මධ්‍ය මහා විද්‍යාලය, කටුගස්තොට සාන්ත අන්තෝනි විද්‍යාලය‘එච්’ කොටස - මහනුවර කිංග්ස්වුඩ් විද්‍යාලය, පින්නවල මධ්‍ය මහා විද්‍යාලය, කුරුණෑගල රෝයල් ජාත්‍යන්තර පාසල.</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>15</day>
    </date>
    <link>http://www.dinamina.lk/2011/06/15/_art.asp?fn=s1106157</link>
    <topic>බොක්සිංවලට උපන් හපන් පස් හැවිරිදි ක්‍රීඩකයා</topic>
    <author>වර්නන් ගුණසේකර (එංගලන්ත සංචාරයකින් පසුව)</author>
    <content>වැඩිමහලු අය සමග ‘සටන්’ කිරීමට සිය පස් හැවිරිදි පුතා ට අවසර දෙන, බොක්සිං ක්‍රීඩාවෙන් උමතු වැටී සිටින පියෙක් එංගලන්ත බොක්සිං බලධාරීන්ගේ විවේචනයට ලක්ව සිටී.ජේ පිට්මන් නමැති මේ පුතාගේ උස තවමත් අඩි 3 යි අඟල් 3 ක්වත් නැත. බර කිරන ‘පේපර් වේට්’ අංශයේ හෝ තරග කිරීම පිණිස නිල වශයෙන් සුදුසුකම් ලබා ගැනීමට ඔහු අසමත් විය. එනමුදු ජේ ට ‘පුෂ් අප්ස්’ ව්‍යායාම 50 ක් කළ හැක. දෑස් බැඳගෙන වූවත් සටන් කිරීමේ හැකියාව තිබේ.කෙසේ වෙතත්, බොක්සිං වළල්ලේ ශිල්ප ඉගැන්වීමට ඔහුගේ පියා ගෙන තිබෙන තීරණය එංගලන්ත ආධුනික බොක්සිං සංගමයේ දැඩි විවේචනයට ලක්ව තිබේ.ජේ පිට්මන් ගේ පියා වන ජෝන් පිට්මන්, තම පුත්‍රයා ට බොක්සිං සූරයකු වීමේ දක්ෂතාව තිබෙන බවට විශ්වාස කරයි. ජෝන් සතුව ග්ලොස්ටර්ෂයර් පෙදෙසේ ලින්ඩන් හි ‘ජිම්’ එකක් තිබේ. මේ ‘ජිම්’ එකට ජේ ඔහුට වයස අවුරුදු දෙකේ සිට පැමිණ තිබේ.“තමන්ට වඩා වැඩිමහලු අය ජිම් එකේ සිටින සෑම අවස්ථාවකම ජේ බොක්සිං වළල්ලට ගිහින් ඒ අයත් එක්ක සටන් කරනවා” 37 හැවිරිදි ජෝන් පිට්මන් කියයි.“එයා කිහිප දෙනෙකුගේ දත් කැඩෙන්න ගහලා තියෙනවා. නහයවල් ගොඩකට ලේ ගැලෙන්න ගහලා තියෙනවා. එයාට ඇත්තටම හැකියාව තියෙනවා. ඊටත් එයා ඒ වැඩේට ආසයි. පුතාට එයාගෙ මේ හපන්කම එයාට ඕන තරම් දුරට කරගෙන යන්න පුළුවන් බව මට විශ්වාසයි.”එනමුදු, එංගලන්ත ආධුනික බොක්සිං සංගමයේ ප්‍රකාශක ඩෙස් චානොක් මෙසේ කියයි. “එයාලව නවත්තන්න අපට බැහැ. නමුත් පෙෘද්ගලිකව මම හිතනවා ජේ තවමත් තරුණ මදියි කියලා.”එකිනෙකට වෙනස් ගුණාංග බොක්සිං ක්‍රීඩාවට අවශ්‍ය බවත් පස් හැවිරිදි කෙනෙක් ඒවායේ වගකීම් තේරුම් ගැනීමට තරම් වයසින් මුහුකුරා ගොස් නැති බවත් චානොක් පවසයි..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>15</day>
    </date>
    <link>http://www.dinamina.lk/2011/06/15/_art.asp?fn=s1106158</link>
    <topic>ගුරුතලාව සාන්ත තෝමස් විදුහලටකඩුලු 4ක ජයක්</topic>
    <author>වැලිමඩ විශේෂ</author>
    <content>ගුරුතලාව සාන්තතෝමස් විද්‍යාලය සහ බණ්ඩාරවෙල සාන්තතෝමස් විද්‍යාල අතර පැවැති වාර්ෂික සීමිත ඕවර ක්‍රිකට් තරගයෙන් කඩුලු 4ක ජයක් ලැබීමට ගුරුතලාව සාන්තතෝමස් විද්‍යාලය සමත් විය.බණ්ඩාරවෙල මහා නගර සභා පිටියේ පැවැති මේ තරගයේදී කාසියේ වාසිය දිනාගත් බණ්ඩාරවෙල සාන්ත තෝමස් විද්‍යාලය පළමුව පන්දුවට පහරදී ඕවර 47.3දී සියලුම දෙනා දැවී ලකුණු 282ක් රැස් කළේය.නිහංග ලියනගේ ලකුණු 62ක් ද, නාලන් ජයවික්‍රම ලකුණු 32ක් ද අෂාන් වීරමන් ලකුණු 31ක් ද වශයෙන් රැස් කළහ. පන්දු යැවීමේදී අංජන සිල්වා කඩුලු 3ක් ද නවිදු බණ්ඩාර කඩුලු 2ක් ද රවිශාන් වික්‍රමආරච්චි කඩුලු 2ක් ද දවාගත්හ.ගුරුතලාව සාන්තතෝමසුවන් පන්දු ඕවර 47.2ක දී කඩුලු 4ක් ඉතිරිව තිබියදී ලකුණු 284ක් ලබා ජයග්‍රහණය අත්කර ගත්තේය. මෙහිදී ගුරුතලාව සාන්ත තෝමස් විද්‍යාලය වෙනුවෙන් ටී.එස්. මධුර ලකුණු 74ක් ද, අංජන සිල්වා නොදැවී ලකුණු 71ක් ද, කවිඳු බණ්ඩාර ලකුණු 41ක් ද, ඒ.එම්. සරත්චන්ද්‍ර නොදැවී ලකුණු 32ක් ද රැස්කිරීමට සමත් වූහ.මේ තරගයේදී හොඳම පිතිකරුවා හා තරගයේ වීරයා සම්මානය ගුරුතලාව සාන්ත තෝමස් විද්‍යාලයේ අංජන සිල්වා හිමිකර ගත්තේය. ලකුණු 45 ප්‍රතිවාදී පිලේ කඩුලු 3ක් දවාගත් බණ්ඩාරවෙල සාන්ත තෝමස් විද්‍යාලයේ මනෝජ් ප්‍රභාත් හොඳම පන්දු යවන්නා සම්මානයෙන් පිදුම් ලැබීය..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>15</day>
    </date>
    <link>http://www.dinamina.lk/2011/06/15/_art.asp?fn=s1106159</link>
    <topic>පුහුණුකරු තනතුරෙන් ලතිෆ් ඉවත් වෙයි</topic>
    <author/>
    <content>පාකිස්තාන සංචාරයේදී තරග 3-0ක් ලෙස එක්දින තරගාවලියෙන් පාකිස්තාන ‘ඒ’ පිලට පරාජය වීමේ හේතුවෙන් ඇෆ්ගනිස්තාන ක්‍රිකට් පුහුණුකරුවූ පාකිස්තානයේ හිටපු ක්‍රිකට් නායක රෂිඩ් ලතීෆ් සිය තනතුරෙන් ඉල්ලා අස්විය.“මම මගේ උපරිම කැපවීමෙන් යුතුව ඇෆ්ගනිස්තාන පිල පුහුණු කළත් ඔවුන්ගේ කිසිම දියුණුවක් නොමැති බවක් මට දැනෙනවා” නතතුරෙන් ඉවත් වීමට හේතු දක්වමින් ලතීෆ් ඒ.එෆ්.පී. පුවත් සේවයට පැවැසීය.42 හැවිරිදි ලතීෆ් ඇෆ්ගනිස්තාන පිලේ පුහුණුකරු තනතුරට පත්වූයේ පසුගිය වසරේ ජූලි මාසයේදීය. ඔහුගේ පුහුණුකාරත්වය යටතේ පසුගිය වසරේ ආසියානු ක්‍රීඩා උළෙලේදී ක්‍රිකට් තරගාවලියේ අවසන් පූර්ව තරගයෙන් පාකිස්තාන පිල පරාජය කිරීමට ඇෆ්ගනිස්තානය සමත්විය. එම තරගාවලියේ අවසන් මහා තරගයෙන් බංග්ලාදේශයට පරාජය වුවද රිදී පදක්කම හිමි කර ගැනීමට ඇෆ්ගනිස්තානයට හැකිවිය..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>15</day>
    </date>
    <link>http://www.dinamina.lk/2011/06/15/_art.asp?fn=s11061510</link>
    <topic>අවුරුදු 18න් පහළ හොකී පිල ආසියානු කුසලාන තරගාවලියට</topic>
    <author>අසෝක හිඳගොඩ මාතලේ දිසා විශේෂ</author>
    <content>3වැනි ආසියානු කුසලාන වයස අවුරුදු 18න් පහල බාලක හොකී තරගාවලිය සඳහා සහභාගි වන ශ්‍රී ලංකා හොකී පිල හෙට (16) සිංගප්පූරුව බලා පිටත්ව යාමට නියමිතය. මේ තරගාවලිය මේ මස 18 සිට 26 දා දක්වා සිංගප්පූරුවේ ඩෙල්ටා කෘත්‍රිම හොකී ක්‍රීඩාංගණයේදී පැවැත්වේ.කොරියාව, චීනය, මැලේසියාව, ශ්‍රී ලංකාව, පාකිස්තානය, බෲනායි, සිංගප්පූරුව, කසකස්තානය සහ තායිලන්තය යන රටවල් අතර මේ තරගාවලිය පැවැත්වීමට නියමිතය.ශ්‍රී ලංකා පිලේ නායකත්වය කොළඹ ආනන්ද විදුහලේ තනුක තෙන්නකොන් ක්‍රීඩකයාට හිමිව තිබේ. උපනායකයා මාතලේ විජය ජාතික පාසලේ සිතුම් මුණසිංහයි. ශ්‍රී ලංකා ප්‍රවීණ හොකි ක්‍රීඩක අනුරුද්ධ හේරත් බණ්ඩාර මහතා කණ්ඩායමේ ප්‍රධාන පුහුණුකරු ලෙසත් ඉන්දික ජයවර්ධන මහතා සහාය පුහුණුකරු ලෙසත් කටයුතු කරති.ශ්‍රී ලංකා අවුරුදු 18න් පහළ බාලක හොකී කණ්ඩායම මෙසේය.තනුක තෙන්නකෝන් (නායක) අංජන රත්නායක (ආනන්ද විදුහල කොළඹ) සිතුම් මුණසිංහ (උප නායක) ධාරත තුන්නේ, සචින්ද සජිත් කොස්තා (විජය ජාතික පාසල මාතලේ) අශාන් විශ්ව එදිරිසිංහ, සුන්දරරාජ් සුදර්ශන් (ත්‍රිත්ව විදුහල මහනුවර) මලිත් අබේසුන්දර, ශාහිඩ් කුතුබ්දීන් (රාජකීය විදුහල කොළඹ) බුවනෙක පරහිටියාව, චරිත් දිසානායක (සාන්ත තෝමස් විදුහල මාතලේ) වගීෂ ගාල්ලගේ (ඩී.එස්. සේනානායක විදුහල කොළඹ) අමිල නිශ්ශංක (ජෝෂප් වාස් විදුහල වෙන්නප්පුව) ජේ. සුරේන්ද්‍ර (සාන්ත බෙනඩික්) ෂෙහාන් වීරසිංහ (මාරිස්ටෙලා විදුහල මීගමුව) සුරංග පෙරේරා (ශ්‍රී සුමංගල විදුහල මහනුවර) බුදාරක එදිරිසිංහ, අකලංක ඉෂාන් (නාලන්ද විදුහල) දුලිප් ඒකනායක (ක්‍රිස්තුදේව ජාතික පාසල මාතලේ) ශාලික කුමාර උබේසිරි (කිංග්ස්වුඩ් විදුහල මහනුවර)  .</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>15</day>
    </date>
    <link>http://www.dinamina.lk/2011/06/15/_art.asp?fn=s11061511</link>
    <topic>සැහැල්ලු පන්දු ක්‍රිකට් තරගාවලියේ සූරතාව බළංගොඩ නගර සභා කණ්ඩායමට.</topic>
    <author/>
    <content>රත්නපුර දිස්ත්‍රික්ක සැහැල්ලු පන්දු ක්‍රිකට් තරගාවලියේ අවසන් මහා තරගය පසුගියදා බළංගොඩ නගර සභා ක්‍රීඩාංගණයේදී පැවැත්විණි. එහි දී සූරතාව දිනාගත් බළංගොඩ නගර සභා කණ්ඩායමේ නායකයා රාජ්‍ය පරිපාලන හා ස්වදේශ කටයුතු අමාත්‍ය ඩබ්ලිව්.ඩි.ජේ. සෙනෙවිරත්න මහතා අතින් කුසලානය ලබාගත් අවස්ථාව. මෙහි අනුසූරතාව දිනාගත්තේ බළංගොඩ යූත් ක්‍රීඩා සමාජයයි..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>15</day>
    </date>
    <link>http://www.dinamina.lk/2011/06/15/_art.asp?fn=f1106151</link>
    <topic>ලැජ්ජා භය නැති සමාජයෙන් වැඩක් නෑ</topic>
    <author>සාකච්ඡා කළේ පණ්ඩුක සමරසේකර ඡායාරූප රුවන් ද සිල්වා</author>
    <content>පසුගිය වෙසක් පුන් පොහෝදින ඉමහත් හරසරින් 2600 වැනි සම්බුද්ධත්ව ජයන්තිය සමරනු ලැබීය. එහි තේමා පාඨය වී තිබුණේ පිළිවෙතින් පෙළ ගැසෙමු යන්නයි. දැන් උදාවී ඇත්තේ පොසොන් පුන් පොහෝ දිනයයි. මෙම මසක කාලය තුළ බෞද්ධයන් කොතරම් දුරට මෙම පිළිවෙතින් පෙළ ගැසෙමු ප්‍රතිපත්තියට අනුගත වී ඇද්ද යන්න පිළිබඳව ආචාර්ය මැදගොඩ අභයතිස්ස නාහිමියන් සමඟ සිදුකළ සංවාදයකි මේ.* 2600 වැනි සම්බුද්ධත්ව ජයන්තිය ලෝකවාසී බෞද්ධ ජනයා සමරන්නේ “පිළිවෙතින් පෙළ ගැසෙමු” යන උතුම් තේමාව පෙරදැරිවයි. මේ “පිළිවෙතින් පෙළ ගැසෙමු” යන තේමා පාඨය ඔබවහන්සේගේ විග්‍රහයට අනුව කෙබඳුද?සම්බුද්ධත්ව ජයන්තියක් එළැඹෙන්නේ වසර සියයකට වරක්. එය බෞද්ධයාට සුවිශේෂයි. බෞද්ධාගම ආගමකට වඩා දර්ශනයක්. එහි තිබෙන්නේ ප්‍රතිපත්ති රැකීමක්. මේ ප්‍රතිපත්ති රැකීම තුළින් සමාජය ධාර්මික කිරීමේ අරමුණින් බුදුරජාණන් වහන්සේ බුද්ධ ශ්‍රාවකයන්ට කියාදුන් ප්‍රතිපත්ති මාලාව සමාජගත කරන්නට යොදා ගත් එක් තේමා පාඨයක් වන්නේ මේ පිළිවෙතින් පෙළ ගැසෙමු කියන තේමා පාඨය.* හොඳයි, මේ තේමා පාඨයට අනුව බෞද්ධ සමාජය තුළ පෙරට වඩා දැන් ඒ ප්‍රතිපත්ති රැකෙනවද?එය විග්‍රහ කළ යුත්තේ ප්‍රතිපත්තියටත් එහා ගිය තැනක සිට ධර්මය මූලික වශයෙන් ආකාර තුනකට බෙදෙනවා. දාර්ශනික හරය – දාර්ශනික හරය හරහා ගොඩනැඟෙන චර්යාව හෙවත් ප්‍රතිපත්තිය සහ ඒ ප්‍රතිපත්තිය මගින් ලබන ධර්මාවබෝධය මෙන්න මේ ධර්මාවබෝධය තුළින් රැකෙන ප්‍රතිපත්තියකටයි බෞද්ධයා යායුත්තේ. සිඟාලෝවාද සූත්‍රය, පරාභව, මංගල ආදී සූත්‍රයන් ඇසුරින් බුදුරජාණන් වහන්සේ එය මනාකොට පැහැදිලි කර තිබෙනවා. ගිහි විනය හා භික්ෂූන්ට අයිති පැවිදි ශික්ෂා පද ශීලයන් 4ක් තිබෙනවා. ප්‍රතිපත්තිගරුක වූ මනා ශික්ෂණයක් ඇති ජීවිතය පණ ගියත් සිල් පද ඉක්මවන්නේ නැහැ. ශාසනයක වේවා ආයතනයක වේවා පවුල තුළ වේවා විනය තමයි එහි පැවැත්ම. ප්‍රතිප්පතියට එහි මුල් තැන දී තිබෙනවා. බුදු දහමේ ඇත්තේ උගත්කමට වඩා බුද්ධියට සලකන ප්‍රතිපත්ති ශීලයක්.* ප්‍රතිපත්ති ශීලය යම් තරමකින් හෝ රැකෙන්නේ පුද බිමේ දී විතරනේ හාමුදුරුවනේ. බස්රියේ දී කඩපිලේ දී කාර්යාලයේ දී අපි ඇසුරු කරන්නේ වංචනික සමාජයක්.සියලු දුක්ඛයන්ට මුල මේ වංචනික සමාජය. බෞද්ධයා පංච ශීලය සමාදන් වෙනවා. කිසිකෙනෙක් නියෝග දීලා සමාදන් කරන්නේ නැහැ. එය නීතියක් හැටියට නියෝගයක් හැටියට ක්‍රියාත්මක වෙන්නෙත් නැහැ. “මම සමාදන් වෙමි” යන්නෙන් කීවට එය රැකෙනවද. පර පණ රකිනවා වෙන්න පුළුවන්. නමුත් කෙනෙකුට ජීවිතය නසාගන්නා තැනට පසුබිම සකස් කරනවා නම් පළමු සිල් පදය කැඩෙනවා. අන්සතු දේ නොගන්නවා වෙන්න පුළුවන්. අවසරයක් නැතිව කාර්යාලයේ දුරකථනය, ෆොටෝ කොපි මැෂිම, කඩදාසිය, පෑන පාවිච්චි කරනවා නම් කිසිම කෙනෙකුට කිසිම දෙයක් දෙන්නෙත් නැත්නම්, ලෝභනම්, කැමැත්තෙන් හෝ අකමැත්තෙන් අන් පහස විඳිනවා නම්, ඉල්ලනවා නම්, වචනයෙන් සිත දූෂණය කරනවා නම් පවිටු බස් දොඩනවා නම්, දුම්වැටි, මත් පෙති ආදියෙන් තම මනා සිහිය සුළු මොහොතකට හෝ මත් කරනවා නම්, මේ කිසිදු ප්‍රතිපත්තියක් රකින්න බැහැ. ප්‍රතිපත්ති රැකිය යුත්තේ අනුන්ගේ යහපත පිණිස නොව තමන්ගේ යහපත පිණිසයි. ඉන් තමාට වන යහපත ගැන හිතලයි. එයයි බුදුවරුන්ගේ අනුශාසනාව.* අධ්‍යාත්මිකව තමන් සතු කරගත යුතු මේ යහපත ඇති කරන්න නම් මොනවද කරන්න ඕනෑලැජ්ජා භය ඇති කෙනෙක් වෙන්න ඕනෑ. අතීතයේ දෙවුන්දර තුඩුවේ සිට පේදුරු තුඩුව දක්වාත් පේදුරු තුඩුවේ සිට දෙවුන්දර තුඩුව දක්වා මැණිකක් අතින් ගත් සුරූපී කන්‍යාවක් නිරුපද්‍රිතව තනිව ගමන් කළ හැකි සමාජ වටපිටාවක් තිබ්බා කියන පුරාවෘත්තය දන්න අය ඉන්නවා. ඉන් කියැවෙන්නේ නැහැ අතීතයේ සිටියේ කාම සම්බෝඝය විඳින්න අකමැති, වස්තුවට ලොල්බැන්ඳෙ නැති සමාජයක් කියල. ඉන් සනාථ වන්නෙ ලැජ්ජා භය ඇති සමාජයක් අතීතෙ තිබුනා කියලයි.* ඔබවහන්සේ කියන්නෙ අතීත සමාජයේ තිබුන ලැජ්ජ බය අද සමාජයේ නැහැ කියලද?ඇත්තෙන්ම නැහැ.* මේ තත්ත්වය ඇතිවුණේ කොහොමද?විශේෂයෙන්ම මාධ්‍ය. අතීත සමාජයේ මව්පියන්ට දරුවන්ට එකට සිට නැරැඹිය නොහැකි චිත්‍රපට තිබුණා. අදත් තිබෙනවා. එහෙත් එදා සමාජය ඒවා බලන්නේ නැතිව හිටියෙ නැහැ. බැලුවා. ඒ වෙන් වෙන්ව. එක්කෝ හොරෙන්. අක්කා පුටුවෙ ඉඳගෙන ඉද්දි මල්ලි බිම ඉන්නවා නම් අම්මා කරන්නේ අක්කා එතනින් ඉවත් කරන එක. මේ ලැජ්ජා බය නවීන විද්‍යුත් මාධ්‍ය ෂසින් තම තමන්ගේ ගෙදර ආලින්දය තුළම වළ දමා තිබෙනවා. සංවර ගැමි දරුවන් සුපිරි තරු වෙනකොට අත් නැති කකුල් නැති විලි බිය නැති මොකක්දෝ සමාජයකට ඇද දමනවා. මේවා දකින තරුණ මව්වරුන් අද සමාජයට තම දරුවා හුරු කරනවා. මේවායේ කෙළවර තමයි දූෂිත වූ සමාජය. අද රටේ පාලනය හිමිවෙලා තියෙන්නෙ මාධ්‍යයට. විශේෂයෙන් විද්‍යුත් මාධ්‍යයට. මාධ්‍ය අතර තියෙන තරගය නිසා සමාජයේ ක්‍රියාකාරීම, ආවේගශීලීම තරුණ කොටස ඩැහැගන්නට මාධ්‍ය තරගයක යෙදෙනවා. ඔවුන්ට ආචාර ධර්ම පද්ධතියක් නැහැ. සමාජ ආචාර ධර්ම නීති පනවලා ඇතිකරන්නත් බැහැ. සමාජයට රටට ආදරය කරන ආදරණීය පිරිසකටයි මාධ්‍ය වගකීම හරිහැටි හසුරුවන්න පුළුවන්. සමාජ සාර ධර්ම ඒ හරහා සමාජයට දෙන්න පුළුවන්.* සමාජ සාරධර්ම මාධ්‍ය හරහා රටට දෙනවා කියන එකත් ගැටලුවක් තියෙනවනෙ හාමුදුරුවනේ?දූෂිත සමාජය නිෂ්ක්‍රීය කරන්න පුළුවන් එකම ක්‍රමය තමයි පන්සිල් සුරකින පංචශීල ප්‍රතිපත්තිය රකින සැබෑ බෞද්ධයන් පිරිසක් බවට සමාජය පත්කිරීමෙන් ඒ දේ කරන්න පුළුවන්. අද දුම්වැටි උරන තරුණයෝ දකින්න නැහැ පරවල්වල කඩපිල්වල. ඒ එක උදාහරණයක් විතරයි.* සම්බුද්ධත්ව ජයන්තියට “පිළිවෙතින් පෙළ ගැසෙමු” යන තේමාව එක් කළේ ශ්‍රී ලාංකික බෞද්ධ සමාජය. ලෝකයේ වෙනත් බෞද්ධ රටවල් සම්බුද්ධත්ව ජයන්තියට තේමාව කර ගත්තෙත් මේ පාඨයමද?ඔව්. එය අප රටට භාග්‍යයක්. ශ්‍රී ලංකාවේ බෞද්ධ ජනයා පිළිවෙත් පුරන පිළිවෙතට මුල්තැන දෙන පිරිසක් හැටියට ලෝකයා ඉදිරියේ කියන්න හොඳ අවස්ථාවක්. මෙයට ඍජුවම ගරු ජනාධිපතිතුමා සම්බන්ධ වුණා. සම්බුද්ධත්ව ජනාධිපති මෙහෙයුම් කමිටුව හැටියට කමිටු පත් කරලා පූර්ණ රාජ්‍ය අනුග්‍රහය ලබා දී තිබෙනවා.* අද බටහිර බලවේග ශ්‍රී ලංකාවේ මානව හිමිකම් ගැනත් කතා කරනවා. පංචශීල ප්‍රතිපදාව තුළත් තිබෙන්නේ මේ මානව හිමිකම් සුරැකීම කියල මම යෝජනා කළොත් ඔබවහන්සේ එයට එකඟද?මුළු ලොවම එයට එකඟවෙලයි තියෙන්නෙ. පානාතිපාතා ශික්ෂා පදයෙන් කෙනෙකුගේ ජීවිත සුරක්ෂිතතාව තහවුරු කරල තියෙනවා. තමන් සන්තක දේපල සුරැකීම, තම ආත්ම ගරුත්වය සුරැකීම, තමාගේ කීර්ති නාමය සුරැකීම, ලෙඩදුක් වලින් ආරක්ෂා වීම මේ සියලුම කරුණු මානව හිමිකම් වලින් සුරක්ෂිත කරලයි තියෙන්නෙ. අපේම දේ අපි දැහැම් සමාජයක් ලෙස රැක්ක දේවල් බටහිර දවටනයක ඔතල අපටම දෙනවා මානව හිමිකම් හැටියට. බටහිර ජාතීන් මානව හිමිකම් ප්‍රඥප්ති සකස් කරන්නට හිතලවත් නැහැ අපි මානව හිමිකම් සුරක්ෂිත සමාජයක් හැටියට උතුම් සංස්කෘතියක් හිමි අතීත ජාතියක් ලෙස ලෝකයේ ජීවත් වනවිට.* මේ සියල්ල කැටි කළ විට “ධම්මෝ හවේ රක්ඛති ධම්ම චාරී” යන බුදු වදනින් කියන්නේ මේ දේම නේද හාමුදුරුවනේ.ධර්මයෙහි ප්‍රතිපත්ති ගරුකව හැසිරෙන්නේ නැත්නම් ධර්මය ඔහු රකින්නේත් නැහැ. එය හරියට වාරික නොගෙවා ප්‍රතිලාභ බලාපොරොත්තු වන රක්ෂණයක් වගේ..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>15</day>
    </date>
    <link>http://www.dinamina.lk/2011/06/15/_art.asp?fn=f1106152</link>
    <topic>අපේ සංස්කෘතිය හැඩගැන්වූ පොසොන් දිනය</topic>
    <author>ටී. බී. ඒකනායක සංස්කෘතික හා කලා කටයුතු අමාත්‍ය</author>
    <content>ශ්‍රී ලාංකේය බෞද්ධ සංස්කෲතියේ ආරම්භය පොසොන් දිනයට වැටෙන අතර එහි තෝතැන්න වූයේ අනුරාධපුරයයි. සිංහල මාස ක්‍රමය අනුව පොසොන් යනු මාසයක නමකි . එසේම මෙරට සංඝ සාසනය ස්ථාපිත කිරීමටත්, සිරිලක් වැසියන්ට බුදුදහම කුමක්දැයි කියා දීමටත්,, මිහිඳු මහ රහතන් වහන්සේ මෙරටට වැඩම කිරීම අපේ සංස්කෘතියේ අති ප්‍රබල වෙනසක් ඇති කළ දිනයකි. එම වෙනස කොතෙක් ද යත් සිරිලක් වාසී බෞද්ධ ජනතාව අද පොසොන් යනුවෙන් හඳුන්වන්නේ එකී මාසය නොව මිහිඳු මහරහතන් වහන්සේ මෙරටට වැඩම කළ දිනයත්, ඒ සැමරීම් වශයෙන් කරනු ලබන පින්කම් උත්සව මාලාවත් ය.උත්තර භාරතීය සම්ප්‍රදායඋන් වහන්සේ විසින් මෙරටට බුද්ධසාසනය හඳුන්වාදීමත් සමඟම ඒ වන විට උත්තර භාරතයේ තිබූ බෞද්ධ සංස්කෘතියේ බොහෝ අංග ද ලංකාවට හඳුන්වා දීමත් සමඟ ම ඒ වන විට උත්තර භාරතයේ තිබූ බෞද්ධ සංස්කෘතියේ බොහෝ අංග ද ලංකාවට හඳුන්වා දෙන ලදී. ඒ අනුව උත්තර භාරතීය සම්ප්‍රදාය අනුව බෞද්ධ වෙහෙර විහාර ඇතිවීමත් බෝධි වන්දනාව ස්තූප වන්දනාව, ධර්ම දේශනා ආදී අද දක්නට ලැබෙන බෞද්ධ ආගමික බොහෝ කටයුතු වල, ආරම්භය සිදුවිය. ක්‍රිස්තු පූර්ව තෙවැනි ශතකයේ සිදුවූ මෙම සමාජ ආගමික විපර්යාසය ක්‍රමයෙන් තවතවත් පරිවර්තනයට, සංවර්ධනයට පත්වූයේ ජනතාවගේ අවශ්‍යතාවන් පිරිමසාලීමට දරණ ලද ක්‍රියාදාමයන් අනුව බුදුපිලිම ඇතුළු ප්‍රතිමා ශිල්පය දියුණුවට පත්වීම, බෞද්ධ ගෘහ නිර්මාණ ශිල්පයත් සංවර්ධනය වෙමින් බෝධිඝර , පොහොය ගෙය ඇතුළු ගොඩනැඟිලි සම්ප්‍රදායක් බිහිවීම, බෞද්ධ දර්ශනයට අනුකූලව කැටයම් කලාවක් නිර්මාණය වීම, බෝසත් හා බුද්ධ චරිතය විහාරාරාමවල සිතුවමට නැගීමෙන් විශිෂ්ට සිතුවම් කලාවක් ඇතිවීම. මිහිඳු උළෙල, ස්තූප වන්දනාව හා උත්සව, දළදා පෙරහැර, අරියවංශ දේශනා උත්සව, ගිරිභණ්ඩ පූජා ඇතුළු බොහෝ බෞද්ධ උත්සවවල ආරම්භයත් සංවර්ධනයත් සිදුවී එමඟින් මෙරට සංස්කෘතිය පෝෂණය වීමයි.මේ අයුරින් සංවර්ධනය වූ මෙරට සංස්කෘතිය සමාරම්භයේ භාරතීය ආභාෂය තිබුණ ද පසුව මෙරටට ආවේනික වූ අනන්‍යතාවකින් යුක්ත අපේම සංස්කෘතියක් බවට පත්විය. මෙසේ වර්තමානයේ ලෝකයාට පෙන්විය හැකි ශ්‍රී ලාංකිකයන් සතු වූ පුරාණයේ සිට පැවැත එන විශිෂ්ට සංස්කෘතියකට උන් වහන්සේ පදනම දැමුවා පමණක් නොව පොසොන් දිනයේ මෙරටට වැඩම කොට අද දක්වා පවතින සංඝ සාසනය ස්ථාපිත කිරීමත්, බුදු දහමේ හරය පාලකකාරාදීන්ට පමණක් නොව පොදු ජනයාටද උකහා ගැනීමට ඉඩකඩ සැළැස්වීමෙන් බෞද්ධ දර්ශනයට අනුකූලව සංයමයෙන් යුක්ත සමාජ සංස්කෘතියක් ද ආරම්භයේ සිටම මෙරට බිහිවී පැවත එන අයුරු අපට දැකගත හැකි ය. බුද්ධාගම ආරම්භ ව භාරතයෙන් බුද්ධාගම නැති වී යද්දී වත්මන් ලෝකයට ථෙරවාදී බුදු දහම ආරක්ෂා කර තැබීමට ශ්‍රී ලාංකික අපට හැකි වූයේ මේ නිසා ය.එහෙයින් පුරාණයේ සිට ම මෙරට පාලකකාරකාදීන්ගේ මෙන් ම පොදු ජනතාවගේ සිතුම් පැතුම් ද හැඩගැසුණේ බෞද්ධ ගිහි විනයට, බෞද්ධ දර්ශනයට අනුකූලව ය.මිහිඳු හිමියන් මෙරටට හඳුන්වා දුන් බුදු දහමට ගැළපෙන දැහැමි ජීවිතයක් ගත කිරිමට පැවිදි පක්ෂයත් පාලක පක්ෂයත් කටයුතු කළ අතර ඔවුන්ගේ එකී දිවි පෙවත හා ක්‍රියාකලාපයන් පොදු ජනතාවට ආදර්ශයක් විය. එකල පාලකයකුගේ දින චර්යාව දැක්වෙන කඳවුරු සිරිතෙන් මේ බව පසක් කරගත හැකි ය.වෙනත් ආගම්වලින් පෝෂණය වූ බටහිර රටවල පාලකයින් නීතියට පටහැනිව සිය විරුද්ධවාදීන් සිරගත කළ අඳුරු සිරගෙවල් සිය මාලිගය අසලින් ම ඉදිකර තිබූ ආකාරය එම රටවල ඉතිහාසයේ සඳහන් වුවත් අප රට පාලකයින්ගේ මාලිගය අසළින් පිහිටියේ සිය දහස් ගණනකගේ වන්දනාවට පාත්‍ර වූ දළදා වහන්සේ තැන්පත් කළ දළදා මාලිගාවය. බටහිර රටවල මෙන් පාලකයින් ඒකාධිපති නොවූ ප්‍රජාතාන්ත්‍රික පාලනයක් ගෙන ගිය බව පැරණි රාජ්‍ය පාලනය ගැන සඳහන් ශිලා ලිපිවලින් හෙළිදරව් වෙයි. අධිකරණය ඉතා අපක්ෂපාතීව පැවතුණ බවත් ශිෂ්ට සම්පන්න ලෝකයේ පවතින නීති සංග්‍රහයකින් යුක්ත වූ බවත් වේවැල්කැටිය වැනි ශිලා ලිපිවලින් අනාවරණය වේ. උදාහරණයක් වශයෙන් තමාට විරුද්ධව දුන් තීන්දුවක් සම්බන්ධව අභියාචනාධිකරණය හමුවට යාමට පවා ජනතාවට අවසර තිබුණි. මේ මිහිඳු හිමියන් පොසොන් දිනයෙන් ආරම්භ කොට ලබා දුන් සංස්කෘතිය ජන විඥානය තුළට බැසගත් ආකාරයයි.සෞඛ්‍ය සේවාවපාලකයින් හා අනෙකුත් පිරිස් විසින් පොදු ජනතාවගේ යහපත සඳහා පවත්වාගෙන ගිය සෞඛ්‍ය සේවාව පිළිබඳ සාක්කි රජරට පමණක් නොව මුළු දිවයින පුරාම දක්නට ඇති පැරණි රෝහල්, බෙහෙත් හල් ආදියේ නටබුන්වලින් තහවුරු වෙයි. මිහිඳු හිමියන් හා සම්බන්ධ මිහින්තලාව පව්ව පාමුල දක්නට ඇති පුරාණ රෝහල් ගොඩනැගිල්ල එක් උදාහරණයක් පමණකි. බෞද්ධ සංස්කෘතියට අනුව ගිලනුන්ට උපස්ථාන කිරීම ප්‍රතිකාර කිරීම රෝහල් සෑදීම පුරාණයේ පටන් මෙරට වැසියන් පුන්‍ය කර්මයක් සේ සැලකුවේ මිහිඳු සංස්කෘතියේ ඉගැන්වීම් පරිදි ය. තමා විසින් කරන ලද යහපත් වැඩ කටයුතු පින් පොතක ලියා තබාගෙන තම මරණ මොහොතේ කියවීමට තරම් මෙරට වැසියන් යහපත් ක්‍රියා සඳහා නැඹුරුවීම සනාථ වන්නේ දුටුගැමුණු මහරජතුමා පවා සිය මරණ මොහොතේ පින් පොත කිය වු බව සඳහන් ව ඇති බැවිනි. සමහර පාලකයින් සත්ත්ව ඝාතනය තහනම් කර ඇත. රුවන්වැලි සෑ මළුවේ පිහිටි කීර්ති ශ්‍රී නිශ්ශංකමල්ල රජුගේ පුවරු ශිලා ලිපියක එතැන් සිට ගව් ගණනක් දක්වා දිය ගොඩ අහසේ සැරිසරන සතුන් නොමරණ ආඥාවක් පනවමින් සතුන්ට අභයදානය දීමක් සඳහන් ය.හික්මුණ පාලකයෝමෙසේ ජනතාවට ආදර්ශයක් වෙමින් පාලකයෝ බුදු දහමින් හික්මවන ලද ජීවිතයක් ගත කළ හ. ඔවුන්ගේ නම් වශයෙන් භාවිතා කර ඇති බුද්ධදාස, සංඝතිස්ස හෝ සංඝබෝධි ආදී එවැනි තවත් නම්වලින් හෙළිදරව් කරන්නේද මෙසේ බුදුදහම අනුව ඔවුන් ලැබූ ශික්ෂණයයි. ඔවුන්ට පරලොවට පමණක් නොව මෙලොවට ද පිළිසරණ වූයේ බුදුදහමයි. මේ පසුබිම අනුව හික්මුණ බොහෝ පාලකයෝ කෙතෙක් දුරට සිල්වත් වීද යන්නට උදාහරණ වශයෙන් 4 වන අග්බෝ රජු මේ නිසා කොතරම් ජනාදරයට ලක්වීද යත් එතුමා මියයාමෙන් පසු රටවැසියන් විසින් එතුමා දැවූ තැන අළු බෙහෙත් වශයෙන් යොදාගත්තේ යැයි වංස කථාවේ සඳහන් වීමෙන් තහවුරු වෙයි. දෙවැනි දාඨෝපතිස්ස රජු පෝය දාට අටසිල් සමාදන් වී බණ ඇසීමේ පුරුද්දකින් සිටි බව සඳහන් ය. 5 වන අග්බෝ ජනතාවට ලොවුතුරු සැපත ලබාදීමට දහම් දෙසා ඇත. සද්ධාතිස්ස රජු පෝය දාට සෑගිරියේ රජ ලෙනෙහි රැය ගත කළේ ය. මේ අයුරින් පාලකයින් සිය ජනතාව සමඟ පොහෝ දිනවල ආගමට නැඹුරු ජීවිතයක් ගත කිරීම එදා පටන් මේ දක්වාම පවතින බව තහවුරු වන්නේ අදත් සියලු පසළොස්වක පොහෝ දිනයන්ට අතිගරු ජනාධිපතිතුමා ප්‍රමුඛ ජනාධිපති මැදුර සිල් සුවඳින් පැතිරී යනු දැකීමෙනි.පොසොන් දිනයට දන්සැල් දීමේ හෙළ සිරිත් අනුවම පැවත ඒමක් දක්නට ඇත. ඉතා දුප්පත් ජනතාව පවා දානය දීමට වෙහෙසුණු ආකාරය පිළිබඳ බොහෝ කතාන්දර අපේ බෞද්ධ සාහිත්‍යයේ නිතර නිතර දක්නට ලැබේ. පුරාණයේ පොහොය දිනය මහජන නිවාඩු දිනයක් වූ බව පෙනෙන්නේ ඒ දිනයේ සියලු වැඩ නැවැත් වූ බවක් ක්‍රි.ව. 9 වන සියවසට අයත් බදුලු සෙල්ලිපියෙන් ද පැහැදිලි වන බැවිනි. 8 වන අග්බෝ රජතුමා පෝය දිනයේ දී නගරය තුළට මස් මංශ හා සුරා ගෙන ඒම තහනම් කර තිබුණි. ක්‍රි.ව. 5 වන සියවස වනවිට මෙරට කෙතරම් දුරට බෞද්ධ පරිසරයකට හැඩ ගැසී තිබුණේ ද යත් එකල අභයගිරියේ වැඩ සිටි ෆාහියන් හිමි දක්වන පරිදි මාසයේ අටවැනිදා, දාහතරවෙනි දා හා පහළොස් වැනි දා ප්‍රධාන වීදි සතරේ ධර්ම ශාලා ඉදිකොට බණ අසුන් පනවන බවත් බොහෝ ගිහි පැවිදි අය බණ ඇසීමට පැමිණෙන බවත් සඳහන් කිරීමෙනි. බටහිර හෝ මැදපෙරදිග සමහර රටවල මෙන් නොව මෙරට පාලකයින් විදේශික අන්‍යාගමිකයින්ට ද තමාගේ ආගම් බාධාවකින් තොරව ඇදහීමට ඉඩ දුන් බවට බොහෝ සාක්කි ඇති අතර අනුරාධපුරය කටුගෙයි ඇති නෙස්ටෝරියන් කුරුසියෙන් පෙනී යන්නේ මෙරටට පැමිණි විදේශීය වෙළෙඳුන්ට සිය ආගම ඇදහීමට ඉඩදීමේ ආගමික සහනශීලී බව යයි උගතුන්ගේ අදහස වී ඇත.මෙසේ ශ්‍රී ලාංකේය සංස්කෘතිය විශිෂ්ටත්වයට පත්වීමේ ආරම්භය සනිටුහන් කෙරෙන මහා මහින්ද රහතන් වහන්සේ මෙරටට වැඩම කිරීම සිහිපත් කරමින් අති පුරාණයේ සිටම මෙරට පාලකයින් හා ජනතාව උත්සව පිංකම් පැවැත්වීම පිළිබඳ වාර්තා ඉතිහාස ගත වී ඇත. දෙවන පෑ තිස් රජතුමාගේ බාල සොහොයුරු උත්තිය රජතුමා විසින් මිහිඳු මා හිමියන් ආදාහනය කළ ස්ථානයේ සෑයක් කළ බවට සඳහන් ව ඇත. කිත්සිරිමෙවන් රජතුමා මිහිඳු හිමියන්ගේ පිළිරුවක් කරවා මිහින්තලයට වැඩම කරවා මහ පුද පුජා උත්සව පවත්වා, නැවත මිහින්තලයේ සිට අනුරාධපුරය දක්වා මහමඟ සරසවා එහි වැඩම කොට තෙමසක් තිස්සේ මහජන ප්‍රදර්ශනයට තැබවීය. අනතුරුව මාලිගයට ගිනිකොණ දෙසින් මන්දිරයක් කරවා ප්‍රතිමාව එහි තැබවීය. අනාගත රජවරුන් ද මෙම උත්සවය වසරක් පාසා පැවැත්විය යුතු යැයි නියෝග කරවීය. මේ අනුව ධාතුසේන රජතුමා ද මිහිඳු උත්සවයක් පවත්වා ඇති අතර එහි විශේෂත්වය වී ඇත්තේ එහි දී දීපවංශය කියවීමයි.මේ ආකාරයෙන් මෙම උත්සවය 13 වන සියවස එනම් මායා රට පාලන මධ්‍යස්ථානය වූ කල ද පැවති බව වංස කතාවේ සඳහන් වේ.මෙවර මේ නිමිත්තෙන් අනුරාධපුරයේ සිදුකෙරෙන පොසොන් උත්සවයේ දී පුද පූජා පෙරහැර ඇතුළු කටයුතු රාශියක් සිදුකෙරේ. සංස්කෘතික හා කලා කටයුතු අමාත්‍යාංශය යටතේ පවතින මධ්‍යම සංස්කෘතික අරමුදල මඟින් හා අභයගිරි ව්‍යාපෘතිය මඟින් සංවිධානය කෙරෙන මහා ප්‍රදර්ශනයක් අභයගිරි කෞතුකාගාර භූමියේ දී පැවැත්වීමට නියමිතය. ජූනි මස 15 දින සිට 18 වනදා දක්වා පැවැත්වෙන මෙකී ප්‍රදර්ශනයේ දී මහමෙව්නා භූමියෙන් හා අභයගිරි භූමියේ කැනීම්වලින් සොයා ගන්නා ලද තවමත් මහජනතාවට දැකබලාගත නොහැකි වූ බෝසත් හා බුදුපිළිම ඇතුළු බෞද්ධ පුරාවස්තුන් ද වෙනත් ව්‍යාපෘතිවලින් හමුවු විශිෂ්ට ගණයේ ප්‍රතිමාවල අනුරූ මෙන් ම ඡායාරූප ප්‍රදර්ශනයක් ද සිදුකෙරේ..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>15</day>
    </date>
    <link>http://www.dinamina.lk/2011/06/15/_art.asp?fn=f1106153</link>
    <topic>සිතුල්පව් රජ වෙහෙර</topic>
    <author>රුහුණු විශ්වවිද්‍යාලයේ කුලපති සියම් මහා නිකායේ ශ්‍රී රෝහණ පාර්ශ්වයේ මහානායක අත්තුඩාවේ සිරි රාහුල මහ නාහිමි</author>
    <content>සිතුල්පව් වෙහෙර මළුවට මනස්කාන්ත දර්ශනයක් දිස්වේ . එනම් සුපුරුදු විලසින් ගලා බසින මැණික් ගඟත් මහ වනය මැද තද නිල් පාටින් පෙනෙන කුඹුක් තුරු පෙළත්ය. නැගෙනහිර පැත්තෙන් තරඟ පෙළින් සුසැදුණු මහා සයුර රිදී රේඛාවක සිරිය ගනී. උතුරින් හපුතලේ කඳුවැටිය දැක්වෙයි. මේ සීමාව ඇතුළත සෑම තැනම දිස් වන්නේ අනන්ත ආකාසයට යට වූ හරිත වර්‍ණ වන පෙතයි. ඇත් වලස් ගෝන මුව ආදී සිවපාවුන් ගේ රජ දහනයි. මොණර වලි කුකුළු ආදීන්ගේ පාරාදීසය යි. එම භූමියේ සිට අඩි 400 ක් පමණ උඩට උස් වූ අක්කරයක් පමණ භූමිය වසා සිටි සිඛරයක් මත දිස්වන අහස වලා සිඹිනා සුෙඳී සුදු පන් තිස් රියන් උස සැහැදැවතුන් ගේ සිත් සතන් පුබුදු වන අති රමණීය චෛත්‍යාරාජයා යි. වෙහෙර මළුවේ සිට නැඟෙන හිර පැත්ත බලන විට කඳුගැටයක් මත කිරිපාටින් බබළන කුඩා සිතුල් පව්වේ චෛත්‍යය පෙනෙයි.සිතුල් පව්ව ගැන මුලින්ම සඳහන් වන්නේ මාගම රාජධානිය කොට රෝහණ දේශය පාලනය කළ ප්‍රතාපවත් නරවීරයකු වූ කාවන්තිස්ස රජතුමාගේ කාලයේ දීය. කාවන්තිස්ස රජතුමා ස්තූප සංඝාවාස, දාන ශාලා, ධර්මශාලා උපෝෂථාගාර වැව්, පොකුණු ආදී සියලුම විහාරංගයන් ගෙන් සම්පූර්ණ කොට මතු ඇතිවන රජ යුවරජ මාපා ඈපා ආදීන් විසින් ද මෙම තපෝභූමිය ආරක්ෂා කළ යුතුයයි ව්‍යවස්ථා පනවා සහදේව රහතුන් වහන්සේට දොළොස් දහසක් රහතුන් වහන්සේ ඉදිරිපිට සඝ සතු කොට පූජා කළ බව මහාවංශයේ සඳහන් වෙයි.විභංගඞ්කථාවේ දැක්වෙන පරිදි සමණි ඝරයක් හෙවත් මෙහෙණවරක් සිතුල්පව්ව අසල ගොඩ නගා තිබුණේ ය. සාමාන්‍යයෙන් මෙහෙණ වරක් පිහිටුවන ලද්දේ රජු විසූ ඇතුළු නුවර ය. අනුරාධපුරයේ මගුල් මහබය නොහොත් මංගල මහා වීථිය අසල තිබුණු මෙහෙණවරවල් ගැන තොරතුරු දැන ගන්නට ලැබී තිබේ. සිතුල් පව්ව අසල මෙහෙණවරක් තිබීමෙන් පැහැදිලි වන්නේ සිතුල් සිතුල්පව්ව භික්‍ෂු භික්‍ෂුණී උභතො සංඝයා විසූ ආරාම සංකීර්ණයකින් යුක්තව පැවැති විශාල ආයතනයක් බවයි.සත්ත මාන විනෝදතියේ පධාන ඝර වාසී චුල්ල සුම්ම තෙරණුවන් ගේ පුවතින් භාවනා වඩන තැන් වෙන වෙන ම තිබුණු බවත් ඒවා භාරව ආචාර්යවරයින් සිටි බව පැවැසේ. පීත කසිනය වැඩූ චිත්ත ගුන්න හිමියෝ ද දෙබිඩි ලෙනක විසූ මිත්‍ර තෙරුන් වහන්සේලා දෙනම ද ධෛය¸ උපදවා බවුන් වඩා රහත් ඵලය ලැබූහ.යම් යම් අවස්ථාවල ධර්මය හා විනය පිළිබඳ සාකච්ඡා වට තිස්සමහාරාමයේ සිතුල්පව්වටත් සිතුල්පව්වෙන් තිස්සමහාරාමයටත් භික්‍ෂූන් වහන්සේලා ගෙන්වා ගැනීම සිරිතක් විය. තිස්ස මහාරාමයේ විසුවෝ ධර්‍මධාරී හිමිවරුය. සිතුල්පව්වේ විසූවෝ විනයධාරී භික්‍ෂූහු ය. සුප්‍රසිද්ධ මේ ආයතන දෙක අතර සම්බන්ධකම මෙන් ම උග්‍ර තරගයක් පැවැති බව අටුවා ග්‍රන්ථවලින් පැහැදිලිවේ.මහ සිතුල්පව්වේ නැඟෙන හිර බෑවුමේ සුවිසල් ලෙන් විහාරය පිහිටා තිබේ. විහාරය දිගින් අඩි 67 කි. උස අඩි 31 කි. ලෙන ඇතුලේ අඩි 371/2 ක් දිග සැතපෙන පිළිමයකි.පැරණි ප්‍රතිමාව නිදන් හොරුන් විසින් විනාශ කරන ලදුව යළිත් ප්‍රතිසංස්කරණය කොට විහාරයද මැනවින් තනවා තිබේ. ලෙනේ ඉදිරිපස කාරම් කොටවා ඇතුල් පැත්තේ ඇද තිබෙන චිත්‍ර ඉපැරණි ය. මේ චිත්‍රවලින් නිරූපනය වූයේ බුදුරදුන් ගේ ප්‍රථමදේශනාව වූ ධර්‍ම චක්‍ර දේශනාවයි. මේ බුද්ධ ප්‍රතිමාවේ දෙ අත දේශනා විලාශයක් දැක් වූ අතර පසෙකින් මුවකුගේ චිත්‍රයක් ඇද තිබුණි. මෙයට කාලයකට පෙර මැකී යෑමට ළංවී තිබුණු අතර අද සම්පූර්ණයෙන් වාගේ විනාශ වී ගොස් ය.විහාරය ඉදිරි පස මළුවේ අඩි හතරක් පමණ පුළුල් වූ අඩි 10 ක් දිග සිනිඳු ගල් ලෑල්ලේ තිබේ. ඒ ළඟම ආසනඝරයක නටබුන් දක්නට තිබේ. එකක් රූපයකි. අනෙක පල්ලව සම්ප්‍රදාය අනුව නිර්මාණය කළ අවලොකිතෙශ්චර බෝසත් ප්‍රතිමාවකි. හිස නැති සවර්ණාභරණයෙන් විභූෂිත රූපය කාවන්තිස්ස රජුගේ යයි විශ්වාස කරති.සිතුල් පව්වේ ඇති යෝගී අවලොකිතෙශ්වර ගල් පිළිමය ශ්‍රී ලංකාවෙන් ලැබී ඇති ඒ වර්ගයේ පැරණිම රූපයයි. මහාචාර්ය පරණ විතාන එය හයවන සිය වසට අයත් යයි පවසයි.මහාචාර්ය දෙහානියන් ගේ මතයට අනුව මා මල්ලඅරම්හි ත්‍රිමූර්ති ගුහාවේ ශිව රූපය සමඟ සසැදෙන බැවින් ක්‍රි. ව. 7 වන සියවසේ දෙවෙනි භාගයට අයත් යයි කියති.උඩ බාහුවේ අඩක් ගෙවන සේ අත් කැඩී ඇත මේ පිළිමය කලාත්මකය. සාධන මාලාවට අනුව යෝගී වේශයෙන් ඉන්නේ සිංහ නාද අවලොකිතෙශ්වර බැවිනි. අවලොකිතෙශ්වර ලෙස දැක්විය හැකිය. උඩුකය ඇඳුම් පැළදුම් වලින්තොර ය. යටිකයේ ධෝනිය හැද පටිය බැඳ තිබේ. සිතුල් පව් පර්වතෙහි ශ්‍රී ලංකාවේ වැඩිම ශිලා ලිපි ඇත්තේ වැඩි ම ලෙන් සංඛ්‍යාවක් ඇත්තේ සිතුල්පව්වෙහි යයි දැක්වේ. එහි සෙල්ලිපි 1700ක් ඇතත් සොයාගෙන තිබෙන්නේ ඉතා සුළු ප්‍රමාණයකි.සියවස් ගණනක් මිනිස් ඇසුරෙන් තොරව බිහිසුණු වන සතුන්ගේ රජදහනක්ව පැවැති සිතුල්පව්ව මහත් ආයාසයෙන් සොයාගෙන රජයෙන් අයිතිය ලබාගත් යටගල රාජමහා විහාරාධිපති කවි කුලතිලක කල හේ ගුණරතන නායක ස්වාමීන්ද්‍රයන් වහන්සේ ප්‍රතිසංස්කරණ කටයුතු ආරම්භ කළහ. යටගල රාජමහා විහාරාධිපති සිතුල්පව් රාජමහා විහාරාධිපති ශාස්ත්‍රපති මැටරඹ හේමරතන නායක ස්වාමීන්ද්‍රයන් වහන්සේ ගේ අනුශාසනා පරිදි පැරණි ශ්‍රී විභූතිය යළිත් උදාවෙමින් පවතී..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>15</day>
    </date>
    <link>http://www.dinamina.lk/2011/06/15/_art.asp?fn=f1106154</link>
    <topic>සමාජ සංවර්ධනයට මඟ හෙළි කළ පොසොන් දර්ශනය</topic>
    <author>අනුසාර මාහිංගොඩ</author>
    <content>අනුබුදු මිහිඳු මාහිමියන්, දෙවන පෑතිස් රජතුමාගේ නුවණ සැක හැර දැන ගැනීමටත්, රජු හා සමීප වීමටත් සිතා අඹ පැනය හා ඥාති පැනය විමසා සිටියහ. රජතුමා, ඒ සඳහා දුන් පිළිතුරු ඔහුගේ බුද්ධිමත් භාවය මනා ලෙස ප්‍රකාශ කරන්නක් විය. දෙදෙනා අතර වූ බුද්ධිමය සංවාදය ශ්‍රී ලාංකේය ඉතිහාසයේ මතු නොව, ලෝක ඉතිහාසයේද සඳහන් මනෝ විද්‍යාත්මක පරීක්ෂණයකි. මිස්සක පවුව සමීපයෙහි අඹ තුරක් පෙන් වූ මිහිඳු හිමියෝ මෙසේ විචාළහ.මිහිඳු මාහිමි - “මහරජ, මේ තුරෙහි නම කුමක්ද?”රජු - ස්වාමිනි, මෙය අඹ තුරකි.මිහිඳු මාහිමි - මේ තුර හැර තවත් අඹතුරු තිබේද?රජු - එසේය, තවත් බොහෝ අඹ තුරු ඇත.මිහිඳු මාහිමි - මේ අඹ තුරත්, ඒ අඹ තුරුත් හැර තවත් තුරු තිබේද?රජු - බොහෝ තුරු ඇත. එහෙත් ඒවා අඹ තුරු නොවේ.මිහිඳු මාහිමි - රජතුමනි, ඒ අඹ තුරුත් අඹ නොවන තුරුත් හැර වෙනත් තුරු තිබේද?රජු - එසේය ස්වාමිනී, ඒ මේ අඹ තුරයි.අනතුරුව අනුබුදු මිහිඳු මාහිමියෝ, දෙවනි පෑතිස් රජතුමාගෙන් තමා පිළිබඳත් තම ඥාතීන් පිළිබඳත් විමසා සිටියහ. ඒ පැන මේවාය.මිහිඳු මාහිමි - රජතුමනි, ඔබට නෑයෝ සිටිත්ද?රජු - එසේය ස්වාමිනී, බොහෝ නෑයෝ සිටිති.මිහිඳු මාහිමි - මහරජ, ඔබට නොනෑයෝත් සිටිත්ද?රජු - එසේය ස්වාමිනී, නොනෑයෝ සිටිති.මිහිඳු මාහිමි - ඒ නෑයොත් නොනෑයෝත් හැර වෙන කිසිවෙක් සිටීද?රජු - එසේය ස්වාමිනී, ඒ මම ය.දෙවන පෑතිස් රජතුමාගේ පිළිතුරුවලින් බොහෝ පැහැදුනු මිහිඳු මාහිමියන් පෙරලා මෙසේ ප්‍රකාශ කළහ.“මහරජ, ඔබ ඥානවන්තයෙකි”එදා මුවන් දඩකෙළියේ ගිය දෙවන පෑතිස් රජුගේ බුද්ධි මණ්ඩලය විමසීමෙන් අනතුරුව, අනුබුදු මිහිඳු මාහිමියෝ ‘ඇත් පද සුතුර’ නොඑසේනම් ‘චුල්ලහත්ථිපදෝපම සූත්‍රය’ දේශනා කළ සේක. ඉතා සියුම් ඥානයකින් හෙබි රජුට දහම් දෙසීම මත මිහිඳු මාහිමියෝ ගම් නියම්ගම් දනව්, පසල් දනව්, පුර විසල් පුර ආදිය ඔස්සේ ‘ධර්මය ප්‍රචාරය’ කළහ. මෙරට ජනයා මිත්‍යා දෘෂ්ටියෙන් සම්‍යක් දෘෂ්ටියට යොමු කිරීම සඳහා උන්වහන්සේ දැඩි පරිශ්‍රමයක් ගන්නා ලදී.මහින්දාගමනයට පෙර මේ රට ප්‍රාථමික ඇදහිලි හා විශ්වාස බොහෝ ය. මහාවංශයට අනුව මේ කාලයේ ශ්‍රී ලාංකේය ජනයා චිත්ත රාජ කාලවේල , වලවා මුඛී වැනි යක්ෂයන්ට වන්දනාමාන කර ඇත. එසේම කර්මාන්තවලට අධිපතියැයි සැලකෙන කම්මකාර දේව වන්දනය කර තිබේ. නිගන්ඨ ආරාම තිබිණි. මළවුන්ට පුද පූජා පවත්වා ඇත. ගස්, ගල්, පර්වත හා ගින්නට වැඳුම් පිදුම් කිරීම් ද මෙ’කල පැවැතිණි.සොබා දහම ඇසුරේ සිට ඉන් කිසියම් සහනයක් අපේක්ෂා කළ ජන කොට්ඨාසයක් හේතුඵල සම්මත දහමකට නැඹුරු කිරීම පහසු කටයුත්තක් නොවන බව දැනගත් අනුබුදු මිහිඳු හිමියෝ අනුගාමිකයන් සමුදායක් තනන්නට සිතූ සේක. මහ වන පෙත් එළි පෙහෙළි කළහ. ගල්ලෙන පවිත්‍රකොට මහ සඟරුවන වැඩම කර ජනයාට ධර්මය දේශනා කරන්නට මංපෙත් පාදවන ලදි. ධර්මය උකහා ගැනීමට හැකියාවක් නැති ජනයාට දහම කෙසේ අවබෝධ කළ යුතුද යන්න එදා මිහිඳු මාහිමියන් මුහුණ දුන් ගැටලුවකි. එහෙත් උන්වහන්සේ ගෙන ගිය බුද්ධි සම්පන්න වැඩ පිළිවෙළ විසින් එකී ගැටලුව නිරාකරණය විය. කුමන දේශයකට හෝ වංශ කතාවක් අවශ්‍යය. මහානාම මාහිමියන් අතින් සිංහල මහාවංශය ලියවුණේ එහි ඵල ලෙසිනි. පළමුකොට මහා විහාර ඉදිවිය. ඉන් සමාජ, ආගමික , ආර්ථික , සංස්කෘතික දේශපාලනික විපර්යාසයකට බලපෑමක් ඇති කෙරිණි.ධර්ම දේශනයෙන් අනතුරුව ධර්ම පුස්තක ලියැවෙන්නට පෙළඹුණේ ධර්මය ශ්‍රවණය කිරීමට ආදේශකයක් ලෙස ඇසින් බලා රස විඳීමේ ශෛලියක් අරඹමිණි. ඉන් ඇසින් බලා රස විඳීමෙන් ධර්මය උකහා ගැනීමේ මාර්ගයකට දොර කවුළු විවෘත විය. අනතුරුව ධර්ම පුස්තක බිහිවන්නට වූයේ ය. එයින් ජනයා වඩාත් දහමට නැඹුරු වූහ.වෙහෙර විහාර දාගැබ් තැනුණි. සඟරුවන ඒ ඇසුරේ වාසය කරන්නට සකසා ජනයාත්, සඟරුවනත් අතර සමීප සම්බන්ධතාවක් ඇති කිරීමට කටයුතු කරන ලදී. වැව, දාගැබ , කෙත ආශි‍්‍රතව ශ්‍රීලාංකේය සංස්කෘතියක් ගොඩනැඟුණි. වැවක් තනා ඉන් ගොඩ දමාගත් පසින් දාගැබක් නිර්මාණය කෙරිණි. වැව ආශි‍්‍රත ජලයෙන් කෙත් යායක් ඉදිකිරීම මත මිනිසා ආර්ථික වශයෙන් ස්වයං පෝෂිත කිරීමේ කාර්යයටද නැඹුරු වූයේ ය.කුස ගින්දරේ සිට ධර්මය උකහා ගෙන අවබෝධ කරගත නොහැක. බුදු රජාණන්වහන්සේ පුද්ගලයන්ට ධර්මය දේශනා කළේ මේ පරමාර්ථයේ පිහිටාය. උන්වහන්සේ, කසී භාරද්වාජ නම් බමුණාට බණ දේශනා කළේ ඔහුගේ කුස ගින්දර නිවා සනසාය.මෙකී පදනමේ පිහිටා රට බත බුලතින් සශ්‍රීක කොටගත් මිහිඳු මාහිමි ධර්මය නොඑසේනම් පොසොන් දර්ශනය ජනයා මානසික වශයෙන්ද විපර්යාසයකට බඳුන් කරණ ලදි.සංවේදී සමාජයක් ඇති විය. රළු කටුක ගතිගුණවලින් දුරුව ඉවසීමේ ගුණය පුහුණු කළේ මෙම පොසොන් දර්ශනය විසිනි. සඳකඩ පහණ, මුරගල, ගල්කණු, කොරවක්ගල, පමණක් නොව බුදුරජාන්වහන්සේගේ අප්‍රමාණ ගුණ සමුදායෙන් අංශු මාත්‍රයක් කළු ගලකට දී ශෛලමය බුදු රුවක් නිර්මාණය වූයේත්, ජනයා සංවේදී මනුෂ්‍යයකු වූ බැවිණි. බුදු පිළිම පමණක් නොව විවිධ ශෛලමය නිර්මාණ බිහි වූයේ ද පොසොන් පෝයදා උදා වූ නව සංස්කෘතියක අරුණැල්ල හේතුකොට ගෙනය.ජනයා, සැදැහැ සිතින් සඳකඩ පහණට ප්‍රවිශ්ඨව මුරගල, කොරවක්ගල පසුකර පියගැටපෙළ නැඟ බුදුරුව වන්දනාමාන කරන්නට ගියේ නිවන අවබෝධ කර ගැනීමේ අදහසිනි. පොසොන් දර්ශනයෙන් නව ශිෂ්ටාචාරයක් ද බිහිවිය.රාජ්‍ය පාලනයකට නැඹුරු වී වැඩවසම් පාලන තන්ත්‍රයක් බිහි වූ වද, එයට ප්‍රජාතන්ත්‍රවාදී මුහුණුවරක් ලැබුණේ බුදු දහම ආභාෂයෙනි. පාලනය රජු වටා කේන්ද්‍රගත විය. මැති ඇමැතිවරුන් පරිපාලනයට ඒකාබද්ධකොටගෙන පාලනය දැහැමි ස්වරූපයක් ගන්නා ලදි.අඹ තුරක් මූලික කර ගෙන අඹ පැන සංවාදයෙන් ආරම්භ වූ ගමන් මඟ ශ්‍රී ලාංකේය ඉතිහාස කතාවක් සටහන්කොට තබන්නට මූලික විය. නුඹ කුස පවා සිඹින්නට තරම් වන මහා දාගැබ් ඉදිවී සමුදුර පරදවන තරම් මහා වැව් තැනී බුදු ගුණ සමුදායන් දිගන්තයේ පැතිරෙන ශෛලමය බුදු පිළිම ඉදිවී, මහා වනාන්තර , කෙත්වතු බවට පෙරළා ජනයාගේ අධ්‍යාත්මික ගුණය ප්‍රගුණ කරන්නට අනුබුදු මිහිඳු මාහිමියන් කළ ප්‍රාතිහාර්යය කෙතරම්ද?.</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>15</day>
    </date>
    <link>http://www.dinamina.lk/2011/06/15/_art.asp?fn=f1106155</link>
    <topic>සිංහලයාගේ බෞද්ධ උරුමයමිහින්තලාවයි</topic>
    <author>සටහන චූල බණ්ඩාර කුලසේකර ඡායාරූප සම්පත් සංජීව</author>
    <content>වසර දෙදහස් තුන්සිය දහනවයකට පෙර ශ්‍රී ලංකාවට බුදු දහම උරුම වීමත් සමඟ මෙරට ඇතිවූ ආගමික දේශපාලනික සංස්කෘතිමය සහ ආර්ථික පුනරුදය පිළිබඳ හා දෙදහස් හයසියවන සම්බුද්ධත්ව ජයන්තිය පිළිබඳ මිහින්තලා රජමහා විහාරාධිපති, භාරකාර, සියම් මහා නිකායේ මල්වතු පාර්ශවයේ නුවරගම් පළාතේ උප ප්‍රධාන අධිකරණ සංඝනායක නාමල්වැවේ ශ්‍රී රතනජෝති රතනසාර නාහිමියන් සමඟ දිනමිණ කළ සාකච්ඡාවකි මේ.* පොසොන් පුණ්‍ය උත්සවයේ වැදගත්කම ශ්‍රී ලංකා ජනයාට කෙබදු ආකාරයෙන් බලපාන්නේද ?මේ රටේ නව සන්ධිස්ථානයක් ඇතිකළ දිනයක් තමයි පොසොන් පොහෝදිනය. ලොව්තුරා බුදුන්වහන්සේගේ නිර්මල බුදුදහම මේ රටට දායාද වූ දිනය එය තවත් එක් දිනක් නොවෙයි. ජාතියක ආගමික සංස්කෘතික දේශපාලන සහ ආර්ථික වශයෙන් වෙනසක් ඇතිකළ දිනයක් තමයි පොසොන් පොහෝ දිනය. එදා මිහින්තලාවට මිහිදුමහ රහතන් වහන්සේ සමඟ පැමිණ, පිරිවර දඩකෙළියේ යෙදුණු දේවානම්පියතිස්ස රජු ඇතුළු හතළිස් දහසක් (40,000) දණ ගස්සවා අපිට දුන් පණිවිඩය වන්නේ තවෙකුකට තිබෙන ජීවත් වීමේ අයිතිය සහ අන්‍යයන්ට ගරු කිරීම පිළිබඳ පණිවිඩයයි.මිහින්තලාවට වැඩම කළ මිහිදු මහ රහතන් වහන්සේ දුන් පණිවිඩය අදටත් මේ සමාජයට යාවත්කාලීනයි. සාගරය පරයන මහා වැව් දාගැබ් ගොඩනැගිලි මෙන්ම දියුණු ජන විඥානයකින් හෙබි මිනිසකු අපට බිහිවූයේ උන්වහන්සේගේ ආගමනයේ ප්‍රතිඵලයක් වශයෙනුයි.එදා ගස්ගල් අදහමින් මිත්‍යාව පිටුපස දිව ගිය මිනිසාට මහින්දාගමනය තුළින් නිවැරදි දෘෂ්ටියක් කරා ගමන් කිරීමට හැකි වූවා.බුදුදහම ලංකාවට ලැබූ මේ ඓතිහාසික පින්බිම ජාතික උරුමයක් වෙනවා. මේක ලෝක උරුමයක්. බුදුන් වහන්සේ බුදු වූ බුද්ධගයාව ඉන්දියාවේ පිහිටා තිබෙනවා. ලෝකවාසීන් අදටත් එතනට ගොස් වන්දනාමාන කරනවා. ශ්‍රී ලංකාවට වැදගත්ම ස්ථානයක් තමයි මිහින්තලය. අනුබුදු මිහිදු මහ රහතන් වහන්සේගේ පාද ස්පර්ශයෙන් පෝෂණය වූ මේ පින්බිම ආරක්ෂා කරගැනීම රැකගැනීම, ඉදිරි පරපුරට උරුම කරදීම සියල්ලේම යුතුකමයි.ශ්‍රී ලංකාවේ සෑම විහාරස්ථානයක්ම බිහිවූයේ එදා මිහින්තලය මුල් කරගෙනයි. මේ බිමෙන් ප්‍රචලිත කළ බුදුදහම මොනතරම් ප්‍රබල වුවද කියනවානම් සිංහල රාජාවලිය තුළ රජකම් කිරීමට බෞද්ධ උරුමයට මුල් තැනක් ලබාදීම සිදු කළ යුත්තක්ම වූවා. ඒ හේතුවෙන් බෞද්ධ චර්යාවෙන් එහා පාලනයට නොයාමට ඔවුන් වගබලා ගත්තා.ඊට පරිබාහිරින් යමෙක් කටයුතු කිරීමට ගියානම් ඒ රජු ජනසමාජය විසින් ප්‍රතික්ෂේප කළා. බෞද්ධ දහම තුළ රජුන් කටයුතු කිරීම නිසා සමාජයට යහපතක්ම මිස කිසි විටෙක අයහපතක් සිදුවූයේ නෑ. බෞද්ධ දර්ශනය තුළ පිහිටා කටයුතු කරන්නාගේ යසස වැඩේ. අන්ජාතීන්ට අන් ආගමිකයින්ට ගරු කිරීම මේ නිසාම අපේ ජනයාට හුරු වූවා. සමානාත්මතාව නමැති සංකල්පය බිහි වූයේ මේ නිසයි. සමානාත්මතාව තුළ පිහිටා සියල්ලන් වැඩ කරනවානම් අද ලෝකයේම කිසි ප්‍රශ්නයක් ඇතිවන්නට හේතුවක් නෑ.කෙටියෙන්ම කියනවානම් ශ්‍රී ලංකාවේ නව සන්ධිස්ථානයක් බිහිවූයේ මහින්දාගමනයෙන් පසුවයි. මේ රටේ නොදියුණු ජන සමාජය දියුණු ජන සමාජයක් බවට පත් කිරීමට මහින්දාගමනය බලපෑවා.* සමහරු උත්සාහකරනවා මේ රටේ ජනතාව මහින්දාගමනයට පෙරාතුව සිටම ඉතා දියුණු ජාතියක් කියලා පෙන්වන්න. ඒ සම්බන්ධව ඔබ වහන්සේ දරණ මතය කුමක්ද ?දියුණුව කියන්නේ මොකක්ද කියලා මම පැහැදිලි කළා. අන්‍යයාට ගරු කිරීමෙන් එය ආරම්භකළ යුතුයි. සමානව සැලකීම තුළ භෞතික දියුණුව ඇතිවෙනවා. ඒ පරිවර්තනය සිදුවූයේ මහින්දාගමනයෙන් පසුව බව මම පැහැදිලිව සඳහන් කරනවා. මිහින්තලයේ කලුදියපොකුණු භූමියේ එදා ඉදිකර ඇති වැසිකිළිය තනිකරම ගලෙන් තනාපු නිර්මාණයක් එහි ජලය පවා පරිසරයට එක්වන්නේ කීප වතාවක් පෙරීමකින් පසුවයි. මිහින්තලය තුළ ඉදිවී ඇති තවත් බොහෝ දෑ ඒ සඳහා සාක්ෂි වශයෙන් අදටත් ඉතිරි වී තිබෙනවා. ඔය චෝදනාකරන අයට එදා ගලෙන් කැටයම් කළ ගල් කණුවක් තබා ලී කණුවක්වත් හරියට කැටයමක්වත් යොදා සකසා ගන්න බැරි අයයි. මිහින්තලෙන් පස්සේ අනුරාධපුරය ඇතුළු ලංකාවේම ලොව මවිත කරවන දේ නිර්මාණය වී ඇත්තේ මොන යුගයෙන් පසුවද ?ගල් ගස් අදහපු මිනිස්සු ප්‍රතිපත්ති ගරුක බුද්ධිමත් ජාතියක් වූයේ මහින්දාගමනයෙන් පසුව නොවේද ? සෙල්ලිපි ආදිය තුළ ඇත්තේ මොන යුගයෙන් පසු බිහි වූ දේවල් ද ? පට පෙර ඒ තරම් දියුණු ජනසමාජයක් තිබුණේනම් මේ රටේ ඒවායේ නෂ්ඨාවශේෂ මොනවාද කියා කියන්න හැකියාව කාටද තියෙන්නේ. එදා සත්තු දඩයම් කිරීම ලොකුම පිළිගත් ක්‍රීඩාව . එය පිළිනොගත් සමාජයේ බැහැර කළ තත්ත්වයක් ඇතිවූයේ මහින්දාගමනයේ ප්‍රතිඵලයක් වශයෙනුයි. අදටත් සතුන් මරණ පුද්ගලයා සමාජයෙන් බැහැර කරනවා. ඕස්ට්‍රේලියාව මේ වන විට ගවයින් මැරීම තහනම් කර තිබෙනවා. ඔවුන්ගේ රටට විශාල වශයෙන් විදේශ විනිමය ලැබෙන ආදායම නැති කර ගත්තේ එය යහපත් කර්මාන්තයක් නොවන බව අවබෝධ කරගත් නිසයි. ඕස්ට්‍රේලියාව අදගත් තීරණය අපි ගත්තේ අවුරුදු 2319 පෙරයි.* දෙදහස් හයසියවන බුද්ධ ජයන්තිය පසුගිය වෙසක් පෝදා අපි සැමරුවා. විශාල බෞද්ධ ප්‍රබෝධයකින් මෙය සැමරීමට බෞද්ධ ජනයා කටයුතු කිරීම පිළිබඳව ඔබ වහන්සේගේ අදහස කුමක් ද ?සම්බුද්ධ ජයන්තිය සැමරීමට අපේ රටේ මුළු පරිසරයම සකස් වූවා. ඕනෑම රටක ප්‍රභූන් යම් දෙයකට ඉදිරිපත් වෙන කොට ජනතාව ඒ සඳහා පෙළ ගැසෙනවා. මේ රටේ ජනතාවගේ පිබිදීමට මූලිකව ජනාධිපති මහින්ද රාජපක්ෂ මැතිතුමා මැදහත් වීම මෙයට හේතුවක් වූ බව මගේ විශ්වාසයයි. ජනාධිපති මුල් වෙනකොට රටේ සියලු දෙනා මේ සඳහා දායක වූවා. ඒ ගැන මට හරිම සන්තෝසයි. සෑම අංශයම කෙනෙක්ම බුද්ධ ජයන්තිය සැමරීම තුළ ජනතාවගේ යහපත් පැවැත්මට බලපානවා.අද අපේ තරුණ පිරිස් බොහෝ දුසිරිතෙන් ඉවත් වෙමින් සිටිනවා. එය ඉතාම සතුටු දායක තත්ත්වයක්. සම්බුද්ධ ජයන්තියත් සමඟ එය තවත් ප්‍රබෝධමත් වූවා. අපේ රටේ මේ තත්ත්වය ඇතිවෙන්න හේතු කිහිපයක් බලපෑවා. අනිත්‍යය කියන එක මිහිපිටදීම පෙන් වූ අවස්ථාවක් තමයි සුනාමි ඛේදවාචකය.ස්වභාව ධර්මයට කිසිවකුට පිටුපාන්න බැරිබව මේ තුළින් පසක් වූවා. බුදු දහමේ අඩංගු දේ අපිට ප්‍රායෝගිකව ඒ තුළින් අත්විඳීන්න පුළුවන් වූවා.බුද්ධ ජයන්තියත් සමග දන්දීමේ ගුණය ජනතාව තුළ වර්ධනය වූවා. අද වෙහෙර විහාර සංවර්ධනය කරනවා. අසරණ මිනිසුන්ට පිහිට වෙනවා. මේ තමයි අපේ ධර්මය කියාදුන් පාඩම.අපිට බෞද්ධයෝ කියලා ඉතාම අභිමානයෙන් කියන්න පුළුවන් වෙලා තියෙනවා. ඕනෑම රටක අපි ගෞරවයට කීර්තියට පත් වෙන්න හේතුව තමයි මේ බෞද්ධ දර්ශනය තුළ ජීවත්වීම. පිරිසිදු ථෙරවාදී බුදුදහම ක්‍රියාත්මක වෙන මේ රටේ ජනතාවට මහා සංඝරත්නය වශයෙන් ඉදිරියටත් අපගේ අවවාද අනුශාසනා සිදුකරනවා.* මිහින්තලාවට අනුබුදු මිහිදු මාහිමියන් වැඩම කරවීමෙන් පසු මෙරටට ඇති වූ බෞද්ධ ප්‍රබෝධය අද වනවිට කෙබදු ආකාරයකින්ද ක්‍රියාත්මක වන්නේ.මේ මිහින්තලාවෙන් බෙදා හරින ලද බෞද්ධ දහම ලංකාව පුරා අස්සක් මුල්ලක් නෑර එදා සිට අද දක්වා ක්‍රියාත්මක වෙනවා. බුදුදහම මිහින්තලාවට ලැබුණාට පසුවයි සංඝමිත් තෙරණිය ශ්‍රී මහා බෝධීන් වහන්සේ ලංකාවට වැඩම කරනු ලැබුවේ. චෛත්‍ය බිහිවූයේ පන්සල් බිහිවුණේ. රටේම බෞද්ධ මධ්‍යස්ථානය වූයේ මිහින්තලාවයි. විවිධ සතුරූ උවදුරුවලින් පසුවත් මහා සංඝරත්නය ප්‍රමුඛ ජනතාව මේ පින්බිම එදා සිට අද දක්වා රැකගත්තා. මිහින්තලාවට එදා දක්වපු ගෞරවයම අදටත් බෞද්ධයා දක්වනවා. මෑත ඉතිහාසය තුළ මේ රටේ මිනිසුන් සති ගණන් පයින් කරත්ත මගින් පොසොන් පෝ දිනට මිහින්තලාවට පැමිණියා. ඔවුන්ගේ ඉඩකඩම් පවා දරු මුණුබුරුවන්ට පවරලා තමයි මිහින්තලාවට එන්නේ. ඒ තරම් මේ භූමිය කැලෑවෙන් පිරිලා තිබුණා. එවැනි කැපකිරීමක් කරන්නේ මේ පින්බිම එදා වාගේම අද දක්වා පවතින භක්තිය නිසයි.හුළු අතු පත්තු කරගෙන ආපු මිහින්තලාව අද වන විට ඊට වඩා වෙනස් වෙලා. ජනතාවට ඒ තරම් දුකක් විදින්න අවශ්‍ය නෑ. අද ප්‍රවාහන පහසුකම් තියෙනවා. දන්සල් තියෙනවා. විදුලිය ආලෝකය තියෙනවා. මේ රටේ වැඩිම ජනකායක් පොසොන් පොහෝ දිනට මිහින්තලාවට එකතුවෙන්නේ මේ පින්බිමේ තියෙන වටිනාකම නිසයි.ලංකාවේ විශේෂිත නගරයක් තමයි මිහින්තලාව. මස් කඩයක් නෑ. සුරාසලක් නෑ. ඒ සඳහා විවිධ වකවානුවල විවිධ පුද්ගලයින් උත්සාහ කළත් මහා සංඝරත්නය ඒ සඳහා ඉඩ ලබා දුන්නේ නෑ. මේ පින්බිමේ ගෞරවය රැක ගැනීම එහි තියෙන සුවිශේෂත්වය රැක ගැනීමට මේ වෙනස හොඳම උදාහරණයක්.රටේ ජනාධිපතිවරයා පවා මෙහි අඩුපාඩුවක් කිවුවාම ඒ සඳහා විශේෂ අවධානය යොමුකරන්නේ මේ පුණ්‍ය භූමියේ තිබෙන වටිනාකම දන්නා නිසයි.බෞද්ධයාගේ උරුමය සටහන්වන්නේ මිහින්තලය තුළයි.මේ රටේ බුදුදහම විකාශය කළ පළමු තැන මිහින්තලයයි. මේ රටේ කලා නිර්මාණ ඇතුළු විවිධ නිර්මාණ බිහි කළ තෝතැන්න මිහින්තලයයි. පෙරහර සංස්කෘතිය ඇතිකළේ මිහින්තලේ මිහිදු පෙරහැරයි. මේ රටේ මිනිසුන්ගේ චර්යාව වෙනස් කළ ස්ථානය මිහින්තලයයි. මේ රටේ විහාරස්ථානයක ආලෝක පූජාවක් මුලින්ම පැවැත්වූවේත් මිහින්තලේයි. ඒ නිසා බෞද්ධයාගේ ආරම්භ කටයුතු සියල්ලක්ම සිදු වූ ස්ථානය මිහින්තලයයි. මේ නිසා මේ ස්ථානයට එදා සිට අද දක්වාම මේ සඳහා මිනිසුන්ගේ ගෞරවය වැඩි වෙනවා මිසක අඩුවීමක් නෑ.* බෞද්ධ උරුමයේ ආරම්භක සිද්ධීන් කිහිපයක්ම ඇතිකළ ස්ථානය මිහින්තලයයි. මේ වන විටත් පැවතෙන ලේක්හවුස් ආලෝක පූජාව මිහින්තලය හා බැඳී පවතිනවා. ඒ පිළිබඳව ඔබ වහන්සේගේ අත්දැකීම පැහැදිලි කරන්න පුළුවන්ද ?ඩී.ආර්. විජේවර්ධන මැතිතුමා 1963 ආරම්භ කළ ලේක්හවුස් මිහින්තලා ආලෝක පූජාව අදටත් ඉතා සාර්ථකව පැවැත් වෙනවා. ඒ සමඟ ප්‍රජා සත්කාරයන් තව තවත් වැඩිවැඩියෙන් සිදුවූවා. අවසාන වශයෙන් මම ඉල්ලීමක් කරනවා මිහින්තල රජමහා විහාරයට පිවිසෙන මාර්ගය සකස් කිරීමට සහ ලක්ෂ සංඛ්‍යාත පැමිණෙන බෞද්ධ ජනයාට දැනට ඇති වැසිකිළි දහය වෙනුවට තවත් වැසිකිළි විශාල ප්‍රමාණයක් අවශ්‍යයි. ඒ සඳහා දායකත්වය සඳහා ඉදිරිපත් වෙන්න කියලා. ඉකුත් වසරේ අකුණ සැර නිසා මිහින්තලේ මහා සෑයේ විනාශ වූ චූඩා මානික්‍ය ලබාදීමට කැමැති අයකු සිටීනම් ඒ මහගු අවස්ථාව ලබාගෙන ඒ සඳහා දායක වන ලෙසට. මිහින්තලේට පැමිණෙන පිරිස් ගේන පොලිතින් නිසා සෑම වසරකම මුවන් මිය යනවා. එබැවින් තැන තැන පොලිතින් දැමීමෙන් වළකින ලෙසත් ඓතිහාසික පුරාවිද්‍යා වටිනාකමකින් යුත් දේ විනාශ නොවන ලෙස කටයුතු කරන ලෙසත් ඉල්ලා සිටිනවා. මිහින්තලය සියලු දෙනාට අයිකි වස්තුවක්. එය රැක ගැනීම කාගේත් යුතුකමක්..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>15</day>
    </date>
    <link>http://www.dinamina.lk/2011/06/15/_art.asp?fn=f1106156</link>
    <topic>මහින්දාගමනයෙන් පෝෂිත වූ ශ්‍රී ලාංකික සමාජය</topic>
    <author>කල්‍යාණි ජයරත්න</author>
    <content>පොසොන් පුර පසලොස්වක පොහොය දිනය ආගමානුකූලව සැමරීම සඳහා සූදානම් වන ශ්‍රී ලාංකික බෞද්ධයන් සියලු දෙනා ම පාහේ බැතිබර ව සිතන්නේ මිහිඳු මහ රහතන් වහන්සේ මිහින්තලාවෙන් මෙරටට වැඩම කරවූ ඓතිහාසික කතාන්තරයයි. සම්බුද්ධ පරිනිර්වාණයෙන් පසු ශ්‍රී ලාංකික බෞද්ධයන්ගේ පමණක් නොව සියලුම ජනතාවගේ සමාජ, ආර්ථික, සංස්කෘති හා සාරධර්ම හා ගුණධර්ම - දියුණුව සඳහා බුදුරජාණන් වහන්සේ හා සම්බන්ධ ප්‍රධාන සිදුවීම් තුනක් මුල් වූ බව දනිමු.ක්‍රි.පූ.3 වන සියවසේ මහ භාරතයෙන් මිහිඳු හිමියන් ප්‍රමුඛ ධර්මදූත පිරිස මිහින්තලයට වැඩ ම කරවීම, දන්ත කුමරු හා හේමමාලා කුමරිය දළදා වහන්සේ වැඩම කරවීම මෙන්ම ජය ශ්‍රී මහා බෝධීන් වහන්සේගේ දක්ඛිණ ශාඛාව අනුරාධපුරයට වැඩම කරවා මහමෙවුනා උයනේ රෝපණය කරවීම ශ්‍රී ලාංකික සමාජයට අද පවත්නා සංවර්ධනය සඳහා ළඟා වීමට ඉමහත් දායකත්වයක් අවුරුදු 2500 ක කාලයක් තිස්සේ අඛණ්ඩව ලැබුණි.දළදා වහන්සේ මේ වන විට මහනුවර ශ්‍රී දළදා මන්දිරයෙහි ස්ථානගතව තිබුණ ද මෙම ඓතිහාසික සිද්ධීන් තුනම අනුරාධපුර ඓතිහාසික නගරය පාදක කර ගෙන සිදුවීම සුවිශේෂ සිද්ධියකි. රජරට වැව් බැඳී රාජ්‍යය පොසොන් උත්සවයත් සමග සුවිශේෂ බෞද්ධාගමික උත්සව ශ්‍රීයෙන් ඒකාලෝක වන්නේද එම නිසා ම ය. එමෙන් ම බුදුරජාණන් වහන්සේගේ සම්බුද්ධත්වයෙන් 2600 වසරක් සම්පූර්ණ වන සම්බුද්ධ ජයන්තිය සමරන මෙම වකවානුවේදී සියලු දෙනා ම භක්තියෙන් හා ගෞරවයෙන් පොසොන් උත්සවය සමරන්නේ නව නිදහස් දේශයක නැවුම් බලාපොරොත්තු ඇතිව ය.මහින්දාගමනයේ ප්‍රතිඵලයක් ලෙස අප කවුරුත් නිසැකව විශ්වාස කරන්නේ ථෙරවාදී නිර්මල බුදුදහම ශ්‍රී ලාංකිකයන්ට උරුම කර දීමයි.මිහිඳු මහ රහතන් වහන්සේ ඉට්ඨිය, උත්තිය, සම්බල, භද්දසාල හා සුමන සාමනේරයන් සමග ලංකාවට වැඩ ම කරවීමේ ප්‍රතිඵලයක් ලෙස එවකට මුව දඩයමේ යෙදී හුන් දේවානම් පියතිස්ස රජුගේ සිට පියවරෙන් පියවර සියලුම ජනතාව පංචසීල ප්‍රතිපත්තියෙ පිහිටවමින් ථේරවාදී බෞද්ධ ධර්මයේ මූලික මූලධර්මයන් හා ඒකාබද්ධ කරමින් සාරධර්ම හා ගුණධර්ම පිරි අවිහිංසාවෙන් යුත් ජන කොට්ඨාසයක් බිහිවිය.  එමෙන්ම විහාරාරාම ආශි‍්‍රතව සංඝයා වහන්සේ පරම්පරාවක් ද බිහිවිය.මහා වංශයෙහි කියැවෙන පරිදි අනුරාධපුර පාලන කාලය තුළ දී මහින්දාගමනයට සමගාමී ව වාරි කර්මාන්ත වල විශාල වර්ධනයක් හා කෘෂිකර්මාන්තයේ දියුණුවක් ඇති වූ බව ඉතිහාසය සඳහන් කරයි. අනුරාධපුරය වැව් බැඳි රාජ්‍යය ලෙස විරුදාවලිය ලැබුණේද මේ නිසාමය. බෞද්ධ වෙහෙර විහාර ගොඩ නැංවීම, කැටයම් හා කලා ශිල්ප, ශිලා ලේඛන, සිතුවම් ආදිය සඳහා ද නිර්මාණශීලී හැකියාවන් ජනතාවට ලැබුණේ ද මෙම ඓතිහාසික සිද්ධිය පාදක කර ගෙනය.මිහින්තලේ අනුරාධපුර පමණක් නොව අටමස්ථාන හා සොළොස්මස්ථාන මෙන් ම මුළු රට පුරාම මෙම ආගමික ප්‍රබෝධය පැතුරුණි. බුදුදහම බිහි වූ භාරතයෙන් බෞද්ධයන් ක්‍රමයෙන් අඩු වී ගියත් මේ වන විට ශ්‍රී ලංකාව පුරා ඇති විහාරස්ථාන දස දහසක් පමණ ආශි‍්‍රතව ජනගහනයෙන් 77% පමණ දායක දායිකාවන් බෞද්ධ ධර්මය ගුරුකොටගෙන තෙරුවන් සරණ යමින් ජීවත් වෙයි. ජාතින් අතර ගැටලු ඇති වූ සෑම අවස්ථාවකදීම අවිහිංසාව හා සමානාත්මතාව වැනි බෞද්ධ මූලධර්ම වලින් ගැටලු විසඳා ගැනීමට අද වනවිට ශ්‍රී ලාංකික සමාජය තුළ සෑම නිවසකම පාහේ දෙමාපිය වන්දනාව , විහාර ස්ථාන වලත් දරුවන්ට, ආශීර්වාද ලබා දීම, පංච ශීල ප්‍රතිපත්තියට හුරු කිරීම, ගුරු දෙගුරු හා වැඩිහිටියන්ට ගරු කිරීම මෙන් ම සෑම සුභ කටයුත්තකදීම ත්‍රිවිධ රත්නයේ ආශිර්වාදය ලබා ගැනීම බුදු දහමින් ලැබූ දායාද වන්නේ ය.වසර 2500 ක් තිස්සේ බුද්ධ ධර්මය ශ්‍රී ලංකා භූමියේ අඛන්ඩ පැවැත්මට හේතු වූ කරුණු අතර ශ්‍රී ලංකාව තුළ පවත්නා විහාරස්ථාන එමෙන් ම භික්‍ෂු සමාජය ද කැප වීමෙන් කටයුතු කරන බෞද්ධ ගිහි සමාජය ද වැදගත් වේ.රාජ්‍ය අනුග්‍රහය ඇතිව පිරිවෙන් අධ්‍යාපනයේ සිට විශ්වවිද්‍යාල අධ්‍යාපනය දක්වා නොමිලේ අධ්‍යාපන පහසුකම් සැලැස්වීමද භික්ෂූ සමාජයේ සංවර්ධනයට රුකුලක් විය. ජාතික ආපදා වලදී ද පරිපාලන හා දේශපාලන අභියෝග වලදී ද භික්ෂූන් වහන්සේලාගේ දායකත්වය කැපී පෙනේ. පොසොන් පෝය ජාතික ආගමික උත්සවයකි. මේ තුළ ආමිස පූජා, ප්‍රතිපත්ති පූජා මෙන්ම දානසීල භාවනා වැඩ සටහන් මෙන්ම විහාරස්ථාන තුළ භෞතික සංවර්ධන කටයුතු සඳහා මූලිකත්වය දීමද චිරාගත සම්ප්‍රදායකි. මිහින්තලය පමණක් නොව මුළු රටේ වෙහෙර විහාර පිරිසුදු කිරීම, ශ්‍රමදාන මගින් දායකත්වය ලබාදීම , වෙහෙර විහාර , දාගැබ් වර්ණාලේප කිරීම හා විදුලි බුබුලු වලින් සැරසීම පොසොන් පෝය ඉලක්ක කර ගතකරන ප්‍රධාන ක්‍රියා කාරකම්ය. විහාරවල භෞතික සංවර්ධන කටයුතු සඳහා ප්‍රමුඛතාවය දීමද සුවිශේෂ ලක්ෂණයකි. තම විහාරස්ථානයේ බුදුගෙය , බෝධිය , බෝධිඝරය, චෛත්‍යය, සංඝාවාස යන ප්‍රධාන අවශ්‍යතා සපුරාගන අංගසම්පූර්ණ විහාරයක් බවට පත් කරගැනීමද බෞද්ධ දායකයින්ගේ සිහිනයකි.පොසොන් පෝය පෙරටු කරගන මෙම සංවර්ධන කටයුතු ක්‍රියාත්මක කිරීම ගම්මානවල බහුතරව දක්නට ඇත. එමෙන්ම පොසොන් පෝයට මිහින්තලය හෝ අනුරාධපුරයේ අටමස්ථාන යේ එක් ස්ථානයක වාර්ෂිකව සිල් සමාදන් වීම බොහෝ බැතිමතුන්ගේ ජීවිත අධිෂ්ඨානයකි. එක් පාසොන් පෝයක් සිල් ගැනීමට නොහැකි උවහොත් එය ජීවිත කාලය පුරාම සිදු වූ අඩුවක් ලෙස රජ රැටින් කතා බහට ලක්කරන අවස්ථා අසන්ට හැකිය.එමෙන්ම පොසොන් පෝයට දන්සැලකින් ආහාර වේලක් ලබා ගැනීමද ආශ්වාදයකි. ලාංකිකයන්ගේ ඉමහත් ගති ලක්ෂණයක් වූ පොසොන් බත් දන්සැල් වැඩ සටහන උසස් මානුෂික ගතිලක්ෂණයක් පෙන්නුම් කිරීමක් මෙන්ම ලෝකයේ කිසිදු ජාතියකට නොමැති සංස්කෘතික ලක්ෂණයක්ද වේ. පොසොන් උත්සවය ඉතා උත්කර්ෂවත් අන්දමින් පැවැත්වීම රටේ සශ්‍රීකත්වය පෙන්නුම් කරන්නකි. සෑම පවුලකම කිසියම් සමාජ ආර්ථික සංවර්ධන ප්‍රවාහයක සුළු හෝ බලාපොරොත්තුවක් මල් ඵල ගැන් වී ඇත. නිදහසේ ජීවත් වීම හා ගමන් බිමන් යාම කලකට පසු ශ්‍රී ලංකාවාසින්ට යළි අත් වී ඇත. එවන් පරිසරයක් තුළ පොසොන් උත්සවය බෞද්ධයන් මෙන්ම ශ්‍රී ලාංකිකයන්ටම ඉමහත් බලාපොරොත්තු ඉටුකරන ආගමික උත්සවයක් මෙන්ම නව සංවර්ධන ප්‍රවාහයේ ප්‍රබෝධයක්ද වනු නිසැකය..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>16</day>
    </date>
    <link>http://www.dinamina.lk/2011/06/16/_art.asp?fn=n1106161</link>
    <topic>චැනල් 4 විකාශය කළ‘ඝාතන බිම’ ප්‍රෝඩාවක්</topic>
    <author/>
    <content>බ්‍රිතාන්‍යයේ චැනල් 4 රූපවාහිනී නාලිකාව මඟින් විකාශය කළ ශ්‍රී ලංකා ඝාතන බිම් නම් වූ රූපාවලිය කොටි හිතවාදීන් ලබා දුන් ව්‍යාජ තොරතුරු මත නිර්මාණය කළ වැඩසටහනක් බව බ්‍රිතාන්‍යයේ ශ්‍රී ලංකා මහකොමසාරිස් කාර්යාලය ප්‍රකාශ කරයි.එම රූප රාමු 2008 මානුෂීය මෙහෙයුමේදී ශ්‍රී ලංකා ආරක්‍ෂක හමුදාව ක්‍රියා කළ ආකාරයට මුළුමනින්ම පරස්පර විරෝධී බව ද, ශ්‍රී ලංකා මහකොමසාරිස් කාර්යාලය නිවේදනයකින් කියා සිටියි.මේ අනුව ශ්‍රී ලංකා ඝාතන බිම් නම් වූ රූපාවලිය අඩංගු චැනල් 4 වැඩසටහන ශ්‍රී ලංකා රජය වෙනුවෙන් කොමසාරිස් කාර්යාලය මුළුමනින්ම ප්‍රතික්‍ෂේප කරයි.ත්‍රස්තවාදීන්ගේ ග්‍රහණයට නතුව සිටි සාමාන්‍ය ජනතාව මුදාගැනීම සඳහා ශ්‍රී ලංකා රජය දියත් කළ මානුෂීය මෙහෙයුම ප්‍රාණ ඇපකරුවන් මුදාගැනීමේ ලෝකයේ විශාලම මෙහෙයුම බව මහකොමසාරිස් කාර්යාලය නිකුත් කළ නිවේදනයේ දැක්වේ.ත්‍රස්තවාදීන් සම්බන්ධයෙන් බියෙන් හා සැකයෙන් ජීවත්වූ සමයේ සිදුවූ ඝාතනයන් හා පීඩනයන් පිළිබඳව ශ්‍රී ලාංකික ජනතාව හොඳින් දන්නා බවත් 2009 වර්ෂයේදී ත්‍රස්තවාදය පරාජය කිරීමෙන් පසුව මේ ජනතාව සාමය හා ආරක්ෂාව මැනවින් භුක්ති විඳීන බවත් එම නිවේදනය මඟින් කියා සිටී.ගැටුම්වලින් පසුව ලෝකයේ අනෙකුත් රටවල් මෙන් ශ්‍රී ලංකා රජය ද උගත් පාඩම් හා ප්‍රතිසංධාන කොමිෂම (LLRC) පත් කළේය. මේ රටේ පවත්නා බහුවිදවාදී ස්වාභාවය හා දේශපාලන තත්ත්වය පිළිඹිබු වන පරිද්දෙන් සකස් කරන ලද මේ කොමිෂම පූර්ව ගැටුම් පැවැති ප්‍රදේශ ආවරණය වන පරිදි අවස්ථා 200 කදී පමණ විමර්ශන කටයුතු සිදු කර තිබෙන බවද සඳහන් කරයි.බ්‍රිතාන්‍ය චැනල් 4 නාලිකාව මඟින් එල්ල කරන චෝදනා හෝ වෙනත් කොටසක් විසින් නඟන ලද චෝදනා සැබෑ නම් උගත් පාඩම් හා ප්‍රතිසංධාන කොමිෂම මඟින් ඒ පිළිබඳව අවධානය යොමු කොට ඒ සඳහා නීතිමය පියවර ගන්නා බවද බ්‍රිතාන්‍යයේ ශ්‍රී ලංකා මහ කොමසාරිස් කාර්යාලය මඟින් නිකුත් කළ නිවේදනයේ සඳහන් වෙයි.ශ්‍රී ලංකාවේ ජීවත්වන සෑම ජනකොටසකටම වැදගත් වන සෑම කරුණක් කෙරෙහිම මෙහිදී අවධානය යොමු කරන බැවින් එම ක්‍රියාවලිය බාධාවකින් හා අගතියකින් තොරව ක්‍රියාත්මක කිරීමට ඉඩ ලබාදිය යුතු වේ.ශ්‍රී ලංකාවට වඩා සම්පත්වලින් බහුල රටවල පැවැත්වූ මෙවැනි කොමිෂන් වලට පැහැදිලි විසඳුම් ලබා ගැනීම සඳහා දශක කිහිපයක් ගත වී තිබෙන බව පෙන්වා දෙන බ්‍රිතාන්‍යයේ ශ්‍රී ලංකා මහ කොමසාරිස් කාර්යාලය කිසිදු සත්‍යතාවක් තහවුරු නොකරන ලද මේ රූපාවලිය නැරඹූ ලාංකීය ජන කොටස්වලට ඇතිවන පීඩනය කෙරෙහි රජයේ අවධානය යොමුව තිබෙන බවද ප්‍රකාශ කරයි. ශ්‍රී ලංකාව යළිත් යුද්ධයක් කරා ගෙන යාමේ අරමුනින් පසුවන මවුබිමින් බැහැර වාසය කරන බෙදුම්වාදී බලවේගයන්ට සේවය කරන හා වෙනත් අපේක්ෂාවන්ගෙන් පිරි කොටස්වල අරමුණු සපුරාලීම සඳහා අන්තර්ජාතික මාධ්‍යයයේ සුළු කොටසක් විසින් කරන ලද ක්‍රියාවක් ලෙස මෙය හඳුන්වා දිය හැකි බව ද එම නිවේදනයේ සඳහන් වේ.මේ අතර බ්‍රිතාන්‍ය චැනල් 4 නාලිකාවේ රූපාවලිය මඟින් සුවපත් වන තුවාල යළි පෑරීමක් වන අතර ඉදිරි පරම්පරාව සහ ශ්‍රී ලංකාවේ ජන කොටස් අතර යළි වෛරය වැපිරීමක් ද සිදු වන බව එම නිවේදනය මඟින් පෙන්වා දෙයි..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>16</day>
    </date>
    <link>http://www.dinamina.lk/2011/06/16/_art.asp?fn=n1106162</link>
    <topic>ලේක්හවුස් - මිහින්තලා ආලෝක පූජාව ලක්ෂ සංඛ්‍යාත බැතිමතුන්ගේ සාදු නාද මධ්‍යයේ</topic>
    <author>චූල බණ්ඩාර කුලසේකර, ගාමිණී ජයසිංහ, කිත්සිරි වනසිංහ, අමිල ප්‍රභාත් වනසිංහ ගයාන් රාජපක්ෂ, හිඳෙීගම සමූහ</author>
    <content>මිහින්තලා - ලේක් හවුස් ආලෝක පූජාව 49 වැනි වරටත් පොසොන් පොහෝ දිනය වූ ඊයේ (15) ලංකා විදුලි බල මණ්ඩලයේ සම අනුග්‍රහයෙන් සීමාසහිත අබාන්ස් ආයතනයේ බැතිබර දායකත්වයෙන් මිහින්තලා අම්බස්තලය චෛත්‍ය අසලදී ලක්ෂ සංඛ්‍යාත බැතිමතුන්ගේ සාදු නාද මධ්‍යයේ ආරම්භ කෙරිණි.මේ අවස්ථාවට පැමිණි පිරිස පංචශීලයේ පිහිටුවීම මිහින්තලා රජමහා විහාරාධිපති නාමල්වැවේ රතනසාර නාහිමියෝ සිදුකළ අතර අනුශාසනාව මිහින්තලා රජමහා විහාරාධිකාරී වලවා හැන්ගුණු වැවේ ධම්මරතන හිමියෝ සිදු කළහ. ආලෝක පූජාව විවෘත කිරීම උතුරු මැද පළාත් ආහාර, සමුපකාර, ග්‍රාම සංවර්ධන, නිවාස හා පේෂකර්ම ඇමැති එච්.බී. සේමසිංහ මහතා විසින් සිදුකරන ලදී.ජාතික ඉතිරිකිරීමේ බැංකුවේ අනුග්‍රහයෙන් පවත්වනු ලැබූ බුදුසරණ කනිෂ්ඨ හා ජ්‍යෙෂ්ඨ කථික තරගයේ ජයග්‍රාහක ජයග්‍රාහිකාවන්ට ත්‍යාග ප්‍රදානය කිරීම ද මෙහිදී සිදු කෙරිණි.සිංගප්පූරුවේ සමාධි බෞද්ධ මධ්‍යස්ථානයේ විහාරාධිපති ආචාර්ය රඹුක්වෙල ඥානසිරි නාහිමියන්ගේ දායකත්වය මත මහා සංඝරත්නය උදෙසා පිරිකර පූජා කළහ.උතුරු මැද පළාත් ඇමැති එච්.බී.සේමසිංහ, ලේක් හවුස් කර්තෘ මණ්ඩල අධ්‍යක්ෂ සීලරත්න සෙනරත්, මහා භාරකාර සරත් සෙනෙවිරත්න මහත්වරු මෙහිදී අදහස් දැක්වූ අතර අනුරාධපුර දිස්ත්‍රික් පාර්ලිමේන්තු මන්ත්‍රී ෂෙහාන් සේමසිංහ, ලංකා විදුලි බල මණ්ඩලයේ අනුරාධපුර දිස්ත්‍රික් ප්‍රධාන ඉංජිනේරු බුද්ධික හෙට්ටිආරච්චි, අනුරාධපුර අතිරේක දිසාපති කේ. බී. හෙට්ටිආරච්චි, අබාන්ස් ආයතනයේ සාමාන්‍යාධිකාරී ධම්මික ප්‍රසන්න, අනුරාධපුර කලත්තෑව සන්නාහ සන්නද්ධ බළකායේ අණදෙන නිලධාරී ලුතිනන් කර්නල් රන්ජන් ෂ;ජ්දාස, ලේක් හවුස් නියෝජ්‍ය සාමාන්‍යාධිකාරී කේ. ජී.එස්.ගාමිණී ආයතනික සබඳතා ප්‍රධානී වරුණ මල්ලවආරච්චි, මෙහෙයුම් කළමනාකාර මහේන්ද්‍ර රොද්‍රිගෝ, විශේෂ ව්‍යාපෘති හා මහජන සම්බන්ධතා කළමනාකාර ඩී.එස්.ඉලේසිංහ මහත්වරුද මේ අවස්ථාවට එක්ව සිටියහ.මේ අතර තෙදිනක් පුරා පවත්වන ලේක් හවුස් මිහින්තලා ආලෝක පූජාවේ අවසන් දිනය අදයි. (16).</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>16</day>
    </date>
    <link>http://www.dinamina.lk/2011/06/16/_art.asp?fn=n1106168</link>
    <topic>ශ්‍රී ලංකා ජනාධිපති රුසියාවේතුන්දින සංචාරයක් අරඹයි</topic>
    <author>ධනුෂ්ක ගොඩකුඹුර</author>
    <content>ශාන්ත පීටර්ස්බර්ග් ජාත්‍යන්තර ආර්ථික සමුළුවට සහභාගි වීම සඳහා ජනාධිපති මහින්ද රාජපක්ෂ මහතා අද (16) අලුයම රුසියාවේ ශාන්ත පීටර්ස්බර්ග් නුවර බලා පිටත් විය.සමුළුව මේ මස 16, 17 සහ 18 යන තෙදින පුරා පීටර්ස්බර්ග් නුවර පැවැත්වේ. රුසියාව, චීනය, ස්පාඤ්ඤය, පින්ලන්තය ඇතුළු ලොව ප්‍රබල රාජ්‍යයන් සාමාජිකත්වය දරන මේ සමුළුවට ශ්‍රී ලංකාව සහභාගි වන්නේ ප්‍රථම වතාවට ය. “නව යුගයක් සඳහා නැගී එන නායකත්වය” යන තේමාව යටතේ මෙවර පැවැත්වෙන සමුළුවේ දී ගෝලීය වර්ධනය සාක්ෂාත් කර ගැනීම, රුසියාවේ නැගී එන ප්‍රාග්ධන නිර්මාණශීලීව යොදා ගැනීම සහ තාක්ෂණයේ නිම්වළලු පුළුල් කිරීම යන කරුණු පිළිබඳව විශේෂ අවධානය යොමු කරනු ඇත. එසේම වත්මන් ගෝලීය ආර්ථික අර්බුද පිළිබඳ සමුළුවේ විශේෂ අවධානය යොමු වනු ඇතැයි ද අපේක්ෂා කෙරේ.මහින්ද රාජපක්ෂ ජනාධිපතිතුමා රුසියාවේ සංචාරයක නිරතවන දෙවැනි අවස්ථාව මෙයයි. රුසියානු ජනාධිපති දිමිත්‍රි මෙඩ්වෙඩේව් මැතිතුමාගේ ආරාධනයකට අනුව ජනාධිපතිතුමා 2010 පෙබරවාරි මස රුසියාවේ නිල සංචාරයක නිරත වූයේය. එය දෙවන ධුර කාලයේ ප්‍රථම නිල සංචාරය ද විය.ලෝක සාමය උදෙසා කරන ලද මහඟු සේවාව, ත්‍රස්තවාදය සාර්ථකව මැඬලීම, දෙරටේ අධ්‍යාපන, සංස්කෘතික ඇතුළු විවිධ ක්ෂේ්ත්‍රයන් සඳහා කරන ලද සේවාවන් අගයමින් මොස්කව් මිත්‍රත්ව සරසවිය මඟින් ජනාධිපතිවරයා වෙත එහිදී ගෞරව උපාධියක් ද පිරිනැමී ය. විවිධ ක්ෂේත්‍රයන් අළලා සිදු කළ මෙහෙයන් අගය කරමින් මිත්‍රත්ව සරසවිය මඟින් රාජ්‍ය නායකයන් සඳහා මේ ගෞරව උපාධිය පිරිනමනු ලබන අතර, ජනාධිපතිතුමා එම සම්මානය ලැබූ 06 වන රාජ්‍ය නායකයා වේ.රුසියානු ශ්‍රී ලංකා සබඳතාවල නව පරිච්ඡේදයක් ආරම්භ කිරීමට ජනාධිපතිතුමා රුසියාවේ කළ ප්‍රථම සංචාරය ඉවහල් විය.ජනාධිපති මහින්ද රාජපක්ෂ මැතිතුමාගේ මේ රුසියානු සංචාරය රුසියාව සහ ශ්‍රී ලංකාව අතර වර්ධනය වී තිබෙන මිත්‍රත්වයේ තවත් වැදගත් අවස්ථාවක් ලෙස ද හැඳීන්විය හැක..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>16</day>
    </date>
    <link>http://www.dinamina.lk/2011/06/16/_art.asp?fn=n1106163</link>
    <topic>ප්‍රවේසම් වන්න!නුවරඑළියට සුළං</topic>
    <author>අසේල කුරුළුවංශ</author>
    <content>අධික සුළං සහිත තත්ත්වයක් නුවරඑළිය දිස්ත්‍රික්කය පුරා පවතින බැවින් ජනතාව ඒ පිළිබඳ විමසිලිමත් වන ලෙස නුවරඑළිය දිස්ත්‍රික් ලේකම් ඩී. පී. ජී. කුමාරසිරි මහතා ඉල්ලීමක් කරයි.සුළං සහිත තත්ත්වයත් සමඟ ගස් කඩා වැටීමෙන් හා නිවාස කිහිපයක සෙවිළි තහඩු සුළඟේ යෑම නිසා මහ ඌව ප්‍රදේශයේ පවුල් 06ක් ආරක්ෂක ස්ථානවලට යොමු කළ බවද ඒ මහතා කීය.වලපනේ, අධිකාරිගම, ගෝනපිටිය, මතුරට ආදි ප්‍රදේශ රැසක අධික සුළං සහිත තත්ත්වයත් සමග අවධානමක් ඇතිව තිබේ. වහළ සෙවිළි කැර ඇති තහඩු සුළඟේ යෑම වැළැක්වීම සඳහා කිසියම් බරක් ඒ මත තබන ලෙසත් ඩෙංගු උවදුර පවතින නිසා කිසිවිටකත් ටයර් ඊට උපයෝගි කර නොගන්නා ලෙසත් දිස්ත්‍රික් ලේකම් වරයා පවසයි.කිසියම් අවධානමක් සහිත තත්ත්වයක් පවතීනම් හැකි ඉක්මනින් ප්‍රදේශයේ ප්‍රාදේශීය ලේකම් හෝ ග්‍රාම නිලධාරි හමුවී ඒ පිළිබඳ දැනුම් දෙන ලෙසද හෙතෙම ඉල්ලීමක් කරයි..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>16</day>
    </date>
    <link>http://www.dinamina.lk/2011/06/16/_art.asp?fn=n1106164</link>
    <topic>අටමස්ථානයට හා මිහින්තලාවටඊයේ දිනය තුළ ලක්ෂ 10ක් ඇවිත්</topic>
    <author>සුභාෂිනි සේනානායක සහ අනුරාධපුර සමූහ – අශෝක සේනාරත්න</author>
    <content>සම්බුදුපියාණන් වහන්සේගේ සදහම් පණිවිඩය ලක්දිවට රැගෙන ආ මිහිඳු හිමියන්ගේ ලංකාගමනය අනුස්මරණය කෙරෙන ඊයේ (15) පොසොන් පොහෝදා ලක්ෂ 10කට අධික පිරිසක් දිවයිනේ සිව්දිගින් අනුරාධපුරය අටමස්ථානය හා මිහින්තලය වෙත පැමිණ සිටියහ.ඊයේ (15) රාත්‍රී වනවිට ලක්ෂ 10ක පමණ පිරිසක් අනුරාධපුරය නගරයට පැමිණ සිටි බවත්, ඔවුන් කිසිදු කරදරයකින් තොරව වන්දනාමාන සිදුකළ බවත් උතුරු මැද පළාත භාර නියෝජ්‍ය පොලිස්පති ජයන්ත ගමගේ මහතා දිනමිණට කීය.අනුරාධපුර ජය ශ්‍රී මහා බෝ සමිඳුන් අභියස සමාධි බුද්ධ ප්‍රතිමාව හා මිහින්තලයේ දී දහස් සංඛ්‍යාත උවැසි උවැසියෝ ප්‍රතිපත්ති පූජාවට මුල්තැන දෙමින් සිල් සමාදන් වූහ. දැඩි අවු රශ්මියෙන් කර්කෂ වී තිබුණු පොළොව දූවිලි නගන තත්ත්වයක පැවැතිණි.එහෙත් 14 දා සන්ධ්‍යාවේ ඇදහැලුණු මල් වැස්සකින් පොළොවේ දූවිලි ගතිය පහව ගියේය. වෙනත් වසරවල දී මහමෙවුනා උයනේ බොහෝ තැන් කටු පඳුරු ආදියෙන් වැසී ගොස් තිබිණි.ජනපති මහින්ද රාජපක්ෂ මහතාගේ විශේෂ නියෝගයකින් මහමෙවුනා උයන ශුද්ධ පවිත්‍ර කිරීම මනා ලෙස කැර තිබුණි. සැදැහැවතුන්ට මෙය මහත් සොම්නස දනවන්නක් විය. මහ මෙවුනා උයනේ පවිත්‍රකම නිසා පෙහෙවස් සමාදන්ව සිටි පිරිස් ඈතට දිස්වූයේ කිරි මුහුද ගොඩ ගැලුවාක් මෙනි.අනුරාධපුරයට හා මිහින්තලයට පැමිණ සිටි ලක්ෂ සංඛ්‍යාත සැදැහැවතුන්ට අවශ්‍ය පොදු පහසුකම් සැළසීමට පොසොන් උත්සව කමිටුව සියලු විධිවිධාන යොදා තිබුණු බව මහ දිසාපති මහින්ද සෙනෙවිරත්න මහතා පැවැසීය. මහජනතාවගේ ආරක්ෂාව සඳහා පොලීසිය විශේෂ ආරක්ෂක වැඩපිළිවෙළක් දියත් කැර තිබුණු බව අනුරාධපුර ජ්‍යෙෂ්ඨ පොලිස් අධිකාරී නන්දන විජේරත්න මහතා පැවැසීය. වෙනදාට වඩා සැදැහැවතුනට ආහාරපාන සැපයීම සඳහා මෙවර දන්සල් සිය ගණනක් තිබුණි..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>16</day>
    </date>
    <link>http://www.dinamina.lk/2011/06/16/_art.asp?fn=n1106165</link>
    <topic>පූර්ණ චන්ද්‍රග්‍රහණය ඊයේ රාත්‍රියේ</topic>
    <author>සුභාෂිනී සේනානායක</author>
    <content>මෙම ශතවර්ෂයේ අඳුරුතම පූර්ණ චන්ද්‍රග්‍රහණය ඊයේ (15) ශ්‍රී ලංකාවට දිස්විය.විනාඩි 100 කට අධික කාලයක් චන්ද්‍රයා පූර්ණ ඡායාවෙන් වැසී තිබෙන මේ දීර්ඝතම චන්ද්‍රග්‍රහණයක් බව තාරක විද්‍යාඥ චන්දන ජයරත්න මහතා දිනමිණට කීය. ඊයේ (15) රාත්‍රි 11.53 සිට අද (16) අලුයම 3.32 අතර කාලය තුළ චන්ද්‍රග්‍රහණය පියවි ඇසට පෙනුණු අතර පෘථිවියේ වඩා අඳුරු පැහැයෙන් වූ පූර්ණ ඡායාවෙන් චන්ද්‍රයා වැසී තිබුණු බවද ජයරත්න මහතා ප්‍රකාශ කළේය. සූර්යයා, පෘතුවිය සහ චන්ද්‍රයා එකම රේඛාවක තිබු චන්ද්‍රයා අතරට සූර්යයා පැමිණීම හේතුවෙන් පූර්ණ චන්ද්‍රග්‍රහණයක් ඇති වූ බවත් චන්ද්‍රයා පෘථිවියේ හරි මැදින් ගමන් කිරීම හේතුවෙන් අඳුරුතම චන්ද්‍රග්‍රහණ දිස්වූ බවත් ජයරත්න මහතා ප්‍රකාශ කළේය.වසර 2000 දී අවසන් වරට පූර්ණ චන්ද්‍රග්‍රහණයක් සිදු වූ බවත් යළි 2018 වසරේදී ජනවාරි 31 වනදා මෙවන් පූර්ණ චන්ද්‍රග්‍රහණයක් ඇතිවන බවද ඒ මහතා ප්‍රකාශ කළේය.ශ්‍රී ලංකාවට අමතරව නැඟෙනහිර අප්‍රිකාව, මැද පෙරදිග රටවල්, මධ්‍යම ආසියාවේ රටවලට මෙන්ම බටහිර ඕස්ට්‍රේලියාවටද මේ පූර්ණ චන්ද්‍රග්‍රහණය දිස්වේ..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>16</day>
    </date>
    <link>http://www.dinamina.lk/2011/06/16/_art.asp?fn=n1106166</link>
    <topic>කොටස් හුවමාරුවේසභාපති බාලේන්ද්‍ර</topic>
    <author/>
    <content>ක්‍රිෂාන් බාලේන්ද්‍ර මහතා කොළඹ කොටස් හුවමාරුවේ සභාපති ලෙස පත්කර තිබේ. බාලේන්ද්‍ර මහතා 2008 මාර්තු 7 වෙනිදා සිට කොටස් හුවමාරුවේ අධ්‍යක්‍ෂවරයකු ලෙස කටයුතු කරමින් සිටියේය..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>16</day>
    </date>
    <link>http://www.dinamina.lk/2011/06/16/_art.asp?fn=n1106167</link>
    <topic>‘කොළඹ දිනකට ඩෙංගුවලින් විස්සකට වැඩියෙන් රෝහල් ගත වෙනවා’</topic>
    <author>ජීවනී පතිරණ</author>
    <content>ශීඝ්‍ර ලෙස වැඩිවන ඩෙංගු මදුරු වසංගතය හේතුවෙන් කොළඹ නගරයේ දිනකට රෝගීන් 20 කට අධික පිරිසක් රෝහල් ගත වන බව කොළඹ මහා නගර සභාවේ ප්‍රධාන සෞඛ්‍ය වෛද්‍ය නිලධාරී වෛද්‍ය ප්‍රදීප් කාරියවසම් මහතා පවසයි. මෙම පිරිසගෙන් සියයට 50 ක් කාන්තාවන් වන බව පවසන කාරියවසම් මහතා, ඉන් සියයට 20 ක් වයස අවුරුදු පහට අඩු ළමයින් බව හඳුනාගෙන ඇතැයි කීය.ගිය වසරට වඩා මේ වසරේ ප්‍රතිශතයක් ලෙස ගත් කළ ඩෙංගු රෝගීන් සියයට 50 කින් වර්ධනය වී තිබෙන බවද හෙතෙම පෙන්වා දෙයි. ඝන අපද්‍රව්‍ය කළමනාකරණය විධිමත් නොවීම මීට ප්‍රධාන හේතුවක් වී ඇතැයි පෙන්වාදෙන වෛද්‍ය කාරියවසම් මහතා, ආයතන හා ගෙවතු අපිරිසුදු වී මාර්ග පිරිසුදුවීමෙන් පමණක් ඩෙංගු වසංගතයෙන් වැළකිය නොහැකි බවද ප්‍රකාශ කරයි.මදුරු මර්දන සතිය යෙදී ඇති 20-26 දිනවල කොළඹ නගරයේ එක් එක් පරිපාලන දිස්ත්‍රික්ක තෝරා විශේෂ වැඩසටහන් ක්‍රියාත්මක කිරීමට කොළඹ මහා නගර සභාවේ ජන සෞඛ්‍ය දෙපාර්තමේන්තුව පියවර ගෙන තිබේ.ඒ සඳහා යුද හමුදාවේ සහ පොලීසියේ සහාය ලබා ගැනීමට බලාපොරොත්තු වන බව කාරියවසම් මහතා සඳහන් කරයි..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>16</day>
    </date>
    <link>http://www.dinamina.lk/2011/06/16/_art.asp?fn=n1106169</link>
    <topic>ශ්‍රී ලංකාවට එරෙහි ජයලලිතාගේ ප්‍රකාශ දැඩි ලෙස හෙළා දකිනවා</topic>
    <author>උපාලි කරුණාරත්න</author>
    <content>තමිල්නාඩු මහ ඇමැතිනී ජයලලිතා ජයරාම් මහත්මිය ශ්‍රී ලංකාවට එරෙහිව කරන ප්‍රකාශ දැඩිව හෙළා දකින බව කොළඹ දිස්ත්‍රික් පාර්ලිමේන්තු මන්ත්‍රී ප්‍රභා ගනේෂන් මහතා පැවැසීය. ඉන්දීය සම්භවයක් ඇති ලක්ෂ දහසයක පමණ දමිළ ජනතාවක් මෙරට ජීවත්වන බව ද ප්‍රකාශ කළ මන්ත්‍රීවරයා ශ්‍රී ලංකාවේ අනෙකුත් ජනවර්ග සමඟ දමිළ ජනතාව සමගියෙන් ජීවත්විය යුතු බවද පැවැසීය. ප්‍රභාකරන්ගේ ක්‍රියා කලාපය නිසා දමිළ ජනතාවගේ ඉදිරි ගමනට බාධා ඇතිවූ බව පැවසූ මන්ත්‍රීවරයා සිංහල, දමිළ, මුස්ලිම් ජනතාවට සැබෑ නිදහස ලබා දුන් නායකයා වශයෙන් ජනාධිපති මහින්ද රාජපක්ෂ මහතා හඳුන්වන බවද ප්‍රකාශ කළේය..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>16</day>
    </date>
    <link>http://www.dinamina.lk/2011/06/16/_art.asp?fn=n11061616</link>
    <topic>ලංකා නැව් සංස්ථාවෙන්ජාත්‍යන්තර මගී නැව් සේවයක්</topic>
    <author>සුභාෂිණී සේනානායක</author>
    <content>ජාත්‍යන්තර මගී නෞකා සේවයක් ආරම්භ කිරීමට ලංකා නැව් සංස්ථාව තීරණය කර තිබේ. ලබන මාසයේ දී එම නැව් සේවාව ආරම්භ කිරීමට නියමිතය. ආරම්භයේ දී කුලී පදනම මත නැවක් ලබාගැනීමට අදහස් කර ඇත.මගීන්ගේ වර්ධනය මත නෞකාවක් මිලදී ගැනීමට කටයුතු කරන බව ලංකා නැව් සංස්ථාවේ සභාපති ප්‍රසාද් ගල්හේන මහතා ‘දිනමිණ’ ට පැවසීය.ජාත්‍යන්තර මගී නෞකා සේවය පර්යන්ත කිරීමේ මූලික කටයුතු සඳහා සංස්ථාවේ නිලධාරීහු පිරිසක් ඩුබායි සහ ඉතාලි බලා පිටත්ව ගියහ..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>16</day>
    </date>
    <link>http://www.dinamina.lk/2011/06/16/_art.asp?fn=n11061617</link>
    <topic>නෙදර්ලන්ත ආරක්ෂක කණ්ඩායමක් මෙරටට</topic>
    <author>මහින්ද අලුත්ගෙදර</author>
    <content>එල්.ටී.ටී.ඊ. ත්‍රස්තවාදීන්ට ආයුධ හා අරමුදල් ලැබුණු ආකාරය විමර්ශනය කිරීම සඳහා නෙදර්ලන්ත ආරක්ෂක කණ්ඩායමක් ශ්‍රී ලංකාවට පැමිණ ඇත.එල්.ටී.ටී.ඊ. සංවිධානයේ ජාත්‍යන්තර නායකයා යැයි හඳුන්වනු ලැබූ නෙදියවන් නැමැත්තා ඇතුළු ත්‍රස්ත නායකයන් පිරිසක් නෙදර්ලන්තයේ දී අත්අඩංගුවට ගැනීමෙන් පසුව එරට ආරක්ෂක අංශ විසින් වැඩිදුර විමර්ශනය ආරම්භ කර තිබේ.1983 වර්ෂයේ සිට පසුගිය 2009 වර්ෂය දක්වා කාලය තුළ එල්.ටී.ටී.ඊ. සංවිධානය අරමුදල් හා ආයුධ රැස්කළ ආකාරය පිළිබඳව මෙහිදී විශේෂ අවධානයක් යොමු කෙරෙන අතර ඒ සඳහා ශ්‍රී ලංකා රජයේ සහයෝගයද ලබා ගැනේ. නෙදර්ලන්තය, අමෙරිකා එක්සත් ජනපදය හා නෝර්වේ ඇතුළු රටවල වෙසෙන කොටි ත්‍රස්තවාදීන් සමඟ ශ්‍රී ලංකාවේ කොටි ත්‍රස්තවාදීන් පැවැත් වූ සබඳතා ආදිය පිළිබඳවද මෙම නෙදර්ලන්ත ආරක්ෂක කණ්ඩායමේ අවධානය යොමු කෙරේ..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>16</day>
    </date>
    <link>http://www.dinamina.lk/2011/06/16/_art.asp?fn=n11061618</link>
    <topic>ඕෂන් ලේඩි නැවේ කපිතාන්ඇතුළු 4ක් අත්අඩංගුවට</topic>
    <author>මහින්ද අලුත්ගෙදර</author>
    <content>නීති විරෝධී ලෙස ශ්‍රී ලාංකිකයන් පිරිසක් කැනඩාවට රැගෙන ගිය “ඕෂන් ලේඩි” නෞකාවේ කපිතාන්වරයා ඇතුළු පුද්ගලයන් සිවු දෙනකු කැනේඩියානු පොලීසිය මඟින් අත්අඩංගුවට ගෙන ඇත. අත්අඩංගුවට පත්වූවන් අතර එම නෞකාවේ කපිතාන්වරයාට අමතරව ප්‍රධාන ඉංජිනේරුවරයා හා සහකාර ඉංජිනේරුවරයා ද වන බව වාර්තා වෙයි.?”ඕෂන් ලේඩි” නමැති මේ නෞකාවෙන් ශ්‍රී ලාංකික ද්‍රවිඩ සරණාගතයන් 76 දෙනකු 2009 ඔක්තෝම්බර් මාසයේදී නීති විරෝධීව කැනඩාවට සංක්‍රමණය වූ අතර පසුව බ්‍රිටිෂ් කොලොම්බියානු වෙරළ තීරයේදී එම නෞකාව එරට ආරක්ෂක අංශ බාරයට ගෙන තිබේ. මේ නීති විරෝධී ජාවාරම මෙහෙයවූ පුද්ගලයන් සිවුදෙනා කැනේඩියානු රාජකීය අශ්වාරෝහක පොලීසිය (Royal Canadian Mounted Police) මඟින් පෙරේදා (14) අත්අඩංගුවට ගත් බව තානාපති ආරංචි මාර්ග සඳහන් කරයි.මෙලෙස අත්අඩංගුවට පත්ව තිබෙන්නේ රාජා හෙවත් විග්නරාජා දේවරාජ් (33), මනෝ හෙවත් අන්තෝනිමුත්තු අප්පුලොනප්පා (33), කමල් හෙවත් හන්දසාමි (39) සහ ජයචන්ද්‍රන් කනගරාජා (32) නමැති ශ්‍රී ලාංකිකයන් පිරිසක් බවද වාර්තා වෙයි. මේ නෞකාව සම්බන්ධයෙන් සිදුකෙරෙන පරීක්ෂණ ඉදිරියට ගෙනයාම සඳහා මොවුන් අත්අඩංගුවට ගත් බව කැනේඩියානු ආරක්ෂක අංශ ප්‍රකාශ කර ඇත.ඕෂන් ලේඩි නෞකාවේ ගමන් ගත් ශ්‍රී ලාංකික පිරිස එල්. ටී. ටී. ඊ. සංවිධානය සමඟ සම්බන්ධතා පැවැත්වූවාද, නැද්ද යන්න සම්බන්ධයෙන් සොයා බැලීම සඳහා පරීක්ෂණ තවදුරටත් ක්‍රියාත්මකයි..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>16</day>
    </date>
    <link>http://www.dinamina.lk/2011/06/16/_art.asp?fn=n11061610</link>
    <topic>ගමක් හඬවා මවත් සිඟිති පුතුත්එකම මොහොතක අවසන් ගමනේ</topic>
    <author>ඌව සමූහ</author>
    <content>ට හිටිය එකම නංගි එයාගේ පුංචි පුතත් එක්ක එකම මොහොතක අවසන් ගමන් ගියා” යැයි පසුගියදා සිදු වූ යතුරු පැදි අනතුරේ දී තම දරුවාත් සමග මියගිය කාන්තාවගේ සොයුරිය හඬා වැළපුණාය.මෙසේ මියගොස් ඇත්තේ ඇකිරියන් කුඹුර මිරැහැන පදිංචිව සිටි ආර්. එම්. රේණුකා රත්නායක මහත්මිය (30) හා ඇගේ තුන්වන දරුවා වන ආර්. එම්. සෞම්‍ය සජිත් (1 1/2) පුංචි පුතාය.ඇය තම සිඟිති පුතු සමග එම ගමන ගියේ සැමියකුට ආදරණීය බිරියක්, පුතෙක් පමණක් නොව දරු දෙදෙනෙකුට මවකගේ උණුසුම ද අහිමි කරමිනි. මිය ගිය අයගේ සැමියා වන ආර්. එම්. සරත් සුමනසේකර (36) මහතා සිද්ධිය පිළිබඳ අදහස් දක්වමින් හඬා වැළපුණේ ය.ඉස්කෝලෙට යන්න පහසු නිසා මගේ ලොකු පුතාලා දෙන්නා ඉන්නේ අපේ අම්මාගේ ගෙදර. එහෙට අපේ ගෙදර ඉඳලා හැතැප්ම 3 ක් විතර දුරයි. ලොකු පුතාට අසනීපයි කියලා කිව්වහම මගේ නෝනා චූටි පුතාවත් අරගෙන අම්මලාගේ ගෙදර ගියා බෙහෙත් අරන් දෙන්න කියලා.බස් එකෙන් බැහැලා පාර මාරුවෙද්දි තමයි වේගෙන් ආපු බයික් එකක හැපිලා මෙහෙම වෙලා තියෙන්නේ. දැන් මගේ දරුවෝ දෙන්නට අම්මා කෙනෙක් නෑ. මියගිය අයගේ සොයුරිය වන ආර්. එම්. චම්පිකා රත්නායක මහත්මිය හඬා වැලපෙමින් මෙසේ කීය.එක කුස උපන් මගේ නංගි මේ තරම් ඉක්මනට අන්තිම ගමන යයි කියලා කවුද හිතුවේ. එයා ගියේ තනියම නොවෙයි පුංචි පුතාවත් අරගෙන. අනේ මගේම දරුවෙක් වගේ මං බලාගත්ත පුංචි පැටියගෙ මූණ බලන් නැතුව මං කොහොම ද ජීවත් වෙන්නේ.දරුවො දෙන්නා උදේ හවස හඬා වැලපෙනවා. අනේ කෝ අපේ අම්මයි මල්ලියි කියලා. අනේ දෙවියනේ අපි කොහොමද මේ දුක දරාගන්නේ. මේ දෙදෙනාගේ අවසන් කටයුතු පසුගියදා බොහෝ දෙනෙකුගේ සෝ සුසුම් මැද දෙහිගම පවුලේ සුසාන භූමියේ දී සිදු කෙරිනි. මහියංගණ පොලිසියේ ස්ථානාධිපති ඩී. සී. බී. ඉලංගකෝන් මහතාගේ උපදෙස් පරිදි පාලන අංශයේ ස්ථානාධිපති අයි. පී. නිශාන්ත මහතා ඇතුළු විශේෂ පොලිස් කණ්ඩායමක් සිද්්ධිය පිළිබඳ වැඩිදුර පරීක්‍ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>16</day>
    </date>
    <link>http://www.dinamina.lk/2011/06/16/_art.asp?fn=n11061611</link>
    <topic>දැරියක රවටාගෙන ගොස් කෙළෙසුත්‍රිවිලර් රියදුරා අත්අඩංගුවට</topic>
    <author>මුන්නේශ්වරම සමූහ – ඊ. සී. ප්‍රනාන්දු</author>
    <content>රත්නපුර ප්‍රදේශයේ 14 හැවිරිදි පාසල් සිසුවියක් රවටා ඇය පැහැර ගෙනැවිත් හලාවත කරවිටාගාර ප්‍රදේශයේ නිවසක රඳවා ඇය සමඟ අඹු සැමියන් සේ හැසිරුණු 25 හැවිරිදි ත්‍රිවිල් රියැදුරෙකු හා එම දැරිය පෙරේදා (14 දා) රාත්‍රි අත්අඩංගුවට ගත් බව හලාවත පොලිසිය කියයි.දැරියගේ නිවසේ තිබූ ත්‍රිවිලයේ රියැදුරු වශයෙන් සැකකරු මාස කිහිපයක්ම සේවය කර ඇති අතර දැරිය පාසල් ගෙන යන අතර ඇය හා මිතුරුවී පසුගිය 6 දා ඇය පැහැර ගෙන පැමිණ ඇති බවත් පොලිසිය කියයි.දැරියගේ අතුරුදන් වීම රත්නපුර පොලිසියට දැන්වීමෙන් පසු ඇය ගැන සොයා බැලූවිට දැරිය සැකකරු සමඟ කරවිටාගාරේ නිවසක ඉන්නා බව දැනගෙන ඒ බව පොලිසියට දන්වා තිබුණි. සැකකරු දැරිය නිවසට ගෙන ගිය ත්‍රිවිලය හා එහි රියැදුරු ද අත්අඩංගුවට ගෙන ඇත. දැරිය ගෙනා සැකකරු දෙදරු පියෙකි.දැරිය වෛද්‍ය පරීක්ෂණයක් සඳහා හලාවත දිස්ත්‍රික් මහ රෝහලට ඇතුළු කර ඇත. සැකකරුවන් හා දැරිය වැඩිදුර පරීක්‍ෂණ සඳහා රත්නපුර පොලිසියට බාර දීමට නියමිත ය..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>16</day>
    </date>
    <link>http://www.dinamina.lk/2011/06/16/_art.asp?fn=n11061612</link>
    <topic>පුස් පලතුරු අලෙවියට තබා තිබුණැයි වරද පිළිගත් කඩ හිමියාට දඩ</topic>
    <author>අනුරාධපුර මධ්‍යම විශේෂ</author>
    <content>අධික ලෙස පුස් වර්ධනය වූ පලතුරු අලෙවි කිරීමට ගබඩා කර තිබූ බවට අධිකරණය හමුවේ වරද පිළිගත් අනුරාධපුර ප්‍රධාන පෙළේ තරු හෝටලයකට රුපියල් 15000 ක දඩයක් ගෙවන ලෙස අනුරාධපුර අතිරේක මහේස්ත්‍රාත් චන්දිම එදිරිමාන්න මහතා නියෝග කළේය.දඩ නියම වූයේ අනුරාධපුර පළමුවන පියවරේ මිරිදිය හෝටලයේ කළමනාකරුවන ඩී. එච්. එල්. රාජපක්ෂ යන අයටයි.මනුෂ්‍ය පරිභෝජනයට නොසුදුසු ආහාර කිලෝග්‍රෑම් දහසක් පමණ විනාශ කර දමන ලෙස අනුරාධපුර අතිරේක මහේස්ත්‍රාත්වරයා නියෝග කළේය. මහජන සෞඛ්‍ය පරීක්ෂකවරුන් පොසොන් සමයේ කළ විශේෂ වැටලීමකදී මෙම පරිභෝජනයට නුසුදුසු ආහාර සොයා ගෙන ඇත.පරිපාලන මහජන සෞඛ්‍ය පරීක්ෂක වයි. කේ. ජී. සී. යටිවැල්ල හා කලත්තෑව මහජන සෞඛ්‍ය නුවන් තරංග යන මහත්වරුන් වැටලීම සිදු කර අධිකරණය හමුවේ නඩු පැවරූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>16</day>
    </date>
    <link>http://www.dinamina.lk/2011/06/16/_art.asp?fn=n11061613</link>
    <topic>මහා විහාර-රුවන්වැලි සෑ පුදබිමෙන් හමු වූ පුරාවස්තු මුල්වරට ජනතාවට නැරඹීමේ වරම්</topic>
    <author>සටහන සහ ඡායාරූප අමිල ප්‍රභාත් වනසිංහ</author>
    <content>මහා විහාරය හා රුවන්වැලි පූජා භූමියේ සිදු කරන ලද කැනීම් වලදී හමුවූ පුරාවිද්‍යා වටිනාකමින් යුත් වටිනා වස්තූන්, පිළිම ප්‍රථම වතාවට ජනතාවට වැඳ පුදා ගැනීමට සැලැස්වීම සංස්කෘතික හා කලා කටයුතු ඇමැති ටී. බී. ඒකනායක මහතාගේ ප්‍රධානත්වයෙන් අභයගිරි කෞතුකාගාරයේ දී ඊයේ (15) සිදුකෙරිණි.සම්බුද්ධත්ව ජයන්තිය නිමිත්තෙන් සිදු කරන මෙම ප්‍රදර්ශනය මධ්‍යම සංස්කෘතික අරමුදලේ මූලිකත්වය ඇතිව සංස්කෘතික හා කලා කටයුතු අමාත්‍යාංශයේ මගපෙන්වීම යටතේ සිදුකරයි. මෙම ප්‍රදර්ශනය ඊයේ (15) සිට මේමස 18 වැනි දින දක්වා පැවැත්වේ.මෙහිදී පුරාවිද්‍යා ගවේෂණවල දී හමුවූ පිළිම පනස් හතක් පමණ ද රන් ආලේපිත බුදු පිළිම, බෝධි සත්ව ප්‍රතිමා රැසක් ජනතාවට දැකබලා ගැනීමට හැකිවන බව අභයගිරි විහාර ව්‍යාපෘති ප්‍රධාන කැනීම් පරීක්ෂක ගොඩමුණේ පඤ්ඤාසීහ හිමියෝ පවසති.වනජීවි හා ගොවිජන සේවා ඇමැති එස්. එම්. චන්ද්‍රසේන, වාරිමාර්ග හා ජල කළමනාකරණ නියෝජ්‍ය ඇමැති ඩබ්ලිව්. බී. ඒකනායක, උතුරු මැද පළාත් සභා මන්ත්‍රී එස්. එම්. රංජිත් යන මහත්වරු ද, මධ්‍යම සංස්කෘතික අරමුදලේ අධ්‍යක්ෂ ජෙනරාල් නිමල් ද සිල්වා ඇතුළු අමාත්‍යාංශ නිලධාරීහු රැසක් මේ අවස්ථාවට සහභාගි වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>16</day>
    </date>
    <link>http://www.dinamina.lk/2011/06/16/_art.asp?fn=n11061614</link>
    <topic>ඇඳ යට තිබූ රන් බඩු සොරාගෙන විවාහකයකු හා පැන ගිහින් දැලේ</topic>
    <author>බණ්ඩාරගම සමූහ බිමල් එස්. ජයසිංහ ඉංගිරිය මධ්‍යම සමූහ පි‍්‍රයදර්ශනී කහවල</author>
    <content>හොරණ-වගවත්ත - අරුණගම දී නෑනා ආරක්ෂාවට මෙට්ටය යට සඟවා තුබූ රුපියල් එක්ලක්ෂ අනූදහසක් වටිනා රන් භාණ්ඩ සොරාගෙන විවාහකයකු හා පලාගිය තරුණියක් බුලත්සිංහල දී පෙරේදා (14) අත්අඩංගුවට ගත් බව හොරණ පොලිසිය කියයි.විවාහකයා එම රන් භාණ්ඩ උගස් කර ලබාගත් මුදලින් මිලදී ගත් යතුරු පැදියක්ද පොලිසිය මගින් සොයා ගෙන ඇත. සැකකාර අවිවාහක තරුණිය වසර ගණනාවක් සහෝදරයාගේ නිවසේ සිට මෑතකදී විවාහකයා හා හොර රහසේ බුලත්සිංහල ප්‍රදේශයට පලාගොස් ඇත.නෑනා උත්සවයකට යාම සඳහා රන් භාණ්ඩ සොයා බැලීමේදී ඒවා නොමැති බව දැනී පොලිසියට පැමිණිලි කිරීමෙන් අනතුරුව සැකකාර තරුණිය අත්අඩංගුවට ගෙන ඇත.අත්අඩංගුවට ගත් තරුණියගෙන් ප්‍රශ්න කිරීමේදී සොරා ගත් රන් භාණ්ඩ විවාහක පුද්ගලයාට ලබාදුන් පසු ඒවා බුලත්සිංහල රන් භාණ්ඩ උගස් ගන්නා ස්ථානයකට උගස් කර ලබාගත් මුදල් වලින් යතුරු පැදියක් මිලදී ගත් බව කියා ඇත.සැකකාර විවාහකයා මේ වන විට ප්‍රදේශයෙන් පලාගොස් ඇතැයි පොලිසිය කියයි.රන් භාණ්ඩ සොයා ගැනීම සඳහා සැකකරු අත්අඩංගුවට ගැනීමට පොලිසිය පරීක්ෂණ පවත්වයි.හොරණ මූලස්ථාන ප්‍රධාන පොලිස් පරීක්ෂක ආර්. ඒ. කේ. ගුණසේකර මහතාගේ උපදෙස් මත පරීක්ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>16</day>
    </date>
    <link>http://www.dinamina.lk/2011/06/16/_art.asp?fn=n11061615</link>
    <topic>ඔත්තුකරුවන් යොදා සංවිධානාත්මකවදිගු කලක් කළ දැව ජාවාරමක් අසුවෙයි</topic>
    <author>ගම්පොළ සමූහ</author>
    <content>ඔත්තුකරුවන් යොදා සංවිධානාත්මක අයුරින් දීර්ඝ කාලයක් තිස්සේ රාත්‍රියේදී පවත්වාගෙන ගිය දැව ජාවාරමක් අල්ලා ගැනීමට පුස්සැල්ලාව පොලිසිය සමත්ව ඇත.උපක්‍රමශීලී සැලසුමක් මගින් පුස්සැල්ලාව නගරය ආසන්නයේ රැකවල්ලා සිටි පොලිස් කණ්ඩායමක් රාත්‍රි 11 ට පමණ මෙම දැව ජාවාරමේ ප්‍රධාන සැකකරු හා ඉරූ දැව තොගයත් සමග ලොරි රථයද එහි රියදුරා ද අත් අඩංගුවට ගෙන තිබේ.බලපත්‍ර රහිතව ඉරන ලද ටූනා හා සපු දැව මෙම ලොරි රථයේ තිබී ඇති අතර ඒවා ගම්පොළ ප්‍රදේශයට ප්‍රවාහනය කරමින් සිට ඇත.මහවෙල, මාස්වෙල, කොත්මලේ, ආදී ප්‍රදේශවලින් කපා හොර රහසේ මෙම දැව ජාවාරම සිදු කර ඇති බව පරීක්ෂණ වලින් අනාවරණය වී තිබේ.සැකකරුවන් සමග ලොරි රථය ලබන ජුනි 17 වැනි දින ගම්පොළ ප්‍රධාන මහේස්ත්‍රාත් උපාලි ගුණවර්ධන මහතා වෙත ඉදිරිපත් කිරීමට නියමිතය.ගම්පොළ කොට්ඨාස භාර ජ්‍යෙෂ්ඨ පොලිස් අධිකාරී රොෂාන් ප්‍රනාන්දු, ස. පො. අ. චූලනී වීරරත්න, නිලධාරීන්ගේ උපදෙස් මත පුස්සැල්ලාව පොලිස් ස්ථානාධිපති ප්‍රධාන පොලිස් පරීක්ෂක එස්. රාජා, පො. ප. දුෂ්‍යන්ත හේරත්, පොලිස් කොස්තාපල්වරුන් වන (45212) මහින්ද (38287) හේමන්ත නිලධාරීහු පරීක්ෂණ පැවැත්වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>16</day>
    </date>
    <link>http://www.dinamina.lk/2011/06/16/_art.asp?fn=r1106161</link>
    <topic>හෝමාගම දියගම ශ්‍රී ශෛලත්තාරාමයේසැතැපෙන බුදු පිළිමය නිරාවරණය කැරේ</topic>
    <author>හෝමාගම සංචාරක මංජුල හිරිපිටිය</author>
    <content>හෝමාගම දියගම හත්ලහගොඩ ශ්‍රී ශෛලත්තාරාම විහාරස්ථානයේ අභිනවයෙන් ඉදිකළ දහ අට රියන් සැතපෙන බුදු පිළිමය නිරාවරණය කිරීම සහ දෙමහල් නව සංඝාවාසය සඝ සතු කරවීම කථානායක චමල් රාජපක්ෂ හා අධ්‍යාපන ඇමැති බන්ධුල ගුණවර්ධන යන මහත්වරුන්ගේ ප්‍රධානත්වයෙන් පසුගියදා සිදු කෙරිණි.කෝට්ටේ ශ්‍රී කල්‍යාණ සාම ග්‍රී ධර්ම මහා සංඝ සභාවේ අනුනායක ආචාර්ය ඉත්තෑපානේ ධම්මාලංකාර නා හිමියෝ මුලසුන හෙබවූ අතර උත්සවයේ පිළිගැනීමේ කතාව ශ්‍රී ශෛලත්තාරාම විහාරාධිපති ආචාර්ය මාගම්මන පඤ්ඤානන්ද හිමියන් සිදු කළහ.මේ අවස්ථාවට මහාචාර්ය බෙල්ලන්විල විමලරතන නාහිමියන්ද, මාදුළුවාවේ සෝභිත, තලගල සුමනරතන, මාදෝවිට පඤ්ඤාකිත්ති හිමිවරුද, පළාත් සභා මන්ත්‍රී ගාමිණී තිලකසිරි, හෝමාගම ප්‍රා/සභාවේ හිටපු විපක්ෂ නායක ඒ. ඩී. කුමාරසිරි, හෝමාගම ප්‍රාදේශීය ලේකම් ඒ. ජේ. කරුණාරත්න මහත්වරුද සහභාගි වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>16</day>
    </date>
    <link>http://www.dinamina.lk/2011/06/16/_art.asp?fn=r1106162</link>
    <topic>කවි බණ දෙසුම් 100ක් පැවැත් වූ මාකුඹුරේ තරුණයා</topic>
    <author>මහරගම විශේෂ - වේහැල්ලේ පියතිලක</author>
    <content>මතින් තොර දැහැමි සමාජයක් නිර්මාණය කිරීම සඳහා පාසල්වල සහ පන්සල්වල නොමිලේ කවි බණ කියන පන්නිපිටිය, මාකුඹුර නෙරන් ද නුවන් චන්ද්‍රසේකර ගේ 100 වැනි ධර්ම දේශනය පිළියන්දලදී පැවැත්විණි.මෙම කවි බණ දේශනා පාසල් 38ක සහ පන්සල් 61ක පවත්වා ඇත. අම්පාර, මොනරාගල, බදුල්ල, මාතලේ, අනුරාධපුර, ඇතාකඩ, ත්‍රිකුණාමලේ ආදි දුර පළාත්වලද නෙරන්ද කවි බණ දේශනා පවත්වා ඇත.නුගේගොඩ ශාන්ත ජෝන් විදුහලේ ආදි ශිෂ්‍යයකු වන හෙතෙම කැලණිය විශ්ව විද්‍යාලයේ උපාධි අපේක්ෂකයකුද වෙයි.“මවුපිය උපස්ථානය” “මත් උවදුර” යන සංයුක්ත තැටි දෙකක් නිර්මාණය කර ඇති නෙරන්ද ඊළඟ නිර්මාණයවන “පවුල් - අවුල්” නුදුරේදී නිකුත්වීමට නියමිතය.විසි හතරවැනි වියේ පසුවන නෙරන්දගේ ජීවිත පැතුම වසර 35 වන විට අවම වශයෙන් කවි බණ 1000 ක් දේශනා කිරීමයි..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>16</day>
    </date>
    <link>http://www.dinamina.lk/2011/06/16/_art.asp?fn=r1106163</link>
    <topic>වයෝවෘද්ධ මවටඅවුරුදු 16ක්උපස්ථාන කරනබුලත්සිංහල මැණික් හාමුදුරුවෝ</topic>
    <author>බුලත්සිංහල විශේෂ – මිල්ටන් ධර්මසිංහ</author>
    <content>බුලත්සිංහල, දෙනිකඩේ ප්‍රදේශයේ වැඩවාසය කරන මැණික් හාමුදුරුවෝ නමින් කවුරුත් හඳුන්වන භික්ෂූන් වහන්සේ නමක් අවුරුදු 16ක පමණ කාලයක් මුළුල්ලේ වයස අවු. 101 ක් වන තම ආදරණීය මෑණියන්ට උපස්ථාන කරමින් රැක බලා ගනිමින් සිටිති.රත්නපුර ප්‍රදේ්ශයේ දෙනෙතකන්ද ඉසිපතනාරාමය, හොලිපිටිය පුරාණ ගල්ලෙන් විහාරය යන විහාරස්ථානයන් හි විහාරාධිපති වහන්සේ ලෙස දීර්ඝ කාලයක් කටයුතු කළ උන් වහන්සේ ඒ තනතුරු හැරදමා තම වයෝවෘද්ධ මෑණියන් රැක බලා ගැනීම වෙනුවෙන් සිය භික්‍ෂු ජීවිතය කැපකරමින් සිටින්නේ තමන් ඇති දැඩි කළ මවුපියන්ට සත්කාර කිරීම බුදු දහමේ සඳහන් ශ්‍රේෂ්ඨ පුණ්‍ය ක්‍රියාවක් ලෙසිනි.බුලත්සිංහල ශාරානන්ද හිමිපාණන් යන නමින් හඳුන්වන උන්වහන්සේ උගත් ධර්මධර යතිවරයෙකි. තම ගුරුවරුන් වන අපවත් වී වදාළ බලංගොඩ ආනන්ද මෛත්‍රි හිමියන් ගෙන් හා වේවැල්වත්තේ විජිතාරාමාධිපති ගලගම බුද්ධදත්ත හිමිපාණන්ගේත් අවවාද අනුශාසනා පරිදි භික්‍ෂුත්වයෙන් ඉවත් නොවී රෝගී මව රැක බලා ගැනීම සඳහා විහාරභාර කාරිත්වයෙන් ඉවත් වූහ.1995 දී මවගේ නිවසට පැමිණ, තමන් වහන්සේ සඳහා වෙනම කුටියක් තනාගෙන එම කාර්යයන් ඉටු කරනු ලබන්නේ තම මවට නියම රැකවරණය හා උපස්ථානය සඳහා පවුලේ කිසිවකුගෙන් අනුග්‍රහයක් නොලද හෙයිනි.උන්වහන්සේ ගේ පියා මිය ගොස් ය. සහෝදරියක හා සහෝදරයන් තිදෙනෙක් සිටිති. සහෝදරිය දැනට ජීවතුන් අතර නැත. සෙසු සහෝදරයන් විවාහ වී තම මව ජීවත්වන නිවස අවට පදිංචිව සිටිති.1995 දී පමණ ශල්‍යකර්මයකට බඳුන් වී රෝගී තත්ත්වයට ලක් වූ මෑණියන් ට රැකවරණය දීමට හෝ සාත්තු සප්පායම් කිරීමට කිසිම අයෙක් නොසිටියේය. එබැවින් ඒ වගකීම භික්‍ෂුවක් වශයෙන් උන්වහන්සේ භාරගෙන කටයුතු කරන්නේ තමා දුක් මහන්සියෙන් හදා වඩා හැකි පමණ අධ්‍යාපනය ලබා දී බුද්ධ ශාසනයට බුදු පුතෙකු දායාදය කළ මෑණියන්ට ආදරයෙන් ඇප කැප වී ඇය මියැදෙන තෙක් ජීවත්කරවීමට බවත්, එසේම තමා හැර වෙනත් බාහිර අයකු එය අවංකව නොකරන බවත් උන්වහන්සේ කියා සිටිති..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>16</day>
    </date>
    <link>http://www.dinamina.lk/2011/06/16/_art.asp?fn=r1106164</link>
    <topic>අනූ හැවිරිදි මාතාවකගේ හපන්කම්</topic>
    <author>නන්දසිරි වැලිගමගේ – ගාල්ල දිසා සමූහ</author>
    <content>මේ අපූරු පැදුර වියා තිබුණේ දැනට අනූවැනි වියේ පසුවන නිරෝගී මාතාවකි. ඇගේ නම අලංකාරගේ එන්සිනාය. ඇය තවමත් වැඩක් පලක් කරකියා ගත හැකි නිරෝගී කාන්තාවකි.අපි මෙතෙක් දැක ඇත්තේ පන් පැදුරුවල විවිධ රූප සටහන් ගෙත්තම් කළ ඒවාය.ඒත් මේ පන් පැදුර පුරාම වියා තිබුණේ සම්පූර්ණයෙන්ම කවියක් ය.එන්සිනා මාතාවට මෙය වියන්නට ගතවී ඇත්තේ දින දහයකි. ඇය පවසන පරිදි පාසල් ගොස් ඇත්තේ දෙක ශ්‍රේණියට පමණි. ඒ තමාට මළ පොතේ අකුරවත් බැරි යයි ඇය අප සමඟ කීවේ නිරහංකාර ලෙසට ය. ඒත් ඕනෑම අකුරක් බලාගෙන ගෙත්තම් කරන්නට ඇයට හැකිය.ඇය මේ පැදුර පුරා මේ කවිය පන්ගස් වලින් ගෙත්තම් කර ඇත්තේ ද අකුරු දැනගෙන නොව වෙනත් අයකු ලියා දුන් කොලයක් බලා ගෙනය.මේ මාතාව ගේ දස්කම් විස්කම් මෙපමණක් නොවේ. ඇය “වංකගිරිය” නාගරාක්ෂ දරණ, මුව මෝස්තර ද ඉතා දර්ශනීය ලෙසට තුන්හිරියා පැදුරුවල රටා මවා ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>16</day>
    </date>
    <link>http://www.dinamina.lk/2011/06/16/_art.asp?fn=s1106161</link>
    <topic>ටෙස්ට් තරගමාලාව සම කිරීමේ අරමුණින්ශ්‍රී ලංකාව අද සවුත්ඇම්ප්ටන් තරග බිමට</topic>
    <author>වර්නන් ගුණසේකර</author>
    <content>එංගලන්තය පරදවා ත්‍රිත්ව ටෙස්ට් තරගමාලාව 1 – 1 ක් ලෙසින් සමව අවසන් කර ගැනීමේ අරමුණින් ශ්‍රී ලංකාව අද සවුත්ඇම්ප්ටන් හි ඇරැඹෙන තෙවැනි හා අවසාන ටෙස්ට් තරගයට මුහුණ දෙයි. ශ්‍රී ලංකා නායක තිලකරත්න ඩිල්ෂාන් ඇඟිල්ලේ ආබාධයකට ලක්ව සිටීම නිසා හිටපු නායක කුමාර් සංගක්කාර මේ තීරණාත්මක තරගයේදී ශ්‍රී ලංකාව මෙහෙයවයි.ලන්ඩනයේ ලෝඩ්ස් ක්‍රීඩාංගණයේ පැවැති දෙවැනි ටෙස්ට් තරගයේ එංගලන්ත දෙවැනි ඉනිමේදී සංගක්කාර ශ්‍රී ලංකා පිල මෙහෙයවූවත් පසුගිය සතිඅන්තයේ එසෙක්ස් පිල සමග පැවැති පුහුණු තරගයේදී ශ්‍රී ලංකා කණ්ඩායමේ නායකත්වය දැරුවේ තිලාන් සමරවීර යි. එංගලන්ත සංචාරයේ දුර්භික්ෂ සමයකින් පසුව තම පිතිකරණය කෙරෙහි දැඩි අවධානයක් යොමු කිරීමට සංගක්කාර ට අවශ්‍යව තිබිණි. එහි සාර්ථක ඵල නෙලා ගත් ‘සංගා’ එසෙක්ස් පිල සමග තරගයේදී ලකුණු 153 ක් රැස් කිරීමට සමත් විය.තිලකරත්න ඩිල්ෂාන් නමැති නායකයා අහිමි වීමට වඩා ලෝඩ්ස් හි දී අති අගනා ලකුණු 193 ක් වාර්තා කළ ආක්‍රමණශීලී පිතිකරුවා ගේ අඩුව ශ්‍රී ලංකාවට මහත් සේ දැනෙනු ඇත.මේ හේතුවෙන්, ලකුණු ලබා ගැනීම සඳහා සංගක්කාර හා මහේල ජයවර්ධන යන පළපුරුදු පිතිකරුවන් ට වැඩි පීඩනයක් එල්ල වනු ඇත.සංගක්කාර යළි ලකුණු අතරට පිවිසීම මෙන්ම ඩිල්ෂාන් වෙනුවට ඉනිම ආරම්භ කිරීමට සිටින ලහිරු තිරිමාන්න ගේ ක්‍රීඩාව ගැන ද ශ්‍රී ලංකාවට සතුටු විය හැක. එසෙක්ස් පිලට එරෙහි තරගයේදී ලකුණු 104 ක් වාර්තා කළ ඔහු තමන්ගේ පිතිකරණ හැකියාවන් හොඳින් ප්‍රදර්ශනය කර ඇත.ශ්‍රී ලංකාව මේ තරගයට මුහුණ දෙන්නේ 1 – 0 ක් ලෙසින් පිටුපසින් සිටිමිණි. ඒ, කාඩිෆ් හි පළමු ටෙස්ට් තරගයේදී ලත් ඉනිමක පරාජය නිසාවෙනි. කාඩිෆ් හි එම ඇබැද්දිය සිදු නොවිය යුතුව තිබිණි. එවිට, අද ‘රෝස් බෝල්’ ක්‍රීඩාංගණයේ ඇරැඹෙන තෙවැනි හා අවසාන තීරණාත්මක තරගයට 0 – 0 ක් ලෙසින් සමව සිටිමින් මුහුණ දීමට ශ්‍රී ලංකාවට අවස්ථාව තිබිණි. ඒ වෙනුවට ශ්‍රී ලංකාවට සිදුව තිබෙන්නේ 1 – 0 ක් වශයෙන් පිටුපසින් සිටිමින් තරගමාලාව සමව අවසන් කිරීමේ අපේක්ෂාවෙන් පමණක් තරග බිමට පිවිසීම ට ය.මේ අනුව, එංගලන්ත ක්‍රිකට් කණ්ඩායම එංගලන්තයේදී ම ටෙස්ට් තරගමාලාවකදී පරාජය කිරීමේ ශ්‍රී ලංකාවේ අරමුණ අද හුදෙකලා වූ සිහිනයක් බවට පත්ව තිබේ. සවුත්ඇම්ප්ටන් තරගය ජය ගැනීමට ශ්‍රී ලංකාවට හැකි වුවහොත් ඔවුන්, මීට පෙර 2006 වසරේ කෙරුණු එංගලන්ත සංචාරයේදී මහේල ජයවර්ධන ගේ කණ්ඩායම 1 – 1 ක් ලෙසින් ත්‍රිත්ව ටෙස්ට් තරගමාලාව සමව අවසන් කළ කාර්යය ම ඉටු කරනු ඇත. මේ සංචාරයේදී ශ්‍රී ලංකාවට මීට වැඩි යමක් බලාපොරොත්තු විය නොහැක.කාඩිෆ් හි පළමු තරගයේදී මෙන්ම ලන්ඩනයේ දෙවැනි තරගයේදී ද සිත් බඳනාසුලු පළමු ඉනිමේ මුළු ලකුණු සංඛ්‍යාවකට ගිය ශ්‍රී ලංකාව දෙවැනි ඉනිමේදී අසරණ විය. ලෝඩ්ස් තරගයේ දෙවැනි ඉනිමේදී ඩිල්ෂාන් ද නැති තැන, ශ්‍රී ලංකා පිලේ ප්‍රධාන කඩුලු තුන ඉක්මනින් බිඳ වැටුණේ කාඩිෆ් හි ලත් ලැජ්ජාසහගත පරාජය වැනි දෙයක් යළි සිදුවේවි දෝ යන බියක් ඇති කරවමිණි. පීඩනය හමුවේ මේ කණ්ඩායමේ ශීඝ්‍ර කඩා වැටීම නිවැරදි කර නොගතහොත් ඔවුන් යළි අමාරුවේ වැටීමට ඉඩ තිබේ.ටෙස්ට් තරගමාලාවේ දැනටමත් ඉදිරියෙන් සිටින ඇන්ඩෲ ස්ට්‍රාවුස් ගේ එංගලන්ත කණ්ඩායම අද ‘රෝස් බෝල්’ පිටියට පිවිසෙන්නේ ඔස්ට්‍රේලියාව පරදවා ‘අළු බඳුන’ දිනා ගැනීමෙන් පසුව ඔවුන් සහභාගි වන ප්‍රථම ටෙස්ට් තරගමාලාවේ ජයග්‍රහණය තහවුරු කර ගැනීමේ අධිෂ්ඨානයෙන් යුතුවය.එංගලන්ත පිල දෙවතාවක් දවාලීමට ශ්‍රී ලංකා පන්දු යවන්නන්ට මෙතෙක් නොහැකි වී තිබේ. ලකුණු රැස් කිරීමේදී ඇලස්ටෙයාර් කුක්, ජොනතන් ට්‍රොට් හා ඉයන් බෙල් උත්කෘෂ්ට තත්ත්වයේ පසුවෙති. ඔයින් මෝගන් ඔහුගේ සුවිශේෂ දක්ෂතාවන් ගෙන් බිඳක් ප්‍රදර්ශනය කර තිබේ. කෙවින් පීටර්සන් යළි ලකුණු අතරට පිවිස සිටී. මැට් ප්‍රයර් ලෝඩ්ස් තරගයේදී ශතකයක් ලබා ගෙන සිටී.දෙවැනි තරගයේදී එංගලන්ත පන්දු ප්‍රහාරය අගය කළ යුතු මට්ටමක නොතිබිණි. පිට ඉන්නට එපිට පෙදෙසේ පන්දු රකින්නන් ස්ථානගත කර තිබියදී ඔවුන්ගේ වේග පන්දු යවන්නෝ පන්දු එවුවේ පා ඉන්න පෙදෙසිනි. එහෙත් ජේම්ස් ඇන්ඩර්සන් නමැති ඔවුන්ගේ ප්‍රධාන වේග පන්දු යවන්නා යළි කණ්ඩායමට එක්ව සිටීමත් පිට දඟ පන්දු යවන ග්‍රෑම් ස්වෝන් ගේ දක්ෂතාවත් මත වඩා හොඳ පන්දු යැවීමක් එංගලන්තයෙන් මේ තරගයේදී බලාපොරොත්තු විය හැක.කුමාර් සංගක්කාර (නායක), තරංග පරණවිතාන, ළහිරු තිරිමාන්න, මහේල ජයවර්ධන, තිලාන් සමරවීර, දිනේෂ් චන්දිමාල්, ප්‍රසන්න ජයවර්ධන, තිසර පෙරේරා, සුරාජ් රන්දිව්, අජන්ත මෙන්ඩිස්, රංගන හේරත්, දිල්හාර ප්‍රනාන්දු, චානක වෙලගෙදර, සුරංග ලක්මාල්, ෆර්වීස් මහරූෆ්, කෞෂාල් සිල්වාඇන්ඩෲ ස්ට්‍රාවුස් (නායක), ඇලෙස්ටෙයාර් කුක්, ජොනතන් ට්‍රොට්, කෙවින් පීටර්සන්, ඉයන් බෙල්, ඔයින් මෝගන්, මැට් ප්‍රියර්, ස්ටුවර්ට් බ්‍රෝඩ්, ග්‍රෙහැම් ස්වාන්, ක්‍රිස් ටෙම්ලට්, ජේම්ස් ඇන්ඩර්සන්, ස්ටීවන් ෆින්.</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>16</day>
    </date>
    <link>http://www.dinamina.lk/2011/06/16/_art.asp?fn=s1106162</link>
    <topic>කොළඹ යෞවන ක්‍රීඩා 19 දා</topic>
    <author>මහරගම විශේෂ වේහැල්ලේ පියතිලක</author>
    <content>ජාතික තරුණ සේවා සභාවේ 23වන ජාතික යෞවන ක්‍රීඩා උළෙලට සමගාමීව පැවැත්වෙන කොළඹ දිස්ත්‍රික් ක්‍රීඩා උළෙල මේ මස 19වන දින දවස පුරා හෝමාගම දියගම මහින්ද රාජපක්ෂ ක්‍රීඩාංගණයේදී පැවැත්වෙන බව කොළඹ දිස්ත්‍රික් සහකාර අධ්‍යක්ෂිකා චාරිකා ලියනාරච්චි මහත්මිය ‘දිනමිණ’ ට දන්වා ඇත.මේ ක්‍රීඩා උළෙල තරුණ කටයුතු හා නිපුණතා සංවර්ධන ඇමැති ඩලස් අලහප්පෙරුම, අධ්‍යාපන ඇමැති බන්දුල ගුණවර්ධන යන ඇමැතිවරුන්ගේ සහ ජාතික තරුණ සේවා සභාවේ සභාපති හා අධ්‍යක්ෂ ජනරාල් ලලිත් පියම් පෙරේරා මහතාගේ සහභාගීත්වයෙන් පැවැත්වේ.කොළඹ දිස්ත්‍රික්කයේ ප්‍රාදේශීය ලේකම් කොට්ඨාස 13ක යෞවන සමාජ 400කින් ක්‍රීඩක ක්‍රීඩිකාවන් 1000ක් පමණ මේ ක්‍රීඩා උළෙලට සහභාගී වීමට නියමිතය..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>16</day>
    </date>
    <link>http://www.dinamina.lk/2011/06/16/_art.asp?fn=s1106163</link>
    <topic>කොළඹ-මහනුවරරගර් ගැටුම අද</topic>
    <author>ෆවුස් මොහොමඩ්</author>
    <content>කොළඹ පාසල් ඒකාබද්ධ රගර් කණ්ඩායම සහ මහනුවර පාසල් ඒකාබද්ධ රගර් කණ්ඩායම අද (16) පස්වරුවේ සී.ආර්. ඇන්ඩ් එෆ්.සී. පිටියේදී තරග වදිති.ශ්‍රී ලංකා රගර් සංගමය සහ ඊඩඥනචනඥපඥ.ජධථ ක්‍රීඩා වෙබ් අඩවිය එක්ව සංවිධානය කරනු ලබන මේ තරගය හොංකොං හි පැවැත්වීමට නියමිත ආසියානු කනිෂ්ඨ රගර් සුරතාවලිය සඳහා නියෝජනය කරන ශ්‍රී ලංකා පිල තෝරා ගැනීමේ තරගයක් ලෙස ද සැළකේ.අද තරගයට සහභාගී වන කණ්ඩායම් 2 මෙසේය.කොළඹ පිලළහිරු පවිත්‍ර, ශෙහාන් පතිරණ, අර්ශාද් ජමාල්දීන් (රාජකීය) යොහාන් කේසර්, ප්‍රවීන් නිමන්ත, කවිෂ මිහිරංග, පියුම් ජයසිංහ, (සාන්ත ජෝශප්) ඉසුරු අල්විස්, අසිත රත්නායක, රිස්වාන් මීඩින්, දුලාජ් පෙරේරා, භානුක නානායක්කාර, ධනුෂ්ක රන්ජන්, සඳුන් හේරත්, ශෙහාන් ඩයස් (සාන්ත පීතර) සජීීඩ් සුහෙයිබ්, දේවින්ද ප්‍රසාද්, මෙකලංක ප්‍රමෝධ, කුමාර ශානක, රොෂාන් මධුරංග (ඉසිපතන) රජින්ද්‍ර ගුණසේකර (හැව්ලොක්ස්), හෆීස් අද්හාන්, ෂාමල් චතුරංග ප්‍රනාන්දු, මිතුන් ධනුෂ්ක (තර්ස්ටන්), කෝකිල කිරාන් (වෙස්ලි), හේෂාන් මධුරංග, කේෂාන් අනුරුද්ධ (විද්‍යා විද්‍යාලය) අලි සාහිර්, ලයි (සී.එච්) රොෂාන් බුද්ධික, දුෂාන්මහනුවර පිලහේෂාන් කල්හාර, ආර්. ප්‍රනාන්දු, ජනනාත් ධර්මවර්ධන, මොහොමඩ් නස්රි, ලවන්ක පෙරේරා, ඔෂාන් පෙරේරා, ටී. වීරසිංහ, (කිංග්ස්වුඩ්) තිමිර ගලප්පත්තිගේ, මුරාඩ් රම්සීන්, කෙවින් බණ්ඩාර, එස්. අයි. පෙරේරා, රන්දික අල්විස්, සවිඳු උනම්බුව, යූ. වීරකෝන්, එස්. ෆොස්ටර්, සංජය සෝමසිරි, රිහාන් වීරකෝන්, කනිල් සෙනෙවිරත්න, චතුරංග ඩිල්ෂාන්, එම්. සෂාන් (ත්‍රිත්ව) නිරෝධ සූරියබණ්ඩාර, ආර්. රොච්, සංඛ රාජගුරු, දිනේෂ් ලියනගේ, රොයිස්ටන් ඩේවිඩ්, අයි.ඩී. ආරියපාල, එස්.ඩී. දයාන් (සාන්ත අන්තෝනි) ජේසන් දිසානායක (විද්‍යාර්ථ) සී. ජයසුන්දර (ධර්මරාජ) යොහාන් රාජ් (රාහුල).</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>16</day>
    </date>
    <link>http://www.dinamina.lk/2011/06/16/_art.asp?fn=s1106164</link>
    <topic>බාලිකා ක්‍රිකට් ජය තංගල්ලට</topic>
    <author>යූ.එම්. රුවන් දික්වැල්ල සමූහ</author>
    <content>දකුණු පළාත් පාසල් අතර පැවැති සැහැල්ලු පන්දු බාලිකා ක්‍රිකට් තරගාවලියේ සූරතාව තංගල්ල බාලිකා මහ විදුහල හිමි කරග ගත් අතර අනු සූරතාව බෙලිඅත්ත ධම්මපාල මහ විදුහලට හිමිවිය. තරගාවලියේ තුන්වන ස්ථානය ගාල්ල රේවත මහා විදුහල විසින් දිනා ගනු ලැබීය. දකුණු පළාත් අධ්‍යාපන අමාත්‍යාංශය මගින් මෙහෙයවූ මේ සැහැල්ලු පන්දු ක්‍රිකට් තරගාවලිය පසුගියදා මාතර උයන්වත්ත ක්‍රීඩාංගණයේදී හා සනත් ජයසූරිය ක්‍රීඩාංගණයේදී පැවැත්විණි..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>16</day>
    </date>
    <link>http://www.dinamina.lk/2011/06/16/_art.asp?fn=s1106165</link>
    <topic>ආධුනික බොක්සිං තරගාවලිය</topic>
    <author>ෆවුස් මොහොමඩ්</author>
    <content>මාස් හෝල්ඩිංග්ස් සමාගම දෙවැනි වරටත් සංවිධානය කරනු ලැබූ ඩයන් ගෝමස් කුසලාන මාස් ආධුනික කාන්තා සහ පිරිමි බොක්සිං තරගාවලියේ හොඳම බොක්සිං ක්‍රීඩකයාට හිමි පදක්කම දිනා ගැනීමට ලීනියා කණ්ඩායමේ අමිත බෙලිගහකොටුව සමත්විය. ස්ලිම්ලයින් පිලේ එස්. ඩිල්ෂාන් හොඳම පරාජිත ක්‍රීඩකයා ලෙස තේරි පත්විය.තුරුලී කණ්ඩායමේ යූ.ජී.ඩී. කෞෂල්‍යා හොඳම බොක්සිං ක්‍රීඩිකාවට හිමි පදක්කම දිනූ අතර හොඳම පරාජිත ක්‍රීඩිකාව වූයේ ලීනියා පිලේ ඩබ්ලිව්. පී. ඩී. චතුරංගනීය.පිරිමි තරග අංශයෙන් බර පංති 10ක් හා කාන්තා තරග අංශයෙන් බර පංති 9ක් යටතේ පැවැති තරග අතරින් පිරිමි අංශයෙන් බර පංති 4ක ජය හිමිකර ගනු ලැබූවේ සිලුවෙටා කණ්ඩායමය. කාන්තා තරග අංශයෙන් යුනිචෙලා කණ්ඩායම බර පංති 4ක ජයග්‍රහණ අත් කර ගත්තේය.පිරිමි තරග ඉසව් සඳහා වන ඩයන් ගෝමස් අභියෝගතා කුසලාන සිලුවෙටා කණ්ඩායමට හිමිවිය. කාන්තා තරග අංශය සඳහා වන ඩයන් ගෝමස් අභියෝගතා කුසලානය හිමිකර ගනු ලැබූවේ ලීනියා කණ්ඩායම විසිනි.පන්නල ස්ලිම්ලයින් ආයතන බොක්සිං පිටියේ පැවැති මේ තරගාවලියට ස්ලිම්ලයින්, යුනිචෙලා, ලීනියා, තුරුලී, මාස් සදර්න්, බොඩිලයින්, මාස් ඩිසයින්ස් සහ සිලුවෙටා යන කණ්ඩායම් තරග වැදුණි..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>16</day>
    </date>
    <link>http://www.dinamina.lk/2011/06/16/_art.asp?fn=s1106166</link>
    <topic>‘ඇහැළියගොඩ අභිමානී’ වොලිබෝල්පිරිමි සූරතාව රණමයුරට</topic>
    <author/>
    <content>ඇහැළියගොඩ වොලිබෝල් සංගමය හා රත්නපුර දිස්ත්‍රික් වොලිබෝල් සංගමය, ශ්‍රී ලංකා වොලිබෝල් සම්මේලනය සමග එක්ව සංවිධානය කළ ‘ඇහැළියගොඩ අභිමානී’ වොලිබෝල් තරගාවලියේ පිරිමි අංශයේ සූරතාව දිනාගැනීමට ඇහැළියගොඩ රණමයුර ක්‍රීඩා සමාජය සමත්විය.පසුගියදා ඇහැලියගොඩ ජාතික පාසල් ක්‍රීඩා පිටියේදී පැවැත්වූ මේ තරගාවලියට කණ්ඩායම් 60කට ආසන්න සංඛ්‍යාවක් එක්ව සිටියහ. විදුලි ආලෝක මධ්‍යයේ පැවැත්වූ අවසාන මහා තරගයේදි 25-16ක් 20-25ක් හා 25-12ක් ලෙස පුස්සැල්ල ලකි ක්‍රීඩා සමාජය පරාජය කිරීමට රණමයුර ක්‍රීඩා සමාජය සමත්විය.අවසන් පූර්ව තරගවලදි රණමයුර ක්‍රීඩා සමාජය තරග වට 2-0ක් ලෙස පරකඩුව අරුණළු ක්‍රීඩා සමාජයද, පුස්සැල්ල ලකී ක්‍රීඩා සමාජය තරග වට 2- 0ක් ලෙස ඇහැළියගොඩ තරුණ ක්‍රීඩා සමාජයද පරාජයට පත් කළහ.තරගාවලියේ හොඳම පන්දු ඔසවන්නා ලෙස රණමයුර ක්‍රිඩා සමාජයේ සමිත ශාලුක ද, දක්ෂතම ප්‍රහාරකයා ලෙස එම ක්‍රීඩා සමාජයේම මධූෂ වික්‍රමසිංහ ද සම්මාන ලැබූහ. තරගාවලියේ දක්ෂතම ක්‍රීඩකයා බවට පත්වූයේ ලකී ක්‍රීඩා සමාජයේ ප්‍රසන්න සංජිවයි.කාන්තා අංශයේ සූරතාව ඇහැළියගොඩ ධර්මපාල ක්‍රීඩා සමාජය දිනා ගත්තේ 25-11ක් හා 25-4ක් ලෙස පත්බේරිය නාරද විද්‍යාලයීය කණ්ඩායම පරාජයට පත්කරමිනි.තරගාවලියේ ජය සංකේත ප්‍රදානය ශ්‍රී ලංකා වොලිබෝල් සම්මේලනයේ සභාපති, ඇමැති ඩිලාන් පෙරේරා මහතාගේ හා තාක්ෂණ හා පර්යේෂණ ඇමැතිනි නීතීඥ පවිත්‍රා වන්නිආරච්චි මහත්මියගේ ප්‍රධානත්වයෙන් පැවැත්විණි..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>16</day>
    </date>
    <link>http://www.dinamina.lk/2011/06/16/_art.asp?fn=s1106167</link>
    <topic>සත් සාමාජික ක්‍රිකට් 25-26 මඩවලදී</topic>
    <author>මහනුවර සංචාරකගාමිණී සමරනායක</author>
    <content>පාතදුම්බර – මඩවල ෆීල්ඩ් ලයන්ස් ක්‍රීඩා සමාජය සංවිධානය කරන සත් සාමාජික ක්‍රිකට් තරගාවලිය මේ මස 25 -26 දෙදින මඩවල මදීනා මැදි විදුහල් ක්‍රීඩාංගණයේදී පැවැත්වේ.මෙවර මේ ක්‍රීඩා තරගාවලියට ක්‍රීඩා කණ්ඩායම් 32ක් සහභාගී වෙන අතර, ජයග්‍රාහි කණ්ඩායමට මුදලින් රුපියල් 25,000ක් ද, අනුසූරතාවයට මුදලින් රුපියල් 15,000ක් ද ත්‍යාග වශයෙන් පිරිනැමීමට සංවිධායකයින් විසින් කටයුතු යොදා තිබේ.මීට අමතරව හොඳම පන්දු යවන්නා, හොඳම පන්දු රකින්නා හා තරගයේ වීරයාටද වටිනා ත්‍යාග හා සහතික පත් පිරි නැමේ..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>16</day>
    </date>
    <link>http://www.dinamina.lk/2011/06/16/_art.asp?fn=s1106168</link>
    <topic>ඉසුරුගෙන් නායකත්වයේ ඉනිමක්</topic>
    <author>නුවන් කොඩිකාර</author>
    <content>ශ්‍රී ලංකා ක්‍රිකට් ආයතනය මෙහෙයවු තෙවැනි පෙළ අන්තර් සමාජ ක්‍රිකට් තරගාවලියේ අවසන් තරගයේදී කෑගල්ල මේරියන්ස් විද්‍යාලයීය ආදි සිසු කණ්ඩායම කඩුලු 8කින් පරදවා සූරතාව දිනා ගැනීම මාතර ආදි තොමසු ක්‍රිකට් සමාජය සමත් විය.පළමුව පන්දුවට පහරදුන් කෑගල්ල මේරියන්ස් විද්‍යාලයීය ආදි සිසු කණ්ඩායම ඕවර 42කදී සියලු දෙනා දැවි රැස්කරගනු ලැබුවේ ලකුණු 162කි. ඩිල්ක පනාගොඩ ලකුණු 43ක් ද, ජේ. සෙනෙවිරත්න ලකුණු 31ක් ද, කවීන් ගල්දෙනිය ලකුණු 21ක් ද එස්. ඒකනායක ලකුණු 21ක් ද රැස් කළහ. පන්දු යැවීමේදී නිපුන් රංගන ලකුණු 43කට කඩුලු 4ක් ද, ඩබ්ලිව්. ජයසේකර ලකුණු 20කට කඩුලු 2ක් ද අශාන් දිනුර ලකුණු 34කට කඩුලු 2ක් ද දවා ගත්හ.පිළිතුරු ඉනිම ක්‍රීඩා කළ ආදි තොමසුවන් ඕවර 33කදි කඩුලු 2ක් පමණක් දැවී ලකුණු 163ක් ලබා ගනිමින් සිය ජයග්‍රහණය ලබා ගත් අතර ඉසුරු ලොකුගේ නායකත්ව ඉනිමක් දියත් කරමින් නොදැවී ලකුණු 72ක් ද අමිල විතාරන ලකුණු 59ක් ද රැස් කළහ. පන්දු යැවීමේදී ලකුණු 8කට කඩුලු 2ක් බිද හෙලීය..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>16</day>
    </date>
    <link>http://www.dinamina.lk/2011/06/16/_art.asp?fn=s1106169</link>
    <topic>ජාතික යෞවන ක්‍රීඩා උළෙලේ කබඩි තරගාවලිය 18-19 දෙදින</topic>
    <author>මාතර මධ්‍යමඒ.ඩබ්ලිව්. ගුණවර්ධන</author>
    <content>යෞවන කටයුතු හා නිපුණතා සංවර්ධන අමාත්‍යාංශයේ මග පෙන්වීම යටතේ ජාතික තරුණ සේවා සභාව සහ ශ්‍රී ලංකා යෞවන සමාජ සම්මේලනය එක්ව 23වැනි වරට සංවිධානය කරනු ලබන 2011 ජාතික යෞවන ක්‍රීඩා උළෙලේ කබඩි තරගාවලිය මේ මස 18 හා 19 දෙදින මාතර උයන්වත්ත පාපන්දු පිටියේදී පැවැත්වේ.මේ තරග සඳහා දිවයිනේ සෑම දිස්ත්‍රික්කයක්ම නියෝජනය කරමින් ක්‍රීඩක ක්‍රීඩිකාවන් සහභාගී වන අතර 18 වැනි දින පෙරවරු 8.00ට යෞවන කටයුතු හා නිපුණතා සංවර්ධන අමාත්‍ය ඩලස් අලහප්පෙරුම මහතාගේ ප්‍රධානත්වයෙන් ආරම්භක උත්සවයත්, 19දා පස්වරුවේ සමාප්ති උත්සවයත් පැවැත්වේ..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>16</day>
    </date>
    <link>http://www.dinamina.lk/2011/06/16/_art.asp?fn=f1106161</link>
    <topic>විපක්‍ෂය කියන්නේ ළමයත් එක්කම බේසමේ වතුර විසි කරන්න කියලයි</topic>
    <author>සාකච්ඡා කළේ චන්දන ජයවීර</author>
    <content>* 2600 සම්බුද්ධත්ව ජයන්තිය සමඟ මෙරට ඇතිවූ බෞද්ධ ප්‍රබෝධය අඛණ්ඩ වැඩපිළිවෙළක් බවට පත් කර ගත්තේ කෙසේ ද?මෙම වෙසක් පොහෝ දින සිට ලබන වෙසක් පොහෝ දින දක්වා වසර 2600 වෙනි සම්බුද්ධත්ව ජයන්ති වසරයි. ඒ අනුව පසුගිය වෙසක් පොහෝ දින සිට ආරම්භ කළ ආගමික ප්‍රබෝධය වසර මුළුල්ලේම පවත්වාගෙන යන්න බෞද්ධයන් වශයෙන් අප සියලු දෙනාම කැපවිය යුතුයි. අප මුළු ලොවටම ආදර්ශයක් වෙන අයුරින් සම්බුද්ධත්ව ජයන්තිය සැමරුවා. ඒ සැමරුම් තවදුරටත් දෙගුණ තෙගුණ කළ යුතුයි.* සම්බුද්ධත්ව ජයන්තිය සමර මේ අවස්ථාවේ බෞද්ධ භික්‍ෂුන් යොදාගෙන අන්තරය පැවැත්වූ විරෝධතාවය ගැන ප්‍රගතිශීලි භික්‍ෂු පරපුරක් නියෝජනය කරන සංඝයා වහන්සේ නමක් හැටියට ඔබ දරන්නේ කවර මතයක් ද?විද්‍යාලංකාර පිරිවෙන කොයිම අවස්්ථාවකවත් එසේ ගෞරවය කෙළෙසන විදිහෙ භික්‍ෂු දේශපාලනයක් අපේක්‍ෂා කළේ නැහැ. හැම විටම විද්‍යාලංකාරය ඉගැන්වූයේ භික්‍ෂුවගේ විනය, සංවරකම ආරක්‍ෂා කරගෙන දේශපාලනය කිරීමට යි. ඒ දේ්ශපාලනය තුළ පෙලපාලි යාම් නැහැ. උද්ඝෝෂණ නැහැ. ඔය විදිහට ගිහියන්සේ හිස කෙස් වවාගෙන දේශපාලන පාඨ කීම භික්‍ෂුන්ට කැප නැහැ.විපක්‍ෂයේ උදවිය මෙවැනි ක්‍රියා මාර්ග වලට භික්‍ෂුන් සම්බන්ධ කර ගැනීමෙන් උත්සාහ කළේ ජනතාව ප්‍රකෝප කර එහි ප්‍රතිඵලයක් හැටියට කසාවතක් හැඳි පුද්ගලයෙකුට අනතුරක් වුවහොත් ඒ චෝදනාව රජයට නඟන්නයි. නමුත් බුද්ධිමත්ව ක්‍රියා කිරීම නිසා එය වළක්වන්න පුළුවන් වුණා.* පසුගිය දශකයේ ශ්‍රී ලංකාවේ ආර්ථික සංවර්ධනයට ප්‍රබල බලපෑමක් කළ බහුතරයක් නොමැති පාර්ලිමේන්තුවක් හා ත්‍රස්තවාදයෙන් නිදහස් වීමේ වාසිය වළකන අනතුරු කිහිපයක් දේශීය වශයෙන් හා ජාත්‍යන්තර වශයෙන් මතුව ඇතැයි ඔබ වහන්සේ අදහස් කරන්නේ ඇයි?සමානුපාතික මැතිවරණ ක්‍රමයේ ප්‍රතිඵලයක් හැටියට පසුගිය කාලයේ දී බලයට පත්වූ හැම ආණ්ඩුවකටම වගේ පාර්ලිමේන්තුවේ බහුතර බලයක් තිබුණේ නැහැ. ඒකේ වාසිය ලබා ගත්තේ අන්තවාදී කණ්ඩායම්. ඔවුන් බහුතර ජනයාගේ වරමෙන් බලයට පත්වූ ආණ්ඩු තමන්ට අවශ්‍යය පරිදි හැසිරවීමට මේ තත්ත්වය යොදාගත්තා.අස්ථාවර ආණ්ඩු පැවතීමෙන් වාසිය ලැබූ අනෙක් කණ්ඩායම වන්නේ එල්.ටී.ටී.ඊ.ය යි. නමුත් මහින්ද රාජපක්‍ෂ ජනාධිපතිතුමාට ත්‍රස්තවාදය නිම කිරීමට වගේම බහුතරයක් සහිත පාර්ලිමේන්තුවක් බිහි කර ගැනීමටත් හැකි වුණා. මෙය අපේ ඉදිරි ආර්ථික සංවර්ධනයට විශාල දායකත්වයක් ඇති කළ කරුණක්. යුද්ධය නිම කිරීමෙන් පසු ගෙවී ගිය වසර දෙක තුළදී අපිට වේගවත් ආර්ථික සංවර්ධනයක් ලබා ගත හැකි වුණා.* පැවැති අනෙකුත් රජයන්ට ලබාගත නොහැකි වූ 2/3ක පාර්ලිමේන්තු බලය මෙම රජයට සමානුපාතික ක්‍රමය යටතේම ලබා ගැනීමට බලපෑ හේතුව කුමක් ද?මහින්ද රාජපක්‍ෂ මහතාගේ රජයේ දේශපාලන ප්‍රතිපත්තිවල තිබුණු වැදගත්කම හා ඔහු නායකයෙක් ලෙස මහජනයාට හිතවත් ආකල්පයක් දැරීම මේ තත්ත්වයට හේතු වුණා. එතුමා සංඝයා වහන්සේ ගේ අදහසට කන් දුන්නා.දීර්ඝ කාලයක් තිස්සේ පැවැති යුද්ධය අවසන් කිරීමට අමතරව මහජනයාට හිතවත් ප්‍රතිපත්තියක් අනුගමනය කිරීමත් එයට හේතු වුණා.* මෙරටට බටහිර රටවලින් ලැබෙන ආර්ථික සහන මානව හිමිකම් චෝදනා නඟමින් ඉවත් කිරීමේ උත්සාහයක් පසුගිය කාලයේ දී තිබුණා. එහිදී ජාත්‍යන්තරයට කරුණු දැක්වූ භික්‍ෂුවක් හැටියට එම උත්සාහය සඳහා බලපෑ හේතු පැහැදිලි කළ හැකි ද?ත්‍රස්තවාදය අවසන් කිරීමෙන් පසු ඕනෑම පුරවැසියෙකුට රටේ ඕනෑම තැනකට යන්න එන්න තිබුණු නිදහස උදාවීම ගැන ඊර්ෂ්‍යා කරන දේශපාලන සංවිධාන තිබෙනවා. ඔවුන් ඇතිවෙලා තිබෙන සාමය ගැන අවංකවම ආශීර්වාද කරන්නේ නැහැ. එහි කුමක් හෝ අඩු පාඩුවක් පෙන්වනවා.මේ විදිහට රටට එරෙහිව විදේශ රටවලට ගොස් දැක්වූ අදහස් දැක්වීම් නිසා ශ්‍රී ලංකාවේ අපනයනයන්ට යුරෝපා රටවල් මඟින් ලබාදී තිබුණු ජී.එස්.ටී. සහනය පවා අවලංගු කළා. එහිදී රට ගැන සිතා හෝ කර්මාන්තයෙන් ජීවත්වන ජනතාව ගැන සිතන්නේ නැතිව පාක්‍ෂික හැඟීමෙන් විපක්‍ෂය කටයුතු කරන විට ආගමික නායකයන් හැටියට අප කළ හැකි මැදිහත් වීම කළා.සහනාධාර ඉවත් කිරීම මඟින් විවිධ බලපෑම් කරන්න හැදුවත් ජනාධිපතිතුමා ඒ කිසිවකට යට වුණේ නැහැ. ඒ වගේම ජී.එස්.ටී සහනාධාරය නැති වුණයි කියලා ඇඟලුම් කර්මාන්තය කඩා වැටෙන්න ඉඩ දුන්නේ නැහැ. භාණ්ඩාගාරයෙන් අවශ්‍ය සහන ලබාදීලා ඇඟලුම් කර්මාන්තය ශක්තිමත් කර එමඟින් ජීවත් වන ලක්‍ෂ සංඛ්‍යාත තරුණ තරුණියන් ගේ රැකියා ස්්ථිර කළා.* ආර්ථිකය සංවර්ධනයට හා කම්කරු සුබ සිද්ධියට රජය ගන්නා උත්සාහයන් ආපසු කරකැවීමේ දේශපාලන උත්සාහයක් තිබෙන්නේ යැයි ඔබ වහන්සේ පවසන්නේ ඇයි?ජනතාවට සේවය කරන්න ගෙන ආ අණ පනත් පවා ඔවුන් මුලා කර ඒවා අඩපණ කරන්න උත්සාහයක් තිබෙනවා. ඒ සඳහා හොඳම උදාහරණයක් විදිහට පුද්ගලික අංශයේ සේවකයන්ට විශ්‍රාම වැටුපක් ගෙන එන්න ඇති කළ පනත දක්වන්න පුළුවන්.හැම මනුස්සයෙක්ම රජයේ සේවකයෙක් වෙන්න උත්සාහ කරනවා. ඒකට හේතුව තමයි රජයේ සේවකයන්ට ලැබෙන විශ්‍රාම වැටුප. ඒ විශ්‍රාම වැටුප තමයි ඔවුන්ගේ ජීවිතයේ අවසාන කාලයේ පිහිටට ඉන්නේ. කොයිතරම් පුද්ගලික අංශයේ අයගේ පඩිය වැඩි වුණත් ඔවුන් හැමෝම රජයේ රැකියාවක් ලබාගන්න උත්සාහ කරන්නේ ඒ නිසයි.මේක පුද්ගලික අංශයේ සේවකයන්ට ලැබුණු නොසිතූ විරු විදිහෙ වරප්‍රසාදයක්. පනත ගෙනාපු දවසේ ඉඳලාම විපක්‍ෂය කළේ ජනතාව උසි ගන්වන එකයි. පනතේ අඩුපාඩු තිබෙනවා නම් ඒවට සංශෝධන යෝජනා කරන්න තිබුණා. විපක්‍ෂය කියන්නේ ළමයත් එක්කම බේසමේ වතුර විසි කරන්න කියලයි. ඔවුන් එහෙම කළේ මේ පනත තව තවත් ශක්තිමත් වෙයි කියලා බයක් තිබුණ නිසයි.* මෙම පනත නිසා රජය තවදුරටත් ශක්තිමත් වන්නේ යැයි ඔබ වහන්සේ කල්පනා කරන්නේ ඇයි?පෞද්ගලික අංශයේ, ස්වයං රැකියා වල නියුතු හා විදේශ සේවයේ ලක්‍ෂ සංඛ්‍යාත ජනතාවක් සිටිනවා. ඔවුන්ගේ සුබ සිද්ධියට හේතුවන විශ්‍රාම වැටුප් ක්‍රමයක් ගෙන ආ මේ රජය ඔවුන් කිසි දවසක අමතක කරන්නේ නැහැ. මහින්ද රාජපක්‍ෂ මහතාගේ ආණ්ඩුව ගැන ඔවුන් තුළ තිබෙන විශ්වාසය තව තවත් දෙගුණ තෙගුණ වෙනවා. ඒ දේශපාලන වාසිය ගැන හිතලා තමයි ඔවුන් පනත ගැන බොරු ප්‍රචාරයක් ගෙන ගියේ.* විශ්වවිද්‍යාල සේවකයන් සඳහා මෙයට සමාන දායකත්ව විශ්‍රාම වැටුප් ක්‍රමයක් ක්‍රියාත්මක වෙනවා. ඒ ගැන කුලපතිවරයෙක් හැටියට ඔබගේ අදහස කුමක්ද?අපි විශ්වවිද්‍යාලයේ සේවය කරන කාලේ තිබුණේ අර්ථසාධක ක්‍රමය පමණයි; පසුවයි විශ්‍රාම වැටුප ගෙන ආවේ. ඒකෙදි සමහර දෙනෙක් සාමාජිකත්වය ගත්තා. අකමැති අය නොගෙන හිටියා. නමුත් ටික කාලයක් ගිය පසු නොගත් අයටත් වැටහුණා විශ්‍රාම වැටුපේ සාමාජිකත්වය ගත්තා නම් හොඳයි කියලා.විශ්වවිද්‍යාල පද්ධතිය තුළ මේ විශ්‍රාම වැටුප් ක්‍රමය සාර්ථක ලෙස ක්‍රියාත්මක වුණා. මේ ක්‍රමයේ ප්‍රතිලාභය සමස්ථ වැඩකරන ජනතාවටම ලබා දෙන්න අවශ්‍ය නිසයි අනෙකුත් සේවාවන් වලටත් මේ අවස්ථාව ලබා දුන්නේ.* විපක්‍ෂය කියන්නේ මේ පනත පරාජය වීම කම්කරු පන්තියේ ජයග්‍රහණයක් බවයි.විපක්‍ෂයේ උදවිය අවංකවම නම් මේ සටන කළේ පනතේ අවාසිදායක කොන්දේසි තිබෙනව නම් ඔවුන්ට කරන්න තිබුණේ ඒවා සකස් විය යුතු ආකාරය පෙන්වා දෙන එකයි. එහෙම නැතිව මුළු පනතම ඉවත් කර ගන්න කීමෙන් ඔවුන්ගේ යටි පරමාර්ථය පෙනෙනවා.විපක්‍ෂයේ අය කිව්වෙ විශ්‍රාම වැටුප අකුලා ගන්න කියලයි. ඒ කියන්නේ ඔවුන්ට විශ්‍රාම වැටුපක් අවශ්‍ය නැතැයි කියන එකයි. විශ්‍රාම වැටුප ඕන නම් ඔවුන්ට කියන්න තිබුණේ අඩු පාඩු හදන කම් කල් දාන්න කියලා. එහෙම නැන්නම් සංශෝධන ගෙන එන්න. ඔවුන් මේ කිසිවක් කළේ නැහැ. මේකෙන් පෙනෙන්නේ ඔවුන්ගේ ජනතා විරෝධි බලාපොරොත්තුවයි.මේ රජය මහජන මතයට කන්දෙන රජයක්. කොයිතරම් හොඳ දෙයක් වුණත් ජනතාව එපැයි කියනවා නම් එහි වටිනාකම තේරුම් ගන්නා තෙක් පනත ගෙනඒම කල් දැමීමෙන් පෙනී යන්නේ රජයේ නම්‍යශීලි ක්‍රමය..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>17</day>
    </date>
    <link>http://www.dinamina.lk/2011/06/17/_art.asp?fn=n1106172</link>
    <topic>ගංගා-ජලාශවලතොරතුරු කියන්නමධ්‍යස්ථාන 122ක්</topic>
    <author/>
    <content>ශ්‍රී ලංකාවේ ජලාශ ඇළ දොළ ගංගා වර්ෂාපතනය සහ ගංවතුර පිළිබඳ වෙනස්වීම් අධ්‍යයන කොට රටට තොරතුරු ලබා දීමේ වැඩපිළිවෙළක් වාරිමාර්ග හා ජල සම්පත් කළමනාකරණ අමාත්‍යාංශය ආරම්භ කරයි.දිවයින පුරා මධ්‍යස්ථාන 122න් මේ තොරතුරු සැපයේ. මේ සඳහා වැය වන මුදල රුපියල් මිලියන 600කි.මේ දත්ත පද්ධතියේ කටයුතු ලබන ඔක්තෝබරයේ දී ආරම්භ කරන බව වාරිමාර්ග හා ජල සම්පත් කළමනාකරණ ඇමැති නිමල් සිරිපාල ද සිල්වා මහතා පවසයි.එය ස්ථාපනය කිරීමේ දී නවීන තාක්‍ෂණ උපකරණ භාවිත කරන බවද ඇමැතිවරයා පවසයි. එමෙන්ම එය පූර්ණ පරිගණක ගත දත්ත පද්ධතියක් ලෙස ස්ථාපනය කෙරේ..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>17</day>
    </date>
    <link>http://www.dinamina.lk/2011/06/17/_art.asp?fn=n1106173</link>
    <topic>ජාතික ගුවන් විදුලිය උ / නැ’හිරටත්</topic>
    <author>සුභාෂිනී සේනානායක</author>
    <content>ශ්‍රී ලංකා ගුවන් විදුලි සංස්ථාවේ වැඩසටහන් ශ්‍රවණය කිරීමේ අවස්ථාවද දැන් උතුරු නැඟෙනහිර ජනතාවට ලැබී තිබේ.ඒ කොකාවිල් සම්පේෂණාගාරය පසුගිය 06 වනදා විවෘත කිරීමෙන් පසුවය. ඊයේ (16) ජාතික ගුවන් විදුලියෙන් විකාශය වූ ‘දස දෙසින් පුවත්’ සජීවී වැඩසටහනට සවන් දුන් මුලතිව් වට්රාපලෙයි ප්‍රදේශයේ පදිංචි අනූෂා ගනේෂලිංගම් මහත්මිය එම වැඩසටහන සම්බන්ධයෙන් සජීවී ලෙස ප්‍රතිචාර දැක්වූවාය.මුදල් සෙවීම සඳහා විදේශගත දෙමළ ඩයස් පෝරාව මුදල් සෙවීමට සිදුකරන පහත් උපක්‍රම මේ වැඩසටහනට සවන් දීමෙන් තමාට අවබෝධ වූ බව ඇය කියා සිටියා ය. මෙවැනි වැඩ සටහන්වලට සවන් දීම සඳහා කොකාවිල් සම්ප්‍රේෂණාගාරය විවෘත කිරීම සම්බන්ධයෙන් ඇය රජයට තම ප්‍රසාදය පළ කළා ය. “අපි දෙමළ ඩයස් පෝරාව ගැන සිතා සිටියේ වැරැදියටයි. විදේශගත මේ පිරිස් ඒ අයගේ වාසි තකා කටයුතු කරන බව දැනගෙන අපි කණගාටු වුණා. දැන් අපට ඒ ගැන වේදනාවක් දැනෙනවා. ත්‍රස්තවාදී ක්‍රියා නිසා විශාල ලෙස රට ඇද වැටුණා මේ ක්‍රියා මඟින් විශාල ලෙස අපහසුතාවට පත්වූයේ දෙමළ ජනතාව බව අනූෂා ගනේෂලිංගම් මහත්මිය කියා සිටියා ය.දෙමළ ඩයස්පෝරාව අපට දුන්නේ වැරැදි තොරතුරු. මේ නිසා අපට ලැබුණේ වැරැදි අවබෝධයකි. සත්‍යය දැනගැනීමට ‘දසදෙසින්’ වැඩසටහනින් හැකිවීම අපේ සතුටට හේතු වූ බවද ඇය කියා සිටියා ය. මේ වැඩසටහන ශ්‍රී ලංකා ගුවන් විදුලි සංස්ථාවේ සභාපති හඩ්සන් සමරසිංහ මහතා මෙහෙයවයි..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>17</day>
    </date>
    <link>http://www.dinamina.lk/2011/06/17/_art.asp?fn=n1106174</link>
    <topic>උපාධිධාරීන් 3174කට ගුරු පත්වීම්</topic>
    <author>දයා පෙරේරා</author>
    <content>සෞන්දර්ය උපාධිධාරින් තුන්දහස් එකසිය හැත්තෑ හතර දෙනකුට ලබන ජූලි මස පළමුවැනිදා ගුරුපත්වීම් ලබාදෙන බව අධ්‍යාපන ඇමැති බන්දුල ගුණවර්ධන මහතා ප්‍රකාශ කරයි.මේ දිනවල එම උපාධිධාරින් සඳහා අධ්‍යාපන අමාත්‍යාංශයේ දී සම්මුඛ පරීක්ෂණ පැවැත්වෙන බවද ඇමැතිවරයා පැවැසීය. ඇමැතිවරයා මේ බැව් ප්‍රකාශ කළේ මාතර සර්වේස් විද්‍යාලයේ නව තෙමහල් ගොඩනැගිල්ල විවෘත කිරීමෙන් පසු ඊයේ (16) පෙරවරුවේ එහි පැවැති උත්සවයේදී ය..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>17</day>
    </date>
    <link>http://www.dinamina.lk/2011/06/17/_art.asp?fn=n1106175</link>
    <topic>ලේක්හවුස්-මිහින්තලා 50වැනි ආලෝක පූජාව ජනපතිගේ ප්‍රධානත්වයෙන් ලබන වසරේ පවත්වනවා</topic>
    <author>චූල බණ්ඩාර කුලසේකර, ගාමිණි ජයසිංහ, සම්පත් සංජිව, අමිල ප්‍රභාත් වනසිංහ</author>
    <content>ලේක්හවුස් මිහින්තලා 50වන ආලෝක පූජාව ශ්‍රී ලංකාවේ රාජ්‍ය නායක ජනාධිපති මහින්ද රාජපක්ෂ මහතාගේ ප්‍රධානත්වයෙන් ලබන වසරේ පැවැත්වීමට අවශ්‍ය කටයුතු සංවිධානය කරන බවත් ඒ වෙනුවෙන් මිහින්තලයට අවශ්‍ය යටිතල පහසුකම් සම්පාදනය කිරීමට රජය වෙනුවෙන් ප්‍රතිඥාදෙන බව වනජීවි හා ගොවිජන සේවා අමාත්‍ය එස්.එම්. චන්ද්‍රසේන මහතා පැවැසීය.49වන වරටත් පැවැත්වූ ලේක් හවුස් ආලෝක පූජාවේ සමාප්තිය ඊයේ (16) වනජීවි හා ගොවිජන සේවා අමාත්‍ය එස්.එම්. චන්ද්‍රසේන හා අනුරාධපුර මහ දිසාපති මහින්ද සෙනෙවිරත්න යන මහත්වරුන්ගේ ප්‍රධානත්වයෙන් පැවැත්විණි.ලංකා විදුලි බල මණ්ඩලයේ හා සී/ස අබාන්ස් ආයතනයේ බැතිබර දායකත්වයෙන් පැවැත්වුණ ආලෝක පූජාවට පැමිණ සිටි පිරිස පංච ශීලයේ පිහිටුවීම මිහින්තලා රජමහා විහාරාධිපති නාමල්වැවේ රතනසාර හිමියන් සිදුකළ අතර අනුශාසනාව වලවාහැංගුණුවැවේ ධම්මරතන හිමියන් විසින් සිදුකළහ.ලංකාවේ සීමාසහිත එක්සත් ප්‍රවෘත්ති පත්‍ර සමාගමේ කර්තෘ මණ්ඩල අධ්‍යක්ෂ සීලරත්න සෙනරත් මහතා පිළිගැනීමේ කථාව පැවැත්වු අතර, අනුරාධපුර මහ දිසාපති මහින්ද සෙනෙවිරත්න, හිටපු දිසාපති එච්.එම්.කේ. හේරත් යන මහත්වරුන් අදහස් දැක්වූහ.උතුරු මැද පළාත් සභා මන්ත්‍රී එස්.එම්. රංජිත්, කැකිරාවේ එ.ජා.ප. සංවිධායක චන්දිම ගමගේ, ශ්‍රි ලංකාවේ මහාභාරකාර සරත් සෙනෙවිරත්න, මිහින්තලා ප්‍රාදේශීය ලේකම් මංජුලා මඩගපොල, අනුරාධපුර විදුලිබල මණ්ඩලයේ ප්‍රධාන ඉංජිනේරු බුද්ධික හෙට්ටිආරච්චි යන මහත්ම මහත්මීන් මේ අවස්ථාවට සහභාගී වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>17</day>
    </date>
    <link>http://www.dinamina.lk/2011/06/17/_art.asp?fn=n1106176</link>
    <topic>මැලේසියාවට ශ්‍රමිකයන් යවන්නේවිදේශ රැකියා සමාගම හරහායි</topic>
    <author>මහින්ද අලුත්ගෙදර</author>
    <content>මැලේසියානු රැකියා සඳහා ශ්‍රී ලාංකික ශ්‍රමිකයන් යොමු කිරීමේදී ශ්‍රී ලංකා විදේශ රැකියා පුද්ගලික සමාගම හරහා යැවීමට විදේශ රැකියා ප්‍රවර්ධන අමාත්‍යාංශය හා ශ්‍රී ලංකා විදේශ සේවා නියුක්තිකාර්යාංශය පියවර ගෙන ඇත. මැලේසියානු රැකියා වෙළෙඳපළ සඳහා ශ්‍රී ලාංකික ශ්‍රමිකයන් යොමු කිරීමේදී පවතින සංකීර්ණතා සැලකිල්ලට ගෙන මේ පියවර ගත් බව විදේශ රැකියා ප්‍රවර්ධන හා සුබසාධන ඇමැතිඩිලාන් පෙරේරා මහතා පවසයි.දැනට පෞද්ගලික විදේශ රැකියා ඒජන්සි හරහා මැලේසියානු රැකියා සඳහා ශ්‍රී ලාංකික ශ්‍රමිකයන් යොමු කෙරෙන බව පෙන්වා දෙන ඇමතිවරයා එහිදී සංචාරක වීසා මත ගොස් විවිධ රැකියාවල නිරතවීම ආදී නීති විරෝධී ක්‍රියාවන් සිදුවන බවද කියාසිටී. මීට අමතරව ඇමැති ඩිලාන් පෙරේරා මහතා ප්‍රකාශ කරන්නේ මැලේසියාව පමණක් නොව ලෝකයේ ඕනෑම රටකට ශ්‍රී ලාංකික ශ්‍රමිකයන් යොමු කිරීමේ ක්‍රමවේදය වඩා විධිමත් හා කාර්යක්ෂම ආකාරයෙන් සිදුකරන බවත් නුපුහුණු ශ්‍රමිකයන් වශයෙන් නොව පුහුණු ශ්‍රමිකයන් වශයෙන් යැවීම සඳහා කටයුතු කරන බවත්ය..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>17</day>
    </date>
    <link>http://www.dinamina.lk/2011/06/17/_art.asp?fn=n1106177</link>
    <topic>කටුනායක ගැටුමේදීමගේ නියෝග නොතැකීම කනගාටුවට කරුණක්</topic>
    <author/>
    <content>පසුගිය 30 වැනිදා කටුනායක ආයෝජන ප්‍රවර්ධන කලාපයේදී සිදු වූ අවාසනාවන්ත සිද්ධියේ දී එහි සිටි පොලිස් නිලධාරීන් මගේ නියෝග නොතකා ක්‍රියා කිරීම පිළිබඳව මම මාගේ දැඩි අප්‍රසාදය පළකරමි.මෙසේ සිය අප්‍රසාදය පළකරන්නේ හෙට (18) වයස අවුරුදු 58 සම්පූර්ණ කොට විශ්‍රාම යන පොලිස්පති ආචාර්ය මහින්ද බාලසූරිය මහතාය. මේ සිද්ධිය නිසා පොලිස් ධුර කාලය තවත් වසර දෙකක් ඉදිරියට තිබියදී මම ස්වේච්ඡාවෙන් විශ්‍රාම යමි.මා ගත් මේ තීරණය අනාගතයේදී පොලිස් නිලධරයන්ට පමණක් නොව රාජ්‍ය සේවය සහ පෞද්ගලික අංශයට ද මහත් ආදර්ශයක් වනු ඇතැයි මහින්ද බාලසූරිය මහතා විශ්‍රාම යාමේ නිවේදනය නිකුත් කරමින් කියා සිටී. මහජන, මිත්‍රශීලී, අභිමානවත් වෘත්තීමය පොලිස් සේවයක් සඳහා සහාය වූ 85,000ක් වන පොලිස් සේවයේ සියලු නිලධාරීන්ට බාලසූරිය මහතා සිය ස්තුතිය පුද කර සිටී.එසේම පොලිස්පති ලෙස වැඩ භාරගත් දින සිට මා සමඟ සියලු විපත් අවස්ථාවන්හිදී පවා කැපවීමෙන් රාජකාරී කළ පොලිස් නිලධාරීන් නිසා අභියෝග ජයගැනීමට හැකි වූ බවත් ආචාර්ය බාලසූරිය මහතා කීය. වසර 33ක පොලිස් සේවා කාල සීමාව තුළ ශ්‍රී ලාංකීය ජනතාව වෙනුවෙන් උපරිම සේවයක් ඉටුකළ බවද ඒ මහතා කීය..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>17</day>
    </date>
    <link>http://www.dinamina.lk/2011/06/17/_art.asp?fn=n1106178</link>
    <topic>ඉල්ලා අස්වූ පොලිස්පතිටඅද උත්තමාචාර</topic>
    <author>භක්ති ධර්මපි‍්‍රය මෙන්ඩිස් සහ පණ්ඩුක සමරසේකර</author>
    <content>සේවයෙන් ඉල්ලා අස්වූ පොලිස්පති මහින්ද බාලසූරිය මහතාට කොළඹ පොලිස් මූලස්ථානයේ දී අද (17) උදෑසන උත්තමාචාර පෙළපාළියක් පැවැත්වේ. හින්ද බාලසූරිය මහතා පොලිස් සේවා කාලය තුළ ශ්‍රී ලංකා පොලීසියේ වෙනස්කම් රැසක් සිදුකළ පොලිස්පතිවරයෙකි. ශ්‍රී ලංකා පොලිස් ඉතිහාසයේ සේවයෙන් ඉල්ලා අස්වූ ප්‍රථම පොලිස්පතිවරයා වන්නේද මහින්ද බාලසූරිය මහතායි..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>17</day>
    </date>
    <link>http://www.dinamina.lk/2011/06/17/_art.asp?fn=n1106179</link>
    <topic>කැනඩාවේ කාන්තා රැල්ලලොව පුරා පැතිර යයි</topic>
    <author>ෆවුස් මොහොමඩ්</author>
    <content>කාම අපරාධවලින් බේරී සිටීමට නම් කාන්තාවන් අසංවර ඇඳුම් විලාසිතාවලට (ගණිකාවන් මෙන්) යොමුවීමෙන් වැළකිය යුතු බවට පොලිස් නිලධාරියකු විසින් කරනු ලැබූ දේශනයකින් උරණ වූ කැනඩාවේ පන්දහසකට අධික කාන්තාවන් පිරිසක් Slut walkනමින් විරෝධතා පාගමනක් සංවිධානය කිරීමෙන් ඇතිවූ රැල්ල මේ වන විට ලෝ පුරා ශීඝ්‍රයෙන් පැතිර යමින් තිබේ. ගණිකාවන් ඉතා පහත් අයුරින් හැඳින්වීමට යොදාගන්නා Slut යන වදන භාවිතයට ගනිමින් කැනඩාවේ පොලිස් නිලධාරියකු වන මයිකල් සැන්ගුවෙන්ට් විසින් යෝක් විශ්වවිද්‍යාලයීය සිසුවියන් අමතා මේ දේශනය පවත්වා තිබිණි.මෙයින් කෝපයට පත් දහස් ගණනක කාන්තාවන් පිරිසක් කැනඩාවේ ටොරොන්ටෝ නුවර කුයින්ස් උද්‍යානයේ සිට පොලිස් මූලස්ථානය කරා විරෝධතා පාගමනක නිරත වූහ. අද වන විට මේ විරෝධතා පාගමන අමෙරිකාව, බ්‍රිතාන්‍යය, කැනඩාව, ඔස්ට්‍රේලියාව, අපි‍්‍රකාව, ආසියාව සහ යුරෝපයේ ප්‍රධාන රටවල් ගණනාවකට පැතිරී ගොස් තිබේ. Slut walk අලුත්ම පාගමන අද (17) එංගලන්තයේ මැන්චෙස්ටර් නුවර පැවැත්වෙන අතර අනිද්දා (18) එඩින්බර්ග් හි පැවැත්වීමට නියමිතය.එමෙන්ම නවසීලන්තයේ ඕක්ලන්ඩ් නුවර 25 වැනිදාත්, එදිනම වෙලිංටන් නුවරත්, මේ විරෝධතා පාගමන් පැවැත්වෙන අතර මේ මස අවසානයේදී ඉන්දියාවේ නවදිල්ලි නුවර ද Slut walk විරෝධතා පාගමනක් සංවිධානය කර තිබේ.ස්ලට් යන පහත් වදනින් කාන්තාවන් හැඳින්වීම හෙළාදැකීමත්, නව විලාසිතාකරණයේ නිරතවීමට ඇති නිදහස රැකගැනීමත්, කාන්තා හිංසනය හා ලිංගික අතවරවලට එරෙහි වීමත් මේ විරෝධතා පාගමනේ මූලික අරමුණ වී ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>17</day>
    </date>
    <link>http://www.dinamina.lk/2011/06/17/_art.asp?fn=n11061710</link>
    <topic>නායකත්ව පුහුණුවේදෙවැනි අදියර අද ඇරැඹෙයි</topic>
    <author>සමන්මලී ප්‍රියශාන්ති</author>
    <content>මෙවර සරසවියට තේරුණු නවක සිසුන් වෙනුවෙන් ක්‍රියාත්මක කළ නායකත්ව පුහුණුවේ දෙවැනි අදියර පුහුණු කඳවුරු 30ක දී අද (17) ඇරඹේ.මෙවරද සිසුන් දස දහසක් සඳහා සති තුනක නායකත්ව පුහුණුවක් ලබා දෙයි.නායකත්ව හැකියා සහ ධනාත්මක ආකල්ප වර්ධනය කිරීමේ පුහුණු පාඨමාලාවට සම්බන්ධ වීමට නියමිත සියලු සිසුන්ට ඊයේ (16) සවස 6.00 වන විට අදාළ පුහුණු කඳවුරුවලට වාර්තා කරන ලෙස උසස් අධ්‍යාපන අමාත්‍යාංශය දැනුම් දී තිබේ.මේ අතර මොරටුව විශ්වවිද්‍යාලයේ ජාතික උසස් තාක්‍ෂණික පාඨමාලාව හෙට (18) ආරම්භ වන බැවින් එම පාඨමාලාවට ලියාපදිංචි වීමට අවශ්‍ය සිසුන් නායකත්ව පුහුණුවේ දෙවැනි අදියරේ සිටී නම් ඔවුන්ට එම පාඨමාලාව සඳහා කිසිදු අවහිරතාවයකින් තොරව ලියාපදිංචි වීමට අවස්ථාව දෙන බව උසස් අධ්‍යාපන අමාත්‍යාංශය පවසයි. අනන්‍යතාවය තහවුරු කර වෙනත් නියෝජිතයෙක් ලවා මේ තාක්‍ෂණික පාඨමාලාවට ලියාපදිංචි වීමට සිසුන්ට අවස්ථාව ලබා දී ඇතැයි උසස් අධ්‍යාපන අමාත්‍යාංශයේ ලේකම් ආචාර්ය සුනිල් ජයන්ත නවරත්න මහතා පවසයි.මේ මස 25, 26 සහ ජූලි 02 දිනවල පැවැත්වෙන දහම් පාසල් අවසාන විභාගයට මුහුණ දෙන සිසුන්ට විභාග කොමසාරිස්වරයා සමග සාකච්ඡා කර පුහුණු කඳවුරේ සිටම එම විභාගයට පෙනී සිටීමට අවස්ථාව සලසා ඇතැයි ද නවරත්න මහතා පැවසීය. එසේ නැතිනම් එම දිනවල සිසුන් නායකත්ව පුහුණුවෙන් නිදහස් කර හෝ දහම් පාසල් අවසාන විභාගයට පෙනී සිටීමට සැලසුම් කර ඇතැයි අමාත්‍යාංශය පවසයි..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>17</day>
    </date>
    <link>http://www.dinamina.lk/2011/06/17/_art.asp?fn=n11061711</link>
    <topic>දන්සල් 642කදූෂිත ආහාර</topic>
    <author>ජීවනී පතිරණ</author>
    <content>දිවයින පුරා දන්සල් 5826කින් මිනිස් පරිභෝජනයට නුසුදුසු, දූෂිත ආහාර පිළියෙල කළ දන්සල් 642ක් හඳුනාගත් බව මහජන සෞඛ්‍ය පරීක්ෂකවරුන්ගේ සංගමයේ සභාපති උපුල් රෝහණ මහතා පවසයි.මේවා අතර බත් දන්සල් 2183ක් හා බීම දන්සල් 3643ක් පවත්වාගෙන ගොස් ඇත. විශේෂයෙන් බත් දන්සල් හි පිසූ ආහාර ගබඩා කිරීමේදී මැස්සන්ට හා දූවිල්ලට නිරාවරණය වන සේ තැබීමත්, ඒ සඳහා භාවිත කළ උපකරණ ඉතා අපිරිසිදු තත්ත්වයේ පැවැතීමත් ඊට හේතු වී තිබේ.සත්ත්ව අසූචි එක්විය හැකි අයුරින් බීම දන්සල්වල අනාරක්ෂිත ලෙස ජලය ගබඩා කර තිබූ බවට මහජන සෞඛ්‍ය පරීක්ෂකවරුන් සිදු කළ පරීක්ෂා කිරීම්වලදී හඳුනාගෙන ඇත.නිසි පරිදි පිරිසිදු නොකළ බැරල්වල බීම හා ජලය අසුරා තැබීමද මෙහිදී දක්නට ලැබුණු බව මහජන සෞඛ්‍ය පරීක්ෂක උපුල් රෝහණ මහතා පවසයි.මීට අමතර අනුමත නොකළ රස කාරක හා වර්ණක බීම සෑදීම සඳහා යොදාගැනීමටද දන්සල්හිමියන් පෙළඹී ඇත.දූෂිත ආහාර පිළියෙල කළ දන්සල් හිමියන්ට තරයේ අවවාද කිරීමට පියවර ගත් බව සංගමයේ සභාපති උපුල් රෝහණ මහතා වැඩිදුරටත් ප්‍රකාශ කරයි..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>17</day>
    </date>
    <link>http://www.dinamina.lk/2011/06/17/_art.asp?fn=n11061712</link>
    <topic>වන්දනා බසය කන්ටේනරයක ගැටීඅයෙක් මරුට: 24කට බරපතලයි</topic>
    <author>ගලිගමුව සමූහ, අලව්ව විශේෂ සහ කෑගල්ල සමූහ</author>
    <content>අනුරාධපුර වන්දනාවේ ගොස් එමින් සිටි වන්දනාකරුවන් රැගත් බස් රථයක් ඊයේ (16) පස්වරු 3.15 ට පමණ අඹේපුස්ස - කුරුණෑගල මාර්ගයේ තුල්හිරිය උසාවිය අසල දී ප්‍රතිවිරුද්ධ මංතීරුවේ ගමන් කිරීම නිසා කන්ටේනර් රථයක මුහුණට මුහුණ ගැටීමෙන් පෙරලී ගොස් එක් අයකු මියගොස් 24 දෙනකු බරපතල තුවාල ලබා ඇත.අලව්ව ග්‍රාමීය රෝහලට ඇතුළත් කළ තුවාලකරුවන් 31 දෙනාගෙන් බරපතල තත්ත්වයේ පසු වූ 24 දෙනකු කුරුණෑගල ශික්‍ෂණ රෝහලට යවා ඇත.බස්රථය පිටුපසින් පැමිණි වැලි පැටවු ලොරි රථයක් ද පෙරලී ඇති බස් රථයේ ගැටී ඇත. කෑගල්ල කොට්ඨාස භාර පොලිස් අධිකාරි පි‍්‍රයලාල් දසනායක මහතාගේ උපදෙස් පරිදි වරකාපොල පොලිස් ස්ථානාධිපති පොලිස් පරීක්‍ෂක නිහාල් කුලතුංග මහතා ඇතුළු නිලධාරීහු මේ පිළිබඳව වැඩිදුර පරීක්‍ෂණ පවත්වති.  .</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>17</day>
    </date>
    <link>http://www.dinamina.lk/2011/06/17/_art.asp?fn=n11061713</link>
    <topic>ව්‍යාපාරිකයා පැහැර ගත්තාදැයි සැකයක්</topic>
    <author>කළුතර මධ්‍යම සමූහ</author>
    <content>නෑබඩ වෙල්ලත ප්‍රදේශයේ පදිංචි ව්‍යාපාරිකයකු වන දොන් අනිල් මුණසිංහ (අවු. 43) යන අය කළුතර නගරයේ දී කිසියම් පිරිසක් විසින් පැහැරගෙන යන්නට ඇතැයි පොලිසිය සැක කරයි.ඉකුත් ජූනි මස 06 වනදා සිට මොහු ආගිය අතක් නැත.ජූනි 06 වනදා තම වාහනයකට වාරික මුදල් ගෙවීම සඳහා කොළඹට ගොස් ඇති මොහු එදින පෙරවරු 9.55 එම වාරික මුදල් ගෙවා ඇති බවත්, ඉන්පසුව කළුතරට පැමිණ ඇති බවත් පොලිස් පරීක්ෂණවලින් අනාවරණය වී තිබේ.මොහුගේ අතුරුදහන් වීම පිළිබඳව කළුතර කොට්ඨාස භාර පොලිස් අධිකාරි ලලිත් පතිනායක මහතාගේ උපදෙස් මත කළුතර කොට්ඨාස විශේෂ අපරාධ විමර්ශන ඒකකයේ ස්ථානාධිපති පද්මලාල් මහතා ප්‍රමුඛ නිලධාරි පිරිසක් හා තෙබුවන පොලිසියේ නිලධාරීන් පිරිසක් ද පරීක්ෂණ ආරම්භ කොට තිබේ. මොහු ගැන යම් තොරතුරක් දන්නේ නම් කළුතර පොලිස් අධිකාරි කාර්යාලයේ අංක 034-2222227 දරණ දුරකථන අංකයට හෝ තෙබුවන පොලිසියට දැනුම් දෙන ලෙස පොලිසිය මහජනතාවගෙන් ඉල්ලීමක් කරයි..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>17</day>
    </date>
    <link>http://www.dinamina.lk/2011/06/17/_art.asp?fn=n11061714</link>
    <topic>වරෙන්තු 12කට අවශ්‍යමංකොල්ලකරුවෙක් අසුවෙයි</topic>
    <author>මාතලේ දිස්ත්‍රික් සමූහ</author>
    <content>විවෘත අධිකරණ වරෙන්තු 12 කට අවශ්‍ය නමගිය මංකොල්ලකරුවෙකු ඉකුත් 15 වැනි දින සවස ගලේවෙල පොලිසිය මගින් නිකවැහැර ප්‍රදේශයේදී අත්අඩංගුවට ගෙන ඇත. දික්වැල්ල ප්‍රදේශයේ පදිංචි 37 හැවිරිදි වික්‍රමසිංහ වෙංගප්පුලි විදානච්චිගේ නිශාන්ත ධම්මික වන මොහු විවාහ කීපයක් සිදුකර ගෙන ඇති අතර ඉකුත් 12 වැනි දින මෙම ප්‍රදේශයෙන්ද විවාහයක් සිදුකරගෙන තිබේ.මොහු හමුදාවෙන් පැන ආ පුද්ගලයෙකු බවට සැකකරන පොලිසිය මොහුගෙන් වැඩිදුරටත් ප්‍රශ්න කිරීමේ දී අනාවරණය වී ඇත්තේ අවි පෙන්නා මංකොල්ලකෑමේ සිද්ධීන් 12 කට මාතර සහ නුවරඑළිය මහේස්ත්‍රාත් අධිකරණ මගින් මොහුට විවෘත වරෙන්තු නිකුත් කර ඇති බවය. මොහු තවත් අපරාධ රැසකට සම්බන්ධව ඇතැයි සැකකරන ගලේවෙල පොලිසිය වැඩිදුර පරීක්ෂණද ආරම්භ කර ඇත.තවද සැකකරු ඊයේ (16) දඹුල්ල මහේස්ත්‍රාත් අධිකරණය වෙත ඉදිරිපත් කිරීමට ද නියමිතය..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>17</day>
    </date>
    <link>http://www.dinamina.lk/2011/06/17/_art.asp?fn=n11061715</link>
    <topic>කෑගල්ල රන්වලදී බස්-ලොරි ගැටී අයෙක් මරුට</topic>
    <author>රඹුක්කන විශේෂ ඔස්වල්ඩ් ගොඩකුඹර</author>
    <content>කොළඹ - මහනුවර මහා මාර්ගයේ කෑගල්ල රන්වල ප්‍රදේශයේදී සිදු වූ රිය අනතුරකින් එක් අයකු මියගොස් තවත් සිවු දෙනකු තුවාල ලබති. ඊයේ (16) පෙරවරු 6.30 ට පමණ සිදු වූ මෙම අනතුරින් මියගොස් ඇත්තේ අනතුරට පත් ලොරියේ පැමිණි යටියන්තොට පදිංචි මුනියංඩි සිල්වනාදන් නමැති තිස්තුන් හැවිරිදි අයෙකි.කෑගල්ල සිට කොළඹ බලා ධාවනය වූ පෞද්ගලික බස් රථයක් අධික වේගයෙන් ධාවනය කරමින් මාර්ගයේ වැරැදි පැත්තෙන් ඉස්සර කිරීමට යාමේදී කෑගල්ල දෙසට එමින් තිබූ කුඩා ලොරියක ගැටීමෙන් මෙම අනතුර සිදුවී ඇතැයි පොලිස් පරීක්ෂණවලදී අනාවරණය වී තිබේ.අනතුරට පත් පෞද්ගලික බස්රථය හා කුඩා ලොරිය හැපීමෙන් මාර්ගය අසල නිවාස දෙකකටද හානි පැමිණ ඇත. මෙම අනතුරින් තුවාල ලැබූවන් අතර පෞද්ගලික බස් රථයේ රියදුරු හා කොන්දොස්තරද, බසයේ ගමන්ගත් මගියකු ද, ලොරියේ ගමන් කළ අකු ද සිටින බව පැවසේ. තුවාලකරුවන් කෑගල්ල ශික්ෂණ රෝහලේ ප්‍රතිකාර ලබති.මෙම අනතුර සම්බන්ධයෙන් කෑගල්ල මූලස්ථාන පොලිස් පරීක්ෂක කමල් පෙරේරා මහතාගේ මෙහෙයවීමෙන් වැඩිදුර පරීක්ෂණ පවත්වයි.  .</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>17</day>
    </date>
    <link>http://www.dinamina.lk/2011/06/17/_art.asp?fn=n11061716</link>
    <topic>නෝර්වුඩ්හි ගින්නකින්හෝටලයක් මුළුමනින් විනාශයි</topic>
    <author>අසේල කුරුළුවංශ</author>
    <content>නෝර්වුඩ් නගරයේ ඉන්ධන පිරවුම්හල අසල පෙරේදා (15) රාත්‍රී 11.00 ට පමණ ඇතිවූ හදිසි ගින්නකින් හෝටලයක් යතුරු පැදි අලුත්වැඩියා ස්ථානයක් මුළුමනින්ම විනාශ වී ඇත.පැයකට ආසන්න කාලයක් පැවති මෙම ගින්න පොලිසිය හා ප්‍රදේශවාසීන් එක්ව නිවා දැමූ අතර ගින්නට හේතුව මෙතෙක් අනාවරණය වී නොමැත. ගින්නෙන් ගරාජයේ තිබූ යතුරු පැදියක් හා අමතර කොටස් තොගයක් ද විනාශ වී ඇත.හැටන් නගරයේ ගිනි නිවන ඒකකයක් නොමැතිවීම විශාල අඩුපාඩුවක් බව පෙන්වා දෙන ප්‍රදේශවාසීන් හදිසි ගින්නක් ඇතිවූ විට නුවරඑළියේ සිට ගිනි නිවන රථ කැඳවීමට පැය දෙකක් පමණ ගතවන බවද පවසති.නෝර්වුඩ් පොලිසිය සිද්ධිය පිළිබඳ පරීක්ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>17</day>
    </date>
    <link>http://www.dinamina.lk/2011/06/17/_art.asp?fn=r1106178</link>
    <topic>කලඑළිය ප්‍රාථමික පාසලට නව ගුරුවරියක්</topic>
    <author>ඡායාරූපය ජා ඇළ මධ්‍යම</author>
    <content>පසුගියදා දිනමිණ පුවත්පතේ පළවූ ‘මීගමුව කලඑළිය ප්‍රාථමික පාසලේ හතර වෙනි ශ්‍රේණියට ගුරුවරයෙක් නෑ’ යන සිරස්තලය යටතේ පළවූ ලිපිය ඵල දරමින් එම පාසලට නව ගුරුවරියක් පත් කර ඇත. කලඑළිය ප්‍රාථමික පාසලේ 4 වැනි ශ්‍රේණියේ ගුරුවරයා වෙනත් පාසලකට මාරු වී යෑමෙන් පසු එම පාසලේ පන්තියට එම පුරප්පාඩුව මැකීමට මාස 5 ක් තිස්සේ ගුරුවරයකු නොමැතිකමින් සිසුන්ගේ අධ්‍යාපන කටයුතු අඩාළ වී තිබුණි. නව ගුරුවරියගේ පැමිණීමත් සමග නැවත සිසුන්ගේ අධ්‍යාපන කටයුතු හොඳින් සිදු වන බව මවුපියෝ කියති..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>17</day>
    </date>
    <link>http://www.dinamina.lk/2011/06/17/_art.asp?fn=r1106176</link>
    <topic>ඉංගිරිය වසම් අටකග්‍රාම සේවක පුරප්පාඩු</topic>
    <author>ඉංගිරිය විශේෂ</author>
    <content>ඉංගිරිය ප්‍රාදේශීය ලේකම් කොට්ඨාසයට අයත් ග්‍රාම සේවා වසම් ගණනාවක ග්‍රාමසේවක නිලධාරී පුරප්පාඩු පවතින බවට තොරතුරු වාර්තාවේ.ඉංගිරිය ප්‍රාදේශීය ලේකම් කොට්ඨාසයට අයත් ග්‍රාම සේවා වසම් අටක පුරප්පාඩු පවතී.ඉංගිරිය - උතුර, පෝරුවදණ්ඩ - නැගෙනහිර, රයිගම්වත්ත, හඳපාන්ගොඩ - බටහිර, ඌරුගල - නැගෙනහිර, කුරණ – දකුණ, ඇදුරාගල සහ මෙනේරිගම යන ප්‍රදේශවල මෙසේ පුරප්පාඩු පවතී..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>17</day>
    </date>
    <link>http://www.dinamina.lk/2011/06/17/_art.asp?fn=r1106171</link>
    <topic>කුඹුරු වගා අරඹන්න කඩවාන වැව් බැම්මපිළිසකර කර දෙන්න</topic>
    <author>ත්‍රිකුණාමලය විශේෂ –ඒ. ටී. එම්. ගුණානන්ද</author>
    <content>ත්‍රිකුණාමලය, තඹලගමුව ප්‍රාදේශීය ලේකම් කොට්ඨාසයට අයත් කඩවාන වැව් බැම්ම කොටි විසින් පුපුරුවා හැර වසර 26 ක් ගතවී ඇතත් තවමත් පිළිසකර නොකිරීම නිසා සිය වගා ආරම්භ කිරීමට නොහැකි වී ඇතැයි ගොවීහූ පවසති.දැනට නාවික හමුදා පාලනය යටතේ පවතින මේ භූමියට ඇතුළුවීමට තවමත් ගොවීන්ට අවසර නැත. ගැටුම් නිමා වී වසර දෙකක් ගතවී ඇති අතර, බැම්ම පිළිසකර කර වගා කටයුතු ආරම්භ කිරීමට ඉඩ සලසා දෙන ලෙස ගොවීහු බලධාරීන්ගෙන් ඉල්ලා සිටිති.ශ්‍රී ලංකාවේ විශාලතම ග්‍රාම නිලධාරි වසම යැයි සැලකෙන “ගල්මැටියාව උතුර” ග්‍රාම නිලධාරී වසමට අයත් කඩවාන වැවට අමතරව අට්ටවාන, සමරාකුලම් යනුවෙන් තවත් වැව් දෙකක් තිබේ. වසර 24 ක් කොටි පාලනය යටතේ පැවැති මේ ප්‍රදේශ නිත්‍යානුකූල ඉඩම් හිමි ගොවීන්ට වගාකිරීමට නොහැකි වී වසර 26 ක් ගතවී තිබේ. කුඹුරු අක්කර 354 ක වගා කටයුතු කළ මෙහි නියර, ලියැදි තවමත් ඒ ආකාරයෙන් පැවැතීම නිසා වගා කටයුතු කිරීමට ගොවීන්ට කළ යුත්තේ ඇළ මාර්ග හාරා ශුද්ධ පවිත්‍ර කිරීම පමණි.මේ සම්බන්ධයෙන් අදහස් දැක්වූ යූ. එල්. පුංචිබණ්ඩා ගොවි මහතා - “මට කුඹුරු අක්කර හයක් තිබුණා. අන්තිමට වගා කළේ 1985 වසරේ. ඊට පසු කොටි බැම්ම පුපුරුවා හැරියා. වැව හදලා වගා කරන්න අවසර දෙනවා නම් අපි වගා කරන්න ඕනෑම වේලාවක සූදානම්.තඹලගමුව ප්‍රාදේශීය ලේකම් ලක්‍ෂ්මේන්ද්‍ර දමයන්ත් කුමාර තෙන්නකෝන් මහතා - කොටි විසින් මේ වැව් බැම්ම පුපුරුවා හැරීම නිසා සෑම වර්ෂා කාලයකම පත්තිනිපුරම් හා භාරතිපුරම් ගම්වල ගෙවල් සහ කුඹුරු ජලයෙන් යටවී විනාශ වෙනවා. ඒ නිසා දැනට නාවික හමුදා පාලනය යටතේ පවතින මෙම වැව ඇතුළු භූමිය නිදහස් කර ගත යුතුයි. අනතුරුව ප්‍රතිසංස්කරණය ඇරඹිය හැකි වෙනවා. ගොවිජන සේවා දෙපාර්තමේන්තුවේ ත්‍රිකුණාමලය සහකාර කොමසාරිස් එස්. පූනිදකුමාර් මහතා - මේ වැව ප්‍රතිසංස්කරණය කිරීමට ඇස්තමේන්තු සකස් කර දෙන්න අපි ඕනෑම වෙලාවක සූදානම්. බැසිල් රාජපක්‍ෂ ඇමැතිතුමා යළි පිබිදෙමු ව්‍යාපෘතිය යටතේ මූල්‍ය ප්‍රතිපාදන ලබා දී තිබෙනවා. නාවික හමුදා අවසරය ලැබෙනවා නම් සති දෙකක් තුළ ඇස්තමේන්තු සකස් කළ හැකියි.නියෝජ්‍ය කෘෂිකර්ම අධ්‍යක්‍ෂ පී. උගනාදන් මහතා - කඩවාන වැවෙන් වගා කරන ගොවියෝ යළි වගා ආරම්භ කරනවා නම් උදව් කරන්න සූදානම්. අතහැර දමා ඇති ඉඩම් වගාවට යොමුකරවීමට රජය ගෙන යන වැඩපිළිවෙළ යටතේ බීජ ලබාදීමටත්, රාජ්‍ය නොවන සංවිධාන හරහා ගොවීන්ට විවිධ සහන සලසා දීමටත් අපට හැකියාව තිබෙනවා.  .</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>17</day>
    </date>
    <link>http://www.dinamina.lk/2011/06/17/_art.asp?fn=r1106173</link>
    <topic>රාගම ගුවන් පාලමතෝමස් කාදිනල් කුරේ හිමි නමින්</topic>
    <author>හැදල විශේෂ ජූලියන් කෝරාල</author>
    <content>ශ්‍රී ලංකාවේ ඉංජිනේරුවන් විසින් අපේ රටේ ප්‍රථම වරට රාගම ගුවන්පාලම ඉදිකරන ලදී. මේ ගුවන් පාලම අපේ රටට කීර්තියක් හා ගෞරවයක් ලබාදෙමින් ප්‍රථම ශ්‍රී ලාංකීය කාදිනල් ධූරයට පත්වූ අතිඋතුම් තෝමස් කුරේ (නි.ම.නි) නමින් නම් කරන ලෙසට රාගම කතෝලික ගිහි සංවිධානය සහ අති උතුම් තෝමස් කුරේ (නි.ම.නි) අනුස්මරණ කමිටුව රජයෙන් ඉල්ලීමක් කර ඇත. එම ඉල්ලීම ඉටුකරමින් මේ ගුවන් පාලම අතිඋතුම් තෝමස් කාදිනල් කුරේ. නි.ම.නි හිමි ගුවන් පාලම නමින් නම් කර තිබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>17</day>
    </date>
    <link>http://www.dinamina.lk/2011/06/17/_art.asp?fn=r1106172</link>
    <topic>ගම්පහ පොලිස් නිල නිවාස සංකීර්ණයේකසළ බැහැර කිරීම ක්‍රමවත් නෑ</topic>
    <author>නිට්ටඹුව සමුහ ජෙනට් ජයසිංහ</author>
    <content>ගම්පහ මහ නගර සභාව විසින් කසළ කළමනාකරණය සඳහා අවශ්‍ය සියලු පහසුකම් සපයා තිබියදීත් අවට ජනතාවගේ අවිධිමත් ඇවතුම් පැවතුම් නිසා අද ගම්පහ පොලිස් නිල නිවාස සංකීර්ණ භුමිය ඩෙංගු මදුරුවන්, මැස්සන්, කෝදුරුවන් වැනි රෝග වාහකයන් බෝකරන තෝතැන්නක් වී තිබේ.භූමිය වටා ඇති අප ජලය පිරුණු කාණු තැන තැන ගොඩ ගසන ලද කුණු කසළ සහ ගණ කැලෑව නිසා මේ භූමිය දැඩිලෙස අපිරිසිදු වී තිබේ.මේ නිවාස සංකීර්ණයේ 150 කට අධික පවුල් සාමාජික සංඛ්‍යාවක් වෙසෙති.ඔවුන් අතර කුඩා දරුවෝද වෙති. මෙහි කසළ කළමනාකරණය සඳහා ගම්පහ - මහ නගර සභාව මගින් සම්පත් පියසක් ලබා දී ඇතත් එය ප්‍රයෝජනයට නොගන්නා නිවැසියන් නගර සභාවේ කුණු ට්‍රැක්ටරය පැමිණෙන තෙක් අනාරක්ෂිත ලෙස තැන තැන කුණු කසළ ගොඩගසා තිබීම නිසා සතුන් ඒවා ඇද භූමිය පුරා විසුරුවා හරිති. තමන්ගේ නිවාස ඉදිරිපිට කාණු ගොඩවී ජලය බැසයාම අවහිර වී ඇතත් ඒවා පිරිසුදුකර ගැනීම සඳහා නිවැසියන්ගේ අවධානය යොමු නොවෙති.මේ පිළිබඳව ගම්පහ මුලස්ථාන ප්‍රධාන පොලිස් පරීක්ෂක එස්. ඒ. ප්‍රභාත් දයානන්ද මහතා මෙසේ කීය.පොලිස් නිල නිවාස සංකීර්ණය අවට භුමි භාගය සෞඛ්‍ය ආරක්ෂිතව පවත්වා ගෙනයාම සඳහා වෙනම නිලධාරියකු සහ කම්කරුවන් යොදවා තිබෙනවා. ගම්පහ නගර සභාවෙන් අවශ්‍ය පහසුකම් ලබා දී තිබෙනවා. නමුත් මහජනතාවට අවවාද හා උපදෙස් ලබාදෙන පොලිස් නිලධාරීන් තමා පදිංචි ස්ථානය අවට සෞඛ්‍යාරක්ෂිතව පවත්වා ගෙන යාමට මෙයට වඩා අවධානය යොමු කළ යුතුයි.  .</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>17</day>
    </date>
    <link>http://www.dinamina.lk/2011/06/17/_art.asp?fn=r1106174</link>
    <topic>නෑබොඩ ක්ලෝඩන් වතුයාය අසලගල් කොරියෙන් අවට ජනතාවට ගැටලු</topic>
    <author>කළුතර සමූහ</author>
    <content>කළුතර නෑබොඩ ක්ලෝඩන් වතුයාය අද්දර වෙල්ලතේ ග්‍රාම සේවා වසමට මායිම් වන ස්ථානයේ ඇති ගල් කොරිය නිසා අවට නිවැසියෝ ගැටලු රැසකට මුහුණ දී සිටිති.මෙය මීට වසර හතළිහකට පමණ පෙරදී ආරම්භ කළ විටදී එමගින් සිදුවෙන හානිය පෙන්වා දීමෙන් පසු එහි කටයුතු ඇන හිටියේ ය. නමුත් දැනට සති කීපයකට උඩදී වෙනත් පුද්ගලයකු විසින් රහසිගතව මේ ගල්වළේ වැඩ ආරම්භ කර ඇතැයි පැවසේ. එහි පළමු වැනි ගල් වෙඩිල්ලෙන්ම අවට නිවාස කීපයකට හානි සිදුවීම නිසා නිවැසියෝ කලබලයට පත්ව ග්‍රාම සේවා නිලධාරි හා පොලිසියට දැනුම් දී තිබේ. ක්ලෝඩන් වතු පාලක (කළමනාකරු) ඇතුළු සෙසු පාලකවරු ද මෙයට විරෝධය පළකර තිබේ.මෙහි වැඩ යළි ආරම්භ කිරීම සම්බන්ධයෙන් අදාළ පුද්ගලයා වගකිව යුතු කිසි අයකුටත් ඒ ගැන දැනුම් දී නැති බවද කියති.ඉතාමත් නොසැලකිලිමත් ලෙස ගල්බෝර ගසා වෙඩි සවිකර පත්තු කරන බෙහෙත් නූල අනාරක්ෂිතව තිබෙන බැවින් එමඟින් සිදුවිය හැකි හානිය ගැන ප්‍රදේශවාසීහු බිය පළකර සිටිති.ගල් කොරිය අවට ළිංවලින් දිය නෑමට යන එන කාන්තාවෝ මේ වෙඩි හඩවලින් කම්පා වී සිටිති. එසේම කුඩා දරුවන් ක්‍රීඩා කරන සෙල්ලම් පිටිය මීටර් කීපයකට නුදුරින් පිහිටා ඇත. මේ ගල් කොරියට මිටර් 135 – 150 ක් පමණ නුදුරින් පිහිටා ඇති විජය කුමාරතුංග මහතාගේ නිවසේ වහලයට ගල්වෙඩි පත්තු කිරීමෙන් ඇද වැටුණ ගල් කුට්ටියක් නිසා විශාල හානි සිදු වී තිබේ.එබැවින් මේ ව්‍යසනය නවත්වන්න පියවර ගන්නැයි අවට ප්‍රදේශවාසීහු බලධාරීන්ගෙන් ඉල්ලා සිටිති.  .</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>17</day>
    </date>
    <link>http://www.dinamina.lk/2011/06/17/_art.asp?fn=r1106175</link>
    <topic>පාලින්දනුවර සමෘද්ධි කලාප තුනකසංස්කෘතික බල මණ්ඩල</topic>
    <author>පාලින්දනුවර විශේෂ මාකෙලියේ සේන</author>
    <content>දේශීය සංස්කෘතිය නගා සිටුවාලමින් සාරධර්මවලින් පිරිපුන් ජන සමාජයක් ගොඩ නැගීමේ පරමාර්ථය මුදුන් පත් කර ලීමේ අරමුණින් සංස්කෘතික කටයුතු දෙපාර්තමේන්තුව මගින් සමෘද්ධි කලාප මට්ටමින් ක්‍රියාත්මක කරන සංස්කෘතික බල මණ්ඩල පිහිටුවීමට කටයුතු කර ගෙන යන බව පාලින්දනුවර සංස්කෘතික නිලධාරී ජේ. ඩී. ජනක මහතා පවසයි.ඒ අනුව පාලින්දනුවර ප්‍රාදේශීය මහ ලේකම් කොට්ඨාසයේ පැලෑඳ මොරපිටිය හා බෙල්ලන සමෘද්ධි කලාපවල සංස්කෘතික බල මණ්ඩල තුනක් පිහිටුවීමට කටයුතු කෙරේ.ප්‍රාදේශීය මහලේකම් කොට්ඨාස මට්ටමින් මෙතෙක් පැවැති සංස්කෘතික බල මණ්ඩල ක්‍රමය පුළුල් කර ග්‍රාමීය මට්ටමින් ක්‍රියාත්මක කරන මේ වැඩපිළිවෙළ ආගමික සිද්ධස්ථාන පාසල් දහම් පාසල් කලායතන හා සියලු ස්වේච්ඡා සංවිධානවල නියෝජිතයන් සියලු කලාකරුවන් හා රජයේ නිලධාරීන්ද සම්බන්ධ කර ගෙන මෙම සංස්කෘතික බල මණ්ඩල ආරම්භ කෙරේ..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>17</day>
    </date>
    <link>http://www.dinamina.lk/2011/06/17/_art.asp?fn=r1106177</link>
    <topic>මාවනැල්ල පිටිහුම විනෝද මාලා ක්‍රීඩා උත්සවයේ‘රජ බඩා’</topic>
    <author>මාවනැල්ල විශේෂ යු. ආර්. ඒ. බණ්ඩාර</author>
    <content>පිටිහුම ශ්‍රී රෝහණ ක්‍රීඩා සමාජය මගින් වාර්ෂිකව පවත්වනු ලබන විනෝදමාලා ක්‍රීඩා උත්සවයේදී අපූරු තරගයක් පැවැත්විණි.මෙම ක්‍රීඩා උත්සවයේදී වැඩිහිටි තරග මාලාවේ රජ බඩා තේරීමේ තරගය විශේෂ ස්ථානයක් ගත්තේය.මේ සඳහා ප්‍රදේශයේ විශාල පිරිසක් සහභාගි වූහ.එහිදී පිටිහුම වනරක්ෂණ දෙපාර්තමේන්තු කාර්යාලයේ සේවක නාමල් හඳගම මහතා ප්‍රදේශයේ හොඳම රජ බඩා ලෙස ජයග්‍රහණය කළේය.    .</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>17</day>
    </date>
    <link>http://www.dinamina.lk/2011/06/17/_art.asp?fn=r1106179</link>
    <topic>ඉංගිරිය පිටකොටුව මාර්ගයේකඳනපිටිය බෝක්කුව පිළිසකර කර නෑ</topic>
    <author>ඉංගිරිය විශේෂ - කේ. ටී. ඩී. දර්ශන</author>
    <content>ඉංගිරිය පිටකොටුව මාර්ග අංක 125 බස් මාර්ගයේ කඳනපිටිය බෝක්කුව නිසි පරිදි පිළිසකර නොකිරීම හේතුවෙන් මගීහු අසීරුවට පත්ව සිටිති.මේ ස්ථානය අවට ප්‍රදේශයද සෝදා පාලුවට ලක්ව ඇති අතර මාර්ගයද අබලන්වී පවතී. එම නිසා මෙහි ගමන් ගන්නා වූ රථ වාහනවල වේගය පාලනය කරලීමට වසර ගණනාවක සිට වේග පාලන ගැටිති පමණක් යොදා ඇත.මීට වසරකට පමණ පෙර මේ ස්ථානය පිළිසකර කිරීමට ඉතා විශාල ප්‍රමාණයේ යෝධ කොන්ක්‍රීට් බෝක්කු කිහිපයක්ම ගෙනවිත් දමා ඇතත් එම ස්ථානයේ කිසිදු පිළිසකර කිරීමක් කර නැත. එම කොන්ක්‍රීට් බෝක්කුද භාවිත නොකර ගෙනවිත් දැමූ ආකාරයටම එලෙසින්ම මාර්ගය ආසන්නයේ ප්‍රචාරක දැන්වීම් ඇලවීමට පමණක් භාවිත වේ.  .</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>17</day>
    </date>
    <link>http://www.dinamina.lk/2011/06/17/_art.asp?fn=s1106171</link>
    <topic>තෙවන ටෙස්ට් තරගයට වර්ෂාවෙන් බාධා</topic>
    <author/>
    <content>සංචාරක ශ්‍රී ලංකා පිල සමග එංගලන්ත පිල සහභාගිවන තෙවන සහ අවසන් ටෙස්ට් තරගයේ පළමු දිනයේදී පළමුව පන්දුවට පහර දුන් ශ්‍රී ලංකා පිල (පුවත්පත මුද්‍රණයට වන විට) ඕවර 38 කදි කඩුලු 4ක් දැවී ලකුණු 80ක් රැස් කරගෙන සිටියේය.සවුත්ඇම්ප්ටන් හි දී පැවැති මේ තරගයේ කාසියේ වාසිය දිනූ එංගලන්ත නායක ඇන්ඩෲ ස්ට්‍රාවුස් පළමුව පන්දුවට පහරදීමේ අවස්ථාව ශ්‍රී ලංකාවට ලබා දුන් අතර වර්ෂාවෙන් බාධා ඇති වීම මත තරගය විටින් විට නතර කරන ලදී.ආරම්භක පිතිකරු යුගලය ලෙස පිටියට පිවිසි ළහිරු තිරිමාන්න හා තරංග පරණවිතානට ලකුණු අතරට පැමිණිමට එංගලන්ත පන්දු යවන්නන්ගෙන් අවස්ථාවක් නොලැබුණි. තම මංගල ටෙස්ට් තරගයට සහභාගි වෙමින් ලකුණු 10ක් ලබා සිටි ළහිරු තිරිමාන්න ජේම්ස් ඇන්ඩර්සන්ගේ පන්දුවකට ඇන්ඩෲ ස්ට්‍රාවුස්ගේ අතට උඩපන්දුවක් ලබා දෙමින් දැවී ගියේ මුළු ලකුණු 23ක් ව පැවතියදීය. තරංග පරණවිතාන ලකුණු 11ක් ලබා සිටියදී කඩුල්ල මුවා කිරීමේ වරදට හසු කරගැනීමට ක්‍රිස් ටෙම්ලට් ට හැකි වූයේ ද මුළු ලකුණු 23ක් ව තිබියදීය.නායක කුමාර් සංගක්කාර ලකුණු 2ක් ලබා සිටියදී ජේම්ස් ඇන්ඩර්සන්ගේ පන්දුවකට කඩුලු රකින ක්‍රීඩක මැට් ප්‍රියර් අතට උඩ පන්දුවක් ලබා දෙමින් දැවී ගියේය. මහේල ජයවර්ධන ලකුණු 4ක් ලබා සිටියදී ටෙම්ලට්ගේ පන්දුවකට කඩුලු රකින ක්‍රීඩක මැට් ප්‍රයර් අතට උඩ පන්දුවක් ලබා දෙමින් දැවී ගියේය. නොදැවී පන්දුවට පහර දෙන තිලාන් සමරවීර ලකුණු 24ක් හා ප්‍රසන්න ජයවර්ධන නොදැවී ලකුණු 9ක්රැස් කරගෙන සිටියේය. අද තරගයේ දෙවැනි දිනයයි..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>17</day>
    </date>
    <link>http://www.dinamina.lk/2011/06/17/_art.asp?fn=s1106172</link>
    <topic>රගර් ක්‍රීඩකයන්ට තහනම් උත්තේජනශරීරගත වුණේ ශක්තිජනක පිටි වර්ගයකින්</topic>
    <author>ප්‍රින්ස් ගුණසේකර</author>
    <content>තහනම් ශරීර උත්තේජන චෝදනා එල්ල වූ ශ්‍රී ලංකා පිලේ රගර් ක්‍රීඩකයන් තිදෙනාට තහනම් උත්තේජන ශරීරගත කිරීමට උපදෙස් දුන් පුද්ගලයන් කැඳවා සිදුකිරීමට නියමිත වූ පරීක්‍ෂණය ලබන බදාදා දක්වා කල් දමා ඇත.ලබන සඳුදා පැවැත්වීමට කලින් දින නියම වුව ද හදිසියේම මේ පරීක්‍ෂණය කල් දැමීමට සිදුව ඇතැයි වාර්තා වේ.රගර් ක්‍රීඩකයන් කැඳවා මුලික පරීක්‍ෂණය පසුගියදා සිදු කෙරුණු අතර එහිදී ඔවුන් තහනම් උත්තේජන ශරීර ගතවු ආකාරය ත්‍රිපුද්ගල පරීක්‍ෂණ මණ්ඩලය හමුවේ පාපෝච්චාරණය කර ඇත.තම මිතුරකුගේ උපදෙස් අනුව අතිරේක පෝෂණයක් ලෙස පිටි වර්ගයක් තරගයට පෙර පානය කළ බව ක්‍රීඩකයන් තිදෙනා පවසා තිබේ.එම පිටි වර්ගය ඉතා ඉහළ මිලක් ගෙවා ලබාගෙන ඇති අතර එයින් ශරීරයට අමතර ශක්තියක් එක්වේ.කෙසේ වුවද මේ අමතර ශක්තිජනක පානයෙන් තනහම් උත්තේජන ශරීරගත වන බවක් දැන නොසිටි බව ක්‍රීඩකයන් තිදෙනා පවසා ඇත.දැන හෝ නොදැන තහනම් උත්තේජන ශරීරගතවීම මගින් භයානක ප්‍රතිඵල ඇතිවන බව සියලු ක්‍රීඩකයන් පුහුණුකරුවන් ඇතුලු ක්‍රීීඩා සංගම් දැනුවත් කර තිබියදී මිතුරකුගේ උපදෙස් මත අතිරේක පෝෂණ ලබාගැනීම අනුමත කළ නොහැකි බව ජාතික ක්‍රීඩා වෛද්‍ය ඒකකයේ ප්‍රකාශකයකු ‘දිනමිණ’ට පැවැසීය.ක්‍රීඩකයන් තිදෙනාට අතිරේක පෝෂණ දුන් පුද්ගලයා එය ලබාදුන්නේ කුමන අරමුණකින්ද යන්න ගැඹුරින් අධ්‍යයනය කරන බව එම ප්‍රකාශකයා වැඩිදුරටත් පැවැසීය.තහනම් උත්තේජන සිද්ධියකදී ක්‍රීඩකයාට හෝ පුහුණුකරුට දඬුවමක් ලබා දිය හැකි වුව ද ක්‍රීඩාවට සම්බන්ධ නැති පිටස්තර පුද්ගලයකුට දඬුවම් නියම කිරීම අසීරු බව එම ප්‍රකාශකයා පැවැසීය.එවැනි අවස්ථාවකදී ක්‍රීඩාවට හානිකර ලෙස හිතාමතා කටයුතු කිරීම පිළිබඳ රහස් පොලිසියට පැමිණිලි කොට ඉදිරි නීතිමය ක්‍රියාමාර්ග ගතහැකි බව එම ප්‍රකාශකයා වැඩිදුරටත් පැවැසීය.රගර් ක්‍රීඩකයන් තිදෙනා තහනම් උත්තේජන ගැනීම පිළිබඳ පරීක්‍ෂණය ෂ;ශ්ෂඥ වෛද්‍යවරුන් වන මයියා ගුණසේකර, අර්ජුන ද සිල්වා යන මහත්වරු හා මහාචාර්ය රෝහිනී ප්‍රනාන්දුපුල්්ලේ මහත්මිය විසින් මෙහෙයවනු ලබති.ජාතික තහනම් උත්තේජන කමිටු සභාපති විශේෂඥ වෛද්‍ය ගීතාංජන මෙන්ඩිස් මහතා පත් කළ මේ ත්‍රිපුද්ගල කමිටුවට අමතරව ජාත්‍යන්තර රගර් සම්මේලනයද ක්‍රීඩකයන් තිදෙනාට එරෙහිව පරීක්‍ෂණයක් පැවැත්වීමට නියමිතය..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>17</day>
    </date>
    <link>http://www.dinamina.lk/2011/06/17/_art.asp?fn=s1106173</link>
    <topic>‘ඉංග්‍රීසි මුරලි’ටත් චෝදනා</topic>
    <author>ලන්ඩන් (ඒ.එෆ්.පී)</author>
    <content>වෝවික්ෂයර් පිලේ පිට දඟපන්දු යවන්නා වන මොරිස් හෝම්ස්ගේ පන්දු යැවීමේ ඉරියව් සැක සහිත බවට එංගලන්ත ක්‍රිකට් පාලක මණ්ඩලයට වාර්තාවක් ලැබී ඇතැයි ක්‍රීඩා බලධාරීන් ප්‍රකාශ කළහ.ශ්‍රී ලංකාවේ හිටපු ශ්‍රේෂ්ඨ දඟ පන්දු යවන්නා වන මුත්තයියා මුරලිදරන්ට සමාන ඉරියව් සහිත බැවින් ‘ඉංග්‍රීසි මුරලි’ යන අනවර්ථ නාමයෙන් 21 හැවිරිදි මේ පන්දු යවන්නා හඳුන්වනු ලබයි.පසුගිය මාසයේ හෝම්ස් සහභාගි වූ තරගවල දී යවනු ලැබූ දුස්රා සහ ගුග්ලි පන්දු ප්‍රධාන වශයෙන් සැකයට තුඩුදුන් බවට එම තරගයේ විනිසුරුවන් විසින් පැමිණිලි කර ඇත.කෙසේ වූවද ඔහුගේ පන්දු යැවීමේ ඉරියව් පිළිබඳව තීරණයක් ගන්නා තුරු ඔහුට වෝවික්ෂයර් පිල වෙනුවෙන් ක්‍රීඩා කළ හැකිය..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>17</day>
    </date>
    <link>http://www.dinamina.lk/2011/06/17/_art.asp?fn=s1106174</link>
    <topic>සී.ආර්-නාවික තරගය හෙට</topic>
    <author>ෆවුස් මොහොමඩ්</author>
    <content>මෙරට රගර් තරග බිමේ ප්‍රබලතම කණ්ඩායම් 2ක් වන සී.ආර් සහ නාවික හමුදා පිල අතර හෙට (18) ලොන්ඩන් පෙදෙසේ පැවැත්වෙන තරගයෙන් අන්තර් සමාජ ‘ඒ’ කොටසේ කැල්ටෙක්ස් ලීග් රගර් තරගාවලියේ තුන්වැනි සතියේ තරග වටය ආරම්භ වීමට නියමිතය.පසුගිය සති 2 තුළ පැවැති තරග වලදී යුද හමුදාව ලකුණු 12-5 ක් වශයෙන් ද ගුවන් හමුදාව ලකුණු 19-8 ක් ලෙස ද පරාජයට පත් කරමින් අපරාජිත කණ්ඩායමක් ලෙස නාවික හමුදාව හෙට තරග බිමට පිවිසෙයි.පළමු සතියේ දී සී.එච්. පිල ලකුණු 14 – 8 ක් ලෙස පරාජය කළ ද දෙවැනි සතියේ තරග වටයේ දී ලකුණු 10 – 11 ක් ලෙස පොලිස් පිල ඉදිරියේ පරාජය වීමට සී.ආර් පිලට සිදුවිය.එබැවින් බිඳ වැටුණු සිය ආධිපත්‍ය හෙට පැවැත්වෙන තරගයේ දී යළි ගොඩ නගා ගැනීමට පසුගිය වසරේ අනු සූරයන් වූ සී. ආර්. පිල උත්සාහ ගනු නොඅනුමාන ය. නාවික හමුදාව ද සිය අපරාජිත බව තව දුරටත් රැක ගැනීමේ අදිටනින් හෙට තරගයේ දී ද ප්‍රතිවාදීන්ට ප්‍රබල තරගයක් දෙනු ඇත.කැල්ටෙක්ස් කුසලාන ඉතිහාසයේ සූරයන් ලෙස දීර්ඝ කාලපරිච්ඡේදයක් තිස්සේ ආධිපත්‍ය පතුරමින් සිටින මහනුවර ක්‍රීඩා සමාජය අනිද්දා (19) යුද හමුදාව සමඟ නිත්තවෙල දී තරග වැදීමට නියමිතය. පසුගිය සති දෙකෙහි දී හැව්ලොක්ස් පිල ලකුණු 18 – 13 ක් වශයෙන් ද, සී.එච් පිල ලකුණු 41 – 19 ක් වශයෙන් ද පරාජය කිරීමට මහනුවර පිල සමත් විය.පසුගිය සතියේ දී සී. ආර්. පිල පරදවමින් කැල්ටෙක්ස් රගර් තරග බිමේ පෙරලිකාර කණ්ඩායම බවට පත් වූ පොලිස් පිල, සී. එච්. පිල සමඟ මෙට්ලන්ඩ් පිටියේ දී අනිද්දා තරග කිරීමට නියමිතය.ගුවන් හමුදාව සහ හැව්ලොක්ස් පිල අතර තරගය ද අනිද්දා හැව්ලොක්ස් පිටියේ දී පැවැත්වේ..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>17</day>
    </date>
    <link>http://www.dinamina.lk/2011/06/17/_art.asp?fn=s1106175</link>
    <topic>සෙරීනා පරදී</topic>
    <author>ඊස්ට්බෝර්න් (ඒ.එෆ්.පී)</author>
    <content>ආබාධයකට ලක්වීමේ හේතුවෙන් වසරක කාලයක් ටෙනිස් පිටියෙන් ඈත්වී සිටි සුපිරි ක්‍රීඩිකා සෙරීනා විලියම්ස් යළි ටෙනිස් පිටියට අවතීර්ණ වෙමින් ඒ.ටී.පී. මාර්ස්ටර්ස් ටෙනිස් තරගාවලියේ පළමු වටයේ තරගය ජය ගනු ලැබූව ද දෙවැනි වටයේ දී රුසියාවේ වීරා වොනරීවාට පරාජයවී තරගාවලියෙන් ඉවත්වූවාය.අමෙරිකානු ඩොලර් මිලියන 1.3ක ජය මල්ලක් හිමි කරදෙන ඊස්ට්බෝර්න් ටෙනිස් තරගාවලියේ දෙවැනි වටයේ දී සෙරීනා පරාජය වූයේ 3-6ක්, 7- 6ක් සහ 7-5ක් වශයෙනි.පසුගිය වසරේ විම්බල්ඩන් කිරුළ දිනාගැනීමෙන් පසුව සෙරීනා ටෙනිස් පිටියෙන් ඈත්වී සිටියේ අවන්හලක දී වීදුරු කැබැල්ලකට ඇගේ දකුණු පාදයේ යටිපතුල බරපතල ලෙස කැපී යාමේ හේතුවෙනි.ඉන් අනතුරුව ඇය ශල්‍යකර්ම දෙකකට භාජනය වූ අතර පසුගිය පෙබරවාරියේ ඇගේ පෙනහලුවල සිරවී තිබූ ලේ කැටියක් ඉවත්කිරීමේ හදිසි ශල්‍යකර්මයකට ද මුහුණ දුන්නාය.පසුගිය වසර දෙක තුලදීම විම්බල්ඩන් ටෙනිස් කිරුළ දිනූ සෙරීනා මෙවර ද සිය කිරුළ රැකගැනීමේ අදිටනින් පසුවන්නීය.කලක් ජගත් ටෙනිස් ශ්‍රේණිගත කිරීම්වල අංක 1 ස්ථානයේ පසුවූ සෙරීනා 13 වතාවකදීම ග්‍රෑන්ඩ් ස්ලෑම් ටෙනිස් සූරතා දිනා ඇති අතර ඊට විම්බල්ඩන් සූරතා 4ක් ද ඇතුලත්ය.වසරක කාලයක් ටෙනිස් පිටියෙන් ඉවත්ව සිටි නිසා ශ්‍රේණිගත කිරීම්වල ඇයට හිමිවූයේ 25 වැනි ස්ථානයයි..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>17</day>
    </date>
    <link>http://www.dinamina.lk/2011/06/17/_art.asp?fn=s1106176</link>
    <topic>බේලිස්ට ඕස්ට්‍රේලියාවේදී නව තනතුරක්</topic>
    <author>සිඩ්නි (ඒ. එෆ්. පී.)</author>
    <content>ශ්‍රී ලංකා ක්‍රිකට් පිලේ හිටපු පුහුණුකරු ට්‍රෙවර් බේලිස් ඕස්ට්‍රේලියාවේ ඕවර විස්සයි 20 දේශීය තරග සඳහා සහභාගි වන සිඩ්නි සික්සර්ස් කණ්ඩායමේ ප්‍රධාන පුහුණුකරු ලෙස පත් කර ඇත.පසුගිය ලෝක කුසලාන තරගාවලිය නිමාවන තුරු ශ්‍රී ලංකා පිලේ ප්‍රධාන පුහුණුකරු ලෙස කටයුතු කළ බේලිස් ඊට පෙර 2005 වසර වනතුරු නිව්සවුත් වේල්ස් කණ්ඩායමේ ප්‍රධාන පුහුණුකරු ලෙස කටයුතු කළේය..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>17</day>
    </date>
    <link>http://www.dinamina.lk/2011/06/17/_art.asp?fn=s1106177</link>
    <topic>තහනමට ලක්වූ මෙක්සිකෝ පාපන්දු ක්‍රීඩකයෝ‘බී’ වාර්තාවක් ඉල්ලති</topic>
    <author>පැරිසිය (ඒ. එෆ්. පී)</author>
    <content>තහනම් උත්තේජක චෝදනා හේතුවෙන් තරග තහනමකට හසුවූ මෙක්සිකෝවේ පාපන්දු ක්‍රීඩකයන් පස්දෙනා සිය මූත්‍රා සාම්පලවල ‘බී’ වාර්තාවක් ඉල්ලා ඇතැයි එරට පාපන්දු සම්මේලනය නිවේදනය කළේය.පසුගිය මාසයේ පුහුණු කඳවුරකදී සිදු කරනු ලැබූ එම ක්‍රීඩකයන් පස්දෙනාගේ තහනම් උත්තේජන පරීක්‍ෂණ මඟින් ඔවුන් වැරැදිකරුවන් බව තහවුරු වී තිබිණි.දැල් රකින ක්‍රීඩක ගුයිලමෝ ඔචෝආ, ආරක්‍ෂක පෙළ ක්‍රීඩකයන් වන ෆ‍්‍රැන්සිස්කෝ රොඩ්‍රිගස් සහ එඩ්ගාර් ඩුයුනස්, මැදපෙළ ක්‍රීඩකයන් වන අන්තෝනියෝ නෙල්සන් සහ ක්‍රිස්ටියන් බර්මුඩෙස් මෙසේ තහනමට ලක්වූ ක්‍රීඩකයන් වෙති..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>17</day>
    </date>
    <link>http://www.dinamina.lk/2011/06/17/_art.asp?fn=s1106178</link>
    <topic>අෆ්රිඩි නඩුව ඉල්ලා අස් කර ගනී</topic>
    <author/>
    <content>නායකත්වයෙන් ඉවත් කිරීමේ හේතුවෙන් ක්‍රීඩාවෙන් සමුගත් පාකිස්තානයේ ෂහීඩ් අෆ්රිඩිට එරට ක්‍රිකට් පාලක මණ්ඩලය විසින් පනවනුලැබූ විදේශීය රටවල් වල ක්‍රීඩා කිරීමේ තහනමට එරෙහිව අෆ්රිඩි උසාවියේ ගොනු කළ නඩුව පෙරේදා ඉවත් කර ගත්තේය.ඒ දෙපාර්ශවය අතර පැවැති සාකච්ඡාවකින් පසුව අෆ්රිඩිට විදේශීය රටවල ක්‍රීඩා කිරීමට පාකිස්තාන ක්‍රිකට් පාලක මණ්ඩලය අවසරය ලබාදීමට තීරණය කළ බැවිනි.ඒ අනුව එංගලන්ත ප්‍රාන්ත තරග බිමේ ඕවර විස්සයි 20 තරගාවලියට මෙන්ම ශ්‍රී ලංකාවේ පැවැත්වෙන අන්තර් පළාත් විස්සයි 20 තරගාවලියටද ඔහුට ක්‍රීඩා කිරීමට අවස්ථාව උදා වනු ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>17</day>
    </date>
    <link>http://www.dinamina.lk/2011/06/17/_art.asp?fn=s1106179</link>
    <topic>ජනසතු සේවා ක්‍රිකට් සූරතාව ලංකා සෝල්ට් පිලට</topic>
    <author/>
    <content>ජනසතු සේවා ක්‍රිකට් සංගමය සංවිධානය කළ 2010/2011 ජනසතු සේවා ක්‍රිකට් තරගාවලියේ පළමු කාණ්ඩයේ අවසන් තරගයේදී මහජන බැංකු පිල ලකුණු 39කින් පරාජය කරමින් සූරතාව දිනා ගැනීමට ලංකා සෝල්ට් පිල සමත් විය.නාරාහේන්පිට ශාලිකා ක්‍රීඩාංගණයේදී පසුගියදා පැවැති මේ තරගයේ ප්‍රථමයෙන් පන්දුවට පහරදුන් ලංකා සෝල්ට් පිල පන්දු වාර 25 තුළදී කඩුලු 9ක් දැවී ලකුණු 142ක් ලබා ගත්තේය.ශිහාන් සිංහවංශ ලකුණු 50ක් ද, බී.ආර්.ටී. කාමිල් ලකුණු 28ක් ද, එම්.ජේ.එම්. සේනානායක ලකුණු 23ක් ද රැස් කළහ.පිළිතුරු ඉනිම ක්‍රීඩා කළ මහජන බැංකු පිලට සියලු දෙනා දැවී ලබා ගත හැකි වූයේ ලකුණු 103ක් පමණි. සංජීව ලකුණු 14ක් ලබා ගත් අතර පන්දු යැවීමේදී ශිහාන් සිංහවංශ ලකුණු 7කට කඩුලු 3ක් ද, ආර්.එම්. ඩීන් ලකුණු 14කට කඩුලු 2ක් ද, එච්.ජේ.එස්. අක්රම් ලකුණු 20කට කඩුලු 2ක් ද දවා ගත්හ.  .</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>17</day>
    </date>
    <link>http://www.dinamina.lk/2011/06/17/_art.asp?fn=s11061710</link>
    <topic>මීගමුව දොන්බොස්කෝ පිල එෆ්.ඒ. අවසන් තරගයට</topic>
    <author/>
    <content>හොල්සිම් එෆ්.ඒ. කුසලාන අවසන් තරගයට දොන් බොස්කෝ ක්‍රීඩා සමාජය සුදුසුකම් ලබා ගත්තේය.මාතර උයන්වත්ත ක්‍රීඩා පිටියේදී ඊයේ (16) පැවැති දොන් බොස්කෝ - සිවිල් ආරක්ෂක අතර තරගයෙන් ගෝල් 3-2ක ජයක් දොන් බොස්කෝ පිලට හිමිවිය.තරගයේ නියමිත කාලයේදී දෙපිලම ගෝල් වාර්තා නොකළ හෙයින් දඩුවම් පහර මගින් ජයග්‍රහණය තීරණය කෙරුණි.මේ අනුව දොන් බොස්කෝ හා යුද හමුදාව අතර අවසන් මහා තරගය කොළඹදී පැවැත්වීමට නියමිතය.පළමු අවසන් පූර්ව තරගයෙන් යුද හමුදාව ගෝල් 5-0කින් ජය ගෙන අවසන් තරගයට සුදුසුකම් ලබා ගත්තේය. යාපනය සාන්ත ජෝන් විදුහල් ක්‍රීඩාංගණයේ පැවැති එම තරගයේදී යුද හමුදාව වෙතින් පොලිස් පිල පරාජයට පත්විය..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>17</day>
    </date>
    <link>http://www.dinamina.lk/2011/06/17/_art.asp?fn=s11061711</link>
    <topic>යෞවන කබඩි තරග 18-19 දිනවලදී</topic>
    <author>මහරගම විශේෂ</author>
    <content>ජාතික තරුණසේවා සභාව මෙහෙයවනු ලබන 23 වන ජාතික යෞවන ක්‍රීඩා උළෙල 2011 හා සමගාමීව පැවැත්වෙන ජාතික මට්ටමේ කණ්ඩායම් තරග මාලාවේ කබඩි පිරිමි හා කාන්තා ක්‍රීඩාවේ තරග මේ මස 18 හා 19 යන දිනවල මාතර කොටුව ක්‍රීඩාංගණයේදී පැවැත්වේ. කාන්තා කණ්ඩායම් 52ක් හා පිරිමි කණ්ඩායම් 52ක් තරගාවලියට සහභාගිවෙති. මෙම තරගාවලියේ ජයග්‍රාහක ජයග්‍රාහිකාවන්ට ජය සංකේත හා ත්‍යාග පිරිනැමීම ඔක්තෝබර් මාසයේ මාතර, දික්වැල්ල, විජිත මැදි විදුහල් ක්‍රීඩාංගණයේදී පැවැත්වේ..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>17</day>
    </date>
    <link>http://www.dinamina.lk/2011/06/17/_art.asp?fn=f1106171</link>
    <topic>කප්පම් සෙල්ලම්මාත් එක්ක බෑ</topic>
    <author>සාකච්ඡා කෙළේ චතුරිකා ගමගේ</author>
    <content>පෞද්ගලික ප්‍රවාහන සේවා අමාත්‍යාංශය මඟින්, පෞද්ගලික මගී ප්‍රවාහන සේවාව විධිමත් කිරීම සඳහා ප්‍රායෝගිකව යොදාගත හැකි ජාතික ප්‍රතිපත්තියක් සකස් කර තිබේ. පෞද්ගලික ප්‍රවාහන සේවා අමාත්‍ය සී.බී.රත්නායක මහතා සමඟ ඒ පිළිබඳ සිදු කළ සාකච්ඡාවකි මේ.* මීට පෙර අපේ රටේ පෞද්ගලික බස් සමාගම් ක්‍රියාත්මක වුවත් ඒවාට ජාතික ප්‍රතිපත්තියක් තිබුණේ නැහැ. වර්තමානයේ ජාතික ප්‍රතිපත්තියක අවශ්‍යතාව මතු වුණේ කොහොමද?ඉස්සර බස් සමාගම් තිබුණා. නමුත් 1958 දී පමණ බස් සමාගම්වල තිබුණු අසාධාරණ අකටයුතුකම් වගේම මගීන්ට දුන්නු හිරිහැර හා වද බන්ධන නිසාම ජනසතු සේවා ප්‍රවාහන පද්ධතියක් ලබා දෙන්න කියලා රටේ ජනතාව ඉල්ලුවා. එවකට පංචමහා බලවේගයත් සමඟ දිවංගත එස්.ඩබ්ලිව්.ආර්.ඩී. බණ්ඩාරනායක මහතාගේ නායකත්වයෙන් යුතු ආණ්ඩුව ප්‍රායෝගික ආණ්ඩුවක් ලෙස බස් ජනසතු කළා. ඒ ජනසතු කිරීමෙන් පසු ලංගමය බිහිවුණා. නමුත් අනාගත දැක්මක් ජාතික ප්‍රතිපත්තියක් නැතිකම හේතුවෙන් සහ දේශපාලනඥයන් ඡන්දය ලබා ගැනීමේ අභිලාෂයෙන් හිතුමතේ රැකියා ලබා දීමෙන් එහි පාලන තන්ත්‍රයේ සහ සේවක අතිරික්තය තුළ ඝට්ඨන ඇතිවුණා. එදා නාස්තිය, පාඩුව සහ අවිධිමත් සැලැස්ම හේතුකොටගෙන ලංගම යම් මට්ටමක ආදායම් නොලබන කර්මාන්තයක් බවට පත්වුණා. ඒ නිසා ලංගමය සමාගම් බවට පත් වී පෞද්ගලික බස් සේවාව ව්‍යාප්ත වුණා. එදා ලංගම පිරිහුණේ නිසි ප්‍රතිපත්තියක් නොතිබුණු නිසයි. ඒ වගේම ජාතික ප්‍රතිපත්තියක් නොමැති නිසා අද පෞද්ගලික බස් සේවාවක් පිරිහෙමින් යනවා. ජාතික ප්‍රතිපත්තියක අවශ්‍යතාවය මතු වන්නේ ඒ නිසයි.* ඇතැම් බස් රියදුරන් මාර්ග නීති උල්ලංඝණය කිරීම, බස් රථය තුළ ඔවුන්ගේ ආධිපත්‍යය පැතිරවීමට උත්සහ කිරීම වැනි කරුණු නිසා මඟීන් අසරණ වෙනවා. මෙවැනි තත්ත්වයන් අවම කිරීම සඳහා යම් සැලසුමක් මෙහි අන්තර්ගත වෙනවාද?ඇතැම් කොන්දොස්තරවරුන් ඇඟේ හයිය සහ මැර බලය පාවිච්චි කර මඟීන් තමන්ගේ බස්රථයට නංවා ගන්නවා. මහ හයියෙන් කෑගහලා මඟීන් නංවාගෙන බස් රථය තුළ ඔවුන්ගේ ආධිපත්‍යය පතුරනවා. රියදුරු බස් රථය නවත්තන්නේ ඔහුට අවශ්‍ය ස්ථානයේ පමණයි. මෙවැනි අවස්ථාවලදී මඟීන් අසරණ වුණා. මඟීන්ට මේ පිළිබඳ කතා කරන්න ඉඩක් ලැබුණේ නැහැ. ඒ වගේම ඇතැම් අවස්ථාවලදී බස්රථ රියදුරන් විනයක්, නීතියක් සලකන්නේ නැතුව කටයුතු කරනවා, මේ නිසා දැන් සමාජයේ මහා ව්‍යාකූලත්වයක් ඇතිවෙලා තිබෙනවා. සුළු ලාබයක් වෙනුවෙන් මේ වනවිට ජීවිත කීපයක් අහිමි වෙන්න ඇද්ද? මේ නිසා මෙම තත්ත්වය වෙනස් කිරීමට විධිමත් සැලසුමක් සකස් කරන්න ජනාධිපතිතුමන්ට අවශ්‍ය වුණා. මෙවැනි ප්‍රතිපත්ති ප්‍රකාශනයක් හරහා ඒ සඳහා සැලසුම් ඉදිරිපත් කළේ එහි ප්‍රතිඵලයක් ලෙසයි.* මඟීන්ට මෙන්ම බස්රථ හිමියන්ටත් ඇතැම් අවස්ථාවල අසාධාරණකම් සිදුවෙනවා. ඒ පිළිබඳ කතා කළොත්අපි බස් මඟියා මෙන්ම බස් රථ හිමියනුත් රැකගන්න අවශ්‍යයි. ඇතැම් අවස්ථාවල බස් රථ හිමියන්ටත් අවාසි සිදුවෙනවා. යම් ආර්ථික මට්ටමක සිටින පුද්ගලයෙක් බදු ක්‍රමයට බස් රථයක් අරගෙන රියදුරු කොන්දොස්තරවරු යොදවා බස් රථය ධාවනයට යොදවනවා. නමුත් අද සමාජයේ සිටින විවිධ කප්පම් කල්ලි නිසා ඔවුන්ට වැඩිකාලයක් බස් රථය ධාවනය කරන්නට ලැබෙන්නේ නැහැ. මෙය හොඳ ආදායම් මාර්ගයක් කියලා හිතුවත් ඇතැම් බස් රථ හිමියන්ට බස් රථයක් මිලදී ගැනීමෙන් පසු ඔවුන්ගේ මුළු සේසතම අහිමි වෙනවා. මේ කප්පම්කරුවන් නීතියේ රැහැනට හසුකරගෙන මුලිනුපුටා දැමීමට සියලුම දෙනාගේ සහයෝගය අපිට අවශ්‍යයි.* මෙම නව ප්‍රතිපත්ති ක්‍රියාත්මක කිරීම සඳහා කිසියම් ක්‍රමවේදයක් සකස් කර තිබෙනවා ද?ආණ්ඩුක්‍රම ව්‍යවස්ථාවේ 13 වන වගන්තියත් සමඟ බලය බෙදීම හේතුකොටගෙන ප්‍රවාහන පද්ධතියට ප්‍රවාහන ඇමැතිවරයෙක්, පෞද්ගලික ප්‍රවාහන ඇමැතිවරයෙක්, පළාත් අටකට ප්‍රවාහන ඇමැතිවරු අටදෙනෙක් සහ ලේකම්වරු පත්වෙලා ඉන්නවා. පෞද්ගලික මඟී ප්‍රවාහන සේවයේ දැනට බස් රථ 20,000 ක් පමණ තිබෙනවා. එයින් ජාතික ගමනාගමන කොමිසන් සභාවට අයත් වන්නේ බස් රථ 3100 පමණයි. ඉතිරි සියල්ල අයත් වන්නේ පළාත් සභාවටයි. මේක තනි අතකින් අත්පුඩි ගහන්න බැහැ වගේ වැඩක්. අපි එකම ආණ්ඩුවක පාර්ශ්වකරුවන්. පළාත් සභාව වගේම ගමනාගමන කොමිසන් සභාව වැනි වගකිවයුතු ආයතන එකම අරමුණක ඉන්නවා නම් මේ ප්‍රවාහන පද්ධතිය නිසි මඟට හරවන්න පුළුවන්.* නීතිරීති උල්ලංඝනය කරන ඇතැම් බස් හිමියන් දේශපාලනඥයන්ගේ මුවාවෙන් නීතියේ රැහැනින් නිදහස් වෙනවා. මෙවැනි තත්ත්වයන් පිළිබඳ ඔබේ අදහස කුමක් ද?ඇතැම් බස්රථ හිමියන් දේශපාලනඥයන්ගේ ඡායාරූප බස් රථයේ අලවා ඔවුන්ගේ දේශපාලන සගයන් බව පවසා නීතියේ රැහැනින් රිංගලා බලපත්‍ර ගන්න හදනවා. මේවා ගැන අපි හොයන්න ඕන. කතා කරන්න ඕන. කතා කරලා එම තත්ත්වයන් අවම කරන්න කටයුතු කළ යුතුයි කියලයි මම හිතන්නේ.නීතියෙන් පරිබාහිරව බලපත්‍ර නිකුත් කිරීම නිසා සිදුවන්නේ බස් රථ අතිරික්තයක් ඇතිවීමයි. එවිට ප්‍රවාහන සේවාව තුළ තරගකාරීත්වයක් නිර්මාණය වෙනවා. මැර බලය පාවිච්චි කරමින් ජනතාව පීඩාවට පත් කරන්නේ එවැනි තත්ත්වයක් ඇතිවීම නිසයි. එම නිසා අනවශ්‍ය ආකාරයෙන් බලපත්‍ර නිකුත් කිරීම පිළිබඳ අපි සොයා බලනවා. මෙවැනි ක්‍රියා තුළින් අපි උත්සහ කරන්නේ ඔවුන් නීතිය තුළ රඳවාගැනීමටයි. ඒ සඳහා අණපනත් සංශෝධනය කිරීමටත් අපි බලාපොරොත්තු වෙනවා. මෙහිදී අපි බස් හිමියන්ට හෝ රියදුරන්ට අනවශ්‍ය විදිහට බර පටවන්නේ නැහැ. අපේ මූලිකම අරමුණ වන්නේ ඔවුන් යහමඟට ගැනීමයි. ඒ වගේම නීතියට අනුකූල නොවන පුද්ගලයන් හඳුනාගෙන ඔවුන් සමාජයට ඉදිරිපත් කරන්න කියලා මම සියලුම මාධ්‍යයන්ගෙන්ද ඉල්ලා සිටිනවා. අවනීතියෙන් මාර්ගය තුළ ධාවනය කරන පුද්ගලයන්, මඟීන්ට හිසරදයක් වන ආකාරයට කැසට් යන්ත්‍ර සවිකර ඇති බස් රථ, ටිකට්පත් ලබා නොදෙන සහ මඟීන්ට අසභ්‍ය වචන පාවිච්චි කරන රියැදුරන් සහ කොන්දොස්තරවරු පිළිබඳ තොරතුරු විද්‍යුත් හා මුද්‍රිත මාධ්‍ය මඟින් හෝ රට දැනුවත් කිරීමට කටයුතු කරන්නේ නම් ඉතාමත් හොඳයි.* කිසියම් පිරිසකගෙන් මෙවැනි නීති විරෝධී ක්‍රියාවන් සිදු වුණත් සමස්තයක් ලෙස ගත් කල පෞද්ගලික බස් හිමියන්ගෙන් මෙන්ම රියැදුරු කොන්දොස්තරවරුන්ගෙන් රටේ ප්‍රවාහන සේවයට සේවයක් ඉටුවෙනවා. ඔවුන්ට ඉදිරියේදී යම් සහනයක් ලබාදීමට කටයුතු කරනවාද?ණය වාරික ගෙවීමට , බස් රථ නඩත්තුව, රියැදුරු සහ කොන්දොස්තරවරුන්ට වැටුප් ගෙවීමට වගේම කප්පම් ගෙවීමටත් බස් හිමියාට විශාල මුදලක් වැය කරන්න වෙනවා. මම දන්න විදිහට යාපනය සිට කොළඹ දක්වා ගමන් ගන්නා බස් රථයක් දවසකට කප්පම් ලෙස රුපියල් 2000 ක් දෙන්න ඕනා. ඉතින් දවස් 30 ක් බස් රථය ධාවනය කළහොත් ඔවුන්ට රුපියල් 60000 ක මුදලක් කප්පම් ලෙස ගෙවන්න වෙනවා. ඒ නිසා මේ කප්පම් කල්ලි හඳුනාගෙන කප්පම් ගැනීම් නතර කළහොත් එය බස්හිමියන්ට ලොකු සහනයක් වෙයි. අපි ඒ සඳහා අවධානය යොමු කරනවා වගේම රියදුරු, කොන්දොස්තරවරුන්ට ETF, EPF සහ විශ්‍රාම වැටුපක් හඳුන්වා දෙන්නත් බලාපොරොත්තු වෙනවා. ලෝකයේ අනෙකුත් රටවල රියදුරන්ට අභිමානයෙන් තම රැකියාව කළ හැකි මට්ටමක් තිබෙනවා. නමුත් අපේ රටේ එය ඊට වඩා හාත්පසින් වෙනස්. බස් රථ රියදුරා කියන තනතුරට අපේ රටේ සැලකිල්ලක් නැහැ. එය එම වෘත්තියේ නියැලෙන්නන්ට වගේම ඔවුන්ගේ පවුල්වල උදවියටත් බලපාන තත්ත්වයක් වෙලා තිබෙනවා. එම නිසා අපි ඔවුන්ව අභිමානවත් තැනකට ගේන්න අවශ්‍ය පසුබිම සකස් කරනවා.* බස් ගාස්තු වැඩිවීමත් පිළිබඳ ප්‍රචාරයකුත් මේ දිනවල පැතිරෙනවා. ඇත්තටම එවැනි සංශෝධනයක් ඉදිරියේදී සිදු කෙරෙනවාද?පසුගිය වසර දෙකක කාල පරිච්ජේදය තුළ බස් ගාස්තු වැඩිවෙලා නැහැ. නමුත් භාණ්ඩවල මිල ඉහළ ගිහින් තිබෙනවා. විශේෂයෙන් ටයර් මිල, ඉන්ධන මිල, සේවා ගාස්තු වගේම ඇතැම් විට බලපත්‍ර ගාස්තුත් ඉහළ ගියා. මේ නිසා මේ කර්මාන්තය රැක්කේ නැත්නම් ප්‍රවාහන පද්ධතියක් ලබාදෙන්න අපිට බැහැ. මේ හේතු නිසාම බස් ගාස්තු සංශෝධනය පිළිබඳ අපිට සලකා බලන්න සිදුවෙලා තිබෙනවා. මේ කරුණු මේ ආකාරයෙන් වුණත් ජාතික ගමනාගමන කොමිසන් සභාව සමඟ තිබෙන පනතේ බස්ගාස්තු වැඩිවීම පිළිබඳ නිර්ණායක සඳහන් වෙනවා. මේ නිර්ණායකයන් විශ්ලේෂණය කර ගත්විට එහි පවතින අනුපාත නැතිනම් සංඛ්‍යාත්මක ක්‍රියාවලිය නිර්ණායකයන්ට කිට්ටුවෙන්නේ නම් බස්ගාස්තුවල යම් තරමකින් වෙනසක් සිදුකරන්න වෙනවා. ජූලි පළමුවෙනි දින සිට බස්ගාස්තු වල මිලේ යම් ප්‍රතිශෝධනයක් විය හැකියි. නමුත් එය මඟීන්ට බරක් නොවන ආකාරයට සිදුවන බව මම ඉතා වගකීමෙන් ප්‍රකාශ කරනවා..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>17</day>
    </date>
    <link>http://www.dinamina.lk/2011/06/17/_art.asp?fn=f1106172</link>
    <topic/>
    <author/>
    <content>අන්ධකාරය මුළු ලොවම එක් නිමේෂයකදී විනාශකර දැමීමට මේ අන්ධකාරයට හැකි බව අප කවුරුත් දන්නා දෙයක්. සූර්යයාගේ ආලෝකය නොලැබුණොත් මුළු මහත් පෘථිවි තලයේම ජීවය විනාශ වී යා හැකි බවද අප නොදන්නා දෙයක් නම් නෙවෙයි.ඇත්තෙන්ම මේ නිසාම අප සැවොම අන්ධකාරයට දක්වන්නේ අප්‍රසන්නතාවක් සේම බියක් යැයි කිවහොත් සැබවින්ම නිවැරැදියි.ආලෝකයට අප ඇළුම් කරන්නේද මෙන්න මේ නිසාමයි. ශ්‍රී ලංකාවේ පවුල් අන්ධකාරයෙන් ගලවා ගැනීමේ මහා මෙහෙයුම ඇරැඹුණේ වත්මන් ජනපති බලයට පත්වෙමින් ඉදිරිපත් කළ ‘මහින්ද චින්තනය’ මූලික කරගෙන බවද අමුතුවෙන් කිව යුතු නෑ.දැවැන්ත සංවර්ධනයක් අරඹමින් මුලපිරූ ‘මහින්ද චින්තනයේ’ මූලික ප්‍රභවයක් වුණේ ජනතාව අඳුරෙන් මුදා ගැනීම සඳහා විදුලිය ලබාදීමේ මහා සංග්‍රාමයට මුලපිරීමයි.ඒ අනුව ගම් නියම්ගම් සිසාරා විදුලි කණු සිටවුණේත්,ලාම්පුතෙල් - පොල්තෙල් පහන් දැල්වූ පැල්පත්වලින් ඒවා විසිවුණේත් ඒ යෝධ සංග්‍රාමයේ ප්‍රතිඵලයක් ලෙසයි.විදුලි සංග්‍රාමයමේ විදුලි සංග්‍රාමයේ දී පාට පක්ෂ බැලුවේ නෑ. දේශපාලන වාසි තැකුවේත් නෑ. දේශපාලන බොරු පොරොන්දු පොට්ටනියට හිරවුණේත් නෑ. ඒ අනුව තමයි ටිකෙන් ටික අඳුර දුරලා ආලෝකවත් මාර්ගයට ශ්‍රී ලංකාවේ ගම් නියම් ගම් අවතීර්ණ වුණේ. ඒත් අප අද කියන්න යන්නේ මුළු ගමක්ම අඳුරට ඇද දමමින්, ලබා දුන් විදුලිය පවා අත්හිටුවා දැමීමට පියවර ගත් බලපුළුවන්කාර උත්තමාවියකගේ කතා පුවතයි.ද්ශපාලන හයිකාරකම් ආරූඪ කර ගනිමින් මහින්ද චින්තනයට පයින් ගසා තමාගේ ගෝලයාට ඡන්දය නොදුන් වරදට ලබා දී තිබූ විදුලිය ගමකින් උදුරා ගන්න තරම් මේ ලොකු ලොක්කන් කටයුතු කළේ ජනාධිපතිවරයාගේ උතුම් වූ පරමාදර්ශය ද අමතක කරමින් බවයි මේ කතාව සාවධානව අසා සිටි අපට තේරුම් ගියේ.අඳුරට එරෙහි දෝංකාරයෙන් අද දිගහැරෙන්නේ මුළු ගමක් අඳුරට ඇද දැමූ ඒ අසරණයන්ගේ ශෝකාන්තයයි.අති දුෂ්කර ගම්මානයක් වන කුරුණෑගල දිස්ත්‍රික්කයේ ඉබ්බාගමුව ප්‍රාදේශීය ලේකම් කොට්ඨාසයේ හිරියාල ලේනව තට්ටාවල ගමේ වැසියන්ට සිදුවූ අරුම පුදුම සිද්ධිය අප දැනගත්තේ ඒ ගම්මුන් අපේ ආයතනයට දුර බැහැර ගෙවාගෙන පැමිණ අප ගැන විශ්වාසය තබා අකුණෙන් පිහිටක් ආයාචනය කළ නිසාය. ඒ පරම යුතුකම ඔස්සේ අපි අපේ පෑන් තුඩ මෙහෙයවන්න අවසානයේ තීරණය කළෙමු.පොරොන්දුගමේ වැඩිහිටි කාන්තාවක් වන එම්. පොඩිමැණිකේ මහත්මිය ඒ අරුම පුදුම කතාවට මුල පිරුවේ මෙන්න මෙහෙමයි.‘මහත්තයෝ අපේ ගම ගොඩක් දුප්පත් ගමක්. අපි දන්න කාලේ ඉඳලා අපේ ගමට කරන්ට් තිබුණේ නෑ. ගමට එන පාරත් හරිම අබලන් තත්ත්වයකයි තියෙන්නේ. අපි දන්න දන්න මැති ඇමැතිවරු පිටි පස්සේ ගිහිල්ලා විදුලිය ලබා දෙන්න කියලා පින්සෙන්ඩු වුණ වාර ගණන අනන්තයි මහත්තයෝ. ඒත් ඒ කිසිම එකකින් අපේ ගමට ලැබුණ කරන්ට් එකක් නම් නෑ. ඡන්ද කාලෙට විතරක් එක එක දේශපාලනඥයෝ පොරොන්දුවෙලා යනවා කරන්ට් දෙනවා කියලා. ඒ විතරක් නෙවෙයි ඇවිත් කරන්ට් දෙන්න කණු පවා දානවා. ඒත් ඡන්දය ඉවර වුණ ගමන්ම ආයෙත් ඒවා ගලවාගෙන යනවා. අපිට කාත් කවුරුවත් පිහිට වූණේ නෑ මහත්තයෝ.බලාපොරොත්තුවක්2005 දී ජනාධිපතිතුමා මහින්ද චින්තනයෙන් සැමට විදුලිය ලබා දෙනවා කියලා නව වැඩසටහනක් ආරම්භ කළාම අපි මුලින් හිතුවේ ඒකත් කොල කෑල්ලකට පමණක් සීමා වෙයි කියලයි. ඒත් එතුමා ත්‍රස්තවාදය තුරන් කරලා අපට අලුත් ජීවිතයක් ලබා දුන්නා වගේම මේකත් ලබා දෙනවමයි කියලා අපට නොනිත් බලාපොරොත්තුවක් ඇති වුණේ එතුමාගේ නොසැලෙන අධිෂ්ඨානය ගැන අපට ගෞරවයක්ද හිතේ ඇති කරමින්.ඔය අතරේ අපේ ගමටත් කරන්ට් දෙන්න විදුලිබල මණ්ඩලයේ මහත්වරු ඇවිත් මැනගෙන ගියා. ඉතිං අපිත් හිටියේ හරිම සතුටින්. ඔවුන් 2010 අප්‍රේල් මහමැතිවරණයට ඉස්සෙල්ලා අපේ ගමට විදුලිය දෙන්න සියලුම මැනුම් කටයුතු අවසන් කළා.අපේ ජීවිත අලුතින් ආලෝකවත් වන විදිහ ගැන හීන බලමින් අපේ මුළු ගමම හරිම සතුටින් හිටියේ මහත්තයෝ. මේ ව්‍යාපෘතිය ගමට ගෙන එන්න සාලින්ද දිසානායක මහත්තයා ඉතා කැපවීමෙන් කටයුතු කළා. අපේ ගමේ රණවිරු පවුල් 15ක් විතර සිටින නිසා ඔවුන්ට ලැබෙන ආධාර එකතු කරලා ලක්ෂ හතරක් පමණ අපි මේ විදුලි ව්‍යාපෘතියට ලබා දෙන්න කටයුතු කළා. ඊට අමතරව මග නැගුමෙන් ගමට එන පාර හදන්න ලැබුණු මුදලුත් විදුලි ව්‍යාපෘතියට යොදන්න කියලා අපේ ගමේ අය එකතුවෙලා ලියුමක් දුන්නා. ඒ මුදල් අරගෙන ගමට විදුලිය දෙන ව්‍යෘපෘතිය කඩිනම් කරගන්නයි අපට උවමනා වුණේ.සතුටු කඳුළුඅපේ ගමේ හුඟ දෙනෙක් ගෙවල් වයරින් කළේ පොලියට සල්ලි අරගෙන වගේම අතේ තිබුණු කනකර පවා උකසට තියලයි මහත්තයෝ. අපේ ගමේ අයගේ උත්සාහයත් විදුලි සේවකයන්ගේ කැපකිරීමත් නිසා ගමට විදුලිය ලබා දෙන ව්‍යාපෘතිය කඩිනමින් කෙරීගෙන ගියා. ඊට පස්සේ 2011 අප්‍රේල් 14 වැනිදා අවුරුදු දවසේ මහත්තයෝ අපේ සිහිනය සැබෑ කරමින් ඒ බලාපෙරොත්තුව ඉටුවුණා අපේ ගමට කරන්ට් ලැබුණේ ඒ විදියටයි.ඒත් මේ සඳහා කිසිම උත්සවයක් තිබ්බේ නැහැ. ලයිට් දුන්නට පස්සේ තමයි අපි දන්නේ අපේ ගෙවල්වල කරන්ට් තියනවා කියලා. ඉතින් ගමේ හැමෝගෙම ඇස්වලට කඳුළු පිරුණේ දුකට නම් නෙවෙයි දරාගන්න බැරි සතුට නිසයි.මේ කතාවේ ඉතුරුටික අපට පැවැසුවේ තට්ටාවල ගමේ කල්‍යාණි ජයකොඩි මහත්මියයි.‘මහත්තයෝ අපේ සතුට දවස් දෙකකට පමණයි සීමා වුණේ. ඒ කියන්නේ අප්‍රේල් 16 වැනිදා හවස් වෙනකොට කිසිම හේතුවක් නැතුව එකපාරටම අපිට ලබා දී තිබූ විදුලිය විසන්ධි කරලා තිබුණා. ඊට පස්සේ අපි ගොකරැල්ල විදුලිබල මණ්ඩලයට ගිහින් ඇහුවා අපේ ගමට ලබාදුන් විදුලිය කැපුවේ ඇයි කියලා . එතකොට ගොකරැල්ල විදුලිබල මණ්ඩලයේ ප්‍රධානියා ඒකට හේතු දක්වමින් පැවසුවේ මංජුලා දිසානායක පළාත් සභා මන්ත්‍රීතුමිය කියපු නිසා ගමට දුන් විදුලිය විසන්ධි කළා කියලයි.විදුලි මීටරඊට පස්සේ ගමේ අපි හැමෝම එකතුවෙලා ගිහින් මංජුලා දිසානායක මහත්මියගෙන් ඇහුවා ඇයි අපට කරන්ට් දෙන්නේ නැත්තේ කියලා. එතකොට එතුමිය කිව්වා දෙවැනි අදියර ඉවර කරලා තව ගෙවල් පහළොවකට කරන්ට් දෙන ගමන් දෙන්නම් කියලා.ඒත් මහත්තයෝ දෙවැනි අදියර සඳහා මේ වනතෙක් ප්‍රතිපාදන පවා වෙන්වෙලා නෑ. අපිට මේ අසාධාරණය ඉවසා ඉන්න බැරි තැන මාධ්‍යවලට ගිහින් කිව්වා. එතකොට මංජුලා දිසානායක මහත්මිය ඒක දැනගෙන අපට පැවැසුවේ ජනාධිපතිතුමාට කිව්වත් මං හරහා තමයි ඔය ගමට කරන්ට් දෙන්නේ කියලයි.අපි ජනාධිපතිතුමාට ලිව්වා. විදුලිබල හා බලශක්ති ඇමැතිතුමාට ලිව්වා. ඒත් තවමනම් මහත්තයෝ අපට කිසිම දෙයක් වුණේ නැහැ. අපේ ගෙවල්වල දවස් දෙකක් විදුලි මීටර් පවා වැඩකරලයි තියෙන්නේ. ඒවාට බිලක් කඩන්නවත් විදුලිබල මණ්ඩලයෙන් ආවේ නැහැ. අපි කරන්ට් ගන්න ඕන නිසා අපේ ගමේ ඉන්න සියලුම පවුල් විදුලි සබඳතා ගාස්තු පවා ගෙවලයි තියෙන්නේ. ඒක අපට ගොඩක් ලොකු ගණනක් මහත්තයෝ. දැනට සබඳතා ගාස්තු ගෙවලා මාස තුනක් වෙනවා. ඒත් අපට විදුලිය නම් තවම ලැබුණේ නැහැ. අපට මේක කියන්න කෙනෙක් නෑ මහත්තයෝ.’ ඇය කතාව අවසන් කළේ දෙනෙතට නැඟුණු කඳුළු කැට පිටි අත්ලෙන් පිසින ගමන්.කුහක ආශාවමෙරට යෝධ සංවර්ධනයක් සිදුවන මේ මොහොතේ මෙවැනි දේශපාලන බලපුළුවන්කාරකම් මතින් දුප්පත් අසරණ පවුල් තලාපෙළා දැමීමට කටයුතු කරමින් සිය කුහක ආශාව ඉටු කර ගැනීමට මේ ජනතා නියෝජිතයන් යත්න දරන්නේ කුමන බලවේගයක් නිසා දැයි අපට ඇතිවූයේ සැබැවින්ම ප්‍රහේලිකාවකි. මේ ගමේ අසරණයන්ගෙන් පළි ගැනීමට මංජුලා මන්ත්‍රීතුමිය කටයුතු කරන්නේ මන්දැයි යන උභතෝකෝටික ප්‍රශ්නයට පිළිතුරු ලැබුණේ ගමේ තිබුණු මළ ගෙදරකදීය. මේ මළ ගෙදරට පැමිණි මන්ත්‍රීතුමිය එහි සිටිය වුනට මහා අපූරූ කතාවක් පවසා තිබෙනවා. ඒ තමයි ඇය ප්‍රාදේශීය සභා මැතිවරණයට ඉදිරිපත් කළ අපේක්ෂක ගෝලයා ඉබ්බාගමුව ප්‍රාදේශීය සභාවේ සභාපති ධුරයට පත්වීමට නොහැකි වීමයි. ගමේ පිරිස ඇගේ මේ ගෝලබාලයාට ඡන්දය නොදීම නිසා වැඩි ඡන්ද නොලැබීමෙන් මේ තත්ත්වය උදා වූ බවත්, ඒ නිසා ගමේ උන්ට පාඩමක් උගන්වන්න විදුලිය විසන්ධි කිරීමට කටයුතු කළ, බවත් ඇය එහිදී පවසා තිබෙනවා.ජනාධිපතිතුමාගේ චින්තනය වූයේ 2012 වසරේදී සැමට විදුලිය ලබා දීමයි. එය “මහින්ද චින්තන ඉදිරි දැක්ම” මඟින් වඩාත් නිවැරැදිව හා සුපැහැදිලි ලෙස ප්‍රකාශ කර තිබෙනවා. ජනාධිපති මහින්ද රාජපක්ෂ මහතාගේ සංකල්පය පවා බිඳ දමමින් මංජුලා දිසානායකලා මේ අයුරින් කටයුතු කිරීම කාට අනුමත කළ හැකි වුවත් ජනතාවට ආදරය කරන අපට නම් අනුමත කළ නොහැකියි. විදුලි සබඳතා ගාස්තු ගෙවා දින 14ක් තුළ විදුලිය ලබා දීමට විදුලිබල මණ්ඩලය බැඳී සිටින බව අප මෙහිදී විශේෂයෙන් සිහිපත් කරන්නේ ඔය ලොකු පුටු රත්කරන උතුම් නිලධාරීන් ඒ ගැන දන්නවාදැයි යන්න ගැන අපට ඇති වූ සාධාරණ සැකය නිසාවෙනි. එම නීති පවා කඩා දමමින් දුප්පත් ජනතාවගේ ඡන්දයෙන් පළාත් සභාවට පත් වී විරාජමාන වී සිටින මංජුලා දිසානායකලා පිළිබඳ අපට ඇත්තේ සැබවින්ම පිළිකුලකි.මුනිවත රැකීමආණ්ඩුවේ බොහෝමයක් මැති ඇමැතිවරු මේ රටේ යෝධ සංවර්ධනයට කර දෙමින් සිටින මේ මොහොතේ සිය බලකාමි දොළදුක සංසිඳුවාගන්න ජනතාව බිල්ලට ගන්නා මෙවැනි ජනතා නියෝජිතයන්ට එරෙහිව වහා පියවරක් ගත යුතු කාලය එළඹ තිබේ.මේ ගම්මානයේ පිරිස ලේක්හවුස් ආයතනයට පැමිණි පසු අකුණේ අපි පෞද්ගලිකවම විදුලිබල අමාත්‍යාංශයේ වගකීමක් ඇති නිලධාරියකුට මේ බව පැවැසුවෙමු. එහෙත් එතුමාගේ ප්‍රකාශය ද වුණේ නිලධාරීන්ගේ ඇස් ඇරෙන්නත් එක්ක ඕවා පත්තරේ පළ කරන්න ඕන කියාය.ඔවුන්ටද මේ අවස්ථාවාදීන් ඉදිරියේ මුනිවත රැකීමට සිදුව ඇත්තේ එසේ නොවුණහොත් පසුදිනම සිය රාජකාරියට ද ආයුබෝවන් කියා සියල්ල අකුලාගෙන ගෙදර යාමට සිදුවන බව ඔවුන් දන්නා නිසාය.මෙවැනි නිලධාරීන් පවා මේවාට සෘජු ලෙස වගකිව යුතුය. ඔවුන් තම රාජකාරිය නිසි ආකාරව සිදු කරන්නේ නම් මේ සුන්දර දිවයින තවත් සුන්දර කර ගත හැකි නොවේද? එහෙත් ඔවුන් නිහඬ කිරීමට රැකියාවට හැකිය. අනුන් ජීවත් කිරීමට පෙර තමන් ජීවත් විය යුතුය. රැකියාව අහිමි වුණොත් පවුලට කන්න දෙන්නේ කවුද? ඒ නිසා හොඳම වැඩේ ඇස කන පියාගෙන දෙන දෙයක් කා බී වෙන දෙයක් බලා සිටීමේ ක්‍රියා පටිපාටිය අනුගමනය කිරීමයි. ජනතාව නියෝජනය කරන අපට එසේ වෙන දේ බලා සිටිය නොහැක. හෙට ගෙදර ගියද පැවැසිය යුතු දෙය නොබියව පැවැසිය යුතුය.ඇමැතිතුමනිවිදුලිබල ඇමැතිතුමනි, ඔබතුමන් මේ අසරණයන්ගේ ඛේදවාචකයට සිය මූලික අවධානය යොමු කොට වහා ඔවුනට සාධාරණය ඉටු කිරීමට පියවර ගත යුතුය. ඇමති පාඨලී සැබවින්ම අප දන්නේ දක්ෂයකු ලෙසටයි. එසේම කළ යුතු දේ නිසියාකාරවම සිදු කරන, කිවයුතු දේ කෙලින්ම කියන ප්‍රායෝගික ඇමැතිවරුන්ගේ නාම ලේඛනයේ ඉහළම තැනක් ලබා සිටින අයකු ලෙස ඔබතුමන් අවිවාදයෙන්ම පිළිගත යුතු උසස් චරිතයකි. කතාවෙන් නොව ක්‍රියාවෙන් ඔබතුමන් ජනතා සේවය පමණක් නොව අභියෝග ද භාරගෙන ඒවා ජය ගත් අයුරු අප සිහිපත් කරන්නේ ඔබතුමන් මුරුංගා අත්තේ තබන්නට නම් නොවේ. එහෙත් සත්‍යය එයයි.එසේ නම් මේ ගැටලුව පිළිබඳවත් ඔබතුමන් සිය අභීත තීන්දුව ඒ අයුරින්ම ගනීවි යැයි අප සතුව ඇත්තේ දැඩි විශ්වාසයකි. එම විශ්වාසය සිහිනයක් නම් නොවේවායි අපි ප්‍රාර්ථනා කරන්නෙමු.මේ අවස්ථාවාදීන්ගෙන් තට්ටාවල අසරණ ජනතාව බේරා ගැනීමේ පළමු වෙඩි මුරය පත්තු කිරීමට ඔබතුමන් වහා පියවර ගනිතියි අප විශ්වාස කරන්නෙමු. ජනාධිපතිතුමනි ඔබේ උතුම් පරමාදර්ශයන්ට පහරන ඉබ්බාගමුව ප්‍රාදේශීය සභාවේ සිටින මෙවැනි ජනතා නියෝජිතයන් පිළිබඳව ඔබතුමාගේ පූර්ණ අවධානය යොමු වෙතැයි අප විශ්වාස කරන්නෙමු. ඒ වෙන කිසිවක් නිසා නොව යහපත් ශ්‍රී ලංකාවක් බිහි කිරීමේ යහපත් චේතනාව නිසාවෙන්ම පමණි.     .</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>17</day>
    </date>
    <link>http://www.dinamina.lk/2011/06/17/_art.asp?fn=f1106173</link>
    <topic/>
    <author>සංවාදය චතුරිකා ගමගේ</author>
    <content>ජීවිතයේ අස්ථිර සාරභාවය පිළිබඳ තම නැණ පමණින් සිතාබලා මේ සංසාර සාගරයෙන් එතෙරවීමේ මාර්ගය සොයා පාරමී පුරන බුද්ධදස්සී සාමණේර වහන්සේට ගිහි ජීවිතයේ තිබූ අනේකවිධ බැදීම් හේතුවෙන් පැවිදි ජීවිතයේ පවා විදින්නට වන ගැහැට අපමණය. ලෝකෝන්තර සුවය පතා ගිහි ජීවිතයෙන් ඈත් වුව ද මව්පිය උපස්ථානය උතුම්කොට සැලකූ බුද්ධදස්සී තෙරුන් වහන්සේ සහ අවශේෂ චරිත රාශියක් වටා ගොඩනැගුණු අභිනික්මන සිනමාපටය තව නොබෝ දිනකදී ප්‍රේක්ෂක ඔබට නැරඹිය හැකිය. ප්‍රවීණ වේදිකා නාට්‍ය නිර්මාණකරුවකු වන හෙක්ටර් කුමාරසිරි නැමැති සහෘද කලාකරුවාගේ කුළුදුල් සිනමා පටයවන අභිනික්මන පිළිබඳ අපි මෙසේ සාකච්ඡා කළෙමු.* ඔබ වේදිකාවේ පෙරළිකාර නාට්‍ය රැසක් ඉදිරිපත් කර තිබෙනවා. ඒ පිළිබඳ සඳහනක් කළොත්?මම 70 දශකයේ මුල් කාර්තුවේ සිට වේදිකාවේ පෙරළිකාර නාට්‍ය රැසක් ඉදිරිපත් කළා. එදා සිට මට දේශපාලන දර්ශනයක් තිබුණා. මම මාක්ස්වාදී දර්ශනය අනුගමනය කළ කෙනෙක්. මගේ හැම නිර්මාණයකම දේශපාලනය ගැබ්වෙලා තිබෙනවා. මගේ මුල් ම වේදිකා නාට්‍ය ‘ලෝක දෙකයි එක මිනිහයි’ ඒකට තේමා කර ගත්තේ කම්කරු අයිතිවාසිකම් දිනා ගැනීමට සිදුකරන වෘත්තීය සමිති අරගලයකි. ඊට පස්සේ මම 71 කැරැල්ල සම්බන්ධව දඩිං, බිඩිං ඩෝං යන නාට්‍ය නිර්මාණය කළා. ඊට අමතරව ලේ කදුළු දහඩිය, උත්තමාචාර, කුමාරිහාමි, සිංහල අහස, හෙළිදරව්ව, බිසෝ වැනි නාට්‍යයන් ප්‍රේක්ෂකයන් අතර වඩාත් ජනප්‍රිය වුණා. ‘හෙළිදරව්ව‘ ඒ අතරින් විශේෂයි.* වේදිකා නාට්‍ය කලාව හරහා ඔබ චිත්‍රපට කලාවට ප්‍රවිශ්ට වන්නේ කොහොමද?අසූ ගණන්වල සිට මට චිත්‍රපටියක් නිර්මාණය කිරීමේ අදහස තිබුණා. ඒ අනුව මම තිරනාටකයකුත් ලිව්වා. නමුත් 80 ජූලි කලබල වල දී ඒ තිර පිටපත නැතිවුණා. චිත්‍රපටියක් නිර්මාණය කිරීමේ අදහසත් ඒ එක්කම යට ගියා. ඒ වෙද්දි මම වැඩිබරක් යෙදුවේ වේදිකා නාට්‍යවලටයි. අවුරුදු විසිපහක් වැනි කාලයක් පාසල් වේදිකාවේ හෙළිදරව්ව නාට්‍ය පෙන්නුවා. අදත් එය පාසල්වල රඟ දැක්වෙනවා. ඒ නාට්‍යයෙන් කියවෙන්නේ මව්පිය උපස්ථානය පිළිබඳවයි. ඒ නිසා මට හිතුනා හෙළිදරව්ව නාට්‍යයේ තේමාව අරගෙන චිත්‍රපටියක් නිර්මාණය කරන්න. මීට පෙර මම නික්ම යාම නමින් කෙටි චිත්‍රපටියකුත් නිර්මාණය කළා. මම රුසියානු සාහිත්‍යයෙන් වගේ ම මාර්ටින් වික්‍රමසිංහ, ජී. බී. සේනානායක වැනි දේශීය විද්වතුන්ගෙනුත් පෝෂණය ලැබුවා. චිත්‍රපට කලාව පිළිබඳ බොහෝ පොතපත කියෙව්වා.* නමුත්, චිත්‍රපටියක් නිර්මාණය කිරීම, වේදිකා නාට්‍යයක් නිර්මාණය කිරීම තරම් පහසු නැහැ. ඒ අභියෝගයට ඔබ මුහුණ දුන්නේ කොහොමද?හෙළිදරව්ව, නාට්‍ය තුළ චිත්‍රපටියක් ලියන්න තරම් සන්දර්භයක් තිබුණේ නැහැ. අමුද්‍රව්‍ය ප්‍රමාණවත් නැති නිසා මම සෑහෙන කාලයක් චිත්‍රපටියක් කරන්න අවශ්‍ය පසුබිම සකස් කරගත්තා. හෙළිදරව්ව නාට්‍යයෙන් මට ඒ සඳහා විශාල ශක්තියක් ලැබුණා. එහි තේමාව වන මව්පිය උපස්ථානය තේමාකර ගනිමින් තමයි මම අභිනික්මන චිත්‍රපටිය නිර්මාණය කළේ. අභිනික්මන චිත්‍රපටියේ කතාව, දෙබස්, තිර රචනය සහ අධ්‍යක්ෂණය යන සියල්ල සිදු කෙරුණේ මගේ අතින්.* ඔබේ පළමු සිනමා නිර්මාණය සඳහා මෙවැනි තේමාවක් යොදා ගැනීමට විශේෂ හේතුවක් තිබුණ ද?හෙළිදරව්ව නාට්‍ය නරඹපු බොහෝ දෙනෙක් මට කිව්වේ මෙවැනි නාට්‍යයක් මීට පෙර නරඹලා නැහැ කියලයි. ඒ නාට්‍යයට ලැබුණු ප්‍රතිචාරත් මෙවැනි තේමාවක් තොරාගන්න හේතු වුණා. ඒ වගේ ම දැන් බටහිර රටවල වගේ අපේ රටවලත් මව්පියන්ට නොසලකන සමාජයක් ගොඩනැගෙමින් පවතිනවා. අපේ සාරධර්ම නැතිවේගෙන යනවා. බුදු රජාණන් වහන්සේත් සිගාලෝවාද සූත්‍රය තුළින් මව්පිය උපස්ථානය කොතරම් වැදගත් ද කියලා අපට පෙන්වා දී තිබෙනවා. ඒ වගේ ම ධ් වන අග්බෝ රජ්ජුරුවෝ රාජ්‍ය විචාරීමට පෙර තම මව්පියන්ට උපස්ථාන කළ බව ඓතිහාසික මුලාශ්‍ර වල සඳහන් වෙනවා. මේ නිසා අද සමාජයේ පවතින තත්ත්වයත් සමඟ මව්පිය උපස්ථානය පිළිබඳ යම්කිසි පණිවිඩයක් මගේ නිර්මාණය හරහා සමාජයට ගෙන යන්න මම හිතුවා.* මේ සිනමා පටයේ ප්‍රධාන චරිත සඳහා ඔබ තෝරාගෙන තිබෙන්නේ ජනප්‍රිය ශිල්පීන්. ඒ පිළිබඳ කතා කළොත්?ඔව්, මේ චිත්‍රපටිය ගලායන්නේ බුද්ධදස්ස කියන සාමණේර ස්වාමින් වහන්සේගේ චරිතය වටායි. මෙහි දී ගිහි තරුණයෙක් යොදා ගන්නවට වඩා තරුණ භික්ෂුවක් ලවා මගේ නිර්මාණය සාර්ථක කරගන්න පුළුවන් කියලා මම හිතුවා. මෙහි බුද්ධදස්සී චරිතයට පණපොවන්නේ සුදර්ශන බණ්ඩාරයි. ජෝ අබේවික්‍රම සහ අයිරාංගනී සේරසිංහ ඔහුගේ දෙමාපියන් ලෙසත් මල්කාන්ති ජයසිංහ සහ මහේන්ද්‍ර පෙරේරා ඔහුගේ අක්කාත් මස්සිනා ලෙසත් රංගනයේ යෙදෙනවා.* බොහෝ චිත්‍රපට ප්‍රේක්ෂකයන් අතරට ඉතාමත් ඉක්මනින් ගෙනයන්නේ සංගීතයයි. ඔබගේ නිර්මාණය සඳහා එය යොදාගත්තේ කොහොමද?අභිනික්මන චිත්‍රපටයේ සංගීත අධ්‍යක්ෂණය කළේ මගේ පුතා වන නිමන්ත හේෂාන් විසිනුයි. ඔහු ඉතාමත් සාර්ථකව එම කටයුත්ත සිදු කළා. මෙහි තේමා ගීතය රචනා කළේ මහාචාර්ය සුනිල් ආරියරත්නයන් විසින්. එය අහලා මෙතෙක් අහපු සාර්ථකම තේමා ගීතයක් බව ඔහු ප්‍රකාශ කළා.* මෙහි රූගත කිරීම් සිදු කෙරුණු ආකාරය පිළිබඳ සිහිපත් කළොත්?මෙහි සියලුම රූගත කෙරීම් සිදු කෙරුණේ පඬුවස්නුවර ප්‍රදේශයේ. ඒ රූගත කිරීම්වල දී පඬුවස්නුවර හත්මුල්කන්ද විහාරස්ථානයේ විහාරාධිකාරී ශාස්ත්‍රපති සිද්ධාර්ථ හාමුදුරුවන්ගෙන් සහ අවට ප්‍රදේශවල ගම්වාසීන්ගෙන් අපිට විශාල සහයෝගයක් ලැබුණා. එය අපේ කටයුතු සාර්ථක කර ගැනීමට උපකාරී වුණා.* ඔබේ නිර්මාණය සාර්ථක කර ගැනීමට ඔබට නිෂ්පාදකවරු සහ අනෙකුත් පිරිසගෙන් ලැබුණු සහයෝලය කෙබඳු ද?සරත් සුබසිංහ, නිමල් චන්ද්‍රසිරි සහ රුවන් දිනේෂ් යන පිරිස මේ චිත්‍රපටියේ නිෂ්පාදකවරු ලෙස කටයුතු කළා. ඔවුන්ගේ ශක්තිය නොලැබෙන්නට මට මෙවැනි නිර්මාණයක් සිදු කිරීමට ලැබෙන්නේ නැහැ. ඔවුන්ට මම කෘතවේදීත්වය පළ කරනවා. ඒ වගේ ම ආබාධිත තත්ත්වයක පසුවූවත් සෑම කටයුත්තක් ම සොයා බලමින් මගේ කටයුතු සාර්ථක කරගන්න මගේ බිරිද ලබාදුන් උදව් උපකාරත් බොහෝමයි. මේ චිත්‍රපටියෙ කැමරා අධ්‍යක්ෂණය නිමල් නාකලන්ද, වේෂනිරූපණය හෙන්රි ප්‍රේමරත්න, කලා අධ්‍යක්ෂණය මනෝජ් වික්‍රමසිංහ විසින් සිදු කළා. මේ සෑම ශිල්පියෙක් ම මගේ නිර්මාණය සාර්ථක කරගැනීමට විශාල සහයෝගයක් ලබා දුන්නා..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>17</day>
    </date>
    <link>http://www.dinamina.lk/2011/06/17/_art.asp?fn=f1106174</link>
    <topic/>
    <author>මහාචාර්ය විමල් දිසානායක දේශනයේ සංක්‍ෂිප්ත පරිවර්තනය රංග චන්ද්‍රරත්න</author>
    <content>නිසැකයෙන්ම ආචාර්ය ලෙස්ටර් ජේම්ස් පීරිස් යනු ශ්‍රී ලංකාව විසින් බිහි කරනු ලැබූ ශ්‍රේෂ්ඨතම සිනමාවේදියා ය. එමෙන්ම ආසියානු සිනමාවේදීන් අතරේ ද ඔහු විශිෂ්ටයෙකි. ඔහුගේ සිනමා කෘතිවලට විවිධ සංකල්පීය පැති මානයන් ඔස්සේ ප්‍රවිශ්ට වීමට හැකියාව තිබේ. මෙහිදී මා තෝරා ගනු ලබන පැතිමානය වන්නේ ඔහුගේ සමාජ විඥානය ය.ශ්‍රී ලාංකේය සිනමා ඉතිහාසයේ ඉතා වැදගත් සන්ධිස්ථානයකදී සංස්කෘතික නව්‍යභාවය පිළිබඳ අදහස සමාජ විඥානය පිළිබඳ අදහස ද සමඟින් සිත්ගන්නාසුළු ලෙස බද්ධ කිරීමේ පුරෝගාමියා වන්නේ ආචාර්ය ලෙස්ටර් ජේම්ස් පීරිස් ය. මහ ගත් කතුවර මාර්ටින් වික්‍රමසිංහයන්ගේ තුන් ඈඳුතු නවකතාව පාදක කරගත් ඔහුගේ චිත්‍රපට ත්‍රිත්වය මේ තත්ත්වය වඩාත් වර්ධනීය තත්ත්වයකට ගෙනවිත් තිබේ. රේඛාවත් සමඟම ආචාර්ය පීරිස් ලංකාවේ කලාත්මක සිනමාවට මුල පිරූ අතර එවකට පැවැති චිත්‍රපට සංස්කෘතිය තුළ රේඛාව වැනි චිත්‍රපටයක් නිෂ්පාදනය වීම පවා විමතිය දනවන සුළු කරුණක් විණ. එය එහි පැවැත්ම පිළිබඳ ගැටලුවක් ද වූවේ ය.තමා විසින් තෝරාගනු ලැබූ කිසියම් අත්දැකීමක් සමඟ සිනමා මාධ්‍යය නිසි ලෙස සුසංයෝග කොට සිනමාරූපීව ඉදිරිපත් කිරීමට ආචාර්ය පීරිස්ට හැකි වුණේ ‘ගම්පෙරළිය’ ද සමඟිනි. ‘රේඛාව‘ එවකට පැවැති වට්ටෝරු සිනමාව අතික්‍රමණය කළ මුත් මගේ අදහසට අනුව නම් තත්ත්වාකාරයෙන් ගම නිරූපණය කිරීමට එහිදී සිනමාකරුවා අසමත් වූවේ ය. මා එසේ කියන්නේ මා ද ගමක උපන් හා හැදුණු වැඩුණු කෙනෙක් වන නිසා ය. එසේ වුවද ගම්පෙරළිය, කලියුගය හා යුගාන්තය නිපදවීමෙන් පසුව තමාටම ආවේනික වූ අත්දැකීම් ද සමඟ නිර්ව්‍යාජ සිනමාවක් බිහි කිරීමට ආචාර්ය පීරිස් සමත් වූවේ ය. සිය කලාත්මක අභිප්‍රායන් සාක්ෂාත් කර ගැනීම සඳහා සංස්කෘතික අර්ථ සහිත උපක්‍රම උපයෝගී කර ගැනීමට ද සිනමාව තුළින් ඔහු යොමු විණ. ඔහුගේ විශිෂ්ටතම සිනමා කෘතිය ලෙස සැලකෙන “නිධානය” සිනමාත්මක ගුණයෙන් පරිපෝෂිත වන අයුරින්ම ඔහුගේ “වෑකන්ද වලව්ව“ ද චෙකෝවියානු දෘශ්‍ය සංකේත ප්‍රබල ලෙස හා බහුල ලෙස භාවිතයට ගෙන තිබේ.“ගම්පෙරළිය”, “කලියුගය”, “යුගාන්තය”, යන චිත්‍රපට ත්‍රිත්වය පිළිවෙලින් 1982, 1983, 1985 යන වර්ෂවලදී නිෂ්පාදනය වූ / තිරගත වූ අතර දේශීය සමාජ විඥානය සිනමාත්මකව ගවේෂණය කිරීමට ඔහු තුළ වූ අභිප්‍රාය එමඟින් නියෝජනය කෙරිණ. සිනමාව තුළ ඔහුගේ මුහුව පැහැදිලිව දක්නට ලැබෙන්නේ මේ සිනමා කෘතීන් තුළ ය. එහෙත් ඔහුගේ සිනමා සංචරණයේ උපත වඩාත් ප්‍රබලව සනිටුහන් කරන්නේ ගම්පෙරළියයි. සිනමාවේදියකු වශයෙන් ඔහු අපේක්ෂා කළ උත්කෘෂ්ට ප්‍රේක්ෂකයා ඔහුට සම්මුඛ වන්නේ ද මේ සිනමා කෘතිවලට ලැබුණු ප්‍රතිචාර සමඟිනි.දක්ෂ සිනමාකරුවකු විසින් තත්කාලීන සමාජ අත්දැකීම් ප්‍රතිනිර්මාණය කිරීම මෙන්ම සමාජ විඥානය ප්‍රවර්ධනය කිරීම ද සිදු කරනු ලබයි. ආචාර්ය ලෙස්ටර් ජේම්ස් පීරිස් විසින් සිනමාවට නගන ලද මාර්ටින් වික්‍රමසිංහයන්ගේ නවකතා ත්‍රිත්වය තුළින්ම නිරූපණය වන්නේ මේ තත්ත්වයයි. ආචාර්ය ලෙස්ටර් ජේම්ස් පීරිස් ගේ තුන් ඈදුණු චිත්‍රපට ශ්‍රී ලංකාවේ සමාජ විඥානය විශිෂ්ට ලෙස ග්‍රහණය කරයි.ගම්පෙරළිය චිත්‍රපටය වැඩවසම් ක්‍රමයේ බිඳවැටීම, මධ්‍යම පන්තියේ නැගීම සහ එම සමාජ විපර්යාසයන් අන්තර් පුද්ගල සබඳතා විෂයෙහි සිදු කරන වෙනස්කම් ද ප්‍රතිනිර්මාණය කරයි. මෙහිදී වැදගත් කරුණ වන්නේ අධ්‍යක්ෂවරයා සංස්කෘතික සංවේදීතාවෙන් නොතොරව හා සුපරීක්ෂාකාරී ලෙස එය සිනමාත්මකව ප්‍රතිනිර්මාණය කිරීමයි. බිඳවැටෙන වැඩවසම් ක්‍රමය සහ නැගී එන මධ්‍යම පන්තිය අතර වන සම්බන්ධතා සිනමාකරු විසින් අවධාරණය කරනු ලබන්නේ සාමාන්‍යයෙන් අපේ පෙළපොත්වල ඇති ආකාරයට වඩා සංකීර්ණ ලෙස හා සියුම් ලෙසයි. තවත් වැදගත් කරුණක් වන්නේ ගැමි දිවියේ සිදුවන පරිවර්තනය ගම ඇතුළතින් මෙන්ම ගමට පිටතින් ද සිදුවන්නක් බව සිනමා කෘතිය තුළින් තහවුරු කෙරෙන ආකාරයයි. චිත්‍රපට අධ්‍යක්ෂවරයා විසින් කාව්‍යමය වූ යථාර්ථයක් ගොඩනගනු ලබන අතර සිනමා කෘතියෙන් පිළිබිඹු කෙරෙන අත්දැකීම ද සමඟ එය මනා ලෙස බද්ධ වෙයි.ගම්පෙරළියේ දී ගොඩනැංවූ සිනමාත්මක කතිකාව ඉතා විශිෂ්ට ලෙස ඉදිරියට ගෙන එනු ලැබෙන්නේ කලියුගයේ දී ය. මෙම චිත්‍රපටය තුළින් විවිධ හැලහැප්පීම්, විතැන් වීම් මෙන්ම සමාජයේ ඉහළ හිනිපෙතට නැග ගැනීමේදී පුද්ගලයන් හමුවේ පැන නගින සංකීර්ණ ගැටලුව ද මනාව පිළිබිඹු කෙරේ. සාම්ප්‍රදායික හර පද්ධතීන් බැහැර කරමින් නගරයට සේන්දු වී බටහිර හර පද්ධතීන් හා නාගරික ජීවන රටාව වැළඳගන්නා පවුලක් මුහුණ දෙන සංකීර්ණ ගැටලු සමුදාය මෙමඟින් නිරූපණය වේ. යුගාන්තය තුළින් ධනවාදී සහ සමාජවාදී බලවේග අතර ඇතිවන ඝට්ටනය හා සමාජය දිනා ගැනීමට දරනු ලබන අරගලය පිළිබඳව කියැවේ. මෙය සරල කියවීමක් ලෙසින් පෙනී යාහැකි වන්නේ නවකතාකරුවා මෙන්ම සිනමාකරුවා ද මීට වඩා සංකීර්ණ වූත්, සියුම් වූත් විවිධ පැතිමානයන් පිළිබිඹු කෙරෙන අත්දැකීමක් භාවිතයට ගෙන ඇති හෙයිනි. මෙම අර්ථ සම්පාදනය උදෙසා ආචාර්ය ලෙස්ටර් ජේම්ස් පීරිස් නිවැරදි පොදු වශයෙන් මෙම දෘෂ්ටිමය ආඛ්‍යානයක් මෙන්ම සිත්ගන්නාසුළු රිද්මයක් ද යොදා ගනී.පොදු වශයෙන් මෙම චිත්‍රපට ත්‍රිත්වය තුළින් පිළිබිඹු වන්නේ සමාජ විඥානය හා සිනමාව මඟින් නිරූපණය වන මිනිසුන්ගේ වෙනස්වනසුළු ආර්ථික හා භාවාත්මක භූමි දර්ශන අතරේ සහසම්බන්ධතාවක් ගොඩනැඟෙන ආකාරයයි. මෙම චිත්‍රපට ත්‍රිත්වය ලාංකීය සිනමාවේ විකාශනයේ දී ඉතා වැදගත් ස්ථානයක් සනිටුහන් කරන්නේ කරුණු 3 ක් හේතුවෙනි. මෙහිදී ප්‍රථම කොටම දැක්විය හැකි වන්නේ ආචාර්ය පීරිස් විසින් මෙම කතා ත්‍රිත්ව තෝරා ගැනීමයි. සංස්කෘතික නව්‍යතාව නම් වූ සංකල්පයය එහි භාවාත්මක ස්වරූපය පිළිබිඹු වන ආකාරයෙන් ගවේෂණය කිරීමට ඔහුට හැකිවීම දෙවැන්නයි. තෙවැන්න වන්නේ මෙම චිත්‍රපට ත්‍රිත්වය මගින් ඉතා විචිත්‍ර ලෙසත් පූර්ණ වශයෙනුත් සමාජ විඥානය ප්‍රතිනිර්මාණය කිරීමට හැකිවීමයි. යථාර්ථවාදී සිනමාව කෙරෙහි ඔහු තුළ වන දැඩි විශ්වාසය ද සමඟින් මානවවාදී ස්වරූපයෙන් ශ්‍රී ලංකාවේ සමාජ විඥානය ග්‍රහණය කර ගැනීමට උත්සාහයක් ද දැරෙයි.ඔහුගේ යථාර්ථවාදය යනු යමක් ඇති සැටියෙන් දැක්වීම නොවේ. කාව්‍යමය ලෙස එය ප්‍රතිනිර්මාණය කිරීම සහ සිනමාරූපීව යළි අරුත් ගැන්වීමයි. මගේ විනිශ්චයට අනුව ආන්ද්‍රේ බසින් [Bazin 1967] විසින් පළකරන ලද අදහසට අනුව යථාර්ථවාදයෙන් ඔබ්බට යෑමට ආචාර්ය පීරිස් උත්සාහ ගෙන තිබේ. බසින්ට අනුව සිනමාව යනු ස්වභාවික හා සංස්කෘතික සංසිද්ධීන් ස්වාභාවික ලෙස පටිගත කෙරෙන මාධ්‍යයෙකි. කර්තෘත්වයේ බලපෑම පිළිබඳ ඔහු නෙත් යොමු කරන්නේ සැකයෙනි.ආචාර්ය පීරිස් ස්වාභාවිකත්වයේ වැදගත්කම අවබෝධ කරගන්නා අතරම සිනමාත්මක හා සංස්කෘතික සම්ප්‍රදායන් හා යථාර්ථය වෙනස් කිරීමටත් ඒවාට ඉතා පුළුල් අර්ථකථන ඉදිරිපත් කිරීමටත් සිනමාකරුවකු සතු හැකියාව ද අවබෝධ කර ගත්තෙකි.සුප්‍රකට සිනමා විචාරකයකු වන සීග්ෆීඩ් ක්‍රව්සර් [Siegfried Kracauer – 1960]  ප්‍රකාශ කර ඇත්තේ සිනමාව වූ කලී විශේෂයෙන්ම භෞතික යථාර්ථය අභිබවා යෑම ප්‍රවර්ධනය කළ හැකි මාධ්‍යයක් වන බව ය. ආචාර්ය පීරිස් කරන්නට බලාපොරොත්තු වූයේ ද මෙය ය. ඔහු විසින් ගොඩනගන ලද සිනමා ප්‍රතිරූප ශ්‍රී ලාංකේය ජීවිතයට සමාජයට යථාර්ථවාදී විය යුතු බව ඔහු අපේක්ෂා කළේ ය. එමෙන්ම ඒවා සිනමාත්මකව හැඩතල ගැන්වීමට ද ඔහුට අවශ්‍ය වූවේ ය. විශිෂ්ට නවකතා 3ක් පාදක කර ගනිමින් දේශීය සංස්කෘතිය කෙරෙහි සංවේදී වන අතරේ කාව්‍යමය සිනමා බසකින් ජනතාවගේ සමාජ විඥානය ප්‍රතිනිර්මාණය කිරීමට ආචාර්ය පීරිස්ට හැකිවූයේ මේ අනුව ය..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>18</day>
    </date>
    <link>http://www.dinamina.lk/2011/06/18/_art.asp?fn=n1106187</link>
    <topic>ත්‍රිරෝද රිය ලොරියක ගැටීමාවතගම දී 6ක් මරු දකිති</topic>
    <author>කේ. සෙනරත් බණ්ඩාර මාවතගම සමූහ සහ ආරියපාල වංශතිලකකුරුණෑගල මධ්‍යම විශේෂ</author>
    <content>පොසොන් වන්දනාවේ ගොස් ආපසු නිවෙස් බලා එමින් සිටි පිරිසක් රැගත් ත්‍රිරෝද රථයක් මාවතගම නගරයේ දී වැලි ලොරියක ගැටීමෙන් හයදෙනෙක් ඊයේ ජීවිතක්ෂයට පත්වූහ.හතර දෙනකු මාවතගම රෝහලේ දී මියගොස් ඇති අතර අනෙක් දෙදෙනා කුරුණෑගල රෝහල කරා ගෙනයමින් සිටිය දී මියගොස් ඇත.මේ ඛේදවාචකය සිදුව ඇත්තේ ඊයේ අලුයම 4.00ට පමණ මාවතගම මැදි මහ විදුහල ඉදිරිපිට දීය.මියගොස් ඇත්තේ ගලගෙදර හතරලියද්දේ එල්. ආර්. ලලිත් කුමාර (21) (හමුදා සෙබළෙකි) රත්නකුමාරි මැණිකේ (45) රුවන් කුමාර හේරත් (20) එච්. එම්. හේමලතා මැණිකේ (45) වසන්තා පුෂ්පකුමාරි (40) සහ ලක්මාල් අතපත්තු (12) යන අයයි.පාන්දර 4.00 විතර විශාල ශබ්දයක් ඇසුණා. පාරට දුවලා බැලූ විට ටිපර් එකක, ත්‍රී වීලර් එකක් හැපී තිබෙනවා දැක්කා. අපි තුවාල වූ අය මාවතගම රෝහලට යැව්වා. සිද්ධිය ඇසින් දුටු ගම්වාසීහු අප සමඟ කීහ.කුරුණෑගල පොලිසියේ ප්‍රධාන පොලිස් පරීක්ෂක (අපරාධ ස්ථාන පිළිබඳ) ඒ. එම්. ජී. අතපත්තු, උප පොලිස් පරීක්ෂක ජයතිලක, මාවතගම පොලිස් ස්ථානාධිපති පොලිස් පරීක්ෂක එන්. පී. එස්. ජයලත්, පොලිස් පරීක්ෂක එච්. එම්. බණ්ඩාර, පො. සැ. 27436 වසන්ත යන මහත්වරු අනතුර පිළිබඳ පරීක්ෂණ පවත්වයි. මේ අයුරින් පසුගිය වසරේ පොසොන් වන්දනාවේ ගිය එකම පවුලේ 7ක් කුරුණෑගල දැදුරුඔය පාලම මතදී අනතුරට පත්වීමෙන් ජීවිතක්ෂයට පත්වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>18</day>
    </date>
    <link>http://www.dinamina.lk/2011/06/18/_art.asp?fn=n1106188</link>
    <topic>ජාත්‍යන්තර ආර්ථික සමුළුවේරාජ්‍ය නායක සමුළුවටජනපති සහභාගි වෙයි</topic>
    <author/>
    <content>ශාන්ත පීටර්ස්බර්ග් නුවර නේවා ගඟ අසබඩ පිහිටි වැසිලෙවිස්කි දූපතේ ලෙනෙක්ස්පෝ සම්මන්ත්‍රණ ශාලාවේ දී ජාත්‍යන්තර ආර්ථික සමුළුවේ රාජ්‍ය නායක සමුළුව ඊයේ (17) පෙරවරුවේ ආරම්භ විය.එම සමාරම්භක උළෙලට නිරීක්‍ෂකයකු ලෙස සහභාගි වූ ශ්‍රී ලංකා ජනාධිපති මහින්ද රාජපක්‍ෂ මැතිතුමා, සමුළුව ආරම්භ වීමට ප්‍රථම සමුළුවට සහභාගි වීමට පැමිණ සිටි රාජ්‍ය නායකයන් කිහිප දෙනෙක් සමඟ කෙටි පිළිසඳරක නිරත විය.එම රාජ්‍ය නායකයන් අතර, රුසියානු ජනාධිපති දිමිත්‍රි මෙද්වෙදෙව් මහතා, චීන ජනාධිපති හූ ජින්තාවෝ මැතිතුමා, බෙල්ජියම් භාරකාර අගමැති විස් ලෙටර්මි, ස්පාඤ්ඤ අගමැති ජෝසේ ලුයි රොද්‍රිගුයිස් සපටේරෝ, පින්ලන්ත ජනාධිපති ටර්ජා හැලොනින් මහත්වරු හමු වූයේය.මේ සමුළුවේ පිළිගැනීමේ කතාව කළ සමුළු සංවිධායක කමිටුවේ සභාපති, රුසියානු ජනරජයේ ආර්ථික සංවර්ධන ඇමතිනී එල්විරා නැබ්යුලිනා මහත්මිය, ගෝලීය ආර්ථික වර්ධනය සහ එහි ප්‍රවනතා, ජාත්‍යන්තර ආර්ථික සබඳතා සහ ලෝකයේ 06 වැනි විශාලතම ආර්ථිකය ලෙස රුසියාවේ ඉදිරි ක්‍රියාමාර්ගයන් පිළිබඳව ද කරුණු පැහැදිලි කළාය.රුසියානු ජනාධිපති දිමිත්‍රි මෙද්වෙදෙව් මහතා මේ සමුළුවේ දී අදහස් දක්වමින් කියා සිටියේ, ගෝලීය ආර්ථික වර්ධනය සාක්ෂාත් කර ගැනීම සඳහා ශාන්ත පීටර්ස්බර්ග් ජාත්‍යන්තර ආර්ථික සමුළුවට රුසියාවේ උපරිම දායකත්වය ලබා දෙන බවත්, ඉදිරි දස වසර රුසියානු ජනතාව ආර්ථික හා සමාජයීය යන සෑම අංශයකින්ම ඉහළ තලයකට ගෙන ඒම සඳහා ජාත්‍යන්තරය සමඟ සම්බන්ධ වී කටයුතු කිරීමට බලාපොරොත්තු වන බවත් කීවේය.චීන ජනාධිපති හූ ජින්තාවෝ මැතිතුමා ද මේ සමුළුවේ දී අදහස් දැක්වීය..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>18</day>
    </date>
    <link>http://www.dinamina.lk/2011/06/18/_art.asp?fn=n1106181</link>
    <topic>කොටි ඩයස්පෝරාවටඋඩගෙඩි දෙන්නන්ටවිරුද්ධව නැඟී සිටිමු</topic>
    <author>චන්ද්‍රිකා පෙරේරා</author>
    <content>කොටි ඩයස්පෝරාවට උදව් කරන්නන්ට එරෙහිව පෙළගැසෙන ලෙස ආරක්‍ෂක ලේකම් ගෝඨාභය රාජපක්‍ෂ මහතා සියලු දේශප්‍රේමී ජනතාවගෙන් ඉල්ලා සිටියි. විජයග්‍රහණය පාවා දී ත්‍රස්තවාදයට නැඟී සිටීම සඳහා උපකාර කරන්නන්ට එරෙහි වී රට බේරාගැනීමට ජනතාව නැවත පෙළගස්වන ලෙස ද ඔහු ඉල්ලීමක් කෙළේය. දැයේ සුරක්‍ෂිත බව හා ජනතාව රැකගැනීම වෙනුවෙන් වසර තිහකට අධික කාලයක් දුක්විඳි රණවිරුවන් අමතක කළොත් මුදාගත් රට අපෙන් ගිලිහී යන්නට හැකි බව හෙතෙම පෙන්වා දුන්නේය.ත්‍රස්තවාදීන් අපේ රට දෙකඩ කර බෙදාගන්න උත්සාහ කළ බවද, අද ජාත්‍යන්තරය හරහා එය කිරීමට උත්සාහ කරන බවද ගෝඨාභය රාජපක්‍ෂ මහතා පවසයි. ප්‍රභාකරන්ට විරුද්ධව සටන් කළ රණවිරුවන් සමච්චලයට පත්කර වීඩියෝ පට සකසා ජාත්‍යන්තරයට ඉදිරිපත් කර තිබේ. රණවිරුවාගේ විජයග්‍රහණය එමඟින් අවතක්සේරුවට පත් කැර ඇත. පෙරේදා (16) රාත්‍රියේ යාපනයේ වූ සුළු සිද්ධියක් පොලිසියට නොදන්වා කෙලින්ම අමෙරිකා තානාපති කාර්යාලයට දැනුම් දී ඇති බව ද පෙන්වා දුන් ඒ මහතා, එම සිද්ධිය පළමුවෙන්ම ප්‍රශ්න කිරීමට ලක්කළේ අමෙරිකා තානාපති කාර්යාලය බව කියා සිටී.කටුනායක වූ සිද්ධිය ද ජර්මන් තානාපති කාර්යාලයට කෙළින්ම දන්වා ඇති බව ද කීය.මේ අනුව පෙනී යන්නේ ජාත්‍යන්තරය තුළ අප රට අපකීර්තියට පත්කිරීම සඳහා පිරිසක් ක්‍රියා කරන බව යැයි හෙතෙම අවධාරණය කරයි.චැනල් ෆෝ වීඩියෝ පට මගින් පෙන්වූ අයුරින් අත්අඩංගුවට ගත් ත්‍රස්තවාදියකු පසුව මරා දමන බව සඳහන් වුවත් ඔහු නැඟෙනහිර දී භික්ෂූන් වහන්සේලා ඝාතනය කළ නිරායුධ පොලිස් නිලධාරීන් 600 ක් මැරූ, සාමාන්‍ය අහිංසක වැසියන් කුඩා දරුවන් මැරූ පුද්ගලයා බව එහි සඳහන් කර නැහැ.යුද හමුදාපතිවරයා පසුගියදා පැවැත්වූ සම්මන්ත්‍රණයට ආරාධනා කළත් බටහිර රටවල් එය ප්‍රතික්‍ෂේප කළා.එහිදී ත්‍රස්තවාදය පරාජය කළ ආකාරය පිළිබඳ ගැටලුවලට පිළිතුරු දීමටත් අපේ සූදානමක් තිබුණා. ඒත් අපට චෝදනා කරන අය ඊට සහභාගි වුණේ නැතැයි රාජපක්‍ෂ මහතා පැවසීය. ඒ අය එල්. ටී. ටී. ඊ. ඩයස්පෝරාවට උපකාර කරන්නන්.නැවත අපි හැමෝම එක්ව ඊට විරුද්ධව සටන් කළ යුතුව ඇති බව හෙතෙම අවධාරණය කෙළේය.නුගේගොඩ ආනන්ද සමරකෝන් අනුස්මරණ එළිමහන් රංග පීඨයේදී ඊයේ (17) පැවැති “රණවිරු පුණ්‍යානුමෝදනා 2011” උත්සවයට ප්‍රධාන ආරාධිතයා ලෙස එක්වෙමින් ආරක්‍ෂක ලේකම්වරයා එම අදහස් පළකළේය..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>18</day>
    </date>
    <link>http://www.dinamina.lk/2011/06/18/_art.asp?fn=n1106182</link>
    <topic>නියමිත දිනට ප්‍රතිඵල පිට කරනවා:බිය සැක නැතිව උසස් පෙළට ලියන්න</topic>
    <author>දයා පෙරේරා</author>
    <content>අධ්‍යාපන පොදු සහතික පත්‍ර (උසස් පෙළ) විභාගය පවත්වා එහි ඇගැයීම් කටයුතු කඩාකප්පල්කාරී බාධාවලින් තොරව නියමිත දිනවල සිදුකර ප්‍රතිඵල නිකුත් කිරීමට කටයුතු කරන බැවින් බියෙන් සැකෙන් තොරව විභාගයට සූදානම් වන්නැයි අධ්‍යාපන ඇමැති බන්දුල ගුණවර්ධන මහතා සිසුන්ගෙන් ඉල්ලා සිටියි.උසස් පෙළ විභාගය කඩාකප්පල් නොවී බාධාවකින් තොරව පැවැත්වීම සඳහා විභාග පනත ක්‍රියාත්මක කිරීමේ පූර්ණ බලතල විභාග කොමසාරිස් ජනරාල්වරයාට පැවැරී ඇති බව ද ඇමැතිවරයා පවසයි.නියමිත දිනවලට විභාගය හා උත්තර පත්‍ර ඇගයීම් සිදුකොට ඉක්මනින් ප්‍රතිඵල ලබාදීමට ක්‍රියාකරන බවට විභාග දෙපාර්තමේන්තුව අධ්‍යාපන අමාත්‍යාංශයට ප්‍රතිඥා දී ඇතැයි ද ඇමැතිවරයා කියයි.උත්තර පත්‍ර ඇගයීම් කටයුතු සඳහා පළපුරුදු දක්‍ෂ ගුරුවරුන් 45000 ක් පමණ ඉල්ලුම් කළ බවත්, ඔවුන් අතරින් තෝරා ගන්නේ 30,000 ක් පමණක් බවත්, ප්‍රධාන පාලක පරීක්‍ෂකවරුන් ලෙස ඇගයීම් අධීක්‍ෂණ කටයුතුවලට එක්වීමට විශ්වවිද්‍යාල ඇදුරන් සියයකට වැඩි පිරිසක් ඉල්ලුම් කර ඇති බවත් ඇමැතිවරයා කීය.උත්තර පත්‍ර ඇගයීමේ අවුලක් පිළිබඳ භීතිකාවක් මැවීමට දායක නොවන්නැයි ඇමැතිවරයා ජනමාධ්‍යයෙන් ඉල්ලීමක් ද කෙළේය.”දරුවන්ගේ ජීවිතය තීරණය කරන උසස් පෙළ විභාගයට බාධා එල්ල කිරීම සහගහන අපරාධයක්” යැයි ද හෙතෙම කීය.උත්තර පත්‍ර ඇගයීම් සඳහා සහභාගි වන පිරිස මරණීය තර්ජන මගින් බිය වැද්දීමට සූදානම් නොවන ලෙසත්, එවැනි ක්‍රියාවලදී ගුරු මෑණිවරුන් හා පියවරුන් ආරක්‍ෂා කිරීමට රජය අවශ්‍ය පියවර ගන්නා බවත් ඇමැතිවරයා අවධාරණය කෙළේය.මරණීය තර්ජන බියවැද්දීම් මගින් පටු අපේක්‍ෂා ඉටුකර ගැනීම සඳහා දරුවන් බිල්ලට දීමට තමා අධ්‍යාපන ඇමැතිවරයා ලෙස සිටින තාක් ඉඩ තබන්නේ නැතැයි අවධාරණය කළ ඇමැතිවරයා, දරුවන්ගේ අනාගතය විනාශ කරන කවර හෝ කුමන්ත්‍රණ පරාජය කිරීමට රජයත්; අධ්‍යාපන අමාත්‍යාංශයත් ක්‍රියාකරන බව දෙමවුපියන්ට දැනුම් දෙන්නේ යැයි ද ඇමැතිවරයා පැවැසීය. ඇමැතිවරයා ඉහත කරුණ සඳහන් කළේ අධ්‍යාපන අමාත්‍යාංශයේදී ඊයේ (16) දහවල් පැවැති විශේෂ මාධ්‍ය හමුවකදීය.ඉතා අඩු මූල්‍ය ප්‍රතිපාදන යටතේ විශ්වවිද්‍යාල ආචාර්ය, මහාචාර්යවරුන් උසස් පෙළ විභාගයේ ඇගැයීම් අධීක්‍ෂණ කටයුතු සඳහා මීට පෙර සහභාගි වී ඇති හෙයින් එම ගෞරවාන්විත තත්ත්වය මෙවරත් රැකගනු ඇතැයි විශ්වාස කරන බවත් ඇමැතිවරයා පැවැසීය.තම වෘත්තීය ප්‍රශ්නයක් වෙනුවෙන් දරුවන්ගෙන් පළිගන්නා තරමට විශ්වවිද්‍යාල ආචාර්යවරුන් පත්වෙතියි විශ්වාස කළ නොහැකි යැයි ද පැවැසූ ඇමැතිවරයා, විශ්වවිද්‍යාල ආචාර්යවරුන්ගේ අමාත්‍යාංශ මට්ටමින් විසඳිය හැකි ප්‍රශ්න විසඳා දීමට ඇමැතිවරයා ලෙස මැදිහත් වූ බැව් සිහිපත් කළ හෙතෙම විශ්වවිද්‍යාල ආචාර්යවරුන්ගේ දරුවන් අසූ දෙනකුට වැඩි පිරිසක් අමාත්‍යාංශ ලේකම්වරයා මගින් ජාතික පාසල්වලට ඇතුළත් කර දුන් බවත් කීවේය.උත්තර පත්‍ර ඇගයීමේදී ප්‍රධාන පාලක පරීක්‍ෂකවරුන් ලෙස අධීක්‍ෂණ කටයුතු සඳහා විශ්වවිද්‍යාල ආචාර්යවරුන් පන්සියයක් පමණ සහභාගි වන බවත්, ඔවුන් සමඟ අතිරේක ප්‍රධාන පාලක පරීක්‍ෂකවරුන් ලෙස පළපුරුදු දක්‍ෂ ගුරුවරුන් සහභාගි වන බවත්, එම පන්සියය ඇගයීම්වලින් ඉවත් වීමට තීරණය කළහොත් එම පළපුරුදු දක්‍ෂ අතිරේක ප්‍රධාන පරීක්‍ෂකවරුන් හා ගුරුවරුන් යවා එම කටයුතු කිරීමේ ශක්තිය විභාග දෙපාර්තමේන්තුව සතු බවත් ඇමැතිවරයා කීය.විභාග කොමසාරිස් ජනරාල් අනුර එදිරිසිංහ මහතා - අගෝස්තු 08 වැනිදා සිට සැප්තැම්බර් 03 වැනිදා දක්වා උසස් පෙළ විභාගය පවත්වන බවත්, මෙවර අයදුම්කරුවෝ 272,000 ක් පෙනී සිටීමට නියමිත බවත්, අගෝස්තු තුන්වැනි සතියේදී ඇගයීම් සඳහා විධිවිධාන යොදා ඇති බවත් කීවේය.විශ්වවිද්‍යාල ආචාර්ය, මහාචාර්යවරුන් සිදුකරන්නේ උත්තර පත්‍ර ඇගයීම අධීක්‍ෂණයයි. ඇගයීම් මණ්ඩල පහක් පමණ එක් ආචාර්යවරයකුට පැවැරෙනවා. ප්‍රධාන පාලක පරීක්‍ෂකවරුන් ලෙස ඔවුන් ක්‍රියා කරනවා.උත්තර පත්‍ර ඇගයීම් කරන්නේ පළපුරුදු දක්‍ෂ ගුරුවරුන් 30,000 ක් දෙනායි. අතිරේක ප්‍රධාන පරිපාලක පරීක්‍ෂකවරුන් ලෙස ද ගුරුවරු ක්‍රියා කරනවා. විශ්වවිද්‍යාල ආචාර්ය, මහාචාර්යවරුන් පන්සියයක් පමණ දෙනා අධීක්‍ෂණයෙන් මේවාට සහභාගි වෙනවා. යම් හෙයකින් ඒ පන්සියය ඉවත් වුවත් අතිරේක ප්‍රධාන පාලක පරීක්‍ෂකවරුන්ට ඒ කාර්යය කළ හැකියි. ඒ සඳහා හැකියාව ඔවුන් සතුයි.අධ්‍යාපන අමාත්‍යාංශයේ ලේකම් එච්. එම්. ගුණසේකර, විභාග කොමසාරිස් (පාසල් විභාග ඇගයීම්) එල්. තිලකසිරි යන මහත්වරු ද සහභාගි වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>18</day>
    </date>
    <link>http://www.dinamina.lk/2011/06/18/_art.asp?fn=n1106183</link>
    <topic>චැනල් 4 නාලිකාවට නඩු දමනවා</topic>
    <author>අසේල කුරුළුවංශ</author>
    <content>චැනල් ෆෝ නාලිකාව මගින් ශ්‍රී ලංකාවට අපකීර්තියක් ඇතිවන සේ විසුරුවා හැරි වැඩසටහනට එරෙහිව නීතිමය පියවර ගන්නා බව අධිකරණ ඇමැති රවුෆ් හකීම් මහතා පවසයි.ඒ පිළිබඳව රාජ්‍ය තාන්ත්‍රික මට්ටමින් මේ වන විටත් පියවර ගෙන තිබෙන බවද ඒ මහතා කීය. මහනුවර අධිකරණ සංකීර්ණයේ විනිසුරුවන් හා නීතිඥයන් සමඟ පැවති විශේෂ සාකච්ඡාවකින් පසු මාධ්‍යවේදීන් හමුවේ අදහස් දක්වමින් ඇමැතිවරයා මේ බව ප්‍රකාශ කළේය..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>18</day>
    </date>
    <link>http://www.dinamina.lk/2011/06/18/_art.asp?fn=n1106184</link>
    <topic>බ්‍රිතාන්‍යයෙන් පිටුවහල් කළසරණාගතයෝ 38දෙනාගුවනින් කොළඹට</topic>
    <author>භක්ති ධර්මපි‍්‍රය මෙන්ඩිස්</author>
    <content>බ්‍රිතාන්‍යයෙන් පිටුවහල් කරනු ලැබූ ශ්‍රී ලාංකික දෙමළ සරණාගතයෝ 38 දෙනා ගුවන් මගින් ඊයේ ශ්‍රී ලංකාවට පැමිණියහ.මේ සරණාගතයන් පිරිස ජාතික රහස් ඔත්තු සේවයට භාර දී ඔවුන්ගේ අනන්‍යතාව තහවුරු කර ගැනීමට කටයුතු කරන බව ආගමන විගමන දෙපාර්තමේන්තුවේ උසස් නිලධාරියෙක් පැවසීය.බ්‍රිතාන්‍ය රජය විසින් ශ්‍රී ලාංකික දෙමළ සරණාගතයන් 58 දෙනකු එරටින් පිටුවහල් කිරීමට පියවර ගෙන තිබූ අතර එලෙස පිටුවහල් කළ පිරිසෙන් කිහිපදෙනෙක් අධිකරණ ක්‍රියාමාර්ගයකට යෑම නිසා තවමත් එරට රැඳී සිටිති..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>18</day>
    </date>
    <link>http://www.dinamina.lk/2011/06/18/_art.asp?fn=n1106185</link>
    <topic>HNDE ශිෂ්‍ය සංගමයඅන්තරයෙන් ඉවත් වෙයි</topic>
    <author>සමන්මලී ප්‍රියශාන්ති</author>
    <content>මට්ටක්කුලිය උසස් ජාතික ඉංජිනේරු ඩිප්ලෝමා ආයතනයේ උසස් ජාතික ඉංජිනේරු ඩිප්ලෝමා ශිෂ්‍ය සංගමය අන්තර් විශ්වවිද්‍යාල ශිෂ්‍ය බල මණ්ඩලයෙන් ඉවත් වීමට තීරණය කරයි.ආයතනයට ඉදිරියේ දී යහපතක් කිරීම සඳහා මේ තීරණය ගත් බවත්, මින් ඉදිරියට ඒ වෙනුවෙන් අන්තර් විශ්වවිද්‍යාලයීය ශිෂ්‍ය මධ්‍යස්ථානය සමඟ එක්ව ක්‍රියා කිරීමට තීරණය කළ බවත්, එම ශීෂ්‍ය සංගමයේ සභාපති බුද්ධික රෝසා මහතා පැවසීය.අන්තර් විශ්වවිද්‍යාලයීය ශිෂ්‍ය බල මණ්ඩලය දේශපාලනීකරණය වී ජනතා විමුක්ති පෙරමුණේ ලේබලය අලවා ගෙන ඇති නිසා ඒ සමඟ සිටීමෙන් තම ශිෂ්‍ය සංගමයට ද එවැනි ලේබල් ඇලෙවෙන බව පෙන්වා දෙන රෝසා මහතා, තම ශිෂ්‍ය සංගමය ස්වාධීන සංගමයක් මිස කිසිම දේශපාලන පක්ෂයකට සහයෝගය නොදෙන බව ද කීවේය. අන්තර් විශ්වවිද්‍යාල ශිෂ්‍ය බල මණ්ඩලයේ වර්තමාන පසුබිම තුළ උසස් ජාතික ඉංජිනේරු පාඨමාලාව තමන්ට අවශ්‍ය තැනට ගෙන යාමට හැකියාවක් නොමැති බව වටහා ගත් නිසා ඒ අරමුණ කරා යාමට අන්තර් විශ්වවිද්‍යාලයීය ශිෂ්‍ය මධ්‍යස්ථානය සමඟ එක් වන බව ද, ඒ මහතා ඊයේ (17) කොළඹ දී පැවැති මාධ්‍ය හමුවක දී කීවේය..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>18</day>
    </date>
    <link>http://www.dinamina.lk/2011/06/18/_art.asp?fn=n1106189</link>
    <topic>මේ මුද්දරය කොයි රටේද</topic>
    <author>භක්ති ධර්මප්‍රිය මෙන්ඩිස්</author>
    <content>මිලක් හෝ වෙනත් කිසිදු තොරතුරක් නොමැති මේ මුද්දරය දිනමිණ කර්තෘ මණ්ඩලයට ඊයේ (17) තැපෑලෙන් ලැබුණු ලියුම් කවරයක අලවා තිබුණි.මුද්දරයේ කිසිදු අකුරක් සඳහන්ව නොතිබීම ද විශේෂත්වයකි. ශ්‍රී ලංකා තැපෑලෙන් බෙදන ලියුම්වල මෙවැනි සැක සහිත මුද්දර අලවා තිබීම කිසියම් වංචනික ක්‍රියාවක්දැයි ඇතැමෙක් ප්‍රශ්න කරති..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>18</day>
    </date>
    <link>http://www.dinamina.lk/2011/06/18/_art.asp?fn=n11061810</link>
    <topic>රජයේ රෝහල්වලටතවත් රුධිර බැංකු 50ක්</topic>
    <author>සන්ධ්‍යා කරුණාරත්න</author>
    <content>ජාතික රුධිර පාරවිලයන සේවාව ශක්තිමත් කරමින් තවත් රුධිර බැංකු පනහක් මෙරට රෝහල් ආශ්‍රිතව ස්ථිරවම ඉදි කිරීමට සෞඛ්‍ය අමාත්‍යාංශය පියවර ගෙන ඇත.මීට අමතරව රුධිර පරිත්‍යාගශීලීන් අගය කිරීම සඳහා වන උත්සව පාසල් දරුවන් දැනුවත් කරමින් පාසල් මට්ටමින් පැවැත්වීමට කටයුතු කරන ලෙස රුධිර පාරවිලයන මධ්‍යස්ථානයේ අධ්‍යක්‍ෂවරයාට තමා යෝජනා කරන බව සෞඛ්‍ය ඇමැති මෛත්‍රීපාල සිරිසේන මහතා පැවැසුවේය.රුධිර පරිත්‍යාගශීලීන් පාසල් මට්ටමින් ඇගැයීම තුළින් පාසල් දරුවන්ට යහපත් හැඟීමක් ඇති කළ හැකි බවත්, ඔවුන් හරහා මේ වැඩසටහනට පුළුල් ප්‍රචාරයක් ලබා ගත හැකි බවත් ඇමැතිවරයා සඳහන් කළේය. රුධිර පාරවිලයන සේවාවට රුධිර දායකත්වය සපයන රුධිර දායකයන්ගේ වාර්ෂික සමුළුවට සහභාගි වෙමින් ඇමැතිවරයා ජාතික රුධිර පාරවිලයන මධ්‍යස්ථානයේදී ඊයේ (17 දා) මේ බව පැවැසුවේය..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>18</day>
    </date>
    <link>http://www.dinamina.lk/2011/06/18/_art.asp?fn=n11061811</link>
    <topic>කසිප්පු පෙරූ චීන ජාතිකයාට57,000ක් දඩ</topic>
    <author>ගම්පොළ සමූහ</author>
    <content>කසිප්පු පෙරීමේ චෝදනාවට ඉකුත්දා අත්අඩංගුව පත් චීන ජාතිකයාට ගම්පොළ ප්‍රධාන මහේස්ත්‍රාත් උපාලි ගුණවර්ධන මහතා රු: 57000 ක දඩයක් නියම කොට තිබේ. කසිප්පු පෙරීමට ගත් උපකරණ ද රාජසන්තක කොට ඇත.පුස්සැල්ලාව සැන්කුවාර් ජනපදයේ පදිංචිව සිටි මේ චීන ජාතික සැකකරු අති නවීන උපකරණ උපයෝගී කරගනිමින් නිවසේ නාන කාමරය තුළ කසිප්පු පෙරමින් සිටියදී පුස්සැල්ලාව පොලිසිය මඟින් අත්අඩංගුවට ගෙන තිබිණි.විදේශිකයකු මෙරට දී කසිප්පු පෙරමින් සිටියදී අත්අඩංගුවට පත් ප්‍රථම අවස්ථාව මෙය බව පොලිසිය සඳහන් කරයි.චීනයෙන් ගෙන්වන ලද උපකරණ විශේෂයක් මගින් මේ කසිප්පු පෙරීම සිදුකර තිබේ. ගම්පොල නුවරඑළිය මාර්ගය ඉදිකිරීමේදී එහි කොන්ත්‍රාත් චීන සමාගම මඟින් මෙම චීන ජාතිකයා ලංකාවට ගෙන්වා තිබූ අතර ඔහු මෙරටදී විවාහයක් සිදුකරගෙන සැන්කුවාර් ජනපදයේ පදිංචිව සිට ඇත. ගම්පොළ කොට්ඨාස භාර ජ්‍යෙෂ්ඨ පොලිස් අධිකාරි රොෂාන් ප්‍රනාන්දු, සහකාර පොලිස් අධිකාරි චූලනී වීරරත්න යන නිලධාරීන්ගේ උපදෙස් මත පුස්සැල්ලාව පොලිස් ස්ථානාධිපති ප්‍රධාන පොලිස් පරීක්ෂක එස්. රාජා මහතා ඇතුළු නිලධාරී කණ්ඩායමක් පරීක්ෂණ පවත්වා සැකකරු ඊයේ (17) අධිකරණය වෙත ඉදිරිපත් කර තිබුණි..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>18</day>
    </date>
    <link>http://www.dinamina.lk/2011/06/18/_art.asp?fn=n11061818</link>
    <topic>හෝමාගම පෙරහරඅද</topic>
    <author/>
    <content>හෝමාගම පොසොන් පෙරහර 50වෙනි වරටත් අද 18 රාත්‍රී 8 ට වීථි සංචාරය කෙරේ.උඩරට, පහතරට, සබරගමුව නැටුම් අංග 60කින් හා අලි ඇතුන්ගෙන් සමන්විත පෙරහැර හෝමාගම පුරාණ විහාරස්ථානයෙන් ආරම්භ වී අතුරුගිරිය පාර, හෝමාගම නගරය, හයිලෙවල් පාර, වලව්ව පාර සහ නගර සීමා මාවත ඔස්සේ විහාරස්ථානයට ළඟා වෙයි..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>18</day>
    </date>
    <link>http://www.dinamina.lk/2011/06/18/_art.asp?fn=n11061812</link>
    <topic>ගිරිතලේ රක්‍ෂිතයේ දැවැන්ත දිවියකු මැරූ2ක් කොටුවෙති</topic>
    <author>සීගිරිය විශේෂ</author>
    <content>මින්නේරිය ගිරිතලේ ස්වාභාවික රක්ෂිතයේ සිටි දැවැන්ත දිවියකු මැරූ පුද්ගලයන් දෙදෙනකු මිය ගිය දිවියාද සමඟ පසුගිය 16 දා වනජීවි නිලධාරීන් විසින් සැකපිට අත්අඩංගුවට ගෙන තිබේ.මෙසේ වෙඩි තබා ඝාතනය කැර ඇත්තේ දිග අඩි හතක් වූ අවුරුදු 15ක් පමණ වයසැති රක්ෂිතයේ දී මෙතෙක් හමුවු දැවැන්තම දිවියා බව වනජීවී නිලධාරීහු කියති.මෙම දිවියා රුපියල් ලක්ෂ දෙකක පමණ මුදලකට අලෙවි කිරීමට සූදානමින් සිටි බව සැකකරුවන් ප්‍රකාශ කැර තිබේ.සීගිරිය වනජීවි කාර්යාලයේ නිලධාරීන්ට ලැබුණු තොරතුරක් මත සීගිරිය, පේක්කුලම, මින්නේරිය වනජීවි කාර්යාලවල නිලධාරීන් විසින් වැටලීමක් කැර සැකකරුවන් දෙදෙනකු බඳින තුවක්කුවක්ද සමඟ අත්අඩංගුවට ගෙන තිබේ.තවත් සැකකරුවන් සිව් දෙනකු හා ගිනි අවි අත්අඩංගුවට ගැනීමට නියමිත බව මින්නේරිය ජාතික උද්‍යාන භාරකාර ප්‍රදීප් හෙට්ටිආරච්චි මහතා පැවසීය.සැකකරුවන් දඹුල්ල මහේස්ත්‍රාත් අධිකරණයට ඉදිරිපත් කිරිමට නියමිතව ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>18</day>
    </date>
    <link>http://www.dinamina.lk/2011/06/18/_art.asp?fn=n11061813</link>
    <topic>අනියම් බිරියගේ නිවසට ගොස් යකා නැටුවැයි මොරටුව නාගරික මන්ත්‍රී රිමාන්ඩ්</topic>
    <author>පණ්ඩුක සමරසේකර</author>
    <content>මැරවරයින් කණ්ඩායමක් සමග මොරටුව මෝදර නිවසකට ගොස් එහි වසන කාන්තාවකට තර්ජනය කර එම කාන්තාවගේ බාප්පා හට පොලු වලින් ගසා එම ස්ථානයේ යකා නැටූ මොරටුව මහ නගර සභාවේ මන්ත්‍රී වරයෙකු හා තවත් දෙදෙනෙකු මොරටුව මෝදර පොලිසිය මගින් අත්අඩංගුවට ගෙන ඇත.සැකකරු මහේස්ත්‍රාත් අධිකරණය වෙත ඉදිරිපත් කිරීමෙන් අනතුරුව 28 වන දින දක්වා රක්ෂිත බන්ධනාගාර ගත කිරීමට මොරටුව දිසා විනිසුරු බී. ඒ. ආර්. සෝමසිංහ මහතා විසින් නියෝග කරන ලදී.මොරටුව මෝදර ප්‍රදේශයේ පදිංචි මෙම නාගරික මන්ත්‍රීවරයා ඉහත කී නිවසේ කාන්තාව සමග අනියම් සබඳකමක් පවත්වාගෙන ගොස් ඇත. මීට සති දෙකකට පමණ ප්‍රථමයෙන් එම කාන්තාව රැගෙන බණ්ඩාරගම ප්‍රදේශයේ දින 4 ක් ලැගුම් හලක ජීවත් වී ඇත. කාන්තාවගේ නිත්‍යානුකූල ස්වාමි පුරුෂයා විසින් පොලිසියට කරන ලද පැමිණිල්ලක් අනුව මොරටුව මෝදර පොලිසිය මගින් දෙදෙනා කැඳවා කාන්තාව ඇයගේ නිත්‍යානුකූල පුරුෂයා වෙත බාරදී ආරවුල සමථයකට පත්කොට ඇත.පසුව නැවත වරක් සැකකරු ජංගම දුරකථනයෙන් තම අනියම් බිරියගේ සැමියා වෙත කතා කොට අසභ්‍ය වචනයෙන් බැන වැදී, එම කාන්තාව නැවත වතාවක් තමාට අවශ්‍ය බව පවසා තර්ජනය කර ඇත. මැරයන් කණ්ඩායමක් සමග ත්‍රිරෝද රථ දෙකක නැගී පොලු හා පිහි ද රැගෙන රාත්‍රියේම අනියම් බිරියගේ නිවස වෙත ගිය නාගරික මන්ත්‍රීවරයා ඇතුලු පිරිස නිවස වටකොට එහි දොරට පහරදීමට පටන්ගෙන තිබේ. බිය වූ කාන්තාව සහ ඇගේ සැමියා පසු පස දොරෙන් පැන ගොස් සිද්ධිය මෝදර පොලිසියට පවසා ඇත. ඉදිරිපස දොර ඇරගෙන පැමිණි එම කාන්තාවගේ බාප්පා හට පොලුවලින් පහරදී අසභ්‍ය වචනයෙන් බැණවදිමින් සිටි අවස්ථාවේ පොලිසිය සිද්ධිය වූ ස්ථානයට පැමිණි අතර, එක ත්‍රිරෝද රථයක නැගී මැර කණ්ඩායමක් පලාගිය අතර මන්ත්‍රීවරයා හා ඔහු සමග පැමිණි මැරවරයන් දෙදෙනෙකු සමග ත්‍රිරෝද රථයක් පොලිස් අත්අඩංගුවට ගෙන ඇත.පසුව මොරටුව මෝදර පොලිසිය මගින් අත්අඩංගුවට ගත් සැකකරුවන් තිදෙනා මොරටුව ;පාලිසිය වෙත බාර දී ඇති අතර අධිකරණය වෙත ඉදිරිපත් කිරීමෙන් අනතුරුව බන්ධනාගාර ගත කරන ලදී.පලාගිය අනෙක් ත්‍රිරෝද රථයේ සිටි තිදෙනෙක් ද 17 වන දින පොලිසිය වෙත බාරවීමෙන් පසුව ඔවුන්ව ශරීර ඇප මත අධිකරණය විසින් මුදාහැර ඇත.මොරටුව මූලස්ථාන පොලිස් පරීක්ෂක උපුල සෙනවිරත්න මහතාගේ උපදෙස් මත මොරටුව මෝදර පොලිසියේ උප පොලිස් පරීක්ෂක පලිහවඩන මහතා සමග මොරටුව පොලිසියේ සැරයන් 1725 ලන්දේවෙල 81776 පොලිස් කොස්තාපල් වසන්ත යන නිලධාරීන් සැකකරුවන් අධිකරණය වෙත ඉදිරිපත් කර ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>18</day>
    </date>
    <link>http://www.dinamina.lk/2011/06/18/_art.asp?fn=n11061814</link>
    <topic>ආරවුලකට මැදිවූ දෙහැවිරිදි දරුවාටඇසිඩ් ප්‍රහාරයක්</topic>
    <author>සබරගමුව සමූහ</author>
    <content>වැඩිහිටියන් පිරිසකගේ ආරාවුලකට මැදිවූ වයස අවුරුදු දෙකක පිරිමි දරුවකුගේ මුහුණට එල්ල වූ ඇසිඩ් ප්‍රහාරයකින් සිදුවූ දරුණු තුවාල සහිතව පසුගියදා රාත්‍රි කෑගල්ල රෝහලට ඇතුලත් කර ඇත.බුලත්කොහුපිටිය පොලිස් වසමේ මොරොන්තොට හන්දිය ආසන්නයේ නිවසක සිදුවූ මෙම ආරවුලෙන් එම නිවසේ සිටි තවත් හතර දෙනෙක් ඇසිඩ් ප්‍රහාරවලට ලක්වී ඇති අතර තුවාල ලැබූ අමිල සම්පත් කුමාර (2) ළදරුවා සමඟ ඔහුගේ මව වන මානෙල් ජයතිලක කෑගල්ල රෝහලේ එක් වාට්ටුවක නේවාසික ප්‍රතිකාර ලබන අතර එම සිද්ධියෙන් තුවාල ලැබූ එච්. ඩී. ප්‍රියන්ත විජිත කුමාර (34) ඩබ්ලිව්. ආර්. නිහාල් පුෂ්ප කුමාර ජයතිලක (43) සහ සරත් ගාමිණී තිලකරත්න (27) යන අය තවත් නේවාසික වාට්ටුවක කෑගල්ල රෝහලේ ප්‍රතිකාර ලබමින් පසුවේ.මේ ආරවුල ඥාතීන් පිරිසක් අතර වූ පැරණි කෝන්තරයක් නිසා සිදුවූවක් බව පැවසෙන අතර වැඩිදු පරීක්‍ෂණ බුලත්කොහුපිටිය සහ කෑගල්ල පොලිසිය මගින් පවත්වති..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>18</day>
    </date>
    <link>http://www.dinamina.lk/2011/06/18/_art.asp?fn=n11061815</link>
    <topic>බාලවයස්කාරියක් දූෂණය කළැයි</topic>
    <author>සිරිසේන රාජපක්ෂ</author>
    <content>බාල වයස්කාර පාසල් ශිෂ්‍යාවක දූෂණයට ලක්කළ බව කියන දෙදරු පියකු සහ ඊට අනුබල දුන් බව කියන ත්‍රිරෝද රථ රියදුරකු ඊයේ (17) මරදාන පොලිසිය මගින් මාලිගාකන්ද මහේස්ත්‍රාත් අධිකරණය වෙත ඉදිරිපත් කරන ලදී.සැකකරුවන් අධිකරණය වෙත ඉදිරිපත් කරමින් මරදාන පොලිසියේ උ.පො.ප. දිසානායක හා පො.කො. නිමල් (61038) යන නිලධාරි මහතුන් අධිකරණයට කරුණු ඉදිරිපත් කරමින් පරීක්ෂණ අවසන් නැති නිසා සැකකරුවන් රිමාන්ඩ් භාරයට පත්කරන ලෙස ඉල්ලා සිටියේය.පොලිසියේ එම ඉල්ලීමට අනුව මාලිගාකන්ද මහේස්ත්‍රාත් ජී. ඇල්. පීරිස් මහතා විසින් සැකකරුවන් දෙදෙනා ලබන 29 වෙනිදා දක්වා රිමාන්ඩ් භාරයට පත්කරන ලදී.මෙසේ රිමාන්ඩ් භාරයට පත්වූයේ ප්‍රබුද්ධ සිල්වා සහ සමන් ප්‍රියලාල් නමැති සැකකරුවන් දෙදෙනාය.දූෂණයට ලක්වූ අය අවුරුදු දාහතරක (14) කොළඹ ප්‍රධාන පෙළේ විදුහලක ශිෂ්‍යාවකි. දූෂණයට ලක්වූ පාසල් ශිෂ්‍යාවක් පළමුවන සැකකරුත් අතර සුළු කාලයක් මිතුරු සම්බන්ධයක් පවත්වාගෙන ගොස් ඇති බවද පොලිස් පරීක්ෂණ වලින් හෙළිවී තිබේ.පසුගිය 14 වෙනි දින පාසල් පැමිණ ඇති දූෂණයට ලක්වූ ශිෂ්‍යාව පාසල අසලදී සැකකාර දෙදරු පියා විසින් ඔහුගේ සහායකයා ගේ ත්‍රිරෝද රථයක නංවාගෙන ඔහුගේ ගෙදරට ගෙන ගොස් එම ශිෂ්‍යාව දූෂණය කර ඇති බව පොලිස් පරීක්ෂණ වලින් වැඩිදුරටත් හෙළි වී තිබේ.දැරිය දූෂණයට ලක්කළ බව කියන ප්‍රධාන සැකකරු කොළඹ ජාතික රෝහලේ සමාජ රෝග අංශයට යොමුකරන ලෙස මාලිගාකන්ද ප්‍රධාන මහේස්ත්‍රාත්වරයා බන්ධනාගාර අධිකාරිවරයාට නියෝග කළේය.මරදාන පොලිසියේ උ.පො.ප. දිසානායක හා පො.කො. නිමල් (61038) යන මහත්වරු පැමිණිල්ල මෙහෙයවීය..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>18</day>
    </date>
    <link>http://www.dinamina.lk/2011/06/18/_art.asp?fn=n11061816</link>
    <topic>අත්තනගලු ඔයට වැටී පාපැදිකරු මරුට</topic>
    <author>නිට්ටඹුව සමූහ, ජෙනට් ජයසිංහ</author>
    <content>පොසොන් පුනු පොහෝ දින සවස් යාමයෙහි ගම්පහ පොලිස් වසමේ තම්මිට ප්‍රදේශයේ අත්තනගලු ඔය හරහා බැඳි අමුණ උඩින් බීමත්ව පා පැදියකින් ගමන් කරමින් සිටියදී පාපැදිය සමග ඔයට වැටී මියගිය පුද්ගලයාගේ මළසිරුර අද 17 වෙනි දින පෙරවරුවෙහි සිද්ධිය වූ තැනට කිලෝ මීටර් කාලක් පමණ දුරින් දියයට ගල්කුලක දැවටී තිබී නාවික හමුදාවේ පිහිනුම් කණ්ඩායම සොයාගෙන තිබේ.මියගිය පුද්ගලයා ගමන් කරමින් සිටි පා පැදිය සිද්ධිය වූ ස්ථානය අසල සොරොව්වේ රැඳී තිබී ඊයේ 16 දින සොයාගත් අතර ඔහුගේ මළ සිරුර මෙතෙක් අතුරුදහන්ව තිබුණි. ගම්පහ මූලස්ථාන පොලිසියේ සුලු පැමිණිලි අංශයේ විශේෂ පොලිස් කණ්ඩායමක් සහ නාවික හමුදාවේ කිමිදුම් කණ්ඩායමක් මළ සිරුර සෙවීම සඳහා ක්‍රියාත්මක වී තිබුණි.මෙසේ අනපේක්ෂිත ලෙස මියගොස් ඇත්තේ තම්මිට මාකේවිට පදිංචි චන්දරේ නොහොත් සිරිසේන නැමැත්තෙකි.මළ සිරුර පිළිබඳ හදිසි මරණ පරීක්ෂණය ගම්පහ දිසා මහ රෝහලේදී පැවැත්වීමට නියමිතය.මෙම සිද්ධිය පිළිබඳ පොලිස් පරීක්ෂණය ගම්පහ මූලස්ථාන පොලිසියේ සුලු පැමිණිලි අංශයේ ස්ථානාධිපති පොලිස් පරීක්ෂක කැමිලස් ගුණරත්න මහතාගේ උපදෙස් මත අධිකරණ කටයුතු මෙහෙයවීම පොලිස් සැරයන් 9840 ගුණසිංහ, පොලිස් කොස්තාපල් 8511 සුරේෂ් සහ කාන්තා පොලිස් නිලධාරිනී’ 5186 ප්‍රියංකා මෙහෙයවීය..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>18</day>
    </date>
    <link>http://www.dinamina.lk/2011/06/18/_art.asp?fn=n11061817</link>
    <topic>රත්මලාන ඩිපෝවේ වර්ජනයක්</topic>
    <author>සුරන්ජිත් පෙරේරා</author>
    <content>ලංකා ගමනා ගමන මණ්ඩලයේ රත්මලාන සහ කටුබැද්ද ඩිපෝවේ සේවකයින් රාජකාරියෙන් ඉවත්ව වැඩ වර්ජනයක් ඊයේ (17) සිට ආරම්භ කර ඇත. මේ වන විට රක්ෂිත බන්ධනාගාර ගතකර සිටින රත්මලාන ලංගම ඩිපෝවේ සේවකයින් තිදෙනෙකු අසාධාරණ ලෙස තවදුරටත් රක්ෂිත බන්ධනාගාර ගත කිරීම සඳහා පොලිසිය කටයුතු කළේ යැයි පවසමින් මෙම වර්ජනය ආරම්භ කළ බව සේවකයෝ පවසති..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>18</day>
    </date>
    <link>http://www.dinamina.lk/2011/06/18/_art.asp?fn=n11061819</link>
    <topic>ජපුර සරසවි සිසුන් උද්ඝෝෂණයක</topic>
    <author>භක්ති ධර්මප්‍රිය මෙන්ඩිස්</author>
    <content>ජයවර්ධනපුර සරසවියේ සිසුන් ඊයේ (17) පෙරවරුවේ සරසවිය ඉදිරිපිට උද්ඝෝෂණයක නිරත වූහ. පන්ති තහනම් කර ඇති ශිෂ්‍යයන්ට නැවත සරසවියට පැමිණීමට අවස්ථාව ලබා දෙන ලෙසත් රහස් පොලිසියේ අත්අඩංගුවේ සිටින ශිෂ්‍යයන් තිදෙනා නිදහස් කරන ලෙසත් මෙහිදී උද්ඝෝෂණයට එක් වූ සිසුන් ඉල්ලා සිටියේය. මේ අතර එම සරසවියේ ආචාර්යවරුන්ද සිය ඉල්ලීම් ලබා දෙන ලෙස රජයට බල කරමින් සරසවිය ඉදිරිපිට සාමකාමී විරෝධතාවයක නිරත විය..</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>18</day>
    </date>
    <link>http://www.dinamina.lk/2011/06/18/_art.asp?fn=r1106181</link>
    <topic>හුංගම නගරයේ කාණු පද්ධතියේ ඉදිකිරීම් ප්‍රමිතියට නෑ</topic>
    <author>හුංගම සමූහ – ජී. කේ. එච්. විල්සන් ප්‍රනාන්දු</author>
    <content>හුංගම නගරයේ කාණු පද්ධතිය ප්‍රමිතියෙන් තොරව ඉදිකිරීම නිසා ජලය බැස යෑම නතර වී ඇත.ජලය පිරුණු කාණු ඇති අතර ඇතැම් කාණුවල ආවරණ නොදැමීම හේතුවෙන් ජනතාව අනතුරුවලට පත්වීමේ තත්ත්වයක් ඇතිවී තිබේ.හුංගම නගරයේ කාණු පද්ධතිය ඉදිකළේ මීට දස වසරකට පෙරය. සමහර කානුවල ආවරණ යොදා නැත. විශේෂයෙන් නිතර නිතර ජනතාව ගැවසෙන තැපැල් කාර්යාලය ඉදිරිපිට සහ ප්‍රාදේශීය සභා උප කාර්යාලය ඉදිරිපිට ඇති කාණුවල ජලය බැස නොයෑමත් ආවරණ නොයෙදීමත් නිසා ජනතාව දැඩි අපහසුවට පත් වී ඇත. නගරයේ ආපනශාලා හා හෝටල්වලින් කාණුවලට එකතු වන අපවිත්‍ර ජලය නිසා මුළු නගරයේම දුගඳ පැතිරී තිබේ.මේ පිළිබඳ අදාළ බලධාරීන්ගේ අවධානය යොමුකරන ලෙස ප්‍රදේශවාසී ජනතාව ඉල්ලා සිටිති.  .</content>
  </post></root>