<?xml version="1.0" encoding="UTF-8" standalone="no"?><root><post>
    <category>NEWSPAPER</category>
    <date>
      <year>2013</year>
      <month>11</month>
      <day>17</day>
    </date>
    <link>http://www.silumina.lk/2013/11/17/_art.asp?fn=av13111722</link>
    <topic>ඔහුගේ පුරුද්ද ජීවිතය රසවිඳීම</topic>
    <author>කුමාර සිරිවර්ධන</author>
    <content>ඔහුගේ පුරුද්ද ජීවිතය රසවිඳීමලෝක ප්‍රකට නායකයෝ තහනම් අඩවි වෙත පිවිස තහනම් ගෙඩි කෑහ. ඉන් එක් අයකු වූ ඉතාලියේ හිටපු අගමැති හා කෝටිපති සිල්වියෝ බර්ලුස්කෝනි ගේ කෙරුම් ගැන ලියැවෙන ලිපි පෙළක සිවුවැන්නයි මේ.“මට ඇ‍ෙහන්නේ අප හිට්ලර්ගේ පාලනය යටතේ ජීවත්වන යුදෙව් පවුලක් වාගෙයි” මෑතකදී ඉතාලි රූපවාහිනී සේවයක සම්මුඛ සාකච්ඡාවකට සහභාගි වෙමින් හිටපු ඉතාලි අගමැති සිල්වියෝ බර්ලුස්කෝනි පවසා තිබිණි. “මුළු ලෝකයම අපට එරෙහිව නැඟී සිටිනවා”.ඔහුට ආදායම් බදු වංචා, අගමැති තනතුර අයථා ආකාරයට පරිහරණය කිරීම, අල්ලස් හා දූෂණ මෙන්ම ළාබාල යුවතියන් ලිංගිකව අපහරණය කිරීම යන චෝදනා යටතේ ඉතාලි අධිකරණයේ නඩු පැවරිණි.එම නඩු විභාගයේ දී සාක්කි දුන් එක් යුවතියක වූයේ මොරොක්කෝ ජාතික කරීමා එල් - මහ්රෞග්ය. දැන් 20 හැවිරිදි කරීමා දුන් සාක්ෂිවලින් පැහැදිලි වූයේ ඇය පළමුවරට බර්ලුස්කෝනිගේ සාදයන්ට සහභාගි වන විට ඇගේ වයස අවුරුදු 17ක් බවය. ඒ සෑම රැයකදීම තමාට යූරෝ තුන්දහස බැගින් ගෙවනු ලැබූ බවත් ඇය අධිකරණයේ දී හෙළි කළාය.“එම සාදවලදී යුවතියන්ට විවිධ පුද්ගලයන් ලෙස සැරසෙන්නට සිදුවුණා. එක් සාදයකදී යුවතියක් ඇමෙරිකාවේ ජනාධිපති බැරැක් ඔබාමා ලෙස සැරසී නැටුවා. අපට සිදුවූයේ එළිවෙනතුරු බර්ලුස්කෝනි හා ඔහුගේ මිතුරන් සමඟ නටන්නයි. කිසිම ලිංගික ක්‍රියාකාරකමක් සිදුවූ බවක් මම දුටුවෙ නැහැ. නටන්නට ආ යුවතියන් ගණිකාවන් හැටියට කටයුතු කළේත් නැහැ.” කරීමා අධිකරණය ඉදිරියේ දී පැවසුවාය.කරීමා එසේ පැවසුවත් සාදවලට සහභාගි වූ තවත් බොහෝ යුවතියන් පැවසුවේ එම සාදයන්හිදී ලිංගික ක්‍රියාකාරකම් සිදුවූ බවය. නොඑමි ලෙටිසියා, පැට්‍රිෂියා ඩි අචාරියෝ නිකොලෙමිනෙයි, සාරා ටොමාසි, නාඩියා මාර්සි ආදී තවත් බොහෝ යුවතියන්ගේ නම් එම නඩු විභාගයේ දී බර්ලුස්කෝනිගේ පෙම්වතියන් හා සාදයන්ට සහභාගි වූ ළාබාල යුවතියන් ලෙස කියැවිණි.බර්ලුස්කෝනි හා ලිංගික සබඳතා පැවැත්වී යැයි පිළිගත් යුවතියන් කිහිප දෙනා අතරින් නාඩියා මාර්සි එක් අයෙකි. බර්ලුස්කෝනි වෙනත් යුවතියන් සමඟ ද ලිංගිකව හැසිරෙන අයුරු තමා දුටු බව ඇය පවසා තිබේ. ඉතාලියේ ප්‍රකට සමාජ ශාලා කිහිපයකම නළඟනක ලෙස කටයුතු කළ නාඩියා මේ වන විට එරට නිල් චිත්‍රපටයන්හි රඟන නිළියක බවට පත්ව සිටින්නීය.බර්ලුස්කෝනි ගේ සාදයන්ට සහභාගි වූ යුවතියන් විවිධ ජාතීන්ට අයත්ය. එමෙන්ම ඒ යුවතියන් අතරින් වැඩි දෙනා රූ රැජන තරගවලට සහභාගි වී සිටීම තවත් වැදගත් කාරණයයි. එහිදී පෙනී යන්නේ බර්ලුස්කෝනි තමාට සමීප කර ගත් යුවතියන්ගේ රූමත් භාවය පිළිබඳ වැඩි සැලකිල්ලක් දැක්වූ බවයි.මාරා කාර්ෆග්නා සහ බාබරා මටේරා ද සිල්වියෝ බර්ලුස්කෝනි හා සමීපව ඇසුරු කළ යුවතියන් දෙදෙනෙකි. ඒ අතරින් බාබරා රූ රැජන තරගයන්ට සහභාගි වූ අයෙකි. ඇය බර්ලුස්කෝනිගේ සාදයන්ට සහභාගි වෙමින් උපයා තිබූ සම්පූර්ණ මුදල යූරෝ 95,000ක් බව පසුව අනාවරණය වූයේය. තමාට සමීප වන යුවතියන් අතරින් සමහරකුට දේශපාලන ලෝකයේ දොරටු විවර කර දෙන්නට ද බර්ලුස්කෝනි පසුබට නොවූ බව පසුගිය ලිපිවලින් පැහැදිලි කෙරිණි. ඔහු ඒ සම්බන්ධයෙන් කළේ මෙවැනි ප්‍රකාශයකි.“අපේ පක්ෂයේත් ඉතාලියේත් ප්‍රතිරූපය නංවන්නට නම් දේශපාලන ක්ෂේත්‍රයට අලුත් මුහුණු, රූමත් මුහුණු අවශ්‍යයි”බාබරාට යුරෝපා පාර්ලිමේන්තුව නියෝජනය කිරීමේ ඉඩ බර්ලුස්කෝනි සලසා දුන්නේය. ඊට ප්‍රධානතම හේතුවක් වූයේ රූමතියක මෙන්ම ඇය දේශපාලන විද්‍යාව පිළිබඳ උපාධිධාරිනියක ද වීමයි.මාරියා එස්තර් ගාර්සියා පොලන්කෝ, රෆයෙලා ෆිකෝ සහ බාබරා ෆගියෝලි හිටපු අගමැති බර්ලුස්කෝනි‍ට සමීප වූ තවත් යුවතියන් තිදෙනෙකි. ඒ අතරින් මාරියා ඩොමිනිකන් සමූහාණ්ඩුවේ උපන්නියක වූ අතර බර්ලුස්කෝනිගේ සමීප මිතුරකු වරෙක පැවසුවේ හිටපු අගමැතිවරයාට සමීප වූ යුවතියන් අතර සිටි භයානකම තැනැත්තිය ඇය කියාය. වරෙක ඇය අත්අඩංගුවට පත්වූයේ ඇගේ මෝටර් රථයේ මත්ද්‍රව්‍ය සහ පිහියක් තිබූ නිසාය.සුන්දරියන් පිරිවරාගෙන අගමැති තනතුර අයථා ලෙස පරිහරණය කළ සිල්වියෝ බර්ලුස්කෝනිට අවසානයේ තනතුර අහිමි වූ අතර ඔහු වටා ගොඩ ගැසුණේ නඩු විභාග පමණි. විවිධ චෝදනා යට‍ෙත් නඩු විභාග වෙද්දී, චෝදනාවන්ට වැරදිකරු වී දඬුවම් නියම වෙද්දී, එම දඬුවම් අත්හිටු වෙද්දී අද ඔහු වටා සිටි යුවතියන් පිරිසෙන් එක් අයකු හැර අනෙක් අය නැත. ඔහුගේ මන්දිරයන්හි එදා මෙන්ම සාද පැවැත්වෙන්නේ ද නැත. අද සිල්වියෝ බර්ලුස්කෝනි අසල රැඳී සිටින එකම යුවතිය කවුරුන් ද? ඒ ෆ්‍රැන්සෙස්කා පැස්කාලේය. පසුගිය ඔක්තෝබර් 31 දා බර්ලුස්කෝනිගේ මිතුරකු ඉතාලි ගුවන්විදුලි සේවයට පවසා තිබුණේ 77 හැවිරිදි සිල්වියෝ බර්ලුස්කෝනි සහ 28 හැවිරිදි ෆ්‍රැන්සෙස්කා පැස්කාලේ රහසේ විවාහ වූවා කියාය. එම විවාහය මිලාන් නුවරට ආසන්නයේ පිහිටි බර්ලුස්කෝනිට අයත් මන්දිරයක පිහිටි දේවස්ථානයක් ඇතුළත දී සිදුවූ බවත් එම මිතුරා පවසා ති‍බිණි.එම විවාහ මංගලෝත්සවයට තමාට ද ආරාධනා ලැබුණු බව බර්ලුස්කෝනිගේ සාදවලට සහභාගි වූ රූමතියක වන මේරි­‍ෙනල් පොලන්කෝ ද මාධ්‍ය වෙත පවසා තිබිණි. එහෙත් ඇය විවාහ මංගලෝත්සවයට සහභාගි වී නැත. මේරිනෙල් පොලන්කෝ ද ‍ෙඩාමිනිකන් සමූහාණ්ඩුවේ උපන්නියක වන අතර ඇය තමාට ලැබුණු ඇරැයුම ගැන ඉතාලි ගුවන්විදුලි නාළිකාවකින් මෙසේ කීවාය.“එයාලා කාලෙක ඉඳන් එකටමයි ජීවත් වුණේ. තමන්ගේ මන්දිරයක වූ දේවස්ථානයේ දී විවාහ වෙන්න බර්ලුස්කෝනි හිතන්න ඇත්තේ මේ වෙන‍කොට ඔහුට හැමඅතකින්ම පහර වදිමින් තිබෙන නිසා වෙන්නැති. ඔවුන් මට ඒ අවස්ථාවට ඇරැයුම් කර තිබුණත් මා ගර්භණීව සිටින නිසා මට යන්නට නොහැකි වුණා. මම මගේ සුබ පැතුම් ඔවුනට යැවුවා”මේරිනෙල් පොලන්කෝ බර්ලුස්කෝනිට එරෙහි නඩු විභාගයේ සාක්ෂිකාරියක වූවාය. බර්ලුස්කෝනි පිනවනු පිණිස තමන් ඔහු සංවිධාන කළ එක් සාදයකදී ඇමෙරිකානු ජනාධිපති බැරැක් ඔබාමා ලෙස සැරසී නටමින් එම ඇඳුම් ඉවත් කොට නිරුවත් වූ බව අධිකරණයේ දී ඇය පිළිගත්තාය. මේ වන විට ඇය ඇප පිට නිදහස්ව සිටින්නියකි. මේරිතෙල් පවසන්නේ කොතරම් නඩු පැවරුණ ද, ෆ්‍රැන්සෙස්කා හා විවාහ වුවද බර්ලුස්කෝනි සිය ‘බුන්ගා බුන්ගා’ සාද නතර කරන්නේ නැත කියාය.“ෆ්‍රැන්සෙස්කා කියන්නේ තමන් සැබැවින්ම බර්ලුස්කෝනිට ආදරෙයි කියායි. තමාට හොඳින්ම ආදරය කළ තැනැත්තිය ඇයයි කියා බර්ලුස්කෝනි පවසනවා. කොහොම වෙතත් බර්ලුස්කෝනි ජීවතුන් අතර සිටිනා තුරු ඔහුගේ ‘බුන්ගා බුන්ගා’ සාද නවතීවියි මම හිතන්නේ නැහැ. ඔහු රසවතෙක්. මොනවා සිදුවුණත් ජීවිතය රස විඳීමයි ඔහුගේ පුරුද්ද”මේරි­‍ෙනල් පවසන්නේ සත්‍යයක් නම් ෆ්‍රැන්සෙස්කා හා විවාහ වූ පමණින් 77 හැවිරිදි සිල්වියෝ බර්ලුස්කෝනි ගේ කෙරුම් නතර වන්නේ නැත. සමහර විට ඔහු අනාගතයේ දී ද තමා ගැන ලියන්නට අපට ඉඩ සලසනු ඇත.කුමාර සිරිවර්ධනකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>17</day>
    </date>
    <link>http://www.silumina.lk/2013/11/17/_art.asp?fn=av13111716</link>
    <topic>රංගනයෙන් ඉදිරියට එන වැලිකන්දේ</topic>
    <author/>
    <content>රංගනයෙන් ඉදිරියට එන වැලිකන්දේරූපිකා ස්වර්ණලතා නම් වූ ඇය නව පරපුරේ නැඟී එන නිළියක මෙන්ම මෝස්තර නිරූපිකාවක ලෙස ද ක්ෂේත්‍රයේ නමක් දිනා සිටින්නීය.පොලොන්නරුව වැලිකන්ද මහා විද්‍යාලයෙන් සිප් සතර හැදෑරූ රූපිකා මුලින්ම කුඩා දරුවකු ලෙස ළමා නාට්‍යයක රඟපාමින් රංගනයේ ගමන් මඟ ඇරැඹුවාය. පාසල් නාට්‍යවලට ගායනයෙන් මෙන්ම රංගනයෙන් ද එක්වුණු ඇය පාසල් අධ්‍යාපනය අවසන් වීමෙන් පසු චිත්‍රපට රංගනයට එක්වන්නීය. ප්‍රවේගය, මායා සහ දුවන මුවන් යන චිත්‍රපට ඇය චරිත නිරූපණය කළ චිත්‍රපටයි.ආසියාවේ දීර්ඝතම ටෙලිනාට්‍යය වන කෝපිකඩේ ටෙලිනාට්‍යයේ මැණිකා චරිතයට පණපොවමින් පුංචි තිරය තුළින් අපේ ආලින්දයට පැමිණි ඇය ප්‍රේක්ෂකයන් අතර වඩාත් ජනප්‍රිය වූවාය.ඉදිරියේ විකාශය වීමට නියමිත ‘රැකවරණය’ සහ ‘අපූරු සහෝදරයෝ’ යන ටෙලිනාට්‍යන්හි ඇගේ රංගනයන් දැකගත හැකිය.“මම කුඩා කාලයේ සිටම කලාවට ආදරය කළා. ඒ නිසාම කලාවේ නියැළුණත්, මම රැකියා‍ව කරන්නේ සෞඛ්‍ය ක්ෂේත්‍රයේ. රැකියාව හරියට කරන අතර හොඳ නිර්මාණවලට සම්බන්ධ වෙලා දක්ෂ නිළියක් වීම තමයි මගේ බලාපොරොත්තුව. ප්‍රවීණයන්ට ගරු කරමින් හිත මිතුරියන් සමඟ සුහදව ක්ෂේත්‍රයේ ඉදිරියට යන්නට හැමවිටම උත්සාහ කරනවා.මම මෙතෙක් පැමිණි ‍ගමනේදී මට අවවාද අනුශාසනා දෙමින් උපකාර ක‍ළ කඩවත්මඩුවේ ශ්‍රී බෝධිරාජ විහාරාධිපති ඉඩම්පිටියේ වජිරලංකාර හිමි, මගේ ආදරණීය අම්මා තාත්තා සොයුරු සොයුරියන් මෙන්ම මගේ පාසලේ සංගීත ගුරුවරයකු වන ගාමිණී වන්නිනායක, විදුහල්පති ජේ.රාජකරුණා, ඩොනල්ඩ් ජයන්ත, සුදම් දයාරත්න යන මහත්වරුන් ආදරයෙන් සිහිපත් කරනවා.”නො.109, මැණික්දෙණිය, වැලිකන්ද, පොලොන්නරුව රූපිකා ස්වර්ණලතා ‍ගේ ලිපිනයයි.2013 රාජ්‍ය සංගීත සම්මාන උලෙළේ වසරේ විශිෂ්ටතම ළමා ගායකයාට හිමි සම්මානය මහනුවර ලෙක්සිකන් ජාත්‍යන්තර පාසලේ 9 වැනි ශ්‍රේණියේ ඉගෙනුම ලබන මතීෂ ගජනායක සිසුවාට හිමිවිය.මතීෂට මේ සම්මානය හිමි වූයේ අයිරාංගනී මද්දුම බණ්ඩාර රචනා කළ රංජිත් ප්‍රේමවීර සංගීතවත් කළ “ස්වර්ණමාලි සෑ රදුනේ” ගීතය වෙනුවෙනි.ළාබාල වියේ සිටම ගීත ගායනයට හපන්කම් දැක්වූ මතීෂ මුලින්ම කඳුරට සේවයේ ළමා වැඩසටහන් සඳහා ගීත ගායනා කරමින් සංගීත ක්ෂේත්‍රයට පිවිසියේය.විවිධ රූපවාහිනී නාළිකා සඳහා ගීත ගායනා කිරීමට වරම් ලැබූ මතීෂ ‘දෙරණ ලිට්ල් ස්ටාර්’ තුන්වැනි කොටසේ තරගාවලියට සහභාගි වී සිව්වැනි ස්ථානය ලබා ගත්තේය.මේ වසරේ භාත්ඛණ්ඩේ සංගීත විද්‍යාලයේ සංගීත විශාරද අවසන් පරීක්ෂණයට ගායන හා වාදන අංශයෙන් මුහුණදීමට සූදානමින් සිටින දහතුන් හැවිරිදි මතීෂ ගජනායක සංගීත ක්ෂේත්‍රයේ ඉදිරි ගමනක් සඳහා බලාපොරොත්තු රැසක් තබා සිටින කුසලතාපූර්ණ නව යෞවනයෙකි.ප්‍රවීණ නිවේදිකාවක හා ගී පද රචිකාවියක වන කුසුම් පීරිස්ගේ පද රචනයක් වන “සයුරු තෙරේ හැන්දෑවේ හැමදාමත් මුණ ගැහේවි” ගීතය මේ දිනවල රූපවාහිනී සහ ගුවන් විදුලි නාළිකා ඔස්සේ ඇහෙන නව පරපුරේ ගායකයෙකු වන මධුශංක හෙට්ටිආරච්චි ගයන ගීතයකි. “ශ්‍රී” එෆ්.එම්. ගුවන් විදුලියේ නිෂ්පාදන සහායකයෙකු ලෙස සේවය කරන මධුශංක ගයන මෙම ගීතය මේ වනවිට රූපවාහිනී මෙන්ම ගුවන් විදුලි ගීත දර්ශක වලටත් එක් වී තිබීම විශේෂයක් වී ඇත.“මාතර, හේන්වල ජයතිස්ස සහ මාතර මධ්‍ය මහා විදුහල් වලින් ඉගෙනුම ලැබූ කාලේ ඉඳලම මං ගීත ගායනය කළා. ඒ වගේම සංගීතය විෂයක් හැටියටත් ඉගෙන ගත්තා. රැල්ලේ ගායකයෙකු නොවී දිගු ගමනක් යා‍ෙ‍ම් අරමුණින් තමයි මම මේ ක්ෂේත්‍රයට එක් වුණේ. දැනට මා ගයන ගී කුසුම් පීරිස් සහ තනූජා ලුම්බිණි ලියා ඇති අතර සංගීතවත් කර ඇත්තේ නිපුන පිටිගල. ළඟදීම මගේ ගීත 16 ක් ඇතුළත් සංයුක්ත තැටියක් එළිදැක්වීමට සූදානම් වෙමින් ඉන්නවා. එයට නවක ගී පද රචක රචිකාවියන්ගේ පද රචනා කිහිපයක් තෝරා ගැනීමට මම බලාපොරොත්තු වෙනවා.”ජයලදගම, හේන්වල, මිරිස්ස මධුශංකගේ ලිපිනයයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>17</day>
    </date>
    <link>http://www.silumina.lk/2013/11/17/_art.asp?fn=av13111717</link>
    <topic>සුමිගෙන් අහන්න</topic>
    <author/>
    <content>සුමිගෙන් අහන්නපැපිලියානේ අමල් කල්දේරාපළඟතුරේ ඩබ්ලිව්. කේ. චාල්ස් පෙරේරාප්‍රශ්නය - මොහිදින් බෙග් ‘ඔබ එනවා බලා පැල්පතට වෙලා’ ගීතය ගයන්නේ කා වෙනුවෙන් ද?පිළිතුර - ෂූටිං ගිහින් දවස් ගාණකින් ගෙදර එන නිළි බිරිඳක් වෙනුවෙන් වෙන්න ඇති.ගාල්ලේ විනීතා දාබරේප්‍රශ්නය - පහත නම් සඳහන් අයගෙන් අඩුම සාහිත්‍ය දැනුම ඇත්තේ කාට ද? ගාමිණි වියන්ගොඩ, සමන් වික්‍රමාරච්චි, ආචාර්ය ලියනගේ අමරකීර්ති, එරික් ඉලයප්ආරච්චි, සේන තෝරදෙණිය.පිළිතුර - ඔබ අන්තිමට කියපු නම සහිත පුද්ගලයාට.මාතලේ ධර්මා ඒකනායකප්‍රශ්නය - කැසිනෝවලට ඔබ විරුද්ධ ද?පිළිතුර - නැහැ. රේස් බුකී කාරයෝ තමයි කැසිනෝ විරෝධි ව්‍යාපාරය පිටුපස්සේ ඉන්න බව පේන්නේ. අනික මුණුබුරා ආච්චිව දූෂණය කරන, පියා තම දියණියන් දෙදෙනා දූෂණය කරන මේ රටේ කැසිනෝ නිසා තව විනාශ වෙන්න සංස්කෘතියක් ඇත්තේ නැහැ.උතුරු කළුතර තොටුපළ පාරේ සිරි අබේසේකරප්‍රශ්නය - සල්ලි කියන දේවල් ගස්වල වැවෙනව නම් මොනව වෙයි ද?පිළිතුර - එතකොට සමහර ගෑනු වඳුරන්ටත් ලව් කරන්න පටන් ගනිවි.උකුවෙල බී. එම්. රත්නායකප්‍රශ්නය - දයානන්ද ගුණවර්ධනගේ ‘ජසයා හා ලෙන්චිනා’ නාට්‍යයේ ගීත ලබා ගත්තේ කෙසේ ද?පිළිතුර - දයානන්ද ගුණවර්ධනයන්ගේ බිරිඳ වන අයිරාංගනී මහත්මියගෙනුත් විමසා බලන්න.කෑගල්ලේ රණවීර ලියනගේප්‍රශ්නය - ජේ. ඒ. මිල්ටන් පෙරේරා ‘කල්‍යාණියේ ඔබ නෑසු’ ගීතය ගයන්නේ ඔහුගේ බිරිය කල්‍යාණි වෙනුවෙන් ද?පිළිතුර - ඔව්.කුලියපිටියේ ජයසේන අතපත්තුප්‍රශ්නය - ‘ඉපදුණේ ඇයි’ චිත්‍රපටයට පාදක වුණේ බිමල් රෝයිගේ ‘සුජාතා’ චිත්‍රපටය ද?පිළිතුර - ඔව් ජයසේන.නාත්තන්ඩියේ කරු මන්දාවලප්‍රශ්නය - පැරණි චිත්‍රපට යළි නිෂ්පාදනයේදී ඒවා අසාර්ථක වූයේ ඇයි?පිළිතුර - ප්‍රධානම හේතුව නළු නිළියන්. මුල් නළු නිළියන් තරම් දෙවැනි නිෂ්පාදනයේ නළු නිළියන් සාර්ථකව රඟපෑවේ නැහැ.කුරුණෑගල මල්ලවපිටියේ නිමල් රත්නසිරිප්‍රශ්නය - ‘කොළඹ හාදයෝ’ චිත්‍රපටයේ ගී තනු ස්වතන්ත්‍ර ද?පිළිතුර - ඔව් නිමල්.කන්දෙගෙදර කිත්සිරි ගුණසේනප්‍රශ්නය - කලකට පෙර තැනුණු ‘තිසා හාමි’ චිත්‍රපටයට මොකද වුණේ?පිළිතුර - එම නිෂ්පාදනය ‘තිසාහාමි’ ලෙස රඟපෑ ශේන් ගුණරත්නගේ හා නිෂ්පාදක පැට්රික් රුද්‍රිගුගේ මරණයත් සමඟ ඇණහිටියා.නිල්දණ්ඩාහින්නේ කුසුමාවති මැණිකේප්‍රශ්නය - කොළඹ හැරුණුකොට මෙරට වැඩිම සිනමාහල් ප්‍රමාණයක් තිබු නගරය කුමක් ද?පිළිතුර - යාපනය. යුද්ධයට පෙර එහි සිනමාහල් 10 ක් තිබුණා.මත්තේගොඩ අජිත් ජෝතිය කරසිංහප්‍රශ්නය - ‘රාස්’ නමින් තවත් හින්දි චිත්‍රපටයක් හැට ගණන්වල තිරගත වුණා ද?පිළිතුර - ඔව්. එහි රාජේෂ් ඛන්නා, බබීතා රඟපෑවා මට මතකයි. සංගීතවත් කළේ කල්‍යාන්ජි ආනන්ෂ්ජී.දෙදියවල වස්කඩුවේ ගාමිණි ගුණතිලකප්‍රශ්නය - ‘ගොපලු හඬ’ චිත්‍රපටයට ඇතුළත් හරූන් ලන්ත්‍රා ගේ ‘මගේ නාමලි බැඳි ආදරේ’ ගීතය හින්දි ගීයක අනුකරණයක් ද?පිළිතුර - ඔව්. එය ‘ආකාෂ් දීප්’ චිත්‍රපටයට මොහොම්මද් රාෆී ගැයු ගීයක කොපියක්.අත්තනගල්ලේ විමලසේන හපුතන්ත්‍රිප්‍රශ්නය - ටෙලි නාට්‍ය අධ්‍යක්ෂ චාමර පීරිස් ජනමාධ්‍ය ක්ෂේත්‍රයේ ප්‍රවීණයකු වූ ජනදාස පීරිස්ගේ පුතෙක් ද?පිළිතුර - ඔව්.බියගම ජානක සොයිසාප්‍රශ්නය - බැද්දේගම චිත්‍රපටයේ හින්නි හාමිගේ චරිතය රඟපෑ නිළිය කවුද?පිළිතුර - නදීකා ගුණසේකරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>17</day>
    </date>
    <link>http://www.silumina.lk/2013/11/17/_art.asp?fn=av13111718</link>
    <topic>අව් කණ්ණාඩි පැලඳීමේදී මේ ගැනත් සිතන්න</topic>
    <author>හේමාලි</author>
    <content>අව් කණ්ණාඩි පැලඳීමේදී මේ ගැනත් සිතන්නඅව් කණ්ණාඩි පලඳින්න අපි කවුරුත් කැමැතියි. අද වන විට අපේ බොහෝ තරුණ තරුණියන් මෝස්තරයට, පැෂන් එකට අව් කණ්ණාඩි පලඳින්නත් හුරුවෙලා තිබෙනවා.ඒ සමඟම අද වෙළෙඳපොළේ විවිධාකාරයේ මෝස්තරවලින් යුතු, විවිධ මිල ගණන්වලට අව් කණ්ණාඩි ලබා ගන්නටත් තිබෙනවා.ඇත්තටම කිවහොත් ඇස් දෙකේ ආරක්ෂාව සඳහා අව් කණ්ණාඩියක් පැලඳීම බෙහෙවින්ම සුදුසු දෙයක්. විශේෂයෙන් තද අව්වට යත්දී අව් කණ්ණාඩියක් පැලඳිය යුතුමයි. නමුත් ඒ සඳහා ඔබ තෝරාගන්නා අව් කණ්ණාඩිය කෙබඳු එකක්දැයි යන්න පිළිබඳ ඔබේ විශේෂ අවධානය යොමු විය යුතුයි.ඔබ තෝරාගන්නා අව් කණ්ණාඩිය හොඳ ප්‍රමිතියකින් යුතු එකක් විය යුතුයි.කිසි විටෙකත් පාර අයිනේ, පදික වේදිකාවේ තබාගෙන විකුණන අව් කණ්ණාඩි නම් මිලදී ගන්නට එපා. සාමාන්‍යයෙන් ඇස් දෙකට සුදුසු අව් කණ්ණාඩියක් තෝරා ගන්නට ඔබ වෛද්‍ය උපදෙස් පතනවා නම් වඩාත් හොඳයි. ඉහළ ප්‍රමිතියකින් යුතු හොඳ වර්ගයේ අව් කණ්ණාඩියක් සාමාන්‍යයෙන් රුපියල් දාහකින් එහා රු. 5000 ක අතර මිල ප්‍රමාණයක් වෙනවා.ඒ නිසා අඩු මුදලට පාරේ විකුණන අව් කණ්ණාඩි පැලඳීමෙන් ඔබේ ඇසේ පෙනුමට සහ සෞඛ්‍යයට අහිතකර තත්ත්වයක් උදාවන බැවින් ඒ ගැන සැලකිලිමත් වෙන්න.ඕනෑම පුද්ගලයෙක් තමන්ගේ ඇස් දෙකේ ආරක්ෂාව පිළිබඳ සැලකිලිමත් වන්නේ නම් මාස 06 කට වතාවක්වත් වෛද්‍යවරයකු හමු වී ඇස් පරීක්ෂා කරවා ගත යුතුයි.ඇසට විවිධ දේ මාර්ගයෙන් වන හානි මෙන්ම ලෙඩ රෝග වලින් ද ඉක්මනින් වැළකීමේ හැකියාව මේ නිසා ඔබට හිමි වේ. තමන්ගේ ඇස අවට, මුහුණ පිසදාන තුවාය, ලේන්සුව ආදිය ඉතාමත්ම පිරිසුදුව තබා ගැනීමට ඔබ පුරුදු විය යුතුය. එසේම එම පෞද්ගලික භාණ්ඩ කිසි විටෙක අන් සතු නොකළ යුතුය.වෙනත් අයකු පාවිච්චි කළ තුවා, ලේන්සු ආදිය පාවිච්චි කිරීමෙන් වැළකී සිටිය යුතුය. බොහෝ අවස්ථාවල ඇස් රෝග බෝවෙන්නේ මේ නිසාය.තමන්ට උත්පත්තියෙන් ලැබෙන ස්වාභාවික පෙනුම වෙනස් කර ගන්න අද බොහෝ දෙනෙක් උත්සාහ ගන්නවා. මේ අතර ඇස් දෙක වෙනස් කර ගැනීමත් ජනප්‍රිය දෙයක්. මේ සඳහා බොහෝ දෙනෙක් පාවිච්චි කරන්නේ Contact Lenses භාවිත කිරීමයි. එහෙත් ඇසේ සෞඛ්‍යාරක්ෂිත බව වෙනුවෙන් බොහෝ විට අපි උපදෙස් දෙන්නේ හැකිතාක් දුරට ContactLenses පැලඳීමෙන් වැළකී සිටින ලෙසයි. අත්‍යවශ්‍ය කාරණාවක් සඳහා ContactLenses ඔබ පැලඳ සිටින කෙනෙක් නම් ඒවා පැලඳගෙන ගින්දර අසලට යාමෙන් වැළකී සිටිය යුතුය.අනෙක් කාරණය එම Lenses නිසි ප්‍රමිතියකින් යුතු වුණු ඒවා සේම Lense සේදීම සඳහා භාවිත කරන දියර වර්ගය පමණක්ම ඒ සඳහා පාවිච්චි කළ යුතුයි. සමහරුන් ඒ සඳහා ඇල් වතුර පාවිච්චි කළත් එය කිසි විටෙකත් කළ යුතු නොවේ.හේමාලිකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>17</day>
    </date>
    <link>http://www.silumina.lk/2013/11/17/_art.asp?fn=av13111719</link>
    <topic>වි‍ෙජ්මල්ලිගෙ කොලම</topic>
    <author/>
    <content>වි‍ෙජ්මල්ලිගෙ කොලමවිජේමල්ලිට ලාස්ට් වීක් එකේ සෙකන්ඩ් ඩේ එකේ ම උදේ පාන්දර ඔබචුවරි නෝටීස් එකක්. බණ්ඩාර ඇහැලියගොඩ ෆ්‍රෙන්ඩ් තමයි එනවුන්ස්මන්ට් එක කරන්නෙ. කවුද කින්ද මන්ද කොහේද කාගෙද වගේ ප්‍රශ්නවලට ක්වික් ෂෝට් ආන්ස්වර්ස්. ප්‍රේම්ගෙ අම්මා. උදේ නැති වුනේ. දැන් මම පාලර් එකේ. විස්තර පස්සෙ. විජේ මල්ලි ප්‍රේම්ට කතා කළා, අම්මා අසනීපෙන් හිටියලු ටික දවසක්. විජේ මල්ලි ඇහුවා කාටද කියන්න ඕන කියලා, පත්තරේ නිව්ස් කෑල්ලක් දාමුද කියලා. අපෝ පිස්සුද මොකුත් ඕන නෑ. එහෙම කිව්වට විජේ මල්ලිට පුලුවන්ද සයිලන්ස් එකේ ඉන්න. වැඩිපුර නෑ කෝල්ස් තුනක් ගත්තා.සුනිල් ආරියරත්නට, නන්දා මාලිනීට, සමන් අතාවුදට. තුන් දෙනෙත් ප්‍රේම්ගෙ බෙස්ට් ඔෆ් ‍ෆ්‍රෙන්ඩ්ස්ල වගේ. ෆැමිලි මෙම්බර්ස්ල වගේ. ආපහු බණ්ඩාරගෙ කෝල් එක. ෆියුනරල් ඇරේන්ජ්මන්ට්ස් ගැන. ප්‍රේම් එපැයි කිව්වට ෆාස්ට් ඇඩ් කට්ටිය පොඩි නිව්ස් කෑල්ලක් හදලා. සමන්ටත් කියවන්න කිව්වා. දවල් වෙනකොට ඔක්කොම මීඩියාවලට ගියා. පහුවෙනිදා ෆුල් කවරේජ් එක. ෆියුනරල් එක තලංගම වෙච්ච එක තමයි අප්සෙට් එක කියල කවුදෝ කියනව වි‍ෙජ්මල්ලි අහගෙන. කාලෙකට ඉස්සෙර විජේ මල්ලිගෙ තව යාලුවෙකුගෙ අම්ම කෙනෙක් නැතිවෙලා මෙසේජ් එක ආවා. විජේ මල්ලිත් ඒ වෙලාවෙ මෙසේජ් එක ගන්න මෑන්ස් ළඟ. කොහේද ෆියුනරල් එක කියල ඇහුවා. අම්පාරෙ කිව්ව විතරයි අනිත් යාලුවට ෆුල් ත්‍රිල්. අන්න ෆියුනරල්ස් කියල කිව්වෙ නැද්ද? එහෙම බැලුවම තලංගම ෆියුනරල් එකක් නෑ වගේ.ප්‍රේම්ගෙ අම්මට අවසාන ගෞරව දක්වන්න යාලු මිත්රයො ආවෙ වැල නොකැඩී.පොලිටීෂියන්ලද ඇක්ටර්ස්ල ද සින්ගර්ස්ල ද මීඩියාස්වලින් ද ඇඩ්වර්ටයිසින් කට්ටිය, එතකොට පොත් ලියන බජාර් එක? ෂිහ්! අන්න ෆියුනරල්ස්වලට එන ක්‍රවුඩ්ස් කියල විජේ මල්ලිට කියන්න හිතුනා. ෆියුනරල් එකට ඉස්සරදා රෑ තිස්සේ යාලුවො යන්නෙම නෑ.මළ ගෙදර පේන්නත් නෑ, විජේ මල්ලි ඉන්වෙස්ටිගේටිව් ජර්නලිස්ට්ගෙ ජොබ් එකට එන්ටර්වෙලා බැලුවා කට්ටිය කෝ කියලා. කට්ටිය අපරාදෙ කියන්න බෑ මෙයාලා ප්‍රේම්ට ශෝකය ප්‍රකාශ කරලා ඉවරවෙලා, එහෙම අම්ම කෙනෙක් නැති වුනා නේද වගේ සෝකෙන් ඒ ගොල්ලොත් සෝක වනවා. යුනිවර්සිටි ප්‍රොෆ්ලද, ෆිල්ම් සීන්ස් එකේ, බෑන්කිං සීන් එකේ, මීඩියා සීන් එකේ කට්ටිය ද ටෙලි ඩ්‍රාමා ඇක්ටර්ස්ලද මියුසික් කට්ටිය, ලිරික්ස් රයිටර්ස්ලා ෆුල් ගැන්සියක් කෙස් පැලෙන ආර්ගියුමන්ට්ස්.ස්වර්ණ පුස්තකේද, ස්ටේට් ෆෙස්ටිවල් එකද විද්යෝදෙද එවෝඩ්ස් තමයි සබ්ජෙක්ට් එක. එතන ප්‍රයිවෙට් කොන්ෆිඩෙන්ෂල් මොකුත් නෑ එවෝඩ්ස් සීන්ස්වලට සෙට්වෙච්ච කට්ටියගෙ පෝස්ට් මෝටම්. විජේ මල්ලි අහගෙන හිටිය විතරයි. දැන් ඉතින් මක් කරන්නද, දෙන දේවල් දීල ඉවර කොට. ඔය ‍එවෝඩ්ස් සිලෙක්ට් කරපු ප්‍රොසීඩියර් එක රටටම කිව්ව නම් හැමදාම එවෝඩ්ස් ගන්න බලාගෙන ඉඳල ලැබුණෙ නැති වුනාම ජජස්ලට බැණ අඬගහගෙන කැලෑ පත්තර ගහන කට්ටියවත් සයිලන්ස් කරන්න තිබුණ නේද කියල කවුද මෑන්ස් කෙනෙක් අහනව විජේ මල්ලිට මතකයි. ප්‍රේම් සැරින් සැරේ ඇවිත් බලල යනවා කට්ටියගෙ ආර්ගියුමන්ට්ස් ඉවරද කියලා.කොහේද පාන්දර දෙක වෙනකල්ම සීන් එක. කට්ටියට ගාණක් තිබුණෙ නෑ ෆියුනරල් එක තලංගම තිබුණා කියලා. ට්‍රිප් එකක් නැතිවෙච්ච එක විතරයි අඩුපාඩුවකට තිබුණෙ. විජේ මල්ලිට නම් හිතුනෙ, ෆියුනරල් එකත් අස්සෙ වුනත් කට්ටිය ඔක්කොම සෙට් වුනාම, කතාකරන දේවල්වල සමහර වෙලාවට වැඩක් තියෙනව කියලයි. ප්‍රේම්ගෙ නැතිවුණු අම්මා කොහේ හරි යහපත් තැනක ඉඳගෙන පුතාගෙ යාලු ගැන්සිය රෑ එළිවෙනකල් කලුවරේ පවත්වපු කල්චරල්, ලිට්රෙචර්, ෆෝරම් එකේ කතා වෙච්ච දේවල් අහ බලාගෙනයි ඉන්න ඇත්තෙ. පුතන්ඩියටත් ඉන්නෙ මාර ෆ්‍රෙන්ඩ්ල ක්ලබ් එකක් නේද කියල ෂුවර් එකටම අම්මට කල්පනා වෙන්නැති.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>17</day>
    </date>
    <link>http://www.silumina.lk/2013/11/17/_art.asp?fn=av13111720</link>
    <topic>Bollywood News</topic>
    <author/>
    <content>Bollywood Newsඑදා හින්දි සිනමාවේ ජය කෙහෙළි නැංවූ තරු යුවළක් මේ බොලිවුඩ් යුගයේ දී කල් ගෙවමින් සිටින්නේ ජීවිතයේ සන්ධ්‍යා භාගය පසුකරමින්. ඒ යුවළ, දිලිප් කුමාර් සහ සයිරා බානු. ඔවුන් දෙදෙනා පදිංචිව සිටියේ පාලිහිල් හි පිහිටි බංගලාවකයි.‍ දැන් දිලිප් කුමාර් ගේ වයස අවුරුදු 90 ක්. ඔහුගේ බිරිඳ සයිරා බානු 69 වැනි වියෙහි පසුවෙනවා.පසුගිය සැප්තැම්බර් මාසයේදී මේ ප්‍රවීණ කලාකරුවා දැඩි ලෙස රෝගාතුර වුණා. ඔහුට හෘදයාබාධයක් වැලඳුණු බවයි දැන ගන්නට ලැබුණේ. මේ හේතුවෙන් ඔහුට රෝහලේ දැඩි සත්කාර ඒකකයේ ප්‍රතිකාර ගන්නට සිදුවුණා. බොහෝ දෙනෙකු දිලිප් ගේ සෞඛ්‍ය තත්වය විමසමින් ඔහුට නිරෝගී සුවය ප්‍රාර්ථනා කළා. දින 10 ක් රෝහලේ නේවාසිකව ප්‍රතිකාර ගත් දිලිප් ගේ සෞඛ්‍ය තත්ත්වය යහපත් අතට හැරුණා. මේ නිසා ඔහුට නැවතත් නි‍ෙවසට පැමිණෙන්නට හැකි වුණා.තමන්ගේ අයහපත් සෞඛ්‍ය තත්ත්වය සමඟ සටන් වැද එයින් ජයගත් මේ ප්‍රවීණ රංගන ශිල්පියාට දැන් තවත් සටනකින් ජයගන්නට සිදුවෙලා. එය නීතිමය සටනක්. මේ නීතිමය සටනට මුල පුරා ඇත්තේ සනිර් භොජ්වානි නම් වූ තැනැත්තෙක්. ඔහු දිලිප් සහ සයිරා පදිංචිව සිටි සුවිසල් නි‍ෙවස ඉදිකළ සහ දැනට එහි අලුත්වැඩියා කටයුතු භාරගෙන සිටින පුද්ගලයායි. මේ නිවසෙහි අයිතිය සම්බන්ධ කාරණයක් මුල්කරගෙනයි නීතිමය ‘සටන’ ඇරඹී ඇත්තේ. මීට වසරකට පෙර ඇවිළුණු මේ ‘ගින්න’ නිසා දිලිප්ට සහ සයිරාට එම සුවිසල් නි‍ෙවසින් පිටවෙන්නට සිදු වුණා.ඉන් පසුව මේ යුවළ පදිංචි වූයේ සයිරා බානුට අයත් නිවෙසකයි‍. ප්‍රවීණ නළු සන්ජේ දත්ගේ නිවස පිහිටා තිබෙන්නේ ද මේ නිවසට සමීපවයි. “අපි මේ ගෙදරට ආපු දවස්වල දිලිප් ගේ ළඟම යාළුවන් කීප දෙනෙක් මිය ගියා. මම ඒවා දිලිප්ට කිව්වෙ නැහැ. එයා හිතේ අමාරුවෙන් හිටපු නිසා.ඒත් අපේ පාලිහිල් නි‍ෙවසේ ප්‍රශ්නය එයාගෙන් වසන් කරන්න බැහැනෙ. මම ඒක කිව්වා‍. ඒක හිතේ තියාගෙන හිටපු නිසා දිලිප්, මීට අවුරුද්දකට කලින් අසනීප වුණා” දිලිප් අද සිටින තත්ත්වය එලෙස පැහැදිලි කළේ, බිරිඳ සයිරා බානු. ඇය තවදුරටත් කතා කරනවා...” සනීර් කියන ඔය පුද්ගලයා මීට කලින් අපිත් එක්ක බොහොම හිතවත්ව ආශ්‍රය කළා. පසුගියදා තිබුණු දිලිප් ගේ 90 වැනි උපන් දිනයට එයා මල් පොකුරකුයි තෑග්ගකුයි එවල තිබුණා. ඊට පස්සෙ සනීර්, උසාවියේ නඩුවක් දාලා. දිලිප් කවදාවත් හිතුවෙ නැහැ සනීර් මේ වගේ දෙයක් කරයි කියලා.”දිලිප් කුමාර් සහ සයිරා බානුගේ හිතවතෙකු කීවේ ඇතිවී තිබෙන මේ තත්ත්වය නිසා දිලිප් මානසිකව වධ වේදනා විඳිමින් සිටින බවයි. “ගිය අවුරුද්දෙ වගේ ම මේ අවුරුද්දෙත් දිලිප් අසනීප වුණේ මේ ගැන කල්පනා කරලා. ඒ නිසා අපි සනීර්ට කිව්වා අපි මේ ප්‍රශ්නය විසඳන්න මැදිහත් වෙනවාය කියලා.”“මේ නඩුහබ නිසා දිලිප්ගෙ විතරක් නෙමෙයි, මගේ සෞඛ්‍ය තත්ත්වය දැන් පිරිහිලා” සයිරා බානු දෙනෙත්වල කඳුළු පුරවාගෙන කියා සිටියා.බ්‍රිතාන්‍ය පාර්ලිමේන්තුවෙන් ගෞරව සම්මාන ලද බොලිවුඩ් සිනමාවේ ජනප්‍රිය නළු නිළියන් කී දෙනෙකු සිටිනවා කියලද ඔබ හිතන්නෙ? එක අතක ඇඟිලි 5 ටත් අඩු ප්‍රමාණයක් තමයි සිටින්නේ. හරියටම ගණනින් සටහන් කළොත් දෙදෙනයි. එයින් එක් අයෙකු තමයි අමිතාබ් භච්චන්. දෙවැනි වතාවට එවැනි ගෞරව සම්මානයක් ලැබුවේ කරීනා කපූර්. අමිතාබ්ට බ්‍රිතාන්‍ය මන්ත්‍රීවරුන්ගෙන් ලැබුණේ ගෝලීය විවිධත්ව සම්මානය (Global Diversity Award) යි. එය මේ වසරේ සැප්තැම්බර් මාසයේදී පැවැත්වුණු විශේෂ උත්සවයකදී පිරිනැමුණා.කරීනාට ලැබුණු ගෞරව සම්මානයට බ්‍රිතාන්‍ය පාර්ලිමේන්තුවේ ප්‍රධාන දේශපාලන පක්ෂ තුනක් නියෝජනය කරන මන්ත්‍රීවරුන් සහ සාමි මන්ත්‍රී මණ්ඩලයේ මන්ත්‍රීවරුන් දායක වී තිබෙනවා. කොන්සර්වටිව්, ලේබර් සහ ලිබරල් ඩිමොක්‍රටික් යන ප්‍රධාන පක්ෂ තුන නියෝජනය කරන මේ මන්ත්‍රීවරුන් පිරිසගේ ප්‍රධානත්වයෙන් පැවති උත්සවයේදී රංගනය වෙනුවෙන් කරීනාටත්, අනෙකුත් කලා ක්ෂේත්‍ර වෙනුවෙන් තවත් ශිල්පීන්, ශිල්පිනියන් කිහිප දෙනෙකුටත් සම්මාන පිරිනැමුණා. බ්‍රිතාන්‍ය රජය වෙනුවෙන් කරීනා ඇතුළු කලාකරුවන් එලෙස ගෞරවයට පාත්‍ර වූයේ පසුගිය ඔක්තෝබර් මස 29 දා එරට පාර්ලිමේන්තුවේදී පැවැත්වුණු විශේෂ උත්සවයේදීයි. ගෞරව සම්මාන පිදීමේ උත්සවයෙන් පසුව බ්‍රිතාන්‍ය පාර්ලිමේන්තුවේදී පැවැත්වුණු වැදගත් පුද්ගලයන් සඳහා වූ (V.I.P) රාත්‍රි භෝජන සංග්‍රහයට ද කරීනා සහභාගි වුණා. ඇය සමඟ අනෙකුත් කලාකරුවන් සහ කලාකාරියන් ද ඒ අවස්ථා‍වට එක් වී සිටියේ දැඩි සතුටකින්. මේ සම්මානයත් සමඟම, බ්‍රිතාන්‍ය පාර්ලිමේන්තුවෙන් ගෞරව සම්මාන ලැබූ පළමු වැනි බොලිවුඩ් නිළිය හැටියට කරීනා ගේ නම ඉතිහාසගත වේවි.ජනප්‍රිය නිළි ශිල්පා ශෙට්ටි ද 2007 දී බ්‍රිතාන්‍ය පාර්ලිමේන්තු මන්ත්‍රීවරුන් පිරිසකගේ ඇගයුමට පාත්‍ර වුණා. ඒ, එම වසරේදී විකාශය වූ ‘සෙලිබ්‍රිටි බිග් බ්‍රදර්’ නම් වූ ප්‍රශ්න විචාරාත්මක තරගයෙන් ඇය ජයග්‍රහණය කළ නිසයි. ඒත් එදා ඇයට සම්මානයක් ලැබුණේ නැහැ.ලෝක සිනමාව වෙනුවෙන් සිදු කළ කැපවීම වෙනුවෙනුයි, කරීනාට ගෞරව සම්මානය හිමිවුණේ. සුජීව තේවහෙට්ටිගේකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>17</day>
    </date>
    <link>http://www.silumina.lk/2013/11/17/_art.asp?fn=aj1311171</link>
    <topic>බිස්නස් ටුඩේ ටොප් ටුවෙන්ටි ෆයිව්: ජෝන් කීල්ස් මෙවරත් පළමු තැනට</topic>
    <author/>
    <content>බිස්නස් ටුඩේ ටොප් ටුවෙන්ටි ෆයිව්: ජෝන් කීල්ස් මෙවරත් පළමු තැනටශ්‍රී ලංකාවේ ත්‍රස්තවාදය නිමාවී වසර හතරක් ගෙවී ඇති අතර මේ සමඟ දිවයිනේ ස්ථිරසාර අභිවෘද්ධියක් ඇති වී ඇත. මෙම ආර්ථික වර්ධනයේදී පෞද්ගලික අංශය වැදගත් භූමිකාවක් උසුලයි. මේ අනුව බිස්නස් ටුඩේ ටොප් ටුවෙන්ටි ෆයිව් හිදී 2012 - 2013 මුල්‍ය වර්ෂය සඳහා හොඳම ව්‍යාපාරික කාර්යසාධකයින් හඳුනා ගනිමින් ඇගයීමට පත්කරන ලදී.උලෙළේ ප්‍රධාන ආරාධිතයා ලෙස පාර්ලිමේන්තුවේ සභානායක, වාරිමාර්ග සහ ජල සම්පත් කළමනාකරණ අමාත්‍ය නිමල් සිරිපාල ද සිල්වා මහතාත්, ගෞරවනීය ආරාධිතයා ලෙස විපක්ෂ නායක රනිල් වික්‍රමසිංහ මහතාත් සහභාගී වූහ.උලෙළ වර්ණවත් කරමින් විශේෂ ආරාධිතයන් විශාල පිරිසක් සහභාගී වූ අතර එයට ව්‍යාපාරික සබඳකරුවෝ, රාජ්‍ය තාන්ත්‍රිකයෝ, විදේශීය නිලධාරීහු, යුද හමුදා නිලධාරීහු, දේශපාලනඥයෝ සහ ශ්‍රී ලංකාවේ ප්‍රතිපත්ති සම්පාදකයෝ ඇතුළත් වූහ.මෙහිදී නිමල් සිරිපාලද සිල්වා මහතා, රනිල් වික්‍රමසිංහ මහතා සහ මහ බැංකුවේ අධිපති අජිත් නිවාඩ් කබ්රාල් මහතා පැමිණ සිටි පිරිස අමතා දේශන පැවැත්වීය.ශ්‍රී ලාංකේය ව්‍යාපාරික ක්ෂේත්‍රය තුළ සිය තිරසාරකත්වය නැවත වරක් තහවුරු කරගනිමින් ජෝන් කීල්ස් හෝල්ඩින්ග්ස් සමාගම බිස්නස් ටුඩේ ටොප් ටුවෙන්ටි ෆයිව් සම්මාන උලෙළේදී නැවත වතාවක් පළමු ස්ථානය හිමිකර ගැනීමට සමත් විණි.ලංකා දුම්කොළ සමාගම හතරවන ස්ථානයද, හැටන් නැෂනල් බැංකුව, ඩයලොග් ඇක්සියාටා, සම්පත් බැංකුව, ජාතික සංවර්ධන බැංකුව, ශ්‍රී ලංකා ඩිස්ටලරීස් සමාගම සහ ශ්‍රී ලංකා ටෙලිකොම් යන ආයතනයන් පිළිවෙළින් ටොප් ටුවෙන්ටි ෆයිව් සම්මාන උලෙළේ හොඳම සමාගම් 10 අතට තේරී පත් විය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>17</day>
    </date>
    <link>http://www.silumina.lk/2013/11/17/_art.asp?fn=aj1311172</link>
    <topic>ශ්‍රී ලංකා ඉන්ෂුවරන්ස් ජීවිත සමුළුව 2013 අෙලවි විශිෂ්ටයන්ට විදෙස් සංචාර</topic>
    <author/>
    <content>ශ්‍රී ලංකා ඉන්ෂුවරන්ස් ජීවිත සමුළුව 2013 අෙලවි විශිෂ්ටයන්ට විදෙස් සංචාරශ්‍රී ලංකා ඉන්ෂුවරන්ස් රක්ෂණ උපදේශකයින්ගේ ජීවිත රක්ෂණ ව්‍යපාර වෙනුවෙන් දිරිගැන්වීම හා ඔවුන්ගේ ව්‍යාපාර දර්ශකය ඇගයීම් වස් වාර්ෂිකව පවත්වන “ජීවිත සමුළුව 2013” දින දෙකක් පුරා හෙරිටන්ස් කණ්ඩලම හෝටල් පරිශ්‍රයේදී පවත්වන ලදි.මෙම ජීවිත සමුළුව සඳහා 2013 වසරේ පෙබරවාරි මස සිට ජුනි 30 දක්වා මාස 5 ක කාලයක් තුළ රක්ෂණ උපදේශකයන් සඳහා පවත්වන ලද ජීවිත රක්ෂණ නව ව්‍යාපාර තරගාවලිය පදනම් කර ගෙන 300 කට අධික රක්ෂණ උපදේශකයෝ පිරිසක් මෙම සමුළුවට සහභාගී වීමට වරම් ලබා සිටියහ. එමෙන්ම මෙම අවස්ථාවට ශ්‍රී ලංකා රක්ෂණ සංස්ථාවේ වැඩ බලන සභාපති අධිනීතිඥ ඉසුරු බාලපටබැදි මහතා ඇතුළු විශාල පිරිසක්ද සහභාගි වූහ.මෙහිදී ජීවිත රක්ෂණ ව්‍යාපාර තුළින් උපරිම වාරික ආදායමක් ලබාගත් කණ්ඩායම් නායකයින් සහ රක්ෂණ උපදේශකයින්ට මෙන්ම ප්‍රාදේශීය සහ අලෙවි කළමනාකරුවන්ට හා ශාඛා පරිපාලන නිලධාරීන්ට ද ඩුබායි බැ‍ංකොක් සඳහා විදේශ සංචාර පැකේජද ප්‍රදානය කළ අතර සහභාගි වූ සෑම රක්ෂණ උපදේශක මහතෙකුටම හා මහත්මියකටම ඇගයීම් සහතික පත්‍රයක් ද පිරිනැමිනි.මෙම වසරේදි රක්ෂණ උපදේශක මහත්ම මහත්මීන් 100 දෙනකුට විදේශ ගුවන් බලපත්‍ර සහ නිවාඩු ගත කිරීමේ මුල්‍ය ප්‍රතිපාදන සමඟ ලබාදීම සුවිශේෂත්වයක් විය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>17</day>
    </date>
    <link>http://www.silumina.lk/2013/11/17/_art.asp?fn=aj1311173</link>
    <topic>ජූඩ් ප්‍රනාන්දු ජනශක්ති රක්ෂණයට</topic>
    <author/>
    <content>ජූඩ් ප්‍රනාන්දු ජනශක්ති රක්ෂණයටජනශක්ති රක්ෂණ සමාගම එහි අධ්‍යක්ෂ/නියෝජ්‍ය ප්‍රධාන විධායක නිලධාරී තනතුරට ජ්‍යෙෂ්ඨ වෘත්තිකයකු වන ජූඩ් ප්‍රනාන්දු මහතා පත් කර තිබේ. සමාගමේ මෙහෙයුම් කටයුතු සඳහා සිය මඟ පෙන්වීම ලබා දෙමින් අරමුණු කරා සමාගම මෙහෙයවීමේ වගකීම ඔහු වෙත පැවරේ.කෙල්සි හෝම්ස් ආයතනයේ අධ්‍යක්ෂ / ප්‍රධාන විධායක නිලධාරීවරයා ලෙසටත්, කාර්ගිල්ස් මැනුෆැක්චර් බ්‍රෑන්ඩ්ස් හී විකුණුම් සහ බෙදාහැරීමේ විධායක අධ්‍යක්ෂවරයා ලෙසටත් මීට පෙර ඒ මහතා කටයුතු කර ඇත.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>17</day>
    </date>
    <link>http://www.silumina.lk/2013/11/17/_art.asp?fn=aj1311174</link>
    <topic>වාස්තු විද්‍යාඥයන්ගේ ආයතනය අනුග්‍රාහකත්ව සබඳතා තර කරයි</topic>
    <author/>
    <content>වාස්තු විද්‍යාඥයන්ගේ ආයතනය අනුග්‍රාහකත්ව සබඳතා තර කරයි2014 වසර සඳහා ශ්‍රී ලංකා වාස්තු විද්‍යාඥයන්ගේ ආයතනය සඳහා අනුග්‍රාහකත්ව ගිවිසුම වාස්තු විද්‍යාඥයින්ගේ ආයතනය (SLIA) සහ එහි අනුග්‍රාහකයින් අතරදී පසුගියදා පැවැති උත්සවයකදී අස්සන් තැබිණි. මෙම වසර සඳහා සැලසුම් සහගත අනුග්‍රාහකත්වය ෆීනික්ස්ෆ්ලෝගාර්ඩ් විසින් ද, ප්‍රධාන අනුග්‍රාහකත්වය ඇලූමෙක්ස් විසින් ද සම අනුග්‍රාහකත්වය ඕරල් කෝපරේෂන් රන්ජනාස් සෙරමික් සහ ටෲ වැලියු ප්‍රොඩක්ස්ට්ස් වෙතින් ද සපයනු ලබයි.සීමාසහිත ෆීනික්ස් ඉන්ඩස්ට්‍රීස් හි ජල නළ සහ උපාංග නාමය වන ෆීනික්ස්ෆ්ලෝගාර්ඩ් 2014 වසර සඳහා සැලසුම් සහගත අනුග්‍රාහක ලෙසින් කටයුතු කරමින් වාස්තු විද්‍යාඥයින්ගේ ආයතනය සමඟ පවත්නා සිය සබඳතාවය නැවතත් අලුත් කරගැන්මට සමත් විය. එසේම 2014 වසරේ මුල් කාර්තුව තුළ පැවැත්වීමට නියමිත 31 වන වාර්ෂික සැසි වා‍රයෙහි සැලසුම් සහගත අනුග්‍රාහකත්වය දරන්නේ ද ඔවුන් විසිනි.පසුගිය වසර හතර පුරාවටම වාස්තු විද්‍යාඥයින්ගේ ආයතනය සමඟින් කටයුතු කළ ඇලුමෙක්ස් මෙවර ද සිය ප්‍රධාන අනුග්‍රාහකත්වය තහවුරු කර ගැන්මට සමත් විය.  ඇලුමෙක්ස් පුද්ගලික සමාගමෙහි නියෝජ්‍ය සාමාන්‍යාධිකාරි - අලෙවි ප්‍රධානී නිල්රුක් ජීවරත්න සභාපති ප්‍රමුක් දැදිවෙල, කළමනාකාර අධ්‍යක්ෂ රොහාන් පී. පීරිස්, SLIA හි සභාපති වරලත් වාස්තු විද්‍යාඥ මහාචාර්ය චිත්‍රා වෙඩික්කාර, SLIA හි හිටපු සභාපති වරලත් වාස්තු විද්‍යාඥ රන්ජන් නඩේසපිල්ලේ, ලේකම් වරලත් වාස්තු විද්‍යාඥ වෙරන්ජන් කුරුකුලසූරිය, ජ්‍යෙෂ්ඨ උප සභාපති වරලත් වාස්තු විද්‍යාඥ හර්ෂ ප්‍රනාන්දු මහත්ම මහත්මිහු. කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>17</day>
    </date>
    <link>http://www.silumina.lk/2013/11/17/_art.asp?fn=aj1311175</link>
    <topic>SLIIT ආයතනය CIMA සමඟ අත්වැල් බැඳ ගනී</topic>
    <author/>
    <content>SLIIT ආයතනය CIMA සමඟ අත්වැල් බැඳ ගනීතොරතුරු තාක්ෂණ, ව්‍යාපාර කළමනාකරණ හා ඉංජිනේරු යන ක්ෂේත්‍රවලට වාර්ෂිකව සිසුන් 6000 කට පමණ උසස් අධ්‍යාපන අවස්ථා සලසා දෙමින් ඉහළ මට්ටමේ ලොව පිළිගත් උපාධි පිරිනමනු ලබන SLIIT ආයතනය, CIMA සමඟ අවබෝධතා ගිවිසුමකට එළඹෙයි. බ්‍රිතාන්‍යයේ CIMA කළමනාකරණ අධ්‍යක්ෂ ඇන්ඩ්‍රිව් හාඩින් මහතා සහ SLIIT ආයතනයේ ප්‍රධාන විධායක නිලධාරී මහාචාර්ය ලලිත් ගමගේ මහතා ඊට අදාළ ගිවිසුම් අත්සන් තැබීම පසුගියදා සිදුවිය.මෙම සහයෝගීතාවය මඟින් SLIIT ආයතනයේ ව්‍යාපාර කළමනාකරණ උපාධිය හදාරනු ලබන සිසුන්ට CIMA මඟින් වෘත්තිමය සුදුසුකම් සපුරා ගනිමින් අභියෝග ජය ගැනීමට සුදුසු වාතාවරණයක් සහිතව ව්‍යාපාර කළමනාකරණ උපාධියක් සමඟින් ක්ෂේත්‍රයට පිවිසීමේ අවස්ථාව හිමි වේ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>17</day>
    </date>
    <link>http://www.silumina.lk/2013/11/17/_art.asp?fn=aj1311176</link>
    <topic>සෙලින්කෝ ඩයබිටීස් සෙන්ටර් නොමිලේ ග්ලූකෝමීටර</topic>
    <author/>
    <content>සෙලින්කෝ ඩයබිටීස් සෙන්ටර් නොමිලේ ග්ලූකෝමීටරසෙලින්කෝ ඩයබිටීස් සෙන්ටර් වෙතින් නොවැම්බර් මාසයේදී දියවැඩියා පරීක්ෂාවන් සඳහා හඳුන්වා දී ඇති විශේෂ පරීක්ෂණ පැකේජය මිලදී ගන්නා පළමු පුද්ගලයන් 100 දෙනාට නොමිලේ ‘ක්ලෙවර් චෙක්’ ග්ලූකෝමීටර දිනා ගැනීමට අවස්ථාව හිමි වනු ඇත.මෙම විශේෂ දියවැඩියා පරීක්ෂණ පැකේජයට පූර්ණ ශරීර පරීක්ෂාව, රුධිරගත සීනි පරීක්ෂාව, HbAIC පරීක්ෂාව, ලිපිඩ පරීක්ෂාව, සම්පූර්ණ මුත්‍ර පරීක්ෂාව, ඊ. සී. ජී. පරීක්ෂණ, අක්ෂි වෛද්‍යවරයෙකු විසින් සිදුකරන පරීක්ෂාව ඇතුළත් වේ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>17</day>
    </date>
    <link>http://www.silumina.lk/2013/11/17/_art.asp?fn=aj1311177</link>
    <topic>හයිඩ්‍රොකාබන් නිධියෙන් වාණිජ නිෂ්පාදන ඇරඹීමට සාකච්ඡා</topic>
    <author/>
    <content>හයිඩ්‍රොකාබන් නිධියෙන් වාණිජ නිෂ්පාදන ඇරඹීමට සාකච්ඡාශ්‍රී ලංකාවේ මන්නාරම් ද්‍රෝණියෙන් හමු වූ හයිඩ්‍රොකාබන් සම්පත් සම්බන්ධයෙන් ඇගයීම් සැලසුම් මේ වන විට සකස් කරමින් සිටින බව කේන් ඉන්දියා සමාගම කියයි.දැනට සොයාගෙන ඇති හයිඩ්‍රොකාබන් නිධි මඟින් වාණිජ නිෂ්පාදන ආරම්භ කිරීම සඳහා ශ්‍රී ලංකා රජය සමඟ සාකච්ඡා පැවැත්වෙන බවද සමාගම කියයි.කේන් සමාගම ලෝකයේ විශාලතම ඛනිජ තෙල් ගවේෂණ සහ නිෂ්පාදන සමාගම් 20 න් එකක් වන අතර එම සමාගම පවසන්නේ ඇමෙරිකානු ඩොලර් මිලියන 749 ක ආදායමක් පසුගිය කාර්තුව තුළ සමාගම විසින් උපයාගෙන ඇති බවයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>17</day>
    </date>
    <link>http://www.silumina.lk/2013/11/17/_art.asp?fn=aj1311178</link>
    <topic>සියැට් ‘මඟ යන මඟ’ පාසල් 85කට ව්‍යාප්ත වෙයි</topic>
    <author/>
    <content>සියැට් ‘මඟ යන මඟ’ පාසල් 85කට ව්‍යාප්ත වෙයිමාර්ග නීති රීතිවලට ගරු කරමින් ආරක්ෂාකාරී ලෙස මාර්ගය භාවිතා කිරීමට පාසල් ළමයින් හුරු කිරීම සඳහා සියැට් කැලණි හෝල්ඩින්ග්ස් සමාගම විසින් දිවයින පුරා ක්‍රියාත්මක වැඩසටහන් මාල‍ාවේ 85 වැඩසටහන පසුගියදා පැවැත්විණි.මෙම වැඩසටහන මගින් එය පැවැත්වෙන සෑම පාසලකටම මාර්ග තදබදයන් කළමනාකරණය කිරීමේදී අවශ්‍ය වන මෙවලම් කට්ටලයක් පරිත්‍යාග කරනු ලබයි. පාසලේ රථ වාහන පාලන ඒකකය වෙනුවෙන් ලබාදෙන මෙම මෙවලම් කට්ටලයට ආරක්ෂාකාරී ජැකට්ටු, මාර්ග සංඥා උපකරණ ඇතුළු මාර්ග තදබදය පාලනය කිරීමට අවශ්‍ය උපකරණ ඇතුළත් වේ.‘සියැට් කෙයාර්ස්’ නැමති ආයතනික සමාජ වගකීම් වැඩසටහන් මාලාව යටතේ සිදුකරන මඟ යන මඟ වැඩසටහන් මගින් මේ දක්වා පාසල් ළමුන් 18,000 කට වැඩි පිරිසක් ප්‍රතිලාභ ලබා තිබේ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>17</day>
    </date>
    <link>http://www.silumina.lk/2013/11/17/_art.asp?fn=aj1311179</link>
    <topic>හයිබ්‍රිඩ් රථ සඳහා DSL සමාගමෙන් බැටරියක්</topic>
    <author/>
    <content>හයිබ්‍රිඩ් රථ සඳහා DSL සමාගමෙන් බැටරියක්හයිබ්‍රිඩ් මෝටර් රථ සඳහා අව්‍යාජ ද්විතීයික බැටරියක් ශ්‍රී ලංකාවේදී ප්‍රථම වතාවට හඳුන්වා දීමට DSL සමත් වී ඇත.සිය නිෂ්පාදනයන් මාලාවට තවත් එක් කීර්තිමත් නාමයක් එක් කරමින් ශ්‍රී ලංකාවේ ආනයනිත බැටරි වෙළෙඳපොළේ ප්‍රමුඛයා වන සීමාසහිත ඩග්ලස් සහ පුත්‍රයෝ සමාගම විසින් GS-YUASA බැටරි ශ්‍රී ලංකාව හඳුන්වා දෙනු ලැබීය. එම බැටරි ජපානයේ නිෂ්පාදනය කරනු ලබනා අතර එය ඉහළ තත්ත්වය සහ කල් පැවැත්ම සඳහා කීර්තියට පත් ව ඇත. ශ්‍රී ලංකාවේ බැටරි වෙළෙඳපොළ තුළ දැනට පවතින එකම ජපානයේ නිෂ්පාදිත බැටරිය වන්නේ ද මෙයයි.GS-YUASA ජාත්‍යන්තර අංශයේ නියෝජිත කුනිහිකෝ හිරොට්සු අවධාරණය කර සිටියේ ටොයොටා මෝටර්ස් විසින් GS-YUASA බැටරි තෝරාගෙන ඇත්තේ එහි පවතින ආරක්ෂාකාරී ලක්ෂණ නිසා වන බවය. ඔහු පැහැදිලි කර සිටියේ වැඩි වශයෙන් හයිබ්‍රිඩ් මෝටර් රථවල පවතින ද්විතීයික බැටරිය මෝටර් රථයේ කුටිය තුළ පසුපස ප්‍රදේශයේ සවිකර ඇති බවය. සාමාන්‍ය මෝටර් රථ බැටරියක් ආරෝපණය කිරීමේදී විෂ වායු නිදහස් කරන අතර එය මගීන්ට අනතුරුදායක වේ. මෙය මෝටර් රථය තුළ පිපිරීමක් පවා ඇති කළ හැකිය.ඉහළ තාක්ෂණයෙන් යුත් GS-YUASA බැටරිය මඟින් මෙම අනතුරු වළක්වා සුරක්ෂිතතාවය සහතිකර කර ඇත.  DSL සමූහයේ සභාපති / කළමනාකරණ අධ්‍යක්ෂ සරෝජ් පෙරේරා සහ GS-YUASA ජාත්‍යන්තර අංශයේ නියෝජිත කුනිහිකෝ හිරොට්සු.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>17</day>
    </date>
    <link>http://www.silumina.lk/2013/11/17/_art.asp?fn=aj13111710</link>
    <topic>නාවික අංශයේ ආහාර පාන සැපයීම පිළිබඳ පාඨමාලාවක්</topic>
    <author/>
    <content>නාවික අංශයේ ආහාර පාන සැපයීම පිළිබඳ පාඨමාලාවක්MERCMARINE සමාගම් සමූහයේ පුහුණු කිරීම් අංශය වන Mercantile Seamen Training Institute භාණ්ඩ නෞකාවල ආහාර පාන සැපයීම් අංශයේ සේවය කරනා නාවිකයන්ට අනිවාර්යයෙන්ම තිබිය යුතු සහතිකයක් වන නාවික අංශයේ ආහාර පාන සැපයීම පිළිබඳ විශේෂ පාඨමාලාවක් හඳුන්වා දෙයි.පාඨමාලාවේ කාලසීමාව පැය 180 ක් වන අතර එක් කණ්ඩායමකට සිසුහු 20 දෙනෙක් බඳවා ගැනෙති.කෙසේ වෙතත් ඉදිරි කණ්ඩායම් දෙකක් සඳහා ම මේ වන විටත් සිසුන් ලියාපදිංචි වී ඇත්තේ කෙටි කාලයක් තුළ දී මෙම පාඨමාලාව විසින් ලබා ගත් තත්ත්වය සහ ඉල්ලුම සහතික කරමිනි. විදුහල්පති ෆර්හත් තයිලිබ් මහතා පැවසුවේ “ශ්‍රි ලංකාවේ මෙම පුහුණු කිරීම් සපයන එකම ආයතනය ලෙසින් මෙයට ඇති ඉල්ලුම ඉතා ඉහළයි. ඒ නිසා අපි මෙයට ඇතුළත් කරගන්නා සිසුන් ප්‍රමාණය ඉහළ නැංවීමට සහ සූපවේදීන් පුහුණු කිරීමට අවශ්‍ය යටිතල පහසුකම් සංවර්ධනය කිරීමට සැලසුම් කරනවා” යනුවෙනි.පාඨමාලාවේ පළමු කණ්ඩායමකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>17</day>
    </date>
    <link>http://www.silumina.lk/2013/11/17/_art.asp?fn=aj13111711</link>
    <topic>දේශීය කිරි නිෂ්පාදනය නැංවීමට ෆොන්ටෙරා කිරි ගොවීන් හා එක්වෙයි</topic>
    <author/>
    <content>දේශීය කිරි නිෂ්පාදනය නැංවීමට ෆොන්ටෙරා කිරි ගොවීන් හා එක්වෙයිෆොන්ටෙරා කිරි ගොවි අධ්‍යාපන හා පුහුණු වැඩසටහන මේ වසර මුලදී හංවැල්ලෙන් ආරම්භ කළ අතර එය මේ වනවිට මෙරට කිරි නිෂ්පාදනය නැංවීම සඳහා ආදර්ශ සපයන වැඩසටහනක් බවට පත්වී තිබේ. ශ්‍රී ලංකාවේ කිරි නිෂ්පාදනයේ තත්ත්වය හා ප්‍රමාණය නැංවීමට ෆොන්ටෙරා දරන උත්සාහය එම කර්මාන්තයේ අනාගතය පිළිබඳ සුබ ලකුණක් වී ඇත.1977 දී ආරම්භ කිරීමේ සිටම ඇන්කර් නිව්ඩේල් නිෂ්පාදන රැස දේශීය කිරි කර්මාන්තය නැංවීමට දායකත්වය ලබා දී තිබේ. එම නිෂ්පාදන අතරට අයත් වන යෝගට්, ස්ටර්ඩ් යෝගට්, කිරි පැකට් සහ ස්ටර්ඩ් පලතුරු යෝගට් සඳහා කිරි සපයා ගැනෙන්නේ දිවයින පුරා විසිරුණු 4000 කට අධික කිරි ගොවි ජාලයකිනි.එම වැඩසටහන දේශීයව නිපදවෙන කිරිවල තත්ත්වය හා ප්‍රමාණය තිරසාර ලෙස වර්ධනය කිරීමේ අරමුණින් ක්‍රියාත්මක වේ. කර්මාන්තයේ ‘හොඳම ක්‍රමවේද’ භාවිතා කිරීමට ගොවීන් හුරු කිරීම එහි මූලිකම ඉලක්කයයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>17</day>
    </date>
    <link>http://www.silumina.lk/2013/11/17/_art.asp?fn=aj13111712</link>
    <topic>උනන්දුව නංවන සම්මන්ත්‍රණ අඩු වීමත් වෙළෙඳ පොළට බලපෑමක්</topic>
    <author>තාරක වික්‍රමසේකර</author>
    <content>උනන්දුව නංවන සම්මන්ත්‍රණ අඩු වීමත් වෙළෙඳ පොළට බලපෑමක්පෙර සතිය අවසානයේ කොටස් ගනුදෙනු 4228 ක් වෙළෙඳ පොළේ වාර්තා වූ නමුත් සතිය ආරම්භක සඳුදා ගනුදෙනු සංඛ්‍යාව දැක්වුණේ 4040ක් ලෙසිනි. එදින මිලියනය ඉක්මවා කොටස් අලෙවි වූයේ සමාගම් දෙකක පමණි. ආසිරි (1101557), හා රිචර්ඩ් පීරිස් (1923700) එම සමාගම් විය.මිල ඉහළ යාම් අතුරින් එලායන්ස් සමාගම කැපී පෙනුණු අතර පෙර දින ට සාපෙක්ෂව සමාගමේ කොටසක මිල රුපියල් 24.50කින් හළ ගියේය. මිල පහළ ගිය සමාගසම් අතර කැපී පෙනුණේ ලංකා අශෝක් ලේලන්ඩ් සමාගමයි. පෙර දිනට සාපෙක්ෂව සමාගමේ කොටසක මිල රුපියල් 91.90 කින් පහළ ගොස් තිබුණි.12 වැනිදා අඟහරුවාදා කොටස් ගනුදෙනු යළිත් සැලකිය යුතු ලෙසින් වර්ධනය වුණි. ඒ ගනුදෙනු සංඛ්‍යාව 6390 ක් දක්වා ඉහළ යමිනි. මිල ඉහළ ගිය සමාගම් අතර සමාගම් එතරම් කැපී නොපෙනුණු අතර පහළ ගිය සමාගම් අතර කැපී පෙනුණේ සිලෝන් ටුබැකෝ සමාගමයි. ඒ පෙර දිනට සාපේක්ෂව රුපියල් 26.90 කින් මිල පහළ යමිනි.දිනයේ මිලියනය දක්වා කොටස් අලෙවි වූ සමාගම් අතර ජේ.කේ.එච් (1420933), පි සී එච් හෝල්ඩින්ග්ස් (1723674), ටෙස් ඇග්‍රෝ ( 10182124) ටච්වුඩ් (1049839) සමාගම් විය.13 වැනිදා බදදා ගනුදෙනු දැක්වුණේ 6295 ක් ලෙසිනි. මිලියනය ඉක්මවා කොටස් අලෙවි වු සමාගම් අතර ආසිරි (2758094), ජේ..කේ.එච් ( 1177934), එස් එම් බී ලීසිං (1432973), ටෙස් ඇග්‍රෝ (1852248) සමාගම් දැක්වුණි. මිල ඉහළ යාම් අතුරින් සමාගම් එතරම් කැපී නොපෙනුණු අතර මිල පහළ යාම් අතුරින් කැපී පෙනුණේ කළම්ඹු සිටි ( 25.50), හා නෙස්ලේ (45.90) සමාගම් ය.සමස්ත කොටස් මිල දර්ශකය හා එස් ඇන්ඩ් පී එස් එල් දර්ශකය ද සැලකිය යුතු වෙනසක් පෙන්නුම් කර තිබුණේ නැත.පොදු රාජ්‍ය මණ්ඩලීය රාජ්‍ය නායක සමුළුව පැවැත්වෙන හෙයින් බොහෝ ආයෝජකයන් කොළඹ කොටස් වෙළෙඳ පොළ කරා ඒමට මැලිකමක් දක්නට ලැබුණ් බව වෙළෙඳ පොළ ආරංචි මාර්ග පවසයි. ඇතැම් මාර්ග වසා දමනු ලබන බවට පූර්ව දැනුම් දීම ඊට හේතු වන්නට ඇතැයි සැලකේ. කෙසේ වුවත් අය වැයට පෙර හෝ පසුව වෙළෙඳ පොළ සැලකිය යුතු ලෙසින් වර්ධනය විය හැකි බව ද වෙළෙඳ පොළ ආරංචි මාර්ග පවසයි.කෙසේ වුවත් මේ වන විට බැංකු හා මූල්‍ය සමාගම් විසින්ද ස්ථාවර පොළී අනුපාතය තව දුරටත් පහළ දැමීම නිසා වෙළෙඳ පොළ ඉහළ යනු ඇතැයි අනුමාන කළද ස්ථාවර තැන්පතු ප්‍රමාණය සාපේක්ෂ මට්ටමින් ඉහළ ගොස් නැති බවද පෙනෙන්නට ඇත.කොළඹින් බැහැර ආයෝජකයින් දැනුම්වත් කිරීම සඳහා වන සම්මන්ත්‍රණ මේ වන විට යම් අඩපණ වීමක් දක්නට තිබීම හේතුවෙන් ප්‍රාදේශීය මට්ටමින් ආයෝජකයින් ඇදී ඒමේ ශීඝ්‍ර අඩුවක් පෙන්නුම් කර ඇති බවද තැරැව්කාර සමාගම් කිහිපයක්ද දන්වා ඇත.බැහැර ප්‍රෙද්ශ පමණක් නොව නගරබඳ මට්ටමින් ලවා ආයෝජකයින් දැනුම්වත් කිරීම්ද වැඩි වශයෙන් කළ යුතු බව එම සමාගම්හි මතය වී ඇත.තාරක වික්‍රමසේකරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>24</day>
    </date>
    <link>http://www.silumina.lk/2013/11/24/_art.asp?fn=aa1311242</link>
    <topic>ලූනු 120ට බස්සයි</topic>
    <author>චන්දන බණ්ඩාර</author>
    <content>චන්දන බණ්ඩාරඉදිරි සති දෙක ඇතුළත දී වෙළෙඳපොළේ ලොකු ලූනු සහ රතු ලූනු කිලෝවක් රුපියල් 120ක මිලකට පාරිභෝගිකයා අතට පත් කිරීමට අවශ්‍ය පියවර ගෙන ඇතැයි සමූපකාර හා අභ්‍යන්තර වෙළෙඳ කටයුතු ඇමැති ජොන්ස්ටන් ප්‍රනාන්දු මහතා ‘සිළුමිණ'ට කීය.ඉදිරි සති දෙකේදී මෙරටට ලොකු ලූනු සහ රතු ලූනු කන්ටේනර් සියයක් ළඟාවීමට නියමිත බව ද ඇමැතිවරයා කීය.එමෙන්ම එළඹෙන උත්සව සමයේ දී අල, ලූනු ඇතුළු සියලුම පාරිභෝගික භාණ්ඩ කිසිදු හිඟයකින් තොරව පාරිභෝගිකයාට ලබාදීමට ස.‍ෙතා.ස. හරහා අවශ්‍ය කටයුතු සම්පාදනය කර ඇති බව ද ඇමැතිවරයා අවධාරණය කළේය.ඉදිරි උත්සව සමයේ දී වෙළෙඳපොළේ පාරිභෝගික භාණ්ඩ මිල ඉහළ යාමට කිසිදු ඉඩක් නැති බවත් අවශ්‍ය ඕනෑම මොහොතක භාණ්ඩ ආනයනය කොට හෝ වෙළෙඳපොළේ පාරිභෝගික භාණ්ඩ මිල ස්ථාවර කරන බව ද ඇමැති ජොන්ස්ටන් ප්‍රනාන්දු වැඩි දුරටත් කීය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>24</day>
    </date>
    <link>http://www.silumina.lk/2013/11/24/_art.asp?fn=aa1311243</link>
    <topic>මත් ජාවාරම්කරුවන් පාසල් අසලට ඇවිත්!</topic>
    <author>දයා ‍ඩී. ‍ෙෆාන්සේකා</author>
    <content>දයා ‍ඩී. ‍ෙෆාන්සේකාමත්කුඩු බෙදා හරින ජාවාරම්කරුවන් පාසල් ළමයින් ඉලක්කකර ගැනීමේ උත්සාහයක යෙදෙන බව ලැබුණු තොරතුරු වලට අනුව ඒ ගැන අවධානයෙන් සිටින ලෙස පොලිස් මාධ්‍ය ප්‍රකාශක ජ්‍යෙෂ්ඨ පොලිස් අධිකාරි අජිත් රෝහණ මහජනතාවගෙන් ඉල්ලා සිටී.පාසල් දරුවන් පිළිබඳව නිරන්තර සෙවිල්ලෙන් සිටින ලෙස විදුහල්පතිවරුන්ගෙන් හා දරුවන්ගෙන් ඉල්ලා සිටින බවත් ඔහු කීය.සිය දරුවන් පිළිබඳව විශේෂ අවධානයකින් සිටින ලෙසත් මවුපියන් ගෙන් ද විශේෂ ඉල්ලීමක් කෙරේ.පාසල් අසල කුඩු බෙදා හැරීමක් කෙරෙන්නේ නම් එම ජාවාරම්කරුවන් ඇල්ලීමට පොලිසිය විශේෂ බුද්ධි තොරතුරු ජාලයක් යොදා ඇති අතර තොරතුරු සැපයීමෙන් පොලිසියට සහාය වන ලෙස ද පොලිස් මාධ්‍ය ප්‍රකාශකවරයා ඉල්ලීමක් කරයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>24</day>
    </date>
    <link>http://www.silumina.lk/2013/11/24/_art.asp?fn=aa1311244</link>
    <topic>බස් ‘රීලෝඩ්’ අමාත්‍යාංශයෙන්ම</topic>
    <author>තාරක වික්‍රමසේකර</author>
    <content>තාරක වික්‍රමසේකරපෞද්ගලික බස් රථ සේවාවට පෙර ගෙවුම් කාඩ් පත අනිවාර්යෙන්ම හඳුන්වා දීමට පියවර ගෙන ඇතැයි පෞද්ගලික ප්‍රවාහන සේවා අමාත්‍ය සී. බී. රත්නායක මහතා සිළුමිණට කීය.ජාතික ගමනා ගමන කොමිසම හරහා මේ ව්‍යාපෘතිය ක්‍රියාවට නැංවීමට කටයුතු කළ ද එය මන්දගාමී ස්වභාවයක පැවතීම නිසා අමාත්‍යාංශය විසින්ම එය ක්‍රියාවට නැංවීමට ඇමැතිවරයා පියවර ගෙන තිබේ.ඊට අදාළ කැබිනට් පත්‍රිකාවක් ද සකස් කර ඇති අතර මේ පෙර ගෙවුම් කාඩ්පත් හඳුන්වා දීම  මහජන බැංකුව හා මොබිටෙල් ආයතනය සහායෙන් සිදු කෙරේ.පෞද්ගලික බස් රථ සමස්ත ආදායම බස් හිමියන්ට ලබා දීමත් බස් මඟීන් හා කොන්දොස්තරවරුන් අතර ඇතිවන ප්‍රවේශපත් හා ඉතිරි මුදල් ආරවුල් පවා මෙම ක්‍රමය ක්‍රියාත්මක වීමත් සමඟ නිම වනු ඇතැයි ද ඇමැතිවරයා කීය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>24</day>
    </date>
    <link>http://www.silumina.lk/2013/11/24/_art.asp?fn=aa1311245</link>
    <topic>ගොවි විශ්‍රාම වැටුපෙන් 950000කට සෙත</topic>
    <author>නිහාල් පී. අබේසිංහ</author>
    <content>නිහාල් පී. අබේසිංහගොවි විශ්‍රාම වැටුප් ක්‍රමය යළි ලබන වසරේ සිට ආරම්භ කිරීම නිසා ගොවින් 950000 කට සෙත සැලසෙන බව ආර්ථික සංවර්ධන නියෝජ්‍ය ඇමැති එස්. එම්. චන්ද්‍රසේන මහතා පවසයි.2014 වසරේ සිට එක් ගොවියකුට රුපියල් 1250 ක විශ්‍රාම වැටුපක් හිමි වන බව මහින්ද රාජපක්ෂ ජනාධිපතිතුමා අයවැය කථාවේදී පැවැසීය. මෙය දැනට ගෙවීම නැවතී ඇත.එමෙන්ම දිවි නැඟුම වැඩ සටහන යටතේ තම ගෙවත්ත ඉහළම අයුරින් සංවර්ධනය කරන ග්‍රාම නිලධාරී වසමක පස් දෙනෙකුට රුපියල් 10000 ගණනේ ලබාදීමත් මෙරට කෘෂිකර්ම ක්ෂේත්‍රයේ ප්‍රබෝධයට හේතු වන බව ද නියෝජ්‍ය ඇමැතිවරයා කීය.ඒ සමඟම අලුත් ග්‍රාමීය පාලම් ඉදිකිරීම හා වකුගඩු රෝග වැළැක්වීමට රුපියල් මිලියන 900 ක ජල පවිත්‍රාගාර ඉදිකිරීම ද උතුරු මැද පළාතේ ග්‍රාමීය ප්‍රදේශවලට හා එහි ජනතාවට ඉහළම සුබදායි පියවරක් ලෙස උතුරුමැද පළාත නියෝජනය කරන නියෝජ්‍ය ඇමැතිවරයකු ලෙස තමා අගය කරන බව ද ඇමැතිවරයා කීය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>24</day>
    </date>
    <link>http://www.silumina.lk/2013/11/24/_art.asp?fn=aa1311246</link>
    <topic>ශිෂ්‍යත්වයට එක් ප්‍රශ්න පත්‍රයක්</topic>
    <author/>
    <content>පහේ ශිෂ්‍යත්ව විභාගයේ මෙතෙක් තිබු ප්‍රශ්න පත්‍ර දෙක වෙනුවට එය එක් ප්‍රශ්න පත්‍රයකට සීමා කිරීමට මහින්ද රාජපක්ෂ ජනාධිපතිතුමාටත් අධ්‍යාපන ඇමැති වශයෙන් මටත් ජාතික අධ්‍යපන කොමිසමෙන් වාර්තාවක් ලැබී ඇතැයි අධ්‍යාපන ඇමැති බන්දුල ගුණවර්ධන මහතා පවසයි. මේ වාර්තාව අපි අමාත්‍ය මණ්ඩලය වෙත ඉදිරිපත් කර සාකච්ඡා කිරීමෙන් පසු තීරණයක් ගන්නවා යැයි ද ඇමැතිවරයා කීය. අපේ අරමුණ වී තිබෙන්නේ පහේ ශිෂ්‍යත්ව විභාගය පිළිබඳව ළමයින්ට සහ දෙමාපියන්ට දැනට තිබෙන පීඩනය අඩුකර දරුවන් වැඩි ප්‍රමාණයකට පහේ ශිෂ්‍යත්වයට අවස්ථාව උදාකර දීමයි.පහේ ශිෂ්‍යත්වය දරුවන්ට කරදරයක් වෙන්න දෙන්න බැහැ. ඒකට හොඳ පසුබිමක් සකස් කර තිබීම අවශ්‍යය.අපි මේ ගැන අවධානය යොමු කර තිබෙනවා යැයි ද අමාත්‍යවරයා කීය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>24</day>
    </date>
    <link>http://www.silumina.lk/2013/11/24/_art.asp?fn=aa1311247</link>
    <topic>කාන්තාවන්ට මහඟු අතදීමක්</topic>
    <author>රමණී සුබසිංහ</author>
    <content>ඇමැති කරල්ලියද්දරමණී සුබසිංහඉතිහාසයේ ප්‍රථම වරට කාන්තා ව්‍යවසායකයින්ගේ ආයෝජන අවශ්‍යතා සඳහා පොලී රහිතව රුපියල් දෙලක්ෂ පනස් දහසක් දක්වා ණය පහසුකම් ලබා දීමට මෙවර අය වැයෙන් යෝජනා කර තිබීම මෙරට කාන්තාවන්ට මහඟු අතදීමක් බව ළමා සංවර්ධන හා කාන්තා කටයුතු ඇමැති තිස්ස කරල්ලියද්ද මහතා ‘සිළුමිණ’ ට කීය. එය ඔවුන් ගේ කර්මාන්ත දියුණුවීමට මෙන්ම එමඟින් රටේ ආර්ථිකය ශක්තිමත් වන බවද අමාත්‍යවරයා පෙන්වා දුන්නේ ය.එමෙන් ම ළමා හා කාන්තා සංවර්ධනය සඳහා මෙවර අය වැයෙන් රුපියල් මිලියන 300 ක අති‍ෙර්ක ප්‍රතිපාදන වෙන්කිරීම පිළිබඳව ර‍ෙට් සමස්ත දූ දරුවන් ගේ හා කාන්තාවන්ගේ ගෞරවය මහින්ද රාජපක්ෂ ජනාධිපතිතුමාට හිමිවන බව ද ඇමැතිවරයා කීය.ළමා අපයෝජන හා කාන්තා හිංසන වළක්වා ගැනීමටත්, එලෙස හිංසනයට පත් අය සඳහා ඉදිකර ඇති රැකවරණ මධ්‍යස්ථානවල පහසුකම් පුළුල් කිරීමට මෙන් ම සෑම පොලිස් ස්ථානයකම පිහිටුවා ඇති ළමා හා කාන්තා කාර්යාංශ ශක්තිමත් කිරීමටත් මෙවර අයවැයෙන් ඉඩ ලබාදී ඇති බවද වැඩිදුරටත් පැවසූ අමාත්‍ය වරයා විශේෂයෙන් ගැබිණි හා කිරිදෙන මවුවරුන්ගේ මෙන් ම දරුවන් ගේ පෝෂණ මට්ටම වැඩි දියුණු කිරීම සඳහා වූ භෞතික හා මානව සම්පත් සංවර්ධනය කිරීමට රජය සෑම වසරකම රුපියල් මිලියන 7000 ක් පමණ වෙන් කිරීම අගය කළ යුතු බව ද පැවසීය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>24</day>
    </date>
    <link>http://www.silumina.lk/2013/11/24/_art.asp?fn=aa1311248</link>
    <topic>දෙවන පදවි ප්‍රාප්තියේ තෙවන වසර සැමරීම නිමිත්තෙන් මේකලා ප්‍රසංගය මහා ඉහළින්</topic>
    <author/>
    <content> අතිගරු ජනාධිපතිතුමන්ගේ දෙවන පදවි ප්‍රාප්තියේ තෙවන වසර සැමරීම නිමිත්තෙන් මේකලා නම් වූ ගීතමය ප්‍රසංගයක් බණ්ඩාරනායක අනුස්මරණ ජාත්‍යන්තර සම්මන්ත්‍රණ ශාලවේදී පසුගියදා පැවැත්විණි. මෙම මේකලා ගීතමය ප්‍රසංගය නිෂ්පාදනය හා අධ්‍යක්ෂණය කරන ලද්දේ කලාශූරී ආචාර්ය අරුන්දතී ශ්‍රී රංගනාදන් විසිනි.මෙම සංස්කෘතික දැක්මෙහි තේමාව වූයේ ශ්‍රී ලංකා දිවයිනෙහි සුන්දර විවිධත්වය සමඟින් උත්කෘෂ්ඨ වූ සමාජ සංහිදියාවට මාර්ගෝපදේශනය සැපයීමයි. මෙම ගීතමය ප්‍රසංගයේ රඟ දක්වන්නන් හට සමාජගත කරන ලද දමිළ තරුණ තරුණියන් ඇතුළත්වීම සුවිශේෂී සිද්ධියකි. එසේ ම එම තරුණ තරුණියන් නැණ ගුණ වැඩුම සිසු දිරිය යොවුන් දිරිය ජාතික වැඩසටහනට ද අනුබද්ධවූවෝ වෙති.ජාතික භාෂා හා සමාජ ඒකාග්‍රතා අමාත්‍ය වාසුදේව නානායක්කාර සහ ආර්ථික සංවර්ධන ගරු නියෝජ්‍ය අමාත්‍ය එස්.එම්. චන්ද්‍රසේන මහත්වරුන්ගේ සම්ප්‍රාප්තිය සමඟින් සංස්කෘතික උලෙළ වඩා ඔපවත්විය.විශේෂ ආරාධිත අමුත්තන්, විශ්වවිද්‍යාල උපකුලපතිවරුන් හා ආචාර්යවරුන්, ආගමික නායකයන්, කලාකරුවන්, ත්‍රිවිධ හමුදා හා පොලිස් මාණ්ඩලික නිලධාරීන් කොළඹ, ගම්පහ අවට සහ යාපනය ප්‍රදේශයේ පාසල්වල සිසු දරු දැරියන්, ආචාර්ය මණ්ඩලය හා දරු දැරියන්ගේ දෙමාපියන්, කොළඹ අවට විශ්ව විද්‍යාලවල ශිෂ්‍ය ශිෂ්‍යාවන් හා අනිකුත් ආරාධිත අමුත්තන්ගෙන් මෙදින බණ්ඩාරනායක සම්මන්ත්‍රණ ශාලා ප්‍රධාන ශ්‍රවණාගාරය පිරී ඉතිරී පැවතිණ.චාරිත්‍රානුකූලව ආරාධිත අමුත්තන් අතින් පොල්තෙල් පහන දල්වා ජාතික ගීය ගැයීමෙන් පසුව සංස්කෘතික සංදර්ශනයේ වැඩකටයුතුවල ආරම්භය සනිටුහන් විය. ජනාධිපති මාධ්‍ය ප්‍රකාශක හා ශ්‍රී ලංකා රූපවාහිනී සංස්ථාවේ සභාපති මොහාන් සමරනායක මහතා ගේ වි‍ෙශ්ෂ දේශනයකට සවන්දීමට ද අවස්ථාව සැලසිණ.මෙම සංස්කෘතික සංදර්ශනය සංවිධානය කරන ලද්දේ ජනාධිපති සමාජ සංවර්ධන අංශය හා නැණ ගුණ වැඩුම යොවුන් දිරිය ජාතික ව්‍යාපෘතිය මගිනි.ජනාධිපති සමාජ ‍සංවර්ධන අධ්‍යක්ෂ නන්දන විජේසිංහ මහතා මේකලා ගීතමය ප්‍රසංගය සාර්ථක කර ගැනීම සඳහා අතහිත දුන් ආයතන හා පුද්ගලයන් හට සිය ස්තුතිය පළ කළේ ය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>24</day>
    </date>
    <link>http://www.silumina.lk/2013/11/24/_art.asp?fn=aa1311249</link>
    <topic>පොදු රාජ්‍ය මණ්ඩලයීය තරුණ මෙහෙයුම් මධ්‍යස්ථානය ශ්‍රී ලංකාවේ</topic>
    <author/>
    <content>පොදු රාජ්‍ය මණ්ඩලයීය නායක සමුළුවට සමගාමීව පවත්වන ලද පොදු රාජ්‍ය මණ්ඩල තරුණ සමුළුව සාර්ථකව පැවැති අතර එම සමුළුව සංවිධානය කිරීමේ හා පවත්වාගෙන යාමේ ක්‍රමවේදය ඇගයීමකට ලක් කළ පොදු රාජ්‍ය මඬුලු විධායක සභාව, පොදු රද මඬුලු තරුණ මෙහෙයුම් මධ්‍යස්ථානය ශ්‍රී ලංකාවේ පිහිටුවීමට තීරණය කර ඇත.මෙය පොදු රාජ්‍ය මණ්ඩලයීය ඉතිහාසයේ පෙරළිකාර පියවරක් වන අතර ඊට, අනුබද්ධිත සියලුම මෙහෙයුම් කාර්යාල බහුතරය ලන්ඩන් නගරයේ පිහිටුවා තිබියදී එම නගරයෙන් පිටස්තර ආසියානු රටක පොදු රද මඬුලු මෙහෙයුම් මධ්‍යස්ථානයක් පිහිටුවන ප්‍රථම අවස්ථාව ද මෙය වේ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>24</day>
    </date>
    <link>http://www.silumina.lk/2013/11/24/_art.asp?fn=aa13112410</link>
    <topic>අයවැය විවාදය 29 දක්වා</topic>
    <author/>
    <content>අයවැය දෙවනවර කියවීමේ විවාදය ලබන 29 වැනිදා දක්වා පැවැත්වේ.මහින්ද රාජපක්ෂ ජනාධිපතිතුමා විසින් ඉකුත් බ්‍රහස්පතින්දා (21) 2014 අයවැය ඉදිරිපත් කිරීමෙන් අනතුරුව අයවැය දෙවනවර කියවීම සිකුරාදා (22) සිටම පාර්ලිමේන්තුවේ ආරම්භ විය. මෙය ලබන 29 වැනිදා දක්වා දිනපතා පැවැත්වේ.අයවැය කාරක සභා අවස්ථා සඳහා දෙසැම්බර් 2 වැනිදා සිට 20 වැනිදා දක්වා දින 16 ක් වෙන්කර ඇත. මේ දින 16 තුළ පාර්ලිමේන්තුව සඳුදා සිට සෙනසුරාදා දක්වා දිනපතා පෙරවරු 9.30 සිට ආරම්භවී පස්වරුව දක්වා ම රැස්වේ.අයවැය සඳහා ඡන්ද විමසීම දෙසැම්බර් 20 වැනිදා සිදු කෙරෙනු ඇත.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>24</day>
    </date>
    <link>http://www.silumina.lk/2013/11/24/_art.asp?fn=aa13112411</link>
    <topic>ආර්ථික සංවර්ධනයට රුකුලක්</topic>
    <author/>
    <content>ඇමැති රංජිත් සියඹලාපිටියඉදිරි වසර සඳහා රජය ඉදිරිපත් කළ අයවැය ජනතාවාදී අයවැයක්. එහෙත් අවාසනාවට මෙන් මේ රටේ ජනතාවට යහපතක් සිදු වෙනු දැකීමට අකමැති විපක්ෂය අයවැය ගැන බොරු භීතිකා මවමින් සිටිනවා. සැබෑ ලෙසම මේ අයවැය රටේ සියලු ප්‍රජාවන්ට සෙත සලසන රටේ ආර්ථික සංවර්ධනයට උරදෙන අයවැයක් බව රටේ ඉදිරි මැතිවරණවලින් ඔප්පු වේවි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>24</day>
    </date>
    <link>http://www.silumina.lk/2013/11/24/_art.asp?fn=aa13112412</link>
    <topic>ටයිකෝට් බදු ඉවත් කරලා</topic>
    <author/>
    <content>එජාප මන්ත්‍රී කබීර් හෂීම්මහින්ද චින්තනයට හාත්පසින්ම වෙනස්ව ඉතා සුඛෝපභෝගී භාණ්ඩවලට පනවා ඇති බදු ඉවත්කර ඉහළ පන්තිය අඳින මිල ඉහළ පිටරටින් ගෙන්වන කමිස, ටයි, කෝට්වලටත්  සම්පූර්ණයෙන් බදු ඉවත් කිරීම හෝ ගෙවන බදු අඩු කිරීම මේ අයවැයෙන් කර තිබෙනවා. අයවැය ලේඛනයේ අවසන් පිටුවලට ඇතුළත් ආනයන අපනයන බදු ලේඛනයේ සැඟවුණ තර්ජන විශාල ප්‍රමාණයක් තිබෙනවා.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>24</day>
    </date>
    <link>http://www.silumina.lk/2013/11/24/_art.asp?fn=ab1311241</link>
    <topic>ඩැරල් හෙයා(ර්) හා ටෝනි ඇබට්</topic>
    <author>සාකච්ඡා කෙළේ</author>
    <content>මෙදා අයවැය සංවර්ධනයට හිතකර වැඩ කරන පන්තිය ගැන අවධානය යොමුකරමින් ඉදිරිපත් කළ අයවැයක් යැයි දැනටමත් මත පළ වී ඇත. මේ අයවැයෙන් තරුණ බාල මහලු කාන්තා සියලු පාර්ශ්ව ගැන මෙන් ම ගොවි කම්කරු වෛද්‍ය විශ්ව විද්‍යාල ආචාර්යවරු වැනි සියලු අංශ ගැන ද සැලකිලිමත් වී ඇතැයි එම අංශවලින් පෙන්වාදී ඇත. පිළිගත් බදු ප්‍රතිපත්තිය එහාට මෙහාට නොකර එකම බදු ප්‍රතිපත්තියක් දිගට ම පවත්වාගෙන යාමේ ඇති වැදගත්කම ද මෙහිදී පෙන්වා දී තිබේ.  මෙදා අය වැය ගැන ජ්‍යෙෂ්ඨ විශ්ව විද්‍යාල මහාචාර්යවරුන් තිදෙනකු ‘සිළුමිණ’ ට අදහස් දක්වා සිටියේ මෙසේ ය.ආර්ථික විද්‍යා අධ්‍යයන අංශය කොළඹ විශ්වවිද්‍යාලයමහාචාර්ය රංජිත් බණ්ඩාරමම මේ අයවැය දකින්නේ 2006 ඉඳල ඉදිරිපත් කරපු අයවැය ලේඛන සමූහයේ තව දිගුවක් විදියට. මේ අය වැය මඟින් උත්සාහ කරල තියනව 2005 - 2010 වසරවල ඉදිරිපත් කෙරුණ මහින්ද චින්තනය හා මහින්ද චින්තන ඉදිරි දැක්මේ දිගුකාලීන ආර්ථික ඉලක්ක ජයග්‍රහණය කරගන්නා අතරවාරයේ මෙම යෝජනාමාලාව ක්‍රියාත්මක කරවා ගැනීම මඟින් ලබාගත් ජයග්‍රහණ තවදුරටත් ශක්තිමත් කිරීම සඳහා වන වැඩපිළිවෙළ යෝජනා කිරීමට.මේකෙ අවසාන ප්‍රතිඵලය විදියට අපි දැකිය යුත්තේ ශ්‍රී ලංකාව නිෂ්පාදන ආර්ථිකයක් බවට පත්කිරීම සඳහා වන වැඩ පිළිවෙළ ක්‍රියාත්මක කිරීමයි.මේ සඳහා ආර්ථිකයේ සියලු අංශ ආවරණය වන ආකාරයට යෝජනා මාලාවක් මේ අයවැයෙන් ඉදිරිපත් වෙලා තියෙනවා. ඒ වාගේම සමාජ සුබසාධනය සඳහා සුවිශේෂ වැඩසටහන් මාලාවක් ඉදිරිපත් වෙලා.ඒවා ආර්ථිකයේ විවිධ අංශ නියෝජනය වන ආකාරයට ඉදිරිපත් වෙලා තියෙන්නේ. ඒ වාගේම ආර්ථිකයේ සියලු සමාජ ස්ථරයන් ශක්තිමත් කිරීම සඳහා වන වැඩ පිළිවෙළ මේ තුළ අපට හඳුනාගන්න පුළුවන්. මෙය ග්‍රාමීය නාගරික, වතු වශයෙනුත්, ඉහළ, මධ්‍යම හා අඩු ආදායම් ලබන වශයෙනුත් ජාතික හා අන්තර්ජාතික වශයෙනුත් ආවරණය වෙලා තියෙනවා.අය වැය පියවාගන්න මාර්ග බැලූ විට ප්‍රසාරණාත්මක නොවන මූලාශ්‍ර කෙරේ විශේෂ අවධානය යොමු කරලා. ඒ නිසා අයවැය බලපෑම ගැන අපි හොයල බැලුවොත් සාර්වආර්ථික විචල්‍ය කළමනාකරණයේ දී අප ලැබූ ජයග්‍රහණ තවදුරටත් ශක්තිමත් කොට ඉදිරියට ගෙනයාම සඳහා වන වැඩපිළිවෙළකුයි මෙමඟින් යෝජනා කොට තිබෙන්නේ. ඒ නිසා සමස්තයක් ලෙස ගත්තම මෙය සංවර්ධනාභිමුඛ අයවැයක් විදිහටයි සැලකිය යුත්තේ.පීඨාධිපති කළමනාකරණ හා මූල්‍ය පීඨය කොළඹ විශ්ව විද්‍යාලයමහාචාර්ය එච්.ඩී. කරුණාරත්නරට තවත් ඉදිරියට ගෙනියන්න ගෙනා අය වැයක් ලෙසයි සමස්තයක් ලෙස බැලුවොත් මේ අය වැය ගැන මට කියන්න තියෙන්නේ. පුළුල් ලෙස හිතුවොත් මෙහි ගැටලුවක් නැහැ.විශ්වවිද්‍යාල ආචාර්යවරුන්ගේ අධ්‍යයන දීමනාව, සීයට පහකින් වැඩි කිරීමට ගෙන ඇති පියවර හොඳයි.රටේ බදු සම්බන්ධයෙන් ජනාධිපති කොමිසමක් පත් කරලා තීරණය කළා ඉදිරියටත් නිතර වෙනස් නොවන පිළිගත් බදු ක්‍රමයම පවත්වාගෙන යන්න.එම එකඟතාව දිගටම පවත්වාගෙන යනවා නම් හොඳයි.‍වෘත්තියවේදීන් ගෙවන බද්ද ආදායම් බදු සරල කිරීමක් කරල තියනවා. මේ පියවරෙන් වෘත්තියවේදීන් තෘප්තියට පත්වේවි කියල විශ්වාස කරනවා.මේ ර‍ටේ ඉතාම අත්‍යවශ්‍ය කටයුත්තක් වන යටිතල පහසුකම් සංවර්ධනය සඳහා විශාල මුදලක් වෙන් කිරීමත් රටේ දිගු කාලීන සංවර්ධනයට හිතකර පියවරක්.තව පැත්තකින් රජයේ ප්‍රාග්ධන ආයෝජන වැඩි කරන්න පියවර අරන් තියනව.තවමත් පෞද්ගලික අංශයේ ආයෝජන අඩු මට්ටමක තිබෙන නිසා රජයේ ආයෝජන තවදුරටත් වැඩි කිරීම අත්‍යවශ්‍ය කටයුත්තක් වෙලා තියෙන්නේ.රජයේ සේවක වැටුප් වැඩි කි‍රීම විශ්‍රාමිකයන්ට වැටුප් වැඩි කිරීමටත් මේ අයවැයෙන් පියවර ගෙන තිබෙනවා.අය වැය හිඟය සීයට 5.2 දක්වා අඩු කිරීමට ගෙන ඇති පියවරත් ප්‍රසාරණාත්මක නොවන ශීර්ෂවලින් අය වැය හිඟය පියවා ගැනීමට පියවර ගැනීමත් සතුටුදායකයි.අය වැය සම්බන්ධ සියලු අංශ විශ්ලේෂණය කරන කොට මේ අයවැය තවත් සාර්ථක අය වැයක් ලෙසයි විග්‍රහ කළ යුත්තේ. ආර්ථික විද්‍යා අධ්‍යයන අංශය ශ්‍රී ජයවර්ධනපුර විශ්ව විද්‍යාලයමහාචාර්ය ටිකිරි නිමල් හේරත්අයවැය ගැන කතා කරන්න කලින් පොඩි පූර්විකාවක් කරන්න මම කැමැතියි. දැන් ලෝකේ හැම රටකම ආණ්ඩුවක් තියෙනවා. ඇයි මේ ආණ්ඩුවක් තියෙන්නේ. ඒකට හේතුව මිනිසා කියන්නේ සාමූහික සත්වයෙක්. සාමූහිකව හිතන මතන සමාජයක්. අපි වෙනුවෙන් තවත් අයවැඩ කරනවා. එකිනෙකා මත අපි යැපෙන්නේ.සාමූහිකව ගත යුතු පියවර තියනවා. පෞද්ගලික අංශයටත් යම් යම් දේ කළ හැකියි. හැබැයි සාමූහිකව ජීවත් වෙනකොට අවශ්‍ය පොදු භාණ්ඩ පෞද්ගලික අංශයට නිෂ්පාදනය කරන්න බැරි නිසා තමයි ඒ සඳහා ආණ්ඩුව ලෝකෙ හදාගෙන තියෙන්නේ. ආණ්ඩුව සහ රජය දෙකක්. රජය කියන්නේ පොදු ආයතන, පොලිසිය, හමුදාව, රාජ්‍ය ආයතන සමූහයම. මේවා පාලනය කරන දේශපාලන අධිකාරිය තමයි ආණ්ඩුව.මිනිසාට පොදුවේ පාවිච්චි කරන්න ආරක්ෂාව වැනිදේ අවශ්‍යයයි. ඒවා හමුදා පොලීසි හදාගෙන ක්‍රියාත්මක කරන්නේ ආණ්ඩුව. ලෝකයේ සංවර්ධනය පිළිබඳ ඒ ඒ රටවල අත්දැකීම් විග්‍රහ කරපුවාහම රටක ආණ්ඩුවක් මහජනයා වෙත මොනවද කළ යුත්තේ කියලා අපිට හිතා ගන්න පුළුවන්. ඒ කාර්ය භාරය කරන රටවල් තමයි දියුණුව කරා ඉක්මනින් යන්නේ.එහෙම නම් අපි බලන්න ඕන රටට හිතකර සමාජයට හිතෛෂී දේවල් අපේ ර‍ෙට් අයවැයෙන් සිදුවෙනවද කියලා.ආණ්ඩුව මේ අයවැයෙන් ප්‍රධාන වශයෙන් කරන්නේ මිනිසාට අවශ්‍ය පොදු භාණ්ඩ සැපයීම එක කාර්යයක්. ඒ වගේ එකක් යටිතල පහසුකම් සැපයීම. ආණ්ඩුව ඒක කළ යුතුය. දේශීය යටිතල පහසුකම් ජාත්‍යන්තර යටිතල පහසුකම් කියල එතන දෙකක් තියනවා. දේශීය වශයෙන් මේ විදියට අවශ්‍ය ප්‍රධාන දේ පාරවල් යටිතල පහසුකම් සංවර්ධනයට මේ අයවැයෙන් තවදුරටත් පියවර අරන් තියෙනවා. අපි බලනකොට මේ රජය පාරවල් විශාල වශයෙන් දියුණු කරල. පාරෙන් පෙනෙන්නෙ වෙළෙඳපොළයි පුද්ගලයයි සම්බන්ධ කිරීමට. පෞද්ගලික අංශයට ඉක්මනින් බඩු ගෙනියන්න පුළුවන්. ගම නගර ඒකාබද්ධ වෙලා. ඒක හොඳ ලක්ෂණයක්. අයවැයේ එක යෝජනාවක් ගම්බද මංමාවත් දියුණු කිරීම. ඒක බොහොම හොඳ යෝජනාවක්.මොකද ආණ්ඩුවෙන් අපේ රටේ නිෂ්පාදනයට තුඩුදෙන ග්‍රාමීය ප්‍රදේශවල මාර්ග දියුණුවීමෙන් ගමේ දුප්පත් අයට දියුණු වෙන්න මාර්ග විවෘත වෙනවා.ආණ්ඩුවෙන් කළ යුතු එක දෙයක් සමාජ සාධාරණත්වය. අඩු ආදායම් ලබන අයට උපකාර කිරීම. ඒ අතින් බැලුවත් ග්‍රාමීය ප්‍රදේශවල පාරවල් හැදීම සංවර්ධනයට තුඩු දෙන ලක්ෂණයක්.පාරවල් හැදීමෙන් නිෂ්පාදන කටයුතු කාර්යක්ෂම හා නිෂ්පාදන පිරිවැය අඩුවෙනවා. එතකොට නිෂ්පාදනය දියුණු වෙනවා, ඉක්මන් වෙනවා.මගේ ගම අනුරාධපුරය එප්පාවල නල්ලමුදාව. ඒ මගේ පුංචි ගමටත් කාපට් ඇතිරූ පාරක් තියෙනවා. දුප්පත් මිනිසාට ඉක්මනට නගරෙට යන්න එන්න පුළුවන්. එළවළු, කුරහන්, පලතුරු, වී ටික පොල්කටු හැන්ද හරි වෙළෙඳපොළට ගෙනියන්න පුළුවන්. රටේ සමස්ත ආදායම නැතිනම් ඒක පුද්ගල ආදායම වැඩිවීමට මේක ක්‍රමානුකූලව බලපානවා.රජය කළ යුතු තවත් දෙයක් තමයි මූලික සමාජ සේවාවන් සැපයීම. මේ කියන්නේ අධ්‍යාපනය හා සෞඛ්‍ය. මේවට කියනව මිනිසා තුළ ආයෝජනයක් කියලා. මේ අයවැයෙන් අධ්‍යාපනය වෘත්තීය අධ්‍යාපනයටත්, තාක්ෂණය දියුණු කරන්න තාක්ෂණයට රුකුල් දෙන නව යෝජනා තියනවා. හේතුව දුප්පත්කම නැතිබැරිකම නැති කරන්න හොඳම අවිය අධ්‍යාපනය. නිදහස් අධ්‍යාපනය.දුප්පතාට බලයක් නැහැ හඬක් නැහැ කියනවා. ඒක ඇත්ත. අධ්‍යාපනය තුළින් දුප්පත් මිනිසාට පුළුවන් තමන්ට නැති බලය ලබා ගන්න. මොකද අධ්‍යාපනය දෙන්නේ නොමිලේ බාලාංශයේ පටන් විශ්ව විද්‍යාලය දක්වාම.අධ්‍යාපනයේ තවත් විශේෂ ලක්ෂණයක් තමයි සමාජ සාධාරණත්වයට ආදායම් විෂමතාව අඩු කරන්න අධ්‍යාපනය හේතු වෙනවා. මම ම හොඳ උදාහරණයක් මේකට. මං දුප්පත් පවුලකින් ඉහළට ආවේ මම ලබපු නිදහස් අධ්‍යාපනය නිසා. ඒ නිසා ඒක විශාල වශයෙන් රටකට සමාජයකට පවුලකට දියුණු වෙන්න මහෝපකාරී වන දෙයක්.ඉන්දියාවේ දියුණුවට බාධාව අධ්‍යාපනය හුඟක් සල්ලිවලට දෙන්නේ. ප්‍රාථමික අධ්‍යාපනය විතරයි ඔවුන් නොමිලේ දෙන්නේ. පාසල් අධ්‍යාපනය පවා සල්ලිවලට ඉන්දියාව දෙන්නේ. රජය අධ්‍යාපනයට වියදම් කරන මුදල වැඩි කිරීම හොඳ දෙයක්. අධ්‍යාපනයට, උසස් අධ්‍යාපනයට රුපියල් බිලියන ගණනක් රජය මේ අයවැයෙනුත් වෙන් කරල තියෙනවා.සෞඛ්‍ය සම්බන්ධයෙන් යෝජනා කීපයක් තියනවා. සෞඛ්‍ය පහසුකම් දියුණු කිරීම වෛද්‍යවරුන්ගේ දැනුම විශේෂඥ වෛද්‍යවරු වැඩි කරන්න යෝජනාවක් තියෙනවා. පේරාදෙණිය විශ්වවිද්‍යාලයේ මධ්‍යස්ථානයක් හදනව කිව්වා. ඇයි අපි බලන්න ඕන ආණ්ඩුවෙන් දෙන්න ඕන සෞඛ්‍ය සේවය වෙළෙඳ පොළෙන් ගන් තියන අමාරුව. හේතුව වෙළඳ පොළෙන් දෙන්න පුළුවන් අපි කැමැති දේ අපි ගන්නේ. නමුත් සෞඛ්‍ය සේවයේදී දොස්තර තමයි අප ගත යුතු දේ නියම කරන්නේ. ශල්‍යකර්මය එන්නත අපේ රෝගෙට දිය යුතු බේත. අපි දන්නේ නැහැ අපට ඒක අවශ්‍යයයි කියලා. ඔය තත්වය නිසා තමයි සෞඛ්‍ය රජයෙන් සපයන්න යෝජනා කරල තියෙන්නේ.ආණ්ඩුව මුදල් වෙන් කළාට ඒක ක්‍රියාත්මක කරන්නේ රාජ්‍ය යාන්ත්‍රණය අමාත්‍යාංශ ආයතන හරහා. පාර්ලිමේන්තුවේ ඉඳල යටට බැහැගෙන යනවා. ආණ්ඩුවෙන් පාර්ලිමේන්තුවෙන් දෙන මුදල් රාජ්‍ය නිලධාරීන් නිසි ප්‍රයෝජන ගන්න වැඩ කළොත් අයවැය යෝජනාවල ප්‍රතිඵල තවත් වැඩි කරන්න පුළුවන්. නිසි ප්‍රතිඵලය ලැබෙන්නේ සාර්ථකත්වය රඳා පවතින්නේ නිලධාරීන්ගේ ක්‍රියාකාරිත්වය මත.අයවැය හිඟය වැඩිවෙන එක හොඳ කාරණයක් නොවෙයි. මේ සැරේ අයවැය හිඟය දළ දේශීය නිෂ්පාදනයෙන් 5.2% දක්වා අඩු කරන්න යෝජනා කරලා තියෙන්නේ. එත‍කොට උද්ධමනය අඩුවෙනවා. ඒකත් හොඳයි.සාකච්ඡා කෙළේසරත් පෙරේරාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>24</day>
    </date>
    <link>http://www.silumina.lk/2013/11/24/_art.asp?fn=ab1311242</link>
    <topic>"ගෝඨාභය කරලා තියෙන්නේ මහා පුණ්‍ය කර්මයක්"</topic>
    <author>චන්දන බණ්ඩාර</author>
    <content>ගිය සතියේ ජනාධිපතිතුමාගේ උපන් දිනය සහ පදවි ප්‍රාප්තිය නිමිත්තෙන් මුරුත්තෙට්ටුවේ ආනන්ද හිමියන්ගේ විහාරස්ථානය වු අභයාරාමයේදී කිරිඅම්මාවරුන්ගේ දානයක් සංවිධානය කොට තිබිණි. ඊට කිරි අම්මාවරුන් දහසක් එක්ව සිටියහ. ගිය 18 වෙනිදා පාන්දර පහට පමණ මේ කිරි අම්මාවරුන්ගේ දානය සඳහා වෙන කටයුතු සුදානම් කෙරෙමින් පැවැතිණි. ඒ වෙන විටත් ඇමැතිවරුන් වෙන මෛත්‍රීපාල සිරිසේන, ජොන්ස්ටන් ප්‍රනාන්දු , ලක්ෂ්මන් යාපා , මර්වින් සිල්වා සහ පාර්ලිමේන්තු මන්ත්‍රී නාමල් රාජපක්ෂ ඇතුළු පිරිසක් තිඹිරිගස් යාය අභයාරාමයට පැමිණ සිටියහ.ඉන් අනතුරුව මොහොතකින් ජනාධිපතිතුමා විහාරස්ථානයට පැමිණියේය. ජනාධිපතිතුමා වාහනයෙන් බැස එන විට ජනාධිපතිතුමාගේ උපන්දිනයට සුබ පතමින් මර්වින් සිල්වා ඇමැතිවරයා ජනාධිපතිතුමාට වැඳ ජනාධිපතිතුමා පිළි ගත්තේය. ඉන් පසුව බන්දුල ගුණවර්ධන සහ ජොන්ස්ටන් ප්‍රනාන්දු ඇමැතිවරයාද ජනාධිපතිතුමාට වැඳ එතුමාට උපන්දින සුබ පැතුම් එක් කළේය.ඒ වෙන විට පාන්දර පහට පමණය. කිරි අම්මාවරුන්ගේ දානය ආරම්භ වුයේ ඉන් අනතුරුවය. එහිදී ජනාධිපතිතුමාට කිරි අම්මාවරු ආශිර්වාද කළහ. කිරි අම්මාවරුන්ගේ දානය අවසානයේදී මුරුත්තෙට්ටුවේ ආනන්ද හිමියෝ ජනාධිපතිතුමා ගැන විශේෂ ගුණ කථනයක් සිදු කළේය. " අපේ ජනාධිපතිතුමා අපේ රටට ආඩම්බරයක්. එතුමා පොදු රාජ්‍ය මණ්ඩලයීය නායකයන්ගේ සභාපතිවරයා විදියට තමයි අද තමන්ගේ උපන්දිනය සමරන්නේ. අපේ රට දැන් දිව්‍යලෝකයක් වගේලස්සන කෙරෙමින් පවතිනවා. අපි අපේ පින්වත් ජනාධිපතිතුමාට දිර්ඝායුෂ ප්‍රාර්ථනා කරනවා." මුරුත්තෙට්ටුවේ ආනන්ද හිමියෝ ප්‍රකාශ කළහ.ඉන් අනතුරුව ජනාධිපතිතුමා ඇතුළු මැති ඇමැතිවරු වෙනුවෙන් කිරිබත් මේසයක් පිළියෙළ කොට තිබිණි. ජනාධිපතිතුමාත් මැති ඇමැතිවරු සමඟ කිරිබත් රස බලා ඉන් අනතුරුව ජනාධිපතිතුමා උදේ හත පමණ වෙන විට අරලිය ගහ මන්දිරයට පැමිණියේය. ඒ වෙන විට ජනාධිපතිතුමාට සුබ පැතීමට මැති ඇමැතිවරු සහ එතුමාගේ හිතවතුන් පැමිණ සිටියහ. ගාමිණී සෙනරත් ජනාධිපති අතිරේක ලේකම්වරයාත් ඒ අතර සිටියේය. අරලිය ගහ මැදුරේද ජනාධිපතිතුමා වෙනුවෙන් කිරිබත් මේසයක් පිළියෙළකොට තිබිණි.කැවුම් ,කොකිස් , අලුවා , අතිරස සහ කෙසෙල් ගෙඩි ආදියෙන් ඒ මේසය සැරසී තිබිණි. ඉන් අනතුරුව ජනාධිපති ආර්යා ශිරන්ති වික්‍රමසිංහ රාජපක්ෂ මැතිනිය විසින් ජනාධිපතිතුමාගේ උපන්දිනය වෙනුවෙන් පිළියෙළ කොට තිබු උපන්දින කේක් ගෙඩිය කැපීමට ජනාධිපතිතුමාට ආර්යාව විසින් ආරාධනා කළේය. ඒ අවස්ථාවට ජනාධිපතිතුමාගේ පුතුන් තිදෙනා සහ ඇමැතිවරුන් වෙන ජොන්ස්ටන් ප්‍රනාන්දු ඇතුළු කීප දෙනෙක් එක්ව සිටියහ. එක්ව සිටියහ. මේ අතරතුර එම අවස්ථාවේ සුන්දර මතක සටහනක් ලෙස ගත් ඡායාරූපයක් ජනාධිපතිතුමාගේ බාල පුත්‍රයාවෙන රෝහිත රාජපක්ෂ විසින් සිය ‍ෆේස් බුක් පිටුවටද එක් කොට තිබිණි.ඒ වෙන විට ජනාධිපතිතුමාට සිය උපන්දිනයට ලැබුණු වටිනාම තෑග්ග වුයේ පොදු රාජ්‍යමණ්ඩලයීය රටවල නායකත්වයයි. ඒ නිසා ජනාධිපතිතුමාට විදෙස් රාජ්‍ය නායකයන් කීප දෙනෙක්ම නව නායකත්වය ගැන සුබ පැතුම් පිරිනමා තිබුණි. එමෙන්ම අපේ රටේ පැවැති පොදු රාජ්‍ය මණ්ඩලයීය සමුළුව කාලයකට පසුව රටක පැවැති අති සාර්ථකම ලෝක නායකයන්ගේ සමුළුවක් බවටත් විදෙස් රාජ්‍ය නායකයන් සිය සුබ පැතුම් සමඟ විශේෂයෙන් සිහිපත් කොට තිබිණි.මෙ අතරතුර හමබන්තොට රුහුණු මාගම්පුර අන්තර් ජාතික සම්මන්ත්‍රණ ශාලාවේදි පැවැති තරුණ සමුළුව අවසානයේ පාර්ලිමේන්තු මන්ත්‍රී නාමල් රාජපක්ෂ පැවැත්වු කථාව විදෙස් තරුණ තරුණියන්ගේ පැසසුමට ලක්වීය. මන්ත්‍රී නාමල්ගේ කථාව අවසානයේ ඊට ඇමැති ඩලස් අලහප්පෙරුම සුභ පැතුයේ උණුසුම් ලෙසයි.මේ අතරතුර කැබිනට් මණ්ඩලය ගිය සතියේ රැස් වු අවස්ථාවේ ඇමැති ඩලස් අලහප්පෙරුම කැබිනට් මණ්ඩලයට කියා සිටියේ " ලෝක තරුණ කාර්යාලය ලංකාවේ දැමීමට තීරණය කරලා තියෙනවා. ඒක අපේ රටට ලොකු ගෞරවයක්" කියාය. හම්බන්තොට පැවැති තරුණ සමුළුවට සාපේක්ෂව ගිය සතියේදී ජනාධිපතිතුමාගේ ප්‍රධානත්වයෙන් මිරිඡ්ඡවෙල ඉදි වු වියලි කලාපීය උද්භිද උද්‍යානයේදී රුක් රෝපණ වැඩසටහනක් සිදු වීය. ඒ අවස්ථාවටද පාර්ලිමේන්තු මන්ත්‍රී නාමල් රාජපක්ෂ , ඇමැති ජොන්ස්ටන් ප්‍රනාන්දු ඇතුළු පිරිසක් එක්ව සිටියහ." 1970 මං ලාබාලම පාර්ලිමේන්තු මන්ත්‍රී වුණ දවසේ ඉදලා මගේ තිබුණු බලාපොරොත්තුවක් තමයි මේ ස්ථානයේ උද්භිද උද්‍යානයක් හදන එක. ඒ බලාපොරොත්තුව අද ඉටු වෙලා තියෙනවා. ඒ ගැන සතුටුයි." ජනාධිපතිතුමා එතැන සිටි මැති ඇමැතිවරුන්ට කීය. මේ උද්‍යානයේ සෝලා පවර් ක්‍රමයට හිරු එළියෙන් නිපදවන විදුලිය යොදා ගෙන උද්භිද උද්‍යානයේ රාත්‍රී කාලයට සුන්දර දසුන් මවන ලෙස නිර්මාණය කොට තිබේ.රජයේ නව වෙනි අයවැය ගිය සතියේ දී, ජනාධිපතිතුමා විසින් පාර්ලිමේන්තුවට ඉදිරිපත් කරණු ලැබීය. මුදල් ඇමැතිවරයා ලෙස ජනාධිපතිතුමා අය වැය ඉදිරිපත් කිරීමට පාර්ලිමේන්තුවට පැමිණි මොහොතේ මැති ඇමැතිවරුන් පාර්ලි‍මේන්තු ලොබියේ පේළියට සිට ජනාධිපතිතුමා පිළිගත්තේ උණු‍සුම් ලෙසිනි. අය වැය ඉදිරිපත් කිරිමට පෙර ජනාධිපතිතුමා සහ මැති ඇමැතිවරු තේ පැන් සංග්‍රහයකට එක් වුහ.මේ අතරතුර එතැනට පැමිණි ලක්ෂ්මන් සෙනෙවිරත්න ඇමැතිවරයා කියා සිටියේ " මාර වැඩක් වෙලා තියෙන්නේ රනිල්ගේ කාමරයේ මාපිලෙක් ඉඳලා. කාමරයේ ඉන්ටර්නෙට් වැඩ කරන්නේ නැත්තේ ඇයි කියලා හොයලා බලන්ඩ ගිය කෙනෙක් තමයි මාපිලා දැකලා තියෙන්නේ." කියායි.මේ අතර ඇමැති ජොන්ස්ටන් ප්‍රනාන්දු ,පාර්ලිමේන්තු මන්ත්‍රීවරුන් වන නාමල් රාජපක්ෂ , උදිත ලොකු බණ්ඩාර‍ , ලොහාන් රත්වත්තේ සහ රෝෂාන් රණසිංහ ඇතුළු පිරිසක් එතැනට පැමිණියහ." විපක්ෂ නායකතුමාගේ කාමරයේ හිටපු නයා මරලා දාලා." උදිත ලොකු බණ්ඩාර මන්ත්‍රීවරයා කීය. ඒත් එක්කම ඇමැති ජොන්ස්ටන් කීවේ " සජිත් මාපිලාව ගෙනත් රනිල්ගේ කාමරයට දාලා ද දන්නේ නැහැ කියායි. ඒත් එක්කම තරුණ පාර්ලිමේන්තු මන්ත්‍රීවරු පිරිස කොක් හඬලා සිනා සෙන්නට පටන් ගත්හ. ඒත් එක්කම නාමල් මන්ත්‍රීතුමා කියා සිටියේ "නෑ නෑ නායකත්ව මණ්ඩලයේ අය ගෙනත් දාලා ද දන්නේ නෑ" කියායි. ඒත් එක්කම ලොහාන් රත්වත්තේ මන්ත්‍රීවරයා කීවේ " නෑ නෑ ඔය එකක්වත් නෙමෙයි ඔය මාපිලාව රනිල් වික්‍රමසිංහ අපේ විපක්ෂ නායකතුමාම දාගත්තාද දන්නේ නෑ කියායි.අඩු ආදායම්ලාභී පවුල් සඳහා දෙමටගොඩ ඉදිවු නිවාස ව්‍යාපෘතිය ගිය සදුදා විවෘත කෙරිණි. ජනාධිපතිතුමාගේ උපන් දිනය සහ එතුමා ජනාධිපති ධුරයට පත් ව ී දෙවන ධුර කාලයේ තුන්වෙනි පදවි ප්‍රාප්ති සැමරුමද එදින යෙදී තිබිණි. රාජ්‍ය ආරක්ෂක හා නාගරික සංවර්ධන අමාත්‍යාංශය විසින් දෙමටගොඩ ඉදිකොට තිබු එම නිවාස ව්‍යාපෘතිය විවෘත කිරීමේ අවස්ථාවට ඇමැති විමල් වීරවංශ, ඇමැති ඒ.එච්.එම් ෆවුසි , ආරක්ෂක ලේකම් ගෝඨාභය රාජපක්ෂ , පාර්ලි‍මේන්තු මන්ත්‍රී තිලංග සුමතිපාල සහ දෙහිවල ගල්කිස්ස නගාරාධිපති ධනසිරි අමරතුංග ඇතුළු පිරිසක් එක්ව සිටියහ.ජනාධිපතිතුමා එම ස්ථානයට පැමිණි අවස්ථාවේ එතුමා පිළිගනු ලැබුවේ ආරක්ෂක ලේකම් ගෝඨාභය රාජපක්ෂ විසිනි. ත්‍රිවිධ හමුදාපතිවරුන් ද සමඟින් විවෘත කිරීමේ ඵලකය නිරාවරණය කිරිමට ජනාධිපතිතුමා කැඳවාගෙන එනු ලැබුවේ පන්දහසකට අධික ජනතාවකගෙන් සැදි පෙරහරකිනි. විවෘත කිරීමේ ඵලකය නිරාවරණය කිරීමෙන් අනතුරුව ජනාධිපතිතුමා විසින් ජනතාවට නිවාස ලබා දීම සංකේතවත් කරමින් නිවාස පහක යතුරු නිවාසලාභීන්ට පිරිනැමිම සිදු කරන ලදීඒ මොහොතේ ජනාධිපතිතුමා ආරක්ෂක ලේකම්තුමාට කීවේ "ලේකම්තුමා ඔබතුමා බොහොම හොඳ ප්‍රයොජනවත් වැඩක් ක‍ළේ. ඔබතුමාට ගොඩක් පින්. වර්ග අඩි පන්සීයක ගෙයක් කියන්නේ බොහොම ප්‍රයෝජනවත් ගෙයක්. ලොකු ඉඩ ප්‍රමාණයක් තියෙනවා. ජනාධිපතිතුමා එසේ කියමින් එක් නිවාසයක මැද සාලයේ වු පුටුවක වාඩි ගත්තේය. ඉන් අනතුරුව ජනාධිපතිතුමා ඇතුළු පිරිස පැමිණියේ ප්‍රධාන උත්සවය පැවැති ස්ථානයයටයි.නිවාස ව්‍යාපෘතිය විවෘත කිරීමේ උත්සවයට පැමිණි ජනාධිපතිතුමා ඇතුළු සම්භාවනීය අමුත්තන් පිළි ගනු ලැබුවේ නාගරික සංවර්ධන අධිකාරියේ සභාපති නිමල් පෙරේරා විසිනි. ඉන් අනතුරුව අදහස් දැක්වුයේ ඇමැති ඒ.ඒච්. එම් ෆවුසිය. ඇත්තටම මේ නිවාස ව්‍යාපෘතිය ඉදි කිරීම බොහොම වටිනා වැඩක්. මිට කලින් මුස්ලිම් , දෙමළ සහ සිංහල ජනතාව මඩ ගොඩක ජීවත් වුණේ. නමුත් අද ලස්සන ගෙවල් ඔවුන්ට හිමිවෙලා තියෙනවා. අනෙක මේ නිවාසවලට විදුලි සෝපාන පවා තියෙනවා. " ෆවුසි ඇමැතිවරයා සතුටින් කියා සිටියේය.ඉන් අනතුරුව උත්සවයේ දී අදහස් දැක්වුයේ ඇමැති විමල් වීරවංශයි. "මේ දුප්පත් ජනතාව වෙනුවෙන් ගෝඨාභය රාජපක්ෂ ලේකම්තුමා කරන වැඩ කොටස වෙන කිසි කෙනෙකුට කරන්ඩ බැහැ. එතුමා තීන්දුවක් ගත්තොත් එඩිතරව ක්‍රියාත්මක කරනවා. එංගලන්තයේ අගමැතිතුමා කියනවා යුද්ධයේ අවසන් කාලයේදී මිනිස්සු මැරුණාලු. හැබැයි එතුමාට අමතකයි බ්‍රිතාන්‍ය පාලන සමයේ දී සුද්දෝ අතින් සිංහල මිනිස්සු මැරුණා කියලා. සාක්ෂි තියෙනවා ඕන නම් එතුමාට අපි පෙන්වලා දෙන්නම්. අපි පණ වගේ මේ රටට ආදරෙයි. ඒ නිසා ගොඨාභය ලේකම්තුමා සහ ජනාධිපතිතුමා ‍ඇතුළු පිරිස එක් වෙලා මේ රට ගොඩ නඟනවා. මේ රටට විරුද්ධව කුමන්ත්‍රණ කරලා මේ නායකයන්ට අත තියන්ඩ අපි ඉඩ ති‍යන්නේ නෑ." ඇමැති විමල් වීරවංශ කියා සිටියේය.ඉන් පසුව ජනාධිපතිතුමා රැස්ව සිටි ජනතාව ඇමැතුවේය. " මේ නිවාස ව්‍යාපෘතිය ගෝඨාභය රාජපක්ෂ ලේකම්තුමාට කරන්ඩ බැහැ කියලා විපක්ෂයේ ඇතැම් අය කීවා. ඊළඟට කීවා මේ දෙමටගොඩ ඉන්න ජනතාව අවිස්සාවේල්ල , රත්නපුර පැත්තට ගෙනිහින් දාන්ඩ යනවා කියලා. හැබැයි මිනිස්සු ගෝඨාභය ලේකම්තුමාව විශ්වාස කළා. එතුමා කරලා තියෙන්නේ විශාල පුණ්‍යකර්මයක්. අපි මහින්ද චින්තනයෙන් කිව්වේ කොළඹ ගෙවල් 15000ක් හදනවා කියලයි. නමුත් මං මේ වෙලාවේ කියනවා අපි කොළඹ ගෙවල් 20000 ක් හදනවා." ජනාධිපතිතුමා එසේ කියන විට රැස්ව සිටි ජනතාව සහ මැති ඇමැතිවරු සිය අසුන්වලින් නැඟිට අත්පොළසන් දෙමින් ජනාධිපතිතුමාට අචාරය පුද කළහ.උත්සවය අවසානයේ තේ පැන් සංග්‍රහයක් සුදානම් කොට තිබිණි. ඉන් අනතුරුව නිවාසලාභීන්ට රාත්‍රී ආහාරය ලබා දීමට කටයුතු සංවිධානය කොට තිබිණි. එහිදී මුලින්ම රාත්‍රී ආහාරය ලබා ‍දුන්නේ කුඩා දරුවන් පිරිසකටයි. එහිදී ජනාධිපතිතුමා කුඩා දරුවන්ගේ පිඟන්වලට බත් බෙදීමට පටන් ගත්තේය‍. ආරක්ෂක ලේකම්තුමා බෝංචි ව්‍යංජනය දරුවන්ගේ පිඟන්වලට බෙදුවේය." මල්ලී මේ පරිප්පු බෙදන්ඩ " ජනාධිපතිතුමා දෙහිවල ගල්කිස්ස නගරාධිපති ධනසිරි අමරතුංගට කීවේය. විමල් වීරවංශ ඇමැතිවරයා මාළු ව්‍යාංජනය දරුවන්ගේ පිඟන්වලට බෙදුවේය. දරුවන් පනස් දෙනෙකුගේ පමණ පිඟන්වලට ආහාර බෙදීමට මේ පිරිස කටයුතු ක‍ළහ.ඉන් අනතුරුව ජනාධිපතිතුමා කියා සිටියේ "දැන් ඉතින් වෙලාව හරි. අපේ බෙල්ලන්විල නායක හාමුදුරුවෝ බලාගෙන ඉන්නවා. ගංගාරාමයේ පොඩි හාමුදරුවන් වහන්සේත් බලාගෙන ඉන්නවා. ඒ නිසා යන්ඩ ඕනේ " එසේ කියමින් ජනාධිපතිතුමා දෙහිවල ගල්කිස්ස නගරාධිපති ධනසිරි අමරතුංගට කීවේ ධනසිරි වාහනයට නගිමු කියායි.ඉන් පසුව ජනාධිපතිතුමා ඇතුළු පිරිස බෙල්ලන්විල විහාරස්ථානයට ගියහ. එහි විශේෂ ආගමික කටයුතු රැසක් සංවිධානය කොට තිබිණි. ඒ ඇමැති ගාමිණී ලොකුගේ , බොරලැස්ගමුව නගරාධිපතිවරයා සහ දෙහිවල ගල්කිස්ස නගරාධිපති ධනසිරි අමරතුංගගේ සංවිධානත්වයෙනි. බෙල්ලන්විල විහාරස්ථානයට ගිය ජනාධිපතිතුමා ඇතුළු පිරිස වෙනුවෙන් තේ පැන් සංග්‍රහයක්ද පිළියෙළ කොට තිබිණි. එතැනට ජනාධිපතිතුමා ඇතුළු පිරිස ගියේ බෙල්ලන්විල විමලරතන මහනායක හිමියන්ගේ අරැයුමෙනි."අපේ හාමුදුරුවනේ අද නම් ගොඩක් මහන්සියි. අද උදේ ඉදලා පිං ගොඩක් කර ගත්තා. " ජනාධිපතිතුමා එසේ කියමින් තේ පැන් සංග්‍රහයට එක් විය. ‍මේ අවස්ථාවට ජනාධිපති කාර්ය මණ්ඩල ප්‍රධානී සහ ජනාධිපති අතිරේක ලේකම් ගාමිණී සෙනරත් ද එක්ව සිටියේය.ඉන්පසු ජනාධිපතිතුමා ඇතුළු පිරිස ගියේ බෙල්ලන්විල විහාරස්ථානයේ බෝ මළුව වෙතය. එහි උඩ මළුවට ගිය ජනාධිපතිතුමා බෝධීන් වහන්සේ වටේ සිවුරක් පොරවා පිච්ච මල් වැලක් ද බෝධීන් වහන්සේ වටේට දැම්මේය. ඒ සියලු කටයුතු සිදු කෙරුණේ බෙල්ලන්විල විමලරතන මහ නායක හිමියන් ඇතුළු භික්ෂුන් වහන්සේගේ පිරිත් සජ්ඣායනය මධ්‍යයේය. ඒ වෙන විට රාත්‍රී නවය ද පසු වි තිබිණි.බෙල්ලන්විල විමලරතන හිමියෝ ජනාධිපතිතුමා ඇතුළු පිරිසට පිරිත් නුල් බැඳ ආශිර්වාද කළහ. ඉන්පසුව ජනාධිපතිතුමාට සෙත් පතා පිරිත් සජ්ඣායනයක් ආරම්භ වීමට නියමිතව තිබිණි. ඒ අවස්ථාවට ද එක් වු ජනාධිපතිතුමා ඇතුළු පිරිස ඉන්පසු පැමිණියේ ගංගාරාමය විහාරස්ථානයටයි.ගිය සතියේ ජනාධිපතිතුමා පාර්ලිමේන්තුවේ අය වැය ඉදිරිපත් කිරීමට යාමට පෙර උදේ කෑම ගත්තේ සුපුරුදු ලෙස අරලිය ගහ මැදුරෙනි. එදින උදේ කෑම‍ වේලට ඇතුළත්ව තිබුණේ දෙල් , රතු බත්, රතු ඉඳි ආප්ප සහ කිරි හොඳි ව්‍යාංජනයකි. එදින උදේ වරුවේ ජනාධිපතිතුමා සමඟ උදේ ආහාරය ගැනීමට ජනාධිපති මාධ්‍ය අධ්‍යක්ෂක මහින්ද ඉලේපෙරුමද සිටියේය. දේශීය අහාර වට්ටෝරුවකින් යුතු කෑමක් ගෙන ජනාධිපතිතුමා පාර්ලිමේන්තුව බලා ගියේය. ඒ රජයේ නව වෙනි අය වැය ඉදිරිපත් කිරීමටය.පොදු රාජ්‍ය මණ්ඩලයට සහභාගී වු බ්‍රිතාන්‍ය විදේශ ලේකම් විලියම් හේග් ඇතුළු පිරිසට යුරෝපීය පාර්ලි‍මේන්තුවේ මන්ත්‍රී නෙරන්ජන් දේවාදිත්‍යගේ කොළඹ පිහිටි නිවෙසේ රාත්‍රි භෝජන සංග්‍රහයක් පැවැත්විණි. ඊට සහභාගී වී සිටියේ මෙරට දේශපාලඥයින්ගෙන් සුළු පිරිසකි. ඇමැති නිමල් සිරිපාලද සිල්වා, එ.ජා.ප නායක රනිල් වික්‍රමසිංහ . සජිත් ප්‍රේමදාස , හිටපු ජනපතිනී චන්ද්‍රිකා කුමාරතුංග ඇතුළු පිරිසක් ඊට එක්ව සිටියහ.මේ අතරතුර ගිය අගහරුවාදා එ.ජා.ප මහ ලේකම් තිස්ස අත්තනායකට දැන ගන්නට ලැබි තිබුණේ බොදු බල සේනාවේ ස්වාමීන් වහන්සේ සිරිකොත එ.ජා.ප මුලස්ථානයට පැමිණෙන බවයි. ඒ සමඟම තිස්ස අත්තනායක මිරිහාන පොලිසියේ ප්‍රධාන පොලිස් පරීක්ෂකවරයාට කථා කොට කිවේ සිරිකොතට ආරක්ෂාව ලබා දෙන ලෙසය. ඒ අනුව පෙලීසියට පොලිස් ආරක්ෂාව ලබා දුන්නේය. ඒ සමඟම තිස්ස සිරිකොත පරිපාළන ලේකම්වරයාක කථා කොට කීවේ සිරිකොතේ එදින පටිගත කරන ලද පිරිත් දේශනාවක් ශ්‍රවණය වෙන ලෙස අවශ්‍ය කටයුතු කරන ලෙසය. එමෙන්ම සිරිකොත ගේට්ටු වසා සේවකයන්ට සාමාන්‍ය ලෙස සිය රාජකාරි කරන ලෙසටද උපදෙස් දෙන ලෙස තිස්ස උපදෙස් දුන්නේය.මේ අතරතු බොදු බල සේනාවේ හිමිවරු සිරිකොතට පැමිණි අතර ඉන් අනතුරුව පිරිත් දේශනාවක් මහ හඩින් සිරිකොත අවට ඇසෙන්නට වු නිසා ඔවුන්ගේ විරෝධතාවයට බාධා වීම නිසා බොදු බල සේනාවේ ස්වාමීන් වහන්සේ නමක් තිස්ස අත්තනායකට කථා කොට කීවේ පිරිත් දේශනාව විනාඩි පහලොවකට නවත්වා දෙන ලෙසයි. ඒ අනුව තිස්ස නැවතත් පරිපාළන ලේකම්ට කථාකොට පිරිත් දේශනාව නවත්වා දුන්නේය. අවසානයේ රවි කරුණානායක , දයා ගමගේ සහ රුවන් විජේවර්ධන යන මන්ත්‍රීවරු පැමිණ බොදු බල සේනාවේ හිමිවරුන්ගේන් සමාව ගැනීමටද කටයුතු කොට තිබිණි.ඒ මොහොතේ රනිල් සජිත්ව විලියම් හේග්ට හඳුන්වා දුන්නේ මෙරට සිටි විධායක ජනාධිපති රණසිංහ ප්‍රේමදාසගේ පුත්‍රයා ලෙසය. හිටපු ජනාධිපතිවරයා එල්.ටී.ටී.ඊ ප්‍රහාරයකින් මිය ගිය බවද රනිල් එහිදී විලියම් හේග්ට කියා සිටියේය.මේ අතරතුර ගිය සතියේදී එ.ජා.ප පාර්ලිමේන්තු මන්ත්‍රී කේ වේලායුධන්ගේ දියණියගේ විවාහ මංගල උත්සවය කොටහේනේ පිහිටි එක්තරා හෝටලයකදී පැවැත්විණි. රනිල් ., කරු ජයසුරිය සහ තිස්ස අත්තනායක ඇතුළු පිරිසක් එම අවස්ථාවට එක්ව සිටියහ. මේ අතරතුර කරු ජයසුරියට අසනීප තත්ත්වයක් දැනීම නිසා හෙතෙම කොළඹ ලංකා හොස්පිටල් වෙත අතුළත් වීය. අනතුරුව අණාවරණය වී තිබුණේ කරු ජයසුරිය එ.ජා‍.ප නායකත්ව මණ්ඩල සභාපතිවරයාට ඩෙංගු වැළදී ඇති බවය.චන්දන බණ්ඩාරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>24</day>
    </date>
    <link>http://www.silumina.lk/2013/11/24/_art.asp?fn=ab1311243</link>
    <topic>සෑම දරුවකුටම පරිගණකයක්</topic>
    <author>රංජිත් සියඹලාපිටිය</author>
    <content>නිදහස ලබපු දා සිටම හම්බන්තොට ප්‍රදේශයට රටේ ආර්ථික ප්‍රතිලාභවලින් වාර්ෂිකව හිමි වූයේ 5% කට වඩා අඩු තත්ත්වයකි. එක්දාස් අටසිය ගණන්වලදී ලෙනාඩ් වුල්ෆ් ලියූ බැද්දේගමෙහි ජීවත්වූ සිලිඳුලා, බබුන්ලා වෙනස් නොවූයේ ඒ නිසා ය.දැන් ලොකු වෙනසක් ඇත. රත්මලානේදී ගුවනට නැග හරියටම පැය 1‍‍/2 කින් මත්තල මහින්ද රාජපක්ෂ ගුවන් තොටුපළින් බැස හම්බන්තොට අන්තර්ජාතික වරාය පසුකරමින් සූරියවැව අලුතින් ම ඇරඹූ පරිගණක එකලස් කිරීමේ කර්මාන්ත ශාලාවේ වැඩ ඇරැඹීමට පසුගියදා යන්න ලැබුණේ ඒ වෙනස නිසා ය. කර්මාන්ත ශාලාව අරඹා ඇත්තේ ewis නැමැති ශ්‍රී ලාංකීය ව්‍යාපාරිකයන්ගෙන් සැදුම්ලත් සමාගමක් විසිනි‍.ජනාධිපතිතුමා අතින් නිල වශයෙන් කර්මාන්ත ශාලාව විවෘත විය. අපේ ම ගැහැනු පිරිමි යෞවන යෞවනියන් සිය ගණනක් කුහුඹුවන් සේ කඩිසරව පරිගණක එකලස් කිරීමේ කාර්යයේ යෙදී සිටී. පැරණි ‘සෝවියට් දේශය’ සඟරාවක තිබූ පින්තූරයක් වාගේ ය.කර්මාන්ත ශාලාවේ මාසික නිෂ්පාදනය ‘ලැප්ටොප් පරිගණක 20,000 කි.’ ඒ නිෂ්පාදනය ඉදිරියේ දී අපේ පාසල් වලට අවශ්‍ය වනු ඇත. ජනාධිපතිතුමාගේ තීරණය හයේ පන්තියෙන් ඉහළ සෑම දරුවකුටම රජයෙන් ලැප්ටොප් පරිගණකයක් ලබාදීමයි. අවශ්‍යතාව ඒ සඳහා ය. අනෙකුත් ඉලක්ක ළඟාකර ගත්තා සේ එසේ නැත්නම් ඉලක්කය අබිබවා යෑමට නුදුරේදීම අපිට හැකිවනු ඇත. අපේ ඉලක්කය 2016 දී තොරතුරු තාක්ෂණ සාක්ෂරතාව 75% ක් ඉක්මවීමයි.එහිදී දේශීය වශයෙන් මෙවැනි කර්මාන්තශාලා ඇරඹීම තවත් පැති කිහිපයකින් අපට ජයගෙන එයි.ඒවා හොඳින් වටහා ගැනීම ඉතා වැදගත් ය.. විදේශ විනිමය ඉතිරිය. ප්‍රාදේශීය රැකියා උත්පාදනය. ප්‍රතිලාභ බෙදීයාමආදී කරුණු තුළින් අප සමාජය වඩාත් ශක්තිමත් වනු ඇත.අනුරාධපුරයේ 2012 දැයට කිරුළ සමඟ පාසල් 100 කට e - ශිල්පාගාරය ලැබීමත් සමඟ මුදලින් පාසලේ බුදු කුටිය සෑදීම ඔවුන්ගේ අරමුණ විය.එවන් දරුවන් සඳහා අද සෑම අයකුටම ශ්‍රී ලංකාවේ එකලස් කළ ලැප්ටොප් පරිගණකයක් ලබාදීම මහින්ද චින්තනයේ ඉලක්කයයි. සමහරු යුද්ධය නිම වූ පසු ලැබුණු ප්‍රතිලාභ මොනවැයි අසයි. කරුණාකර නිවැරැදි මනසින් මේවා දෙස බලන්න.රංජිත් සියඹලාපිටියකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>24</day>
    </date>
    <link>http://www.silumina.lk/2013/11/24/_art.asp?fn=ab1311244</link>
    <topic>සංවාද මණ්ඩපය</topic>
    <author>සංවාද සටහන</author>
    <content>එජාප පාර්ලිමේන්තු මන්ත්‍රීපාලිත රංගේ බණ්ඩාරමේ අයවැයත් සුපුරුදු ලෙසට ඉදිරිපත් කළ හිස් ලියවිල්ලක් පමණක් බවත් රජයේ සේවකයන්ගේ වැටුප් වැඩි කිරීමත් විශ්‍රාමිකයන්ට කර ඇති සොච්චම් වැඩි කිරීම් ඇරෙන්නට මේ අයවැයෙන් වෙන ගතයුත්තක් නැතැයි එජාප පර්ලිමේන්තු මන්ත්‍රී රංග බණ්ඩාර මහතා කියයි.සිළුමිණ සමඟ සම්මුඛ සාකච්ඡාවකට එක්වෙමින් මන්ත්‍රීවරයා මේ ප්‍රකාශය කළේය.එහිදී මන්ත්‍රීවරයාගෙන් ඇසූ ප්‍රශ්න කීපයක් හා ඒවාට දුන් පිළිතුරු මෙසේය.මුලින්ම ඔබ සමඟ කෙරෙන මේ කෙටි කතාබහ මෙදා අයවැයෙන්ම ආරම්භ කළොත්..?මේ අයවැයත් සුපුරුදු හිස් ලියවිල්ලක්. රජයේ සේවකයන්ට වැඩි කළ දීමනාවත් විශ්‍රාමිකයාට වැඩි කළ මුදලත් ඇර මේකෙ ගතයුත්තක් නැහැ.මීට වැඩියෙන් වැටුප් වැඩි කළ යුතුව තිබියදීයි මේ දීමනාව දීල තියෙන්නේ.මේ රජයේ සේවකයාට දීල තියන වැඩිවීම දීමනාවක් ලෙස නොඑල්ලා එය මූලික වැටුපට එකතු කළ යුතුයි. රජයේ සේවකයාට හරි ප්‍රතිලාභයක් ලැබෙන්නේ එසේ කළොත් පමණයි.අවුරුද්ද පුරා බඩු මිල ඉහළ දාලා මේ වැඩිවීමෙන් ලැබෙන මුදල අතට ලැබෙන කොටම ඒක වාෂ්ප වෙලා ඉවරයි.බඩු මිල වැඩිවීමට සරිලන වැටුප් වැඩි කිරීමක් රජය කළ යුතුයි. දැන්ම ටෙලිපෝන් බිල සීයට 5කින් ඉහළ දාල. තව වැඩිකිරීම් වටයක් ඉස්සරහට ඒමට නියමිතයි.හැම අංශයක් ගැනම හිතල නේද මේ අයවැය ඉදිරිපත් කරල ති‍ෙයන්නේ?මේ අයවැයෙන් පනවා තිබෙන බදු නිසා අත්‍යාවශ්‍ය අල, ලූනු, මිරිස් කරලෙ ඉඳල අත්‍යවශ්‍ය භාණ්ඩ මිලත් ඉහළ යනවා.ගොවීන්ට 350ට පොහොර දෙනව කිව්වත් ඒක ගිය වර අයවැයෙන්ම 500ක් කරල ඉවරයි.රක්ෂණයට කියල ගන්න රුපියල් 150ට වෙන දේ කවුරුවත් දන්නේ නැහැ.දහම් පාසල් ගැන කතා කරනවා. නිවාස හැදීම වගේ දේවල් ගැන කතා කළත් 2013 කතා කළ දේවල්වත් මෙතෙක් කෙරිලා නැහැ.අලි මිනිස් ගැටුම ගැනත් අයවැයේ කතා කළත් හරියට හදපු එක අලි වැටක්වත් නැහැ. අද වෙනකොට කවදාවත් නාපු නගරවලටත් අලි එනවා. ඉවක් බවක් නැතුව රජයේ උදව් ලබන කැලෑපාළුවන් කැලෑ කැපිල්ල මේකට හේතුවෙලා තියනවා.එජාපයේ ප්‍රශ්න නායකත්ව මණ්ඩලය පත්කිරීමෙන් විසඳුණා කියල ඔබතුමා විශ්වාස කරනව ද?මේකයි මට කියන්න තියෙන්නේ. අපි කියනව නම් ප්‍රශ්න පත්‍රයේ තිබුණේ ප්‍රශ්න 40 යයි කියල මේ නායකත්ව මණ්ඩලය පත්කිරීමෙන් ඒක ප්‍රශ්න හතළිස් එකක් බවට පත්වෙලා තියෙනවා.ඔබ කියන්නේ නායකත්ව මණ්ඩලය පත් කිරීමත් තවත් ප්‍රශ්නයක් බවට පත්වුණා කියලයි.ඔව්. ප්‍රශ්න වැඩිවුණා. ඔය නායකත්ව මණ්ඩලයට පත්කළ 9 දෙනාගෙන් දෙන්නෙක් එදාම ඉල්ලා අස්වුණානේ.සිරිකොතට වැඩම කළ බොදු බල සේනා සංවිධානයේ භික්ෂුන් වහන්සේලා දැක්වූ විරෝධය හා ඒ සම්බන්ධව එජාප නායකයන් කිහිප දෙනකු සමාව ගැනීම ගැන කියන්නේ කුමක් ද?මං හිතන්නේ මේ සමාව ගැනීම ප්‍රසිද්ධියේ වුණා. එසේ කරපු වරදක් ගැන ප්‍රසිද්ධියේ සමාව ඉල්ලීමත් හොඳයි සමාව දීමත් හොඳයි කියලයි මං කියන්නේ.සමාව ඉල්ලුවේ නැහැ කියලත් කතාවක් තියෙනවා?ඔව්. අපිත් දැක්කා එහෙම කියල තියනවා. නමුත් හාමුදුරුවරු ඉදිරියේ නායකත්ව මණ්ඩලේ මහත්වරු දෙන්නෙක් සමාව ගන්නවා අපිත් රූපවාහිනී මාධ්‍යයෙන් දැක්කා.ඔබ වගේ මන්ත්‍රීවරු මේ නායකත්වයත් එක්ක පක්ෂය ඉස්සරහට ගෙනියන්න බැහැ කියල දක්වපු අදහස්වලට උත්තරයක් ලෙසනේ මේ නායකත්ව මණ්ඩලය පිහිටුවල තියෙන්නේ. එහි ආරම්භ රැස්වීමත් මේ සතියේ තිබුණා. මේ නායකත්ව මණ්ඩලේ එක්ක පක්ෂය ඉස්සරහට යයි කියල විශ්වාස කරන්න පුළුවන් ද?මං හිතන්නේ මණ්ඩලේ කට්ටිය නම් ඉස්සරහට යයි ඒ අයගේ සෞඛ්‍ය තත්ත්වය හොඳනම්.මං ඇහුව්වේ ජනතාව අතර යම් බලපෑමක් මේ වෙනසෙන් වෙලා තියනව ද කියලයි?ජනතාව අතර නම් මයිල් ගහක රෝම කූපයක තරම්වත් දෙයක් මේකෙන් ජනතාවට දැනිලා නැහැ.ඉදිරියටත් එහෙම වෙන එකක් නැද්ද?හිතන්නේ නැහැ. නඩුත් හාමුදුරුවන්ගේ බඩුත් හාමුදුරුවන්ගේ‍නේ.නායකත්වයේ බලතල නායකත්ව මණ්ඩලයට පැවරුණ කියලා එක්සත් භික්ෂු පෙරමුණත් පිළිගනිද්දී ඔබ ඇයි ඒ ගැන විශ්වාසයක් නැතිව කතා කරන්නෙ?නැහැ ඒක එහෙම වුණේ නැහැනේ. ගිරාඹේ අනුනාහිමියන්ගේ ප්‍රධානත්වයෙන් කුරුණෑගලදී සජිත් - කරු මාත් ඇතුළු මන්ත්‍රීවරුන් කිහිපදෙනෙකු එක්වෙලා පැවැත්වූ සාකච්ඡාවේදී ඇතිකර ගත් කොන්දේසි තුන සම්පූර්ණයෙන් බිඳ දමා තිබෙනවා. මේ නායකත්ව මණ්ඩලය නායකයා වෙනුවෙන් පත් කරන්න එහිදී යෝජනා කළා වගේම ඒ වෙනස ව්‍යවස්ථාවේ නායකයා යනුවෙන් සඳහන් තැන් නායකත්වය මණ්ඩලය යනුවෙන් සඳහන් කරමින් මේ ව්‍යවස්ථා වෙනස කරන්න එකඟ වුණා.නායකත්ව මණ්ඩලයට රනිල් ගේත් නියෝජිතයන් තුනක් සජිත් හා කරුගෙන් දෙන්නා බැගින් නායකත්ව මණ්ඩලයට සාමාජිකයන් පත් කරන්නත් ඇතිකර ගත් එකඟත්වයත් බිඳ දමා තිබෙනවා.කෘත්‍යාධිකාරී සභාවේ මුලසුනත් නායකත්ව මණ්ඩලයේ සභාපති දරන්නයි එහිදී එකඟ වුණේ.මේ එකදු බලයක් නැති මේ නායකත්ව මණ්ඩලයට එකතු වෙලා කතා කරල ඒ යෝජනා නායකයාට ඉදිරිපත් කරන්න පුළුවන්. ඒව නායකයාට ක්‍රියාත්මක කරන්නත් පුළුවන්. එසේ නොකර ඉන්නත් පුළුවන්.ඔබ කොහොම කිව්වත් භික්ෂු පෙරමුණ එකඟ වුණ නායකත්ව මණ්ඩලයනේ මේ පත්කරල තියෙන්නෙ?භික්ෂු පෙරමුණේ දෙන්නෙක් විතරයි මේ බල රහිත නායකත්ව මණ්ඩලයට එකඟ වෙලා තියෙන්නේ.නායකත්ව මණ්ඩලය පත් කිරීම නිසා නායකත්වයේ වෙනසක් ඉල්ලා හඬ නැඟු පිරිසත් අද කෑලිවලට කැඩී ගිහිල්ලා...?නැහැ. එහෙම වෙලා නැහැ. එම වෙනස ඉල්ලු පිරිස අදත් එකට ඉන්නවා.චැනල් ෆෝ සිරිකොතට ගෙන්වීම ගැන කියන්නේ කුමක් ද?චැනල් 4 මේ රටට ගෙන්නුවේ අපි නෙවේ ආණ්ඩුව. ඔවුන් මේ රටට ගෙන්වීම ඔවුන්ට වීසා හා මාධ්‍ය අවසරපත් ලබාදීම සියල්ල කළේ ආණ්ඩුව. මේ වැරැද්ද කළේ ආණ්ඩුව.සිරිකොතට එන්න ඉඩ දුන්නේ යූඇන්පීය නොවෙයි ද?එසේ ඉඩ දීමෙන් නින්දිත නීඡ වැඩක් කරල තියෙන්නේ. මේ වැරැදි දෙකම කරපු අය කරල තියෙන්නේ රට විකුණන් කන වැඩක් කියලයි කිව යුත්තේ.යුද අපරාධ ගැන පරීක්ෂණ පැවැත්විය යුතු බවට බ්‍රිතාන්‍ය අගමැතිවරයා කරන ප්‍රකාශය ගැන ඔබ කියන්නේ කුමක් ද?මා හිතන්නේ ඔය මානව හිමිකම් පරීක්ෂණ කරන්න කියන තැනට කැමරන්ට අවස්ථාව හදල දුන්නේ ආණ්ඩුව. උගත් පාඩම් කොමිසමේ වාර්තාව ක්‍රියාත්මක කරනවා කිව්වා. නීති කඩවීම් ගැන පරීක්ෂණ කරල ලෝකෙට වාර්තා කරනවා කිව්වා. ඒ එකක්වත් වෙලා නැහැ.මෙලෙස බොරු කියල දැන් කැමරන්ට බැණල වැඩක් නැහැ.යුද්ධයේ අවසන් අවස්ථාවේ යුද අපරාධ සිදුවූ බවටනේ බටහිර රටවල් චෝදනා කරන්නෙ?යුද්ධයෙන් පසුව රටේ සිදුවිය යුතු වෙනස්කම් අපි පාර්ලිමේන්තුව තුළත් පිටතත් පෙන්වා දුන්නා. සෙබළුන්ගේ මානසික මට්ටම යථා තත්ත්වයට පත් කරන්න අවතැන් වූවන් නැවත පදිංචි කර ඒ ප්‍රදේශවල සාමාන්‍ය තත්ත්වය ඇතිකරන්න හා ඔවුන්ගේ මානසික සුවතාව ඇති කිරීම සඳහා වූ එම වැඩසටහන් ක්‍රියාත්මක කිරීම වෙනුවට රජය කරනු ලැබුවේ යුද ජයග්‍රහණ සැමරීමට එය සීමා කිරීම පමණයි.අවතැන් වූවන් පදිංචි කිරීම ඇතුළු ඔබ කී හුඟක් දේ රජය ක්‍රියාත්මක කරල තියෙනවා නේද?උතුරු වසන්තය නැ‍ඟෙනහිර නවෝදය වගේ දේවල් ගෝල බාලයන්ට හරිහම්බ කරගන්න ක්‍රියාත්මක කළත් එහෙ ජනතාවට සේවයක් වෙලා නැහැ කියලනේ කියන්නේ. යුද්ධය හමාර කළ වෙන රටවල සිදුවුණ වෙනස කරන්න ආණ්ඩුව අසමත් වීම නිසා රටට විරුද්ධ පිරිස් නඟන විවිධ චෝදනාවන්ට මුහුණ දෙන්න අද රටටම සිදුවෙලා තියෙනවා.වයඹ හා දකුණ වැනි පළාත්වල ඉදිරියට එන ඡන්දවලට එජාපය මුහුණ දෙන්නේ කොහොම ද?එජාපය නාම යෝජනා මණ්ඩල පත් කරල අපේක්ෂකයන් ඉදිරිපත් කරනවා.මං අහන්නේ ඡන්දෙන් යූඇන්පීයට දිනන්න පුළුවන් ද කියලයි.පුළුවන්. හැබැයි ඡන්දයට කලින් බොරු නොකර පක්ෂය තුළ පාක්ෂිකයාට ඕන කරල තියෙන පූර්ණ වෙනසක් කළොත් විතරයි.සංවාද සටහනසරත් පෙරේරාවැවිලි කර්මාන්ත ඇමැතිමහින්ද සමරසිංහපොදු රාජ්‍ය මණ්ඩලයීය සමුළුව අවසන් වුණා. දැන් මේ රටට මොනවද ලැබිලා තියෙන්නේ?පොදු රාජ්‍ය මණ්ඩලයීය සමුළුව ලංකාවට අවේ අවුරුදු 24කට පස්සෙයි. මේ සමුළුව අසාර්ථක කරන්ඩ සමහරු සංවිධානාත්මක වැඩපිළිවෙළවල් ක්‍රියාත්මක කළා . නමුත් රාජ්‍ය නායකයන් 27 දෙනෙක් ලංකාවට ආවා. එන්ඩ බැරි වුණු රාජ්‍ය නායකයන් උප ජනාධිපතිවරුන් එව්වා. විදේශ ඇමැතිවරු එව්වා. හැම රටක්ම මේ සමුළුවට සහභාගී වුණා. රාජ්‍ය නායකයන් මේ රටින් පිට වෙලා යන විට බොහොම සුබවාදී ප්‍රකාශයන් කරලා ගියේ.සමහරු කිව්වා අපි හිතුවේ නෑ ශ්‍රී ලංකාවට මේ වගේ සමුළුවක් සාර්ථකව කරන්ඩ පුළුවන් වෙයි කියලා. මට මලාවි රටේ උප ජනාධිපතිවරයා මුණ ගැසුණා. එතුමා කිව්වා ලංකාව බොහොම පිරිසුදු ලස්සන රටක් කියලා. ඔහු ලංකාව ගැන ලොකු වර්ණනාවක් කලා. එහෙම සුබවාදී අදහස් තියාගෙන ඔවුන් රටින් පිට වුණේ. ඒක ලොකු ආඩම්බරයක්. අපිට මේ සමුළුව මගින් ලෝකයට කියන්ඩ උවමනා වුණේ අපි එක තැන හිර වෙලා ඉන්න රටක් නෙමෙයි කියන දෙයයි. මේ සමුළුව ගැන කිසිම කෙනෙක්ට අඩුවක් පෙන්වන්ඩ බැරි මට්ටමට සමුළුව නිම කළා.රාජ්‍ය නායකයන් 27ක් අවා කියලා ඔබ කිව්වාට විපක්ෂයේ තිස්ස අත්තනායක මහත්තයා මාධ්‍ය හමුවක දී කිව්වේ රාජ්‍ය නායකයෝ 21 දෙනෙක් අවේ කියලා?එයාලා ගණන් ‍‍ෆේල් ඇති. සමාරම්භක සැසියේදී සියලුම රාජ්‍ය නායකයන් හදුන්වා දුන්නා. එතකොට ගණන් කරන්ඩ දැන ගන්ඩ ඕනේ. විපක්ෂය අවේත් නැහැ. දැන් ලොකුවට පණ්ඩිතයෝ වගේ කතා කරනවා. 27 ක් අවේ නැහැ කියනවා වගේ බොළඳ ප්‍රකාශ නිසා තමයි එයාලා තවම විපක්ෂයේ ඉන්නේ.මේ සමුළුවෙන් ආර්ථික වාසි අත්වෙයි කියන්ඩ අපිට තියෙන අවස්ථා මොනවාද?යටිතල පහසුකම් අතින් මේ රට දියුණුයි. අයෝජකයන්ට අපේ රටට හිතකර වාතාවරණයක් තිබෙනවා. ඒ නිසා අයෝජකයන් මේ වෙන කොට රටේ ආයෝජන සිදු කරන්ඩ තීරණය කරලා තියෙනවා. පොදු රාජ්‍ය මණ්ඩලයීය ව්‍යාපාරික සමුළුව නිසා මේ රටේ ව්‍යාපාර රැසකට විශාල ඇණවුම් ලැබිලා තියෙනවා. ඩිල්මා වගේ තේ නිෂ්පාදන සමාගම් උදාහරණ විදියට දෙන්ඩ පුළුවන්. ජපානය ,රුසියාව , දකුණු කොරියාව , චීනය වගේ පොදු රාජ්‍ය මණ්ඩලයට අයත් නොවන රටවලුත් මේ සමුළුවට ආවා. ඒ නිසා ආර්ථික වාසි රැසක් අපේ රටට ලැබිලා තියෙනවා.සමුළුව අවසානයේ රාජ්‍ය නායකයෝ අස්සන් තියපු ලියවිල්ල ඔබ දුටුවාද?ඔව් . සමුළුවට ඉදිරිපත් කරපු යෝජනා 98 ගැන දන්නවා.විපක්ෂය මේ වෙලාවේ චෝදනාවක් කරනවා මේ වගන්ති යටතේ අන්තර්ජාතික මානව හිමිකම් අධිකරණ ක්‍රියාවලියකට ලංකාව අස්සන් කරලා තියෙනවා කියලා?මට පෙනෙන විදියට විපක්ෂයට ගණන් කිරීමේ හැකියාව වගේම කියවා තේරුම් ගැනීමේ හැකියාවත් නැහැ. මා බී.බී.සී ප්‍රවෘත්ති බැලුවා. ගිය බදාදා බ්‍රිතාන්‍ය පාර්ලිමේන්තුවේ දී ඩේවිඩ් කැමරන්ගෙන් විපක්ෂ මන්ත්‍රීවරු ප්‍රශ්න කරලා ඒ ලියවිල්ලට මානව හිමිකම් ගැන ඇතුළත් නොකළේ ඇයි කියලා. එහෙම කිසිම ප්‍රශ්නයක් නැහැ. පොදු රාජ්‍ය මණ්ඩලයීය ප්‍රතිපත්ති මාලාවට අනුවයි ඒ නිර්දේශ ඉදිරිපත් කරලා තියෙන්නේ. ඒ ප්‍රතිපත්ති අපේ රටට නැතිනම් එක් රටකට සීමා වු දේවල් නෙමෙයි.ඩේවිඩ් කැමරන්ගේ ප්‍රකාශයේ බරපතළකම කවුරුත් දන්නවා. දැන් රජය මේ තත්ත්වයන්ට මුහුණ දෙන්නේ කොහොමද?කැමරන් මහත්තයාගේ ප්‍රකාශයට හොඳම උත්තරය දුන්නේ ජනාධිපතිතුමා. ජනාධිපතිතුමා කිව්වා විදුරු ගෙවල්වල ඉන්න අය අනෙක් අයට ගල් ගහන්ඩ හොඳ නැහැ කියලා. ඒ වාක්‍යයේ නොයෙක් දේවල් අඩංගු වෙනවා. ලංකාව ස්වාධීන රටක්. පිටරටක නායකයකුට අපේ රටෙ කාලසටහන් දීලා මේක කරන්ඩ කියන්ඩ බැහැ. අපේ රට ඒකට කොහොමත් එකඟ නෑ. බ්‍රිතාන්‍යයට පුළුවන් ඉරාකයට හෝ ඇෆ්ගනිස්ථානයට ගිහින් එයාලාගේ කාලසටහන් ක්‍රියාත්මක කරන්ඩ. මොකද එයාලාගේ ආක්‍රමණයක් අදත් ඒ රටවල තියෙනවා.කැමරන් ලංකාවට අවේ බ්‍රිතාන්‍යයේ දෙමළ අන්තවාදී කණ්ඩායම් අටක් එක්ක සාකච්ඡා කරලයි. එයා අපේ රටේ කිව්වේ ඒ කණ්ඩායම්වලට කියපු දෙයමයි. ඒක කලින් ක්‍රියාත්මක කරපු න්‍යාය පත්‍රයක්. ඊළගට බ්‍රිතාන්‍ය නියෝජ්‍ය ඇමැතිවරයෙක් ගාල්ල මහජන සමුළුවේ අවසාන විනාඩි දහයේ කඩා පැනලා මානව හිමිකම් ගැන චෝදනා කළා. ඊළඟට කැමරන් ලංකාවට ඇවිත් රාජ්‍ය නායකයකු වෙනුවෙන් වෙන ක්‍රියා දාමයෙන් පිට වැඩ කළේ.බ්‍රිතාන්‍යය කියන තරමටම මානව හිමිකම් අතින් පිරිසුදුද කියන ගැටලුව තියෙනවා. ඔබතුමාලා ඒ කාරණා ලෝකයට මතු කරන්නේ නැද්ද?ඇත්තටම ඒ කතාව හරි. අපි දන්නවා ඉරාකයේ සහ අෆ්ගනිස්ථානයේ සිදු වු දේවල්. හැබැයි ඒවාට බ්‍රිතාන්‍ය ජාත්‍යන්තර පරීක්ෂණ තිබ්බේ නැහැ. මා ළඟ එක්සත් ජාතින්ගේ සංවිධානය නිකුත් කරපු වාර්තාවක් තියෙනවා. එකේ තියෙනවා ඇතිවු සිදුවීම් ඒවාට අරගෙන තියෙන පියවර සහ පියවර නොගත්තේ මොනවාටද කියලා. ඒ නිසා එයාලාට අපිට ඇවිත් අඟිල්ල දික් කරන්ඩ අයිතියක් නැහැ. අපි දන්නවා ඉරාකයේ සිදු වු දේවල් ගැන ෂිල්කොට් මහත්තයාගේ ප්‍රධානත්වයෙන් පත් කරපු කොමිසමේ වාර්තාවට වෙච්ච දෙය කවුරුත් දන්නේ නැහැ. ඒ වාර්තාව පාර්ලිමේන්තුවට ඉදිරිපත් කරපු වෙලාවේ වාර්තාවේ සියලුම කොටස් ඉදිරිපත් වෙන්නේ නැහැ.මේ වගේ උදාහරණ තිබෙනවා. 1972 සිදු වු බ්ලැඩි සන්ඩේ සිදුවීම. 12 දෙනෙක් අමු අමුවේ ඝාතනය වුණා. ඒ වාර්තාව පිට කළේ 2010 වසරේයි. ඒ වාර්තාව ඉදිරිපත් කරලා කැමරන් මහත්තයා පාර්ලිමේන්තුවේ සමාව ඉල්ලුවා. 2001 මාර්ට්න් ඕහේගන් කියන මාධ්‍යවේදියා ගෙදර යනකොට අමු අමුවේ ඝාතනය කළා. අවුරුදු හතක් ගියා එක සැකකරුවෙක් සොයා ගන්ඩ. අවුරුදු තුනක සිර දඩුවමක් දුන්නේ. 2013 උතුරු අයර්ලන්තයේ බෙල්ෆාස්ට්වල ජනමාධ්‍යවේදීන්ට තර්ජන එල්ල වෙලා තියෙනවා. මේවා ගැන කැමරන් මහත්තයාට පේන්නේ නැද්ද කියලා අපි ඉදිරියේදී ලෝකයෙන් අහනවා.ඊළඟ ජීනීවා මානව හිමිකම් සැසියේ දී බලවත් රටවල් එක්ක නේද ලංකාවට හැප්පෙන්ඩ වෙන්නේ?මානව හිමිකම් කවුන්සලයේ සාමාජිකයෝ 47 දෙනෙක් ඉන්නවා. ඒ සාමාජිකයන්ගෙන් 10 දෙනෙක් මෙවර පොදුරාජ්‍ය මණ්ඩලයීය සමුළුවට ආවා. අපි ඒ අයට ලංකාවේ තත්ත්වය‍ පෙන්වා දුන්නා. නැවැත වරක් දේශපාලන න්‍යාය පත්‍රයක් මානව හිමිකම් කවුන්සලයේ දී ක්‍රියාත්මක කරන්ඩ හැදුවොත් අපි මුහුණ දෙනවා.ඔබ ජනාධිපතිතුමාගේ මානව හිමිකම් නියෝජිතයා. ඔබට ලොකු අභියෝගයක් තියෙනවා නේද?අපි කණ්ඩායමක් විදියට මුහුණ දෙන්නේ. හැබැයි අපි එක දෙයක් දැන ගත යුතුයි. ඇමෙරිකාව මොන තරම් බලවත් රටක් වුණත් ලංකාවට එරෙහි යෝජනාව ගෙනා දෙවතා‍වේම මානව හිමිකම් කවුන්සලය දෙකට බෙදුණා. ගිය වර ඡන්දයේ දී රටවල් 22ක් ඡන්දය දුන්නේ නෑ අමෙරිකාවට. ඒ නිසා පොදු රාජ්‍ය මණ්ඩලයීය සමුළුත් එක්ක අපේ රටට වාසියක් අත් වෙලා තියෙනවා.ජනාධිපතිතුමා පොදු රාජ්‍ය මණ්ඩලයීය සභාපතිවරයා බවට පත් වීමෙන් අපේ රටට වාසියක් අත් වෙනවාද ?ඇත්තටම වාසියක්. ඒක අපේ රටට ලොකු අවස්ථාවක්. සභාපතිවරයා හැටියට සාමාජික රටවල සංචාරය කරන්ඩ වගේම සුහද ගනුදෙනුවල නිරත වෙන්ඩ සිදු වෙනවා. අපි දුටුවා ජනාධිපතිතුමා සභාපතිවරයා විදියට සාකච්ඡාව මෙහෙයවපු ආකාරය. ඉතාම දක්ෂ ලෙස අනෙත් රාජ්‍ය නායකයන්ගේ ගෞරවයට පාත්‍ර වෙලා නායකයකු ලෙස කටයුතු කළා. අපේ ජනාධිපතිතුමා ඊළඟට කෙන්යාවේ සංචාරය කිරීමට නියමිතයි. ඒ රටින් ලැබුණ ආරාධනාවක් විදියට.අන්තර්ජාතික අභියෝග ජය ගන්ඩ මේ සභාපති ධුරයේ වැදගත්කමක් තියෙනවාද?ජනාධිපතිතුමා රාජ්‍යතාන්ත්‍රික වශයෙන් පරිණත නායකයෙක්. එතුමා අපේ රටේ ප්‍රශ්න ගැන කියන්ඩ මේ තනතුර පාවිච්චි කරන එකක් නැහැ. නමුත් රටේ ප්‍රතිරූපයට මේ තනතුර නිසා විශාල වාසියක් අත් වෙනවා කියන එක බොහොම පැහැදිලියි.අන්තර් ජාතික ස්වාධීන පරීක්ෂණයකට එ.ජා.පයත් විරුද්ධ බව කියනවා. එය යහපත් ප්‍රවණතාවයක් නේද?එහෙම කියනවා නම් හොදයි. හැබැයි එහෙම කියලා හොරෙන් කැමරන් මහත්තයාට ලියුම් ලියනවා නම් වැඩක් නෑ. අපි හැම පක්ෂයකටම කියන්නේ රට පළවෙනි තැන තියා ගන්ඩ කියලායි. අපිට රටක් තියෙන්ඩ ඕනේ. එ.ජා.ප යත් ඒක තේරුම් අරගෙන තියෙනවා නම් ඇත්ත වශයෙන්ම හොඳ දෙයක් විදියට මං දකිනවා.මහින්ද රාජපක්ෂ ජනාධිපතිතුමාගේ රජයේ නව වෙනි අයවැය පුස්සක් කියලා විපක්ෂය චෝදනා කරනවා?අපේ රටේ විපක්ෂය හැමදාම අයවැයක් ඉදිරිපත් කළාම කියන්නේ ඔය දෙයම තමයි. ඔවුන්ට රජ‍ය ඉදිරිපත් කරන කිසිම අයවැයක හොඳක් පේන්නේ නැහැ. වෙන මොනවත් නෙමෙයි විපක්ෂයේ තියෙන කුහකකම තමයි ඔය ප්‍රදර්ශනය වෙන්නේ. මේ අය වැය කෙටි කාලීන සහ මධ්‍යකාලීන සහ දීර්ඝකාලීන අරමුණු ඇතුව ඉදිරිපත් කරපු අයවැයක්.‍උදාහරණ කීපයක් මං කියන්නම්. කාන්තා ව්‍යවසායකයන්ට පොලී රහිත රුපියක් ලක්ෂ දෙක හමාරක ණයක් දෙන්ඩ රජය යෝජනා කරලා තියෙනවා. ඒක දිගු කාලීන සංවර්ධන අරමුණක්. මේ විදියට මට තව ලිස්ට් එකක් කියාගෙන යන්ඩ පුළුවන්. දැන් ර‍ජයේ සේවකයන්ට ජීවන වියදම් දීමනාව රුපියල් 1200කින් වැඩි කරලා තියෙනවා. එහෙම බලනකොට මේ අය වැයේ නැත්තේ මොනවද කියලා තමයි අහන්ඩ වෙන්නේ.‍ඔබ හිතනවා ද රටේ ජනතාව මේ අය වැයෙන් සතුටු වෙයි කියලා?මෙහෙමයි මේ අයවැයෙන් මුළු රටේ හැම කෙනෙක්ම සතුටු කරන්ඩ බැහැ. ඒක ප්‍රායෝගික දෙයක් නෙමෙයි. නමුත් සමස්ත ජනතාවටම සහන සැලසෙන අයවැයක් කීවොත් නිවැරැදියි. විපක්ෂය මේ රජයේ කිසිම හොඳක් දකින්නේ නෑ. නමුත් මේ රටේ ජනතාව මේ අයවැයේ හොඳ දකීවි කියලා මං විශ්වාස කරනවා. ඒක ඉදිරි මැතිවරණවලින් ජනතාව ඔප්පු කරලා පෙන්වාවි. ඒ නිසා කවුරු මොනවා කීවත් මේ අය වැය ජනතාවාදී අයවැයක්.සංවාද සටහනචන්දන බණ්ඩාරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>24</day>
    </date>
    <link>http://www.silumina.lk/2013/11/24/_art.asp?fn=af1311241</link>
    <topic>අද එයා සුදනා වෙලා හිටියත්</topic>
    <author>උපාලි සමරසිංහ</author>
    <content>කොබෙයිගනේ අලුත් අවුරුදු කුමාරිය ලෙස අභිෂේක ලත් මාලිනි එවකට (1989) කොබෙයිගනේ පොලිස් ස්ථානාධිපති විසින් රවටා දූෂණය කැර මරා දැමීම පිළිබඳ පුවත එදා රට පුරා මහත් කැළඹීමක් ඇති කළේය. වසර 24 කට පසු මේ ඔවුන්ගේ අද කතාවයි.මා දැන් සිටින්නේ කොබෙයිගනේ අවුරුදු කුමාරියගේ පුංචි ගෙදරය. ඩිංගිරි මාමා ඒ අවුරුදු කුමාරියගේ පියාය. එමලින් ඇගේ මවය. ඒ මවත්, ඒ පියාත් තවමත් කඳුළින් ජීවිතය ගත කරති. ඔවුන් අදත් හඬන්නේ ජීවිතය ඉල්ලමිනි. කුරිරු මිනීමරුවකු විසින් උදුරා ගන්නා ලද තම දුවගේ වියෝවේ ශෝකාලාපයෙන් අදත් ඔවුන් තැවෙන්නේ තම ජීවිතය එතැනට ගෙන ආ ලෝකයට සාප කරමිනි.මීට අවුරුදු 24 කට පෙර එනම් 1989 දී රට පුරා භීෂණය පැතිර ගිය මොහොතක තම අහිංසක දියණිය තමන්ගෙන් උදුරා ගත් අතීතය ඔවුන් ආවර්ජනා කරන්නේ අපහසුවෙනි. ලෝකයේ තවත් අම්මාවරුන් හා පියවරුන් වෙනුවෙන් රට සසල කළ සිදුවීමක අද කතාවට උත්තර බඳින්නට ඔවුන් මා අබිමුව සිටී.“මහත්තයෝ, මේ පපුවෙ පත්තු වෙන ගින්න නිවන්න කාටවත් බෑ. අවුරුදු 24 ක් ගතවුණත් ඒ ගින්න තව තවත් මගෙ හිතේ බුර බුරා නඟිනවා. මේ අපරාධය කළ ඒ මහ කෙරුමා දැන් මහ උළු ගෙදර පරාල ගණන් කළත් මගෙ හිත වාවන්නෙ නෑ. එයා වැලිකඩ හිරගෙදර පන්සල් පාටියෙ ඉඳලා දැන් මහර බන්ධනාගාරෙ භාවනා කටයුතුවල කෙරුමෙක් වෙලා සුදනා වෙන්ඩ හදනවා. ඒත් දෙයියො මේ නඩුව විසඳුවා. බුදු හාමුදුරුවො ආයිත් ඉපදිලා ආවත් එයාව ගලවගන්ඩ බෑ.”වසර විස්සක් ගතවී ගියත් ඒ අම්මාගේ පපු කුහරයේ දෝරෙ ගලන දරු සෙනෙහස කිසිදු වෙනසක් නැත. දාරක ප්‍රේමය හම සිඳ මස්වලට වදියි. මස් සිඳ ඇටවලට වදියි. ඇට සිඳ ඇට මිදුළු මත දුක් දෙවයි. කොබෙයිගනේ අවුරුදු කුමාරි නිලන්කා මාලිනීගේ අම්මා එමලින් මාතාව ද එහෙමය. ඇය විලාප දෙමින් හඬමින් තවමත් දුක්වන්නීය.මහත්තයෝ, මගෙ මහත්තයා පොල් කැඩීම රස්සාව හැටියට කළේ. මාත් කුලියක් මලියක් කරන්ඩ ගෙයින් පිටත ගියා. මගෙ පොඩි එකී ඒ කාලෙ හරිම පුංචියි. මාලිනිගේ අයියා විජිතසිරිත් කීයක් හරි හොයා ගන්ඩ යනවා.ඒ වෙලාවට ඔය අලුගුත්තේරුවා මගෙ පැලට රිංගනවා. දැනගෙන ඇහුවත් මාලිනි කිව්වෙ ඔය අරක්කු අල්ලන්ඩ, කසිප්පු හොයන්ඩ ආපු ගමන් ඕ. අයි. සී. මහත්තයා ගෙට ආ බව විතරයි. අනේ! මගේ කෙලී. මට ඇල් වතුර ටිකක් නාන්ඩ දුන්න නෑ.වතුර උණු කරලාමයි මාව නෑව්වෙ. මේ අත්දෙකෙන් දුව මිරිස් ගලක් අල්ලන්ඩ දුන්නෙ නෑ. එයා තමයි සියලු දේ මට කරලා දුන්නේ. මෙයා හරිම ලස්සනයි. තාත්තා වගේම රතුයි. ඒකා කෙල්ල තැන් තැන්වල රවට්ටාගෙන ගෙන ගිහින් බඩට දරු ගැබක් ආවහාම මගේ රත්තරන් කෙල්ල මරලා දැම්මා.මාලිනීගේ අම්මා තාත්තා සහ සහෝදරයාගේ දියණියඑදා ගෙදරින් ගියෙ මගෙ කකුල් අල්ලලා වැඳලා ඇත්තම කියලා. අම්මේ, මං මේ ප්‍රශ්නෙ විසඳගෙන එන්නම් මේ දරුවාට තාත්තා කියන්ඩ කෙනෙක් ඉන්ඩ එපායැ කියලා. දවස් දෙකක් ගියා. කෙල්ල ආවෙ නෑ. පොලීසියට ගියාම ඇන්ට්‍රියවත් ලීවෙ නෑ. අන්තිමේ භීෂණය අස්සෙ ටයර් සෑයක දාලා මගෙ කෙල්ලත් පිච්චුවා.ඇය තවත් බොහෝ දේ හඬමින් කීවාය. ඒ අම්මාගේ වේදනාබර කඳුළුවල තෙත මගේ හදත් උණුසුම් කරයි. මාලිනිගේ පියා නිහඬව මෙතෙක් වේලා බලා සිට හිස් අහස දෙස බලා සුසුමක් හෙළුවේය.මගේ මාලිනිට වයස අවුරුදු 19 පිරුණා විතරයි මහත්තයො. ඇය පින්න මලක් වගේ සුන්දරයි. අපව බලා කියාගත්තෙත් ඒකී. හරිම කරුණාවන්තයි. ඔය අවුරුදු කුමාරි තරගය කොබෙයිගනේ ස්කෝලෙ තියෙනකොට මං කිව්වා පුතේ, නුඹේ ලස්සන නුඹ ළඟ. ඕවා පෙන්නන්ඩ අවශ්‍ය දේවල් නොවේ.ඒක හරි අන්ත්‍රාදායකයි කියලා. ඒකි ඇහුවෙ නෑ. අනේ තාත්තෙ කිය කියා ඇඬුවා. මං එයාට තියෙන සෙනෙහස හින්දම අවසර දුන්නා. එදා අවුරුදු කුමාරි තරගයේ පළමුවැන්නා වෙනකොට එයා මා දැක්කෙ රාජ කුමාරිකාවක් වගේ. ඔය පෝරිසාදයා එදා එතැන හිටියා. මිනිහා ඒ කාලෙ බැඳලා නෑ. ඒත් අවුරුදු 35 ක්. ඌ උකුසු ඇසින් දුව දිහා බල බලා හිටියා. ඒත් මං හිතුවෙ නෑ ඒකි මෝඩ වේවි කියලා. අපිට ලොකු අතු ඕනෑ නෑ. වයස් පරතරයත් විශාලයි. මං දුවට අවවාද කළා.එයා ඇහුවෙ නෑ. හොරාට ආශ්‍රය කරලා. දරුවෙක් ලැබෙන්ට ආවාම මෙයා පොලීසියට ගිහින් කරදර කරලා බඳින්ඩ කියලා. ඒ වෙලාවෙ රට පුරා කොල්ලො කෙල්ලෙ මරා දානවා. ජේ. වී. පී. භීෂණෙ... යූ. එන්. පී. ආණ්ඩුව මිනී මරන්ඩ ගත්තා.අනේ මගෙ කෙල්ලවත් උන් වන සතෙක් වගේ මරලා පුච්චලා දැම්මා. කෙල්ල ගෙදරින් ගිහින් ආවෙ නැති වුණාම මාත් මායියාත් පොලීසියට දිව්වා. කවුරුවත් ඇන්ට්‍රි ලිව්වෙ නෑ. ඔය අලුගෝසුවා කිව්වා. දැන් ටිකකට ඉස්සර බස් එකක නැඟලා හෙට්ටිපොළ පැත්තට ගියා දැක්කා කියලා. එදා ඒ ලොක්කාට උදව් කරපු පොලිස්කාරයො තවත් 3 දෙනෙක් විතර හිටියා.මං කෙල්ල හොය හොයා හැම තැනම ඇවිද්දා. දළුපොතගමවත්තෙ පොල් කඩන්න යන දවසෙ පාර අයිනේ තවත් මිනී දෙකක් පිච්චෙනවා කියලා කවුරුදෝ කීවා. මාත් ගියා බලන්ඩ. අනේ! මගෙ රත්තරං කෙලී එතැන ටයර් සෑයෙ පිච්චි පිච්චී හිටියා. මං විලාප දුන්නා ඒ මිනිය ළඟ දුමාරෙ ඉඳන්.මේ අලුගෝසුවාට පාඩමක් උගන්වන්ඩ මං මගේ පරම්පරාවෙන් තිබුණු අක්කර 6 1/2 න් අක්කර 6 ක්ම වික්කා. නඩු කියන්ඩ. දැන් මේ අක්කර 1/2 විතරයි තියෙන්නෙ මහත්තයො. මේ ගෙදර තවමත් හදාගන්ඩ බැරි ඒකයි. අප තවමත් නොවිඳිනා දුක් විඳිනවා.එදා තිබුණෙ අපට පුංචි පැලක් විතරයි. මේ තරමින් ගේ හදාගෙන නෑ. මං නඩුවට වැඩ කරනවා කියලා එක රාත්‍රියක ඔය මිනිහා කට්ටියක් අරගෙන මේ වත්තට ඇවිත් මාව ඒ පැල ඇතුළට දාලා ගිනි තිබ්බා. මං ගිනි ගන්නා පොල් අතු පැලලි අතරින් පැනලා දිව්වා ජීවිතය බේරා ගන්ඩ. අප පාරවල් ගානේ හිඟා කෑවා. අවුරුදු 9 ක් නඩු කියන්ඩ. ඕකා උපදින ආත්මයකවත් මිනිස් බව ලබන්නෙ නෑ.අවුරුදු කුමරිය නිලංකා මාලිනී පාසල් ඇඳුමින්මගේ දරුවා මරලා තවත් මාස 6 ක් යනකොට එයා කසාඳ බැන්දා. ඒ දැරිවිටත් දරුවෙක් දුන්නා. ඒ දරුවත් ඒ දැරිවිත් දැන් කොහේ ඉන්නව ද දන්නෙ නෑ. සමාජයට මුහුණ දෙන්ඩ බැරිව ඒ අයත් ජීවත් වෙනවා ඇති.අංගුලිමාලටත් සමාව දෙන්ඩ පුළුවන් ඒ ගුරු පූජාවක් කරන්ඩ ගිහින් වෙච්ච කරදර නිසා. මේ මිනිහා නම් නරුමයෙක්. තමන්ගෙ ලෙයින් ජාතක වෙච්ච දරුවත් එක්ක මගෙ කෙලී පුච්චලා තියෙන්නෙ. මං උදේ හවා දෙවියන්ට කිව්වා... විශේෂයෙන් කබලෑ දෙවියන්ට. ගම්භාර දෙවියො කියන්නෙත් එතුමාට. උදව් කළ පොලිස්කාරයො තුන්දෙනාටම පිස්සු හැදුණා. මහ එකා උළු ගෙදර ගියා.ඩිංගිරි මහතා හා එමලින් මාතාවගේ වේදනාබර ප්‍රකාශ අතර දුව පැන ඇවිදින අවුරුදු 17 ක පමණ කෙල්ලක් මට පෙනෙයි. මම ඒ කවුරුන්දැයි ඔවුන් විමසමි.එමලින් මාතාව හඬ අවදි කළාය.මේ මගේ මිණිබිරිය මහත්තයො. මෙයත් කොබෙයිගනේ ඉස්කෝලෙ ඉගෙන ගන්නෙ. දැන් අවුරුදු 17 යි. මගේ ලොකු පුතාගෙ දැරිවි. මං මාස 3 ඉඳලා හදන්නෙ. අපි දෙන්නා මේ නඩුවට ඇවිදිනකොට නිතර ක්ලාන්ත වෙලා වැටුණා.මට මානසික රෝගයක් හැදෙන්ඩත් ආවා. පස්සෙ පුතා කැමැත්තෙන් දරුවා දුන්නා අපට. මෙයත් නැත්නම් අපට පිස්සු වැටෙනවාම තමයි. මේ රත්තරං කෙල්ලගෙ මුහුණ බලලා මං දැන් ජීවත්වෙන්නෙ.ථෙරි කතාවලත් නොඑන බුදු පසේ බුදු මහරහතුන්වත් නොඉවසන මෙවන් අහිංසකයන්ගෙ කඳුළු කොතරම් බරදැයි මට සිතේ. තම දැරිවියට මෙන්ම ඒ මිනීමරුවාගේ බිරියට හා දරුවාට ද ඔව්හු අයහපතක් නොසිතති. ඒ සැබෑ මාපියන්ගේ හැටිය.අද මේ සුන්දර අවුරුදු කුමාරිය ජීවත්වූවානම් ඇයට වයස අවුරුදු 43 කි. ඇයත් දූ දරුවන් කීප දෙනකුගේම අම්මා කෙනෙකු ද විය හැකිය. මේ අපරාධය කළ තැනැත්තා දැන් අවුරුදු 59 ක වියපත් පුද්ගලයෙකි. ඔහු ජීවිතාන්තය දක්වා සිපිරි ගෙදරක ජීවත් වනු ඇත.ඔහු ජීවත්වන මහර බන්ධනාගාර අධිකාරි චන්ද්‍රසිරි මහතා හරහා අපි ඒ පුද්ගලයා හා කතාබහකට සූදානම් වීමු. ඒ සඳහා බන්ධනාගාර හා ප්‍රතිසංස්කරණ ඇමැති චන්ද්‍රසිරි ගජධීර මහතාගේ ද සහාය අපට ලැබිණ.එහෙත් අජිත් සමරකෝන් නමැති මේ අපරාධකරුවා බන්ධනාගාර අධිකාරිවරයාට මෙසේ කියා තිබිණ.“මං දැන් අලුත් ජීවිතයක් ගත කරන්නේ. භාවනාවට නැඹුරුව යහපත් මාර්ගයක ගමන් කරනවා. ඒ නිසා යටගිය අතීතයේ අහුමුළු ගැන කතා කරන්න කැමැති නෑ. ඒක ඒ අයට කියන්ඩ. ඔහු එසේ මා සම්මුඛ නොවන්නට කරුණු කියා තිබිණ.මේ ඉරහඳ පායනා ලෝකය තවමත් වෙනස් වී නැත්තේය.උපාලි සමරසිංහඡායා - දුෂ්මන්ත මායාදුන්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>24</day>
    </date>
    <link>http://www.silumina.lk/2013/11/24/_art.asp?fn=af1311242</link>
    <topic>මාලදිවයිනට ප්‍රජාතන්ත්‍රවාදී ජනාධිපතිවරයෙක්</topic>
    <author>ටිරෝනි වෑවලගේ</author>
    <content>ජනමතය තරම් ගතික වූ තවත් දෙයක් නැති තරම් ය. ඒ බව සනාථ කරමින් මාලදිවයින තවත් ජනාධිපතිවරයෙක් පසුගියදා තෝරා පත් කර ගත්තේ ය. ඔහු අබ්දුල්ලා යාමීන් ය. එසේත් නැතිනම් යාමීන් අබ්දුල්ලා ගයූම් ය. එසේ කී විට විදෙස් දේශපාලනය ගැන උනන්දු වන කාට හෝ එක්වරම මයූම් අබ්දුල්ලා ගයූම් සිහිපත් වීමට පුළුවන.මයූම් අබ්දුල්ලා ගයූම් බවර තිහක් තිස්සේ මාලදිවයින පාලනය කළේය. ඔහු බලයෙන් ඉවත් කිරීමට ප්‍රජාතන්තුවාදය අගයන මාලදිවයින් ජනතාවට මහත් පරිශ්‍රමයක් දරන්නට සිදු විය. දැන් මැතිවරණයෙන් ජයග්‍රහණය ලබා සිටින යාමීන් අබ්දුල්ලා ගයූම් හෙවත් අබ්දුල්ලා යාමීන් ඔහුගේ සහෝදරයා ය. ජනමතය මහ පුදුම සහගතය.සැබවින්ම මාලදිවයිනට ප්‍රජාතන්ත්‍රවාදය අලුත් ය. එහි පළමුවැනි ප්‍රජාතන්ත්‍රවාදී ජනාධීපතිවරණය පැවැත්වෙන්නේ 2008 තරම් මෑතක දීය. එහිදී ජයග්‍රහණය ලැබූවේ මොහොමඩ් නෂීඩ් ය. ඔහු මාලදිවයිනට ප්‍රජාතන්ත්‍රවාදය හඳුන්වා දුන් පුද්ගලයා ලෙසින් ද විරුදාවලි ලබා සිටියේ ය.එහෙත් මහත් පරිශ්‍රමයකින් ලබා ගත් මේ ප්‍රජාතන්ත්‍රවාදය පවත්වා ගැනීමට නශිඩ් ට හැකි වූයේ නැත. ඇතැම් විට මාලදිවයින් ජනතාවට ජන්මයට වඩා පුරුද්ද ලොකු වූවා වන්නට ද පුළුවන. උත්සන්න වූ මහජන උද්ඝෝෂණ සහ ඊට ලැබුණු මිලිටරි සහය හමුවේ ධූරය අත්හැරීමට මොහොමඩ් නෂීඩ්ට සිදු විය.එතැන් සිට වසරක පමණ කාලයක් මාලදිවයිනේ බලය හෙබවූයේ මොහොමඩ් වහීඩ් හසන් මනික් ය. 2012 පෙබරවාරි සිට පසුගිය නොවැම්බර් 17 වැනිදා වන තෙක් ඔහු රට පාලනය කළේ ය. ප්‍රජාතන්ත්‍රවාදී ලෙස රටේ බලය ලබා ගත් ජනාධිපතිවරයා බලයෙන් පහ කරමින් බලය ලබා ගත්ත ද යළි මැතිවරණ පැවැත්වීමේ අදහසක් වහීඩි හසන්ට තිබුණේ නැත.එහෙත් අවසානයේ දී බලපෑම් හමුවේ පැවැත්වූ මැතිවරණයෙන් ජය ගැනීමට ද ඔහුට හැකි වූයේ නැත. 2013 නොවැම්බර් ජනාධීපතිවරණය පැවැත්වෙන්නේ ඒ අනුවය. වහිඩ් හසන් මෙන්ම මොහොමඩ් නෂිඩ් ද එහි අපේක්‍ෂකයෝ වන්නෝ ය. එහෙත් මේ හිටපු පාලකයන් දෙදෙනාම වෙනුවට මාලදිවයින් ජනතාව තෝරා ගත්තේ අවුරුදු තිහක් රට පාලනය කළ ඒකාධීපතියාගේ සහෝදරයා ය.නව ජනාධීපති අබ්දුල්ලා යාමීන්අබ්දුල්ලා යාමීන් ජනාධීපතිවරණයට තරග ‍කළේ මාලදිවයින් ප්‍රගතිශීලි පක්ෂයෙනි. ප්‍රකාශිත ඡන්ද සංඛ්‍යාවෙන් සියයට පනස් එකක් ලබා ගනිමින් ජයග්‍රහණය වාර්තා කිරීමට ඔහුට හැකි විය. ඔහුගේ ප්‍රබලතම ප්‍රතිවාදියා වූ නශිඩ් ට ලබා ගත හැකි වූයේ සියයට හතලිස් අටක් පමණි. ස්වාධින අපේක්ෂයකු ලෙස තරග කළ වහිඩ් හසන් අන්ත පරාජයක් ලැබුවේ ය. මැතිවරණ ප්‍රමාද කිරීම හේතුවෙන් ජාත්‍යන්තරයේ දෝෂ දර්ශනයට ලක් වු වූ මාලදිවයිනේ නව ජනාධිපති ලෙස අබ්දුල්ලා යාමීන් පසුගිය දා හත් වැනි දා දිවුරුම් දුන්නේ ය.ඔහු ජනතාව අමතමින් ප්‍රකාශ කර සිටියේ තමාගේ අභිලාශය දේශය සහ ආගම කෙරෙහි ජනතාවගේ ආදරය තවතවත් වර්ධනය කිරීම බවයි. තරුණයන්, ධීවරයන් සහ ගොවියන්ට වැඩි වාසි සැලසෙන ආර්ථික ක්‍රමයක් කරා යාමට තමා අපේක්ෂා කරන බව ද ඔහු වැඩිදුරටත් පවසා සිටියේ ය.එහෙත් වඩාත් වැදගත් ප්‍රකාශය ‍කළේ මොහොමඩ් නශිඩ් ය. ජනාධීපතිවරණයෙන් පරාජයට පත් වුව ද ඔහු පවසා සිටියේ ප්‍රතිපල නිකුත් වූ දිනය මාලදිවයිනට සතුටු දිනයක් බවයි. 'දැන් අපට ප්‍රජතන්ත්‍රවාදී ලෙස තේරී පත් වුණු ජනාධීපතිවරයෙක් ඉන්නවා. අඩුම තරමින් දැන් අපට උසාවි ගානේ යන්න ඕනෑ නැහැ' තම පරාජයත් යාමීන්ගේ ජයත් නශිඩ් එලෙසින් අර්ථ දැක්වූවේය.තමා පරාජයට පත් වුවද ප්‍රජාතන්ත්‍රවාදයේ අගය හොඳින් ම දන්නා ඔහු ජනමතයට එසේ හිස නැමුවේය. යාමීන්ගේ සහෝදරයාගේ දශක තුනක තනි පුද්ගල පාලනය සහ යාමීන්ගේ ප්‍රජාත්න්‍රවාදී ප්‍රවිශ්ඨය ගැන අනාවැකි කීම අසීරුය. කළ හැක්කේ මාලදිවයින් ජනතාව ගත් තීරණයේ හෙට දවස දෙස බලා සිටීම ය.ටිරෝනි වෑවලගේ කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>24</day>
    </date>
    <link>http://www.silumina.lk/2013/11/24/_art.asp?fn=af1311243</link>
    <topic>අපේ ආර්ථික ඉතිහාසය කියන කාසි කටුගෙය</topic>
    <author>සේමාලි කැල්ලපත</author>
    <content>සෙන්ට්‍රල් පොයින්ට් ගොඩනැගිල්ලසල්ලි දෙවියන්ගේ මල්ලි යැයි කියමනක් වෙයි‍. සල්ලි හෙවත් මුදල් ගැන ඇල්මක් නැති අයකු වේ නම් ඒ කිරි සප්පයකු පමණක් ම විය හැකි ය. යමක් කමක් දැනගත්දා සිට කා අතරත් මුදල් ගැන ඇත්තේ කුතුහලයකි.කපු මිශ්‍රිත පල්පයකින් තැනෙන විශේෂිත වූ කඩදාසියකට වටිනාකමක් එක්වී මුදල් බවට පත්වීමේ ඒ විශේෂිත වූ ක්‍රියාවලියේ සිට මුදල් ගැන අප දන්නා නොදන්නා සියලු දේ එක්තැන් කළ දැනුම් ගබඩාවක් පසුගියදා කොළඹ කොටුවේ චැතම් වීදියේදී විවෘත කෙරිණි. මහින්ද රාජපක්ෂ ජනාධිපතිතුමන් අතින් මහජනයා සඳහා විවෘත කෙරුණු ඒ ආයතන‍ය ශ්‍රී ලංකා මහ බැංකුවේ මුදල් කෞතුකාගාරයයි.වසර 30 ක යුද්ධයකින් බැට කෑ අප රට වත්මනෙහි නව පරිවර්තන යුගයකට පිවිස තිබේ. ඒ පරිවර්තනයෙහි එක් අංගයක් ලෙස සිදුවන නගර සංවර්ධනයේ වැදගත්ම ලක්ෂණයක් ලෙස කෞතුකාගාර හැඳින්විය හැකි ය.අප රටේ ඉතිහාසයට අදාළ දැනුම තැන්පත් කරමින් විවිධ ක්ෂේත්‍ර පිළිබඳව මහජනතාව දැනුම්වත් කිරීමේදී කෞතුකාගාරවලින් සිදුවනුයේ සුවිශේෂ කාර්යබාරයකි. නගරයකට දේශීය විදේශීය ජනයා ඇද ගැනීමේ මනා අංගයක් ලෙස ද කෞතුකාගාර හැඳින්වේ.මේ කෞතුකාගාර සංකල්පයේ නවතම ව්‍යාපෘතිය වනුයේ ශ්‍රී ලංකා මහ බැංකුවේ ආර්ථික ඉතිහාසය පිළිබඳ කෞතුකාගාරයයි. රටේ ආර්ථික ඉතිහාසය එක්තැන් කරමින් ආරම්භ කළ මේ කෞතුකාගාරය පිහිටුවීම සඳහා තෝරාගනු ලැබ ඇත්තේ ද ර‍ෙට් තවත් ඉතිහාසගත ස්ථානයකි. එකල කොළඹ පිහිටි උසම ගොඩනැඟිල්ල ලෙස සැලකුණු ‘නැෂනල් මියුචුවල් ගොඩනැඟිල්ල’ ශ්‍රී ලංකා මහ බැංකුව සතු වී අද ‘සෙන්ට්‍රල් පොයින්ට්’ ලෙසින් නම් කර ඇත. රටේ ආර්ථික ඉතිහාසය එක්තැන් කරන මුදල් කෞතුකාගාරය පිහිටුවා ඇත්තේ එම ගොඩනැඟිල්ලේ එක් කොටසක ය.අතීතයේ අප රටේ දේශීයව නිෂ්පාදිත කාසි සහ විදේශීය කාසි ද භාවිත කළ බව සඳහන් වේ. ආරම්භයේදී දේශීය කාසි ලෙස විවිධ හැඩතලවලින් යුතු ලෝහ කැබලි භාවිතා කෙරී පසුව එම කාසි විධිමත් හැඩතලවලින් යුතුව නිපදවූ බව ද මූලාශ්‍රවලින් පැහැදිලි වේ.එලෙස ලංකාවේ භාවිතයට ගත් පැරැණිම දේශීය කාසිය ලෙස සැලකෙන්නේ කහාපණ ය. අප රටේ ඓතිහාසික ස්ථාන රැසකින් කහාපණ කාසි සොයා ගනු ලැබ ඇත්තේ ය.එතැනින් ආරම්භ කෙරුණු අප රටේ මුදල් භාවිතය කාසියේ හැඩය වෙනස් වෙමින් කාසියෙන් කාසියට සුවිශේෂ සලකුණු එක් වෙමින් කාසියේ නිෂ්පාදිත ලෝහ වර්ගය රිදී හා තඹ කාසිවලින් රන් කාසි දක්වා විකාශය වූ අයුරු මේ කෞතුකාගාරයේ අපූරුවට විස්තරකර ඇත්තේ ය.අප රටේ භාවිතා කෙරෙන මුදල් ‍නෝට්ටු මුද්‍රණය අතීතයේ සිදු කෙරුණේ විදේශයකදී ය. කාසි ටංකනය කිරීම හෙවත් කාසි නිෂ්පාදනය තවමත් විදේශයක සිදු වුවත් මුදල් නෝට්ටු මුද්‍රණය දැන් සිදුවන්නේ අපේ රටේ ම ය.මේ මුදල් නෝට්ටු මුද්‍රණය ඉතාමත් ආරක්ෂිතව සිදුවන ක්‍රියාවලියකි. එය අපට දෑසින් දැක ගැනීම උගහට ය. සෙන්ට්‍රල් පොයින්ට්හි පිහිටුවා ඇති කෞතුකාගාරයේ මුදල් නෝට්ටු සිතුවම් කර සැලසුම් කිරීමේ සිට නෝට්ටු මුද්‍රණය සඳහා කඩදාසි තනා ගනිමින් නෝට්ටු මුද්‍රණය කර ඒවා කපා වෙන්කර මිටි බඳින තැන දක්වා සියල්ල වීඩියෝ ගත රූප රාමු පෙළකින් පෙළ ගස්වා ඇත්තේ ය.ලංකාව විදේශික අවධානයට පාත්‍ර වූ එක් හේතුවක් වූයේ සේද මාර්ගයේ හරි මැද පිහිටීම ය. එනිසා ම රට දේශ ගවේෂකයන් මෙන් ම නන් දෙසින් පැමිණි වෙළෙඳුන් මුණ ගැසෙන වෙළෙඳ මධ්‍යස්ථානයක් ද වූයේ ය. මේ කරුණුවලින් හෙළිවන්නේ අප රටේ ආර්ථික ඉතිහාසයයි. මේ ඉතිහාසගත කරුණු සනාථ කෙරෙනුයේ රට ගැන ලියැවුණු සෙල්ලිපි, වංශ කථා හා පැරැණි ලේඛනවලිනි.මෙහිදී කාසි සහ සෙල්ලිපි ද ර‍ෙට් ඉතිහාසය හෙළි කරන ප්‍රබල මූලාශ්‍රය. ශ්‍රී ලංකා මහ බැංකුව මේ ඉතිහාසය එක්තැන් කරමින් වත්මන් පරපුරේ බාල මහලු කොයි කාට වුවද පහසුවෙන් වටහාගත හැකි අයුරින් අප රටේ ආර්ථික ඉතිහාස කෞතුකාගාරය සෙන්ට්‍රල් පොයින්ට් හි නිර්මාණය කරගෙන යන්නේ ය.වර්තමානයේ කෙතරම් ආරක්ෂිත විධිවිධාන අනුගමනය කළත් ව්‍යාජ මුදල් නෝට්ටු මුද්‍රණය කළ බවට තොරතුරු කොතෙකුත් අසන්නට ලැබේ. මුදල් නෝට්ටුවක ආරක්ෂිත සලකුණු ඇතුළත් කරනුයේ නෝට්ටුව මුද්‍රණය කරන අවස්ථාවේදී ය.මේ නෝට්ටුවල ඇතුළත් කෙරෙන ආරක්ෂණ සලකුණු සහ ව්‍යාජ මුදල් නෝට්ටු හඳුනාගැනීම සඳහා භාවිතා වන නවීන ක්‍රමවේද පිළිබඳව ද මෙහිදී මහජනතාව දැනුම්වත් කෙරේ.මෙරට කාසි භාවිතය සිදුවෙද්දී කාසිවලට අමතරව ඉංග්‍රීසින් 1800 දී නිකුත් කළ පළමු මුදල් නෝට්ටුවෙන් පසු බිහි වූ සියලු ම මුදල් නෝට්ටු මෙහි ප්‍රදර්ශනයට තබා ඇත්තේ ය.ශ්‍රී ලංකා මහ බැංකුව 1950 වසරේදී ආරම්භ වී ප්‍රථම නෝට්ටුව නිකුත් කරනු ලැබුවේ 1951 වස‍‍රේ ය. ඉපැරැණි මුදල් පිළිබඳ උනන්දුවක් දක්වන උදවියට මෙන් ම පාසල් සිසුනට ද ප්‍රයෝජනවත් වන ලෙසින් එතැන් සිට නිකුත් වූ සියලු මුදල් නෝට්ටු හා කාසි මෙහිදී දැක බලා ගත හැකි ය.මහ බැංකුවේ ‘සෙන්ට්‍රල් පොයින්ට්’ ගොඩනැඟිල්ල විවෘත වූයේ පොදු රාජ්‍ය මණ්ඩල ‍රාජ්‍ය නායක සමුළුව ආසන්නයේදී ය. පොදු රාජ්‍ය මණ්ඩලයට අයත් රටවල පිළිබඳ උනන්දුවක් දක්වන්නන් සඳහා පොදු රාජ්‍ය මණ්ඩල රටවල් පිළිබඳ විශේෂ ස්ථානයක් මෙහි වෙන්කර තිබේ. අප රටේ මුදල් විකාශය මෙන් ම පොදු රාජ්‍ය මණ්ඩලයට අයත් රටවල් අතීතයේ සිට මේ දක්වා භාවිතා වූ මුදල් මෙහි ප්‍රදර්ශනය කෙරේ.මුදල් කෞතුකාගාරය සහ ‘පුරාණයෙන් රුපියලට’ ප්‍රදර්ශනය නැරැඹීම සඳහා පැමිණෙන්නන් දැනුම්වත් කිරීම සඳහා මහ බැංකු ඉතිහාසය මෙන් ම ප්‍රදර්ශනයට තබා ඇති මුදල් වර්ග සහ ඒවායේ විකාශය පිළිබඳ මනා දැනුමකින් යුතු කාර්ය මණ්ඩලයක් ද නිරන්තරයෙන් සැදී පැහැදී සිටීම ඉතාමත් අගනේ ය.සැබැවින් ම මෙය දිගු ගමනක මූලාරම්භයකි. අභිමානවත් රටක ආර්ථික ඉතිහාසයේ සම්පූර්ණ කතා පුවත එකම වහලයක් යටදී දැක බලා ගැනීමට හා හැදෑරීමට ලබාදුන් අගනා අවස්ථාවකි.“මෙහි පරමාර්ථය වූයේ අප රටේ ආර්ථික ඉතිහාසය එක් තැනකට ගොනු කිරීමයි. මුදල්වල ආරක්ෂණය, මුදල් සම්බන්ධ සිදුවීම් හා කියමන් කතාන්දරයක් ලෙස ඒ ගැන උනන්දුවක් දක්වන සැමට සිත් ඇදගන්නා අයුරින් මෙහි ඉදිරිපත් කෙරෙනවා.මේ කෞතුකාගාරය අංග සම්පූර්ණ ආර්ථික ඉතිහාස කෞතුකාගාරයක් බවට පත්කිරීමට අප මහජන සහයෝගය අපේක්ෂා කර. මහජනතාව සතු ඓතිහාසික ද්‍රව්‍ය හා තොරතුරු කෞතුකාගාරයට පරිත්‍යාග කරන ලෙස ඉල්ලීමක් කරනවා” යැයි සෙන්ට්‍රල් පොයින්ට් හි මූල්‍ය කෞතුකාගාරය පිළිබඳ තොරතුරු හෙළි කළ මහ බැංකුවේ සන්නිවේදන දෙපාර්තමේන්තුවේ අධ්‍යක්ෂ අශෝක හඳගම මහතා පැවසීය.සේමාලි කැල්ලපතසේයාරූ - විමල් කරුණාතිලකකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>24</day>
    </date>
    <link>http://www.silumina.lk/2013/11/24/_art.asp?fn=af1311244</link>
    <topic>අපේ රටේ හදපු විදුලියෙන් දුවන මෝටර් රථය</topic>
    <author>නිහාල් පී. අබේසිංහ</author>
    <content>Made in Sri Lankaදිනෙන් දින ඉහළ යන ඉන්ධන මිල මෙරට වාහන හිමියන්ගේ ආර්ථිකයට අද දරාගත නොහැකි ප්‍රශ්නයක්ව තිබේ. අනෙක් අතට ඉන්ධන දහනයෙන් නිකුත් වන කාබන් ඩයොක්සයිඩ් වායුව මෙරට පරිසර දූෂණයට මහත් තර්ජනයක්ව පවතී. මේ ප්‍රශ්නවලට විකල්ප විසඳුම වන්නේ ආර්ථිකයටත් පරිසරයටත් ඔරොත්තු දෙන වාහනයක් අපම නිපදවා ගැනීමය.ඒ අනුව යමින් විදුලි බලයෙන් පැයකට කිලෝමීටර් 40 ක වේගයෙන් ධාවනය කළ හැකි අලුත් මාදිලියේ මෝටර් රථයක් දැන් ශ්‍රී ලාංකික නව නිර්මාණකරුවකු විසින් නිපදවා ඇත.කිසිම පරිසර දූෂණයක් නොමැතිව ඉන්ධන බිඳුවක්වත් වැය නොකර විදුලියෙන් දුවන මේ මෝටර් රථය නිපදවා ඇත්තේ ජනාධිපති සම්මානලාභී කේ. ටී. කපිල ද සිල්වා මහතායි. ඔහු මීට වසර අටකට පෙර මෙරටදී නිපදවූ මොෆෙඩ් රථයට ජනාධිපති සම්මාන හිමි විය. එම මොෆෙඩ් රථය ගැන ද සිළුමිණ මඟින් ප්‍රථම වරට අපි අනාවරණය කළෙමු. ඒ අයුරින් මේ නව විදුලි මෝටර් රථය පිළිබඳව ද අපි මෙසේ සටහන් කරන්නෙමු.මෙරට හැම තැනම ඇති ත්‍රිරෝද රථවලට විකල්පයක් ලෙස ඒ රථවලට වඩා සුව පහසුව ආරක්ෂිතව අඩු වියදමකින් ගමන් බිමන් යා කළ හැකි මේ මෝටර් රථය නිපදවීමට කපිල ද සිල්වා මහතාට වසර 4 ක් පමණ ගතවී තිබේ.“මම මුලින්ම මේ මෝටර් රථයේ සැලසුම සකස් කළා. ඊට පස්සේ ෆයිබර් ග්ලාස්වලින් රථයේ බඳ කොටස් සකස් කළා. සීට් 4 ක් තිබෙනවා. හතර දෙනකුට පහසුවෙන් යන්න පුළුවන්. සීට් උස් පාත් කරන්නත් පුළුවන්. ලයිට් සේරටම LED බල්බ් දාලා තිබෙන්නේ. ඒ විදුලිය පිරිමැසීමටයි.” කපිල මහතා පවසයි.මෙහි ඇති ඉතාම වැදගත් අංගය බැටරි පද්ධතියයි. එය ඇම්පියර් 120 බැටරි 5 කින් යුක්තයි. ඒ පද්ධතිය එක් වරක් ආරෝපණය කළ විට කිලෝමීටර් 120 ක් දුවන්න පුළුවන්. සාමාන්‍යයෙන් එක් බැටරි පද්ධතියකට කිලෝමීටර් ලක්ෂ 5 ක දුරක් දිවීමට හැකියාව තිබේ. එය 500 වරක් ආරෝපණය කිරීමට හැක.වාහනයේම සවිකර ඇති බැටරි චාජරයමෝටර් රථය නිපදවූ ජනාධිපති සම්මානලාභී කේ. ටී. කපිල ද සිල්වා මහතා හා ඔහුට සහාය වූ ඔහුගේ පුතණුවන් වන නදිශ් ඩී. සිල්වා මහතාමේ බැටරි ආරෝපණය කිරීම ඕනෑම නිවසක හෝ ආයතනයක ඇති සාමාන්‍ය විදුලි බලය (220 - 240V) මඟින් කිරීමට පුළුවන. මේ බැටරි පද්ධතියෙන් එන ප්ලග් එක නිවසේ ඇති විදුලි පේනුවකට සවිකළ විට බැටරිය ආරෝපණය වීම සිදුවේ.මේ මෝටර් රථයට ක්ලච් එකක් නැත. මෝටර් රථයේ මෝටරය ක්‍රියාත්මක වන්නේ ඇක්සලේටරය ක්‍රියාත්මක කරන විට පමණි. වර්ණ විදුලි සංඥා සියල්ලට LED බල්බ් දමා තිබේ. ඒ නිසා බලශක්තිය පිරිමැසේ. මෙම මෝටර් රථයේ දොරවල් තවම සවිකර නැත.ඉදිරියේදී දොරවල් සවි කිරීමට ද වායු සමනය කිරීමට කපිල ද සිල්වා අපේක්ෂා කරයි. මේ මුළු වාහනයම කිලෝග්‍රෑම් 550 බරින් යුක්තය. මේ නව මෝටර් රථය නිපදවීමට කපිල ද සිල්වා මහතාට රුපියල් ලක්ෂ 8 - 9 ක් වැයවී තිබේ. එය වාණිජව නිපදවීමට නම් ලක්ෂ 6 - 7 ක් වැයවන බව ද ඔහු පවසයි.අද කොළඹ නගරය අලුත් වී තිබේ. එමෙන්ම කොළඹ හරිත නගරයක් බවට ද පත්වෙමින් තිබේ. මේ හරිත නගරය සුපිරිසුදු නගරයක් කිරීමට පරිසර දූෂණය අඩු මේ මෝටර් රථය ඉතා ප්‍රයෝජනවත් වේ. එය ජනප්‍රිය කරවීම අපේ යුතුකමකි.මේ නව නිර්මාණකරු කපිල මහතා පවසන පරිදි කොළඹ නගරයේ ඇති ත්‍රීරෝද රථ ගණන ලක්ෂ 4 කි. ඒ සඳහා දිනකට රුපියල් මිලියන 262 ක් වැයකර අධික ඉන්ධන දහනයක් වැය කරනු ලැබේ. මේ ත්‍රීරෝද රථ වෙනුවට අලුතින් නිපදවූ පරිසර හිතකාමී මෝටර් රථ ධාවනය කළොත් විදුලිය ආරෝපණය (බැටරි චාර්ජ්) කිරීමට වැය වන්නේ රුපියල් මිලියන 30 - 32 ක් පමණි. මේ අනුව අලුත් මෝටර් රථය පාවිච්චි කළොත් දවසකට රජයට ඉන්ධන සඳහා පමණක් රුපියල් බිලියන 225 - 230 ක් පමණ මුදලක් අපේ රට තුළ ඉතිරි කිරීමට අවස්ථාව සැලැසේ.මීට අමතරව සූර්ය බලයෙන් මේ මෝටර් රථයේ බැටරිය ආරෝපණය කිරීමට සකස් කළ හැකිය.මෙම මෝටර් රථය රජයේ ලියාපදිංචි කිරීමෙන් පසු වාණිජ මට්ටමින් දියුණු කිරීමට රජයේ උදව් උපකාර ඔහු බලාපොරොත්තු වේ.මෙම නව නිර්මාණය සඳහා කපිල මහතාගේ පුතණුවන් වන නදිශ් ඩී. සිල්වා මහතා ද උදව් වී ඇත.ඒ නව නිර්මාණකරු කපිල ද සිල්වා 0714117272 මගින් ඇමැතීමට පුළුවන.නිහාල් පී. අබේසිංහසේයාරූ - විමල් කරුණාතිලකකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>24</day>
    </date>
    <link>http://www.silumina.lk/2013/11/24/_art.asp?fn=af1311245</link>
    <topic>මට මගේ අම්මයි තාත්තයි ඕනෑ</topic>
    <author>කීර්ති මෙන්ඩිස්</author>
    <content>ලොකු පුතා හඬා වැලපේඒ පසුගිය දහසය වනදාය. වැලිගම ප්‍රදේශයේ වැටලීම් රැසකට සහෝදර නිලධාරීන් සමඟ එක්වූ පොලිස් කොස්තාපල් සුනිල් ගෙදර එද්දී හවස හයයි තිහ ද පසුවී තිබිණ. ඇඟපත සෝදාගෙන සිය කුඩා දරුවන් දෙදෙනා සුරතල් කරමින් සිට රාත්‍රියේ රූපවාහිනියේ යන ටෙලි නාට්‍ය නරඹන්නට ද ඔහු අමතක නොකළේය.කොස්තාපල් සුනිල්“අදනම් හරිම මහන්සියි...”සුනිල් තමා ළඟ සිටි බිරියට කීවේය. බිරිය සමන්මලී අතින් හැදුණු රාත්‍රී කෑම වේල ද රස බැලු සුනිල් වේලාසනම නින්දට ගියේ පසුදා පාන්දරින්ම යළි පොලීසියට යෑමේ අදහසින්ය.මාරයාගේ හෝරාව එළඹුණේය. බිරියට හා දරුවන්ට මැදිවූ සුනිල් මර නින්දේය. හිටි හැටියේ ඇහුණු කිසියම් ශබ්දයකින් සුනිල්ගේ දෙනෙත් විවර විය. නිදා සිටි කාමරයේ දොරේ අගුල දෙසින් එන ශබ්දයට ඔහු මොහොතක් කන් දුන්නේය. කවුරුන් හෝ දෙර කඩන්නට උත්සාහ කරන අයුරු දුටු සුනිල් වහා ඇ‍ඳෙන් බිමට පැන කාමරයේ තිබු කැබිනෙට්ටුව දොර දෙසට තල්ලු කොට එය තදින් දොරට හේත්තු කරගෙන සිටියේය.සිතට ඇතිවූ චකිතය නිසා ඔහු බිරිය හා දරුවන් දෙස බැලුවේය. ඔවුන් කලබල වී අවදි වනු ඇතැයි ඔහුට බියක් දැනුණේය. දොර ඇර ගන්නට ඉඩ දිය නොහැක. ඔහු තවත් බර යොදා කැබිනෙට්ටුව දොරට තද කළේය. ඒත් ඔහුගේ උත්සාහය සාර්ථක නොවීය.සාහසිකයෝ දොර තල්ලු කරගෙන කාමරයට ඇතුළු වූහ. එකවරම ඇතුළට කඩා වැදුණු ඔවුහු සුනිල්ට අත තිබු පොලුවලින් පහර දෙන්නට වූහ. විශේෂ කාර්ය බළකායේ පුහුණුව ලද සුනිල් ද ඔවුන් සමඟ පොර බැදුවේ දිවි පරදුවට තබමිනි. ඒත් සුනිල්ට සටන් කරන්නට ඔවුහු ඉඩක් නොදුන්හ. හිසට එල්ල වූ මාරාන්තික පොලු පහරින් සුනිල් එතැනම ඇද වැටුණේය. ඒ සමඟම ඇසුණේ වෙඩි ශබ්දයකි.වන්නට යන්නේ කුමක්දැයි නොදත් සුනිල්ගේ බිරිය කෑගසමින් දරුවන් තුරුලු කරගත්තාය. තම සැමියාට පහර දෙනු දුටු ඇය ඔවුන් අතරට පැන්නාය. ඒත් සාහසිකයන්ට ඇය නිහඬ කිරීමට එතරම් කාලයක් ගත වූයේ නැත. ඒ සමඟම දෙහැවිරිදි පුතුට ද පොලු පහර එල්ල විය..එහෙත් වැඩිමල් පුතු සුලක්ෂණ සාහසිකයන්ගෙන් බේරුණේය. සියල්ලම සිදුවන්නට ගතවූයේ විනාඩි දහයක පමණ කාලයකි. තමන්ගේ ඉලක්කය ඉටුකර ගත් සාහසිකයෝ ගෙදර බඩු මුට්ටු ද පොඩිකර දමා ත්‍රිවිලරයේ නැඟී අඳුර කපා පලා ගියහ. මෙතෙක් වේලා සැඟව සිටි සුලක්ෂණ පුතුගේ කෑගැසීමෙන් අවදි වූ අසල්වාසීන් සුනිල්ගේ ගෙදරට එන විට සියල්ල සිදුවී හමාරය.සුනිල් ඒ වන විටත් මෙලොව හැර ගොසිනි. බිරිය සමන්මලී ජීවිතක්ෂයට පත්වූයේ කරාපිටිය රෝහලට ගෙන යන අතරමඟදීය. ඒත් දෙහැවිරිදි පුතුගේ ජීවිතය බේරා ගැනීමට වාසනාව තිබිණි. වෛද්‍යවරු වහා ඔහු දැඩි සත්කාර ඒකකයට ඇතුළුකොට අවශ්‍ය ප්‍රතිකාර ලබා දුන්හ.සිද්ධියෙන් දිවි ගලවාගත් හය හැවිරිදි සුලක්ෂණ පුතු වියෝව වී සිටි තම මව හා පියා අවදිකර දෙන්නැයි කියමින් කෑගසන අයුරු කාගේත් හද කම්පා කරවන්නක් විය.ඝාතනය වූ අයේෂාසුනිල් හා ඔහුගේ බිරිය මෙලෙස ඝාතනය කර දැමුවේ ඔහු මත්ද්‍රව්‍ය මෙන්ම නීති විරෝධි කටයුතුවලට එක ලෙස විරුද්ධව නැගි සිටි නිසා බව ප්‍රදේශයේ කාගේත් මතය විය.කඹුරුපිටිය ‍පොලිස් වසමේ මාස්මුල්ල ගමේ හය දෙනකුගෙන් යුත් දරු පවුලක බඩපිස්සා ලෙස ඉපදුණු වැලිගම ලියනාරච්චිලාගේ සුනිල් පොලිස් විශේෂ කාර්ය බළකායට එක්වන්නේ 2001 වසරේය.කුරිරු යුද්ධයත් සමඟ ත්‍රස්තවාදීන්ට එරෙහිව එස්. ටී. එෆ්. මෙහෙයුම් කිහිපයකට එක්වුණු ඔහු යුද්ධයේ නිමාවත් සමඟ සාමාන්‍ය පොලිස් සේවයට අනුයුක්ත විය. ඒ 2010 වසරේය.පොලිස් විශේෂ කාර්ය බළකායෙන් ලැබුණු පන්නරය ඔහුගේ පොලිස් රාජකාරියට බෙහෙවින් ඉවහල් විය. අම්පාර, මාවරල, කඹුරුපිටිය, තිහගොඩ ආදි පොලිස් ස්ථානවල රාජකාරි කළ හෙතෙම අවසානයේ මාතර කොට්ඨාස දූෂණ මර්දන ඒකකයට එක්විය.යෝජනාවකට අනුව අප්සරා සමන්මලී මෙනෙවිය විවාහ කරගත් ඔහු සාමාන්‍ය රාජකාරියට එක්වෙද්දී දරුවන් දෙදෙනකුගේ පියකු විය. සිය බිරිය හා දරුවන් සමඟ දහසකුත් බලාපොරොත්තු පොදි බැඳගෙන ජීවත්වීමේ සටනට උර දෙමින් නව නිවෙසක් තනා ගන්නට ඔහු මදක් හිස එසවූවා පමණි.සුනිල්ගේ ජීවිතයට කිසියම් තර්ජන එල්ල වන්නට පටන් ගැනිණි. ඒ සිය රාජකාරි නිසාය. ජාවාරම්කරුවන් අතින් කෙරෙන නීති විරෝධි ක්‍රියා වැටලීම ඊට හේතුව විය. ඒ පිටස්තරයන්ගෙන් නොව මාස්මුල්ලේම පදිංචිව සිටි මත්ද්‍රව්‍යවලට සම්බන්ධ පුද්ගලයකු වෙතින්ය.“මට හරි බයයි. ඔයාට උන් මොනවා හරි කරදරයක් කරයි කියලා...”සමන්මලී හැඬු කඳුළෙන් සුනිල්ට කිහිප වතාවක්ම කීවාය.“ඔහොම බයේ වැඩ කරන්න බැහැ...”“ඒ වුණාට ඔයාට මොනවහරි වුණොත් මායි දරු දෙන්නයි...”සුනිල් සිය බිරිය අස්වැසුවාය. ඒත් ඔහුට එල්ල වූ තර්ජන අඩුවක් නොවීය. ප්‍රදේශයේ ජයටම කෙරීගෙන යන හොර ලී ජාවාරම ගැන සුනිල් ද දැන සිටියේය. ඔහු ඊට නිහඬව සිටියේ නැත. ඒ නිසාම වරක් ඔහුගේ හිසට පහරක් එල්ල කරන්නට එකෙක් සමත් විය. ඉන් පසු සුනිල්ගේ බිරිය තවත් බියට පත්වූවාය.කැටයම් චින්තක යනු මාස්මුල්ල ගමේම පදිංචි කරුවෙකි. කඹුරුපිටිය හා ඒ අවට සිදුකරන මත්ද්‍රව්‍ය ජාවාරමේ හවුල්කරුවෙකි. මේ බව සුනිල් හොඳින් දැන සිටියේය. ජාවාරමට එරෙහි වන්නේ සුනිල් බව දත් චින්තක සුනිල්ට නිතරම තර්ජන එල්ල කළ පුද්ගලයන් අතරින් ප්‍රමුඛයාය.සුනිල් හා බිරියගේ ඝාතනය සැලවීමත් සමඟ මාතර උසස් පොලිස් නිලධාරීන්ගේ මෙහෙයවීම මත පුළුල් පරීක්ෂණ ඇරැඹිණ. ඒ වන විටත් මේ ද්විත්ව ඝාතනය සිදු කළේ කවුරුන්දැයි දැනගැනීමට පොලීසියට හැකියාව තිබිණ. කාගේත් සැකය එල්ල වූයේ සුනිල්ගේ නිවෙසට නුදුරින් පදිංචි කැටයම් චින්තක වෙතය. එය තවත් තහවුරු වූයේ ඒ වන විටත් ඔහු ගෙවල් අතහැර පලා ගොස් තිබීම නිසාය.ඝාතනයට ලක්වූ සුනිල්ගේ නිවෙසට පැමිණි සොකෝ කණ්ඩායම කිසියම් හෝඩුවාවක් සොයා ගැනීමට උත්සුක විය. වැටි තිබු ලී පතුරක් ඔවුනට හමුවන්නේ එතැනදීය. එය සාහසිකයන් ගෙනා එකක් බව ඒත්තු ගන්නට පොලීසියට වැඩි කාලයක් ගත නොවීය. තවදුරටත් ඒ අවට සෝදිසි කිරීමේදී ඊට සමාන තවත් ලී පතුරක් සොයා ගැනීමට නිලධාරීන්ට හැකි විය. එහි ලේ හා හිසකෙස් කොටස් විය.මව හඩා වැළපෙමින්ඒ වන විටත් එතැනට කැඳවූ නිල සුනඛ ‘ලිලි’ මෙම රුධිරය සහිත ලී පතුරක් ඉව කරන්නට වූවාය. එය හොඳින් ඉව කළ ‘ලිලි’ කෙළින්ම ගියේ ඊට නුදුරු කැටයම් චින්තකගේ ගෙදරටය. ගෙට ඇතුළු වූ ‘ලිලි’ ඉව ඔස්සේ ඒ මේ අත යමින් තවත් හෝඩුවාවක් නිලධාරීන්ට ලබා දුන්නාය. රුධිරය සහිතව සොයාගත් පතුරට සමාන ලී පතුරක් කැටයම් චින්තකගේ නිවසේ තිබී පෙන්වා දෙන්නට ‘ලිලි'ට හැකි විය.පොලීසිය කැටයම් චින්තකගේ බිරිය හා දරුවන්ගෙන් ප්‍රශ්න කරන්නට විය. ඒත් ඔහුගේ බිරිය කීවේ සැමියා ගැන කිසිවක් නොදන්නා බවය.කඹුරුගමුව පොලිස් ස්ථානාධිපති ඩී. එම්. විජේරාම කඹුරුපිටිය පොලිස් ස්ථානාධිපති ඩී. එම්. අබේසේකර, ගන්දර පොලිස් ස්ථානාධිපති පී. එස්. පුෂ්පකුමාර, කනංකේ පොලිස් ස්ථානාධිපති ආර්. සී. හෙට්ටිආරච්චි, අකුරැස්ස ස්ථානාධිපති ටියුඩර් අබේවික්‍රම, අපරාධ ස්ථාන පරීක්ෂක නිලධාරී (සොකො) සුජිත් ප්‍රසන්න මාරඹගේ තංගල්ල කොට්ඨාස අපරාධ විමර්ශන ඒකකයේ ස්ථානාධිපති අනුර සුසන්ත ඇතුළු නිලධාරීන්ගේ මෙහෙයවීම මත කණ්ඩායම් කිහිපයක් ද මාතර කොට්ඨාස අපරාධ විමර්ශන ඒකකයේ ස්ථානාධිපති ධම්මික හපුගොඩ, මෙන්ම පොලිස් විශේෂ කාර්ය බළකා කණ්ඩායමක් ද ඝාතකයන් සොයා ගැනීම සඳහා මෙහෙයුම් දියත් කළහ.ප්‍රධාන සැකකරු සමඟ තවත් තිදෙනකු මෙම ද්විත්ව ඝාතනයට එක්වී ඇති බව මේ වන විට පොලීසිය අනාවරණය කරගෙන හමාරය. ප්‍රධාන සැකකරුගේ බිරිය හා දරුවන් මේ වන විටත් පොලීසිය භාරයේ පසුවේ. ඊට අමතරව ඔහුගේ මව සොයා ගැනීමට පොලීසිය කටයුතු කරමින් සිටී.පොලිස්පති ඉලංගකෝන් මහතා ඇතුළු ප්‍රදේශය භාර සියලුම නිලයන් දරණ නිලධාරීන්ගේ සහභාගිත්වයෙන් සුනිල් ඊට දෙදිනකට පසු අවසන් ගමන් යද්දී කුපිත වූ තවත් පිරිසක් සැකකාර කැටයම් චින්තකගේ ගෙදරට ගිනි තබා විනාශ කර තිබිණි.මේ අතර තංගල්ල කොට්ඨාස අපරාධ විමර්ශන ඒකකයේ ස්ථානාධිපති අනුර සුසන්ත මහතාට ලැබුණු පෞද්ගලික තොරතුරකි. කොස්තාපල් සුනිල් ඝාතනයට ගිය පුද්ගලයන් හතර දෙනාගෙන් දෙතුන් දෙනකු වලස්මුල්ල මීඇල්ල පදිංචිකරුවන් බව ඉන් කියැවිණි. පොලිස් පරීක්ෂක සුසන්ත එම තොරතුර පසුපස පන්නන්නට විය. සැකකරුවන් ඒ වන විටත් ගෙවල් දොරවල් හැර ගොස් තිබිණි. ඒත් පොලිස් පරීක්ෂකවරයා ඒ පසුපසම විය.“සර්... ඔන්න එක්කෙනෙක් දැන් හක්මණ පැත්තේ ඉඳලා ත්‍රිවිලර් එකක එනවා... දැන්ම ගියොත් අල්ලා ගන්න පුළුවන්”අනුර සුසන්ත ස්ථානාධිපතිඔත්තුකරු යළිත් පොලිස් පරීක්ෂවරයා ඇමැතීය. වහා ක්‍රියාත්මක වූ නිලධාරීන් හක්මණට යද්දි සැක කටයුතු ත්‍රිවිලරය මූණට මුණ ගැසිණි. නිලධාරීහු වහා ත්‍රිරෝද රිය නතර කර ගත්හ.“ඇයි සර්... මේ... මම මේ මුකුත් දන්නේ නැහැ” පොලීසියට ඔහුගේ ‘මර්සිය’ තේරුම් ගැනීමට හැකි විය. සැකකරු හමුදා කොමාන්ඩෝ සෙබළෙකි. ඒ වන විට හමුදාවෙන් පැන ගොසිනි. නිලධාරීන්ගේ ප්‍රශ්න කිරීම් ඉදිරියේ සැකකරුට ඇත්ත නොකියා සිටීමට බැරි විය. ත්‍රිවිලර රියේ සිටියදීම පොලීසිය ඔහුගෙන් කරුණු කාරණා විමසීය.“ඔව් සර් අපි හතර දෙනා තමයි එදා ගියේ. අපි මාතර කැටයම්ගේ ගෙදර ගිහින් හොඳට බිව්වා... එතකොට තමයි කිව්වේ රාලහාමි මරන්න ඕන කියලා.”සැකකාර කොමාන්ඩෝ සෙබළා සියලු විස්තර හෙළි කළේය. සුනිල් රාලහාමි හා බිරිය ඝාතනය කළ අන්දම ද කීවේය. වැරදීමකින් පුංචි දරුවාට පොලු පහර වැදුණු බව ද ඔහු පැවැසීය.නිලධාරීන්ගේ ඊළඟ ප්‍රයත්නය වූයේ ඝාතනයට ගෙනා ගිනි අවි සොයා ගැනීමය. ත්‍රි එයිට් වර්ගයේ ස්වයංක්‍රිය ගිනිඅවියක් හා පතොරම් තුවක්කුවක් තිබු බවත් ඒවා කුරුඳු ගාලක වැළලු බවත් ඔහු කීවේය. ගිනිඅවි පෙන්වීමට ගිය ඔහු නිලධාරින්ට පෙන්නුවේ වැරැදි තැනකි. වෙන තැනක සඟවා තිබු තුවක්කුවක් ගෙන සැකකරු නිලධාරියකුට වෙඩි තැබීය. ඒ සැණින් නිලධාරියකු වහා සැකකරු වෙතට වෙඩි තබන්නට විය. ඔහු එතනම මැරි වැටුණේය.සුනිල් කොස්තාපල්වරයා හා බිරිය මරා දමන්නට පැමිණි කල්ලියේ එකෙක් මෙසේ වෙඩි කා මිය ගියේය. තවත් තිදෙනෙක් තවමත් පොලීසිය සමඟ කට්ටි පනිමින් සිටිති. ප්‍රධාන සැකකරු අල්ලා ගැනීම සඳහා මේ වන විටත් මාස්පොත රක්ෂිතයේ වටලා තිබේ. අපරාධයක් සිදුකොට කිසිදා සැඟවිය නොහැකි බවට කියමනක් තිබේ. ඒ කියමන සාක්ෂාත් කරමින් සුනිල් හා ඔහුගේ බිරිය මරා දමා නොදරුවන්ට සිය මව හා පියා අහිමි කළ ඒ කුරිරු පාපතරයන් තිදෙනාගේ ඉරණම කෙසේ විස‍ඳෙනු ඇත්දැයි යන්න දහසකුත් දෙනා දෙනෙත් යොමා බලා සිටිති.කීර්ති මෙන්ඩිස්පින්තූර - ඩබ්ලිව්. පී. ධර්මසේනමාතර සමූහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>24</day>
    </date>
    <link>http://www.silumina.lk/2013/11/24/_art.asp?fn=af1311246</link>
    <topic>නව දෙනකුට මරු කැඳවූ හාරගම රිය අනතුර</topic>
    <author>ඉසවි</author>
    <content>වෑන් රථයේ අධික වේගය පාලනය කරගැනීමට නොහැකි වීමෙන් පාරෙන් ලිස්සා යාමත් සමඟ වැස්සේ පාරේ ඉදිරියෙන් ගමන් කරමින් තිබූ බසයක ගැටීමෙන් තමයි මේ මාරක රිය අනතුර සිදුවුණේ. වර්ෂාව පවතින වේලාවට වාහනයේ වේගය පිළිබඳව අවධානය යොමු කළ යුතුයි. මේ අනතුරට තවත් හේතුවක් ලෙස රියදුරු අධික වෙහෙසට පත්ව සිටීමත් සඳහන් කරන්න පුළුවන්. ඇත්තෙන් ම රියදුරන් නිදි මතේ, වෙහෙසට පත්ව දීර්ඝ ගමන්වල යෙදීම සුදුසු නැහැ.පොලිස් පරීක්ෂක සම්පත් ශ්‍රී රාජපක්ෂ,ස්ථානාධිපති,තලාතුඔය පොලිසිය.දිනය 2013.11.20වේලාව සවස 5.30වෙන කවරදාකවත් නැති තරමට ගොහාගොඩලියන්ගස්තැන්න පුර‍ාණ රජමහා විහාර භූමිය සුදු හැදගත් පිරිසකගෙන් පිරී ඉතිරී ගොසිනි‍. ඒ හැම මුහුණකම ඇත්තේ සෝබර පෙනුමකි. “බදුල්ල ප්‍රදේශයේ අවමංගල්‍යයකට සහභාගි වී ආපසු එමින් සිටි පිරිසක් අනතුරකට ලක්වීමෙන් එකම පවුලේ පහක් මරුමුවට.”හද කම්පා කරවන මේ ආරංචිය සොයා ඊට පසුදාම අපි කටුගස්තොට ගොහාගොඩ බලා පිටත්වීමු. අපි එහි යනවිට වේලාව සවස හතර පමණ වන්නට ඇත. ගොහාගොඩ පුරාණ රජ මහා විහාරයට ඒ වනවිටත් අවට ප්‍රදේශවලින් බොහෝ පිරිස් පැමිණෙමින් සිටියහ.ඇතැමෙක් පන්සලට ඇතුල්වන තැනම ඇති පුවරුව බලමින් හූල්ලති. තවකෙක් හඬති. පන්සල කාර්යය බහුල ය. ධර්මශාලා ගොඩනැඟිල්ලේ එක පෙළට තබා ඇති මියගිය පස් දෙනාගේ දේහ දෙස බලන්නෝ හඬා වැටෙන්නේ සිතා මතා නොවේ.මේ ඛේදවාචකයේ සුලමුල කාගෙන් අසන්නද? දන්නා හඳුනන කිසිවෙක් නැත. අපි එකිනෙකාගෙන් තොරතුරු විමසුවෙමි.“ආ... අර කාමරේ පැදුරේ ඉන්නේ මිය ගොස් සිටින නිල්මිණිගේ අම්මා. ඒත් එයාට හරියට කතා කරන්න බැහැ. මේ සිද්ධිය නිසා කම්පා වෙලා ඉන්නේ” අපට නිල්මිණිගේ මවගේ සොයුරියක හමුවිය. ඇය සෝමලතා ය.මේ මියගිහින් ඉන්න නිල්මිණි මගෙ අක්කගෙ දුව. එයාගේ වයස අවුරුදු හතලිහයි. නිල්මිණිගේ පුතා සමිත ආකාශ්. එයා ඉස්කෝලේ හය වසරේ ඉගෙන ගත්තේ. අපි හරියටම දන්නෙ නෑ මොකක්ද වුණේ කියලා. දුවලා එයාගේ මහත්තයගේ ඥාතියෙක්ගේ මරණ ගෙදරක තමයි ගියේ.ඒ ගියේ සෙනසුරාදා හවස. ආයෙත් ඒගොල්ලෝ ඉරිදා උදේ පාන්දර එන්න පිටත්වෙලා තිබුණා. ඒ එන ගමනේදී තමයි දුවලා ආපු වෑන් එක අනතුරට ලක්වෙලා තියෙන්නේ. අපේ අක්කගේ දුව බැදලා ඉන්නේ මහින්ද. මහින්දගේ පවුලේ නැන්දා, නංගි, එයාගේ දුව තමයි මේ නැතිවෙලා ඉන්නේ.මහින්දගේ ජීවිතය කොයි මොහොතෙද කියන්න බැහැ. අපේ අක්කා පිස්සුවෙන් වගේ ඉන්නේ. දුවයි මුනුපුරයි නැති වුණු දුකෙන්. දුව තවමත් රෝහලේ. එයාටත් හොඳටම අමාරුයි. අපේ අක්කා හුඟක් දුක් විඳලා ඔය දරුවා හැදුවේ. අක්කට හිටපු එකම දරුවා තමයි නිල්මිණි. දැන් ඉතින් අක්කට කවුරුවත් නැහැ.”සෝමලතා හඬා වැලපෙමින් පවසන්නීය. පන්සල් භූමිය පුරා ඒ හඬ පැතිර යන්නේ ය. හතළිස් එක් හැවිරිදි ආර්.ජී. මහින්ද තමන්ටම කියා වෑන් රථයක් මිලට ගත්තේ මීට මාස කිහිපයකට පෙර ය. ඔහු එම වෑන් රථයෙන් ගමන් යෑමට බොහෝ ප්‍රිය කළේ ය. එමෙන් එම රථය වේගයෙන් පැදවීම ඔහුගේ තවත් ආශාවක් විය.බදුල්ලේ මළ ගෙදර යාමට ගොහාගොඩින් වෑන් රථ දෙකක් ම පිටත් වූයේ ය. සෙනසුරාදා රාත්‍රියේ මරණ ගෙදර රැඳී සිටි ඔවුන් ඉරිදා පාන්දර දෙක හමාරට පමණ යළිත් ගමට එන්නට පිටත් වූහ. එක් වෑන් රථයක් මහින්දට පෙර මළගෙදරින් පිටත් වූයේ ය. මහින්දගේ වෑන් රථයේ ඔහුගේ බිරිය දරු දෙදෙනා සහ සහෝදර සහෝදරියෝ ඔවුන්ගේ දරුවෝ විසි එකක් පමණ සිටියේ ය.ඇතැමෙක් වෑන් රථය තුළ සිටියේ තද නින්දේ ය. තවත් අය ආ ගිය තොරතුරු කතා කළහ. මේ කිසිවක් අදාළ නොවූ මහින්දට අවශ්‍ය වූයේ තමන්ට පෙර පිටත් වූ රථය පසුකර යාම ය. පාන්දරට නුවර - බදුලු මාර්ගය බෙහෙවින් නිදහස් ය. ඔහු නිදහස් මාවතේ තමන්ට ඕනෑ හැටියට වේගයෙන් රථය ධාවනය කළේ ය.“අපි ඔක්කොම එකම පවුලේ අය. පාන්දර දෙකට දෙක හමාරට විතර තමයි බදුල්ලෙන් පිටත් වුණේ. එක පාරටම ‘ඩෝං’ ගාලා ශබ්දයක් ඇහුනා. ඒ වෙනකොට අපි මහින්ද අයි‍යගේ වාහනය පහුකරලා ඇවිත් හිටියේ. අපි ආයෙත් හරවා ගෙන යන්න හැදුවත් අපේ වාහනේ මඟ නතර වුණා. මෝටර් සයිකලයක පාරේ ගිය කෙනෙක් කිව්වා වෑන් එකක් බස් එකක හැපිලා කියලා.අපි වෑන් එකෙන් බැහැලා ආ පස්සට දිව්වා‍. එතකොටයි දැක්කේ හාරගම හරියෙදි මහින්ද අයියා පදවාගෙන ආ වෑන් එක බස් එකේ හැප්පිලා තියෙනවා. සමහරු කානුවලට විසි වෙලා හිටියා. ඉස්සරහ හිටපු අයට මොනවා වෙන්නැති ද කියලා අපිට හිතාගන්න බැරි වුණා‍. ඒ වෙනකොට වෙලාව උදේ 6.30 ට විතර ඇති. පොලිසියයි අහල පහල අයයි එකතු වුණා. බැකෝ එකක් ගෙනැල්ලා තමයි ඉස්සරහා හිටපු අයව එළියට ගත්තේ.පියරත්න පවසන්නේ ය.“මම හිටියේ අනතුරට මුහුණ පෑ වාහනේ. අපි හිටියේ පිටිපස්සේ. එක පාරටම ශබ්දයක් ඇහුණා. වාහනේ දොර ගැලවිලා වීසිවෙලා මාවයි තව දෙන්නෙක් තුන්දෙනෙක් කානුවට වීසි වුණා. පස්සේ නැගිටලා බලන කොට වෑන් එක ලේ විලක් වගෙයි පෙනුණේ. මගේ අතයි කකුලයි තුවාල වුණා.”අනතුරට පත් වෑන් රථයේ පැමිණි නිහාල් පවසන්නේ කනගාටුවෙනි. ඔහු තවමත් නුවර මහ රෝහලේ ප්‍රතිකාර ලබන්නේ ය.තලාතුඔය පොලිස් වසමට අයත් හාරගම ඇඟළුම් කර්මාන්තශාලාව අසල නතරකර තිබූ බසයක ගැටීමෙන් සිදුවූ මාරක රිය අනතුරෙන් මුලින් ම මිය ගිය සංඛ්‍යාව පහකි. නිල්මිණි වික්‍රමසිංහ සහ ඇගේ පුතු ආකාශ්, ආර්.ජී. ඉනෝෂා, ආර්.ජී.රම්‍යලතා, ෂෙහාරා මිහිදුම් දැරිය ඒ අතර වේ. බදාදා වනවිට ආර්.ජී. මහින්ද (වාහනයේ රියදුරු) මිය ගියේ ය. මහින්දලාගේ පවුලේ හිතවතකු වූ තාරක සහ මහින්දගේ සොයුරිය හා ඇගේ අවුරුදු එකහමාරක් පමණ වූ පුතු අනතුරින් මිය ගියහ.මහින්දගේ මව ජූලි නෝනා ළයෙහි අත් ගසා ගනි.“මම මේ ගමන ගියේ නැත්තේ ගෙදර ඉන්න ආබාධිත දරුවා දාලා යන්න බැරි නිසා. අනේ අපේ පවුලට සිදුවූ දෙයක්.”ජුලිනෝනා හඬා වැලපෙන්නීය.“ජුලි නෝනා, අනුලාවතී මවු දෙදෙනා පමණක් නොව ගමක් ම හඬවමින් ඔවුහු අවසන් ගමන් ගියහ.මේ වනවිට සියල්ල සිදුවී හමාර ය. තවත් ටික දිනක් යනවිට මේ සිදුවීම කාට කාටත් අමතකව යනු ඇත. එහෙත් මේ සියල්ල අමතක කර දැමීම නොව ජීවත් වන මිනිසුන් විශේෂයෙන් ම රිය පදවන්නන් ගේ ඛේදවාචකය පාඩමකට ගන්නේ නම් එය රිය අනතුරු මාරයාට තිත තැබීමක් වනු ඇත.ඉසවිඡායාරූප - විමල් කරුණාතිලක,ගාමිණී චන්ද්‍රසේන‍ කටුගස්තොට සමූහ  කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>24</day>
    </date>
    <link>http://www.silumina.lk/2013/11/24/_art.asp?fn=af1311247</link>
    <topic>අහිගුණ්ඨිකයන් වෙනුවෙන් තැනුණු ලෝකයේ මුල්ම ජන කෞතුකාගාරය</topic>
    <author>නුවන් ගන්කන්ද</author>
    <content>තඹුත්තේගම රාජාංගණය වැව අසබඩ දැල්වූ ගිනි මැලයක් අසළ රට පුරා පිහිටි ගම් හයක අහිගුණ්ඨික නායකයෝ ඉකුත් 16 දා වාඩිගෙන සිටියහ. අන්දරබැද්දේ මසන්නා ආරච්චිලා වවුනියාව ඉරට්ටපෙරියකුලමේ එංගටන්නා ආරච්චිලා, කලාවැවේ අනවත්තු ආරච්චිල, අලිගම්බේ ගමේ රාමසාමි ආරච්චිලා හා අක්කරේපත්තුව සිරිවල්ලිපුරම් නියෝජනය කරමින් එම ගම්මානයේ ආරච්චිල ද එහි වූහ. ඔවුන්ට නායකත්වය දුන්නේ කුඩාගම ආරච්චිල මෙන්ම සියලු ගම්වලට නායකත්වය දරන්නා වූ නඩරාජා ආරච්චිලය. මුලින්ම වරිග සභාවට විසඳන්නට නඩු දෙකක් තිබුණි.තම අම්මා තාත්තාටත් රහසින් රැහේ චාරිත්‍ර නොතකා තරුණියක හා තරුණයෙකු දීග ගොස් තිබුණි.වරිග සභාවේදී තීරණය වී තිබුණේ ඔවුන් දෙදෙන නැවත රැහැට වද්දා ගැනීමට නම් ඊට පෙර ඔවුන් දෙදෙනාගේ දිව පුළුස්සා දඬුවම් කළ යුතු බවය.ඒ අනුව ඔවුන් දෙදෙනාම වරිග සභාවට ගෙන්වා ඔවුන් කළ වරද පැහැදිලි කර දී චාරිත්‍රානුකූලව ගිනි පෙනෙල්ලකින් දිව පුළුස්සා දඬුවම් කළේය. එහෙත් සැබැවින්ම පිච්චුවේ දිව නොව දිව මත තබාගෙන සිටි බුලත්කොළ දෙකකි.ඊළඟට වරිග සභාවට තවත් වරදකාරියකට දඬුවම් කිරීමට නියමිතව තිබුණි. ඇය වරදෙහි බැඳුණු ස්ත්‍රියකි.ඇගේ හිස මත කුරහන් ගලක් තබා සභාව වටා තෙවරක් ගමන් කළ යුතු බවට වැඩිහිටියන්ගේ තීරණය විය.ඒ අනුව ඇය හිස මත කුරහන් ගලක් තබාගෙන සභාව වටා ගමන් කළේ රැහේ චාරිත්‍රවලට අනුව “මම නැවත වරදෙහි නොහැසිරෙමි” යි අහිගුණ්ඨික බසින් කියමිනි.“මේ අපි පෙන්නුවෙ අපේ රැහේ ඉස්සර කාලෙ දඬුවම් කළ හැටි පෙන්වන්න රඟපෑමක්. ඒ නිසා ඒ කවුරුත් වැරැදි කළ අය නෙමෙයි. ඉස්සර හැබෑවට දඬුවම් කරද්දි ඇත්තටම දිව පුළුස්සා දඬුවම් කළා. ඔළුවට බර පටවද්දි කුරහන් ගල් තුන හතරක් පටවනවා.” නඩරාජා ආරච්චිලා රැස්ව සිටි සිය රැහැට පිටස්තරයින්ව පමණක් නොව පැරැණි සම්ප්‍රදායන් නොදන්නා තම වර්ගයා ද දැනුවත් කළේය.මෙම වරිග සභාව පැවැත්වූයේ මෙරට අහිගුණ්ඨික ප්‍රජාව වෙනුවෙන් කුඩාගම ගම්මානයේ තඹුත්තේගම ප්‍රාදේශීය ලේකම් කාර්යාලයේ හා ඩිල්මා කන්සර්වේෂන් ආයතනයේ අනුග්‍රාහකත්වයෙන් ඉදිකළ ජන කෞතුකාගාරය විවෘත කිරීම වෙනුවෙනි.පැරැණි අහිගුණ්ඨික සමාජයේ සියලු තීන්දු තීරණ ගන්නා ස්ථානය වූයේ වරිග සභාවයි. එහෙත් ඉකුත් සියවසේ මැද භාගයේ දී ඔවුන් සිය ජංගම දිවිපෙවෙතින් දුරස් වී ක්‍රමයෙන් අර්ධ ස්ථීර දිවි පෙවෙතකට හුරු වීමත් සමඟ වරිග සභාවේ තීරණාත්මක භාවය ගිලිහී එය අහෝසි විය.දැනට එම ප්‍රජාවේ සිටින ජ්‍යෙෂ්ඨයකු වන අන්දරමැද්දේ මසන්නා ආරච්චිලගේ මතකයට අනුව වරිග සභාවක් අවසන් වරට පවත්වා ඇත්තේ හතළිහේ දශකයේදී පමණය.ඉන් අනතුරුව සියලු ගම්වල අහිගුණ්ඨික නායකයන් රැස්වූ වරිග සභාවක් පැවැත්වූයේ 2010 වර්ෂයේදී මේ ජන කෞතුකාගාරය ආරම්භ කිරීම සඳහා මුල් ගල් තැබු අවස්ථාවේදීය.පැරැණි සම්ප්‍රදාය නැවත ප්‍රතිනිර්මාණය කිරීමක් ලෙස පැවැත්වූ මේ වරිග සභාවේදී මෙරට අහිගුණ්ඨික ජනතාව “කුඩාගම ප්‍රකාශනය” නමින් ප්‍රකාශනයක් ද එළිදැක්වීය. ඉන් අනතුරුව නැවත වරිග සභාවක් පැවැත්වූයේ එම ගොඩනැඟිල්ල සාදා නිමකර විවෘත කරන ලද අවස්ථාවේදීය.අතීතයේදී ඔවුන් තමන්ගේ වරිග සභාවේ දී තීන්දු තීරණ ගත්තේත් ඒවා ක්‍රියාත්මක කළේත් කට වචනයෙනි. එහෙත් දැන් කාලය වෙනස් වී ඇත.නව පරම්පරාව පරිගණකයෙන් සකස් කරන ලද න්‍යාය පත්‍රයක් වරිග සභාව වෙනුවෙන් සකස් කර තිබුණි.පොත් පිංචක ආකාරයට සකස් කර තිබු එහි සෑම ගමක්ම වෙනුවෙන් පිටුවක් වෙන්ව තිබුණි. ඒ ගම්වලට බලපාන ප්‍රශ්න සටහන් කර සභාවට ඉදිරිපත් කිරීම සඳහාය.වරිග සභාවේදී සෑම ගමකම නායකයන් අදහස් දැක්වූයේ ලෝකයේම ගම් හයක පමණක් භාවිත වන ඔවුන්ගේම භාෂාවෙනි. ඔවුන්ගේ භාෂාව මූලික වශයෙන් තෙලිඟු භාෂාව ද සිංහල හා දෙමළ භාෂාවේ ද සංයෝගයකින් එය සැකසී තිබේ. එහෙත් වරිග සභාවේදී අදහස් දැක්වූ අහිගුණ්ඨික නායකයකු එම අවස්ථාවට සහභාගිවී සිටි සිය රැහැට අයත් නොවන පිරිස් වෙනුවෙන් එම අදහස් සිංහලෙන් පරිවර්තනය කරන ලදි.තම තමන්ගේ ගම්වලට බලපාන පොදු ප්‍රශ්න, ජන කණ්ඩායමක් ලෙස අනාගතයේදීත් ඒකාබද්ධව කටයුතු කළ යුතු ආකාරය හා සිය පාරම්පරික වෘත්තියට වනජීවී දෙපාර්තමේන්තුවේ නිලධාරීන්ගෙන් එල්ල වන බාධා පිළිබඳව මෙහිදී සාකච්ඡා කෙරිණි.“නයි රිලව් නටවන එක අපේ පාරම්පරික රස්සාව. මේක නවත්තලා අපට කරන්න රස්සාවක් නෑ. සත්තු ප්‍රදර්ශනය නීතියට විරුද්ධයිලු. අපට තියෙන ප්‍රශ්නෙ මේ නීති හැදුවෙ අපි ගැන හිතන්නෙ නැතුව ද කියන එකයි” ප්‍රජාවේ නායකයෝ අදහස් දැක්වූහ.මේ වරිග සභාව අවසානයේ එහිදී ගත් තීන්දු තීරණ ලේඛන ගත කරනු ලැබුවේය. ඒවා ක්‍රියාත්මක කිරීමට අවශ්‍ය සහයෝගය ලබා ගැනීමට බලධාරීන්ට ඉදිරිපත් කළ යුතු බවට ද ගම්වල නායකයෝ තීරණය කළහ.තඹුත්තේගම ප්‍රාදේශීය ලේකම් කාර්යාලයත් ඩිල්මා කන්සර්වේෂන් ආයතනයත් එක්ව ගොඩනැගු මෙම ජන කෞතුකාගාරයෙහි අරමුණ දැනට වේගයෙන් විනාශ වෙමින් පවතින මෙරට තෙලිඟු අහිගුණ්ඨික ජන සංස්කෘතිය අනාගතය වෙනුවෙන් සංරක්ෂණය කිරීමය.දිව පුච්චා දවම් කිරීමඑහි ප්‍රදර්ශනයට තබා ඇති භාණ්ඩ එකතුවේ සම්පූර්ණයෙන්ම සංචාරක ජීවිතයක් ගත කළ යුගයේ අහිගුණ්ඨික ප්‍රජාව භාවිත කළ විවිධ උපකරණ ප්‍රදර්ශනයට තබා තිබේ. විශේෂත්වය වන්නේ මේ සියලු භාණ්ඩ එම ප්‍රජාව සිය කැමැත්තෙන් පරිත්‍යාග කර තිබීමය.මේ ජන කෞතුකාගාරය විවෘත කිරීමේ අවස්ථාවට ප්‍රදේශයේ දේශපාලන නියෝජිතයන්, තඹුත්තේගම ප්‍රාදේශීය ලේකම් කාර්යාලයේ නිලධාරීන් හා ඩිල්මා සමූහ ව්‍යාපාරය නියෝජනය කරමින් එහි නිර්මාතෘ මෙරිල් ජේ. ප්‍රනාන්දු, ඩිල්හාන් ප්‍රනාන්දු සහ අසංක අබයකෝන් සහභාගි වී සිටියහ.මීට පෙර ශ්‍රී ලංකාවේ ජීවත්වන ජන ප්‍රජාවක් වෙනුවෙන් කෞතුකාගාරයක් ස්ථාපිත කර තිබුණේ දඹානේ පමණි.ඒ මෙරට ආදිවාසී වැදි ජනතාව වෙනුවෙනි. දැන් තඹුත්තේගම ඉදිකර ඇත්තේ මෙරට ජන ප්‍රජාවක් වෙනුවෙන් ගොඩනැගු දෙවැනි ජන කෞතුකාගාරයයි.අනෙක් විශේෂත්වය වන්නේ ලෝකය පුරා අහිකුණ්ඨකයන් විසිරී සිටියද ඔවුන් වෙනුවෙන් තැනුණු මෙවන් වෙනත් ස්ථානයක් වාර්තා නොවීමයි.කුරුණෑගල හරහා ඇල්ල අංක 57 ගමන් මාර්ගයේ ගමන් කර තඹුත්තේගම නගරයට කිලෝමීටරයකට පමණ පෙර වමට හැරී කිලෝමීටර පහක පමණ දුරින් කුඩාගම ගම්මානයටත් මේ ජන කෞතුකාගාරයටත් ළඟාවිය හැකිය. අනාගතයේදී අනුරාධපුර වන්දනාවේ යෙදෙන්නන්ට අතරමඟදී දැක බලා ගත හැකි තවත් ස්ථානයක් ලෙස මෙම ස්ථානය හැඳින්විය හැකිය.නුවන් ගන්කන්දකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>24</day>
    </date>
    <link>http://www.silumina.lk/2013/11/24/_art.asp?fn=af1311248</link>
    <topic>වැස්ස</topic>
    <author>කසුරි</author>
    <content>හැන්දෑවේ අන්තිම හෝරාව පුරා දැඩි උණුසුමක් පැතිර ගියේය. හදිසි දාහයක් මතුව දහඩිය දමන්නට ද පටන්ගත්තේය. හැන්දෑ කළුවර නොව අසාමාන්‍ය කළුවරක් පැතිර ගියේය. විදුලි කොටන්නට ද සුළඟ වියරු රංගනයක යෙදෙන්නට ද පටන්ගත්තේ ඒ සමඟම වාගේය.ඉස්තෝප්පු කෑල්ලේ ඇති හාන්සි පුටුවෙහි ඇලවී සිටිමින් මම මේ හදිසි විපර්යාසය දෙස බලා සිටියෙමි. අහස ගිගිරුම් දෙන්නට ද අකුණු ගසන්නට ද විය. ගස්වල කරටි කඩා දමන තරමට සුළඟ ප්‍රචණ්ඩ විය.මෙය අටේ පන්තියේ ශිෂ්‍යයකු අතින් ලියැවුණු ‘වැස්සක්’ නම් වූ රචනාවක කොටසක් යැයි ඔබට සිතෙන්නට පුළුවන. සැබෑවකි. මෙය වැස්සකට පෙර සිදුවූ වෙනස්වීම් පිළිබඳ සරල හුරුපුරුදු ලියවිල්ලකි. එසේ නම් මා මෙය මහත් අභිරුචියකින් සටහන් කරන්නේ ඇයි?පැරැණි ගීතයක් මතක් වූ නිසාය. වටපිටාවෙහි සිදුවන මේ වෙනස්වීම් සමඟම ඒ ගී හඬ අවට දෝංකාර දෙන බවක් මට දැනුණේය.“වැස්සක් මේ ළඟ එනවාදර ටික ගෙට ගන්නකෝකොස් ගෙඩියක් බිම දමන්න‍කෙක්කක් ගෙන එන්නකෝඅහස රවයි ගොරවලාඑනවා කළුවර වෙලා”මේ ගීතයේ මතකයත් සමඟ මසිත මා රැගෙන දුරාතීතයේ සැඟව ඇති මගේ ළමා කාලය වෙත යයි.ඒ ඉහළගම දහම් පාසලේ මාසික සභා රැස්වීමයි. ඒ සභා රැස්වීමේ දී කවුරුන් හෝ ශිෂ්‍යාවන් දෙදෙනකු මේ ගීතය ගායනා කළා මට මතකය. මුල් ගීතයට වඩා මගේ මතකයෙහි රැඳී ඇත්තේ ඒ සිසුවියන් දෙදෙනාගේ ගායනයයි. ඔවුන් ගායනයත් සමඟ රංගනයක් ද ඉදිරිපත් කළ බව මට මතකය. එහෙත් ඔවුන් කවුරුන්දැයි මතක නැත. දැන් ඔවුන් මොනවා කරනවාදැයි මම නොදනිමි. ගී හ‍‍ඬෙහි දෝංකාරය පමණක් මතකයෙහි ශේෂවන්නට ඉඩ හැර අන් සියල්ල වියැකී ගොසිනි.ඇතැම් විට ඔවුන් මේ වන විට මවුවරුන් හෝ අත්තම්මලා බවට පත්ව මේ මොහොතෙහි ගීතයෙන් කියැවෙන දේ සැබැවින් කරන්නැයි දූවරුන්ට හෝ මිනිබිරියන්ට උපදෙස් දෙනවා විය හැකිය.එහෙත් මේ ගීත දැන් ඇසෙන්නේ නැත. එදා ළමා පරපුරට අසීමිත වින්දනයක් ලබා දුන් මෙවන් ගීත දැන් ළමා පරපුරට සමීප වන්නේ නැත. ළමා ගායන වැඩසටහන් තිබුණ ද ඒවායින් ඇසෙන්නේ වැඩිහිටි විරහ ගී සහ ප්‍රේම ගීත ය.වැහි අන්ධකාරය මැද්දෙන් සින්දු කරත්තය ‘කඩාගෙන බිඳගෙන’ එහා ගම පැත්තට ගියේය. (සින්දු කරත්තය යනු පාන් බනිස් පුරවාගෙන ගම් හරහා ධාවනය වන විශේෂයෙන් නිර්මාණය කොට ඇති ත්‍රීවීල් වලටය. මෙය පොඩිඋන්ගේ යෙදුමකි.)සින්දු කරත්තය හදිසියෙන් දුවන්නේ වැස්සට පෙර තව එක බනිස් ගෙඩියක් හෝ විකුණා ගන්නට ය.එකල වැස්සට පෙර හදිස්සි වූයේ ගැමි කාන්තාවන්ය.“පමා වුණෝතින් මන්දාරම් යකුපලාපු දර ටික තෙමා දමාවීපමා වුණෝතින් රත්තියි පැටියයිඕවිට අයිනේ තෙමී නසීවී”එකල වැස්සට පෙර ගුරුපාර දිගේ හදිස්සි ගමනක් ගියේ ඕවිටේ පිල්ලෑවේ සිටි ගවයන් දක්කාගෙන ගිය කාන්තාවන්ය. ගොවීන්ය.වැස්ස පටන්ගත්තේය. ක්‍රමයෙන් එය මොර සූරන මහ වරුසාවක් බවට පත්විය. හන්දියේ පහන් කණුවෙහි එළිය වැස්ස ද, වැස්සට සහ සුළඟට සෙළවෙන අතුපතර ද අතරින් පෙනුණේ අපූරු ආකාරයටය. එය මා දැක ඇති කළු සුදු ඉන්දියානු චිත්‍රපටයක අඳුරු සහ අපූරු රූප රාමු පෙළක් සිහිගන්වයි.මම වැස්ස දෙස බලා සිටිමි. මේ මොහොතේ එය අපූරු සුන්දර දර්ශනයක් මවා පෙන්වන බව සැබෑය. එහෙත් ම සිත මා රැගෙන යළිත් දුරාතීතයට යයි. ඒ වැස්ස පිළිබඳව වෙනත් කතාවක් කියන්නටය.ධාරාණිපාත වරුසාවක් ඇදහැළෙන්නට පටන්ගත්තේය. පොල් අතු වහළ තැනින් තැනින් වැහි බිඳු වැටෙයි. ගොම පොළොව තෙත්වෙයි. වැසි දිය වැක්කෙරෙන තැන්වල ගොම පොළොව හෑරී සිදුරු හැදෙයි. අම්මා ඇතිළි.. වළං.. තියයි. තාත්තා ‍ෙම්සයක් මත පුටුවක් තබා නැඟ පරාලයක් අල්ලාගෙන තනි අතින් එල්ලී අම්මා දෙන කොළපත් කෑල්ලක් වහලයෙහි ගසන්නට උත්සාහ කරයි.වැස්සිය කෑගසන හඬ ඇසේ. තාත්තා වහලයෙන් පැන වැස්සිය ලිහාගෙන විත් කුස්සියේ අගුවෙහි ගැට ගසයි. උගේ කෑගෑම නවතී.“ඉහපු වී ටික ඔක්කොම ඉවරයි” ඔහු තනියම කියවමින් ඉස‍්තෝප්පුවේ තිබුණ ලණු ඇඳ මත ඉඳගෙන බුලත් හෙප්පුව අතට ගනී. අම්මා කුස්සි කෑල්ලේ තෙමෙන තැන් දෙකකට ඇතිළි දෙකක් තියයි. කුස්සි දොරෙන් පැමිණි සුළං පාරකට කුප්පි ලාම්පුව නිවී යයි.එහෙත් හන්දියේ ඇති පහන් කණුවෙහි බල්බය, සුළඟට හෝ වැස්සට නිවී යන්නේ නැත. එය හෙට උදේ නිවා දමන තුරු දැල්වෙනු ඇත. මෙතෙක් මා දකිමින් සිටි සුන්දරත්වය මැකී ගොසිනි. මසිත, මා සමඟ තනිවී සිටී.කසුරිකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>24</day>
    </date>
    <link>http://www.silumina.lk/2013/11/24/_art.asp?fn=af1311249</link>
    <topic>අමරපුර සංඝ සභාවේ සභාපති පදවියෙන් පුද ලබන දොඩම්පහළ චන්දසිරි නාහිමි</topic>
    <author/>
    <content>දොඩම්පහල චන්දසිරි මහානායක ස්වාමීන් වහන්සේට ශ්‍රී ලංකා අමරපුර මහා සංඝ සභාවේ සභාපති පදවිය පිළිබඳ සන්නස් පත්‍රය ප්‍රදානය නොවැම්බර් 29 දින පස්වරු 4 ට බණ්ඩාරනායක ජාත්‍යන්තර සම්මන්ත්‍රණ ශාලාවේදී සිදු කෙරෙයි. මේ ලිපිය පළවන්නේ ඒ නිමිත්තෙනි.ශ්‍රී ලංකා අමරපුර මහා සංඝ සභාවේ එකොළස්වන සභාපති ධුරයට ධූරප්‍රාප්ත අමරපුර ශ්‍රී කල්‍යාණි පාර්ශ්වයෙහි මහනායක ධුරන්ධර කල්‍යාණිවංශ කීර්ති ශ්‍රී විපස්සනා කම්මට්ඨානාචරිය, මහොපාධ්‍යාය අතිපූජ්‍ය දොඩම්පහළ චන්දසිරි මහානායක ස්වාමින්ද්‍රයන් වහන්සේ වර්තමානයෙහි සම්බුදු සසුන ශෝභාවත් කරන බ්‍රහස්පතී තාරකාවක් වැනිය.දක්ෂිණ ලංකාවේ, මාතර නගරාන්තර්ගත දොඩම්පහළ ග්‍රාමවරයේ විසූ, කීර්තිමත් පාරම්පරික වෛද්‍යවරයෙකු වූ, එදිරිවීර පටබැඳිගේ සරණේලිස් සිල්වා මහතා හා එදිරිසූරිය පටපැඳිගේ මිසිනෝනා මාතාව යන දම්පතීන් නිසා වර්ෂ 1939 දෙසැම්බර් මස 20 වැනි දින උපත ලද උන්වහන්සේ, දොඩම්පහළ මධ්‍ය මහා විද්‍යාලයේ අධ්‍යාපනය ලබමින් සිටියදී එකොළොස් හැවිරිදි වියේදී, පැවිදි දිවියෙහි රිසි වූවාහූ පූර්ව කෘත පුණ්‍ය බලයෙන් මෙහෙයවීමෙනි. වර්ෂ 1950 මුල් භාගයේදී කුඩාවැල්ල වාලුකාරාම මහා විහාරයේදී සසුන් වන් උන්වහන්සේගේ ආචාර්ය උපාධ්‍යායත්වයට පත් වූවාහු, ශ්‍රී කල්‍යාණිවංශ මහා නිකායේ මහානායක ධුන්ධරව වැඩ විසූ, විද්‍යා විශාරද, රාජකීය පණ්ඩිත, අතිපූජ්‍ය මාතර ශ්‍රී මෙධානන්ද, මාතර ශ්‍රී සද්ධාරාම යන නාහිමිපාණන් වහන්සේයි.වර්ෂ 1962 ජුනි 17 වෙනි දින, මාතර නිල්වලා නදියෙහි ඉදිකළ සීමා මාලකයේදී, මාතර මෙධානන්ද මහා නායක ස්වාමීන්ද්‍රයන් වහන්සේගේ සහ මාතර සද්ධාරාම නාහිමිපාණන් වහන්සේගේ ආචාර්යත්වයෙන්, උන්වහන්සේ සුපිරිශුදෙධාපසම්පත්තියෙහි පිහිටියහ.සාම්ප්‍රදායික පිරිවෙන් අධ්‍යාපනයට පමණක් සීමා නොවී කොළොම්පුරයට පැමිණ, කුඩාවැල්ලේ වංගීස අධිකරණ නාහිමියන් වහන්සේගේ පාසෙවනට පත්ව, කොළඹ, ජර්මන් ධර්ම දූත මධ්‍යස්ථානයෙහි වැඩ වෙසෙමින්, ධර්ම විනය පිළිබඳ දැනුම පෘථුල කර ගත්හ. දෙමටගොඩ, මහාවිසුද්ධාරාම මහා විහාරාධිපතිව වැඩ විසූ, කීර්තිමත් අභිධර්ම විශාරදයාණ, කෙනෙකු වූ, අභිධර්ම විශාරද, දෙවිනුවර ඤාණාවාස නාහිමිපාණන් වෙතින් ධර්ම විනය සහිත අභිධර්මය ද, කීර්තිමත් කම්මට්ටඨානාචාර්යවරයකු වූ කහටපිටියේ සුමතිපාල නාහිමිපාණන් වෙතින් විපස්සනා භාවනා පිළිබඳ පුහුණුව ද ලබා ගත්හ.වර්ෂ 1962 දී, කුඩාවැල්ලේ වංගීස අධිකරණ නාහිමියන් විසින් ඇති කළ, තපෝවන සංකල්පය ඉදිරියට ගෙන යාමට උර දී ක්‍රියා කළ දොඩම්පහළ චන්දසිරි නාහිමිපාණන් වහන්සේ, මිහින්තලයේ කළුදිය පොකුණ අරහන්ත තපෝ වනය, කෑගල්ල අභයභූමි තපෝ වනය, මහනුවර උඩවත්ත කැලේ ශ්‍රී දළදා තපෝ වනය ආදී මධ්‍යස්ථාන ආරම්භක අවස්ථාවේ සිටම අද දක්වාත් ඒවායෙහි දියුණුව උදෙසා අප්‍රමාණව කැපවී ක්‍රියා කරති.කුඩාවැල්ලේ වංගීස නාහිමිපාණන් වහන්සේගේ අපවත් වීමෙන් පසු, කලපළුවාව ගෝතම තපෝ වන මූලස්ථානය ඇතුළු තදීය ශාඛා මධ්‍යස්ථානයන්හි අධිපත්තීන් වහන්සේ ලෙස පත් වූ උන්වහන්සේට තපෝ වන සංඝ සභාවේ සංඝ නායක ධුරය ද, ශ්‍රී කල්‍යාණිවංශ නිකායේ අධිකරණ නායක ධුරය ද වර්ෂ 1989 දී අනුනායක ධුරයක් ද පිරිනැමූ අතර, වර්ෂ 1996 මාර්තු 31 වැනි දින මහා නායක ධුරය පිරිනැමීමෙන් ද ගෞරව කළහ. කොටස් තුනකට වෙන්ව ක්‍රියා කළ කල්‍යාණිවංශික භික්ෂුන් වහන්සේලා උන්වහන්සේගේ පදවි ප්‍රාප්තිය නිසා එකීය නායකත්වයක් යටතට ගෙන ඒමට හැකිවූ බව මෙහිදී සිහිපත් කළ යුතුමය.පැවැත්මෙන්, ගමනින්, වචනයෙන්, ආදියෙන් සංවරශීලී වූ උන්වහන්සේගෙන් ඉටුවන ලෝක ශාසනික සේවාව පිළිබඳ අවධානය යොමු කළ ශ්‍රී ලංකා අමරපුර මහා සංඝ සභාව, වර්ෂ 2009 දී, එකී සංඝ සභාවේ උපසභාපති ධූරයකින් ගෞරව කළ අතර, වර්ෂ 2013 පෙබරවාරි 23 දින පැවැති නියෝජිත සංඝ සභාවේදී, ඉදිරි පස් වර්ෂය සඳහා සභාපති ධුරයට නිතරගයෙන් තෝරා පත්කර ගැනීමෙන් නැවතත් ගෞරව කළහ.අභිනවයෙන්, සභාපති ධුරයට තේරී පත්වූ අතිපූජ්‍ය දොඩම්පහළ චන්දසිරි මහානාහිමිපාණන් වහන්සේට, එම භාර ධූර පදවියේ කටයුතු වඩාත් ආර්ථාන්විතව සිදු කිරීමට බුද්ධාධිරත්නත්‍රයේ ආශීර්වාදය සහ ශාසනාරක්ෂක දෙවියන්ගේ රැකවරණය සැලසේවායි ප්‍රාර්ථනා කරමු.විජිත වෙලගෙදරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>24</day>
    </date>
    <link>http://www.silumina.lk/2013/11/24/_art.asp?fn=af13112410</link>
    <topic>අපෙන් සමුගත් හේමකුමාර</topic>
    <author>සුභද්‍ර දේශප්‍රිය</author>
    <content>අ‍තොරක් නොමැතව එක ‍පෙළට ඇදෙන රිය පෙළ අතුරින් අපි රාගම බටුවත්ත පෙදෙසෙහි පිහිටි පටුමාවතට පිවිසුණෙමු.සිහින් ස්වරයෙන් හමා ආ සිහිල් පවනින් සුදු පාට කොඩි වැල් සැලෙයි. මුළු ප්‍රදේශය ම ගැඹරු නිහඩියාවක වෙළි ‍පවතී. හේම කුමාර නම් වූ අපේ මාධ්‍ය සඟයා නිහඬය.ජීවි‍තේ අගිස්සට යන්නටත් පෙර ඔහු හදිස්සියේම මෙලොව හැර ගොස්ය. ඔහු තම ශක්ති පමණින් තමා ජීවත් වන සමාජයටයම් මෙහෙවරක් කිරීමට ඔහුගේ කැමරා ඇස යොමු කළේය.හේමකුමාර මා මුලින් හදුනා ගත්තේ මීට වසර අටකට පෙරය. එනම් 2005 ජනාධිපතිවරයාවරණ සමයේදීය. ඔහු එවකටඅග්‍රාමාත්‍යවූ මහින්ද රාජපක්ෂ ජනාධිපති වරයා ජයග්‍රහණය කරවීමේ දේශපාලන මැතිවරණ රැලිආවරණය කිරීමටජනාධිපතිමාධ්‍ය අංශයත්අපත් සමඟ එකතු වී සිටියේය. එවකට හේම කුමාර වෘත්තිය පුහුණු හා නිපුණතා සංවර්ධන අමාත්‍යංශයේ ඡායාරූප ශිල්පියකු ලෙස කටයුතු කළේය.ඒ 2005 ‍වසරේ නොවැම්බර් මස 03 වන දාය. නුවර එළිය බදුල්ල ,බණ්ඩාරවෙල, හඟුරන්කෙත, අනුරාධපුරය, මැදවච්චිය, ගාල්ල, හිනිදුම, මැතිවරණ රැලි ආවරණය කිරීමට ඔහු අප සමඟ පැමිණියේය. හිනිදුම මැතිවරණ රැලි ආවරණය කිරීමෙන් අනතුරුව අපි නුවර බලා පිටත් වුණෙමු.එදින කරවනැල්ල ප්‍රදේශයේදී අප ගමන් ගත් වෑන් රථය ප්‍රපාතයකට පෙරළී ගියේ ය.බොහෝ දෙනෙක්අසාධ්‍ය තත්වයේ පසුවෙද්දීත් ජනාධිපති මාධ්‍ය අංශයේ නිශ්ශංකත් හේමකුමාරත් අප රෝහල් ගත කිරීමට කටයුතු කළේ ඔවුන්ගේ අපහසුතා නොතකාය. හේමකුමාර බොහෝ නිහඬය. ඔනෑම තැනක ඔහුට සහයෝගයෙන් කටයුතු කිරීමේ නිසඟ හැකියාවක් තිබූ මානව හිතවාදී මිනිසෙකි. ඔහුගේ ඡායාරූප ඇස ඉතා සියුම් විය. ඔහුට එය හැසිරවීමට හසල දැනුමක් ද විය.රියඅනතුරින් කුඩු පට්ටම් වී ගිය වෑන් රිය තුළ තිබූ කැමරාව ඔහු අඳුරේ අතපත ගාමින් සොයා ගත්තේය. ඒ බිහිසුණු සිදුවීම ඔහුගේ කැමරා කාචයේ සටහන් කරගත්තේය.ඒ අවස්ථාවේ අපට පිහිට වූ හේමකුමාර පසුදින කොළඹ ජාතික රෝහලේ හදිසි අනතුරු ඒකකයේ ගිලන් ඇඳක් මත සිටියේය.තම ජීවිතය ගැන නොසිතා මාධ්‍ය මෙහෙවරක නිරත වූ හේමකුමාර ඇතුළු පිරිස බැලීමට මහින්ද රාජපක්ෂ ජනාධිපතිවරයා ද පැමිණියේය. රෝහලෙන් ඉක්මනින් පිට වී ගොස් යළිත් ජනාධිපති මැතිවරණ රැලි ආවරණය කිරීමට යෑම ඔහුගේ අපේක්ෂාව විය. ඔහුගේ බලාපොරාත්තු වූයේ තමා සතු සමාජ මෙහෙවර මැනවින් ඉටුකිරීමය.හේමකුමාර පසුගිය ඔක්තෝම්බර් මාසයේ 21 වැනි දින අසනීප වී ගිලන් ඇඳට වැටෙන තෙක් ඔහු ඔහුගේ වාරු නැති දෙපය සීරුවට තබමින් අමාත්‍යංශයේ පඩිපෙළ හෙමි හෙමින් නැංගේය. තමා සතු රාජකාරිය ඉටු කිරීමට ඔහු තම උපරිම වෙහෙස දැරුවේය. අවසන් වරට සේවය කළ යෞවන කටයුතු සහ නිපුණතා සංවර්ධන අමාත්‍යංශයේ මාධ්‍ය අංශයේ මාධය සම්බන්ධිකාරක වරයා ලෙස කටයුතු කළේය.වසර 25 ක් මාධ්‍ය ක්ෂේත්‍රයේ කටයුතු කළේය. හේමකුමාර නම් වූ මාධ්‍ය සගයාට ජීවිතේ බොහෝ බලාපොරොත්තු තිබෙන්නට ඇත. ර ලබාසිටියදී ඔහුගේ උපන් දිනයට එක් දිනක් තිබිය දී මෙළොව හැර ගියේය. හේමකුමාරගේ ශල්‍යකර්මය සඳහා ජනාධිපති අරමුදලෙන් ලබාදිය හැකි උපරිම මුදල ලබා දුන් බවත් ජනාධිපතිතුමාටත් යෞවන කටයුතු සහ නිපුණතා සංවර්ධන ආමාත්‍ය ඩලස් අලහපේරුම මහතාටත් එම කාර්රය මණ්ඩලයටත් හේමකුමාර මහතාගේ බිරිය ස්තූතිවන්ත වන බව පැවසුවාය.සන්ධ්‍යාවේ වියළි පොළොවය මළහිරුකිරණ වැටෙමින් තිබුණි. පරිසරය දිගු නිහැඩියාවක ගිලිගොස්ය.දියණියත් පුතුත් තුරුලු කරගත් ශාන්ති ඉතිබිඳ හඩන්නට වුයෙන් නිහැඩියාව මඳකට පහව ගියේය.ඔහුගේ නික්ම යාම සියල්ලන්ටම විඳ දරා ගත නොහැකි වේදනාවකි.‍ෙවල්ඇළ ඉවුරු කදු තුරු අතරින් ගලා ආ සිහිල් සුළඟින් සුදුපාට කොඩිවැල් සැලේ.ජිවිතේ අනිත්‍ය බව යළියළිත් කියාදෙමින් කේ.වී හේමකුමාර නම් වූ අපේ මාධ්‍ය සගයා සදහටම සමුඅරන් ගියේය.අපි ඔහුට නිවන් සුව පතමු.සුභද්‍ර දේශප්‍රියකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>24</day>
    </date>
    <link>http://www.silumina.lk/2013/11/24/_art.asp?fn=af13112415</link>
    <topic>සංගීතය ඉහළින් සමත් වෙන්න පුහුණුව වැදගත් බව සිතන්න</topic>
    <author> සැකැසුම - සුභාෂිණී ජයරත්න</author>
    <content>පෙරදිග සංගීතයඅ.පො.ස (සා/ පෙළ) සෞන්දර්යය විෂය ධාරාව අතරින් පෙරදිග සංගීතය විෂය ප්‍රශ්න පත්‍රයට මුහුණ දෙන විට ඔබ ප්‍රධාන විෂය ප්‍රශ්න පත්‍රවලට මුහුණදී අවසන්. එයින් ඔබේ හිත තරමක් හෝ නිදහසක් ගෙන දෙන්නට පුළුවන්.සංගීත විෂයයත් අනෙකුත් විෂයයන් හා සමානවම ඔබට වැදගත්. හරියාකාරව විභාගයට (ලිඛිත හා ප්‍රායෝගික) මුහුණ දුන්නහොත් ඉතා පහසුවෙන් A සාමාර්ථයක් කරා ඔබට යාමට පුළුවන්.පෙරදිග සංගීතය ප්‍රශ්න පත්‍රය ප්‍රධාන කොටස් 2 කින් යුතුයි. මුලින් ම ඔබට ලැබෙන්නේ ලිඛිත ප්‍රශ්න පත්‍රයයි. ප්‍රායෝගික පරීක්ෂණයට ‍ඔබට මුහුණ දෙන්නට සිදුවන්නේ ඉන් පසුවයි. ඒ නිසා දැන් ඔබ සූදානම් විය යුත්තේ සංගීතය ප්‍රායෝගික පරීක්ෂණයට නොව ලිඛිත පරීක්ෂණයටයි‍.ලිඛිත පරීක්ෂණයට සූදානම් වන ඔබට රාගධාරී සංගීතයේ කොටසට ද සූදානම් වන්නට ඔබට සිදුවෙනවා. මේ රාගධාරී සංගීතයේ කොටස් කවදාවත් කටපාඩම් කරන්න බැහැ. එහෙම කර විභාගයට සූදානම් වෙන්නත් එපා. ඔබ රාගධාරී සංගීතයේ ප්‍රශ්නයන්ට සූදානම් විය යුත්තේ රාගධාරී සංගීතයේ කොටස් ප්‍රායෝගිකව පුහුණුවෙමිනි. රාග පවා ඉඩ ලැබෙන ලැබෙන ආකාරයෙන් ගායනා කිරීමෙන් ඔබට ඒවා හොඳින් මතක තබා ගැනීමට හැකිවනු ඇත. අඩුම තරමින් එක් රාගයක් පස් වතාවක්වත් ගායනා කරමින් මතක තබා ගන්නට උත්සාහ කරන්න.බොහෝ විට විභාගයට බිලාවල් රාගයේ මධ්‍ය ලය ගීතයෙන් ප්‍රස්ථාර ගත කරන්නට එන්න පුළුවන්. එවැනි ප්‍රශ්නයක් පැමිණියහොත් ප්‍රස්ථාර ගත කරන්නට නම් ගීතය ඔබ මතක තබාගත යුතුයි. මා සිතන ආකාරයට, මගේ අත්දැකීම අනුව ඒ සඳහා හොඳම ක්‍රමය ප්‍රායෝගිකව පුහුණුවීමයි.ඔබට විභාග ප්‍රශ්න පත්‍රයට 8, 9, 10 හා 11 ශ්‍රේණිවල ඉගැන්වූ සියලු රාග එකතු වෙන්න පුළුවන්. ඒ නිසා පෙර ශ්‍රේණිවල ඉගැන්වූ රාග කොටස් ද ඔබ විභාගයට පෙර බලාගත යුතුයි. රාගවල ලක්ෂණ ගීත කොටස් ඔබ කටපාඩම් කිරීම ඉතා වැදගත්‍. සමහර විට විභාග ප්‍රශ්න පත්‍රයට රාග විස්තර ලියන්න එන්න පුළුවන්. ඔබට ලක්ෂණ ගීතය කටපාඩම් නම් රාග විස්තරය පහසුවෙන් ලිවිය හැකියි. සංගීත විෂයට පෙනී සිටීමේදී ඔබ විශේෂ අවධානයක් මේ කරුණට යොමු කළ යුතුයි. ඔබට ප්‍රශ්න පත්‍රයට සාර්ථකව මුහුණ දෙන්නට නම් සංගීත විෂයේ ප්‍රායෝගික කොටස් පාඩම් කළ යුත්තේ ප්‍රායෝගික අභ්‍යාසයේ යෙදෙමිනි.සංගීතය විෂය ප්‍රශ්න පත්‍රයට ජන සංගීතයේ ප්‍රශ්නයක් අනිවාර්යයෙන් ම එකතු වෙයි. ගැමි ගී, සේ ගීවල විශේෂ ලක්ෂණ මෙන් ම වන්නම් හා තාල පිළිබඳව ද විශේෂ අවධානයක් යොමු කළ යුතු ය. ඔබගේ විභාග ප්‍රශ්න පත්‍රයට ගැමි නාද මාලාවක් සහිත ගීතයක් දී ඒ සමඟම ගැඹුරු භාෂාවක් සහිත ප්‍රශස්ත ගීතයක් දී මේ ශෛලීන් දෙකෙහි විශේෂ ලක්ෂණ අහන්න පුළුවන්. ඍජුවම ගැමි ගී හා සේ ගී නොදී ඉහත ආකාරයට වක්‍රාකාරයෙන් ප්‍රශ්න දී මේ දෙකෙහි විශේෂ ලක්ෂණ ඇසීමේදී ඔබ ගැමි හා සේ ගී මොනවද යන්නත් ඒවායේ විශේෂ ලක්ෂණ මොනවාද යන්නත් දැනගත යුතුයි.එසේ ම ඔබ පිළිතුරු ලිවීමේදී ගැමි ගීයට නිර්මාතෘ කෙනෙක් නැහැ. (නිර්නාමිකයි) සේ ගීය එසේ නොවේ කියා පිළිතුර නොසැපයිය යුතුයි.‍ පිළිතුර ලිවිය යුත්තේ සේ ගී ය ග්‍රන්ථාරූඪ ‍කොට නිර්මාතෘ වරයෙක් සඳහන් වේ යනුවෙනි.ඔබ ලිඛිත භාෂාවේ පාරිභාෂිත වචන භාවිතා කළ යුතුයි. තාල ප්‍රස්ථාර ගත කිරීමේ දී නිවැරැදි සංඥා භාවිතා කරන්නට ඔබ, උත්සාහ කළ යුතුයි. නිවැරැදි අක්ෂර භාවිත කළ යුතුයි. එසේ නිවැරැදි අක්ෂර නොලියූ විට සම්පූර්ණ ලකුණු ඔබට අහිමි විය හැක. නිවැරැදි අක්ෂර, නිවැරැදි තාල සංඥා, නිවැරැදි ප්‍රස්ථාර ගත කිරීම් විභාගයේදී අත්‍යාවශ්‍යයයි. මේ ගැන විශේෂ අවධානයක් යොමු කළ යුතුය.ශිරෝමි වීරසිංහදේවි බාලිකා විද්‍යාලයේසංගීත විෂය බාර ආචාරිණීචිත්‍රපට සංගීතය පිළිබඳවත් ඔබ වි‍ශේෂ අවධානයක් යොමු කළ යුතු ය. විෂය නිර්දේශිත චිත්‍රපට පිළිබඳව ඒවායේ අධ්‍යක්ෂණය, සංගීතය අදාළ චිත්‍රපටවල ඇතුළත් ගීත මෙන් ම ගායක ගායිකාවන් පිළිබඳ හොඳ අවබෝධයක් විභාගයට පෙර ඔබ ලබාගත යුතු ය. ඔබට විෂය නිර්දේශයට පිටතින් කිසිම දෙයක් එකතු නොවන නිසා සෑම විටම විෂය නිර්දේශයේ අඩංගු පාඩම් බලාගන්න.නූර්ති ගීත, නූර්ති නාඩගම් ශෛලීන් පිළිබඳවත් ඔබ විශේෂ අවධානයක් යොමු කළ යුතු අතර අවශ්‍ය වුවහොත් ගීතයක් ප්‍රස්ථාර ගත කිරීමටත් ඔබ දැනගත යුතු ය.විභාගයට සූදානම් වීමේදී 10 ශ්‍රේණියේ විෂය නිර්දේශ‍ය පිළිබඳවත් ඔබ අවධානය යොමු කළ යුතු ය. ග්‍රැම‍ෆෝන් ගීත, සංගීත ශිල්පීන් පිළිබඳව ද විෂය නිර්දේශයේ අඩංගු පාඩම් බලාගත යුතු ය.සංගීතය විෂය ප්‍රායෝගික විෂයක් හෙයින් ඔබ පාඩම් කළ යුත්තේ ද ප්‍රායෝගිකව පුහුණු වෙමිනි. බොහෝ ශිෂ්‍යයන් ප්‍රායෝගික පරීක්ෂණය පසුවට යෙදෙන නිසා ප්‍රායෝගික පුහුණුව යෙදීම අනවශ්‍යයැයි සිතයි. නමුත් අවධාරණයෙන් කිව යුත්තේ ප්‍රායෝගිකව යෙදෙමින් පාඩම් කිරීමෙන් හොඳ ප්‍රතිඵල අත්පත් කරගත හැකි බවයි.ඔබට නූර්ති ගීතයක් ප්‍රස්ථාර ගත කරන්න පැමිණියොත් වයලීනයක් වාදනය කරමින් ඔබ පුරුදු වුවහොත් පහසුවෙන් ඒ ප්‍රශ්නයට පිළිතුරු සැපයිය හැකියි. එසේත් නොමැති නම් අතින් තාල දමමින් හෝ පුහුණු වන්න.බටහිර සංගීත කොටසට බොහෝ ශිෂ්‍යයන් දක්වන්නේ අසීමිත බියකි. ඒ නිසා එම කොටස් බොහෝ දෙනෙක් අතහරිනවා. නමුත් 8 ශ්‍රේණියේ සිට නිවැරැදිව ඉගෙන ගෙන පුහුණු වුවහොත් ලකුණු ලබා ගැනීමට පහසුම ප්‍රශ්නය බටහිර සංගීතයේ කොටසයි. ඔබට 11 වසර වනවිට බටහිර සංගීත ප්‍රස්ථාර කියවා ගැනීමේ හැකියාව පවතිනවා. එසේම පෙරදිග සංගීත ප්‍රස්ථාර බටහිරට හරවා ලිවීමට ද ඔබ පුහුණු විය යුතු ය. නිවැරැදි අවබෝධය ලබාගතහොත් ඔබට ලකුණු ලබාගැනීම වඩාත් පහසුයි. එම නිසා විභාගයට පෙර මුල සිට ඉගැන්වූ සියලු පාඩම් නැවත මෙනෙහි කරන්න. නිතරම ප්‍රායෝගික අභ්‍යාසයේ යෙදෙමින් පාඩම් කරන්න. අනිකුත් විෂයන් පාඩම් කරන අතර කෙටි විවේකයක් ගැනීමට ගන්නා කාලය තුළ ඔබට මේ ප්‍රායෝගික පුහුණුවේ යෙදිය හැකියි.ඔබේ පෙරදිග සංගීතයේ පළමු පත්‍රය (බහුවරණ පත්‍රය) ප්‍රශ්න 40 කින් යුතුයි. දෙවැනි පත්‍රය එනම් ව්‍යුහගත රචනායි. බහුවරණ පත්‍රයට පිළිතුරු සැපයීමේදී 11 ශ්‍රේණියේ දැනුම පමණක් ප්‍රමාණවත් නොවේ. විෂයට බාහිර දේ සංගීත භාණ්ඩ, තාක්ෂණ මෙවලම්, සංගීතඥයන් පිළිබඳව ද අවබෝධයක් තිබිය යුතුය.II පත්‍රයට බොහෝ විට සරල නාද මාලාවක් නිර්මාණය කිරීමට දෙන්න පුළුවන්. එවිට ස්වර 4 ක් හෝ 5 ක සීමාවකට යටත්ව නිර්මාණය කරන්න. ස්වර ප්‍රමාණය වැඩියෙන් යොදා ගැනීම නිසා ඔබට වරදින්න පුළුවන්. සරල පද රචනා දී එයට ගැලපෙන තනුවක් නිර්මාණය කරන්නටත් ඔබ සූදානම් විය යුතු ය.මෙවර ප්‍රශ්න පත්‍රයට මේ කොටස්වලින් ප්‍රශ්න ඒ යැයි අපට අනුමාන කරන්නට පුළුවන්. චිත්‍රපට සංගීතය, සංගීතයට තාක්ෂණයේ බලපෑම, පරිගණක භාවිතය සංගීතයට බලපාන ආකාරය වැනි කාලයට ගැළපෙන ප්‍රශ්න පැමිණෙන්න පුළුවන්. ඒ ගැනත් විශේෂ අවධානයක් යොමු කරන්න. සැකැසුම - සුභාෂිණී ජයරත්නඡායාරූප - විමල් කරුණාතිලකකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>24</day>
    </date>
    <link>http://www.silumina.lk/2013/11/24/_art.asp?fn=af13112416</link>
    <topic>තොරතුරු හා සන්නිවේදන තාක්ෂණය  අමාරු යැයි හිතන්න එපා</topic>
    <author>සැකැසුම - සුභාෂිණී ජයරත්න</author>
    <content>තොරතුරු හා සන්නිවේදන තාක්ෂණ විෂය අ.පො.ස. (සා.පෙළ) විෂය නිර්දේශයට ඇතුළත් වූයේ 2006 වර්ෂයේදී. ඒ නිසා මේ විෂය සා.පෙළ ශිෂ්‍යයන්ට තරමක් අලුත්. මෙහි පළමු විභාගය පැවැත්වූයේ 2007 වසරේදී. අලුත් විෂයක් නිසා බොහෝ ශිෂ්‍යයන් බිය වෙනවා තොරතුරු හා සන්නිවේදන තාක්ෂණය හැදෑරීමට. මන්ද A සාමාර්ථයක් ගැනීමට අපොහොසත් වෙයි කියා. බොහෝ දෙනෙක් පරිගණකය තමන්ට හොඳින් භාවිත කරන්නට හැකි යැයි සිතා මේ විෂය තෝරා ගන්නවා. එහෙම හැකියාවක් තිබූ පමණින් මේ විෂයයෙන් සාර්ථක ප්‍රතිඵල ලබාගැනීම අපහසුයි. අනිත් විෂයයන් හා සන්සන්දනයේ දී මේ විෂයට A සාමාර්ථයක් ගැනීමේ සම්භාවිතාව තරමක් අඩුයි. කෙසේ වෙතත් අපි හරියාකාරව ගුරු අත්පොත් හා පෙළපොත් අධ්‍යයනය කරමින් ‍මා මේ කියන ආකාරයට විභාගයට සූදානම් වුවහොත් ඔබට පහසුවෙන් A සාමාර්ථයක් ලබාගත හැකියි.අනාගතයට සාර්ථකව මුහුණ දීම සඳහාත් රැකියා වෙළෙඳපොළ සඳහා අවශ්‍ය නව දැනුම ලබාගැනීම සඳහාත් තොරතුරු හා සන්නිවේදන තාක්ෂණය විෂයක් ලෙස හැදෑරීම පාසල් දරු දැරියන්ට ඉතා වැදගත්ය.තොරතුරු හා සන්නිවේදන තාක්ෂණ විෂය ප්‍රශ්න පත්‍ර 2කින් සමන්විත වේ. 1 වන පත්‍රය සඳහා බහුවරණ ප්‍රශ්න 40ක් ඇති අතර ප්‍රශ්නයකට ලකුණු 1 බැගින් මුළු ලකුණු 40කි. මේ සඳහා කාලය පැය 1ක් ලැබේ. පළමු පත්‍රය සඳහා මුළු විෂය නිර්දේශයේ සෑම ඒකකයක්ම ආවරණය වන පරිදි සැකසේ.II ප්‍රශ්න පත්‍රය ප්‍රශ්න 7කින් සමන්විත වන අතර එයින් පළමු ප්‍රශ්නයට අනිවාර්යයෙන්ම පිළිතුරු සැපයිය යුතු අතර තවත් ප්‍රශ්න 4ක් තෝරා ගැනීමට ඔබට සිදුවෙයි. ඒ අනුව II පත්‍රයට ප්‍රශ්න 7න් 5කට පැය 2ක කාලයක් තුළදී පිළිතුරු සැපයිය යුතුය. මෙහි අනිවාර්ය‍ය පළමු ප්‍රශ්නය කෙටි ප්‍රශ්න 10කින් සමන්විත වේ. ඒ සඳහා 1 වන කොටසට ලකුණු 2 බැගින් ලකුණු 20ක් හිමිවේ.අනෙකුත් ප්‍රශ්න 4 සඳහා එක් ප්‍රශ්නයකට ලකුණු 10 බැගින් ලකුණු 40ක් හිමිවේ. මේ අනුව තොරතුරු හා සන්නිවේදන තාක්ෂණ ප්‍රශ්න පත්‍රයේ පළමු පත්‍රය සඳහා ලකුණු 40කුත් II පත්‍රය සඳහා ලකුණු 60කුත් ලැබෙන අතර මේ දෙකේ එකතුවෙන් අවසන් ලකුණු ගණනය කෙරේ.II පත්‍රයේ පිළිතුරු පත් ඇගැයීමේ දී පොදුවේ දැකිය හැකි කරුණක් වන්නේ දරුවන් පිළිතුර දැනගෙන සිටිය ද නිවැරැදිව පිළිතුරු ලිවීමට නොදැනීම නිසා බොහෝවිට ලකුණු ගිලිහී යන බවයි.II පත්‍රයේ පළමු ප්‍රශ්නයට පිළිතුරු ලිවීමට පෙර ඔබ මුළු විෂය නිර්දේශයේ ම අඩංගු කරුණු පිළිබඳ අවබෝධයක් ලබා තිබිය යුතුය. මෙහි කෙටි ප්‍රශ්න 10ට දරුවන්ගෙන් බලාපොරොත්තු වන්නේ කෙටි හා නිශ්චිත පිළිතුරු පමණි. දීර්ඝ පිළිතුරු සැපයීමෙන් ලකුණු ගිලිහී යනවා පමණක් නොව කාලය ද නිරපරාදේ විනාශ වී යයි. පළමු ප්‍රශ්නයේ සරල ප්‍රශ්න ඇතුළත් වුවත් බොහෝ දරුවන් මේ ප්‍රශ්නයට ද ප්‍රමාණවත් ලකුණු ලබා නොගනී. එසේ වන්නේ නොසැලකිලිමත් බව හා නිශ්චිතව පිළිතුර ලිවීම නිසා ය. එක් කෙටි ප්‍රශ්නයක (a) , (b) යනුවෙන් ප්‍රශ්න‍ කොටස් 2ක් ඇත්නම් පිළිතුරු ලිවී‍ෙ‍ම් දී (a), (b) ලෙස පිළිතුර ද වෙන් වෙන්ව ලිවීමට මතක තබාගත යුතුය.බොහෝ ශිෂ්‍යයන්ගේ ගැටලුවක් වන්නේ ප්‍රශ්නය පිළිතුරු ලිවීමට පෙර හොඳින් කියවා නොබැලීමයි.උදා: Bits 7 කින් නිරූපණය කළ හැකි Symbols ගණන කීයද? ගණනය කිරීම් පෙන්වන්න.මෙහිදී ඇතැම් දරුවන් 128 යනුවෙන් පමණක් පිළිතුරු ලියයි. ප්‍රශ්නයට අනුව ගණනය කරන ආකාරය 27 (2 හි 7 වන බලය) සහ Symbols ගණන 128 ලෙස පිළිතුරට ඇතුළත් විය යුතුය.ඉමල්කා දිසානායකදේවි බාලිකා විද්‍යාලයේ තොරතුරු හාසන්නිවේදන තාක්ෂණ විෂය බාර ආචාරිණීgraphic and animation software ඇතුළත් ඒකකය දරුවන් වැඩි අවධානයක් යොමු නොකරන කොටසකි. පසුගිය වසරවල ප්‍රශ්න පත්‍ර පිළිබඳ අවධානය යොමු කළ විට පළමු ප්‍රශ්න 10න් එකක් එම කොටසින් දී ඇත. මේ නිසා අමාරු ඒකක යැයි අත නොහැර සෑම ඒකකයක් පිළිබඳවම අවධානයක් යොමුකර පාඩම් කරන්නට ‍මතක තබා ගන්න.විෂය නිර්දේශයේ සියලු ඒකක හොඳින් අධ්‍යයනය කළ දරුවකුට II පත්‍රයේ පළමු ප්‍රශ්නය සඳහා ලකුණු ලබාගැනීම ඉතා පහසු වෙයි.ප්‍රශ්න පත්‍රයේ අනිකුත් ප්‍රශ්න සැලකිමේ දී Spreadsheets සහ Algorithms යන පාඩම්වලින් සෑම වසරකම ප්‍රශ්න 2ක් ඇතුළත් වී ඇත.Spreadsheets පිළිබඳ ප්‍රශ්නයට පිළිතුරු ලිවීමේදී අදාළ cell එකෙහි ඇතුළත් කරන formula / function එක පමණක් පිළිතුර සඳහා ලිවීමට මතක තබාගත යුතුයි.උදා: D6 Cell එක තුළ ලිවිය යුතු Function එක = Sum (D1 : D5) නම්, D6 = Sum (D1 : D5) ලෙස පිළිතුර ලිවීම ඇතැම් දරුවන් කරන වරදකි. එසේ ලිවීමෙන් සම්පූර්ණ ලකුණු අහිමි වී යයි.එසේම formula / function ලිවීමේදී ‘=’ ලකුණ යෙදීමට මතක තබා ගන්න. cell references ලිවීමේ දී Absolute references (උදා: B $ 6) ලියන අවස්ථා සහ ආකාර දැන සිටිය යුතුය.Algorithm පිළිබඳ ප්‍රශ්නය දරුවන්ගේ තර්කානුකූලව සිතීමේ හැකියාව මැන බලන ප්‍රශ්නයකි. මෙය බො‍හෝ දරුවන් අමාරු ප්‍රශ්නයක් සේ සලකා කලින්ම අතහැරීමට තීරණය කළ ද මෙය පහසුවෙන් ලකුණු ලබාගත හැකි ප්‍රශ්නයකි.Flowcharts / Pseudo Codes වල භාවිතා වන Variable names සඳහන් කිරීමේදී Capital letters, Simple letters වල අක්ෂර වින්‍යාසය නිවැරැදිව ලිවීමට මතක තබාගන්න.උදා: House = house.එසේම Flow charts අඳින විට නිවැරැදි සංකේත භාවිත කළ යුතුයි.මෙවැනි ප්‍රශ්නවලට බිය නොවී දී ඇති සිද්ධිය හොඳින් තේරුම්ගෙන පිළිතුරු ලිවීමෙන් පහසුවෙන් ලකුණු ලබාගත හැකිය.අවසාන ඒකකය වන ‘තොරතුරු තාක්ෂණය සමාජයේ භාවිතය’ ද සෑම වසරකම ප්‍රශ්න පත්‍රයට ඇතුළත් වන ඒකකයකි. මෙම ප්‍රශ්නය සාමාන්‍ය දැනීමෙන් පිළිතුරු සැපයිය හැකි පහසු ප්‍රශ්නයක් සේ පෙනුණ ද ප්‍රශ්නයට විශේෂිත පිළිතුරු බලාපොරොත්තු වන බව දරුවන් මතක තබාගත යුතුය. මෙවැනි ප්‍රශ්නවලට පිළිතුරු ලිවීමේ දී හොඳින් කියවා අවබෝධ කරගෙන, තමා ලියන පිළිතුර ප්‍රශ්නයට අදාළ දැයි තහවුරු කරගෙන පිළිතුර ලිවිය යුතුයි. එසේම විශේෂිත පද (උදා : firewall) පැහැදිලි කිරීම් වලදී එය නිවැරැදිව අවශ්‍ය Key Words යොදා නිර්වචනය කළ යුතු අතර මේවාට බොහෝ විට කොටස් ලකුණු හිමි නොවේ.තොරතුරු හා සන්නිවේදන තාක්ෂණ විෂය පරිගණක ආශ්‍රිත ප්‍රායෝගික ක්‍රියාකාරකම් සහිත විෂයක් වුවද සියයට සියයක් ලකුණු ලැබෙන්නේ ලිඛිත පරීක්ෂණයකින් බැවින් අදාළ න්‍යායාත්මක දැනුම තිබීම අත්‍යවශ්‍ය වේ.මෙම විෂයේ ප්‍රායෝගික කොටසේ විවිධ මෘදුකාංග භාවිතය පිළිබඳ අන්තර්ගතවේ. මෙහිදී විවිධ කාර්යයන් කිරීමට වි‍ෙශ්ෂිත වූ මෘදුකාංග වර්ගය කුමක්ද යන්න දැනගත යුතු අතර ඒවායේ වෙළෙඳ නාමයන් වැදගත් නොවේ. පිළිතුරු ලිවීමේ දී දරුවන් වෙළෙඳ නාමයන් සඳහන් නොකළ යුතුය.උදා:- documents සැකසීම සඳහා wordprocessing software, database නිර්මාණය කිරීමට database managementSystems යන මෘදුකාංග භාවිතා කරන බව දරුවන් දැනගත යුතුයි. විශේෂිත මෘදුකාංගයක් ආධාරයෙන් යම් කාර්යයක් කිරීමේ පියවර මතක තබා ගැනීම දරුවන්ගෙන් බලාපොරොත්තු නොවේ.විභාගයට දින කිහිපයක් ඇති බැවින් පසුගිය ප්‍රශ්න පත්‍රවලට නැවත පිළිතුරු ලිවීමෙන් විෂය කෙරෙහි ඔබ තුළ හොඳ විශ්වාසයක් ගොඩනඟාගත හැකිය.ඔබට මඟහැරී ඇති පාඩම් ඇත්නම් ඒවා පාඩම් කිරීමට දැනටමත් ඇති කාලය ප්‍රමාණවත්ය. මේ කාලය අපතේ නොහරින්න. සම්පූර්ණ කාලයම විභාගය සඳහා සූදානම් වන්න.පසුගිය වසර පහ තුළ ප්‍රශ්න පත්‍ර අධ්‍යයනය කිරීමෙන් ප්‍රශ්න සකස් කරන රටාව ගැන ඔබට හොඳ අවබෝධයක් ලබාගත හැකිය.නැවතත් මතක් කළ යුතු කරුණක් වන්නේ විශේෂයෙන්ම සියලුම ප්‍රශ්න හා උපදෙස් හොඳින් කියවා අවබෝධ කරගෙන ඒ අනුව පිළිතුරු ලිවීමයි. තොරතුරු හා සන්නිවේදන තාක්ෂණය හදාරන සිසු දරුවන්ට ඒ සඳහා විශිෂ්ට සාමාර්ථ ලබා ගැනීමටත් මේ කියූ උපදෙස් හොඳින් පිළිපදින්න.සැකැසුම - සුභාෂිණී ජයරත්නඡායාරූප - විමල් කරුණාතිලකකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>24</day>
    </date>
    <link>http://www.silumina.lk/2013/11/24/_art.asp?fn=af13112417</link>
    <topic>සා.පෙළ. විභාගයට ලියන්න පෙර මේ උපදෙස් ටික කියවන්න</topic>
    <author>සුභාෂිණී ජයරත්න</author>
    <content>ඩබ්.එම්.එන්.ජේ. පුෂ්පකුමාරවිභාග කොමසාරිස් ජෙනරාල්විභාගය කොයි කාටත් නුහුරු නුපුරුදු අලුත් අත්දැකීමක් නොවේ. දරුවකු පාසලට පියමං කළ දා පටන් වාර විභාගයන්ට මුහුණ දී විභාගයක සරල අත්දැකීම දරුවන් සිය ජීවිතයට එක්කර ගැනිණි. අම්මලාගේ විභාගයක් වූ ශිෂ්‍යත්ව‍යත්, ඉන් අනතුරුව අ.පො.ස. සාමාන්‍ය පෙළ විභාගයන්, එයිනුත් අනතුරුව අ.පො.ස. උසස් පෙළ විභාග‍යත් ශිෂ්‍ය ජීවිතයේ ප්‍රධාන කඩඉම් විභාග වෙයි. වසරක් පාසා එක්තරා සිසු කණ්ඩායම් ‍තුනක් මේ තරගකාරී විභාගයට මුහුණදෙති.අගෝස්තු මාසයේ උසස් පෙළ හා ශිෂ්‍යත්ව විභාගයත් දෙසැම්බර් මස සාමාන්‍ය පෙළ විභාගයත් පැවැත්වෙයි. මේ විභාග තුනේදී විභාග දෙපාර්තමේන්තුවත් අසීමිත කාර්ය භාරයත් ඉටු කරන අතර විභාගය අවසානයේදී විභාග දෙපාර්තමේන්තුවේ විමර්ශන ඒකකයටත් විසඳී‍මට ගැටලු රාශියක් පැන නැ‍ඟේ. විභාගයක් යනු ‍අතිශය රහස්‍ය ක්‍රියාවලියකි. විභාගයේදී පිළිපැදිය යුතු නීති මාලාවක් ද ඇත. බොහෝ ශිෂ්‍යයන් දැන හෝ නොදැන විභාගයක තිබිය යුතු නීති මාලාවට ප්‍රතිවිරුද්ධව කටයුතු කිරීම හේතුවෙන් විභාග ප්‍රතිඵල පවා අත්හිටුවා ගනිති.විභාගයකට පෙනී සිටින ඔබට පිළිපැදිය යුතු නීති මෙන් ම රීති මාලාවක් ද ඇත. එය විභාගයෙන් විභාගයට වෙනස් ය. මේ නීති විභාග කොමසාරිස් ජනරාල්වරයා විසින් පනවනු ලබන අතර බොහෝ දෙනා පිළිබඳ හරි වැටහීමක් නොමැති වීමෙන් අනාගතය අඳුරු කර ගනිති.වැරැදි කරන්න පෙරවිභාගයකදී ඔබ අවධානය යොමු කළ යුත්තේ කවර කරුණු කෙරෙහිද ඔබ නොකළ යුතු දෑ මොනවාද? ඔබගේ ප්‍රතිඵල අත්හිටුවන්නේ කුමන හේතු පදනම් කරගෙන ද යන්න මෙම ලිපියෙන් විග්‍රහ කැරේ. අතීතයේ කළ වැරැදි උදාහරණයට ගෙන දෙමින් දෙනු ලබන මේ උපදෙස් හෙට දින අ.පො.ස (සා.පෙළ) විභාගයට මුහුණ දෙන ඔබට වඩාත් මහෝපකාරී වෙයි. විභාග කොමසාරිස් ජනරාල් ඩබ්ලිව්.එම්.එන්.ජේ. පුෂ්පකුමාර මහතා ඔබට මේ උපදෙස් ලබාදෙන්නේ යළිත් මෙවන් වැරැදි ඔබ අතින් ඉටු නොකරන්නටැයි ද ආයාචනා කරමිනි.විභාග අපේක්ෂකයකු නොකළ යුතු ප්‍රධාන දෙයකි, සටහන් ළඟ තබා ගැනීම. මෙය ඕනෑම කෙනෙක් දන්නා දෙයක් වන අතර ඔබ නොදන්නා කමින් සටහන් ළඟ තබාගත්තා යැයි පැවැසීම නිදහසට කරුණක් ද නොවෙයි. විභාග ශාලාවට කිසිම සටහනක් (එදිනෙදා විෂයට අදාළ දේ හෝ අදාළ නොවන දේ) ගෙනයෑම සම්පූර්ණයෙන් ම තහනම්. විභාග ශාලාවට අපේක්ෂකයන් පිවිසෙද්දී ශාලා බාර ප්‍රධානීන් මේ පිළිබඳ පිරික්සන අතර ඒවාට ද හසු නොවී සමහර සිසුහු සූක්ෂ්ම ආකාරයෙන් සටහන් රැගෙන යති. සමහර සිසුන් ඇඳුම් හෝ යට ඇඳුම් තුළ හෝ නැතිනම් වෙනයම් ක්‍රමයකින් අසුනොවන පරිදි ඉතා සූක්ෂ්ම ආකාරයෙන් සටහන් රැගෙන ගියත් ඒවා ද ඉතා සූක්ෂ්ම ආකාරයෙන් අල්ලා ගන්නට විභාග ශාලාධිපතිවරු ද දක්ෂය.විභාග ශාලාවට සටහනක් හෝ සටහන් තැබූ කොළයක් ගෙන යාම වරදක් වන අතර වඩා වැදගත් දේ ඔබ ඒ සටහන භාවිතා කළත් නොකළත් එය ද නීති විරෝධී ක්‍රියාවකි. භාවිත කළත් නොකළත් හසු‍වුවහොත් ඔබට දැඩි දඬුවම් විඳින්නට සිදුවේවි.මේ සටහන විෂයට අදාළ දෙයක් හෝ කිසිසේත් අදාළ නොවන දෙයක් වුවත් ඔබට එම දඬුවම විඳින්නට සිදුවේ. උදා :- කෙනෙකුගේ සාක්කුවක සටහන් තිබී අසුවුවහොත් එයද වරදකි. එය එළියට ගෙන අසුවුවහොත් එය ද වරදක්. සමහරු විභාග අංකය කොළවල ලියාගෙන යති. එසේ කොළයක ලියාගෙන යාමට විභාග දෙපාර්තමේන්තුව අවසර දී නැත. ප්‍රවේශ පත්‍රයේ B කොටසේ ඔබේ විභාග අංකය ඇති නිසා අමතක වේ යැයි සිතා අංකය සටහන් කර ගෙන යාමට ද කිසිවකුට අවශ්‍ය නැත.පිටතට එපාවිභාග දෙපාර්තමේන්තුවට අයත් කිසිම කොළයක් විභාග ශාලාවෙන් පිටතට ගෙන යාම ද සපුරා තහනම් ය. ඔබට විභාග ශාලාවෙන් රැගෙන යාමට අවසර දෙන ලද ප්‍රශ්න පත්‍රයක් ඇත්නම් විභාගය අවසානයේදී එය පමණක් රැගෙන යා හැක. විභාග දෙපාර්තමේන්තුවට අයත් කොළ යනු ඔබට පිළිතුරු සැපයීමට දෙන කොළය. මේවා කිසිසේත් ඉතුරු වූ ඒවා යැයි කියා පිටතට ගෙන යාම නොකළ යුතු ය. අපේක්ෂකයාට බැහැරට ගෙන යාමට අවසරය ලබාදෙන ප්‍රශ්න පත්‍ර තීරණය කරන්නේ විභාග ශාලාධිපතිය. එසේ අවසරය ලැබුණු කොළ පමණකි ඔබ පිටතට ගෙන යා යුත්තේ. ප්‍රශ්න පත්‍රයේ උපදෙස් වලද ‘බැහැරට ගෙන යා හැක’ ‘ඇමිණීමට අවශ්‍ය නැත’ කියා ඒවායේ සඳහන් ය.ලිපි ද්‍රව්‍ය ගෙන යාම සම්පූර්ණයෙන් ම තහනම් වෙයි‍. අපි කොතරම් දැනුවත් කළත් සමහර ශිෂ්‍යයන් කොළ පිටතට රැගෙන යති. සමහර ශිෂ්‍යයන් ලියන්න දුන් හිස් පිටපත හොරෙන් ගෙදර ගෙන ගොස් දිනය වෙනස් කර අවශ්‍ය තොරතුරු ලියා පසුදින විභාගයට ඒ කොළය රැගෙන එයි. එය කොතරම් ළඟ තබා ගැනීමට උත්සාහ කළත් විභාග ශාලාධිපතිවරුන්ට පරණ කොළය හඳුනා ගැනීම එතරම් අපහසු නැත. පිළිතුරු පත්‍රයේ ඇති අස්සන දෛනිකව වෙනස් වෙයි. ඒ හරහා පෙර දින පිළිතුරු ලියන්න ලබාදුන් කොළය කුමක්ද අද ලබාදුන් කොළේ කුමක් ද යන්න පහසුවෙන් හඳුනාගත හැක. මේ නිසා බොහෝ දෙනා දුර දිග කල්පනා නොකර අමාරුවේ වැටෙති.පසුගියදා පැවැති විභාගයකදී විභාගය පැවැත්වීමට ප්‍රථම ශාලාධිපති විසින් සටහන් ඉවත් කරන්න යැයි සිසුන්ට දැනුම් දෙන ලදී. ඉවත් කළ කොළ අතර එක්තරා සිසුවකු කලින් දින විභාග ශාලාවෙන් පිටතට ගෙන යා නොහැකි පිළිතුරු පත්‍රයක්ද තිබී අසුවිය. මේ නිසා ඔහුට දඬවම් නියම විය. දඬුවම් නියම ව‍ූයේ සටහන් ළඟ තබාගත් නිසා නොව පෙරදින කඩදාසි විභාග ශාලාවෙන් පිටතට ගෙන යෑමේ වරදිනි.විභාග කොළ වෙනත් කටයුතු සඳහා භාවිතා කිරීම ද දඬුවම් ලැබිය යුතු වරදකි. බොහෝ විට කාර්ය මණ්ඩලයද මේ ආකාරයෙන් කටයුතු කළොත් දඬුවම් ලැබෙන වරදකි. ඉතිරි වූ සියලු කොළ නැවත භාරදිය යුතු ය.කොළ කැබලිසමහර අය සටහන් ලෙස කොළ කැබලිවල පමණක් නොව ‍ඉලෙක්ට්‍රොනික ක්‍රමයට ද ළඟ තබා ගනිති. මෙය වත්ම‍ෙන් දැකිය හැකි අලුත් ප්‍රවණතාවයකි. දුරකථන මෙන් ම අයිකෝඩ් හරහා ද සමහරු සටහන් තබා ගනිති. පසුගියදා මේ ආකාරයේ අපූරු සිදුවීමක් විභාග දෙපාර්තමේන්තුවේ බලධාරීන්ට හසුවිය. එක්තරා විභාගයකදී එක්තරා හිමිනමක් ලේන්සුව කනේ තබාගෙන පිළිතුරු ලියන ආකාරයත් පසුව එය නැවතත් කට දෙසටත්, නැවතත් කන දෙසටත් ගෙන පිළිතුරු ලියන ආකාරය කිහිප විටක් නිරීක්ෂණය විය. දකින අයට පෙනී යන්නේ දහඩියට මුහුණ පිසදැමීමක් ලෙස ය. පසුව විමසීමේදී පෙනී ගියේ ලේන්සුව තුළ ‘බ්ලූටූත්’ නම් කුඩා උපකරණය රැඳී ඇති බවයි.එය විභාගයේ අවස්ථාවේ ක්‍රියාත්මකව ඇති අතර විභාග ප්‍රශ්නය කියමින් පිටතින් පිළිතුරු ලබාගැනීමේ ප්‍රයත්නයක මේ හිමිනම නියැළී ඇත. මෙය සම්බන්ධ වූ දුරකථනය ඇත්තේ විභාග ශාලාවෙන් පරිබාහිර තැනකය. අද ශිෂ්‍යයන් මේ නවීන තාක්ෂණික උපකරණ විභාග ශාලාධිපතිවරුන්ට හොර රහසේ ගෙන ගොස් පිළිතුරු සැපයුව ද ඒ සියලු හොර රහස් අනාවරණය කර ගැනීමට ද දැන් විභාග දෙපාර්තමේන්තුවේ නවීන ක්‍රමෝපායන් ඇත. විභාගයක් පැවැත්වෙන්නට ප්‍රථම ඔවුන්ගේ ජංගම දුරකථන හරහා ‘බ්ලූටූත්’ විවෘත වූ දුරකථන හෝ බ්ලූටූත් උපකරණ මොනවාද යන්න සෙවීමට විභාග ශාලාධිපතිවරු කටයුතු කරති.එක්තරා අවස්ථාවක විභාගයට පෙනී සිටි සිසුවෙක් බරපතළ ලෙස කැඩුම් බිඳුම් තුවාලයක් සේ අතවෙලාගෙන විභාග ශාලාවට පැමිණ ඇත. ඔහුගේ අත තුළ රඳවාගෙන ඇත්තේ ජංගම දුරකථනයකි. මෙයත් විභාග ශාලා‍ධිපතිවරුන්ට හසුවී දඬුවම් විඳින්නට ඒ සිසුවාට සිදුවිය. විභාග වංචා තුළ සිසුන් විසින් කරන මෙවන් රසවත් සිදුවීම් ඕනෑ තරම් ය. ඒ සියල්ල ග්‍රහණය කර ගැනීමට හැකි සූක්ෂ්ම මෙන් ම නවීන උපකරණ ද අද විභාග දෙපාර්තමේන්තුව සතු බව සිසුන් දැනගත යුතු කරුණකි.විභාගයට තහංචිමෙවැනි අනවශ්‍ය සටහන් ළඟ තබා ගැනීම නිසා විෂය අවලංගු කිරීම, විභාගය අවලංගු කිරීම මෙන් ම ජීවිත කාලයටම විභාග තහංචි පැනවීම ආදී දඬුවම් වලට යටත් වෙයි. එසේත් නැතිනම් අධිකරණ ක්‍රියාවලියට යාම සිදුවෙයි. විභාග කොමසාරිස් ජනරාල් තුමාගේ තීන්දුවට අනුව මේ දඬුවම පැමිණෙන බව සිසුන් දැනගත යුතු ය‍.මේ වසරේ සිට අදාළ වැරැදි කළ අයට අදාළ දෙපාර්තමේන්තු ප්‍රධානියාට (පත්වීම් බලධාරියාට) දැන්වීමක් කරයි. මොහු විභාග වංචාවක් කර ඇති අතර දඬුවම් ද දී ඇති හෙයින් වෘත්තිමය වශයෙන් දඬුවම් ද ලබා දෙන්නැයි කියා මේ අයට දන්වා යවයි. එය මේ වසරේ සිට ක්‍රියාත්මකයි.විභාගයේදී නො කළ යුතු වැරැදි අතර කාර්ය මණ්ඩලය විසින් ද සිදු කරන්නාවූ වැරැදි ප්‍රමාණය අපමණය. විභාග වලට උදව් කිරීම මෙන් ම තම රාජකාරියට නොපැවරුණ කොටස් කිරීම නිසා ද විභාග පනත යටතේ දඬුවම් කිරීමට සිදුවේ. සමහර අය සමහර අපේක්ෂකයන්ට උදව් කිරීම මේ අතර ප්‍රධානය. මේවා විභාග ප්‍රධානීන්ට හසු කරගත හැකි ක්‍රම දෙකකි. එකක් වන්නේ විභාග ශාලාවේදී හසුකර ගැනීම ය. දෙවැන්න උත්තර පත්‍ර පිරික්සීමේදී එම වංචාව හසුකර ගත හැක.යම් සිසුවකුගේ විභාග ප්‍රතිඵල නැවැත්වූයේ යැයි සිතමු. විභාග ශාලාවේදී ඔහු අතින් වරදක් සිදුවූයේ නැතිනම් ඒ ඇයි ද යන්න විමසීමට ඔහු අප වෙත පැමිණිය හැක. විමර්ශනයේදී පෙනීගියේ ඔහු තවත් අයකුගේ උත්තර පත්‍රයෙන් කොපි කර තිබී එය උත්තර පත්‍ර පිරීක්සීමේදී අසුවී ඇති බවයි.එක සමාන පිළිතුරු ද හඳුනාගත හැක. ශාලාවේදී කාර්ය මණ්ඩලයේ උදව් ලැබුණහොත් ඒ පිළිබඳව විභාග දෙපාර්තමේන්තුවට පැමිණිලි ලැබෙයි. මේ අනුව පසුවදාට ඒ තොරතුරු ඔස්සේ ගොස් අත්අඩංගුවට ගැනීම් සිදු කළ හැක.පැමිණිලිප්‍රශ්න පත්‍රයට පිළිතුරු ලිවීමේදී ශිෂ්‍යයෝ අනවශ්‍ය දේ ලිවීම ඔවුන් කරන තවත් බරපතළ වරදක්. කවි, අසභ්‍ය වචන, අසභ්‍ය පිංතූර, අනවශ්‍ය පිංතූර, අභියාචනා ආදිය ලියයි. සමහර සිසුන් කිසිම පිළිතුරක් නොදී මේවායින් ම ප්‍රශ්න පත්‍රය පුරවයි. අ‍ඳෝනා ප්‍රශ්න පත්‍රවල නොඅඩුව දකින්නට ලැබෙන දෙයකි. පසුගියදා පැවැති සා/ පෙළ විභාගයක සිසුවෙක් සිය ප්‍රශ්න පත්‍රයේ නයි ‍තිදෙනෙකුගේ ඡායාරූප සහිත සටහනක් ඇඳ තිබුණි. එයින් එක් නයෙක් ඉදිරියේ සටහනක් දමා තිබුණේ “මේ නයා මට ඉදිරි පස සිටින එකා කාපිය” යනුවෙනි.ඒ තමාට පිළිතුරු පත්‍රය නොපෙන්වීම නිසා ය. දෙවැනි නයාට දමා තිබුණේ “මේ නයා මා අසලින් යන විභාග නිරීක්ෂකයා කාපිය” යනුවෙනි. ඒ තමාට කොපි කිරීමට බාධා වන නිසා ය. තෙවැනි නයාට දමා තිබූ සටහන වන්නේ “මේ නයා විභාග ප්‍රශ්න පත්‍රය හදපු එකා කාපිය කියා ය” ඒ තමාට අමාරු ප්‍රශ්න පත්‍රයක් හැදීම නිසා ය. මෙවැනි වූ හාස්‍යජනක විකාරරූපී පිංතූර අදහස් ප්‍රශ්න පත්‍ර වල අනන්තවත් තිබුණ ද ඒවා ලිවීමෙන් කාලය මෙන් ම ලකුණු ද ගිලිහී යන අවස්ථා ඕනෑ තරම් ය. සමහරු අ‍ඳෝනා සමඟ මුදල් ද අමුණති. මෙය ශිෂ්‍යයන් කරන බරපතළ වරදකි. එක්තරා අවස්ථාවක එක්තරා විභාගයක අපේක්ෂකයෙක් ප්‍රශ්න පත්‍රය සමඟ රු. 15,000 ක මුදල් ඇමිණීමක් කර තිබුණි. එසේ ඇමිණීම තුළත් ඔහුට හෝ ඇයට විභාග දෙපාර්තමේන්තුවේ විමර්ශන ඒකකයට පැමිණි උත්තර බැඳීමට ද සිදුවෙයි.මේ මුදල් රජයේ ආදායමට බැර කරන අතර සිසුන්ගේ කිසිම අපේක්ෂාවක් ඉන් ඉටුනොවේ.අත් අකු‍රුප්‍රශ්න ‍උත්තරවලට අමතරව කිසිම දෙයක් ප්‍රශ්න පත්‍රයක සටහන් කළොත් එයට විමර්ශනයක් සිදු කරන අතර එයට දඬුවම් විඳීමට ද සිසුවාට සිදුවෙයි. සිසුන් නොදන්නා කරුණක් වන්නේ විභාග ශාලාවේදී යමකු වරදක් කළොත් එය අසුනොවූයේ නම් අනිවාර්යයෙන් ම එම වරද හෝ වංචාව උත්තර පත්‍ර පිරීක්සීමේදී අසුවෙයි. විභාග ශාලාවෙන් ඉවතට ගිය පසු තමන් අසු නොවුණා යැයි සිතීම මුලාවකි.ප්‍රශ්න පත්‍රයේ අත්අකුරු ගැටලුකාරී නම් ඒවා පිරික්සීමට රස පරීක්ෂකට යවයි. බොහෝ ශිෂ්‍යයන් ළඟ ළඟ ඇති අයගේ ප්‍රශ්න පත්‍ර හුවමාරු කරගෙන අමුණන අවස්ථා ඇත. තමන්ගේ ම අත්අකුරු කිහිප වර්ගයක් තිබුණ ද එය නොලියන ලෙසයි විභාග දෙපාර්තමේන්තුව පවසන්නේ. විභාග ප්‍රශ්න පත්‍රයකට පිළිතුරු ලිවිය යුත්තේ එකම අත්අකුරිණි. එක්තරා ප්‍රශ්න පත්‍රයක අත්අකු‍රු වර්ග 16 ක් තිබී එයට විමර්ශනයක් විභාග දෙපාර්තමේන්තුව කැඳවූ අවස්ථාවේදී පෙනී ගියේ එය එක් සිසුවකු සතු හැකියාවක් වීමයි. අවසානයේ මේ ප්‍රශ්න පත්‍රය පිළිගන්නේ එක් එක් අත්අකුරු ඒ සිසුවා විසින් විදුහල්පති ඉදිරියේ සහතික කිරීමෙන් අනතුරුව ය. ඔබට කොතෙක් හැකියාවක් තිබුණ ද විවිධ අත්අකුරින් පිළිතුරු පත්‍රයට පිළිතුරු දීමෙන් ඔබ පමණක් නොව විභාග දෙපාර්තමේන්තුව ද අනවශ්‍ය අපහසුතාවයකට පත්විය හැක. සමහර විට එහි පාඩුව ඔබටම විඳින්නට සිදුවිය හැකි නිසා එක් අත්අකුරු වර්ගයක් පමණක් භාවිතා කරන්නට හුරු වන්න.සමහර ශිෂ්‍යයන් ප්‍රායෝගික පරීක්ෂණයට සහභාගි නොවී සහභාගි වූවා යැයි පවසා විභාග දෙපාර්තමේන්තුවට පැමිණෙයි. බොහෝ මවුපියන් ප්‍රායෝගික පරීක්ෂණය සිදුකරන ශාලාවට ම ගොස් දරුවන් බැස්සුව ද ළමයින් විභාගයට පෙනී නොසිට මඟ හැර ඇත. මෙයට විමර්ශනයක් කැඳවීමේදී පෙනී යන්නේ මවුපියන්ට හොර ‍රහසේ සිසුන් විභාගයට පෙනී නොසිටි බවයි.යමකු වෙනුවෙන් තවකෙකු විභාගයට පෙනී සිටීම තවත් සමහරු කරන වරදකි. මෙය අත්සනින්, හැඳුනුම්ප‍තින් හඳුනාගත හැක. බොහෝ විට හසුකර ගන්නේ ඔත්තුවෙනි. සමහර අය හැඳුනුම්පත් වෙනස් කරමින් විභාගයට පෙනී සිටි අවස්ථා තිබුණ ද ඒවා විභාග දෙපාර්තමේන්තුවේ සූක්ෂ්ම ඇසට අසුවේ. වෙනස් කරගන්න හැඳුනුම්පත් හඳුනාගැනීමේ විශේෂ ක්‍රම ද පරීක්ෂකවරු සතුව පවතී.විභාග ශාලාවට මකන දියර ගෙනයාම මෙන් ම මකන දියර භාවිතය ද ‍තහනම් ය. මකන දියර භාවිතා කිරීමෙන් පිළිතුරු පත්‍රවල අනවශ්‍ය ගැටලු මතුවිය හැක.හොඳින් බලන්නඅස්සන සහතික කරගෙන නොපැමිණීම ද ශිෂ්‍යයන් කරන තවත් වරදකි. පිළිතුරු පත්‍ර හරියට භාර නොදීම තවත් වරදකි. උත්තර පත්‍ර භාරදීමට ප්‍රථම සියලු කොටස් අමුණා ඇත් ද යන්න පිරික්සිය යුතු ය. පසුව ගෙනැවිත් භාරදීම වරදකි.රතු, දම්, කොළ මෙන් ම විවිධ පාට වර්ග සහිත පෑන් භාවිතා කරමින් පිළිතුරු ලිවීම තවත් වරදකි. විභාගයට පිළිතුරු පත්‍ර ලිවීමේදි භාවිත කළ යුත්තේ නිල් හා කළු පෑන් පමණි. උපදෙස් වලට පටහැනිව පිළිතුරු නොලිය යුතු ය.පැන්සලෙන් උත්තර සැපයීමට එපා යැයි උපදෙස් ලබා දී ඇතිවිට පැන්සලෙන් පිළිතුරු නොසැපයිය යුතු ය. උපදෙස් වලට පටහැනිව පිළිතුරු සැපැයීම ලකුණු ලබා නොදීමට හේතුවකි.සමහරු හොර රහසේ පිළිතුරු පත්‍ර මාරු කරගෙන පිළිතුරු සපයයි. මෙය පිළිතුරු ඇගැයීම් ක්‍රියාවලියේ දී හසුවන අතර එය විශාල වරදකි. තමන්ගේ ස්ථානයේ නැතිව වෙනත් ස්ථානවල වාඩිවීම ද වරදකි. වෙන අයකු නොමැති යැයි සිතී එතන වාඩි වී පිළිතුරු සැපයීම වරදකි. පිළිතුරු මේස වල ලිවීම ද වරදකි‍. විභාග ශාලාවට කලින් ඇතුළුවීම ද වරදකි.‍ සමහරු පිළිතුරු පත්‍රයේ දුරකථන අංක, නම, ලිපිනය, පදිංචි ප්‍රදේශ ආදිය සඳහන් කරයි. එවැනි ඒවා විමර්ශනයට කැඳවා අදාළ දඩුවම් දෙන්නට විභාග දෙපාර්තමේන්තුව කටයුතු කරයි.පිළිතුරු ලිවීමේදී වැරැදියට ලියවුණොත් එය කපා දැමීම පමණක් කළ යුතු අතර පිළිතුරු පත්‍ර වැරැදි යැයි සිතා ඉරා නොදැමිය යුතු ය. පිළිතුරු පත්‍ර ඉරුවහොත් අනවශ්‍ය සැකයක් මතුවෙයි.කාලය වැදගත්විභාග ශාලාවෙන් කලින් නැගිට යාම වරදකි. එසේ උත්සාහ නොකළ යුතු ය. උපරිම කාලය ප්‍රයෝජනයට ගත යුතු ය. විභාග ශාලාවට පැමිණීමේදී පැය 1/2 ක් ප්‍රමාද වුවහොත් ඇතුළුකර නොගනු ලැබේ.පසුගිය කාලය පු‍රාම සිදුවූ විවිධ වැරැදි වලින් අවසානයේ පාඩමක් උගත්තේ ඒ ඒ සිසුන්ම ය. ඉදිරියේ දී පැවැත්වෙන අ.පො.ස (සා/ පෙළ) විභාගය මුල් කරගෙන විභාග කොමසාරිස් ජනරාල් විසින් නැවතත් මේ පිළිබඳව මෙනෙහි කරන්නේ ඔබ අතින් දැන හෝ නොදැන මේ වැරැදි සිදුවේ යැයි යන අපේක්ෂාවෙනි.සුභාෂිණී ජයරත්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>24</day>
    </date>
    <link>http://www.silumina.lk/2013/11/24/_art.asp?fn=as1311241</link>
    <topic>කිසි දිනෙක සාමාන්‍ය මනුස්සයකුසේ ඇවිද නැති ගැහැනියක්</topic>
    <author>ඉනෝකා සමරවික්‍රම</author>
    <content>කිසි දිනෙක සාමාන්‍ය මනුස්සයකුසේ ඇවිද නැති ගැහැනියක්මාස ගණනකින් වැසි නොලද බිමින් සුළඟත් සමඟ ඉහළ නගින්නේ දුහුවිලි වලා ය. හිමිදිරිය වුව ද හතරවට ගහකොළ පිරුණ ද පරිසරය බෙහෙවින් උණුසුම් ය. බුත්තල හෙලගම පා‍‍රේ කිලෝමීටර් පහක් පමණ ආ අපි ඉන්පසුව කුඩා අඩිපාරකට පිවිසුනෙමු. හතර අත බැලූවිට පෙනෙන මානයක ගෙයක් දොරක් නැති තරම් ය. මඟපෙන්වන්නට පැමිණි ඉන්දික සහ අජිත් අප අදාළ නිවෙස වෙත ම රැගෙන ගියේ ය.කොළඹ සිට බොහෝ දුර ගෙවා පැමිණි මේ ගමනේ අරුත කුමක්දැයි විටෙක සිතෙන තරමට ගමන දුෂ්කර විය. එහෙත් පටු අඩිපාර නිම වී අපි අදාළ නිවෙස වෙත ගියවිට මේ ගමන එන්නට පමා වූයේ ඇයිද යන්න එක්වරම සිතට නැඟිණි. නැන්දා... මඟ පෙන්වන්නට පැමිණි ඉන්දික ගෙතුළට හඬ ගැසුවේ ය.ගරා වැටීමට ආසන්න අබලන් නිවෙසේ සිට ඉදිරියට ආවේ පුංචි ගැහැනියකි. මිදුලට එන්නට නම් ගෙයි සිට කණ්ඩියකින් බැසිය යුතු ය. ගැහැනිය සිනහමුසු මුහුණින් පැමිණ ඉතාම අමාරුවෙන් කණ්ඩිය බැස අප ඉදිරියට ආවා ය. ඊට පිටුපසින් ඇගේ යොවුන් දියණිය ද සිටියා ය.ජීවිතයේ කිසිදු දිනෙක සාමාන්‍ය මිනිසෙකු ලෙස දෙපා කෙළින් තබාගෙන ඇවිද නැති මේ ගැහැනිය වසර පනස් අටක් පුරාම ඇවිද ඇත්තේ පා ඇඟිලි වලිනි. සියල්ල අහිමි වී යද්දී සිත උපන් දිරියෙන් දියණියක් ද හදා වඩා ගනිමින් ජීවත් වූ දිරිය ගැහැනියකගේ කතාවකි මේ. ඇය බුත්තල ඔක්කම්පිටිය පාරේ එගොඩවත්තේ පදිංචි දිසානායක මුදියන්සේලා ගේ ලොකු මැණිකා ය. වයස අවුරුදු පනස්අටකි.“අපේ ගම බිබිල කැන්දහින්න. මම උපන්නේ මැදගම. අපි මෙහාට ආවේ එක්දහස් නවසිය හැට තුනේදී විතර. මගෙ පවුලේ අයියයි, මමයි, නංගිලා දෙන්නයි. මම මේ තත්ත්වයට පත්වෙලා තියෙන්නේ උපතින්මයි‍. අපේ අම්මට එච්චර දැනුම් තේරුම් තිබිලා නැහැ. මාව කොහෙවත් ගෙනහිල්ලා නැහැ. සමහර විට ඒ කාලේ කොහෙ හරි ඉස්පිරිතාලයකට ගෙනිච්ච නම් හොඳ කරගන්න පුළුවන් කම තියෙන්න ඇති.මට මතකයි මට තේරෙන වයසෙදි අම්මා දොඹ තෙල් පොඟවපු රෙදිවලින් මගෙ කකුල් වෙලලා තියනවා. ඒත් ඒ පිළියම් හරි ගියේ නැහැ. හිටගෙන ඇවිදින්න බැරි නිසා මට ඉස්කෝලේ යන්න බැරි වුණා. පොතක් පතක් කියන්න බැහැ. මුකුත් ලියා ගන්න බැහැ. නමුත් අත්සන ගහලා නම ලියා ගන්න පුළුවන්.”ලොකු මැණිකේ සහ දියණිය කුඩාකලඅකුරු ලියන්නට කියන්න බැරි වුව ද දෙපයින් නැඟී සිටින්නට බැරි වුව ද ලොකු මැණිකේ කුඩා වියේ සිට ම කිසිවෙකුටත් බරක් වූයේ නැත. ඇය දැනුම් තේරුම් වයස එනවිට තමන්ගේ දේවල් කරගන්නා තරමට ඊට හුරු වී සිටියා ය. ඇය මැහුම් ගෙතුම්, පැදුරු වට්ටි, පෙට්ටි විවීම ද ඉගෙන ගත්තා ය.“අපේ අම්මා ඒ කිසිවක් ම දන්නේ නැහැ. නමුත් මම සමහර ඒවා කරනවා බලාගෙන ඉඳලා ‍ඉගෙන ගත්තා. නංගිලත් මගෙන් ඉගෙන ගත්තා. මම විවාහ වුණේ නංගි බැදලා ඉන්න එක්කෙනාගේ මල්ලිත් එක්ක. එයා බොහොම කැමැත්තෙන් මා එක්ක හිටියා. ඒත් මගේ දූට අවුරුදු තුනක් විතර කාලෙදි රිය අනතුරකින් එයා නැති වුණා.”සැමියා පිළිබඳව යටගියාව සිහිපත් කරද්දී අ‍ෑ දෑසේ නැ‍ඟෙන්නේ කඳුළකි. ඇගේ ජීවිතයේ අභියෝගාත්මක කාලය ඇරැඹෙන්නේ සැමියාගේ මරණයෙන් පසුව ය.ලොකු මැණිකේ කඩ මණ්ඩියට යමින්”ලෝකයේ දරුවන් වෙනුවෙන් අනන්ත දුක් විඳින අම්මලා ඇති. ඒත් මාව හදාගන්න අද මේ ඉන්න තත්ත්වෙට මාව ගේන්න මගෙ අම්මා තරම් කිසිම අම්මා කෙනෙක් දුක් විඳින්න නැතිව ඇති කියලා මට හිතෙනවා.”ලොකු මැණි‍කේගේ එකම දියණිය චන්දිමා පවසන්නේ හැඬූ කඳුළෙනි.“ඉහළගම කනිෂ්ඨ විද්‍යාලයේ ඉගෙනුම ලැබූ චන්දිමා විෂයන් හතක් සම්මාන පහක් සහිතව සාමාන්‍ය පෙළ විභාගය සමත් වූවාය. ඇය ගණිතයත් ඉංග්‍රීසි විෂයත් අසමත් වූවා ය. ඉන් එහා ඉගෙනීම අත්හැර දැමූ ඇය නිවසේ නතර වී අම්මාට උදව් වූවා ය. මැහුම් ගෙතුම් වැඩ කිරීමත් පැදුරු විවීමත් ඔවුනගේ ජීවන වෘත්තිය වූයේ ය.“ඒත් ඒවා කරලා ජීවත් වෙන්න අමාරුයි. ඒ නිසා මම මීට අවුරුදු පහකට විතර පෙර කොළඹ ගාමන්ට් එකක රස්සාවකට ආවා. මගෙ අම්මට දැන් අවුරුදු පනස් අටයි. එයාගේ ඇස් පෙනෙනවා අඩුයි. මට මගෙ තාත්තව මතක නැහැ. ඒත් මං දැක්කා අම්මා මාව ජීවත් කරවන්න විදපු දුක. එයා ඉරිච්ච ඇඳුම් ඇඳගෙන, එයා නොකා නොබී මට කන්න අඳින්න දුන්නා.මං මගෙ මුළු ජීවිතේම අම්මා වෙනුවෙන් කැප කරලා ඉන්නේ අම්මවත් බලාගෙන මටත් ආදරෙන් අපිව රැකගන්න කෙනෙක් ලැබුණොත් මම විවාහ වෙනවා” ගමින් බොහෝ දුර බැහැරට වී ඇය ඇඟළුම් කම්හලක රැකියාවට යන්නේ සිය ආබාධිත මෑණියන් රැක ගැනීම සඳහා ය. මාසිකව උපයන රුපියල් පහළොස් දාහෙන් රුපියල් දෙදහසක් නවාතැන් කුලිය ලෙස ගෙවන්නීය. ඉන් තුන් දහසක් සෑම මසකම අම්මාගේ වියදමට යවන්නීය. කෑමට බිමට ගිය විට ඈ අතේ ඉතිරිවන්නේ සුළු මුදලකි.“හැමදාම මෙහෙම ඉඳලා බැහැ. මං ගමට යන්න ඕන පුංචි අම්මලා අම්මට උදව් කරනවා. ඒත් අම්මා තනිවම ගෙදර තියලා එන එක මගෙ හිතට හරි නැහැ. මම මාස දෙකකට සැරයක්වත් ගෙදර එනවා. මං කොළඹදී මැහුම් පන්තියකට යනවා. මගේ හිතේ අදහසක් තියෙනවා රෙදි මහන මැෂිමකුත් අරගෙන ගමට ගිහිල්ලා ඇඳුම් මහන්න. මං දන්නෑ ඒක කොච්චර දුරට මට සම්පූර්ණ කරගන්න පුළුවන් ද කියලා. ඒත් දැන් මට ඕන අම්මත් එක්ක ඉන්න අම්මට දැන් ඇස් පේනවත් අඩුයි.”අවුරුදු විසිපහක යෞවනියක වන ඇය දැන් සිතන්නේ තම ජීවිතයේ හෙට දවස ගැන නොව තම අම්මාගේ ජීවිතයේ ඉදිරිය සුඛිත මුදිත කරන්නේ කෙසේද කියාය.වන අලින්ට මැදිව අන්තරාකාරී ලෙස දිවි ගෙවන මේ අම්මාට ද අවැසි තම දියණිය තමන් සමීපයේ ම හිඳිනු දැකීමට ය. එහෙත් දරිද්‍රතාවය මේ අම්මාත් දියණියත් දෙපසකට කර ඇත්තේ ය. අලි ගම් වැදුණු විටෙක මේ නිවෙස ද කඩා බිඳ දමන්නට බැරි නැත.ලොකු මැණිකේ දියණිය සමග ආහාර පිසිමින්මීට කලකට පෙර රජයේ ව්‍යාපෘතියකින් ඉදිකර දුන් නිවෙස ද දැන් අබලන් ය. ඉරහඳ තරු අල්ලන්නට නොව ජීවත්වන්නට දුක්විඳින මේ අම්මාටත් දුවටත් සුබ අනාගතයක් හිමිකර දෙන්නට ඔබට හැකිනම් එය කොතරම් ‍නම් වටින්නේ ද?ලොකු මැණිකේ අම්මා හා චන්දිමා දියණිය පිළිබඳව ඉන්දික ප්‍රේමචන්ද්‍රගෙන් තොරතුරු දැනගත් මොහොතේ සිට එහි යනතුරු නොඉවසිල්ලෙන් සිටි අපේ ඡායාරූප ශිල්පී සුදම් ඊට පසුදා පාන්දර බසයෙන් ම බුත්තල පිටත් වූයේ ය.වැල්ලවායේ සිට මෝටර් සයිකලයක නංවාගෙන ඡායාරූප ශිල්පී සුදම් ලොකු මැණිකේ අම්මාගේ නිවෙසට ගෙන ගියේ අජිත් කුමාර ය. දුර බැහැර බව නොතකා කාලය ශ්‍රමය මුදල් වැය කරමින් මොවුන් මේ සද්කාර්යයේ නොයෙදෙන්නට ලොකු මැණිකේ අම්මා පිළිබඳව ඔබට තොරතුරු කියන්නට තවත් කලක් ගතවනු නිසැක ය.ඉනෝකා සමරවික්‍රමඡායාරූප - සුදම් ගුණසිංහ කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>24</day>
    </date>
    <link>http://www.silumina.lk/2013/11/24/_art.asp?fn=as1311242</link>
    <topic>‘ගහල පණ්ඩිතයෙක් කරන්න එපා නොගහ මෝඩයෙක් කරන්න’</topic>
    <author>විශ්‍රාමලත් විදුහල්පති</author>
    <content>‘ගහල පණ්ඩිතයෙක් කරන්න එපා නොගහ මෝඩයෙක් කරන්න’එක්තරා තරුණ විදුහල්පතිවරයකුට ප්‍රාථමික අංශයක් බාර විය. මේ තරුණ විදුහල්පතිවරයා දරුවන්ගේ අධ්‍යාපනය ගැන දැඩි ලෙස කැපවූ අයෙකි. එකල ශිෂ්‍යත්වය අරමුණු නොවුවද ගණිතය හා මවුබස ගැන ගුරුවරයා ප්‍රාථමික පාසලේ ප්‍රමුඛ විෂයන් දෙකක් ලෙස උගන්වයි.අද කාලයේ ‘නිපුනතා පාදක; ‘ක්‍රියාවෙන් අවබෝධය’ ‘කණ්ඩායම් වැඩ’ ‘සහභාගි ඉගෙනුම’ ආදී විවිධ සංකල්ප තිබුණත් එදා එහෙම නොවී ය. ගණිතයට එකතු කිරීම, අඩු කිරීම, ගුණ කිරීම, බෙදීම පාදක කරගත් විෂය අන්තර්ගතයකි. මවුබසට සවන්දීම, කථනය, කියවීම හා ලිවීම ප්‍රගුණ කරවීය.කට පාඩම් කිරීම, ආප්තීය (සම්ප්‍රදාය) ඉගැන්වීම, වේග පරීක්ෂණ, ධාරණ වේග (නිතර මතකයේ රඳවා ගැනීමේ) අභ්‍යාස, ලස්සන අත් අකුරු ලියැවීම එදා අත්‍යවශ්‍ය වූ අතර අනිවාර්යයෙන් ගුණිත චක්‍ර බැරි නමට ‘වේවැල් කෝටු නාරං සියඹලා අතු’ කෙසේ වුව ද පහරක් දෙකක් ලැබෙනවාම ය.“අනේ ඉස්කෝලෙ හාමිනේ, ඉස්කෝලෙ මහත්තතයා ගහල නෙවි. අතක් පයක් කඩල හරි මේ ‘දඟ මල්ල’ හදල දෙන්න” එදා දෙමවුපියෝ එසේ කීහ.එසේ වුව ද අද ගැහුවොත් හෙට හතර පැත්තකින් ගුරුවරයා වටලයි. එක් පැත්තකින් ළමා අයිතිවාසිකම් හා අධිකාරයයි. තව පැත්තකින් පොලිසිය හා උසාවි යයි. තවත් පැත්තකින් දෙපාර්තමේන්තු විනය පරික්ෂණයයි. අවසානයට දෙමවුපියන් ආදි සිසුන් හා ප්‍රාදේශීය දේශපාලනඥයන්ගේ උද්ඝෝෂණයයි.මේ නිසා අද ගුරුවරුන් ළමයින්ට දඬුවම් නොකරන බව විවිධ ගුරු පුහුණු සාකච්ඡාවලදී අනාවරණය වෙයි. තරුණ විදුහල්පතිවරයා ගුරුවරිය නිවාඩු දිනයක පංතියකට ගියේ ය. කිසිදු වැඩක් නොකරන ශිෂ්‍යයකු පොතක් බිම දමා පාගනු දුටු බැවින් සිසුවාට වේවැල් පහර දී වදන් කවි පොතේ කවි දෙකක් කට පාඩම් කරන්නටත් දිනපතා සතියක් පිටපත් ලියන්නටත් පැවැරීය.වැදුණු වේවැල් පහර සැර වැඩිය. මේ දුටු සීයාට ඉහ වහා ගිය කෝපයක් ඇති වූයෙන් පසුදා ම මුල් ගුරුවරයා හමු විය. එකල බොහෝ විට ළමයින්ට දඬුවම් කළවිට පාසලට පැමිණෙන්නේ සීයලා ආච්චිලා සහ අවිවාහක පුංචිලා, නැන්දලා ය.කෙළින් ම පුටුවේ හිඳගත් ජ්‍යෙෂ්ඨ පුරවැසියකු වූ ඔහු කලින් උසාවිය ළඟ නීතිඥ ලිපිකරුවෙකි.“මහත්තයා ගහල පණ්ඩිතයෙක් කරන්න එපා. අපේ මුනුපුරා නොගහ මෝඩයෙක් කරන්න”මේ මහා වාග් ප්‍රහාරයෙන් අතරමං වූ තරුණ විදුහල්පතිවරයා ඔහු දෙස බැලීය.“අපේ මුල්ගුරුවරයා අසවලා. ජීවතුන් අතර දැන් නැහැ. හිටියනං මුන්නැහේට ඉස්කෝල රස්සාව අපූරුවට ඉගෙන ගන්න තිබුණා.” තරුණ විදුහල්පතිට සිනහ ගියේ ය.“ඇයි මහත්තය හිනාවෙන්නෙ‍‍. මේක සෙල්ලමක් නෙවි.”“මං මහ ගෙදර ගිහින් ඒ මහත්තයගෙන් ඉගෙන ගන්නම්; තවම ජීවතුන් අතර ඉන්නවා, දැන් වයස අසූ පහයි‍. ඒ මගේ තාත්තා‍‍” තරුණ විදුහල්පතිවරයා පැවසීය.කනගාටුව ප්‍රකාශ කළ වැඩිහිටියා ඊළඟ ඉරිදා මහ ගෙදර ගොස් විදුහල්පති පියා හමුවී සිද්ධිය කියා සමුගෙන ඇත.විශ්‍රාමලත් විදුහල්පතිඩී.සී. ද සිල්වාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>24</day>
    </date>
    <link>http://www.silumina.lk/2013/11/24/_art.asp?fn=as1311243</link>
    <topic>ඉන්දියාවේ සියලු සීමා මායිම් බිඳ දැමූ සචින්</topic>
    <author>දයා ඩී. ෆොන්සේකා</author>
    <content>ඉන්දියාවේ සියලු සීමා මායිම් බිඳ දැමූ සචින්ඉන්දියාවේ පුරාව‍ෘත්තයක් වූ සචින් තෙන්ඩුල්කාර් පසුගියදා ටෙස්ට් ක්‍රිකට් ක්‍රීඩාවෙන් විශ්‍රාම ගියේ ය. පසුගිය ඔක්තෝබර් 10 වැනිදා තමා ටෙස්ට් ක්‍රිකට් දිවියෙන් විශ්‍රාම ගන්නා බව ඔහු නිවේදනය කරද්දී ඉන්දියානුවෝ බොහෝ දෙනෙක් එය අදහා ගත නොහැකිව තුෂ්ණිම්භූත වූහ. එදින මුළු භාරතයේ උතුර දකුණ බටහිර නැ‍ඟෙනහිර සියල්ලෝම කතා කළේ මේ ගැන ය. ඒද ඉතා දුකිනි. මුළු ඉන්දියාවම ආදරය කළ සචින් ටෙස්ට් පිටියෙන් නික්මයාම මුළු භාරතයටම කඳුළක් වූයේ ඔහු එතරම්ම භාරතයට බද්ධ වී සිටි නිසා ය.ඉන්දියාව යනු ක්‍රිකට් පිස්සන් සිටින රටකැයි කීවොත් නිවැරැදි ය. එවන් රටක ක්‍රිකට් ගැන කතා කරද්දී සචින් නම් වූ ඒ හුරු බුහුටි ක්‍රිකට් ක්‍ර‍ීඩකයා ඒ සියලු ක්‍රිකට් පිස්සන්ගේ පපුවට බද්ධ වී සිටියේ සචින් ගෙන් තොර ඉන්දියානු කණ්ඩායමක් පිළිබඳව ඔවුන්ට සිතන්නට නොහැකි වූ බැවිනි.සචින් තමා විශ්‍රාම යන බව නිවේදනය කළ දවසේ ඉන්දියානු රූපවාහිනි නාළිකා සියල්ලේම ප්‍රධාන මාතෘකාව වූයේ සචින් ය. දින කීපයක් යනතුරා දිවා රෑ සචින් පිළිබඳව විවිධ තොරතුරු ඉන්දීය රූපවාහිනි හා ගුවන් විදුලි නාළිකා වලින් විකාශය විය.මෙය දුටු ඉන්දීය කොමියුනිස්ට් ක්‍රියාකාරියෙකු ආවේගශීලීව ලියා තිබුණේ. “මේ වැදගැම්මක් නැති ක්‍රිකට් කාරයෙකුට මෙතරම් ප්‍රචාරයක් ඇයි? යනුවෙනි.එදිනම බිහාරයේ අඩු කුලයේ යැයි සම්මත ‘දාලින්’ වරුන් 60 දෙනෙකු ඝාතනය කළ යුද හමුදා සාමාජිකයෙකුට එරෙහි නඩු විභාගයක් පැට්නා මහාධිකරණයේ විභාග විය. එහෙත් එයට එතරම් ප්‍රචාරයක් නොවූයේ ඊට ඉහළින් තෙන්ඩුල්කාර් සිටි නිසා ය.එහෙත් ඒ ලේඛකයාම එහි ලියා තිබුණේ නොදියුණු බිහාරයේ ම හැදුණු වැඩුණු තමාට ඉතා හොඳින් මතක ඇති තවත් සිද්ධියකි. ඒ බිහාරයේ ඇති ට්‍රැක්ටර් බැටරිවලින් ක්‍රියාත්මක වන කළු සුදු රූපවාහිනි යන්ත්‍ර සියල්ල ඉදිරියේ එදා පිටියේ දිගට හරහට පහරදෙන මේ තරුණ ක්‍රීඩකයා වෙනුවෙන් ප්‍රීති ඝෝෂා නැඟූ බිහාරයේ නොදියුණු ගම්මානවල අඩුකුල වැසියන්ගේ හඬයි.එදා ඉන්දියාවේ උසස් ම භූමිතාර් බ්‍රාහමණ මෙන්ම දාලිත් වැනි කුලහීන ජනතාවද කුල භේදයෙන් තොරව මේ තරුණ ක්‍රිකට් ක්‍රීඩකයා වෙනුවෙන් ප්‍රීති ඝෝෂා නැඟුවේ එකාවන්ව සතුටින් ඉපිළෙමිනි. ඔහු ඔවුන් සැමගේ වීරයා විය.“අපට යමක් ඕනෑ නම් ඒ තෙන්ඩුල්කාර්. අපට තවත් වැඩියෙන් තෙන්ඩුල්කාර්ලා ඕන කරනවා. ඒ වෙන කිසිවකටවත් නොවෙයි ඉන්දියාවේ සියලු ම සීමා ඉවත් කරන්න. උතුර හා දකුණ අතර සීමාවන් ඉවත් කරන්න හින්දු හා මුස්ලිම්වරුන් අතර සීමාවන් ඉවත් කරන්න, උසස් කුලවල හා පහත් කුල අතර සමානාත්මතාව ඇති කොට සීමාවන් ඉවත් කරන්න අපට තවත් තෙන්ඩුල්කාර්ලා අවශ්‍ය කරනවා” ඒ කොමියුනිස්ට්වාදී ක්‍රිකට් විචාරකයා එදා කීය.සචින් තෙන්ඩුල්කාර් සිය පළමු අන්තර්ජාතික තරගයට ක්‍රීඩා කළේ 1989 දී ය. ඔහුගේ මුල් වසර කීපය ඔහු ක්‍රීඩා කළේ ඉන්දියාවේ දලුලමින් පවතින සමාජ අරගලයකට මුහුණ දෙමිනි.සචින් ‍ෙතන්ඩුල්කාර් නමැති ක්‍රිකට් ක්‍රීඩකයා මතුවූයේ 1988 දී පාසල් ක්‍රිකට් පිටියේදී විනෝද් කම්බ්ලි සමඟ ලකුණු 664 ක සම්බන්ධකාවයක් පිහිටවූදායමේ කාලයේදී ඉන්දියාවේ විවිධ කුලයන් අතරේ ගැටුම් පැවතිණ. ඒ අතරේ ඒ කලබල හා ගැටුම් සමනය කිරීම උදෙසා මණ්ඩල් කොමිසන් වාර්තාවද එළි දැක්විණ. විරැකියාව ද ඉහළ යමින් පැවතුණෙත් ඉන්දියානු ආර්ථිකයට ද පහර වැදිණ. කාශ්මීරය හා පකිස්ථානය අතර දේශ සීමාවන්හි ත්‍රස්තවාදී අරගල වැඩිවිය. දක්ෂිණාංශික හින්දුහු රටේ ආරක්ෂාවට තර්ජනය කළහ. 1990 දශකයේ අන්තවාදී කණ්ඩායම අතර අරගල වලදී දහස් ගණන් පුද්ගලයන්ට සිය ජීවිත අහිමිවිය.සමාජ පීඩනය දේශපාලන ස්ථාවරත්වයට බලපෑවේ ය. 1989 සිට 1996 දක්වා වෙනස් ප්‍රතිපත්ති ඇති අගමැතිවරු හත් දෙනෙක් ඉන්දියා‍ව පාලනය කළහ.වෛරය, සැකය, බිය හා ත්‍රස්තවාදය පිරි සමයක තෙන්ඩුල්කාර් සිය ක්‍රිකට් ජීවිතයේ පළමුවන අන්තර්ජාතික ශතක කීපය වාර්තා කළේ ය.ඔහුගේ දක්ෂ පිතිකරණය හා පිත්තේ ආදිපත්‍යය මේ සියල්ල පරදා මිලියන ගණන් ඉන්දියානුවන් මුසපත් කරන්නට වූයේ ඔවුන් තුළ වූ විවිධ භේද සියල්ල පරදාලමිනි. ඔවුහු සියලු භේද අමතක කරමින් මේ නව වීරයා උදෙසා අත්පොළසන් දෙමින් ප්‍රීති ඝෝෂා කළහ.තෙන්ඩුල්කාර්ට පෙර ඉන්දියාවේ දක්ෂ පිතිකරුවෝ සිටියහ. 1940 ගණන්වල මර්චන්ට් හා නසාරේ ද 1970 ගණන්වල සුනිල් ගවෙස්කාර් හා විශ්වනාත් ද ඒ ලෝක ටෙස්ට් ක්‍රිකට් පිටිය වර්ණවත් කළ ඉන්දීය පිතිකරුවෝ ය.එහෙත් තාක්ෂණය අතින් අගනා ඒ ක්‍රිකට් ක්‍රීඩකයන් පරදා තෙන්ඩුල්කාර් සිය ජවය හා බලය ක්‍රිකට් පිටිය වර්ණවත් කළ අතර ඔහුගේ ආදිපත්‍යයට සියල්ල යටවිය.ඔහු පන්දු යවන්නන්ට කරදරයක් වූ අන්දමේ ප්‍රහාරාත්මක පිතිකරුවෙක් විය.ඔහු කුඩා මිනිසකු වුව ද ඒ යුගයේ දැවැන්ත පන්දු යවන්නන් හමුවේ අභීතව මුහුණ දුන්නේ ය. දකුණු අප්‍රිකාවේ ඇලන් ඩොනල්ඩ් පකිස්ථානයේ වකාර් යුනිස්, බටහිර ඉන්දීය කොදෙව්හි කර්ට්ලි ඇම් බ්‍රෝස්, ඕස්ට්‍රේලියාවේ ග්ලෙන් මැක් ග්‍රාන් ආදීන්ට කුඩා තෙන්ඩුල්කාර් දිගට හරහට පහරදුන්නේ පොතේ නැති පහරවල් පවා එල්ල කරමිනි. මේ බියකරු විදේශීය පන්දු යවන්නන්ට නොබියව කළ ප්‍රහාරයන් හමුවේ මේ කුඩා ක්‍රීඩකයා ඉන්දියා‍නුවන්ගේ වීරයෙකු වූයේ ඉන්දියානුවන් තව තවත් ජාති ආගම් කුල භේද නොතකා ක්‍රිකට් පිටිය වටා එක්රැස් කරමිනි.තෙන්ඩුල්කාර්ට තවත් වාසනාවක් වූයේ මේ වනවිට සැටලයිට් රූපවාහිනිය සියල්ල අභිබවා ඉදිරියට පැමිණීමත් සමඟ ය. තෙන්ඩුල්කාර් ක්‍රිකට් පිටියට අවතීර්ණ වීමත් සමඟම ඉන්දියාව පුරා පැතිර ගිය රූපවාහිනිය නිසා සමස්ත ඉන්දියාවම කොටින්ම බැටරියෙන් රූපවාහිනිය නරඹන ග්‍රාමීය ප්‍රදේශවල අයට පවා තෙන්ඩුල්කාර්ගේ අලංකාර පිති හරඹය නැරඹීමේ වාසනාව හිමිවිය. ඔහුට රූපවාහිනිය හරහා නගර ගම් නියම් ගම් මෙන්ම කුඩා ගම්මාන වලට ද අවතීර්ණ වන්නට හැකි විය.මේ අතර ඔහුගේ පිතිකරණයේ අලංකාර ශෛලිය එක්දින තරග සඳහා උචිත වීම වඩාත් කැපී පෙනීම විශේෂයක් විය. ඔහු ඉන්පසු සිය අලංකාර පිතිකරණය එක්දින තරග සඳහා ද දියත් කළේ සමස්ත ඉන්දියාවම කුල්මත් කරමිනි. ඔහු මෙහි දීද අනෙකුත් බොහෝ ඉන්දියානු ක්‍රිකට් ක්‍රීඩකයන්ට වඩා කැපී පෙනුණි.කෙතරම් දක්ෂ පිතිකරුවෙකු වුව ද ජනප්‍රිය වුව ද ඔහු සාමාන්‍ය ඉන්දියානුවෙකු විය. ඔහුට කිසිවිටෙක විවේචන එල්ල නොවීය. ඔහු සිය බිරියට භක්තිමත් සැමියෙක් විය. දරුවන්ට ආදරණීය පියෙක් විය. ඔහු නිතර සිය කණ්ඩායමේ තරුණ ක්‍රීඩකයන් අගය කළේ ය. ඔහු කිසි දිනෙක විනිශ්චය කරුවන්ගේ තීරණවලට අභියෝග කළේ නැත. ඔහු තමන්ට එරෙහි සියලු බලවේගයන්ට අභියෝගයන්ට එරෙහිව කතා කරන්නට සිය පිත්තට ඉඩදී නිහඬ විය.ක්‍රිකට් පිටියට අවතීර්ණ වූ දා සිටම බෙදී ගිය ජාතියකට සියලු භේද අමතක කොට එකාවන්ව ජය ඝෝෂා නගන්නට සිය පිත්ත මෙහෙය වීය.තෙන්ඩුල්කාර් ඉන්දියාවේ තාරුණ්‍යයේ දැවැන්ත ප්‍රතිමූර්තිය විය. 1990 දශකය අවසාන වනවිට ඔහු ක්‍රිකට් ලෝකයේ සිය අණසක පතුරා අවසානය. ඔහු ලෝක ක්‍රිකට් ඉතිහාසයේ වඩාත් ම සාර්ථක පිතිකරු බවට පත්වූයේ ටෙස්ට් එක්දින ක්‍රිකට් ඉතිහාසයේ ශතක වැඩි ගණනක් මෙන් ම ලකුණු වැඩි ගණනක ක්‍රීඩකයා වීමෙනි.ඉන්දියානුවෝ වාර්තාවන්ට ආදරය කරති. ඒ නිසා ම ඔවුන් තෙන්ඩුල්කාර්ට ආදරය කරති. ඔහු යුගයේ ආකර්ෂණීයම ක්‍රිකට් ක්‍රීඩකයා වීම අවිවාදයෙන් මුළු ලොවම පිළිගත්තකි. ඔහුගෙන් තොර ක්‍රිකට් ලෝකයක් ගැන කතා කරන්නට කිසිවෙකුට නොහැක.ඉන්දියානු කවියෙකු වූ සී.පී. සුරේන්ද්‍රන් ඔහු ගැන මෙසේ පවසයි.“අනෙක් පිතිකරුවන් කෙතෙක් සිටියත් තෙන්ඩුල්කාර් පිටියට පැමිණවීම මුළු භාරතයම ඔහු සමඟ ක්‍රිකට් පිටියට පැමිණෙති. ඔහු උදෙසා බිලියනයක් වූ ඉන්දියානුවෝ පිටියේ ක්‍රීඩා කරති. ඔවුන්ගේ එකම වීරයා ඔහු ය.දයා ඩී. ෆොන්සේකා(BBC ඇසු‍රිනි)කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>24</day>
    </date>
    <link>http://www.silumina.lk/2013/11/24/_art.asp?fn=as1311244</link>
    <topic>වසර 1200ක් සාගර පතුලේ පිහිටි නගරයක් මතුවේ</topic>
    <author>රෝහණ ආර්යරත්න</author>
    <content>වසර 1200ක් සාගර පතුලේ පිහිටි නගරයක් මතුවේමධ්‍යධරණී මුහුදු පතුලේ රමණීය නගරයක් ගැන තොරතුරක් අසන්නට ලැබුණොත් නිසැකයෙන්ම එය සුරංගනා කථාවක් හෝ මිථ්‍යාවක් ලෙස සලකා බැහැර කරනු නියතය. සාගර කටයුතු පිළිබඳ පුරාවිද්‍යාඥයකු වන ප්‍රංශ ජාතික ආචාර්ය ෆ්‍රැන්ක් ගොඩ්ඩියෝ නොසිටින්නට එය සුරංගනා කථා හෝ මිථ්‍යා කථා ගණයට වැටෙනු නොඅනුමානය.18 වැනි සියවසේ නැපෝලියන් සම්බන්ධ වූ නයිල් සංග්‍රාමයේදී මුහුදුබත් වූ යුද නෞකා පිළිබඳ මධ්‍යධරණී මුහුදේ පුරාවිද්‍යාත්මක ගවේෂණයක යෙදී සිටි ආචාර්ය ගොඩ්ඩියෝ ඇතුළු විද්‍යාඥ පිරිස හිටි හැටියේ තමන් දුටු දෙයින් ඇස් අදහාගත නොහැකිව තුෂ්ණිම්භූත වූහ.එය අමුතුම ලෝකයක් විය. සාගර පතුලේ පවතින මහා නගරයක්. එය වරායකට සම්බන්ධ වාණිජ නගරයක් විය. තෝනිස් - හෙරක්ලියෝන් යනුවෙන් හඳුන්වනු ලැබු මේ නගරය ක්‍රි. පූ. 331 දී ඇලෙක්සැන්ඩ්‍රියා නගරය පිහිටුවීමට පෙර ග්‍රීසියේ සිට ඊජිප්තුවට නැව් ඇතුළුවන දොරටුව ලෙස සලකනු ලැබීය.වසර 1200 ක් පමණ කාල පරාසයක් මධ්‍යධරණී මුහුදු පත්ලේ පිහිටි මෙම නගර ක්‍රි. පූ. 8 වැනි සියවසේ ගොඩනැඟුණු බවත් ක්‍රි. ව. 8 වැනි සියවසේ මුහුදු පත්ලට කිඳා බැස විනාශයට පත්වූ බවත් පුරාවිද්‍යාත්මක තොරතුරු මඟින් අනාවරණය වී ඇත.ඇලෙක්සැන්ඩ්‍රියාව අසල පිහිටි අලව්තීර් බොක්කේ අඩි 30 ක් පමණ ගැඹුරු ජලයේ ඇති මේ නගරයේ ඇති නටබුන් හා වෙනත් වටිනා වස්තු පුරාවිද්‍යාඥයින්ට දක්නට ලැබු අතිවිශාල නිධානයක් ලෙස හැඳින්විය හැකිය.දැනට වසර 13 කට පෙර සොයා ගනු ලැබු මෙම අද්භූත නගරය පිළිබඳ පුරා විද්‍යාත්මක ගවේෂණ මේ වන තුරු ද සිදුවෙමින් පවතී. මධ්‍යධරණී මුහුදට මෙම නගරය කිඳා බැස්සේ කෙසේ ද? එසේ සිදුවුණේ කුමක් නිසා ද? එය විනාශ වී ගියා ද? ස්වාභාවික ආපදාවක් නිසා මෙම විනාශය සිදුවී ද? යන ප්‍රශ්න වැලට පිළිතුරු තවමත් නිවැරැදි ලෙස සනාථ කර ගත හැකි වී නැත.ආචාර්ය ගොඩ්ඩියෝ මෙම තොරතුරු සොයා දිවා රෑ නොතකා සාගරයෙන් පුරාවිද්‍යාත්මක වටිනාකමක් ඇති කොටස් මතුපිටට ගෙන එමින් පර්යේෂණ පවත්වයි. එම පර්යේෂණ අනුව ආචාර්ය ගොඩ්ඩියෝට මෙතෙක් පැවැති ප්‍රශ්නයකට පිළිතුරක් සොයා ගැනීමට හැකි වී ඇත. එනම් තෝනිස් හා හෙරක්ලියෝ යනුවෙන් වචන දෙකක් මේ නගරයට භාවිත කිරීමට හේතුවයි. තෝනිස් යනු ග්‍රීකයන් මේ නගරය හැඳින්වූ ආකාරයයි. හෙලක්ලියොන් යනු ඊජිප්තුව දුන් නාමයයි.එසේම මෙම වරායකට සම්බන්ධ වූ නගරයක් බවට ඔහු විසින් හඳුන්වා ඇත්තේ රන් කාසි, ගලින් තැනු ගනුදෙනු ලෙජර්, බර මැනීම සඳහා යොදාගන්න පඩි ආදි දේවල් සොයා ගැනීම නිසාය. එසේම මඩවලින් වැසී ගිය වෙළෙඳ නැව් 64 ක කොටස් ද මේ නගරයෙන් සොයා ගනු ලැබ ඇත.මේ නගරය ඉතාම හොඳින් ආරක්ෂා වී තිබීම නිසා පර්යේෂණ අතිශයින් පහසු වී ඇත.දැනට එම ස්ථානයේ තිබී සොයා ගනු ලැබු කෞතුක වස්තු අතර ඉසිස් දෙවඟනගේ, හාපී දෙවියන්ගේ හා හඳුනා නොගත් පාරාවෝ රජෙකුගේ ප්‍රතිමා වැදගත් ස්ථානයක් ගනී. මේවා අඩි 16 ක් පමණ උසැති ප්‍රතිමා වන අතර ඊට වඩා කුඩා ප්‍රමාණයේ පිළිම රැසක් ද සොයා ගෙන ඇත. ඒවා අතර නයිල් ගංගාවේ රැජන ලෙස හඳුන්වනු ලැබු ක්ලියෝපැට්රා රැජනගේ දැවැන්ත පූජස්ථානයේ ආරක්ෂක නිලධාරින්ගේ ප්‍රතිමා ද ඇත.මේ හැර ඊජිප්තු වාසීන්ගේ අද්වීතිය දෙවියා වෙනුවෙන් ගොඩනඟා ඇති අමුන් - ගෙරෙබ් දේවස්ථානයත්, දෙවියන්ට බිලි දුන් සතුන්ගේ මමි රැසක් ද හමු වී ඇත. එසේම දෙවියන්ට ඉදිරිපත් කරනු ලැබු සුර හා වෙනත් ද්‍රව්‍යය ද මෙම දේවාලය තුළ තිබී සොයාගෙන ඇත.ඊජිප්තුවට හර්කියුලිස් මුලින්ම පැමිණි ස්ථානය සිහි වනු සඳහා අතිවිශාල දේවස්ථානය ගොඩනැඟු බව පස්වැනි සියවසේ විසු ඉතිහාසඥයකු වන හෙරොඩෝටස් විසින් සඳහන් කර ඇති අතර එය මෙම දේවස්ථානය විය හැකි යැයි පුරාවිද්‍යා මතයයි. එසේම ට්‍රෝජන් යුද්ධයට මුල් වූ සුරූපී හෙලන් හා ඇයගේ ප්‍රේමවන්තයා වූ පැරිස් මෙම නගරයට ආ බවත් හෙරොඩෝටස් සඳහන් කර ඇත.ක්‍රි. පූ. 6 වැනි හා 4 වැනි සියවසේ අති ධනවත් නගරයක් හැටියට තිබු තෝනිස් - හෙරක්ලියොන් නගරය ක්‍රි. ව. 6 හෝ 7 දී සාගර පතුලට කිඳා බැස ඇත්තේ භූමිකම්පාවක් හා ජල ගැල්මක් නිසා යැයි පුරාවිද්‍යාඥයෝ විශ්වාස කරනු ලබති.රෝහණ ආර්යරත්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>24</day>
    </date>
    <link>http://www.silumina.lk/2013/11/24/_art.asp?fn=as1311245</link>
    <topic>පියානෝ වාදන දරාගන්න බැරිව උසාවි ගිය ළඳක්</topic>
    <author/>
    <content>පියානෝ වාදන දරාගන්න බැරිව උසාවි ගිය ළඳක්ලයියා මාටින් යනු ස්පාඤ්ඤයේ සුප්‍රකට පියානෝ වාදන ශිල්පිනියකි. ඇගේ පියානෝ සංදර්ශනවලදී ප්‍රේක්ෂකාගාර අතුරු සිදුරු නැතිව පිරී යන අතර ඒ නිසාම ඈ එරට සංගීත ක්ෂේත්‍රයේ ඉහළ තැනක වැජඹෙන්නීය. එහෙත් ඇගේ පියානෝ වාදන අසා දරා ගන්නට බැරි කාන්තාවක නිසා ලයියාට ළඟදීම සිරගෙට යෑමට සිදුව තිබේ.ඉදිරියේ පැවැත්වෙන පියානෝ සංදර්ශනයක් සඳහා දිනපතා පුහුණුවීම්වල යෙදෙන ලයියා ගේ පියානෝ සංගීතය තමාට මහත් හිරිහැරයක් යැයි පවසමින් ඇගේ අසල්වැ සි කාන්තාවක ලයියාට එරෙහිව නඩු මඟට බැස තිබීම මෙයට හේතුවයි.ශබ්ද දූෂණ උපරිමයෙන් සිදුවන ස්පාඤ්ඤයේ ජනයා නිතර මහාමාර්ගයේ සහ බාර්වල සිදුවන ගාලගෝට්ටිය ගැන පැමිණිලි කරති. එහෙත් සෝනියා බෙඝම් නමැත්තියගෙන් පියානෝ වාදනයකට එරෙහිව නැගුණු මේ පැමිණිල්ලක් අසා එරට නීතිවේදීහූ පුදුමයට පත්වූහ. සිය පැමිණිල්ල ඉදිරිපත් කරමින් සෝනියා පවසා ඇත්තේ 2003 වසරේ සිට ලයියා අසල්වැසියකු වීම නිසා තමා ඇගේ පියානෝ වාදනය අසා මානසික තෙහෙට්ටුවට පත්ව ඇති බවයි.සෝනියා ජීවත් වන්නේ ලයියා පදිංචි තට්ටු නිවාසයේම ඇගේ නිවෙසට යට නිවෙසේය. එනමුත් සෝනියාගේ චෝදනා ප්‍රතික්ෂේප කරමින් ලයියා පවසන්නේ තමා දිනපතා පියානෝ පුහුණුවීම් නොකරන බවත් සති අන්තවල පමණක් පුහුණුවීම්වල යෙදෙන බවත්ය. ලයියා 27 හැවිරිදිය. ලයියාට විරුද්ධව සෝනියා පවරා ඇති නඩුවෙන් ඇය වරදකාරිය වුවහොත් ලයියාට පමණක් නොව ඇගේ මවුපියන්ට ද සයමසක සිර දඬුවමකට මුහුණ දීමට සිදුවේ.සෝනියාට පියානෝ කෙතරම් අරහං ද යත් සිනමා පටයක පවා පියනෝවක දර්ශනයක් නැරැඹීමට ඇය අකමැති බව පැවසේ.   කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>24</day>
    </date>
    <link>http://www.silumina.lk/2013/11/24/_art.asp?fn=as1311246</link>
    <topic>මගෙන් මේ හැම දෙයක්ම හැංගුවේ ඇයි තාත්තේ</topic>
    <author/>
    <content>මගෙන් මේ හැම දෙයක්ම හැංගුවේ ඇයි තාත්තේයෞවනියක ගේ උණු කඳුළින් තෙමී ගිය රෝස මල් පොකුර දෙස අමරා බලා සිටියේ අපමණ සංවේගයෙනි. මුලදී නම් ඇය සිය මිනිබිරිය අස්වසන්නට වෑයම් කළා ය. එහෙත් සැරයටියේ ආධාරයෙන් කාමරයට පිවිසි ඇගේ සැමියා කියා සිටියේ ශෝකය කඳුළු දියෙන් සේදී යන බවයි.“අඬන්න දෙන්න” ඔහුගේ ස්වරය දැඩි විය.“අනේ කොහොම බලා ඉන්න ද මේ දරුව මෙහෙම අඬා වැටෙද්දි” අමරා ප්‍රශ්න කළේ හැඬුම්බර ගතිනි.“බලා ඉන්න ඕන නෑනෙ. ඔයා ගිහිං අපට බොන්න තේ ටිකක් වත් කරන්න...” යි රණසිංහ සන්සුන් ස්වරයෙන් කීවේය.එකල් හී ඇය කෝපයට පත් වූවා ය.“මොන තේද දෙයියනේ... කොට්ටෙ තෙමිලා කඳුළුවලින්...”ඔහු මඳ සිනාවක් පෑවේය.“කිව්වහම අහල ඔයා කුස්සියට යන්න...”ඇය ඔහුට කීකරු වූයේ සුසුමක් හෙළමිනි. ඔහු ආලින්දයෙහි අසුන් ගෙන තේ කෝප්පය හිස් කරන්නේ මිනිබිරිය පිළිබඳව දයාවක් සිතෙහි නොවන නිසා නොවේ. කිසිඳු ප්‍රශ්නයක් අබියස කඩා නොවැටෙන තරමට රණසිංහ ශක්තිමත් බව ඇය දනී. මහලු වියත් රෝග පීඩාත් ඔහුගේ සිරුරේ ශක්තිය සොරා ගත්ත ද ඒ සිත තවමත් දුර්වල නැති බව ඇය සිහිපත් කරන්නේ සොම්නසිනි. එහෙත් නදී වෙනුවෙන් ගෙනා තේ කෝප්පය නිවී යන බව දකින විට ඒ සොම්නස නිවී යයි.“දැං ඉතිං ඔය ඇති. කඳුළු පිහදාගෙන මේ තේ ටික බොන්න” යි ඇය අණ කළේ මවා ගත් සැරපරුෂ හඬකිනි.නදී උඩුකය කෙළින් කොට ඇතිරිල්ලෙන් මුහුණ පිස දැමුවව ද තේ කෝප්පයට අත නොපෑවා ය.“ඇයි මගෙං මේ හැමදේම හැංගුවේ?”බොහෝ වේලා හඬා වැටීම නිසා බැරෑඩි ව ගිය හඬින් ප්‍රශ්න කළ යුවතිය සිය මිත්තනිය දෙස එක එල්ලේ බලා සිටියාය. ඒ බැල්මෙන් අපහසුතාවට පත් අමරා මුව විවර කළා පමණි.“ඇයි මට නොකිව්වෙ මගෙ අම්ම මැරුණ කියල... ඇයි...? අනේ සුදු ආච්චි ඇයි මට නොකිව්වෙ?” නදීගේ දෙනෙතට නැවතත් කඳුළු නැ‍ඟේ.ඉවත බැලු අමරා හැගීම් මැඩ ගන්නට වෑයම් කළා ය.“මෙච්චර කල් මං අම්මා කියල කිව්වෙ කුඩම්මට... මොන තරම් ලොකු බොරුවක් ද...? රැවටිල්ලක් ද...? ඇයි මට මෙහෙම කළේ...?”“නදී...”කෝපයෙන් ද ශෝකයෙන් ද වෙව්ලන යුවතිය දෙස බැලු අමරා කෑගෑවාය.“සීයත් මේ හැම දෙයක්ම දැනගෙන හිටිය නේද?”“අපි ඒ ගැන පස්සෙ කතා කරමු පුතේ... දැං මේ තේ ටික බොන්නකෝ...”අමරා තේ කෝප්පය දිගු කළේ බැගෑබර බැල්මකුත් එක්කමය. එහෙත් වහා ඇ‍ඳෙන් බට නදී කාමරයෙන් පිට වූයේ උමතු වූවකු මෙනි.“නදී...”අමරාගේ උච්ච ස්වරය ඇය නවතාලන්නට සමත් වූයේ නැත.“මගේ අම්මා මැරුණෙ කොහොමද සීයේ...? අම්ම මැරුණ ද? එහෙම නැත්තං මැරුව ද?Óයි ඇය ප්‍රශ්න කළේ ළය කිරී ගස්වනසුලු හඬකිනි.දෙනෙත හකුළුවා ගත් රණසිංහ විමසිලිමත් බැල්මක් හෙළුවේය.“මොනව ද ළමයො මේ කියන්නෙ? සීයා ලෙඩෙක් නේද? ලෙඩෙකුගෙන් අහන ප්‍රශ්න ද මේවා...?”ඉක්මන් ගමනින් ඔවුන් වෙත පැමිණි අමරා දොස් නැඟුවාය.“මං වෙන කාගෙන් ද අහන්නෙ...? අවුරුදු දහනමයක්ම මාව රැවැට්ටුවා... අයියෝ... මං දැනගෙන හිටියෙ නෑ මගෙ අම්මා මැරිල කියල...”නදී යළිත් ඉකි බිඳින්නට පටන් ගත්තා ය.හිස් කෝප්පය ටීපෝව මත තැබු මහලු මිනිසා සුසුමක් හෙළුවේය. ඔහුගේ උපශාන්ත වත ශෝකී අඳුරකින් වැසී ගියේය.“මෙන්න මෙහේ එන්න...” අමරා වැලපෙන යුවතිය ගේ අතකින් ඇද්දා ය.“මේ ළමයව කාමරේට දාලා දොර වහල හරියන්නෙ නෑ. අපි එයා අහන ප්‍රශ්නවලට උත්තර දෙන්න ඕන”“මට බයයි... දෙයියනේ... ඔයා හා(ර්)ට් පේෂන්ට් කෙනෙක්”ඔහු මඳ සිනාවක් පෑවේය.“ඔයා නදීටත් වඩා කලබල වෙලානෙ... ප්‍රශ්නයක් ඉස්සරහ කලබල වුණාම ප්‍රශ්නෙට උත්තර තියා ප්‍රශ්නෙවත් තේරුම්ගන්න බැරි වෙනවා. හිස සැලු අමරා ඉකි බිඳින මිනිබිරිය වැලඳ ගත්තාය.“මගෙ හොඳ දුවනෙ... නාඩ ඉන්න...” යි පහත් හඬින් කොඳුරමින් හිස අතගෑවාය. නළල සිප ගත්තාය.“අනේ... මගෙ අම්මා... ස්ටෝරු කාමරේ පරණ පෙට්ටියක් ඇතුළෙ තිබුණ වෙඩින් ෆොටෝ එකේ හිටියෙ මගෙ අම්ම කියල මං හිතුවෙ නෑ සුදු ආච්චි”“හරි... හරි... දැං මෙහෙන් වාඩි වෙන්නකෝ...” යි කී අමරා නදී පුටුවක් මත හිඳුවා පසෙකින් හිඳගත්තාය.“මෙතන සිද්ධ වෙලා තියෙන්නෙ ලොකු වැරැද්දක් තමා. තමුන්ගෙ අම්මා මැරුණ බව දැනගන්න එක ඒ අම්මාගෙ දරුවගෙ අයිතියක් බව අපි අමතක කළා. ඒක වැරදියි. ඒ වුණාට ඒ වැරැද්ද කළේ යහපත් චේතනාවෙන්. ඔයාගෙ අම්මා... අපේ ලේලි ඔයා ලැබෙන්න ගිහිං නැති වුණාම අපේ පුතා අසරණ වුණා. අත දරුවෙකුත් එක්ක තනි වුණාම ඔයාගෙ අම්මගෙ හොඳම යාළුවා එයාට පිහිට වුණා. ඔන්න ඕකයි පුතේ තතන්දරේ...”ඒ සන්සුන් ගැඹුරු හඬ ශෝකාකූල යුවතියගේ දෙකනෙහි රැව් පිළිරැව් දෙන්නක් බඳුය. එහෙත් දහනව වසරක් වැනි දිගු කාලයක් මෙලෙස වදන් කීපයකට කැටිකොට දක්වා හමාර කළ හැකි ද? “අම්මේ අම්මේ” යි චාපා මෙන් ම තමා ද ලාලනී පසුපස දැවටුණ අයුරු සිහියට නැ‍ඟෙත්ම ඇගේ දෑස නැවතත් කඳුළින් පිරෙයි. දියණියන් දෙදෙනා ම “අම්මේ” යි හඬ ගෑව ද සැබැවින්ම ඒ අම්මාට සිටියේ එක් දියණියකි. ඇය චාපාගේ මව මිස නදීගේ මව නොවේ. ඒ බව දැන දැනත් ඇය තමාට සෙනෙහස පෑවා නොවේදැයි සිහි කළ යුවතිය අතකින් මුව වසා ගත්තා ය. අසනීප වූ විට ලාලනී නදී වෙනුවෙන් ද නිදි වැරුවාය. දුක් දැරුවා ය. ඇගේ සෙනෙහසේ අඩුවක් තමාට දැනෙන්නට පටන්ගත්තේ වයසින් වැඩෙන්නා හා ම විය යුතු ය. නිසැකව කියන්නේ නම් මල්වර මංගල්ලයෙන් පසුවයි.“ඇයි ඒ?” යි හඬ නඟා ප්‍රශ්න කරන්නට උවමනා වුව ද නදී අත්ලෙන් මුව තවත් තද කොට වසාගත්තා පමණි.“අම්මෙ අම්මේ කිය කියා කොයි වෙලාවෙත් ලාලනී පස්සෙ දුවන පුංචි ගෑනු දරුවට කොහොම කියන්න ද අපි කටක් ඇරල මේ ඉන්නෙ ඔයාගෙ අම්ම නෙමේ කියල...”අමරා සිය මිනිබිරිය තුරුලු කරගනිමින් කතා කළේ සෝබර හඬිනි.“කොහොම වුණත් ලාලනී ඔයාට කිරි ටික නොදුන්න එක විතරයි දුවේ... හරියට දුක් වින්ද ඔයාව හදන්න... ඔයා පුංචි කාලෙ නිතර ම ලෙඩ වෙනවා... අපේ පුතාත් නිර්මලාගෙ අකල් මරණය ගැන කම්පා වෙවී හිටිය මිසක් ඔයා ගැන ඒ හැටි හෙව්වෙ බැලුවෙ නෑ...”රණසිංහ සුපුරුදු සන්සුන් ස්වරයෙන් කතා කළේ ය.“ඇති... ඇති...” යි කෑ ගැසු නදී වහා නැගී සිටියා ය. මහලු යුවළ ඇගේ වියරු වෙස දෙස බලා සිටියේ හැකි තාක් පුළුල් කරගත් නෙතිනි.“ඕගොල්ලො මොනව කිව්වත් අම්ම මටයි චාපාටයි සැලකුවේ දෙවිදියකට... අඩු ගානෙ මං ටිකක් ලොකු වෙන කොටවත් ඔයාලට තිබුණ මට ඇත්ත කියන්න...”රණසිංහගේ හිස පහතට නැඹුරු විය. යුවතිය එල්ල කරන චෝදනාවෙන් නිදහස් වීමට මඟක් සොයනවා වෙනුවට ඔහු තැවුණේ ඇගේ රිදුණ හදවත පිළිබඳවය.“නදී... මොකද මේ...? මං කීප සැරයක් කිව්වා ඔයාට සීයා ඉන්නෙ අසනීපෙන් කියල...”අමරා නැඟී සිටියේ කෝපයෙන් පිපිරෙමිනි.“ඔයා හිතන්නෙ ඔයාගෙ හස්බන්ඩ් ගැන විතරයි... අම්ම හිතන්නෙත් අම්මගෙ දූ ගැන විතරයි... මා ගැන හිතන්න කව්රුවත් නෑ... මට කව්රුවත් නෑ... මං තනිවෙලා. මං තනිවෙලා...” යි කෑ ගැසු නදී දොර වෙත දිව්වා ය.“නදී... කොහෙද ඔය යන්නෙ?”ඇය ලුහුබඳින්නට උවමනා වුව ද දෙපා රුදාව හා දෙපයේ තඩිස්සිය අමරාට ඊට ඉඩ නොදුන්නේය. එහෙත් ගෙමිදුලට පා තබන්නට පෙර නදී වළකාලු තැනැත්තෙක් සිටියේ ය.“පුතේ...”අමරා විමතියෙන් හඬ ගෑවාය.විමල්ගේ දෑත් අතර සිරවූ යුවතිය “මාව අතාරින්න... මට යන්න දෙන්න...” යි හඬා වැටුණාය.“කොහෙ යන්න ද?” යි කෝපයෙන් ඇසු අමරා වටපිට බැලුවාය. යාබද නිවෙසෙහි කිසිවකු පෙනෙන්නට නැතත් ඇය ළත වූවාය. ඇරුණු ජනේලයක් අසල කිසිවෙකු සිටින්නේ ද නැද්ද යන වග නිශ්චිතව දැන ගත නොහැක.“මේ ළමයව මෙහෙ එක්ක ඇවිත් මම ලොකු මෝඩකමක් කරගත්තෙ...” යි පසුතැවෙමින් ඇය සිය පුත්‍රයා වදෙන් පොරෙන් මෙන් ගෙතුළට කැටිව එන මිනිබිරිය දෙස නොපහන් බැල්මක් හෙළුවාය.“මම හිතුවෙ නෑ මෙයා මේ තරම් මුරණ්ඩුයි කියල... හරි අහිංසකකමටනෙ හිටියෙ...” යි සිතුවා මිස මුවින් පිට නොකළාය.“අනේ තාත්තේ... ඇයි තාත්තේ මට නොකිව්වෙ...? මගෙ අම්ම ගැන දැනගන්න මට කොච්චර කල් ගියා ද... තාත්තට තිබ්බ මට ඇත්ත කියන්න...”කඳුළු වගුරුවන දියණිය වැලඳගත් විමල් “අඬන්න එපා මගෙ මැණික” යි සෙනෙහබර හඬින් කොඳුළේ ය.ලබන සතියේ තව කොටසක්කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>24</day>
    </date>
    <link>http://www.silumina.lk/2013/11/24/_art.asp?fn=as1311247</link>
    <topic>ලංකාවේ යුද ස්මාරක</topic>
    <author>කේ. නිහාල් පෙරේරා</author>
    <content>ලංකාවේ යුද ස්මාරකපළමුවන ලෝක මහා සංග්‍රාමය (1914 - 1918) හා දෙවන ලෝක මහා සංග්‍රාමය (1939 - 1945) පැවැති අවස්ථාවේදී ලාංකික භටයෝද අපේ මවුබිම ආරක්ෂා කිරීම සඳහා සහ මිත්‍ර පාක්ෂික හමුදාවට සහායවීම සඳහා සතුරු හමුදාවට විරුද්ධව එකාවන්ව පෙළ ගැසුණහ. එවකට ලංකාව බ්‍රිතාන්‍ය අධිරාජ්‍යයේ යටත් විජිතයක්ව පැවැති හෙයින් මෙරටටද එම සතුරු හමුදාවල තර්ජනය එල්ල වෙමිත් පැවැතිණ. බොහෝ ලාංකිකයෝ හමුදාවට බැඳී නිර්භීත ලෙස සටන් කළහ. තවත් සමහරු සටන් පෙරමුණට නොගියත් හමුදාවට බැඳී වෙනත් පොදු කාර්යයන්හි නියැළුණහ.තම යටත් විජිතය ආරක්ෂා කර ගැනීම ප්‍රධාන පරමාර්ථය කර ගනිමින් අපේ රට ආරක්ෂා කිරීමට බ්‍රිතාන්‍ය හමුදාව සමත් විය. මෙහිදී ලාංකික භටයන් මෙන්ම බ්‍රිතාන්‍ය හා ඉන්දීය භටයන් රාශියක් ද තම වටිනා ජීවිත පූජා කළහ. ඔවුන් සිහි කිරීම සඳහා සෑම වසරකම, නොවැම්බර් 11 වැනි දින ඉරු දිනයක් නම් එදින හෝ නැතහොත් එදිනට ආසන්නතම ඉරු දිනයේදී “සිහිකිරීමේ දිනය” උත්සවාකාරයෙන් ලංකාවේ ද පැවැත්වේ. ප්‍රධාන උත්සවය පවත්වන්නේ කොළඹ විහාර මහා දේවී උද්‍යානයේ ඇති යුද ස්මාරකය අභියසදීය.ගාලු මුවදොර පිටියේ එකල යුද ස්මාරක කුලුන එදා පිහිටා තිබූ අන්දමයුද්ධයෙන් හා යුද නොවන හේතුන් නිසා මියගිය හමුදා භටයන් භූමදාන කළ සුසාන භූමි කිහිපයක් ලංකාවේ තිබේ. ඒ අතරින් මහනුවර ගැරිසන් සුසාන භූමිය, මහනුවර ලෝක යුද සුසාන භූමිය, ත්‍රිකුණාමලයේ යුද සුසාන භූමිය හා කොළඹ ජාවත්තේ හා බොරැල්ලේ යුද සුසාන භූමි ප්‍රධාන තැනක් ගනී.ලෝක යුද්ධ දෙකේදී මියගිය ලාංකිකයන් ඇතුළු මිත්‍ර හමුදාවේ භටයන් සිහි කිරීම සඳහා යුද ස්මාරක කිහිපයක් ලංකාව පුරා පිහිටුවා තිබේ. රත්නපුර නගර මධ්‍යයේ පිහිටුවා ඇති ඔරලෝසු කණුව ඉදිකිරීමේ ප්‍රධාන අරමුණක් වූයේ ලෝක යුද්ධයේදී මියගිය භටයන් සිහි කිරීම සඳහා බව බොහෝ දෙනෙකු නොදන්නා කරුණකි. එම ඔර‍ලෝසු කණුවේ 1914 - 1918 හා යුද්ධයෙන් මියගිය අයගේ නම් සඳහන් කර තිබේ.අවිස්සාවේල්ල නගර මධ්‍යයේ තිබූ යුද ස්මාරක කුලුන දැන් පිහිටුවා ඇත්තේ අවිස්සාවේල්ල මහජන පුස්තකාලය අසල ඇති ක්‍රිස්තියානි දෙව් මැදුර පිහිටි භූමියේය. එම ස්මාරකයේ 1914 - 1918 හා පළමු ලෝක යුද්ධයේදී මියගිය භටයින් 27 දෙනෙකුගේ නම් සටහන් කර ඇත. එය එම ස්ථානයට ගෙන එන ලද්දේ 1965 දී පමණ බව එහි ඇති පුවරුවක සඳහන් වේ. අවිස්සාවේල්ලේ තල්දූව ග්‍රාමයේ ඇති 1884 දී ආරම්භ කළ කැලණිවැලි සමාජශාලාවේ ඇති කුඩා පිත්තල පුවරුවක, 1914 - 1918 හා පළමු ලෝක යුද්ධයට සහභාගී වී මියගිය කැලණිවැලි ප්‍රදේශයේ වැවිලි ක්ෂේත්‍රයට සම්බන්ධ පුද්ගලයින් 27 දෙනෙකුගේ නම් සඳහන් වේ.මෙම 27 දෙනාගේ නම් සහ අවිස්සාවේල්ල නගරයේ ඇති යුද ස්මාරකයේ සඳහන් පුද්ගලයින් 27 දෙනාගේ නම් එක හා සමානය. මීට අමතරව මහනුවර, කුරුණෑගල, නුවරඑළිය හා ගාල්ල නගර මධ්‍යයේද යුද ස්මාරක කුලුනු පිහිටුවා තිබේ. 1923 දී කොළඹ යුද ස්මාරකය පිහිටුවීමට පෙර අවිස්සාවේල්ල, නුවරඑළිය හා කුරුණෑගල යුද ස්මාරක ඉදිකර තිබූ බව 1923 පුවත්පත් වාර්තාවකින් හෙළිවේ.කොළඹ නගරයේ ඇති යුද ස්මාරකයටත් වඩා පැරැණි ස්මාරකයකි කුරුණෑගල නගර මධ්‍යයේ ඇති ඔරලෝසු කණුව. එය 1922 වස‍ෙර්දී ඉදි කර ඇති බව එහි සටහන් කර තිබේ. මෙහි පළමු ලෝක යුද්ධයේදී මියගිය භටයින් 11 දෙනෙකුගේ නම් සඳහන් වන අතර ඉන් තිදෙනෙකු ලාංකිකයන්ය. දෙවන ලෝක යුද්ධයේදී මියගිය ඉංග්‍රීසි ජාතික භටයින් 07 දෙනෙකුගේ නම් ද මෙහි සඳහන් වේ. පහත සඳහන් පාඨය ඉංග්‍රීසි, සිංහල හා දෙමළ භාෂා ත්‍රිත්වයෙන්ම එහි දක්වා ඇත. යුද ස්මාරකයක සිංහල හා දෙමළ පාඨ යෙදූ එකම අවස්ථාව මෙයවේ. (කොළඹ යුද ස්මාරකයේ ඇත්තේ සිංහල හා දෙමළ වචන දෙකක් පමණි).“ක්‍රි.ව. 1914 - 1918 මහ යුද්ධයේදී අධිරාජ්‍ය උදෙසා වයඹ පළාත වෙනුවෙන් ගොස් ජීවිත දානය කළ වීර පුරුෂයන් සිහිවීම පිණිසයි.ලංකාවේ පිහිටුවන ලද යුද ස්මාරක අතරින් ඉතා පැරණි ස්මාරකයක් පාදුක්ක නගර මධ්‍යයේ ඉදිකර තිබේ. ප්‍රදේශවාසීන් “ගෑස්පහ” නමින් හඳුන්වන එය එකල ගෑස් පහන් පහකින් ආලෝකවත් විය. වර්තමානයේදී එහි විදුලි පහන් දැල්වේ. එකල ගෑස් නළ එළා තිබුණේ කොළඹ නගරයේ පමණක් හෙයින් මේ පහන්වලට අවශ්‍ය ගෑස් ලබා ගත්තේ ඒ අසල තැනූ ගෑස් ටැංකියකිනි. මෙයත් යුද ස්මාරකයක් බව දන්නේ අල්ප පිරිසකි.කළුතර දිස්ත්‍රික්කයේ තෙබුවන ග්‍රාමයේ පිහිටි වැවිලිකරුවන්ගේ සමාජශාලා ගොඩනැගිල්ලේ යුද අනුස්මරණ ශාලාවද වැදගත් යුද ස්මාරකයකි. මෙහි මුල් ගොඩනැගිල්ලේ සමහර කොටස් විනාශ වී ඇති අතර අලුත්වැඩියා කරන ලද ගොඩනැගිලි කොටස හොඳින් පවතී, පළමු ලෝක මහා යුද්ධයට පෙර ඉදිකර තිබූ සමාජශාලා ගොඩනැගිල්ලේ එක් ශාලාවක් යුද අනුස්මරණය සඳහා පසුව වෙන් කරනු ලැබිණ. යුද අනුස්මරණ ශාලාව, යනුවෙන් ඉංග්‍රීසි බසින් ලියූ නාමපුවරු දෙකක්ද, 1914 - 1919 යනුවෙන් යොදා පළමු ලෝක යුද්ධයේදී මියගිය පුද්ගලයින් 27 දෙනෙකුගේ නම් සහිත විශාල දැවමය පුවරුවක් ද මෙහි දක්නට ලැබේ. මෙයද ඉතා අප්‍රකට යුද ස්මාරකයක් වශයෙන් හැඳින්විය හැකිය.ගාලු කොටුවට ඇතුළුවන දොරටුව ඉදිරිපිට ගාල්ලේ යුද ස්මාරකය පිහිටුවා තිබේ. එහි 1914 - 1918 හා පළමු ලෝක යුද්ධයෙන් මියගිය භටයින්ගේ නම් සඳහන් වේ.නුවරඑළිය නගරයේ ඇති ස්මරණස්තම්භය පළමු ලෝක මහා යුද්ධයේදී මියගිය විරුවන් සිහි කිරීම සඳහා තනවා ඇත. එහි හමුදා භටයින්ගේ නම් සඳහන් වේ.ලංකාවේ ඇති ප්‍රධානතම ලෝක යුද ස්මාරකය වන්නේ කොළඹ විහාර මහා දේවී උද්‍යානයේ ඇති යුද ස්මාරක කුලුනයි. “ජයග්‍රහණයේ ස්තම්භය” නම් වූ මෙය අඩි 119 අඟල් 06 ක් උස සිලින්ඩරාකාර කුලුනක් වන මෙම කුලුනේ සැලසුම පිළියෙල කිරීම භාර වූයේ ඒ පිළිබඳ විශේෂඥයකු වූ බ්‍රිතාන්‍ය ජාතික ශ්‍රීමත් එඩ්වින් එල්. ලුට්යෙන්ස් හටය. ඔහු ලන්ඩනයේ වයිට්හෝල් යුද ස්මාරක කුලුනේද සැලසුම් ශිල්පියා විය. ඉන්දියාවේ මදුරාසියට ආසන්න පොලින්ගාර් ප්‍රදේශයේ සිට නැව් මඟින් ගෙන්වන ලද ටොන් 1 ත් 4 ත් අතර බරින් යුතු විශාල ගල් කුට්ටිවලින් නිමවා තිබේ. ඉන්දියාවේ සිට පැමිණි දක්ෂ ශිල්පීන් පිරිසක් මෙය ඉදිකිරීමට දායක වී ඇත. බ්‍රේඩ් සහ සමාගම කොන්ත්‍රාත්කරු විය.මෙම කුලුන ඉදිකිරීම වෙනුවෙන් විශාල මුදලක් වැය කිරීම මනුෂ්‍ය වර්ගයාට ප්‍රයෝජනවත් දෙයක් නොවන බවත් ඒ වෙනුවෙන් රෝහලක් හෝ නැවියන්ගේ විනෝදාගාරයක් සහිත නිවහනක් ඉඳිකිරීම සුදුසු බවටත් මුලදී මත පළවිය. නමුත් ලංකාවට පැමිණි කුලුනේ සැලසුම් ශිල්පියා වූ ලුට්යෙන්ස්, නිදහස ආරක්ෂා කිරීම සඳහා දිවි පිදූ අය සිහිකිරීම වෙනුවෙන් ඉදිකරන ස්මාරකයක වාණිජ පරමාර්ථ කිසිවක් නොමැති බව පැවසීය.ලංකාවේ ආණ්ඩුකාරයාව සිටි බ්‍රිගේඩියර් ජෙනරාල් ශ්‍රීමත් විලියම් හෙන්රි මැනිං 1921 දෙසැම්බර් 07 දින කුලුන ඉදිකිරීම සඳහා මුල්ගල තැබූ බවත් එතුමා විසින්ම 1923 ඔක්තෝබර් 27 දින එය විවෘත කළ බවත් එහි සටහන් කර තිබේ. මුල්ගලට යටින් එදින කොළඹින් ප්‍රකාශයට පත් කළ දිනපතා පුවත්පත් පහක් ද 1921 වර්ෂයේ නිකුත් කළ ලංකාවේ කාසි සහිත මංජුසාවක් ද තැන්පත් කර තිබේ. ආණ්ඩුකාරයා කුලුන ඉඳිකිරීම සඳහා මුල්ගල තැබීමේ උත්සවයට පැමිණි පසු එතුමා වෙනුවෙන් පැවැත්වූ සම්මාන මුරයෙන් පසු ප්‍රථමයෙන්ම එතුමා ගියේ සේවා මුක්ත භටයින් පිරික්සීමට බව විශේෂයෙන් සඳහන් කළ යුතුවේ. එවිට එතුමා ඔවුන් දැකීමට ලැබීම සතුටක් බව ප්‍රකාශ කළේය.මේ කුලුනෙහි රෝම ඉලක්කම්වලින් 1914 - 1919 (පළමු ලෝක යුද්ධ සමය) සහ එම යුද්ධයේදී මියගිය භටයින් 440 කගේ නම් සටහන් කර තිබේ. පළමු වැනි ලෝක මහා යුද්ධය නිමා කළේ 1918 වසරේ 11 වැනි මස 11 වැනි දින පෙ.ව. 11 පසුවී විනාඩි 11 ටය. සතුරු මිතුරු දෙපාර්ශ්වය විසින් යුද්ධයට අදාළ අවසාන ගිවිසුම් අත්සන් කළේ 1919 දීය. එහෙයින් සමහර ස්මාරකවල 1914 - 1918 යනුවෙන් ද සමහර ස්මාරකවල 1914 - 1919 යනුවෙන් ද දක්නට ලැබේ.කුලුනේ නිමවා ඇති රාජකීය ඔටුන්නට පහළින් RGI යනුවෙන් සුවිශේෂී සටහනක් යොදා ඇත. “G” අකුර අනෙක් අකුරු දෙකට වඩා විශාලය. එහි අර්ථය Rex George Imperator (Rex = King) (Imperator = Emperor) “ජෝර්ජ් අධිරාජයා” යන්නයි. මේ අර්ථ දැක්වීම ප්‍රථමවරට හෙළිදරව් කළේ මෙම ලියුම්කරු විසිනි. පළමු ලෝක යුද්ධය පැවති අවධියේදී බ්‍රිතාන්‍ය මහාධිරාජයාව සිටියේ වර්තමාන දෙවන එලිසබත් මහ රැජිනගේ සීයා වන 5 වැනි ජෝර්ජ් රජතුමාය. R.I. යන්න 5 වැනි ජෝර්ජ් රජතුමා ඇතුළු බ්‍රිතාන්‍ය රජවරුන් රාජකීය අත්සන අවසානයේ පවා භාවිත කළ අභිධානයකි. කුලුනේ දක්වා ඇත්තේ රාජකීය මුලකුරු (RoyalInitials) බව 1923 ඔක්තෝබර් මස 27 වැනි දින ඩේලිනිව්ස් පත්‍රයේ ද සඳහන් වේ.විහාර මහා දේවී උද්‍යනයේ ඇති මෙම යුද ස්මාරක කුලුන මුලින් පිහිටුවා තිබුණේ කොළඹ ගාලුමුවදොර පිටියේය. 1939 දී ඇරඹි දෙවැනි ලෝක මහා සංග්‍රාමය පවතින අවස්ථාවේදී හමුදා කඳවුරු ආසන්නව ගාලුමුවදොර පිටියේ තිබූ මෙම උස් කුලුන නිසා සතුරු ජපන් හමුදාවට පහසුවෙන්ම ඉලක්කය සොයා ගැනීමට හැකි වන හෙයින් එය ගලවා ඒ අසල වූ ස්ථානයක තැන්පත් කෙරිණි. යුද්ධය අවසාන වූ පසුව කොළඹ වික්ටෝරියා උද්‍යානයේ (වර්තමාන විහාර මහා දේවී උද්‍යානයේ) මෙම යුධ ස්මාරකය නැවත පිහිටුවන ලදී. එය පිටුපස අලංකාර කුලුනු හා පුවරු සහිත කොටසක් තනා එහි දෙවැනි ලෝක මහා යුද්ධය පැවැති කාල වකවානුව වන 1939 - 1945 දක්වමින් එම යුද්ධයෙන් මියගිය හමුදා භටයන්ගේ නම් සඳහන් කර තිබේ. ඒ අතර අවම වශයෙන් ලාංකිකයන්ගේ නම් හතරක් වත් හඳුනාගත හැකිය.කොළඹ පාදුක්ක, නුවරඑළිය, කුරුණෑගල හා අවිස්සාවේල්ල යුද සැමරුම් ස්ථාන ඉදිරිකර අවුරුදු 100 ක් සම්පූර්ණ වීම ඉදිරි දස වසර තුළදී සිදුවන ඉතා වැදගත් සිදුවීම් පෙළකි. එය ශ්‍රී ලංකා සේවා මුක්ත භට සංගමයට පමණක් නොව මුළු රටටම වැදගත් ඓතිහාසික වටිනාකමක් ලබා දෙයි. අවුරුදු 100 ක් තිස්සේ පැවැති බවට සාධක ඇත්නම් එය ස්මාරකයක් පුරාවස්තුවක් ලෙස ගැසට් නිවේදනයක් මඟින් ප්‍රකාශයට පත්කිරීමට පුරාවිද්‍යා දෙපාර්තමේන්තුව කටයුතු කරනු ලැබේ. එවිට එම පුරාවස්තුවට නෛතික රැකවරණය ලැබෙන අතර එය “පැරණි ස්මාරකයක්” බවට පත්වේ. අප පුරාවස්තුවල අයිතිකරුවෝ නොවෙමු. භාරකරුවෝ පමණි. මෙම ස්මාරක මතු පරපුරට උරුම කරදීම අපගේ යුතුකමයි.කේ. නිහාල් පෙරේරාශ්‍රී ලංකා සේවා මුක්ත භට සංගමයකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>24</day>
    </date>
    <link>http://www.silumina.lk/2013/11/24/_art.asp?fn=as1311248</link>
    <topic>නෙළුම්විල</topic>
    <author/>
    <content>නෙළුම්විලමා සතුව තිබූ සැලකිය යුතු මුදලකුත් මගේ ලියකියැවිලිත් නැති බව මට සිහිපත් විය. මම කැලඹීමෙන් යුතුව ඒවා සොයන්නට වීමි.මා රක්ෂණ සංස්ථාවට ගියා නොවේද යන සිතුවිල්ල ඒ සමඟම හිතට ආවේ ය. ඒවා එහි බැරි වුණාද යන සැකය ද මතු විය.මම වහාම එහි ගියෙමි.‍එහි සිටි කෙනකුට මට සිදුවූ දේ කීමි.ඔහු මගේ අනන්‍යතාව තහවුරු කරන ලෙස ඉල්ලා සිටියේ ය. මම හෙළි කළෙමි.පුදුමයකි. මගේ නැතිවූ මුදලත් අදාළ ලියවිලිත් සියල්ල මට ආපසු ලැබිණ.මා ලද්දේ කියා නිම නොකළ හැකි සැනසිල්ලකි.ඒ සැනසිල්ල මට ලබාදුන් ශ්‍රී ලංකා රක්ෂණ සංස්ථාවේ තෙවන පාර්ශ්ව රක්ෂණ ඒකකයේ ප්‍රධානයා ඇතුළු කාර්ය මණ්ඩලයට හිස නමමි.  ජාතික රූපවාහිනියේ මාධ්‍යවේදියකු විසින් යොමු කරන ලද සටහනක් ඇසුරිනි.සෙනසුරාදා සවස් වරුවකි.නවීන පන්නයේ වෑන් රියක් අප නිවෙස ඉදිරියේ නැවැත්වීය.ඉන් බැස ගත්තේ වියපත් පිරිසකි.රියෙන් බැස ගත් හැටියේ හඬ නඟා හිනැහෙමින් උනුන් වැලඳ මොහොතක් ආහ්ලාදයෙන් ගත කළ පිරිස දෙවනුව ඒ හිනාවෙන් යුතුවම අප කරා එන්නට වූහ.අපිදු ඔවුන් සෙනෙහසින් පිළිගතිමු.සුපුරුදු විනෝදකාමී ළෙන්ගතු විලාසයෙන් ඊළඟ මොහොත අප හා ගත කළ පිරිස ටිකකින් අසුන් ගෙන නිහඬ වූහ.මෙසේ ආවේ කළුතර කටුකුරුන්ද ගුරු අභ්‍යාස විද්‍යාලයේ 70 - 71 වසරේ පුහුණුව ලද අංක 27 දරන නේවාසිකාගාරයේ එකට විසූ ගුරු - සිසු පිරිසයි. එකල භද්‍ර යෞවනයන් වූ ඔවුහු අද විශ්‍රාමිකයෝ ය.රටේ නන් දෙස විසිරී මිතුරු කැල එකතු කිරීමට මහත් මෙහෙයක් ගෙන තිබුණේ මාතලේ බී.එම්.රත්නායක මහතා ය. ඔහු ඒ වෙනුවෙන් වසර අටක් තිස්සේ මහන්සි දැරුවේය. මිතුරු පිරිසෙන් හය දෙනකු මියගොස් ඇති බවත්, තිදෙනකු ඇවිද ගත ‍නොහැකි තත්ත්වයෙන් පසුවන බවත් සොයා ගැනීමට ඔහුට හැකි වී තිබිණි.මිතුරු පිරිසේ පළමු හමුව සිදුව තිබුණේ 2011 වසරේ දී හොරණ එස්.හෙට්ටිආරච්චි මහතාගේ නිවෙසේ දී ය. අම්බලන්තොට, බැරගම විශ්‍රාමලත් අධ්‍යාපන අධ්‍යක්ෂ රෝහණ වෙත්තසිංහ ‍ෙහවත් මා සැමියාගේ නිවෙසේ දී මෙසේ පැවැත්වෙමින් තිබුණේ ඔවුන් ගේ දෙවන හමුවය. ගුරු සේවාවේ සිට කොට්ටාස අධ්‍යාපන අධ්‍යක්ෂවරියක ලෙස විශ්‍රාම යන තුරු ගත කළ මගේ 36 අවුරුදු ගුරු සේවා කාලයේ දී මෙබඳු අත්දැකීමක් මා විඳ නැත.එහෙයින් අපේ දරුවන්, ඥාතීන් ඇතුළු හැමට ම මෙය ආස්වාදනීය විය.අප නිවෙසට එන අතරතුර මේ මිතුරු පිරිස අසනීපයෙන් පසුවන ඉංගිරියේ කුලසේන සූරිය‍ආරච්චි නමැති මිතුරකු බැලීමට ගොස් තිබුණ අතර එහිදී ඔවුනට දිවා ආහාර සැපයී ද තිබිණ.හවස තේ පානයෙන් පසු යාන්තම් කළුවර වැටෙන මොහොතේ ගෙවත්තේ එළිමහනේ රවුමට පුටු තබාගෙන ඔවුන් මිතුරු හමුව ඇරඹූහ.හමුව ඇරඹුණේ ආගම සිහිකිරීමෙන් පසුය. අනතුරුව පුහුණුවන කාලයේ දී තමන්ට ශක්තිය ලබා දුන් ගුරු විදුහලේ විදුහල්පතිවරුනට, කථිකාචාර්යවරුනට පින් දෙනු ලැබිණ. තමන් හා එකට අධ්‍යාපනය ලද අද ජීවතුන් අතර නැති මිතුරන්ට ද පින් අනුමෝදන් කැරිණ.ඔවුන් අවුරුදු 40කටත් වැඩි තම තමන්ගේ ජීවිත කාලවල ලද අද්දැකීම් විස්තර කරන්නට පටන් ගත්තේ ඉනික්බිතිවය.ඒ කතා දුක, කඳුළ, කුතුහලය, සිනහව, පසුබෑම, ඉදිරියට යෑම, හැප්පීම්, පළිගැනීම් ජයග්‍රහණ ආදියෙන් පිරී තිබිණ. මේ පිරිස පන්ති කාමරයේ දී සිය ගුරු කාර්යය මැනවින් ඉටුකර ජාතියේ දරුවන්ට උපරිම සේවාවක් සලසා ඇති බව ද අද පවා අවිවේකීව සමාජ සේවාවන් ඉටු කරමින් මෙන්ම සිය මුනුපුරු මිනිබිරියන් වෙනුවෙන් වෙහෙසෙමින් තෘප්තිමත් විශ්‍රාමික දිවියක් ගෙවන බව ද මට හොඳින් වැටහිණ.“මම හැම ඉස්කෝලෙකදිම කාටවත් බය වුණේ නෑ. ළමයින්ව ගහල හැදුවා. ඒ ළමයි හොඳට ඉගෙන ගත්තා. මගෙ ළමයිත් හොඳට ඉගෙනගත්තාÓයි කෙනෙක් කීවේය.“වෙලාවට වැඩ කරපු නිසා මගේ ගුරු කාර්යය හරියටම කෙරුණාÓයි තව කෙනෙක් කීවේය.තවත් අයකු කීවේ තමා‍ෙග් ගෝලබාලයන් අතර අද දේශපාලනයේත්, පරිපාලනයේත්, හමුදා සහ නීති අංශවලත් කැපී පෙනෙන අය සිටින බවයි.සමහරුන් ගුරු සේවය හැර දමා වෙනත් ක්ෂේත්‍රවලට පිවිස තිබිණ. නියෝජ්‍ය කම්කරු කොමසාරිස්, ජනගහන අරමුදල් උපදේශක වැනි තනතුරු ද ඒ අතර විය. විශ්‍රාම ලැබූව ද යහපත් ආර්ථික හා සමාජ මට්ටම්වල වෙසෙන්නෝ ද ඒ අතර වෙති. ඔවුන්ගේ දරුවන් අතර වෛද්‍ය, ඉංජිනේරු, කොම්පියුටර් විශේෂඥ යන සේවාවන්හි නිරත අය ‍සිටිති. සාර්ථක ව්‍යාපාරිකයෝ ද වෙති. ගුරු, හෙද, සරසවි ආචාර්ය ආදී තනතුරු දරන්නෝ ද සිටිති.සැඳෑ හමුව අවසන් වූ පසු සතුටු සාදය පැවැත්විණි.පසු දින උදා අහරින් පසු එළඹුණු සමුගැනීමේ අවස්ථාව අතිසංවේදී විය. වියපත් ඒ නෙත් පුරා දිලිසුණේ කඳුළකි.මේ සිංහල පිරිස මැද එකම එක මුස්ලිම් හිතවතෙක් සිටියේය. අකුරණ සිට පැමිණි යූ.එච්.එම්.සහීඩ් කඳුළු අතරට සිනා එක් කළේ ‘මට ලෙඩ ගණනාවක් තිබුණා. දැන් ඒ ඔක්කොම සනීපයි’ කියමිනි.අපෙන් සමුගත් ඔවුහු හම්බන්තොට ගුවන් තොටුපොළ හා වරාය බැලීමට පිටත්වූහ.  අම්බලන්තොට, බැරගම ජනපදයේ, විශ්‍රාමික අධ්‍යාපන අධ්‍යක්ෂ, රසිකා වෙත්තසිංහ මහත්මිය විසින් යොමු කරන ලද ලිපියක් ඇසුරිනි.සවස හයට ඇරෙන පෞද්ගලික පන්තියෙන් ම'පුතු කැඳවා ගෙන එනු පිණිස මා එහි යනවිට මා වැනි ම වූ තවත් පියවරු රැසක් පන්ති දොරකඩ පාර අයිනේ රැඳී සිටියහ.වාහන අතර තිබූ ‍ත්‍රිරෝද රියක පසු අසුනේ හිඳ සිටියේ ම'පුතුගේ හොඳම මිතුරකුගේ පියා ය. මවෙත හිනාවක් පාගෙන සිටි ඔහු වෙත මම පිය එසවීමි.ඒ වනවිටත් අමුත්තෙක් ඔහු සමඟ කතා කරමින් සිටියේ ය. මම දෙදෙනා මැදට හිස රිංගෙව්වෙමි.අමුත්තා මට අමුත්තකු නොවන බව වැටහුණේ මුහුණ දුටු විට ය. ප්‍රදේශයේ වැසියකු වූ ඔහුගේ නිවහනට මා ගොස් තිබේ. ඔහු මගේ අත අල්ලා ගත්තේ“ආ, මෙයා මගෙ යාළුවෙක්නෙ. මට කියලනෙ මෙයා පුතාට තබ්ලා සෙට් එක හදා ගත්තෙ. මෙන්න නියම තාත්තල!” ඔහුගේ හඬ හිටි හැටියේ උස් විය.ඔහු මධු විත පානය කර ඇති බව මට වැටහිණ. සෙස්සෝ ද හිස් හරවා අප දෙස බැලූහ. අධ්‍යාපන ආයතනයක් ළඟ උස් හඬින් දෙඬීම හරි නැත. මම ඔහු පාලනය කර ගනු රිසින් මගේ හඬ බාල කර කතා කළෙමි. ඔහු ද වහා එය අනුකරණය කළේ ය.“මෙතන ඔක්කොම ඉන්නෙ තාත්තල!” ඔහු වට පිට බැලුවේ ය. “දරුවො ගැන කැපවෙන තාත්තල! එතකොට තාත්තල බුදු වෙන්නෙ නැද්ද?” ඉන් නොනැවතුණු ඔහු “අම්මාවරුන් පමණ ද මතු බුදු වෙන්නේ?” ගී පදය සංගීත ස්වරයට අනුව ගැයුවේ ය. “අන්න ගීත! ටී.එම්.ට විතරයි ‍ඕක ශ්‍රැතියට කියන්ඩ පුළුවන්!”ඔහු බෙහෙවින් හැඟුම්බර වන බව පෙනිණ. අපි නිහඬ වීමු. ඔහු සිය පපුවට ගසා ගත්තේ ය.“මම මගෙ පුතා වෙනුවෙන් ඇප කැප වෙච්ච තාත්තෙක්. මං සංගීත ගුරුවරයෙක් විදිහට හම්බ කරපු හැම සතේ ම මගෙ පුතාගෙ අධ්‍යාපනයට වියදම් කරපු තාත්තෙක්. මං ගේ හැදුවෙ නෑ. පරණ ගේම ඉඳගෙන පුතාට ඉගැන්නුව. අද මගෙ පුතා ඉංජිනේරුවෙක්. නවීන පන්නෙ ගෙයක් තියනව. නවීන පන්නෙ වාහනේක යන්නෙ එන්නෙ. එච්චරක් නෙමේ මං යන්නෙත් නවීන පන්න වාහනේක. මේව ඔක්කොම ලැබුණෙ පියාගෙ කැපවීමෙන්. කාටද අඩම්බර? තාත්තලටයි ආඩම්බර! තාත්තලටයි ආඩම්බර!!”ඒ කතාවත් සමඟ ඔහු කෙරෙහි අවට සිටියවුන්ගේ ආකල්පය ඉක්මනින් වෙනස් වන ලකුණු පහළ විය. මුලදී නුරුස්නා හැඟුමෙන් ඔහු දෙස බැලූ අයගේ මුහුණෙහි ඔහු කෙරෙහි ගෙ‍ෟරව සම්පන්න හැඟුමක් ඇඳී යමින් තිබිණ.“මට පොඩ්ඩක් සමාවෙන්ඩ ඕනෑ. මං අද පොඩ්ඩක් ගත්ත! මේ ගත්තෙ අවුරුදු දෙකකින්. මං අද ලොකු සතුටක් වින්ද. මොකක්ද දන්නවද? මං අද හොඳ ප්‍රෝග්‍රෑම් එකකට සංගීතෙ සැපයුව. “මළ හිරු බසිනා සැන්දෑ යාමේ ඔබගෙන් සමුගන්නම්... ම්...ම්...” අමරදේවයි මහගමයි ඕව හැදුවෙ ගල්තලාවක් උඩ සර්පිනාව තියාගෙන. පොඩ්ඩක් තොල ගගා. අන්න එහෙමයි ‍ඕව නිර්මාණය කෙරුවෙ. ඒකනෙ ඒව අපේ හදවත්වල සදාකාලිකව පවතින්නෙ. දැං මේ මොනව ද කියන්නෙ? ඕව මියුසික් ද? ඔහු තොල නොපිට පෙරළුවේ ය.“හැබෑව! බස් එකක නගින්ඩ බෑ මළ කරදරේ. සෙල්ෆෝන්වල සද්දෙ ඇහෙන කොට දුවන්ඩ හිතෙනව.” මට කියැවිණ.“අපිට මොකද බං මේ වුණේ? අපිට අඬන්ඩ වෙලා තියෙන්නෙ?” ඔහු මගේ දැක තරයේ මිරිකා ගත්තේ මුහුණ ඇඹුල් කරගනිමිනි.“දරුවන්ට උගන්නල උං දොස්තරල, ඉංජිනේරුවො කෙරුවට මදි. උන්ට සෞන්දර්යය දෙන්ඩ ඕනැ. උන්ට පොඩි කාලෙ ඉඳන් නියම සංගීත රසය මොකක්ද කියල කියා දෙන්ඩ ඕනෑ. සියුම් මිනිස්සු බිහි කරගත්තෙ නැත්තං අපි ඉවරයි. අපි නෙමේ ලෝකෙම ඉවරයි. අනුන්ගෙ දුක තේරෙන මිනිස්සු, අනුන්ට උදව් කරන මිනිස්සු, අනුන්ගෙ මූණ බලල හිනාවෙන්ඩ පුළුවන් මිනිස්සු අපි හදාගන්ඩ ඕනෑ. එහෙම පරපුරක් හදා ගත්තම තමයි තාත්තලට හුඟක් සන්තෝස වෙන්ඩ පුළුවං වෙන්නෙ” ඔහුගේ දෑසින් කඳුළු ගලන්නට වූයේ ය. මම ඔහු කැඳවාගෙන පසෙකට ගියෙමි.ඔහු මගේ දෑත යළි ගෙන මිරිකා ගත්තේ ය.“දැන් කොහොමද පොඩි එකා තබ්ලාව හොඳට ගහනවද?”“මොන තබ්ලා ද මහත්තයො කොල්ලට හැමදාම පන්ති. උදේ ඉස්කෝලෙ යනව. හවස පන්ති යනව. සති අන්තෙත් පන්ති. ඌට සංගීතය කරන්න වෙලාවක් නෑ.”“හයියෝ මොකක්ද බං අපිට මේ වෙච්ච දේ! අපි ම දරුවො ගොරහැඬි කරල උං ලෝකෙ තියන ගොරහැඬි සද්දෙට නටනකොට අපි උන්ට බැනල වැඩක් තියෙනවද? වැරැද්ද අපේ. තාත්තලගෙ. මේ අම්මලට ඕනෑ ඕනෑ විදිහට දරුවන්ව පන්තිවලට ඇදං යන්ඩ දෙන්ඩ එපා. දරුවන්ව සංවේදී මිනිස්සු කරන්ඩ උඹල උත්සාහ කරපල්ල! දැන් බලපං මගෙ පුතා. ඌ හොඳ ඉංජිනේරුව. ඒත් ඌ ප්‍රසංගයකට ගියාම, වෙඩින් උත්සවේකට සහභාගි වුණාම එතන ඉන්න හොඳම සංගීතඥයා. අන්න එහෙමයි මං මගෙ පුතාව හදල තියෙන්නෙ. රටටත් බරක් නෑ. මටත් බරක් නෑ. හරි සැහැල්ලුයි. මට දැං සන්තෝසෙං මැරෙන්ඩ පුළුවං.” ඔහු මගේ දෑත තරයේ මිරිකා ගත්තේ ය.පන්තිය නිමා වී ම'පුතු මා වෙත දුවගෙන ආවේ ය. මම ඔහු ගෙන් සමුගතිමි.ම'පුතු දුටු හැටියේ ම ඔහුගේ මුහුණ එළිය වූයේ ය. ඔහු වහාම දරුවා සිඹ ගත්තේ ය. ‘මගෙ රත්තරං පැටියො, උඹ වෙලාවක් හදාගෙන වරෙං! මං උඹව හොඳම ටැබ්ලිස්ට් කෙනෙක් ළඟට දාන්නං!  ගනේමුල්ලේ ශාන්ත ජයවර්ධන මහතා විසින් යොමු කරන ලද ලිපියක් ඇසුරිනි.නෙළුම්විල සිළුමිණලේක්හවුස් කොළඹ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>24</day>
    </date>
    <link>http://www.silumina.lk/2013/11/24/_art.asp?fn=av1311242</link>
    <topic>මට මගේ නොවන මගේම ආදරයක්</topic>
    <author>ජෝජ් රොබිසන් ද සිල්වා</author>
    <content>මට මගේ නොවන මගේම ආදරයක්ඉකි ගසා හඬන අතීතයක කඳුළු එක්ක ගනුදෙනු කරනා මට මගේ නොවන මගේම ආදරයක් තිබුණා හීනෙන් හිනැහී තුන්යම මා රවටා මැදියම් මහ රෑඅදටත් හිත ඉගිළෙනවා නින්දෙන් ඇහැරී කළු‍වරේම යළි සොයනා මට මගේ නොවන මගේම ආදරයක් තිබුණාරිදුමක් වාගේ කිසිදා සුව නොවෙනා සුසුමින් විතරක් නිරතුරුවම පිරි මදිනා උහුලනු බැරි තැන උණු කඳුළුම වගුරුවනා මට මගේම නොවන මගේම ආදරයක් තිබුණා  * පද රචනය - අමිල තේනුවර* සංගීතය - දර්ශන රුවන් දිසානායක* ගායනය - විශාරද අමරසිරි පීරිස්“මේ ගීතය ජයන්ත අයියා (ජයන්ත චන්ද්‍රසිරි) ගේ ‘සමනල සංධ්වනිය’ චිත්‍රපටයේ තේමා ගීතය. මේ චිත්‍රපටයෙන් වගේම ගීතයෙනුත් කියැවෙන්නේ තමන්ගේ නොවන තමන්ගේම ආදරයක් පිළිබඳවයි. අපි කාගේත් ජීවිත තුළ එවැනි ආදර අත්දැකීම් තියෙනවා. ජීවත් වෙන හැම මනුස්සයෙකුටම ඒක පොදුයි. මටත් එහෙම වුණා. මටත් මගේ නොවන මගේම ආදරයක් තිබුණා. ඒත් මේ සමාජ සංස්කෘතික රටාව තුළ මම වගේම පරිසමාප්තව කිසිම කෙනෙකු ඒ ආදරය විඳලා නැහැ. වින්ඳා නම් කවදාවත් මෙහෙම ලියන්න බැහැ. සමහර මිනිස්සු ඒ ආදරය හංගාගෙන තියාගෙන ජීවිත කාලයම විඳවලා මියැදෙනවා. මට ඕනෑ වුණේ ඒ ආදරය පිළිබඳ අත්දැකීමත් එක්ක මගේ තිබුණු ගනුදෙනුව අත්හැර දමා ඉන් මිදෙන්නයි.”ගී පද රචක අමිල තේනුවර මෙවර “ගී මිහිර” ගෙනෙන්නට අප සමඟ එක්වෙමින් එලෙස හෙළිදරව් කළේ මේ දිනවල තිරගත වන “සමනල සංධ්වනිය” චිත්‍රපටයේ ඇතුළත් ගීත ශ්‍රාවකයින්ගේ සිත් ගත් “ඉකි ගසා හඬන අතීතයක” ගීතය නිර්මාණය වූ ඔහුගේ සිතුවිලි සමුදායේ පසුබිම් පිළිබඳවයි. තරුණ ගී පද රචක පරම්පරාවේ පළපුරුදු නිර්මාණකරුවෙකු වී සිටින අමිලට තවදුරටත් මෙම ගීතය නිර්මාණය වූ පසුබිම් කතාව පවසන්නට දැන් අපි ඉඩ දෙමු.“මට වයස අවුරුදු 17 හෝ 18 පමණ සාමාන්‍ය පෙළ කරලා උන්න සංක්‍රාන්ති කාලයේ එක්තරා ගැහැනු ළමයෙක් මුණ ගැහුණා අහම්බෙන් වගේ. මට ඕනෑ වුණා ඇයට ආදරය කරන්න. ඒත් කවදාවත්ම මට බැරි වුණා මගේ ආදරය ඇයට ප්‍රකාශ කරන්න. ඇත්තම කියනවා නම් අමරසිරි පීරිස් ගයන ‘අතින් වත් අත ඇල්ලුවේ නෑ’ ගීතයේ සංකල්පනාවටත් මුල් වුණෙත් ඒ අත්දැකීමම තමයි. ඒ කාලයේ මමම ලියා කවියකින් හෝ ගීතයකින් මගේ අදහස් ප්‍රකාශ කරන්න වත් මට පුළුවන් වුණේ නැහැ. ඉතින් මම කළේ මහගමසේකර, රත්න ශ්‍රී විජේසිංහ වැනි කවියන්ගේ කවි පොත් ඇයට දෙන එකයි.”“තාමත් මට මතකයි, සේකරගේ ‘නොකියන ආදරේ’ කවි පන්තියේ තියෙනවා ‘නොකී මුත් වචනයෙන් - දරා ඉන්න නමුත් හිත යට - දරා ගන්න බැරිය එය මට - දෙනෙත දෙනෙතින් ගැටී ගිය විට’ යනුවෙන්. ඒ වගේ තැන්වල යටින් ඉරි ගහලා තමයි මම ඇයට ඒ කවි පොත් දුන්නේ. හැබැයි ඉරි ගැහැව්වේ කවකටුවකින්. අති සියුම් ඇහැක් තියෙන්න ඕනේ එය පෙනෙන්න නම්. ඇයට මා බලාපොරොත්තු වූ ඒ සියුම් ඇහැ තිබුණේ නැති හින්දා ප්‍රකාශයට පත් වුණේ නැහැ මගේ ආදරේ. ඉන්පසු ආදරණීය ප්‍රේම ගී ඇතුළත් කැසට් පට දුන්නා ඇයට අහන්න. ඒත් මගේ ආදරේ ප්‍රකාශයට පත් වුණේ නැහැ.”“අවුරුදු දහයක් පමණ කාලයක් ඔය අත්දැකීම මගේ හදවතේ නිද්‍රාවට පත්වෙලා තිබුණා. මම කොහොමත් කවියක් ගීතයක් නිර්මාණය කරන්න ඉක්මන් වෙන්නේ නැහැ. විලිරුදාව හැදිලා නිර්මාණය බිහිවෙන තුරු ඉඳීම තමයි මගේ පුරුද්ද. සීසර් සැත්කම් වලින් නිර්මාණ බිහි කරන්න මං කැමැති නැහැ. මං හිතනවා තමන් විඳවලා කරන නිර්මාණ තමයි සාර්ථක වෙන්නේ කියලා. අවුරුදු දහයකට විතර පස්සේ ‘සමනල සංධ්වනිය’ චිත්‍රපටය වෙනුවෙන් මේ ගී සංකල්පනාව අපූරුවට ගැලපුණේ ඒ නිසයි. මගේ හැම නිර්මාණයක් වගේම මම බෞද්ධ දර්ශනය තුළ ඉඳගෙන තමයි මේ නිර්මාණයත් කළේ. විශේ‍ෂයෙන් ‘අත් ඇරීම’ කියන සංකල්පය මත සිට තමයි මම මේ ගීතයේ පද බැන්දේ.‘මට මගේ නොවන ආදරයක් තිබුණා’ යන මතුපිට අර්ථය (භෞතික අර්ථය) හැමෝම අල්ලා ගත්තත් ඊට එහා ආධ්‍යාත්මික වූ දෙයක් මට කියන්න ඕන වුණා. මම මගේම ආදරයයි, මගේම නොවන ආදරයයි දෙක එකට තියලා දිය කර හැරියාම ඉතිරි කිසිවක් නැහැ. ශුන්‍යයි. ආධ්‍යාත්මික අර්ථය එයයි. ‘සමනල සංධ්වනිය’ චිත්‍රපටයේ කථා නායකයාත් කුඩා කල අතහැරුණු ප්‍රේමය නිසා තමයි ශුන්‍යත්වයේ ඇරියස් එකකින් කෘතහස්ත කලාකරුවෙකු වෙන්නේ. නැති දේ තමයි අපිට වටින්නේ. ඒ නිසා තමයි මේ ගීතය මිනිස්සුන්ට මේ තරම්ම දැනුණේ.”ජෝජ් රොබිසන් ද සිල්වාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>24</day>
    </date>
    <link>http://www.silumina.lk/2013/11/24/_art.asp?fn=av1311243</link>
    <topic>සිහින සඳැල්ලේ</topic>
    <author>ජෝජ් රොබ්සන් ද සිල්වා</author>
    <content>සිහින සඳැල්ලේඅදට යෙදී ඇති වසන්තා සන්දනායක ගායන ශිල්පිනියගේ අනුස්මරණය නිමිත්තෙන් මෙම ගීතය පළ කරමු.දොළ ළඟ ගුරුදොළ ළඟ ගුරු පාර දිගේ ඒවී සිනහ පපා ටිකිරි නඟා දිය නාගෙන කුඹුක් ළි‍ඳේ නංගෝ සුදට සුදේ වන මල් ගසාලා හිසේ නැළවී නැළවී සීතේ ගී තාලෙන් මේ යන්නේ කොහිදෝ කැලෑ මගේ ඒවී - සිනහ පපා ටිකිරි නඟාසැන්දෑවේ සිරියාවේ පීනා න‍ඟෝ නීල වලා පාවී සිනා රූ බෝවී එන්නේ මේ සුදු මැණිකො දැන් ඇයිදෝ මේ තාම වෙලේ ගෙදර නොයා ඒවී - සිනහ පපා ටිකිරි නඟාඇයි නෑවේ සීත සැඳෑ යාමේ තෙත කොණ්ඩේ බේරේ දිය බින්දු පුරා ඉතිරේ කිරි වීදේ සිරියාවෙන් ගමේ ටිකිරි නඟා සිරියාවී ගමේ ඒවී - සිනහ පපා ටිකිරි නඟා  පද රචනය - විමල් අභයසුන්දරසංගීතය - පී.එස්.වින්සන්ට් පෙරේරාගායනය - වසන්තා සන්දනායක නළලේ තිලකය තියලානළලේ තිලකය තියලා පාර්වතී හිනැහෙනවා මෝදු වෙවී සඳ එනවා ඇගෙ රුව මට සිහිවෙනවාමගෙ සිත නැහැ හැර යන්නේ ඔබගෙන් සැමදා සිටිනෙමි ඔබ ළඟ සිහිනෙන් පවසමි සිතුවිලි එහි ආදරයෙන් සිතෙහි ලියවී ඇත සඳ එළියෙන්ඔබ සැරි සරණා වීදිය පෙනුණා නිදි යහනේ මගෙ සිත සැරි සරණා සැබැවින් ළං වීමට මට සිතුණා සස‍ෙර් සැමදා පෙරුමන් පිරුවා  පද රචනය - ඩී.ඒ.විජේරත්න දොළුවසංගීතය සහ ගායනය - අසෝක පීරිස් ඔබ කැමැති ගීතයමාහිංගල - ස්වර්ණා කරවිට,පත්කොළගොල්ලේ - විජේරත්න,වැරැල්ලගම - ගීතාංජලී,බැල්ලන්තුඩාව - නදීශා හෙට්ටිආරච්චි ලංසිගම - ප්‍රියංගනී පුෂ්පා,කපුගොඩ - රම්මි මුතුපතිරණ,පොතුපිටියේ - පියතිස්ස,ඉල්ලූ ගීතයයි මේ.හිත පාරලාහිත පාරලා චෝදනා විසි කළා විඳවන්න බෑ මේ හැටී සුසුමන් හදේ කෑ ගසයි දැවටිලා ඔබ කාට හෝ ළැදි ඇතී තුරුලේ රැඳී ඉන්න පින් මදිවුණා පෙර පවට ඔබෙ සෙනෙහේ මට නැති නිසා සිහිනේ දසුන් බොඳ වුණාමා හැර දමා ඔබ ගියා ඈතින් හිඳන් බෝ සේ අපි පෙම් කළා මගෙ රූ දසුන් දුටුදා ඔබ ගොළු වුණා ඒ දින පටන් මා පැතූ ඔබේ වියැකී ගියා ආදරේ තුරුලේ රැඳී ඉන්න....හිසලූ අතේ දෙනුවන් ඇවිදන් ගියා මතකය දි‍ගේ ඔබ විත් කරදර කළා පෙර මතකයේ ඔබ ඇති තුරා තහනම් වෙලා ආදරේ තුරුලේ රැඳී ඉන්න...  පද රචනය - ඩිලාන් ගමගේසංගීතය - උදාර සමරවීරගායනය - සජිත් නුවන් ම‍ගේ සිහිනමගේ සිහින මැදුරේ විසල් සිහින අතරේ බේ සිහින වේ නම් රැගෙන යන්න ඒවා දොසක් ආයේ නොතබනා‍ අන්ධ අහස සේ //පමා වී ඇවිත් උයනේ පිපෙන මල් නෙළා ගනු බෑ සිහින් ‍ෙපාද වැටී සැළෙනා සුමුදු පෙති සිඹිනු බෑ//දයාවක් වගේ දැනෙනා හැඟීමක් තියේ නම් ඉකිගසා හඬනු බැරි දොම්නසත් පිරේ නම්  පද රචනය - ජයන්ත චන්ද්‍රසිරිසංගීතය - දර්ශන රුවන් දිසානායකගායනය - ශම්මිකා අමානි ගගන සරන්නටගගන සරන්නට කියා සිඳුණු අත්තටු හඬයි දිරාපත් කොළ ති‍ෙබ් විඩාපත් මං වගේ //කදෝ කිමි රුපු වගේ රැයට ඉඩ දී යමී කල් කුසුම් ගෙනෙනා සුවඳ සුළඟක් වී එමී ඒ වුණත් සුහදේ විඩාපත් මං වගේ///සමනලුන් යන මගේ සිහින විසිරී ගියේ බිඳුණු සිත්ගෙනෙනා මිහිරි ගීයක් වී එමී ඒ වුණත් සුහදේ විඩාපත් මං වගේ ///  පද රචනය - ජයන්ත චන්ද්‍රසිරිසංගීතය - දර්ශන රුවන් දිසානායකගායනය - ඉන්දික රුවන් ඔබේ නවතම ගී ‘සිහින සඳැල්ලේ’ පළ කරවා ගැනීමටඑවිය යුතු විද්‍යුත් ලිපිනය සහ ගීත ඉල්ලා එස්.එම්.එස්. එවිය යුතු දුරකතන අංකය මෙසේය.george.robsondesilva@gmail.com077-6974226 ගී ඉල්ලා මේ අයත් SMS එවා තිබුණා‍මීගමුවේ - නුමායා ප්‍රදීපානි, මොනරාගල - කසුන්, නාවල - පෙරේරා, වට‍ෙපාත - මෙතිඳු ගීසර, ඉංගිරියේ - ශෂීමා, මාලනී, දෙල්ගොඩ - දමයන්ති, බැල්ලපිටියේ - දුල්මිණි රසන්ති, නිට්ටඹුවේ - ශ්‍යාමා, ජාඇළ - කෞශල්‍යා, බුලත්කොහුපිටියේ - මධුවන්ති, පිළියන්දල - අකිලා උදේශිනී, මතුගම - ශර්දා, යාපහුවේ - සුජානි, මාකොළ - මලීෂා, හොරණ - දුල්මි රසාරා, රත්නපුර - ජෝති, ගම්පොල - ශාන්, වරකා‍ෙපාල - තරුෂි, මාතලේ - සුපුන්, මාතර - සහන් මාලකජෝජ් රොබ්සන් ද සිල්වාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>24</day>
    </date>
    <link>http://www.silumina.lk/2013/11/24/_art.asp?fn=av1311244</link>
    <topic>තාත්තා මට දැම්මේ එක SMS එකයි</topic>
    <author>ගාමිණී සුසන්ත</author>
    <content>තාත්තා මට දැම්මේ එක SMS එකයි- දිනක්ෂි ප්‍රියසාද්පසුගියදා පැවති 18 වැනි සුමති ටෙලි සම්මාන උලෙළේදී වසරේ ජනප්‍රියම නිළියට හිමි සම්මානය හිමිවූයේ ඇයට ය. ඇය දිනක්ෂි ප්‍රියසාද්. දිනක්ෂි අප රටේ ජනප්‍රියකලා පවුලක සාමාජිකාවකි. අද ‘තරුවක් සමඟ වරුවක්’විශේෂාංගය වෙන්වන්නේ දිනක්ෂි සමඟ කළ කතාබහ වෙනුවෙනි.පසුගිය දිනෙක ඔබට ලැබුණේ ඔබේ ජීවිතයේ ලබපු පළමු සම්මානයද?නැහැ; 17 වැනි සුමති ටෙලි සම්මාන උලෙළේදී වසරේ හොඳම නැගී එන නිළියට හිමි සම්මානය මට ලැබුණා. මෙවර හිමි වුණේ මගේ දෙවැනි සම්මානය.ඔබට කිසියම් විශ්වාසයක් තිබුණ ද මෙවර ඔබට සම්මානයක් හිමි වේවි කියලා.ජනප්‍රිය පළමු පස් දෙනා අතරේ මගෙ නමත් තියෙන බව සම්මාන උලෙළට කලින් මට දැනගන්න ලැබුණා. ඒ ගැන මම ගොඩක් සතුටු වුණා. ඒ වුණත් මම මේ සම්මානය ගැන විශාල බලාපොරොත්තුවක් තියාගත්තේ නෑ. මම වැඩිය බලාපොරොත්තු තියාගන්න කෙනෙක් නෙමෙයි. ඒ මොකද, බලාපොරොත්තු තියාගෙන ඉඳල ඒවා බිඳ වැටුණාම ගොඩක් කනගාටු හිතෙන නිසා. ලැබෙන දෙයින් සතුටු වෙන කෙනක් මම. ජනප්‍රියම නිළියට හිමි සම්මානය ගැන ප්‍රකාශ වෙන වෙලාවේ ලැබුණු මනාප ගණන එක්ලක්ෂ තිස් පන්දහස් ගණනක් කියන විට මම හිතුවා මේ සම්මානය මට ලැබෙන්නේ නෑ කියල. ඒ මොකද සම්මාන උලෙළට කලින් දවසේ මට තිබුණේ මනාප අසූ පන්දහස් ගණනක් විතරයි. නමුත් ජනප්‍රියම නිළියට හිමි සම්මානය මට කියල වේදිකාවෙන් ඇසෙද්දී මට පුදුම සතුටක් දැනුණා. සම්මානය ගන්න ගිහිං වේදිකාවේදී මම වචන කීපයක් කතා කරල තියෙනව. මමම දන්නෙ නෑ මම කතා කළේ මොනවද කියලා. ඒ සතුට වැඩි කමට.කවුද ඔබට පළමුවෙන් ම සුබ පැතුවේ?සම්මාන උලෙළට මම ‍ගියෙ මගේ අම්මා එක්ක. අම්ම තමයි මට ඉස්සරවෙලාම සුබ පැතුවේ. තාත්තට එතන ඉඳල Call කරල කිව්වා.මේ සම්මානය ඔබට බරක් ද?සම්මානයක් කියන එක බරක් නෙ‍ෙ‍මයි. නමුත් සම්මානයක් ලැබුණාට පසුව වගකීම් සහගත බව වැඩි වෙනවා‍. ඒ මොකද, අපි ලබාගත් තැනින් පහළට වැටෙන්න අපිට බැහැනෙ. ජනප්‍රියතාවය කියන දේ රැකගන්න හරිම අමාරුයි. ඕනෑම කෙනෙකුට ප්‍රසිද්ධ වෙන්න පුළුවනි. නමුත් ජනප්‍රිය වෙන්න අමාරුයි. මම දැන් උත්සාහ කරන්නේ මට ලැබුණු මේ ජනප්‍රියත්වය රැකගන්නයි.. ජනප්‍රියම නිළියට හිමි සම්මානය ලැබෙන්න ඔබ රඟපෑ කුමන චරිතය විශේෂයෙන් ම බලපාන්න ඇති කියලද ඔබ හිතන්නේ?මේ වනවිට මම රඟපාල තියෙන්නේ ටෙලිනාට්‍ය 12 ක් වැනි ප්‍රමාණයක පමණයි. හැබැයි ඒ ටෙලිනාට්‍ය සේරම වගේ ගොඩක් ජනප්‍රිය වුණා කියල මම හිතනවා. පසුගිය කාලෙ මට වැඩිම ප්‍රතිචාර ප්‍රමාණයක් ලැබුණේ චාමර පීරිස්ගේ ‘පියවි’ ටෙලිනාට්‍යයට. එහි මම කළේ තරුෂා කියන චරිතය. තරුෂා චරිතයට ප්‍රේක්ෂකයෝ ගොඩක් ආදරය කළා. මගේ සම්මානයට තරුෂා චරිතය එක් හේතුවක් වෙන්න ඇති. ඒ වගේ ම මේ දවස්වල විකාශය වන ක්‍රිෂ්ටි ෂෙල්ටන් ගේ ‘අම්මා වරුනේ’ ටෙලිනාට්‍යයේ මම කරන ‘සොනාලි’ චරිතයත් බොහෝ ජනප්‍රිය යි. මේ චරිත‍යත් මට ජනප්‍රියම නිළියට හිමි සම්මානය ලැබෙන්න හේතු වෙන්න ඇති.දක්ෂතම නිළියට හිමි සම්මානය ඔබට තව ගොඩක් දුරයි කියලද ඔබ හිතන්නේ?‍ඒ ගැන මට කියන්න අමාරුයි‍. මම කරන සෑම වැඩක් ම ඉතාම කැපවීමෙන් කරන්න මම උත්සාහ කරනවා. මම කිසියම් නිර්මාණයක රඟපාද්දි එහි අධ්‍යක්ෂවරයා මගේ රංගනය ගැන සතුටු වුණොත්, තෘප්තිමත් වුණොත්. ඒක මට ගොඩක් වටිනවා. ඒක මට සම්මානයක් ලැබුණ හා සමානයි. අපට අපේ හැකියාවන් පෙන්වන්න අවස්ථාව ලැබෙන්නේ අපට ලැබෙන නිර්මාණ සහ ඒවායේ අධ්‍යක්ෂවරුන් මත. එවැනි උසස් නිර්මාණයක රඟපෑවොත් පමණයි සම්මානයකට හිමිකම් කියන්න ලැබෙන්නේ.ඔබව ජනප්‍රියම නිළිය බවට පත් කිරීම පිළිබඳව ඔබ ස්තුති කරන්නේ කාටද?ජනප්‍රියම නිළියට හිමි සම්මානය ලැබෙන්නේ පාඨක ඡන්දයෙන්. නගරයේ වගේ ම ගම්බද ප්‍රදේශවලත් මගේ ප්‍රේක්ෂකයින් විශාල පිරිසක් ඉන්නව. ඒ අය ගොඩක් දෙනෙක් මට SMS ඡන්දය දීල තිබුණා. ඔවුන්ට මම ගොඩක් ස්තුතිවන්ත වෙනවා. මගෙ අම්මත් මට SMS මනාප 20 ක් විතර දාලා ති‍ෙයනව. තාත්ත නම් දැම්මෙ එකයි.අධ්‍යාපන කටයුතු අවසන් ද?නැහැ. තවම අධ්‍යාපන කටයුතු කරගෙන යනවා. තව අවුරුද්දක් තියෙනවා.යෞවනියක් හැටියට ඔ‍බේ අනාගත සහකරුවා ‍ඔබම තෝරාගත් විට ඔබේ දෙමාපියන් එයට විරුද්ධ වුණොත්?දෙමවුපියන් අකැමැති විදියේ කෙනෙක්ව මම තෝරගන්න එකක් නෑ. මම කාව තෝරා ගත්තත් දෙමවුපියන්ගේ කැමැත්ත ගන්නම වෙනවා. එසේ දෙමවුපියන්ගේ අකැමැත්තක් තියෙනවා නම්, ඒ සම්බන්ධය ඉදිරියට ගෙනියන්න අමාරුයි. එහෙම නම්, ඒ ගැන තවත් හිතල බලන්න වෙනවා.ගාමිණී සුසන්තඡායාරූප - ත්‍රිශූල් ජිනේන්ද්‍රසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>24</day>
    </date>
    <link>http://www.silumina.lk/2013/11/24/_art.asp?fn=av1311245</link>
    <topic>පෞරුෂය හදාගන්න කියලා බොඩි බිල්ඩින් කරලා වැඩක් නෑ</topic>
    <author>වසන්ත ජයසිංහ ආරච්චි</author>
    <content>පෞරුෂය හදාගන්න කියලා බොඩි බිල්ඩින් කරලා වැඩක් නෑ විශ්වජිත් ගුණසේකරපසුගියදා නිමාව දුටු සුමති ටෙලි සම්මාන උලෙළේ හොඳම නළුවාට හිමි සම්මානය හිමි වුණේ විශ්වජිත් ගුණසේකරටයි. ඉංග්‍රිසි භාෂා කථිකාචාර්යවරයකු වන විශ්වජිත්ට එම සම්මානය හිමි වෙන්නේ ‘මේ වසන්ත කාලයයි’ ටෙලි නාට්‍යයේ ඔහු කළ රංගනය වෙනුවෙන්.අපි ටිකක් කතා කරමු ද?හොඳයි අපි කතා කරමු.මෙවර සුමති සම්මාන උලෙළේ හොඳම නළුවා ඔබ.ඔව්.හිතුව ද සම්මානයක් ලැබෙයි කියලා.නැහැ කියලා කිව්වොත් ඒක බොරුවක්. මගේ හිතේ බලාපොරොත්තුවක් තිබුණා මොකක් හරි සම්මානයක් ලැබෙයි කියලා.ඒ තරම් විශ්වාසයක් තිබුණා.මේක දුෂ්ටයාට ලැබුණු සම්මානයක් නේ. ‘මේ වසන්ත කාලයයි’ ටෙලි නාට්‍යයේ ‘ධනංජය’ කියන චරිතයට ප්‍රේක්ෂකයින්ගෙන් ලැබුණු ප්‍රතිචාර ඉහළයි. ඉතිං මම හිතුවා සම්මානයක් ලැබෙයි කියලා.සම්මානයක් ලැබීම රංගන ශිල්පියෙකුට වගකීමක් ලැබෙනවා නේද?අපි ඒක ටිකක් පැහැදිලි කරගමු.මම කියන්නේ දැන් ආවට ගියාට රඟපාන්න බැහැනේ.කොහොමත් මම එහෙමයි. වගකීමක් ඇතුව මම නිර්මාණවලට එකතු වුණේ. වේදිකාවේ මම නිර්මාණයක් කළත් මම ඒකට මහන්සි වෙනවා. කරන දේ හරියට කරන්න ඕන හින්දා මට බයකුත් නැහැ. රංගනය කියන්නේ විෂයයක්. ඒක ඒ විදිහට කරන්න එපැයි.අද ක්ෂේත්‍රය තුළ ඔය වගකීම තියෙනව ද?සමහර වෙලාවට ඒක මටත් ප්‍රශ්නයක්. හැබැයි රංගනය කියන එක හෑල්ලුවට දාලා වැඩ කරන්න බැහැ. එහෙම අය දකින්න ලැබෙනකොට කනගාටුයි.මොනවා වුණත් ඔය හෑල්ලුවට හිතන අය එක්ක වැඩ කරන්නත් ඔබට වෙනවනේ.එහෙම අය ඇති. මම එහෙම නැහැ. මම කෙළින්ම කතා කරන කෙනෙක්. මට වැඩ කරන්න බැරිනම් මම කෙළින්ම කියනවා.ඔබ හරිම ආඩම්බරකාර ශිල්පියෙක් කියලා සමහරු කියයි.කොහොමත් මට එහෙම කියයි. මොකද මම කෙළින් කතා කරනවා. ඒක සමහරුන්ට දිරවන්නේ නෑ. හැබැයි අපි කෙළින් හිටියොත් මේ ක්ෂේත්‍රයට හොඳක් වෙයි.එතකොට උඩුගම් බලා යන්න ද මේ හදන්නෙ.බුදු හාමුදුරුවෝ පාත්තරේ ගඟට දාලා උඩුගං බලා යන්න කිව්වනම් ඇයි අපිට බැරි. ඇරිස්ටෝටල් කිව්වේ හරි දේ කරන්න ඊට පස්සේ සතුටු වෙන්න කියලා. සමහරු ප්‍රසිද්ධ වෙන්න මේ ක්ෂේත්‍රයේ වරද්ද ගන්න තැන් තියෙනවා. ඒ විෂය දැනුම නැතිකම. ඒ නිසා රඟපාන එක විෂය දැනගෙන කරන එකයි හොඳ?ඔය කියන විෂය හදාරන්න තැනක් කොහෙද තියෙන්නෙ.ඒක හරි අපූරුයි. ඔය ප්‍රශ්නෙම උපාධි නිබන්ධනයකට සෞම්‍ය ලියනගේ මගෙන් අහනවා. ආයතනයක් තියෙනවානම් හොඳයි. එහෙම නැතිනම් දැනුම හොයන්න වෙනවා. එහෙම නැතුව එකිනෙකාට බැණගන්න එක තේරුමක් නැහැ. තමන්ට නළුවෙක් හෝ නිළියක් වෙන්න කැමැත්තක් ආසාවක් තියෙනවානම් දැනුම හොයාගන්න පුළුවන්. බොහෝ අය මේක පටලවාගෙනනේ. රංගනයට හොඳ පෞරුෂයක් ඕන. පෞරුෂය හදාගන්න කියලා බොඩි බිල්ඩින් කරලා වැඩක් නැහැ. ඔළුව හදාගන්න ඕන.හැබැයි මොනවා වුණත් රංගන ශිල්පියෙක් විදිහට ඔබටත් ඔය පිරිස ඇතුළෙම ජීවත්වෙන්න වෙනවා.ඒක තමයි ඛේදවාචකය. මටත් ජීවත්වෙන්න වෙනවා ඒක ඇතුළෙම.ඒ කියන්නේ අකැමැත්තකින් ඔබ මේ දේ කරන්නෙ.නැහැ. වරද්ද ගන්න එපා. මම කිව්වේ කරන දේ හරියට කරන්න මම උත්සාහ ගන්නවා. තවත් දෙයක්, කොහෙද අපේ නිර්මාණ තුළ මිලක් තියෙන්නේ. පිටරටක නම් කෙනෙකුට එක නිර්මාණයක් කළත් අවුරුද්දක් ජීවත්වෙන්න පුළුවන්. නමුත් මේක වෘත්තියක් විදිහට කරගෙන යන අයට ජීවිතේ රෝල ගහන්න වෙනවා. ආත්මය වමාරන් කන්න වෙනවා. මට මේ ක්ෂේත්‍රයෙන් විතරක් යැපෙන්න බැරි නිසයි වෙනත් වෘත්තියක් කරන්නේ.ආරාධනා කරන හැම නිර්මාණයක්ම බාරගන්න තැන අද ඔබ නැද්ද?නැහැ. කවදත් මම එහෙම නිර්මාණ බාරගත්තේ නැහැ. එතෙන්ට මම වැටෙන්නෙත් නැහැ.මොකක්ද ඔය තෝරා ගැනීම.මෙහෙමනේ වැඩි හරියක් මට කතා කරන්නේ තාත්තගේ චරිතේ කරන්න කියලා. ඉතිං සිය ගාණක් තාත්තලගේ චරිත කරන්න පුළුවන් අය මේ රටේ ඉන්නවනේ. වැඩේ තියෙන්නේ අපි කොත්තු රොටීනම් කොත්තු රොටීම තමයි. අපිත් හරියට ඒ වගේ. චාලි චැප්ලින්ගේ චිත්‍රපටයක ඔහු මැෂිමක වැඩ කරනවා. නිකම් හිටියත් ඔහු මැෂිම වගේ. අපිත් එකම දේ කරලා මැෂින් වෙනවා.ඔය විදිහට ටෙලි නාට්‍ය ගණනාවක් ඔබ අතහැරියා.ඇත්තටම. මම එහෙම අතහැරලා දැම්ම නිර්මාණ ගණනාවක් තියෙනවා. නිර්මාණ ගත්තත් එකම වට්ටෝරුවේ. දැන් ටෙලි නාට්‍ය දිහා බැලුවම අඬනවා අඬනවා ඉවරයක් නැහැ. මේ ජීවිතවල ඔය තරම් පසුතැවීම් තියෙනව ද? එළියට බැහැලා බැලුවම එහෙම එකක් පේන්න නෑනේ.හොඳයි ඇයි ඔබ සිනමාවෙන් මතු නොවුණේ.ඒක හරි යම් පමණකට තමයි සිදුවුණේ. පතිරාජ මහත්තයාගේ චිත්‍රපට කිහිපයක රඟපෑවා. ඉදිරියේදී සිනමාපට කිහිපයක මාව දකින්න ලැබෙයි.‘මේ වසන්ත කාලයයි’ ගැන මොකද හිතෙන්නේ.ඇත්තටම ඒ පිටපතට මම හරිම ප්‍රියයි. ඉතාම ශක්තිමත් සිදුවීම් කිහිපයක් තියෙන්නේ. මෙහි තියෙන්නේ සිද්ධි මාලාවක්. සිද්ධි මාලාව හරහා රඟපාන්න වෙනවා. මට සම්මාන ලැබෙන්නේ ඒ නිසා. මේ නාට්‍යයේ වෙනසත් ඒකයි. මට මෙහිදී ප්‍රියන්ත සිරිකුමාර හොඳ සහයෝගයක් දුන්නා. ඒ වගේම නාමල් ජයසිංහ, දුලීකා, සිරිල් වික්‍රමගේ, කාංචනා ඇතුළු මේ සියලු දෙනාගෙන් ලැබුණු සහාය මම සිහිපත් කරන්න ඕන.අවසන් වශයෙන් හෙට දවසේ ඔබේ රංගනය ගැන කතා කරමු.ටිකක් කතාබහට ලක්වෙන චරිතයක් එක්ක ආයෙමත් මම දෙසැම්බර් මාසයේ ඉඳන් දකින්න පුළුවන් වෙයි.වසන්ත ජයසිංහ ආරච්චිඡායාරූපය - මාලන් කරුණාරත්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>24</day>
    </date>
    <link>http://www.silumina.lk/2013/11/24/_art.asp?fn=av1311246</link>
    <topic>යාත්‍රා</topic>
    <author>තුෂාරි නේරංජා</author>
    <content>යාත්‍රාඑළඹෙන උඳුවප් මාසයේ මුල් සතියේ කලා‍ ලොවේ පෑයූ තරු කිහිපයකටම මංගල සීනු හැඩවෙන බව අපිට දැනගන්නට ලැබුණා.ඒ අතර මේ දවස්වල පුංචිතිරයේ ජනප්‍රියතම ආදරණීය රංගන ශිල්පිනියක් වන තරුෂි පෙරේරා ද වන බවයි දැනගන්නට ලැබුණේ. තරුෂි ඇගේ දිවියේ සොඳුරුතම පැතුමක් ඉටුකර ගන්නට මේ වනවිට සමත් වෙලා.ඒ තම හද දිනූ සොඳුරු පෙම්වතා හා අතිනතගෙන පතිකුලයට පිවිසීමයි‍.මේ ගැන තරුෂි අපිත් එක්ක කතා කළා.තරුෂි කතා කළේ උතුරා ගිය සතුටකින්.'මගේ හද දිනූ ඔහුගේ නම සුමේධ. වෘත්තියෙන් ඔහු පෞද්ගලික බැංකු විධායක නිලධාරියෙක්. කලා ක්ෂේත්‍රය ගැන වගේම අපිට අපි ගැනත් හොඳ අවබෝධයක් ඔහුටත් මටත් තිබෙනවා.මොකද මම වගේම ඔහුත් රංගනයේ නියැළී තිබෙනවා.විශේෂයෙන් වෙ‍ළෙඳ දැන්වීම් උදෙසා රංගන දායකත්වය ඔහු ලබාදී තිබෙනවා.‍සාර්ථක විවාහ ජීවිතයක් ගත කරන එක තමයි අපේ පැතුම'.රංගන ජීවිතය ජයගත්තාසේම විවාහ ජීවිතයත්සතුටින් සෙනෙහසින් ගත කිරීමට වාසනාව තරුෂිට හිමිවේවායි අපේ සුබපැතුම් .'තූර්යා'ටෙලිනාට්‍යයේ සොයිසා මාමා මේ දවස්වල රූපවාහිනී ප්‍රේක්ෂකයන් අතර අතිශයින් ජනප්‍රිය චරිතයක්.මේ චරිතයට පණපොවන අපේ ආදරණිය කලාකරුවා ජයසේකර අපෝන්සුට නම් මේ චරිතය නිසාම මඟතොටේ දී ලැබෙන්නේ උණුසුම් ප්‍රතිචාර. ඒ වගේම අපෝන්සු ඔහුගේ අලුත්ම චිත්‍රපටයේ වැඩකටයුතු වෙනුවෙනුත් වෙහෙසෙනවා. මේ හැම දෙයක් ගැනම දැනගන්න අපි අපේ මේ ආදරණීය කලාකරුවාට කතා කළා.පසු ගිය දවස්වල මගේ 'සීතා මං ආවා' චිත්‍රපටය නොයෙකුත් කෙනෙහිළිකම් මැද,අභියෝග මැද තිරගතවුණා. හොඳට දුවමින් තිබුණු චිත්‍රපටය ගලවලා දැම්මා. ඒමොන දේ වුණත් ලේසියෙන් මම සැලෙන පරදින කෙනෙක් නෙමෙයි.මම මගේ අලුත්ම චිත්‍රපටයේ රූගත කිරීම් අවසන් කළා.එහි නම 'තරු සොබා'.මේ චිත්‍රපටයත් හාස්‍යයෙන් පිරුණු විනෝදාත්මක චිත්‍රපටයක්.අවසානයේ ප්‍රේක්ෂකයාට විනෝදය වගේම කම්පනයක් දැනෙන චිත්‍රපටයක්.මේ චිත්‍රපටයේ මමත් අර්ජුන් කමලනාත් චංචලා වර්ණසූරිය ඇතුළු ජනප්‍රිය රංගන ශිල්පීන් රැසක් රඟපානවා.  තෙසාරා ජයවර්ධන කවුරුත් හදුනන්නේ දක්ෂතා රැසකින් හෙබි ජනප්‍රිය රංගන ශිල්පිනියක් ලෙසයි. නව කතා රචිකාවියක පරිවර්තිකාවක වගේම දුවා දරුවන් රැසකට දැනුම බෙදා දෙන කථිකාචාර්යවරියක ලෙසත් තෙසාරා විවිධ වගකීම් රැසක නිරතවෙනවා.පසුගිය දවස්වල තෙසාරා ඇය රචනා කළ සහ පරිවර්තනය කළ නව කතා කීපයක්ම එළි දැක්වූවා.මේ දවස්වල තෙසාරා ඇය පරිවර්තනය කළ 'හංගර් ගේම්ස්' ඉංග්‍රීසි නව කතාවේ‍ දෙවන කොටස පරිවර්තනය කරමින් සිටිනවා.මේ කෘතියට හුඟාක් හොඳ පාඨක ප්‍රතිචාර ලැබුණා.ඒ වගේම මේ කෘතිය තුළ තිබෙන අභිරහස් බව පාඨකයාට හොඳ කුතුහලයක් ගෙන දුන්නා.එනිසා මේ කෘතියේ දෙවන කොටසත් මම පාඨකයින්ගේ ප්‍රතිචාර හා ඉල්ලීම මත පරිවරිතනය කළා. එය ළඟදීම නුගේගොඩ සරසවි ප්‍රකාශනයක් ලෙස එළිදක්වන්න අදහස් කරනවා.චංචලා වර්ණසූරිය ඉතා කෙටි කාලයක් තුළ ජනප්‍රියත්වයේ ඉහළටම නැඟි ජනප්‍රිය රංගන ශිල්පිනියක්.මේ දවස්වල නිර්මාණය වෙන සහ තිරගත වීමට ඇති චිත්‍රපට පෝලිමකම චංචලාගේ රගපෑම් දැකගන්නට හැකි බව අපිට ආරංචි වුණා. මේ නිසාම චංචලාගේ අලුත්ම තොරතුරු දැනගන්නට අපි ඇයට කතා කළා. පසුගිය දවස්වල මම චිත්‍රපට කීපයකටම රංගනයෙන් දායක වුණා.සුමිත් ගල්හේන ගේ 'රජවත්ත' වගේම ජයසේකර අපෝන්සුගේ 'තරු සොබා' චිත්‍රපටයේත් ගාමිණී හේවාවිතාරණ විසිවසරකට පසුව අධ්‍යක්ෂණය කරන නවතම චිත්‍රපටයකටත් ආරාධනා ලැබුණා.ඒ සියල්ල සඳහා පසුගිය දවස්වල මම දායක වුණා.'තරු සොබා' චිත්‍රපටයේ දර්ශන රූගත කරන අවස්ථා‍වලදී විශේෂ සිදුවීමක් වුණා.ඒ හැම දවසකම BMW මෝටර් රථයකින් පුද්ගලයෙක් ඇවිත් මගේ රඟපෑම් දිහා බලා හිටියා. හැම දවසකම වගේ ඔහු ආවා. දැන් ආයිත් ෂූටින් පටන් ගන්න කොට එයිද දන්නේ නැහැ. අදටත් ඔහු කවුද කියලා අපි කිසිකෙනෙක් දන්නේ නැහැ'. චංචලා කිව්වේ හිනාවෙන ගමන්.'ඒ වගේම මේ මාසෙ අග විදේශීය සංචාර කීපයකත් නියැළෙන්නට මම අදහස් කරනවා'.මාධ්‍ය නාලිකා ප්‍රධානියෙක් වගේම නව කතා රචකයකු ලෙසත් කීර්තියක් දිනා ගත් ප්‍රවීණයෙක් විදිහට මොහාන්රාජ් මඩවල ප්‍රෙක්ෂක පාඨක කා අතරත් ජනප්‍රියත්වයට පත් වුණා. දැන් මොහාන් ගැන දැන ගන්නට ලැබෙන නවතම ආරංචිය තමයි ඔහු අනුර මාධව ජයසේකරගේ 'වීදිය බණ්ඩාර' ‍‍ටෙලිනාට්‍යය හරහා රංගනයට එක්ව සිටීම. ඔහුගේ මේ නවතම භූමිකාව ගැන විමසා බලන්නට අපි කටයුතු කළා. 'මාධ්‍ය ක්ෂේත්‍රයේ කොපමණ අත්දැකීම් තිබුණත් රංගනයට මගේ කැමැත්තක් තිබුණෙ නැහැ.නමුත් මේ නාට්‍යයේවිධායක නිෂ්පාදක වරයා වූ අමිත්ත වීරසිංහ ගෙන් වගේම අධ්‍යක්ෂ වරයාගෙනුත් ආරාධනාවක් ලැබුණා. මෙහි තිර පිටපත සරත් ධර්මසිරි ඉතාම විශිෂ්ට ලෙස රචනා කර තිබුණා. එනිසාම මම වීදිය බණ්ඩාර රජුගේ සොහොයුරා වන තම්මිට බණ්ඩාරගේ චරිතයට පණ පොවනවා‍. මාත් සමඟ මෙහි ජනප්‍රිය නළුනිළියන් රැසක් රඟපෑවා.මේ සියලු වැඩ අතරේ මගේ ‘ලොවීනා’ නව කතාව පිළිබද කතිකාවක් මේ 21දා මහවැලි කේද්‍රයේ පවත්වන්නටත් මම කටයුතු යොදා තිබෙනවා.'තුෂාරි නේරංජාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>24</day>
    </date>
    <link>http://www.silumina.lk/2013/11/24/_art.asp?fn=av1311248</link>
    <topic>ඇහි බැම සැකසීමේ දී මේ ගැනත් හිතන්න</topic>
    <author>හේමාලි</author>
    <content>ඇහි බැම සැකසීමේ දී මේ ගැනත් හිතන්නඇස් දෙක ආරක්ෂා කරගන්නා ආකාරය ගැන උපදෙස් පසුගිය සති කිහිපය පුරාමත් අපි ඔබට ලබා දුන්නා. තවදුරටත් අපේ අවධානය යොමු වෙන්නේ ඇස් දෙක වෙතටමයි. මෙවර අපේ විශේෂ අවධානය යොමු වෙන්නේ ඇස් දෙ‍ෙක් බාහිර අලංකරණය සඳහා ඔබ පාවිච්චි කරන නොයෙකුත් අලංකරණ දේ සම්බන්ධවයි. ඇස ඇතුළට පාවිච්චි කරන Contact lenses ගැන අපි පසුගිය සතියේ කතා කළා ඔබට මතක ඇති.බොහෝ විට තරුණියන් තමන්ට උපතින් පිහිටා ඇති ඇහි පිල්ලම් (eye lashes) සඳහා කෘත්‍රිම ඇහි පිල්ලම් භාවිතා කරනු අපි දැක තිබෙනවා. ටිකක් දිගු ඇහිපිල්ලමක් තිබෙන විට ඒ ඇස් දෙක ඇත්තටම කැපී පෙනෙනවා තමයි. එහෙත් ඇහි පිල්ලම් සවි කිරීමේදී ඔබේ ඇසේ ආරක්ෂාව, පරිස්සම ගැන ඉතා තදින්ම සිතිය යුතුයි. eye lashes නොයෙකුත් ආකාරයෙන් වෙළෙඳ පො‍ෙළ් අපට දක්නට ලැබෙනවා.නමුත් අතට අසුවන මේ හැම ඇහිපිල්ලමක්ම හිතුමතේ අරගෙන පාවිච්චි කරන්නේ පරිස්සමින්. සමහර අවස්ථාවල ඉතාමත් අඩු මිලටත් මේවා ගන්නට තිබෙනවා. එහෙත් ලාභය බැලුවා වගේ නොවෙයි ඔබේ ඇසට ඉන් සිදුවන බලපෑම ගැන ඔබ අවධානයෙන් සිතිය යුතුයි. (eye lashes) ඇහි පිල්ලම් මිලදී ගැනීමේදී ඔබ වඩාත් සැලකිලිමත් විය යුත්තේ එහි ප්‍රමිතිය හා Brand එක පිළිබඳවයි. අනෙක් සුවිශේෂම කාරණය තමයි මේ ඇහිපිල්ලම් ඇලවීම සඳහා පාවිච්චි කරන ගම් වර්ගය ඉතා පරිස්සමින් පාවිච්චි කළ යුතුයි.මේ ගම් වර්ග ඔබේ ඇසට වැටුණොත් ඇසේ පෙනීම දුර්වල වීමට ද ඉඩ තිබෙනවා. මේ නිසා මේ විලාසිතාවට ඔබ වඩාත්ම ප්‍රිය කරනවා නම් හරිම පරිස්සමින් නිසි ප්‍රමිතියකින් යුතුව, සියුම් ලෙස එය කරගත යුතුයි. එසේම පැලඳූ ඇහි පිල්ලම් ඔබේ ගමන හෝ උත්සවය අවසන් වූ සැණින් ඇහෙන් ඉවත් කරන්නටත් වගබලා ගත යුතුයි.අපේ තරුණියන් අතර ඉතාම සුලබ විලාසිතාවක් ලෙස ඇහි බැම සැකසීම හඳුන්වන්න පුළුවන්. බොහෝ විට මේ සඳහා දැන් භාවිතා කරන්නේ threading ක්‍රමයයි. මේ ක්‍රමය අනෙක් ක්‍රමවලට සාපේක්ෂව සෞඛ්‍ය ආරක්ෂිතයි. නමුත් සමහරු පුරුද්දක් විදියට නිතර නිතර මේ ක්‍රමයෙන් සිය ඇහිබැම සකසා ගන්නවා. එහෙත් ඇහිබැම විශේෂ අවස්ථාවන් සඳහා සහභාගිවීමේදී සකසා ගතහොත් ඇති නේද? අනෙක් අවස්ථාවන්වලදී හැකි තරම් තම ස්වභාවික ඇහි බැම ඒ ආකාරයෙන්ම තබාගන්න බලන්න. මීට අමතරව සමහරු ඇහිබැම සකස් කරන්න ‘plucker’ එකx භාවිතා කරනවා. බොහෝ වෙලාවට plucker එක නිසා skin එක පළුදු වෙන්නට ඉඩ තිබෙනවා.ත්‍රෙඩින් (threading) කිරීමේදීත් අපි ක්‍රම දෙකක් මේ සඳහා භාවිතා කරනවා. සමහර සැලුන් වල නූල අතින් අල්ලාගෙන කරත් සමහරු එය කටින් අල්ලාගෙන කරන අවස්ථා අපි දැක තිබෙනවා. සාමාන්‍යයෙන් රූපලාවණ්‍ය ක්ෂේත්‍රයේ ලොව පුරා ප්‍රචලිත ක්‍රමය වන්නේ අතින් අල්ලා ගෙන threading කිරීමයි. එහෙත් කටින් අල්ලා ගෙන threading කිරීම සෞඛ්‍යාරක්ෂිත නැහැ. ඒ නිසා එවැනි ක්‍රමයක් ඔබ වෙනුවෙන් භාවිතා කළොත් ඒ සඳහා විරුද්ධ වීමේ අයිතියක් ද ඔබ සතුවේ.මතු සම්බන්ධයිහේමාලිකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>24</day>
    </date>
    <link>http://www.silumina.lk/2013/11/24/_art.asp?fn=av13112421</link>
    <topic>විජේ මල්ලිගෙ කොලොම</topic>
    <author/>
    <content>විජේ මල්ලිගෙ කොලොමවිජේ මල්ලිගෙ යාළුවෙක් මාර කතාවක් කිව්වනේ ඊයෙ පෙරේදා ඉවර වෙච්ච චෝගම් සීන් එක අස්සෙ. මෑන්ස් අහනවා, දන්නවානේ අර එංගලන්තෙ මෑන්ස්? කවුද මේ ආ, ඔය කියන්නෙ ප්‍රින්ස් චාල්ස් ද? අය්යෝ විජේ මල්ලිට කිසිම සංඥාපනයක් ‍නෑනේ කොලම් ලිව්වට. ප්‍රින්ස් චාල්ස් නෙවි, මනුස්සයෝ එංගලන්තෙන් ආපු අනිත් පොර. හරි හරි ඔය කියන්නෙ අර කැමරන් ලොක්කා ගැනනේ. ඉතින් මොකක්ද සීන් එක? මෑන්ස්ට අපේ මීඩියා කට්ටිය මාර කාඩ් එකක් ගහලනේ, කැමරන් ජැෆ්නා යන ගමන් චෝගම් ගියා වගේ කියලා. විජේ මල්ලිට නෝ සිනා. අය්යෝ ඕක මොකක්ද ඔය දවස්වලම අපේ ටෙලිසීන් එකේ එක එක්කෙනා කාඩ් ගහගෙන කාඩ් කුඩුකරගෙන දාපු ඩාන්ස් එකත් එක්ක බැලුවම. ටෙලිනිස කට්ටිය ටෙලි ඩ්‍රාමාස් බෑන් කරන්න ඉල්ලනව වගේ කියන කාඩ් එකත් එක්ක කැමරන්ගෙ එක මොන බබල් ගමක්ද? විජේ මල්ලිටත් ඔය ටෙලිනිස කට්ටියගෙ ප්‍රොටෙස්ට් එක මී‍ටරේට අහුවෙලා හොයලා බැලුවමනේ ප්‍රොටෙස්ට් එකේ සයිස් එක තේරුණේ.කට්ටියෙ බොස්ලා දෙතුන් දෙනෙක් සෙට් වෙලා බැනර්ස්, කට්අවුට්ස්, ප්ලැකාඩ්ස්, පෝස්ටර්ස් හදාගෙන ඉඳල තියෙන්නෙ දෙඤ්ඤං බැටේ කියලා. විජේරාම පාරෙලු පිකට් එක කරන්න සෙට් කරගෙන තියෙන්නෙ. ඒ ‍ෙමාකෝ විජේරාම පාරෙ? විජේ මල්ලිට ප්‍රශ්න කෝටියයි. විජේරාම පාරෙ නේ හෙඩ් ක්වාටර්ස්. අනිත් එක එතනින් නේ රොස්මිඩ්වල ඉඳල ප්‍රින්ස් චාල්ස් එහෙම යන්නෙ? ඉතින් ප්‍රින්ස් චාල්ස්ට මොකටද ඔය ප්‍රොටෙස්ට් පෙන්නන්නෙ! විජේ මල්ලිගෙ මල පැන්නෙ ඒ වෙලාවෙ. යාළුව ෆෝන් එකේ හිටිය නිසා හොඳයි නැත්නම් උගෙ මූණ සමතලා වෙන්න තිබුණා අහන ගොන් ප්‍රශ්නවලට.තේරෙන්නෙ නැද්ද මැටි මෝලෝ, ඔය විජේරාම මාවතේ ටෙලි කට්ටිය පිකට් කරන කොට ලස්සන ටෙලි නිළියො ගණිකාවො? සොරිම සොරි මෙයාලා ගණිකාවො ‍කොහේද ටෙලි සීන්ස්වල, පේව්මන්ට් එකේ ඉන්නව දැකල ප්‍රින්ස් චාල්ස් නිකමට හරි ඇහුව නම්, මොකද ඒ ලස්සන නෝනල කෑගහන්නෙ කියලා. කට්ටිය රෙඩි පිට හිටියලු කියන්න, එහෙම තමයි යුවර් එක්සලන්සි, ශ්‍රී ලංකාවෙ ෆ්‍රීඩම් එක. තමුන්ගෙ ෆීල්ඩ් එකේ මෑන්ස්ලට වුණත් ප්‍රොටෙස්ට් කරන්න ෆ්‍රීඩම් තියෙන රටක් තමයි ශ්‍රී ලංකාව කියලා. වෙලාවට ප්‍රින්ස් චාල්ස් විජේරාම පාරෙන් ගියෙ නැත්තෙ. නෑ නෑ වෙලාවට ආණ්ඩුව චොගම් දවස්වල ඔය පිකටින්, ප්‍රොටෙස්ට්ස් බෑන් කළේ. නැත්නම් බලන්න තිබුණ සිවාට ලියාපු කියාපු දේවල් ටෙලිනිස කට්ටිය? ඇත්තටම මේ ටෙලි වලිය මොකක්ද කියල හොයල බැලුවම නේ විජේ මල්ලිටත් මේ ප්‍රොටෙස්ට් එකේ බැක්ග්‍රවුන්ඩ් ස්ටෝරිය දැනගන්න ලැබුණෙ. ‘මුතුපලස’ අකුලපියව්, ටෙලි නිළියෝ ගණිකාවොද? ටෙලි ඩ්‍රාමා ෆීල්ඩ් එකේ නම කැත නොකරනු. පවුලේ හැමෝටම එකට වාඩි වී බලන්න බැරි ‍ෙටලි කුමටද? ටෙලි ඩිරෙක්ටර්ස්ලාට ප්‍රොඩියුසර්ස්ලාට වයිෆ්ලා නැද්ද? දරුවො නැද්ද? කැමරන් ජැෆ්නා ගිය එක මොකක්ද ටෙලි වලි‍ෙය කතාවත් එක්ක.බුදු සන්තෝ මේ තරම් සත්ගුණවත් සීල සමාධි භාවනාවෙන්ම ජීවත් වෙන ටෙලි ඩිරෙක්ටර්ස්ලා ප්‍රොඩියුසර්ස්ලා ඉන්න රටක් රාජ්ජයක් කොමන්වෙල්ත් එකේ එකම එක රටක හරි තියෙනවද? ඉතින් එහෙම සුද්දවන්තයන්ගෙන් පිරිච්ච ටෙලි ඩ්‍රාමා ෆීල්ඩ් එකේ අලුත් ඇක්ට්‍රස් කෙනෙකුට මේන් රෝල්ස් එකක් ගන්න, ඩිරෙක්ටර් එක්ක, ප්‍රොඩියුසර් එක්ක, ලීඩ් ඇක්ටර් එක්ක, රිහර්සල් එකක් කරන්න කතා කරනවද? තමන්ගෙ දුවෙක් වගේ, එහෙම නැත්නම් සහෝදරියක් වගේ ආදරෙන් ඔලුව අතගාලා ඔයාට හොඳ අනාගතයක් තියෙනවා, අපි කියන විදියට දිගටම ෆිල්ඩ් එකේ හිටියොත් කියලා කොහේ හරි ගෙස්ට් හවුස් එකක හරි ස්ටාර් ක්ලාස් හොටෙල් එකක හරි නයිට් අවුට් එකකට කතා කරනව වගේ සිම්පල් සීන්ස් නේ මේ ටෙලි ෆීල්ඩ් එකේ තියෙන්නෙ. ඕවට මොකට කුලප්පු වෙනවද? ඉතින් ඔය සීන්ස් දාලා ටෙලි හදලා පෙන්නන කොට, කට්ටිය කොහොමද වයිෆ්ල, ෆැමිලි මෙම්බර්ස්ලත් එක්ක ඒ ජාතියෙ ටෙලි බලන්නෙ කියන ප්‍රොබ්ලම් එකනේ මේ බෝධිසත්වයො වගේ එක එක ජාතියෙ පාරමී පුරන ටෙලි ඩිරෙක්ටර්ස්ලට, ප්‍රොඩියුසර්ස්ලට තියෙන්නෙ? එහෙම අය හිටියට හැමෝම එහෙම නෑ කියන්නෙ. මරුනේ. 'මුතු පලස' බලන කොට, වයිෆර් ඇහුවොත් ඩිරෙක්ටර් කෙනෙකුගෙන් ඔයාලත් ඔයගොල්ලන්ගෙ ඩ්‍රාමාස්වලට ඇක්ට්‍රසස් කාස්ට් කරන්න කලින්, මොනව හරි ජාතියෙ ඔඩිෂන් එහෙම, ෆොටෝ ෂූට් එහෙම කරනවද කියලා.කෙළින්ම උත්තර දෙන එකනේ තියෙන්නෙ. කොහොමද ඩාලින් එකපාරටම අලුත් ඇක්ට්‍රස් කෙනෙකුට ලීඩ් රෝල් එකක් දෙන්නෙ, බෙඩ් සීන් එකක් තියෙනව නම්, ඇඳට නගින්නෙ මොන පැත්තෙන්ද, ඒ වෙලාවට අඳින්නෙ මොන විදියෙ ඇඳුමක්ද කියලවත් දන්නවද කියලා හොයල බලන්නෙ නැතුව?කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>24</day>
    </date>
    <link>http://www.silumina.lk/2013/11/24/_art.asp?fn=av1311249</link>
    <topic>Hollywood News</topic>
    <author>සුජීව තේවහෙට්ටිගේ</author>
    <content>Hollywood Newsජනප්‍රිය ටෙලි වෘත්තාන්ත නළුවකු වන ක්‍රිස් ප්‍රැට් ළඟදීම දැවැන්ත සිනමා නිර්මාණයක ප්‍රබල චරිතයක් නිරූපණය කරන්න සූදානම්ව සිටිනවා. මීට වසර කිහිපයකට පෙර සිනමා රසිකයන්ගේ උණුසුම් ප්‍රතිචාර ලද ‘ජුරාසික් පාක්’ චිත්‍රපටයේ තවත් කොටසක් ලෙස රූගත වන චිත්‍රපටයකයි ඔහුගේ රැඟුම් ඇතුළත් වනු ඇත්තේ.මේ චිත්‍රපටය, ‘ජුරාසික් වර්ල්ඩ්'. අධ්‍යක්ෂණය කරන්නේ කොලින් ට්‍රෙවෝරෝ. ‘ජුරාසික් පාක්’ අධ්‍යක්ෂණය කළ ස්ටීවන් ස්පිල්බර්ග්, ‘ජුරාසික් වර්ල්ඩ්’ සමඟ එක්වන්නේ නිෂ්පාදකයෙකු ලෙසයි. ඔහු සමඟ තවත් තිදෙනෙකු මෙහි නිෂ්පාදනයට දායකz වී තිබෙනවා.‘ජුරාසික් වර්ල්ඩ්’ හි රූගත කිරිම් 2014 මුල් භාගයේ දී සිදුකිරීමට නියමිතයි. එය තිරගත කරන්නට සැලසුම් කර ඇත්තේ 2015 ජූනි 12 දා සිට.  ජනප්‍රිය ගායිකා සෙලින් ඩියොන් කියන්නේ ඇගේ ජීවි‍තයේ තවමත් ඉටු නොවුණු බලා‍ෙපාරොත්තුවක් තිබෙන බවයි. ඇගේ බලාපොරොත්තුව සිඟිති දියණියකගේ සුරතල් දකින්නලු. දැනට 45 වැනි වියෙහි පසුවන ඇයට පුතුන් දෙදෙනෙකු සිටිනවා.ඩියොන් ගේ සැමියා රෙනේ ඇන්ජ්ලිල්. ඔහු ද අ‍ැගේ පැතුම ඉටුවෙනවා දකින්නට කැමැත්තෙන් පසුවෙනවාලු.“හැම පදවියකටම වඩා මවු පදවිය වටිනවා. මට තව දුවක් හිටිය නම් කොච්චර හොඳද? ඒත් මගේ ඒ පැතුම ඉටුවේවි ද කියල දන්නෙ නැහැ. ඒක ආත්මාර්ථකාමී සිතුවිල්ලක් ද මන්දා. කොහොම වෙතත් දුවක් හිටිය නම් මම එයාට ගොඩක් ආදරේ කරාවි. එහෙනම් මම දුවට ඇති තරම් රත්තරන් බඩු, ඇදුම්, සපත්තු... තව කොච්චර දේවල් අරන් දේවිද?”ඩියොන්ගෙ මේ අහිංසක පැතුමත්, ඇගේ මුවෙන් ගැයෙන ලස්සන ගීයක් වගෙයි.සුපිරි නිළි ඩෲ බැරිමෝර් මීට වසර එකහමාරකට පමණ කලින් විවාහ වුණා. ඇගේ අත ගත්තේ විල් කොපල්මෑන්. විවාහයෙන් පසුව තමන් සතුව තිබූ වතුයාය සහ සුවිසල් නිවස විකුණා දමන්නට ඇය තීරණය කළා. ඇමෙරිකා එක්සත් ජනපදයේ කැලිෆෝනියා ප්‍රාන්තයෙහි පිහිටා තිබෙන මේ වතුයාය ඇය මිල කර තිබුණේ ඩොලර් 7,500,000කටයි. ඒත් මේ වතු යාය විකුණා දැමීමේ වගකීම භාරගත් ආයතනයේ තක්සේරු කිරීම් අනුව ඇය බලාපොරොත්තු වූ ලෙසින් එම කටයුත්ත සිදුවු‍ණේ නැහැ. ඩොලර් 63,50,000කටයි එය විකුණන්නට සිදුවුණේ.නිදන කාමර 6කින් සමන්විත බැරිමෝර් විසූ මේ මන්දිරය එම මුදලට වඩා වටිනා බවයි සමහරු ප්‍රකාශ කරන්නේ. මන්දිරය පිහිටි වතුයායට සමීපයෙන් පදිංචිව සිටින්නේ රූපවාහිනී වැඩසටහන් ඉදිරිපත් කරන ලෝකප්‍රකට ශිල්පිනියක වන ඔප්රා වින්ෆ්‍රේයි.බැරිමෝර් තම නිවස සහ වතුයායට වැඩි මිලක් නියම කළේ ඔප්රා වින්ෆ්‍රේත් අසල්වැසියකු නිසාලු.‘Medal of Freedom to luminaries’ නම් වූ ගෞරව සම්මානය පිරිනැමෙන්නේ ඇමෙරිකා එක්සත් ජනපදයේ ජනාධිපතිවරයා අතින්. විවිධ විෂයයන් වෙනුවෙන් දස්කම් දැක්වූ පුද්ගලයන්ට මෙම සම්මානය පිරිනැමෙනවා.‍මෙම සම්මානයක් ලෝක ප්‍රකට මාධ්‍යවේදිනී ඔප්රා වින්ෆ්‍රේට හිමිවුණා. කවුරුත් දන්නා ‘ඔප්රා වින්ෆ්‍රේ ෂෝ’ නම් වූ සම්මුඛ සාකච්ඡාමය වැඩසටහන මෙහෙයවන ඔප්රා, පසුගිය කාලයේ,ඇමෙරිකානු හිටපු ජනාධිපති බිල් ක්ලින්ටන් සමඟ ද සම්මුඛ සාකච්ඡාමය වැඩසටහනක් ඉදිරිපත් කළා.ඇමෙරිකාවේ ඉහළම ගෞරව සම්මානය ලෙස සැලකෙන මෙය පිරිනැමීමේ උත්සවය, නොවැම්බර් 20දා පැවැත්වුණා. එහිදී ඔප්රා මෙන්ම තවත් විවිධ ක්ෂේත්‍රය වෙනුවෙන් හපන්කම් පෑ කිහිප දෙනෙකුම සම්මාන ලැබුවා.ජනප්‍රිය නළු ලෙනාඩෝ ඩි කැප්රියෝ පසුගියදා 39 වැනි වියට පා තැබුවා. මේ වෙනුවෙන් විශේෂ සාදයක් ද පැවැත්වුණා. එදින පැවැත්වුණු රාත්‍රී භෝජන සංග්‍රහයට හොලිවුඩ් සිනමාවේ සුපිරි තරු රැසක්ම එක්වී සිටියා. ඇලෙක් රොඩ්‍රිගූස්, රොන් බර්ක්ල්, කිම් කාර්ඩෂියන් සහ බෙනිකෝ ඩෙල් ටෝරෝ එයින් කිහිප දෙනෙක්.මේ සාදයේ කැපී පෙනුණේ ලෙනාඩෝ ගේ පෙම්වතිය වන ජනප්‍රිය නිරූපිකාවක වන ටොනි ගාර්න්ගේ පැමිණීමයි. ජනප්‍රිය ගායකයකු, ගීත රචකයකු මෙන්ම ගී තැටි නිෂ්පාදකවරයෙකු ද වන කාන්යෙ වෙස්ට් විසින් මේ සාදයේ දී ඉදිරිපත් කරන ලද රංගනය කාගේත් ප්‍රබෝධයට හේතු වුණා.ඔහු, ලෙනාඩෝ ගේ සාදයට එක්වුණේ මැදියම් රැයේදියි. මඳ වේලාවක් ගායනයෙන් සහ නර්තනයෙන් එහි සිටි සියල්ලන්ම කුල්මත් කළ ඔහු, ඉක්මනින්ම පිටත්ව ගියා.සුජීව තේවහෙට්ටිගේකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>24</day>
    </date>
    <link>http://www.silumina.lk/2013/11/24/_art.asp?fn=av13112410</link>
    <topic>ගාමිණී සුමිත්‍රාගෙන් ඈත් කළේ මා නෙවෙයි</topic>
    <author>සෑම් පෙරේරා</author>
    <content>ගාමිණී සුමිත්‍රාගෙන් ඈත් කළේ මා නෙවෙයිකටකතාවලට ආකරයක් බඳු වූ ඇන්ජලා සෙනෙවිරත්න දිගුකලක නිහැඬියාවකින් පසුව පසුගිය 2 වැනිදා සිට යළිත් රඟපෑමට එකතුවුණා. ප්‍රසන්න විතානගේ විධායක නිෂ්පාදක ලෙසින් කටයුතු කරන ‘මදර්’ චිත්‍රපටයේ චරිතයක් රඟපාමිනුයි ඇන්ජලා යළිත් රංගනයට පිවිසෙන්නේ. ‘මදර්’ ඉංග්‍රීසි චිත්‍රපටය රෙහාන් මුදන්නායක නම් වූ ආධුනික සිනමාකරුවාගේ ප්‍රථම අධ්‍යක්ෂණයයි.‘මදර්’ චිත්‍රපටය ජාත්‍යන්තර සිනමා උලෙළ කීපයක් ඉලක්ක කරගෙනම තනන චිත්‍රපටයකි. “ඉංග්‍රීසි ලේඛක අශෝක් ෆෙරී විසින් ලියූ කතාවක් ඇසුරින් සැකසූ ‘මදර්’ චිත්‍රපටයේ අපේ ප්‍රවීණ හා දක්ෂතම නිළියක වූ කෞශල්‍යා ප්‍රනාන්දු මා සමඟ ප්‍රධාන චරිතය නිරූපණය කරනු ලබනවා. ජෙහාන් මෙන්දිස්, බිම්සර සේනාරත්න, රුවින් ඩි සිල්වා ඇතුළු තවත් නළු නිළියන් පිරිසක් මෙහි රඟපානවා.* මහත් ආන්දෝලනයක් ඇති කළ මත්ද්‍රව්‍ය සිදුවීම නිසා ඔබ කලකිරීමට පත්ව රංගනයෙන් ඈත්ව සිටියද?තමන්ගේ වැරදි අනුන් මත පැවරීම අද අපේ රටේ බොහොම සුලබව දකින්නට ලැබෙනවා. මටත් වුණේ එවැනි අකරතැබ්බයක්. කාලයක් මම කුලියට හිටිය නිවෙසකට මගේ නමට ඉඳහිට ලිපි ලැබිලා තියෙනවා. එහි සිටි බෝඩිං කාරයින් දෙදෙනෙක් මින් අයුතු ප්‍රයෝජන ගන්නට සිතා එතෙර ගිය වෙලාවක මත්කුඩු දැමූ ලියුම්, පොතපත මගේ නමින් තැපැල් කිරීමට පුරුදුව සිට තිබෙනවා. එය ජාවාරමක් විදියට නෙවෙයි ඒ අය පාවිච්චියටලු ඒ විදියට එවලා තියෙන්නෙ. මෙවැනි එක් අවස්ථාවකදී තමයි එය නීතියේ රැහැනට හසුවුණේ. නීතිය මෙය ඉක්මනින් වටහාගත්තත් මාධ්‍ය ගැන නිසි දැනුමක් නොමැති පිරිසක් මෙය මගේ වරදක් ලෙස හුවා දැක්වූවා. අන්තර්ජාලයේ ෆේස්බුක් එකේ පවා මා පිට වරද පටවමින් ඇතැමුන් අදහස් දක්වා තිබුණා. “බලන්න ඇන්ජලාගෙ ඇස් දෙක දිහා බැලුවාම මත්කුඩු ගහන බව හිතාගන්න පුළුවන් නේද” කියලා එක මනුස්සයෙක් ලියලා තිබුණා. මට මේවාට නම් ලොකු තරහක් ඇතිවුණා. ඒ වන විට මා රැකියාව කළ ආයතනයට ද මෙය ප්‍රශ්නයක් වුණා. දින තුනක් ඇතුළත ඔවුන් මගේ වැඩ තහනම් කෙරුවා. මේ සම්බන්ධයෙන් මම තවමත් නීතියෙන් කටයුතු කිරීම නතර කළේ නැහැ. විවිධ උසස් ආයතන රැසක විධායක ශ්‍රේණියේ තනතුරු දැරූ මට ඉන්පසු තවම වෙනත් රැකියාවකට යෑමට අවකාශ ලැබුණෙත් නැහැ.* මීට වසර ගණනාවකට කලිනුත් එක්තරා බලවත් කාන්තාවක් ඔබගේ කෙස්වැටිය කපා දැමුවාය කියලා රාවයක් ගියා නේද? ඇයි ඔබ මේ කටකතාවලට ආකරයක් වන්නේ?ඒ කාන්තාවගේ පුත්‍රයා හා මා අතර සම්බන්ධයක් ඇතිවීම නිසා ඇය ඉන් අමනාපයට පත්ව මෙය කළ බවයි ප්‍රචාරය වුණේ. ඇත්තටම මේ කතාව ප්‍රචාරය වන විට මම ඇගේ පුතා හැබැහින් දැකලාවත් තිබුණේ නැහැ.* ඔබෙත් ගාමිණීගේත් දියණියන් දෙදෙනා වූ කෞශල්‍යා හා පූර්ණිමා දැන් කෝ?ඔවුන් දෙදෙනාට ගාමිණී හුඟාක් ආදරය කළා. මම ඔවුන්ට උසස් අධ්‍යාපනයක් ලබා දුන්නා. ගාමිණීගේ ජීවිතයේ අන්තිම කාලයේ ඔහුට සැනසීමක් තිබුණා නම් ඒ අපේ දරුවන් දෙදෙනායි. දැන් ඔවුන් පදිංචිව සිටිනුයේ ඕස්ට්‍රේලියාවෙයි. ඔවුන් උසස් රැකියාවලටත් අනුයුක්ත වී සිටිනවා. මට මගේ දුවලා නිතර ප්‍රශංසා කරනවා ගෙදර මොන ප්‍රශ්න තිබුණත් ඔවුනට උසස් අධ්‍යාපනය ලබාගැනීමට උනන්දුවීම ගැන. මේ දෙදෙනාම දැන් විවාහකයි.මගේ වැඩිමහල් දියණියත් ඕස්ට්‍රේලියාවේ රැකියාවක නිරත වී සිටිනවා. ඇයත් උසස් අධ්‍යාපනය ලැබුවා. ඇය නම් තවම අවිවාහකයි.* දැන් ගාමිණීත් ගාමිණීගේ මුල් බිරිය සුමිත්‍රාත් (ටීනා) අප අතර නැහැ. මරණයට පෙර දිගු කාලයක් ඔවුන් වෙන්ව සිටියේ ඔබ නිසාද?කොහෙත්ම නැහැ. මම ගාමිණී අඳුනාගත්තේ කඩුගන්නාව පළාතේ ඔහු තනිව පදිංචිව සිටි අවදියේ. ඔහු අධ්‍යක්ෂණය කළ ‘කොටි වලිගය’ චිත්‍රපටයේ මාව චරිතයකට තෝරාගත් නිසා අප සමීපව ඇසුරු කළා. මගේ තොරතුරු දැනගත් ගාමිණී මට විවාහ යෝජනාවක් ගෙනාවා. ඒ වන විට මමත් අසාර්ථක විවාහයකින් වෙන්ව සිටි නිසා මම ඊට කැමැති වුණා. අපි වසර හත අටක යුග දිවියක් ගත කළා.සුමිත්‍රා මහත්මිය (ටීනා) කවදත් මට ආදරය කළ කෙනෙක්. මගේත් ගාමිණීගේත් දරුවන් වූ කෞශල්‍යා හා පූර්ණිම‍ාගේ විවාහ මංගල උත්සවවලදී ටීනා අක්කා කටයුතු කෙරුවේ ඔවුන්ගේ මවක් වගේ. ගාමිණී නැති අඩුව ඇය පිරෙව්වා. ඒ කාලයේ සමහරු අපව තරහා කිරීමට නොයෙක් මාන බැලුවත් ටීනා අක්කා මාව හොඳින් තේරුම් ගත් කෙනෙක්. ඇය මිය යාම මට මගේම ‍ෙසායුරියක් මියගියා වැනි හැඟීමක් ඇති කෙරුවා.* කටකතාවලින් ‍ෙහම්බත්ව සිටි ඇන්ජලා දැන් නිදහස් කෙනෙක්ද?ඇත්තෙන්ම ඔව්. අපි ඉන්නේ මොරටුව මගේම නිවෙසේ. පසුගිය වසර එකහමාරක් පමණ මම ම‍ෙග් දුවලා සමඟ ඕස්ට්‍රේලියාවේ ගතකළා. එය මට ලොකු සහනයක්. වඩාත් හොඳ නිර්මාණ වෙනුවෙන් මගේ කාලය කැප කිරීමට සිතනවා. මා හාපුරා කියා ප්‍රසිද්ධ වේදිකාවේ ගී ගැයූ සයනාරා සංගීත ප්‍රසංගය දැන් යළිත් පැවැත්වීමට සූදානම් කර තිබෙනවා. මට ආරාධනා ලැබුණා එහි ගී ගැයීමට. රඟපෑමත් ගායනයත් මගේ ඉදිරි ජීවිතයේ අඳුරු කඩතුරා මකා දමාවි.සෑම් පෙරේරාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>24</day>
    </date>
    <link>http://www.silumina.lk/2013/11/24/_art.asp?fn=av13112411</link>
    <topic>රසාලිප්ත රඟමඩලක උරුමක්කාරයා ආර්.ආර්. සමරකෝන්</topic>
    <author>සු.මි.</author>
    <content>රසාලිප්ත රඟමඩලක උරුමක්කාරයා ආර්.ආර්. සමරකෝන්ආර්. ආර්. සමරකෝන් වඩාත් ප්‍රකටව සිටියේ වේදිකා නාට්‍යකරුවකු ව‍ශයෙන්. ඒ හැරුණුකොට ඔහු ප්‍රබන්ධ කතා රචකයෙක් ලෙසත් කීර්තියක් අත්පත් කරගෙන සිටියා. ඒ හේතුවෙන් කලා ලෝකය තුළ බහුමානීය අත්දැකීම් රැසක් සමරකෝන් සතුව තිබුණා.එඩ්වඩ් චන්ද්‍රසිරි මෑතකදී ලියා පළකළ ‘රසාලිප්ත රඟමඩලක උරුමක්කාරයා’ ආර්.ආර්. සමරකෝන් නම් වූ ග්‍රන්ථය අපට ඇතුළත් කළ හැක්කේ ‘චරිතාපදාන’ නම් වූ වර්ගීකරණයට යැයි මා සිතනවා. මෙවැන්නක් ලිවීමට සුදුසුම ලේඛකයා එඩ්වඩ් බවට කිසිදු විවාදයක් නැහැ. ඒ ඔහු දශක කීපයක්ම සමර‍කෝන් හා සමීපව ඇසුරු කර තිබූ බැවින්. (සමරකෝන් ලියා නිෂ්පාදනය කළ නාට්‍ය කීපයකම සංවිධායකයා වුණේ එඩ්වඩ්)සමරකෝන්ගේ ළමා විය විශේෂයෙන් පාසල් විය මේ පොතේ මුල් පරිච්ඡේදයට ඇතුළත් වෙනවා. පාසලේ සඟරාවලට ලිපි ලිවීම ඔහු සතු ලේඛන ප්‍රතිභාව මතු වූ ප්‍රාථමික අවස්ථාවක්. එසේම පාසල් වියේදීම ඔහු තම ප්‍රථම නවකතාව (වෙස් මුහුණු) ලියා පළකිරීමත් විශේෂත්වයක්. එය රහස් පරීක්ෂක නවකතාවක් වුණා.රැකියාව සඳහා කොළඹ සංක්‍රමණය වීමත් එහිදී නාට්‍යකරණයට ප්‍රවිෂ්ට වීමත් ඊළඟ පරිච්ඡේදවලින් කියැවෙනවා. නාට්‍ය සඳහා සැකසුණු සමරු කලාප, ලියැවුණු විචාර සේම එකල නාට්‍යවලට සම්බන්ධ වූ අයගේ මතක සටහන් මෙහිදී අධ්‍යයන මූලාශ්‍ර වශයෙන් එඩ්වඩ් යොදාගෙන තිබෙනවා. ඒ අතර දුර්ලභ කරුණු ද කීපයක්ම තිබෙනවා. උදාහරණ වශයෙන් ගත්විට (1) සමරකෝන් ලියා නිෂ්පාදනය කළ ‘චරිත දෙකක්’ නම් වූ නාට්‍යය ලිංගික තේමාවකින් යුක්තයි. සමරකෝන් ම කියන ආකාරයට මෙය ජනමතය ඇවිස්සී යා හැකි තේමාවක්. ධර්මසිරි වික්‍රමරත්නගේ ‘රන්තෝඩු’ වැනි නාට්‍යයක් හැරුණුකොට අපට සිංහල වේදිකාවේ ලිංගික මාතෘකා දක්නට අපහසුයි. ‘චරිත දෙකක්’ නාට්‍යයේ ස්ත්‍රියකගේ කන්‍යාභාවය ගැන කියැවෙනවා. තේමාව වශයෙන් සලකා බලන කල්හි මෙය සමරකෝන්ගේ සුවිශේෂ නාට්‍යයක් බව අමුතුවෙන්ම කිවයුතු නැහැ.(2) ඇතැම් නාට්‍යයක සමරකෝන්ම රඟපෑම තවත් දුර්ලභ සොයා ගැනීමක්. ‘අහසින් වැටුණු මිනිස්සු’ නාට්‍යයේ උපාලි අත්තනායක රඟපෑ නාට්‍ය නිෂ්පාදකගේ චරිතය ඇතැම් අවස්ථාවල රඟපෑවේ සමරකෝන්.මෙවැනි දුර්ලභ කරුණු සමරකෝන්ගේ නාට්‍ය අළලා කෙරෙන අනාගත පර්යේෂණයකට බෙහෙවින්ම මූලෝපකාරී විය හැකියි.සමරකෝන් ඉතාම අදීන කලාකරුවකු වුණා. ඔහුගේ අදීන බව ප්‍රකට වුණු අවස්ථා මට අත්දකින්න ලැබුණේ මේ පොතෙන්. සිරිමාවෝ බණ්ඩාරනායක මැතිනියගේ ප්‍රජා අයිතිය අහෝසි කිරීමට එරෙහිව සැකසුණු පෙත්සමට අස්සන් තැබීමේ හේතුවෙන් උතුරට මාරු කෙරුණා. (ඒ තමයි යූ.එන්.පී. එකේ වැඩ) මේ නිසා වසර 16 ක් රැකියා විරහිතව සිටීමට සමරකෝන්ට සිද්ධ වුණා.‘කැලණි පාලමේ’ ප්‍රධාන චරිතය රඟපෑ නීල් අලස් සමඟ ඇතිවූ එක්තරා ප්‍රශ්නයක් මත ටවර් රඟහලේ පවත්වන නියමිත නාට්‍ය දර්ශනයකදි නීල්ව මෙම නාට්‍යයෙන් ඉවත් කරගන්නා ලෙස එවක අගමැතිව සිටි ආර්. ප්‍රේමදාස සමර‍කෝන්ට කිව්වා. සමරකෝන් ඊට එකඟ වුණේ නැහැ. ඔහු කළේ නීල්ව නාට්‍යයෙන් අයින් කිරීම වෙනුවට නාට්‍යය ටවර් රඟහලෙන් ඉවත් කරවා ගැනීම. එවැන්නක් කිරීමට අවශ්‍ය පිටකොන්ද සමරකෝන් කලාකරුවාට තිබුණා.සමරකෝන් මෙන්ම එඩ්වඩ් ද ස්වභාවයෙන් හාස්‍යයට, උපහාසයට රුචි කෙනෙක්. ඒ රසය මේ පොතේ තිබෙනවා. ඒ නිසා මේ පොත වචනයේ පරිසමාප්ත අර්ථයෙන්ම ‘රසාලිප්ත’ කෘතියක් යැයි කියන්ට පුළුවන්.සු.මි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>24</day>
    </date>
    <link>http://www.silumina.lk/2013/11/24/_art.asp?fn=av13112412</link>
    <topic>තිස්සගේ ඉතා වටිනා පොත් ටික මගේ ඇස් මායිමේ ම තිබෙනවා</topic>
    <author>අරුණි මුතුමලි</author>
    <content>තිස්සගේ ඉතා වටිනා පොත් ටික මගේ ඇස් මායිමේ ම තිබෙනවා‘තිස්ස අබේසේකර සමීප රූප’ අභිනන්දන උලෙළ මෙම 27 වැනිදා සවස 6.00 ට කොළඹ බණ්ඩාරනායක අනුස්මරණ ජාත්‍යන්තර සම්මන්ත්‍රණ ශාලාවේදී මහින්ද රාජපක්ෂ ජනාධිපතිතුමාගේ ප්‍රධානත්වයෙන් පැවැත්වීමට නියමිතය. ටෙලි නිර්මාණවේදින්ගේ සංසදය මඟින් සංවිධානය කරන මේ සමරු උලෙළ හා ආචාර්ය තිස්ස අබේසේකරයන්ගේ මතක සටහන් පිළිබඳ අසංකා මොනරවිල අබේසේකර මහත්මිය අපට මෙසේ අදහස් දැක්වූවාය.ආචාර්ය තිස්ස අබේසේකරයන්ගේ පස්වැනි ගුණානුස්මරණය වෙනුවෙන් ‍කෙරෙන ‍කටයුතු මොනවාද?ඇත්තෙන් ම මේ කටයුතු සියල්ල කරන්නේ ටෙලිනිස (ටෙලි නිර්මාණවේදින්ගේ සංසදය) මගින්. ඒ නිසා ඔවුන් තමයි ඒ පිළිබඳ ඉතා හොඳින් කීමට සුදුසු. කොහොම වුණත් ‘තිස්ස අබේසේකර සමීප රූප’ අභිනන්දන උලෙළෙදී එතුමාගේ ජීවන තොරතුරු වලින් සැදුණු “කොෆි ටේබල්” වර්ගයේ කෘතියක් එළිදක්වන්න සැලසුම් කර තිබෙනවා. කෙටි චිත්‍රපට තරගයක්, ශාස්ත්‍රීය සමරු ග්‍රන්ථයක් වගේ ම එතුමා ගැන වර්තා චිත්‍රපටයකුත් නිර්මාණය කරන්න අවශ්‍ය තොරතුරු ආදිය මගෙන් ලබා ගත්තා. මට ඉතින් කරන්න පුළුවන් ඒ අයට ම‍ෙග් උපරිමයෙන් උදව් ලබාදීමයි.ඔහු සතුව තිබූ වස්තුව වුණේ පොත්පත් ආදියයි. ඒවාට දැන් සිදුවන්නේ කුමක් ද?ඇත්තෙන්ම මට ඕන ඒ දේවල් සංරක්ෂණය කරන්න. මට මතකයි වෙළෙඳ දැන්වීමක් හරි දේශනයක් හරි පවත්වලා කීයක් හරි අතට ලැබුණම ඔහු ගෙදරට මල්ලක් උස්සාගෙන එනවා. ඇවිත් අමුතු විදිහට හිනාවෙලා ‘බනින්න එපා’ කියලා විහිළුවෙන් වගේ කියනවා. එතකොට අපි දන්නවා ඒ මල්ලේ තිබෙන්නේ පොත් කියලා.මමත් ඉස්කෝලේ යන කාලේ ඉඳන්ම පොත්වලට ආදරෙයි. උදේ පාන්දරින් නැගිටලා බස්එකේ යන්න දෙන සත දහය ඉතුරු කරගෙන පයින් ගිහින් මාසෙට පොත් දෙකක්වත් ගන්න රුපියල් පහක් හොයා ගත්තා. ඒ නිසා ඔහුගේ ඉතාම වටිනා පොත් ආදිය මගේ ඇස්දෙක මායිමෙන් පිට තැනක තියන්න මට බයයි.සංරක්ෂණය සඳහා මොනවගේ වැඩපිළිවෙළක් ද අවශ්‍ය?අපි ඉන්නේ අපේ ම ගෙදරක නෙවෙයි. දැන් අපට මේ ගෙදරින් යන්න සිදුවෙලා තිබෙනවා. ඒ නිසා මට තිබෙන ලොකු ප්‍රශ්නය තමයි, මේ පොත්පත් ආදිය සුරැකෙන විදිහේ තැනක් සොයා ගැනීම. ම‍ගේ දරුවන් තවම ඉගෙන ගන්නවා. ඔවුන්ගේ අධ්‍යාපන කටයුතු නිම වෙනකල් මට අපේම කියලා තැනක් හදාගන්න අපහසුයි. ඒ නිසා එහෙම තැනක් හදාගන්න කල් මේවා ආරක්ෂා කරගන්න පෞද්ගලික හෝ රජයෙන් සුදුසු තැනක් යොදා දෙනවා නම් ඉතාම වටිනවා. හැබැයි පොත්ටික මම ඉන්න තැනකම තියෙන්න ඕනෙ.ඔබේ දරුවන් කලා ක්ෂේත්‍රය නැඹුරු වෙලාද?ඒගොල්ලන්ට තාත්තා කීවේ කලාවට යොමු වුණාට කමක් නෑ. මුලින් අධ්‍යාපනය හරියට කරගෙන ඉන්න ඕන කියලා. එනිසා දුව මානසික විද්‍යාව පිළිබඳ හදාරනවා. පුතා නීතිය හදාරනවා. ඒ මගිනුත් ඔවුන්ට සමාජයට මෙහෙවරක් කරන්න පුළුවන්. දුවට භාෂා දෙකෙන්ම හොඳට ලියන්න පුළුවන්. පුතාට ඉංග්‍රිසි බසින් ලියන්න පුළුවන්. ඒ දේවල්වලටත් ඔවුන් නැඹුරු වී තිබෙනවා.අනෙක තාත්තාගේ හිතේ තිබුණු සිනමා පාසල හදන්න දරුවන් දෙදෙනාටම ලොකු වුවමනාවක් තිබෙනවා. එය බ්‍රිතාන්‍ය සිනමා පාසල වැනි සැලැස්මකට අනුව හදන්නයි තිස්සගේ හිතේ තිබුණේ. එය කෙසේ හෝ ඉටුකරන්න දුවත් පුතාත් අධ්‍යාපනයෙන් පසු කටයුතු යොදයි කියන විශ්වාසය මට තිබෙනවා. එයට තාත්තා සතුව තිබූ විදේශීය සබඳතා වගේම රජයේ සහායත් ලබාගන්න වෙයි.තිස්ස අබේසේකරයන්ගේ සිනමා හා ටෙලි නිර්මාණවල අනාගතය?‍‘පිට ගං කාරයෝ’ නැවත විකාශය කරන්න කියා බොහෝ අයගේ ඉල්ලීමක් තිබෙනවා. නමුත් එය තවම ඉටු වී නැහැ. ඔහු චිත්‍රපට සංස්ථාවේ සභාපති ධුරය දැරූ කාලයේ ඔහුගේ සියලුම චිත්‍රපට, සංස්ථාවට බාර දුන්නා. ඒවා එහි සංරක්ෂණය වී ඇතැයි කියා සිතනවා. තවමත් එළි නොදුටු ‘මං මුලා වැල්’ තිබෙන්නේ හිටපු ජනපතිනිය ළඟ. එතුමියගෙන් ඒ පිටපත් ලබා ගැනීමට යටන්නටවත් වේලාවක් මට තිබුණේ නෑ. තනිවම දරුවන්ගේ කඩයුතුවලට මහන්සි වන නිසා. ඒ සියල්ල ඉදිරියේදි කළ යුතුව තිබෙන වැඩ කටයුතුයි.ඔබ තිස්ස අබේසේකරයන් වැන්නකුගේ බිරිය වීම පිළිබඳ හැ‍ඟෙන්නේ ‍කෙසේ ද?මට ඉතාම නිහතමානී ආඩම්බරයක් වගේම සතුටක් දැනෙනවා. මමත් වසර පහක් පමණ චිත්‍රපට නිළියක් හැටියට කටයුතු කළා. ඉන්පසු ඔහුගේ චිත්‍රපට, වාර්තා චිත්‍රපට ආදියේ සහාය අධ්‍යක්ෂණය, කලා අධ්‍යක්ෂණය ආදි නොයෙක් කටයුතුවලින් සහාය දුන්නා. අදටත් ඔහුගෙන් උගත් විශ්ව විද්‍යාල දරුවන් අපේ නිවෙසට එනවා. ඔවුන්ටත් මට හැකි අයුරින් උදව් උපකාර කරනවා. ඒ ගැන මට හරිම සතුටුයි.ආචාර්ය තිස්ස අබේසේකරයන් වර්තමානයෙන් අනාගතයට ගෙන යාමට කළ යුත්තේ කුමක් ද?ඔහු කළ නිර්මාණ, ඔහු ලියූ පොතපත ආදිය හැකි පමණින් සංරක්ෂණය කිරීම වැදගත්. ඒ වගේම ඔබ තිස්සගෙන් ඉගෙන ගත් යමක් තිබෙනවා නම් එය ලෝභ නැතුව තව කෙනකුට කියා දෙන්න. එසේ කියා දී එය ඔබ ඉගෙන ගත්තේ ඔහුගෙන් බව කියන්න. එවිට අද වගේම හෙටත් තිස්ස අබේසේකර කියන නමට නිසි අරුතක් ලැබේවි.අරුණි මුතුමලිකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>24</day>
    </date>
    <link>http://www.silumina.lk/2013/11/24/_art.asp?fn=av13112413</link>
    <topic>පුටින්ගේ පෙම්වතිය</topic>
    <author>කුමාර සිරිවර්ධන</author>
    <content>පුටින්ගේ පෙම්වතියරුසියානු ජනාධිපති ව්ලදිමිර් පුටින් ද තහනම් අඩවි වෙත පිවිස තහනම් ගෙඩි කෑ අයෙකි. මේ ‍ඔහුගේ අනියම් පෙම් සබඳතා පිළිබඳ ලියැවෙන ලිපි පෙළක පළමු වැන්නයි.ව්ලදිමිර් ව්ලදිමිරොවිව් පුටින් රුසියාවේ සිවු වැනි හා වර්තමාන ජනාධිපතිවරයා ය. 61 හැවිරිදි ඔහු එක්සත් රුසියාව යන නමින් හැඳින්වෙන දේශපාලන පක්ෂයේ ද නායකයා ය. දේශපාලනයට පිවිසෙන්නට පෙර සෝවියට් දේශයේ ඔත්තු සේවාව වූ කේ.ජී.බී. හි ඔත්තු කරුවකු ලෙස කටයුතු කළ ඔහු දේශපාලනයට පිවිසෙනු පිණිස රුසියාවෙන් විශ්‍රාම ගන්න විට ලුතිනන් කර්නල් තනතුර ලබා සිටියේ ය.වයස අවුරුදු 31 දී කේ.ජී.බී. ඔත්තුකරුවකු ලෙස සේවය කරන අතරතුර ‍ඔහු 1983 ජූලි 28 දා විවාහ වූයේ ලියුද්මිල. ෂ්ක්‍රෙබිනෙපා සමඟිනි. ගුවන් සේවිකාවක ලෙස මුලින් කටයුතු කළ ලියුද්මිලා විවාහ වන විට ලෙනින්ග්‍රැඩ් රාජ්‍ය සරසවියේ ඉගෙනුම ලබමින් සිටියා ය. ඇය පුටින්ට වඩා වසර හයකින් බාල වූ අතර පුටින්ට දාව ලියුද්මිලා දියණියන් දෙදෙනකු බිහි කළා ය. වැඩිමල් දියණිය මාරියා 1985 දී උපත ලද අතර දෙවැනි දියණිය යෙකැතරිනා හෙවත් තට්ජා 1986 දී උපන්නේ නැ‍ඟෙනහිර ජර්මනියේ ඩ්‍රෙස ්ඩෙන් හිදී ය. ඒ වනවිට පුටින් නැ‍ඟෙනහිර ජර්මනියේ කේජීබී ඔත්තු කරුවකු ලෙස කටයුතු කරමින් සිටියේ ය.1999 දී පුටින් රුසියාවේ අගමැති තනතුරට පහත් වූ අතර, ලියුද්මිලා කිසි විටෙක තම සැමියා ගේ දේශපාලන ජීවිතයට ක්‍රියාකාරීව සම්බන්ධ වූයේ නැත. ඔවුන්ගේ දියණියන් දෙදෙනාගේ සේයාරූ මේ දක්වා රුසියානු මාධ්‍යයන්හි පළවී නැත. ජනාධිපති ධූරය‍ට පත් වූවත් පුටින් සිය පවුලේ සේයාරුවක් මෙතෙක් මාධ්‍ය හරහා ප්‍රසිද්ධියට පත් කොට නැත.‍දේශපාලන බලය ලැබෙන තුරු පුටින්ගේ විවාහ ජීවිතයේ දෙදරා යාම් ගැන කටකතා පැතිරුණේ නැත. එසේ වුව ලියුද්මිලා පුටින් සමඟ ප්‍රසිද්ධියේ ජනතාව හමුවට පැමිණීම එන්ට එන්ටම සීමා වූයේ ය. මෙයට හේතුව පුටින් පවත්වාගෙන යන අනියම් සබඳතාවක් බව ‍කට කතාවලින් කියැවිණි. එම කටකතාවලට හිටපු ඔත්තුකාරියක හා වර්තමානයේ මෝස්තර නිරූපිකාවක වන ඇනා ඩැප්මන් ගේ නම ද, ඔලිම්පික් රන් පදක්කම්ලාභී අලිනා කබයේවාගේ නම ද ඈදී තිබිණි.එම කට කතාවලින් තවදුරටත් පැවසුණේ ලියුද්මිලා එස් ‍ටෝනියා - රුසියා දේශ සීමාව ආසන්න ප්ස්තොව් හි ඉපැරැණි යෙලි‍සාරොව් තාපසාරාමය ආශ්‍රිත රජයේ ලැගුම්හලක නිවාස අඩස්සියේ තබා ඇත කියායි. ප්‍රදේශයේ වැසියන් මාධ්‍ය වෙත පවසන්නට වූයේ ඇය එහි සිටින බව තමන් දුටුවා කියා ය. 2008 වසරේදී පුටින් අගමැති තනතුරෙන් ඉවත් වූ අතර කටකතා පැතිර ගියේ ඔහු මොස්කව් නුවර සිටියදී ලියුද්මිලා ශාන්ත පීටර්ස්බර්ග් නුවරට පැමිණ සිටිනවා කියා ය.සමාජ විද්‍යාඥවරියක වූ ඔල්ගා ක්‍රිෂ්ට්‍රනොවිකායා. සමකාලීනව ප්‍රකාශ කළේ පුටින් ද සෝවියට් දේශයේ හිටපු නායකයන් අනුකරණය කරමින් තම බිරිය ජනතාව වෙතින් වසං කරගෙන සිටිනවා කියා ය.“පෙරෙස්ත්‍රොයිකාව ගෙන ආ මිහායිල් ගොර්බචොව් තම බිරිය 1980 දශකයේ දී ජනතාව අතරට ගෙන ආවා” ඔල්ගා තවදුරටත් පැවසුවා ය. “මතකයිනේ... රුසියාවේ පොදු ජනතාව ඊට ගොර්බචොව්ට බෙහෙවින් දොස් පැවරුවා.”ඔල්ගා බ්‍රිතාන්‍යයේ ‘ද ටයිම්ස්’ පුවත්පතට කළේ මෙවැනි ප්‍රකාශයකි.“රුසියාවේ පළමු කාන්තාවගේ තත්ත්වය බටහිර රටවල පළමු කාන්තාවන්ගේ තත්ත්වයන්ට වඩා වෙනස්. අවාසනාවකට වගේ මෙරට පළමු කාන්තාවන්ට ජනතාවගෙන් වසංවී සිටින්නට සිදු වී තිබෙනවා.”ඔල්ගා විදෙස් මාධ්‍යයන්ට කුමක් පැවසුවත් පුටින් හා ලියුද්මිලා අතර නෝක්කඩුව දුර යන බව කටකතාවලින් තවදුරටත් පැවසිණි. කෙසේ වෙතත් 2013 ජූනි 6 දා නිවේදනය කෙරුණේ පුටින් හා ලියුද්මිලා අන්‍යොන්‍ය අවබෝධතාව සහිතව ඔවුන්ගේ විවාහය අවසන් කෙරෙනවා කියා ය. වසර ගණනාවක් තිස්සේ ජනතා සිත් සතන්වල පැවැති සැක සංකා සනාථ කරමින් ජනාධිපති ප්‍රකාශක දිමිති පෙස්නොව් ක්‍රෙම්ලින් මාලිගයේ සිටි ජනාධිපතිවරයාගේ යුග දිවියේ අවසානය නිවේදනය කරමින් පැවැසුවේ නිල වශයෙන් දික්කසාද වීම කවදා සිදුවේද යන්න ගැන දැන්ම ප්‍රකාශ කළ නොහැකිය කියායි.පුටින්ගේ පෙම්වතියකැයි පැවසුණු ඇනා වසිල්යෙව්නා චැප්මන් 1982 පෙබරවාරියේදී උපන්නියකි. 2010 ජූනි 27 දා නිව්යෝර්ක් නුවරදී ඇය තවත් නව දෙනකු සමඟ අත්අඩංගුවට ගැනිණි. ඒ රුසියානු ෆෙඩරේෂනයේ බාහිර ඔත්තු සේවා ඒජන්සියක් වූ එස්.වී.ආර්. හි ඔත්තුකාරියක ලෙස නීත්‍යානුකූල නොවන ආකාරයෙන් ඇමෙරිකාවේ ඔත්තු සෙවීය යන චෝදනාව යටතේ ය. ඇය 2010 ජූලි 8 දා ඇමෙරිකාවෙන් පිටුවහල් කෙරිණි.ඇමෙරිකාව පවසන ආකාරයට ඇනාගේ වාසගම කුෂ්චියෙන්කෝ ය.‍ වොලොග්‍රැඩ් හි උපන් ඇගේ පියා කෙන්යාවේ නයිරෝබි නුවර සෝවියට් තානාපති කාර්යාලයයේ සේවය කර තිබේ. ඇනා පළමුව විවාහ වී සිට ඇත්තේ බ්‍රිතාන්‍ය ජාතිකයකු සමඟිනි. එම විවාහයෙන් ඇයට චැප්මන් යන වාසගම ලැබී තිබේ. ඇනාගේ පළමු සැමියා. පවසන ආකාරයට ඇගේ පියා පසිලි කුෂ්ච්යෙන්කෝ ‍ෙජ්‍යෂ්ඨ කේ.ජී.බී. ඔත්තුකරුවෙකි. එමෙන් ම ඇනා මොස්කව් සරසවියෙන් ආර්ථික විද්‍යාව පිළිබඳ පළමු පෙළ ගෞරව උපාධියක් දිනූ තැනැත්තියකි.2003 දී හෝ 2004 දී ඇය ලන්ඩනය වෙත ගොස් නෙට් ජෙට්ස්, බාර්ත්ලේස් හා තවත් සමාගම් කීපයකම රැකියාව කොට ඇත. ඊට පෙර 2001 දී ඇයට ඇලෙක්ස් චැප්මන් රුසියාවේදී හමුවී ඇති අතර ඇය ඔහු හා විවාහ වී ඇත්තේ මොස්කව් හිදී ය. මෙම විවාහයේ ප්‍රතිඵලයක් ලෙස ඇයට රුසියාවේ මෙන් ම බ්‍රිතාන්‍යයේද පුරවැසිභාවය මෙන් ම බ්‍රිතාන්‍ය විදෙස් ගමන් බලපත්‍රය ද ලැබී තිබේ.ඇමෙරිකාවේ මැන්හැට්න් හි ඇය ජීවත් වී ඇත්තේ ජාත්‍යන්තර දේපළ වෙළෙඳ සමාගමක් පවත්වාගෙන යන්නියක ලෙස පෙනී සිටිමිනි.“ඇය මුලදී කීවේ සමාගම පවත්වාගෙන යන්නේ පාඩුපිට කියායි. ඒත් 2009 වනවිට ඇය යටතේ 50 ක පමණ පිරිසක් සේවය කළා. “ඇගේ පළමු සැමියා වූ ඇලෙක්ස් පවසයි.සමාගමට මුදල් ලැබුණේ රුසියානු රජයෙන් පුටින්ගේ අනුදැනුම මත ද? ඇමෙරිකාවේ වෙසෙද්දී ඇය නිව්යෝර්ක් නුවර ප්‍රමුඛ පෙළේ ව්‍යාපාරිකයකු වූ මයිකල් බිට්න් සමඟ ද පෙම් සබඳතාවක් පවත්වාගෙන ගොස් තිබේ. තතු දත් අය පවසන්නේ ඇය ඔත්තු කාරියක බව වසං කරගනු පිණිස එම සබඳතාව පවත්වාගෙන යන්නට ඇත කියායි.“එය මගේ ජිවිතයේ හොඳම කාලයක්. ඒ වගේ ම නරකම කාලයක්” ඇමෙරිකාවේ ජීවත්වූ අවදිය ගැන පසුකාලීනව ඇනා චැප්මන් පවසා ති‍බිණි.ඇමෙරිකාවෙන් පිටුවහල් කළ ඇනා රුසියාවට පැමිණ එරට රූපවාහිනි සේවාවක වැඩසටහන් ඉදිරිපත් කරන්නියක ලෙස ද ව්‍යාපාරික සඟරාවක කතුවරිය ලෙස ද කටයුතු කර තිබේ. 2010 ඔක්තෝබරයේදී රුසියාවේ ‘මැක්සිම්’ සඟරාවේ කවරය සැරසුණේ ඇනාගේ අඩ නිරුවත් සේයාරුවකිනි. එමෙන් ම එම සඟරාව රුසියාවේ වඩාත් ලිංගිකාකර්ෂණීය කතුන් සිය දෙනාගේ ලැයිස්තුවට ඇගේ නම ද ඇතුළත් කර තිබිණි. පසුව ඇය මෝස්තර නිරූපිකාවක ලෙස ද කටයුතු කිරීම ඇරඹුවා ය. සෝවියට් ජනපති පුටින් හා ඇනා චැප්මන් අතර සබඳතාවක් ඇතැයි කටකතා පැතිර ගියේ මේ අවධියේදී ය.ලබන සතියේ“මා හා විවාහ වනවාද?”ඇනා විමසයි කුමාර සිරිවර්ධනකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>24</day>
    </date>
    <link>http://www.silumina.lk/2013/11/24/_art.asp?fn=av13112414</link>
    <topic>අද ම‍ෙග් ප්‍රසංගයේ දී පුතයි, දුවයි රසිකයන්ට හඳුන්වා දෙනවා</topic>
    <author>ජෝජ් රොබ්සන් ද සිල්වා‍</author>
    <content>අද ම‍ෙග් ප්‍රසංගයේ දී පුතයි, දුවයි රසිකයන්ට හඳුන්වා දෙනවාඅද (24 වැනිදා) සවස 6.45 ට බණ්ඩාරනායක සම්මන්ත්‍රණ ශාලාවේදී පැවැත්වෙන Keerthi Acoustica Unplugged Live Concert ඒක පුද්ගල ගීත ප්‍රසංගය සහ ඊට සමගාමීව එළිදැක්වෙන “තව දවසක්” සංයුක්ත තැටිය පිළිබඳ පසුගිය නොවැම්බර් 10 වැනිදා “රසඳුන” පළ කළ කීර්ති පැස්කුවල් අදහස් ප්‍රකාශ කළ “ස්වර වර්ණ” ලිපියේ ඌනපූර්ණයක් ලෙස අපි මෙම ලිපිය පළ කරමු.“මගේ ගායන ශෛලිය පෙරදිග හෝ බටහිර හෝ එක් සංගීත ක්‍රමයකට නැඹුරු වූ ශෛලියක් නොවන හින්දා මැද මාවතේ ගමන් කරන කලාකරුවෙක් වශයෙන් මගේ මේ ශෛලියට ප්‍රිය කරන රසික පිරිස බොහොමයක් ඉන්නවා. ඒ නිසා මේ ප්‍රසංගයේ කිසිම නර්තන අංගයක් ඇතුළත් කරන්නේ නැහැ. විදුලි ආලෝකයෙන් විස්මිත දර්ශන හෝ වීඩියෝ රූප සංකලන ඇති රූප රාමු කිසිවක් මෙහිදී යොදා ගන්නේ නැහැ. ඝෝෂාකාරී සංගීතයෙන් මිදී නිවී සැනසිය හැකි සංවේදී සරල සංගීත රසාස්වාදයක් මගේ ගීත රසික රසිකාවන්ට ලබා දීම තමයි මගේ බලාපොරොත්තුව.”ඔබේ ගීත ප්‍රසංගයට දායක වන අනිකුත් ශිල්පීන් කවුරුන් ද..?“මගේ සජීවී ගීත ප්‍රසංගයට සංගීත අධ්‍යක්ෂණයෙන් සරත් ද අල්විස්, මහින්ද බණ්ඩාර, මහේෂ් දෙනිපිටිය සහ හර්ෂ මාකලන්ද දායක වෙනවා. ඒ නිසා මගේ ගීත ප්‍රසංගය ඒකාකාරී නොවේවි. යුග ගායනයෙන් ධම්මිකා බණ්ඩාර සහ නව පරපුරේ මගේ ගෝලයින් කිහිප දෙනෙකු එක් වෙනවා. ප්‍රසංගයේ දී සිදුවෙන එක් කරුණක් ගැන කිව යුතුයි. ඒ - මගේ කසුන් පුතාව සහ චාරුණී දුවව ජනතාවට හඳුන්වා දෙමින් ගායනයෙන් දායක කරවා ගැනීමයි. නිවේදන කටයුතු වලින් ඉඳුනිල් දිසානායක සමඟ අසේල බණ්ඩාරනායක දායක වෙනවා.ගී තැටි ව්‍යාපාරය අස්ථාවරව ඇති මෙම වකවානුවේ දී ඔබ “තව දවසක්” ගීත තැටිය එළිදැක්වීම අභියෝගයක් නොවේ ද...?“මං ‍කොහෙත්ම මේක මාර්කට් එකට දාන්නේ නැහැ. ප්‍රසංගය දාට එන මගේ ගීත රසික රසිකාවන්ට ඉතාමත් අඩු මුදලකට දෙන්නයි මම මේ ගීත තැටිය කළේ. මේ ගී තැටිය රෙකෝඩ්බාර් වලට දැම්මාට වැඩක් නැහැ. ඔවුන් කොපි ගහලා රුපියල් පනහට දෙයි. මම මෙච්චර මහන්සි වෙලා නිර්මාණ කරලා ඇයි එහෙම තත්වයකට මගේ ගී තැටිය මමම පත් කරන්නේ. අද මේ ර‍ෙට් ගී තැටි ව්‍යාපාරයක් නැහැ. මගේ රසික රසිකාවන්ට ඉල්ලුවොත් තැපෑලෙන් යවන්න වගේ ක්‍රමයක් අනුගමනය කරන්න මං හිතාගෙන ඉන්නවා. කෙසේ හෝ අපි කරන නිර්මාණ ජනතාව අතරට යවන්න පාලමක් හදා ගන්න තමයි මම මේ ගී තැටිය කෙ‍රුවේ. දැන් ගී තැටි ව්‍යාපාරය පමණක් නොවේ නිර්මාණ පාලනය කරන්නෙත් එක්තරා මාෆියාවකිනුයි. විද්‍යුත් මාධ්‍ය ආයතන, දුරකථන සමාගම් සහ අතරමැදියන් වැනි අය තමයි සංගීත නිර්මාණ පාලනය කරන මාෆියාව හැටියට කටයුතු කරන්නේ. කලාකරුවා හිඟන්නා වෙනවා. මාෆියාව දියුණු වී හම්බ කරනවා. මේ මාෆියාව නැති කරන්න රජයේ අනුග්‍රහය අවශ්‍යයි.”ඔබේ ගීත රසික රසිකාවන්ට මේ අවස්ථාවේ දී ඔබ පවසන්නේ කුමක් ද...?“මම මේ ප්‍රසංගය පවත්වා ලැබෙන මුදලින් කෝට්ටේ ශ්‍රී වජිර ළමා නිවාසයේ දරුවන් වෙනුවෙන් ඇරඹීමට අදහස් කරන සංගීත පාසල සහ මාත්, තව සංගීත ශිල්පීන් හතර දෙනෙකුත්, වෛද්‍යවරයෙකුත් එක් වී ආරම්භ කිරීමට සැලසුම් කර ඇති වැඩමුළු සද්කාරයන් සඳහා යෙදවීමට බලාපොරොත්තු වෙනවා. එම නිසා ඔබත් එන්න, අද සැන්ඳෑවේ මගේ ගීත ප්‍රසංගය රසවිඳින්න. අපි එදාට ගීතය සමඟ අපිට අමතක නොවන ගනුදෙනුවක් කරමු.ජෝජ් රොබ්සන් ද සිල්වා‍නවසීලන්තයේ පදිංචිව සිටින ජනප්‍රිය ගීත රචකයකු, නිවේදකයකු වන ප්‍රියානන්ද විජේසුන්දර ලංකාවට පැමිණියේ මහඟු සත්කාරයක් උදෙසාය.නවසීලන්තයේ වෙසෙන ඔහුගේ ශ්‍රී ලාංකික මිතුරන් සමඟින් වාර්ෂිකව පවත්වන ‘පස්මල් පෙති’ නම් මියැසි ප්‍රසංග‍‍යෙන් ලැබුණු ආදායම බණ්ඩාරගම කිදෙල්පිටිය ශ්‍රි පුණ්‍ය සංවර්ධනාරාමයේ ජගද්දලා සමාජ සුබ සාධන ආයතනයේ ජගද්දලා ළමා සංවර්ධන මධ්‍යස්ථානයේ විහාරාධිපති කිදෙල්පිටිය ආරියමෛත්‍රි ස්වාමින් වහන්සේ වෙත මෙවර පරිත්‍යාග කළේ ලෝකයේ හොඳම නළුවා ලෙස සම්මාන දිනා ගත් ජගත් චමිල අතිනි. එම අවස්ථාවට චිත්‍රපට නිෂ්පාදක, අධ්‍යක්ෂ සුනිල් අරුණ වීරසිරි හා ලාල් පා‍ෙ‍ගාඩ ආරච්චි ඇතුළු ඔහුගේ හිතමිතුරෝ කිහිපදෙනෙක් සහභාගි වූහ.දුටුගැමුණු රජු සහ කාවන්තිස්ස රජු සමඟ එළාර රජු ඉතිහාසයේ ඇතිකරගත්තා වූ රහස් ගිවිසුම ගැන චිත්‍රපට හා ටෙලි නාට්‍ය අධ්‍යක්ෂ ආචාර්ය අනුර චන්ද්‍රසිරි විසින් රචිත ‘එළාර රජුගේ රහස් ගිවිසුම’ ඓතිහාසික නවකතාව එළිදැක්වීම ඕස්ට්‍රේලියාවේ මෙල්බර්න් ඩැන්ඩිනොන්ග් ධම්මදීප භාවනා මධ්‍යස්ථානාධිපති, ශාස්ත්‍රපති පූජ්‍ය අකරවිට සංඝානන්ද හිමිපාණන්ගේ මූලිකත්වයෙන් මෙල්බර්න් බෙන්ටිලීස් මොර්ලේ කොමිනිටි සෙන්ටර් හිදී පසුගියදා සිදුවිය.‘සයනයේ සිහිනය’, ‘තුන්වැනි ඇහැ’, ‘රජ්ජුමාලා’ චිත්‍රපට සහ ටෙලිනාට්‍ය 30ක් පමණ අධ්‍යක්ෂණය කර ඇති ආචාර්ය අනුර චන්ද්‍රසිරි ‘ගැමුණු කුමරු හා එළාර දියණිය’, ‘මකරා’ යන නවකතාවල රචකයා ද වේ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>24</day>
    </date>
    <link>http://www.silumina.lk/2013/11/24/_art.asp?fn=av13112415</link>
    <topic>සිකුරාදා හැන්දෑව</topic>
    <author>සු.මි.</author>
    <content>සිකුරාදා හැන්දෑවමා ආචාර්ය තිස්ස අබේසේකරයන් මුල්වරට හඳුනගත්තේ ඔහු අධ්‍යක්ෂණය කළ ‘මහගෙදර’ චිත්‍රපටය වෙනුවෙන් මරදාන නිව් ඔලිම්පියා සිනමාහලේ පැවැත්වූ පුවත්පත් දර්ශනය දා. මට ඔහු හඳුන්වා දුන්නේ ප්‍රවීණ චිත්‍රපට සහාය අධ්‍යක්ෂ වී. උපාලි පෙරේරා. කෙසේ වෙතත් ‘මහගෙදර’ මා එතරම් ප්‍රියකළ චිත්‍රපටයක් නම් වුණේ නැහැ.එකල මට තිස්සව වැදගත් වුණේ චිත්‍රපට තිරනාටක රචකයෙක් වශයෙන්. අදටත් මම හිතන ආකාරයට අපේ රටේ එතෙක් මෙතෙක් බිහිවූ විශිෂ්ටතම තිරකතා රචකයා ඔහු. චිත්‍රපට තිරනාටක අත්පිටපත් සොය සොයා කියවූ අපේ තරුණ වියේදී මට තිස්ස ලියූ ‘නිධානය’ තිර රචනයේ අත්පිටපතද අහම්බෙන් මෙන් කියවන්න ලැබුණා. මට එය ලැබුණේ චන්ද්‍රසේන කිරිවත්තුඩුව මාර්ගයෙන්. ඉංග්‍රිසියෙන් ලියා තිබූ ඒ තිර පිටපතේ සිංහලෙන් තිබුණේ දෙබස් විතරයි. මේ අත්පිටපත එකිනෙකා අතින් අත ගොස් අද එය අස්ථානගත වී තිබීම කනගාටුවක්.තිස්ස සමඟ මා මුල්වරට සම්මුඛ සාකච්ඡාවක් කළේ ‘දෙසතිය’ පුවත් සඟරාවට. ආචාර්ය ලෙස්ටර් ජේම්ස් පීරිස් අළලා ලියැවුණු කවරයේ කතාවකට අදාළව මා තිස්ස සමඟ සාකච්ඡාවක් කළා. ‘ඔහු තුන්වැනි ලෝකයට කොටු කරන්න බැහැ’ යන මාතෘකාව යටතේ එය ‘දෙසතිය’ සඟරාවේ පළවුණා.මහරගම පිහිටි නිෂ්පාදිකා චන්ද්‍රා මල්ලවආරච්චි මහත්මියගේ නිවෙසේ පැවති ‘විරාගය’ චිත්‍රපටයේ මුහුරත් උලෙළ මට තවමත් මතකයි. ‘විරාගය’ වැනි පරාජිත චරිතයක් ඇති, මනස් පුතෙක් වැනි චරිතයකින් යුතු නවකතාවක් අද යුගයේ සිනමාවට නඟන්නේ ඇයි ද යනුවෙන් මා ඇසූ ප්‍රශ්නයට තිස්සත්, ගුණදාස අමරසේකරත් ඉතාම තාර්කිකව අපට පිළිතුරු දුන් හැටි තවමත් ම‍ෙග් මතකයේ තියෙනවා.පසු අවස්ථාවක මා මිත්‍ර ගාමිණි වේරගමත් මමත් ‘මාවත’ සඟරාව වෙනුවෙන් තිස්ස හමුවී කළ සම්මුඛ සාකච්ඡාවේදිත් තිස්ස කීවේ ‘විරාගය’ වැනි කෘතියක් එදාටත් වඩා අදට වැදගත් වගයි.‘විරාගය’ තිරගත වෙමින් පැවති දිනවල ගුණසිරි සිල්වාත් මමත් වසන්ත ඔබේසේකර හමුවන්ට ගිය අවස්ථාවකදි වසන්ත ‘විරාගය’ දිගට හරහට විවේචනය කළා. ඒ ඇසුරෙන් මා සකස් කළ ලිපියක් ප්‍රේම් දිසානායක සංස්කරණය කළ ‘කලා’ පුවත්පතේ පළවුණා. එහි මාතෘකාව වුණේ ‘මනස් පුතුන්ගේ සිනමාවෙන් අපට වැඩක් නෑ’ මෙයට තිස්ස දුන් පිළිතුර ලිව්වෙත් මමයි. ඒ ‘අරවින්දට ගරහන්නේ තමන්ගේ සෙළුව වසා ගන්ටයි’ යනුවෙන්. එයත් අමතක කරන්න බැරි අපූර්ව අත්දැකීමක්.අර්නස්ට් පෝරුතොට පියතුමා යටතේ පැවති මාධ්‍ය කේන්ද්‍රයෙන් වරක් තිස්ස අබේසේකරගේ දෙසුමක් සංවිධානය කෙරුණා. එහි මාතෘකාව වුණේ ‘විවෘත ආර්ථිකය, රූපවාහිනිය, චිත්‍රපට සංස්ථාව හා සිනමාවේ අර්බුදය’ යන්න. එහි දේශන පිටපත පොත් පිංචක් ලෙස සංස්කරණය කළේ මම.මට තිස්ස වඩාත් සමීපව ඇසුරු කරන්න ලැබුණේ ඔහු ජාතික චිත්‍රපට සංස්ථාවේ සභාපති වූවායින් පසුව. ඔහුගේ ආරාධනාව මත මම ‘සදිසි’ සිනමා සඟරාවේ කලාප 8 ක් සංස්කරණය කළා. එසේම චිත්‍රපට සංස්ථා ප්‍රකාශන වූ පී.එල්.ජේ. නන්දන කීර්ති හා ‍බී.එස්. පෙරේරා අළලා ලියැවුණු පුස්තිකා දෙකත් සංස්කරණය කළේ මම.සිංහල සිනමාවේ දාරක යුගය හැදෑරීම තිස්සගේ බලවත් වුවමනාවක්ව තිබුණා. ඔහු මා දකුණු ඉන්දියාවට යවා ඊට අදාළව පර්යේෂණ කටයුතු කළේ ද ඒ අභිලාෂයෙන්.තිස්ස හැට - හැත්තෑව දෙදශකයේදි විවිධ සිනමා පුවත්පත් හා සඟරාවලට ලියූ ලිපි රැසක් මා සතුව තිබුණා. ඔහුගේ ‘සිනමා සිතුවිලි’, ‘රූප ස්වරූප’ වැනි පොත් පළවුණේ ඒ ලිපි ඇසුරෙන්. තිස්ස ග් සිනමා බුද්ධිය, ඔහුගේ මතවාද ඒ ලිපි ඔස්සේ පිළිබිඹු වෙනව කියලා මං හිතනවා.මට තිස්ස වෙනුවෙන් කරන්න ලැබුණේ එකම එක උපහාරයක් පමණයි. ඒ මා ‘සරසවිය’ පත්‍රයේ කර්තෘව සිටියදි ඔහුට ‘රණතිසර’ සම්මානය පුදනු ලැබීම. එය තනිකරම මගේ තීරණයක්. එසේම ලේක්හවුස් සභාපති, ජ්‍යෙෂ්ඨ මාධ්‍යවේදි බන්දුල පද්මකුමාර මහතාගේ සංකල්පයක් මත තිස්ස ගැන විවිධ විද්වතුන් ලියූ ලිපි රැගත් ‘සිනමා සංස්කෘතික ප්‍රාඥයා’ පොත ලේක්හවුස් ප්‍රකාශනයක් ලෙස පළකරන්න ලැබීමත් මා ලද භාග්‍යයක්.කෙනෙක් මිය පරලොව ගියාම සුමානයකින් දෙකකින් ඔහු අමතක කරන අකෘතඥ සමාජයක ‘ටෙලිනිස’ සංවිධානය තිස්ස වෙනුවෙන් ප්‍රණාම උලෙළක් සංවිධානය කිරීම අපේ නොමඳ පැසසුමට ලක්විය යුතු කරුණක්.සු.මි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>24</day>
    </date>
    <link>http://www.silumina.lk/2013/11/24/_art.asp?fn=av13112416</link>
    <topic>ඉන්දියාවට යන්න බයවෙන්න එපා</topic>
    <author>ඉනෝකා සමරවික්‍රම</author>
    <content>ඉන්දියාවට යන්න බයවෙන්න එපාබෞද්ධ උරුමය රැක ගැනීමටත් සදාචාර සම්පන්න සමාජයක් ගොඩනැංවීමටත් ජීවිත පූජාවෙන් ඇප කැපවූ අනගාරික ධර්මපාලතුමාගේ ජීවන චරිතය හා බෞද්ධ මුහුණුවර චිත්‍රපටයකට නැගීමක් පසුගියදා සිදුවුණා.පසුගිය කාලයේදි ඉන්දියාවේ බුද්ධගයාවේ සිදුවූ ප්‍රහාරයත් සමඟ බෞද්ධයන් එහි වන්දනාමාන කිරීමට යාමට පසුබෑව ද අනගාරික ධර්මපාල චරිතය චිත්‍රපටයකට ගෙන එන කණ්ඩායම නම් එහි යාමට බිය වුණේ නැහැ.ආදායම් වාර්තා බිඳ දමමින් තිරගත වූ ‘මහින්දාගමනය’ චිත්‍රපටයත් ‘දළදා සිරිත’ චිත්‍රපටයත් සිනමාවට නැගූ සනත් අබේසේකර නිර්මාණ දිවියේ මීළඟ ප්‍රයත්නය ‘අනගාරික ධර්මපාල ශ්‍රීමතාණෝ’ ය.ඉන්දියාවේ බුද්ධගයා, ලුම්බිණි ආදි බෞද්ධ සිද්ධස්ථාන කිහිපයත් මුල්කරගෙන දින දහයක් පුරා චිත්‍රපටයේ රූගතකිරීම් කෙරිණි.“අපේ රූගතකිරීම් දින දහයක් පුරා පැවැත්වුණත් එයින් දවස් පහක් ම අපි හිටියේ බුද්ධගයාවේ. මෙම චිත්‍රපටයේ අනගාරික ධර්මපාල තුමන්ගේ චරිතය රඟපාන්නේ ප්‍රවීණ නළු පාලිත සිල්වා. ඉන්දියාවේ හැරුණු විට අනුරාධපුරයේ සහ මරදාන මාලිගාකන්ද පිරිවෙනේ රූගතකිරීම් සිදුකර තිබෙනවා.”පසුගිය කාලයේ සිදුවූ සිදුවීමත් සමඟ අපේ බෞද්ධයෝ ඉන්දියාවේ බෞද්ධ සිද්ධස්ථාන වැඳපුදාගෙන ඒමට යාම බියක් දක්වනවා. මෙවන් වාතාවරණයක් යටතේ ඔබ කණ්ඩායමට රූගතකිරීම් කිරීමට ඉන්දියාවට යාම ප්‍රශ්නයක් වුණේ නැද්ද?“කොහෙත් ම නැහැ. බුද්ධගයාවේ නායක හාමුදුරුවන් වන සද්ධාතිස්ස හාමුදුරුවෝ මුල්ව ඉන්දීය රජයෙන් අපට චිත්‍රපටය රූගත කිරීම සඳහා අවසර ලබා දුන්නා. ඒ වගේම අපේ චිත්‍රපටයේ සෙසු චරිත රඟපෑම සඳහා යොදා ගනුණේ ඒ ඒ සිද්ධස්ථාන අවට ජනතාව. බුද්ධගයාව, ලුම්බිණිය ආදි සිද්ධස්ථානවල වැඩවාසය කරන භික්ෂූන් වහන්සේලාගෙන් හා හින්දු ජාතිකයන්ගෙන් අපට හොඳ සහායක් ලැබුණා. ඉන්දියාවේදි අපට ලැබුණ සහයෝගය දැක්කම අපට හිතුණා අපේ රටේ ජනතාව වන්දනාමාන කිරීමට ඉන්දියාවට යාමට බිය විය යුතු නැතැයි කියලා. මොකද අපේ බෞද්ධ භික්ෂූන් වහන්සේලා වගේ ම ඉන්දියාවේ බුද්ධගයාව ආදි බෞද්ධ සිද්ධස්ථාන අවට ඉන්න හින්දු ජාතිකයන් ඒ ඒ ස්ථාන ආරක්ෂා කර ගැනීමට කැපවී සිටින අයුරු අපි හොඳින් දුටුවා.නන්නාදුනන රටක කළ රූගත කිරීමකදි ගෙවී ගිය ඒ දවස් ගතවුණේ කොහොමද?“ඇත්තටම අපිට ඒක හරි අපූරු අත්දැකීමක් වුණා. බරණැස ඉසිපතනාරාමයේ සීවලි නායක හාමුදුරුවෝ, බුද්ධගයාවේ රේවත නායක හාමුදුරුවෝ මෙන් ම සද්ධාතිස්ස නායක හාමුදුරුවන්ගෙන් අපට විශාල සහායක් ආරක්ෂාවක් මෙන් ම මඟ පෙන්වීමක් ලැබුණා. හැමදාම උදේට අපිට තේ හදලා දුන්නේ භික්ෂූන් වහන්සේලා. ඒ වගේම ඉන්දියාවේ හිටපු ඒ දවස් ටිකේ අපිට හැමදාම වෙලාවට කෑම බීම ලැබුණා. භික්ෂූණ් වහන්සේලා දානය වළඳා අවසන් වූ සැණින් අපිත් ආහාර ගත්තා. ඒකට හේතුව තමයි ඒ වෙලාවෙම කෑවේ නැත්නම් ඒ ඉන්න සේවකයෝ ඒවා අස් කරනවා. ඒ නිසා අපි හැමදාම දවල් එකොළහමාර වන විට චිත්‍රපටයේ වැඩ කටයුතු අවසන් කරනවා. ඇත්තම කිනවා නම් අපිට බොහෝම පිළිවෙළට ආගමික වැඩසටහන්වලට සහභාගි වීමට අවස්ථාව ලැබුණා. හැමදාම හැන්දෑවට ධම්මචක්ඛපවත්න සූත්‍ර දේශනාවට සවන් දීමට අවස්ථාව ලැබුණා. බුද්ධගයාවේ බෝම්බ පිපිරීමෙන් විනාශ වී ගිය මල් ආසනය වෙනුවට එක්තරා නෝනා කෙනෙක් රන් ආලේපිත මල් ආසනයක් පෙරහැරින් ගෙනත් බුද්ධගයාවට පූජා කළා. ඒ මේසය පෙරහරේ රැගෙන ඇවිත් පූජා කිරීමේ භාග්‍ය ලැබුණේ මට.ඔබ අනගාරික ධර්මපාල චරිතය චිත්‍රපටයට නැගීමට තෝරා ගත්තේ ඇයි?ධර්මපාල තුමා පිළිබඳ චිත්‍රපටයක් කරන්න කියලා අපට ආරාධනය කළේ කිරම විමල ජෝති නායක හාමුදුරුවෝ. උන්වහන්සේ මා නිර්මාණය කළ ‘මහින්දාගමනය’ චිත්‍රපටය නරඹා තිබුණා. ‘දළදා සිරිත’ ගැන අසා දැනගෙන තිබුණා. කිරම විමලජෝති හාමුදුරුවෝ ඒ ආරාධනය කළාට පසුව මම අනගාරික ධර්මපාල චරිතය පිළිබඳ ලියැවුණ බොහෝ පොතපත කියෙව්වා. ඒ පිළිබඳ බොහෝ තොරතුරු සොයා බැලුවා. ඉන් පසුවයි මම චිත්‍රපටය හදන්න පටන් ගත්තේ. මේ කාර්යයේදි ගයාන් චානුක විදානපතිරණ මහතා වගේම ආනන්ද බාලිකාවේ නියෝජ්‍ය විදුහල්පතිනි මාධවී මහත්මියගෙන් අපට හොඳ සහායක් ලැබුණා. චිත්‍රපටයේ නිෂ්පාදනය පූජ්‍ය කිරම විමලජෝති ස්වාමීන් වහන්සේ හා සුනිල් ටී ප්‍රනාන්දු මහතා.අපිට මෙම චිත්‍රපටය රූගත කිරීම් කරන කාලයේදි එදා අනගාරික ධර්මපාලතුමන් බුද්ධගයාව බේරාගැනීම සඳහා නඩුමඟට බැස්ස මහන්තා ගේ පරපුරේ දැන් ඉන්න කෙනාව හමුවීමටත් අවස්ථාව ලැබුණා. එදා අනගාරික ධර්මපාලතුමන් සමඟ නඩු කී මහන්තා ජීවත් වූ නිවෙසත් අපට දැක ගැනීමට ලැබුණා.බුදු හාමුදුරුවෝ, බෞද්ධ පසුබිම හැරුණු විට වෙනත් තේමා ඔස්සේ චිත්‍රපට කිරීමට ඔබට අදහසක් නැතිද?“මට මෙහෙම හිතෙනවා. වෙනත් තේමා යටතේ චිත්‍රපට කිරීමට ඕනෑතරම් අය ඉන්නවා. අපේ රටේ බෞද්ධයෝ වැඩියි. මට හිතෙනවා ඒ නිසා බෞද්ධ පසුබිමක් ඇති චිත්‍රපට කිරීම හොඳයි කියලා. අනිත් එක තමයි මට බුදුහාමුදුරුවන්ගෙන් තොර ජීවිතයක් නැහැ. මං මගේ ජීවිතය බුදු දහමට අනුව හැඩගස්වා ගෙන ඉන්නේ. හැමවිටම මම බුදුගුණ මෙනෙහි කරනවා. ඒ නිසා වෙන්න ඇති මම බෞද්ධ පසුබිමක් ඇති චිත්‍රපට නිර්මාණය කිරීමට වැඩි නැඹුරුවක් දක්වන්නේ. අනිත් එක තමයි මං දන්නවා මේ වන විට මගේ චිත්‍රපට නැරඹීම සඳහා වෙනමම ප්‍රේක්ෂකයන් පිරිසකුත් සිටින බව.අනගාරික ධර්මපාල චරිතය පිළිබඳ ඔබට මොකද හිතෙන්නේ?මම මෙතුමා ගැන දැනගෙන හිටියත් චිත්‍රපටය නිර්මාණය කිරීමට යාමත් සමඟ ධර්මපාලතුමා පිළිබඳ ගැඹුරින් හදාරන්නට ලැබුණා. ඉන්පසුව ඉන්දියාවට ගිය ගමනේදි බුද්ධගයාව, ලුම්බිණිය, ඉසිපතනය, මුලගන්ඨකුටි විහාරය ආදි සිද්ධස්ථාන දැක බලා ගැනීමට අවස්ථාව ලැබුණා. ඒ දැක වන්දනාමාන කරගත්තට පස්සේ මගේ හිතට අනගාරික ධර්මපාලතුමන් පිළිබඳ පුදුමාකාර අභිමානයක් දැනුණා. එතුමා බෞද්ධ ජනතාව වෙනුවෙන් මේ පුදබිම් ආරක්ෂා කර ගැනීමට කොපමණ නම් වෙහෙසක් දරා ඇත්ද කියා විශාල ගෞරවයක් දැනුණා.‍මේ චිත්‍රපටයේ රූගත කිරීම්වලට ගිය ගමනේදි එහි වෙසෙන සියලු ස්වාමින් වහන්සේලා මෙන්ම ඒ ඒ සිද්ධස්ථාන අවට ජනතාව අපට බෙහෙවින් උදව් උපකාර කළා. විශේෂයෙන්ම අප නැවත ලංකාවට එන්න පෙර දින රාත්‍රියේ බුද්ධගයාව තව මුලගන්ඨකුටි විහාරය අවට හින්දු තරුණ තරුණියේ එකතුවෙලා අපට රාත්‍රි භෝජන සංග්‍රහයක් පැවැත්වුවා. ඒ අවට සිටින සියලු ජාතිකයන්ට සිංහල කතා කරන්නට පුළුවන්.සනත් අබේසේකර එසේ පවසන්නේ සතුටිනි.ඉනෝකා සමරවික්‍රමඡායාරූප - ගයාන් පුෂ්පිකකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>24</day>
    </date>
    <link>http://www.silumina.lk/2013/11/24/_art.asp?fn=av13112417</link>
    <topic>අර කෙල්ල හැම දෙයක්ම මට කිව්වා</topic>
    <author>මතු සම්බන්ධයි</author>
    <content>අර කෙල්ල හැම දෙයක්ම මට කිව්වාජීවිතය මේ තරම් වේදනාකාරී බවක් ගෙන දේ යැයි කිසිදා අපේක්ෂා නොකළ ද සුරංග එක එල්ලේම එයට මුහුණ දී ඇත. එතැනින් එහාට තවත් ජීවිතයක් හෝ සිතුවිල්ලකටවත් ඉඩක් නොලැ‍ෙබන ලෙස ඔහුගේ ආත්මය කඩා වැටී හමාරය. සිහිනයක් සේ හෝ සිතන්නට ඉඩ නොතබා සියල්ල තහවුරු වන සේ ඇසූ කතාබහවලින් සුරංග ස්ථිරවම එක දෙයක් පමණක් හොඳාකාරව තේරුම් ගෙන තිබුණි. සිය පණ ලෙස ආදරය පිදූ නිල්මිණි ගමට නොපැමිණි බවය. ඇයට සිදුවී ඇත්තේ මහා විපතක් බව සුරංග පළමුව දැඩි ලෙස විශ්වාස කළා මිස තමා අත්හැර දමා ඇතැයි යන සිතුවිල්ලට හදවතට රිංගන්නට ඉඩ නුදුන්නේය.වහා නිමන්ත සොයා ගොස් ඇය පිළිබඳව සියලු තොරතුරු විමසන්නට අවශ්‍ය වුවද ගිලන් වූ සිරුර ඊට අවනත නොවූවා පමණක් නොවේ, මනස ද ඉතා ඉක්මනින් පැටලිලි සොබාවයකට පත්වූවේය. ඇගේ රුව මනසේ ඡායාවක් සේ ඇඳී යන්නට පටන් ගත්තා පමණි. බොහෝ වේලාවක් සිහි එළවා ගත නොහැකිව සුරංග ඔහේ පාවෙමින් සිටියේය. වැව ඉවුරේ, කුඹුක් සෙවණේ සිය දයාබරියගේ උකුල මත වැතිර බොහෝ වේලාවක් සුවසේ එසේ සිටීම ඉතා ප්‍රියදායක විය.“පුතේ”ආයාචනාත්මක උණුසුම් වදනකින් ඒ දෙනෙත් විවර වුවද අවබෝධාත්මක බවක් එහි ගැබ්වී නැති බව නිමන්ත මෙන්ම පබා ද හඳුනාගත්තාය. නිමන්ත යහන සමිපයේ වාඩිවී මුහුණ බිත්තිය දෙසට හරවාගෙන නිහඬ බව රැක්කේය.“පුතේ මේ කැඳ උගුර බීපන් මයෙ රත්තරනේ”නිමන්ත සුරංගගේ හිස මඳක් ඔසවා කොට්ටය උස්කර ඒ මත තැබුවේය.“කෝ දෙන්න නැන්දේ”නිමන්ත මැටි කෝප්පය අතට ගෙන හැන්ද පුරවා ගෙන එය සුරංගගේ මුවට ළං කළේය.“එපා”“කැඳ උගුරක් බීපන් සුරංග.. බේත් පත්තියන් වෙන්ඩත් ආහාරයක් බඩට දාගන්ඩ ඕනෑ”“නිල්මිණි ආවද?”කැඳ හැන්ද සුරංගගේ මුහුණ මත ඉහිරීම නිසා පබා වහා රෙදි කැබැල්ලක් ගෙන මුහුණ හා ගෙල පිස දැමුවාය.“නිල්මිණි එයි. ඕක බීලා ඉන්නකො සුරංගයියේ”“නිල්මිණි කෝ?”සුරංග දෙනෙත් පියාගෙන යළි ඒ ප්‍රශ්නයම නැඟුවේය. දෙපැත්තට හිස සලමින් නැඟී සිටි නිමන්ත කැඳ බඳුන පබා අතට දී හිස දෙඅතින්ම බදා ගත්තේය. තමා මොනතරම් අවාසනාවන්තයෙක් වීද? තවත් සුළු මොහොතකින් අප්පච්චී හා අම්මා මේ ප්‍රශ්නයම තමාගෙන් අසන විට තමා පවසන්නේ කුමක්ද?“ඔයාට සනීප මදි සුරංගයියේ. ඉක්මනට මේක බොන්නකෝ.. අපි හෙමින් කතාකරමු”“පබා ... නිල්මිණි කොහෙද ගියේ?”නිහඬව ඔහු දෙස බලා සිටින පබාගේ නෙත්වලින් කඳුළු උතුරන්නට විය.“මම ඔක්කොම දන්නව... මට අර කෙල්ල හැම දෙයක්ම කිව්වා..”“ආ ... සුරංගයිය දන්නවා!”“ඔව්.. නිල්මිණි අහිංසකයි.. මම යනව. මට ඒ තරම් අමාරුවක් නෑ... එයාව ‍හොයන්න මං යන්න ඕනෑ.”“සුරංග..”නිමන්ත දැඩි ස්වරයෙන් පවසා ඔහුගේ සුරත මිරිකා ගත්තේය.“තවත් ඔය බැල්ලි ගැන කතා කරන්නෙපා සුරංග... ඒකි අපි ඔක්කොමලව රැවැට්ටුවා.. ඕන දිහාක මකබෑවෙලා ගිය දෙන් සුරංග”“නිමන්ත”පබා ඔහු ඉදිරියට පැන්නේ ආවේශ වූ අයුරිනි. ඔහුගේ අතින් ඇදගෙනම කාමරයෙන් පිටවූ ඕ... නිමන්තට නොනවත්වාම බැණවැදුණාය.“ඔයා මෝඩයෙක් ද නිමන්ත? අර අහිංසකයා ඉස්සරහ ඔහොම කතා කරනවද? ඇරත් ඔයා විශ්වාස කළත් නැතත් මං දන්නව නිල්මිණි ඔය ගමන ගියේ කැමැත්තෙන් නොවන වග”“පබා මගෙ යකා අවුස්සන්නෙපා... සුරංග තවත් රවට්ටලා අරකිව සුද්ද කරන්න මට වුවමනාවක් නෑ..”“පුතේ.. පුතේ”සුරංගගේ මව‍ෙග් විලාපයට කවුරුත් වහා කාමරයට දිව ගියේ පුදුමාකාර බියකින්ය.“අයියෝ!... මගේ පුතාට මොකක්ද මේ වුණේ?”නිමන්ත වහා පැන සුරංගගේ උරහිස් බදා සෙලවූවේය... තදින් හුස්ම ගත් සුරංග ක්‍රමයෙන් යළි ප්‍රකෘති තත්ත්වයට පත්වූවේය.“අපිත් ඉවසුව හොඳටෝම ඇති”සුරංගගේ අප්පච්චිගේ වචනවල ගැබ්වී තිබූ නුරුස්නා බව නිමන්තට මෙන්ම පබාට ද එකවරම පැහැදිලි විය.“අපේ එකා ගොඩදාගන්ඩ අපිට පුළුවන්” ඒ වදන් යළි දෝංකාර විය.නිමන්ත බාගත් හිසෙන් යුතුව දොරට බැස්සේ වාවාගත නොහෙන තරමේ සිත් වේදනාවකින්ය. ඔහු පසුපස මඳක් දුර පැමිණිය ද පබා ඔහු නවතාලන්නට කිසිදු උත්සාහයක් නොගත්තේ හේතු කාරණා ඇතිවය.“මං හූනා කියන්න වගෙ කිව්ව ඔය කෙල්ල නුවර යවනකොට, මොකද ගෑනියකුට කන්ඩ දෙන්න බැරි කමක් තියෙනවද අපේ එකාට?”පබා දෙඅත් බැඳගෙන සිය අප්පච්චි දෙසත් සුරංගගේ අප්පච්චී දෙසත් බැලුවේ මේ කතාව ඒ තරම් සුබදායක නොවන වග හැඟෙන්නටය.“කලබල වෙලා මේ ලෝකේ දෙයක් කරන්ඩ බෑ අයියෙ.. අපි හාමුදුරුවො කිව්ව විදිහට මේ කටයුතු කරල ඉම්මුකෝ..”පබා එය පැවසූ අප්පච්චි දෙස බැලුවේ නව ජීවයක් ලැබූ ලෙසය.“නෑ බං චාරිත්තර කියල දෙයක් තියෙනවනේ... කසාද කටයුතු කරමු කිව්වාම මඟුලක් කන්ඩ ඕනෑ වුණා. විස්ස විජ්ජාලෙට යවන්න ඕනෑ වුණා සහෝදරයටත්...”“සුරංග ඒවාට කැමැත්ත දුන්න හන්දනේ නිල්මිණි ළමය ඔය ගමන ගියේ..”“දුන්න නේන්නම්... අපේ එකාටත් මං කොච්චර කිව්වද?”ගොක් අතු කපාගත් අය ඒ වන විට කඩුල්ල ළඟ එක් රොක්වී සිටියහ. විජේ සහ උපාලි ද ඒ අතර සිටියහ.“මොකක්ද පබා මේ ප්‍රශ්නේ?”විජේ පඩිය මත හිඳගත්තේ කනස්සල්ලෙන් යුතුවය.“සුරංගගේ අප්පච්චිට ටිකක් හිත් අමාරු වැඩිවෙලා”පබා පහත්වී සෙමින් පැවසුවාය. විජේ හිස ගස්සා උපාලි දෙස බැලුවේ කෝපයෙනි.“හිතට අමාරු බව අපි නොදන්නවයැ... ඊට වඩා විපැත්තියක්නෙ නිමන්තලෑ පවුලට වුණේ. ඌට කෑගහල හරියනවයැ...”“කවුරු වුණත් දැන් කෑ ගහල තේරුමක් නෑ අපි මේ වැඩේ කොරන්ඩ බලමු..”තවත් අ‍යකුගේ උපදේශයකින් කවුරුත් නිහඬ වූහ.නිමන්ත ගෙට ගොඩවූයේ ඕනෑම දෙයකට මුහුණ දීමේ ශක්තියක් සිතේ ඇති කරගනිමින්ය. සිතූ ලෙසම අප්පච්චී ඔහු එන පෙර මඟ බලාසිටියේ අන්ද මන්ද වූ සිතිනි.“ඈ බං පුතේ, දැන් දවස් කීපයක් ගතවුණානෙ, මොකෝ උඹ යන්නෙ නැද්ද කෙල්ල එක්කං එන්න?”නිමන්ත පිල මත වාඩිවී අප්පච්චිගේත් මවගේත් මුහුණ බැලුවේ, කෙසේ කොහොම කටක් ඇරගන්නේදැයි සිතාගැනීමට නොහැකිවය.“කඩේ මුදලාලි අපබ්‍රංස කතාවක් කිව්වනෙ. අපේ කෙල්ල ආවේ නැද්ද කියලා”“ඕන එකෙක් ඕන දෙයක් කියාපුදෙන්...” නිමන්ත පිලෙන් බැස්සේ කොයි අත යාමට වත් සිතාගනු නොහැකිවය.“උඹ කිව්වනෙ දවසකින් දෙකකින් යනව කියල. අහවල් දෙයක් කරනවද ඒකි එහාට වෙලා?”“මං ඕවා දන්නැහැ අප්පච්චි. සුරංගට සනීප වුණහම ගිහින් එක්කගෙන එන්නැතෑ..”“මොකක්ද පුතේ ඒ කතාවේ තේරුම? නංගි බලාගෙන ඇති නෙවැ ගෙදර එන්ඩ?”“ඔව් බලාගෙන ඇති .. පාවඩ එලාගෙන බලා හිටපල්ල ඒකි පිළිගන්න”පබා කඩුල්ල පැන්නේ නිමන්තගේ උස් හඬ ශ්‍රවණය කරමින්ය.“දුවේ...”නිල්මිණි ගේ මෑණියන්ගේ අසරණ හඬින් ඇය කම්පාවට පත්වූවාය.“මොකද මේ අපේ ලොකු ළමයට වෙලා තියෙන්නේ? නඟා එක්කගෙන එන්ඩ කිව්වාම ඕන් අප්පච්චිගෙ ඇඟට ගොඩවුණා...”“නිමන්ත.... අම්මලට කෑගහල වැඩක් නෑනේ. මේ අහිංසක මිනිස්සු අහසක් පොළවක් දන්නවද?”“එහෙනම් ඉතින් කියන එකයි ඇත්තේ.. එතකොට ඒවට උත්තර බඳින්න වෙන්නේ මට නෙවෙයිද?... මං හිතන්නේ ඒක ගැන මිසක්..”පබාගේ අප්පච්චිත් විජේපාලත් ඔවුන් අතරට ආවේ මහා බරක් හිස මත තබාගෙන බව නිල්මිණිගේ අප්පච්චිට නම් වහා වැටහුණේය. ඔහු සියල්ලන්ම දෙස කුතුහලයෙන් යුතුව බලා සිටියේ කිසිවක් තේරුම් ගැනීමට නොහැකිවය.“පබා මාමා මුකුත් දන්නැහැ නේද?” විජේපාලගේ පහත් හඬට පබා හිස වනා ‘නැතැයි’ හැඟෙව්වාය.“දැන් ඉතින් මේවා හංගල වැඩක් නෑනේ ගොයියො.. කොයිදේත් වෙන්නේ අපි උඹල වගෙ මනුස්සයින්ටනේ..”“මොකක්ද බං මල්ලියෙ ඒ කතාවේ තේරුම?” නිල්මිණිගේ අප්පච්චි වැල් පුටුවෙන් නැඟිට ඉණට දෙඅත් තබා ගත්තේය.“ඔය ඉතින්... කලබල නොවී වාඩිවෙයල්ලකෝ..”වැල්පුටුවට බර දුන්නද ඒ මුහුණේ වහා නැඟී ආ බිය රැඳි කුතුහලය සඟවා ගන්නට අවශ්‍ය නොවීය.“මේ... නිල්මිණි කෙල්ලගෙ සම්බන්ධයක් තිබිල තියෙනවලු පෙරකදෝරු මහත්තයෙක් එක්ක...”“ඈ මොකක් කිව්වා?”“ඔව් මාමේ කලබල වෙන්ඩ එපා... අපි ‍ෙනාදන්නව වුණාට ඒක මේ බොහොම දුරදිග ගිය එකක්...”විජේ බොහෝ සන්සුන් වෙමින් පැවසුවේය.මතු සම්බන්ධයිකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>24</day>
    </date>
    <link>http://www.silumina.lk/2013/11/24/_art.asp?fn=av13112418</link>
    <topic>ඉසිවර වෙදැදුරු ළමයින්ට විශේෂයි</topic>
    <author>ඉනෝකා පෙරේරා බණ්ඩාර</author>
    <content>ඉසිවර වෙදැදුරු ළමයින්ට විශේෂයිහැමදාමත් හවස හයයි තිහට ජාතික රූපවාහිනිය වටා මෙරට වැඩිහිටි සහ දරු පරම්පරාව එක්තැන් කළ අතුල රන්සිරිලාල්, දැන් ‘ඉසිවර වෙදැදුරු’ ඔවුන්ට තිළිණ කරයි.ඔහු හා මේ කතා බහ පෙළ ගැසෙනුයේ ඒ අරභයායි.සුජාත දියණිය ‘චංගුමී’ ත් අභීත දියණී ‘දොංයී’ ත් තරම් ඉන් පසු ඔබ ගෙනා නාට්‍ය ජනප්‍රිය වුණේ නැහැ.“ඒ කතාවට මං එකඟ නැහැ. ‘සුජාත දියණී’ දවස් 96 ක් පෙන්නුවා. ‘අභීත දියණි’ ය දවස් 120 ක් පෙන්නුවා. රසිකත්වය තියෙන කෙනෙක් දවස් 200 කට ආසන්න කාලයක් ජාතික රූපවාහිනිය වටා බැඳී ඉන්න එකම ලොකු ජයග්‍රහණයක්.”“මේ බව අපිට ලැබෙන වාර්තාවලින්, වෙළෙඳ දැන්වීම් ආදායම්වලින් හොදින් පැහැදිලි වෙනවා. සමහරු ඔහොම කිව්වට ‘මායාවරුන්ගේ ලෝකය’ ළමයින් අතර අතිශය ජනප්‍රිය වුණා. වැඩිහිටි පරම්පරාවගේ යම් ඈත්වීමක් තිබුණත් ළමා පරපුර මේ ගැන බොහොම ප්‍රතිචාර දැක්වුවා. ඒ නිසා ‘මායාවරුන්ගේ ලෝකය’ ජනප්‍රිය වුණේ නැහැ කියන කතාවට මා එකඟ නැහැ.”“යම් පිරිසක් මායාවරුන්ගේ ලෝකයෙන් ඈත් වුණා නම් ඒ පිරිස ආයෙ ‘දිරිය දියණි’ ය වටා රොක්වුණා. මේ යන්නේ ‘ඔෂින්’ ගෙන් පටන්ගෙන නොකඩවා දවස් 365 ක් එක දිගට පෙන්වූ නාට්‍ය දම්වැලක්. එකක් ඉවර වෙනකොට ඊළඟ දවසෙ තව අලුත් එකක් පටන් ගත්තා. එකකට එකක් වෙනස් රසයෙන් යුතු නිසා මේවා වැලඳගත් ප්‍රේක්ෂක පිරිසගේ අඩුවැඩි වීමක් පමණයි සිදු වු‍ෙ‍ණ්.”ඇයි ඔබ මේ ‘කොරියන් රැල්ලකට’ හසුවෙලා...“ආසියානු ටෙලිවිෂන් නිර්මාණ කරුවන්ගේ සංගමය වන ABA වෙතින් පසුගිය වසරවල වැඩිම සම්මාන අගය කිරීම් ලැබුවේ කොරියානු නිර්මාණයි. මේවා ආසියාවේ ඉතාම විශිෂ්ට නිර්මාණ ලෙස විචාරක - විනිශ්චය ලැබුවා. මමත් ABA සම්මේලනය සහ ඒ උලෙළ නියෝජනය කළ කෙනෙක් හැටියට ඒ විශිෂ්ට බව දුටුවා. මේවායේ සෞන්දර්යාත්මක බව, ආකර්ෂණය සහ ඒ සියල්ලට වඩා අපට ගැළපෙන නිසයි මේ නිර්මාණ මා තෝරා ගත්තේ. අනෙක මායාවරුන්ගේ ලෝකය චීන විද්‍යා ප්‍රබන්ධයක්. ඒ නිසා බහුතරය කොරියානු වුවත්, මා එවැනි රැල්ලක යැයි කියන්නට බැහැ.”“හැබැයි ඉදිරියේදී ඉරාන, ජපාන, එංගලන්තය, ඇමෙරිකාව වැනි රටවල විශිෂ්ට නිර්මාණ රැසක් මේ රටේ ප්‍රේක්ෂකයන්ට හවස 6.30ට දැක බලා ගන්න මා කටයුතු සැලසුම් කරනවා. මෙතෙක් අප තෝරා ගත් මේ සෑම නිර්මාණයක් තුළින්ම අපේ දූ දරුවන්ට ධෛර්යය - ආදරය - කරුණාව පිළිබඳ යම් පාඩමක් ගෙනාවා. ඉදිරියටත් ඒ ප්‍රතිපත්තිය එලෙසමයි.”‘ඉසිවර වෙදැදුරු’ කතා බහට ලක්වන නාට්‍යයක් වෙයි කියල ඔබ හිතනවද...“අනිවාර්යයෙන්ම. සුජාත දියණිය සහ අභීත දියණිය අධ්‍යක්ෂණය කළ ‘ලී බ්යොන්ග් හුන්'මයි මෙය අධ්‍යක්ෂණය කරන්නේ. මෙහි තිරරචනය ‘දිරිය දියණිය’ සහ ‘ලී සන්’ කතා මාලාව ලියූ ‘කිමී යී යන්ග්’ තිර රචකයාගෙයි.”අතීත කොරියානු සමාජයේ පශු වෛද්‍ය වෘත්තියට පිළිගැනීමක් නොවූ යුගයෙක දිවි ගෙවූ අධිෂ්ඨානශීලී සහ සත්‍යවාදී ජීවිතයක් ගත කළ අවසානයේ රජ මාලිගයේ ජීවක බවට පත්වූ ‘පෙක් ක්වං යොං’ පිළිබඳ ජීවන වියමනයි. මෙය, චංගුමී... දොංයී ‍තරම්ම රසවත් හරවත් කතා මාලාවක්. ඒ චරිත... ඈත ගම්බද දර්ශන ඉතාමත් සුන්දරයි. ආකර්ෂණීයයි. කුඩා දරුවන් මෙන්ම වැඩිහිටියනුත් ‘ඉසිවර වෙදැදුරු’ එක වගේ රස විඳිනවා නිසැකයි.”දැන් ඇතියි කියල හිතෙන්නෙ නැතිද...“තව අවුරුදු පහක් මං නොනවත්වා වැඩ කරනවා. මේවා නිකම් කරන්න බැහැ. MBC ආයතනයෙන් මං හොඳම ටෙලි නිර්මාණ 50 - 60 ක්වත් ගෙන්වා ගෙන ඒවා එකිනෙක නරඹනවා. ඒවායේ රේටින්ග්ස්, ප්‍රතිචාර සහ අපිට ගැළපෙන බව අධ්‍යයනය කරනවා. ඊට පස්සෙයි එකක් ‍තෝරාගෙන මේ විදියට හඬ නළුව මුසු කරන්නේ.”දැන් ඔබ දක්ෂ ගෝල පරම්පරාවක් හදාගෙන ඉන්න හැඩයි...“ඒ ගැන හරි සතුටුයි. රසාදරීලගෙන් පස්සෙ වජිර, කුමාරි, කමල්, අනුර පරම්පරාවත් ඊට පස්සෙ තව පරම්පරාවකුත් දැන් බිහිවී සිටිනවා. ඒ වගේ දක්ෂ කැපකිරීම් සහිත දැවැන්ත කාර්ය මණ්ඩලයක් නිසයි.සීලරත්න සෙනරත්, කරුණාරත්න අමරසිංහ, පරාක්‍රම පෙරේරා, විජේරත්න වරකාගොඩ, මෙලනි අශෝකා, රවීන්ද්‍ර කෝදාගොඩ ඇතුළු හඬ ශිල්පීන් දෙසියයකට වැඩි ගණනක් ‘ඉසිවර වෙදැදුරු’ හඬ කවනවා.”“මගේ ගීත රචනාවට තනු නිර්මාණය කළේ උපාලි කන්නන්ගර. නන්දා මාලිනියගේ හඬින් තේමා ගැයුම හැඩ වෙනවා. මෙය කොටස් 75 කින් අවසන් වෙනවා.”ඉනෝකා පෙරේරා බණ්ඩාරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>24</day>
    </date>
    <link>http://www.silumina.lk/2013/11/24/_art.asp?fn=av13112419</link>
    <topic>භාරත ගී රැජනට ‍චෝදනාවක්</topic>
    <author>සුජීව තේවහෙට්ටිගේ</author>
    <content>භාරත ගී රැජනට ‍චෝදනාවක්භාරත ගීත කෝකිලාව නම් වූ ගෞරවනීය හැඳින්වීම තවමත් හිමිවී තිබෙන්නේ එකම එක ගායිකාවකට පමණයි. ඇය, ලතා මංගේෂ්කාර්. ඇය මේ වන විට 84 වැනි වියෙහි පසුවෙනවා. ඉන්දියාවේ වෙසෙන කලාකරුවන් සහ කලාකාරිනියන් බොහෝ දෙනෙකු එරටෙහි දේශපාලනය සමඟ කෙළින්ම සම්බන්ධ වී සිටියත් ලතා මංගේෂ්කාර්ට දේශපාලනයක් තිබුණේ නැහැ. ඇය ප්‍රසිද්ධියේ දේශපාලන මත පළ කළේවත්, දේශපාලනඥයන්ට ආධාර කරන්නට ඉදිරිපත් වුණේවත් නැහැ.ඒත් මීට දෙසතියකට පමණ‍ පෙර ඇය පැවසූ එක්තරා කරුණක් නිසා ඉන්දීය දේශපාලනයත් සිනමා ලෝකයත් උණුසුම් වුණා. ඇය පවසා තිබුණේ ඉදිරියේ දී පැවැත්වීමට නියමිත ඉන්දීය මහ මැතිවරණයෙන්, ගුජරාට් ප්‍රාන්තයේ මහ ඇමැති සහ භාරතීය ජනතා පක්ෂයේ අගමැති අපේක්ෂක නරේන්ද්‍ර මෝඩි, ඉන්දියාවේ මීළඟ අගමැතිවරයා වේවායි තමා ප්‍රාර්ථනා කරන බවයි. ඇය මේ ප්‍රකාශය කළේ පූන් ප්‍රදේශයේ ඉදිවූ නව රෝහල් සංකීර්ණයක් නරේන්ද්‍ර මෝඩි අතින් විවෘත වූ අවස්ථාවේදීයි. මේ රෝහල් සංකීර්ණය නම් කෙරුණේ දීනනාත් මංගේෂ්කාර් මහතා ගේ නමින්. දිවංගත දීනනාත් මංගේෂ්කාර්, ලතා ගේ ආදරණීය පියාණන්.එහිදී පැවැත්වුණු උත්සව සභාව ඇමතූ ‘භාරත ගීත කෝකිලාව’ පැවසුවේ නරේන්ද්‍ර මෝඩි, තමන්ගේ බාල ‍ෙසාහොයුරකු වැනි බවයි. “නරේන්ද්‍ර මැතිතුමා මගේ සහෝදරයකු ව‍ගෙයි. එතුමා ඉන්දියා‍ෙව් මීළඟ අගමැති වෙනවා දකින්නයි අපි කාගේත් අ‍ෙප්ක්ෂාව. ඒ බලාපොරොත්තු ඉටු වේවාය කියල මම ප්‍රාර්ථනා කරනවා.” ලතා මංගේෂ්කාර් එම ප්‍රකාශය කළේ කාගේත් ප්‍රීති ඝෝෂා මැද්දේ.ඇගේ මේ ප්‍රකාශයත් සමඟම ඉන්දීය දේශපාලන කරළිය උණුසුම් වුණා. එහි ප්‍රතිඵලයක් හැටියට ඉන්දීය කොංග්‍රස් පක්ෂයේ මුම්බායි ශාඛාවේ සභාපති ජනර්දාන් චන්දුකර්ගෙන් ලතා වෙතට එල්ල වුණේ ප්‍රබල ප්‍රතිචාරයක්. ඔහු පසුගිය සතියේ මුම්බායි නුවර පැවැත්වුණු උත්සවයක් අමතමින් ප්‍රකාශ කළේ ඉන්දියාවේ දැනට සිටින ඉහළම ගෞරවනීය සම්මාන‍යන්ගෙන් පුද ලද යම් පුද්ගලයකු දේශපාලනයට හෝ වෙන යම් කාරණයකට අදාළව ප්‍රසිද්ධියේ පක්ෂපාතීව අදහස් පළ කළ හොත් ඔහුට හෝ ඇයට ලැබී ඇති ගෞරව සම්මානය වහාම ඉවත් කළ යුතු බවයි. චන්දුකර් හදිසියේ මෙවැනි ප්‍රකාශයක් කළේ කුමන හේතුවක් නිසා දැයි වටහා ගන්නට කිසිවකුටවත් අපහසු වුණේ නැහැ. නිසැක ලෙසින්ම ඔහුගේ වාග් ප්‍රහාරය එල්ල වුණේ ‘ගී රැජනට’ බවයි ඉන්දීය මාධ්‍ය ප්‍රකාශ කර තිබුණේ.ලතා මංගේෂ්කාර් ට නොයෙකුත් සම්මාන සහ ගෞරව නාම ලැබී ඇති බව කවුරුත් දන්නවා. ඉන්දියාවේ ඉහළම ගෞරව සම්මානයක් වන ‘භාරත් රත්න’ සම්මානයෙන් ද ලතා මංගේෂ්කාර් ගෞරවයට පාත්‍ර වී සිටිනවා. චන්දුකර් වක්‍රව සඳහන් කළේ ඇගෙන් මේ ගෞරව සම්මානය ඉවත් කළ යුතු බවයි. ඔහු කළ මේ ප්‍රකාශයෙන් පසුව ඉන්දීය මාධ්‍ය ආයතන ඔහුගෙන් විමසුවේ ‘ඔබ මේ ප්‍රකාශය කළේ ලතා මංගේෂ්කාර්ට නොවේද?’ යනුවෙන්. එයට චන්දුකර් උත්තර දුන්නේ මෙන්න මෙහෙමයි...Óමම කිසිම කෙනකුගෙ නමක් කිව්වෙ නැහැ. මම කිව්වේ, කවුරු හරි ඉහළම ගෞරව සම්මානයක් සමාජයෙන් ලැබුවා නම් ඒ ලැබුව කෙනා අපක්ෂපාතීව කටයුතු කරන්න ඕනෙ කියලයි. කාට හරි ගෞරව සම්මානයක් ලැබෙන්නෙ ඒ පුද්ගලයාට සමාජය තුළ කීර්ති නාමයක් තියෙන නිසයි. ඔහුට හෝ ඇයට සමාජයම ආදරය කරන නිසයි. ඒ වගේ කෙනෙක් දේශපාලනය කරනවා නම් අර ගෞරව සම්මාන පැත්තක තියල එළිපිටම දේශපාලනය කරන්න ඕනෙ. ගෞරව සම්මානය තියාගෙන දේශපාලනය කළොත් ඒ සම්මානයේ අර්ථය නැතිව යනවා.”සුජීව තේවහෙට්ටිගේකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>24</day>
    </date>
    <link>http://www.silumina.lk/2013/11/24/_art.asp?fn=av13112420</link>
    <topic>නැවතත් මංගල සීනු..?</topic>
    <author/>
    <content>නැවතත් මංගල සීනු..?කරිස්මා කපූර් මීට වසර දහයකට පෙර විවාහ වුණේ කපූර් කෙනකු සමඟයි. පෙළපත් නාමය සමාන වුණත් කරිස්මාගේ අතගත්ත සන්ජේ කපූර් ඊට කලින් ඇගේ නෑදෑයකු නොවෙයි. ව්‍යාපාරිකයකු වන සන්ජේ, කරිස්මා එක්ක 2003 දී යුග දිවි ගමන් ඇරඹුවත් ටික කලකින්ම දෙදෙනා අතර රණ්ඩු දබර ඇතිවුණා. දරුවන් දෙදෙනකුගේ මවුපියන් ද වූ පසුව ඔවුන් දෙදෙනා වෙන්වුණා.සන්ජේගෙන් ‍ෙවන්වී මාස කීපයක් ගත වෙද්දී කරිස්මාගේ හදවතට තවත් ආදරයක් සමීප වෙලා. මේ ආදරවන්තයා ගේ නම, සන්දීප් තොෂිනිවාල්. මේ වන විට 35 වැනි වියෙහි පසුවන සන්දීප්, මුම්බායි නුවර සෞඛ්‍ය සේවා ආයතනයක ප්‍රධාන විධායක නිලධාරියා හැටියට සේවය කරනවා. ඔහු, එංගලන්තයේ ඩියුක් සරසවියේ සහ ඇමෙරිකාවේ උසස් අධ්‍යාපන ආයතනයක ඉගෙනුම ලැබූ අයෙක්.කරිස්මාට සන්දීප්ව මුණගැසී ඇත්තේ ප්‍රිය සම්භාෂණයකදී. ඒ, මීට මාස 6කට කලින්. එහිදී ඇති කරගත් දැනහැඳුනුම්කම තමයි, ආදරයකට පෙරළී ඇත්තේ. කරිස්මා ගේ වතගොත හොඳින් දැන සිටි සන්දීප්, තමන්ගේ ජීවිතයේ සිදුවූ සියල්ලම ඇයට ‍ෙහළි කළා. ප්‍රියා සච්දේව් චට්වාල් නමැත්තිය සමඟ තමන් පැවැත්වූ සබඳතාව ගැන තොරතුරු සන්දීප් නොවළහා හෙළිකළා. සන්ජේ කපූර් නම් කරිස්මා සමඟ ගත කළ කාලයේ දී ඔහු‍ෙග් ජීවිතය‍ මෙලෙස හෙළි කළේ නැහැ. කරිස්මාට වඩාත් ළෙන්ගතුව සිටින සන්දීප් දැන් ඇගේ සමීප මිතුරු මිතුරියන් වන මලෙයිකා අරෝරා ඛාන්, ඇගේ නැඟනිය අම්රිතා සහ තුෂාර් කපූර් සමඟ මිතුරුව සිටිනවා.ළඟදීම කරිස්මාගේ අතගන්නටයි සන්දීප්ගේ බලාපොරොත්තුව.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>24</day>
    </date>
    <link>http://www.silumina.lk/2013/11/24/_art.asp?fn=am1311241</link>
    <topic>ළමයින්ට ළඟ ළඟ හෙම්බිරිස්සාව හැදෙන්නේ ප්‍රතිශක්තිය දුර්වල නිසාම නොවෙයි</topic>
    <author>රමණී සුබසිංහ</author>
    <content>ළමයින්ට ළඟ ළඟ හෙම්බිරිස්සාව හැදෙන්නේ ප්‍රතිශක්තිය දුර්වල නිසාම නොවෙයිවිටමින් සී ගත්තාටඅමුතු ගුණයක් නෑවැහිබර ස්වභාවය, සීතල සුළං, දුහුවිල්ල, වියළි කාලගුණය ආදී වරින්වර මාරුවන කාලගුණික තත්ත්වයන් නිසා මේ දිනවල ශ්වසන පද්ධතිය ආශ්‍රිත රෝගවල වර්ධනයක් දක්නට තිබේ. අලුත උපන් බිලිඳාගේ සිට පෙර පාසල් හා පාසල් දරුවන් පමණක් නොව වැඩිහිටියෝ ද එම රෝගවලින් පීඩාවට පත් වෙති. කාලගුණයේ වෙනස්කම් හේතුවෙන් ශ්වසන පද්ධතිය ආශ්‍රිතව ඇතිවන රෝග මොනවාද? ඒවායින් වැළකී සිටින්නේ, ප්‍රතිකාර සඳහා යොමු විය යුතුවන්නේ කෙසේද? අද ඔබ දැනුම්වත් කෙරෙන්නේ ඒ පිළිබඳවයි.කන්, වායු කෝටර ඇතුළු, උගුර පෙණහලු ආදී ශ්වසන පද්ධතිය ආශ්‍රිතව ඇතිවිය හැකි ආසාදන තත්ත්වයන්, වෛරස් හා බැක්ටීරියා යන රෝග කාරක ජීවීන්ගේ සැරකම අනුවත්, රෝගියාගේ වයස ප්‍රතිශක්තිකරණ හැකියාව හා රෝගය ආසාදනය වූ ස්ථාන අනුවත් වෙනස් වේ.අලුත ඉපැදුණු, සතියක තරම් වයසැති කුඩාම දරුවකු නම් ශ්වසන පද්ධතිය ආශ්‍රිතව ආසාදනයක් ඇති වුවහොත් ඒ ස්ථානය ආශ්‍රිත රෝග ලක්ෂණ ඒ ආකාරයෙන් ම හඳුනා ගැනීම අපහසු ය. උදාහරණ ලෙස නාසයේ නම් සොටු දියර ගැලීම, පෙණහලුවල නම් කැස්ස, කනේ ආසාදනයක් නම් කනෙන් දියර ගැලීම ආදී ලක්ෂණ එකවරම හඳුනාගත නොහැකි ය.එහෙත් කිරි බීම ප්‍රතික්ෂේප කිරීම, වමනය, හුස්ම ගැනීමේ අපහසුතාව, වේගයෙන් හුස්ම ගැනීම, ශරීර උෂ්ණත්වයේ අඩු වීමක් හෝ වැඩි වීමක් දක්නට ලැබීම රෝග ලක්ෂණ ලෙස හඳුනාගත හැකිවේ.නොමේරූ දරුවකු ගේ ආසාදනයක දී නම් බොහෝ විට ශරීර උෂ්ණත්වය අඩු වීමක් සිදුවිය හැකි ය. එහෙත් දරුවෙකු වයසින් වැඩිවීමත් සමඟ, සාමාන්‍යයෙන් වයස අවුරුද්දකට වැඩි දරුවන්ගේ ආසාදිත ස්ථානය අනුව රෝග ලක්ෂණ හඳුනාගත හැකි වේ. පෙණහලු ආසාදනයක දී නම් කැස්ස, කැස්ස සමඟ සෙම හෝ රුධිරය පිටවීම, හුස්ම ගැනීමේ අපහසුව, මහන්සිය, උගුර ආසාදනයකදී නම් උගුරේ වේදනාව, ගිලීමට අපහසුව, වමනය, උගුරේ වසා ග්‍රන්ථි ඉදිමී ප්‍රදාහයට ලක් වී තිබීම, කනේ ආසාදනයක් නම් සැරව ගැලීම, ඇසීමේ වෙනස්කම්, කන ඇතුළතින් අමුතු ශබ්ද පිටවීම ආදී ‍රෝග ලක්ෂණ පෙන්නුම් කෙරේ.ළමයින් අතර බහුලව දක්නට ලැබෙන්නේ සෙම්ප්‍රතිශ්‍යාවයි. මූලිකව වෛරස් ආසාදනයක් නිසා ඇතිවන රෝගී තත්ත්වය දින දෙක තුනකට පසු බැක්ටීරියා මඟින් ද්විතීයකව ආසාදනයකට ලක්වෙයි. සෙම්ප්‍රතිශ්‍යාව බහුලව ම පැතිරෙන්නේ රයිනෝ නමැති වෛරස් කාණ්ඩයෙනි.සෙම්ප්‍රතිශ්‍යාව වෛරසය මඟින් ශ්වසන පද්ධතියේ ඕනෑම ස්ථානයක් ආසාදනයට ලක් විය හැකි අතර නාසය, ග්‍රසනිකාව, ස්වරාලය, ශ්වාසනාළිකාව හා පෙණහලු දක්වාම ආසාදනය පැතිරීමට පුළුවන. රෝගයේ බරපතළ බව රෝගියාගේ වයස අනුව වෙනස් වේ. උදාහරණ ලෙස නොමේරූ දරුවකුගේ, අලුත ඉපදුණ, බර අඩු දරුවකුගේ ප්‍රතිශක්තිය සියයට සියයක් ම වර්ධනය වී නැත.එවැනි දරුවකුගේ මූලිකව ඇතිවන වෛරස් ආසාදනය අප නොදැනීම බැක්ටීරියා ආසාදනයක් බවට පත්විය හැකි ය.ඒ නිසා බිලිඳකුගේ ඇඟ සීතලවීමක් වීම, කිරි බීම ප්‍රතික්ෂේප කිරීම, හුස්ම ගැනීමේදී උදරයේ බිත්ති වේගයෙන් උස් පහත් වීම, මලානික ගතිය, ක්‍රියාශීලී බව අඩු වීම වැනි ලක්ෂණ දක්නට ලැබේ නම් නොපමාව වෛද්‍යවරයකුට යොමු කිරීම වැදගත් වේ. එවිට ආසාදනය පෙණහලු දක්වා තවදුරටත් පැතිරීමෙන් ඇති වන නිව්මෝනියාව, මොළයේ මෙනින්ජයිටිස් වැනි බරපතළ රෝගී අවස්ථාවන්ට ගොදුරුවීමෙන් වළක්වා ගත හැකි වේ. නිව්මෝනියා තත්ත්වය බරපතළ වුවහොත් ශ්වසනය අකර්මණ්‍ය වීමට පවා ඉඩ තිබේ.විශේෂයෙන් පෙර පාසල් හා පාසල් දරුවන්ට සෙම්ප්‍රතිශ්‍යාවක් වැලඳුණු මුල් ම අවස්ථාවේ ප්‍රතිකාර සඳහා යොමුවිය යුතු බව මින් අදහස් නො කෙරේ. රයිනෝ වෛරස් තත්ත්වය ඉතා සරල වෛරස් ආසාදනයකි. සොටු දියර ගැලීම, නාසය අවහිරවීම වැනි තත්ත්වයන් දින ‍කිහිපයකින් සුව විය හැකි ය. එහෙත් එම තත්ත්වය දින 3 - 4 ට වඩා වැඩි කාලයක් තිබුණේ නම් හෝ උණත් සමඟ ඇති වූයේ නම් ප්‍රතිකාර ලබාගැනීම අත්‍යවශ්‍යවේ.දරුවන් නිතර නිතර සෙම්ප්‍රතිශ්‍යාවට ගොදුරුවන්නේ ප්‍රතිශක්තිය අඩු නිසා බව බොහෝ දෙනා ගේ අදහසයි. එහෙත් එකම දරුවා එසේ වැඩි වාර ගණනක් සෙම්ප්‍රතිශ්‍යාවට ගොදුරු වන්නේ එම ‍‍රෝග කාරක වෛරසයේ අතුරු කාණ්ඩ විශාල ප්‍රමාණයක් ඇති නිසයි. එක් වෛරස් කාණ්ඩයකින් සෙම්ප්‍රතිශ්‍යාව ඇති වූ පසු ශරීරයේ යම් විදිහක ප්‍රතිශක්තියක් ඇතිවන නිසා නැවත කලක් ගතවනතුරු එම වෛරසයෙන් රෝගය වැලඳෙන්නේ නැත. එහෙත් රයිනෝ වර්ගයේ තවත් වෛරස කාණ්ඩයකින් නැවත රෝගය වැලදීමට හැකියාව තිබේ. එකම දරුවා නිතර නිතර රෝගයට ගොදුරු වන්නේ ඒ නිසයි.එමෙන් ම සිරුරේ ප්‍රතිශක්තිය අඩුවීමට බලපාන වෙනත් රෝග ද තිබේ. එච්අයිවී සහ ලියුකේමියාව, ඒ අතර ප්‍රධාන වේ. පෝෂණය අඩුවීම නිසා වන මන්දපෝෂණ තත්ත්වය දීර්ඝ කාලයක් පැවතීම ද ප්‍රතිශක්තිය දුර්වලවීමට හේතු‍වකි.සෙම්ප්‍රතිශ්‍යාව ඇතැම් රෝගවල උත්තේජන කාරකයක් ද වෙයි. අසාත්මිකතාවයන් හේතුවෙන් ඇතිවන හතිය, ඇදුම ( පොදු ව්‍යවහාරයේ වීසිං ලෙස හැඳින්වෙන) වැනි රෝග තත්ත්වයන් බොහෝ විට ඇතිවන්නේ සෙම්ප්‍රතිශ්‍යාවත් සමඟයි. ඒ නිසා එවැනි රෝගයන්ගෙන් පෙළෙන දරුවන්ට සෙම්ප්‍රතිශ්‍යාවකදී ඖෂධ ලබා ගැනීමට සිදුවේ‍.දරුවකුගේ ක්‍රියාශීලී බව අඩු කරන, විවිධ අසාත්මිකතාවන් නිසාවන රෝගයන්ට උත්තේජනයක් වන සෙම්ප්‍රතිශ්‍යාවෙන් වැළකී සිටින්නේ කෙසේද? මෙහිදී අනිවාර්යයෙන් ම පිළිපැදිය යුතු උපදෙස් කිහිපයක් වේ.කොළඹ රිජ්වේ ආර්යා ළමා රෝහලේ ළමා රෝග විශේෂඥ වෛද්‍ය හැරිස් පතිරගේආසාදිත රෝගියකුගෙන් තවත් කෙනකුට රෝගය බෝ වන්නේ ආසාදනයේ උපරිම අවස්ථාවේ දී ය. උදාහරණ ලෙස උණ සමඟ සොටු දියර ගැලීම, කැස්ස, කෑම අරුචිය, වමනය වැනි අවස්ථාවන් ඇති විට දී ය.බොහෝ විට ශ්වසන පද්ධතිය ආශ්‍රිත රෝග පැතිරෙන්නේ ආශ්වාස කරන වාතය සමඟ එම විෂබීජ මිශ්‍රවීමෙනි. ඒ නිසා ආසාදනයේ උපරිම වෙලාවන්හි දී රෝගියා අනෙක් අයගෙන් දුරස්ව විවේක ගැනීම වැදගත් වේ. පාසල් දරුවෙකු නම් රෝගය සමනය වනතුරු දින දෙක තුනක් නිවෙසට වී සිටිය යුතු වේ. සෙනඟ වැඩිපුර රැ‍ඳෙන තැන්වලට යාමෙන් ද වැළකී සිටිය යුතුය.විශේෂයෙන් දරුවකුට යම් විභාගයක් හෝ ක්‍රීඩාවක් වැනි යම් ක්‍රියාකාරකමක් තිබේ නම් නිවසේ සිටින රෝගී පුද්ගලයා කෙටි කලකට හෝ දරුවාගෙන් ඈත්ව සිටීම වැදගත් වේ.දරුවන් නිතර නිතර නාසය, මුඛය වැනි තැන් ස්පර්ශ කිරීම සාමාන්‍ය ස්වභාවයකි. ඒ නිසා රෝග කාරක වෛරසයන් අත්වලින් බෝවීමට ඇති ඉඩකඩ වැඩිය.නිරතුරුවම දෑත් සබන් යොදා පිරිසුදුව තබාගැනීම මෙන්ම අනවශ්‍ය ලෙස නාසය හා මුඛය ස්පර්ශ කිරීමෙන් ද වළක්වා ගත යුතුය.කැස්ස සහ කිවිසීමේ දී ද කෙළ සහ සොටු සමඟ විෂබීජ ලක්ෂ ගණනක් පරිසරයට නිදහස් වේ. ලේන්සුවක්, මුඛ ආවරණයක් හෝ ටිෂූ කඩදාසි භාවිතයෙන් එම තත්ත්වයන් වළක්වා ගත හැකිය. දරුවන් ඒ සඳහා හුරු කරවීම මවුපියන්ගේ වගකීමකි. එසේ භාවිතා කරන දේ තවත් කෙනකුට ස්පර්ශ නොවන ලෙස ආරක්ෂිතව ඉවත දැමීම ද වැදගත් වේ.සෙම්ප්‍රතිශ්‍යාව හෝ වේවා වෙනත් ආසාදනයක් හෝ වේවා ප්‍රමාණවත් ලෙස ආහාර සහ පෝෂණය ලැබීම අත්‍යවශ්‍යය. විශේෂයෙන් කැඳ, සුප්, ජීවනී වැනි පාන වර්ග වැඩිපුර ලැබිය යුතුය.අධික කායික ක්‍රියාවලින් වැළකීම, විවේකය මෙන් ම නින්ද ද අත්‍යවශ්‍යය. සාමාන්‍යයෙන් උණෙන් පෙළෙන දරුවකුට මූලික අවස්ථාවේ එම රෝගී ලක්ෂණ ඇතිවූයේ ශ්වසන පද්ධතියේ රෝගයක් නිසා ද , ඩෙංගු වැනි රෝගී තත්ත්වයන් නිසා ද යන්න හඳුනාගැනීම අපහසුය.යම් හෙයකින් ඩෙංගු රෝගය වැලඳී තිබිය දී එය ‍ශ්වසන රෝගයක් යැයි සලකා සාමාන්‍ය ක්‍රියාකාරකම්වල නිරත වූයේ නම් අප නොදැනීම රෝගියා කම්පනයට හෝ රක්තපාත තත්ත්වයට පත්වීමට පුළුවන.මෙහිදී වඩාත් යෝග්‍ය වන්නේ ශරීරය වෙහෙසෙන කායික ක්‍රියාකාරකම්වලින් මිදීමය. ශ්වසන රෝග හෝ වේවා, ඩෙංගු රෝගය හෝ වේවා නිදිවැරීම, අධික වෙහෙස හා සාමාන්‍ය ක්‍රියාකාරකම් ඒ ලෙසින්ම කරගෙන යාම නුසුදුසුය.විවේකය, නින්ද හා සමඟ පෝෂණය නිසි ලෙස ලැබීමෙන් ආසාදනයන් ගේ සංකූලතා අඩු කර ගැනීමට හැකිවන අතර ඉක්මන් සුවය ද ලැබේ.ශ්වසන පද්ධතිය ආශ්‍රිත රෝගවල දී බොහෝවිට සීතල ජලය ද උත්තේජනයක් ලෙස ක්‍රියා කරයි. උදෑසන සිරුර පිරිසුදු කිරීමේ දී මඳක් උණුසුම් ජලය පරිහරණය කිරීම, සීත කළ බීම වර්ග, අයිස් ක්‍රීම් හා යෝගට් වැනි සීතල බවට සම්මත ආහාරපානවලින් වැළැකීම ද රෝගය ඉක්මනින් සුව කරගැනීමට උපකාරී වේ.සිරුරේ හොඳ ප්‍රතිශක්තියක් තිබේ නම් දරුවන් පහසුවෙන් රෝගාබාධවලට ලක්වන්නේ නැත. අලුත උපන් දරුවාට ප්‍රතිශක්තිකරණ එන්නත් ලබා දෙන්නේ ඒ නිසයි. ඒ එන්නත් බොහොමයකින් සිදුවන්නේ දරුවා ශ්වසන පද්ධතිය ආශ්‍රිත රෝගවලින් ආරක්ෂා කිරීම ය. මුලින් ම දෙන බී.සී.ජී. එන්නත දරුවා ක්ෂයරෝගයෙන් ආරක්ෂා කරයි. දරුවාට මාස දෙකේ දී, හතරේ දී සහ හයේ දී ලබාදෙන ඩිප්තීරියා එන්නත ශ්වසන පද්ධතියේ ඇතිවිය හැකි බරපතළ රෝග තත්ත්වයකින් දරුවා ආරක්ෂා කරයි.කක්කල් කැස්ස ද ශ්වසන පද්ධතියේ ආසාදනයකි. සරම්ප රෝගය ද එවැනි ආසාදනයක් වන අතර නිව්මෝනියා තත්ත්වය දක්වාම එය වර්ධනය විය හැකිය. ඒ නිසා දරුවා ශ්වසන පද්ධතියේ රෝගවලින් ආරක්ෂා කර ගැනීමට නිසි පරිදි සියලු එන්නත් ලබා දීම මවුපියන් ගේ වගකීමකි.ශරීරයේ ප්‍රතිශක්තිය ගොඩනැංවීමට අවශ්‍ය ආහාර වර්ග ද තිබේ. විශේෂයෙන් ප්‍රෝටීන් සහිත ආහාර, ඛනිජ ලවන හා විටමින් වර්ග අත්‍යවශ්‍ය වේ. මාළු, බිත්තර, කඩල, පරිප්පු, මුංඇට, දඹල වැනි ප්‍රෝටීන් සහිත ආහාර මෙන්ම විටමින් හා ඛනිජ ලැබෙන පලා වර්ග, එළවළු, පලතුරු සහ ඇට වර්ග ලබා දීමෙන් ශරීරයේ ප්‍රතිශක්තිකරණ ක්‍රියාවලියට උපකාර කරන රසායනික සංඝටක ලැබේ.ශරීරයේ ප්‍රතිශක්තිය ඇතිවන ප්‍රධානතම කරුණක් වන්නේ ශරීරය තුළ ඇතිවන ප්‍රති‍දේහයන් ය. එහිදී ප්‍රෝටීනමය ආහාර අපට ඉතා වැදගත් වේ.ප්‍රමාණවත් ලෙස මවුකිරි දීමෙන් ද දරුවාට හොඳ ප්‍රතිශක්තියක් ලැබෙන අතර විෂබීජවලින් ද ආරක්ෂා කෙරේ. මවුකිරි නොලැබෙන දරුවන් විවිධ ආසාදනයන්ට හා අසාත්මිකතාවන්ට ගොදුරු වීමේ ඉඩ වැඩිය. එවැනි දරුවන්ට පිටි කිරි ආදේශකයක් ලෙස භාවිත කෙරුණත් නිසි වයසේ දී පෝෂණය සහිත ආහාර ලබාදීම හා බර නිසි තත්ත්වයේ පවත්වා ගැනීමෙන් උපරිම ලෙස ප්‍රතිශක්තිය ලබාදිය හැකි අතර රෝගවලින් ද ආරක්ෂා කරගත හැකිවේ.සෙම්ප්‍රතිශ්‍යාව වැලඳීගෙන එන අවස්ථාවේ පෙර පාසල් හෝ පාසල් යන දරුවන්ට විටමින් සී පෙති ලබාදීම ද සමහර වැඩිහිටියන් ගේ පුරුද්දකි. එහෙත් විටමින් සී පෙති සියයට සියයක්ම එම ආසාදනයන්ගෙන් ආරක්ෂා කරන බවට තවම තහවුරු වී නැත. වෛද්‍ය නිර්දේශයෙන් තොරව මෙම විටමින් පෙති ලබාදීම ගැටලුවක් නොවුණ ද දීර්ඝ කාලීනව දීම හිතකර නොවේ.විශේෂයෙන් ශ්වසන පද්ධතිය ආශ්‍රිත රෝගවලින් දරුවා ආරක්ෂා කරගැනීම සඳහා හොඳින් හිරුඑළිය සහ වාතාශ්‍රය ලැබෙන සේ දරුවාගේ කාමරය සකස් කිරීම, පිරිසුදුකම ආදියට ද මුල් තැන දිය යුතු වේ. මෙම උපදෙස් පිළිපැදීමෙන් සරල වෛරසයක් නිසා ඇතිවන ආසාදනයක් බොහෝ විට ද්විතීයිකව බැක්ටීරියා ආසාදනයක් බවට පත්වීමෙන් වන සංකූලතාවන්ගෙන් දරුවා ආරක්ෂා කරගත හැකි වේ.රමණී සුබසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>24</day>
    </date>
    <link>http://www.silumina.lk/2013/11/24/_art.asp?fn=am1311242</link>
    <topic>දියණියගේ මරණින් පසු ඇයට සියල්ල එපා විය</topic>
    <author/>
    <content>දියණියගේ මරණින් පසු ඇයට සියල්ල එපා වියගුවන් යානය පියඹා යන්නේ ඉතා සෙමින් යැයි රන්ජනීට සිතිණි. ඇය වසරක විදේශ රටක රැකියාවකට ගොස් මාස 8 ක් වැනි කෙටි කාලයකදී හදිසියේ ලංකාවට පැමිණෙමින් සිටී. 30 හැවිරිදි එක් දරු මවක වන රන්ජනී විදේශ ගත වූයේ තම සැමියාගෙන් දික්කසාද වීමෙන් පසු එකම දියණියගේ අනාගතය ගැන සිතමිනි. රන්ජනීගේ මවුපියන් මිය ගොස් සිටි අතර ඇයට හිතවත් එකම ඥාතියා වූයේ ඇගේ බාල සොහොයුරිය පමණි. නැගණිය ඇයට මෙන්ම ඇගේ දරුවාට ද ඉතා ළෙන්ගතු වූවාය. නැගණිය ද විවාහ වී සිටී. දරුවෝ නොවූහ.තම දරුවාගේ වගකීම නැගණිය වෙත පවරා රන්ජනී විදේශ ගත වූයේ කිසිඳු බියකින් තොරවය. නමුත් මීට දින 2 කට පෙර දුකථන ඇමතුමකින් රන්ජනීගේ නැගණිය ඇයට දැනුම් දී තිබුණේ ඇගේ එකම දියණිය හදිසි රිය අනතුරකින් මිය ගිය බවයි. ඉන් එහාට කිසිඳු තොරතුරක් දැන ගැනීමට රන්ජනීට සිහියක් නැති විය. තම ස්වාමි දුවගේ අවසරය පිට නිවස බලා පිටත් වීමට කඩිනමින් පිටත් වූයේ ව්‍යාකූල මනසකිනි. කොළඹට පැමිණි ඇය ගුවන් තොටුපොළින් එළියට ආවේ පිස්සියක මෙන් හැඬු කඳුළිනි.තම නිවෙස පිහිටා තිබූ දෙණියාය ප්‍රදේශයට යෑම සඳහා කුලී රියක් ගෙන වේගයෙන් පිටත් වූවාය. මධ්‍යම රාත්‍රියට ළං වන විට රථය රන්ජනීගේ නිවස අසල නතර විය. රන්ජනී වහා රථයෙන් එළියට පැන “අනේ මගේ දුවේ” කියමින් මහ හඬින් හඬන්නට වූවාය. නිවසේ අසල්වාසීහු පිරී සිටියහ. නැගණිය පෙනෙන්නට සිටියේ නැත. ගෙතුළට ගොඩ වූ ඇයට තම ඇස් අදහා ගත නොහැකි විය. තම ආදරණීය දියණියගේ මෘත දේහයට අමතරව තම එකම නැගණියගේ දේහය ද සාලයේ නිසොල්මන්ව තිබේ.මොහොතකින් රන්ජනී සිහිසුන්ව ඇද වැටුණාය. අසල්වාසීන්ගේ උදවුවෙන් සිහි එළවා ගත් ඇය හට වැඩිහිටි කාන්තාවක විසින් සිදු වූ දේ පිළිබඳව ක්‍රම ක්‍රමයෙන් පැහැදිලි කර දෙන ලදී. රන්ජනීගේ දියණිය මීට දින කිහිපයකට පෙර යම් අයෙකු විසින් අතවරයට ලක් කොට මරා දමා තිබූ බවත් ඒ පිළිබඳව සැකපිට රන්ජනීගේ නැගණියගේ සැමියා අත් අඩංගුවට ගත් බවත් මේ සිදු වීම දරා ගත නොහැකිව නැගණිය රන්ජනීට මුහුණ දීමට නොහැකි බව පවසා ලිපියක් ලියා තබා වස පානය කොට පෙර දින දිවි නසා ගත් බවත් අසල්වැසි කාන්තාව කීවාය. සිදු වී ඇති සියල්ල දැන ගැනීමෙන් පසු රන්ජනී මහත් සේ කම්පා වී අසල්වාසීන්ගේ උදවුවෙන් සිත දැඩි කොට ගෙන කෙසේ හෝ මේ තත්ත්වයට මුහුණ දුන්නාය.මනෝ විද්‍යා උපදේශක මේජර් සුසන්ත ද සිල්වා (විශ්‍රාමික)දියණියගේත් නැගණියගේත් අවමංගල්‍ය කටයුතු සිදු කෙරිණි. හත් දවසේ දානය ද පිළි ගැන්වූයේ අසල්වාසීන්ගේ උපකාර ඇතිවය. ඉන් අනතුරුව අසල්වාසීන් හට රන්ජනීව දැක ගත නොහැකි විය. සමහර උදවිය පැවසුවේ ඇය නැවත විදෙස් ගත වෙන්නට ඇති කියාය. නමුත් ඇය ගිය රටක් නැත. එම අතුරුදන් වීමෙන් දින ගණනකට පසු රන්ජනීව හමු වී තිබුණේ අනුරාධපුර ප්‍රදේශයේ පොලිස් කණ්ඩායමකටය. වැරහැලි ඇඳුමින් සැරසුණු ඇය අනුරාධපුර ප්‍රදේශයේ ප්‍රභුවරයෙකුගේ නිවෙසක් අසල රැඳී සිටියදී පොලීසියට හමු වී තිබිණි. ප්‍රශ්න කිරීම්වලදී ඇගේ මානසික තත්ත්වය තේරුම්ගෙන ඇයව රෝහලකට ඇතුළු කොට පසුව ප්‍රදේශයේ සුබසාධන මධ්‍යස්ථානයකට යොමු කර තිබිණි. ඉන් පසුව ඇයව මනෝ වෛද්‍ය වරයෙකු වෙත යොමු කර තිබූ අතර විශාදය නම් වූ රෝගී තත්ත්වයට ප්‍රතිකාර නියම කොට තිබිණි.පසුව එම සුබසාධන මධ්‍යස්ථානය මඟින් අප වෙත ඇයව යොමු කොට තිබුණේ උපදේශනය සඳහාය. අවමංගල්‍ය කටයුතුවලින් පසුව රන්ජනීට සියල්ල එපා වී තිබිණි. අතට අහු වුණු ඇඳුම් කිහිපයක් හා මුදල් ද රැගෙන නිවසින් එළියට බැස්සේ යන තැන පිළිබඳ කිසිඳු සැලැස්මකින් තොරවය. ඇය දින කිහිපයක් රටේ විවිධ පළාත් වලට බස් රථ වලින් ගොස් තිබිණි. එම ගමනේදී ඇයට ඇඳුම් මාරු කර ගැනීමට තරම් වත් අවශ්‍යතාවක් නොවිණි. පිරිසුදු කමක් නොවීය. අත තිබූ මුදල් සියල්ල අවසන් වූ විට ඇය සෙමින් අනුරාධපුර පූජා නගරයට සේන්දු විය. එම කාලය පොසොන් කාලය වූ බැවින් ඇයට ආහාර පානවලින් අඩුවක් නොවීය. පසුව ඉබා ගාතයේ යමින් සිටියදී නිවෙසක් අසල බොහෝ වේලාවක් වාඩි වී සිටියදී පොලිස් අත්අඩංගුවට පත් වූවාය.ඇය අප වෙත පැමිණෙණ විට යමක් තේරුම් ගැනීමට හැකි තත්ත්වයක ‍සිටියාය. ජීවිතයට මුහුණ දීමට සිදු වූ ඉතා අප්‍රසන්න සිදු වීම් නිසා ඇය ඉතා උග්‍ර මානසික කඩා වැටීමකට ලක් වී සිටියාය. උපදේශන සැසි වාර කිහිපයකින් ඇය සමඟ ඉතා සුහදව කතාබහ කරමින් සැහැල්ලුකරණයකට ලක් කරමින් ජීවිතයේ යථාර්ථය අවබෝධ කර ගැනීමට උපකාර කරන ලදී. ක්‍රම ක්‍රමයෙන් ඇය ජීවිතයට මුහුණ දිය හැකි ධෛර්යවත් තත්ත්වයකට පත් වූවාය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>24</day>
    </date>
    <link>http://www.silumina.lk/2013/11/24/_art.asp?fn=am1311243</link>
    <topic>මල්වර වූ දියණියගේ මාස් ශුද්ධිය පමා වුණාට කලබල වෙන්න එපා</topic>
    <author>සාකච්ඡා කළේ - සාගරිකා දිසානායක ජයසිංහ</author>
    <content>මල්වර වූ දියණියගේ මාස් ශුද්ධිය පමා වුණාට කලබල වෙන්න එපාළමා වියේ කෙළි‍ දෙලෙන් පසු වූ ඔබේ සිඟිති දියණිය හිටි ගමන් කැපී පෙනෙන ලෙස උස ගිහින්. මුහුණ ඇඟපත පාට වැටිලා. වෙනදාට වඩා වේලාවක් කැටපත ඉදිරියේ එහාට මෙහාට හැරෙමින් හැඩ බලනවා. තනියම හිනා වෙනවා. දවසකට දහ වතාවක් කොණ්ඩෙ පීරනවා. යසට හිටපු පුංචි පැංචිට හිටපු ගමන් සිද්ධ වුණු මේ විපිරියාසෙ මොකක්ද කියලා අම්මා කලබල වෙලා. වෙනදට වඩා හොඳට ඇහැ ගහගෙන ඉන්න ඕනෑ කියලා හිතලා පුංචි දෝනිට දහසකුත් එකක් තහංචි පනවනවා. මේ තහංචි දරාගන්න බැරි වුණාම පුංචි දෝනි හිතුවක්කාර වෙනවා.යොවුන් වියේ දූ දරුවන් ඉන්න මවුපියන්ට මුහුණ පාන්නට සිදුවන ගැටලුවක් ඒ.ඇත්තෙන් ම එය ගැටලුවක් බවට පත් කර ගතයුතු තත්ත්වයක් නොවෙයි. ළදරු වියේ සිට වයස අවුරුදු දහය පමණ වන තුරු ගැහැනු පිරිමි ළමයින් දෙපිරිසගේ ම ශාරීරික හා මානසික වර්ධනය සිදුවන්නේ බොහෝ දුරට ඒකාකාරයෙන්. වයස අවුරුදු 10 - 19 අතර කාලය යෞවන අවධියයි. ඒ වයසට පත් වෙන විට පිරිමි ගැහැනු දෙපාර්ශ්වයේ ම ද්විතීයික ලිංගික ලක්ෂණ ගැහැනු දෙපාර්ශ්වයේ ම ද්විතීයික ලිංගික ලක්ෂණ පහළ වන්නට පටන් ගන්නවා.පිරිමි ළමයින් වැඩිහිටි පිරිමියකු බවට පත්වීමේත් දැරියන් වැඩිහිටි කතක් මෙන් ම මවක් වීමේ මූලික අඩිතාලම සකස් වන්නේත් යොවුන් වියේදීයි. පිරිමි ළමුන්ගේ දැළි රැවුල් මතු වීම, කටහඬ ගොරෝසු වීම කිහිලි හා ලිංගික අවයව ආශ්‍රිතව රෝම කූප වර්ධනය සිදු වෙනවා. දැරියකගේ පියයුරු ඉදිරියට නෙරා ඒම කිහිලි හා ලිංගික අවයව අසල රෝම කූප වර්ධනය හා ඔසප් චක්‍රය ආරම්භ වීම ද්විතීයික ලිංගික ලක්ෂණ ලෙස හැඳින්වෙනවා.මෙසේ ද්විතීයික ලිංගික ලක්ෂණ පහළ වන්නේ දැරියන්ගේ මොළයේ පිටියුටරි ග්‍රන්ථියේ නිපදවෙන වෙනත් හෝමෝනවල බලපෑම මගින් ඩිම්බකෝෂ, උත්තේජනය කරනු ලැබීමෙන්. ඩිම්බ කෝෂයේ ඩිම්බ වර්ධනයත් සමඟම ද්විතීයික ලිංගික ලක්ෂණ පහළ වෙනවා. දැරියන් කෙරෙන් ඉහත සඳහන් කළ වෙනස්කම් දිස්වන්නේ මෙම හේතුව නිසයි.පිටියුටරි ග්‍රන්ථියෙන් නිපදවන ඊස්ට්‍රජන් හෝමෝනය නිසා කාන්තා ලක්ෂණ පහළ වීමත් කාන්තාවක සේ සිතන්නට පතන්නට පටන් ගැනීමත් සිදුවෙනවා. ඒ කාලෙට දැරියක තම රුව ගැන වෙහෙසෙන්නේ, විරුද්ධ ලිංගිකයන් කෙරෙහි ආකර්ෂණය වන්නේ මේ මානසික වෙනස්කම් හේතුවෙන්.මල්වර වීම නැත්නම් වැඩිවියට පත්වීම යනුවෙන් අදහස් කරන්නේ මුල් වරට දැරියකගේ ඔසප් චක්‍රය ආරම්භ වීමයි.ශුද්ධවීම ආරම්භයේදී ඩිම්බ මෝචනය ක්‍රමවත්ව සිදු නොවීමට ඉඩ තිබේ. වර්තමානයේ ඇතැම් දැරියක වයස අවුරුදු 8 - 9 වැනි කුඩා කාලයේදී ම මල්වර වෙයි. මෙවැනි අවස්ථාවල පළමු මාස් ශුද්ධිය ඇති වී මාස 5 - 6 හෝ වසරක් දෙකක් පමණ වන තුරු මාස් ශුද්ධිය ඇති නොවේ. එවැනි අවස්ථාවල දැරියන් මෙන් ම මවුපියෝ ද කලබලයට පත් වෙති. එහෙත් එය කලබල විය යුතු නැති සාමාන්‍ය සිද්ධියකි. මෙය රෝගී තත්ත්වයක් නොවන අතර ඒ සඳහා බෙහෙත් අවශ්‍ය වන්නේ නැත. එවැනි දැරියන් වයසින් වැඩෙන විට වයස අවුරුදු 17 - 18 - 19 පමණ වන විට ඔසප් චක්‍රය ක්‍රමවත්වේ.වැඩිවියපත් දියණියක ගේ ඔසප් චක්‍රය අක්‍රමවත් වන ඇතැම් අවස්ථාවලදී වෛද්‍ය උපදෙස් පැතීමට සිදුවේ. එවැනි අවස්ථා වන්නේ අවුරුදු 14 වනතුරුත් ද්විතීයික ලිංගික ලක්ෂණ පහළ නොවූ විට හෝ ද්විතීයික ලිංගික ලක්ෂණ පහළ වුවත් වයස අවුරුදු 17 පමණ වීත් ඔසප් චක්‍රය ආරම්භ නොවන අවස්ථාවේත් ය.වයස අවුරුදු 11 - 12 පසු වී ද්විතීයික ලිංගික ලක්ෂණ පහළ වී ශුද්ධ වීමක් නැතිවම උදරයේ වේදනාවක් ඇති වේ නම් අනිවාර්යයෙන් ම වෛද්‍ය උපදෙස් පැතිය යුතු ය. එම තත්ත්වයට හේතු වන්නේ ගනකම් වූ කන්‍යා පටලයක් හෝ යෝනි මාර්ගයේ ඇති විවිධ අංග විකලතා නිසා ගර්භාෂය තුළ ඇතිවන රුධිර වහනය පිටතට ගලා නොඒමයි.ඔසප් වේදනාව හා ඒ ආශ්‍රිත ගැටලු කිහිපයකි. ඇතැම් විට ඔසප් වීමේදී දින ගණනාවක් පුරා ම දැරියගේ සිරුරෙන් රුධිරය පිටවේ. මෙවැනි අවස්ථාවලද වෛද්‍ය උපදෙස් පැතිය යුතු වේ.ඇතැම් විට දැරියන් ගේ ගර්භාෂය තුළ ඇති හෝමෝනවල වෙනස්කම් හා ගර්භාෂය තුළ ඇති ලේ කැටි එළියට එනු පිණිස ගර්භාෂය සංකෝචනය වීම නිසා ද උදරයේ වේදනාවක් ඇති වේ.ඇතැම් විට ප්‍රොස්ටොග්ලැන්ඩින් ස්ථරයේ ඇති හෝමෝනවල අසමතුලිතතාවය හේතුවෙන් ද වේදනාවක් ඇතිවේ. මෙම අවස්ථා දෙකේදීම දෛනික වැඩකටයුතු කරගැනීමට අපහසු වෙන තරම් වේදනාව උග්‍රවේ නම් වෛද්‍ය උපදෙස් පැතිය යුතු ය. එම තත්ත්වය සඳහා ඖෂධ ලබා ගත යුත්තේ අවම වශයෙනි. එම ඖෂධ ශුද්ධ වීමට දිනකට ප්‍රථම ගත යුතු ය. සාමාන්‍යයෙන් ඒ සඳහා වෛද්‍යවරුන් භාවිතා කරන්නේ හෝමෝන නොවන වේදනා නාශක ය. මේවායෙන් වේදනාව සුව නොවුණහොත් උපත් පාලන පෙති වැනි හෝමෝන වර්ග භාවිතා කැරේ. මෙම බෙහෙත් වෛද්‍ය උපදෙස් මත පමණක් ලබාගත යුතු ය. කොතරම් කලක් ‍ඒවා ලබා දිය යුතු ද යන්න වෛද්‍යවරයා තීරණය කරනු ඇත.‍ශ්‍රී ජයවර්ධනපුරවෛද්‍ය පීඨයේප්‍රසව හා නාරිවේදය පිළිබඳ ජ්‍යෙෂ්ඨ කථිකාචාර්යදකුණු කොළඹශික්ෂණ රෝහලේප්‍රසව හා නාරිවේදය පිළිබඳ විශේෂඥ වෛද්‍යධම්මික සිල්වාශුද්ධ වීම් දෙකක් අතර ඇතිවන පරතරය දිගු වීම ද ඇතැම් අය ගැටලුවක් සේ සලකති. ආරම්භක කාලයේ ශුද්ධවීම් දෙකක් අතර කාලය මාස 7 - 8 ක් පමණ ප්‍රමාද වුවත් එය රෝගී තත්ත්වයක් නොවේ.සති දෙකකට වැඩි කලක් අඛණ්ඩව රුධිරය පිටවීම මෙන් ම ශුද්ධ වීම් දෙකක් අතර අපිළිවෙළට රුධිරය වහනය වෙන අවස්ථාවලද වෛද්‍ය උපදෙස් පැතිය යුතු ය. අධික ලෙස රුධිරය පිටවීමෙන් ශරීරය දුර්වල වීම මෙන් ම රක්ත හීනතාවට ගොදුරු වීමට ද ඉඩ තිබේ. මෙම තත්වය යටතේ හුස්ම ගැනීමට අපහසුවීම, කල්පනා ශක්තිය අඩු වීම, අවධානය අඩු වීම මෙන් ම දෛනික වැඩකටයුතුවල යෙදීමට නොහැකි වීමට ද ඉඩ තිබේ.යෝනි මාර්ගයෙන් විවිධ ශ්‍රාවයන් පිටවීම ද සලකා බැලිය යුතු තත්ත්වයකි. සාමාන්‍යයෙන් දුගඳ නැති අවර්ණ හෝ සුදු පැහැයට හුරු ශ්‍රාවයක් පිටවීම රෝග තත්ත්වයක් නොවේ. එහෙත් දුගඳින් යුතු කහ දුඹුරු හෝ කොළ පැහැති ශ්‍රාවයක් පිටවීම, කිරි කැටිති වැනි ශ්‍රාවයක් පිටවීම හෝ යෝනි මාර්ගය අවට කැසීම හෝ තුවාල ඇති වේ නම් වහාම වෛද්‍ය උපදෙස් පැතිය යුතු ය.අයහපත් යෝනි ශ්‍රාවයන් පිට වීමට ප්‍රධාන හේතුවක් වන්නේ දිලීර ආසාදන වේ. දිලීර යනු යෝනි මාර්ගයේ සාමාන්‍යයෙන් ජීවත්වන ජීවියෙකි. යෝනි මාර්ගයෙහි ක්ෂුද්‍ර ජීවීන් ගේ සංකලනයක් පවතී. ඒ අතර ලැක්ටො බැසිලි නම් ක්ෂුද්‍ර ජීවීහු වැඩිපුර වෙසෙති. ලැක්ටොබැසිලි විසින් යෝනි මාර්ගයෙහි වෙසෙන සෙසු සියලු ම ක්ෂුද්‍ර ජීවීහු පාලනය කරනු ලබති. එවිට දිලීර ආසාදන ඇති නොවේ. කිසියම් අවස්ථාවක යමකු ගේ ප්‍රතිශක්තිය හීන වූ අවස්ථාවල එනම් උණ වෛරස් උණ හෝ වෙනත් ඕනෑම රෝගයක් ඇතිවී ප්‍රතිශක්තිය අඩු වූ අවස්ථාවක ලැක්ටෝබැසිල අඩු වී සෙසු දිලීර වර්ධනය වීමෙන් ආසාදන ඇතිවේ. එවැනි අවස්ථාවල බෙහෙත් ලබා දීමෙන් රෝගය පාලනය කළ හැකි ය.යොවුන් දැරියන්ගේ සිතට මෙන් ම ගතට ද වද දෙන තවත් කරුණක් වන්නේ කුරුලෑ මතු වීම ය. ශරීරයේ ඇතිවන හෝමෝනවල වෙනස්කම් හා එක් එක් දැරියගේ ශරීරයේ ස්වභාවය හා ජානවල බලපෑම අනුව කුරුලෑ ඇතිවේ. කුරුලෑ එ්ම පාලනය කර ගැනීම සඳහා පිරිසුදු හමක් පවත්වා ගැනීම පිරිසුදු කාරක හෝ ඖෂධ භාවිතා කළ හැකි ය. අධික ලෙස කුරුලෑ හැදෙන විට සම පිළිබඳ විශේෂඥ වෛද්‍යවරයකු ගෙන් උපදෙස් ලබා ගැනීම වඩා සුදුසු ය.වයසට හා උසට සරිලන පමණට වඩා මහත්වීම තෙල් සහිත සමක් පැවතීම ද ඒ තත්ත්වයට හේතු වේ. ස්ථුලතාව හෙවත් අධිබර මද සරු භාවයට ද හේතු වන හෙයින් ස්ථුලතාවෙන් වැළකී සිටීම ද යහපත් සෞඛ්‍ය තත්ත්වයකට හේතු වෙයි.යොවුන් වියේ දී දියණිය සිරුරින් ශීඝ්‍ර වර්ධනයක් දක්වයි. මානසිකව ද වර්ධනය වෙයි. එහෙත් ශාරීරිකව මෙන් ම මානසික වද ඇය ගර්භයක් දරා සිටීමට තරම් මෝරා නැත. යොවුන් වියේ පෙම් සබඳතා හේතුවෙන් යෞවනියක ගැබ් ගත හොත් ඇගේ දරුවාට නිසි පෝෂණය ලබාදීමට, දරු ගැබ ශක්තිමත්ව දරා සිටීමට හෝ උපතින් පසු දරුවාට මවු කිරි දෙමින් ඔහු පෝෂණය කිරීමට ඇය කායිකව මෙන් ම මානසිකව ද සූදානම් නැති හෙයින් අඩු බර දරු උපත්, මළ දරු උපත් හෝ විවිධ රෝග තත්ත්වවලින් යුතු දරුවන් බිහිවීමට ඉඩ තිබේ.ප්‍රසූතියේදී ඇතිවන අධික රුධිර වහනය වැනි තත්ත්ව ඇතැම්විට මාරාන්තිකය. එහෙයින් ඔබේ දියණියගේ යෞවනය සැබෑ සුන්දර අත්දැකීමක් බවට පත් කරන්නට මවුපිය වැඩිහිටි ‍ඔබගේ සහය ඇයට ලබාදිය යුතු ය.ඒ වයසේ දරුවන්ගේ මනසට ඔරොත්තු දෙන තරමින් ඔවුන්ට නිවැරදි ලිංගික අධ්‍යාපනයක් ලබාදිය යුතු ය. ඒ සඳහා පුහුණු ගුරුවරුන් වැනි සුදුසු පුද්ගලයන් ගේ සහය ලබාගැනීම වැදගත් වන්නේ සාවද්‍ය ලෙස කරුණු වටහා ගැනීමෙන් හා වැරැදි පුද්ගලයන් වෙත යොමු වීමෙන් ඔවුන් සිය යොවුන් වසන්තය සදාකාලිකව අඳුරු කරගැනීමට ඉඩ ඇති හෙයිනි.සාකච්ඡා කළේ - සාගරිකා දිසානායක ජයසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>24</day>
    </date>
    <link>http://www.silumina.lk/2013/11/24/_art.asp?fn=am1311244</link>
    <topic>ඔබට ඕනෑ සුදුපැහැ සමක්ද නැතිනම් පැහැපත් සමක්ද</topic>
    <author>ටෙක්ලා පද්මිණී කාරියවසම්</author>
    <content>ඔබට ඕනෑ සුදුපැහැ සමක්ද නැතිනම් පැහැපත් සමක්දසියලු දේටම වඩා ලස්සන ගැන සිතන ඔබ ලස්සනට ඉන්න නම් සම කෙරෙහි විශේෂ අවධානය යෙමු කළ යුතුයි. ඒ සඳහා වෙළෙඳ පොළෙහි ඇති නොයෙක් ආලේපන ගැල්වීම ප්‍රමාණවත් නොවේ. වෙළෙද පොළෙහි ඇති ආලේපන මගින් ඔබට හොඳ ප්‍රතිඵල ඉක්මනින් ලැබෙන බව සැබෑය. එහෙත් ඒවා ඔබේ සමට යම් ප්‍රමාණයක අනතුරක් ද කරන බව මතක තබා ගත යුතුවේ.රුව වඩවා ගැනීම සඳහා ‍ඔබ පෙලඹෙන්නේ රූපය ඔබ අනෙකාගෙන් වෙන් කොට හඳුනා ගැනීමට ඇති සංඥාව වන බැවින්ය. විරූපී අය කෙරෙහි සමාජයේ අවධාන‍ය යොමු නොවේ. ඔබ අනෙකා වෙත ආකර්ෂණය කරවන රූමත් බව වඩවා ගැනීමට ඔබ නොයෙක් ආකාරයෙ සබන්, පවුඩර්, මෙන්ම ආලේපන වර්ග ද භාවිත කරනවා වන්නට ඇත. අයෙක් තවත් අයෙකුගේ රූපත් බවට ප්‍රශංසා කරද්දී ඔබ තුළ ද එවන් ආකර්ෂණීය බවක් ඇති කර ගැනීමට ඔබ සිතුවා වන්නට ඇත.ඔබේ සුන්දරත්වයට ප්‍රබල ලෙස බලපෑම් කරන්නේ සමයි. පියකරු පිරිසුදු සමක් ඔබ සුන්දරව තබයි. පංච කල්‍යාණයෙන් අතරින් ඡවි කල්‍යාණයට විශේෂ තැනක් හිමිවන්නේ එබැවිනි. ඔබේ සම පැහැපත් නම් ඔබේ රුව ද ලස්සනය.පැහැපත් යනු සුදු නොවේ. ඔබ වෙහෙසෙන්නේ සම නීරෝගීව පැහැපත්ව තබා ගැනීමට ද එසේත් නැතිනම් සුදු පැහැ සමක් ලබාගැනීමට ද යන්න පිළිබඳ අවධාරණයෙන් සිතිය යුතුවේ. සමේ පැහැය අඩු වීම සමේ නීරෝගි බවට බාධාවක් නොවේ. පැහැය අඩු නීරෝගී සම මතුපිට රෝග හට ගැනීමේ ප්‍රවණතාව අඩුය. වර්තමාන සමාජයේ ජන‍යා සම නීරෝගීව පැහැපත්ව තබා ගැනීමට භාවිත කරන ආලේපන වර්ග ක්ෂණික ප්‍රතිඵල දෙන වාසි සහගත ගුණාත්මක බවින් යුතුයයි අපි සිතුවද බොහෝ වි‍ට එය එසේ නොවන්නට පුළුවන.එම රූපලාවණ්‍ය ද්‍රව්‍යයන්ගෙන් ලැබෙන ප්‍රතිපල පුද්ගලයාගෙන් පුද්ගලයාට වෙනස් වේ. පුද්ගල රූපය ප්‍රසන්නව පෙන්වීම, තරුණ පෙනුමක් ගෙනහැර පෑම ඒවායේ වාසි වේ. ඒවායෙහි ඇති අවාසි අතර විවිධ අතුරු උපද්‍රවයන් ඇතිවීම දැක්විය හැකිය. රුව සුන්දර කරන ආලේපයන්හි අන්තර්ගත විෂ රසායනික කොටස් සම මතුපිට ඇති ස්වේද ග්‍රන්ථ හරහා සම අභයන්තරයට උරා ගනී. සම පිරිසුදු කරන ක්ලෙන්සින් ක්‍රීම් මගින් ස්වේද ග්‍රන්ථ හරහා සම මතු පි‍ටට පැමිණෙන විෂ ද්‍රව්‍ය හා මියගිය සෛල කොටස් ඉවත් කරයි.සිරුරේ තැවැරූ ආලේපන වර්ග ද ඉවත් කර දමයි. එමගින් සම පිරිසුදු කිරීමේ දී මතුපිට ඇති ස්නේහ ස්‍රාවී ග්‍රන්ථි හා ස්වේද ස්‍රාවී ග්‍රන්ථ විවෘත වී සම පිරිසුදු වීම යෝග්‍ය වූව ද සම මතුපිට සීරීම එමගින් සිදු නොවිය යුතු ය. ඔබේ මුහුණ හා සිරුර සුදු කරන සබන් වර්ග ආලේපන වර්ග මිලදී ගැනීමට පෙර ඒවායෙහි අඩංගු රසායනික ද්‍රව්‍ය කෙරෙහි ඔබේ අවධාන‍ය යොමු කළ යුතුය. ඒවායෙහි ඇති ඇතැම් රසායනික ද්‍රව්‍ය මතුපිට සම විනාශ කර දමන අතර සම සුදු පැහැ ගැන්විමක් නොකරයි.ඔබේ අත්යට (කිහිලි ප්‍රදෙශයේ) හා කකුලේ ආරම්භක ප්‍රදේශය වන (ඉකිලි ) ප්‍රදේශයේ ඇති තද පැහැය හා දුර්ගන්ධය ඉවත්කරගැනීමට ඒ සඳහා විශේෂිත ආලේපන වර්ග භාවිත කරනවා වන්නට ඇත. එවන් සබන් හා ආලේපනයන්හි අන්තර්ගත රසායන සම මතුපිට ඇති ස්වභාවික ‍තෙල් ගතිය ඉවත් කරමින් සම රළු කරන බව මතක තබා ගත යුතුය. එම ප්‍රදේශ ආශ්‍රීතව වැඩෙන හිතකර ක්ෂුද්‍ර ජීවීන් ද විනාශ කර දමයි. ඒ හේතුවෙන් කාලයක් ගත වෙද්දී එම ප්‍රදේශ ආශ්‍රිත රෝග කාරක ජීවීන් වර්ධනය වී චර්ම රෝග ඇති කරවයි.තද හිරු එළියේ ගමන්කිරීම සම දුර්වර්ණ වීමට මෙන්ම චර්ම රෝග ඇතිවීමට ද හේතුවේ. එබැවින් ඔබ අහිත කර සූර්ය කිරණ සමට අවශෝෂණය වීම වළක්වා ගැනීමට suncream වර්ග භාවිත කරනවා වන්න‍ට ඇත. එසේ නම් ඔබේ ගමන නිමවූ වහා ම සම සෝදා පිරිසුදු කරන්න‍. එසේ නො කළහොත් කාලයක් යද්දි ඔබේ සම රෝගී වීමට ඉඩ ඇත.ඇස් අලංකාර කර ගැනිමට ඇස් මත තවරන ආලේපන ද ඇස්වල කේෂ මූලයන්ගේ විවර වසා දමයි.ඉන් ඒ ආශ්‍රිත ස්නේහ ස්‍රාවී ග්‍රන්ථි ආසාදනයට ලක්වේ. ඇස් පිහාටු මතුපිට ආසාදන ඇත්වන්නේ නම් ඇස්මත ආ‍ලේප තැවරීම යෝග්‍ය නොවේ. එවන් අය අත්‍යවශ්‍ය ම අවස්ථාවක ආලේපන භාවිත කොට ඉවත් කර දැමිය යුතුවේ. කාන්තාවන් අතර බහුලව හාවිත කරන රූපලාවණය ද්‍රව්‍යක් ලෙස තොල් අලේපන දැක්විය හැකිය. තොල් මත ඇතිවන අසාත්මිකතාවන්ගෙන් මිදී ඔ‍බේ රූසපුවද වඩවා ගැනීමට තොල් ආලේපන භාවිතයට පෙර ලිප්ස් බාම් එකක් ආලේප කිරීම උචිතය. දිගු කාලයක් තොල් මත ආලේපන තැවැරීමෙන් තොල් අවපැහැ ගැන්වීම සිදුවේ. එය වළක්වා ගැනීම සඳහා තොල් ආලේපන කඩින් කඩ භාවිතයට ගත යුතුවේ.සමේ පෝෂණය සඳහා බොහෝ තරුණ පිරිස් night cream භාවිත කරති. ඉන් මුහුණේ සමට පෝෂණය ලැබෙන අතර සමේ තෙතමනය රැක දේ. මුහුණේ සම එල්ලා වැටීම නවතාගැනීමට ද එය උපකාරයකි. night cream වර්ගයක්තෝරා ගැනීමේ දි උකු ගතියෙන් අඩු, තෙල්ගතියෙන් අඩු ඉක්මනින් සමට උරා ගනිමින් මුහුනේ සමේ ග්‍රන්ථි විවරව තබන ආලේපයක් තොරා ගන්න.තරුණ පිරිස් බහුලව දක්නට ලැබෙන කුරුලෑ සඳහා ආලේපන භාවිත‍ කීරීමට පුරුදුව සිටිති. එහෙත් ‍මුහුණට යොදන ආලේපන මගින් කුරුලෑ සුව කර ගත නොහැකිය. එම ආලේපන කුරලෑ සඳහා ප්‍රතිකාරයක් නො‍වේ. ඒ සඳහා කුරුලෑ හට ගැනීමට හේතුව සොයා ඊට පිළියම් යෙදිය යුතු ය. ඉස්හොරි හෝ ශරීරයේ දෝෂ තත්වයන්ගේ වෙනස් වීමක් ඊට හේතුවිය හැකිය. ඔබේ මුහුණේ බහුලව කුරුලෑ තිබේ නම් සුදුසුකම් ලත් වෛද්‍ය වරයෙකු හමුවී ප්‍රතිකාර ගත යුතුය. තෙල් යොදා සකසන ලද ආලේපන කුරුලෑ සඳහා යෝග්‍ය නොවේ. පිරිසුදුව සිටිම හා හිස් හොරි වළක්වා ගැනීම අත්‍යවශ්‍ය වේ.විටමින් E භාවිතය අද බහුලව දක්නට ලැබෙන්නකි. එහි අන්තර්ගත ප්‍රතිඔක්සිකාරක මගින් සිරුරේ සෛල බෙදීයාමේ වේගය පාලනය කරයි. එය සමේ සාමාන්‍ය ක්‍රියාකාරීත්වයද හොඳින් පවත්වා ගැනීමට උපකාරීවේ. සම රැලිවැටිම පාලනය, වයසට යාමේ ලක්ෂණ පාලනය කිරීම එමගින් සිදුකරයි. කලබලකාරී සමාජ රටාව මත කාර්ය බහුල දිවියක් ගෙවන ජනයා තම ආහාර විහරණ කෙරෙහි අවධානය යොමු නොකරයි. එය චර්ම රෝග පැතිර යාමට බහුලව බලපෑම් කරයි.කොළඹ විශ්ව විද්‍යාල‍ෙය්දේශිය වෛද්‍ය විද්‍යායතන කථිකාචාරිනීවෛද්‍ය සුජාතා පුෂ්පකාන්ති හේවගීගනබොහෝ දෙනා කෘතිම ආහාර, රස කාරක යෙදූ ආහාර, කල් තබා ගැනීමට සැකසූ ආහාර භාවිතයට යොමු වී සි‍ටිති. ඒවායෙහි අඩංගු රසකාරක, වර්ණක, රසායනික ද්‍රව්‍ය බොහෝ විට සිරුර‍ට අහිතකර වේ. ඒ ද්‍රව්‍ය ශරීරගත වූ වහා සම කැසීම, පළු දැමීම, රතුවීම, තොල් පැළීම, තොල් ඉදිමීම, වමනය,උණ ගැනීම, වැඩි වාර ගණනක් මලපහවීම ආදී ලක්ෂණ මතුවේ. එවැනි ලක්ෂණ සියලු දෙනාටම ඇති නොවූවද එවන් අසාත්මිකතා ඇති අයෙකු නම් එවන් ආහාර වර්ග කිසිසේත්ම භාවිත නොකළ යුතුවේ. බොහෝ විට ආහාර ගත් සැණින් ප්‍රති විරෝධතා මතු නොවුණ ද එම ආහාර ද්‍රව්‍ය සිරුරට උරාගැනීමෙන් අනතුරුව එහි අතුරු පල ලෙස චර්ම රෝග ඇතිවේ.ස්වභවික ආහාර අතරින් යම් ආහාර ද්‍රව්‍ය ඇතැම් පුද්ගලයන් ට අසාත්මික විය හැකිවේ. එවන් ආහාර ද්‍රවයයන්ගෙන් ඈත්වී සිටීම යෝග්‍ය වේ. ඒ අතර අන්නාසි, තක්කාලි, බලමාළු, ඉස්සන්, දැල්ලන්, විනාකිරි, කකුලුවන් ආදී ද්‍රව්‍ය වේ. ආහාර දිරවීමේඅපහසුතා පවතිද්දීත් දිගින් දිගටම ආහාර ගැනීමෙන් රස, රක්ත, මාංශ පෝෂණය නොවී දූෂණය වීමෙන් චර්ම රෝග ඇති කරයි. සමේ රෝගි බවට හේතුවන විහරණ ලෙස තද අව්වේ සිටීම, අධික ව්‍යායාමයන්ගෙන් පසු එසැණින් ඇල් දිය ස්නානය හේතුවේ. නිසි ලෙස සිදු නොකරන පංචකර්ම චිකිත්සාව ද චර්ම රෝග ඇති කරවයි.සුන්දරත්වය පිළිබඳ කතා කරද්දි සිරුරේ නිරාවරණය වූ කොටස් කෙරෙහි අප වැඩි සැලකිල්ලක් දැක්වූවද සිරුරෙහි ආවරණය වූ කොටස් කෙරෙහි වැඩි අවධානයක් යොමු කළ යුතුවේ. කෘතිම රෙදිවලින් සැකැසු යට ඇඳුම් දිගු වේලාවක් ඇඳ සිටිම හේතුවෙන් ලිංගාශ්‍රිත ප්‍රදේශයන්හි අසාත්මිකතා ඇතිවේ. දහදිය උරා ගන්නා රෙදි වර්ගයට ඇඳුම් සඳහා භාවිතයට යොමු විය යුතුය.සමෙහි ඇති වියළි බව හා රළු බව හේතුවෙන්බොහෝ චර්ම රෝග හට ගනී. සම මතුපිට රූපාලංකරණයට භාවිත කරන ආලේපන මගින් ද ස්වභාවිකව සමෙහි පවත්නා තෙල් ගතිය ඉවත් කර දමයි. ජීවිත කාලය තුළ ඕනෑ ම අවස්ථාවක චර්ම රෝගයක් ඇතිවීමේ ඉඩ කඩ පවතී. දියවැඩියාව, හතිය, පීනස ඇතිඅය චර්ම රෝගයන්ට ප්‍රතිකාර කිරීමේදී වෛද්‍ය උපදෙස් පිළිපැදිය යුතුවේ. ආයුර්වේද ප්‍රතිකර්ම මගින් රෝග තත්වයන් උත්සන්නවන බවට හා පාදයේ පැළීම් සුව වීමේ දී හිසේ කැක්කුම ඇතිවන බවට ඇති අදහස් මෙන්ම චර්ම රෝග සුවවීමේ දි හතිය ,මහන්සිය, හෝ මානසික රෝග ඇතිවන බවට ඇති මත සාවද්‍ය වේ.දේශීය වෛද්‍ය ක්‍රමය මගින් චර්ම රෝග අතුරු ආබාධයන්ගෙන් තොරව සුවකර ගත හැකිය. ඔබ චර්ම රෝගියෙකු නම් පිරිසුදුව සිටීම ඇඳුම්, කොට්ට, මෙට්ට, ඇඳ ඇතිරිලි උණුවතුරෙන් සෝදා ගැනීම කළ යුතුවේ. නෑමට හා තුවාල සේදීම සඳහා කොහොඹ හා කොළ අමුකහ තම්බා ගත් වතුර ද හීන් නිදිකුම්බා තම්බා ගත් වතුර ද සුදුසු වේ. ගංසූරිය කොළ පොතු තම්බා ගත් වතුර ද චර්ම රෝගයට ගුණදායී ‍‍ඖෂධයකි. කිහිලි හා ඉකිලි ආශ්‍රිත දුර්ගන්ධය හා අවපැහැ ගැන්වීම මඟ හරවා ගැනීමට බෙලිකොළ සිහින්ව අඹරා එම ස්ථානවල ආලේප කොට මඳ වේලාවකින් සෝදා හරින්න. එය විවිධ ආලේප ගල්වනවාට වඩා විශ්වාසදායක හා නිශ්චිත ප්‍රතිඵල ලබා දේ. වැඩි ජලය ප්‍රමණයක් පානය කිරීම එළවළු පලතුරු වැඩි ප්‍රමණයක් ආහාරයට ගැනිම වැදගත් ය. කහ පැහැති එළවළු පලතුරු වැඩිපුර ආහාරයට ගැනීමෙන් සමෙහි නීරෝගී බව වැඩි කරයි . චර්ම රෝගීහු කිරි සහ කිරි ආහාර පාලනයකින් යුතුව ගැනීම වැදගත්ය.සමෙහි පැහැපත් බව වඩන ආලේපන ආයුර්වේදයෙහි ඇත. රත් හදුන්, වැල්මදට, ලොධු, නුගකරටි හා පුවඟු හා පරිප්පු ඇල්දියෙන් සිහින්ව අඹරා මුහුණෙහි ආලේප කර සෝදා හරින්න. සමෙහි කාන්තිය වැඩේ.ඔබට කුරුලෑ වදයක් නම් අබ, වදකහ, සහිඳලුණු, ලෝධූ සමව ගෙන ඇල්දියෙන් අඹරා මුහුණෙ හි ආලේප කිරීමෙන් කුරුලෑ නැසී සම කාන්තාමත් වේ.ලොධු, කොත්තමල්ලි, වද කහ, සමව ගෙන ඇල්දියෙන් අඹරා ගෑම කුරුලෑ ඉවත් කර ගැනීමට මඟකි.ඔබේ සම දූවිල්ලට අධික හිරැ එළියට නිරවරණය වීම මෙන්ම, සමේ රළු වියළි ගතිය පාලනයට භාවිත කරන ආලේප වැඩි වේලාවක් සම මත තබා ගැනීමෙන් ද චර්ම රෝග හට ගනී. ස්වභාවික ආහාර වැඩි ප්‍රමාණයක් ද, ජලය වැඩි පුර ගැනිම ද, අවශ්‍ය පමණට නින්ද, පිරිසුදු කම ද, ඔබ චර්ම රෝගයන්ගෙන් මුදා දුටුවන් මනබඳින රූසපුවකින් යුත් අයෙකු බවට පත් කරනු ඇත.ටෙක්ලා පද්මිණී කාරියවසම්කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>24</day>
    </date>
    <link>http://www.silumina.lk/2013/11/24/_art.asp?fn=ay1311241</link>
    <topic>නිල ලාංඡන තරගයකින් වැඩිම තෑගි මුදල ලැබුණේ මට වෙන්න ඇති</topic>
    <author>ඉනෝකා සමරවික්‍රම</author>
    <content>අයෝම ජයසිංහ යනු කවුදැයි විමසූ විට ඔහු හඳුනන්නෝ ඔහු ගැන විවිධ දේ කියනු ඇත. ඔහු පිළිබඳව නොදන්නෝ ඔහු කවුදැයි කියා දහ අ‍ෙත් කල්පනා කරනු නොඅනුමානය. එහෙත් ශ්‍රී ලංකා ටෙලිකොම් ආයතනය ගැන විමසූ විට කවුරුත් ඒ ගැන කතා කරනු ඇත.අද වන විට මෙරට සන්නිවේදනයේ පෙරගමන්කරුවා වන ශ්‍රී ලංකා ටෙලිකොම් ආයතනය හා අයෝම ජයසිංහ යනු වෙනස්ම මාතෘකා දෙකක් වුවද මේ දෙදෙනාම එකට හමුවූ දෙදෙනා එකම මඟක ගිය අයුරු අතීතයේ දවසකදී අපට හමුවේ.අයෝම ජයසිංහ යනු වෘත්තියෙන් පරිගණක මාධ්‍ය ශිල්පියෙකි. ඔහු දැනට ශ්‍රී ලංකා රූපවාහිනී සංස්ථාවේ විශේෂ මාධ්‍ය රූප ඒකකයේ ප්‍රධානියා ලෙස කටයුතු කරයි. අයෝම අපේ කතාවේ කතා නායකයාය. ලෝකය එකම යායක්; ‘එකම රටක් එකම හඬක්’ නංවන්නට එක්දහස් අටසිය පනහේදී ඇරඹි අපේ රටේ දුරකථන සන්නිවේදන ජාලය කාලයත් සමඟ නවීනත්වයත් සමඟ බොහෝ දිග දුර ගමනක් පැමිණියේය.ඒ පැමිණි ගමනේ දී ශ්‍රී ලංකා ටෙලිකොම් ආයතනය දේශීය වශයෙන් පමණක් නොව විදේශීය වශයෙන් ද සංකේතාත්මකව ලොවට හඳුන්වා දීමේ පුරෝගාමියා ඔහුය. කුඩා දරුවාගේ සිට ඕනෑම කෙනෙක් අද ශ්‍රී ලංකා ටෙලිකොම් යන්න කොතැනක හෝ නොලියා තිබුණ ද එහි ලාංඡනය දුටු සැණින් ඒ ගැන කියන්නට දනී. කාගේත් අවධානය ‍ගැනෙන ශ්‍රී ලංකා ටෙලිකොම් ලාංඡනයේ නිමැවුම්කරු අයෝම ජයසිංහය.මෙවර පොදු රාජ්‍ය මණ්ඩලීය සමුළුවේ සන්නිවේදන තාක්ෂණ විසඳුම් සපයන්නා ලෙස කටයුතු කළ ශ්‍රී ලංකා ටෙලිකොම් ආයතනය එදා මෙදා තුර ලැබූ ප්‍රගතිය සුවිශාලය. ‘එකම රටක්. එකම හඬක්’ යන්න ශ්‍රී ලංකා ටෙලිකොම් තේමා පාඨයයි.කලින් කල විවිධ වෙනස්කම්වලට භාජනය වූ ටෙලිකොම් ආයතනයේ දැනට භාවිතා කැරෙන නිල ලාංඡනය එළිදකින්නේ එක්දහස් නවසිය අනූඅට වර්ෂයේය. වේගයෙන් උඩු අතට ගමන් කරන තරංගයක් කුඩා ගෝල කිහිපයකින් සමන්විත ටෙලිකොම් ලාංඡනයට පුළුල් අර්ථයක් තිබේ. ටෙලිකොම් ආයතනය එය අර්ථගන්වන්නේ මෙසේය.ලාංඡනය සඳහා යොදාගෙන ඇති වර්ණය නිල් ය. (Pantone Reflex Blue) එම නිල් වර්ණයෙන් නූතනත්වය, ප්‍රගතිගාමී බව, නම්‍යශීලීභාවය, සමකාලීන දැක්ම නියෝජනය වේ.ඉහළම ස්ථානයක් කරා උඩු අතට චලනය වන තරංගයෙන් අතොරක් නැතිව ඉදිරියට යන තාක්ෂණය නිරූපණය කරයි. එහි ඇති චක්‍රවලින් ප්‍රකාශ කරනු ලබන්නේ නම්‍යශීලීතාවයි. එනම් වෙනස්වන අවශ්‍යතාවන්ට අනුව හැඩ ගැසෙන්නට ඇති හැකියාවයි. තරංගය ඉහළට ගමන්කරන වේගවත් ස්වරූපයෙන් කියනු ලබන්නේ නිරන්තරයෙන් වර්ධනය වන කාර්යක්ෂමතාවයි.ඒ හැරුණු විට එම ලාංඡනයේ දක්නට ලැබෙන ඉහළ පේළියේ ගෝල පේළියෙන් ශීඝ්‍රයෙන් වර්ධනය වන පාරිභෝගික ප්‍රජාව නියෝජනය කැරේ. දෙවන ගෝල පේළියෙන් පාරිභෝගිකයා තෘප්තිමත් කරන්නට කැපවුණ කාර්යය මණ්ඩලය ගැන කියැවෙයි. සමස්තයක් ලෙස ගෝල හතම ගත් විට එයින් මතුකර දැක්වෙන්නේ ශ්‍රී ලංකා ටෙලිකොම් සමාගමේ ආයතනික සාරධර්ම වන අවංකභාවය, ආචාරශීලී බව, කැපවීම, ප්‍රාරම්භනය, ක්ෂණික ප්‍රතිචාරය, කලට වැඩකිරීම හා කණ්ඩායම් ගුණයයි.ඒ සියලු අදහස් කැටි කළ ටෙලිකොම් ලාංඡනය නිර්මාණය කළ අයෝම පවසන කරුණු හරි අපූරුය.පාසල් වියේ සිටම අයෝම චිත්‍ර කලාවට දක්ෂයෙක් විය. තම පියා වූ ප්‍රවීණ චිත්‍ර ශිල්පී තලංගම ජයසිංහයන් පුවත්පත්වලට චිත්‍රකතා අඳින අයුරු ඔහුගේ දෑසේ ගැටිණි. ඔහු පමණක් නොව ඔහුගේ සහෝදර සහෝදරියන් ද පියා චිත්‍ර අඳින අයුරු බලා සිටියේ සතුටිනි. චිත්‍ර ශිල්පි තලංගම ජයසිංහ ද තම දරුවන්ට චිත්‍ර අඳින්නට ඉගැන්නුවේ නැත. එහෙත් දරුවෝ තාත්තා අඳින දෙස බලා සිට ඊට හුරුවූහ.දරුවන් අඳින චිත්‍ර දෙස බලා තලංගම එහි අඩුපාඩු පෙන්වා දුන්නේය. අයෝමට ද තාත්තාගෙන් ගුරුහරුකම් ලැබුණේ එසේය. පාසල් වියේදි ගණිතය විෂයන්ට දක්ෂකම් පෙන්නවු, ඇල්මක් දැක්වූ අයෝම තරුණ වියේදි කලාව පැත්තට යොමු වූයේය. ඔහු යොවුන් වියේදීම පරිගණක අංශයේ මාධ්‍ය රූප නිර්මාණ ශිල්පී පුහුණුවන්නෙක් ලෙස ශ්‍රී ලංකා රූපවාහිනියේ සේවයට බැඳුණේය. රැකියාවට පෙර ද රැකියා කරන අතරතුර ද ඔහු චිත්‍ර තරගවලට සහභාගි විය. ඉන් ජයග්‍රහණය ද කළේය. ඒ වන විට ඔහු තරගයකින් ප්‍රථම ස්ථානය ලබා ජයග්‍රහණය කර තිබූ වැඩිම මුදල වූයේ රුපියල් පන්දහසකි.ඒ එක්දහස් නවසිය අසූතුන වර්ෂයේ අපනයන සංවර්ධන මණ්ඩලය පැවැත්වූ තරගයකිනි. ඔහු රැකියාව අතරතුරේදී තම හැකියාව ද පෙන්වුයේය. එක්දහස් නවසිය අනූහය වසරේදි ජාතික ඉතිරි කිරීමේ බැංකුවේ දීප ව්‍යාප්ත චිත්‍ර හා පෝස්ටර් තරගයකින් ජයග්‍රහණය කළ ඔහුට ත්‍යාග මුදල ලෙස රුපියල් විසිදහසක් ලැබිණි.“ඔහොම කාලය ගතවෙනකොට තමයි එක්දහස් නවසිය අනූඅටේ මම ටෙලිකොම් ආයතනය පැවැත්වූ තරගයට ඉදිරිපත් වුණේ. මම පුංචි කාලේ ඉඳලම චිත්‍ර තරගවලට සහභාගි වෙලා තියෙනවා. නමුත් ලාංඡන නිර්මාණ තරගයකින් ජයග්‍රහණය කළ පළමු අවස්ථාව තමයි ටෙලිකොම් තරගය. එක්තරා පුවත්පතක මේ තරගය පිළිබඳව තොරතුරු පළවී තිබුණා. එහි කොන්දේසි ගණනාවක් තිබුණා. ඒ වගේම එයට අඩංගු විය යුතු දේ පිළිබඳව කියලා තිබුණා. ‍‍ඒ කාලේ අපිට ආදර්ශ බලාගන්න අද වගේ ඉන්ටර්නෙට් පහසුකම් තිබුණේ නැහැ. මට මතකයි ඒ කාලේ හැම ලො‍්ගෝ එකක්ම වගේ නිර්මාණය වුණේ වී කරල් යොදලා. නමුත් මට හිතුණා මම අලුත් දෙයක් කරන්න ඕන කියලා. මම ඒ නිර්මාණය කළේ කොලාජ් ක්‍රමයට. මම දවස් ගණනක් රාත්‍රියේ ලෝගෝ පනහක් පමණ ඇන්ඳා. ඊට පස්සේ එයින් මම හයක් තෝරා ගත්තා.නිර්මාණ භාර දෙන්න තිබුණ දවසට කලින් දවසේ මම මගේ බිරිය සුධර්මාගෙන් රුපියල් දාහකුත් ඉල්ලගෙන බම්බලපිටියට ගියා අවශ්‍ය කඩදාසි ගේන්න. නමුත් බම්බලපිටියෙන් බස් එකෙන් බැහැලා බලනකොට සාක්කුවේ තිබුණ රුපියල් දාහ කවුදෝ අරගෙන. මම ආයෙමත් ගෙදර ගියා. බිරිය මට කිව්වා ඔය වැඩේට බාධා වෙනවා. ඒ නිසා අත්ඇරලා දාන්න කියලා. නමුත් ඇය මට නැවත රුපියල් දාහක් දුන්නා.මම නැවත බම්බලපිටියට ගියා. එදා රෑ මම නිර්මාණ තුනක් හැදුවා. නිර්මාණ භාරගන්නා අවසන් දිනයේ සවස අන්තිම මොහොතේ තමයි මම මගේ නිර්මාණ බාර දුන්නේ. මේ නිර්මාණ බාරදීලා මාස හයක් විතර ගතවුණා. දවසක් ටෙලිකොම් එකේ මහත්මයෙක් මාව හොයාගෙන රූපවාහිනියට ආවා. එදා ටෙලිකොම් ආයතන‍යේදි මා කළ නිර්මාණයේ සුළු වෙනස්කම් කිහිපයක් මා සමඟ සාකච්ඡා කරමින් ඔවුන් ආකෘතිය හැදුවා. එහිදි තමයි මම දැනගත්තේ තරගයෙන් මා ජයග්‍රහණය කළ බව.”ටෙලිකොම් නිල ලාංඡන තරගය සඳහා අයැදුම්කරුවෝ විශාල පිරිසක් ඉදිරිපත්ව සිටියහ. ඒ සඳහා ලැබුණ නිර්මාණ සංඛ්‍යාව හත්දහස ඉක්මවා තිබිණි. ඒ වන විටත් අදත් ලංකාවේ නිල ලාංඡන තරගයක් සඳහා වැඩිම තෑගි මුදලක් ලබාදුන් තරගය මෙය විය.විනිශ්චයකරුවන් විසින් ලැබී තිබූ නිර්මාණ අතු‍රෙන් පළමුවෙන් සියයක් ද ඉන්පසුව එම සියය අතුරෙන් අවසාන වටය සඳහා නිර්මාණ පහක් ද තෝරා ගැනිණි. මෙම නිර්මාණ පහ අතුරෙන් පළමු සහ පස්වැනි ස්ථානයට අයෝමගේ නිර්මාණ දෙකක් තේරී තිබීම සුවිශේෂි විය.“ලාංඡන තරගයෙන් මට රුපියල් ලක්ෂ පහක තෑගි මුදලක් ලැබුණා. ඒ කාලේ හැටියට රුපියල් ලක්ෂ දෙකහමාරක් වියදම් කරලා මම හොඳම වර්ගයේ පරිගණකයක් මිලට ගත්තා. ඒ මුදල් වලින් කොටසක් බැංකුවේ තැන්පත් කළා. එදා ලැබූ ජයග්‍රහණය ගැන සිහිපත් කරන විට මට තවමත් සතුටුයි. මං හිතන්නේ ලාංඡන තරගයකින් වැඩිම තෑගි මුදලක් ජයග්‍රහණය කළ තැනැත්තා මම වෙන්න ඇති.”අයෝම පවසන්නේ සතුටිනි.වසර පහළොවක් තිස්සේ ටෙලිකොම් නිල ලාංඡනය ලෙස භාවිතා කෙරෙන අයෝමගේ නිර්මාණයට ටෙලිකොම් ආයතනය කවර නිර්වචන දුන්න ද එය නිර්මාණය කළ අයෝම පවසන්නේ මෙවැනි කතාවකි.“මම ඒ නිර්මාණය කළේ එස් එල් ටී යන අදහසින් ඒ අකුරු මතුවීමට. නිල්පාට යොදා ගත්තේ එය ඇසට ඉතාම ප්‍රිය වර්ණයක් නිසයි. නමුත් මමවත් නොසිතූ ආකාරයට ටෙලිකොම් ආයතනය ඊට අර්ථවත් ලෙස අර්ථකතනයක් දුන්නා.”ඉනෝකා සමරවික්‍රමඡායාරූප - සුදම් ගුණසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>24</day>
    </date>
    <link>http://www.silumina.lk/2013/11/24/_art.asp?fn=ay1311242</link>
    <topic>වස්ගමුවේ රාත්‍රියක් ගත කළ හැකිනම් ඒ තරම් වාසනාවක් තවත් තිබේද?</topic>
    <author>සටහන - අරුණි මුතුමලී</author>
    <content>හිමාල අඩවියේ ද , ගංගා නම් ගඟේ දිය බුබුලේ සිට මහ සයුර සිප ගන්නා මෝය තෙක්ද, නේපාලයේ ගිරි දුර්ග සහිත කඳුවැටිවලද, මැද පෙරදිග රළු කාන්තාරයේ ද සැරිසරා පියවි ඇසින් මිහිපිට ඇති අපමණ සුන්දරත්වය විඳ ඇති මට, මගේ රට ගැන කියන්නට ඇත්තේමෙසේය.  පියාසර කෙරූවෙමි දේශයෙන් දේශයටමගේ රට මට අගෙයි තව්තිසාවට වැඩියපුංචි කාලේ සිටම සංචාරයට කැමැති මට ලොව පුරා අත් දුටු දේ අනුව සොබා දහමින් ලදවින්දනය මගේ ගීත සාහිත්‍යයට ද බලපෑම් කළ බව සිතේ. ජීවිතයේ ඕනෑම ගැඹූරු දර්ශනයක් සොබාදම පදනම් කොට ගෙන ලබා දිය හැකි බව අදහමි. ‘ඔබ මා සමඟ අතින'තගන්නා දවස මේ මහ කන්ද බැලුවා හිඳ ගම සිරස‘ ගීතය එවන් එක් නිදසුනත් පමණි.මගේ ළමා කාලයේ දුටු රඹුක්කන හතර කෝරළයේ අලගල්ල ආශ්‍රිත පරිසරය, මට මුලින් ම සමීප වූ වින්දන මූලයයි. පසු කලෙක මගේ බිරිඳ ද සමඟ කුවේටයේ මහ උණුසුම් කාන්තාරයක කල් ගත කරන විට අප ඇගිලි ගණිමින් සිටියේ කුඩා කල මා සැනැසූ ඒ ටැම්පිට විහාරය, ගල් ලෙන් විහාරය ආදියේ පහසින් යළි නෙත සිත නිවාලන මොහොතක් එළැඹෙන තුරුය. එසේත් නැත්නම් මීදුම බෑ වේලාවට ලොව කිසිම තැනක දක්නට නැති අසිරියකින් පිරි කඩුගන්නා බෑවුම දෙස බලා සිටීමටය.එවන් නෙත් පැහැරන දසුන් අපමණ තිබෙන මගේ මතකයේ එකිනෙකට නොදෙවෙනි ව රැඳී සිටිනසුන්දරම ස්ථාන දෙකකි. එනම් වස්ගමුව හා උඩවත්ත කැලයයි.අරුණලු නැඟෙන විට උඩවත්ත කැලයට සොඳුරු අදුම්බර මිටියාවත, හුන්නස්ගිරිය, නකල්ස් හා හන්තානකඳු වැටි ද නුවර වැව රවුම, රජ මැදුර සහ දළදා මාලිගය පෙනෙන්නේ සුන්දර දිය සායම්සිතුවමක් බොද කළා වැන්න.රාත්‍රී සද එළියට මහවැලි ගඟ රිදී ඉරට හීන් සැරේ කඳුවැටි අතරින් හුදෙකලාව ගලා බසිද්දී එතරම් චමත්කාරයක් ලොව තවත් ඇත්දැයි සිතේ. පෙරහැර කාලෙට අලුයම් දොරේ හා හැන්දැ දොරේ තේවාවල හේවිසි හඬ කඳු අතරින් දෝංකාර දෙන විට එයට මුසු වූ කැලෑ ගැබර විහඟ රාවයත්, අලි ඇතුන්ගේ කුංච නාදයත්, සුළගට අතු ඉති නටන තාලයත්, උණ බට එකිනෙක ගැටෙන සීරුවත් මේ ලොව අපූර්වතම මියැසිය බඳු තනු දහසක් නිමවා දේ.ඒ මියුරු හඬත් සමග හිරු සඳු නැඟ බැස යන විට උඩවත්ත වන ගැඹරේ දී මැවෙන සොබා සොදුරු දසුන් පෙළ දකින මට දැනෙන්නේ සිහිනයේ මායාවක පැටලීහුදෙකලා වූ බවකි. ඒ සිහින සිතුවමට නොදෙවෙනි වස්ගමුව පිළිබඳ මට ඇත්තේ නොමැකෙන මතක සටහන්ය.හිමාල අඩවියේ කොබොට් ජාතික වනෝද්‍යානයේ දී ද අලින්ගෙන් බැට කෑමට සිදු වූ මට අලි රංචුවක් තමන් පසුපස එළවාගෙන එද්දී ඇතිවන බිය සොඳුරු අත්දැකීමක් බවට පත්වූයේ වස්ගමුවේ දී ය. ඒ කාලේ එහි සිටි “මුං ඇටයා“ හා “බොනට්“ යන ආරූඪ නම්වලින් හැඳින් වූ දඩබ්බර අලි අතරින් මුං ඇටයා පසු කලෙක සිය වරිගයෙන් ම පහර කා මියගිය බවට ලද ආරංචිය මගේ සිත සසල කළේය. මේ වන විට “හොඬේ කොටා “ ඒ තැන ගෙන තිබේ.වස්ගමුවේ අලි සැර පරුෂ වන්නට හේතුව විශාල වන ආවරණය නිසා කුළැටි වීම යැයිසිතමි. ඒ අඩවිය දකින විට අපට ද දැනෙන්නේ මහ වන ගැබකට ඇතුළු වනවා වැනි ගුප්ත හැඟීමකි. මා මුල් වරට එහි ගියේ 1995 වසරේ පරසර අමාත්‍යාංශයේ ජ්‍යෙෂ්ඨ සහකාරලේකම් වශයෙන් සේවය කරද්දීය. කළුවර රාත්‍රියේ ගැඹුරු වනපෙතේ වගවලසුන්ගේ ගෙරවුමත් අලි ඇතුන් අතු බිඳින හඬත් රූස්ස ගස්වල හෙවනැලිත් සමඟ මුසු වූ පාළු හුදෙකලාව ගෙනෙන්නේ ඇඟ කිලිපොලා යන හැඟීමකි.එහෙත් කලා සොළස පිරි සදකැන් රැසින් අඳුර මකා රාත්‍රියට දිය ඇලි පිරි සුදු කන්ද දිලිසෙන මනරම් දසුන අමත කළ නොහැකිය. මහවැලි, වවුල් ඇබේ, මැදපිටිය, හතරමංහන්දිය හෝ උල්පත් හත වැනි බිමක කඳවුරු ලා ගෙන මැයි සැප්තැම්බර් අතර කාලයේ රාත්‍රියක් එහි ගත කළ හැකිනම් ඒ තරම් වාසනාවක් තවත් තිබේදැයි නොදනිමි. මහවැලි, අඹන්, කළු ගංඟා සහ කිරි ඔය, මුතු අංගනා ඔය, වස්ගමුව සරසන ලස්සන තමන්ගේම දෙනෙතින් බලනවා මිස විස්තර කිරීමට යෑම අසාධාරණයකි.අපේ ප්‍රධාන ජල මූලාශ්‍රයක් මෙන්ම විල්ලු, තණ බිම්, ගංගා, ඝන වනපෙත්, ගල්ලෙන්, කුඩා වැව් පද්ධති, වගුරු බිම් දැකිය හැකි අක්කර 92300ක් පමණ වපසරියක් ඇති මෙහි සතුන් ශාක පිරි ජෛව විවිධත්වය ඉතා ඉහළය.වස්ගමුවේ ඇති දුටු ගැමුණු රජු රුහුණේ සිට සටනට ගිය යුදඟනා බිමේ පස් රත් පැහැ වී ඇත්තේ කඳවුරු බිම්වල රුහිරු වැටීමෙන් බව ගැමියන්ගේ මතයයි. යාබද වවුල් ඇබේ පක්ෂින්ගේ කෙම්බිමකි. ගුවන් විදුලියේ සේවය කරන කාලයේ මෙහි සජීවී වැඩසටහනක් කිරීමට මට භාග්‍යය ලැබුණි. අදවන විට වල්ගමුව අසල පැරැණි කඩ මණ්ඩිය වෙනස් වී ජනාකීර්ණ වෙමින් පවතී.එදා කදුරු පිටිය ගේට්ටුව අසලටම ගොවිතැන් කරන්නන් ගස් මුදුන්වල තැනූ පැල් කොට ආදියඅද දක්නට නැත. මහ මගෙහි පවා එදා දුටු හුදෙකලා බව දැන් ඈත් වී ගියත් වස්ගමුව තවමත් ඒ ගුඪ හැඟීම දරාගෙන සිටින්නේ 1938 දැඩි සොබා රක්ෂිතයක් ලෙසද 1984 ජාතික වනෝද්‍යානයක් ලෙසද නම් කළ මේ උරුමය රකින්නට වනජීවී හා වන සංරක්ෂණ නිලධාරීන්ගන්නා කැපවීම නිසා විය යුතුය.අද අප බොහෝ දෙනා ධනය රැස් කිරීමට දරන වෙහෙස දකිද්දී ඊළඟ පරපුරට දායාද කළ යුතුසැබෑ ධනය කාසි නෝට්ටු නොව ලොව අන් කිසිදු රටක නැති තරම් වූ සොබා දමේ අසිරිමත් ධනය වග දැනෙන්නේ මෙවන් වන වදුලක නිහඬතාවට මොහොතක් කන් දුන් විටය. එය ඉන්දියානුවෝ තම දරුවන්ට ලබා දෙති. කම්බිලි පොරවාගත් කුඩා දරුවන් හිමිදිරි හීතලේ හිමාලයට ගොස් රස වින්දනය පිළිබඳ මුල් පාඩම පරිසරයෙන් ලබාගෙන ජාතියක් ලෙස එය පුරුදු පුහුණු කරනු මම දැක ඇතතෙමි.රාත්‍රියට කෙතරම් භයංකර වුවත්, දහවල පවා දිවියකු පැන මිනිසකුට හානි කළ බව කීවත් හිමිදිරි පාන්දරට වස්ගමුවේ අසිරිය කියා නිම කළ නොහැකිය. ඒ දසුන් කවියට නඟා මගේ “වන මඩලේ බිසව් කවිපන්තියට එක් කළෙමි.  මී මැසි සුගීතය රැව්දෙන මල් ගොමුවඅනුතත් දහතලා සිහිකළ විල් ගමුවඋල්පත් දිය කඳුරු මුමුනන දිය ගොමුවසිත්තර සිත්තමෙකි සිත්කලු වස්ගමුවවරක් කදුරුපිටිය බංගලාවේ බරාඳය අසලටම පැමිණි අලි රංචුව නිසා රාත්‍රිය පරෙස්සමින් ගත කළ අපට උදෑසන දක්නට ලැබුණේ ඒ කවියේ දසුන් සමගම බංගලාවේ කුණු බක්කිය අදින අලි හතර දෙනෙකි.මෙවන් වූ සුන්දරත්වය දකින්නට මහියංගනය ගිරාඳුරු කොට්ටේ බතලයාය හරහා නිපොන්පාලමෙන් යා හැකිය. එහෙත් මෙලොව තිබෙන සොඳුරුතම මාවතක් දකින්නට නම් වස්ගමුවේසිට ආ යුත්තේ රිවර්ස්ටන් ලග්ගල විල්ගමුව හරහා වැටෙන මාර්ගයේය. ලා මීදුම මැදින් අවට කඳුකරය පෙනෙන විට මැවෙන අපූරු ලෝකය ගුත්තිලයේ හිමගත වර්ණනාවේ පෙනේ සුවාසුදහසක් හිමකුළු වාගේ කවියටම ගැලපේ. එය සැබැවින්ම සිහිනයක් තරම් සුන්දරය.  සොරුවිල පිටිය දඹරා වැව විල් මිටියකදුරු පිටිය මිටියාවත කඳු වැටියතුන්පත් රෑන රැකවල් ලා ගෙන සිටියතුන් යම දකින සිහිනෙකි වස්ගමු පිටියසටහන - අරුණි මුතුමලීඡායාරූපය - රංජිත් අසංකකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>24</day>
    </date>
    <link>http://www.silumina.lk/2013/11/24/_art.asp?fn=ay1311243</link>
    <topic>සමනල</topic>
    <author>චතූ හේරත්</author>
    <content>ලැබෙන නොලැබෙන පතන නොපතන සෑම දෙයක් තුළම මා නුඹේ සිනහව අත්දැක්කා. නුඹ නොදන්නවා නෙවෙයි. දන්නවා. නුඹේ සිනහවට මා පෙම් බැන්ද තරම්... ලෝකයා කීවා පුංචි සමනලයා කුරිරු නෑ කියා. මාත් ඒ දේ විශ්වාස කළා. මොකද, කවදාකවත් මා නුඹෙන් අඩුවක් නොදැක්ක නිසා. නුඹේ හීනවලට පාට උවමනා වෙද්දී නුඹ මා අසලට පැමිණියා. නුඹේ හදවතට ළෙන්ගතු ආදරය අඩුවෙද්දී, ඒ සෙනෙහස නුඹට උවමනා වෙද්දී, නුඹ මාගේ ළෙන්ගතු ස්නේහය තුළට පියමැන්නා. නමුත් නුඹ දැන සිටියේ නෑ මා හඬනා තරම්...සිහින් වැහි බිංදු, ඉඩෝරයට වැටෙන වැහි බිංදු තරම් වේදනාවක් ගෙන දෙද්දිත් නුඹ නිසා මං පාට සොයාගත්තා. ආදරණීය මගේ සමනල පැටියෝ, මං අද අඬනවා. කාලයක් තිස්සේ මට පෙම් බැඳ මා හැර ගිය, මා දමා දුර ඇතක පිය මැනූ නුඹ නිසා මං අද හඬා වැටෙනවා. ආගන්තුක‍යන් සක්මන් කරනා මේ ගිමන් හලේ ලාබැඳි සෙනෙහසකින් හමුවූ නුඹ... මටත් නොකියා පියමනිද්දී මේ දිවි කතරට දැනෙනා දුක පාළුව හරිම කුරිරුයි. මහා ලෝකයටම පෙනෙන්නට මම පෑයුවට මටත් හීන තියෙනවා කියලා කවුරුත් දැනගෙන උන්නේ නෑ. කාලයක් තිස්සේ මට ආදරය කළ නුඹවත් ඒ බව දැනගෙන සිටියේ නෑ.මං නුඹට ආදරෙයි. හැමදාමත් සීමා රාමුවක කොටුවී මම සිටියත්, ලෝකයට පායන හැම නිමේෂයකම මම නුඹව සෙව්වා. නුඹ ආදරයෙන් මා දෙසට පියමැන්නා...පුංචි පුංචි මොහොතවල්වල මට ලබාදුන් ඒ සතුටට, ආදරයට ඔබට ස්තූතියි සමනලයෝ. අවසානයටත් දෙයක් කියන්නද මම....?නුඹේ සියලු තටුවල පාට වියැකෙද්දී නැවතත් එනු මැන මා සොයාගෙන... නුඹ මගේ නොවුණත්, මම නුඹ නිසාම පායමි හැම වැහි වලාවකම, නුඹට උරුම වූ පාට මා තුළ ඇත්නම් මම දෙන්නෙමි ඔබහට... මාගේ දෑතම දිගුකොට, නුඹ සුන්දර කිරීමට...නුඹට පෙම්බැඳි‍දේදුන්නහලාවතඩබ්.පී. ෂෙහානි වාස්බැඳි සිත බොහෝ දුරක ඔබ පියසින් උනිමි වෙරළත සසළ සැදැවෙක අළුපාට මදදුරු අහසේ ඇදේ රන් එළිලප බි‍ඳේ රල පෙළින් පෙළ ඔබ ගැන සිතිවිලි‍ සේ දිලේ දහසක් එළි බිම පුරා මකන්නට කළුවර මගේ ම නොවෙතත් සඳු එතැයි අහසට බලාසිටියෙ රහසින් සඳුත් ඔබ මෙනී පැන ගොසිනි මා සිත් සිතිජයෙන් මඟ දිගට ද දිලේ එළිකැන් බොහෝ සඳ එළියට ම බැඳි සිත අඳුරේ තබාගින්නලිය සුනිල් ලීවානගේ  කඳුළු උල්පත සදා නෙතුමත සුසුම් දුක්ගිනි තියා පපුතුර මටත් නොකියා... රහසින්ම නුඹ, දුර ගිහිං තිබුණා ළතැවුල් සුසුම් අවසන් තිළිණය නුඹෙන් ලද සඳත් නැති ගනඳුරු අහස්කුස පුරුද්දට... නුඹම සොයමින් වacෙහෙසෙමි කුමට, නීල තරුනෙත මිලින වී සැඳෑවත නුඹ, සමු අරං තිබුණාමහනුවර එරන්දනී සෝමතිලකමටත් හිමි නැති මගේ ලෝකෙක... ඉ‍ඩක් ඉල්ලන නුඹට දෙන්නට.... සොයමි තව එක හීනයක්...ශ්‍රී ලංකා රජරට විශ්වවිද්‍යාලයේඉසුරිකා සියඹලාපිටිය අප අතර පැවතියේ දැඩි නිහඬතාවකි. නමුත් මා සිටියේ නිහඬතාව පරයා යන මතකයන් ගොන්නක් තුරුලුකරගෙනය. විටින් විට හමා එන මඳ සුළඟ හා දඟ කරනා මගේ කෙහෙරැළි අතරින් ඈතින් හිඳ සිටිනා ඔබ දෙස මම බලා සිටියෙමි. ඔබ තවමත් එදා මා ළඟ සිටි ආදරණීයයාමය. එහෙත් ඒ ආදරණීයය තුළ කුමක් දෝ ආගන්තුක බවක් ද මට මුණගැසිණි. මා ඒ ගැන කල්පනා කළේ නැත. මන්ද ඒ වන විටත් එකින් එක පෙළගැසුණු මතකයන්ගෙන් මිහිරෙන් මා මුසපත් වී සිටියේය. ඉඳහිට දෑස් අගින් පිටතට ගලා යන කඳුළකින් ඒ සුවය සෝදා හරින්නට මම අකමැති වීමි.ඔබ මගේ සිතුවිලි අතරට පැමිණියේ කවදා සිට දැයි මා දන්නේ නැත. නමුත් ඔබ මාගේ සිතුවිලි අතර නතර වූදා පටන් ම මම ඔබ ගැන සිතුවිලි හදවත පුරා වැපිරුවෙමි. සිතක් ඇත්තේ සිතන්නටය. ඒ නිසා මම ඔබ ගැන සිතුවෙමි. මේ මොහොත වනතුරු ද සිතමින් සිටිමි. එදා හන්තාන දෙසින් හමා ආ සුළං තවමත් තරුණය. එදා මහවැලිය නැගූ දිය රැලි තවමත් තරුණය. එහෙත් මා සතුව ඇති මතකයන් තවමත් තරුණදැයි අසන්නට කිසිවෙකු මා ළඟ දැන් නැත. මන්ද ඔබ බෙදුම් රේඛාවක් ඇඳ එහි එක් පසෙකට වී තවමත් සමුගැන්මක් ගැන කල්පනා කරමින් සිටී. එහෙත් මා කල්පනා කරන්නේ සමුගැන්මක් ගැන නොව, මා ළඟ රැඳි මතකයන් ගැනය... හන්තාන දෙසින් හමා එන සුළඟට ගී මුමුනන්නටය... සිලි සිලියේ ගලා යන මහවැලියට හදවතේ තෙරපෙන වේදනාව මුසුකරන්නටය... අවාසනාවකට මෙන් ඒ වන විටත් ඔබ බෙදුම් රේඛාවේ සිට බොහෝ දුරකට ඇවිද ගොස් සිටියේය.පුදුමය නම් දුර සිටි ඔබ ඒ බෙදුම් රේඛාවෙන් මෙපිටට පැමිණ මා අසල හිඳගෙන මා සමඟ දොඩමලු වීමය. හදවතේ දිවෙන සියුම් කේශනාළිකාවන්ට පවා ඇසෙන පරිදි ආදරය ගැන මිමිනීමය.අත්මිදිය නොහැකි සිතුවිලි සමුදායකින් මා පුරවාලීමය. අනන්තයකට මා රැගෙන ගොස් අතරමං කිරීමය. මා සිටියේ යළිත් හැරෙන්නට නොහැකි තරමට ම ඔබට ආදරය කරමිනි. එහෙත් මා නොසිතූ නිමේෂයක ඔබ මගේ සිහිනයන්ට මෙන් ම මතකයන්ට ද වෙඩි තැබුවේය. ඔබ මට හිමි නැතැයි කීවේය. මේ සියල්ල අතීතයට උරුම යැයි කීවේය. ඔබ දක්ෂ වෙඩික්කරුවකු වෙතැයි මා කිසිදින සිතුවේ නැත.ඔබ මා අසලට පැමිණ දොඩමලු වූයේ, ආදරය ගැන මිමිනුයේ, සිතුවිලි වලින් මා පුරවාලූයේ, අනන්තයකට මා ගෙන ගොස් අතරමං කරවූයේ මේ තරම් කුරිරු ලෙස මගේ ලෝකය වනසන්නට යැයි මා දැන සිටියේ නම් කෙදිනකවත් මා ඔබට ආදරය කරන්නේ නැත. දැන් ඔබ ඔබේ ළය මත සතපවා වැයූ මැණික් වීණාව කැබලි වලට බිඳී අවසන්ය. හිත්පිත් නැති ලෙස ඔබ සියල්ල වෙඩි තබා වැනසුවේය.දැන් වෙඩි පහරින් තුවාල ලද ම‍ෙග් මතකයන්ගෙන් ගලා යන රුහිරුවලින් ඔබ ඔබේ ලොව වර්ණ ගන්වා ගන්න. ගලා යන නිල් කඳුළුවලින් ඔබ ඔබේ ලොව වර්ණ ගන්වා ගන්න. මට ශේෂව යන්න ඉඩ දෙන්න. කම්නැත... මේ තවත් එක් ආත්මයක් පමණි. ඔබට ආදරය කළ මා ඔබේ වෙඩි පහරින් මියයමින් සිටී...චතූ හේරත්කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>24</day>
    </date>
    <link>http://www.silumina.lk/2013/11/24/_art.asp?fn=aj1311241</link>
    <topic>දඹදෙණිය රජමහ විහාර ආලෝක පූජාව මෙවරත් ස්වදේශී කර්මාන්තායතනයෙන්</topic>
    <author/>
    <content>දඹදෙණිය රජමහ විහාර ආලෝක පූජාව මෙවරත් ස්වදේශී කර්මාන්තායතනයෙන්දඹදෙණිය රජමහා විහාරයේ ආලෝක පූජාව විවෘත කළ අවස්ථාව. සමාගමේ සභාපතිනි/ කළමනාකාර අධ්‍යක්ෂිකා, අමරි විජයවර්ධන මහත්මිය සහ දඹදෙණි රජමහා විහාරාධිපති, නාරංගොඩ සිරිනිවාස හිමි ද මෙහි වෙති.සීමාසහිත ස්වදේශී කර්මාන්තායතනය ඓතිහාසික දඹදෙණිය රජමහා විහාරයේ ආලෝක පූජා සත්කාරය 12 වන වරටත් පසුගියදා පැවැත්වීය.ද‍ඹදෙණිය රජමහා විහාරයේ පැවැති ස්වදේශී කොහොඹ ආලෝක පූජා සත්කාරය පිළිබඳව අදහස් දක්වමින් සීමාසහිත ස්වදේශී කර්මාන්තායතනයේ සභාපතිනි/ කළමනාකාර අධ්‍යක්ෂිකා අමරි විජයවර්ධන මහත්මිය පැවසුවේ මෙවැනි වාර්ෂික ආලෝක පූජා සත්කාර මගින් ශ්‍රී ලංකාවේ සංස්කෘතික හා සම්ප්‍රදායික උරුමයන් හා සාරධර්ම රැක ගැනීම සියයට සියයක් ම දේශීය සමාගමක් වන ස්වදේශී සමාගමේ යුතුකමක් වන බව ය.එමෙන් ම සමාගම විසින් එලෙස මෙම පූජනීය ස්ථාන ආලෝකවත් කරන්නේ මෙම ස්ථාන වැඳපුදා ගැනීමට පැමිණෙන බැතිමතුන්ට තම කාර්යයන් වඩාත් පහසුවෙන් ඉටු කරගැනීමට හා දේශීය උරුමයන් රැකගැනීමේ වැදගත්කම මතු පරපුරට වටහාදීම උදෙසා වන බවත් මහත්මිය පැවසුවා ය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>24</day>
    </date>
    <link>http://www.silumina.lk/2013/11/24/_art.asp?fn=aj1311242</link>
    <topic>LOLC ඉන්ෂුවරන්ස් නව ජීවිත රක්ෂණ නිෂ්පාදන පෙළක් හඳුන්වා දෙයි</topic>
    <author/>
    <content>LOLC ඉන්ෂුවරන්ස් නව ජීවිත රක්ෂණ නිෂ්පාදන පෙළක් හඳුන්වා දෙයිඅශාන් නිශ්ශංක, ප්‍රධාන නිලධාරි (ශාඛා ජාලය) ගෙහාන් රාජපක්ෂ, ප්‍රධාන විධායක නිලධාරි කපිල ජයවර්ධන, සභාපති - කල්ෂා අමරසිංහ, අධ්‍යක්ෂ - නදීකා ඕපාත, ආයතනික අලෙවි සහ බෑන්ක් ඇෂුවරන්ස්, (ජීවිත ප්‍රධානි) සුජීව විදානපතිරණ, නියෝජ්‍ය සාමාන්‍යාධිකාරි (ව්‍යාපාර සංවර්ධන) අලෙවි ප්‍රධානීන්, LOLC ඉන්ෂුවරන්ස් කණ්ඩායම සමඟ.LOLC සමූහයේ රක්ෂණ සමාගම වන LOLC ඉන්ෂුවරන්ස්, නව ජීවිත රක්ෂණ නිෂ්පාදන පෙළක් හඳුන්වා දෙනු ලැබීය.නව ජීවිත රක්ෂණ නිෂ්පාදන වන LOLC ඉන්ෂුවරන්ස් ලයිෆ් ප්‍රොටෙක්ට්, LOLC ඉන්ෂුවරන්ස් ලයිෆ් ප්‍රොටෙක්ට් ප්ලස්, LOLCඉන්ෂුවරන්ස් වයිල්ඩ් ප්ලෑන්, LOLC ඉන්ෂුවරන්ස් පෙන්ෂන් ප්ලෑන් යන නිෂ්පාදන එසේ හඳුන්වා දෙනු ලැබීය. දැනට පවතින පරිපූර්ණ ජීවිත රක්ෂණ සැලසුම් වලට මෙම නව නිෂ්පාදන පෙළ නව ආකර්ෂණයක් එක් කරනු ඇත. නව ජීවිත රක්ෂණ හඳුන්වා දීමේ උත්සවයේ ඉලක්කගත කණ්ඩායම වූයේ සමූහයේ අලෙවි බළකාය වන ප්‍රාදේශීය ප්‍රධානින්, ශාඛා ප්‍රධානින්, කලාප නායකයින්, මූල්‍ය සැලසුම්කරුවන් සහ අලෙවි කණ්ඩායම් ය.LOLC ඉන්ෂුවරන්ස් සමාගමේ අධ්‍යක්ෂ මණ්ඩල සාමාජිකයන් වන සභාපති කපිල ජයවර්ධන, අධ්‍යක්ෂ කල්ෂා අමරසිංහ, අධ්‍යක්ෂ ජේ.එම්. ස්වාමිනාදන් යන මහත්ම මහත්මීන් මෙම අවස්ථාවට එක් වූ අතර, LOLC ඉන්ෂුවරන්ස් සමාගමේ ප්‍රධාන විධායක නිලධාරි ගෙහාන් රාජපක්ෂ, ශාඛා ජාලයේ ප්‍රධාන නිලධාරී අශාන් නිශ්ශංක, සහකාර සාමාන්‍යාධිකාරී - ජීවිත (තාක්ෂණික සහ මෙහෙයුම්) සාලිය ඩයස්, නියෝජ්‍ය සාමාන්‍යාධිකාරී - ව්‍යාපාර සංවර්ධන සුජීව විදානපතිරණ ඇතුළු සමාගමේ නිලධාරීහු ද එම අවස්ථාවට එක්වූහ.මෙම අවස්ථාව සනිටුහන් කරමින් LOLC ඉන්ෂුවරන්ස් ප්‍රධාන විධායක නිලධාරි ගෙහාන් රාජපක්ෂ මහතා මෙසේ පැවසීය. “අප සංවිධානයේ නව පරිච්ඡේදයක් ඇති කරමින්, දැඩි උද්‍යෝගයකින් යුතුව මෙම නව ජීවිත රක්ෂණාවරණ පෙළ හඳුන්වා දෙන්නෙමු.එමගින් පුද්ගල, පවුල් සහ ආයතනික ජීවිත රක්ෂණ අවශ්‍යතා සපුරා ලීම අප අරමුණයි. ජනතාවට වැඩි වශයෙන් ම බලපාන කරුණු පිළිබඳ අවබෝධයක් සහිතව ඔවුන්ගේ සුරක්ෂිතතාව සහ අනාගත යහපත උදෙසා විසඳුම් සහතික කිරීමට අප කැපවී සිටින බව කිව යුතුයි. රට පුරා පියසටහන් විහිදු අපේ සේවා ජාලය ගනුදෙනුකරුවන්ගේ අවශ්‍යතාවන්ට හොඳම විසැඳුම් සැලසීමට කැපවූ වෘත්තික කණ්ඩායම් සමඟ එම සේවා ඔබට සපයනු ඇත. කාර්යක්ෂම මෙහෙයුම් ක්‍රියාකාරකම් සඳහා සමීප තාක්ෂණික සහය ද මේ අතර හිමිවේ.”කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>24</day>
    </date>
    <link>http://www.silumina.lk/2013/11/24/_art.asp?fn=aj1311243</link>
    <topic>Kennedians SCK කුසලානය දිනයි</topic>
    <author/>
    <content>Kennedians SCK කුසලානය දිනයිසභාපති දයාපාල හේවාතැන්න සහ කළමනාකාර අධ්‍යක්ෂක සුරාජ් කතුරුසිංහ මහත්වරුන් විසින් kennedians කණ්ඩායම් නායක ඕෂධ ගයාල් වෙත රුපියල් පනස්දහසක් වටිනා චෙක්පත හා කුසලානය පිරිනමන අයුරු.ආනයන අපනයන ක්ෂේත්‍රයේ ප්‍රමුඛතම නාමයක් වන SCK සමූහ ව්‍යාපාරය සංවිධානය කරනු ලබන වාර්ෂික ක්‍රිකට් තරගාවලිය පසුගිය සෙනසුරාදා දිනය පුරා කොළඹ බන්ධනාගර ක්‍රීඩාංගණයේදී පැවැත්විණි. සමාරම්භක අවස්ථාවට සුදත් සිල්වා පියතුමාද, SCK සමූහ ව්‍යාපාරයේ සභාපති දයාපාල හේවතැන්න, කළමණාකාර අධ්‍යක්ෂ සුරාජ් කතුරුසිංහ, පරිපාලන අධ්‍යක්ෂිකා සුමුදු අබේරත්න සහ ව්‍යාපාර ප්‍රවර්ධන අධ්‍යක්ෂක සුමේධ ප්‍රනාන්දු ඇතුළු පිරිසක් එක්ව සිටියහ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>24</day>
    </date>
    <link>http://www.silumina.lk/2013/11/24/_art.asp?fn=aj1311244</link>
    <topic>රිෆ්ලෙක්ෂන් ඔෆ් ශ්‍රී ලංකා නිල තේ සැපයුම් සත්කාරය TEALAK EXTEA</topic>
    <author/>
    <content>රිෆ්ලෙක්ෂන් ඔෆ් ශ්‍රී ලංකා නිල තේ සැපයුම් සත්කාරය TEALAK EXTEAපොදු රාජ්‍ය මණ්ඩලයීය රාජ්‍ය නායක සමුළුව නිමිතිකර ගෙන පැවති රිෆ්ලෙක්ෂන් ඔෆ් ශ්‍රී ලංකා දැවැන්ත වෙළෙඳ හා කර්මාන්ත ප්‍රදර්ශනයේ නිල තේ සැපයුම්කරු ලෙස TELAK EXTEA නම් කරනු ලැබීය.බත්තරමුල්ල ජන කලා කේන්ද්‍ර පරිශ්‍රයේදී නොවැම්බර් දහතුන් වැනිදා සිට දහහත් වැනිදා දක්වා පවත්වන ලද එම ප්‍රදර්ශනය සඳහා වෙළෙඳ හා කර්මාන්ත අංශ ද්විත්වයෙන් TEALAK EXTEA දේශීය අභිමානය ඉදිරිපත් කිරීමට සැලසුම් කර තිබිණි.එහිදී ප්‍රථම වරට ග්‍රීන් ටී උපයෝගී කර ගනිමින් රසවත් බනිස් වර්ගයක් හඳුන්වා දෙනු ලැබූ අතර ග්‍රීන් ටී ගුණයෙන් හා රසයෙන් සමන්විත එහි රස විඳි බොහෝ දෙනෙකුගේ ප්‍රශංසාත්මක වැඩි ඉල්ලුමක් ඒ සඳහා විය. EXTEA තේ ජනන යන්ත්‍ර සහ විවිධ රසයන් ගෙන් යුත් ඔවුන්ගේ තේ නිපැයුම් පිළිබඳවද එම ප්‍රදර්ශනය නැරඹීමට පැමිණි දෙස් විදෙස් බොහෝ දෙනෙකුගේ වැඩි අවධානයක් යොමුවී තිබිණි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>24</day>
    </date>
    <link>http://www.silumina.lk/2013/11/24/_art.asp?fn=aj1311245</link>
    <topic>සෙලාන් බැංකුව ඉතිරි කරන හැටි කියා දෙයි</topic>
    <author/>
    <content>සෙලාන් බැංකුව ඉතිරි කරන හැටි කියා දෙයිජනතාවගේ ඉතිරි කිරීමේ පුරුද්ද වර්ධනය කිරීම සඳහා සෙලාන් බැංකු කාර්ය මණ්ඩලය විසින් මෙහෙයවනු ලැබූ ප්‍රවර්ධන වැඩසටහනක් පසුගිය දා පවත්වනු ලැබීය. මෙහිදී දිවයින පුරා සෙලාන් බැංකු ශාඛා හා මධ්‍යස්ථාන 150ක තුන්දහසකට අධික කාර්ය මණ්ඩල සාමාජිකයින් ප්‍රමාණයක් මුළු දිවයිනම ආවරණය වන පරිද්දෙන් දොරින් දොර ගොස් ජනතාවගේ ඉතිරි කිරීමේ පුරුද්ද වර්ධනය කිරීම සඳහා පුද්ගලිකවම ප්‍රවර්ධන කටයුතු සඳහා සහභාගී විය.සෙලාන් බැංකුවේ ජ්‍යෙෂ්ඨ කළමනාකාරිත්වය ද බැංකුවේ සෙසු කාර්ය මණ්ඩලය සමඟින් මෙම ප්‍රවර්ධන වැඩසටහන සඳහා එක්වූ අතර එහිදී අනාගතයේ දී ඇතිවිය හැකි අවිනිශ්චිත වියදම් හමු‍ෙව් දූරදර්ශී ලෙසින් අනාගතය උදෙසා ඉතිරි කිරීම සඳහා ජනතාවගේ යොමු වීමේ ඇති වැදගත්කම පිළිබඳව ශ්‍රී ලාංකීය මහජනතාව වඩාත් ඵලදායී ආකාරයෙන් දැනුවත් කිරීමට පියවර ගැනිණි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>24</day>
    </date>
    <link>http://www.silumina.lk/2013/11/24/_art.asp?fn=aj1311246</link>
    <topic>අල්ට්‍රා වයලට් කිරණ වළකන නව කැලණි සී.එෆ්.එල්.බල්බ</topic>
    <author/>
    <content>අල්ට්‍රා වයලට් කිරණ වළකන නව කැලණි සී.එෆ්.එල්.බල්බකැලණි කේබල්ස් සමාගම තම නිෂ්පාදන පෙළ තවදුරටත් පුළුල් කරමින් සී.එෆ්.එල්.බල්බ මෙරට ‍වෙළෙඳපොළට හඳුන්වා දෙයි.මෙරට විදුලි රැහන් ක්ෂේත්‍රයේ විශේෂඥ සමාගම ලෙසින් කැලණි කේබල්ස් සමාගම තම දැනුම හා පළපුරුද්ද මුල්කර ගනිමින් ‘ආරක්ෂාවෙන් ආලෝකයට’ යන තේමාව යටතේ නිපදවන මෙම බල්බ පෙළ සහතික කළ විදුලි පිරිමැස්මක් හා කල්පැවැත්මක් සැපයෙන උපාංග රැසකින් සමන්විතවීම හා වසර එකහමාරක වගකීමක් පිරිනැමීම විශේෂත්වයකි.ශ්‍රී ලංකා සුනිත්‍ය බලශක්ති අධිකාරිය හා ශ්‍රි ලංකා ප්‍රමිති ආයතනය පිරිනැමෙන තරු සහතිකය හා විශිෂ්ට පාරිසරික සුරක්ෂිතතාව වෙනුවෙන් ජාත්‍යන්තරව පිරිනැමෙන අයිඑස්ඕ 9000 -14000 සහතිකය හිමි මෙම නව කැලණි සීඑෆ්එල් බල්බ පෙළ ශ්‍රී ලංකාවේ බහුලව සිදුවන විදුලිය අඩුවැඩිවලට ඔරොත්තු දීමේ හැකියාවක් සහිතව නිපදවා තිබේ.එයට අමතරව ලොවේ සීඑෆ්එල් බල්බ නිපදවීමේ නවතම ආරක්ෂිත ක්‍රමවේදය වන ‘ඇමල්ගම් තාක්ෂණයෙන්’ නිපදවීමෙන් කැලණි සීඑෆ්එල් බල්බ රසදිය හේතුවෙන් සිදුවිය හැකි ශාරීරික හානි අවම කෙරෙන අතර, එහි වීදුරුවෙහි තිබෙන ආ‍ෙල්පනයෙන් බල්බයෙන් පිටතට ගලන ශරීරයට අහිතකර අල්ට්‍රා වයලට් ධාරාව වැළකීම හා කල්යත්ම සිදුවන බල්බයේ ආලෝකය අවමවීම මඟ හරවනු ඇත.කැලණි සීඑෆ්එල් බල්බයේ සෙසු සුවිශේෂී විශේෂාංග අතර ප්ලාස්ටික් බේස් කැප් තිබීමෙන් මල නොබැ‍ෙඳන එය මුහුද ආසන්නයේ නිවාසවලට යෙදිය හැකිවේ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>24</day>
    </date>
    <link>http://www.silumina.lk/2013/11/24/_art.asp?fn=aj1311247</link>
    <topic>වසරේ විශිෂ්ටතම වෙළෙඳනාමය ලංකා සෝයි</topic>
    <author/>
    <content>වසරේ විශිෂ්ටතම වෙළෙඳනාමය ලංකා සෝයිමෙරට සෝයා නිෂ්පාදනයේ නව්‍යකරණයේ පෙරමුණ ගත් ලංකාසෝයි 12 වැනි SLIM වෙළෙඳනාම විශිෂ්ටතා සම්මාන උලෙළෙහිදී වසරේ විශිෂ්ටතම වෙළෙඳනාමය බවට පත් වෙමින් රන් සම්මාන 4 කින් පිදුම් ලබයි. වසරේ විශිෂ්ටතම දේශීය සන්නාමය, වසරේ විශිෂ්ටතම නිෂ්පාදන සන්නාමය හා වසරේ නව්‍යකරණ නිෂ්පාදනයට හිමි රන් සම්මාන දිනා ගනිමින් සම්මාන උලෙළදී පිදෙන ඉහළම සම්මානය වන වසරේ විශිෂ්ටතම වෙළෙඳනාමයට හිමි සම්මානය ද හිමිකර ගැනීමට ලංකාසෝයි සන්නාමයට හැකි විය.ප්‍රමිතියෙන් තොර ප්‍රාථමික මට්ටමේ සෝයා නිෂ්පාදන පැවති යුගයක එම තත්ත්වය මුළුමනින්ම වෙනතකට යොමු කරමින් සෝයා නිෂ්පාදන ප්‍රමිතිකරණයට ලක් කරනු ලැබුවේ ද ලංකාසෝයි විසිනි. ලාභදායී ආහාරයක් ලෙසින් පැවති සෝයාමීට් එකල මෙරට නිෂ්පාදනයක් සිදු නොවූ අතර ආනයනය කර ඇසුරුම් රහිතව අලෙවි කරන ලදී. නමුත් ලංකාසෝයි පළමු වරට මෙරට සෝයා නිෂ්පාදනය වෙනුවෙන් යන්ත්‍ර සූත්‍ර ආනයනය කරමින් ශ්‍රී ලංකාවේ ප්‍රමිතියෙන් යුත් සෞඛ්‍යාරක්ෂිත සෝයා නිෂ්පාදන හඳුන්වාදෙන ලදී, මේ වන විට සෝයා නිෂ්පාදන කාණ්ඩයේ වෙළෙඳපොළ නායකත්වය හිමිකර ගැනීමටත් ලංකාසෝයි සමත්ව ඇත.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>24</day>
    </date>
    <link>http://www.silumina.lk/2013/11/24/_art.asp?fn=aj1311248</link>
    <topic>බණ්ඩාරවෙල සෙන්ට්‍රල් ඉන්ඩස්ට්‍රීස් නියෝජිත ඔටෝ ඉලෙක්ට්‍රිකල්ස්</topic>
    <author/>
    <content>බණ්ඩාරවෙල සෙන්ට්‍රල් ඉන්ඩස්ට්‍රීස් නියෝජිත ඔටෝ ඉලෙක්ට්‍රිකල්ස්නැෂනල් පීවීසී නිපදවන සෙන්ට්‍රල් ඉන්ඩස්ට්‍රීස් සමාගම තම නිෂ්පාදන සඳහා පවතින ඉහළ පාරිභෝගික ඉල්ලුම සපුරාලීමට දිවයින පුරා බලය ලත් බෙදාහැරීම් නියෝජිතයන් පත්කිරීමේ වැඩසටහන යටතේ තවත් නියෝජිතයෙකු පසුගියදා බණ්ඩාරවෙල නගරයට පත් කෙරුණි.සෙන්ට්‍රල් ඉන්ඩස්ට්‍රීස් හි ප්‍රකට වෙළෙඳ නාමයක් වන ක්‍රිප්ටන් විදුලි ස්විච්, සොකට් හා උපාංග බෙදාහැරීමට පත් කළ එම නවතම බෙදාහැරීමේ නියෝජිතයා වන්නේ බණ්ඩාරවෙල ප්‍රකට ව්‍යාපාරික ආයතනයක් වන ඔටෝ ඉලෙක්ට්‍රිකල්ස් සමාගම (බදුල්ල පාර, බිඳුණුවැව, බණ්ඩාරවෙල)ය. සෙන්ට්‍රල් ඉන්ඩස්ට්‍රීස් සමාගමේ සාමාන්‍යාධිකාරි, ප්‍රියන්ත අබේකෝන් හා අලෙවි කළමනාකරු හේමන්ත අරඹේපොල යන මහත්වරුන්ගේ ප්‍රධානත්වයෙන් එම නව බෙදාහැරීමේ මධ්‍යස්ථානය විවෘත කිරීමේ අවස්ථාවට බණ්ඩාරවෙල ඔටෝ ඉලෙක්ට්‍රිකල් සමාගමේ හිමිකරු සී.කේ.බෝපිටිය මහතා එම මැතිනිය ඇතුළු ආරාධිතයෝ රැසක් සහභාගී වූහ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>24</day>
    </date>
    <link>http://www.silumina.lk/2013/11/24/_art.asp?fn=aj1311249</link>
    <topic>කොමර්ෂල් -එක්ස්චේන්ජ් දරුවන් 1000කට අභ්‍යාස පොත්</topic>
    <author/>
    <content>කොමර්ෂල් -එක්ස්චේන්ජ් දරුවන් 1000කට අභ්‍යාස පොත්කොමර්ෂල් බැංකුවේ ඊ-එක්ස්චේන්ජ් ගනුදෙනුකරුවන්ගේ දරුවන් 1000ක් සඳහා නව පාසල් වාරය වෙනුවෙන් පාසල් අභ්‍යාස පොත් 20,000ක් ත්‍යාග ලෙස ලබාදීමට බැංකුව කටයුතු යොදා ඇත.ඊ-එක්ස්චේන්ජ් මුදල් හුවමාරු සේවාව හරහා ප්‍රේෂණ එවන හෝ ප්‍රේෂණ මුදල් ලබා ගන්නා පුද්ගලයින් විසින් නම් කරන පාසල් දරුවන් අතුරින් දිනුම් ඇදීමේ දී තේරී පත්වන වාසනාවන්ත දරුවන් සඳහා විවිධ ප්‍රමාණයේ පාසල් අභ්‍යාස පොත් 20කින් යුතු ත්‍යාග පාර්සලයක් බැගින් ලබා දෙන බව බැංකුව පවසයි.දෙසැම්බර් 15 වැනිදා දක්වා පැවැත්වෙන මේ ප්‍රවර්ධන වැඩසටහන සඳහා කෙටි පණිවුඩයක් එවීමෙන් ලොව පුරා සිට කොමර්ෂල් බැංකුව හරහා ප්‍රේෂණ එවන පුද්ගලයින්ටත් ලංකාවේ එම ‍ප්‍රේෂණ ලබාගන්නා පුද්ගලයින්ටත් තරගය සඳහා ඇතුළත් කළ යුතු පාසල් දරුවන් නම් කළ හැකිය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>24</day>
    </date>
    <link>http://www.silumina.lk/2013/11/24/_art.asp?fn=aj13112410</link>
    <topic>ව්‍යාපාරික ක්‍රියාවලි සේවා සැපයීමට</topic>
    <author/>
    <content>ව්‍යාපාරික ක්‍රියාවලි සේවා සැපයීමටබ්‍රැන්ඩික්ස් හි ප්‍රධාන විධායක නිලධාරි, අෂ්රොෆ් ඕමාර් සහ ඇක්සෙන්චර් ඉන්දියා හි සභාපති හා ඇක්සෙන්චර් ලංකා ලිමිටඩ් හි අධ්‍යක්ෂ අවිනාශ් වාශිෂ්ථ මහත්වරුන් ගිවිසුම අස්සන් කිරීමෙන් පසු ඇක්සෙන්චර් ලංකා අධ්‍යක්ෂ ගිරිෂ් තුටක්නෙ, ආසියා පැසිෆික් කලාපයේ ව්‍යාපාරික ක්‍රියාවලී බාහිරකරණ ජ්‍යෙෂ්ඨ කළමනාකාර අධ්‍යක්ෂ, අනුප් සාගු, ආයෝජන මණ්ඩලයේ සභාපති ආචාර්ය ලක්ෂ්මන් ජයවීර, ඇක්සෙන්චර් BPO හි කළමනාකාර අධ්‍යක්ෂ භචින් ශාහ් බ්‍රැන්ඩික්ස් මර්කරි ඒසියා හි ප්‍රධාන විධායක නිලධාරි කිෂාන් ජයසේකර මහත්වරු ද මෙහි වෙති.මානව සම්පත්, මූල්‍ය හා ගිණුම්කරණ සහ ප්‍රසම්පාද අංශ සඳහා ව්‍යාපාරික ක්‍රියාවලී බාහිරකරණ සේවා සැපයීම සඳහා ඇක්සෙන්චර් සමාගම සමඟ ඇඟලුම් අපනයනයේ ශ්‍රී ලංකාවේ විශාලතම තනි සමාගම් සමූහය වන බ්‍රැන්ඩික්ස් ගිවිසුමකට එළඹ ඇත.මේ අනුව, ඇඟලුම් කර්මාන්තය ප්‍රමුඛ සිල්ලර අංශයේ ව්‍යාපාරික සේවාවල සංවර්ධනය සඳහා සහයෝගය ලබාදීමට නියමිතය. මෙම ගිවිසුම නිර්මාණය කර තිබෙන්නේ බ්‍රැන්ඩික්ස් සමූහය සඳහා ඉතාමත් කාර්යක්ෂම, ගෝලීය මට්ටමේ තිබෙන පිරිවැය අඩු මානව සම්පත්, මූල්‍ය හා ගිණුම්කරණ සහ ප්‍රසම්පාදන ක්‍රියාවලියක් ගොඩනැඟීම සඳහා සහාය ලබාදීම සඳහායි. එසේම, සමූහයේ මෙහෙයුම් කාර්යක්ෂමතාවය සහ ඵලදායීතාවය ද කැපී පෙනෙන ලෙස ඉහළ දැමීම ගිවිසුමේ අරමුණකි. ඇක්සෙන්චර් විසින් මෙම සේවා ලබාදෙනු ඇත්තේ කොළඹ සිටයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>24</day>
    </date>
    <link>http://www.silumina.lk/2013/11/24/_art.asp?fn=aj13112411</link>
    <topic>මොබිටෙල් ප්‍රදර්ශන කුටියට දෙවැනි වරටත් රන් සම්මාන</topic>
    <author/>
    <content>මොබිටෙල් ප්‍රදර්ශන කුටියට දෙවැනි වරටත් රන් සම්මානශ්‍රී ලංකා ටෙලිකොම් මොබිටෙල් ආයතනය ටෙක්නෝ 2013 තාක්ෂණික ප්‍රදර්ශනයට ඉදිරිපත් කළ ප්‍රදර්ශන කුටිය සඳහා ‘විශිෂ්ටතම ප්‍රදර්ශන කුටිය’ ලෙස රන් සම්මානයට පාත්‍ර වූ අතර අදාළ රන් සම්මානය ජාතික ඉංජිනේරු සහ තාක්ෂණ සම්මාන උලෙළ 2013 මොබිටෙල් වෙත පිරිනැමුණි.එම තාක්ෂණික ප්‍රදර්ශනයට අදාළව ‘විශිෂ්ටතම ප්‍රදර්ශන කුටිය’ ඉදිරිපත් කිරීම වෙනුවෙන් මොබිටෙල් ආයතනය රන් සම්මානය හිමිකරගනු ලබන්නේ අඛණ්ඩව දෙවන වතාවට වන අතර එතුළින් ඔවුන්ගේ තාක්ෂණික කුසලතාවන් තවදුරටත් තහවුරු වී ඇත.ශ්‍රී ලංකා ඉංජිනේරුවරුන්ගේ සංගමය අඛණ්ඩව 28 වැනි වරටත් පැවැත්වූ ටෙක්නෝ 2013 තාක්ෂණික ප්‍රදර්ශනය සඳහා ප්‍රධාන අනුග්‍රාහකයා වූයේ මොබිටෙල් ආයතනයයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>24</day>
    </date>
    <link>http://www.silumina.lk/2013/11/24/_art.asp?fn=aj13112412</link>
    <topic>Arista ළමයින් සඳහා Crocs ගෙන්වයි</topic>
    <author/>
    <content>Arista ළමයින් සඳහා Crocs ගෙන්වයිළමයින් සඳහා අනර්ඝ ඇඟලුම් සපයන Arista මේ වන විට සුව පහසු බවට සහ විවිධත්වයෙන් යුත් සරලත්වයට නම් දරා ඇති ලෝක ප්‍රසිද්ධ නාමයක් වන Crocs ශ්‍රී ලංකාවේදී එළිදැක්වීමට සූදානම් වේ.2002 දී ආරම්භ කළ Crocs, ක්ලොග්ස් මාදිලියේ පාවහන් සමඟ වේගවත්ව පාරිභෝගිකයන් අතර ජනප්‍රිය විය. වර්තමානය වන විටදී ඔවුන් වසර පුරාවට සරිලන 300 කට අධික පාවහන් විලාසිතාවන් සපයනු ලබන්නේ ස්නීකර්ස්, සැන්ඩ්ල්ස්, බූට්ස් සහ හීල්ස් යන සියලු පාවහන් මාදිලි ආවරණය කරමිනි. ගොඩබිමට මෙන්ම ජලයට ද ඔරොත්තු දෙන, මුදු, සුවපහසු සහ සැහැල්ලු මෙම පාවහන් වලින් දුර්ගන්ධයක් හමන්නේ නැති වීම සුවිශේෂීය. ඕනෑම අවස්ථාවකට උචිත පාවහන් මෙම නාමය යටතේ නිෂ්පාදනය වන අතර ඉහළ සුවපහසුව සහ තත්ත්වය එහි විශිෂ්ටත්වය වර්ධනය කරවයි. මේ වන විට ලොව රටවල් 90ක ව්‍යාප්තව ඇති මෙම නාමය යටතේ පාවහන් මිලියන 200 ක් අලෙවි වී ඇත්තේ ඔවුන් විසින් දිනා ඇති ජනප්‍රියත්වය සහ පාරිභෝගික විශ්වාසය තහවුරු කරමිනි. එක් එක් පාවහන් මෝස්තරයන් නිර්මාණශීලීත්වය, විනෝදය, සුවපහසුව සහ සරල බව පිළිබිඹු කරනා නිර්මාණයන් ලෙසින් නිෂ්පාදනය වන අතර Crocs සියලු දෙනාගේ හදවත් දිනා ඇත්තේ ඕනෑම තත්ත්වයකට ඔරොත්තු දෙන ප්‍රයෝජනවත් පාවහන් සැපයීම හේතුවෙනි.2008 වසරේදී එළිදැක්වූ Arista ළදරුවන්ගේ සිට වයස අවුරුදු 14 දක්වා ළමයින් හට සැහැල්ලු ඇඳුම්, උත්සව අවස්ථාවන් සඳහා උචිත ඇඳුම්, පාවහන් සහ වෙනත් පැලඳුම් ආදිය සපයන්නේ උසස් නිමාවට සහ විලාසිතාවට වැඩි අවධානයක් ලබා දෙමිනි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>24</day>
    </date>
    <link>http://www.silumina.lk/2013/11/24/_art.asp?fn=aj13112413</link>
    <topic>වසරේ විශිෂ්ටතම වෙළෙඳනාමය ලංකා සෝයි</topic>
    <author/>
    <content>වසරේ විශිෂ්ටතම වෙළෙඳනාමය ලංකා සෝයිමෙරට සෝයා නිෂ්පාදනයේ නව්‍යකරණයේ පෙරමුණ ගත් ලංකාසෝයි 12 වැනි SLIM වෙළෙඳනාම විශිෂ්ටතා සම්මාන උලෙළෙහිදී වසරේ විශිෂ්ටතම වෙළෙඳනාමය බවට පත් වෙමින් රන් සම්මාන 4 කින් පිදුම් ලබයි. වසරේ විශිෂ්ටතම දේශීය සන්නාමය, වසරේ විශිෂ්ටතම නිෂ්පාදන සන්නාමය හා වසරේ නව්‍යකරණ නිෂ්පාදනයට හිමි රන් සම්මාන දිනා ගනිමින් සම්මාන උලෙළදී පිදෙන ඉහළම සම්මානය වන වසරේ විශිෂ්ටතම වෙළෙඳනාමයට හිමි සම්මානය ද හිමිකර ගැනීමට ලංකාසෝයි සන්නාමයට හැකි විය.ප්‍රමිතියෙන් තොර ප්‍රාථමික මට්ටමේ සෝයා නිෂ්පාදන පැවති යුගයක එම තත්ත්වය මුළුමනින්ම වෙනතකට යොමු කරමින් සෝයා නිෂ්පාදන ප්‍රමිතිකරණයට ලක් කරනු ලැබුවේ ද ලංකාසෝයි විසිනි. ලාභදායී ආහාරයක් ලෙසින් පැවති සෝයාමීට් එකල මෙරට නිෂ්පාදනයක් සිදු නොවූ අතර ආනයනය කර ඇසුරුම් රහිතව අලෙවි කරන ලදී. නමුත් ලංකාසෝයි පළමු වරට මෙරට සෝයා නිෂ්පාදනය වෙනුවෙන් යන්ත්‍ර සූත්‍ර ආනයනය කරමින් ශ්‍රී ලංකාවේ ප්‍රමිතියෙන් යුත් සෞඛ්‍යාරක්ෂිත සෝයා නිෂ්පාදන හඳුන්වාදෙන ලදී, මේ වන විට සෝයා නිෂ්පාදන කාණ්ඩයේ වෙළෙඳපොළ නායකත්වය හිමිකර ගැනීමටත් ලංකාසෝයි සමත්ව ඇත.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>24</day>
    </date>
    <link>http://www.silumina.lk/2013/11/24/_art.asp?fn=aj13112414</link>
    <topic>මුල් ළමාවිය අධ්‍යාපනය නව මානයකට ගෙන යන Ace</topic>
    <author/>
    <content>මුල් ළමාවිය අධ්‍යාපනය නව මානයකට ගෙන යන Aceමෙරට මුල් ළමාවිය අධ්‍යාපනය පිළිබඳ පුරෝගාමී ආයතනය වන ඒස් (Ace) සිය ප්‍රධාන වෙබ් අඩවිය පසුගියදා හඳුන්වා දුන්නේ ය. ඒ අනුව මවුපියන්ට ඒස් හා සම්බන්ධ වීමට නැවුම් නිර්මාණශීලී මාධ්‍යයක් හිමි වේ.සෑම දරුවෙකුම සුවිශේෂී බවත් ඔවුන්ගේ අවශ්‍යතා විවිධාකාර බවත් ඒස් විශ්වාස කරයි. ඒ නිසා එක් එක් දරුවන්ට සුවිශේෂී වූ අධ්‍යාපන හා වර්ධන අවශ්‍යතා සැලකිල්ලට ගෙන ඒ අනුව ඔවුන්ගේ එම අවශ්‍යතා ඉෂ්ට කිරීමට පියවර ගැනීම ඒස් හි ක්‍රමවේදය වේ.“සෑම දරුවෙකුටම ඉගෙන ගැනීම සහ අවබෝධය වර්ධනය කරගැනීම සම්බන්ධව තමන්ටම සුවිශේෂී වූ ක්‍රම තිබෙනවා. සාමාන්‍යයෙන් භාවිතා කෙරෙන ව්‍යුහගත අධ්‍යාපන ක්‍රමය තුළ මෙම සාධක සැලකිල්ලට ගැනෙන්නේ නැහැ. ඒ නිසා එය දරුවෙකුට පූර්ණ අධ්‍යාපනයක් ලබාදීමට අසමත් වනවා. ඒ හේතුවෙන් තමන් ප්‍රමාණවත් ලෙස බුද්ධිමත් නැතැයි යන හැඟීම සමහර දරුවන් තුළ ඇතිවන්නට පුළුවන්.” ඒස් හි අධ්‍යක්ෂිකා සහ නිර්මාතෘ සුමති රවි මහත්මිය පැවසුවා ය.“ඒස් හිදී දරුවන්ට ඉගැන්වීම සිදු කෙරෙන්නේ සෑම දරුවෙකුටම නිසි අවබෝධය ලැබෙන පරිදි යොදාගන්නා නිර්මාණශීලී ක්‍රමවේද භාවිතා කරමිනුයි. මේ සඳහා අපේ ම කාර්ය මණ්ඩලය විසින් නිර්මාණය කෙරුණු සාර්ථක ක්‍රියාකාරකම් මෙන් ම චාරිකා සහ රූපවාහිනී වැඩසටහන් ආදියත් භාවිතා කෙරෙනවා. මෙබඳු නිර්මාණශීලී ක්‍රමවේද මගින් සෑම දරුවෙකුටම ගැළපෙන නිසි අධ්‍යාපනය ලැබෙන බවට තහවුරු කෙරෙනවා” ඇය වැඩිදුරටත් පැවසුවා ය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>11</month>
      <day>24</day>
    </date>
    <link>http://www.silumina.lk/2013/11/24/_art.asp?fn=aj13112415</link>
    <topic>අය වැයේ බලපෑමක් වෙළෙඳ පොළට නෑ</topic>
    <author/>
    <content>අය වැයේ බලපෑමක් වෙළෙඳ පොළට නෑපෙර සතිය අවසානයේ කොටස් ගනුදෙනු 4582 ක් වෙළෙඳ පොළේ වාර්තා වූ අතර සතිය ආරම්භක 18 වැනිදා සඳුදා එම සංඛ්‍යාව දැක්වුණේ ගනුදෙනු 3991 ක් ලෙසිනි. ඒ ගනු දෙනු පහළ යාමක් වුවද පෙර සතිවලට සාපේක්ෂව වෙළෙඳපොළ ගනුදෙනුවල සැලකිය යුතු ප්‍රගතියක් පෙන්නුම් කර තිබුණි. එදින සමාගම් 3ක මිලියනය ඉක්මවා කොටස් අලෙවි විය. නේෂන් ලංකා (2428251) පී.සී. හවුස් (2100994), කොමර්ෂල් ලීසිං ඇන්ඩ් ෆිනෑන්ස් (130000422) එසේ මිලියනය ඉක්මවා කොටස් අලෙවි වූ සමාගම් වේ. කොමර්ෂල් ලීසිං ඇන්ඩ් ෆිනෑන්ස් සමාගමේ කොටස් කෝටියද ඉක්මවා මෙසේ ඉහළ ගියේ වසර ගණනාවකට පසුවය. සුළු වශයෙන් කොටස් අලෙවි වූ සමාගම් සංඛ්‍යාවේද සැලකිය යුතු වර්ධනයක් පෙන්නුම් කර තිබුණි.මිල ඉහළ ගිය සමාගම් අතර නුවරඑළිය හොටෙල් කැපී පෙනුණි. ඒ සමාගමේ කොටසක මිල රුපියල් 24.90 කින් ඉහළ යමිනි. ඩිමෝ ආයතනයේ කොටසක මිල රුපියල් 14.00කින් හා නෙස්ලේ කොටසක මිල රුපියල් 63.50කින් පහළ ගියේ කොටස් වෙළෙඳ පොළේ කැපී පෙනෙන මිල පහළ යාම් පෙන්වමිනි.පසුදින ගනුදෙනු යළිත් ඉහළ ගියේ ගනුදෙනු සංඛ්‍යාව 4456 ක් දක්වා ඉහළ යමිනි. මිලියනය ඉක්මවා කොටස් අලෙවි වූ සමාගම් සංඛ්‍යාව 6 ක් බව එදිනද පෙන්නුම් කර තිබුණි. එච්.එන්. බී (1463629), පෑන් ඒෂියන් පවර් (3160336), පී. සී.එච්. හෝල්ඩින්ග්ස් (1344420), ටෙස් ඇග්‍රෝ (2614720), (1523749) සී අයිඑෆ් එල් (1338686) එසේ මිලියනය ඉක්මවා කොටස් අලෙවි වූ සමාගම් වේ.මිල ඉහළ ගිය සමාගම් අතර නෙස්ලේ සහ යුනියන් කෙමිකල්ස් සමාගම් කැපී පෙනුණු නෙස්ලේ රුපියල් 31.80 ක ඉහළ ගිය අතර යූනියන් කෙමිකල් කොටසක මිල රුපියල් 31.20කින් ඉහළ ගියේය.මිල පහළ යාම් අතුරින් හුයිජේයි සමාගම කැපී පෙනුණි. ඒ රුපියල් 13.70 කින් පහළ යාමකි.එසේම 20 වැනිදා ගනු­‍ෙදනු යළි ඉහළ ගියේ ගනුදෙනු 4682 ක් වාර්තා කරමිනි. දිනයේ මිලියනය ඉක්මවා කොටස් අලෙවි වු සමාගම් ගණන 4 කි. කොමර්ෂල් බෑන්ක් (1759419), පී සී හවුස් (2756898), පීසීඑච් හෝල්ඩින්ග්ස් (4527014), ටච්වුඩ් (5756485) සමාගම් විය. මිල ඉහළගිය සමාගම් අතුරින් කොටස් 100 ට වඩා අලෙවි වූ සමාගම් එතරම් කැපී නොපෙනුණු අතර මිල පහළ ගිය සමාගම් අතර සෙලින්කෝ ඉන්ෂවුරන්ස් (18.00), සිංගර් ඉන්ඩස්ට්‍රීස් ( 13.90) කැපී පෙනුණි.පෙර සතිය අවසාන සිකුරාදා සමස්ත ‍කොටස් මිල දර්ශකය දැක්වුණේ ඒකක 5810.97 වන අතර සතිය ආරම්භක18 වැනිදා සඳුදා එම අගය දැක්වුනේ ඒකක 5824.48ලෙිසනි. එය අඟහරුවාදා ඒකක 5809.15 ද බදාදා එම අගය ඒකක5793.53 ලෙසද දැකුවුණි. එස් ඇන්ඩ් පී එස් එල් දර්ශකය දැකුවුණේ 3174.68ලෙසිනි. ඒ පෙර සතිය අවසානයේ සිකුරාදා ය. සතිය ආරම්භක සඳුදා එම අගය දැක්වුණේ ඒකක 3200.31 ලෙසිනි. අඟහරුවාදා එම අගය දැක්වුනේ ඒකක 3213.93 ලෙසිනි. බදාදා එය දැක්වුණේ ඒකක 3209.27 ලෙසිනි.වෙළෙඳ පොළ විමර්ශනය කිරීමේදී පෙනී ගිය කරුණක් වූයේ පොදු රාජ්‍ය මණ්ඩල නායක සමුළුව හෝ අයවැය වෙළෙඳ පොළට එතරම් බලපැමක් කර නොමැති බවයි. එසේ වුවද වරින් වර මිලියනය ඉක්මවා කොටස් අලෙවි වන සමාගම් ගණන ඉහළ නැඟීම කැපී පෙනෙන වෙනසක් විය. සමාගම්හි ආයෝජනය කරනු ලබන කෙටස් හිමියටන්ට සමාගම් එතරම් හොඳ සේවාවක් හෝ පරප්‍රසාද ලබා නොදීමද එක් අතකින් මේ පසුබෑමට හේතු වී ඇතැයි කොටස් ආයෝජකයන් විසින්ම පවා ඇත. එසේම සමාගම් විසින් වාර්ෂික මහ සභා එකම දින එකම වේලාවේ පැවැත්වීම හේතුවෙන් කොටස් හිමියන්ට එම රැස්වීම්වලට සහභාගි වී තම අදහස් දැක්වීමට හා අධ්‍යක්ෂ මණ්ඩලයේ අදහස් දැන ගැනීමට නොහැකිවීමත් මේ පසුබෑමට හේතු වන්නට ඇතැයි ද සැලකේ.එමෙන්ම ඇතැම් සමාගම් විසින් යන්තම් ගණ පූර්ණය ගලපා ගෙන වාර්ෂික මහ සභාවන් අනුමත කරවා ගැවීම කෙරෙහිද ආයෝජකයන් අතර යම් පසු බැමක් තිබෙන්නට ඇති බවද දැන ගන්නට ඇත. මේ සියල්ල හමුවේ කොළඹ කොටස් වෙළෙඳ පොළ මුනිවත රැකීමද එක්තරා ගැටලුවකි.තාරක වික්‍රමසේකරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>01</day>
    </date>
    <link>http://www.silumina.lk/2013/12/01/_art.asp?fn=aa1312011</link>
    <topic>ශ්‍රීධරන්ගේ ප්‍රකාශය ව්‍යවස්ථාව කැඩීමක්</topic>
    <author>සරත් පෙරේරා</author>
    <content>සරත් පෙරේරාත්‍රස්තවාදයට අනුබල දෙන කිසිදු ප්‍රකාශයකට ආණ්ඩු ක්‍රම ව්‍යවස්ථා විධිවිධාන අනුව මෙරට තුළ කිසිසේත් ඉඩ ‍නොදිය යුතු බවත් මෙවැනි ප්‍රකාශ සම්බන්ධව ක්‍රියාකිරීමට දැනට පවත්නා නීති ප්‍රමාණවත් නොවේ නම් ප්‍රමාද නොකර අලුත් නීති ගෙන ඒමට නීතිපති දෙපාර්තමේන්තුව කටයුතු කළ යුතු බවත් නීති අංශ පෙන්වා දෙයි.ඇමෙරිකාව, මහා බ්‍රිතාන්‍යය වැනි රටවල් වල ජාතික ආරක්ෂාවත් ත්‍රස්තවාදය වැළැක්වීමත් සඳහා මෑතක නීති ශක්තිමත්කර තිබෙන බවත් මේ රටේ තිබෙන නීති අනුව ත්‍රස්තවාදයට අනුබල දෙන ප්‍රකාශවලට විරුද්ධව ඍජුව පියවර ගත හැකි බවත් එම අංශ කියා සිටී.ශ්‍රීධරන් මන්ත්‍රීවරයා ප්‍රභාකරන් ජාතික වීරයෙක් ලෙස කරන ලද ප්‍රකාශය තුළින් ප්‍රභාකරන් කරන ලද සියලු දේ අනුමත කරන බවත් එම පුළුල් අර්ථයෙන් රට බෙදීමට ඊළාම් ඉල්ලීම ඔහු සිදු කළ මිනීමැරුම් හා ත්‍රස්තවාදී කල්ලියක් ලෙස ක්‍රියා කිරීම යන සියලු නීති විරෝධී ක්‍රියා අනුමත කිරීමේ චේතනාව තිබෙන බවත් කොතලාවල ආරක්ෂක විශ්ව විද්‍යාලයේ නීති පීඨයේ පීඨාධිපති ආචාර්ය ප්‍රතිභා මහානාමහේවා මහතා කීය.රටට විරුද්ධව කෙරෙන මෙවැනි ප්‍රකාශ ලත්තැනම ලොප් කර දැමීමට ක්‍රියා කළ යුතු බවත් එසේ නොකළොත් අවුරුදු තිහක ත්‍රස්තවාදයක් පරාජය කර ලබාගත් ජයග්‍රහණය සිහිනයක් වීම වැළැක්විය නොහැකි බව ආචාර්යවරයා කීය.අදාළ මන්ත්‍රීවරයා පාර්ලිමේන්තුවේ මේ ප්‍රකාශය කළත් පාර්ලිමේන්තු බලතල හා වරප්‍රසාද පනත ආණ්ඩුක්‍රම ව්‍යවස්ථාව අභිභවා නොයන නිසා මේ සම්බන්ධව ගත හැකි පියවර ගණනාවක් ඇති බව නීති අංශවල මතය වී තිබේ. මූලිකවම මේ පිළිබඳව පොලිස් විමර්ශනයක් කරන්න කරුණු සොයා බැලිය හැකියි. තව ගත හැකි පියවර රැසක් තියනවා. මන්ත්‍රීවරයාට විරුද්ධව යෝජනාවක් ගෙන ආ හැකියි.‍ 1979 ත්‍රස්තවාදය වැළැක්වීමේ පනත කෙළින් ම ත්‍රස්තවාදයට උදව් අනුබලදී මුදල් අනුබලදීම තහනම් කර ඇති බවත් නීති අංශ තවදුරටත් පෙන්වා දෙයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>01</day>
    </date>
    <link>http://www.silumina.lk/2013/12/01/_art.asp?fn=aa1312012</link>
    <topic>තුන්වැනි අධිවේගය ලබන මස ජනතා අයිතියට</topic>
    <author>තාරක වික්‍රමසේකර</author>
    <content>තාරක වික්‍රමසේකරමෙරට තුන්වන අධිවේගී මාර්ගය වන කොළඹ පිටත වට රවුම් මාර්ගයේ පළමු අදියර වන කොට්ටාව - කඩුවෙල මාර්ගය ලබන මස ජනතා අයිතියට පත් කරනු ලබන බව වරාය මහාමාර්ග හා නාවික ව්‍යාපෘති අමාත්‍ය නිර්මල කොතලාවල මහතා සිළුමිණට කීය. අදියර තුනකින් යුක්තව ඉදිවන මෙම මාර්ගයේ කොට්ටාව - කඩවත මාර්ගය ද මේ වන විට 80% ක පමණ වැඩ අවසන් වී ඇත. එමෙන්ම කඩවත කෙරවලපිටිය මාර්ගයේ ද වැඩ කටයුතු ආරම්භ කිරීමට සැලැසුම් යොදා ඇත.කොට්ටාව - කඩුවෙල මාර්ගය සඳහා බිලියන 25 ක පමණ මුදලක් වැය කර ඇති අතර දුර ප්‍රමාණය කිලෝමීටර් 11 කි. මෙරට ඉදිවන දිගම ගුවන් පාලම් මාර්ගය ද සහිතව ඉදිවන මෙම මාර්ගයේ මහවැව ප්‍රදේශයේ කිලෝමීටර් 3.3 ක ගුවන් මාර්ගයක් ඉදිකර ඇත.කොට්ටාව - කෙරවලපිටිය අතර සමස්ත දුර ප්‍රමාණය කිලෝමීටර් 29.1 ක් වන අතර මේ සඳහා වැය කෙරෙන මුදල බිලියන 136 කි. එය කෙරවලපිටියේදී කොළඹ කටුනායක අධිවේගී මාර්ගයටත් කොට්ටාවේදී මාතර අධිවේගී මාර්ගයටත් සම්බන්ධ වනු ඇත.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>01</day>
    </date>
    <link>http://www.silumina.lk/2013/12/01/_art.asp?fn=aa1312013</link>
    <topic>ශ්‍රීධරන් ප්‍රකාශයෙන් දෙමළ සන්ධානයත් මත ගැටුමක</topic>
    <author>ටී. චන්ද්‍රසේකර</author>
    <content>ටී. චන්ද්‍රසේකරඋතුරේ සාමය බිඳ දමා සාමාන්‍ය වැසියන් හා ආරක්ෂක හමුදාව අතර ගැටුම් ඇතිකර නොසන්සුන්කාරී වාතාවරණයක් ගොඩනැඟීමට දෙමළ ජාතික සන්ධානයේ කණ්ඩායමක් උත්සාහ කරමින් සිටියි.දෙමළ ඩයස්පෝරාවේ හා දේශසීමා රහිත ඊලාම් සංවිධානයේ බලපෑම් හා ආධාර මත දෙමළ ජාතික සන්ධානය මෙලෙස කටයුතු කරමින් සිටින බව දෙමළ ජාතික සන්ධානයේ ආරංචි මාර්ග සඳහන් කරයි.මියගිය කොටි සැමරුම්, මහ විරු දිනය සැමරීම වැනි ක්‍රියා කලාපයන් තුළින් උතුරු මහ ඇමැතිවරයා හා ආණ්ඩුව අතර ගැටුම් ඇති කරවීම තුළින් උතුරු පළාත් සභාවේ කටයුතු ව්‍යාකූල කර එහි කටයුතුවලට ආණ්ඩුව බාධා කරන බවට ජාත්‍යන්තරය තුළ මතයක් ගොඩනැඟීම මෙහි මූලික අරමුණ වී ඇතැයි උතුරේ දේශපාලනඥයන් පෙන්වා දෙති.පාර්ලිමේන්තු මන්ත්‍රී එස්. ශ්‍රීධරන් විසින් කොටි නායක වේලුපිල්ලේ ප්‍රභාකරන් ජාතික වීරයකු ලෙසට සඳහනක් කරමින් කරන ලද දේශ ද්‍රෝහි ප්‍රකාශයට දෙමළ ජාතික සන්ධානය නියෝජනය කරන දේශපාලන පක්ෂ කිහිපයක විරෝධය පළවී ඇත. මෙසේ ඊට විරෝධතා දක්වා ඇත්තේ ප්ලොට් හා ද්‍රවිඩ එක්සත් විමුක්ති පෙරමුණ යන පක්ෂවලට අමතරව දෙමළ ජාතික සන්ධානයේ නායක ආර්. සම්බන්ධන් විසිනි. මේ අනුව ශ්‍රීධරන් මන්ත්‍රීවරයා කරන ලද ප්‍රකාශය දෙමළ ජාතික සන්ධානයේ අභ්‍යන්තර ගැටුමකට ද හේතු වී ඇති බව එහි ආරංචි මාර්ග කියයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>01</day>
    </date>
    <link>http://www.silumina.lk/2013/12/01/_art.asp?fn=aa1312014</link>
    <topic>අලස්ගේ අවසන් කටයුතු හෙට</topic>
    <author/>
    <content>ජ්‍යෙෂ්ඨ අධ්‍යාපනඥයකු වූ අභාවප්‍රාප්ත ආර්.අයි.ටී. අලස් මහතාගේ අවසන් කටයුතු හෙට (2) සවස බොරැල්ල කනත්තේදී සිදු කෙරේ. රාජකීය විද්‍යාලයෙන් ගුරු සේවය අරඹා එහි නියෝජ්‍ය විදුහල්පතිවරයා ලෙසත් පසුව 1967 පෙබරවාරි 10 වැනිදා කොළඹ 7 ඩී.එස්. සේනානායක විද්‍යාලය සිසුන් 167 දෙනෙකුගෙන් ආරම්භ කොට සිසුන් 5000 අධික සංඛ්‍යාවකට අධ්‍යාපනය හදාරන්නට එම විදුහල අගනුවර ප්‍රමුඛතම අධ්‍යාපන ආයතනයක් බවට පත් කිරීමට අලස් මහතා විශිෂ්ට සේවයක් සිදු‍ කෙළේ ය.අභාවප්‍රාප්ත වනවිට ඒ මහතා 81 වැනි වියෙහි පසුවිය.ඒ මහතා රජයේ සේවයෙන් විශ්‍රාම ලැබීමෙන් පසු ‘ගේට්වේ’ ජාත්‍යන්තර පාසල් පද්ධතියේ සභාපතිවරයා ලෙස කටයුතු කෙළේ ය. ඒ මහතාගේ දේහය 345/ 33 කුරුප්පු පටුමග, කොළඹ 8 යන නිවසේ තැන්පත් කර ඇත.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>01</day>
    </date>
    <link>http://www.silumina.lk/2013/12/01/_art.asp?fn=aa1312015</link>
    <topic>වැඩි මිල බඩු ගැන පැමිණිලි නෑ</topic>
    <author/>
    <content>ආනයනික භාණ්ඩ සඳහා අයවැයෙන් නියම කරන ලද බද්දට වඩා වැඩි මිලක් වෙළෙඳුන් විසින් අය කරන බවට පාරිභෝගිකයන් නඟනා මැසිවිලි පිළිබඳ පාරිභෝගික සේවා අධිකාරියේ සභාපති රූමි මර්සුක් මහතා පැවසුවේ එවැනි ලිඛිත පැමිණිල්ලක් තම ආයතනය වෙත මෙතෙක් ලැබී නැති බවය.ඒ අනුව පාරිභෝගික සේවා අධිකාරියට ඒ පිළිබඳ පියවරක් ගැනීමට අවස්ථාවක් නැති බවද මර්සුක් මහතා පවසයි. තවද යම් වෙළෙන්දකු විසින් එවැනි අධික මිලකට භාණ්ඩ අලෙවි කරන්නේ නම් ඒ පිළිබඳ පාරිභෝගික සේවා අධිකාරියට ලිඛිත පැමිණිලි ඉදිරිපත් කළහොත් ඒ සඳහා සුදුසු පියවර ගත හැකි බවද මර්සුක් මහතා පෙන්වා දෙයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>01</day>
    </date>
    <link>http://www.silumina.lk/2013/12/01/_art.asp?fn=aa1312016</link>
    <topic>සමාජ විරෝධී ක්‍රියා මැඬීමට ජංගම සේවා</topic>
    <author>රමණී සුබසිංහ</author>
    <content>රමණී සුබසිංහරට පුරා සිදුවන අපචාර හා සමාජ විරෝධී ක්‍රියා අවම කොට අධ්‍යාත්මික හා ගුණගරුක සමාජයක් ගොඩනැඟීම සඳහා ස්වාමීන්වහන්සේ හා අනෙකුත් ආගමික නායකයන් එකතු කරගෙන දිවයින පුර‍ා දිස්ත්‍රික් මට්ටමින් ජංගම සේවාවක් පැවැත්වීමට පියවර ගෙන ඇති බව අග්‍රාමාත්‍ය, බුද්ධශාසන හා ආගමික කටයුතු අමාත්‍ය ආචාර්ය දි.මු. ජයරත්න මහතා පවසයි.ලබන ‍මස මුලදී ආරම්භ වීමට නියමිත මෙම ජංගම සේවාව මඟින් ඒ ඒ දිස්ත්‍රික්කවල ආගමික සහජීවනය සහ ජාතික සමගිය වර්ධනය කිරීම සඳහා සුදුසු වැඩසටහන් හඳුනා ගැනීමට ද හැකිවන බව අගමැතිවරයා වැඩිදුරටත් සඳහන් කරයි.මෙම ජංගම සේවාවන්ට සමගාමීව ඒ ඒ දිස්ත්‍රික්කයන්හි ශාසනාරක්ෂක බල මණ්ඩලයේ ස්වාමීන් වහන්සේ, අනෙකුත් ආගමික පූජකවරු ද හමුවී ඒ ඒ ප්‍රදේශයේ ක්‍රියාත්මක කළ යුතු ආගමික වැඩසටහන් පිළිබඳ සාකච්ඡා කිරීමට ද නියමිත ය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>01</day>
    </date>
    <link>http://www.silumina.lk/2013/12/01/_art.asp?fn=aa1312017</link>
    <topic>සහසක් නිපැයුම් ප්‍රදර්ශනය අදත් හෙටත් කොළඹදී</topic>
    <author/>
    <content>නවෝත්පාදන ආර්ථිකයක් පදනම් කරගනිමින් රට තුළ විශිෂ්ට නව නිර්මාණ සහ නිර්මාණකරුවන් බිහි කිරීමෙහිලා ක්‍රියාත්මක වන ‘සහසක් නිමැවුම්’ ජාතික නව නිපැයුම් ප්‍රදර්ශනය අදත් හෙටත් කොළඹ බණ්ඩාරනායක අනුස්මරණ ජාත්‍යන්තර සම්මන්ත්‍රණ ශාලාවේදී පෙ.ව. 10.00 සිට රාත්‍රි 7.00 දක්වා පැවැත්වීමට සියලු ක‍ටයුතු සංවිධානය කොට තිබේ.ශ්‍රී ලංකා නව නිපැයුම්කරුවන්ගේ කොමිසම විසින් දෙවන වරටත් සංවිධානය කරනු ලබන ‘සහසක් නිමැවුම්’ ජාතික නව නිපැයුම් ප්‍රදර්ශනය සඳහා පාසල්, තෘතියික අධ්‍යාපන ආයතන, විශ්වවිද්‍යාල, විවෘත සහ වාණිජකරණ යන අංශ නියෝජනය කරමින් ක්ෂේත්‍ර 12 ක් යටතේ නව නිර්මාණ 800 ට වැඩි සංඛ්‍යාවක් ඉදිරිපත් වී ඇති බව එම කොමිසම පවසයි. පසුගියවර විශ්වවිද්‍යාල නියෝජනය කරමින් නිර්මාණ 85 ක් ඉදිරිපත් වුවත් මෙවර එම සංඛ්‍යාව 205 ක් දක්වා වර්ධනය වීම සාධනීය මට්ටමක් බව අමාත්‍ය චම්පික රණවක මහතා පෙන්වා දුන්නේ ය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>01</day>
    </date>
    <link>http://www.silumina.lk/2013/12/01/_art.asp?fn=aa1312018</link>
    <topic>දියවැඩියාව රුධිර පරීක්ෂණ සායනය අද</topic>
    <author/>
    <content>රත්මලාන ඉන්ද්‍රජෝති පා‍ෙර් ප්‍රජා සත්කාර සංවිධාන සාමාජිකයන් විසින් පවත්වනු ලබන මහජන ආධාර ලබන අය සඳහා නොමිලයේ දියවැඩියාව හා රුධිර පරීක්ෂණ සායනය දෙසැම්බර් 1 වන ඉරුදින උදෑසන 7 සිට 9 දක්වා ධර්මාරාම පාරේ පුෂ්පාරාම විහාරස්ථානයේදී, ගල්කිස්ස නවලෝක වෛද්‍ය මධ්‍යස්ථානයේ අනුග්‍රහයෙන් පැවැත්වේ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>01</day>
    </date>
    <link>http://www.silumina.lk/2013/12/01/_art.asp?fn=ab1312011</link>
    <topic>දෙමළ සන්ධානය හදන්නේ ප්‍රජාතන්ත්‍රවාදය හරහා ත්‍රස්තවාදයට යන්න ද?</topic>
    <author>සාකච්ඡා කෙළේ</author>
    <content>ජ්‍යෙෂ්ඨ අධිනීතිඥගෝමින් දයා ශ්‍රීශ්‍රීධරන් මන්ත්‍රීතුමාගේ ප්‍රකාශයේ වඩා වැදගත්වන්නේ එක එල්ලේ කියන දෙයට වඩා ඇති එහි යටි පැත්තයි. අනිවාර්යයෙන් ම එතුමා ත්‍රස්තවාදයට හා ප්‍රභාකරන්ට ගරුත්වයක් දක්වන බව ප්‍රභාකරන් විමුක්තිකාමියෙක් ලෙස හඳුන්වාදීමෙන් පෙන්නුම්කර ඇති අතර ඔහු එසේ කළේ පාර්ලිමේන්තු සභා ගැබ තුළ බැවින් එහි වැදගත්කම නොයෙක් ආකාරයට දිස්වේ.ප්‍රථමයෙන් ම දෙමළ සන්ධාන මන්ත්‍රීවරයකු වශයෙන් ඔහු කතා කළේ අදහස් ප්‍රකාශ කළේ දෙමළ සන්ධානය වෙනුවෙනි. මක් නිසාද එවැනි කතාවකින් එළිදරව් වූ කරුණු මෙතෙක් කිසිවෙක් ප්‍රතික්ෂේප කර නැති නිසා ය.එබැවින් ඔවුන් නැවත බලාපොරොත්තු වන්නේ ප්‍රභාකරන් වීරයකු වශයෙන් සලකා ප්‍රභාකරන්ගේ අඩි පාරේ යාමට ද යන්න ප්‍රශ්න කළ යුතු ය. ඔවුන් ත්‍රස්තවාදයෙන් ඉවත් වූයේ නම් ශ්‍රී ධරන් මෙවැනි ප්‍රකාශයක් කරන්නේ නැත.ශ්‍රීධරන්ට අමතකවූ වැදගත් කරුණ ඔහු අද පාර්ලිමේන්තුව නියෝජනය කරන්නේත් එවැනි ඡන්ද සංඛ්‍යාවක් ලබා පාර්ලිමේන්තුවට පැමිණ රජයට විරුද්ධව නිදහසේ තම මතය එළිපිට කීමට හැකි වාතාවරණය ඇති කරගැනීමට හැකි වී ඇත්තේත් ප්‍රභාකරන් මේ ලෝකයෙන් අතුරුදන් වූවාට පසුව වීම ය.ප්‍රභාකරන් සිටින යුගයේ ඔහුට තම දේශපාලන කටයුතු තම අභිමතය අනුව කිරීමට කිසිම අයිතියක් නොතිබූ නමුත් ඔහු හා ඔහුගේ පක්ෂය අද එම යුගයට යාමට තැත් කරන්නේ නිසි අවස්ථාවේ සුළුවෙන් ආරම්භ කර මහා පරිමාණ ත්‍රස්තවාදයකට යාමට ද යන්න ප්‍රශ්න කිරීමට කැමැත්තෙමි.මෙය රජයට හොඳ සංඥාවකි. එනම් හමුදාව ඉවත් කිරීම හෝ අධිආරක්ෂක කලාප හීන කිරීමට රජයට මෙයින් අවස්ථාවක් නොලැබී යාමයි.ඔවුන් නැවත දෙමළ සන්ධානයට ප්‍රජාතන්ත්‍රවාදය හරහා ත්‍රස්තවාදයට යන ගමනේ මුල් පියවරක් වශයෙන් මෙය පෙන්වා දිය හැක.මෙහිදී වැදගත්වන්නේ මෙම ප්‍රකාශය පාර්ලිමේන්තු සභා ගැබ තුළ කළ ප්‍රකාශයක් බැවින් ඔහු කර ඇත්තේ නීතියෙන් ලබාදී ඇති ආරක්ෂාව ලබාගෙන ම ත්‍රස්තවාදයට හුරේ දැමීමක් ය. දේශපාලන වශයෙන් ඔහු එසේ කරන්නේ තමන්ගේ ඡන්ද ගොඩ වැඩි කරගැනීමේ අභිප්‍රායෙන් හා තමන්ගේ ජනප්‍රිය භාවය උතුරේ දෙමළ ජනතාව අතර වැඩි කර ගැන‍ීමේ වුවමනාවෙන් විය හැකි ය. මේ පිටුපස උතුරේ ජනයා ඔහු සමඟ සිටින බව ඔහුට වැටහී එයින් තම බලය තවදුරටත් ශක්තිමත් කිරීමට ගන්නා ව‍ෑයමක් වශයෙන් මෙය සැලකිය හැකි ය. මෙහි ඇතුළු පැත්ත නම් ත්‍රස්තවාදය ප්‍රිය කරන ඡන්දදායකයන් තවමත් උතුරේ වැඩි පිරිසකගේ මතය ද යන්න ගැන ද ප්‍රශ්න මතුවෙයි.මේ ප්‍රකාශය උතුරේ ජනතාව අප්‍රිය කරන දෙයක් නම් සූදානම් වී ලියාගෙන ආ කතාවක් මෙසේ පාර්ලිමේන්තු සභා ගැබේදී නොකරනු ඇත.එම නිසා මේ කතාව අර්ථ නිරූපනය කිරීමේදී දෙමළ සන්ධානය ඔවුන්ගේ මන්ත්‍රීවරුන්, ආධාරකරුවන් හා ඡන්දදායකයන් අතර පරණ වැළලී ගිය ප්‍රභාකරන් යුගයකට යාමට නැවත මාර්ගයක් කපන්නේ ද යන්න ප්‍රශ්න කළ හැකි ය‍. එසේ ප්‍රශ්න කළ යුතු ය.එම නිසා ශ්‍රීධරන්ගේ මතය උතුරේ මහ ඇමැති විග්නේෂ්වරන්ගේ මතයට සමාන නොවේ.විග්නේෂ්වරන් කියා සිටින්නේ ඔහු ප්‍රජාතන්ත්‍රවාදී ආකාරයට දකුණේ දේශපාලන පක්ෂ සමඟ වැඩ කරමින් උතුරු පළාත් සභාව දියුණු කිරීමට කටයුතු කරන බව ය. නමුත් පාර්ලිමේන්තුවේදී ශ්‍රීධරන් කළ මේ කටහඬ අවදි කිරීම ඊට සම්පූර්ණයෙන් විරුද්ධ ය. එම නිසා දෙමළ සන්ධානය තුළ ද යම් ඝට්ටනයක් නිර්මාණය වන බව විශ්වාස කළ හැක.එම නිසා මේ සම්බන්ධයෙන් තම ස්ථාවරය කුමක්දැයි දෙමළ සන්ධානය පක්ෂයක් ලෙස රට වැසියන්ට ප්‍රකාශ කිරීම එහි නායක සම්බන්ධන් මහතාගේ යුතුකමකි. එය එහේ මෙහේ නොකර කළ යුත්තේ පාර්ලිමේන්තු සභා ගැබ තුළම ය. මන්ද ශ්‍රීධරන් මේ ප්‍රකාශය කළේ ද පාර්ලිමේන්තු සභා ගැබ තුළ ම වන නිසා ය.ත්‍රස්තවාදයට හෝ ඒ සඳහා කෙරෙන අනුබල දීමකට කිසිදු ප්‍රජාතන්ත්‍රවාදී රජයකට ඉඩදිය නොහැකි ය. ඒ නිසා මේ ප්‍රකාශය ගැන රජය තම විරෝධය පළ කළ යුතුවා සේ ම එම පණිවුඩය රජය විසින් ජාත්‍යන්තරය වෙත ද නොපමාව යැවිය යුතු ය.එම නිසා කිසිසේත් පොලිස් බලතල පළාත් සභාවකට පැවරීමට කිසිම සාමකාමී රජයකට කළ නොහැක්කේ බලයේ සිටින දෙමළ සන්ධානය ප්‍රභාකරන්ට දක්වන ආධාර හා ගෞරවය නිසා ය.රජයට මේ සම්බන්ධව නිහඬව සිටිය නොහැක. මෙවැනි අවස්ථා රට රැකගැනීම සඳහා ප්‍රයෝජනයට ගැනීම රජයේ යුතුකම ය. මෙහිදී වැදගත්වන්නේ දකුණේ ප්‍රධාන දේශපාලන පක්ෂ එක ස්ථාවරයක සිට මේ ප්‍රකාශය පිළිකුල් කිරීම ය.එහි වැදගත්කම බ්‍රිතාන්‍යයේ කැමරන්ට හා කැනඩාවේ හාපර්ට අපගේ තානාපති සේවය හරහා දැනුම් දිය යුතු ය‍.ඔවුන් කටයුතු කරන්නේ දෙමළ සන්ධානය කියන තාලයට නම් දෙමළ සන්ධානය කුරිරු ත්‍රස්තවාදී නායකයකු ගැන කරන ලද ප්‍රකාශ ගැන බ්‍රිතාන්‍ය හා කැනඩා රජයන්ට දෙමළ සන්ධානය සම්බන්ධයෙන් විශ්වාසනීය ආකාරයට කටයුතු කළ හැකි ද?මෙහිදී ආණ්ඩුව තුළ ද 13 වැනි සංශෝධනය සම්බන්ධයෙන් දෙමළ සන්ධානය සමඟ එකට වැඩ කරන ලංකා සමසමාජ පක්ෂය කොමියුනිස්ට් පක්ෂය හා අනෙකුත් වාමාංශික පක්ෂ මේ ප්‍රකාශය ගැන තම මතය ප්‍රකාශ කළ යුතු ය. දැනට ඇති ප්‍රශ්නය නම් පොදුජන එක්සත් පෙරමුණ හා එක්සත් ජාතික පක්ෂය මේ කතාවට පහර ගහන අතර කොමියුනිස්ට් පක්ෂය හා ලංකා සමසමාජ පක්ෂයත් ආණ්ඩුව ඇතුළේ සිටින වාමාංශික වාසුදේව වැනි ඇමැතිවරුන්ගේත් නිහඬතාවයය.ඔවුන් රජය ගෙන යාමට වෑයම් කරන මාර්ගයේ ඇති භයානක කම මේ ශ්‍රීධරන්ගේ ප්‍රකාශයෙන් පසුවවත් ඔවුන්ට වැටහී යා යුතු ය. අනිවාර්යයෙන් ම අපගේ යුතුකමත් වගකීමත් තිබිය යුත්තේ උතුරේ සාමාන්‍ය දෙමළ ජනතාවට මිස මෙවැනි ප්‍රකාශ කරන මන්ත්‍රීවරුන්ටවත් එය අනුමත කරන ඔවුන්ගේ දේශපාලන පක්ෂයටවත් ආධාර කිරීමට නොව ඍජුව දෙමළ ජනතාවගේ ප්‍රශ්න ගැටලු වලට පිළියම් සෙවීමට ය.ශ්‍රීධරන්ගේ මේ ප්‍රකාශය ඔහු ඔහුගේ විනාශයටම කරගෙන තිබෙන්නකි. ඔහු තම ප්‍රතිරූපය තම දේශපාලන පක්ෂයේ ත්‍රස්තවාදී හිතකාමීත්වය මේ මගින් ලොවටම ප්‍රකාශ කර ඇත.ත්‍රස්තවාදයට‍ කිසියම් ම ශිෂ්ටාචාර ශීලාචාර සමාජයක් අනුමත කරන්නේවත් අනුබල දෙන්නේවත් නැත. ප්‍රභාකරන් දරුණු ත්‍රස්තවාදියකු බව යුරෝපය ඇමෙරිකාව හා ඉන්දියාව බාරගෙන ඇති අතර කොටි සංවිධානය නැවත වරක් වසර තුනකට ත්‍රස්තවාදී සන්ධානයක් ලෙස ඕස්ට්‍රේලියා රජය තහනම් කළේ මේ ඊයේ පෙරේදා ය. එවැනි තත්වයක් යටතේ එසේ නම් මෙවැනි ප්‍රකාශ කිරීමෙන් ශ්‍රීධරන් කරන්නේ තමන්ගේ දේශපාලන දිවිය නසා ගැනීමකි.මේ සම්බන්ධයෙන් ලිබරල්වාදීන් නිහඬව සිටීම පුදුමයකට කරුණකි. ඒ නිහඬතාවයෙන් දක්වන්නේ ඔවුන්ගේ විරුද්ධත්වයක් මෙවැනි ප්‍රකාශ ගැන නොතිබෙන බව හෝ ඔවුනුත් එම ස්ථාවරයේ ම සිටිමින් දේශපාලන ඉදිරි ගමනේ යන බවයි. එම නිසා ප්‍රධාන දේශපාලන පක්ෂ මෙවැනි ප්‍රකාශ සම්බන්ධයෙන් අත්වැල් බැඳ ඉදිරියට යා යුතු ය. එසේ නොකළොත් හමුදාව විසින් මේ ලබාගත් ජයග්‍රහණවල ප්‍රතිඵලයක් නොමැතිවීම අනිවාර්යයෙන් ම සිදුවේ.අපගේ අනාගත පරපුර ආරක්ෂා කිරීමට නැවත ත්‍රස්තවාදී ඉවක් වත් ඇතිවීමට ඉඩදිය නොහැක.එම හේතුව නිසා මේ කතාව සම්බන්ධයෙන් පාර්ලිමේන්තු සභා ගැබ තුළ කළ නිසා නීතිමය පියවර ගැනීමට නොහැකි වුණත් පාර්ලිමේන්තුවෙන් පිට කළා නම් නීතිපති ඒ සම්බන්ධයෙන් ක්‍රියාකිරීම යුතුකමක් වනු ඇත. මෙහිදී අපගේ රජයේ නීතිඥවරුන් ගේ දුර්වලතා නිසා මෙවැනි ප්‍රකාශ මින් පෙ‍රත් දෙමළ සන්ධාන මන්ත්‍රීවරුන් රට තුළත් රටින් පිටතත් කර ඇති නමුත් ඒ සම්බන්ධයෙන් අවශ්‍ය නීතිමය ක්‍රියාමාර්ග ගෙන නොතිබීම කනගාටුවට කරුණකි.එයට හේතුව විය හැක්කේ ත්‍රස්තවාදයට අනුබල දීමේ ප්‍රකාශ සම්බන්ධයෙන් නීතිය නිසියාකාරව සකස් වී නොමැති නිසා ය.ප්‍රධාන දේශපාලන පක්ෂ එක මතයක සිටින නිසා එවැනි නීති සම්මත කිරීමට කිසිදු අවහිරයක් ද මතු වී නැත.එහෙයින් එවැනි නීති ප්‍රජාතන්ත්‍රවාදී රටවල් බොහොමයක තිබෙන බැවින් ද එවැනි නීති ප්‍රතිසංස්කරණයක් ජගත් මානව අයිතිවාසිකම් කවුන්සිලයේ ප්‍රශ්න කිරීම්වලට බලපෑම්වලට ලක් නොවී රට ගැන සිතා සම්මත කරගැනීමට හැකිවනු ඇත.සාකච්ඡා කෙළේසරත් පෙරේරාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>01</day>
    </date>
    <link>http://www.silumina.lk/2013/12/01/_art.asp?fn=ab1312012</link>
    <topic>නිළි රැජනයි රූ රැජනයි දෙන්නම ලස්සනයි</topic>
    <author>චන්දන බණ්ඩාර</author>
    <content>ගිය සතියේදී ජනාධිපතිතුමා වැඩි කාලයක් ගත කළේ අනුරාධපුරයේය. ඒ අනුරාධපුරයේ පැවැති ආගමික වැඩසටහන් රැසකට සහභාගී වෙමිනි. ගිය සති අන්තයේ අනුරාධපුරයට පැමිණි ජනාධිපතිතුමා රැගත් හෙළිකොප්ටරය ගොඩ බැස්සේ අනුරපුර ජනපති මැදුර සමීපයේ වු ගුවන් හමුදා ගුවන් පථයටය. ඒ වෙන විටත් ජනාධිපතිතුමා පිළිගැනීමට නියෝජ්‍ය ඇමැති එස්. එම් චන්ද්‍රසේන, මහ ඇමැති එස්.එම් රංජිත්, උතුරුමැද ආණ්ඩුකාර කරුණාරත්න දිවුල්ගනේ සහ නියෝජ්‍ය ඇමැති ඩබ්ලිව්.බී ඒකනායක ඇතුළු පිරිසක් එක්ව සිටියහ.ජනාධිපතිතුමා හෙළිකොප්ටරයෙන් බැස එන විටදීම නියෝජ්‍ය ඇමැති එස්.එම් චන්ද්‍රසේනගෙන් විමසා සිටියේ " ආ කොහොමද එස්.එම් ‍දැන්නම් මෙහෙට වැස්සේ අඩුවක් නැහැ නේද" කියායි. "නෑ සර් ඇත්තටම වැස්සෙන්නම් අඩුවක් නැහැ." ඇමැති එස්.එම් කියා සිටියේය.ඉන් අනතුරුව ජනාධිපතිතුමා සහ නියෝජ්‍ය ඇමැති එස්.එම් චන්ද්‍රසේන එකම වාහනයක නැගී අනුරපුර ජනපති නිළ නිවෙස වෙත ගියේය.ඉන් අනතුරුව එදින රාත්‍රියේ අනුරාධපු‍රයේ සිටින මැති ඇමැතිවරු රැසකට අනුරපුර ජනපති මැදුරේ රාත්‍රී භෝජන සංග්‍රහයක් සංවිධානයක කොට තිබිණි. රාත්‍රී භෝජනය අතරතුර එකම මේසයේ නියෝජ්‍ය ඇමැති එස්. එම් චන්ද්‍රසේන, උතුරුමැද ආණ්ඩුකාර කරුණාරත්න දිවුල්ගනේ සහ මහ ඇමැති එස්.එම් රංජිත් ඇතුළු පිරිසක් එක්ව සිටියහ.මේ අතරතුර ජනාධිපතිතුමා එක් වරම කීවේ මට එස්. එම්ට රහසක් කියන්ඩ තියෙනවා කියායි. ඒ සමගම ආණ්ඩුකාර කරුණාරත්න දිවුල්ගනේ කීවේ "සර් සතර කම්මන්ත්‍රණයක්ද දන්නේ නෑ කියාය. ඒ සමඟම ආණ්ඩුකාරවරයා ඇතුළු අනෙක් මැති ඇමැතිවරු එතැනින් නැගිට ගියහ." හෙට එස්.එම්ට වැදගත් දිනයක්." ජනාධිපතිතුමා කීය. " ඔව් සර් හෙට කිරි අම්මාවරු දහසකගේ දානය රුවන්වැලි සෑ මළුවේ පැවැත්වෙනවානේ." නියෝජ්‍ය ඇමැති එස්.එම් චන්ද්‍රසේන කීය." ඒකත් එක්තරා එකක් තමයි. තව දෙයක් තියෙනවා" ජනාධිපතිතුමා බරෑරුම් ලෙස කීය. " ඒ මොකක්ද සර්" එස්.එම් ඇසීය. "හෙට ඔයා ඇමැති කෙනෙක් විදියට දිවුරුම් දෙනවා. ලෑස්ති වෙන්ඩ" ජනාධිපතිතුමා කීය.මේ අතරතුර ගිය සෙනසුරාදා අළුයම 4.30 ට පමණ ජනාධිපතිතුමා රුවන්වැලි සෑ මළුවට පැමිණියේය. ඒ කිරි අම්මාවරුන්ගේ දානය ආරම්භ කෙරෙන මොහොතට සහභාගී වීමටයි. එහිදී කිරිඅම්මාවරු ජනාධිපතිතුමාට ආශිර්වාද කළහ. දානය පිරිනැමීමෙන් අනතුරුව රුවන්වැලි සෑයේ අලුතින් ඉදිකළ බුදු ගෙය නිරීක්ෂණය කිරීමටද ජනාධිපතිතුමා කටයුතු කළේය.ඉන් අනතුරුව ජනාධිපතිතුමා පැමිණියේ අනුරාධපුර ජනපති මැදුරටය. ඒ වෙන විටත් අටමස්ථානාධිපති පුජ්‍ය පල්ලේගම සිරිනිවාස, පල්ලේගම හේමරතන, සහ නුගතැන්නේ පඤ්ඤානන්ද යන නා හිමිවරු ඇතුළු විශාල භික්ෂුන් වහන්සේ පිරිසක් ජනපති මැදුරට පැමිණ සිටියහ.පෙරවරු 11.05 යෙදුණු සුබ මොහොතින් එස්.එම් චන්ද්‍රසේන විශේෂ ව්‍යාපෘතිකැබිනට් ඇමැතිවරයකු ලෙස ජනපති ඉදිරියේ දිවුරුම් දුන්නේය. ඒ මොහොතේදී උතුරුමැද මහ ඇමැති එස්.එම් රංජිත් සිය සොයුරා වැළඳගෙන සුභ පැතීය." එස්.එම්. මේ ඔයාට දුන්නේ අපේ මහින්ද විජේසේකර ඇමැතිතුමාට දීලා තිබුණු අමාත්‍යාංශය.දැන් මායි බැසිලුයි කැබිනට් මණ්ඩලයේ ඉන්නවා. දැන් ඔයයි ඔයාගේ මල්ලී රංජිතුයි කැබිනට් එකේ ඉන්නවා. එතකොට හම්බන්තොට රාජපක්ෂ සහෝදර සමාගම තියෙනවා. අනුරාධපුරයේ චන්ද්‍රසේන සහෝදර සමාගම තියෙනවා." ජනාධිපතිතුමා කීවේ එතැන සිටි මැති ඇමැතිවරු සිනහ ගන්වමිනි.ඉන් අනතුරුව ඇමැති එස් .එම් සමීපයට ආවේ ජනාධිපති ලේකම් ලලිත් විරතුංගයි. " දන්නවාද ඇමැතිතුමා කවදාවත් කොළඹින් පිට ඇමැතිවරයෙක් දිවුරුම් දීලා නැහැ. ඔබතුමා තමයි ප්‍රථමයා" ජනාධිපති ලේකම්වරයා කීය."ලේකම්තුමා මේක මට ලැබුණු වරප්‍රසාදයක් නෙමෙයි. ශ්‍රීමහා බෝධින් වහන්සේ පිහිටි පුජා භූමියටත් රජරට ජනතාවටත් දුන් උපහාරයක්." ඇමැති එස්.එම් චන්ද්‍රසේන කීය.ගිය සෙනසුරාදා රාත්‍රියේ ජනාධිපති කාර්ය මණ්ඩලය සහ ජනාධිපති කාර්ය මණ්ඩල ප්‍රධානී සහ ජනාධිපති අතිරේක ලේකම් ගාමිණී සෙනරත් ඇතුළුව උතුරුමැද පළාත් සභාව සහ ආණ්ඩුකාර කාර්යාලය සංවිධානය කළ සර්ව රාත්‍රික ‍පිරිත් දේශනයක් රුවන්වැලි සෑ මළුවේදී පැවැත්විණි.එදින රාත්‍රියේ අවට ප්‍රදේශවටල වර්ෂාවක් පතිත වුවත් පිරිත් දේශනාව පැවැති ප්‍රදේශයට වර්ෂාව ඇද හැළුනේ නැත. බොහෝ දෙනා කීවේ එය නම් ආශ්චර්යක් බවයි. පරිත්‍රාන ධර්මදේශනාව පැවැති දිනට පසු දිනයේ දහවල් සංඝයා වහන්සේ දහස් නමක් විෂයෙහි දානමය පිංකමක් පැවැත්විණි.එහිදී අනුරාධපුර ලංකාරාමාධිපති පුජ්‍ය රළපනාවේ ධම්මජෝති හිමියෝ විශේෂ දේශනයක් කලහ. " අතිගරු ජනාධිපතිතුමනි ඔබතුමා ගිය ආත්මේ මහා පින්කම් කළ අයෙක්.ඒ නිසාම මේ ආත්මයේදීත් ඔබතුමා මහානුභාවසම්පන්න මහා පිංකම් කරනවා. මහා සංඝයාට දානය දෙනවා උන්වහන්සේ ආරක්ෂා කරනවා. ඒ නිසා ‍ඔබතුමාට දීර්ඝායුෂ ලැබෙන්ඩ කියලා ආශිර්වාද කරනවා." උන්වහන්සේ කීහ.එදින අනුරපුර ජනපති මැදුරේදී මැති ඇමැතිවරු සමඟ ජනාධිපතිතුමා කථා බහ කරමින් සිටින විට නියෝජ්‍ය ඇමැති වීරකුමාර දිසානායක ජනාධිපතිතුමාට කීවේ" සර් මංගල සමරවීර එංගලන්ත අගමැති ඩේවිඩ් කැමරන්ගේ ප්‍රකාශය අනුමත කරලා කථා කරලා තියෙනවා මං දැක්කා" කියායි." මංගල සමරවිරලා මොනවා කීවත් අපි රට පැත්තේ ඉදගෙන තමයි නිතරම කථා කරන්නේ. අපි ඒක පොදුරාජ්‍ය මණ්ඩලයීය සමුළුවේදීත් කළා" ජනාධිපතිතුමා කීය. " සර් ඩේවිඩ් කැමරන් ලංකාවට ඇවිත් කරපු දෙය වගේම දෙයක් තමයි ඇමෙරිකාවේ හිටපු රාජ්‍ය ලේකම් හිලරි ක්ලින්ටන් ඉන්දියාවට ගිහින් තමිල්නාඩු මහ ඇමැතිනී ජයලලිතා හම්බ වුණ වෙලාවේ වුණෙත් කළේ. එදාත් ඉන්දියාවේ උද්ඝෝෂණ ලංකාවට විරුද්ධව සිදු කළා. ලංකාවේ එ.ජා.ප යත් ඒ වගේම තමයි හැසිරුණේ" වීර කුමාර දිසානායක නියෝජ්‍ය ඇමැතිවරයා කීය." ඔව් ඉතින් එ.ජා.පය බලාගෙන ඉන්නේ අපිව උස්සගෙන ගියාම මේ රටේ ආණ්ඩු හදන්ඩනේ." ජනාධිපතිතුමා කීය. ‍ ඇමැති එස්.එම් චන්ද්‍රසේන , තිස්ස කරල්ලියද්ද , මහ ඇමැති එස්.එම් රංජිත් ඇතුළු පිරිසක්ද ඒ මොහොතේ ජනාධිපතිතුමා අසළ සිටියහ.මේ අතරතුර ගිය සතියේ අය වැය විවාදයන් සිදු වී අවසානයේ මැති ඇමැතිවරු පාර්ලිමේන්තුවෙන් පිට වෙමින් සිටියහ. ඒ අතරතුර ඇමැති රාජිත සේනාරත්න, ඇමැති සුසිල් ප්‍රේමජයන්ත, නියෝජ්‍ය ඇමැති වීරකුමාර දිසානායක සහ එ.ජා.ප පාර්ලිමේන්තු මන්ත්‍රී රවි කරුණානායක පාර්ලිමේන්තු පිවිසුම් දොරටුවේදි මුහුණට මුහුණ හමු වුහ‍‍." රනිල්ගේ කාමරයේ හිටපු මාපිලා කෑවානම් මාපිලාම තමයි මැරෙන්නේ" සුසිල් ප්‍රේමජයන්ත ඇමැතිවරයා කීවේය." හැබැයි ඉතින් රනිල් ළඟට මාපිලා ගියානම් මාපිලාට කලන්තේ දානවා" රාජිත ඇමැතිවරයාද සිනහ වෙමින් කීවේය."නෑ නෑ රනිල්ගේ මාපිලාට බොන්න‍ ලේ දැන් නම් නැහැ. මොකද නායකත්ව මණ්ඩලයේ උදවිය රනිල්ගේ ලේ බීලා ඉවරයි."නියෝජ්‍ය ඇමැති විරකුමාර දිසානායක කීවේ මැති ඇමැතිවරු සියලු දෙනාම සිනහ ගන්වමිනි. "ඒකනම් නියම පොයින්ට් එක" එ.ජා.ප මන්ත්‍රී රවි කරුණානායක කීවේ තරමක තිගැස්මකිනි.කඩුවෙල පැවැති උත්සව කීපයකට ගිය සතියේ ජනාධිපතිතුමා සහභාගී විය. ඒ කඩුවෙල මහ නගර සභාවේ නගරාධිපති ජී.එච් බුද්ධදාසගේ ඇරැයුමෙනි. ආර්ථික සංවර්ධන ඇමැති බැසිල් රාජපක්ෂ මහතා ඇතුළු මැති ඇමැතිවරු රැසක්ද එම අවස්ථාවට එක්ව සිටියහ. එදින කඩුවෙලට පැමිණි ජනාධිපතිතුමා කඩුවෙල බෝම්රිය කාම්බෝජය විහාරස්ථානය විවෘත කිරීමටද එක් වීය.ඉන් අනතුරුව නවගමුව පන්සල අසළ පිහිටි ගාල්ලේ මහත්තයාගේ නිවෙසට ගොඩවී තේ පැන් සංග්‍රහයකටත් ජනාධිපතිතුමා එක්වීය. ඉන් අනතුරුව කඩුවෙල නගරයේ පැවැති උත්සවයට ජනාධිපතිතුමා එක් වීය. මේ අතරතුර ඉදිරි බස්නාහිර පළාත් සභාවට තරඟ වැදීමට සිටින කඩුවෙන මහ නගරාධිපති ජී.එච් බුද්ධදාසගේ පුත්‍රයා වෙන මංජුල බුද්ධදාසට ජනාධිපතිතුමා විශේෂ උපදෙසක්ද දුන්නේය." දකුණේ ඉදන් ඇවිත් මෙහේ පදිංචි වෙලා ඉන්න අය ගැනත් පුතා ඔයා හිතන්ඩ" ජනාධිපතිතුමා මංජුල බුද්ධදාසට උපදෙස් කීපයක්ම දුන්නේය.ඉදිරි වසර සදහා සබරගමු පළාත් සභාවේ අයවැය ලේඛනය පසුගිය දා තුනෙන් දෙකක වැඩි ඡන්දයකින් සම්මත වීය. මහ ඇමති මහීපාල හේරත් ඉදිරිපත් කළ අයවැය යෝජනාවට පක්ෂව එජනිස යේ සියලු ම මන්ත්‍රීවරුන්ට අමතරව ලංකා කොන්ග්‍රස් සංගමයේ මන්ත්‍රීවරු දෙදනා ද ඡන්දය පාවිච්චි කළහ. අයවැයට පක්ෂව ලැබුනු ඡන්ද සංඛ්‍යාව මන්ත්‍රීදූර සංඛ්‍යාවෙන් තුනෙන් දෙක ඉක්මවීය.එජාපයට සබරගමු පළාත් සභාවේ මන්ත්‍රීදූර දහහතරක් හිමි වුවද ඡන්දය විමසන අවස්ථාවේ සභාගැබේ සිටියේ එ.ජා.ප මන්ත්‍රීවරු එකොලොස්දෙනෙක් පමණි. ඡන්දය විමසීමට මත්තෙන් නැගී සිටි එජාප මන්ත්‍රී පී.අබේනායක සදහන් කළේ තමන් කුමන දේශපාලන මතිමතාන්තර දැරුවද රට දැන් ගමන් කරන දිශාව ගැන තමන්ට හොද අවබෝධයක් ඇති බවය.කිරි අයියා නමින් කොයි කවුරුත් හදුනන පී.අබේනායක එජාප කොලොන්න ආසන සංවිධායකවරයාය. එමෙන්ම හිටපු පාර්ලිමේන්තු මන්ත්‍රීවරයෙකි. " මට ක්‍රියාකාරී දේශපාලනයෙන් ඉවත් වීමේ අදහසක් තියෙනවා" එසේ කී පළාත් මන්ත්‍රීවරයා පළාත් අය වැය ඡන්දය විමසන අවසථාවේ සභාවේ නොසිටියේය.පළාත් විපක්ෂ නායිකා වෛද්‍ය තුසිතා විජ්මාන්න විවාදයට එක්වෙමින් සදහන් කළේ මහ ඇමති මහීපාල හේරත් සබරගමු පළාත් සභාවේ ආණ්ඩු පක්ෂයේ මෙන්ම විපක්ෂයේ මන්ත්‍රීවරුන්ටද පියෙකු සහෝදරයෙකු මෙන් බවය.මෙවර පළාත් සභා අයවැය විවාදයේදී සුවිශේෂම සිද්ධිය වූයේ බරපතල ලෙස රෝගාතුරුව පුරාවසර එකහමාරක් නිහඩව සිටි ඇමැති ශ්‍රී ලාල් වික්‍රමසිංහ සභාව හමුවේ තැබූ අතිශය සංවේදී අදහස් දැක්වීමය. ශ්‍රී ලාල් වික්‍රමසිංහ යනු සමස්ථ ශ්‍රී.ල.නි.ප තරුණ සම්මේලනයේ මහ ලේකම්වරයාය. ඔහු 1993 මුල් වරට කෑගල්ල ප්‍රාදේශිය සභාවේ සභාපතිධූරයට තේරීපත්වූයේ එවක දිවයිනේ ලාබාලම ප්‍රාදේශීය සභා සභාපතිවරයා ලෙසය. 1999 සබරගමු පළාත් සභාවට තේරීපත්වු ඔහු එදා පටන් මේ දක්වා සබරගමුව පළාත් සභාව තෙවරක් නියෝජනය කරයි. ඔහු යටියන්තොට මැතිවරණ කොට්ඨාශයේ ශ්‍රිලනිප සංවිධායකවරයා ද වේ.පසුගිය වසරේ බරපතල ලෙස රෝගාතුර වූ ඔහු වසර එකහමාරක් ගතකළේ රෝද පුටුවකය. ගිය සබරගමු පළාත් සභා මැතිවරණයට ලෙඩ ඇදේ සිටියදීම ඔහුට නාම යෝජනා ලැබිණි. පළාත් සභා ජයග්‍රහණයෙන් අනතුරුව ශ්‍රී ලාල් වික්‍රමසිංහ යලි සබරගමු පළාත් ඉඩම් අමාත්‍යවරයා ලෙස දිවුරුම් දුන්නේ රෝද පුටුවේ සිටය. එහෙව් ඇමැති ශ්‍රී ලාල් වික්‍රමසිංහ මදින් මද සුවපත් වෙමින් වරෙක රෝද පුටුවෙන්ද වරෙක කිහිලිකරුවන්ද තවත් වරෙක සහයෙකුගේ ආධාරයෙන්ද පසුගිය වසර එකහමාර පුරාම සබරගමුව පළාත් සබාවට පැමිණියේ ය.ඔහු මෙවර සබරගමු පළාත් සභා අයවැයෙදී තම අමාත්‍යංශයට අදාළව පිළීතුරු කථාව කළේ කවුරුත් විශ්මයට පත්කරමිනි." කවුරුවත් හිතුවේ නෑ මම ආයිත් මේ සභාවේ මේ වගේ කතා කරයි කියලා". ඔහු කතාවට මුල පිරීය. තම ජීවිතය බේරා දීමට අතිගරු ජනාධිපතිතුමා පක්ෂ මහලේකම් මෛත්‍රීපාල සිරිසේන සහ මහ ඇමැති මහීපාල හේරත් මහත් උත්සහයක් ගත් බව කී ශ්‍රීලාල් ඇමැතිවරයා එහෙත් විපක්ෂයේ නොව ආණ්ඩු පක්ෂයේ ඇතෙමෙකු තමා මැරන තෙක් දින ගනිමින් සිටි බවද කීවේය.ගිය සතියේදී එ.ජා.ප කෘත්‍යාධිකාරී මණ්ඩල රැස්වීම පැවැත්විණි. ඒ සිරිකොත පක්ෂ මුලස්ථානයේදීය. රනිල් වික්‍රමසිංහගේ ප්‍රධානත්වයෙන් ඇරැඹි කෘත්‍යාධිකාරී මණ්ඩලය එදින එතරම් උණුසුම් මුහුණුවරක් ගත්තේ නැත.විශේෂයෙන්ම එ‍.ජා.ප නායකත්ව මණ්ඩලයට පත් කරන ලද සජිත් ප්‍රේමදාස මන්ත්‍රීවරයා සහ තලතා අතුකෝරාළ මන්ත්‍රීවරිය එදින කෘත්‍යාධිකාරී මණ්ඩල රැස්වීමට පැමිණ සිටියේ නැත.ගිය බ්‍රහස්පතින්දා රාත්‍රියේ මෙරට කොරියානු තානාපතිවරයාගේ නිළ නිවෙසේ රාත්‍රී භෝජන සංග්‍රහයක් පැවැත්විණි. ඒ සඳහා ඇරැයුම් ලැබ සිටියේ රජයේ සහ විපක්ෂයේ දේශපාලඥයින් කීප දෙනෙක් පමණි.ඇමැතිවරුන් වෙන ඩිලාන් පෙරේරා, ජෝන් සෙනෙවිරත්න, එස්.බී නාවින්න, බන්දුල ගුණවර්ධන, නන්දිමිත්‍ර ඒකනායක,ජගත් පුෂ්පකුමාර සහ නියෝමාල් පෙරේරා සහ පාර්ලිමේන්තු මන්ත්‍රීනී මාලිනී ෆොන්සේකා ඇතුළු පිරිසක් ආණ්ඩු පක්ෂයෙන් පැමිණ සිටියේය.එ.ජා.ප යෙන් පාර්ලිමේන්තු මන්ත්‍රීවරුන් වෙන සජිත් ප්‍රේමදාස , ගයන්ත කරුණාතිලක, සුජිව සේනසිංහ , රංගේ බණ්ඩාර, රෝසි සේනානායක ,හර්ෂද සිල්වා සහ නැගෙනහිර විපක්ෂ නායක දයා ගමගේ එම හමුවට එක්ව සිටියහ.රාත්‍රී ‍භෝජන සංග්‍රහය අතරතුර ඇමැති එස්.බී නාවින්න සහ එ.ජා.ප පාර්ලිමේන්තු මන්ත්‍රීවරුන්වෙන ගයන්ත කරුණාතිලක සහ රංගේ බණ්ඩාර එක් තැනකට වී යමක් ගැන සෙමින් කථා කරමිවන් සිටිනු නන්දිමිත්‍ර ඒකනායක නියෝජ්‍ය ඇමැතිවරයා දුටුවේය. නියෝජ්‍ය ඇමැතිවරයා එතැනට පැමිණියේ සිනහ වෙමිනි." වයඹ දෙන්නෙක් දකුණත් එක්ක එකතු වෙලා වගේයි. මොකක්ද මේ කටු කුටු ගාන්නේ" නියෝජ්‍ය ඇමැතිවරයා විමසා සිටියේය." නෑ ඉතින් තමුන්නාන්සේලා ඉතිං අධිවේගී මාර්ග හදනකොට අපිට එකතු වෙන්ඩ ලේසියිනේ. වයඹ දකුණ විතරක් නෙමෙයි මධ්‍යම පළාතත් එකතු කර ගන්ඩ පුළුවන්නේ" එ.ජා.ප පාර්ලි‍මේන්තු මන්ත්‍රී රංගේ බණ්ඩාර කීවේය.මේ අතරතුර එ.ජ.නි.ස පාර්ලිමේන්තු මන්ත්‍රීනී මාලිනී ෆොන්සේකා සහ එ.ජා.ප පාර්ලි‍මේන්තු මන්ත්‍රීනී රෝසි සේනානායක එක් තැනකට වී සුදහ කථා බහක නියළී සිටියේය. එය දුටු පාර්ලිමේන්තු මන්ත්‍රී සජිත් ප්‍රේමදාස එතැන සිටි මැති අමැතිවරුන්ගෙන් විමසා සිටියේ හරි පුළුවන්නම් කියන්ඩ මේ දෙන්නාගෙන් වැඩිය ලස්සන කවුද කියලා.රෝසිද නැත්නම් මාලීනීද " සජිත් විමසා සිටියේය. ඒ මොහොතේ මැති ඇමැතිවරුන්ට කර කියා ගත දෙයක් නොහැකි වුයේ සත්‍ය ලෙසම මේ මන්ත්‍රීවරියන් දෙදෙනාම ලස්සන නිසා වඩාත් ලස්සන කවුදැයි මන්ත්‍රීවරියන් දෙදෙනාගේ මුණ බලාගෙන කිව නොහැකි නිසාය. අවසානයේ රෝසි සේනානායක මන්ත්‍රීවරියට හා මාලිනී ෆොන්සේකා මන්ත්‍රීවරියට අවශ්‍ය වු‍යේ දෙදෙනාගේ ලස්සනම කෙනා කවුදැයි දැන ගැනීමටය. " හරි ‍කවුරුත් කියන්නේ නැත්නම් ගයන්තම කියන්ඩකෝ අපි දෙන්නාගෙන් ලස්සනම කවුද කියලා" මාලිනී ෆොන්සේකා මන්ත්‍රීවරිය කීවාය.කවුරුත් බලා සිටියේ ගයන්තගේ උත්තරය කුමක් වේවිද කියාය."අපේ රටේ නිළි රැජනයි අපේ රටේ රූ රැජනයි මේ දෙන්නාගේම පුදුම ලස්සනක් තියෙන්නේ. මේ දෙන්නාම අපේ රටට ගෞරවයක් ගෙනාපු දෙන්නෙක්. " මන්ත්‍රී ගයන්ත කීවේ එතැන සිටි මැති ඇමැතිවරු සිනහ ගන්වමිනි."ගයන්ත දෙන්නම බැලන්ස් කළා. දෙන්නම බේ‍රාගෙන නියම උත්තරයක් තමයි දුන්නේ" සජිත් ප්‍රේමදාස මන්ත්‍රීවරයා කීවේ කවුරුත් සිනහ ගන්වමිනි.ජාතික නිදහස් පෙරමුණේ දේශපාලන මණ්ඩලය පසුගිය සතියේ බත්තරමුල්ලේ පිහිටි එහි ප්‍රධාන කාර්යාලයේදී පක්‍ෂ නායක ඇමැති විමල් වීරවංශ සහ ප්‍රධාන ලේකම් ප්‍රියන්ජිත් විතාරණගේ ප්‍රධානත්වයෙන් රැස් විය.එහිදී මූලික වශයෙන් සාකච්ඡාවට බඳුන් වූයේ දෙමළ ජාතික සන්ධානයේ යාපනය දිස්ත්‍රික් පාර්ලිමේන්තු මන්ත්‍රීඑස්.ශ්‍රීධරන් විසින් සිදු කළ බරපතළ ප්‍රකාශය පිළිබඳවය. ‘‘දෙමළ ජාතික සන්ධාන මන්ත්‍ර්‍රි ශ්‍රීධරන්ගේ ප්‍රකාශය ඉතාමත් බරපතළ එකක්. ඊට එරෙහිව වහාම දැඩි ක්‍රියාමාර්ග ගත යුතුව තිබෙනවා. ශ්‍රීධරන්ගේ මේ හැසිරීම හුදකලා එකක් නොවෙයි.දෙමළ ඩයස්පෝරාව හා මෙරට බෙදුම්වාදයට උඩගෙඩි දෙන බටහිර බලවේග මේ පිටුපස සිටිනවා. මෙවැනි ප්‍රකාශ සිදු කරමින්, ඊනියා මහ විරු දින පවත්වමින් මේ උත්සාහ කරන්නේ මියගිය කොටින්ට යළි පණ ලබා දීමටයි ශ්‍රිධරන්ගේ ජාතිවාදී, බෙදුම්වාදී ප්‍රකාශ හැන්සාර්ඩ් වාර්තාවෙන් ඉවත් කිරීම පමණක් ප්‍රමාණවත් නැහැ. මේ පිළිබඳව දැඩි ක්‍රියාමාර්ග ගත යුතුව තිබෙනවා’’ ජානිපෙ නායක, අමාත්‍ය විමල් වීරවංශ අවධාරණය කළේය.‘‘සෑම පාර්ලිමේන්තු මන්ත්‍රීවරයකුම පාර්ලිමේන්තුවේ අසුන් ගැනීමට ප‍්‍රථම රටේ ඒකීයභාවය ආරක්‍ෂා කරන බවට දිවුරුම් දෙනවා. ශ්‍රී ලංකා දේශය තුළ වෙනම රජයක් පිහිටුවීමට කෙලින්ම හෝ අන්‍යාකාරයකින් දේශනා කිරීම නොකරන බවත් එම දිවුරුමේ සඳහන්. මෙසේ රටේ දේශපූර්ණත්වය උල්ලංඝනය කිරීමට තැත් කළ ශ්‍රීධරන් මන්ත්‍රිවරයාට එරෙහිව වහාම නීතිමය පියවර ගත යුතුව තිබෙනවා’’ හිටපු සංස්කෘතික අමාත්‍ය පියසිරි විජේනායක පෙන්වා දුන්නේය.වසර 31කට පසුව කොළඹ මාලිගාවත්තේ දිසානායකවත්ත නිවාස ව්‍යාපෘතිය ප්‍රතිසංස්කරණය කොට ජනතා අයිතියට පත් කිරීමේ උත්සවයක් ගිය සතියේ පැවැත්විණි. ඒ ඇමැති විමල් වීරවංශ‍ගේ ප්‍රධානත්වයෙනි. නාගරික කටයුතු පිළිබඳ ජ්‍යෙෂ්ඨ අමාත්‍ය ඒ. එච්.එම්. ෆවුසි ද මේ උත්සවයට පැමිණ සිටියේය."අවුරුදු 30කට පමණ පස්සේ මේ නිවාස අලූත්වැඩියා කිරීම පළමු වතාවට සිදු වෙනවා. මම මැද කොළඹ මන්ත‍්‍රීවරයකු, නගරාධිපතිවරයකු හා නගර සභාවේ විපක්‍ෂ නායක හැටියටත් හිටපු නිසා මට ඒ බව සහතික කරන්න පුළුවන්. අද මේ නිවාස සංකීර්ණයේ පිරිසිදුව ලස්සනට ජීවත්වීමේ හැකියාව ලබාදීම වෙනුවෙන් විමල් වීරවංශ අමාත්‍යවරයා වෙත මගේ අවංක ආදරය පුද කරන්න කැමතියි. ජනාධිපතිතුමාගේ ජයග‍්‍රහණයේ විශාල කොටස්කාරයෙක් තමයි විමල් වීරවංශ අමාත්‍යවරයා. එතුමාගේ කතා විලාසයට ඕනෑම කෙනෙක් වශී වෙනවා.එතුමා මේ අමාත්‍යාංශය භාරගත්තට පස්සෙ අලූත් යෝජනා හා සංකල්ප තුළින් මහල් නිවාසවල ජීවත්වන සියලූදෙනාටම සාධාරණත්වයක් හා හොඳ ජීවිතයක් ගතකරන්න පුළුවන් පරිසරයක් හදලා දෙන්න වැඩ කරනවා. ඒ වගේම මුඩුක්කු ප‍්‍රදේශවල ජීවත්වුණ අහිංසක ජනතාවට පිරිසිදු නිවාස ලබාදීමට කටයුතු කරන පුද්ගලයෙක්. එතුමා දුප්පත් ජනතාවට නිවාස ලබාදීමට කටයුතු කරගෙන යනවා. ඒක දවසින් දෙකෙන් කරන්න බැහැ. එතුමාට ඒකට කාලයඅවශ්‍ය වනවා." ඇමැති ෆවුසි කියා සිටියේය.චන්දන බණ්ඩාර කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>01</day>
    </date>
    <link>http://www.silumina.lk/2013/12/01/_art.asp?fn=ab1312013</link>
    <topic>හැංගිමුත්තු</topic>
    <author>රංජිත් සියඹලාපිටිය</author>
    <content>ප්‍රජාතන්ත්‍රවාදයේ මුදුන් මල්කඩ පාර්ලිමේන්තුවය යැයි අපි කියමු. පාර්ලිමේන්තුව සතු බලතල අතරින් ඉතා වැදගත් අංගයක් වන්නේ රාජ්‍ය මූල්‍ය පාලනය පිළිබඳ බලතලයි. පාර්ලිමේන්තුවේ එකඟතාවය නැතිව රජයට කිසිම වියදමක් කළ නොහැකි වනවා මෙන්ම ආදායමක් ලබා ගැනීමට ද නොහැකිය.ඒ නිසා සෑම වර්ෂයක් සඳහාම පෙර වර්ෂයේ අවසාන කාර්තුව තුළ තමන් ඉදිරි වසරට කරන්න බලාපොරොත්තු වියදම් සහ ඒ සඳහා ආදායම් හෝ ණය සපයා ගන්නා ක්‍රම පාර්ලිමේන්තු ක්‍රමය ඇති රටවල පාර්ලිමේන්තුවට ඉදිරිපත් කර සම්මත කර ගැනීම සිදු වේ.අයවැය ඉදිරිපත් කිරීම යැයි අපි සරලව කියන්නේ මෙයැයි. ඒ අනුව අයවැය යෝජනා වැඩි ඡන්දයෙන් සම්මත නොවුවහොත් අදාළ වර්ෂයේ දෙසැම්බර් 31 ක් වැනිදා මධ්‍යම රාත්‍රියෙන් පසු කිසිඳු වියදමක් කිරීමට හෝ ආදායමක් ලබා ගැනීමට රජයට නොහැකිය. මේ නිසාම අයවැය ලේඛනයක් සම්මත නොවීම රජයක් විසුරුවා හැරීම සේ සලකනු ලැබේ.මේ නිසාම පාර්ලිමේන්තු ක්‍රමය පවතින රටක අයවැය යෝජනාවලිය සම්මත කර ගැනීම රජයකට කොතරම් වැදගත් දැයි පැහැදිලිය. රජයට පමණක් නොව විපක්ෂයට ද මෙය එසේම වැදගත්ය. ඒ නිසාම අයවැය විවාදයේ අයිතිකාරයා විපක්ෂයයි. විවාදයේ වේලාවන් වෙන් කිරීමේදී ප්‍රධාන වන්නේ ද ඔවුන්ය.අයවැය ඉදිරිපත් කරදාට පසුදා විවාදය ආරම්භ කරන්නේ ද ඔවුන්ය. සාම්ප්‍රදායිකව රජයේ යෝජනා කළ වියදම්වලින් රුපියල් දහයක් අඩු කළ යුතු යැයි යෝජනා කරමිනි, එය ආරම්භ වන්නේ. හැබැයි අපේ විපක්ෂය පසුගිය දා මුදල් අමාත්‍යවරයා ලෙස ජනාධිපතිතුමා අයවැය ලේඛනය ඉදිරිපත් කරන මොහොතේ එහි වගකීම පැහැර හරිමින් මඟහැර සිටියේය.ජවිපෙ ද අයියා මල්ලී සේ ඒ කටයුත්තම එසේම කළේය. පසුගියදා අයවැය විවාදයේදී රූපවාහිනියෙන් අයවැය කථාවට සවන් දී සිටියා යැයි පවසමින් විපක්ෂයේ මන්ත්‍රීවරයකු අයවැයේ ඇද හොයනු මම දුටුවෙමි.කුඩා ළමුන් හැංගි සිට දෙමාපියන්ගේ අවධානය ගැනීමට උත්සාහ කරන අවස්ථා අප දැක ඇත. ඒ හැර මේ ළපටි ක්‍රියාවලින් විපක්ෂය බලාපොරොත්තු වන්නේ ජනතාවට කුමන පණිවුඩයක් දීමට දැයි දසඅතේ කල්පනා කළත් හිතා ගන්නට අමාරුය. මුළු අයවැය විවාදයටම සවන් දුන්නාත් එයට පැහැදිලි පිළිතුරක් ලැබෙන ඇතැයි මට නම් නොසිතේ.රංජිත් සියඹලාපිටියකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>01</day>
    </date>
    <link>http://www.silumina.lk/2013/12/01/_art.asp?fn=af1312011</link>
    <topic>මම ඒඩ්ස්  ආසාදිතයකු වුණේ මගේ මහත්තයා නිසයි</topic>
    <author>සාකච්ඡා කෙළේ</author>
    <content>ප්‍රින්සි මංගලිකා- ෆොසිටිව් විමෙන්ස් නෙට්වර්ක් (පීඩබ්ලිව්එන්)විධායක අධ්‍යක්ෂිකාලෝක ඒඩ්ස් දිනයේදී ‘සිළුමිණ’ ඒඩ්ස් ආසාදිතයකු සමඟ පැවැත්වූ සම්මුඛ සාකච්ඡාව ඒඩ්ස් ආසාදිත තත්ත්වයට පත්වුණ මම සෙසු ආසාදිතයන් වෙනුවෙන් සේවයක් කරන්න නොපැකිලව නොබියව ඉදිරිපත් වී සිටිනවා. මේ සඳහා මට සෞඛ්‍ය අමාත්‍යාංශයේ ඒඩ්ස් රෝග මර්දන හා ලිංගාශ්‍රිත රෝග මර්දන අංශය සහ තවත් සංවිධාන රැසක් ‍උදව් කරනවා.මම නරක අතට යොමුවෙලා මාරාන්තික ඒඩ්ස් ‍රෝග ආසාදිතයකු බවට පත් කාන්තාවක් නොවන බව මුලින් ම කියන්නේ අවංකවයි.මම ඒඩ්ස් ආසාදිත කාන්තාවක් වුණේ මගේ සැමියා නිසයි. ඔහුගේ නම බන්දුල, වැඩ කෙළේ විදේශ රටක. ඒඩ්ස් ආසාදිත තත්ත්වයට පත්වුණ බව වෛද්‍ය පර්යේෂණවලදී මගේ මහත්තයා දැනගෙන ගෙදර ආවට පස්සේ ඇති වුණ තත්ත්වය අනුව ඔහු සිය දිවි නසාගත්තා. සමාජය එදා අපට සැලකුවේ ඉතා පහත් ආකාරයෙන් අප නොමරා මැරුවා හා සමානයි. අපේ ගෙවල් ගිනි තැබුවා. මගේ දූලා දෙන්නාගේ ඉස්කෝලේ ගමන නතර කළා. ගමෙන් පැන්නුවා. මේ සිතට දුක දනවන ඇගේ කතාවයි.ඔබේ නම ගම අධ්‍යාපනය එහෙම කොහොමද?මගේ නම ප්‍රින්සි මංගලිකා. වයස අවුරුදු 53 යි. 9 වසර වනතෙක් ඉගෙන ගත්තා. රාගම මගේ පදිංචිය. ඒඩ්ස් රෝගී ආසාදිත කාන්තාවක් බවට පත් වුණේ 2001 දී.ඔබ දැනට කිසියම් සංවිධානයක ඉන්නවද?ඔව්. ‍ෙපාසිටිව් විමෙන්ස් නෙට්වර්ක් ආයතනයේ (පීඩබ්ලිව්එන්) විධායක අධ්‍යක්ෂිකා ලෙස.ඔබට ඒඩ්ස් ආසාදිත රෝග තත්ත්වය තිබෙන බවට තහවුරු වුණේ කොහොමද?මහ රෝහලේදී පරීක්ෂණයකට යොමු වීමේ ප්‍රතිඵලයක් වශයෙනුයි. මුලින් ම මගේ මහත්තයයි පෙනී සිටියේ. ඉන්පසුව සැකයට රෝහලෙන් මගේ ලේ පරීක්ෂණයක් සිදු කළා. වාර්තාවේ ‍ෙපාසිටිව් කියලා සඳහන් වී තිබුණා. අපේ පවුලට නරක කාලය උදාවුණේ මහත්මයා අසනීප වී රෝහල්ගත කොට පසුව එච්අයිවී පරීක්ෂණයක් කළාට පස්සේ. 2001 ජූලි 2 වැනිදා සැමියා එච්අයිවී ආසාදිත ‍‍රෝගියකු බව හඳුනාගත්තා.ඔබේ රෝග තත්ත්වය දැනගත් අවුරුද්ද හා දවස කියන්න පුළුවන් ද?මේ බව හරියටම දැනගත්තේ 2001 ජූලි 9 වැනිදා.‍‍මේ තත්ත්වය ගමේ අය දැනගත්තා ද?කොහොම හරි රෝහලට අපේ රහස්‍ය බව රැක දෙන්න බැරි වුණා. රෝහලේ හිටපු සේවකයෙක් නිසා. ගමේ කෙනෙක් වූ මෙයා ගමට ඇවිත් ගම පුරා මේ ප්‍රවෘත්තිය ප්‍රචාරය කළා. මිනිස්සු නොසන්සුන් වුණා‍. මහත්මයා මේ නිසා වස බී සිය දිවි නසා ගත්තා 2001 ජූලි 27 වැනිදා. අපේ‍ ගෙදරට ගිනි තැබුවා. දූලා දෙන්නටම ඉස්කෝලේ යන්න බැරිව අධ්‍යාපනය කඩාකප්පල් වුණා.මගේ මහත්තයාත් නැතිව ගෙදරත් නැති දරුවන්ට පාසලක් නැතිව ගියා. ගමෙත් ඉන්න බැරිව ගියා. අපේ පවුල නන්නත්තාර වුණා.‍සැමියා මොනවද රැකියාව හැටියට ‍ෙකළේ.මගේ සැමියා ජර්මනියේ සහ මාලදිවයිනේ හෝටල් ක්ෂේත්‍රයේ වැඩ කළ කෙනෙක්. 1991 ඉඳලාම එයා පිටරට සිටියේ.මහත්තයාත් ඔබත් එච්අයිවී ආසාදිතයන් බව දැනගත්තම මහත්තයාගේ පැත්තේ ප්‍රතිචාරය කොහොමද?මහත්තයාගේ පැත්තේ සමහර නෑදෑයෝත් අපිට තර්ජන ගර්ජන කළා‍. ඇනුම් බැණුම්වල ඉවරයක් තිබුණේ නැහැ. මේ සිදුවීම් ඔක්කොම මහත්තයාගේ ගමේ සියඹලාගොඩ සිද්ධ වුණේ.ඉන්පස්සේ ඔබ මොකද ‍ෙකළේ.මගේ පැත්තේ අම්මා - නංගිලා මල්ලිලා මස්සිනා නෑනලා ඒ අයගේ දරුවො මගේ ඤාතීන් මට වෙනසක් නැතිව උදව් කරන්න ඉදිරිපත් වුණා. ඔවුන් මාව හෝ දරුවෝ දෙන්නා කොන්කළේ නැහැ.මේ සමඟයි හිටපු ළමා රෝග විශේෂඥ වෛද්‍යවරියක් වන කාමලිකා අබේරත්න මහත්මිය වෙත ගැළවීමේ හමුදාවේ ප්‍රජා සංවර්ධන සේවා ආයතනය සිවිල් සංවිධානයක සිටින කමණී හපුගල සහ ස්වර්ණ ද සිල්වා යන මහත්මීන් වෙත මා යොමු කරන්නේ. ඒඩ්ස් රෝග අංශයෙන්.‍ඒ අය මොනවගේ දෙයක් ද ඔබ වෙනුවෙන් සිදු කෙළේ?මේ අය තමයි මගේ ජීවිතයට ආලෝකයක් ලබාදී ඉදිරි ජීවිතයේ ගමනට පාර පෙන්වා දුන්නේ. ජීවිතයට ලොකු ශක්තියක් ලබාදුන්නා.ඒ අවස්ථාවේදී මගේ දූලා දෙන්නම අධ්‍යාපනය ලබමින් සිටියේ‍. නමුත් අපේ පවුලට මුහුණ දෙන්නට සිදුවුණ දේ නිසා ළමයි හරි මානසික තත්ත්වයක පසු වුණේ නැහැ. ලොකු දුව ඉස්කෝලෙ ගමන නතර කළාට පසු නැවත ඉස්කෝලෙකට ගියේ නැහැ. පොඩි දුව ගැලවීමේ හමුදාවෙන් ගමේ ඉස්කෝලයක අධ්‍යාපනයට යොමු කළා. නමුත් මේ දරුවන් දෙන්නට මානසිකව ඇති වුණ ප්‍රශ්න නිසා දෙන්නගෙම අධ්‍යාපනය දිගටම පවත්වාගෙන යන්න ලැබුණේ නැහැ.දැන් දරුවො ලොකු ද? මොනවද කරන්නෙ.කොහොම නමුත් මගේ දූලා දෙන්නා දැන් විවාහ ‍වෙලා ඒ අයටත් දරුවෝ ඉන්නවා. මම දැන් ආච්චි කෙනෙක්. දූලා දෙන්නාගෙ මහත්තුරු දෙන්නාම අපේ පවුලේ තත්ත්වය මගේ ‍රෝග තත්ත්වයත් දන්නවා. ඒ ඥාතීන් ද දන්නවා. දූලා දෙන්නටම ඒඩ්ස් එච්.අයි‍.වී. ආසාදිත රෝග තත්ත්වය ගැන හොඳ දැනුමක් තිබෙනවා. ඔවුන් නිරෝගියි.දූලා පදිංචි ඔබත් සමඟ ද?ලොකු දුව මගේ මහත්මයා මිය යන කොට හිටපු පිළියන්දල සියඹලාගොඩ ගමේ. කරදරයක් නැතිව ජීවත් වෙනවා. මේ ගම හොඳ ගමක්. මම දන්නේ නැහැ ඇයි එදා ගමේ අය අපට එහෙම කළේ කියා. සමහර විට මිනිස්සුන්ගේ නොදැනුවත්කම නිසා වෙන්න ඇති.මම අද ඉන්න ගම ගැනත් මට ආඩම්බරයි. ගමේ මිනිස්සු මට සළකනවා. මමත් කරන්නේ හුඟ දෙනෙකුට සේවයක්.ඔබ කරන සේවය ගැන ඇගයීම් කොහොමද?මට ඇමෙරිකාවෙන් සම්මානයක් පවා හිමි වුණා. 2012 ජූලි 25 වැනිදා. ඒ සඳහා මම වොෂින්ටන් නුවරට ගියා. රටවල් 156 කින් අන්තිමට තෝරාගත් රටවල් 10 අතර ශ්‍රී ලංකාව පත්වීම නිමිත්තෙන් ඒඩ්ස් ආසාදිත රෝග මර්දන වැඩ සටහන් පිළිබඳ සේවා ඇගැයීමටයි. එක්සත් ජාතීන්ගේ ඒඩ්ස් මර්දන වැඩසටහන මගින් මේ සම්මානය හිමිවුණේ. තායිලන්තයට ද මම ඒඩ්ස් මර්දන වැඩසටහනකට පසුගිය 17 වැනිදා සිට 23 වැනිදා දක්වා සහභාගි වුණා. එච්අයිවී ආසාදිත අසරණ ‍රෝගීන් සුබසෙත වෙනුවෙනුයි මම ස්වේච්ඡාවෙන් කටයුතු කරන්නේ.ඔබේ ස්වාමි පුරුෂයා පිටරට ගිහින් එන කෙනකු නිසා ඒ රටවලදී වෙනත් කාන්තාවන් සමඟ ලිංගික සම්බන්ධතා පැවැත්වුවා ද කියා දැනගන්න ක්‍රමයක් තිබුණේ නැද්ද?මට එහෙම අහන්න තරම් අවශ්‍යතාවක් තිබුණේ නැහැ. මහත්තයා අසනීප වුණාට පස්සේ ඔහු කතා කරනවාට වඩා ඇස් දෙකෙන් නිතර කතා කරන්න උත්සාහ කරන බවක් පෙනුණා. වෙනදා වගේ කතා බහ කළේ නැහැ. එයාට දුකක් තියෙන්න ඇති මා ගැන. කොහොම වුණත් එයාගේ ආශිර්වාදය මට තියෙනවා. අද මම නැඟිටලා ඉන්නවා.‍2001 සිට 2013 දක්වා කාලයේ අත්දැකීම් අනුව මොනවද කියන්න තියෙන්නෙ.මගේ සහෝදරයන් වැනි අහිංසක ‍‍රෝගීන් සමඟ ඇසුරු කිරීම නිසා ලබා ගෙන ඇති අත්දැකීම් අනුව මේ දේත් කියන්න ඕනෙ.‍එච්.අයි.වී එක්ක ජීවත් වෙන්න පුළුවන් ඒක ලෙහෙසියි. සමාජයත් එක්ක ජීවත් වෙන්නයි අමාරු. සුදුසුකමට රස්සාවක් දෙන්නේ නැහැ. ති‍ෙයන රස්සාවත් මේ නිසා නැතිව යනවා. සමහර විට ගෙදර අයගෙ කොන් කිරීම් ද ඇතැමුන්ට තියෙනවා. නිවාස අහිමි වෙනවා. වෙනස්කම් ඇති කරනවා. රස්සාවෙන් අස්කරනවා. බොහෝ දෙනා මගේ තුවාය, මගේ ඇඳ, මගේ කාමරය, බුරුසුව, පිඟාන, ‍කෝප්පය, වීදුරුව මේ ආදී වශයෙන් වෙන්කරගෙන පාවිච්චි කරනවා. ඒක හොඳයි. සෞඛ්‍ය සම්පන්නයි.එහෙම නම් මොනවාද තවත් සිදුවිය යුත්තේ?මේ අය‍ට මේ දේවල් තමන්ටම වෙන් කරගෙන ඉන්නවා වගේ ම ලිංගික සහකරු හා සහකාරිය ද එක් අයකු පමණක් සිටිය යුතුයි. ස්වාමියාට බිරිඳත්, බිරියට ස්වාමියත්. ඒ දේ හැර තවත් අය පස්සේ යන්නේ නැතිව‍.එච්අයිවී ආසාදිත රෝගීන් සමඟ ඇසුරු කිරීම හොඳ ද?සමාජය බිය වෙන්න ඕනෙ එච්අයිවී හැදුණ කෙනාට නොවෙයි. එච්අයිවී හදාගෙන රහස හංගාගෙන පවුලේ අයටවත් නොකියා රෝගය බෝ කරන්න පුළුවන් අයගෙනුයි.මේ වෙනකොට අපේ සමාජයේ හුඟ දෙනෙක් ඉන්න පුළුවන් තමන්ට එච්අයිවී කියා දන්නේ නැතිවත්. මෙවැනි සැකසහිත ඇති පිටස්තර ලිංගික චර්යාවල යෙදුණ අය රහසිගතව හෝ සෑම රෝහලකම තිබෙන එස්ටීඩී සායනයට යොමු වී පරීක්ෂාවක් කර ගැනීමක් කරනවා නම් පවුලටත් සමාජයටත් කරන ලොකු සේවාවක්.මොකද එච්අයිවී ආසාදිත තත්ත්වයෙන් පසුවයි ඒඩ්ස් රෝගියකු බවට පත් වන්නේ.එච්අයිවී ආසාදිතයන්ට ඖෂධ ලබාදීම කොහොමද?ආසාදිත වූ අයට ඇන්ටි ට්‍රෙට්රො වෛරල් තෙරපි (ඒආර්ටී) වෛරසය පාලනය කිරීමට ඖෂධයක් දෙනවා. මේ ඖෂධය දිනපතාම වේලාවට ගන්න ඕන.සමහර අයට දවසට එක වරක් ද තවත් අයට ‍දවසට දෙවරක් ද ලබා දෙනවා‍.අනිවාර්යයෙන් රෝග තත්ත්වය දැන ගත්තට පසුව බෙහෙත් ගැනීම අවශ්‍යමය. රෝගියකු වෙනුවෙන් වර්ෂයකට ඇමෙරිකානු ඩොලර් 865 වටිනා ඖෂධත් රජයෙන් ලබා දෙනවා.මේ හැරුණු විට‍ රුපියල් 10,000 ක් පමණ වටිනා පරීක්ෂණයක් වන ඇ‍ඟේ වෛරස ප්‍රමාණය පරීක්ෂා කරන පරීක්ෂණය සිදු කළ යුතු ය.හැම මාස හයකටම වරක් ම ඇ‍ඟේ ප්‍රතිශක්තිකරණ පද්ධතියන් පරීක්ෂා කර බැලිය යුතු ය.ඖෂධ මෙන් ම මේ සේවා සියල්ල සිදු කරන්නේ රජයෙන් නොමිලයේ.ඖෂධ කිහිපයක් හා පරීක්ෂණ රජයේ සායනවලින් සිදු ‍කළාට ආසාදිත රෝගීන් ඖෂධ මිලදී ගැනීමත් පිටතින් සිදු කළ යුතුව තිබෙනවා.මුදල් නැති අයට උදව් කිරීමක් සිදු කරනවාද?සමහරුන්ට ආදායම් මාර්ග නැහැ. මුදල් අසීරුයි. මේ අයට උදව් කරන්නයි ‘කැදැල්ල’ ව්‍යාපෘතිය සිදු කරන්නේ. සීසීඑස් ආයතනයේ ව්‍යාපෘතියක් ලෙසයි කැදැල්ල තියෙන්නේ. අවුරුදු ගණනාවක් තිස්සේ ම මේ අය අපට උදව් කරනවා. රාජ්‍ය අංශය වගේ ම රජයේ ලියාපදිංචි ආයතන එක්සත් ජාතීන්ගේ ඒඩ්ස් වැඩසටහන පවුල් සංවිධානය, යොලන්ඩා වීරසිංහ සහ නීටා ප්‍රනාන්දු, ඒඩ්ස් ලංකා පදනම ඇතුළු නොයෙකුත් ආයතන හා පුද්ගලයන් අපිට නැඟී ඉන්නට උදව් කරනවා.ඒඩ්ස් රෝග මර්දන ව්‍යාපාරයේ අධ්‍යක්ෂ විශේෂඥ වෛද්‍ය සිසිර ලියනගේ, අයිඩීඑච් රෝහලේ අධ්‍යක්ෂ විශේෂඥ වෛද්‍ය ආනන්ද විජේවික්‍රම සෞඛ්‍ය අමාත්‍යාංශයේ වෛද්‍යවරු රෝහල්වල සායනයන්හි වෛද්‍යවරු අපේ රෝගීන්ට හුඟාක් උදව් කරනවා.සමාජයට ඔබ දෙන පණිවුඩය. එච්අයිවී ආසාදිත රෝගීන් බින්දුව දක්වා අඩු කිරීම. ඒඩ්ස් මරණ බින්දුව දක්වා අඩු කිරීම. එච්අයිවී ආසාදිත රෝගීන් කොන් කිරීමේ සමාජ මතය බින්දුව දක්වා අඩු කිරීම.අදට (1) යෙදෙන අන්තර්ජාතික ඒඩ්ස් රෝග දිනයේ මෙවර තේමාවන්ය. 2013 සැප්තැම්බර් 30 දක්වා එච්අයිවී ඒඩ්ස් රෝගීන් 159 දෙනෙක් හඳුනා ගෙන ඇත. මේ අවුරුද්දේ එම කාල සීමාවේ ඒඩ්ස් මරණ 24 කි. අවුරුද්දේ මුල සිට අවසාන කාර්තුවට වාර්තා වී ඇති එච්අයිවී ආසාදිත රෝගීන් සංඛ්‍යාව 1808 කි.දැනට ඇස්තමේන්තු කර ඇති එච්අයිවී ආසාදිත ‍රෝගීන් 3000 - 5000 අතර සංඛ්‍යාවක් සිටිය හැකි යැයි ජාතික ලිංගාශ්‍රිත හා එච්අයිවී මර්දන වැඩ ව්‍යාපාරයේ අධ්‍යක්ෂ විශේෂඥ වෛද්‍ය සිසිර ලියනගේ මහතා පැවසීය.2012 වසරේදී එච්අයිවී ආසාදිත රෝගීන් 280 ක් අලුතෙන් හඳුනාගෙන තිබේ. එම වසරේ ඒඩ්ස් මරණ සංඛ්‍යාව 181 කි. ලෝකයේ එච්අයිවී ආසාදිතයන් හා ඒඩ්ස් රෝගීන්ගේ මිලියන ගණනින් වැඩිවීමේ සංඛ්‍යා අනුව අපේ රටේ මේ රෝගීන් ගේ සංඛ්‍යාව දශම එකට අඩු ය. එහෙත් පසුගිය වසර පහක කාලයේ අපේ රටේ ඒඩ්ස් තත්ත්වයන් සලකා බැලීමේදී ක්‍රමික වැඩිවීමක් පෙන්නුම් කරයි.එච්.අයි.වී. ආසාදිත ද කියන එක දැන ගත්තොත් සායනයකට පැමිණ පරීක්ෂා කර ගන්න. හැංගෙන්න එපා. රෝගය තිබෙන බව දැන ගත්තොත් ඖෂධවලින් ටික කලක් හෝ ජීවිතය ජීවත්කර ගන්න පුළුවන්. රෝගය ගැන දැනුවත් වෙන්න නීති විරෝධී ලිංගික ඇසුරට පෙළඹෙන්න එපා.සමාජය ඔබ කොන් කරනවාද?නැහැ. අපි අධෛර්ය වුණොත් තමයි එහෙම වෙන්නේ. මම මෙහෙම වුණා කියලා මේ තත්ත්වයට පත් වුණ අයට උදව් කරන්න මගක් ගැන සිතලයි ඉදිරියට ඇවිත් වැඩ කරන්නේ. සමහරු හිතන්නේ අපිට වැඩ කරන්න බැහැ. වැහැරිලා ලෙඩ්ඩු බවට පත්වෙලා කියලා. බෙහෙත් වෙලාවට අරගෙන වෛද්‍යවරු කියන උපදෙස් හරි හැටි පිළිපදිනවා නම් සායනයට නොවරදවාම එනවා නම් තව කාලයක් ජීවත් වෙන්න පුළුවන්.‍රෝගය නිසා ඔබ මරණයට පත් වෙන බව ස්ථිරයි නේද? ඒ ගැන ඔබේ සිතට දැනෙන හැඟීම ගැන කිව්වොත්.අපි කවුරුත් මැරෙනවා. රෝගය හැදුණා කියලා. මැරි මැරී ජීවිතය අධෛර්යය කර ගන්නේ නැතිව ඖෂධ හරියට ලබාගෙන තව ටික කලක් හෝ ජීවත්වී සමාජයට සේවයක් කිරීම මොන තරම් වටිනවා ද?රෝගීන් කොපමණ සංඛ්‍යාවකට පිහිට වෙනවාද?කැදැල්ල ව්‍යාපෘතියෙන් රෝගීන් 315 ඖෂධ අවශ්‍යතා සපයා දෙනවා. මේ අතරින් ළමයින් 32 ක් ඉන්නවා. එච්අයිවී ආසාදිත තත්ත්වයට පත්වන කාන්තාවන්ගෙන් සියයට 80 ක් ම තම සැමියන් නිසා මේ තත්ත්වයට පත්වූ අයයි.අන්තිමටම ඔබට ලබාදෙන්න උපදෙසක් තිබෙනවද?විවාහ දිවියේ බිරියත් සැමියත් වෙනත් අය සමඟ ලිංගික ඇසුරට පත් නොවන්න. ආදරය විශ්වාසය ලිංගිකත්වය අඹු සැමි යුවළ අතර පවත්වාගන්න. එකිනෙකා අවබෝධ කරගෙන කටයුතු කරන්න. එච්අයිවී සහ සංස්කෘතිය එකට පටලවා ගන්න එපා. අප විසින් එච්අයිවී ආසාදිත රෝගීන් සඳහා කරන සේවා වෙනුවෙන් නිසි ස්ථානයක් නැහැ. අපේ ම කිව හැකි ස්ථානයකට කුඩා ඉඩකඩක් ලබාදෙන ලෙස මහින්ද රාජපක්ෂ ජනාධිපතිතුමාගෙන් ඉල්ලා සිටිනවා. මේක අපේ එච්අයිවී ආසාදිත රෝගීන් සියලු දෙනා වෙනුවෙන් ම කරන ඉල්ලීමක්.කිසියම් කෙනෙක් අප සේවා ගැන විමසීමක් කරන්නේ නම් ප්‍රින්සි මංගලිකා, විධායක අධ්‍යක්ෂිකා, ‍‍ෙපාසිටිව් විමෙන්ස් නෙට්වර්ක්.0719184196, ඊමේල් ලිපිනය pwnpriney @ gmail.comසාකච්ඡා කෙළේසුනිල් දයා අල්විස්ඡායාරූප - විමල් කරුණාතිලක කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>01</day>
    </date>
    <link>http://www.silumina.lk/2013/12/01/_art.asp?fn=af13120118</link>
    <topic>රුහුණු පුතෙක් කුරුඳුවලින් හැදූ ‘ලෝකෙම ලොකුම පෙත්ත</topic>
    <author>නිහාල් පී. අබේසිංහ</author>
    <content>පසුගිය කාලේ මාතර පැත්තේ ඇති වුණු උද්ඝෝෂණයක් නිසා කුරුඳු පොලු ලොකු ප්‍රශ්නයක් බවට පත්විය. කුරුඳු කියන්නේ ගහ මරාගන්න තිබෙන දෙයක් නොවේ. කුරුඳු කියන්නේ මිනිස්සු ජීවත් කරවන්න පුළුවන් ඖෂධයකි. අපේ රටේ වැවෙන හුඟක් ගුණ දෙන ඖෂධීය පැළෑටියක්. මේ අනුව කුරුඳු පිළිබඳව අපි මීට වඩා අවධානය යොමුකළ යුතුයි.කුරුඳුවලින් අපේ රටේ අය බොහෝ ආයුර්වේද හා බටහිර ඖෂධ නිපදවා ඇත.අපේ ර‍ටේ තිබෙන කුරුඳු ලෝකයේ තියෙන්නේ අපේ රටේ පමණය. අපේ රටේ තිබෙන කුරුඳුවලට කියන්නේ සිනමෝමම් සිලනිකම් කියාය. ඉන්දියාව මැඩගස්කර් යන රටවල තියෙන කුරුඳුවලට කියන්නේ කැෂියා කියාය. ඒවා බාල වර්ගයේය. අපේ පිරිසුදු කුරුඳු හොඳ ඖෂධීය බේතකි.”මේ කරුණු අපට කීවේ අහුන්ගල්ලේ කටුවිල ජයසේන පිටියගේ මහත්මයාය. ඔහු එහෙම කිව්වේ නිකම්ම නොවේ. ඒ මහත්මයා කළ අපූරු නිර්මාණයක් නිසා‍ය.ජයසේන පිටියගේ මහත්මයා කුරුඳු පොත්ත කුඩු කරලා සුපිරිසුදු මී පැණි දාලා ලෝකයෙන් ලොකුම ඖෂධීය බේත් පෙත්ත තමා නිපදවා තිබෙන බව පවසයි.මේ පෙත්තේ විශ්කම්භය අඩි එකයි.ඝනකම අඟල් 2 1/2 යි. බර කිලෝ 5.500 මේ පෙත්ත මුලින් ම එළි දැක්කේ මෙවර පොදු රාජ්‍ය මණ්ඩලීය සමුළුව සඳහා ශ්‍රී ජයවර්ධනපුර කෝට්ටේ ජන කලා කේන්ද්‍රයේ ‘අපේ ගම’ අසල තිබුණු ජගත් කර්මාන්ත ප්‍රදර්ශනයේදීය.මේ ලොකු පෙත්ත ජයසේන පිටියගේ මහත්මයා මහින්ද රාජපක්ෂ ජනාධිපතිතුමා‍ට පෙන්නුවේය. ඒ විතරක් නෙමේ ලෝකයේ වෙනත් නායකයකුට පමණක් නොවේ ඔවුන්ගේ බිරින්දෑවරුන්ටත් පෙන්නුවේය. බැසිල් රාජපක්ෂ, එස්.එම්. චන්ද්‍රසේන රිසාද් බදියුදීන් ඇමැතිවරුන් මේ පෙත්ත පිළිබඳව උනන්දු වූහ.මේ පෙත්ත නිපදවීමට පෙර කටුපිල ජයසේන පිටියගේ මහත්මයා තවත් නව නිර්මාණ රැසක් නිපදවා ඇත. ජයසේන පිටියගේ මහත්තයා පරම්පරාගත කැඩුම් බිඳුම් නිදන්ගත රෝග සුව කරන පරම්පරාවක වත්මන් පුරුකය.මේ පෙත්ත හදන්න ගත්තු මිශ්‍රණය දැනට වෙළෙඳ පොළේ බෝතල්වල දාලා විකිණීමට තිබේ. MED ESOILE නමින් ඒවා මිලදී ගන්නට පුළුවන.‍1978 දී නොබැඳි ජාත්‍යන්තර සමුළුව අපේ රටේ පැවැත්වුණු අවස්ථාවේ ජයසේන මහත්මයා උත්සවයේ රාජ්‍ය නායකයන්ගේ පරිවාර ආරක්ෂක නිලධාරියෙකු ලෙස කටයුතු කර තිබේ. ඒ අනුව මෙවර පොදු රාජ්‍ය මණ්ඩල සමුළුව වෙනුවෙන් යමක් කළ යුතු බව ජයසේන මහතා තීරණය කළේය.ශ්‍රී ජයවර්ධනපුර කෝට්ටේ ‘අපේ ගම’ අසල තිබුණු ජගත් ප්‍රදර්ශනයේදී මහින්ද රාජපක්ෂ ජනාධිපතිතුමාට හා ශිරන්ති රාජපක්ෂ මැතිනියට ‘ලොව ලොකුම බේත් පෙත්ත’ හැදූ බේත් පෙත්තේ නිර්මාණකරු ජයසේන පිටියගේ මහතා කරුණු පැහැදිලි කළ අවස්ථාව.මේ පෙත්ත ‘අපේ ගම’ අසල තිබුණු ප්‍රදර්ශනයේදී පෙන්වීමෙන් පසු ලංකාවේ ගිනස් කමිටුවට ඉදිරිපත් ක‍ෙළ්ය. අපනයන සංවර්ධන මණ්ඩලයේ සභාපති තුමා, අධ්‍යක්ෂ ජනරාල්තුමා, සාර්ක් කලාපීය ක්‍රීඩා නිලධාරි තුමා මේ පිළිබඳව අවධානය යොමු කළහ.අන්තර්ජාලය අනුව මෙතරම් ලොකු ඖෂධීය පෙත්තක් ලෝකේ වාර්තාගත පරිදි නිපදවා නැති බව අපට පෙනී ගියේ ය. ඒ අනුව මේ ලෝකේ ලොකුම පෙත්ත ලෙස ගිනස් වාර්තාවක් තැබීමට මේ තොරතුරු ඔවුන් දැන් ජගත් ගිනස් වාර්තා උපදේශක තාක්ෂණ කමිටුවට ඉදිරිපත් කර තිබේ” ජයසේන මහතා එසේ පවසයි.මේ ඖෂධීය පෙත්තේ මිශ්‍රණය සඳහා ආයුර්වේද දෙපාර්තමේන්තුව අන්තරායකාර ඖෂධ පාලක ජාතික මණ්ඩලය, සෞඛ්‍ය අමාත්‍යාංශයේ ආහාර පාලක පරිපාලන කමිටුව ආදියෙන් අනුමැතිය ලැබී ඇත.ජයසේන පිටියගේ මහතා පවසන පරිදි දියවැඩියාව, කොලෙස්‍ටරෝල්, ආතරයිටිස්, ගැස්ට්‍රයිටිස්, අධික තරබාරුව වැනි අසනීප මේ ඖෂධය මගින් සුව කර තිබේ. මේ නව නිපැයුම් සඳහා පේටන්ට් බලපත්‍රයක් ද ලබාගෙන ඇත.මේ ‘ලෝකෙම ලොකුම පෙත්ත’ වාණිජ මට්ටමින් දියුණු කර අපේ රටේ ජනතාවට මෙන් ම පිටරට අයටත් කුරුඳුවලින් ලෙඩ සුව කරන්න ජයසේන මහතා කැමැතිය. ඔහුට උදව් කරන්න පුළුවන් අයට 0716825306 දුරකථනය ඇමැතිමට පුළුවන.මේ අනුව කුරුඳු කියන්නේ ගහ මරාගන්න තිබෙන ගහක් නෙමෙයි මිනිස්සු ජීවත් කරවන්න තිබෙන ගසක් පොත්තක් කියලා පමණක් නෙමෙයි අපට වාර්තා තියන්නත් පුළුවන් ගහක් කියලා මේ නව නිපැයුමෙන් පෙන්වා දිය හැකිය.නිහාල් පී. අබේසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>01</day>
    </date>
    <link>http://www.silumina.lk/2013/12/01/_art.asp?fn=af1312012</link>
    <topic>මෙවර ගාලු කතිකාවේ දී ඉන්දියන් සාගරයේ ආරක්ෂාව ගැන වැඩි අවධානයක්</topic>
    <author>ටිරෝනි වෑවලගේ</author>
    <content> ශ්‍රී ලංකා නාවික හමුදාව සංවිධානය කරන ගාලු කතිකාව සිව්වැනි වරටත් පසුගිය දා ගාල්ල ලයිට් හවුස් හෝටලයේ දී පැවැත්විණි. මෙවර කතිකාව සඳහා රටවල් තිස් පහක නාවික හමුදා නිලධාරීන් සහභාගී වී සිටීම සුවිශේෂී කාරණයක් විය.එමෙන්ම එය පශ්චාත් යුධ සමයේ ශ්‍රී ලංකාවේ ආරක්ෂක අංශ ලබා තිබෙන ප්‍රවණතාව සඳහා මනා උදාහරණයක් ද විය. දෙදිනක් පුරා පැවති මේ කතිකාවේ පළමු දින විශේෂිත දේශනය සිදු කළ ආරක්ෂක ලේකම් ගෝඨාභය රාජපක්ෂ මහතා කලාපීය ආරක්ෂාව මෙන්ම වෙළඳ සහ වාණිජ කටයුතුවලදීද ඉන්දියන් සාගරයේ ඇති වැදගත්කම පෙන්වා දුන්නේ ය. ගොඩබිම බිඳී මහාද්වීප ලෙස වෙන් වී ගිය පසු සාගරය මිනිසා සම්බන්ධ කළ බව පෙන්වා දුන් ලේකම්වරයා ලෝකයේ සාගර අතරින් ද ඉන්දියන් සාගරය ඉතා වැදගත් වන බව සාධක සහිතව පෙන්වා දුන්නේ ය.ඉන්දියන් සාගරයේ ආරක්ෂාව තර කිරීම කලාපයට පමණක් නොව ලෝකයටම එකසේ වැදගත් වන බව පැවසූ ලේකම්වරයා සෝමාලි මුහුදු කොල්ලකරුවන්ගේ තර්ජන මෙන්ම ඕස්ට්‍රෙලියාව කරා ගමන් ගන්නා සරණාගතයන්ගේ ගැටලුවද එකසේ පිළියම් ‍සෙවිය යුතු අර්බුද සේ දක්වමින් නාවික නිලධාරීන්ගේ අවධානය යොමු කර සිටියේ ය.මෙවර ගාලු සංවාදය සඳහා ඉන්දියානු නාවික හමුදාපති අද්මිරාල් ඩී කේ ජෝෂි විශේෂ ආරාධීතයා ලෙසින් සහභාගී වූ අතර ඉන්දියාවේ ජාතික නාවික පදනමේ සභාපති අද්මිරාල් ( විශ්‍රාමික) සුරේෂ් මේතා, මැලේසියානු රාජකීය නාවික හමුදාවේ රියර් අද්මිරාල් ඩාටෝ අබ්දුල් ඝානි ඔත්මාන්, පකිස්ථාන් නාවික හමුදාවේ රියර් අද්මිරාල් කාලීම් ෂව්කට්, ඕස්ට්‍රෙලියානු රාජකීය නාවික හමුදාවේ රියර් අද්මිරාල් තිමොති බැරට් ඇතුළු තවත් කලාපීය නාවික හමුදා ප්‍රධානීහු දේශන පැවැත්වූහ.ප්‍රථම වරට 2010 දී ගාලු කතිකාව සංවිධානය කෙරුණූ අතර කලාපීය නාවික සාගරික කටයුතුවළ සහයෝගීතාව ඇති කිරීම, ඉන්දියන් සාගරයේ ආරක්ෂාව සහතික කිරීම සහ නිති විරෝධී කටයුතු නැවැත්වීම සඳහා එකඟතාවන් ඇති කර ගැනිම වැනි අරමුණූ රැසක්ම ඊට ප්‍රධාන විය.2011 වසරේදී විදෙස් රටවල් දහනවයක සහභාගීත්වය මේ සඳහා ලැබුණූ අතර 2012 දී රටවල් විසි අටක් මෙයට එක් විය. මෙවර පැවති ගාලු කතිකාව සඳහා ඕස්ට්‍රෙලියාව, ඉන්දියාව, ඕමානය, බංග්ලාදේශය, ඉන්දුනීසියාව, පාකිස්තානය, සුඩානය,බෙනින්, ඉරානය,කටාර්, ස්විස්ටර්ලන්තය, කැනඩාව, ඊශ්‍රායලය, දකුණුකොරියාව, තායිලන්තය, චීනය, ජපානය, රුසියාව, ටෝගෝ, ප්‍රංසය, මැලේසියාව, සෙනගාල්, තුර්කිය,ජර්මනිය,මාලදිවයින,සීෂෙල්ස්,එක්සත් රාජධානිය,ඝානා,නෙදර්ලන්තය,සිංගප්පූරුව,එක්සත් ජනපදය, ග්‍රීසිය, නයිජීරියාව,දකුණු අප්‍රිකාව, සහ වියට්නාමය යන රටවල නාවික හමුදා නියෝජිතයෝ සහභාගී වූහ.ටිරෝනි වෑවලගේකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>01</day>
    </date>
    <link>http://www.silumina.lk/2013/12/01/_art.asp?fn=af1312013</link>
    <topic>දෙන්නාගේ වෙනස කොහොම ද?</topic>
    <author>එස්. පියසේන</author>
    <content>දැනට දශක එකහමාරකට පෙර ඕස්ට්‍රේලියාවේ SBS ටෙලිවිෂනයේ හෙලන් වෙප්සිකොපලිස් විසින් නිෂ්පාදනය කරන ලද “සිංහ කූඩුවේ කොටි” (Tigers in the lion's den) නමැති වැඩසටහනකට මගේ අවධානය යොමු විය. එම වැඩසටහනේ දර්ශන දෙකක් ගැන සඳහන් කරනු කැමැත්තෙමි.එකක්, තරුණ කොටි සෙබළියන් දිවුරුම් දීමේ විස්තරයකි. ඔවුන්ගේ දිවුරුම දෙමළ ඊළාම් රාජ්‍යයක සහ එහි නායක ප්‍රභාකරන්ටය.“අපේ නායක ප්‍රභාකරන්ට අපි දිවි හිමියෙන් පක්ෂපාතී වන බව දිවුරා පවසන්නෙමු.”හෙලන් චෙප්සිකොපලිස් එක කොටි තරුණියක සමඟ සාකච්ඡා කරයි. තරුණිය පවසන්නේ බෝම්බයක් පුපුරුවාගෙන සිංහල හේවායන් දෙදෙනකු සමඟ මරු වැලඳගත් සරෝජිනී නමැති මිතුරියකගේ වීරත්වය ගැනයි. ඇය ද, “මම සරෝජිනීගේ මාවත ඔස්සේ යන්නේ ආඩම්බරයෙනි” යැයි පැවසුවාය.ඒ තරුණිය වැඩිපුර කතා කළේ ප්‍රභාකරන්ගේ වීරත්වය ගැනය. ඔහු ගැන ඇය කතා කළේ දේවත්වයේ නමිනි. නවසීලන්තයේ පදිංචි දකුණු ඉන්දියානු දමිළ දොස්තරවරයෙක් “සුනාමි” මාසයේදී ලංකාවට පැමිණ “සුනාමි” වෛද්‍යාධාර පිණිස මුලතිව්වලට ගියේය. මාස දෙකකට පසු මට කැන්බරා නුවරදී හමුවුණේ තවත් දෙමළ මිතුරකුගේ නිවසේදීය. ඒ දෙමළ මිත්‍රයා මට මුලින් හඳුන්වා දෙන ලද්දේ කලකදී ජනතා විමුක්ති පෙරමුණේ මුල් පෙළේ නායකයකු වූ, පසුව ඕස්ට්‍රේලියාවේ පදිංචියට ගිය ලයනල් බෝපගේ සහෘදයාගේ නිවෙසේදීය.මේ වෛද්‍යවරයා සිය මුලතිව් චාරිකාව ගැන කතා කළේ සංවේගයෙන් හා කලකිරීමෙනි. ඔහු යථාර්ථය වටහා ගෙන තිබුණේය. ඔහු කළ ප්‍රකාශවල සම්පිණ්ඩනයක් මෙසේය.මුලතිව් ප්‍රදේශයට පමණක් නොවෙයි. එයින් උතුරේ ප්‍රදේශවලටත් ලැබෙන සුනාමි ආධාරවලින් වැඩි කොටසක් කොටි සංවිධානය සිය සටන් අරභයා ප්‍රයෝජනයට ගන්නා බව පැහැදිලිව පෙනෙන්නට තිබුණා. ප්‍රභාකරන් ලාංඡන පැලඳගත් තරුණ තරුණියෝ ගෙදරකට පරිප්පු පැකට් එකක් දෙනකොටත් පොඩි ළමයින් ලවා “මහා වීරට ජය වේවා” යන්න කියවා ගන්නවා. මේ අහිංසක ළමයි ප්‍රභාකරන් සලකන්නේ හරියට අපි “බාපුජි” (මහත්මා ගාන්ධිට) ප්‍රණාම කරන අන්දමටයි. මේ පුද්ගල වන්දනාව - විශේෂයෙන්ම රාජිව් ගාන්ධි ඝාතනය කළ මැරවරයකුට දක්වන ප්‍රණාමය ඉතා භයානකය.වසර දහයකටත් අධික කාලයක් උතුරුකරයේ හමුදා සේවයේ නියුතු මගේ ඥාති පුත්‍ර හමුදා නිලධාරියකු මට හමුවුණේ යන්තම් සිවු දිනක නිවාඩුවක් ලබාගෙන නිවසට පැමිණ සිටියදීය. ඔහු කළ විස්තරය අනුව ප්‍රභාකරන් ගොඩනඟා ගෙන ඇති ප්‍රතිරූපය සමාන වන්නේ දෙවන ලෝක යුද්ධ කාලයේදී හා ඊට පෙර අප කියැවූ හිට්ලර්ගේ වික්‍රමයන්ටය. ඔහු කළ විස්තරය මෙසේය.“ඉස්කෝල පාලනය කරන්නෙ කොටි, මං සංචාරයේ යෙදෙන කොටසේ පාළුවට ගිය ඉස්කෝල හත අටක් තියෙනවා. ඒවායේ වේදිකාවක ප්‍රභාකරන්ගේ විශාල ඡායාරූපයක්, ඊළාම් සිතියමක් හා මියගිය කොටි ගණනාවකගේ පින්තූරත් එල්ලා තිබෙනවා. අතරින් පතර ඉතුරු වෙලා ඉන්න අයගෙන් අපි විස්තර ඇහුවම ඔවුන් කීවේ සෑමදාම උදේ පාසල පටන්ගැනීමට පෙර ළමයින් ප්‍රභාකරන්ගේ ඡායාරූපයට ආචාර කොට වීර වර්ණනා ගී ගයනා බවයි. එයින් පසු ප්‍රභාකරන්ට පක්ෂපාත වීමේ දිවුරුම කියවා පන්තිවලට යන බවයි.කිළිනොච්චියේ පන්සල තිබූ ස්ථානයේ ද මෙබඳු පාසලක් දකින්නට ලැබුණි. පන්සල් භූමිය කොටි අත්පත් කරගෙන සිටියත් විහාර මන්දිරයට අනතුරක් සිදුවී නැහැ.ජර්මනියේ හිට්ලර් නාසි පක්ෂයේ අරටුව වූ S. S. හමුදාව ගොඩනැඟීමට යොදාගත් උපක්‍රම සියල්ල හිට්ලර්ගේ සියදිවි නසා ගැනීමෙන් අඩසිය වසකට පසු ප්‍රභාකරන් අනුගමනය කළ බව මේ සිද්ධියෙන් පැහැදිලි වන්නේය. S. S. හමුදාවේ මඟ‍ පෙන්වීමෙන් හිට්ලර් තමාට පිදෙන “උත්මාචාරයත්” නීතිගත කර ගත්තේය. හිට්ලර් ජාතිවාදය ගොඩනැඟුවේ වෛරය උඩය. ප්‍රභාකරන් ද එසේමය. හිට්ලර්, යුදෙව්වන් සමූල ඝාතනය කළ යුතු යැයි මහා හඬින් කියා සිටියේය. ප්‍රභාකරන් ද සිංහලයන් කෙරේ වෛරය අහිංසක ළපටි දෙමළ සිත්වල කා වැද්දුවේ ද ඒ අන්දමිනි.ජර්මන් S. S. හමුදාවේ ප්‍රමුඛයෙක් ගණිකා නිවාසයකදී මැරුම් කෑවේය. ඔහුගේ නම හෝර්ස්ට් වෙසල්ය. හිට්ලර්ගේ ප්‍රචාරක යෝධයා වූ ගොබෙල්ස් කීවේ හොර්ස්ට් වෙසල් ජාතික වීරයකු බවයි. ඔහු හෝර්ස් වෙසල් පිළිබිඹු කරන ගීතයක් ප්‍රබන්ධ කළේය. හිට්ලර් පිළිගන්නා උත්සවවලදී “හේල් හිට්ලර්” යනුවෙන් ආඥාදායකයාට පෙළපාළියෙන් යන S. S. භටයෝ හෝස්ට් වෙසල් ගීය උරුවම්බෑවේ ආකර්ෂණීය තාලයකටය. ප්‍රභාකරන්ගේ අනුගාමිකයෝ ද “මහා වීරට ජයවේවා” යි ඝෝෂා කළ පසු මියගිය වීරයන්ට ප්‍රණාම ගී ගැයූහ. මේ ප්‍රණාම හිමි වීරයෝ, වීරවරියෝ කවරහු ද? අනූව දශකයේදී දේශපාලන නායකයන් ගණනාවක් (ලලිත් ඇතුලත්මුදලි හැර) ඝාතනය කරමින් දිවි පිදූ සියල්ලන්ම ප්‍රභාකරන්ගේ ඊළාම් දරුවන්ගේ වීරවරයෝ හා වීරවරියෝ වූහ.“මම දොරේඅප්පාට (යාපනය නගරාධිපති ඇල්ෆ්‍රඩ් දොරේඅප්පා) වෙඩි තිබ්බේ මගේ අතින්”, ප්‍රභාකරන් මදුරාසියේ දෙමළ පත්‍රවලට උදම් ඇනුවේ 1985 දීය. එතැන් පටන් ඔහු අතින් මියගිය දෙමළ එක්සත් විමුක්ති පෙරමුණේ මන්ත්‍රීවරුන් සංඛ්‍යාව පහකි. ඔවුන් අතර වී. ධර්මලිංගම් හා ඇම්. සිවසිත්තප්පරම් (ඔහු තුවාල ලබා පසුව මියගියේය.) වැනි මානව හිතවාදීහු ද වූහ. යාපනය නගරාධිපතිනියක හා නගරාධිපතිවරයකු ඔහු අමු අමුවේ මරා දැම්මේය. ඔහු විසින් ඝාතනය කරන ලද දෙමළ ජාතිකයන්ගේ සංඛ්‍යාව අප්‍රමාණය.අවුස්ත්‍රියාව ඈඳා ගැනීමෙන් පසු හිට්ලර් චෙකොස්ලෝවේකියාව ජර්මනියට ඈඳා ගත්තේ ලෝක ඉතිහාසයේ කොන්ද පණ නැති නිවටයකු ලෙස නම් කෙරෙන එංගලන්තයේ නෙවිල් චෙම්බර්ලේන් අගමැතිවරයා සමඟ මියුනික් නුවරදී අස්සන් තැබූ ගිවිසුම නිසාය.චෙම්බර්ලෙන් හා හිට්ලර් ගිවිසුම අස්සන් කළේ මුහුණට මුහුණලා සම්ප්‍රදායික අන්දමින් ලිපි හුවමාරු කර ගනිමිනි. ප්‍රභාකරන් ද, 2002 දී ශ්‍රී ලංකා අගමැතිවරයා සමඟ “ගිවිසුමක්” අස්සන් කළ බව කියනු ලැබේ. වෙනස, ඔවුන් දෙදෙනා කවදාවත් මුහුණ මුහුණ හමුවී නොතිබීමයි.අවබෝධතා ගිවිසුම යනුවෙන් (MOU) හැඳින්වෙන ගිවිසුම ශ්‍රී ලංකාවේ අගමැතිවරයා අස්සන් කළේ එක් තැනකදීය. ඒ ප්‍රසිද්ධියේය. ප්‍රභාකරන් අප්‍රසිද්ධ ස්ථානයකදී අස්සන් කරන ලද ගිවිසුමේ අන්තර්ගතය පිළිබඳ සිංහල හෝ දෙමළ හෝ ජනතාවට අවබෝධයක් නැත. මේ ගිවිසුමෙන් ප්‍රභාකරන් දෙමළ ජනතාවගේ එකම නියෝජිතයා වශයෙන් පිළිගැනීමත් මියුනික් ගිවිසුමෙන් චෙකොස්ලොවැකියාව ජර්මනියේ කොටසක් බව පිළිගැනීමත් එක සමානය.මේ ගිවිසුම අස්සන් කරන විට ද, වන්නිකරයේ දෙමළ දරුවෝ සැමදා අලුයම “ප්‍රභාකරන් භක්ති ගීත” ගැයූහ. ජර්මන් තරුණයෝ ද හිට්ලර් වෙනුවෙන් දිවි පුදන්නට දිනපතා ප්‍රතිඥා දුන්හ. එහෙත් හිට්ලර් හා ප්‍රභාකරන් අතර වෙනස්කම් රාශියක් ඇත. හිට්ලර්ට විනාශකාරී හෝ දර්ශනයක් තිබුණේය. දරුණු චින්තනයක් තිබුණේය. චතුර කථිකත්වයක් තිබුණේය. ප්‍රභාකරන්ට තිබුණේ ඉන්දියාව හා ලංකාව අතර හොරෙන් බඩු හුවමාරු කරන තීක්ෂණ උපක්‍රමික බුද්ධියක් පමණි.දෙමළ එක්සත් විමුක්ති පෙරමුණේ මන්ත්‍රීවරුන් 16 දෙනෙකු පදවි අත්හැර දමා මැති සබයෙන් එළියට යාමත් සමඟ දෙමළ ජනතාවගේ සාධාරණ දුක් ගැනවිලි පිළිබඳ වූ අරගලය, බලහත්කාරයෙන් සියතට ගැනීමට ප්‍රභාකරන් සමත් වූයේ ඊළාම්වාදීන් අතර ඔහුට සිටි බලසම්පන්නම ප්‍රතිවාදියා වූ කුට්ටමනී වැලිකඩ හිරගෙදරදී මිය යාම නිසාය. ඔහු මුලින්ම කළේ සිය ප්‍රතිවාදීන් මරා දැමීමය. ඊළඟට දෙමළ දේශපාලන නායකයන් මරා දැමීය. අන්තිමේදී මුහුදින් එතෙරට ගොස් රජිව් ගාන්ධි වැනි නායකයකු මරා දැමීමට ඔහු පසුබට නොවීය.මේ අතර ලෝකයේ කොතැනක හෝ දෙමළ රාජ්‍යයක් බිහි කිරීමේ සිහින මවාගත් ‘අපි දෙමළ’ ව්‍යාපාරයට හිතකාමී විදේශගත දෙමළ කණ්ඩායම්වල ආශිර්වාදයත් හා මූල්‍යාධාරයත් ප්‍රභාකරන්ට ලැබුණේ නිතැතිනි.“දෙමළ යනු රටක් නැති අසරණ ජාතියකි.” යන සටන් පාඨය ඔවුන් විසින් ක්‍රියාත්මක කරන ලද්දේ මේ අවධියේදීය. මේ සටන් පාඨය කෙළින්ම එල්ල වූයේ ඉන්දියාවටය. දෙමළ ජනගහනයට වඩා වැඩි ජනගහනයක් ඇති දකුණු ඉන්දියාවේ තෙළිඟු ජාතිකයන්ට ද, බටහිර ඉන්දියාවේ මහාරාෂ්ට්‍ර ජාතිකයන්ට ද රටක් නැත.දකුණු ඉන්දියාවේ කර්ණාටක හා කේරළ ජනතාවට ද බටහිර ඉන්දියාවේ ගුජරාටි ජනතාවට ද, උතුරු ඉන්දියාවේ පංජාබ් ජනතාවට ද රටක් නැත. ඒත් ඔවුහු සියලු දෙනා, ස්වෛරී ඉන්දියානු ජන රජයේ සාඩම්බර රටවැසියෝ වෙති. මේ සටන් පාඨයේ අරමුණ හා ඉලක්කය කුමක්දැයි ලෝකයට වටහා ගැනීම දුෂ්කර නොවේ.අවසාන වශයෙන් හිට්ලර් හා ප්‍රභාකරන් අතර ඇති වෙනස්කම් බලමු.හිට්ලර් පැසිස්ට්වාදියෙකි. හිත් පිත් නැති ආඥාදායකයෙකි. ප්‍රභාකරන්ට ආඥාදායකයෙකු වීමට හා පැසිස්ට් ඒකාධිපතියකු වීමට තිබුණු සිහින බොඳ වී තිබුණේ නැත. ආඥාදායක හිට්ලර් ජාතිවාදයෙන් උමතු වී ලක්ෂ ගණන් ස්ත්‍රී, පුරුෂ ළමා ළපටින් ගෑස් කාමරවල මරා දැමුවේය. ප්‍රභාකරන් බස් රථවල, දුම්රියේ ගමන් කරන අහිංසක මිනිසුන් සිය ගණන් බෝම්බවලට යට කළේය. මේ සියල්ල දෙස බලන විට එක් වෙනසක් සඳහන් කළ හැකිය.හිට්ලර් යුදකාමී පැසිස්ට්වාදියකු වූයේය. ප්‍රභාකරන් පැසිස්ට්වාදය ස්ථාපනය කිරීමට යත්න දැරුවේ ත්‍රස්තවාදයෙනි. ප්‍රධාන වෙනස එතැනය.එස්. පියසේනදුර රූපයේ ආවර්ජනය ග්‍රන්ථයෙන් උපුටා ගැනිණිවේලුපිල්ලෙයි ප්‍රභාකරන් දශක තුනක් පුරා ඇදී ගිය යුද්ධයේ ප්‍රධාන කොටස්කරුවා ය‍. ප්‍රභාකරන් ඉපදුණේ 1958 නොවැම්බර් 26 වැනිදා ය. ප්‍රභාකරන්ගේ ජන්ම දිනය යෙදී තිබූ ඉකුත් 26 දා මන්ත්‍රී එස් ශ්‍රීධරන් මහතා පාර්ලිමේන්තුවේ අයවැය විවාද අවස්ථාවේදී විශේෂ ප්‍රකාශයක් කළේ ය.“ප්‍රභාකරන් ජාතික වීරයකු හා විමුක්ති කාමියකු බව ශ්‍රීධරන් හඳුන්වා දුන්නේ ය. ඔහුගේ ප්‍රකාශයට පක්ෂ විපක්ෂ භේදයකින් තොරව විරෝධය පළ විය‍. ශ්‍රීධරන්ගේ ප්‍රකාශය අමාත්‍ය එස්.බී. දිසානායක මහතාගේ ද දැඩි දෝෂ දර්ශනයට ලක්විය. ලෝකයේ ම සිටි අංක එකේ මිනිස් ඝාතකයා ලෙස හැඳින්වුණු ප්‍රභාකරන් විමුක්ති කාමියකු ලෙස දුටු එස්. ශ්‍රීධරන් කවුද?ශ්‍රීධරන් යනු හිටපු ගුරුවරයකු හා විදුහල්පතිවරයෙකි. ඔහු අවසන් වරට රාජකාරි කළේ කිළිනොච්චිය මහ විදුහලේ විදුහල්පතිවරයා ලෙසයි. ඔහු විවාහ වී සිටිනුයේ හිටපු කොටි නායකයකු වන කොටි කර්නල් තීපන් නැමත්තාගේ සහෝදරියක සමඟය. තීපන් යනු ප්‍රභාකරන්ගේ දකුණු අත මෙන් සිටි කොටියෙකි.එල්.ටී.ටී.ඊ. යේ ඉහළම සන්නද්ධ නායකයාට ඥාතිත්වයක් තිබීම නිසා කොටි පාලනය පැවති එකල වන්නියේ සිටි ශ්‍රීධරන් හා පවුලේ සාමාජිකයෝ ගත ‍ෙකළේ සුපිරි ජීවිතයකි. එල්.ටී.ටී.ඊ. විරු පවුලක් ලෙස සැලකූ ශ්‍රීධරන් පවුල හා එල්.ටී.ටී.ඊ. සංවිධානය අතර පැවතියේ ගසට පොත්ත මෙන් සමීප සබඳතාවකි‍. ශ්‍රීධරන් කිලිනොච්චිය මහ විදුහලේ විදුහල්පතිවරයා ලෙස කටයුතු කරන සමයේ එල්.ටී.ටී.ඊ. සම්මන්ත්‍රණ හා විවිධ උත්සව කටයුතු සඳහා විදුහල් භූමිය ලබාදුන් බව ප්‍රදේශවාසීහු කියති. තවද පාසල් සිසු සිසුවියන් සිය ගණනක් කිලිනොච්චිය විදුහලේ සිට එල්.ටී.ටී.ඊ. යට බැදුණු බව ද ප්‍රදේශවාසීහු කියති.යුද හමුදාව වන්නි මානුෂීය මෙහෙයුමත් සමඟ එල්.ටී.ටී.ඊ. ය සමඟ ගිය ශ්‍රීධරන් පවුල අවසානයේ නතර වූයේ වෙල්ලමුල්ලිවෛක්කාල් භූමියේ ය. යුද හමුදාව විසින් එල්.ටී.ටී.ඊ. ය විනාශ කර කොටි ග්‍රහණ‍යෙන් මුදාගත් අහිංසක සාමාන්‍ය වැසියන් ලක්ෂ ගණනාවක් අතර ශ්‍රීධරන් පවුල ද විය.කලක් මැණික් ෆාම් කඳවුරේ දිවි ගෙවූ ශ්‍රීධරන් පවුල රජය නිවාස ඇතුළු පහසුකම් ලබාදී නැවත පදිංචි කරවූයේ ය. මේ අතර 2010 දී මහ මැතිවරණය පැමිණියේ ය. එහිදී එල්.ටී.ටී.ඊ. මතවාදය ඉදිරියට රැගෙන යන බවට ජනතාව ඉදිරියේ පොරොන්දු වී පැමිණි දෙමළ ජාතික සන්ධානයේ යාපනය දිස්ත්‍රික්කයේ අපේක්ෂකයකු ලෙස ඉදිරිපත්වූ ශ්‍රීධරන් පාර්ලිමේන්තු වරම් ලබා ගත්තේ ය.ශ්‍රීධරන් රජයෙන් ලැබුණු වරප්‍රසාද උපකාරයෙන් උතුරේ ජනතාවට කළ සේවයක් පිළිබඳව අසන්නට නැත.යුද හමුදා කඳවුරු උතුරේ පිහිටා තිබීමට හා සිංහල ජනතාව නැවත පදිංචියට පැමිණීම පිළිබඳ උග්‍ර විරෝධියකු ලෙස ශ්‍රීධරන් ප්‍රසිද්ධය. එල්.ටී.ටී.ඊ. ප්‍රහාර හේතුවෙන් 1983 දී යාපනය අතහැර ගිය සිංහලයන් පිරිසක් යුද්ධයේ අවසාන‍යත් සමඟ 2011 දී යාපනයේ පදිංචියට පැමිණි‍යෝය.ඔවුන් පැමිණෙන විට දැකගන්නට ලැබුණේ ඔවුන් පෙර පදිංචිව සිටි ස්ථානවල හා ඔවුනට අයත් ඉඩම්වල දෙමළ ජනතාව පදිංචිව සිටින බවකි. සිංහල ජනතාව නැවත ඉඩම් දීමට නම් දැන් පදිංචිව සිටින දෙමළ වැසියන් එළවා දැමිය යුතු ය. එය තවත් අලුත් අර්බුදයකට මුල පිරීමකි‍.අවසානයේදී දෙපාර්ශ්වයේ ම එකඟත්වය මත යාපනය නාවක්කුලිහි පිහිටි රජයේ ඉඩමක සිංහල පවුල් කීපයක් පදිංචි කෙරිණි. ඒ මීට වසර දෙකකට ‍පමණ පෙර ය. පසුගිය පළාත් සභා මැතිවරණය දෙමළ ජාතික සන්ධානය විසින් ජයග්‍රහණය ලබාදින කිහිපයක් තුළදී මන්ත්‍රී ශ්‍රීධරන් නාවක්කුලි වෙත ගියේ ය. “ඔයාලා කොහොමද මෙහෙ පදිංචි වුණේ.ඉඩම් දුන්නෙ කවුද? ඔයාලට මෙහෙ ඉන්න අයිතියක් නැහැ. හිටපු දිහාට යන්නයි තර්ජනය කළේ ය. ශ්‍රීධරන්ගේ දේශපාලන කාර්යාලය පිහිටියේ කිලිනොච්චිය නගරයේ ය. මීට වසරකට පෙර එහි ගිය බුද්ධි අංශ නිලධාරීහු හා පොලිසිය පුපුරණ ද්‍රව්‍ය, උපත් පාලන උපකරණ සමඟ ශ්‍රීධරන්ගේ ලේකම්වරයකු ද අත් අඩංගුවට පත්විය.ශ්‍රීධරන් විමුක්ති කොටියකු ලෙස හඳුන්වන ප්‍රභාකරන්ගේ මිනීමැරුම් 1970 දසකය තෙක් දිව යයි. 1974 දී කොල්ලකෑම්වලින් ආරම්භ වූ ප්‍රභාකරන්ගේ ඝාතන රැල්ලට විවිධ තරා තිරමේ පුද්ගලයන් හසුවූහ.1975 යාපනේ නගරාධිපති වූ ඇල්ෆ්‍රඩ් දොරේඅප්පා ඝාතනය කිරීමෙන් දේශපාලන ඝාතන රැල්ල ඇරැඹූ ප්‍රභාකරන්ගේ ඉලක්කයට හසු වූවන් අතර හිටපු විපක්ෂ නායක ඒ. අමිර්තලිංගම් මෙන් ම ඉන්දීය අගමැති රජීව් ගාන්ධි ද වෙයි.නීලන් තිරුවෙල්වම්, ලක්ෂ්මන් කදිර්ගාමර් වැනි දෙමළ දේශපාලනඥයන් මෙන් හිටපු ජනාධිපති රණසිංහ ප්‍රේමදාස, ගාමිණී දිසානායක, ජෙයරාජ් ප්‍රනාන්දු පුල්ලේ, සී.වී. ගුණරත්න, ඔසී අබේගුණසේකර, ද.මු. දසනායක වැනි දේශපාලනඥයන් විශාල පිරිසක් ඝාතනය වූහ.ශ්‍රී මහබෝධි ප්‍රහාරය, දළදා ප්‍රහාරය, කැබිතිගොල්ලෑව ප්‍රහාරය, කිතුල්උතුව ප්‍රහාරය, පිටකොටුව බෝම්බ ප්‍රහාර, ගම්මානවලට පැන අහිංසක වැසියන් කපා කොටා ඝාතනය කිරීම මගින් ඝාතනයට ලක්වූ සිංහල වැසියන් සංඛයාව දහස් ගණනකි‍. නැ‍ඟෙනහිරදී මුස්ලිම් දේවස්ථානවලට ප්‍රහාර එල්ල කර සිය ගණනක් මුස්ලිම් වැසියන් ඝාතනය කළේය.මේ ආකාරයට ඝාතනය කරන ලද සිංහල, දෙමළ, මුස්ලිම් වැසියන් සංඛ්‍යාව දස දහස් ගණනකි. ඊට අමතරව යුද, නාවික, ගුවන්, පොලිස් හා සිවිල් ආරක්ෂක භටයන් දහස් ගණනක් එල්.ටී.ටී.ඊ. ප්‍රහාරයන්ගෙන් මරණයට පත්වූහ. මේ සියල්ලට අණ දුන්නෙ කොටි නායක වේලුපිල්ලෙ ප්‍රභාකරන් ය. ශ්‍රීධරන් වී‍රයෙකු යැයි කියන්නේත් මේ ප්‍රභාකරන්ම ය. කෙසේ නමුත් දෙමළ ජාතික සන්ධානයේ නායක ආර්. සම්බන්ධන් මහතා කියනුයේ අදාළ ප්‍රකාශය ශ්‍රීධරන් මහතාගේ පෞද්ගලික ප්‍රකාශයක් මිස පක්ෂයේ ප්‍රකාශයක් නොවන බවයි.එල්.ටී.ටී.ඊ. හිතවාදී ප්‍රකාශ විවිධ වූ පිරිස් විවිධ වූ ස්ථානවල සිට ප්‍රකාශ කර තිබුණි. නමුත් මේ ප්‍රකාශය කරන ලද්දේ මහජන නියෝජිතයකු ලෙස වැටුප් ලබන ත්‍රස්තවාදයට උදව් හා ආධාර අනුබල නොදෙන බවට දිවුරුම් දුන් මන්ත්‍රීවරයෙකි.එස්. ප්‍රියන්තඋසස් අධ්‍යාපන ඇමැතිඑස්. බී. දිසානායකපාර්ලිමේන්තුවේදී කියයිඋතුරේ ජනතාවගේ අම්මලගෙ ඇකයේ සිටි අහිංසක පුංචි දරුවෝ උදුරගෙන කැලේට අරගෙන ගිහින් තුවක්කුව අතට දුන්නෙ කවුද? ප්‍රභාකරන්. ඉතින් එයාට විමුක්ති කාමියෙක් කියන්නෙයි මොන කටින් දැයි උසස් අධ්‍යාපන ඇමැති එස්. බී. දිසානායක මහතා ප්‍රශ්න කරයි.පාර්ලිමේන්තුවේදී ටී. එන්. ඒ. මන්ත්‍රී ශ්‍රීධරන් ප්‍රභාකරන් නිදහස් විමුක්ති කාමියෙක් ලෙස හඳුන්වා දෙමින් කළ ප්‍රකාශයට පිළිතුරු දෙමින් අමාත්‍ය එස්. බී. දිසානායක මහතා මේ ප්‍රකාශය කළේය. ඇමැතිවරයා එහිදී කළ කතාව මෙසේ ය.“ටී. ඇන්. ඒ. පක්ෂය විතරක් නෙවෙයි ද්‍රවිඩ එක්සත් පෙරමුණ ඉඳල ටෙලො, ඊ. පී. ඩී. පී. ආදි සියලුම ද්‍රවිඩ පක්ෂවල නායකයන් මැරුවෙ ප්‍රභාකරන්. එයාට තමයි මෙයා කියන්නෙ මේ විමුක්ති කාමියෙක් කියල. අමිර්තලිංගම්, සභාරත්නම් මැරු ප්‍රභාකරන්ටනෙ මෙයා මේ කියන්නෙ ජනතා වීරයෙක් කියල. නිදහස් සටනේ වීරයෙක් කියල. මෙයාලනං උතුරේ ඉන්න මේ මන්ත්‍රීවරු.”“ප්‍රභාකරන් තමයි කිලිනොච්චියෙ වැසියන්ට කිව්වෙ තොපි වහලවලුත් ගලවගෙන මං පස්සෙ වරෙල්ල කියල. උතුරේ අහිංසක මිනිස්සු ප්‍රභාකරන්ගේ පළිහක් හැටියට ඉඳල ඇතිවෙලා. කන්න නැතුව බඩගින්නෙ ඉඳල පැනල එනකොට ඉස්සෙල්ලම වෙඩි තිබ්බෙ ප්‍රභාකරන් නෙවෙයි ද?”“සුදු කොඩි උස්සගෙන ආපු සියල්ලන්ට ඉස්සෙල්ලම වෙඩි තිබ්බෙ ප්‍රභාකරන් නෙවෙයි ද? අපෙන් අහන්න එපා කෝ තමන්ගෙ දරුවො කියල ප්‍රභාකරන්ට පහන් පත්තු කරන අයගෙන්ම අහන්න ඕන උතුරේ වැසියො. කෝ අපේ දරුවෝ. කෝ අපේ අම්මල කියල.”“ප්‍රභාකරන් උතුරේ මිනිස්සුන්ගේ රත්තරන් බඩු උදුරගත්තෙ නැද්ද, මිනිස්සුන්ගෙ සම්පත් ගත්තෙ නැද්ද? විශ්ව විද්‍යාලෙ යන දරුවන් එල්. ටී. ටී. ඊ. නොවන නිසා එළියට අරගෙන වෙඩි තියල මැරුවෙ නැද්ද? ප්‍රභාකරන් පාසල් යන පුංචි දරුවො තමන්ගෙ දෙමවුපියන් හඬද්දි උදුරගෙන කැලේට අරගෙන ගිහින් තුවක්කුව අතට දුන්නෙ නැද්ද? සමෘද්ධි ආධාර ටික උදුර ගත්තෙ නැද්ද?”“ඉතින් මේගොල්ලො කියන්නෙ ප්‍රභාකරන් නිදහස් සටන් කාමියෙක්, Freedom Fighter කෙනෙක් කියල, කියන්නෙ මොන කටින් ද? අවුරුදු 109 කට පස්සෙ උතුරේ ජනතාවට නිදහසේ අරුණලු ලබා දුන්නේ අතිගරු මහින්ද රාජපක්ෂ ජනාධිපතිතුමා.පාර්ලිම්න්තුවේදී කළ කතාව ඇසුරෙන් සකස් කළේදයා ඩී. ෆොන්සේකා කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>01</day>
    </date>
    <link>http://www.silumina.lk/2013/12/01/_art.asp?fn=af1312014</link>
    <topic>ලුම්බිණි සම්බුදු උපත තහවුරු කරන නටබුන් හමුවෙයි</topic>
    <author>රමණී සුබසිංහ</author>
    <content>සම්බුද්ධෝත්පත්තිය සිදු වූයේ ක්‍රිස්තු පූර්ව තුන හතර සියවස්හිද, එසේත් නැතිනම් හයවැනි සියවසේ ද යන්න මෙතෙක් විද්වතුන් ගේ මතවාදයට තුඩු දුන් කරුණකි. එහෙත් බෞද්ධ ඉතිහාසයේ නව සන්ධිස්ථානයක් සනිටුහන් කරමින් කිඹුල්වත්පුර ලුම්බිණියේ මායාදේවි විහාරයෙන් ලොව පැරැණිම බෞද්ධ විහාරයේ නටබුන් සොයා ගැනීමත් සමඟ ක්‍රිස්තු පූර්ව හයවැනි සියවස බුදුන් වහන්සේ ජීවමානව වැඩ සිටි සමය වන බව විද්‍යාත්මකව තහවුරු වී තිබේ.ලුම්බිණියේ මායාදේවි විහාරය ක්‍රි. පූ. 229 දී අශෝක අධිරාජයා විසින් ඉදිකරවන ලද්දකි. කැණීම් කරන ලද්දේ මේ විහාර මධ්‍යයේ ය. එංගලන්තයේ ඩර්හැම් විශ්ව විද්‍යාලයේ මහාචාර්ය රොබින් කනින්හැම් ප්‍රමුඛ පහළොස් දෙනකුගෙන් යුත් කණ්ඩායමක් ඊට සහභාගි වූහ.වසර තුනක පමණ කාලයක් තිස්සේ කරන ලද කැණීම්වල ප්‍රතිඵලයක් ලෙස එහි මීටර් දෙකක් යටින් දැනට පවතින මායාදේවි විහාරයට බොහෝ සමානකම් කියන ආකෘතියක් හඳුනාගත හැකි වී තිබේ. ගසක් ආවරණය කරමින් ඉදිකර තිබූ ලී සහ ගඩොල්වලින් සැදු විහාර ආකෘතියක් එහිදී හමු වී තිබේ.පියස්සක් නොතිබු හෙයින් එය ගසක් වටකොට බැඳි විහාර ආකෘතියක් බව තහවුරු වී ඇති අතර කැණීමේ දී සොයා ගත් ගොඩනැඟිලි ශේෂයන්, අඟුරු කැබලි හා ධාන්‍ය වර්ග විකිරණශීලී කාබන් සමස්ථානික පර්යේෂණයකට යොමු කිරීමෙන් පසු එය ක්‍රි. පූ. හයවැනි සියවසට අයත් බව ස්ථිරවම තහවුරු කොටගෙන තිබේ. නවීන විද්‍යානුකූල කාල නිර්ණයට අනුව සිදුකළ මේ තහවුරු කිරීම සමඟ බෞද්ධ ඉතිහාසයේ නව පිටුවක් පෙරැළෙනු ඇත.මහාමායා දේවිය කුමාරෝත්පත්තිය පිණිස කිඹුල්වත් නුවර සිට තම දෙමවුපියන් වෙසෙන දෙව්දහ නුවර බලා යන ගමනේ දී ගිමන් නිවනු පිණිස ලුම්බිණි නම් සාල වනයට පැමිණි බවත්, එහි විසල් සල් රුකෙක මලින් පිරුණු සල් අත්තක් අල්ලා සිටිය දී පින්බර සිදුහත් උපත සිදුවූ බවත් බෞද්ධ සාහිත්‍යයේ සඳහන් ය. මේ කැණීමේ දී සොයා ගෙන ඇත්තේ පසු කාලීනව රුක වට කොට බැඳි විහාරය බව පිළිගැනේ.සිය විසි වැනි රාජ්‍ය වර්ෂයේ දී ලුම්බිණියට පැමිණි ධර්මාශෝක අධිරාජයා එහි ශිලා ස්ථම්භයක් බඳවා ලේඛන ගත කළේ ශාක්‍යමුනී භාග්‍යවතුන් වහන්සේ ගේ උත්පත්තිය මේ ස්ථානයේ සිදු වූ බවය. එම නිසා ලුම්බිණි ග්‍රාමයෙන් රජයට අය කරන බදු අටෙන් එකක කොටසක් පමණක් වන බව ද එහි සඳහන්ය.එහෙත් බුද්ධෝත්පත්තිය සිදු වූ කාල වකවානුව ගැන මේ ශිලා ලේඛනයේ සඳහන් වන්නේ නැත. අදින් වසර 2300 ක් පැරැණි අශෝක ශිලා ස්ථම්භයේ එන ලුම්බිණි ග්‍රාම නාමයත්, බෞද්ධ සාහිත්‍යයේ එන බුදු උපත සිදුවූ ලුම්බිණි නම් සල් වනයත් පිළිබඳව විද්‍යාත්මකව තහවුරු කෙරෙන්නේ මේ නව සොයා ගැනීමත් සමඟය.මහාචාර්ය කනින්හැම් සඳහන් කරන පරිදි මේ සොයා ගැනීම බෞද්ධ පුරාවිද්‍යාව අතින් ඉතා විශිෂ්ට කාර්ය භාරයකි. මින් පෙර කරන ලද කැණීම්වලදී මේ භූමිය නිශ්චිත ලෙස සොයා ගනු ලැබුවත් ගසක් වටකොට ඉදිකළ ඒ පැරැණි විහාරය කෙබඳුදැයි දැන් හඳුනාගත හැකිය.බෞද්ධ සම්ප්‍රදාය තුළ සිද්ධාර්ථ කුමාරොත්පත්තිය සිදු වී ඇත්තේ ක්‍රිස්තු පූර්ව 4 වැනි සියවසේ දී හෝ 7 හෝ 8 වැනි සියවස්වල දී යැයි සඳහන් වූවත් මෙහිදී කළ කැණීම් අනුව සිදුහත් උපත ස්ථිරවම සිදු වී ඇත්තේ ක්‍රිස්තු පූර්ව හයවැනි සියවසේ බවත් ඔහු සඳහන් කරයි.කැණීම් කටයුතු කළ පුරාවිද්‍යාඥයන් පවසන්නේ මෙම නව සොයා ගැනීම බුදුරජාණන් වහන්සේ ගේ ජීවමාන සමය පිළිබඳව සංවාදයකට මුල් විය හැකි බවය. සිදුහත් උපත ලුම්බිණියේ දී සිදු වූ බවට බෞද්ධ සාහිත්‍යයේ, අශෝක ශිලා ස්ථම්භයේ සඳහන් වුවද, මුඛ පරම්පරාගතව පැවත එන කතා පුවතක් වුවද ඒ සඳහා විද්‍යාත්මක සාධක මෙ‍ෙතක් හමු නොවූ බවය.මේ නව පුරා විද්‍යාත්මක සොයා ගැනීම ලොව පුරා බෞද්ධ ජනතාවට වඩාත් සුවිශේෂී වන්නේ ද එහෙයිනි. කැණීම් කරන ලද ගර්භය අවට විවෘත පෙදෙසේ වෘක්ෂ මූලයන් පැවති බව භූගෝල විද්‍යාත්මක පර්යේෂණවලින් තහවුරු වී තිබීම ද මේ නව සොයා ගැනීමට තවත් වටිනාකමක් එක් කරයි.ලන්ඩන් විශ්ව විද්‍යාලයේ පුරාවිද්‍යාව පිළිබඳ කථිකාචාර්යවරයකු හා පුරාවිද්‍යා පර්යේෂකයකු වන ජුලි ෂෝ මහතා පවසන්නේ මේ නව සොයා ගැනීමත් සමඟ බෝධීන් වහන්සේට වන්දනාමාන කිරීමට පෙර, බෞද්ධ ජනතාව සිද්ධාර්ථ උත්පත්තිය සිදුවූ සල් වෘක්ෂයට වන්දනාමාන කළ බවත්, බුද්ධ කාලීන භාරතයේ පැවති වන්දනාමාන ක්‍රම සමඟ මෙම වන්දනාවත් සමගාමී වන බවත් තහවුරු වන බවය.පෙර‍‍'පර දෙදිග බෞද්ධ බැතිමතුන් දස දහස් ගණනක ගේ නිරන්තර වන්දනාමානයට පාත්‍ර වන ලුම්බිණිය කැණීම් කටයුතු කිරීමේ දී එම වන්දනා කරුවන්ට කිසිඳු අවහිරයක් බාධාවක් නොවන ලෙස සිදු කිරීම ද සුවිශේෂීය.යුනෙස්කෝ ව්‍යාපෘතියේ අනුග්‍රහයෙන් සිදු කෙරුණ මෙම කැණීම් කටයුතු සඳහා මූලික වී ඇත්තේ නේපාල රජය සමඟ ජපන් රජය ඇති කරගත් ගිවිසුමකි. පුරාවිද්‍යාත්මකව විහාර භූමිය සංරක්ෂණය කර විධිමත් කළමනාකරණයක් ඇති කිරීම ද මෙම කැණීම් කටයුතුවල ප්‍රධාන අරමුණු අතර විය.විශේෂ ස්තුතිය : පුරාවිද්‍යා විශේෂවේදී ශාස්ත්‍රපති මැදමහනුවර ධම්මසිරි හිමියන්ටරමණී සුබසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>01</day>
    </date>
    <link>http://www.silumina.lk/2013/12/01/_art.asp?fn=af1312015</link>
    <topic>සංවර්ධනයක් නැහැ කියනවා නම් ඒක බොලද කථාවක්</topic>
    <author>සංවාදය</author>
    <content>ජ්‍යෙෂ්ඨ ඇමැති ඩිව් ගුණසේකරවාමාංශික නායකයකු විදියට ඔබ මෙවර රජයේ අයවැය ලේඛණය දකින්නේ කොහොමද?මේ අය වැය ලේඛණය මහින්ද රාජපක්ෂ ජනාධිපතිතුමාගේ රජයේ නව වෙනි අය වැය ලේඛනය විදියට අපි හඳුනා ගත්තත් 2004 වසරේ බලයට පත්වු එ.ජ.නි. යේ අයවැයත් එක්ක ගත්තාම දහ වෙනි අය වැය ලේඛනය විදියට අපිට හඳුනා ගන්ඩ පුළුවන්. 2005 වසරේ බලයට පත්වෙන මහින්ද රාජපක්ෂ ජනාධිපතිතුමා අපේ රටේ ආර්ථිකයේ උපාය මාර්ගික වශයෙන් වෙනසක් ඇති කරන්ඩ මුල පුරනවා.ඒ තමයි වෙළෙඳ පොළ ආර්ථිකයටය නතු වෙලා තිබුණු මේ රට වෙළෙඳපොළ ආර්ථිකය එක්කම රාජ්‍ය මැදිහත් වීම මත ක්‍රියාත්මක ආර්ථික ක්‍රමයේ මිශ්‍රණයක් විදියට පවත්වා ගෙන යාම ආරම්භ කිරීමයි. 2005 වර්ෂයේ මෙරට දළ දේශීය නිෂ්පාදිතය ඇමෙරිකානු ඩොලර් බිලියන 24 ක් වුණා.නමුත් අද එය ඇමෙරිකානු ඩොලර් බිලියන 60 දක්වා ඉහළ ගොස් තිබෙනවා. 2005 වසරේදී මෙරට ඒක පුද්ගල ආදායම ඇමෙරිකානු ඩොලර් 1250 යි. නමුත් අද ඒක පුද්ගල ආදායම ඇමෙරිකානු ඩොලර් 3000 ක් බවට පත් වී තිබෙනවා. මේ විදියට ‍දළ ජාතික නිෂ්පාදිතය හා ඒක පුද්ගල ආදායම අඛණ්ඩව ඉහල ගිය තත්ත්වයක් නිදහසින් පස්සේ උදා වුණේ නැහැ. ඒ වගේම මේ රජය ගිය අවුරුදු අටක කාලයේදී විශාල අවධානයක් යොමු කර තිබුණේ භෞතික සම්පත්වල ආයෝජනය කිරීමටයි.ඒ අනුව අපේ රටේ යටිතල පහසුකම් වැඩි දියුණු වුණා. ඒ සමඟම අපේ රටේ මධ්‍යම පාන්තික විශාල පිරිසක් ඇති වීම. ඒ වගේම ආර්ථික වර්ධන වේගය සියයට 6 ත් 8 ත් අතර ඉහළ වර්ධනයක් අත් කර ගන්නවා. දැන් තමයි රටේ උච්ඡතම අවස්ථාව වශයෙන් මෙවර අය වැය ලේඛනයෙන් මානව සම්පත් සංවර්ධනයට විශාල ආයෝජනයක් කිරීමට රජය සැලසුම් කර තිබෙනවා. ඒ සමඟම රටේ අවිධිමත් ආර්ථිකය ශක්තිමත් කිරීමට පොළී රහිත ස්වං රැකියා සඳහා ණය ලබා දීමේ වැඩ සටහනක් ආදී වශයෙන් විවිධ වැඩසටහන් ක්‍රියාවට නැඟ‍ීම කෙරෙහි අවධානය යොමු කර තිබෙනවා.කොහොම වුණත් මේ අය වැය ලේඛනය හිස් ලියවිල්ලක් කියලා විපක්ෂයෙන් චෝදනාවක් නැඟිලා තියෙනවා. ඒකට ඔබ එකඟද?මට තේරෙන්නේ නැහැ. ඇයි විපක්ෂයේ උදවිය මේ අය වැය හිස් ලියවිල්ලක් කියලා කියන්නේ කියලා. මේ අය වැය ලේඛනයේ බොරු සංවර්ධනයක් ගැන කියලා නැහැ. අනික තමයි විපක්ෂය කියන හිස් ලියවිල්ලක් කියන එකේ තේරුම පැහැදිලිව කිව යුතුයි. මේ අය වැයේ හිස් දේවල් කිසිවක් නැහැ.අපි තේරෙන එක දෙයක් තියෙනවා. ඒ තමයි මේ අය වැයෙන් රාජ්‍ය සේවකයාට පඩි වැඩි කළා මදි කියලා. ඒක නැහැ කියන්නේ නැහැ. හැබැයි අපි රාජ්‍ය සේවකයන්ගේ පඩි වැඩි කරනවා කියන්නේ රජයේ ආදායම් වැඩි කර ගත යුතු වෙනවා. එහෙම නොකර රාජ්‍ය සේවකයන්ගේ පඩි වැඩි කරන්නේ කොහොමද? ඒකට පිළිතුරක් විපක්ෂය සතුව තියෙනවාද ? එහෙම පිළිතුරක් ඔවුන්ට දෙන්ඩ බැහැ.අපේ රටේ රාජ්‍ය ආදායම ශක්තිමත් කළ යුතුයි. ඒ වගේම විදේශ විනිමය සංචිතය වැඩි කළ යුතුයි.විදේශ විනිමය සංචිතය වැඩි කරන්ඩ පුළුවන් වෙන්නේ අපනයන වැඩි කිරීමෙන් , විදේශ රැකියා අවස්ථා උත්පාදනයෙන් සහ සංචාරක කර්මාන්තයෙන් පමණයි. එදා වගේ තේ, පොල් සහ රබර් වලින් අද අපිට විදේශ විනිමය ලැබෙන්නේ නැහැ. අද අපේ රටේ දළ දේශීය නිෂ්පාදිතයෙන් කෘෂිකර්මාන්තයේ දායකත්වය සියයට එකොලහයි. කර්මාන්ත දායකත්වය සියයට 30 යි. සේවා අංශයේ දායකත්වය සියයට 60 යි. එහෙම බලනකොට මේ ඉදිරි වසරේ අය වැය ලේඛනයෙන් සේවා අංශයේ සංවර්ධනය උදෙසා වැඩි අවධානයක් යොමු කර තිබෙනවා.ඒ සඳහා මානව සංවර්ධනය වැඩි කළ යුතුයි. පුහුණු ශ්‍රමිකයන් , පුහුණු තාක්ෂණය , ඒ සඳහා ආයතන බිහි විය යුතුයි. අද ගෙවල්වල වැඩට විදේශයන්ට ගෘහ සේවකයන් යවනවාට වඩා හෙඳියන් විදේශ සේවයට යැවීමෙන් හත් අට ගුණයක විදේශ විනිමයක් අපේ රටට ගෙන්වා ගත හැකියි. ඒ නිසා මේ අය වැය දීර්ඝකාලීන සැලසුම් සහිත අයවැයක් කීවොත් නිවැරැදියි.මේ අය වැය ලේඛනයේ ජනතාවට දැනෙන පෙනෙන සහන නැහැ නේද?එතැන ප්‍රශ්නයක් තියෙනවා. ඇයි ඒකට හේතුව අපි සොයා බලන්ඩ ඕනේ. අද අපේ රටේ සිදුවෙන දැවැන්ත සංවර්ධනයේ ප්‍රතිලාභ ලැබෙන්ඩ පටන් ගන්නේ දීර්ඝකාලීනවයි. අද වෙන්නේ ආර්ථිකය පණ ගැන්වීමක් විතරයි. හම්බන්තොට වරාය , මත්තල ගුවන්තොටු‍පොළ ගත්තාම ඒවායේ ප්‍රතිලාභ ලැබෙන්නේ කාලයක් ගිහින්.ඒ වගේම අද වෙනකොට විශාල මධ්‍යම පංතියක් ගොඩ නැගිලා තියෙනවා. අපි වගේ වාමාංශික අය රැඩිකල් මත දරන්නේ. නමුත් අද වෙලා තියෙන ඛේදජනක දෙය තමයි විශාල මධ්‍යම පංතිය ඉතිරිකිරීම් කොතර , ආයෝජන නොකර සහ බදු ගෙවිම් පැහැර හැර කටයුතු කිරීමයි. මේ රටේ යුද්ධයෙන් පස්සේ පරිභෝජනයේ සියයට හැත්තෑවක පමණ වැඩි වීමක් තිබෙනවා. ජනතාව අතර විශාල ආදායම් පරතරයක් ඇති වෙලා තියෙනවා. එය සංවර්ධනයත් සමගම වෙන සිදු වීමක්. එය සංවර්ධන ප්‍රශ්නයක්.ඒ නිසා අපේ රටේ සිරිමාවෝ මැතිණියගේ රජය කාලයේ අපේ රාජ්‍ය ආදායම සියයට 24 ක් වුණා. නමුත් අද වෙනකොට එය සියයට 13 යි. ඒ කඩාගෙන වැටීම කිසිම රජයකට නවත්වන්ඩ බැරි වුණා. අපේ වගේ රටක සංවර්ධනය උදෙසා ආදායම් බදු ප්‍රතිශතය වැඩි කිරීමට කටයුතු කළ යුතුයි. අඩුම අදායම් බදු ගෙවන රට අපි වෙන්ඩ ඇති. ඒ නිසාම සමාජයේ ඇති නැති පරතරය වැඩි වෙලා තියෙනවා. මේ අය වැයේ ජනතාවට දැනෙන පෙනෙන සහන නැහැ කිව්වාට මේ අය වැය අතුළේ ජනාතාවගේ සහන ආරක්ෂා වෙලා තියෙනවා.කොහොම වුණත් මේ අය වැයෙන් අත්‍යාවශ්‍ය පාරිභෝගික භාණ්ඩවලට බදු පනවලා තියෙනවා ඒක ජනතාවට බරක් නේද?අපේ රටේ සියයට 80 ක්ම ගෙවන්නේ වක්‍ර බදු. ඒ වගේම සෘජු බදු ගෙවන්නේ සියයට 20 ක් පමණයි. ඒ නිසා තමයි මෙවනැ තත්තවයන් ඇති වෙන්නේ. අනාගතයේදීවත් අපේ රටේ වක්‍ර බදු සියයට 60 දක්වා පහළ දමා සෘජු බදු සියයට 30 මට්ටමට ‍ගෙන ආ යුතුයි.නමුත් අපි වගේ රටක එය සිදු කිරීම බොහොම අපහසු දෙයක්. ඒකට ‍හේතුව තමයි මේ බදු ප්‍රථිශතයන් වෙනස් කිරීම සිදු වෙන්නේ ආණ්ඩුවේ තිබෙන දේශපාලන බල තුළනය අනුවයි. ආණ්ඩුව ඇතුළේ ප්‍රබල වාමාංශික පක්ෂවල බලයක් තියෙනවා නම් එය කරන එක බොහොම ලෙහෙසියි.නමුත් අද ආණ්ඩුව ඇතුළේ කැබිනට් එකේ ඉන්නේ වාමාංශික නායකයන් තිදෙනායි. ඒ නිසා මේ බදු ප්‍රතිශත වෙනස් කිරීම අපහසු දෙයක් වේවි. අනිත් කාරණය තමයි පාරිභෝගික භාණ්ඩවලට බදු පැනවීමේ තවත් අරමුණක් තමයි ‍දේශීය නිෂ්පාදනයන් වැඩි කිරීම. උදාහරණ විදියට ගන්ඩ අපේ රටේ නිෂ්පාදනය කරන්ඩ පුළුවන් පාරිභෝගික භාණ්ඩ අපි පිටරටින් ගෙන්වනවානම් එය පාලනය කරන්ඩ අපිට බදු පනවන්ඩ සිදු වෙනවා. දැන් බලන්ඩ අද අපේ රට සහලින් ස්වංපෝෂිතයි.ඒ නිසා අපිට සහල්වලට බදු පනවන්ඩ වෙනවා නැතිනම් අපේ රටේ වී ගොවියාට හොඳ මිලක් දෙන්නේ කොහොමද? රජයක් කියන්නේ පාරිභෝගිකයා වගේම නිෂ්පාදකයා ගැනත් හිතන්ඩ ඕනේ. ඒ නිසා මේ දොගොල්ලොම සතුටු කිරීම අපහසු දෙයක්. දැන් බලන්ඩ අපේ රටේ කිරි නිෂ්පාදිතය සියයට හතලිහයි. ඒක වැඩි කරන්ඩනම් කිරි සදහා බදු පනවන්ඩ සිදු වෙනවා. එතකොට පාරිභෝගිකයාට රිදෙනවා. ඒ නිසා මට දැනෙන දෙය නම් ඉතාම පහළ ආදායම් ලබන්නන්ට අහාර මල්ලක් සහන මිලකට ලබා දී දේශීය නිෂ්පාදනයන් දිරි ගැන්වීම උදෙසා බදු ප්‍රතිපත්තියක් අනුගමනය කළ යුතුයි කියන දෙයයි.මේ අය වැයෙන් පෞද්ගලික අංශය අමතක කරලා නේද ?පෞද්ගලික අංශයට නීති රීති පැනවීම කරන්ඩ බැහැ. ඒක අසීරු දෙයක්. එහෙම බරපතල නීති රිති දාන්ඩ ගියොත් සුළු සහ ඇතැම් මධ්‍ය ප්‍රමාණයේ ව්‍යාපාර කඩාගෙන වැටෙනවා. එහෙම වුණොත් ර‍ටේ ආර්ථිකයට ඒක බලපානවා. ඒ නිසා රටේ අවිධිමත් ආර්ථිකයට රෙගුලාසි පැනවීමට යාම ආර්ථිකයට අහිතකර දෙයක්.ලෙජර් ක්‍රමයට වැටුප් ගෙවන ව්‍යාපාරයන්ට යම් යම් රෙගුලාසි දාලා සේවක වැටුප් වැඩි කිරීම් කරන්ඩ පුළුවන්. නමුත් ඒකත් තරමක් අවධානම් දෙයක්. රටේ ආර්ථිකයට බලපාන කාරණා පිළිබදව තීරණ ගැනීමේදී එය වඩාත් සංවේදී කාරණයක්. ඒ නිසා අපේ රජය සිතා මතා පෞද්ගලික අංශය අමතක කරලා නැහැ. ජනාධිපතිතුමා රාජ්‍ය සේවකයන්ගේ ජීවන වියදම් දීමනාව වැඩි කරන ගමන් පෞද්ගලික අංශයෙනුත් ඉල්ලීමක් කලා ඔවුන්ටත් මේ සහනය ලබා දෙන්ඩ කියලා.ඉදිරි අය වැය සංවර්ධන ඉලක්ක සපුරා ගත හැකි අය වැයක් කියලා කියන්ඩ පුළුවන්ද ?ඇයි බැරි. රටේ පැහැදිලිවම සංවර්ධනයක් වෙනවා. විපක්ෂයේ සමහරු කියනවා කිසිම සංවර්ධනයක් ර‍ටේ වෙන්නේ නැහැ කියලා. ඒවා නිකම් බොරු හාල්පාරු කථා විතරයි. මාක්ස්වාදී , ලිබරල්වාදී නැතිනම් නව ලිබරල්වාදී කිසිම ආර්ථික විද්‍යාඥයකු කියලා නැහැ රටේ සංවර්ධනයක් වෙන්නේ නැහැ කියලා.විපක්ෂය මේ රටේ සංවර්ධනයක් නැහැ කියලා කියනවානම් ඒක නිකම්ම රටේ ජනතාවගේ හැඟීම් අවුස්සන සුළු බොලඳ ප්‍රකාශයක් විතරයි. ඇයි සංවර්ධනයක් නැහැ කියන්නේ. අපේ ඇහැට පෙනෙන රටේ සංවර්ධනයක් පේන්ඩ නැද්ද?අධිවේගී මාර්ග , ගුවන්තොටුපළ , කර්මාන්ත ශාලා සහ මාර්ග පද්ධතියේ සිදු වෙන වෙන සංවර්ධනය අපිට පෙනෙන්ඩ තියෙනවා. අද මධ්‍යම පාන්තිකයින් විශාල පිරිසක් ඇති වීම නිසා ආදායම් පරතරය ඉස්මතු වෙලා පෙනෙනවා.එය වෙනස් කිරීමට නම් බදු ප්‍රථිශතයන් වෙනස් කළ යුතුයි. ඒක දේශපාලනික කාරණාවක්. සුපිරි පැලැන්තියක් දැන් බිහි වෙලා තියෙනවා. ඒ අයගෙන් සෘජු බදු අය කර ගැනීම තීන්දු කිරීම දේශපාලනික කාරණාවක් වෙනවා.ඒ නිසා අපේ වගේ රටක එවැනි වෙනසක් කිරීම සුළු පටු දෙයක් නෙමෙයි. කෙසේ වෙතත් මේ ඉදිරි වසර සඳහා ඉදිරිපත් කරන ලද අය වැය රටේ සංවර්ධන ඉලක්ක සපුරා ගැනීමට රුකුලක් දෙන අය වැයක් බවට පත් වේවි කියන විශ්වාසය අපට තිබෙනවා.සංවාදයචන්දන බණ්ඩාරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>01</day>
    </date>
    <link>http://www.silumina.lk/2013/12/01/_art.asp?fn=af1312016</link>
    <topic>සත දහයේ විශ්ව විද්‍යාලය</topic>
    <author/>
    <content>ඉකුත් සියවසේ තිහේ දශකය ආරම්භයේ ලේක්හවුස් ආයතනයෙන් එළිදැක්වූ “සිළුමිණ” පුවත්පත එතැන් පටන් මෙරට සමාජ, දේශපාලනික, ආර්ථික හා සංස්කෘතික ගමන් මගට බලපෑ තීරණාත්මක සාධකයක් බවට පත්විය.ජන සන්න‍ිවේදන ක්ෂේත්‍රය ප්‍රාථමික තත්ත්වයක තිබූ එදා සිංහල පාඨකයාට ප්‍රවෘත්ති පමණක් නොව විවිධ විෂයයන් පිළිබඳ දැනුම ලැබුණු ප්‍රමුඛතම මාධ්‍යය වූයේ සිළුමිණ පුවත්පතයි. “සත දහයේ විශ්ව විද්‍යාලය” නමින් සිළුමිණ පුවත්පත ජනතාව හැඳින්වූයේ එබැවිනි. ඉකුත් දශක අට පුරා “සිළුමිණ” ඒ ඒ යුගවලකාලීන සිදුවීම් වාර්තා කරන අතරේ පාඨකයාට ශාස්ත්‍රීය දැනුම ද ලබා දුන්නේ විවිධ දේශපාලන තත්ත්වයන් සමඟ ද ගැටෙමිනි. ඉකුත් දශක අට පුරාසිළුමිණ පුවත්පත සතිපතා කාණ්ඩ හාර දහසකට වඩා ප්‍රකාශයට පත් කර ඇත. මේ පත්තර ගොඩ තුළ සැඟවී ඇති අදටත් වටිනා තොරතුරු මෙන්ම එදා මෙරට සිටි විශිෂ්ට ලේඛකයින්ගේ ලිපි බොහෝය. අදින් ඇරැඹෙන “සත දහයේ විශ්ව විද්‍යාලය” පිටුවෙහි අරමුණ පැරැණි පුවත්පත්වල තිබෙන අදටත් වටිනා ලිපි මෙන්ම එම පුවත්පත්වල අපූර්වත්වය වත්මන් පාඨකයාට ලබාදීමය.යහපත් අදහස් පෙරටුව “මහා ජනයාට ශුභසිඬියක් ඇතිකරන්නෙමු” යන මහඟු ගතිය නිසා ලෝකයෙහි සැමතැනම ‘ලංකාවේ එක්සත් ප්‍රවෘත්තිපත්‍ර සමාගම” ප්‍රසිඬවූ බැව් කියයුතුය. අන්‍යජාතීන්ට යටත්වී තිබුණු සිලෝන් ඔබ්සර්වර් පත්‍රය සිංහලයින්ට ලබාදුන්නෝත් චිරප්‍රසිඬ පර්ගියුස්න් ඩිරැක්ටරිය සිංහලයින්ට ලබාදුන්නෝත් මහාබලසම්පන්න ඩේලිනිවුස් පත්‍රය පාලනය කරන්නෝත් කාසියට හෝ වාසියට වාල්නොවී ඇත්ත ඇතිසැටි ප්‍රකාශකරන “දිනමිණ” පත්‍රය පවත්වන්නෝත් විජයවර්ධන නමැති අන්ව නාමයකින් ප්‍රසිඬ පවුලේ මහත්වරු බැවින් ඒ මහතුන්ට සෑම සිංහලයාම කෘතඥ විය යුතුයි.ඉතා අළුත් ප්‍රවෘත්ති සියලු දින උදය අප අතට පත්කරන දිනමිණ පත්‍රයට අපි සදහටම කෘතඥ වෙමු. ඉරුදිනට යහපත් පත්‍රයක් නොමැතිකමේ පාඩුව කල්පනාකළ සමාගම “සිළුමිණ” නමින් පත්‍රයක් නිකුත් කරනබැව් දැන අපි ඉතා ප්‍රීතිවීමු.“පරණ ආහාර” වැනි පරණ ප්‍රවෘත්ති පුරවා උදරාසිය පිණිස පත්‍ර පවත්වන අයට සහ එම පත්‍ර බැලීමට ඡන්දාදි සතර අගතියට වාල්වූ සමහර මිනිසුන්ටද “එක්සත් ප්‍රවෘත්ති පත්‍ර සමාගම” රුචිනොවෙතත් ලෝකයෙහි සමස්ත පණ්ඩිත ජනතාවගේ භක්තිය දිනාගත් එකම ලාංකික සමාගම මෙය බැව් තරයේ මතක තබාගත යුතුයි. මෙම සමාගමේ අනික් ප්‍රවෘත්තිපත්‍ර මෙන්ම මෙම අනගි “සිළුමිණ” නමැති ඉරුදින පත්‍රයද යුක්තිය ඉටුකරන බැව් අපි හොඳින් දනිමු. ලංකාංගනාවගේ හිසපැළඳූ දිනමිණ මිණිඔටුන්නෙහි මුදුන්ගල (සිළුමිණ) සිය‍ළුලෝකය අලෝක කරමින් පවතීවායි අපි අනල්ප ප්‍රීතියෙන් ප්‍රාර්ථනා කරමු.මීට හිතවත්,කෝදාගොඩ ඉන්දසාර භික්ෂු,මුදුගමුව, වැලිගම.මහත්මයාණනි,මෑතක පටන් බොහෝ විහාරස්ථානයන්හි පවත්වාගෙන එනු ලබන මල්වට්ටි වෙන්දේසිය සම්බන්ධයෙන් යමක් කීමට ඔබ අනගිපත මඟින් අවකාශ දුනමැනවි. මේ වසංගතය අප රටට බෝවී නොබෝකල් ඇත්තේය. නමුත් අධර්මයේ පවතින දෘඪතර බලයේ හේතුවෙන් දැන් බොහෝ දුරටම ශාසනයට නින්දා සිදුවෙන තැනට ‍ගොස් තිබේ.ශ්‍රඬාව අධික අපේ සමහර දායක දායිකාවන්ට එහි ආදිනවයක් නොපෙනෙතත් මේ සම්බන්ධව මඬ්‍යස්ථතාවෙන් කල්පනාකරන්නන්ට මෙහි වරද මනාසේ වැටහේ. මේ වෙන්දේසිය යහප ත් බවට සාක්ෂි දෙන්නෝ මෙය බුඬාගමෙහි උගන්වන සම්‍යග් ප්‍රයෝගයයි දෙසත්. නමුත් බුඬාගමේනම් ඒ කියන කොයිම ප්‍රයෝගයක්වත් නොමැතිය.බුඬාගමෙහි යෙදෙන ප්‍රයෝග ශබ්දය කූට ක්‍රියාවෙහි නොව ක්‍රියාර්ථයෙහිම යෙදෙන බැවින් මෙබඳු සම්‍යග් ප්‍රයෝග බුඬාගමට ඉඳුරාම විරුඬය. බුඬාගම වනාහි සර්‍වතොභද්‍රවූද අනුන් නොපෙලන්නාවූද ශාන්ත ධර්මයකි. ආගම ප්‍රතිපත්ති හොඳින් පුරන අතර ඊට ශ්‍රඬාවන්තයන් පැහැදි යොගීන්ට සුදුසු පරිදි පර්‍ණශාලන් තනා පිදූවිට දායකානුකම්පාවෙන් ඒවා පිළිගෙන සිහිනුවනින් යෙදී වාසය කළහැක.අප ලොව්තුරා බුදුපියාණන් වහන්සේගේ ස්වාක්ඛාතවූ ඒ ශ්‍රී සඬර්මය ලොක සත්වයාගේ හික්මීම පිණිසම දෙශනාකළ එකකි. මෙතරම් නිහීණ ක්‍රියා මාර්‍ගයන්ට ඉඩ තිබෙන ආගමක්යයි අන්‍යලබ්ධිකයන්ගේ පවා පිළිකුලට හෙතුවන පරිද්දෙන් විහාරස්ථාන දියුණුවටයයි කියමින් කරණ මේ දුෂ්ප්‍රතිපත්තිය ශාසන විපත්තියට හෙතුවේ. එබැවින් ශාසනොදයකාමී සැදැහැවතුන් මේ දුෂ්ප්‍රතිපත්තිය නවත්වා ශාසනය දියුණුවෙන අයුරු නියම බෞඬ කටයුතු කිරීමෙහි නියැලිවෙතොත් තව නොබෝ කලකින්ම සම්බුඬ ශාසනය මනාසේ දියුණුවේයයි සිතිය හැකිය.මීට,ශාසනොදයකාමීවේරගොඩ අමරමොලියතිසේදවත්තේ විහාරය,කැළණියලොකුඅප්පු ස්වකීය භාර්‍ය්‍යාව කෙරේ නිරතුරු නොසතුටක් ඉසිලීය. පන්සලට ගෙනයන්ට උයන වෑන්ජන් මෙන් පුස්ඹ ගහන්ට ගෙදර කන්ට උයන කෑම නොපිසීම ඒ අසතුටට හේතුවයි. ලොකුඅප්පු පිරියකරන වෑන්ජනය ආඳ මාලුය. දිනක් ලොකුඅප්පු මගලෙගොඩ ගොස් එනවිටදි ඇල්ලෙඔයේ කුරියන් අල්ලන තැනකින් සිලිම් තුනකට කකුලක් විතර මහත ආ‍ඳෙක් ගත්තේය.කම්පිය හරහා ඉරටයක් ගසා එල්ලාගෙන එන ගමන් ඔහුගේ කල්පනාව වූයේ ගෙදරට ගොස් බිරිඳ ලවා ඌ හොඳට උයවා ගැනීමයි. හෙතෙම ඊට “සම්‍යක් ප්‍රයොගයක්” මගදීම කල්පනාකර ගෙන ගෙදර ගොස් බිරිඳට කථා කෙළේය. “සිංඤලෑ අම්මේ, මට පන්සලට දන්කදක් ගෙනයන්ට හිතුනා.මෙන්න මේක හොඳට උයා දන්කදක් ලෑස්තිකරපන්” පිනට දහමට කැමැති ලොකු අප්පුගේ භාර්‍ය්‍යාව වතුර පෙරා ඉතා ඕනෑකමින් දන් පිස පන්සලට ගෙනයන්ට දානෙ ලෑස්ති බැව් දැනුම් දුන්නාය. තව දවල් උනේ නැහැ කිය කියා ලොකු අප්පු කැරකි කැරකි සිටියේය.බිරිඳගේත් වදෙන් බේරෙන්ට බැරිව ලොකුඅප්පු ඉර හැරෙන්ට ඉස්සර දන්කදත් කරේ තියාගෙන ගෙදරින් පිටවිය. ගෙදර සිට හැතැප්ම කාලක් පමණ යන තැන වෙලඅද්දර ලොකු කැලයක් වෙයි. ලොකුඅප්පු ආඳමාළුවේ ඉව අල්ල අල්ලා ඒ කැලේ මැදින් වැටී තිබෙන පාරේ මදක්තැන් ගොස් කැලේට හැරුණේය.හැරීගොස් ලොකු දන් පඳුරක් අද්දර වාඩිවී කැන්දකොල කීපයක් ‍හේම කඩාගෙන හැලිවලන් දන් උරියෙන් එලියට ගෙන වැඩේ පටන් ගන්ට සූදානම්විය. එදා දවල් කිතුල්ගසක තුන්වැත්ත කපන්ට ගොස් සිටි මදින්නෙක් ලොකුඅප්පුගේ මේ මජර ක්‍රියාව දැක ගහෙන් බැස හිමින් හිමින් එතැනට විත් ලොකු අප්පුට කථා කෙළේය. “දන්කදක් නේද ඕයි. පොච්චියේ යකෝ උඹවගේ කෑදරයෙක්.”ලොකුඅප්පු වැඩි ලජ්ජාවක් නො ගත්තේය. “නෑ ඕයි. ආඳමාළු වැන්ජනයක් හොඳට කන්ට හිතිලා සිංඤලෑ අම්මට ගනනක් ඇරලා උයවා ගත්තා - මට තනියම බැරි හින්ද කැන්ද කොලයක් කඩාගෙන උඹත් ඔහෙන් ඉඳගනින්.” කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>01</day>
    </date>
    <link>http://www.silumina.lk/2013/12/01/_art.asp?fn=af1312017</link>
    <topic>අක්මීමන අඹුසැමි යුවළ මැරුවේ ඉඩම් ආරවුලකටලු</topic>
    <author>කීර්ති මෙන්ඩිස්</author>
    <content>ඝාතනයට ලක්වූ අඹු සැමි යුවළ විවාහ වූ දාලාල් ප්‍රියන්ත හිටපු නාවික භටයෙකි. ත්‍රිකුණාමල නාවික කඳවුරේ සේවය කළ ඔහු ඉන් ඉවත්ව නිවාස සංවර්ධන අධිකාරියේ රැකියාවක නිරත විය. ඉන්පසු ඔහුගේ අදහස වූයේ දේශපාලනයට අවතීරණය වීම ය‍. එනිසා ඔහු විපක්ෂයෙන් ‍නගර සභාවට තරඟ කළේ ය.මීට වසර විසි පහකට පෙර ගාල්ල චීන කොටුවේ පදිංචිකාරියක් වූ අනූෂා සමඟ පවත්වාගෙන ගිය ප්‍රේම සබඳතාවක් මත ඇය විවාහ කරගත් ලාල් කිතුලම්පිටිය ගමට ආවේය. ක්‍රමයෙන් දියුණුවේ හිණිමංපෙත් නැඟී ඔහු ඉඩම් කිහිපයක හිමිකරුවෙක් ද විය.ලාල් හා බිරිය අනූෂාට දරුවන් සිවු දෙනෙකි. වැඩිමහල් දියණිය මධුෂානි ජයවර්ධනපුර සරසවියේ ඉගෙනුම ලබන අතර දෙවැනි ‍දියණිය නදීෂානී උසස්පෙළ හදාරන්නී ය. මේ දෙදෙනාම ගාල්ල සවුත්ලන්ඩ් බාලිකාවේ අධ්‍යාපනය ලැබූහ. තුන්වෙනි පුත් පසිඳු එකොළහ වසරේත් බාල පුතු තරිඳු නවය වසරේත් ගාල්ල රිච්මන්ඩ් විදුහලේ ඉගෙනුම ලබති.ලාල් පදිංචිව සිටියේ කිතුල්පිටිය උලුවිටකේ ප්‍රදේශයේ ය. එහි ඔහු නොදන්නා කෙනෙකු නැති තරම් ය. ඒ ඔහු ගමේ ඇතැම් අය සමඟ ඉඩම් හබවලට පැටලී සිටීම නිසා ය. සමහර ඉඩම් ඔහු අත්පත් කරගත්තේ අනෙක් පාර්ශ්වය සමඟ නඩු කියමිනි.බොහෝ නඩුවලින් ඔහු ජයග්‍රහණය කළේ ය. සමහර ඉඩම්වලට බොරු ඔප්පු සාදා එම ඉඩම් තමන් සතු කරගන්නට ලාල් ක්‍රියාකර ඇතැයි ගම්වාසීහු චෝදනා කළහ. ලාල්ගේ මේ ක්‍රියාකලාපය හෙළා දුටු පිරිසක් ගමේ වූහ‍. ඔවුන් ලාල් සමඟ පසුවූයේ වෛරයකිනි. ඒ අසරණ අයගේ ඉඩකඩම් නෙයෙකුත් ආකාරයෙන් අල්ලා ගැනීම නිසා ය.කබරගල කනත්තවත්තේ අක්කර දෙක හමාරක තේ වත්ත ලාල් මිලදී ගත්දා සිට ඔවුන්ට ලැබුවේ සෙනසුරු අපලයකි. වත්ත මිලදී ගැනීමට පෙර සිට ම ඒ අවට පිරිස ලාල් සමඟ නොහොඳ නෝක්කාඩු වී සිටියහ. මේ නිසා පොලිසියේ මෙන් ම අධිකරණයේ ද පිහිට පැතීමට ලාල්ට සිදුවිය. ඔහු ඒ සෑම දෙයකින් ම ජයග්‍රහණය කිරීමත් සමඟ ගමේ බොහොමයක් දෙනා ලාල් සමඟ හිටියේ තරහිනි. ඊට තවත් හේතුවක් වූයේ ලාල් කිසිම කෙනෙකුට ඔළුව නොනැමීම ය.ඒ ඉකුත් දහනව වැනිදා ය. වෙනදාමෙන් ලාල් හා අනූෂා කනත්තවත්ත ඉඩමට ගියේ ඔවුනට අයත් ත්‍රිරෝද රියෙනි. ඒ වත්තේ වැඩට අමතරව තේ දළු නෙලීමත් කරන්න අදහස් කරගෙන ය. උදලු, ගල්ඉනි හා තාච්චි කිහිපයක් ද ත්‍රීරෝද රියට පටවාගන්නට ද ඔවුහු අමතක නොකළහ.ඒ වනවිට වෙලාව උදෑසන අටට ආසන්න වී තිබිණි. වත්තේ වැඩ නිම‍කොට හිරු අවරට යද්දී යළි සිය නිවෙසට සේන්දුවීම ඔවුන්ගේ සුපුරුදු දින චර්යාව විය. වත්ත පිහිටියේ නිවෙසට කිලෝමීටර් දහ හතක් පමණ දුරකිනි.වෙනදා වත්තට ගොස් සවස හය හමාර වෙද්දී ගෙදරට ගොඩවන ලාල් හා අනූෂා එදා ගෙදර එසේ නොපැමිණියහ. මෙය ගෙදර සිටි දරුවන්ට මහත් ප්‍රශ්නයක් විය. රාත්‍රි අට වනතුරු බලා සිටි දියණිය නදීෂා සිය මවගේ ජංගම දුරකථනයට ඇමතුමක් දුන්න ද ඊට ප්‍රතිචාරයක් නොලැබිණ.ඉන්පසු ඇය පියාට ද ඇමතුමක් දුන්නා ය. එය ද විසන්ධි කොට තිබිණි. පසුව ඇය ලාල්ගේ මව වූ ප්‍රේමලතාට මේ බව දැන්වූවා ය. කවුරුත් කලබල වූයේ එවිට ය. සොහොයුරියක් වූ ශ්‍රියානී ද ඒ වනවිටත් ලාල්ගේ නිවෙසට පැමිණ සිටියා ය. සොහොයුරාට කිසියම් කරදරයක් වී ඇත්දැයි සැක සිතූ ඇය ලාල්ගේ දියණිය ද සමඟ කරාපිටිය රෝහලට ගියා ය.ලාල් හෝ අනූෂා රිය අනතුරකටවත් ලක්වී රෝහල්ගත කොට ඇත්දැයි සෙවීම ඇගේ අරමුණ විය. ඒත් එදා දවස පුරා ම එවන් කිසිවකු රෝහලට ඇතුළත් කර තිබුණේ නැත. ඉන් තව තවත් සැකයකටත් බියටත් පත් ඔවුන් කෙළින් ම ගියේ අක්මීමන පොලිසිය වෙත ය. ලාල්ගේ හා අනූෂාගේ අතුරුදන් වීම ගැන ඔවුහු පොලිසියට පැමිණිල්ලක් කළහ. ඒ උද‍ෑසන කනත්තවත්තට ගිය අයියාත් අක්කාත් තවමත් නොපැමිණි බව කියමින් ය.පැමිණිල්ලට අනුව ක්‍රියාත්මක වූ නිලධාරීන් පොලිස් ජිප්රියෙන් ම කනත්තවත්ත බලා ගියේ පැමිණිලිකාරියන්ට ඔවුන්ගේ වාහනයෙන් ඊට පිටුපසින් එන ලෙස කියමින් ය.අඳුර කපාගෙන නිලධාරීහු කනත්තවත්තට කිට්ටු කළහ. ජිප් රියේ ඉදිරිපස එළිය පාරේ ඈතට විහිදී තිබිණි. කාගේත් නෙත් යොමුව තිබුණේ පාරේ ඉදිරිපස දෙසට ය. කනත්තවත්තට ළංවෙද්දී කාගේත් හිතට ඇති වූයේ චකිතයකි. ඈතින් නතර කොට ඇති රතුපාට ත්‍රීවීලරය කාගේ දැයි හඳුනා ගැනීමට පොලිසිය සමඟ සිටි පිරිසට අපහසු වූයේ නැත.“ඔව්... ඒක තමයි... අයියලා ගිය ත්‍රීවීලර් එක තමයි. බැහැලා බලමු.”නැගණිය ශිරානි කලබලයෙන් කීවාය. රියෙන් බැසගත් ඔවුහු ත්‍රිරෝද රිය අසලට දිව ගියහ. රිය පිටුපස මුණින් අතට වැටී සිටි අනූෂා ඔවුන්ගේ නෙතට හසුවිය. ඊට නුදුරුව ඇති කාණුවේ ලාල් වැටී සිටී. මුළු කනත්තවත්ත පුරාම ඇති වූයේ විලාප හඬකි. ලාල් හා අනූෂා කිසිවකු විසින් කපා කොටා මරා දමා තිබිණි.“මගේ පුතා කොහේ හිටියත් රෑ හතට ප්‍රවෘත්ති බලන්න ගෙදර එනවා... ඒත් එදා තේවත්තට ගිය පුතාත් ලේලීත් ගෙදර ආවේ නැහැ. අපි හැම තැනම හෙව්වා... පස්සේ තමයි දැනගත්තේ පුතාත් ලේලිත් මරලා දාලා කියලා...”ලාල්ගේ මව වූ ප්‍රේමලතා කියන්නේ හැඬූ කඳුලෙනි. ඇයට මේ වියෝව දරා ගත නොහැකි ය. දරුවන් එකා ‍මත්තේ හඬා පැළපෙන්නේ සිය මවගේත් පියාගේත් හදිසි වියෝව නිසා ය.“අපේ තාත්තා අපිට හරියට ආදරෙයි. තාත්තාට මරණ තර්ජන තිබුණා. ඒත් හුඟාක් අයට උදව් කළා. තාත්තායි අම්මයි මෙහෙම මරා දමපු එක අපටත් ප්‍රශ්නයක්...” දියණියෝ හඬා වැළපෙමින් කීහ.සිද්ධිය වූ ස්ථානයට පැමිණි නිලධාරීහු වහා මේ සම්බන්ධයෙන් උසස් නිලධාරීන් දැනුවත් කළහ. ගාල්ල කොට්ඨාස බාර පොලිස් අධිකාරි බන්දුල විජේවර්ධන මහතාගේ උපදෙස් මත සහකාර පොලිස් අධිකාරි කීර්තිරත්න මහතා සිද්ධියවූ ස්ථානයට පැමිණියේ ය. අක්මීමන පොලිස් ස්ථානාධිපති පුෂ්පකුමාර ප්‍රමුඛ අපරාධ විමර්ශන අංශයේ නිලධාරීන් මෙන් ම සොකො නිලධාරීන් ද සිද්ධිය වූ ස්ථානයට පැමිණි අතර ලාල් හා අනූෂා මරා දමන්නට හේතු වූයේ මන්ද ඔවුන් මරා දැමුවේ කවුරුන්ද යන්න සෙවීම මෙන් ම ඝාතකයන් අත්අඩංගුවට ගැනීම සඳහා ද පරීක්ෂණ ඇරැඹිණි.මිය ගිය ලාල් හා අනූෂා අඹු සැමි යුවළගේ දියණියන් ගෙන් ද පොලිසිය තොරතුරු විමසීය. මරා දමන ලද ලාල් ප්‍රියන්තට මරණ තර්ජන එල්ලව තිබූ බව පොලිසිය සොයා ගත්තේ ය. ඉඩම ආරවුල් සම්බන්ධයෙන් අක්මීමන පොලිසියට ලැබී ඇති පැමිණිලි ගැන ද නිලධාරීහු සිය අවධානය යොමු කළහ. අක්මීමන පොලිසියට අමතරව හබරාදුව හා පෝද්දල පොලිසිවල ද මිය ගිය ලාල් ප්‍රියන්ත හා බිරිය විසින් කළ පැමිණිලි සංඛ්‍යාව තිහකට ද වැඩි විය. ඒ සියල්ලම ඉඩම් ආරවුල් ය. මොවුන් මරා දමා තිබුණ දිනයේත් ඉඩම් නඩුවක් ගාල්ල මහාධිකරණයේදී විභාගවෙමින් තිබිණි.අනූෂාගේ මෙන් ම ලාල්ගේ ද සිරුර පුර‍ා කැපුම් තුවාල බොහොමයකි‍. හිස පිටුපසත් දෑත් දෙපාවලත් තියුණු ආයුධවලින් එල්ල කළ පහර දකින්නට ලැබිණ.ඝාතකයන් මොවුන් සතු කිසිම දෙයක් පැහැර ගෙන ගොස් නැති බව පරීක්ෂණවලින් හෙළි වූ අතර මොවුන් මැරුම් කා ඇත්තේ වත්තේ සිට යළි නිවෙස බලා එමින් සිටියදී ය. ගෙනෙන ලද ගල් ඉණි, තාච්චි, උදළු ත්‍රීවිලරයේ ම විය.‍සිද්ධිය වූ ස්ථානයට පැමිණි ගාල්ල අතිරේක මහේස්ත්‍රාත් ගුණෙන්ද්‍රකුමාර මුණසිංහ මහතා මහේස්ත්‍රාත් පරීක්ෂණය පැවැත්වූ අතර ඉන්පසුව පැවතියේ පශ්චාත් මරණ පරීක්ෂණයයි.මොවුන් ඝාතනය වන්නට ඇත්තේ ඉඩම් ආරවුලක් නිසා බව පොලිසිය කළ මූලික පරීක්ෂණවලදී පෙනී ගියේ ය. මීට කලින් ද මියගිය ලාල්ට කිසිවෙක් වෙඩි තබා තිබුණේ ය. එය ද ඉඩම් පටලැවිල්ලක් මත සිදුවූවකි.මොවුන් අවට ප්‍රදේශවාසීන් හුඟ දෙනෙක් සමඟ නඩු වලට පැටලී සිටි බවද පොලිසිය අනාවරණය කර ගත්තේ ය. ඒ නිසා බොහෝ පි‍රිස් මොවුන් සමඟ පැවතියේ බද්ධ වෛරයකිනි. මේ ද්විත්ව ඝාතනය පිටුපස ඉඩම් ආරවුල් ඇති බවට නිලධාරීන්ගේ විශ්වාසය විය.“මේ දෙන්න කපා කොටා මරද්දී ඒ අයගේ ශබ්දය අවට අයට ඇහුණේ නැති වෙන්න බැහැනේ. ඒ නිසා මම නිලධාරීන් කණ්ඩායමක් එතැනට කැදෙව්වා. ටීම් හතරක් හැදුවා... ඒක ආයෙත් තුනකට බෙදුවා. එක ටීම් එකකට ඒ අවට ගෙවල්වලට ගිහින් ප්‍රශ්න කරන්න කිව්වා.තව ටීම් එකක් දැම්මා මෙයාලා සමඟ ඉඩම් ආරවුල් තියෙන අය ගෙන් ප්‍රශ්න කරන්න. අනිත් ටීම් එක ගම වටේ ඇති තොරතුරු හොයන්න. ඔන්න ‍ඔහොම ප්‍රශ්න කරද්දී තමයි අපිට දැන ගන්නට ලැබුණේ මීට සම්බන්ධ අය ගැන. ඒ වෙනකොටත් ඔවුන් ගෙවල්වලින් පැනලා හිටියේ... ඒ නිසා සැකය තවත් වැඩි වුණා.”සිද්ධිය විමර්ශනය කළ කොට්ඨාස බාර පොලිස් අධිකාරි බන්දුල විජේවර්ධන මහතා ‘සිළුමිණ'ට කීවේය. ලැබුණු තොරතුරු ඔස්සේ ගිය නිලධාරීන්ට මුලින් ම ඝාතනයට සම්බන්ධ වූ සැකකරුවන් දෙදෙනකු අල්ලා ගැනීමට හැකිවිය.ඔවුන් ප්‍රදේශයෙන් පලා යෑමට උත්සාහ කරද්දී අල්ලාගත් බව පොලිසිය කීය. ඒත් ඔවුන්ගේ ඥාතීන් පවසනුයේ ඔවුන් පොලිසියට බාරවීමට යද්දී පොලිසිය මගදී ඔවුන් අල්ලා ගත් බව ය.අල්ලාගත් දෙදෙනා සමඟ ද මියගිය ලාල් ඉඩම් නඩුවලට පැටලැවී සිටියේ ය. පොලිසිය මොවුන්ගෙන් ඒ සම්බන්ධයෙන් ප්‍රශ්න කරන්නට විය.‍“ලාල් අපේ ඉඩම්වලට බොරු පැමිණිලි දානවා. අපිව පොලිසි ගෙනියනවා. ඒවායේ ඉවරයක් දකින්න නැහැ. ඒ නිසයි අපි මෙහෙම දෙයක් කරන්න තීරණය කළේ...” සැකකරුවෝ පොලිස් නිලධාරීන් හමුවේ පැවසූහ.ලාල් හා අනූෂා ඝාතනයට මොවුන්ට අමතරව තවත් අයෙක් එක්ව සිටියේ ය. ඒ මොවුන් ලබාදුන් කොන්ත්‍රාත්තුවක් නිසා ය‍. වලස්මුල්ලේ පදිංචි ඔහු රුපියල් පනස් දහසක මුදලක් දෙන බව කියමින් මෙම ද්විත්ව ඝාතනයට එක් කරගෙන තිබිණි.පසුව මොවුන්ගෙන් ලද තොරතුරු මත වළස්මුල්ලට ගිය නිලධාරීන්ට ඔහු කොටු කර ගත හැකි විය.‍ වඩු කාර්මිකයන් වීම නිසා කලක සිට ම ‍ෙමාවුන් අතර මිතුරුකමක් තිබිණි. මීට පෙර ද ඔහුට තවත් මනුෂ්‍ය ඝාතනයකට චෝදනා එල්ල වී ඇත.ගාල්ල කොට්ඨාස බාර පොලිස් අධිකාරි බන්දුල විජේවර්ධන“මට පනස් දාහක් දෙනව කිව්වට තවම සතයක්වත් ලැබුණේ නැහැ සර්...”ඔහු පොලිසිය හමුවේ පැවසීය.ඔහු පැවසුවේ එදා ලාල් හා අනූෂා වත්තේ වැඩ නිම කොට නිවෙස බලා එමින් සිටියදී ඝාතනය කළ බව ය.“ලාල් ත්‍රීවිලර් එකෙන් බැහැලා අපිට ගැහැව්වා. අපිත් අතේ තියන ආයුධවලින් ලාල්ට ගැහැව්වා. ඒත් එක්කම ලාල්ගේ පවුලත් කෑගහගෙන ආවා අපි එයාටත් කෙටුවා...”සැකකරු පොලිසිය හමුවේ පාපොච්චාරණය කෙළේ ය. ඒත් ලාල්ගේ ඥාතීන් ‍කියනුයේ මෙම ඝාතනය රුපියල් පනස් දාහකට වැඩි මුදල් කොන්ත්‍රාත්තුවකට සිදුකළ බවට සැකයක් පවතින බවකි.ද්විත්ව ඝාතනයට යොදාගත් බව කියන කැත්තත්, කිතුල් පොල්ලක් හා පිහි දෙකක් සැකකරුවන්ගෙන් ප්‍රශ්න කිරීමෙන් පසු සොයා ගත් බව ද පොලිසිය පවසයි.එක් සැකකරුවකුගේ ගෙවත්තක තිබී ආයුධ සොයා ගැනීමට හැකිවූ අතර ඒවායේ මිට ‍පුළුස්සා දමා ඇති බව දැකගත හැකිවිය‍.මේ අතර ලාල් හා අනූෂාගේ අවසන් කටයුතු කාගේත් සෝ සුසුම් මැද සිදුවූ අතර දරුවන් හතර දෙනෙකුට සිය මව හා පියා අහිමිවීම නිසා කාගේත් නෙත් කඳුළින් පිරී තිබිණි.සැකකරුවන් අධිකරණයට ඉදිරිපත් කොට රිමාන්ඩ් ගත කරනු ලැබීය.ගාල්ල කොට්ඨාසබාර පොලිස් අධිකාරි ‍බන්දුල විජේවර්ධන මහතාගේ උපදෙස් මත සහකාර පොලිස් අධිකාරි කේ.බී. කීර්තිරත්න මහතාගේ අධීක්ෂණය යටතේ අක්මීමන පොලිස් ස්ථානාධිපති පුෂ්පකුමාර හා ගාල්ල කොට්ඨාස අපරාධ විමර්ශන අංශයේ ස්ථානාධිපති ටී.එම්. බන්දුල ඇතුළු කණ්ඩායමක් සැකකරුවන් කොටු කර ගැනීමේ මෙහෙයුමට එක්ව සිටියහ.පොලිස් පරීක්ෂණ ඇසුරෙන් ලිපිය සැකසිණි.කීර්ති මෙන්ඩිස්කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>01</day>
    </date>
    <link>http://www.silumina.lk/2013/12/01/_art.asp?fn=af1312018</link>
    <topic>කොචින් ගුවන් තොටේ කොටු වූ ශ්‍රී ලාංකික මනාලියෝ</topic>
    <author>ටිරෝනි වෑවලගේ</author>
    <content>උදෑසන නවය සටහන් වෙද්දී කටුනායක සිට ගමන් ඇරඹූ යූ එල් 165 ගුවන් යානය මීළඟ නැවතුම වූ දකුණු ඉන්දියාවේ කොචින් ගුවන් තොටුපොළ වෙත ළඟා විය. බැලූ බැල්මට එය තවත් එක් ගුවන් ගමනක් පමණක් වූ නමුදු යානය පැමිණෙන තුරු කිසියම් පිරිසක් කොචින් ගුවන් තොටුපොළේ මනා සූදානමකින් යුක්තව මග බලා සිටියහ.යානය මගී පර්යන්තය හා සම්බන්ධ වූ අතර කොචින් වෙත ගමන් ගත් පිරිස එකිනෙකා බැගින් යානයෙන් බැස එන්නට වූහ. මෙතෙක් වේලා මග රැක සිටි පිරිස වඩාත් අවධානයෙන් මගීන් දෙස බලා සිටින්නට වූහ. මගීහු එකා දෙන්නා බැගින් ඔවුන් පසු කර යන්නට විය. සැක කටයුතු කිසිවකුත් සැක කළ හැකි අන්දමේ කිසිවකුත් ඒ අතර වූයේ නැත.තවත් පිරිසක් ඔවුන් පසු කර ගියෝ ය. බැලු බැල්මට ඔවුන් දකුණු ඉන්දියාවේ තම ඥාතියකුගේ මංගල උත්සවයකට සහභාගී වීමට පැමිණෙන අන්දමක් දිස් විය. අංලකාර ඇඳුම්වලින් සැරසී සිටි මේ පිරිස රත්රන් ආභරණ රාශියක් පැළඳ සිටිනු දිස් විය. කොචින් ගුවන් තොට ගමනාන්තය කර ගත් පිරිස යානයෙන් පිටතට පැමිණ අවසන් බව පෙනුණි.එහෙත් තමන් සොයන පුද්ගලයන් ගැන ‍ඉඟියක් හෝ ලබා ගැනීමට අපොහොසත් වූ කොචින් ගුවන් බුද්ධි අංශ නිලධාරිහු කලබලයට පත් වූහ. ලැබුණූ ඔත්තුව ඉතා විශ්වාසදායකය. එහෙත් යානයෙන් පිටතට පැමිණි පුද්ලයන් අතර සැක කටයුතු කිසිවකු නොවීය. වරද සිදු වූයේ කොතැනද? ගත වූයේ තත්පර කිහිපයකි.වෘත්තියේ පරිණත බව සහ අත්දැකීම්වලින් බහුල කොචින් ගුවන් බුද්ධී අංශ නිලධාරීහු මංගල උත්සවයකට යාමට මෙන් සැරසී තමන් පසු කර ගිය පිරිස වෙත ආපසු දිව යන්නට වූහ. දකුණු ආසියාවේ රටවල් කිහිපයකම නම් ගෑවුණු මහා රත්තරන් ජාවාරමක් ඒ සමගින් හෙළිදරව් විය.ලෝකයේ සෙසු රටවල ජනතාවට වඩා දකුණු ආසියානු කලාපයේ ජනතාව රත්රන් ආබරණ පැළඳීමට වැඩි රුචිකත්වයක් දක්වන්නේ ය. ඒ අතරින්ද ඉන්දීය ජාතිකයෝ පෙරමුණේ සිටින්නේය. ඒ අනුව දකුණු ආසියානු කලාපයේ රටවල සාමාන්‍ය ජනතාව අතර රත්රන් භාණ්ඩ ගැවසීම සුලබය.මේ කලාපයේ රටවල් ආශ්‍රිතව රත්රන් ජාවරමද ඒ තරමටම සුලබය. එහෙත් කොචින් ගුවන් තොටුපොළ බලධාරීහු කළ අත්අඩංගුවට ගැනීමත් සමග ජාවරමේ මෙතෙක් කල් සැඟවී තිබුණූ පාර්ශ්වයක් ද හෙළිදරව් කර ගැනීමට හැකි විය. ඒ ඉතිහාසයේ පළමු වරට ශ්‍රී ලාංකිකයන් ද ජාවාරමේ කොටස්කරුවන් බව තහවුරු වීමයි.ින් පෙර පාකිස්ථානුවන් සහ බංග්ලාදේශ ජාතිකයන් යොදා ගනිමින් ඉන්දියාවටත් ඉන් පිටටත් රත්රන් ජාවාරම කෙරෙන බව සනාථ වී තිබුණද ශ්‍රී ලාංකිකයන් පිරිසක් රන් බඩු ජාවාරමට ගෑවුණු ප්‍රථම අවස්ථාව මෙයය. ඒ ද ඉතා සූක්ෂම ලෙස අවස්ථා කිහිපයක දී ම රන්බඩු ඉන්දියාවට රැගෙන ඒමෙන් පසුවය.මේ තරම් වූ කාලයක් ජාවාරම්කරුවන් අල්ලාගැනිමට බලධාරීන්ට හැකියාව ලැබී නොතිබුණේ ජාවාරම්කරුවන් ඒ සඳහා භාවිත කළ උපාය මාර්ගයේ සාර්ථකත්වය හේතුවෙනි. ඒ මංගල උත්සවකයට සහභාගී වීමේදී මෙන් හැකිතාක් රන්බඩු පැළඳගෙන ඉන්දියාවට පැමිණීමයි.මෙලෙස පසුගියදා කොචින් ගුවන් තොටුපොළේ දී අත්අඩංගුවට පත් ශ්‍රී ලාංකිකයන් පිරිස සංඛ්‍යාවෙන් පනස් හයක් විය. මේ පනස් හය දෙනා අත්අඩංගුවට පත්වන්නේ කණ්ඩායම් දෙකක් වශයෙනි. ඉන් එක් කණ්ඩායමක පිරිස හතලිස් දෙකක් වූ අතර දෙවැනි කණ්ඩායම ලෙස කොචින් වෙත පැමිණි පිරිස දාහතරක් විය.පළමුවැනි කණ්ඩායමේ සිටි හතලිස් දෙදෙනා අතරින් විසි අට දෙනෙක් කාන්තාවෝ වූහ. මේ පිරිසේ කාන්තාවන් මෙන්ම පිරිමින් ද මනා ඇඳුම් පැළඳුම්වලින් සැරසී සිටි අතර විශාල ප්‍රමාණයක් රත්රන් ආබරණ පැළඳ සිටියහ. පිරිමින් උස් කර සහිත කමිසවලින් සැරසී රත්තරන් මාල ගෙලේ දමාගෙන සිටියහ. කාන්තාවෝ සැලකිය යුතු ප්‍රමාණයකින් රත්රන් ආබරණ පැළඳ තවත් ආබාරණ රාශියක් තම යට ඇඳුම් අස්සේ සඟවාගෙන සිටිය. අවසානයේ සියල්ලෝ ම කොචින් ගුවන් බුද්ධි අංශයේ දැලට කොටුවූහ.අත්අඩංගුවට ගැනීම සිදු කිරීමෙන් පසුව කොචින් රේගු අධිකාරී කේ එන් නාගවාන් මහතා මාධ්‍යයට ප්‍රකාශ කර සිටි අන්දමට මේ පනස් හය දෙනා ළග රත්රන් කිලෝ එකොළහක ප්‍රමාණයක් තිබී ඇත. එහි සමස්ත වටිනාකම ඉන්දියානු රුපියල් කෝටි තුනක් පමණ වෙතැයි ගණන් බලා තිබේ.පිරිස අත්අඩංගුවට පත් වීමෙන් පසුව ඔවුන් රැගෙන යමින් තිබූ රත්රන් ප්‍රමාණය කිරා බැලීම මහත් අසීරු කටයුත්තක් වූ බවත් ඒ සඳහා පැය නවයක කාලයක් ගතවූ බවත් නාග්වාන් මහතා පවසා තිබේ. ඊට හේතුව වෙනත් අවස්ථාවලදී මෙන් නොව මෙවර එක් පුද්ගලයකු රැගෙන යමින් තිබූ රත්රන් ප්‍රමාණය එතරම් විශාල නොවීමයි.ඒ අන්දමට පුද්ගලයන් රැසක් එකතු වීමෙන් රත්රන් විශාල ප්‍රමාණයක් රහසිගත ලෙස ඉන්දියාවට රැගෙන ඒමට ජාවාරම්කරුවන්ගේ නවතම උපාය මාර්ගය වී තිබුණි. පුද්ගලයන් එකිනෙකා බැගින් ගෙනයමින් තිබූ රත්රන් වෙනවෙනම කිරා මැන ඒවා එක්කොට රැගෙන යමින් තිබූ සමස්ත රත්රන් ප්‍රමාණය ගණනය කිරීම එතරම් පහසු වී නැත.අත්අඩංගුවට පත් වූ පළමුවැනි කණ්ඩායම රත්රන් කිලෝ දහයක් රැගෙන යමින් සිට ඇති අතර දෙවැනි කණ්ඩයම සතු ව තිබූ රත්රන් ප්‍රමාණය කිලෝ එකයි ග්‍රෑම් හත්සීයක් විය.අත්අඩංගුවට පත් වූ පිරිසේ ගමන් බලපත්‍ර පරීක්ෂා කිරීමේ දී හෙළිදරව් වී ඇත්තේ මේ සියලු දෙනා කොළඹ සිට කොචින් සහ චෙන්නායි දක්වා නිතර නිතර ගමන් කර ඇති බවයි. පසුගිය සැප්තැම්බරයේ දී මේ ගමන් ඇරැඹී ඇති අන්දමද ගමන් බලපත්‍ර පරීක්ෂාවේදී පෙනී ගොස් ඇති අතර කොචින් වෙත පමණක් නොව නිතර නිතර චෙන්නායි සහ මධුරෙයි වෙතද මේ පිරිස ගමන් කර ඇති බව හෙළි විය. ඒ අතර සිටි ඇතැම් පිරිස් නොවැම්බර් මාසයේදී පමණක් ගමන් වාර හයක් පමණ කොචින් වෙත පැමිණ තිබේ. ගුවන් තොටුපොළ බලධාරීහු සැක පහළ කරන්නේ ඒ සෑම අවස්ථාවකදීම මොවුන් රත්රන් රැගෙන ඒමට ඇති බවයි.කොචින් ගුවන් තොටුපොළ රේගු නියෝජ්‍ය අධ්‍යක්ෂ එස් ඒ එස් නවාස් මහතා පවසා ඇත්තේ තානාපති කාර්යාල හරහා අත්අඩංගුවට පත් ශ්‍රී ලාංකිකයන් සම්බන්ධව වාර්තාවක් ශ්‍රී ලංකාවට එවීමට කටයුතු කරමින් සිටින බවයි. අත්අඩංගුවට පත් ශ්‍රී ලාංකිකයන් අතර සිංහල ජාතිකයන් නොමැති බවද නිල නොලත් ආරංචි මාර්ග පවසා තිබේ.ඉන්දියාවේ සහ ශ්‍රී ලංකාවේ රත්තරන් මිලේ කැපී පෙනෙන වෙනස් කම් පවතින අතර මෙලෙස ශ්‍රී ලංකාවේ සිට හොර රහසේ ඉන්දියාවට රන් බඩු රැගෙන යාමෙන් ජාවාරම්කරුවන්ට ලක්ෂ ගණනින් ලාබ ලැබෙන බවද ප්‍රකාශ වි තිබේ. කෙසේ වුව ද මේ සිදුවීමෙන් පසු රටින් පිටට රත්රන් ආබරණ පැළඳගෙන යාමේ දී එය කිසියම් සීමාවකට යටත් කිරීමටය ශ්‍රී ලංකා රේගුව තීරණය කර තිබේ.ටිරෝනි වෑවලගේ කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>01</day>
    </date>
    <link>http://www.silumina.lk/2013/12/01/_art.asp?fn=af1312019</link>
    <topic>ඩී. එස්. නියමු ආර්. අයි. ටී. අලස්</topic>
    <author>මහින්ද අබේසුන්දර</author>
    <content>රාජකීය විදුහලේ කලබලකාරී පරිසරයක් නිර්මාණය වන්නේ උදේ විදුහල පටන් ගැනීමට පෙරය. ළමෝ කලබලයෙන් පන්ති කාමරවලට යති. එය 1967 වර්ෂයේ තවත් දිනයකි. අපොස සාමාන්‍ය පෙළ පන්තිවලට ගණිතය උගන්වන මහරගම ගුරු අභ්‍යාස විදුහලේ පුහුණුව ලැබු ආර්. අයි. ටී. අලස් පොත අස්සන් කොට ගුරු කාමරයට වෙනදා වගේම ගියේ කාල සටහන අනුව පන්තියකට යා යුත්තේ දෙවැනි කාල පරිච්ඡේදයේ නිසාය.එවක රාජකීය විදුහලේ විදුහල්පති වූයේ බෝගොඩ ප්‍රේමරත්න මහතාය. ඔහු අලස්ට කතා කළේ කෙටි නමකිනි. ආර්. අයි. ටී. අලස් කියන නම කෙටි වූයේ Mr. Rita යනුවෙනි.රාජකීය විදුහලේ කාර්යාල කාර්ය සහායකයා ගුරු කාමරයට යමින් සිටි අලස් සර්ට තුණ්ඩුවක් ගෙනාවේය. තුණ්ඩුව Mr. Rita ටය. එය එවා තිබුණේ විදුහල්පතිය. අධ්‍යාපන ඇමැති අයි. ඇම්. ආර්. ඒ. ඊරියගොල්ල, ලේකම් එම්. ජේ. පෙරේරා සහ අධ්‍යාපන අධ්‍යක්ෂ හෙට්ටිආරච්චි යන තිදෙනාට අලස් මුණ ගැසෙන්නට අවශ්‍ය බව විදුහල්පතිගේ තුණ්ඩුවේ සටහන් විය.ඊරියගොල්ල ගුරුවරුන්ගෙන් පළිගත් ඇමැතිවරයකු හැටියට ප්‍රකටය. ඔහු හමුවන්නට කළ දැන්වීමෙන් අලස් කලබලයට පත්විය. අලස් වෘත්තීය සමිති කාරයෙකි. ඔහු විසින්ම ආරම්භ කළ ද්විතීයික පුහුණු ගුරුවරුන්ගේ වෘත්තීය සමිතියේ ප්‍රථම සභාපතිවරයා ද ඔහුය. ඊරියගොල්ල ඉදිරිපත් කළ අධ්‍යාපන ධවල පත්‍රිකාවට රටපුරා විරෝධය පළවිය. අලස් ද වෘත්තීය සමිතිය තුළ ධවල පත්‍රිකාව දැඩි විවේචනයට ලක් කළේය. ඇමැතිවරයා මුණ ගැසෙන්නට අවශ්‍ය බව කියා විදුහල්පති එවු තුණ්ඩුවෙන් අලස් කලබල වූයේ එනිසාය..ධවල පත්‍රිකාව විවේචනයට ලක්කළ නිසා රාජකීය විදුහලෙන් වෙනත් තැනකට මාරු කරන්නට අධ්‍යාපන ඇමැති තීරණය කළා විය හැකිය. තුණ්ඩුව රැගෙන විදුහල්පති බෝගොඩ ප්‍රේමරත්න හමුවූ අලස් එක්වරම කීවේ “විනාශයි” යන්නය. බෝගොඩගේ ප්‍රතිචාරය වූයේ සිනහවක් පමණි.අලස් එකල අවුරුදු තිස් පහ නොඉක්මවූ තරුණයෙකි. ඒ නිසා ඔහු අමාත්‍යාංශයේ ප්‍රධානීන් තිදෙනා මුණ ගැසෙන්නට ගියේ කෝට් එකක් හා ටයි එකක් පැලඳ නොව කලිසම හා කමිසයෙන් සැරසිලාය. රාජකීය විදුහලින් දේශපාලන මාරුවක් ලැබෙන්නට සිටියදී මොන ටයි කෝට් දැයි අලස්ට සිතෙන්නට ඇත.“මට ඇමැතිතුමා හම්බවෙන්න ඕන” අලස් පියන්ට කීය. අලස් දෙස දැඩි උනන්දුවකින් බැලු පියන් සහෝදරයා “නෑ. නෑ. ඇමැති හම්බවෙන්න බෑ” යයි ගුගුලේය.“මට ඇමැති හම්බවෙන්න ඕන නෑ. ඇමැතිතුමාටයි මා හම්බ වෙන්න අවශ්‍ය” අලස් එසේ කියා තමන් කවුදැයි පියන්ට හඳුන්වා දුන්නේය. පියන් අලස් ඇමැතිතුමා ළඟට කැඳවාගෙන ගියේය.ඇමති මැද වාඩිවී සිටී. ඔහුගේ දකුණුපස ලේකම් එම්. ජේ. පෙරේරා ය. වම්පස අධ්‍යාපන ලේකම් හෙට්ටිආරච්චිය. ඊරියගොල්ල කෙළින්ම මාතෘකාවට බැස්සේය.“අපි අලුතින් විදුහලක් පටන් ගන්නවා. ඔයා තමයි ඒකෙ විදුහල්පති. ඒ නිසා ග්‍රෙගරි පාරට යන්න, එතැන ඉඩම් කෑල්ලක් තියෙනවා. අප හිතාගෙන ඉන්නේ ඒ ඉඩමේ ගොඩනැගිල්ලක් හදන්න. ඒ නිසා ඉඩම පවරාගන්න ඕනැ” ඊරියගොල්ල කීවේය.“ගරු ඇමැතිතුමනි! සමාවෙන්න. විදුහල්පති තනතුරකට මට සුදුසුකම් නැහැ. මම උප ගුරුවරයෙක් විතරයි. පාසල් පරිපාලනය ගැන මට අත්දැකීම් නෑ” අලස් කීවේය.“ඔබ මෙතැනට ගෙන්නුවේ විදුහල්පතිකම දෙන්නයි. ඔබේ දක්ෂතා අපි දන්නවා. මේක භාර ගන්න ඕනෑ” ඇමැති එසේ කියන විට විදුහල්පතිකම භාර නොගත්තොත් සිදුවිය හැකි දේ ගැන අලස්ට සිහි විය.“ඇමැතිතුමනි, මං මේ ගැන විදුහල්පතිට දැනුම් දෙන්න ඕන. ඒකට මට වේලාවක් ඕන.” අලස් කීවේය.“හරි ටැක්සියක් අරන් ගිහින් විදුහල්පතිට කියල ඒකෙන්ම එනවා” ඊරියගොල්ල අණ කළේය.ඉගැන්වීමටත් පාලනයටත් දක්ෂයකු සොයමින් සිටි ඊරියගොල්ලට අලස්ගේ නම යෝජනා කර ඇත්තේ බෝගොඩ ප්‍රේමරත්න මහතාම බව අලස් ඔහු හමුවී කළ කතාවෙන් හෙළි විය.ඉඩම් පවරා ගත්තේය. කැලෑවට ගොස් තිබුණ කූඹි කැලේ එළි පහළ වී දින 14 ක් ඇතුළත 80 x 20 ගොඩනැගිල්ල හැදුණේය. එසේ හැදු ගොඩනැඟිල්ලේ 1967 වසරේ ඩී. එස්. සේනානායක විදුහල බිහි විය. අලස්ගේ නමත් සමඟ ඩී. එස්. සේනානායක විදුහලත් සේනානායක විදුහල සමඟ අලස්ගේ නමත් එකට කියැවුණේ ඉන් පසුවය.අධ්‍යාපන ‍ක්ෂේත්‍රයේ පියා, මව, පුතා යන වචන හඳුන්වා දුන්නේ අලස්ය. විදුහල්පති ලියුම්වලට අස්සන් කළේ “විදුහල්පති පියා” යනුවෙනි. ගුරුවරියන් අස්සන් කළේ ගුරු මෑණි ලෙසිනි. ගුරුවරුන් ගුරු පියා ලෙසිනි.මේ සටහන මෙසේ කෙටියෙන් අවසන් කළ නොහැක. එය අලස් ලියු ජීවිත කතාවටත් වඩා දීර්ඝ විය හැකිය. ඔහුට පක්ෂ දේශපාලනයක් තිබුණේ නැත. ජාත්‍යන්තර පාසල් සංකල්පය යටතේ ද ඔහු ඉහළ පෙළේ පාසල් පද්ධතියක් නිර්මාණය කළේය.අධ්‍යාපන අමාත්‍යාංශයේ ලේකම්වරයකු ලෙස ද ඔහු අධ්‍යාපන ක්ෂේත්‍රයට විශාල මෙහෙයක් ඉටු කෙළේය. ඔහු සිය මාර්ගෝපදේශකත්වය යටතේ සමාජයට දායාද කළ විවිධ ක්ෂේත්‍රවල දක්ෂතා දක්වන බුද්ධිමතුන් රැසක් වෙති.අපෙන් සදහටම සමුගත් අලස් විදුහල්පතිතුමා ඩී. එස්. විදුහලේ දී නිතර ගායනා කළ කවියකින් මේ සටහන නිමා කරමු.හාවුන්ට මුවන්ට පැන යන්නමයි හිත ඌරන්ට මීයන්ට හාරන්නමයි හිත මාලුන්ට කිඹුලන්ට පීනන්මයි හිත අලියන්ට ළමයින්ට නලියන්නමයි හිතමහින්ද අබේසුන්දරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>01</day>
    </date>
    <link>http://www.silumina.lk/2013/12/01/_art.asp?fn=af13120110</link>
    <topic>පොලිස් සේවයට සමුදෙන ජ්‍යෙ.නි. පොලිස්පති ගාමිණී ද සිල්වා</topic>
    <author/>
    <content>උප පරීක්ෂකවරයකු ලෙස 1974 වසරේ පොලිස් සේවයට බැඳී, ජ්‍යෙෂ්ඨ නියෝජ්‍ය පොලිස්පතිවරයකු ලෙස දෙසැම්බර් 3 වැනිදා විශ්‍රාම ලබන ගාමිණී ද සිල්වා මහතාගේ සේවය ඇගයීමකි.ගාල්ල කොට්ඨාසයට ආධුනික උප පොලිස් පරීක්ෂකවරයකු වශයෙන් පළමු පත්වීම ලබා බදුල්ල, මොණරාගල, බණ්ඩාරවෙල හා බිබිල පොලිස් ස්ථානයන්හි සේවය කිරීමෙන් පසුව නැවත පොලිස් අභ්‍යාස විද්‍යාලයේ කාර්ය මණ්ඩලයට ඇතුළත්ව 1984 වසරේදී හුංගම පොලිස් ස්ථානයේ ස්ථානාධිපති වශයෙන් කටයුතු කළේ ය.පොලිස් පරීක්ෂක ඔලිවර් ද සිල්වා නම් වූ තම පියාණන් හා ගුරු වෘත්තියේ යෙදුණු සෝමා ද සිල්වා නම් තම මෑණියන්ගෙන් ලද ආභාෂයත්, මහනුවර සිල්වෙස්ටර් විදුහලෙන් ලද අධ්‍යාපනයත්, ගාමිණී ද සිල්වා නම් පොලිස් නිලධාරියා පරිපූර්ණ නිලධාරියකු බවට පත්වීමට හේතු වූ බව සඳහන් කළ හැක.1986 වසරේ දී මන්නාරම මූලස්ථාන පොලිස් පරීක්ෂක ලෙස යුද සමයේ භීෂණකාරී පරිසරයක් තුළ මන්නාරම ප්‍රදේශයේ මෙහෙයුම් කලාප රාජකාරි ඉටු කරමින් සිටියදී අඩම්පන් සටනට සාර්ථකව මුහුණදීමට ඔහුට හැකි විය.එම වසරේදීම ගම්පහ මූලස්ථාන පොලිස් පරීක්ෂක වශයෙන් පත්වී ආ පසු ජනතාව ගාමිණී ද සිල්වා මහතාට ගෞරව දැක්වීමට පුරුදු වී සිටිති. ප්‍රදේශයේ සිදුවූ සොරකම්, ගෙවල් බිඳුම්, දූෂණ ක්‍රියා මැඬපැවැත්වීම එතුමාගේ රාජකාරි නිපුනතාව වැඩි වීමට හේතුවක් විය.1995 වසරේ ජ්‍යෙෂ්ඨ පොලිස් අධිකාරි තනතුර දක්වා උසස්වීම් ලබා වවුනියාව කොට්ඨාසයට එම වසරේ දීම රාජකාරි වාර්තා කිරීම එතුමාගේ දක්ෂතාවට තවත් උදාහරණයකි.ජයසිකුරු මෙහෙයුමේදී තම දායකත්වය උපරිම අයුරින් ලබාදුන් ගාමිණී ද සිල්වා මහතා කොටි ත්‍රස්තයන්ගේ ප්‍රධාන ඉලක්කයක් බවට පත්වී තිබිණි. වවුනියාව පැවැත්වූ සම්මන්ත්‍රණයට පොලිස් නිලධාරියෙකු ලෙස වෙස්වලාගෙන පැමිණි මරාගෙන මැරෙන බෝම්බකරුවකු අල්ලා ගැනීමට මෙතුමාගේ ආරක්ෂක නිලධාරීන් හා ඔත්තු ජාලය සමත්විය.ජයසිකුරු මෙහෙයුම පැවති සමයේ වසර තුනක පමණ මෙහෙයුම් කලාපය තුළ රැඳී සිටිමින් නිලධාරීන් දිරිමත් කරමින් තම රාජකාරි යුතුකම් මනා ලෙස ඉටු කරමින් හලාවත කොට්ඨාස භාර නිලධාරියා ලෙස 1998 වසරේදී තලවිල මුහුදේ ක්‍රියාත්මක ව‍ූ හෙරොයින් ප්‍රවාහනය අඩපණ කිරීමත්, එම ප්‍රදේශයේ සිදුවූ දේශපාලන මිනී මැරුම් අනාවරණය කර ගැනීමත් ගාමිණී ද සිල්වා මහතාගේ කීර්ති නාමය වැඩි කිරීමට හේතු විය.අපරාධ වාර්තා කොට්ඨාසය, පිරිස් පාලන කොට්ඨාසය, පොලිස් රථවාහන මූලස්ථානය, පොලිස් ප්‍රවාහන හා සංදේශ කොට්ඨාසය තුළ නොමැකෙන සේවාවක් ඉටු කළ ගාමිණී ද සිල්වා මහතා 2002 වසරේ නියෝජ්‍ය පොලිස්පතිවරයකු ලෙස ද, 2010 වසරේ සිට ජ්‍යෙෂ්ඨ නියෝජ්‍ය පොලිස්පතිවරයකු ‍වශයෙන් ද උසස්වීම් ලැබීය.මේ දක්වා උතුරු පළාත භාර ජ්‍යෙෂ්ඨ නියෝජ්‍ය පොලිස්පති ලෙස කරන ලද සේවාව පොලිස් දෙපාර්තමේන්තුවේ ද, මහජනතාවගේ ද ප්‍රසාදයට ලක්වීම එතුමාගේ සේවා දක්ෂතාවට නිදර්ශන සපයයි.පොලිස් දෙපාර්තමේන්තුවට ආයුබෝවන් කීව ද පොලිසියේ නොමැකෙන නාමයක් රඳවා නිහතමානීත්වය, සුහදශීලී බව, නොබියව තීරණ ගැනීමේ දක්ෂතාව, අධිකාරි බලය අවංකව ක්‍රියාවට නැංවීම එතුමා‍ෙගන් ආදර්ශයට ගතයුතු ගුණාංග‍ ලෙස සඳහන් කළ හැක.කේ. උදයපාල මාදම්පාගම,පොලිස් පරීක්ෂක,කන්කසන්තුරය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>01</day>
    </date>
    <link>http://www.silumina.lk/2013/12/01/_art.asp?fn=af13120113</link>
    <topic>චිත්‍ර නිර්මාණය අමාරු නෑ</topic>
    <author>සැකැසුම - සුභාෂිණී ජයරත්න</author>
    <content>අ.පො.ස.(සා. පෙළ)චිත්‍රචිත්‍ර විෂය යනු කාණ්ඩ විෂයයකි. චිත්‍ර විෂය සඳහා දරුවන් කැමැත්තක් දැක්වුව ද මේ විෂය සඳහා A සාමාර්ථයක් ලබා ගැනීම අසීරු යැයි මතයක් පවතී. නමුත් උනන්දුව සහ විෂය කෙරෙහි කැමැත්ත ඇත්නම්, විශිෂ්ට සාමාර්ථයක් ලබා ගැනීම අපහසු නොවේ. මා දකින අන්දමට අනෙකුත් සෞන්දර්ය විෂයන් සඳහා ලිඛිත ප්‍රශ්න පත්‍රයක් සහ ප්‍රායෝගික ප්‍රශ්න පත්‍රයක් ඇත. නමුත් චිත්‍ර විෂය සඳහා ලිඛිත ප්‍රශ්න පත්‍රයක් සහ ප්‍රායෝගික ප්‍රශ්න පත්‍ර දෙකක් ඇත. එය ලකුණු ලබා ගැනීමට දරුවාට කදිම අවස්ථාවකි.ලිඛිත ප්‍රශ්න පත්‍රය (චිත්‍ර 1 පත්‍රය) කෙටි ප්‍රශ්න 40 න් සමන්විත වන අතර ලබා ගත හැකි ලකුණු ප්‍රමාණය 40 කි. II පත්‍රය නිදහස් රේඛාමය ඇඳීම සහ වර්ණ චිත්‍ර සම්පිණ්ඩනය වන අතර ඒ සඳහා ලකුණු 30 ක් ලබා ගත හැකිය. චිත්‍ර III පත්‍රය ‘අ’ සම්පිණ්ඩනය (ප්‍රකාශන චිත්‍ර) හෝ ‘ආ’ මෝස්තර හා සැරසිලි නිර්මාණය ලෙස කොටස් දෙකක් තිබෙන අතර එයින් ඔබ කැමැති ‘අ’ ‘ආ’ ‘ඉ’ කොටසින් එක් මාතෘකාවක් තෝරාගෙන වර්ණවත් චිත්‍රයක් සම්පිණ්ඩනය කොට ලකුණු 30 ක් ලබා ගත හැකිය.ලිඛිත ප්‍රශ්න පත්‍රයේ අභිමතාර්ථයන් ලෙස පහත කරුණු සැලකිය හැකිය. ප්‍රායෝගික අභ්‍යාස තුළින් ලබන සිද්ධාන්තමය හා ශිල්පීය ක්‍රම පිළිබඳ අවබෝධය පිරික්සීම, පාරම්පරික සැරසිලි හා කලා කර්මාන්ත පිළිබඳ දැනුම හා කුසලතා ඇගැයීම, විශ්ව ශිල්පීන් හා දේශීය ශිල්පීන් ගේ කලා කෘති ඇගැයීම, ශ්‍රී ලංකාව - ඉන්දියාව - යුරෝපය ආශ්‍රිත සංස්කෘතික පසුබිම පිළිබඳ අවබෝධය මැනීම යනාදියයි. I පත්‍රයේ ප්‍රශ්න 40 සඳහා පිළිතුරු සැපයීමට කාලය පැයක් හිමි වේ. විභාග ශාලාධිපතිතුමන් සපයන ප්‍රශ්න පත්‍රයෙහිම දරුවන් පිළිතුරු සැපයිය යුතුය. ප්‍රශ්න පත්‍රය ඔබට ලැබුණු පසු ප්‍රශ්න අංක 01 සිට 40 දක්වා වූ සියල්ල කියවා බලා තේරුම්ගත යුතුය. එහෙත් මේ සඳහා විනාඩි 10 කට වඩා කාලය වැය නොකළ යුතුය. පිළිතුරු සපයන විට පැහැදිලි අකුරෙන් පිරිසිදු ව පිළිතුරු සැපයීම ඔබ විසින් කළ යුතු කාර්යයකි. ඔබ පිළිතුරු සැපයීමට නිල් පැහැති පෑනක් යොදා ගැනීම යෝග්‍ය වේ.යම් ප්‍රශ්නයක පිළිතුරු යටින් ඉරි ගැසීමට ඇත්නම්, වඩාත් නිවැරැදි පිළිතුර සොයා ඔබ ඉර ගැසිය යුතුය. එක සමාන පිළිතුරු දෙකක් ඇත්නම්, බොහෝ විට සමහර දරුවෝ එම පිළිතුරු දෙකටම ඉරි ගසයි. මෙයින් එම ප්‍රශ්නයට හිමි මුළු ලකුණු ඔබට අහිමිව යයි. එසේම හිස් තැන් පිරවිය යුතු ප්‍රශ්නවලදී ඔබගෙන් අපේක්ෂා කරනුයේ අර්ථවත් - නිවැරැදි කෙටි ම පිළිතුර පමණි. අනවශ්‍ය විස්තර ලිවීමෙන් ඔබ වැළකිය යුතුය. අංක 36 සිට 40 දක්වා ප්‍රශ්නවලට පිළිතුරු සැපයීමේදී එයට ඉහළින් දී ඇති උපදෙස් හොඳින් තේරුම් ගත යුතුය. දී ඇති රූප සටහන හඳුනාගෙන පිළිතුරු සැපයිය යුතුය. යම් විටෙක දී ඇති රූප සටහන සමඟ හැඳින්වීමේ විස්තරයක් ප්‍රශ්න පත්‍රයේ අඩංගු වන්නේ නම්, එම කරුණු ඔබ නැවත නොලිය යුතුය. මේ ප්‍රශ්නයේ දී ඔබ බලාපොරොත්තු වන්නේ, රූප සටහන පිළිබඳ විස්තරාත්මක රචනයක් නොව අර්ථවත් කෙටි වාක්‍ය පහක ඇගයීමකි. විෂය නිර්දේශයේ සියලු ඒකක හොඳින් අධ්‍යයනය කළ දරුවකුට මේ 1 පත්‍රයට පිළිතුරු සැපයීම අපහසු නොවේ.අනෝමජී රාජපක්ෂ දේවි බාලිකා විද්‍යා­ලයේ චිත්‍ර විෂය බාර ආචාරිණීII පත්‍රය එනම්, නිදහස් රේඛාමය ඇඳීම හා වර්ණ චිත්‍ර සම්පිණ්ඩනය තුළින්,1. ස්වාභාවික හා නිර්මිත වස්තූන්ගේ ගති ස්වභාවය හා හැඩය තේරුම් ගැනීම, සිද්ධාන්ත භාවිතයේ කුසලතාව හා ක්‍රම ශිල්ප මැන බැලීම.2. රේඛා මාධ්‍ය භාවිතයෙන් වස්තූන්ගේ ගති ලක්ෂණ මතු වන සේ චිත්‍රය සම්පිණ්ඩනය කිරීම.3. වර්ණ මාධ්‍යය භාවිත ක්‍රම ශිල්ප හා වස්තූන්ගේ ගති ලක්ෂණ මතුවන සේ වර්ණ ගැන්වීම.4. සමස්ත නිමාව සිදුකර ඇති ආකාරය මැන බැලේ.දරුවන් ඉදිරියේ තබා ඇති ද්‍රව්‍ය සමූහය පිළිබඳ චිත්‍ර ඇඳීමේදී පාසලේ චිත්‍ර ගුරුතුමිය, ගුරුවරයා කියා දී ඇති පරිදි මිනුම් ක්‍රමවේද රැගෙන ද්‍රව්‍ය සම්පිණ්ඩනය ඇඳිය යුතුය. මේ ප්‍රශ්න පත්‍රය කොටස් 2 කි. එනම් රේඛා අධ්‍යයනය සමස්ත ද්‍රව්‍ය සම්පිණ්ඩනය යි. ඔබට විභාග ශාලාධිපති තුමන් කොළ 2 ක් සපයනු ඇත. මින් එකක් ඩිමයි කඩදාසියක් වැනි රළු කඩදාසියක් වන අතර අනෙක ගනකමින් යුතු සුදු කඩදාසියකි. රේඛා අධ්‍යයනය සඳහා ඔබට රළු කඩදාසිය යොදාගත හැකි අතර එහිදී ද්‍රව්‍ය සමූහය රේඛාවෙන් අධ්‍යයනය කළ යුතුය. මෙහිදී රේඛාව කෙසේ හසුරුවා ඇති ද? යන්නට ඔබට ලකුණු 05 ක් හිමි වේ. මේ සඳහා ඔබට විනාඩි 15 ක් වැනි කෙටි කාලයක් වැය කොට ඇඳිය හැකිය.ඊට වඩා කාලයක් වැය කිරීම ඔබට අවාසි සහගතය. මන්ද යත් ඔබට සමස්ත ද්‍රව්‍ය සමූහය ඇසුරින් යථාරූපී චිත්‍රයක් ඇඳ වර්ණ කර නිම කළ යුතු බැවිනි. මෙහිදී ද්‍රව්‍ය සමූහය ලෑල්ල මත මනා සේ සම්පිණ්ඩනය කළ යුතුය. ද්‍රව්‍ය සමූහය තබා ඇති ලෑල්ල ඔබට අවශ්‍ය පරිදි වෙනස් කළ හැකිය. ඉන්පසු මේ ද්‍රව්‍ය සමූහය වර්ණ ගැන්විය යුතු අතර ඒ සඳහා දිය සායම්, පැස්ටල්, පෝස්ටර් සායම් හෝ මිශ්‍ර මාධ්‍ය භාවිත කළ හැකිය. දරුවන් මුලින් ම ද්‍රව්‍ය සමූහය සහ පැළෑටිය වර්ණ කළ යුතු අතර සියල්ල අවසානයේ ද්‍රව්‍ය ටික මතුවන පරිදි පසුබිම ඔබට කැමැති පරිදි යොදා ගත හැකිය.මේ ද්‍රව්‍ය සම්පිණ්ඩනය සඳහා සිළින්ඩරාකාර හැඩ (ටින්, වතුර වීදුරු) ගණකයක් හෝ ගණකාභයක හැඩ (පෙට්ටියක්) ගෝලාකාර හැඩ (කළයක්, ගස්ලබු ගෙඩියක්, කැකිරි ගෙඩියක්, තැඹිලි ගෙඩියක්) පැළෑටියක් (ක්‍රෝටන්, ඇන්තූරියම්, අරලිය අත්තක්, හබරල අත්තක්) රෙදි කෑල්ලක් (තනිපාට හෝ මල් වැටුණු) යනාදිය යොදා ගනී. එසේම මේවා ඇඳීමේදී දරුවන් මතක තබා ගත යුතු වැදගත් කාරණයක් ඇත. ඔබ මොන යම් ආකාරයකින් හෝ ජ්‍යාමිතික උපකරණ පාවිච්චි නොකළ යුතුය. එසේ වුවහොත් ඔබට අවාසියක් සිදුවනු ඇත.චිත්‍ර III පත්‍රය ‘අ’ ‘ආ’ ‘ඉ’ යන කොටස් පිළිවෙළින් චිත්‍ර සංරචනය (ප්‍රකාශන චිත්‍ර), ගැෆ්‍රික් චිත්‍ර, මෝස්තර හා සැරසිලි නිර්මාණය ලෙස පවතී. චිත්‍ර සම්පිණ්ඩනය කිරීමේදී ස්වභාවික මෙන්ම නිර්මිත පරිසරයේ වස්තූන්ගේ ස්වභාවයන්, ඒ තුළ සිදුවන සිද්ධීන් හා ක්‍රියාදාමයන් පිළිබඳව ලබා ඇති ඇති අත්දැකීම්, චිත්‍රමය භාෂාව තුළින් ප්‍රකාශ කිරීමේ කුසලතාව ඇගැයීම සිදු කෙරේ. දරුවන් විසින් තෝරාගන්නා මාතෘකා ප්‍රකාශනය කිරීමේදී විවිධ කුසලතා දක්නට ලැබේ. නමුත් රේඛා, හැඩතල, වර්ණ හැසිරවීමේ විසමතා දැක්වෙන අවස්ථා ද බොහෝය. කුසලතා දක්වන දරුවන් මෙන්ම කුසලතා පෝෂණය කර නොගත් දරුවන් ද සිටී. ඔවුන් කෙසේ හෝ ඉදිරි දින කිහිපයේදී හැකියාවන් වර්ධනය කර ගැනීමට උත්සාහ ගන්න.තෝරාගත් මාතෘකාව උචිත ලෙස ප්‍රකාශ කර තිබීම, මානව හා සත්ත්ව රූ, සියලු හැඩතල තලය තුළ සම්පිණ්ඩනය කිරීම, රේඛාව හා හැඩතල යොදා ඇති ආකාරය, වර්ණ භාවිතයේ ඇති කුසලතාව, සමස්ත නිමාව යන නිර්ණායක සඳහා ලකුණු 06 බැගින් ප්‍රදානය කෙරේ.මා වසර 10 ක අ.පො.ස. (සා/පෙළ) චිත්‍ර විෂයය සැලකිල්ලට ගත් අතර එහිදී ධීවර කර්මාන්තය සම්බන්ධ විවිධ තේමාවන්, ඉන් වසර 08 දීම ප්‍රශ්න පත්‍රවල අන්තර්ගත වී තිබුණි. එසේම ආගමික තේමා යටතේ චිත්‍ර සංරචනය කිරීම වසර 06 දීම අන්තර්ගතව තිබුණි. මෙහිදී ඔබට තාත්වික හෝ කල්පිත නිර්මාණයක් කිරිමට ඔබට හැකිය.‘ආ’ ග්‍රැෆික් චිත්‍ර නිර්මාණකරණය තුළින් මුද්‍රණ ක්‍රම පිළිබඳ සහ නිර්මාණාත්මක බව, සැලසුම්කරණය අගයනු ලබයි. මේ කොටසේ අන්තර්ගත සියලුම තේමා ග්‍රැෆික් ක්‍රමයට කිරීමට උචිත පරිදි ඇදිය යුතුය. බොහෝ විට පෝස්ටර් චිත්‍ර නිර්මාණය කිරීමට, පොත් පිටකවර ඇඳීමට, ආරාධනා පත්‍ර නිර්මාණයට, දවටන නිර්මාණයට මේ තුළින් සිදුවේ.‘ඉ’ මෝස්තර හා සැරසිලි නිර්මාණය තුළින් නිර්මාණශීලි සැලසුම්කරණය හා අලංකරණය පිළිබඳ ඔබ ලබා ඇති කුසලතාව පිරිස්සීම සිදු කරයි. මාතෘකාව අදාළ ව සැලසුම් කිරීමේ හැකියාව, පාරිහාරික අවශ්‍යතාවන්ට ගැළපෙන බව හා කර්මාන්තයට උචිත බව, රේඛා හා හැඩතල යොදා ගැනීම, උචිත වර්ණ තෝරා ගැනීමේ කුසලතාව, විචිත්‍ර බව, චමත්කාර බව හා සාර්ථකව නිම කිරීමට ලකුණු ප්‍රදානය කෙරේ. මෙහිදී දරුවන් පිටපත් කිරීමේ ක්‍රමවේදය මැනවින් දැන සිටිය යුතු අතර මෝස්තර නිර්මාණය එය වැදගත් වේ. එසේම දරුවන් සිංහල සාම්ප්‍රදායික මෝස්තර අංග තම මතකයෙන් නිවැරදිව ඇඳීමට සමත් විය යුතුය. මේ සඳහා දිය සායම් හෝ පැස්ටල් වර්ණ මාධ්‍යයෙන් චිත්‍රය වර්ණ ගැන්විය හැකි අතර දියසායම් මඟින් මෙය නිර්මාණය කිරීම වඩා ඵලදායි වේ. එහිදී මෝස්තරය වටා රේඛාවෙන් ඇඳීමෙන් (OUTLINE) අලංකාරයක් අත් වේ. මෙම රේඛාකරණය කිරීමට හුරුව ලබා ගැනීමට ඔබ අංක 0 හෝ අංක 1 පින්සල රැගෙන පෙරහුරුවේ යෙදිය යුතුය. එසේ නොවුණ හොත් ඔබගේ අත වෙව්ලා වට රේඛා කරණයේ යෙදීම අසාර්ථක වේ. නමුත් ඔබ නැවත නැවත රේඛා ඇඳීමට පෙරහුරු කිරීමෙන් ඉහත තත්ත්වය 95% ක්ම මඟහරවා ගත හැකිය.ඔබ චිත්‍ර ඇඳීමට, රේඛාකරණයට 2B හෝ 6B වර්ගයේ පැන්සලක් පාවිච්චි කළ යුතුමය. එය ආධාරයෙන් ඉතා පහසුවෙන් රේඛාකරණය (මහන්සියකින් තොරව) කළ හැකිය. විශේෂයෙන් ද්‍රව්‍ය සම්පිණ්ඩනයේ රේඛා අධ්‍යයනයට මෙම පැන්සල (2B) ඔබට ඉවහල් වේ. ඔබ විභාගය සඳහා යන විට ඔබේ පුරුදු වර්ණ පෙට්ටිය, පැන්සල, පින්සල් රැගෙන යන්න. එසේම පිරිසිදු රෙදි කැබැල්ලක් පින්සල් හා පැස්ටල් කූරු පිරිසිදු කිරීමට රැගෙන යන්න.විභාගයට තවත් දින කිහිපයක් ඇති බැවින්, පසුගිය වර්ෂවල ප්‍රශ්න පත්‍රවලට පිළිතුරු සපයන්න. වාර විභාගයේදී ඔබ විසින් සිදු කළ වැරැදි, ගුරුතුමා / තුමිය පෙන්වා දුන් වැරැදි නිවැරැදි කර ගන්න. ඔබ විසින් විශ්වාසයක් ගොඩනඟා ගන්න. කාලය අපතේ නොහැර ඉදිරි සම්පූර්ණ කාලයම විභාගය සඳහා සූදානම් වීමට යොදවන්න.විභාගයේ දී ඔබ, ඔබගේ විභාග අංකය, ප්‍රශ්න අංකය, චිත්‍ර මාතෘකා පැහැදිලිව සඳහන් කරන්න. ප්‍රශ්න පත්‍ර නියමිත පරිදි අමුණන්න. චිත්‍රය වියළී නොමැතිනම් අමුණන්න එපා. ශාලාධිපති තුමන්ට භාරදෙන විට හොඳින් වියළී තිබීමට වග බලා ගන්න. ප්‍රශ්න පත්‍රය ඇලි තිබුණහොත් අවාසියක් සිදු වනුයේ ඔබටය. චිත්‍ර විෂයය හදාරණ දරු දැරියනි, ඔබට චිත්‍ර විෂය සඳහා විශිෂ්ට සාමාර්ථයක් ලබා ගැනීමටත්, ආදරණීය ඔබට අ.පො.ස. (සා.පෙළ) විභාගයට සාර්ථකව මුහුණ දීමට ශක්තිය ධෛර්යය ලැබේවා!සැකැසුම - සුභාෂිණී ජයරත්නඡායාරූප - විමල් කරුණාතිලකකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>01</day>
    </date>
    <link>http://www.silumina.lk/2013/12/01/_art.asp?fn=af13120114</link>
    <topic>විෂය දැනුමට මුල් තැන දෙන්න</topic>
    <author>සැකැසුම - සුභාෂිණී ජයරත්න</author>
    <content>අ.පො.ස.(සා. පෙළ)ව්‍යාපාර අධ්‍යයනයව්‍යාපාර හා ගිණුම්කරණ අධ්‍යයනයවිෂය කොටස් දෙකකින් යුතුය.1) ව්‍යාපාර අධ්‍යයනය2) ගිණුම්කරණයව්‍යාපාර අධ්‍යයනය තුළ ඇත්තේ ව්‍යාපාර හා සම්බන්ධ දේ, ව්‍යාපාර හැඳින්වීම, සියලුම උපකාරක සේවා හා බැංකු, රක්ෂණ, සන්නිවේදන, ප්‍රවාහන, ගබඩාකරණ ආදී සේවා ද, ව්‍යාපාරයක් ආරම්භ කරන තැ‍නැත්තෙක් ව්‍යාපාර සැලැස්මක් පිළියෙල කළ යුත්තේ කෙසේද යන්න ඇතුළත් වෙයි. 11 වසරේදී ව්‍යාපාරයක ආයෝජන මාර්ග මෙන්ම ව්‍යාපාරයක අරමුදල් සම්පාදන මාර්ග සම්බන්ධයෙන් සාකච්ඡා කෙරෙයි. තනි පුද්ගල ව්‍යාපාරයක් හවුල් ව්‍යාපාරයක්, සමාගමක් ආරම්භ කරන්නේ කෙසේද යන්න සැසැඳීමක් කෙරෙයි. එම නිසා උ/පෙළ ව්‍යාපාර අධ්‍යයන විෂයය දීර්ඝව සාකච්ඡා කරන දේ පිළිබඳ මූලික අවබෝධයක් 10 හා 11 වසරේදී සිදු කෙරෙයි. එමනිසා මේ සම්බන්ධව දරුවාට උ/පෙළ මට්ටමේ දැනුමක් අවශ්‍ය නොවේ. අවශ්‍ය වන්නේ න්‍යායාත්මක කොටසේ දැනුම පමණි.ව්‍යාපාර අධ්‍යයනයේ විෂයේ අරමුණු කිහිපයක් කිසියම් දවසක දරුවා දක්ෂ ව්‍යාපාරිකයෙක් බවට පත්කිරීම, ඔහු තාර්කික පාරිභෝගිකයෙක් බවට පත්කිරීම, ව්‍යාපාරයක් කරගෙන යාමේ දී මුහුණ පාන ගැටලුවලට විසඳුම් ලබාගැනීම, ව්‍යාපාරවලට බලපාන නීතිමය පසුබිම් හඳුනාගැනීම, උසස් අධ්‍යාපන කටයුතු සඳහා අවශ්‍ය මූලික දැනුම ලබා ගැනීම අරමුණු වෙයි.ගිණුම්කරණ කොටස ආරම්භ වන්නේ 10 වසර අවසානයේ දී ය. ව්‍යාපාරයක් ආරම්භ කිරීමේ දී එය ගිණුම්කරණ සමීකරණවලට බලපාන ආකාරය, ගනුදෙනු ගිණුම්කරණ සමීකරණවලට බලපාන ආකාරය පිළිබඳව මූලික අවබෝධයක් ලබා ගනී. වත්කම්, වගකීම්, ආදායම් වියදම්, හිමිකම් යනු මොනවාද යන්න අවබෝධය දරුවාට ලැබිය යුතුය. ව්‍යාපාරයක මූලික සටහන් පොත් මොනවාද, ඒවාට අදාළ මූලාශ්‍ර ලියවිලි මොනවාද යන්න පිළිබඳ අවබෝධයක්, ගනුදෙනුවක් ලෙජරයකට පිටපත් කරන්නේ කෙසේද යන්න පිළිබඳ ද්විත්ව සටහන් න්‍යාය පිළිබඳ දැනුම අත්‍යාවශ්‍යය.උපුල් උඩවත්ත දේවි බාලිකා විද්‍යාලයේ ව්‍යාපාර අධ්‍යයන හා ගිණුම්කරණ විෂය බාර ආචාර්ය1494 ලූකා පැසියෝලි නම් පුද්ගලයා ගිණුම්කරණ මූලධර්ම හඳුන්වා දුන්නේය. එමනිසා අදටත් එම ගිණුම්කරණ මූලධර්ම, ගිණුම්කරණ ආශ්‍රිත සෑම විෂයමාලාවකටම අදාළ වේ. එමනිසා මේ මූලධර්ම පිළිබඳ අවබෝධය අවශ්‍යය. ව්‍යාපාර අධ්‍යයනය හා ගිණුම්කරණ විෂය කෙටි ප්‍රශ්න 40කින් යුතුයි. කෙටි ප්‍රශ්න 40න් 25ක් වර්ණාත්මක ප්‍රශ්නයි. මෙහි වර්ණ 4න් වඩා සුදුසු පිළිතුර තෝරා ගැනීමට හැකි විය යුතුය.ඉතිරිය ගිණුම්කරණ කොටසයි. මේ කොටසේදී ගිණුම්කරණ විෂයට අදාළ සියලු කොටස් පිළිබඳ දැනුම ලබා ගැනීම අවශ්‍යය. (විෂය නිර්දේශයට අදාළව) විශේෂයෙන්ම වෙළෙඳ හා ලාබ අලාභ ගිණුමක්, ශේෂ පත්‍රයක් පිළිබඳ දැනුම අවශ්‍යය. ඒ ඇසුරෙන් ප්‍රශ්න 4ක් හෝ 5ක් විභාගයට පැමිණිය හැක. ඊට අමතරව මූලාශ්‍ර ලියවිලි මූලික සටහන් පොත්වලට සටහන් කරන ආකාරය පිළිබඳව ද ප්‍රශ්න පැනනැඟිය හැක. ගිණුම්කරණයේ දී ගිණුම්කරණ සමීකරණ ප්‍රශ්න ඇසිය හැක. බැංකු සැසඳුම් ප්‍රකාශ පිළිබඳ මූලික අවබෝධයක් ද, සුළු මුදල් පොත සුළු මුදල් අග්‍රිමය ප්‍රතිපූරණය කරන ආකාරය පිළිබඳව ද අවබෝධයක් තිබිය යුතුය. ඊට අමතරව ගිණුම්කරණ සංකල්පවලින් මූලික සංකල්ප පිළිබඳ දැනුම අවශ්‍යයයි. ඒකක සංකල්පයක් යනු කුමක්ද? උපජිත සංකල්පයක් යනු කුමක්ද යන්න පිළිබඳ අවබෝධය අවශ්‍යය.ව්‍යාපාරයක් ගිණුම් තැබීමේ දී සිදුවිය හැකි ප්‍රධාන වැරැදි 2කි. එකක් වන්නේ ශේෂ පිරික්සුමෙන් හෙළිදරව් වන වැරැදිය. අනෙක ශේෂ පිරික්සුමෙන් හෙළිදරව් නොවන වැරැදිය. අවිනිශ්චිත ගිණුමක් යනු කුමක්ද? පොදු ජර්නලය ඇසුරෙන් වැරැදි නිවැරැදි සටහන් කරන ආකාරය පිළිබඳව ද අවබෝධයක් අවශ්‍යයයි. ඊට අමතරව චෙක් පතක මූලිකාංග, චෙක්පත්, රේඛන වර්ග පිළිබඳ අවබෝධයක් අවශ්‍යය. ශ්‍රි ලංකාවේ මූල්‍ය පද්ධතිය ඇසුරෙන් බලපත්ලාභී වාණිජ බැංකු, විශේෂ බැංකු, ලියාපදිංචි මූල්‍ය සමාගම් පිළිබඳව හොඳ අවබෝධයක් අවශ්‍යයයි.දැනටමත් ශ්‍රී ලංකාවේ පවතින බලපත්‍රලාභී වාණිජ බැංකු, බලපත්ලාභී විශේෂ බැංකු, ලියාපදිංචි මුල්‍ය සමාගම් මොනවාද යන්න පිළිබඳව ද විභාගයට පෙර හොඳ දැනුමක් අවශ්‍යය.අමතරව ව්‍යාපාර සැලැස්මක් යනු කුමක්ද, ව්‍යාපාර සැලැස්මක් පිළියෙල කිරීමේ ප්‍රයෝජන ද ශිෂ්‍යයන් දැනගත යුතුය.ඔබ සම්පූර්ණ විෂය නිර්දේශය පිළිබඳව හොඳ අවබෝධයක් ලබා තිබිය යුත්තේ ඒ ඇසුරෙන් සියලු ප්‍රශ්න ගොඩ නැඟෙන නිසාය.සැකැසුම - සුභාෂිණී ජයරත්නඡායාරූප - විමල් කරුණාතිලකකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>01</day>
    </date>
    <link>http://www.silumina.lk/2013/12/01/_art.asp?fn=af13120115</link>
    <topic>අම්මට පාඩම් උගන්වන්න ලකුණු 0ක් ගත් පුතෙක්</topic>
    <author>සුභාෂිණී ජයරත්න</author>
    <content>ශිෂ්‍යත්ව විභාගයට කියන්නේ අම්මලාගේ විභාගය කියාය. දරුවෝ විභාගයට පෙනී සිටිය ද විභාගයට වෙහෙසෙන්නේ තාත්තලාත් දරුවෝත් නොව අම්මලාය. දරුවන් විභාගය නිසා වෙහෙසවන්න එපා යැයි හඬනඟා පැවසුව ද මේ සත්‍ය කතාව එය නෑසෙන අම්මලාට හොඳ පාඩමක්. විභාග කොමසාරිස් ජෙනරාල්වරයා අපට මේ සිදුවීම අනාවරණය කළේ ශිෂ්‍යත්ව විභාගයට කුඩා දරුවන් මෙහෙයවන සමස්ත අම්මලාටම ආදර්ශයක් වශයෙනි.මේ අම්මා ද තම දරුවා ශිෂ්‍යත්ව විභාගයට සූදානම් කළේ දරුවාට කුඩා කළ සිටම අසීමිත බරක් පටවමිනි. පාසල් ගියදා පටන් පන්තිවලට කැඳවාගෙන ගියේ ද ශිෂ්‍යත්ව විභාගය අරමුණු කරගෙනය. දරුවා ඇත්තටම දක්ෂය. ඒ දක්ෂකම ඔහු තුළ උපතින්ම උරුම වුවත් දරුවාගේ දක්ෂ අදක්ෂ බව මවට වැදගත් නැත. මවගේ බලාපොරොත්තුව සෙසු මවුවරුන් මෙන් තම දරුවාට පන්ති හරහා ශිෂ්‍යත්වය සමත්කර වන්නටය.ශිෂ්‍යත්වයට පෙරම දරුවාට ශිෂ්‍යත්වය එපා විය. එය නොපෙන්වූ දරුවා මවට ද හිතින් බැණ වදිමින් විභාගයට මුහුණ දුන්නේ කරකියාගත හැකි දෙයක් නොමැති තැනය.ශිෂ්‍යත්ව විභාග නියමිත දින ආරම්භ විය. අම්මා සුබ නැකතින් තම දරුවා විභාග ශාලාවට කැඳවාගෙන ගියේ අසීමිත බලාපොරොත්තු රැසක් සිත තුළ රඳවාගෙනය.ප්‍රශ්න පත්‍රය අතට ගත් දරුවා එක හුස්මට පිළිතුරු සපයාගෙන ගියේය. ඇත්තටම ඔහුට ප්‍රශ්න පත්‍රය කජු කන්නාක් මෙන් ලෙහෙසිය. වෙලාවටත් පෙර ප්‍රශ්න පත්‍රයට පිළිතුරු ලියා නිම කළ ඔහු නැවතත් ප්‍රශ්න පත්‍රය දෙස බලාගෙන කල්පනා කරන්නට විය. තමාට වද දුන් අම්මාට හොඳ පාඩමක් ඉගැන්වීමට මෙය හොඳම අවස්ථාවක් බව එවේලේ ඔහුට සිතෙන්නට විය. තමා සාර්ථකව ලියූ පිළිතුරු ඔහු පෑනක් ගෙන සියල්ල කපා දැමීය. නැවතත් වැරදි තැන්වල ඉරි ගසමින් වැරදි පිළිතුරු පත්‍රය පුරාම ලිවීය.විභාගය අවසන් විය. තවත් සති කිහිපයකින් ප්‍රතිඵල නිකුත් විය. ඒ අම්මාගේ බලාපොරොත්තු කඩකරමින් තම දරුවාට ශිෂ්‍යත්ව විභාගයට ලැබුණේ ලකුණු බිංදුවකි. සිදුවූ දේ දන්නේ දරුවා පමණි.‍මේ අතර මේ ප්‍රශ්න පත්‍රය පිළිබඳව විභාග දෙපාර්තමේන්තුවේ විමර්ශන ඒකකයෙන් විමර්ශන ආරම්භ කෙරිණි. දරුවා ගෙන්වා විමර්ශන ඒකකයෙන් ප්‍රශ්න කැරිණි. දරුවාගේ සාර්ථක පිළිතුරු ඒ ආකාරයෙන්ම තිබුණා නම් ඔහුට ලැබෙන්නට තිබූ ලකුණු ප්‍රමාණය 190 ඉක්මවයි. එසේ නම් මේ දක්ෂ දරුවා ලකුණු 0 කරා ගියේ කුමන අරමුණකින්ද?විමර්ශන නිලධාරීන්ට දරුවා සත්‍යය හෙළි කළේය. “... මම මෙහෙම කළේ අම්මගෙන් පළිගන්න” ඔහු සත්‍ය අනාවරණය කළේ ඒ ආකාරයෙනි. දරුවාට විභාගයෙන් වැඩක් නැත. විභාගය වැදගත් වූයේ ඔහුට නොව අම්මාටය. අම්මාට වැදගත් වූ විභාගය වෙනුවෙන් දස වද, බැණුම් අසන්නට ලැබුණේ තමාට නිසා සිතේ වූ කේන්තිය ඔහු පිරිමසා ගත්තේ ප්‍රශ්න පත්‍රයෙනි.මේ සත්‍ය සිදුවීමකි. මෙය ඉතා මෑතකදී ශිෂ්‍යත්ව විභාගය ‍ෙවනුවෙන් විභාග දෙපාර්තමේන්තුවේ විමර්ශන ඒකකය විසින් පැවැත්වූ අමිහිරි විමර්ශනයකි.මේ දරුවා තම දක්ෂතාව, ජයග්‍රහණය පසෙකට ලා පාඩමක් කියාදුන්නේ සමස්ත මවුපියන්ටය. ශිෂ්‍යත්ව විභාගය කිසිසේත් දරුවන්ට අනවශ්‍ය බරක් පැටවිය යුතු නොවේ. ශිෂ්‍යත්ව විභාගය පමණක් නොව සාමාන්‍ය පෙළ හා උසස් පෙළ විභාගවලට ද දරුවන් යොමු කළ යුත්තේ එය නිදහස් චින්තනයෙන් පිළිතුරු සැපයීමට ඉඩ කඩ සලසා දෙමිනි.විභාගයේ දී දරුවන්ට අනවශ්‍ය බරක් පැටවුවහොත් සිදුවන්නේ එයට මුහුණ දීමට පෙරම එය දරුවන්ට අමිහිරි වීමය.උගත් මවුපියනි, ජීවිතයේ එකම දෙය විභාගය පමණක් නොවෙයි. එසේම අධ්‍යාපනයේ පදනම ද විභාගය නොවෙයි. ඔබේ දරුවාගේ දක්ෂතාවට මුල්තැන දෙන්න. දක්ෂතාවයෙන් හැකියාවෙන් විභාගයට මුහුණ දෙන්නට ඉඩ හරින්න. ඒ සඳහා අවශ්‍ය පසුබිම පමණක් ඔබේ දරුවාට ලබා දෙන්න. අනවශ්‍ය වචන වලින් දරුවාව පිඩාවට ලක් නොකරන්න.විභාග කොමසාරිස් ජනරාල් ඩබ්ලිව්.එම්.එන්.ජේ.පුෂ්පකුමාර මහතා සිළුමිණ පුවත්පතට ලබාදුන් තොරතුරු ඇසුරෙන් සැකසිණි.සුභාෂිණී ජයරත්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>01</day>
    </date>
    <link>http://www.silumina.lk/2013/12/01/_art.asp?fn=af13120116</link>
    <topic>බුද්ධ ධර්මය මතක තියාගන්න ලේසි ක්‍රම :</topic>
    <author>සැකැසුම -අරුණි මුතුමලී</author>
    <content>අ.පො.ස. සාමාන්‍ය පෙළ නව විෂය මාලා ප්‍රතිසංස්කරණය මඟින් අපේක්ෂා කරන්නේ නිපුනතා පාදක අධ්‍යාපන ක්‍රියාවලියකට දරුවන් යොමු කිරීමයි. එහිදී දැනුම, ආකල්ප, කුසලතා මෙන් ම යහ පුරුදු සඳහා ද පාසල් දරුවන්ගේ අවධානය සොයා බැලේ.මෙය බුද්ධ ධර්මය විෂයය අනුව ගැළපුවහොත් එය න්‍යායාත්මකව හා ප්‍රායෝගිකව හදාරා සමබර පෞරුෂයකින් යුතු රට, ජාතිය, ආගමට අගනා යහපත් පුරවැසියකු බිහි කිරීම අරමුණයි.ඇතැම් විෂයයන් විභාගය සමඟ අමතක වී ගිය ද විභාගය සමත් වුවත් නැතත් ජීවිතය කියාදෙන ආගමික ඉගැන්වීම් අපට අමතක නොවේ. සාමාන්‍ය පෙළ සමත්වී කුමන විෂය ධාරාවකින් උසස් පෙළට පෙනී සිටියත්, අනාගතේ රැකියාවක්, විවාහයක්, විදෙස් ගතවීමක් සිදු වුවත් ආධ්‍යාත්මික විෂයයක් ලෙස මෙය ජීවිත කාලය පුරා ම පවතිනු ඇත.වසර 2600 ක් තරම් දිගු කාලයක් පුරා පෝෂණය වූ දර්ශනයක් හා ආචාරධර්ම පද්ධතියක් ඇති නිසා පෞද්ගලික මෙන් ම සමාජයීය, ආර්ථික, දේශපාලනික, අධ්‍යාපනික හා සංස්කෘතික වශයෙන් අප සතු විය යුතු වටිනාකම් පිළිබඳ අපට මතක් කර දෙන්නේ බෞද්ධ දර්ශනයයි.ඇතැම් දරුවන් ‍මෙය ඉතා පහසු විෂයයක් යැයි සිතමින් පාඩම් නොකර සමත්වීමට උත්සාහ කරන බවක් පෙනේ. එසේම දහම් පාසල් නොයන දරුවන්ට මේ පිළිබඳව හැදෑරීමට අමතර පන්ති හෝ සම්මන්ත්‍රණ ද නැත. ඒ පිළිබඳ අවධානයක් යොමු නොවීම ද නිසා යම් සිසු ප්‍රතිශතයක් බුද්ධාගම විෂයය අසමත් වීම කනගාටුවට කරුණකි.කෙසේ වෙතත් බුද්ධාගම සමත් වීමට නම් අවම වශයෙන් 10 - 11 ශ්‍රේණිවල විෂය නිර්දේශ පිළිබඳ දැනීම හා අවබෝධය අවශ්‍යය.අ‍.පො.ස (සාමාන්‍ය පෙළ) සඳහා බුද්ධාගම විෂයයට මුහුණ දෙන සිසු දරු දැරියන්ට ප්‍රශ්න පත්‍ර දෙකක් සඳහා පිළිතුරු සැපැයීමට සිදුවේ.ඉන්ප්‍රශ්න පත්‍රය බහුවරණ 40 න් යුතු අතර පැයක් ඇතුළත ඒ ප්‍රශ්න සියල්ලටම පිළිතුරු ලබාදිය යුතු ය.බුද්ධාගම II ප්‍රශ්න පත්‍රය සඳහා පැය දෙකක් ඇතුළතදී ප්‍රශ්න පහකට පිළිතුරු ලිවීමට අවශ්‍ය ය. එහිදී දෙවැනි ප්‍රශ්න පත්‍රයේ පළමු වැනි ප්‍රශ්නය කෙටි ප්‍රශ්න 10 කින් සමන්විත ය. ඒ එක් පිළිතුරක් සඳහා ලකුණු 2 බැඟින් ප්‍රශ්න දහයට ලකුණු 20 ක් ලැබේ. මෙහි නිරන්තර ඇතුළත් වන්නේ බුද්ධ ධර්මයේ මූලික කරුණු ය. උදාහරණයක් ලෙස ප්‍රධාන භාවනා දෙක මොනවාද යන්නට නිවැරැදි පිළිතුර සඳහා ලකුණු 2 ක් හිමිවේ.දෙවැනි ප්‍රශ්න පත්‍රයේ ප්‍රශ්න අංක 2 සිට 7 දක්වා ප්‍රශ්න 6 න් 4 ක් තෝරා ගැනීමට අවස්ථාව ලබාදී ඇත.ඒ එක් ප්‍රශ්නයක කොටස් තුන බැගින් වේ. එක් ප්‍රශ්නයකට අදාළ කොටස් තුන සඳහා ම පිළිතුරු ලිවිය යුතු බැවින් තමාට වඩාත් පහසුවෙන් පිළිතුරු ලිවිය හැකි ප්‍රශ්න කොටස් තුනේ ම අඩංගු වන ගැටලු තෝරා ගැනීමෙන් වැඩි ලකුණු එකතු කරගත හැකි වනු ඇත.එහෙත් මෙහිදී සමහර දරුවන් එක් එක් ප්‍රශ්නවලින් වෙන වෙනම දන්නා කොටස් තෝරාගෙන ප්‍රශ්න 6 ට ම පිළිතුරු ලිවීමට උත්සාහ කරන බව අප දැක තිබේ. එවැනි පිළිතුරු සඳහා ලකුණු නොලැබෙන බව තරයේ මතක තබා ගත යුතු ය‍.අංක 2 සිට 7 දක්වා ප්‍රශ්නවලදී රෝම ඉලක්කම් I, II, III ලෙස ලබාදෙන ප්‍රශ්න කොටස්වල I කොටසින් අරමුණු කරන්නේ එක් විෂය ධාරාවක් ඉලක්ක කරගෙන මූලික දැනුම පරීක්ෂා කිරීමයි.උදාහරණයක් ලෙස වෛරය සන්සි‍ඳෙන හා නොසන්සි‍ෙඳන හැටි කියැවෙන ධම්ම පද ගාථාව ලියන්න.මේ ප්‍රශ්න කොටසට නිවැරැදිව පිළිතුරු සැපැයීමට ලකුණු දෙකක් ලැබේ. එහි II කොටස වන්නේ එම ගාථාවේ අදහස ලියන්න යන්නයි‍. එවිට නිවැරැදිව ගාථාවේ අදහස ලිවීමට ලකුණු 3 ක් ලබාදේ.තිස්ස විමලවීරහොරණ කුඩා උඩුව නාලන්දා විද්‍යා පීඨයේ බෞද්ධ ශිෂ්ඨාචාරය හා සිංහල විෂයය බාර ආචාර්යඑම ප්‍රශ්නයේ III කොටස මඟින් අසා ඇත්තේ සාමකාමී සමාජයක් ඇති කිරීමට මෙම ධම්මපද දේශන ඉවහල් වන අයුරු දක්වන්න යනුවෙනි. මේ කොටසේ පිළිතුර සඳහා ලැබෙන ලකුණු සංඛ්‍යාව 5 කි.අදාළ විෂය සම්බන්ධයෙන් ළමයාගේ විචාරාත්මක දැනුම අවබෝධය හා නිදහස් චින්තනය ප්‍රකාශ කිරීම සඳහා කරුණු ඉදිරිපත් කරන ආකාරය මෙහිදී මැන බැලේ. එහෙත් මෙය දරුවා තමන් සතු දැනුමේ මට්ටමට ලියා තිබීම ප්‍රමාණවත් වේ.ඇතැම් දරුවන් මෙම කොටසට තම අත්දැකීම් පවුලේ සිදුවීම් වැනි දේ පවා ලියනු දක්නට ලැබේ. එවැනි පිළිතුරකින් හෝ ප්‍රශ්නයේ අරමුණ ඉටුවේ නම්, දරුවා ප්‍රායෝගිකව එම කරුණ අවබෝධ කරගෙන සිටින බව හැ‍ඟේ නම් ලකුණු ලබාදීමට හැකි ය.යම් දරුවකුට පළමු කොටස් දෙකටම පිළිතුරු දිය නොහැකි වුවත් තම සාමාන්‍ය දැනුම භාවිතයෙන් තෙවැනි කොටසට පිළිතුරු ලිවීමෙන් ලකුණු 10 න් 5 ක් ලබාගැනීමට අවස්ථාව ඇත.මේ ප්‍රශ්න හය සඳහා බොහෝ විට සදිසා සමාජය නම් කිරීම ආදී එදිනෙදා ජීවිතය හා බැදුණු ප්‍රායෝගික කරුණු රැගත් විෂය කොටස් වලින් ප්‍රශ්න ලැබේ. බොහෝ දරුවන් මේ සදිසා වරදවා ලියන බැවින් ඔවුන්ගේ පහසුව උදෙසා කෙටි සටහනක් වැනි කවියක් පාඩම් කර ගැනීමත්, එය විභාගයට ලියන්නට‍ ගිය විට ශාලාවේදී ලැබෙන කොළයක එය ලියා ගැනීමෙන් සදිසා නොවරදවා ලිවීමට හැකිවේ.උතුරු මිතුරු දකුණේ ගුරු දෙමාපියෝ නැ‍ඟෙනා හිරු උඩ පූජක යට සේවක බස්නාහිර වේ අඹු දරුබොහෝ දරුවන් වරද්දා ගන්නා හේතු ඵලවාදයට ද එවැනි සටහනත් පාඩම් කර ගැනීම පහසුවකි.A ඇති නම් B පවතී A නැතිනම් B නවතී A ඉපදී B උපදී A නැතිදා B ද නැතීමෙවැනි සටහනකට ගසක් හා බීජ ඵලයක් ආරූඪ කරගත් විට හේතුඵල දහම ගැන වන ප්‍රශ්නයකට පිළිතුරු ලිවීමට උපකාරයක් වේ.දරුවන්ගේ අවධානය ‍තවත් යොමු කළ යුතු කර්මය පිළිබඳ පාඩමෙන් ද බොහෝ විට II කොටසේ ප්‍රශ්න ලැබේ. ඒවා ද විභාග අරමුණ සඳහා පාඩම් කර ගැනීමට කෙටි ක්‍රමයකි මේ.දිට්ඨ ධම්ම මෙලෝ කර්ම උපපජ්ජය දෙවැනි කර්ම එතැන් පටන් අපර කර්ම අහෝසි වේ ඇතැම් කර්මමෙහිදී සිසුවා දිට්ඨි ධම්ම වේදනීය කර්ම, උපපජ්ජවේදනීය කර්ම, අපරාපරිය කර්ම හා අහෝසි කර්ම පිළිබඳ දන්නේ නම් කෙටි ක්‍රමය භාවිතා කර පිළිවෙළ ක්ෂණයෙන් මතකයට නඟා ගත් විට සරු පිළිතුරක් ලිවීමට එය හේතු වේ.දස පාරමිතාද එවැනි ම වූ වැදගත් කොටසක්.දාන සීල නෙක්කම්ම පඤ්ඤා වීරිය ශාන්තිනී සත්‍යග්‍රහ අධිෂ්ඨාන මෙතේ උපේ පාරමිතාලෙස එහි පිළිවෙළ මතකයේ සටහන් කර ගැනීමත්, ඛන්ති සච්ච වැනි යෙදුම් වෙනුවට ශාන්තිනී, සත්‍යග්‍රහ වැනි සිංහල තේරුම දන්නා වචන භාවිතයෙන් එය පාඩම් කර ගැනීමත් පිළිතුරු ලිවීමට පහසුවක් ගෙන දේ.ආර්ය අෂ්ඨාංගික මාර්ගය පිළිවෙළින් දන්නා ශිෂ්‍යයන්ට එය ශීල, සමාධි, ප්‍රඥා කොටස්වලට බෙදා වෙන් කර පෙන්වීම පහසු ය. නමුත් ඇතැම් දරුවන් මතක් වන පිළිවෙළට ආර්ය අෂ්ඨාංගික මාර්ගය පෙළ ගැස්වීම නිසා බෙදා දැක්වීමේ දී අඩංගුවිය යුතු කරුණු ද මාරු විය හැකි ය. එය ලකුණු අඩුවීමට හේතුවකි.දිට්ඨි සංකා වාච කම්මා ආජි වායා සති සමාධිවශයෙන් ආර්ය අෂ්ඨාංගික මාර්ගය පිළිවෙළින් මතක තබා ගත හොත් එහි පළමු දෙක ප්‍රඥාවලට ද ඉතිරි තුන බැගින් පිළිවෙළට සීල හා සමාධි වලට ද අයත් බව පෙන්වා දීමෙන් සම්පූර්ණ ලකුණු ලැබේ.සූත්‍ර පිටකය මතක තබා ගැනීමේදී නම් හාස්‍ය ජනක වාක්‍යයකින් එය මතක තබා ගැනීම පහසු ය. මෙය ආගම දහමට කරන අපහාසයක් නොව විභාග අරමුණ වෙනුවෙන් කරන ක්‍රියාවක් බව මතක තබාගෙන ‘දීපං මචං සයිමන් අය්යාගේ කුඩේ’ ලෙස දීඝ, මජ්ඣිම, සංයුක්ත, අංගුත්තර හා කුද්ධක නිකායන් මතක තබා ගැනීම පහසු ය.දෙවැනි කොටසේ බුදු දහමේ දේශාන්තර ව්‍යාප්තිය පිළිවෙළින් අහන අවස්ථා ද ඇත. එය මතක තබා ගැනීම ලකුණු ගැනීමට මහඟු රුකුලකි.කාෂ්මීර මහිත මඩොල් වන වාසය - අපරන්තර මහා රත්න - යවන දේශ හිම වන්තය - ස්වර්ණ භූමිලෙස කවියක් ආකාරයෙන් ඒ පිළිවෙළ මතක තබා ගැනීමේදී ස්වර්ණ භූමි ලෙස හඳුන්වා ඇත්තේ බුරුමය බව ද පාඩම් කරන දරුවන්ට මතක් වනු ඇත.ඒ ව්‍යාප්ති‍යේදී දේශාටනයේ යෙදුණු දූතයන් දමජ්ජන්තික -මහාදේව රක්කිට - යෝනක දම්රැකි මහ දම්රැකි - මහරැති තෙර මජ්ජිම - සෝනය උත්තරවශයෙන් මතක තබාගැනීම පහසු ය.මිහිඳු හිමියන් මෙරටට වැඩම කළ මොහොත පිළිබඳ අසන ප්‍රශ්නයකදී උන්වහන්සේ සමඟ පැමිණි පිරිස ගැන ද බොහෝ විට අසනු දක්නට ලැබේ.මිහිඳු සමිඳු ලක වැඩියේ ඉත්තිය උත්තිය සම්බල බද්දසාල සුමන හෙරණ පණ්ඩුක උවසුවන් සමඟයන කවිය මතක තබා ගැනීමෙන් ඉතා කෙටි වේලාවකින් ඒ පිරිස පිළිබඳ අසන ප්‍රශ්නයකට පිළිතුරු සැපැයීමට දරුවන්ට හැකි වනු ඇත.දරුවන් විභාගයට සූදානම් වීමේදී ද ආරම්භක ධාතු නික්කම ධාතු පරක්කම ධාතු ඇති කර ගැනීම විභාගයෙන් ජය ගැනීමට හේතුවේ.විභාගයට සූදානම් වීමේ වීර්යය නිසි ලෙස ආරම්භ කිරීම විභාගයට ඉදිරිපත් වීමේදී ඇති කරගත යුතු වීර්යය නික්කම ධාතු ලෙසද, විභාගයට ලියමින් මතකය අවදි කරමින් ඒ කටයුත්තේ නිසි ලෙස නිරත වෙමින් පවත්වාගෙන යාමේ ශක්තියද හොඳින් විභාගය සමත්වීමට පාදක වේ.බහුවරණ ප්‍රශ්න පත්‍රය සමස්ත විෂය නිර්දේශයම ආවරණය වන පරිදි සැකැසෙන නිසා එයට විෂය කරුණු ඉතා හොඳින් අධ්‍යයනය කර තිබීම වැඩි ලකුණු ලබා ගැනීමට සුදුසුම ක්‍රමයයි. 6 වසරේ සිට අප ඉගෙන ගන්නා දේ අතරින් ද 10, 11 වසරවල විෂය කරුණුවලින් වැඩි වශයෙන් ද මෙහි ප්‍රශ්න සැකැසේ.මෙහිදී නිවැරැදි පිළිතුර සේ පෙනෙන එහෙත් පිළිතුර නොවන වරණ 3 ක් ඉතිරි වන බව ද මතක තබා ගත යුතු ය. එනිසා ප්‍රශ්නය වරක් දෙවරක් හොඳින් කියවා පිළිතුර සැක නම් පැන්සලින් සලකුණක් තබා ඉදිරියට යාම වඩාත් ම නැණවත් ක්‍රමයයි.බහුවරණ ප්‍රශ්න පත්‍රයේ දී කිසිම හේතුවක් නිසා පිළිතුරු 2 ක් සටහන් නොකිරීමට දරුවන් වග බලාගත යුතු ය. එයට හේතුව බහුවරණ පිළිතුරු පත්‍රයට අදාළ සිදුරු පතක් සකසාගෙන ඊට ගැළපෙන පිළිතුරු සිසුන් සටහන් කර ඇති දැයි බලන අතර ම එම ප්‍රශ්නයට තවත් පිළිතුරක් සටහන් කර ඇති බව දුටු විට ලකුණු අහිමි වන්නට අවස්ථාව ඇති නිසා ය.දෙවැනි ප්‍රශ්න පත්‍රයේ පළමු කොටසට සංඛ්‍යාත්මක කරුණු හෙවත් චතුරාර්ය සත්‍ය, අරිය අට්ටංගික මග්ග, ත්‍රිලක්ෂණ වැනි ප්‍රශ්න ලැබෙන බැවින් ඒවා කෙටියෙන් සඳහන් කිරීම කාලය ඉතිරි කරමින් ලකුණු ලබාගත හැකි ක්‍රමයයි.එසේ ඉතිරි කරගත් වේලාව ප්‍රශ්නයේ තෙවැනි කොටස සවිස්තරව ලිවීමට යොදාගත හැකි ය.‍ධම්ම පදයේ ගාථා 14 න් එකක් හෝ පිළිබඳ කලා ශිල්ප, ඵලදායිතාව පිළිබඳ බුදු සමයේ කියැවෙන ආකාරය, පරිසරය, සෞන්දර්යය, පරිසර දූෂණය, භාවනාව, කර්මය, පවුල් ජීවිතය හා සම්බන්ධ ප්‍රශ්න, පාරමිතාව, චතුරාර්ය සත්‍ය ආදිය නිරන්තර අසා ඇති බව පසුගිය ප්‍රශ්න පත්‍ර අවධානයෙන් නිරික්සන්නකුට අවබෝධ වේ.බුදු සිරිතෙන් අපට ගත හැකි ආදර්ශ ගැන ද බොහෝ විට අසන බැවින් අපට ප්‍රායෝගිකව ද වැදගත් වන ඒ කරුණු පිළිබඳ අවධානය යොමු කිරීම සුදුසු ය.ගෝලීයකරණය හමුවේ බුදු දහම ඉගෙන ගන්නා ළමයා අල්පෙච්ඡතාව පිළිබඳ දරන ආකල්පය, චාම් බව ගැන තම ජීවන අත්දැකීම් මඟින් හෝ ලිවීමෙන් ලකුණු ලබාගැනීමට සිසුන්ට අවස්ථාව ලැබේ. ධාර්මිකව ධනය රැස් කිරීම ඒ උපයන ධනයෙන් හතරෙන් එකක් පරිභෝජනයට, හතරෙන් දෙකක් ආයෝජනයට හා ඉතිරිය සංරක්ෂණයට යෙදෙන ලෙස බෞද්ධ ආර්ථික ක්‍රමවේද ආදිය පිළිබඳ ඇති සරල දැනුම, තිලකුණු ආදිය පිළිබඳ දරුවා සතු අවබෝධය මැනීමට ද දෙවැනි ප්‍රශ්න පත්‍රයෙන් උත්සාහ ගනු පෙනේ.ලොව ශ්‍රේෂ්ඨතම පරිසරවේදියාණන් වන බුදු හිමියන් පරිසරය රැක ගැනීමේදී, පිරිසුදුකම රැකීමේදී ආදී අවස්ථාවල කළ දේශන ආදිය අදටත් කෙතරම් ගැළපේද යන්න පිළිබඳ දරුවාට ඇති ප්‍රායෝගික දැනුම ද ඇතැම් විට සොයා බැලේ.තව දින කිහිපයකින් සාමාන්‍ය පෙළ සිසුන් මුහුණ දෙන බුද්ධ ධර්මය ප්‍රශ්න පත්‍රයට සූදානම් වීමේදී පන්සලේ හාමුදුරුවන්ගෙන්, දහම් පාසලෙන් ‍හෝ විෂයය උගන්වන ගුරුවරයාගෙන් ලැබෙන උපදෙස් ආදර්ශ කතා ආදිය ද තම පිළිතුර හැඩ කිරීමට හේතුවන නිසා ඒ උපදෙස් ලබා ගැනීම සුබදායක ය. යහපත් පුරවැසියකු වී සදාචාරසම්පන්න ලෙස රටේ ජීවත්වීමට ද වැදගත් බුද්ධ ධර්මය සඳහා‍ ඉහළ ම ලකුණු ගෙන සමත්වීමට ඔබට වාසනාව ලැබේවා.!සැකැසුම -අරුණි මුතුමලීකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>01</day>
    </date>
    <link>http://www.silumina.lk/2013/12/01/_art.asp?fn=af13120117</link>
    <topic>හාමුදුරුවන්ගේ පිරිත්බලය ලෙඩුන් සුව කළා</topic>
    <author>උපාලි සමරසිංහ</author>
    <content>නිකවැරටිය මීවැල්ලාව බෝ සමිඳුන් පාමුල මම බොහෝ වේලාවක් රැඳී සිටිමි. මීට අවුරුදු 20 කට 25 කට පමණ පෙර මේ මුළුමහත් පන්සල් පිටිය පුරා රැඳී හුන් ඒ ලක්ෂ සංඛ්‍යාත ජනතාවගේ සාධු නාදය අද නැත. බුදු ගුණ ගයමින් මේ බෝධිය වටා ඇවිද ගිය ඒ උවැසි උවැසියන් හා එහි රොද බැඳ දොහොත් නඟා උක්කුටිකට භාවනායුයෝගීව සිටි බොහෝ දෙනා ද අද මට පෙනෙන්නට නැත. ගිතෙලින් අබතෙලින් පහන් දැල්වූ ඒ පහන් වැටි අද කළු ගැහී නිසොල්මනේ සිටී. එහිද කිසිදු ආලෝකයක් නොපෙනෙයි. මල්සුවඳ හඳුන්කූරු සුවඳ දස අත දැන් විසිර නොපැතිරෙන්නේ ඇයි?මීවැල්ලාව පන්සලේ ඉපලේගම විජිතපාල හිමිමම බෝධිය තවත් පැදකුණු කොට බෝධි මුලයෙන් මතුව තිබුණා යැයි කියූ ඒ බෝසත් රූපය බලන්නට වෙහෙසෙමි. එහෙම දෙයක් ද පෙනෙන්නට නැත. බෝධියේ පත්‍ර වල තිබුණයැයි කියූ ඒ ධර්මචක්‍ර, සද්දන්ත කුලයේ ඇතුනගේ සේයා, කරඬු වැනි කිසිවක්ම නැත. බෝධිය නිසොල්මනේ හිඳියි. ඇතැම් මල් අස්නක පරමල් කීපයක් පෙනෙයි. එහි බිම පාළු ස්වභාවයක් ගනියි. හමන මදනලට හසුව බෝපත් නඟන සිලි සිලිය පමණක් තවමත් එලෙසමය.මගේ හිත අතීත සිතුවම් පටක් මවයි. එදා මේ පූජනීය භූමිය කතරගමක් වැන්න. ලක්ෂ සංඛ්‍යාත බැතිමත්හු මෙහි තැන් තැන්වල විසිර සිටියහ. ලංකාවේ සිවු දෙසින් මෙහි ඇදී ආ සැදැහැවතුනගෙන් පිරි වාහන කන්දරාව නවතා තැබීමට ද මෙහි ඉඩක් නොතිබූ තරම්ය.කොටවෙහෙර - හන්දිය දක්වා සැතැපුම් 10 ක් පමණ වන දුර දක්වා ම ඒ වාහන පෝලිම් දිගු විය. වාහන ගුරු පාරේ ඇදෙන විට නැ‍ඟෙන දූලි වලාවෙන් අවට වන වදුල කිළිටිව තිබිණ. මම ද අම්මා හා නෑසියන් සමඟ ඒ ගමන එදත් ආවෙමි. මීවැල්ලාව පන්සල වටා මහා කඩපිලක් ද විය.සෙනඟ හසුරුවන්නට නිලධාරින් වෙනුවෙන් ඉදිවූ පොලිස් මැදිරි සංකීර්ණයක් ද තිබුණේය. අද ඒ සියල්ල පාළුවට ගොසිනි. හදාගෙන ගිය ඇතැම් ගොඩනැඟිලි අතරමඟ නවතා ඇත. මහමිතව ආයුපාල නම් එදා සිටි නායක හාමුදුරුවන්ට බෝධි පූජා පින්කමට තබන බුලත් හා පඬුරු රැගත් වට්ටි පෝලිම දැන් අතුරුදන්ය.රට කැලඹූ එදා පුවතක අද කතාව ලියන්නට පැමිණි මට මෙය ප්‍රහේලිකාවකි. ඒ ප්‍රහේලිකාව මට මෙන් ම ඔබට ද තිබෙන බව දනිමි. ඒත් ඔබට එය හිතන්නට ගමේ ප්‍රධාන තැන් අතරින් කීපයක් විදහා දක්වමි. ඒ ඇසුරින් ඔබට යමක් නිර්ණය කළ හැකි වෙයි. මෙතැන් සිට ලියැවෙන්නේ ඒ විවිධ දුෂ්කර කෝණයන් පළකළ වැදගත්ම අදහස් හතරකි.මම අද එම විහාරයේ වැඩවසන එකම හිමිනම ඉපලෝගම විජිතපාල හිමියන් විමසමි.අබේසිංහ මහතානිල්මිණි හේරත්කරුණාරත්න මහතා“1978 ඉඳලා ලොකු හාමුදුරුවෝ මේ මුළු මහත් රටට ම මහත් සේවයක් කළා. මහමිතව ආයුපාල නායක හාමුදුරුවන් අවුරුදු 83 ක් වැඩ හුන්නා. ඒ හිමියන්ගේ අපවත්වීඹ නිසයි මේ තත්ත්වය උදා වුණේ. උන්වහන්සේගේ පිරිත් බලය නිසා එදා දේවතාවන් මේ බිමේ හිටියා. බෝධිය රැක බලා ගත් දේවතා සමූහය අදත් නැතිවා නොවේ.මම පුළුවන් වේලාවට පිරිත් කරනවා. ඒත් ලොකු හාමුදුරුවෝ හවසට පිරිතට වාඩුවුණාම පහුවදා දහවල් දානයටයි නැඟිට්ටේ. උන්වහන්සේ විශාල කැපවීමක් කළා. මං නිකවැරටිය මහසෙන් විද්‍යාලයයේ නියෝජ්‍ය විදුහල්පති. මට ඒ පිරිත ඒ විදියටම කරන්ඩ වේලාවක් නෑ. ඒ නිසා තරමක් පිරිහුණා. එදා මං ශිෂ්‍යයෙක් හැටියට හිමි කාලේ ලොකු හාමුදුරුවො කළ කැපවීම මේ ගමේ කවුරුත් දන්නවා. අදත් අපේ බෝධි පූජාව තියනවා” උන්වහන්සේ කීහ.එහෙම විශේෂ හාස්කමක් 10 දාත් මෙහි සිදුවුණාද? මම අසමි.මොකෝ නැත්තෙ මහත්තයො, බොහෝ ලෙඩ දුක් නැති අය මෙතැන බෝධි පූජාවෙන් සුවපත් වුණා. ගමෙන් අහලා බලන්ඩ. ඇවිදගන්ඩ බැරිව සතෙක් වගේ පැන පැන ගිය දරුවෙක් හාමුදුරුවන්ගේ බෝධි පූජාවෙන් හොඳටම සනීප වුණා. දැන් ඒ ළමයා ස්කෝලෙ යනවා.ඇයි! එදා නූතන කතරගමක් වගේ තිබුණු තැන කෝ? කඩ පිල, පොලිස් නිලධාරී සංකීර්ණය, මල්කඩ වගේ දේවල් අද නැත්තෙ.අපේ නායක හාමුදුරුවො මස් මාංශවත් වළඳන්නෙ නැති උත්තමයෙක්. මේ කඩපිල්වල ඇත්තො නොයෙක් දුරාචාරවල යෙදුණා රා අරක්කු පවා හොරෙන් බිව්වා. හාමුදුරුවො මේවා ගැන හිතලා අසරණ වුණා. නවලෝක මුදලාලි ධර්මදාස මහත්මයා හාමුදුරුවන් තමන්ගේ කොළඹ ඉස්පිරිතාලෙට ගෙනගිහින් ප්‍රතිකාර කළා. සුවවෙලා ආවත් හාමුදුරුවො පිරිත කළේ නෑ. කළකිරීම නිසාම.මේ විශාල ගොඩනැඟිලි අතරමඟ නැවතිලා. ඒවා අද කැලයෙන් වැහිලා ගිහින්.හාමුදුරුවො කවුරුත් විශ්වාස කළා. මේ විශාල ගොඩනැඟිලි හදන්ඩ පටන් ගත්තෙ පුස්තකාල කෞතුකාගාරය වගේ දේවල් නිර්මාණය කරන්ඩ. ඒවා බාර ගත්ත මිනිස්සු හාමුදුරුවො රවට්ටලා සල්ලි ගසා කෑවා. ලක්ෂ 45 ක් එක මහත්මයෙක් ගසා කෑවා. ලොකු හාමුදුරුවො කළකිරීමෙන් ම අන්තිමේ අංශභාගයට වැටුණා. ටික කලකින්ම අපවත් වුණා.එදා මෙහි පුද පඬුරු ගණන් කිරීමට මහ බැංකු නිලධාරිහු පවා මෙහි දුව ආහ. යන්ත්‍ර 6 ක් උපයෝගි කරගෙන කාමර ගණනක ගොඩ ගසා තිබූ මාරු සල්ලි ඔව්හු බැංකුවට බාර ගත්හ. ඒ වෙනුවට නෝට්ටු ලැබිණ. ගොඩගැහී තිබුණු මාරු කාසි නිසා රටේ සංසරණය සඳහා රුපියල් පහේ දෙකේ කාසි හිඟ විය. මාස 3 ක් තිස්සේ ම මෙහි තිබූ පොඩි කාසි ගණන් කළ බවක් ඇතැම් ගැමියෝ කියති.එස්.එම්.බී. කරුණාරත්න හෙවත් කරුණා ගමේ ප්‍රසිද්ධ ව්‍යාපාරිකයෙකි. මහමිතව ආයුපාල හිමියන්ගේ ඥාතිවරයෙක් ද වෙන කරුණා මීවැල්ලාව පන්සලේ ප්‍රධාන ගිහි චරිතය එදා නිරූපණය කළේය. ඔහු භාණ්ඩාගාරිකවරයාය. මම ඔහු සොයා ගම් පිටිවල වෙල් දෙණිවල ඇවිද ඔහුගේ ගෙදරට ගියෙමි.මහත්තයො, මං තමයි කරුණා. ආයුපාල හාමුදුරුවො මට බාප්පා වෙනවා. බුදු පසේ බුදු මහරහතුන් පවා බෝධි පූජාව අනුමත කළා. බෝධි පූජාව විතරක් නොවෙයි පිරිත් බලය හරි ම වටිනවා. දැන් වැඩ ඉන්න පොඩි හාමුදුරුවො ගුරුවරයෙක්. උන්වහන්සේට වෙලාවකුත් නෑ. ලොකු හාමුදුරුවො මේ පිරිත් බලයෙන් හරියට වැඩ ගත්තා.එදා ප්‍රාදේශීය සභාව මෙහි පැමිණි වාහනවලින් බදුත් ගත්තා. ලොකු හාමුදුරුවන්ගේ මේ පිරිත් බලයෙන් තමයි ගමේ බොහෝ දෙනා සරසවියට පවා ගියේ. විභාග පාස් වුණේ. මගේ දරුවොත් එහෙමයි. මගේ ලොකු පුතා රට රාජ්‍යවල යවලා උගන්වා ගත්තෙ ඒ බලයෙන්. දුව බැංකුවට ගියෙත් එහෙම. පොඩි පුතාත් උසස් තත්ත්වයට ගත්තෙ ඒ පිරිත් බලයෙන්. කළු දේවතාවුන්ගේ බලය එදා හොඳට තිබුණා. හාමුදුරුවො කිව්ව නම් දෙයක් ඒක අහන තත්ත්වයක් තිබුණා.එතකොට අර බෝධියේ තිබුණයි කියන සලකුණු අද එකක්වත් නෑනේ. බෝධියේ පත්‍රවල යම් යම් ධර්ම ලකුණු යොදන්ඩ දෙවියන්ටත් බලයක් නෑ නේද? එදා එහෙම දෙයක් තියෙනවා කියලනේ රටේ ජනතාව කලබල වෙලා ආවේ... මම අසමි.ඒවා පට්ට පල් බොරු මහත්තයො. මේවා ජනතාව මෙහි කැඳවාගෙන ආ වෑන් බස්කාරයො ගොතපු කතා. ලොකු හාමුදුරුවො මේවා සම්බන්ධ නෑ. අර බස් රථ හා වෑන් රථ රියැදුරො සැදැහැවතුන්ට කීවා තමන් යන අරමුණ හරියන්ඩ නම් තුන් වතාවක් මෙහි එන්නට වෙනවා කියලා. අපේ මිනිස්සුත් මෝඩයි. ඒ විදියට ම ආවා. අර බිස්නස්කාරයන්ගේ කරල පැහුණා. ඒ විතරක් නොවේ මේ ගමේ බිස්නස්කාරයන්ටත් හොඳ කලක් ආවා. මටත් එහෙමයි.ආපු අයට තලකුරුම්බා විකුණලා ගෙවල් හදාගත් අය මේ ගමේ ඉන්නවා.සාමාන්‍යයෙන් ගස්වල ඇති රුක් කලා විශේෂ මේ බෝධියෙත් තිබුණද?මං නම් ඕවා ගැන වැඩිමනත් දන්නෙ නෑ මහත්තයො. ඒත් එක දෙයක් කියන්ඩ කැමැතියි. පාදෙණියෙ කුඹුක් ගහක් තියෙනවා අදටත්. ඒකෙ අත්තක කෙළවර හරියට හරක් ඔළුවක් වගෙයි. කවුරු හරි මේක ඊශ්වර දෙවියො කළ හාස්කමක් කිව්වොත් අපේ මිනිස්සු දුවාවි. මේවා පට්ට පල් බොරු. වෑන්කාරයො ‍ගොතපු කතා.සල්ලි විශාල වශයෙන් ලැබිලත් පූජස්ථානයේ වැඩ අහවර කරන්ඩ බැරි වුණේ ඇයි?ආයුපාල හාමුදුරුවො කවුරුත් විශ්වාස කරනවා. අන්තිමේ ඒ සල්ලි අරගෙන කට්ටිය පැනලා යනවා. හාමුදුරුවො දිගින් දිගට ම පිරිතම කරපු නිසා ලෙඩ වුණා කියලයි මට හිතෙන්නෙ. ටිකක්වත් විවේක ගත්තෙ නෑ, ඒත් ගමේ ලෙඩ දරුවො බොහෝ දෙනෙක් හාමුදුරුවො පිරිත් බලයෙන් සුව කළා.මගේ අවධානය තවත් අතකට පාව යයි. මම පන්සලෙන් තවත් දුර ගොස් වෙනස් ස්ථානයකට යමි. මා දැන් පිවිස සිටින්නේ නිකවැරටිය හිටපු සහකාර අධ්‍යාපන අධ්‍යක්ෂ කේ.එම්.එස්. අබේසිංහ මහතාගේ නිවෙසටය. ඔහු දැන් 80 හැවිරිදි වියපත් පුද්ගලයෙකි. ඔහුගේ කතාව ද අපූරු ය.මහත්තයො, ඔය හාමුදුරුවො එච්චර උගත් නෑ. හැබැයි පිරිත් බලයෙන් පිරිපුන්. හවසට වාඩිවෙලා පිරිත පටන් ගත්තට පහුවදා දානයට නැඟිටින තුරුම පිරිතේ ඉන්නෙ. උන්නාන්සෙ මෙහෙම පිරිත් කරනකොට එහා පන්සලේ හාමුදුරුවො මේ ආයුපාල හිමියන්ට දිවගුරු බන්ධනයක් කළා. ඒකෙ බලාපොරොත්තුව පිරිත් කීම වැළැක්වීම විතරක් නොවේ කතාකරන්ඩත් බැරි කරන්ඩයි. අද ඒ හාමුදුරුවොත් අපවත් වෙලා. මේ පිරිත් හිර කිරීම නිසා හාමුදුරුවො අසරණ වුණා. ඒ වගේ ම අසනීප වුණා. නවලෝක මුදලාලි ගෙන ගිහින් ප්‍රතිකාර කළා. ශාරීරික අසනීප සුව වුණත් දිවගුරු බන්ධනය එහෙමමයි.මේ පැත්තෙ ග්‍රාමසේවකගේ කාර්යාලය තිබුණේ මේ ගෙදරම පැත්තක. එයාගේ නම ටිකිරිබණ්ඩා. එයාට පුදුමාකාර ආරුඪයක් තියෙනවා. එයත් මාත් හාමුදුරුවො වඩම්මාගෙන ග්‍රාමසේවකගෙ ගල්ලෑව ගමට ගියා. එහිදි මේ දිව ගුරු බන්ධනය කැපුවා. කැපුවෙ වදුරුකාලි අරූඪයෙන්. ඒකට අවශ්‍ය අඩුමකුඩුම හාමුදුරුවො ගෙනාවෙ. පුදුමය හාමුදුරුවො ආයිත් කතා කළා. එතෙක් හාමුදුරුවො කතා කළේ ඉංගිතවලින් විතරයි. දැන් ඒ ග්‍රාමසේවකත් මිය ගිහින්.හාමුදුරුවො බෝධි පූජා කටයුතුවලට සල්ලි ගත්තෙ නෑ නේද? දුන්නා වූ පඬුරක් විතර නේද? බාරගත්තෙ. මම අසමි.මුල් කාලෙ නම් එහෙමයි. ඒත් පස්සෙ පස්සෙ වෙනස් වුණා. රුපියල් 500 කොළයක් නොතිබුණොත් බුලත් වට්ටිය වීසි කරන තත්ත්වයක් ආවා. නමුත් හාමුදුරුවන්ගෙ පිරිත බලසම්පන්නයි. මිනිස්සු සල්ලි දීලා වැඩ කරගත්තා.(ආයුපාල හිමියන්ට පැජ‍රෝ රථයක් ද තිබිණ. එය පැදවූයේ කරුණා මුදලාලිය. මුදලාලි ඒ බවද මට කීවේය.)හාමුදුරුවන්ගෙ වැඩ හරි නැති වෙනකොට ග්‍රාමසේවක ටිකිරිබණ්ඩා දිව ගුරු බන්ධනයෙන් කැපූ දේවතාවා (එතෙක් බෝධියට ගෙනැවිත් තිබුණු) අරගෙන එයාගෙ ගමට ගියා. හාමුදුරුවන්ගේ වැඩ නැවතුණා.මීවැල්ලාවේ නිල්මිණි හේරත් නම් උපාධිධාරණිය සමඟ ද මම කතා කළෙමි.ලොකු හාමුදුරුවන්ගේ පිරිතේ ලොකු බලයක් තිබුණා. ඒක ඇත්ත. ඒත් පහු පහු වෙනකොට පිරිත් බලය අබිබවා මිථ්‍යා කතා එළියට ආවා. ඒක කළේ බිස්නස් කළ කට්ටිය. වෑන්කාරයො. සමහරු කියනවා ප්‍රාදේශීය සභාව වාහනවලින් බදු අයකරන්ඩ ගත්තාම එන අය නැවතුණා කියලා. ඒක වැරැදි කතාවක්. සිද්ධිය වුණේ මිථ්‍යා කථා හෙළි වෙච්ච එකයි, හාමුදුරුවන්ගේ අසනීප වීමයි කියලා හිතන්නෙ.මේ සම්බන්ධයෙන් අපට කිසිවක් තීන්දු කළ නොහැක. තීන්දුව ඔබ විසින් ම දිය යුතුය.උපාලි සමරසිංහඡායාරූප-දුෂ්මන්ත මායාදුන්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>01</day>
    </date>
    <link>http://www.silumina.lk/2013/12/01/_art.asp?fn=as1312011</link>
    <topic>පුතේ! ඔයා කොරෙක් නොවෙයි මට තාත්තෙක්</topic>
    <author>ඉනෝකා සමරවික්‍රම</author>
    <content>පුතේ! ඔයා කොරෙක් නොවෙයි මට තාත්තෙක්ඇට බි‍ඳෙන රෝගයෙන් පීඩා විඳිමින්මව රැක ගන්නා පුතෙක්මේ කතාව සුරංගනා කතාවක් නම් නොවේ. අනන්ත දුක් කන්දරාවක් විඳිමින් තම දරු දෙදෙනාගේ අවසන් සුසුම් පොදත් රැක ගැනීම සඳහා වෙහෙසෙන මවකගේත්, තම මවගේ හා වැඩිමල් සොයුරියගේත් ජීවිත රැක ගැනීමට තම හැකියාවෙන් මුදල් උපයන පූර්ණ ආබාධිත තරුණයකුගේත් කතාවකි.මව - එම්. ඒ. අයිරාංගනීවයස - අවුරුදු හැටපහයි.මුලින්ම අපි ඒ අයිරාංගනී අම්මාගේ කතාවට සවන් දී බලමු.මගේ ගම කොටුවැල්ල. මම විවාහ වුණේ අවුරුදු එකොළහේදී. දෙමවුපිය කැමැත්තෙන් හොඳට මඟුල් කාලා තමයි මම බැන්දේ. මම බැන්දේ මගේ අවැස්ස මස්සිනාව. කසාද බැඳලා ටික කාලෙකින් මට දරුවෝ ලැබුණා. දරුවෝ ලැබිලා ටික කාලෙකට පස්සේ තමයි ලෙඩ වෙන්න ගත්තේ. ඒ වෙන කොට දරුවන්ගෙ තාත්තා වැඩ කළේ උසාවියේ. රෝහල්වලට ගෙනිහිල්ලා දරුවන්ව පෙන්නුවා. දවසක් දොස්තර මහත්තයා අපේ මහත්තයට විතරක් ඇතුළට කතා කරලා කිව්වා මේ දරුවන්ට තියෙන ලෙඩේ හොඳ කරන්න බැහැ කියලා. ඊට පස්සේ ඉඳන් මහත්තයගෙ හිත නරක් වෙලා ඔළුව හොඳ නැතිව ගියා. මං දරුවොත් එක්ක ඉස්පිරිතාලවල හිටියා. දැන් මහත්තයා මැරිලා අවුරුදු දාහතක් වෙනවා. මට ඔක්කෝම දරුවෝ එකොළහක් ලැබුණා. එයින් පස් දෙනෙක්ම අවුරුදු දහඅට, පහළොව, දාසය, දාහතර වයසෙදි මැරුණා.ඒ දරුවන්ට තිබුණෙත් අස්ථි බි‍ඳෙන රෝගය. දරුවෝ හතර දෙනෙක් හොඳටම නිරෝගියි. ඒ අය හතර දෙනාම කසාද බැඳලා දරුවෝ ඉන්නවා. නිරෝගීව හිටපු දුවලා තුන් දෙනා අද මාවත් මේ දරුවන්වත් බලන්න එන්නේ නැහැ. කසාඳ බැඳලා හිටපු පුතා මීට කාලෙකට කලින් මැරුණා. එයාගේ බිරියයි දරුවොයි පදිංචි වෙලා ඉන්නේ අපට සිංහ සමාජයෙන් හදලා දුන්න නිවසේ. මේ ඉන්න පුතා තමයි අවුරුදු අටේ ඉඳලම හම්බ කරලා මමයි මේ මගේ ආබාධිත දුවවයි බලා ගත්තේ. මහත්තයා මැරුණට පස්සේ අපිට ඒ ගෙවල්වලින් එළියට බහින්න සිද්ධ වුණා.මගේ දෙමවුපියෝ සහෝදර සහෝදරියෝ කිව්වේ දරුවෝ දාලා ඒගොල්ලෝ ළඟට එන්න කියලා. ඒත් මේ අහිංසක දරුවෝ දෙන්නා දාලා මං කොහොම යන්න ද? පුළුවන් හැටියකට සනීප කරගන්න කියලා හිතාගෙන මං දරුවෝ මත්තේ නැහුණා. මහත්තයගේ මරණෙන් පස්සේ මට එයාගේ විශ්‍රාම වැටුප වන රුපියල් දොළොස් දාහක් ලැබෙනවා. ඒත් පහුගිය කාලෙම හොඳට ඉන්න දරුවෝ ඒ මුදල් බලෙන්ම අරගෙන යනවා.”අයිරාංගනී අම්මා චීත්ත පොටින් කඳුළු පිසිමින් පවසන්නීය.උපන් දා සිට කිසිදු දිනෙක පය බිම ගසා නොමැති පුතු අම්මා දෙස බලා හිඳින්නේ කඳුළු පිරි දෑසිනි.ඔහු අසංක කුමාර තෙන්නකෝන්වයස අවුරුදු විසි අටයි.මේ ඔහුගේ කතාවයි.“මටත් ආසයි සාමාන්‍ය විදිහට ජීවත් වෙන්න. ඒත් කොහොම ද එහෙම ඉන්නේ. මගේ මේ පුංචි අතපය හොඳටම රිදෙනවා. අපෙ අම්මා නොහිටින්න මම මෙලහටත් මැරිලා ගිහින්. අම්මා මාවයි අක්කවයි දෙන්නවම බෙහෙත් ගන්න ගෙනියනවා. අපේ අක්කලා තුන්දෙනෙක්ම නිරෝගියි. ඒත් අපි ඒගොල්ලන්ට කරදර කරන්න යන්නේ නැහැ. ඒගොල්ලන්ට අපි මෙහෙම ඉන්න එක ගැන ලැජ්ජයි. මට ‘කොරා’ කියලා බණිනවා.“අනේ එහෙම කියන්න එපා පුතේ ඔයා මට කොරෙක් නෙමෙයි ඔයා මට තාත්තෙක් වගෙයි” අසංකගේ මව අයිරාංගනී ඔහුගේ කතාව වළකමින් හඬා වැටෙන්නීය.“මම පුංචි කාලේ පුළුවන් හැටියට සින්දු කියනවා. එහෙම සිංදු කියලා ලැබෙන කීය හරි එකතු කරලා අම්මට දෙනවා. ගෙදරට හාල් තුන්පහ ගේන්න කියලා. බලන්න මගෙ අම්මා වයසයි. අපිට යන්න එන්න ඉන්න තැනක් නැහැ. අපට ඉන්න හිටින්න මේ ගේ දීලා තියෙන ප්‍රේමා අක්කයි එයාගෙ අම්මයි නැත්නම් අපි තාමත් මහ පාරේ. ඒත් එයාලට අපි නිසා හරිම කරදරයි. අපේ අක්කලා අපි ඉන්න තැන්වලට හොයාගෙන ඇවිත් අපිට බණිනවා. එයාලට ලැජ්ජයි කියලා මේ ගෙවල්වලින් අප එළවන්න කියනවා. මම මැරෙන්න කලින් මගෙ අක්කටයි අම්මටයි සැනසිල්ලේ ඉන්න තැනක් හදලා දෙන්න පුළුවන්නම් මට ඒ හොඳටෝම ඇති. මම ඉන්දැද්දිත් පේනවනේ මගේ සහෝදරියෝ අම්මටයි මේ අක්කටයි සලකන හැටි.”රෝද පුටුවට සීමා වූ අස්ථි බි‍ඳෙන රෝගයෙන් පෙළෙන මේ තරුණයාගේ හිත කොයිතරම් නම් ශක්තිමත් දැයි තේරෙන්නේ ඔහු ජිවිතය ජයගන්නට උත්සාහ දරන අයුරු දකින විටය. අනුන්ට අතපා ජිවිතය සොයන ඔහු නිකම්ම නිකමෙකු ලෙස හිඳින්නට අකමැතිය. මේ මවත් පුතාත් නිවෙස හිමිකාරි ප්‍රේමචන්ද්‍රානී විසින් සාදා දෙන හඳුන්කූරු රැගෙන පොළවල්වලට යන්නෝය. එහෙමත් නැත්නම් පුතා පොළවල්වල සින්දු කියන්නේය. මේ හැම ගමනකදීම අමාරුයැයි කියා පසෙකට වී නොසිටින අයිරාංගනී අම්මා ද තම පුතු හා එක මඟ යන්නීය. ඔවුන් ගමන් ගන්නේ කුලියට අඬ ගසා ගන්නා ත්‍රිරෝද රථවලිනි. ඒ සඳහා වන මිල අධිකය. පොළවල්වල, පන්සල් භූමිවල හිඳිමින් උපයා ගන්නා කීය හෝ වැය වන්නේ ත්‍රීරෝද රථ ගාස්තු ගෙවීමටය. කෑමට බීමට ඉතිරි වන්නේ සුළු මුදලකි. අසංක, ඔහුගේ මව හා ආබාධිත සොයුරිය මේ නිවෙසට පැමිණීමට පෙර ඉබාගාතේ ඇවිද ගියහ. ඔහු වසර හතක්ම කුරුණෑගල හවරියාව ප්‍රදේශයේ සුසාන භූමිය කෙළවරක අටවා ගත් පැලක සිටියේය.“අපිට ඒ ගේ හදලා දුන්නේ ඒ ගමේ අය. දවල්ට මම සින්දු කියලා කීයක් හරි හම්බ කරනවා. මම ඒ සල්ලි අම්මා අතට දෙනවා. රෑ වෙනකොට අක්කා නිදියනවා. එයාට කිසිම දෙයක් ගැන ගාණක් නැහැ. තමන්ගේ දේවල් කරගන්න අමාරුයි. ඒත් ඉන්නේ කනත්තේ නිසා අම්මටයි මටයි නින්ද යන්නේ නැහැ. අපිට මහ රෑට විවිධ ශබ්ද ඇහෙනවා. එක දවසක් ගැහැනියක් හූ කියනවා ඇහුණා. ඒ වෙලාවට අම්මයි මමයි අඬනවා. පව් මගෙ අම්මා අපි නිසා හුඟාක් දුක් විඳිනවා.”අසංක පවසන්නේ අම්මා ගැන උපන් ශෝකයෙනි. වසර ගණනක් තිස්සේ තම සොයුරියන්ගෙන් ලද කෙණෙහිලිකම් නිසා ඉබාගාතේ ඇවිද ගිය අසංක ඔහුගේ මව හා සොයුරිය අද වන විට යම් සැනසිල්ලක් අත් විඳින්නාහ. ඒ ප්‍රේම චන්ද්‍රානිගේ නිවෙසේ සෙවණ ලැබීමට තරම් වාසනාවන්ත වූ නිසාය.ගිරිඋල්ලට යන පාරේ ගොස් හමන්ගල්ලට යන පාර දිගේ ගිය විට හමුවන්නේ මොහොත්තව පන්සලයි. මොහොත්තව පන්සල අසලින්ම වැටී ඇති ගුරු පාරේ ගිය විට ප්‍රේමචන්ද්‍රානිගේ නිවෙස හමුවේ. ඇගේ නිවෙස අසංකලාට නම් රජ මැදුරක් බඳුයි. කාමර කිහිපයක් මුළුතැන් ගෙයක් සාලයක් ඇති එම නිවෙස ප්‍රේමචන්ද්‍රානි විසින් සාදවා ගත්තකි.“කාලයක් මම රට හිටියේ. ඒ ලැබුණු මුදල්වලින් තමයි මම මේ ගේ හදා ගත්තේ. මගෙ දරුවෝ දෙන්නම බැඳලා. අපේ අම්මයි මමයි තමයි මේ ගෙදර ඉන්නේ. මට අසංකලාව හමුවුණේ මාහරගම රෝහලේදී. එයාලා රෝහලෙන් ටිකට් කැපුවත් රෝහලටම වෙලා හිටියා යන්න තැනක් නැතිව. අසංකයි එයාගේ අම්මයි අක්කයි ගැන මටයි මගේ අම්මටයි දුක හිතුණා. ඒ නිසා අපි කිව්වා ඇවිත් අපේ ගෙදර ඉන්න කියලා. මේ ගොල්ලෝ මේ ගෙදරට ඇවිල්ලා අවුරුද්දකට වැඩියි. හුඟක් අය කැමැති නැහැ මං මේ ගොල්ලන්ව නතර කරගත්තට. ඒත් මම කිව්වේ මේක මගේ ගේ. ඒ නිසා මම මෙයාලට ඉන්න දෙනවා කියලා.අනුන්ගේ සිතැඟි අනුව නොව තමන්ට අවශ්‍ය දේ කරන ප්‍රේමචන්ද්‍රානි ඇතැම් විට මහ රාත්‍රියේ වුව අසංකට අමාරු වූ විට ත්‍රිරෝද රථයක් ගෙන්වා ඔවුන් රෝහලට පිටත් කර යවන්නීය. අසංකගේ මව එවිට රෝහලට යන්නේ ආබාධිත දියණියව ද රැගෙනය.“මේ දරුවා අසනීප කාරයා වුණාට කොහොම ද ආවාට ගියාට තියන්නේ. මම වැඩි පරිස්සමට එක්කරගෙන යනවා. දුවවත් පුතා ඉන්න වාට්ටුවේම තියා ගන්නවා. ඉස්පිරිතාලේ දොස්තර නෝනා අපි ගැන දන්නවා. පුතාව හැමදාම යවන්නේ කාන්තා වාට්ටුවට. පුතාට හොඳ වනතුරු මම දුවවත් තියාගෙන රෝහලේ ඉන්නව. අපිට යන්න එන්න තැනක් නැහැ. මං මගේ නෑයන්ගෙන් ගිහිල්ලා පර්චස් පහක් හරි ඉල්ලුවා. ලැබුණේ නැහැ. පුතා මැති ඇමැතිවරුන්ට අනුන් ලවා ලියුම් ලියෙව්වා. සමහර මහත්තුරුන්ව ගිහිල්ලා හමුවුණා. ඒත් වැඩක් වුණේ නැහැ.”අයිරාංගනී මේ සියලු කතා අවසානයේ පවසන්නේ තමන්ටම කියා නිදහසේ වැටි ඉන්නට ගෙයක් ලැබෙන්නේ නම් හොඳ යැයි කියාය.දෑත දෙපය ඇති උසස් රැකි රක්ෂා කරන දූ පුතුන් තම මව වැඩිහිටි නිවාසවල නතර කරන එහෙමත් නැත්නම් නොසලකා හරින යුගයක අසංක සමාජයටම ආදර්ශයක් ගෙන එන්නේය. ශරීරයේ ඇට බි‍ඳෙන විට උසුලාගත නොහැකි වේදනාවෙන් පෙළෙන අසංක ඒ සියල්ල අමතක කර දමා අම්මාගේත් අක්කාගේත් කුසගින්න නිවීමට ගිනි මද්දහනේ පොළවල්වල හඳුන්කූරු විකුණන්නේය. එහෙමත් නැත්නම් සංගීත භාණ්ඩ වයන්නේය. ජීවිතේ මහා ලොකු බලාපොරොත්තු නැති මොහුගේ එකම අරමුණ අම්මාට හා අක්කාට සැනසිල්ල උදාකර දීමය. අක්කාට නම් තම අම්මාත් මල්ලිත් ජීවිතය ගැටගහ ගන්නට විඳින දුක ගැන අංශුමාත්‍රයක හෝ වැටහීමක් නැත. එසේ වුවත් ඔහු මල්ලිට අවශ්‍ය දේ ඔහු කියු විට ළඟට ගෙන දෙන්නීය.අපෙ අම්මා අපි නිසා අනන්ත නින්දා අපහාස විඳින්න ඇති. සමහරු අම්ම ඉන්න තැනක් ඉල්ලුවාම කියන්නේ ‘ඔය ගෑනි කියන්නේ බොරු ඉන්න තැන් විකුණ විකුණා යනවා’ කියලා. ඒත් අපිට කවදාවත් අපේම කියලා තැනක් තිබුණේ නැහැ. හැමෝම අපිව එළෙව්වා. මේ අක්කයි කිරි අම්මයි තමයි අන්තිමට අපට පිහිට වුණේ. ඒත් අපිට මෙතන ඉන්න බැහැ. අක්කටත් අපි නිසා හරි ප්‍රශ්න. අම්මයි මමයි පොළේ හඳුන්කූරු විකුණන්න ගියහම ප්‍රේමක්කා තමයි අපේ අක්කව බලාගන්නේ. මං වැඩිය බත් කන්න ආස නැහැ. මං ආසයි චොකලට් කේක් කන්න.” අසංක තම දුක කියන අතරේම ඔහු කන්නට කැමැති දේ ද කියයි.ඔහුගේ ජීවිතය ඔහුටම විශ්වාස නැත. කොයි මොහොතේ හෝ තමා මියගියහොත් ඉන් බොහෝ අසරණ වන්නේ තම මව හා සොයුරියයි යන්න ඔහුගේ හැඟීමයි. එනිසාම ගෙවෙන හැම තත්පරයක ඔහු සිතන්නේ තවත් මොහොතක් හෝ ජීවත්වීමට ඇත්නම් හොඳ යැයි කියාය. ඒ අම්මාටත් අක්කාටත් ස්ථිර නිවහනක් සොයා දෙන තුරුය.ජීවිතයේ කිසිඳු දිනයක සැපයක් නොලද අසංකගේ මව බාල වියේ සිටම තම කුසින් බිහි කළ දරුවන් රෝගී වන අයුරු ද මියයන සැටි ද දුටුවාය. එපමණක් නොව තම දියණියන් තමන්ට හා දුවට පුතාට නින්දා අපහාස කෙනෙහිලිකම් කරන අයුරු දුටුවාය. ඒවා අත්වින්දාය. උණහපුළුවාට උගේ පැටවා මැණිකක් කියන්නා සේ අයිරාංගනී ද තම පුතු ආදරයෙන් රැක බලාගන්නීය. කවුරුන් කෙලෙස කීවත් තමන්ට ජීවිතය ගෙන එන්නේ මේ ආබාධිත පුතුම බැවිනි.ඉනෝකා සමරවික්‍රමඡායාරූප - විමල් කරුණාතිලකකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>01</day>
    </date>
    <link>http://www.silumina.lk/2013/12/01/_art.asp?fn=as1312012</link>
    <topic>මඩ වළේ එරුණු ගුරු පවුල</topic>
    <author>විශ්‍රාමලත් ආචාර්ය</author>
    <content>මඩ වළේ එරුණු ගුරු පවුලඑක්දහස් නවසිය හතළිස් නවය වර්ෂයේ මගේ පියා වන අමරදාස දිසානායක මුල්ගුරුන්නාන්සේ එවකට වයඹ පළා‍ෙත් බිංගිරියට ආසන්න තාරණ - උඩවෙල රජයේ මිශ්‍ර පාඨශාල‍ාවේ මුල්ගුරුවරයා ලෙස සේවය කළේය. මගේ මව ද එම පාසලේම උප ගුරුවරියක ලෙස සේවය කළාය. දරුවන් සිවුදෙනෙකුගෙන් යුත් අප පවුලේ මගේ පියාත්, මවත්, මගේ සීයා සහ පුංචි අම්මා ද එවකට පදිංචිව සිටියේ මුල්ගුරු නිවාසයේය. දොළොස් හැවිරිදි පවුලේ වැඩිමහල් දරුවා වූ මම හලාවත ආනන්ද විද්‍යාලයයේ නේවාසිකව ඉගෙනුම ලැබූවෙමි.‍සැම සති අන්තයකම ගෙදර එන මා එක් සිකුරාදා දිනයක හලාවත සිට දළුපොත - කොස්වත්ත දක්වා බසයෙන් පැමිණ දළුපොත - කොස්වත්ත හන්දියෙන් බසයෙන් බැස්සේ වෙනත් අවශ්‍යතාවකට හලාවත ගොස් පැමිණි ම‍ෙග් පුංචි අම්මා ද සමඟිනි. එතැන් සිට අප කැඳවාගෙන යෑම සඳහා දළුපොත - කොස්වත්ත හන්දියට මගේ පියාට අයත් ගොනා බැඳි ටැන්ටු කරත්තය රැගෙන විත් සිටි සීයා අප දෙදෙනා ටැන්ටු කරත්තයෙහි නංවාගෙන ගමන ආරම්භ කළේ තවත් සැතැපුම් තුනක් අප නිවස වෙත යා යුතු බැවිනි.වැඩි වාහන ගමනාගමනයක් නොමැති කැලෑබදව පිහිටි එම මාර්ගයේ සීයා කරත්තය දක්කාගෙන යන අතරතුර දැඩි ලෙස ජල පිපාසාවෙන් හෙම්බත්ව සිටි ගොනා අප කරත්තය ද රැගෙන මහා මඩ වගුරකට පැන්නේ වතුර බීම සඳහාය.අනපේක්ෂිත ලෙස සිදුවූ මෙම සිද්ධියෙන් පසු දිය බී අවසන් කළ ගොනා රැගත් අප ටැන්ටු කරත්තය නැවත මාර්ගයට ගනු වස් මගේ සීයා ගොනාගේ තෝන් ලණුව වැරෙන් ඇද්ද අතර නහ ගැලවී තෝන් ලණුව සීයා අතට පත්විය. කරත්තයේ පිටුපස බර වැඩිවීම නිසා ක්ෂණයකින් ගොනා රහිත කරත්තය උඩ ගිය අතර ප්‍රථමයෙන් මාත් ඊළඟට පුංචි අම්මාත් අවසානයට තෝන් ලණුව අතෙහි රැඳි සීයාත් කරත්තයෙන් රූටා බිමට වැටුණේ මඩ වගුරටය.මේ අතර කරත්තයෙන් මිදුණු ගොනා ඈතට වී ආපසු හැරී අප දෙස බලා සිටියේ අප සියල්ලන්ටම ඔච්චම් කරන්නාක් මෙනි. සියල්ලන්ටම යට වූ මා ඉතා අපහසුවෙන් මඩ වගුරෙන් ගොඩට ආවේ ඉහින් කනින් මඩ වතුරෙන් නැහැවෙමිනි. අප සැම මඩ වතුරෙන් නැහැවී සිටි අතර ඈතට වී අප දෙස බලා සිටි ගොනා යළි කරත්තයෙහි බැඳගත් සීයා අප එයට නංවාගෙන කරත්තය දක්කාගෙන අප නිවහන වෙත ළඟා විය. අප සියල්ලන්ම මඩ වතුරෙන් නැහැවී සිටි අයුරු දුටු අම්මා අප ළිඳ ළඟට කැඳවාගෙන ගොස් වතුර ඇද දුන්නේ ඇඟපත සෝදා ගැනීම සඳහාය. මෙය සත්‍ය සිද්ධියකි.එක්දහස් නවසිය අසූව වර්ෂයේ වයඹ පළාතේ කොස්වත්ත ප්‍රදේශයේ එවකට ඉතා නොදියුණු ගම්මානයක පිහිටි ප්‍රාථමික පාසලක දෙවන පන්තියේ ඉගෙනුම ලැබූ ‘සිරියා’ වයස අවුරුදු හයක දැරියකි. දැරියගේත් ඇගේ මවගේත් ඥාතීන්ගේත් බලවත් විරෝධය මැද ඇගේ පියා ඇය අගනුවර සුවිසල් මැදුරක මෙහෙකාරකමට ගෙනගොස් ඇරලුවේ ඔහු මුදලට ගිජුවූවෙක් බැවිනි. මත්පැනට තදින්ම ලොල් වූ ‘ජසයා’ තම දරුවන් විකුණා එම මුදලින් මත්පැන් බොන බේබද්දෙකි.මේ බාල වයස්කාර දැරියට එම සුවිසල් මැදුර හිමියෝ මුලදී හොඳට සත්කාර උපකාර කළ අතර පසුකාලීනව ඇයට අත්වූ‍ෙය් ඔවුන්ගේ නොයෙකුත් වදහිංසා හා අතවරවලට මුහුණ පෑ මටය. ගෙහිමියන්ගෙන් දිනපතාම පාහේ පහර කෑ ‘සිරියා’ මෙසේ මහත් දුක් කරදර මැද මාස දෙකක් පමණ එම සුවිසල් මැදුරේ මෙහෙකාරකම් කළ අතර දිනක් ඇය බැලීමටත් ගෙහිමියන්ගෙන් මුදල් ලබාගැනීමටත් ගිය තම පියා ඉදිරියේ අඬා වැටුණු ඇය බලහත්කාරයෙන්ම තම පියා සමඟ ආපසු තම නිවස වෙත පැමිණියාය. මෙසේ මාස දෙකකට අධික කාලයක් නොයෙකුත් වද හිංසාවලට ලක්වූ ඇය ඉන් මිදී, තම පියා සමඟින් ආපසු තම නිවසට පැමිණියේ හුදෙක් නැවත තම පාසලට යාමේ අදිටනිනි.මෙසේ මාස දෙකකට පසු නැවත පාසල් ආ ‘සිරියා’ දුටු අනෝජා ගුරුතුමිය වහාම ඇය ළඟට ගොස් කිසිම විභාගයක් නැතිව හොඳ හැටි වේවැල් පහරවල් කිහිපයක් ගැසුවේ එකත් එකටම ‘සිරියා’ පාසල් නොපැමිණ ගෙදර නතර වූවා ය යන සැකයෙනි. තම ගුරුතුමියගෙන් වේවැල් පහර කෑ සිරියා තම පියා මුදලට ලොල් වී තමාව කොළඹ රැගෙන ගොස් බංගලාවක මෙහෙකාරකමට නැවැත්වූ බවත් ඒ ගෙහිමියන්ගෙන් තමාට අත්විඳින්නට සිදුවූ සියලු අතවර ගුරුතුමිය ඉදිරියේ කඳුළු සලමින් පැවසුවාය.ඉන් මහත් සේ කම්පාවට පත්වූ අනෝජා ගුරුතුමිය වහාම දැරිය ළඟට ගෙන්වාගෙන ඇගේ හිස අතගෑවේ තමාගෙන් ද සිදුවූ අතවරය ගැන සිතමින් කඳුළු සලමිනි. තමා ‘සිරියා'ට ගැසූ වේවැල් පහර කිහිපය ගැන මෙනෙහි කළ අනෝජා ගුරුතුමිය මුළු දවස පුරාම ඇඬුවාය. ඒ තමාගේ ඒ වයසේ සිටි තම සිඟිති දියණිය ගැන සිහිවීමෙනි. ඉන්පසු කිසි දිනක අනෝජා ගුරුතුමිය එම දැරියට දඬුවම් නොකළාය. මෙහි නම් මනඃකල්පිතය. මෙය සත්‍ය සිද්ධියකි.විශ්‍රාමලත් ආචාර්යඩී.එන්.දිසානායකකොස්වත්ත - බිංගිරියකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>01</day>
    </date>
    <link>http://www.silumina.lk/2013/12/01/_art.asp?fn=as1312013</link>
    <topic>බ්‍රිතාන්‍ය හමුදාව අයර්ලන්තයේ සාමාන්‍ය මිනිසුන් බීබීසිය හෙළි කරයි</topic>
    <author>දයා ඩී. ෆොන්සේකා</author>
    <content>බ්‍රිතාන්‍ය හමුදාව අයර්ලන්තයේ සාමාන්‍ය මිනිසුන් බීබීසිය හෙළි කරයිපසුගිය සතියේ බ්‍රහස්පතින්දා රාත්‍රී 9 ට බී.බී.සී යේ පැනෝරාමා රූපවාහිනී වැඩසටහනින් ප්‍රචාරය වූ එක්තරා වැඩසටහනක් බ්‍රිතාන්‍යයේ පමණක් නොව ලොව පුරා බොහෝ රූපවාහිනි නරඹන්නන් අතර මහත් ආන්දෝලනයක් ඇති කළේ ය. එය ඉන්පසු විවිධ වෙබ් අඩවි හරහා ද ප්‍රචාරය වූයේ බ්‍රිතාන්‍ය හමුදාව කෙරෙහි බොහෝ දෙ‍නාගේ සිත් තුළ සැකයක් ද මතු කරමිනි.එයින් කියැවූයේ බ්‍රිතාන්‍ය යුද හමුදාවේ රහස් හමුදා ඛණ්ඩයක් විසින් උතුරු අයර්ලන්තයේ නිරායුධ පුද්ගලයන් රැසක් ඝාතනය කළ අයුරුයි. ඔවුන් මේ අහිංසක පුද්ගලයන් ඝාතනය කළේ අයර්ලන්ත විප්ලවීය හමුදාවට අයත් පුද්ගලයන් යැයි සැකයෙන් බව ඒ වැඩසටහනට ආ ඝාතකයෝ පැවසූහ.මේ බව පැනොරාමා වැඩසටහනේ ද හෙළි දරව් කළෝ බ්‍රිතාන්‍ය යුද හමුදාවට අයත් හමුදා ප්‍රතිප්‍රහාරක බළකායට (Military Reaction Force - M.R.F) අයත් සාමාජිකයෝ ය. හිටපු M.R.F බළකායට අයත් පුද්ගලයන් මේ ප්‍රහාර එල්ල කරද්දී සිටියේ වෙස් වලාගෙන ය. ඔවුන් බොහෝ දෙනෙකු ඝාතනය කළයුතු ලැයිස්තුවේ අය සොයමින් වීදිවල සැරි සරා ඇත්තේ මාර්ග පිරිසිදු කරන්නන්, නැතහොත් බේබද්දන් සේ වෙස් වලාගෙන ය.බ්‍රිතාන්‍ය යුද හමුදාවට අයත් මේ M.R.F විශේෂ ප්‍රහාර බළකාය 1973 දී විසුරුවා හැර ඇතත් ඔවුන් අයර්ලන්තයේ උතුරු බෙල්ෆාස්ට් නගරයේ අංක තහඩු නැති මෝටර් රථ වලින් මුළු දවස පුරා අයර්ලන්ත විප්ලවීය හමුදා සාමාජිකයන් සොයමින් සැරිසැරූ බවට චෝදනා එල්ල වී ඇත. බ්‍රිතාන්‍යයේ රහස් ත්‍රස්ත මර්දන බළකායට එරෙහි චෝදනා බීබීසී රූපවාහිනී සේවය විසින් එල්ල කළේ ඔවුන් විසින් රහසිගතව මරා දැමුණු පුද්ගලයන් පිළිබඳව හා ඝාතකයන් පිළිබඳව පැහැදිලි සාක්ෂි සහිත වීම නරඹන්නන්ගේ සිත් සසල කිරීමට හේතුවක් විය. එමෙන් ම මේ ත්‍රස්ත බළකාය විසින් රහසේ මරා දමනු ලැබූ පුද්ගලයන් අයර්ලන්ත විප්ලවීය හමුදා භටයන් බවට කිසිදු සාක්ෂියක් නැති බවත් ඔවුන් ඊට කිසිසේත් සම්බන්ධ නැති අහිංසකයන් බවත් මේ වැඩසටහන හමුවේ ඔප්පු විය.මේ හෙළිදරව්ව ඇදී ආවේ උතුරු අයර්ලන්තයේ නීතිපතිවරයා විසින් උතුරු අයර්ලන්ත කලබල කාලය තුළ සිදුවූ නොවිසඳුනු මිනී මැරුම්වල සැකකරුවන්ට පොදු සමාව දීමේ යෝජනාවක් ගෙනා පසු ය.පැනෝරාමා වැඩසටහනේ වාර්තාකරුවන‍ ජෝන් වෙයාර් හමුවේ බ්‍රිතාන්‍ය හමුදා ප්‍රතිප්‍රහාරක බළකායේ හිටපු සාමාජිකයෝ හත් දෙනෙක් ම තමන් මේ හා සම්බන්ධ වූ අයුරු කියා සිටියහ. එහෙත් ඔවුන් මේ කරුණු කියද්දී කැමරාව ඉදිරියේ සිටියේ තමන් හඳුනාගත නොහැකි අයුරින් දැඩි ලෙස වෙස් වලා ගෙන ය. ඔවුන් කතා කළේ ද සිය කටහඬ පවා මාරු කරමිනි. ඒ අතරින් තුන් දෙනෙකු පමණක් කියා සිටියේ තවත් අයර්ලන්ත කලබල අවස්ථාව සිදුවූ වෙඩි තැබීම් වලින් බොහෝ ජීවිත බේරාගත් බවයි.ඔවුහු එහිදී තවත් කරුණක් කැමරාව ඉදිරියේ හෙළිදරව් කළහ. ඒ තවත් මේ මෙහෙයුම් කරන අවස්ථාවේ සිටියේ බෙල්ෆාස්ට් නගර සභාවේ පාර අතුගාන්න දුහුවිලි පිසදමන්නන් හා බේබද්දන් ලෙසින් බව ය.“අපි තවදුරටත් නිල ඇඳුම් ඇන්දේ නැහැ. අපි දඩයම් කරමින් සිටියේ දරුණු මිනී මරුවන් ත්‍රස්තවාදීන් මෙන් ම ඔබව වුව ද මරා දමන්නට පුළුවන් පුද්ගලයන්. අපි යුද හමුදා ඒකකයක් ලෙස ක්‍රියා කළේ නැහැ.අපි හැසිරුණේ ද ත්‍රස්ත කණ්ඩායමක් ලෙසින් මයි.”එසේ පැනොරාමා වැඩසටහන හමුවේ එසේ කියා සිටියේ බ්‍රිතාන්‍ය ප්‍රතිප්‍රහාරක බළකායේ හිටපු සෙබළෙකි.“අපි නිතරම හිටියේ අයර්ලන්ත විප්ලවීය සාමාජිකයන් පසුපස යාමට සූදානමින්, ඔවුන් සොයාගත් විගස අපි මරා දානවා.”පැට්‍රිෂියාමේ කණ්ඩායම ඔවුන් එකිනෙකාට ඇමැතුවේ තම තමන්ගේ පළමු නම්වලින් එහෙමත් නැත්නම් ඔවුන්ගේ අංක වලිනි. තමන්ගේ මෙහෙයුම ක්‍රියාත්මක වුණේ අයර්ලන්ත විප්ලවීය සාමාජිකයන්ගේ ක්‍රියාකාරිත්වය හැකි තරම් අඩු කිරීම බව ද ඔවුන්ට වෙඩි තැබීමට අවශ්‍ය වූ විට වෙඩි තැබීම අනිවාර්ය වූ බව ද හිටපු හමුදා සාමාජිකයෝ කියා සිටියහ.එහෙත් තමන් ඝාතන කල්ලියක සාමාජිකයන් බව සියලුම සොල්දාදුවෝ ප්‍රතික්ෂේප කළහ. මෙහිදී ආරක්ෂක අමාත්‍යාංශය කියන්නේ එය අනාවරණය කරගැනීම පොලිසිය සතු කටයුත්තක් බවයි.පැනොරාමා වැඩසටහන විසින් මෙසේ M.R.F භටයන් විසින් වෙඩිතබා ඝාතනය කළ සිවිල් වැසියන් 10 දෙනෙකු හඳුනාගෙන ඇත.ජෝන් හා ජෙරී කොන්වේ යන සහෝදරවරුන් දෙදෙනා 1972 අප්‍රියෙල් 16 දා ඝාතනය කොට තිබුණේ ඔවුන් බෙල්ෆාස්ට් නගරයේ සිය පලතුරු වෙළෙඳ සලට යද්දී ය.1972 මැයි 12 දා ඒඩන් මැක්ලුන් හා ඉයුපින් ඩෙල්වින් මරා දමා තිබුණේ කුලී රථයකදී ය. ජෝ ස්මිත්, හියුකෙනී, පැට්රික් මරේ හා ටොමී ගේ 1972 ජූනි 22 දා මරා දමා තිබුණේ ග්ලෙන් පාරේ දී ය.යළිත් 1972 සැප්තැම්බර් 27 දා ඩැනියෙල් රූනි හා බ්‍රෙන්ඩන් බ්‍රෙනන් යන අය ෆෝල්ස් පාරේදී මරා දමා තිබුණි. මේ සියල්ල වෙඩි තැබීම් ය.මේ මිනීමැරුම් වලට හිටපු බ්‍රිතාන්‍ය හමුදා ප්‍රහාරක කණ්ඩායම්වල භටයන් සම්බන්ධ වූ බව ආරක්ෂක අමාත්‍යාංශය ප්‍රතික්ෂේප කළහ.පැනොරාමා වැඩසටහනින් හෙළිවූ පරිදි මීට වසර 40 කට පෙර විසුරුවා හැරි “බ්‍රිතාන්‍ය M.R.F නම් ‘යුද හමුදා ප්‍රතිප්‍රහාර විශේෂ ඒකකය’ ට භටයන් 40 ක් අයත් වූ අතර එය විසුරුවා හැරියේ මාස 18 ක් පුරා මෙහෙයුම් සිදු කළ පසුව ය.බී.බී.සී. වැඩසටහනට එක් වූ පැට්ෂියා මැක්වේ කීයේ පැට්ට්‍රික් මැක්වේ නම් වූ සිය පියා බටහිර බෙල්ෆාස්ට් හි මෝටර් රථයක සිටියදී සාමාන්‍ය ඇඳුමින් සැරසුණු සොල්දාදුවන් විසින් 1972 මැයි 12 දා ඔහු වෙඩි තබාමරා දැමූ බවයි. එදා සිට මැක්වේ පවුල ඔහු වෙනුවෙන් යුක්තිය ඉටුකර ගැනීම සඳහා වෙහෙසුණා ය‍. එදා 44 හැවිරිදිව සිටි වෙඩි පහරක් වැදී විනාඩි දෙකකදී මිය ගියේ ය. ඔහු කිසිදු වැරදි දෙයකට සම්බන්ධ නොවූ අහිංසක පුද්ගලයකු බව ඔහුගේ පවුලේ උදවිය කියා සිටිති.“ඔහු අහිංසකයෙක්. ඔහුට තමන්ගෙ ගෙදරට ඇවිදගෙන යන්න සෑම අයිතියක් ම තියෙනවා. මෙහෙම මැරෙන්න මගේ තාත්තා කරපු වරද මොකක්ද?මැක්වේ ගේ දියණිය කීවා ය.රාජකීය යුද හමුදා පොලිසියේ මේජර් ටෝනි ලේ ටිසර් පැනොරාමා වැඩසටහනේදී ප්‍රකාශ කළේ යුද හමුදා භටයන්ට සොරුන් මංකොල්ලකරුවන් සමඟ මෙන් ම අයර්ලන්ත විප්ලවීය හමුදාවේ ත්‍රස්තවාදීන් සමඟ ද සටන් කරන්නට ද සිදුවූ බව ය. ඒ නිසා ඔවුන්ට සාමාන්‍ය ඇඳුමින් සැරසී, සාමාන්‍ය වාහනවලින් තොම්ප්සන් මැෂින් තුවක්කු රැගෙන යාමට සිදුවූ බව ද ඔහු පිළිගනී.එමෙන් ම අහිංසක ජනතාවට වෙඩි තැබූ යුද හමුදා විශේෂ ඒකකයේ භටයන් ද මේ වැඩසටහනේ දී හෙළි කළේ තමන්ට අයර්ලන්ත විප්ලවීය හමුදා සමඟ සටන් කිරීම සඳහා හඳුනාගත නොහැකි ලෙස යාමට සිදුවූ බවයි.කෙසේ වෙතත් අයර්ලන්ත විප්ලවීය භටයන් ලෙස හඳුනාගෙන සාමාන්‍ය ජනතාවට වෙඩි තබා මරා දැමූ මේ හිටපු යුද භටයන් තවම නිදැල්ලේ සිටින බව නම් නොරහසකි.බ්‍රිතාන්‍ය ආරක්ෂක දෙපාර්තමේන්තුවේ ප්‍රකාශකයෙකු පවසන්නේමේ ඝාතන පිළිබඳව සම්පූර්ණ පරීක්ෂණයක් කළ යුතු බවයි.එහෙත් ඒ පිළිබඳව පරීක්ෂණයක් සිදු කිරීමේ බලතල ඇත්තේ උතුරු අයර්ලන්තයේ පොලිස් සේවාවට බව ඔහු අවධාරණය කරයි. අයර්ලන්ත පොලිසිය පරීක්ෂණයක් අවශ්‍ය යැයි පවසනවා නම් තමන් ඊට සූදානම් බව ආරක්ෂක දෙපාර්තමේන්තුව පවසයි.උතුරු අයර්ලන්තයේ අයර්ලන්ත විප්ලවකාරී හමුදා මර්දනය කිරීමට යෙදූ බැනර් මෙහෙයුම 1969 - 2007 සඳහා මේ දහස් ගණන් යුද හමුදා සොල්දාදුවන් සහභාගි වූ බව පවසන බ්‍රිතාන්‍ය හමුදාවේ කර්නල් කෙම්ප් පවසන්නේ ඔවුන් ද බ්‍රිතාන්‍ය නීතියට යටත් බවයි. එමෙන් ම අද පවතින දේශපාලන වාතාවරණය හා සාමය සඳහා ඒ මෙහෙයුමට උරදුන් සොල්දාදුවන් ගේ පරිත්‍යාගයන් ද හේතු වූ බව ය. උතුරු අයර්ලන්තයේ සේවය කළ යුද හමුදා භට පිරිස් ද නීතියට යටත් වන අතර යම් ඝාතනයක් පිළිබඳ සාක්ෂි ඇත්නම් ඒවා හෙළිදරව් කිරීම සඳහා පරීක්ෂණ ඇරඹිය යුතු බව ද ඔහු කියයි.උතුරු අයර්ලන්තයේ සේවයේ යෙදුණු යුද හමුදා සෙබලුන්ගේ ක්‍රියා කලාපයන් අප්‍රසාදයට පළ නොවිය යුතු බව පවසන කර්නල් කෙම්ප් එසේ වුව ද යුද කලාපයක මෙහෙයුම් වල යෙදෙද්දී ඔවුන්ට කහ කාඩ්පතේ රැකවරණය ඇති බවත් එය 2013 මෙන් ඒවා සුදු කළු ස්වරූපයෙන් නොතිබිය හැකි බව ද අවධාරණය කරයි.ඝාතනය වූවන් වෙනුවෙන් පෙනී සිටින මැක්වේ මෙනෙවිය කියන්නේ නිරායුධ අහිංසකයන්ට වෙඩි තබා මරා දමන්නවුන් කොහොමටවත් නිර්භීත අය නොවන බවයි. තම පියා වන මැක්වේ මහතාට වෙස් වලාගත් යුද භටයන් විසින් සිය පියා වෙඩි තබා මරා දැමීමේදී ඔවුන්ට ‘කහ කාඩ් පතේ’ නීතිය බල නොපාන බව ද ඇය කියා සිටී.තමන්ට අවශ්‍ය වන්නේ තම පියාට මේ අපරාධය කළවුන්ට දඬුවම් ලැබිය යුතු බව ය. එහෙත් මේ වනතුරු බ්‍රිතාන්‍ය ආරක්ෂක අමාත්‍යාංශයෙන් ඝාතකයන්ට එරෙහිව කිසිදු චෝදනාවක් එල්ල නොවී ඇති බව ද ඇය අවධාරණය කරයි.“අපි බලාපොරොත්තු වන්නේ නීතිය හා සාධාරණය ඉටු වීම ය‍. කෙනෙකු මැරූ අ‍ෙයකු නීතිය හමුවට ගෙන ඒමට නොහැකි ඇයි? කොතරම් කාලයක් ගියත් කමක් නැහැ අපරාධ කරුවන් නීතිය හමුවට පැමිණවිය යුතුයි.ඇය පැනෝරාමා වැඩසටහනේදී කීවා ය.(ඩේලිමේල් ඇසුරිනි)දයා ඩී. ෆොන්සේකාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>01</day>
    </date>
    <link>http://www.silumina.lk/2013/12/01/_art.asp?fn=as1312014</link>
    <topic>ජැකොලයින් කෙනඩිගේ රෝසපාට ගවුම තවමත් වැසූ ගමන් පෙට්ටියේ</topic>
    <author>සේමාලි කැල්ලපත</author>
    <content>ජැකොලයින් කෙනඩිගේ රෝසපාට ගවුම තවමත් වැසූ ගමන් පෙට්ටියේජනාධිපති කෙනඩි ඝාතනය වී වසර 50යිඇමෙරිකාවේ ළාබාලම හා ජනප්‍රියතම ජනාධිපතිවරයා ලෙස ඉතිහාසගතව ඇත්තේ ජෝන් එෆ්. කෙනඩි ජනාධිපතිවරයාය. ඔහුගේ ඝාතනයෙන් වසර 50ක් සපිරෙද්දී කෙනඩි ඝාතනය පිළිබඳව යළිත් ලෝකයාගේ මතකය අවදි වී තිබේ.කෙනඩි ජනාධිපතිවරයාගේ බිරිය සුරූපිනියක වූ ජැකොලයින්ය. ජනාධිපතිවරයා ඝාතනය වෙද්දී ඇය හැඳ සිටියේ කොමඩු ගෙඩියේ මදයේ පැහැය ගත් රෝස පැහැති ගවුමකි. සිය බිරිය මේ ගවුමෙන් සැරසී සිටිනවා දකින්නට ජනාධිපතිවරයා දැඩි කැමැත්තක් දැක්වූ බව පැවසේ.“ඒ ඇඳුමට ඇය හරිම පෙනුමයි” යනුවෙන් ජනාධිපතිවරයා නිතර පැවසූ නිසා ඇය නිතර ඒ ගවුම ඇන්දාය. ජනාධිපතිවරයා 1963 නොවැම්බර් 22 වැනිදා උදෑසන තමා සමඟ ඩලාස් යන ගමනට ඒ ඇඳුමෙන් සැරසී එන ලෙස ජැකොලයින් ආර්යාවගෙන් ඉල්ලීමක් කළේය.ඒ ඩලාස් ගමන ජනාධිපතිවරයාගේ අවසන් ගමන විය. මෝටර් රිය ජනතාව මැදින් යද්දී ජනාධිපතිවරයාගේ හිසට වෙඩි පහරක් එල්ල විණි. වෙඩි වැදුණු ජනාධිපතිවරයා ජැකොලයින් ආර්යාවගේ උකුල මත ඇද වැටෙද්දී ඇගේ රෝස පැහැති ගවුම ජනාධිපතිවරයාගේ ලෙයින් තෙත් වූයේය. ඇය බියපත්ව කෑගසමින් රියේ පසුපස කොටසට ගොඩ වැදුණේ ලේ වැකුණු ඇඳුමින්ය.වෙඩි වැදුණු ජනාධිපතිවරයා ඩලාස් හි පාක්ලන්ඩ් රෝහලට ඇතුළත් කරද්දී ඔහු සමඟ සිටි ජැකොලයින් ආර්යාව සිය රෝස පැහැති ගවුම ඉවත් කිරීම ප්‍රතික්ෂේප කළාය.“නෑ. මං මේ ඇඳුම ගලවන්නේ නෑ. ඔවුන් අපට කළ දේ ඔවුන්ට පෙන්නන්න මං මේ ඇඳුම පිටින්ම ඉන්නවා” යැයි ඇඳුම් මාරු කරන ලෙස ඇගෙන් කළ ඉල්ලීම් ප්‍රතික්ෂේප කරමින් ඇය පැවසුවාය.පසුදා උප ජනාධිපති ජොන්සන් ජනාධිපති ධූරයේ දිවුරුම් දෙද්දී ද ඇය ඒ අවස්ථාවට සහභාගි වූයේ ද එම ඇඳුම පිටිනි. ජනාධිපති දේහය ඩලාස්හි සිට ධවල මන්දිරය කරා ගෙන එනතෙක්ම ඇය ඒ ගවුම හැඳ සිටියාය.ධවල මන්දිරයට පැමිණි පසු ඇය ඒ ඇඳුම ඉවත් කළාය. ඉන්පසු ධවල මන්දිර සේවකයෙක් ඒ ගවුම යළි ඇගේ දෑස් නොගැටෙන සේ පෙට්ටියක දමා වසා තැබීය.මෝස්තර ප්‍රිය කළ කාන්තාවක වූ ජැකොලයින් කෙනඩි ගේ ඇදුම් ආයිත්තම් ඇමෙරිකාවේ කෞතුකාගාර පුරා වෙයි.එහෙත් එදා ඇය හැද සිටි රෝස පැහැති ඇඳුම මින් වසර 20කට පෙර වසා තිබූ ලෙසම පෙට්ටිය පිටින්ම වොෂිංටනයේ ජාතික ‍ලේඛනාගාර ගොඩනැඟිල්ලේ තබා ඇත්තේය. එය එම ස්ථානයට එවා ඇත්තේ ජැකොලයින් ආර්යාවගේ මව විසිනි.“ජැකී 1963 නොවැම්බර් 22 වැනිදා හැඳ සිටි ඇඳුම” යනුවෙන් මවගේම ලිපි ලියන කඩදාසියක ඇගේම අත්අකුරෙන් ලියූ සටහනක් සමඟ බෑගය එවා තිබිණ.ඒ ඇඳුම පිරිසුදු ‍ෙනාකරන ලද අතරම කෙනඩි ජනාධිපතිවරයාගේ ඝාතනයෙන් පසු මහජනයා මේ වනතෙක්ම ඒ ඇඳුම නොදුටු අතරම ඉදිරි වසර 90කටම නොදකින බවත් සඳහන් වේ.ජැකී සිය මවගේ මරණයෙන් පසු 2003 දී ඒ ඇඳුම ඇමෙරිකානු ජනතාව වෙත පරිත්‍යාග කර ඇත්තේ 2103 වසර වනතුරු ප්‍රදර්ශනය නොකරන්නේය යන අනුදැනුම මතය.එම පෙට්ටියේ ජනාධිපතිවරයා ඝාතනය වූ දා ජැකොලයින් ආර්යාව හැඳ සිටි සපත්තු අත්බෑගය හා යට ඇඳුම් පවා තිබුණ ද ඇය එදා පැලඳි රෝස පැහැ තොප්පිය එහි නොමැති අතර ඊට වූ දෙයක් ද කිසිවෙක් නොදනිති. එය තවමත් රහසකි.ලේඛනාගාරයේ කවුළු නොමැති ගබඩාවක ඇසිඩ් නොමැති බහලුමක තබා ඇති මේ ඇඳුම ආරක්ෂා කිරීම සඳහා බහලුමේ අභ්‍යන්තර වායුව පැයකට තෙවරක් ඉතා සුරක්ෂිතව මාරු කරන බව වාර්තා වේ. ඇඳුමේ රෙද්ද ආරක්ෂා වීම සඳහා එහි ඇතුළත අංශක 65 - 68 අතර උෂ්ණත්වයක් පවත්වා ගනු ලැබේ.ජැකොලයින් කෙනඩි පසුව ග්‍රීක කෝටිපති ව්‍යාපාරික ඇරිස්ටෝටල් ඔනාසිස් සමග විවාහ වූවාය.සේමාලි කැල්ලපතකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>01</day>
    </date>
    <link>http://www.silumina.lk/2013/12/01/_art.asp?fn=as1312015</link>
    <topic>මුහුදෙන් එන පෑනේ මිතුරෝ</topic>
    <author>රෝහණ ආර්යරත්න</author>
    <content>මුහුදෙන් එන පෑනේ මිතුරෝපෑනේ මිතුරන් සොයා ගත හැකි අලුත්ම ක්‍රමයක් ගැන කැනඩාවෙන් වාර්තා වේ.අත්ලාන්තික සාගරය අසල පිහිටි ප්‍රින්ස් එඩ්වඩ් දූපතේ පිහිටි ටිග්නිෂ් ග්‍රාමයේ දිවි ගෙවන කැනෙඩියානු ජාතික හැරල්ඩ් හැකට් පෑනේ මිතුරන් අල්ලා ගැනීමේ නව ක්‍රමයේ පුරෝගාමියා වන්නේය.ඔහු පසුගිය වසර 15 පුරාම සිදු කළේ මෙම කටයුත්තයි. ඔහු පානය කරන පැණි බීම බෝතල්වලට පණිවුඩයක් දමා අත්ලාන්තික් සාගරයේ පාකර හැරීමයි. “මෙම බෝතලය අහුලා ගත් තැනැත්තා ගෙන් මා ඉල්ලා සිටින්නේ හැකි ඉක්මනින් මට ලිපියක් එවන ලෙසටයි” යන පණිවුඩය ලියා හැකට් එම බෝතලයේ දමා අත්ලාන්තික සාගරයට දමයි.ඇතැමෙකුට මේ ක්‍රියාවලිය දෙස උපහාසයෙන් යුතුව බැලිය හැකි වුවත් මෙම කාලය තුළදී හැක්ට්ට සාර්ථක ප්‍රතිඵල ලැබී ඇත. ඔහුට දැනට ලිපි 4800 ක් පමණ ලැබී ඇති අතර ඒ සියලු දෙනා තමාගේ පෑනේ මිතුරන් බව පවසන්නේ ඉතාමත් සාඩම්බරයෙනි.1996 මැයි මාසයේ මුල්ම පණිවුඩය සහිත බෝතලය මුහුදට දැමු 59 හැවිරිදි හැකට්ට ඇමෙරිකාවෙන්, අයිස්ලන්තයෙන්, යුරෝපයෙන් පමණක් නොව ඈත පිහිටි අප්‍රිකාවෙන්, රුසියාවෙන් හා දකුණු ඇමෙරිකානු රටවලින් ද ලිපි ලැබී ඇත.ඇතැම් බෝතල් කෙනෙකුට හමුවීම සඳහා දස වසරක් ගතවූ අවස්ථා ද තිබු බව පවසන හැකට් එක් බෝතලයක් පස්දෙනෙකු අතට පත්වී යළිත් මුහුදට දැමු රසවත් කථාවක් හෙතෙම පවසයි. මුලින්ම බෝතලය ලැබුණේ නොවස්කෝෂියාවේ අයෙකුටය. ඉන් පසුව එය නිව්ෆවුන්ඩ්ලන්තයටත් සෙනට් පියෙර් මිකිව්ලොන් හා ෆ්ලොරිඩාවලට පාවි ගිය අතර තමාට ඒ හැම තැනින්ම ලිපි පහක් ලැබුණු බව ද පවසන්නේ ඉතාමත් සතුටින් ඔහු තම ලිපිවලට ඔහුගේ දුරකථන අංකය සඳහන් නොකරන්නේ ඔවුන්ගෙන් ලිපියක්ම බලාපොරොත්තු වන බැවින් බව පවසන හැකට් සාමාන්‍යයෙන් නත්තල් සුබ පැතුම් 150 ක් පමණ තමාට ලැබෙන බව ද පවසයි.“හැරලඩ් නම් වූ බෝතල් මිනිසා” යන අන්වර්ථ නාමයෙන් හඳුන්වනු ලබන හැකට් දැනට බෝතල් 4800 ක් පමණ පා කර යවා ඇති බවත් තමා එම කාර්යය හුස්ම තිබෙන තුරු දිගටම කරගෙන යන බවත් දැඩි අදිටනින් යුතුව පැවැසීය.රෝහණ ආර්යරත්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>01</day>
    </date>
    <link>http://www.silumina.lk/2013/12/01/_art.asp?fn=as1312016</link>
    <topic>කුණු ගඳ ඔස්සේ උඩුමහලට ආ කබරයා සිරුර බිමට ඇදලා</topic>
    <author>ඉනෝකා පෙරේරා බණ්ඩාර</author>
    <content>කුණු ගඳ ඔස්සේ උඩුමහලට ආ කබරයා සිරුර බිමට ඇදලාදත් බුරුසුවක් ඩී.එන්.ඒ. පරීක්ෂණයකටමහේස්ත්‍රාත්වරයකුට තරම් පිළිගැනීමක් ඇති මේ රස්සාව, කොයිතරම් ගරු කටයුතු එකක් වුව අහංගම නෝනාගේ ඊට කැමැත්තක් නැත.රැයක් දවාලක් නැති, නින්දෙන් වුව ද සිය සැමිය කූද්දවාගෙන යන ‘හදිසි මරණ පරීක්ෂක’ තනතුර ඇයට දැනෙන්නේ මහා කරදරකාරී වගකීමක් ලෙස ය.“නීතිඥ වෘත්තිය කරගෙන හිටියහම මදැයි...”ඈ අනන්ත වාරයක් කියා ඇත්තේ ඒ නිසා විය යුතු ය.එහෙත්, සැඟවී වැළලී යන්නට ගිය මිනි මැරුම්... රහස් සොයා ගත් කල, කාටත් වඩා සතුටු වන්නී ඇයයි.එඩ්වඩ් අංහගම, හිටපු නාගරික හදිසි මරණ පරික්ෂකවරයාගේ රාජකාරි ජීවිතයේ 37 වසරම ගෙවී ගියේ එලෙස ය.ඒ මුළු කාලය පුරා මිනිසුන් 85,000 දෙනකුගේ හදිසි මරණ පරීක්ෂණ පවත්වා ඇති ඔහු, මිය ගිය ඒ සෑම පුද්ගලයකු වෙනුවෙන් ම සාධාරණය ඉටු කොට තිබේ.සිය දිවි හානිකර ගැනීමකින්, සතකුගෙන් හෝ යන්ත්‍රයකින් සිදුවූ අනතුරකින් මෙන් ම මරණයට හේතුවක් නොදන්නා අවස්ථාවේදී හදිසි මරණ පරීක්ෂණයක් පැවැත්වීමට මරණ පරීක්ෂකවරයකුට නීතිමය බලතල තිබෙයි.අධිකරණ වෛද්‍ය විද්‍යාව සහ නාරි හා ප්‍රසව වෛද්‍ය විද්‍යාව පිළිබඳ, කොළඹ වෛද්‍ය පීඨයේ විශේෂ පාඨමාලා හදාරා ඇති නිසාත් එංගලන්තය ඇතුළු රටවල් ගණනාවක දේශන සමුළු පවත්වා, වෘත්තියෙන් ලද පරිචය නිසාත් සෑම විටෙම සාර්ථක හා සාධාරණ මරණ පරීක්ෂණයක් පැවැත්වීමට හැකි වූවාය යන සතුට ඔහු සතු ය.“මරණ පරීක්ෂකවරයකු වීමට එදා අවශ්‍ය වූ එකම සුදුසුකම වූයේ ‘දේපළ වත්කම්’ තිබීම පමණයි. එය පිරිනැමුණේ ‘සාමදාන විනිශ්චයකාර’ වගේ ගරු නම්බු නාමයක් ලෙස පමණයි. නමුත් අතීතයේ පටන් ‘කොළඹ නාගරික හදිසි මරණ පරීක්ෂක’ ලෙස පත් කෙරුණේ ජ්‍යෙෂ්ඨ නීතිඥයකු නැතිනම් විශ්‍රාමික නීතිඥයකුයි. අවම වශයෙන් වසර 4 ක් හේ, නීති වෘත්තියේ යෙදී සිටිය යුතුයි... කියන නීතියේ ඉඳන් මේ පත්වීම පිරිනැමුණේ, එය මහේස්ත්‍රාත්වරයකුගේ වැටුපට සමාන වැටුපකින් ආරම්භ වන නිසයි.එදා පටන් මා නියැළුණු නීති වෘත්තියට මා තෝරා ගත්තේ ‘අපරාධ නීතියයි’ ඒ නිසා 1975 වස‍ෙර් විශේෂ අවසරයකින් වෛද්‍ය පීඨයට ඇතුළු වෙන්නත් මේ වෛද්‍ය පාඨමාලා හදාරන්නත් මට විරල අවස්ථාවක් ලැබුණා‍.මගේ මුල් ම පත්වීම දකුණු කොළඹ කළුබෝවිල රෝහලට. එහි අධිකරණ වෛද්‍ය නිලධාරි මහාචාර්ය සල්ගාදු මහතාගෙන් මම බොහෝ දේ ඉගෙන ගත්තා. ඔහු නිවාඩු ගියදාට රෝහලේ හරි ප්‍රශ්න. අමතර ගෙවීමක් නොකරන නිසා වෛද්‍යවරු එන්නෑ මරණ පරීක්ෂණවලට.පශ්චාත් මරණ පරීක්ෂණයකින් තොරව පරණ ටිකට්, ඇඳ වාර්තා, බීපු බෙහෙත් වට්ටෝරු ආදිය විමර්ශනය කොට මෘත ශරීරයක් මුදා හරින්නේ කොහොමද කියන එක ගැන එතුමා යටතේ මා විශේෂ පුහුණුවක් ලැබුවා.වාට්ටුවලට යමින්, ලෙඩුන් විමර්ශනය කරමින්, මිනිමැරුම් පරීක්ෂණ කරමින් අවුරුදු එක හමාරක්, වෛද්‍ය විද්‍යාලයේ මහාචාර්ය එස් ‍. ඩබ්ලිව්.ජේ. ප්‍රනාන්දු මහතා යටතේ ගත කළ කාලයෙන් සහ 1976 මේ තනතුරට ආ පසු මහාචාර්ය විල්ප්‍රඩ් පෙරේරා මහතා යටතේ මාතෘ මරණ පිළිබඳ කළ හැදෑරීම මේ වෘත්තින් දෙකෙහිදීම මට ඉමහත් ලෙස ප්‍රයෝජනවත් වුණා...”අඩුම වයසකින් මරණ පරීක්ෂක තනතුරට බැඳුණු, අඛණ්ඩව 37 වසරක දීර්ඝ කාලයක් එහි රැඳුණු සහ මෙවැනි වෛද්‍ය පසුබිමක් ඇති ශ්‍රී ලංකාවේ එකම ‘කොරනර්’ වරයා වන්නට ඔහුට හැකි වූයේ මේ පසුබිම නිසා ය.එහෙත් මළ මිනී... ලේ... කැපුම් කොච්චරවත් දකින්නට සිදුවූ මේ රස්සාව ඔහුට එපා වූයේ නැත.ජීවත්ව සිටියදී ඔහු හා කිසිදු ගනු දෙනුවක් නොතිබූ ගැහැනුන් හා මිනිසුන් 85,000 දෙනකු, මිය ගිය පසු දෑත් බැඳගෙන සාධාරණයක් පතා ඔහු හමුවට ආවේත් ඒ නිසා ය.මිනියක් කපා පරීක්ෂණය කරන්නට පෙර, ළඟම ඥාතීන් දෙදෙනකුගෙන් වෙන වෙනම ප්‍රශ්න කොට එය හඳුනාගන්නට සැලැස්වීම, ඔහු ඉගෙන ගත් නියම විධි ක්‍රමයයි. ශරීරයේ සලකුණු උපන් ලප, කැළැල්, තුවාල ආදිය පිළිබඳ විමසා ඒවා සැස‍ඳේ නම් පමණක් මිනිය පෙන්වන්නේ මිනී, මාරුවීමට ඇති ඉඩකඩ නිසා ය. මිනී මාරු වී ජංජාල ගොඩකට මුහුණ පෑ අවස්ථා ඔහු ඕනෑ තරම් අත් දැක තිබිණි.හඳුනා ගන්නා මිනිය, ඥාතීන් ඉදිරියේ නොකපන්නේ එය සදාචාරාත්මක නොවන නිසා ය. මළ මිනියක් වුවත් තමන්ගේ කෙනා එසේ කපද්දී බලා සිටීමට නොහැකිව කෙහෙල් කඳන් මෙන් ඇද වැටෙන එක සොබාවික ය.නළල හරහින් කැපුමක් දමා කෙසෙල් ලෙල්ලක් මෙන් හම අනෙක් අතට හරවා හිස් කබල විවෘත කොට වෛද්‍යවරයා පරීක්ෂණ කරන දෙස බලා සිටි පළමු දවසේ ඔහුට ඔක්කාරය ආවේ ය. ඊළඟට නිකට යටින් උගුරු දණ්ඩේ සිට පහළට කපා, පපුව විවර කොට පපු කැවුතු එළියට ගන්නා විට ඔහුගේ දෑස් නිලංකාර වන්නට ආවේ ය.හෘදය වස්තුවේ ශිරා ධමනි ඈත් මෑත්කොට එය ලූනු පෙති මෙන් පෙති ගසන විටත් ලෑල්ලක් උඩ තැබූ වකුගඩුව, අක්මාව හෝ පෙනහැල්ල සිහින් පාන් පෙති මෙන් පෙති ගසන විටත් දිගට දිගේ ගොඩ ගැහුණු බඩවැල් අතනින් මෙතැනින් කපන විටත් මහා අපුලක් ඔහුගේ සි‍තට දැනිණි. අකැමැත්තෙන් වුවත් බලන්නට දකින්නට සිදුවූ මේ මිනී කැපීම්, හිසේ කෙස් ගාණට වැඩි මිස අඩු වූයේනැති හෙයින් පහු පහු වෙද්දී ඒවායේ ගනිච්චියක් ද නැති වී ගියේ ය.වෛද්‍යවරයා පරීක්ෂණ කළ පසු, කෙසෙල් ලෙලි මෙන් අනෙක් පැත්ත හරවා ඇති මේ සිරුරු මසා දිය යුත්තේ අදාළ සේවකයන් විසිනි. ඇතැමුන් මේ රාජකාරිය කල් මරන්නේ ඥාතීන්ගෙන් ගාණක් කඩා ගන්නට ය.කොළඹ නාගරික හදිසි මරණ පරීක්ෂකගේජීවන අත්දැකීම් අද පටන්කොළඹ නාගරික හදිසි මරණ පරීක්ෂක එඩ්වඩ් අහංගම මහතා, 36 වසරක සේවා කාලයෙන් පසුගියදා විශ්‍රාම ගත්තේ ය.ග්‍රෑන්ඩ්පාස් ශාන්ත ජෝශප් ඉංග්‍රීසි පිරිමි විදුහලින් සහ කොටහේන ශාන්ත බෙනඩික්ට් විදුහලින් උගෙන, ශ්‍රී ලංකා නීති විද්‍යාලයට ඇතුළු වූ එඩ්වඩ් අහංගම මහතා, 1975 වසරේ නීතිඥවරයකු ලෙස සිය වෘත්තිය ජීවිතය ඇරැඹීය.1976 වසරේ අතිරේක මරණ පරීක්ෂක තනතුරට තේරී පත්වන විට ඔහු, කොළඹ වෛද්‍ය පීඨයෙන් අධිකරණ වෛද්‍ය විද්‍යා පාඨමාලාව සහ උතුරු කොළඹ වෛද්‍ය විද්‍යාලයෙන් නාරි හා ප්‍රසව වෛද්‍ය විද්‍යා පාඨමාලාව හදාරා තිබිණි.කොළඹ හදිසි මරණ පරීක්ෂක තනතුරට අවශ්‍ය සුදුසුකම වූ නීතිඥ වෘත්තියත් මෙම අතිරේක දැනුමත් සමඟ ඉතාමත් ළාබාල වයසින් මෙම තනතුරට පත්වූ ඔහු, වසර 36 ක දීර්ඝ සේවා කාලයක් එහි රැඳී සිටි එකම නිලධාරියා ලෙස වාර්තාවක් ද තබා ඇත්තේ ය.කොළඹ හදිසි මරණ පරීක්ෂක තනතුරින් පසුගියදා විශ්‍රාම ගිය ද, 1985 වසරේ සිට පත්කරන ලද හෝමාගම දිසා අධිකරණයේ වැඩ බලන දිසා විනිසුරු තනතුරේත් නීතිඥ වෘත්තියේත් ඔහු තවම සක්‍රියය. මෙරට‍ සුනාමි ව්‍යසන අවස්ථාවේදී බ්‍රිතාන්‍ය රජය මගින් පත් කළ, මෙරට සහ විදේශීය විශේෂඥයන්ගෙන් සමන්විත DVI කොමිසමේ සභාපතිවරයා වූයේ ද ඔහු යි.හදිසි ආපදා සහ මරණ පරීක්ෂණ පිළිබඳ දේශන වැඩමුළු සඳහා, ජාත්‍යන්තර සංවිධානවල ආරාධනයෙන් නිතර විදේශගත වන ඔහු, මේ වනවිට ජාත්‍යන්තර ඇගැයීම් රාශියකට බඳුන් වී තිබේ.British Odontology Society . Humberside Police සහ . Metropolitan Police යන බ්‍රිතාන්‍යයේ උසස් ආයතන මඟින්, හදිසි ආපදා අවස්ථාවලදී කළ සේවාව අගයා ඔහු වෙත සමරු සටහන් රැසක් ද පිරිනමා තිබේ. 36 වසරක මරණ පරීක්ෂක ජීවිතේ පුද්ගලයන් 85,000 දෙනකු වෙනුවෙන් පරීක්ෂණ මෙහෙයවා ඇති ඔහුගේ, ජීවන අත්දැකීම් ඇසුරින් ලියැවෙන ලිපි පෙළක් අදින් ඇරැඹේ‍.මෙවැනි අවස්ථාවල හට ගන්නා ගාල ගෝට්ටි වෙනුවෙන් මැදිහත්වන්නට කොතෙක් ඔහුට සිදුවූයේ ද යත් ඇතැම් ප්‍රශ්න අල්ලස් හෝ දූෂණ ආයතන දක්වා ගියේ ය.ඒ, මැරිලාවත් සැනසීමක් නැති මනුෂ්‍ය සිරුරක ගෞරවය වෙනුවෙන් සහ අන්ත අසරණ භාවයට පත්ව සුසුම්ලන ඒ සිරුර හිමි ඥාතීන් වෙනුවෙනි.එතෙකින් නොනවතින ඔහුගේ රාජකාරියට තැනක් නියමයක් නැත. පහුගිය දෙමාසයකට උඩදී පාන්දර එකට පමණ පොලිසියෙන් ආ ඇමතුමෙන් ඔහු ඇ‍ඳෙන් බැස්සේ තවත් එවැනි රාජකාරියකට ය.“අපි ගියේ මාදින්නාගොඩ තට්ටු දෙකේ නිවෙසකට. ගෙට මීටර් ගාණක් තියෙද්දීම ඉවසන්න බැරි කුණු ගඳ‍. මීට මාස කිහිපයකට පෙර මේ ගෙදර පහළ තට්ටුවේ කුළියට හිටි පවුලත් යන්න ගිහින්. උඩ තට්ටුවේ ජීවත් වුණේ තනිකඩයෙක්. වයස අවුරුදු 58 ක් ඇති. ගේ දෙසින් හමන කුණු ගඳ නිසා අසල්වැසියන් පැමිණිලි කර තිබුණා. අපි පඩි පෙළ නඟිද්දීම පඩි දිගේත් ලේ. මස් කැබලි හැම තැන ම. හුස්ම ගන්න බැරි තරමට දුගඳ හමනවා. අත් පා කඩා තැන් තැන්වල. හැබැයි එක දොරක් බාගෙට ඇරී තිබුණා. ඒ දෙසට සතෙකුගේ ලේ තැවුරුණු අඩි පාරක් විහිදුණා.බලද්දී තේරුණේ පහළින් ගලා යන ඇළේ කබරයෙක් මේ කෙනාගේ මළ සිරුරේ දුගඳට ඉව අල්ලමින් උඩට ඇවිත්. ඔහු ඇඳ උඩ මිය ගිහින් තිබුණේ හෘදයාබාධයකින්. දියවැඩියාවටත් බෙහෙත් බොන මේ පුද්ගලයා තනිව ජීවත් වූ නිසා, හෘදයාබාධය ආ වෙලාවේ ඇඳ උඩම මිය ගිහින්. දින දෙකක් පු‍රා මෙහෙම තිබුණු සිරුරේ කුණු ගඳට ආ කබරයා, ඔහු ඇ‍ඳෙන් බිමට ඇද දමා කෑලිවලට ඉරා තිබුණා. ඔහුගේ මූණ කට පවා ඌ කා දමලා.පරීක්ෂණ කටයුතු නිමවෙලා මං ගෙදර ආවේ එළිවෙන යාමයේ. කොයි තරම් අත පය හේදුවත් ඒ අපුල දවසක් දෙකක් යනතුරු තියෙනවා.තවත් දවසක, මට යන්න වුණේ මෝටර් සයිකල් අනතුරකින් මිය ගිය දෙන්නකුගේ පරීක්ෂණයකට.තලවතුගොඩ පාරේ යමින් සිටි ඔවුන් හප්පාගෙන ගිය වාහනය පලා ගිහින්. පාරේ යන අය ඔවුන්ව රෝහල් ගත කළත් මේ තරුණයන් දෙන්නා ම මිය ගියා. අනතුර සිදුවූ තැනට ගියාම මම දැක්කා එතැන තෙල් විසිරී තිබෙනවා. ඒ තෙල් පැල්ලම බිඳු බවට පත්වී ඈතට යන බවකුත් පෙනුණා.මා පොලිසියට කිව්වා ඒ තෙල් බිඳු දිගේ ඉදිරියටම යන්න කියලා. අන්තිමේ මේ තෙල් පාර නැවතුණේ තලංගම පිහිටි ගරාජයක නවතා තිබූ වාහනයක් ළඟ‍. එය සාක් රටකට අයත් ජීප් රථයක්. තෙල් ටැංකිය පරීක්ෂා කරද්දී ඒකෙ තෙල් බිඳුවක් නැහැ. තෙල් ටැංකිය ළඟ තීන්ත තැවරී තිබුණා. එය අර මෝටර් සයිකලයේ තීන්ත.ජීප් රථයේ සහ මෝටර් සයිකලයේ තැලීම් තිබූ උස අනුව සසඳන විට ඒ උසත් පෑහුණා.අන්තිමේ සැකකාර රියදුරා අල්ලා ගෙන ප්‍රශ්න කරද්දී ඔහු වරද පිළිගත්තෙම නැහැ. නමුත් කරුණු ඔප්පු කරමින් ප්‍රශ්න කළ විට ඔහු එය පිළිගත්තා. අඩුම තරමේ එවැනි වරදක් කළ බව ඔහු වැඩ කළ තානාපති කාර්යාලයටවත් දන්වා තිබුණේ නැහැ.මිනියක් කපා බලනවා වගේ ම ඒ ඒ තැන් පිළිබඳ පරීක්ෂා කිරීමෙනුත් සුල මුල හොයා ගන්න පුළුවන්. තෙල් බිඳුවක් දිගේ ගොහිනුයි මේ අපරාධයේ සුල මුල මා සොයා ගත්තේ.2004 වසරේ දෙසැම්බරයේ සුනාමියට හසුව‍ූ මේ රටේ ප්‍රසිද්ධ නීතිඥ පවුලක සුදු ජාතික ඥාතියෙකුත් හිටියා. ඔහු නීතිඥවරයාගේ බෑණා. නීතිඥවරයා ඔහුගේ බිරිය මේ බෑණා සහ ඔහුගේ දරු දෙදෙනාත් සමඟ පස් දෙනකු ඊට බිලිවුණා. බේරුණේ නීතිඥයාගේ දුව පමණයි. නමුත් ඔහුගේ සිරුර නරක් වී විකෘති වී තිබූ නිසා හඳුනා ගැනීම පහසු වූයේ නැහැ.ඔහුගේ රටෙන් ඔහුගේ දත්ත වාර්තාවක් හෝ ගෙන්වා ගැනීමට උත්සාහ කළත් එය ලැබුණේ නැහැ. අන්තිමේ මේ කුණු වූ සිරුරේ ලේ සහ ඔහුගේ දත් බුරුසුව ඩී.එන්.ඒ. පරීක්ෂණයකට ඕස්ට්‍රියාවට යැවුවා. ඔහුගේ රටේ සෑම පුද්ගලයකුම, දන්ත වෛද්‍ය විද්‍යාවේ එක් අංශයක් වන ‘Odontology’ වෙත යොමු විය යුතුයි.එහිදී හැම කෙනෙකුගේ ම උඩු ඇන්දේ සහ යටි ඇන්දේ දත් ගණන, පිරවූ නරක් වූ දත් පිළිබඳ විස්තර ඇතුළත් වෙනවා. අවාසනාවකට ඔහු ලංකාවේ ජීවත්වූ වසර ගණනාව නිසා ම, සිය රටේ දන්ත වෛද්‍යවරයා වෙත ගොස් තිබුණේ නැහැ. ඒ නිසයි මා තීරණය කළේ ඔහුගේ දත් බුරුසුව ඩී.එන්.ඒ. පරීක්ෂණයකට යවන්න...”මෙවැනි අත්දැකීම් අනන්තවත් ඇති ඔහුගේ වෘත්තීය ජීවිතයේ තවත් තොරතුරු, ඉදිරියේදී ඔබ වෙත ගෙන එමු.ඉනෝකා පෙරේරා බණ්ඩාරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>01</day>
    </date>
    <link>http://www.silumina.lk/2013/12/01/_art.asp?fn=as1312017</link>
    <topic>නෙළුම්විල</topic>
    <author/>
    <content>නෙළුම්විලඅසනීපව සිටි මිතුරකු බැලීම පිණිස දිනක් උදෑසනක මම යතුරුපැදියෙන් යමින් සිටියෙමි.ගැමි පෙදෙසක පිහිටි ඔහුගේ නිවෙසට යන පාර වැටී තිබුණේ වන පෙතක් මැදිනි.ඒ වැලි පාර ඉද්ද ගැසුවාක් මෙන් කෙළින් තිබිණ. මම යතුරු පැදියේ වේගය වැඩි කළෙමි.හිටිහැටියේ ම කිසිවෙක් පාර හරහා පැන්නේය. ගැස්සී ගිය මම තිරිංග තද කළෙමි. යතුරු පැදිය ‘බ්රාස්’ ගා වැල්ල කාගෙන ගොස් පෙරළිණි. මම පසෙකට පැන ගතිමි.පාර හරහා පැන දිව්වේ කෙසඟ ළමයෙකි. ඔහුට කුමක් විණි දැයි සොයන්නට මම වටපිට බැලීමි. ඔහු පෙනෙන්නට නොසිටියේය.එකෙණෙහිම වන පෙතින් වැලිපාරට දිව ආවේ කෙවිටක් අතැ'ති වැඩිහිටියෙකි.“මහත්තයො දැන් මෙතනින් කොල්ලෙක් ගියාද?” ඔහු ඇසුවේය.කවුදෝ පාර හරහා පැන්න බවත්, ඒ නිසා මා ඇද වැටුණු බවත් කී මම යතුරු පැදිය කෙළින් කොට වැලිගසා දමන්නට වීමි.“ඕක දහම් පාසල් යන්ඩ හොරයි. හැමදාම කැලේ පනිනව. උන්දැව මං ‍හොයාගන්නංකො. අද නං පුතෝ උඹට මගෙන් ගැලවිල්ලක් නෑ”ඔහු පාර හරහා ගොස් අනෙක් පැත්තේ ඇති වන රොදට වැදුණේ ය. ‘කොල්ලෝ’ කියමින් ඔහු හඬ තළනු වන රොදින් ඇසිණ.මම යළිත් මගේ ගමන ඇරඹුවෙමි.මා මිතුරා ගේ ගෙදර යන විට කලින් කතා කරගත් පරිදි තවත් මිතුරෝ දෙදෙනෙක් ද පැමිණ සිටියහ.මම මට වූ අකරතැබ්බය ගැන ඔවුනට කීමි.කකාව ඇසූ ඔවුහු මොහොතක් විස්මයාවහ ව ගොළු වූහ.ඉන්පසු අපට කතාකරන්නට අලුත් මාතෘකාවක් ලැබිණ. ඒ වූ කලි ‘දහම් පාසල් දරුවා'ය.අසනීපයෙන් යම් පමණ සුවය ලබා සිටි මගේ මිතුරා සිය පැරණි දහම් පාසල් විය මෙනෙහි කළේ පිබිදුණු සතුටකිනි.“අපි ඒ කාලේ කොච්චර ආසාවෙන්ද දහම් පාසල් ගියේ! දැන් මතක් වෙනකොටත් ආසයි. උදෙන්ම නැඟිටල වට්ටියකට මල් කඩනව. කඩන්ඩත් මල් තිබුණනෙ. ඒ කාලෙ අපේ ගේ වටේට මල් ගස්නෙ. මල් කඩල, වට්ටිය උඩකින් තියල, මූණකට හෝදගෙන දහම් පාසල් ඇඳුම ඇඳල තියන දෙයක් කාල, අම්මටයි, තාත්තටයි වැඳල පොත් ටිකයි අර මල් වට්ටියයි අරං වෙල්යාය දිගේ ගිහිං පන්ස‍ල් වත්තට ‍ෙගාඩ වෙනව. පොඩි උන් කට්ටිය එක පෙළට මල් පූජකරන කොට බලන්ඩ ලස්සනයි. ඉන් පස්සෙ පේළියට පන්තියට යන්නෙ උපාසකයො වාගෙ. හාමුදුරුවො ඇවිත් කියල දෙන පාඩම ඒ විදිහටම හිතේ තැන්පත් වෙනව. පන්තිය ඉවර වෙලා හාමුදුරුවන්ට දණගහල වඳිනව. හාමුදුරුවො ‘සුවපත් වේවා!’ කියල කියන කොට හිතට හරිම ආසාවක් දැනෙනව. ඇත්තම කියනව නං ඒ අතීතෙ මතක් වෙනකොට දැනුත් ඒ සුවඳ දැනෙනව - දැනෙනව වගේ.”මිතුරා ගේ කතාව මට ද මගේ අතීතය සිහිපත් කර දුන්නේය. මම ද මොහොතක් ඒ අතීත බෝ සෙවණේ සිහිල වින්දෙමි.අප අතර වැඩිහිටි මිතුරෙක් ද විය. වැඩිපුර කතාබහ නොකළ ඔහු හෙමිහිට කතාවට වැටුණේ තම දරු දෙදෙනාගේ අත්දැකීම් විස්තර කරමිනි.“මගෙ ලොකු පුතත් දහම් පාසල් යන්ඩ හරි ආසයි. හැබැයි ඒකටත් එක්ක පොඩි පුතා!” ඔහු කතාවට මුලපිරුවේය.ඔහු වැඩි දුරටත් කියා සිටි පරිදි පොඩි පුතා දහම් පාසල් යන්නට අදිමදි කළේ කුඩා අවදියේදීමය.දිනක් කුඩා දරුවා දහම් පාසලේ සිට ගෙදර ආවේ අමනාපයෙනි. මාපියෝ ඒ මන්දැයි දරුවාගෙන් ඇසූහ.“සාදු කියනව අපිට පන්සලේකොළ අහුලන්ඩ කියල. පුංචි අය කොළ අහුලද්දි ලොකු අය බලාගෙන ඉන්න එක හරිද තාත්තෙ? පුංචි ළමයි ලව්ව වැඩ කරව ගන්න එක හොඳ නෑනෙ තාත්තෙ ඒක පවුනෙ” දරුවා‍ගේ මුල් ම විරෝධය එළියට ආවේ එසේ යදරුවා ගේ විරෝධයේ දෙවන අවස්ථාව එළියට ආවේ ඊට වසරකට පමණ පසු ය. ඒ දහම් පාසල නිම වීමට පෙර දරුවන් පෝලිම් ගස්වා නාහිමියන් දේශනාවක් පැවැත්වූ අවස්ථාවේ උද්ගත වූ තත්ත්වයක් පාදක කර ගෙනය. ඒ වන විට මේ දරුවා සිට ඇත්තේ සම වයස් දරුවන් සිටි පෝලිමේ මුල ය. ඔහුට පිටුපස සිටි දඟ ළමයින් ඔහු ඉදිරියට තල්ලු කර තිබිණි. ඒ හැම අවස්ථාවක ම ඔහු ඉදිරියට වීසි විය. නාහිමියන් කර තිබුණේ වීසි වූ මේ දරුවාට දොස් කීමය. ඔහු හඬමින් ගෙදර ආවේ සිත් වේදනාවෙනි.“තාත්තෙ, මම කිසිම වරදක් කෙ‍රුවෙ නෑ. පිටිපස්සෙ හිටිය දඟ ළමයි තමයි මාව තල්ලු කෙරුවෙ. එතකොට මං වීසිවුණා. ලොකු සාදු මටයි බැන්නෙ. ඇයි තාත්තෙ මම වැරදි කරන්නැතුව බැණුම් අහන්නෙ? ඒ නරක ළමයි ගොඩට මට යන්ඩ බෑ තාත්තෙ”දරුවාගේ පීඩාව තේරුම් ගත් පියා නිහඬ වූයේය.“මං පුතේ ලොකු සාදුට කියන්නං ඔයා දඟ කෙරුවෙ නෑ කියල. දඟ කරපු අයගෙ නං ටික හොයල මට කියන්ඩකො” පියා ප්‍රශ්නයට තාවකාලික විසඳුමක් සැපයුවේය.තවත් වසර දෙකකට පසු දරුවා ගෙදර ආවේ තවත් ලොකු චෝදනාවක් කරමිනි.“තාත්තෙ, පාලි ගාථා උගන්නන පොඩි සාදු අපිට බණිනව. ටොකුත් අනිනව. ඇයි එයාට හොඳින් කියල දෙන්ඩ බැරි? එයා කරුණාවන්ත නැත්තෙ ඇයි?”“පුතේ, අමාරුවෙන් හරි ගියොත් හොඳයි. දහම් පාසල් සහතිකේ වටිනවනෙ. කවදහරි ඔයා ලොකු වුණාම ඒකටත් ලකුණු ලැබෙනවනේ.” පියා කීවේය.“තාත්තෙ දඟ වැඩ කරන ළමයින්ටයි පාඩම් වැඩ නොකරන ළමයින්ටයි දඬුවම් කෙරුවට කමක් නෑ. ඒත් හොඳ ළමයින්ට දඬුවම් කරන‍්නෙ ඇයි තාත්තෙ” දරුවා සිය මතයේ දැඩිව පිහිටියේය. පියා නිහඬ විය.“දැන් මොකද අලුත්ම තත්ත්වෙ?” කතාව අසා සිටි මම පියාගෙන් විමසීමි.“ලොකු පුතා යනව. පොඩි පුතා නැවතුණා” පියා කීවේය.මට උදේ වැලි පාර හරහා දිවූ දරුවා මතක් විය. ඔහුට ද මේ දරුවාට මෙන් ගැටලු තිබෙන්නට පුළුවන.මේ ප්‍රශ්නය දෙස මේ වැඩිහිටියාත් අර වැඩිහිටියාත් බැලූ ආකාරය කොතරම් වෙනස් ද? මොහු අවබෝධයෙන් එය ඉවසයි. අර වැඩිහිටියා ප්‍රශ්නය විසඳන්නට යන්නේ කෙවිටෙනි.වැඩිහිටියන් ධර්මය දැකීමට පෙර පොඩි උන් දැකිය යුතු යැයි මට සිතේ.  ගිරිඋල්ලේ, නිශ්ශංක ජයලත් මහතා විසින් යොමු කරන ලද ලිපියක් ඇසුරිනි.  ඉංග්‍රීසි ගුරුවරිය පන්තියට ආවා ය. ළමයි පාඩමට සූදානම් වූහ.යාබද පන්තියෙන් නැගුණේ ඝෝෂාවකි. ගුරුවරිය ඒ පන්තිය දෙස බැලුවා ය. ගුරුවරයකු පැමිණ නැත. ළමයි ඝෝෂා කරති.ඇය වහා ඒ පන්තිය වෙත ගියා ය.‘ටීචර් එනකං ඔය ළමයි කෑ නොගහ පොතක් පතක් බලා ගන්ඩ!’එසේ කී ඇය ආපසු සිය පන්තියට පැමිණ පාඩම ඇරඹුවා ය.ඝෝෂාව යළි නැගෙන්නට විය. පාඩම කළ නොහැකි විය. ඇයට තරමක් කේන්ති ගියේය. ඇය වහා යාබද පන්තිය දෙස හැරුණා ය.‘ඔය ළමයින්ට මං සැරයක් කිව්ව කෑ නොගහ ඉන්ඩ කියල. ඔය ළමයි කෑ ගහනකොට කොහොම ද මෙතන වැඩක් කරන්නෙ? කරුණාකරල නිශ්ශබ්ද වෙන්ඩ!’ඝෝෂාව නිවී ගියේ ය. ඇය යළිත් පාඩමට බැස්සා ය.නිශ්ශබ්දතාව පැවතියේ සුළු මොහොතකි. ළමයි නැවතත් කෑකෝ ගාන්නට පටන් ගත්හ. ගුරුවරිය පාඩම නවතා ඒ පන්තිය දෙස හැරී බැලුවේ කේන්තියෙනි. ඇගේ බැල්මට හසුවුණ වැඩි දෙනා වහා නිහඬ වුවද එක් සිසුවියක් එය ගණන් නොගෙන ලොකු කතාවක නිරතව සිටියා ය.ගුරුවරිය වහා ඒ සිසුවිය වෙත ගියා ය.‘කෑගහන්ඩ එපා කියල කොච්චර කිව්වත් ඇහෙන්නැද්ද? තමුසෙට වෙනම කියන්ඩ ඕනැ ද?’ ඇගේ මුවෙන් වදන් වැලක් පැන්නේ ය.තමුසෙ!ඒ වචනය ඇසූ සිසුවිය ත්‍රස්ත වූවා ය. එහෙත් ඇය කෝපය සඟවා ගත්තී ය.පාසල ඇරුණ හැටියේ ම වචනය ගෙදර දිව්වේ ය. ගෙය ද ත්‍රස්ත විය.ගෙදර පොලිසි ගියේ ය.ඊට එරෙහිව පාසල ද පොලිසි ගියේය.දැන් කවුරු කවුරුත් වචනය අල්ලා ගෙන සටන් වදිති. විවිධාකාර බලවේග සටනට ආයුධ සපයනු පෙනේ.අපේ පැරැන්නෝ ගෙයි ගින්දර පිට‍ට නොදුන්හ, පාසල් ගින්දර ද ඊට නොදෙවැනි ය. කොයි ගින්දරට ද කළ හැක්කේ ඇවිළවීම පමණක් බැවිනි.‘විද්‍යා දදාති විනයං’ බඳු කියමන් පාසල් නිල ලාංඡන සමඟ කාටත් පෙනෙන්නට උලුප්පවා ඇත්තේ ඉගෙනුමෙන් විනය ඉපදෙන බව කියනු පිණිස ය. පාසලක ඉගෙනුම මෙන් ම විනය ද එකට ම වැඩිය යුතු ය. නිවුන් දරුවන් සේය. ඒ දෙසොහොයුරන් සොයුරු පෙමින් බැඳි කල මෙබඳු ගිනි පාසල්හි ඇති නොවේ.නමක් - ගමක් නොකියා සිසු, ගුරු, දෙගුරු කාගේත් යහපත පිණිස මේ සටහන තැබුවේ දන්නා අයට නිහඩව අවබෝධ කර ගනු පිණිස ය.  අනන්‍යතාව සඟවා තබන ලෙස ඉල්ලා සිටින සිළුමිණ පාඨකයකු විසින් යොමු කරන ලද ලිපියක් ඇසුරිනි.නෙළුම්විලසිළුමිණ ලේක්හවුස් කොළඹ 10.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>01</day>
    </date>
    <link>http://www.silumina.lk/2013/12/01/_art.asp?fn=av1312012</link>
    <topic>මා කැමැතිම පිරිමි දහ දෙනා</topic>
    <author>තුෂාරි නේරංජා</author>
    <content>මා කැමැතිම පිරිමි දහ දෙනාශ්‍රියානි අමරසේනමෙවර හඳුන්වාදෙන නවතම විශේෂාංගය වන්නේ ‘මා කැමැතිම පිරිමි දහදෙනා’ වි‍ශේෂාංගයයි. ‍ෙම් විශේෂාංගයට පළමුවෙන්මඑක්වන්නේප්‍රවීණ රංගන ශිල්පිනී ශ්‍රියානි අමරසේනය1 කැමැතිම දේශපාලනඥයා බැරැක් ඔබාමාඔබාමා ආකර්ෂණීය දේශපාලනඥයෙක්. ඔහු දේශපාලනඥයෙකු ලෙස කටයුතු කරන ආකාරයට සාමාන්‍යයෙන් මම කැමැතියි.ඔහු ඇමෙරිකාවේ ජනපති බවට පත්වන්නේ සුළු තැනකින් ආව කළු ජාතිකයෙක් ලෙසයි. සුදු කළු ජාති භේදයකින් තොරව ඔහු ගෙන යන පාලනය අගය කළ යුතුයි.2 කැමැතිම ගුරුවරයා බැසිල් මිහිරිපැන්නමට කුඩා කාලයේ දී නැටුම් උගන්වපු ගුරුවරයා. මම අවුරුදු 7ක් 8ක් එතුමාගෙන් නැටුම් ඉගෙන ගත්තා. එය මගේ කලා ගමනට විශාල අත්වැලක් වුණා. එතුමා බොහොම අවබෝධයෙන් හා සුන්දරව නැටුම් ඉගැන්වූවා.3 කැමැතිම කතුවරයාආතර් යූ අමරසේනඔහුගේ මුල්ම සිනමා පුවත්පත ‘විසිතුර’ මා කියැවූයේ පාසල් යන අවධියේදියි. ඒ පුවත්පතේ කර්තෘ ලෙස ඔහු ගේ ඒ හැකියාව ගැන මම පුදුම වුණා. ඔහුගේ කාර්යක්ෂමතාව සහයෝගීතාව ලේඛන කලාවෙන් මම දැක්කා.4 කැමැතිම ගීත රචකයා ඔගස්ටස් විනයාගරත්නම්ඔහු අද ජීවතුන් අතර නැති වුණත් ඔහු ලියූ ‘උපුල් නුවන් විහිදා’ ගීතයෙන්ම ඔහුගේ ප්‍රතිභාව මැන ගන්න පුළුවන්. ඔහු සිංහල නොවුණත් හොඳ සිංහල ගීත ගීත ක්ෂේත්‍රයට එක් කළ ගීත රචකයෙක්.5 කැමැතිම සංගීතඥයා රෝහණ වීරසිංහකිසියම් නිර්මාණයක තිබෙන පසුබිම අනූව සංගීතය නිර්මාණය කිරීමේ අපූරු හැකියාවක් ඇති සංගීතඥයෙක්.මට මතකයි මගේ ‘තරණය’ චිත්‍රපටයට සංගීතය නිර්මාණය කළේ ඔහු.මෑතකදී තිරගත වූ ‘කුසපබා’ වගේ චිත්‍රපටයක් ගත්තම එවැනි චිත්‍රපටවලට උචිත සංගීතය වගේම තරණය වැනි වාණිජ ධාරාවේ චිත්‍රපට සඳහා උචිත සංගීතය අපූර්ව ලෙස නිර්මාණය කිරීමේ හැකියාව ඔහුට තිබෙනවා.6 කැමැතිම ගායකයාඑච්.ආර් ජෝතිපාලගායනය පිළිබඳ කිසිම හැදෑරීමක් නොමැතිව සහජයෙන්ම ලැබුණු ගායන හැකියාවෙන් ප්‍රයෝජන ගෙන අති දක්ෂ ලෙස ඉදිරියට ගිය ගායකයෙක්. අදටත් ගායන ලෝකයේ ඉදිරියෙන්ම ඉන්න ගායකයා. ජෝතිපාලයන්ව මම හැමදාමත් අගය කරනවා.7 කැමැතිම ව්‍යාපාරිකයාජයන්ත ධර්මදාසව්‍යාපාරිකයකුගේ ප්‍රමුඛතම පරමාර්ථය මුදල් ඉපැයීමයි. මම දකින විදිහට ඔහුගේ එවන් පරමාර්ථයක් නැහැ. ඔහු හැමවිටම සාධාරණයි. ඔහු තුළ ඇත්තේ මුදල් ඉක්මවාගිය මනුස්සකම සදාචාරය අනුන්ගේ දුක දැක පිහිටවීම ප්‍රශ්න ගැටලුවලට විසඳුම් ලබා දීම වැනි උතුම් ගුණාංගයි.8 කැමැතිම නළුවාවිජය කුමාරතුංගසිංහල සිනමාවට ආකර්ෂණයක් ගෙන ආ සුන්දර නළුවෙක්. ඒ වගේම හොඳ මනුෂ්‍ය හදවතක් තිබෙන නිහතමානී රංගන ශිල්පියෙක්.9 කැමැතිම චිත්‍රපට අධ්‍යක්ෂවරයාලෙස්ටර් ජේම්ස් පීරිස්මා සිනමාවට හදුන්වා දුන් අධ්‍යක්ෂවරයා ඔහුයි. එදා සිට අද දක්වා මාගේ කලා ජීවිතයේ මූලාරම්භකයා ලෙස එතුමාව මම දකිනවා.10 කැමැතිම ක්‍රීඩකයාකුමාර් සංගක්කාරකුමාර් දක්ෂ ක්‍රීඩකයෙක්.කණ්ඩායමට හුඟාක් ළෙන්ගතු ක්‍රීඩකයෙක්. කෙලින් කතා කරන අපේරටට අවශ්‍ය ක්‍රීඩකයෙක් ලෙස මම ඔහුව දකිනවා.තුෂාරි නේරංජාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>01</day>
    </date>
    <link>http://www.silumina.lk/2013/12/01/_art.asp?fn=av1312013</link>
    <topic>සිනා</topic>
    <author>එඩ්වඩ් චන්ද්‍රසිරි</author>
    <content>සිනාකීර්ති සහ ජූඩ් වහලක් අලුත්වැඩියා කරමින් සිටිය දී හදිසියේම පය ලිස්සා ගොස් ජූඩ් වහලෙන් බිමට වැටුණේය. කීර්ති වහාම පරාලයක් තදින් අල්ලා ගනිමින් කෑගසා මෙසේ ඇසීය.“ජූඩ් උඹ ඉන්නවද? මළාද?”“යකෝ... මං ඉන්නවා” ජූඩ් ‍කෙඳිරිගාමින්ම කෑගැසීය.“උඹ ඔය බොරු නේද කියන්නෙ? උඹව විශ්වාස කරනවද නැද්ද කියල මට හිතා ගන්ඩ බැහැ” කීර්ති වහලේ සිටම කෑගසා කීවේය.“මං ජීවත්ව ඉන්දැද්දි මට බොරුකාරයෙක් කියල කියන්ඩ උඹට හයියක් නැති විත්තිය මම හොඳටම දන්නවා. ඒ හින්දා මම මැරිලා වෙන්ඩ ඇති” ජූඩ් කෝපයෙන් දත්මිටි කමින් කෝපයෙන් කෑගැසීය.“සෙනෙවි ඇත්තද බං පිරිමියෙක් වෙලා උපදින්ඩ හුඟක් වෑයම් කරන්ඩ ඕනෙයි කියල මේ බිංදු කියන්නෙ” නාට්‍යයේ පුහුණුවීම් වලින් පසු බත්තරමුල්ලේ අවන්හලකට ගොඩවී මධුවිතක් තොලගාමින් සිටි සිරිමාන්න සෙනෙවිරත්නගෙන් ඇසීය.“ඇත්ත නේන්නං. ඇයි උඹ දැක්කේ නැද්ද ඔය නාට්‍යයෙ පිරිමි චරිතයක් රඟපාන්ඩ බිංදු කොයිතරම් වෑයම් කරනවද කියල?” සෙනෙවි කීවේය.රට රටවල කම්කරු ගැටලු පිළිබඳ පැවැත්වුණු ජාත්‍යන්තර සම්මේලනයකදී හමුවූ ඉන්දියාවේ සහ දකුණු අප්‍රිකාවේ කම්කරු ඇමැතිවරු පිළිසඳරක යෙදී සිටියෝය.“සමහර කාලවලදී අපේ රටේ ‍ෙල්බර් ඒරියාස්වල ඉවරයක් නැති ලේබර් කේසස් බිහි කරනවනෙ? දකුණු අප්‍රිකාවේ කම්කරු ඇමැතිවරයා නළල රැළි නඟමින් කීවේය.“අපේ රටෙත් එහෙම තමයි. එහේ ලේබර්රූම්වලින් කෙළවරක් නැතුව ළමයි බිහිකරනවා” ඉන්දියාවේ කම්කරු ඇමැතිවරයා සිනාසෙමින් කීවේය.තුෂාරි තම පුවත් අතිරේකය සඳහා ප්‍රවීණ නිළියක හා සම්මුඛ සාකච්ඡාවක් පවත්වමින් සිටියාය.“දැන් ඉතින් ඔයා ප්‍රසිද්ධ නිළියක්. ටෙලි නාට්‍ය රාශියක වගේම චිත්‍රපට දෙක තුනකත් ප්‍රධාන චරිත ‍රඟපෑමේ අවස්ථාව ඔබට ලැබුණා. ඉතින් ළඟදී විවාහ වෙන්න එහෙම අදහසක් නැද්ද?” තුෂාරි සිනාවක් නඟමින් තමා අබිමුව සිටි නිළියගෙන් ඇසුවාය.“නෑ අනේ ... මමත් යන්නෙ අපේ අම්මගෙම අඩි පාරේ. එයා වගේම මමත් අවිවාහකව ඉන්නවා.”නිළිය තො‍ඳොල් වෙමින් කීවාය.එඩ්වඩ් චන්ද්‍රසිරිකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>01</day>
    </date>
    <link>http://www.silumina.lk/2013/12/01/_art.asp?fn=av1312014</link>
    <topic>කටකතාවලට මම බය නැහැ</topic>
    <author>ගාමිණී සුසන්ත</author>
    <content>කටකතාවලට මම බය නැහැක්‍රිෂානි අලංකික්‍රිෂානි අලංකි, නව පරපුර නියෝජනය කරන දක්ෂ යොවුන් රංගන ශිල්පිනියකි. විශාල නිර්මාණ සංඛ්‍යාවකට දායක නොවූවද දායක වී ඇති නිර්මාණ කීපයෙන් ප්‍රේක්ෂක හදවත් දිනා ගැනීමට ඇය සමත් වී ඇත. පසුගිය වසර දෙකතුනක කාලය තුළ ක්‍රිෂාණි ටෙලිනාට්‍යයකින් හෝ චිත්‍රපටයකින් දැකගත නොහැකි විය. එහෙත් මේ දිනවල ඇය නිර්මාණ කීපයක් හා සම්බන්ධව සිටින්නීය.පසුගිය කාලෙ නිර්මාණවලින් ඔබව දකින්න නොලැබුණේ ඇයි?ඔව්; අවුරුදු 3 ක් පමණ මට කලා කටයුතුවලින් ඈත්වෙලා ඉන්න සිදුවුණා; ඒ මගේ අධ්‍යාපන කටයුතු නිසා. මම කළේ නීති උපාධිය. ඒ වෙනුවෙන් මට ගොඩක් මහන්සි වෙන්න සිදුවුණා. හැමදාම වගේ දේශනවලට සහභාගි වෙන්න තිබුණු නිසා වෙනත් දේකට යෙදෙන්න කාලයක් තිබුණේ නෑ.දැන් ඔබේ අධ්‍යාපන කටයුතු අවසන්ද?ඔව්; මගේ නීති උපාධියේ විභාගයත් අවසන්. උපාධි ප්‍රදානෝත්සවය තියෙන්නේ ලබන පෙබරවාරියේ.ඔබ වඩාත් කැමැති ඔබට නීතිඥවරියක් ලෙස හඳුන්වනවාටද, කලා ශිල්පිනියක් ලෙස හඳුන්වනවාටද?මේ ක්ෂේත්‍ර දෙකට ම මම හරිම කැමැතියි. ඒ නිසයි මම මේ ක්ෂේත්‍ර දෙකම තෝරාගත්තේ. ඒ නිසා ඔය දෙවිදියටම හඳුන්වනවාට මම කැමැතියි.ඔබ දිගටම කලාවේ රැ‍‍ඳෙනවාද?ඔව්. මට කලාවෙන් දුරස් වෙන්න හැකියාවක් නෑ. ඒ තරමටම මම කලාවට කැමැතියි. නමුත් මගෙ කිසිම බලාපොරොත්තුවක් තිබුණේ නෑ කලාවට යොමුවෙන්න. ඒක අහඹු සිදුවීමක්. පසුගිය අවුරුදු දෙකතුනේ කලා කටයුතුවල යෙදුණේ නැති නිසා මම ඉදිරි අවුරුදු දෙකතුනේම කලා කටයුතුවලට සම්බන්ධ වෙන්න හිතාගෙන ඉන්නවා.ඔබ කලාවට සම්බන්ධ වුණු අහඹු සිදුවීම කුමක්ද?මීට අවුරුදු පහ හයකට විතර ඉස්සර (එතකොට මම පාසල් යනවා) මාව දැකපු එක් ප්‍රවීණ ඡායාරූප ශිල්පියෙක් පුවත්පතක මුල් පිටුවේ ඡායාරූපයකට පෙනී සිටින්න මට ඇරියුම් කළා. ඒ පින්තූරය පත්තරේ පළවුණා. ඉන්පසුව මට රූපවාහිනී වෙළෙඳ දැන්වීමකට ඉන්න අවස්ථාව ලැබුණා. ඉන්පසුව මට ටෙලිනාට්‍ය සහ චිත්‍රපටවලට දායක වෙන්න අවස්ථාව ලැබුණා. විරාජ් වැලිවත්තගේ නිර්මාණයකට දායක වුණාට පසුව තමයි මට තේරුම් ගියේ මට රඟපාන්න යම් හැකියාවක් තියෙන බව; ඒ වගේම මම රඟපෑමට කැමැති බව. කලාවට සම්බන්ධ කෙනෙක් අපේ පවුලේ නැහැ. ඒ නිසයි මං කිව්වේ මම කලාවට සම්බන්ධවීම අහඹු සිදුවීමක් කියලා.අධ්‍යාපනික වශයෙන් ඉහළ මට්ටමකට යාම රංගන ශිල්පිනියකට කෙතරම් වැදගත් කියා ඔබ සිතනවාද?රංගන ශිල්පිනියකට නෙමෙයි, කුමන රැකියාව කළත්, හොඳ අධ්‍යාපන මට්ටමක් තිබීම ජීවිතයට ඉතාම වැදගත් කියලයි මම හිතන්නේ. එයින් ජීවිතයට හොඳින් මුහුණ දෙන්න හැකියාව ලැබෙනවා.මේ දිනවල ඔබ මොකද කරන්නේ?මේ දවස්වල මම චාමර පීරිස්ගේ ‘අවු රෝරා’ ටෙලිනාට්‍යයට සම්බන්ධ වෙලා ඉන්නවා. සත්‍ය වශයෙන්ම මේ ටෙලිනාට්‍යය අපට නිතර දකින්න ලැබෙන ටෙලි නාට්‍යවලට වඩා ගොඩක් වෙනස්. මෙය ගුවන් නියමුවෙකුගේ කතාවක්. මෙය තමයි අපේ රටේ ගුවන් තොටුපළවල රූපගතකිරීම් කළ පළමු ටෙලිනාට්‍යය. ගුවන්යානා තුළ රූපගත කළ දර්ශන මෙයට ඇතුළත්. මෙයි මම රඟපාන්නේ ගුවන් නියමුවෙකුගේ පෙම්වතිය හැටියට. චාමර අයිය ඉතාම දක්ෂ හොඳ අධ්‍යක්ෂවරයෙක්. ඔහුගේ “පියවි” ටෙලිනාට්‍යය නැරඹූ අවස්ථාවේ මට ආශාවක් ඇතිවුණා ඔහුගේ ටෙලිනාට්‍යයක රඟපාන්න. ඔහු නළු නිළියන් හොඳින් මෙහෙයවන අධ්‍යක්ෂවරයෙක්.නිර්මාණයක් බාර ගන්නා විට ඔබ තෝරා බේරා ගැනීමක් කරනවාද?නැහැ. එහෙම ලොකු තේරීමකට මම යන්නේ නැහැ. මට හිතුණොත් ඒ චරිතයට සාධාරණය ඉටුකරන්න මට පුළුවන් වෙයි කියලා මම ඒ චරිතය බාර ගන්නවා.ඔබ දායක වී ඇති සිනමා නිර්මාණ?“ආදරේ නාමයෙන්” සහ “අනිත්‍යා”ඔබ රංගනයට සම්බන්ධ වීම ගැන ඔබේ දෙමවුපියන් කැමැති වුණාද?මගේ අම්ම තාත්ත මගේ වැඩවලට සීමා පනවල නැහැ. මාව කොටුකරලා නැහැ. මගේ දෙමවුපියන් හැම වෙලාවකම මට හොඳ අවවාද දීල මට හොඳ මාර්ගය පෙන්වල දීල තියෙනව. ඔවුන් මට හැම තිස්සෙම කියන්නෙ මට සතුටු වෙන්න පුළුවන් දෙයක් කරන්න කියලයි. මගෙ අම්මයි තාත්තයි මගේ වැඩවලට ගොඩක් උදව් කරනවා. මාත් එක්ක ෂූටිංවලට යන්න එන්නේ මගේ අම්මා.රංගන ක්ෂේත්‍රය කටකතා බහුල තැනක් නේද?ඔව් ඒක ඇත්ත. නමුත් මට නම් තාම කිසිම කටකතාවක් හැදිල නැහැ. ඒ වගේම ඔය කටකතාවලට මම බයත් නෑ. ඒ මොකද, කටකතා මගේ ජීවිතයට අදාළ නැති නිසා.රංගන කටයුතුවලදී ඔබ ප්‍රවීණයින් සමඟ කර ගනුදෙනුව කොහොමද?මම හරිම කැමැතියි ප්‍රවීණයින් සමඟ වැඩ කරන්න. ඔවුන්ගේ උපදෙස්වලට ඇහුම්කන් දෙන්න. ඕනෑම කෙනෙක් ප්‍රවීණයෙක් වෙන්නේ එම ක්ෂේත්‍රයේ දීර්ඝ කාලයක් නිරතවෙලා සිටීමෙන්. ඔවුන් ළඟ අත්දැකීම් රාශියක් තියෙනවා. ඔවුන්ගේ ඒ අත්දැකීම් නවක අපට ගොඩක් වටිනවා.ඔබේ හොඳම විවේචකයා කවුද?මගේ අම්මා.ගාමිණී සුසන්තඡායාරූප - ත්‍රිශූල් ජිනේන්ද්‍රසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>01</day>
    </date>
    <link>http://www.silumina.lk/2013/12/01/_art.asp?fn=av1312015</link>
    <topic>මේ මැට්ටො රැළ එක්ක වැඩ කිරීම වෙහෙසකරයි</topic>
    <author>තුෂාරි නේරංජා වික්‍රමසිංහ</author>
    <content>මේ මැට්ටො රැළ එක්ක වැඩ කිරීම වෙහෙසකරයි චාමර ජනරාජ් පීරිස්ඔහු වෘත්තියෙන් ගෘහ නිර්මාණ ශිල්පියෙකි.චිත්‍ර කලාව, මාධ්‍යවේදය පිළිබඳ හසළ දැනුමැත්තෙකි. ‍නවක ටෙලි නාට්‍ය අධ්‍යක්ෂවරයකු ලෙස කලා ‍ක්ෂේත්‍රයට පිවිස ඉතා කෙටි කලෙකින් ශ්‍රීලාං‍කේය සාම්ප්‍රදායික ටෙලිනාට්‍ය කලාව නවමු මඟකට යොමු කිරීමට උත්සාහ දැරූ සම්මානනීය අධ්‍යක්ෂවරෙයක් බවට පත්වන්නට වාසනාව ලද්දෙකි. චාමර ජනරාජ් පීරිස් නමැති මේ සොඳුරු අධක්ෂවරයා අධ්‍යක්ෂණය කළ පළමු ටෙලි නාට්‍යයෙන්ම ඔහු සම්මානයට පාත්‍රවිය. ඒ ‘අයාල්’ ටෙලි නාට්‍යයෙනි. පසුගියදා පැවැති සුමති සම්මාන උළෙලේ දී ඔහු සිය දෙවැනි ටෙලි නාට්‍ය අධ්‍යක්ෂණය වන ‘පියවි’ උදෙසා ද සම්මානනීයවීමට තරම් භාග්‍යවත් විය. මේ කතා බහ පෙළ ගැසෙනුයේද ඔහුගේ නිර්මාණ දිවිය අළලාය.ඔබ සම්මානනීය අධ්‍යක්ෂවරයෙක්. ඒ ගැන මුලින්ම කතාකරමු.මම ‘අයාල්’ ටෙලිනාට්‍යය නිර්මාණය කළදා ඉඳලා මේ දක්වාම තිබුණු හැම සම්මාන උළෙලකදීම හොඳම අධ්‍යක්ෂවරයාට හිමි සම්මාන දිනාගත්තා. ඒ වගේම ‍හොඳම ටෙලි නාට්‍යයට නිර්දේශ වුණා. ‘අයාල්’ ටෙලි නාට්‍ය හරහා හොඳම අධ්‍යක්ෂවරයාට හිමි රාජ්‍ය සම්මානය ලබා ගැනීමට මට හැකි වුණා. එතැන් පටන් මගේ දෙවැනිටෙලි නිර්මාණය ‘පියවි’ සඳහාත් මම සම්මානයට බඳුන් වුණා. මේ හැම දෙයක් ගැනම මා තුළ තිබෙන්නේ නිහතමානී ආඩම්බරයක්.මේ වන විට ඔබ ටෙලිනාට්‍ය හතරක් පමණ අධ්‍යක්ෂණය කර තිබෙනවා. මෙතෙක් විකාශය වූ ‍'අයාල්’ හා ‘පියවි’ වෙනුවෙන් සම්මාන හිමි වුණා. ඔබේ ටෙලිනාට්‍යවලින් ඔබ වඩාත් ඇලුම් කරන්නේ කුමකටද?එය හරියට අම්ම කෙනකුගෙන් මොන දරුවටද වැඩියෙන්ම ආදරේ කියල අහනව වගේ ප්‍රශ්නයක්. මම මගේ ප්‍රථම නිර්මාණය ‘අයාල්’ ටෙලි නාට්‍යයට කැමැතියි. නමුත් මම වෙනස් මඟකට යොමු කළ නිර්මාණය තමයි ‘යාය - 4’ . ‘පියවි’ ටෙලිනාට්‍යය සරලයි. කොහොම වුණත් මේ වන විට මම අලුත් ටෙලින­ාට්‍යයක් කරනවා. එය මගේ අවසන් ටෙලි නාට්‍යය වෙන්නත් පුළුවන්.ඒ කියන්නේ ඔබ ‍කලා ක්ෂේත්‍රය ගැන කලකිරිලාවත්ද ?කලා ක්ෂේත්‍රය ගැන කිසිම අවුලක් නැහැ. එයින් ලැබෙන ආ‍දායමත් අවුලක් නැහැ.නමුත් අද ටෙලිනාට්‍ය කලාව තුළ රැඳීසිටීම සුබ දායක නැහැ. අධ්‍යක්ෂකවරයාගේ සිට පහළම සේවකයා දක්වා කුලී කාරයො වගේ අද මේ ‍ක්ෂේත්‍රයේ කටයුතු කරන්නේ.එවන් පසුබිමක් යටතේ වෘත්තීමය වශයෙන් කටයුතු කරන නිර්මාණවේදීන් සොයා ගැනීම දුෂ්කරයි. මේ නිසා අපි කරන නිර්මාණය සාර්ථක කර ගන්න මේ වෘත්තීය නොවන මැට්ටො රැළක් සමඟ කටයුතු කිරීම හරිම වෙහෙස කරයි.ඇයි ඔබ එහෙම කියන්නේ? ඔබේ නිර්මාණ සම්මානයට පාත්‍ර වුණා නේද?මම ක්ෂේත්‍රයට එන විට ටෙලි නාට්‍ය ක්ෂේත්‍රයේ යම් හිස්තැනක් තිබෙන්න ඇති.මම නිර්මාණය කළ ටෙලි නාට්‍යවලින් ඒ හිස්තැන පුරවන්න ඇති. ඒ නිසා මම ඇගයීමට ලක්වෙන්න ඇති. ඇගයීම් ලැබුණට සම්මාන ලැබුණට මිනිහකුට තෘප්තියක් ලැබෙන්නේ නැත්නම් එහි රැදී සිටීම තේරුමක් නැහැ.අධ්‍යක්ෂකවරුන්ට නිෂ්පාදකවරු සමඟ වැඩකරන එක පහසුද?බොහෝ දුරට නිෂ්පාදකයන් සමඟ වැඩකරන එක අමාරුයි. වර්තමාන නිෂ්පාදකයින්ගේ පරමාර්ථ සමඟ අමාරුයි. ලාභ ඉපැයීමේ සහ වෙනත් පරමාර්ථ මූලික වෙනවා. විශේෂයෙන්ම නිළියො. බිත්තියකට හරි නළු නිළියන් හේත්තු කරලා දර්ශන රූගත කරලා හරි කමක් නැහැ නිෂ්පාදකයාගේ වැ‍ඩේ කෙරෙනවා නම්.එහෙම අය තමයි අද මේ ක්ෂේත්‍රයේ ඉන්නේ. මේ විදිහට වෙන වෙන ප්‍රතිලාභ බලාපොරොත්තුවෙන් කටයුතු කරන නිෂ්පාදකයෝ නිසා අපි නිර්මාණය සාර්ථක කර ගන්න කොතරම් දැඟලුවත් එයට අකුල් හෙළීමක් සිදුවෙනවා.ඔබ මේ දේවල් කියන්නේ වගකීමෙන්ද?ඔව්. මගේ පළමු ටෙලිනාට්‍ය ‘අයාල්’ මමමයි නිෂ්පාදනය කළේ. මම කලා ‍ක්ෂේත්‍රයේ කෙනකුගෙන් කිසිම විදිහක අයුතු ලාභ ප්‍රයෝජන වාසි අර‍ගෙන නැති නිසා කොන්ද කෙළින් තියාගෙන ක්ෂේත්‍රයේ දකින වැරැදි කෙළින්ම කියන්න පුළුවන්.ඔබ මේ ක්ෂේත්‍රයට අධ්‍යක්ෂකවරයෙක් ලෙස එක්වීමට විශේෂ හේතුවක් බලපෑවාද?මම වෘත්තියෙන් ගෘහ නිර්මාණ ශිල්පියෙක්. ඒ නිසා අද ඉන්න සමහර අධ්‍යක්ෂකවරුන් වගේ කරන්න දෙයක්‍නැති කමට මම මේ ක්ෂේත්‍රයට ඇවිත් නැහැ. අනෙක මම ටෙලිනාට්‍ය ක්ෂේත්‍රය වෙනස් කරන්න හිතාගෙන ආවෙත් නැහැ. වෙනස් කරල යන්න ඕන කියල තීරණයක් අරගෙනත් නැහැ. මම මට ඕන නිසා ආවා. මට ඕන නිසා යනවා.ඔබේ අලුත්ම ටෙලි නිර්මාණය ගැන කතා කරමු?ලංකාවේ වෘත්තියක් පදනම් කර ගෙන ඒ සමූහය ගැන හැදෑරීම් කර ඒ වෘත්තිය ගැන ගැඹුරින් කතාබහට ලක්වෙන ටෙලිනාට්‍යයක් තවමත් නිර්මාණය කරලා නැහැ. මම එවැනි නිර්මාණයක් කළා.ගුවන් ක්ෂේත්‍රයට සම්බන්ධ වෘත්තීන් සියල්ල පදනම් කර ගනිමින් මෙම කතාව ගොඩනැඟෙනවා. මෙය ‘අව්රෝරා’ නමින් නම් කර තිබෙනවා.ලංකාවේ ජනප්‍රිය නළු නිළියන් මෙහි රඟපානවා. වෙනස්ම ආකාරයකින් යුත් කතා තේමාවක් නිසා මෙයත් මගේ අනෙක් නාට්‍ය නිර්මාණ වගේ කතා බහට ලක්වේවි.චිත්‍රපටයක් නිර්මාණය කිරීමට ඔබේ අදහසක් නැද්ද?චිත්‍රපට අධ්‍යක්ෂවරුන් වැඩි පිරිසක් පන්සිය පනස් ජාතකය ඇසුරින් චිත්‍රපට නිර්මාණය කරන හින්දා මම හිතන් ඉන්නේ උම්මග්ග ජාතකය හදන්න. (චාමර සිනාසෙයි.)ලෝකයේ තිබෙන විද්‍යාත්මක තාක්ෂණික හැම දෙයක්ම පදනම් කර ගෙන ලියැවුණු ඒ කතාව අද සමාජයට හැම අතින්ම ගැළපෙනවා කියලා මම හිතනවා. හැබැයි මේ පැරැණි කතා පදනම් කර ගෙන චිත්‍රපට නිපදවනවා නම් අඩුම වශයෙන් අවුරුදු පහක්වත් ඒ ගැන රිසර්ච් එකක් කරලා හොයලා බලලා නිර්මාණය කළ යුතුයි.ඔබේ පියා හිටපු ජ්‍යෙෂ්ඨතම මාධ්‍යවේදියෙක්. එතුමාගේ හදිසි වියෝව ඔබේ නිර්මාණ ජීවිතයට දැඩිසේ බලපාන්න ඇති?මගේ පියා ජනදාස පීරිස්. ඇත්තටම ඔහු නැති අඩුව මට තදින්ම දැනෙනවා.තාත්තයි මමයි හිටියේ යාළුවො වගේ.මට අවවාදයක් උපදේශයක් ගන්න හිටියේ තාත්තා විතරයි.වෙන කවුරුත්මට හරිදේ කියල දෙයි කියන්න අමාරුයි.ඔහු නැති අඩුව පිරවිය නොහැකි හිස්තැනක්.පුංචි කාලේ ඉඳලම අම්මට පවා නොකියා කරන හොර වැඩ වුණත් මම කළේ තාත්තත් එක්ක එකතුවෙලා. ‍හෙවණැල්ලක් වගේ එතුමා මා පසුපස හිටියා.ටෙලිනාට්‍ය අධ්‍යක්ෂවරයෙක් විදිහට ඔබ සම්මාන ගත් මොහොතේ පියා දැක් වූ ප්‍රතිචාර මොන වගේද?තාත්තා නැති වෙන්න මාස කීපයකට පෙරාතුව රාජ්‍ය ටෙලිනාට්‍ය සම්මාන උළෙල පැවැත් වුණා.තාත්තට ඇවිදින්න අමාරුයි.ඒ වෙන කොට මට දුරකථන ඇමැතුම් බොහොමයක් ලැබෙමින් තිබුණා.මම හිතුවා මට සම්මානයක් ලැබිලා ඇති කියලා.මම තාත්තට කිව්වා අපි සම්මාන උළෙලට යමු කියලා.2011 වසරේ හොඳම ටෙලි නාට්‍ය අධ්‍යක්ෂණයට හිමි සම්මානය අරගෙන මම සම්මානය තාත්තගේ අතට දුන්නා.එදා තාත්තා හුඟාක් සතුටු වුණා.ජීවිතේ ගැන ඔබට මොකද හිතෙන්නේ?ජීවිතේ කිසිම දෙයක් කිසිම කොටසක් තමන්ට ඕන විදිහට පාලනය වෙන්නේ නැහැ. ඒ ධර්මතාව මට ඔබට අපි හැමෝටම පොදුයි. මම ජීවිතේ ගැන හිතන්නේ ඒවිදිහටයි.තුෂාරි නේරංජා වික්‍රමසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>01</day>
    </date>
    <link>http://www.silumina.lk/2013/12/01/_art.asp?fn=av1312017</link>
    <topic>සිකුරාදා හැන්දෑව</topic>
    <author/>
    <content>සිකුරාදා හැන්දෑවපසුගියදා මම තිස්ස නාගොඩවිතාන (ති.නා) ගේ ‘රිදී TV’ රූපවාහිනි නාළිකාවෙන් ‘පිනිබිඳු’ සිංහල චිත්‍රපටය බැලුවා. මේ චිත්‍රපටය මා කුඩා කල නැරඹුවත් එහි කතාව පිළිබඳ නිශ්චිත මතකයක් මට තිබ්බේ නැහැ. මෙහි ප්‍රධාන චරිතය රඟපෑවේ සන්ධ්‍යා කුමාරි. ඇය රඟපෑවේ ගණිකාවකගේ චරිතයක්. ඇය ඒ චරිතය ඉතා මැනවින් රඟපෑ බවයි මගේ පෞද්ගලික මතය.සන්ධ්‍යා කුමාරි සිංහල සිනමාවේ ඓතිහාසික අසාධාරණයට ලක්වූ නිළියක් කියලයි මම හිතන්නේ. ඇය සිංහල සිනමාවේ මා දුටු ලස්සනම එසේම වඩාත් ඡායාකාන්ත (PHOTOGENIC) නිළිය පමණක් නොව දක්ෂ චරිතාංග නිළියක් ද වෙනවා. එසේ වුවත් ඇගේ රංගන හැකියාවෙන් අපේ සිනමාව නිසි ප්‍රයෝජන ගත්තේ යැයි කියන්න බැහැ.සන්ධ්‍යා ඕනෑවටත් වඩා ලස්සන නිසා ඇය රිදී තිරයේ වෙළෙඳ භාණ්ඩයක් බවට (වඩාත්ම නිවැරදිව කියනවා නම් ලිංගික භාණ්ඩයක්) පත්වුණා යැයි මා සිතනවා. ඒ දේම මුල් කාලවලදි ගීතා කුමාරසිංහ, ෆරිනාලායි වැනි නිළියන්ටත් වුණා.සන්ධ්‍යාට සාමාන්‍යයෙන් රඟපාන්න අවස්ථාවක් ලැබුණේ වාණිජ යැයි සම්මත චිත්‍රපටවල පමණයි. ඒ අතරිනුත් ‘ධීවරයෝ’ චිත්‍රපටය සුවිශේෂයි. එහි ඇය රඟපෑවේ රොසලින් නම් වූ ධීවර තරුණියක් විදියට. ඉතාම අහංකාර පරවශ ලීලාවෙන් යුතුව හැසිරෙන පෙම්වතියක ලෙස ඇය රැඟූ අයුරු එම චිත්‍රපටය නැරඹූ පැරැණි රසිකයන්ට තවමත් මතක ඇතුවාට සැකයක් නැහැ. ‘මාතලන්’ චිත්‍රපටයේ ක්ලැරිස් ද සිල්වා ‘පුෂ්පවල්ලි’ ලෙසත් පුණ්‍යා හීංදෙනිය ‘ගම්පෙරළිය’ චිත්‍රපටයේ නන්දා ලෙසත් අනුලා කරුණාතිලක ‘ගොළු හදවතේ’ දම්මි ලෙසත් රැඟූ අයුරින් රඟපෑමට අපේ රටේ කිසිම නිළියකට නොහැකිවාක් මෙන්ම එදා සන්ධ්‍යා ‘ධීවරයෝ’ චිත්‍රපටයේ රොසලින් ලෙස රඟපෑ චරිතය ඒ අයුරින් වෙනත් කිසිම නිළියකට රඟපාන්න බැහැ කියන එකයි මගේ විශ්වාසය.‘සැනසුම කොතැනද’ චිත්‍රපටයේ සන්ධ්‍යා රඟපෑවේ දුෂ්ට චරිතයක්. ඊට පාදක වූ හින්දි චිත්‍රපටයේ ඒ චරිතය රඟපෑවේ ශෂිකලා. ‘සරසවිය’ සම්මාන උලෙළකට සහභාගි වීම සඳහා ශෂිකලා ලංකාවට පැමිණි අවස්ථාවේ ඇයට ‘සැනසුම කොතැනද’ චිත්‍රපටය නරඹන්න ලැබුණා. ඉන්පසු ඇය කියා සිටියේ තමා හින්දි චිත්‍රපටයේ රඟපෑ චරිතය තමාටත් වඩා හොඳින් මෙහි සන්ධ්‍යා රඟපා ඇති බවයි. එය සන්ධ්‍යාට සම්මානයක් හා සමාන වටිනා ප්‍රකාශයක් වූයේ යැයි මා සිතනවා.සන්ධ්‍යා මගේ ප්‍රියතම නිළියන් දෙතුන් දෙනාගෙන් කෙනෙක්. ඇය ගාමිණි ෆොන්සේකා සමඟ රඟපෑ ‘සූර චෞරයා’, ‘යටගිය දවස’, ‘සැනසුම කොතැනද’, ‘සූරයන්ගෙත් සූරයා’ වැනි චිත්‍රපටවලටත් ඉන් පරිබාහිරව ගත්විට ‘නාරිලතා’ වැනි චිත්‍රපටවලට මා අතිශයින්ම ප්‍රිය කරනවා. එකල මා සන්ධ්‍යාට වඩාත් ආශක්ත වුණේ වෙන කිසිම නිළියකට නොතිබුණු රූප ශෝභාවක් ඇයට තිබුණු නිසා කියලා අද මම හිතනවා.1993 දි විතර මං අර්නස්ට් වඩුගේ සංස්කරණය කළ ‘රස’ සිනමා පත්තරේ වැඩකරන කාලයේ මගේ ප්‍රියතම නිළිය සන්ධ්‍යා සොයා ඇගේ නිවෙසට ගියා. ඇය හිටියේ නුගේගොඩ මිරිහාන පැත්තේ බවයි මගේ මතකය. ඒ වනවිට සන්ධ්‍යා වියපත් වෙලා. (ඒ වෙනකොට ඇයට අවුරුදු 50 ක් විතර ඇති.) මගේ හිතේ ඇඳී තිබූ සන්ධ්‍යා නෙමෙයි එතැන සිටියේ. ජීවිතයේ නොයෙක් ආපදාවලට මුහුණ දෙමින් ඉන් හෙම්බත් වුණු ගැහැනියකගේ රූපකායකුයි මං එදා ඇගෙන් දැක්කේ.සිනමාව විසින් සන්ධ්‍යාව ආර්ථිකවත් ලිංගිකවත් සූරාකා ඇති වග මා ඇය සමඟ කළ කතාබහින් සාක්ෂාත් වුණා. චිත්‍රපටයකදි ඇයට ඉහළම ගෙවීමක් ලැබිලා තියෙන්නේ රුපියල් 15 දාහයි. ඒ ‘සූර චෞරයා’ චිත්‍රපටයට. මේ චිත්‍රපටයේ රඟපාද්දි තමාට නවාතැන් දුන්නේ ගලේවෙල පැත්තේ පොල් අතු මඩුවක බව ඇය මා සමඟ කියා සිටියා. ඒ කාලේ නළු නිළියන්ට සලකපු හැටි එයින්ම පෙනෙනවා. පසුව ගාමිණි ෆොන්සේකාගේ මැදිහත්වීම මත තමන්ට දඹුල්ල රෙස්ට් හවුසිය ලබාදුන් අයුරු සන්ධ්‍යා සිහිපත් කළේ ගාමිණිට කෘතඥතාව ද පළ කරමින්.සන්ධ්‍යා යනු සිංහල සිනමාවේ එක් යුගයක්. ඇගේ ජීවිත කතාව සිනමාවට නඟනවා නම් ඒ යුගයේ සිනමාව පිළිබඳ, රංග වෘත්තිය පිළිබඳ ප්‍රබල හරස්කඩක් ඉන් පිළිබිඹු වෙතැයි මා සිතනවා.සු.මි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>01</day>
    </date>
    <link>http://www.silumina.lk/2013/12/01/_art.asp?fn=av1312018</link>
    <topic>ඇස් අලංකරණයේ දී පරෙස්සම වැදගත්</topic>
    <author>හේමාලි</author>
    <content>ඇස් අලංකරණයේ දී පරෙස්සම වැදගත්අපි පසුගිය සතියේ කතා කළේ ඇසේ අලංකරණය පිණිස අපි යොදාගන්නා විවිධ දේ පරෙස්සමෙන් පරිහරණය කරන්නේ කෙසේ ද යන්න පිළිබඳයි. අදත් අපි වැඩිපුරම කතා කරනුයේ තවත් එවැනි ක්‍රමෝපාය ගැන සහ ඇය මේක්අප් කිරීමේදී එය කැපී පෙනෙන ආකාරයෙන් සිදුකර ගැනීමට අනුගමනය කළ යුතු දේ පිළිබඳවය. මේ අලංකරණ ක්‍රම සේම ඇස වටේ පෙනුම නිරෝගීව ආරක්ෂා කර ගැනීම සඳහා හොඳ ප්‍රමිතියකින් යුතු විටමින් කේ ක්‍රීම් වර්ගයක් ආලේප කරන්න.එසේම ඔබ දන්නවා පරිසරයේ පවතින විවිධ සංකූලතා හේතුවෙන්, වෛරස් නිසා බෝවෙන රෝගවලින් ඇසටත් හානි සිදුවිය හැකිය. මේ විවිධ ආකාරයේ ඇස් අමාරු සඳහා ඔබ වෛද්‍ය උපදෙස් පතද්දී Eye drops පාවිච්චි කිරීමට සිදුවේ. වෛද්‍ය උපදෙස් මත ඔබ ලබා ගන්නා හෝ මිලදී ගන්නා Eye drops පාවිච්චියේදී ඉතාමත්ම සැලකිලිමත් විය යුතුය. ඇසට මේවා වැක් කිරීමට ප්‍රථම දෙඅත් විෂබීජ නාශක දියරයක් දමා හොඳින් සෝදා ගත යුතුය. එම බෙහෙත් පාවිච්චියෙන් පසු බෝතලයේ මූඩිය හොඳින් වසා තැබිය යුතුය. එසේම වෛද්‍යවරයා මෙම බෙහෙත් නියම කරන්නේ සතියක කාලයට නම් ඉන් වැඩි දිනක් කිසි විටෙකත් එය පාවිච්චි කළ යුතු නොවේ.ඊළඟට අපි සූදානම් වනුයේ ඔබේ මුහුණට නව එළියක් රැගෙන එන ඇහිබැම (eye brows) පිළිබඳ ඔබ දැනුම්වත් කිරීමටයි. ඕනෑම කෙනෙකුට උපතින් ඇහි බැම පිහිටා ඇත්තේ ඒ මුහුණට ගැළපෙන අන්දමටයි. එය කිසියම් ආකාරයකින් පොලිෂ් කර ගැනීමක් තමයි මෙහිදී සිදුවිය යුත්තේ. විශේෂයෙන් විශාල ඇස් පිහිටා ඇති කෙනෙකුට අයි ලයින් එක පළලට විශාලව ඇඳීම සුදුසු වන්නේ නෑ. එවිට ඒ ඇස පෙනෙනුයේ තවත් විශාලවය. එවැනි විශාල ඇසකට සුදුසු වන්නේ කුඩා eye line එකකි. අනිත් කරුණ නම් අද අපි බොහෝ දෙනෙක් eye brows සහ eye line ඇඳීම සඳහා පාවිච්චි කරනුයේ කළු පාට පැන්සලක්ය. එහෙත් ආසියාතිකයින් වන අපට eye line සහ eye brows ඇඳීම සඳහා වඩාත් සුදුසු වන්නේ දුඹුරු පාට පැන්සලකි. ඇස්වල පවතින බොහෝ අඩුපාඩුකම් අපට මේක් අප් කිරීමේදී වසාගන්න පුළුවන්. එසේම ඒ මඟින් මුහුණට කැපී පෙනෙන පෙනුමක්, දීප්තිමත් භාවයක් ලබා ගන්න පුළුවන්. එසේ නව පෙනුමක් ලබා ගන්නට නම් අපි ඒ පෙනුම කැපී පෙනෙන අයුරින් මේක් අප් කරගන්නේ කෙසේදැයි දැනගත යුතුයි.සමහරු ඇහි පිහාටු සවිකරගෙන සිටියත් බැලූ බැල්මට ඒ ඇහි පිහාටුවල කෘත්‍රිම බව පේනවා. නමුත් තාක්ෂණය ඉතාම දියුණු තත්ත්වයක තිබෙන වර්තමානයේ වෙළෙඳපොළේ Natural eye lasses මිලදී ගන්නට තිබෙනවා. එවැනි ඇහිපිය සවිකළ විට කිසිඳු කෘත්‍රිම බවක් දැනෙන්නේ නෑ. විශේෂයෙන් මේ තත්ත්වය මනාලියන්ට බලපානවා. eye lasses කෘත්‍රිම ස්වභාවයක් ගතහොත් මනාලියගේ මුහුණේ ස්වභාවික සුන්දරත්වය නැති වී යා හැකියි.නවීන විලාසිතාවන්ට අනුව වෙළෙඳපළට පැමිණෙන ඕනෑම fashion එකක් වැලඳගන්නට උත්සාහ දරන පිරිසකුත් අපි අතර ඉන්නවා.අද වෙළෙඳපොළේ eye lasses විවිධ වර්ණවලින් මිලදී ගන්නට තිබෙනවා. එහෙත් ඔබ හොඳින් මතක තබා ගත යුතුයි විවිධ වර්ණයෙන් යුතු ඇහිපිය පලඳින්නේ බොහෝ විට විලාසිතා සංදර්ශන (fashion show) සඳහා බව.අපි මස්කාරා ගාන්නේ ඇහිපියේ ඝනකම බව වඩාත් තීව්‍ර කර ගැනීම සඳහායි. ඝන ඇහිපියක් තිබෙන කෙනෙකුට මස්කාරා ගැල්වීමෙන් පමණක් ඇහිපිය අලංකරණය කර ගැනීම ප්‍රමාණවත්. එහෙත් එවැනි ඝන ඇහිපිය තිබෙන කෙනෙක් කෘත්‍රිම ඇහිපියත් සවි කළොත් කොහොමට හිටීවි ද? ඇත්තටම එය අවලස්සනක් එකතු කරාවි ඔබේ මුහුණට. අද ලංකාවේ තිබෙනවා මේ ඇහිපිය සිටවන ක්‍රමවේදයක්. ඔබේ ස්වභාවික ඇහිපිය පිහිටා තිබෙන සිදුරුවලට තමයි මේ කෘත්‍රිම ඇහිපිය සිටවන්නේත් මේ ක්‍රමය ඇහිපිය ඇලවීමට වඩා දීර්ඝ කාලීනයි. සාමාන්‍යයෙන් මාස තුන හතරක් පවතිනවා. ඉන්පසු ඉබේම ඒවා වැටී යනවා. සාමාන්‍යයෙන් මනාලියක් වන කෙනෙකුට සුදුසු වුවත් මෙය ඉතාමත්ම පරෙස්සමෙන් කළ යුතු දෙයක්. එසේම එම ක්‍රමය ආරක්ෂාකාරීව, ප්‍රමිතිගතව සිදුකරන ස්ථාන එකක් හෝ දෙකක් පමණයි දැනට ලංකාවේ පවතින්නේ.eye shadows ගැල්වීමේදීත් අපි ඉතාමත්ම පරෙස්සම් විය යුතුයි. සාමාන්‍යයෙන් අපි උදය වරුවට eye shadows ගැල්වීමේදී වැඩිය තද පාට පාවිච්චි කරන්නේ නෑ. රාත්‍රී කාලය සඳහා දිලිසෙන පාටක් ගැල්වීම සුදුසුයි. eye shadows සඳහා අපි පාට තුනක් පාවිච්චි කරනවා නම් ඒවා ඉතා හොදින් මිශ්‍ර වී තිබිය යුතුයි. වර්ණ එකින් එක වෙන්ව නොපෙනෙන පරිදි, ඇසේ කෙළවරට අපි පාවිච්චි කළ යුත්තේ කළු, දම් වැනි තද පාටයි. එහෙත් ඇහේ මුලට අපි පාවිච්චි කළ යුත්තේ ලා වර්ණය.හේමාලි කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>01</day>
    </date>
    <link>http://www.silumina.lk/2013/12/01/_art.asp?fn=av13120110</link>
    <topic>සුමිගෙන් අහන්න</topic>
    <author/>
    <content>සුමිගෙන් අහන්නඅත්තනගල්ලේ විමලසේන හපුතන්ත්‍රිප්‍රශ්නය - 1979 දී දීපාලි නාග් මහත්මිය වර්ගීකරණය කළ ගායක ගායිකාවන් අතරින් ප්‍රථම ස්ථානය හිමිකර ගත්තේ අමරදේවයන් ද? නන්දා මාලිනී ද? වික්ටර් ද? නැතිනම් සනත් ද?පිළිතුර - නැහැ. සුජාතා අත්තනායක.කඩවත පහළ බියන්වල භද්‍රා බියංකා මධුප්‍රශ්නය - මොහිදීන් බෙග් හා රුක්මණී දේවි ගයන ‘මුහුදේ පතුලේ කිමිදී’ ගීතය රැගත් චිත්‍රපටය කුමක්ද? එහි ගීත රචනය හා සංගීතය කාගෙද?පිළිතුර - චිත්‍රපටය ‘පෙරකදෝරු බෑනා’ රචනය සරත් විමලවීර, සංගීතය බී.එස්. පෙරේරා.ඉහළ තල්දූවේ ආනන්ද වික්‍රමආරච්චිප්‍රශ්නය - ආචාර්ය තිස්ස අබේසේකර වේදිකා නාට්‍යවල වේදිකා පරිපාලනය කර තිබෙනවාද?පිළිතුර - ‘රන්තෝඩු’ නාට්‍යයේ ඔහු පියසිරි නාගහවත්ත හා රත්නපාල ගල්හේන සමඟ එක්ව වේදිකා පරිපාලනය කළා.නිට්ටඹුවේ තාරකා විජේවික්‍රමප්‍රශ්නය - ‘ප්‍රවේසම් වන්න’ චිත්‍රපටයට ඉන්ද්‍රානි විජේබණ්ඩාර ගැයූ ‘හොඳ හොඳ ළමයින් අපි වාගේ’ ගීතය ස්වතන්ත්‍ර තනුවක් ද? හින්දි කොපියක් ද?පිළිතුර - කොපියක්. මුල් ගීතය ‘තක්දීර්’ චිත්‍රපටයට ලතා මංගේෂ්කාර් ගැයූවක්.මත්තගොඩ අජිත් ජෝතිය කරසිංහප්‍රශ්නය - ‘ලව් ඉන් ටෝකියෝ’ චිත්‍රපටයේ ප්‍රධාන චරිතය රඟපෑවේ ශම්මි කපූර් නේද?පිළිතුර - නැහැ ජෝයි මුඛර්ජි. ආශා පරෙක්, මෙහෙමුඩ්, ලලිතා පවර්, ප්‍රාන්, අසිත් සෙන්, මදන් පූරි සෙසු චරිත රඟපෑවා.වස්කුඩුව දෙදියවල ගාමිණී ගුණතිලකප්‍රශ්නය - ජ්‍යොතිෂය වැනි මිථ්‍යා දෘෂ්ටික දේවල් ගැන ජනතාව දැනුවත් කරන ලිපි මාලාවක් පළ කිරීම වැදගත් නේද?පිළිතුර - මොකටද? ර‍ටේ ජනතාව හදන්න අනගාරික ධර්මපාලතුමාටත් බැරි වුණා. ඉතිං මට පුළුවන්ද ජනතාව දැනුවත් කරන්න? ඕවා බොරු වැඩ. අපේ රටේ මිනිසුන්ව හදන්න බැහැ.මෝදර එම්.ආර්.සී. ඩයස්ප්‍රශ්නය - ජික්කි ‘මනුෂ්‍යත්වය’ චිත්‍රපටයට ගැයූ ‘චප් චප් චප් හදේ නැත දුක්’ ගීතය ලිව්වේ ඩී.ටී. ප්‍රනාන්දු ද? නො එසේ නම් හර්බි සෙනෙවිරත්න ද?පිළිතුර - අවිනිශ්චිතයි. දෙදෙනාගේම නම් යම් යම් වාර්තාවල තිබෙනවා.නාරම්මල විජය හේවාවිස්සප්‍රශ්නය - යූ.එන්.පී. ආණ්ඩු සමයේ මහාචාර්ය සරච්චන්ද්‍රයන්ට පහරදුන්නේ කවුද?පිළිතුර - ජාතික සේවක සංගමයේ සාමාජිකයන් පිරිසක්. ඊට අණ දුන්නේ එක්තරා ඇමැතිවරයෙක්.පිළියන්දල සමන්පුර සීතා ගුණපාලප්‍රශ්නය - ‘වන මෝහිනි’ චිත්‍රපටයේ රඟපා රසික සිත් මෝහනය කළ කාන්ති ගුණතුංග ගැන යමක් කියන්න?පිළිතුර - විශේෂ යමක් කියන්න නැහැ. ඇය ජනප්‍රිය නිළියක් වුණාට දක්ෂ චරිතාංග නිළියක් නෙමෙයි.තොටළඟ පාලිත කුසුම්සිරිප්‍රශ්නය - ‘ආයා සවාන් ජුම්කේ’ චිත්‍රපටය සංගීතවත් කළේ කවුද?පිළිතුර - ලක්ෂ්මිකාන්ත් ප්‍යාරේලාල්අම්බලන්ගොඩ පී.ඩබ්.ඩබ්. ආරියවංසප්‍රශ්නය - ‘අඹරේ අද නැත පුන්සඳ’ ගීතය ඇන්ජලින් ගුණතිලක සමඟ ගයන්නේ සිරිල් හියුමන් නොවේද?පිළිතුර - නැහැ. අමරපාල සොයිසා.නාත්තන්ඩියේ සුජාතා වන්නිනායකප්‍රශ්නය - අහංකාර ස්ත්‍රි, මාතලන් වැනි චිත්‍රපටවල රඟපෑ රත්නකුමාරි ද සිල්වා දැන් කෝ?පිළිතුර - ඇය ගැන කිසිම තොරතුරක් නැහැ. දන්නා අය වෙත්නම් 0112429267 යන දුරකථන අංකයට දන්වන මෙන් අපිත් ඉල්ලා සිටිනවා.ඔරුතොට ධර්මා සහබන්දුප්‍රශ්නය - ඩීමන් ආනන්ද හැරුණුවිට මාරක කතා පොත් ලියූ අනෙක් ලේඛකයන් කවුද?පිළිතුර - එස්. පියසේන, සිරිසේන මාඉටිපේ, නිමල් සේනානායක (ඇල්ල ළඟ වලව්ව’ තිරකතා රචක) නාරාහේන්පිට චන්ද්‍රසේන පෙරේරා, ධර්ම ශ්‍රී කල්දේරා යන අය.පට්ටිපොළ අනුරාධා කුමුදුනී,ප්‍රශ්නය - වඩාත් සාර්ථක අමරදේවයන් ගයන ‘කදිර සුරිඳුනේ’ ගීතය ද නැතිනම් (සුපර් ගෝල්ඩන් චයිම්ස් ගයන ‘කඳ සුරිදුනි ඔබේ පිහිට ලැබේවා’ ගීතය ද?පිළිතුර - ‘සුපර් ගෝල්ඩන් චයිම්ස්’ ගයන ගීතය වඩාත් සාර්ථක නිර්මාණයක්.දිවුලපිටියේ කනිෂ්ක තෝරදෙණියප්‍රශ්නය - එංගලන්තයේ සුප්‍රකට කාම ‍ප්‍රකාශනයක් වන ‘ද ෆෝරම්’ සඟරාවේ උපදේශක මණ්ඩලයට මහාචාර්ය නන්දදාස කෝදාගොඩත් ඇතුළත්ව සිටියා ද?පිළිතුර - එහෙම තොරතුරක් මා ද අසා තිබෙනවා. ලිපියකිනුත් මා ඒ ගැන කියවා තිබෙනවා.පිළියන්දල මාක්ස් විජේකෝන්ප්‍රශ්නය - ‘ලෝකය රඟමඩලකි‍; අපි එහි නළුවෝ වෙමු’ යන කියමන ඇතුළත් වන්නේ ශේක්ෂ්පියර්ගේ කුමන නාට්‍යයේද? පිළිතුර - ‘ඈස් යූ ලයික් ඉට්’ නාට්‍යයේ.මේ සතියේ පහත නම් සඳහන් අයත් ප්‍රශ්න එවා තිබුණා. බේරුවල චන්ද්‍රසිරි පීරිස්, කැටපළ සමන් ගාල් ලගේ, කටුනේරියේ හැරල්ඩ් මල්ලවආරච්චි, නිට්ටඹුව කේ. පතිරණ, කළුතර ප්‍රේමදාස කන්දෙගම, වත්තල හේකිත්තේ ලක්ෂ්මන් රණසිංහ, කුලියාපිටියේ ජයසේන අතපත්තු, කඳාන නාගොඩ නීටා අයි. ප්‍රනාන්දු, අඹන්විට සිරිවර්ධන, පිළියන්දල චාමර විජේසිංහ, රාගම වැලිසර රේචල් සෝවිස්, මඩකළපුවේ ඩුෂානි සසිදරන්, දිවුල්දෙණියේ ඩබ්ලිව්. එල්.පී. ධර්මරත්න, ගම්පහ මිල්ටන් මලවිආරච්චි, අවිස්සාවේල්ලේ ඕ. දයාරත්න, පන්නිපිටියේ කුසුම් පතිරගේ.ඔබේ ප්‍රශ්නය පහත ලිපිනයට යොමු කරන්න'සුමිගෙන් අහන්න' රසදුන, සිළුමිණ, ලේක්හවුස් කොළඹ 10කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>01</day>
    </date>
    <link>http://www.silumina.lk/2013/12/01/_art.asp?fn=av13120111</link>
    <topic>කොණ්ඩෙ කපනවා බෙල්ල කපනවා  ඒත් මම ඒවට බය වුණේ නැහැ</topic>
    <author>ජෝජ් රොබ්සන් ද සිල්වා</author>
    <content>කොණ්ඩෙ කපනවා බෙල්ල කපනවා  ඒත් මම ඒවට බය වුණේ නැහැසේනානායක වේරලියද්දමල් වියනින් බැඳි මහ බැද්දේ උන් අකුරු කොරාන්නට නුවරට ගිය මං නුවර පිරිලා එරමිණි කටු වැල් ආයෙත් බැද්දට එනවා මං...!අපේකමට හුරු ඒ ගී හඬින්ම ඔබ මේ සේනානායක වේරලියද්ද බව හඳුනන්නේ ය. දශක හතරක් සපිරෙන සිය සෞන්දර්ය චාරිකාවේ දී ගායන ශිල්පියකු, නර්තන ශිල්පියකු සහ වාදන ශිල්පියකු ලෙස කටයුතු කරමින් හෙළ කලාකෙත සරු කරන වේරලියද්ද මෙවර “ස්වර වර්ණ” වර්ණ ගන්වන්නට එක්වෙන්නේ ඔහුගේ “සංඛනාදේ” ඒක පුද්ගල ගීත ප්‍රසංගය මෙම 08 වැනිදා සවස 6.30 ට නෙළුම් පොකුණ රඟහලේ දී පැවැත්වීම නිමිත්තෙන් ය.“මගේ මේ ‘සංඛනාදේ’ ගීත ප්‍රසංගය සියලුම කලාංග ඉදිරිපත් කරන ප්‍රසංගයක් වීම විශේෂයක් වේවි. නැටුම්, වැයුම් සහ ගැයුම්වලින් අඩුවක් නැතුව ‘සංඛනාදේ’ කරන්නයි මගේ වෑයම. ඒක පුද්ගල ගී ප්‍රසංගයක් නිසා මගේ ගීත 25 ක් පමණ ‍මම මෙහිදී ගායනා කරනවා. මීට කලින් ‘සංඛරාවය’ සහ ‘මල් වි‍යනෙන්’ කියලා ප්‍රසංග දෙකක් මං පවත්වා තියෙනවා.ඊට පස්සේ අවුරුදු පහළොවකට පමණ පසුව තමයි මේ ‘සංඛනාදේ’ ප්‍රසංගය මං ලබන 08 වැනිදා පවත්වන්නේ. මගේ මේ ‘සංඛනාදේ’ සැබැවින්ම සජීවී ගීත ප්‍රසංගයක්. මම කලින් පටිගත කළ සංගීත රටා (music tracks) වලට මෙහිදී ගී ගයන්නේ නැහැ. අත්වැල් ගායනයේදීත් වාදන ශිල්පීන්ව සම්බන්ධ කරගෙන සජීවීව ගායනා කරනවා.”මෙම ප්‍රසංගයේ දී ඔබ ගායනා කරන්නේ අප හැමදාමත් අසා පුරුදු ගීතම ද...?“ඒ ඔබ අසා පුරුදු ගීතත් සමඟ නිතර ඇහෙන්නේ නැති මගේ ගීත කිහිපයක් වගේම අලුත්ම ගීත කිහිපයකුත් ගායනා කරන්න මං බලාපොරොත්තු වෙනවා. මගේ ‘මල් වියනෙන්’ (1) - ‘කන්ද පිරිමැද’ (2) - ‘අතිනත ගත් දා’ (3) ගීත තැටි වලට ඇතුළත් වූ ගීත අතරින් තෝරා ගත් නිතර නෑසෙන ගීත මෙන්ම මගේ අලුත්ම ගී වැඩි ප්‍රමාණයක් ගයන්න හේතුව දැන් අලුත් ගීත එකතුවක් එළිදක්වන්නත් පුළුවන්කමක් නැති නිසයි. හොර ගී තැටි මාෆියාව හින්දා ගීත ඇල්බම් කර අලෙවි කරන්න පුළුවන්කමක් නැහැනේ අද. මගේ ගීත රසිකයන් මගෙන් අලුත් ගීත ඉල්ලනවා. යම් තරමකින් හෝ ඔවුන්ගේ ඉල්ලීම ඉටු කරන්නත්, දැන් අපේ කල වයස ගෙවිලා යන නිසාත් තමයි මේ ප්‍රසංගය කරන්න ඕනි කියලා හිතුවේ.”කලාකරුවෙකුගේ කල වයස ගෙවී යාම ප්‍රශ්නයක් නොවේ නේද...?“ඔව්. හිත තාම තරුණයි. ඒ මේ රටේ මිනිස්සු දුන්නු ආදරය හින්දා. ජවය තාමත් තියෙනවා. ජීවත් වෙන්නෙත් රසිකයින්ගෙන් ලැබෙන ආදරය හා ශක්තිය නිසා. ඒත් ඉතින් මේ සියල්ල හැර යන්න වෙනවා කවදා හෝ දවසක. ඒ නිසා මේ දේවල් මේ අයුරින් සමාජගත කර තියන්න ඕනේ.”වත්මන් ගීත රසිකයින් වැඩිපුර ගීත සමඟ ගනුදෙනු කරන්නේ “රිංගින් ටෝන්ස්” හරහායි. ඔබටත් ඊට දායක වී තිබෙනවා ද...?“පසුගිය කාලේ මගේ ගීතත් රිංගින් ටෝන්ස් සඳහා යොදා ගෙන තිබුණා. ඒවාට කොහොම මුදල් ලැබෙනවා ද කියන්න දන්නේ නැහැ. මගේ පමණක් නෙමේ, අපේ ප්‍රවීණයින්ගේ ගීතත් එහෙම රිංගින් ටෝන්ස් සඳහා යොදා ගෙන තියෙනවා. ඒවාට ඒ අදාළ ආයතන වලින් නම් නිසි ඇගැයීමක් වෙලා නැහැ. සමහර විට අපි දන්නෙත් නැහැ ඒවා කොහොම ද සිදුවුණේ කියලවත්. ඒත් කෙළින්ම කතා කරලා අපේ ගීත කරපු අයගෙන් නම් රිංගින් ටෝන්ස් වලින් යම්කිසි වාසි තියෙනවා. විනිවිද භාවයෙන් යුතුව කරනවා නම් රිංගින් ටෝන්ස් නරක නැහැ.”තවමත් ඔබේ ගීත වෙන කිසිවකු ගායනා කර නැද්ද...?“නැහැ. හැබැයි මං වගේ ගායනා කරන ගායන ශිල්පීන් ඇවිල්ලා දැන් ‘මගේ පරපුරක්’ හැදිලා තියෙනවා. එය මට හරි ආඩම්බරයක්. මං වගේ ගායනා කර ඇති ඒ ගීත වලට විරුද්ධව නඩු දමන්න කියා බොහෝ අය මට කියනවා. ඒත් මම කවදාවත් එහෙම කරන්නේ නැහැ. මං ගායනා කළ ගීත හරි කවුරුන් හෝ නිවැරදිව ආදරයෙන් ගායනා කරනවා නම් මං සතුටුයි. කලාකරුවන්ට ද්වේශයෙන් වෛරයෙන් මේ කලා ක්ෂේත්‍රයේ රැඳිලා ඉන්න බැහැ. මගේ හිතේ වෛරය, ඊර්ෂ්‍යාව, ද්වේශය වැනි ඒ කිසිවක් නැහැ. එම නිසා මට ආදරය කරන රසිකයෝයි, මං වගේ ගීත ගායනා කරන ශිල්පියෝයි හැදිලා ඉන්නවා. මට ඒක ලොකු ශක්තියක්.”ඔබේ පුතුන් ගී ගයන බවටත් වරින්වර ආරංචි පැතිර යනවා නේ...?“ඇත්තටම එහෙම වේරලියද්දගේ පුත්තු කියලා ආරංචි, ප්‍රචාර යනවා. අර මම කිව්ව ‘මං වගේ ගීත ගායනා කරන ශිල්පීන්’ නිසා තමයි එවැනි ආරංචි පැතිරෙන්නේ. ඒත් ඔවුන් කිසිවෙකු මගේ පුත්තු නෙමේ. මට පුතාලා දෙන්නෙක් (සෙනරත් ප්‍රියංකර සහ අනුර) ඉන්නවා. ඔවුන් තවම ඉගෙනීමේ කටයුතු වල නියැළී සිටින නිසා මේ ක්ෂේත්‍රයට සම්බන්ධ වෙලා නැහැ. මං කියලා තියෙන්නේ ඔවුන්ට තමන්ගේම ආරක් ගොඩ නඟා ගෙන මේ ක්ෂේත්‍රයට එන්න කියලා. මං විශ්වාස කරනවා මතු දවසක ඔවුන් මේ ක්ෂේත්‍රයට එක්වෙන විට එලෙස කරාවි කියා.”පෙරුම් පුරාගෙන ආ සංසාරේ පැතුම ද සුනු විසුනුව වැටුණේ කාට ද රිදුණේ කවුරු ද හැඬුවේ දුම්රිය මොහොතක් නතර වුණේ...!ඔබේ සෞන්දර්ය චාරිකාව ආරම්භයේ දී ඔබ තුළ සිටි වෘත්තිය නර්තන හා බෙර වාදන ශිල්පියාට මොකද වුණේ...?“ගායන ශිල්පියාට ඉඩ දෙන්න නර්තන ශිල්පියායි බෙර වාදන ශිල්පියායි දෙන්නාම පැත්තකට වුණා. මම මුලින්ම බෙරයක් අරගෙන තමයි කොළඹ ආවේ. රාජ්‍ය නැටුම් සහ සංගීත කණ්ඩායමට එක් වී මම කාලයක් නර්තන හා වාදන ශිල්පියෙකු ලෙස සේවය කළා. ඔය අතරේ රජරට ගුවන් විදුලියෙන් තමයි මම ගායන ශිල්පියකු ලෙස ගමන ආරම්භ කෙරුවේ. ගුවන් විදුලියේ ‘ඒ’ ශ්‍රේණියේ ගායන ශිල්පියකු වීමත් සමඟ ගායනයට වැඩි නැඹුරුවක් ඇති වුණා.”උච්ච ස්වරයෙන් ගී ගායනයේ හැකියාව ඔබ ලැබුවේ සහජයෙන් ද නැත්නම් ප්‍රගුණ කිරීමෙන් ද...?“මං විශ්වාස කරන්නේ මෙය මං පුංචි කාලේ ඉඳලම ඇහිච්ච බෙර ගහන හඬ පරයා කවි, ගී ගයන්න යාම නිසා ඇති වූ හැකියාවක් කියලයි. අපි බෙර හඬටනේ ගායනා කළේ. බෙර හතක් අටක් ගහන තැනකදී හොඳට කට ඇරලා කවි, ගී කියද්දී කියන්න ඕනේ. නැත්නම් බෙර හඬ අබිබවා අපේ හඬ ඇහෙන්නේ නැහැ. සජීවීව බෙර වාදනය කරන හඬට සජීවීව ම ගායනා කරන්න ඕනේ බෙර හඬට වඩා ඉහළින්. පුංචි කා‍ලේ ඉඳලම ඒ පුරුද්ද මට තිබුණා. මගේ තාත්තාටත් කවි ගායනා කරන්න දක්ෂතාව තිබුණා. ඉතින් සහජයෙන් ලැබුණු ඒ හැකියාවට මගේ පුරුද්දත් එකතු වුණා කියලා මං හිතනවා. මහා ගාන්ධර්වයෙක් නොවුණට මා උච්ච ස්වරයෙන් ගායනා කරන ගීත ටිකක් මිනිස්සුන්ට දැනුණා.”ඔබේ ගීත වල අපේකම විද්‍යමාන වෙන රහස කුමක් ද...?“අපේ නටන නැටුම් කලාවෙයි, අපේ සිංහල කවි, ගී වල තියෙන නාද රටාවලයි ශක්තිය තමයි ඒ රහස. මගේ නිර්මාණ වලටත් ඒ හැඩ එකතු වෙලා තියෙනවා. මං නිර්මාණය කළ ‘මල් වියනෙන්’ - ‘සාගරය බඳු’ - ‘කොහේ කොතැනක’ - පුංචි දඟකාරියේ’ වැනි ගී තනු වල ඒ හැඩය තියෙනවා.”පුංචි දඟකාරියේ - විහඟ ගීතෙන් ගැයූ කිමද රණ තිසර පිය තඹර - පෙති ගිලිහුණේ කවුරුන් ද මල් වයසෙ - මගෙ යහන ගිනි බත් කළේ මනමාලියේ මනමාලියේ දඟකාරියේ...!ප්‍රසංග වේදිකාවේ ගී ගයන්න විශාල මුදලක් අය කරන බවට ඔබට ඇති චෝදනාව පිළිබඳ කියන්න ඇත්තේ කුමක් ද...?“මං අනුරාධපුරයේ කලාවැව අවුකන තමයි ඉන්නේ. ඉතින් අනුරාධපුරයේ ඉඳන් එනකොට වාහන ගාස්තුව කොපමණ වැය වෙනවා ද. තව මා සමඟ යන එන අයට, ආහාරපාන, නවාතැන් සඳහා, ආරක්ෂාවට යන වියදම් කොපමණ ද. එතකොට ගතවෙන කාලය කොපමණ ද. ඉතින් මං අනුන්ගේ ගීත ගයන්නෙත් නැති නිසා අය කරන මුදල සාධාරණයි කියලයි මම නම් හිතන්නේ. මට වඩා ලොකු මුදලක් අය කරන ඇතැම් ශිල්පීන් තවමත් ගයන්නේ අනුන්ගේ ගීත. ඒවා දැනගත්තාම රසිකයින් පවා ඇවිල්ලා කියනවා ‘ඔබතුමා අය කරන ගාණ සාධාරණයි’ කියලා. ඇත්තෙන්ම මං විශාල මුදලක් අය කරන්නෙත් නැහැ. අනුන්ගේ ගී ගයන අය රුපියල් 60, 70, 80 දාහ සහ ලක්ෂය වගේ ගණං අය කරද්දී එහෙම අසාධාරණ ගාණක් අපි ගන්නේ නැහැ. අපි මේ රටේ දුර, පළල, දිග දන්නවා. ඒ නිසා ඔය චෝදනාව මට නඟන්නේ තොරතුරු සොයා බලා කරුණු දැනගත් අය නෙමේ.”අපට මතකයි ඔබගේ ප්‍රතිපත්තියක් තිබුණා - “අපේ වටිනාකම දන්නේ නැති බලවතුන්ගේ පස්සෙන් යන බලු කුක්කෙක් වෙන්න මං කැමැති නැහැ, මං රජෙක් වෙනවා මිසක්” යනුවෙන් ප්‍රකාශ කළ එම ප්‍රතිපත්තිය තවමත් එහෙම ද...?“ඇත්තටම මම ඒ දේ කළා. අද මං ප්‍රසංග වේදිකාවේ දක්ෂ ගායන ශිල්පියෙක් වෙලා තියෙනවා. මම එතැනින් පල්ලෙහාට වැටිලා නැහැ. රසිකයින්ගේ ආදරය ගෞරවය මට රජෙකුට වගේ ලැබෙනවා. මම දන්න තරමින් මම රජෙක් තමයි. ඒත් මම කියන්නේ නැහැ ‘මමයි රජා’ කියලා. තවත් විශේෂ කරුණක් තියෙනවා රජකම ගැන කතා කරපු මේ අවස්ථාවේ දී කියන්න. ඒ, රජෙක් හදන්නත් මට මගේ හැකියාවෙන් දායක වෙන්න පුළුවන්කම ලැබුණු බවයි. මහින්ද රාජපක්ෂ ජනාධිපතිතුමා වෙනුවෙන් ‘අවදි කරනු මැන’ ගීතය ගායනා කරන්න ලැබීම මගේ රසිකයින් ගෙන් මට ලැබුණු ශක්තියක්. රසිකයින් දුන්නු ඒ බලය මහමෙරක් වගේ. මට මතකයි මටත් මගේ කොණ්ඩේ කපනවා, බෙල්ල කපනවා, වෙඩි තියනවා කිව්වා වේදිකාවේ මැරිලා වැටෙන්න. බෝම්බ ගහලා කුඩු කරනවා කිව්වා මාව. ඒත් මං ඒවා ගණන් අරගෙන බය වුණේ නැහැ. මට බලය ලෙස තිබුණේ හඬ විතරයි. මම එය පාවිච්චි කළා. අද මේ රට නිදහස් වෙලා. කුරිරු යුද්ධය අවසන් වෙලා. ලෝකයටම නායකයෙක් වෙලා අපේ ජනාධිපතිතුමා ඉන්නවා. එය මට හරි සතුටක්.”ජීවිතේ කොහොම ද...?“ජීවිතේ ඇත්තටම සුන්දරයි. මේ කලාවම තෝරා ගෙන මේ ටික මෙහෙම වෙන්න වුණු එක ගැන සතුටුයි. වෙන ක්ෂේත්‍රයක් තෝරා ගත්තා නම්, වෙන වෘත්තියක් කරගෙන කොහාට හරි පැත්තකට වුණා නම් මං හිතන්නේ මහ දුකක් විඳින්න වෙයි කියලා. ඒත් නිදහසේ දෙයියනේ කියලා මහා ලොකුවට නොලැබුණාට ඉඳලා හිටලා ෂෝ එකක් දෙකක් හම්බ වුණාම ජීවත් වෙන්න ඇති ඉතින්. මොකද අපි ජීවිතේ ඉස්සරහට වයසටයි යන්නේ. ඉතින් අපි සදාකාලික නැහැ. ඒ නිසා ඒ ඉන්න ටිකට මිනිසුන්ගෙන් බැණුම් නහා මිනිස්සු ආදරෙන් කතා කරලා ‘එන්න’ කියලා දෙන මුදල විතරයි ගන්නේ. ඒ මිනිස්සු ආදරයෙන් දෙන දේ අරගෙන මේ දරු මල්ලොත් එක්ක කාලා බීලා ඉස්සරහටයි වයසටයි යනවා ඉතින්. ඒක ඇත්ත වශයෙන්ම සතුටක්.”ජෝජ් රොබ්සන් ද සිල්වාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>01</day>
    </date>
    <link>http://www.silumina.lk/2013/12/01/_art.asp?fn=av13120112</link>
    <topic>විජේ මල්ලිගෙ කොලොම</topic>
    <author/>
    <content>විජේ මල්ලිගෙ කොලොම'මුතු පලස' අකුල ගනිව්, මුතු පලස බෑන් කරපියව් වගේ ගොන් පාට් ප්‍රොටෙස්ට් දාලා ටෙලිනිසේ තුන් හතර දෙනෙක් චාටර් වුණාට, ඒකෙ ඉන්න මැජොරිටි ටෙලි ඩ්‍රාමා කට්ටියට, සමහර වෙලාවට සෙන්ස් එකක් තියෙනවා මොකක් හරි හොඳ වැඩක් කරන්නත්. විජේ මල්ලි මැජොරිටි ටෙලි ඩ්‍රාමාස් කට්ටිය කිව්වෙ, ඔය එදාවේල ටුවර්ස්ල වගේ නමට ටෙලිකරන බජාර් එකවත්, අලුතින් සල්ලි හොයාගත්ත කට්ටියට කරන්න දෙයක් නැතුවට නිළියෙක් දෙන්නෙක් එක්ක හරි අලුත් නිළියො ටීම් එකක් එක්ක හරි ආතල් ගන්න ටෙලි වැල් හදන කට්ටියවත් නෙවි.නයින්ටීන් එයිටීස් ගණන්වල ඉඳල ටෙලිසීන් එක පටන් ගත්ත කාලෙ නේ ටෙලි තිබුණෙ බලන්න. අන්න ටෙලි කිව්වලු. පළිඟු මැණිකේ, ඇල්ල ළඟ වලව්ව, කඩුල්ල, දුන්හිඳ අද්දර, වෙද හාමිනේ, මැණික් නදිය, දූදරුවෝ, මිහිකතගෙ දරුවෝ, ගිරය, කන්දෙගෙදර, ඉසිවර අසපුව, යශෝරාවය වගේ තව කොච්චරක් නම් ටෙලි තියෙනවද විජේ මල්ලිගෙ ලිස්ට් එකේ? ඒ වගෙ පැත්ත පළාතකින් තියන්න පුළුවන් ටෙලි කොහේද ‍ෙම් කාලෙ? අපේ රටේ ටෙලි සීන් එකට ටුවෙන්ටිෆයිව් ඉයර්ස් විතර වුණාට, දැන් කාලෙ ඔය පෙට්ටියෙ පෙන්නන ටෙලි ඩ්‍රාමාස්වලින් මෝර් දෑන් සෙවන්ටි ෆයිව් පර්සන්ට් විතර ළාමක ටිං ටිංලගෙ සිල්ලර ටෙලි වැඩ.විජේ මල්ලිට නිකමට කල්පනා වෙනවා, අපේ ෆිල්ම් ෆීල්ඩ් එකත් එක්ක පොඩි කම්පැරිසන් එකක් කළොත්, ටෙලිය පටන් ගත්තු කාලෙ වැඩේ නියමෙටම පටන් ගත්ත නේද කියලා, 47 - 60 ගණන් වෙනකල් අපිට බලන්න හම්බ වෙච්ච බයිස්කෝප්වලට වැඩිය හොඳ. බයිස්කෝප් සීරෝවලින් පටන් අරගෙන හන්ඩ්‍රඩ්වලට එනකොට ටෙලිඩ්‍රාමා හන්ඩ්‍රඩ්වලින් පටන් අරගෙන දැන් දැන් මයිනස් ෆෝටි ගාණට වැටිල කියලයි විජේ මල්ලිගෙ ජජ්මන්ට් එක. ඒත් මේක ෆයිනල් ජජ්මන්ට් එක නෙවි. ඕකේ. බයිස්කෝප් එක්ක ටෙලි ගැන කතාකරන්න ගියොත් විජේ මල්ලි රන් අවුට් වෙන්න පුළුවන්. ඒ නිසා මේන් සබ්ජෙක්ට් එකටම බහිමුකො. ටෙලිනිස ටීම් එක 'මුතු පලස'ට ගොරවන අල්ල පනල්ලෙ සෙන්සිබල් වැඩක් කරනව කියලනේ ෆස්ට් එපි‍සෝඩ් එකේදි විජේ මල්ලි කිව්වෙ. ඒ ගොල්ලො, කට්ටියගෙ සංසදේට ටුවෙන්ටි ඉයර්ස් ඇනිවර්සරි එකට පැරලල් මාර ඉවෙන්ට් එකක් කරන්න යනව කියල විජේ මල්ලිටත් ඇවිත් බලන්න කියල ඉන්විටේෂන් එකක් ආවෙ.විජේ මල්ලිට ඉවෙන්ට් එක ගැන කමෙන්ට් කරන්න බෑ මොකද, ඒක 27 බදාද නේ තිබුණෙ. මේ කොලොම ලිව්වෙ 25 දා නිසා ඒ සීන් එක නියමෙට ගියාද නා ගත්තද අනාගත්තද කියන්න දන්නෙ නෑ. ප්‍රසිඩන්ට්ටත් ඉන්වයිට් කරපු ඉවෙන්ට් එකක් සොරි, අපිට ප්‍රසිඩන්ට් වුණාට දැන් එතුමා කොමන් වෙල්ත් එකෙත් ප්‍රසිඩෙන්ට් කියල අමතක වුණානේ. ටෙලිනිසට ඒගොල්ලන්ගෙ සංසදේ ෆස්ට් ඉලෙක්ට් ප්‍රසිඩන්ට්ව මේ වෙලාවෙ මතක් වෙලා ලොක්කා ගැන මතක් කරල ෆෙලිසිටේෂන් එකක් අභිනන්දනයක් ලෑස්ති කරපු එක නියමයි. ‍ෙලාක්ක කිව්වෙ ටෙලිසීන් එකේ හිටපු ලොක්කා ඩොක්ටර් තිස්ස අබේසේකර. එයා නම් ඔය ඩොක්ටර් කෑල්ල අලවගත්තෙ නෑ අපේ රටේ ඉන්න බොරු ඩොක්ටර් මේනියැක්ස්ල වගේ.ඉවෙන්ට් එක සමීප රූපලු. හිස් එක්සලන්සි ප්‍රසිඩෙන්ට් එක්ක මාස්මීඩියා + ඉන්ෆොමේෂන් මිනිස්ටර්, එතකොට කල්චරල් ආර්ට් ඇක්ටිවිටීස් මිනිස්ටර් කට්ටිය චීෆ් ගෙස්ට්ලව කරගෙන තිබුණු ඉවෙන්ට් එකේදි ලේට් තිස්ස අබේසේකර ලොක්ක ගැන වටින කියන ප්‍රෝග්‍රෑම් එකක් ලයින් අප් කරල තිබුණා ඉන්විටේෂන් එකේ විදියට. අජිත් ගලප්පත්ති 'තිස්ස තිස්ස' කියල ලියපු කොෆි ටේබල් බුක් එකේ ලෝන්ච් එක 'තිස්ස නික්ම නොගිය අප්‍රමාණ මිනිසා 'කියල රෝහණ දන්දෙනිය, ටෙලිනිස මෙම්බර් එඩිට් කරපු කලෙක්ෂන් එකේ ලෝන්ච් එක, 'තිස්ස ලකුණ' ‍ෙඩාකියුමන්ටරි ෆිල්ම් එක, තිස්ස අබේසේකර නිර්මාණ - ගී රසවින්දන තිස්ස අබේසේකර ෂෝට් ෆිල්ම් කම්පිටිෂන් එකේ එවෝඩ්ස් ප්‍රසන්ටේෂන් එක වගේ, වටිනා කියන ලයින් අප් එකත් කාඩ් එකේ නම් තිබුණා.විජේ මල්ලිත් ඉවෙන්ට් එකට යන්න ප්ලෑන් කර‍ෙගන ඉන්නෙ. ගිහිල්ල බලලම ඇවිත් බෝල් ටු බෝල් කොමෙන්ට්‍රි එක ලියන්නම්කො. විජේ මල්ලිට කියන්න ඕන කළේ, ටෙලිනිස වගේ ඇක්ටිව් එසෝෂියේෂන් එකක් කරන්න ඕන මෙන්න මේ වගේ පොසිටිව් දේවල් කියලයි. සිවාගෙ 'මුතු පලසෙ' එල්ලිලා වලි දාගෙන ටෙලි ඩ්‍රාමා ෆීල්ඩ් එකට යහපතක් කරන්න බෑ කියන එක ඔය සංසදේ ලොකු පුටු තියෙනව නම් ඒවයෙ ඉන්න පොඩි මෑන්ස්ලාට රියලයිස් වෙන්න ඕන කාලෙ ඇවිත් කියලයි විජේ මල්ලි කියන්නෙ. සමීප රූප තිස්ස අබේසේකර ෆෙලිසිටේෂන් එකට ඉන්වයිට් කළ ටෙලිනිසට තෑන්ක් යූ කිව්වා.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>01</day>
    </date>
    <link>http://www.silumina.lk/2013/12/01/_art.asp?fn=av13120113</link>
    <topic>ලෝක ඉතිහාසයේ මං සලකුණු</topic>
    <author/>
    <content>ලෝක ඉතිහාසයේ මං සලකුණුජස්ටින් බෙලගමගේ ප්‍රසිද්ධියක් උසුලන්නේ චිත්‍රපට නිෂ්පාදකවරයෙක් වශයෙන්. මහත් විවාදයකට තුඩු දුන් ‘අබා’ චිත්‍රපටය නිපදවූයේ ඔහු. ඉන්පසු ඔහු ලේඛකයකු ලෙසත් සමාජගත වුණා. ‘සංක්ෂිප්ත සිනමා විශ්ව කෝෂය හා ඉංග්‍රිසි - සිංහල සිනමා ශබ්ද කෝෂය’ ඔහු ලියු - (සම්පාදිත) මුල්ම පොත.ජස්ටින් ලියු අලුත්ම ග්‍රන්ථය ‘ලෝක ඉතිහාසයේ මං සලකුණු’ යනුවෙන් හැඳින්වෙනවා. එය සිනමා විෂයයෙන් පරිබාහිරව ඔහු ලියු පොතක් වීම විශේෂත්වයක්. මෙය පොත් පෙළක පළමු වෙළුම. ප්‍රාග් ඓතිහාසික යුගයේ සිට මධ්‍යතන යුගයේ අවසානය දක්වා වන සුවිශේෂ සිදුවීම් මෙහිලා විවරණයට හසු කෙරෙනවා.‘ලෝක ඉතිහාසයේ මං සලකුණු’ පරිච්ඡේද 31 කින් සමන්විතයි. ලේඛකයන්, ඉතිහාසය ලියන්නේ තම තමන්ගේ පෞද්ගලික දෘෂ්ටිකෝණ අනුව. තම තමන්ගේ පෞද්ගලික න්‍යාය පත්‍රවලට අනුව. එහිදී සත්‍ය ඉතිහාසය ප්‍රබන්ධ කෘතියක මට්මට ඌනනය වෙනවා. හොඳම උදාහරණය අපේ ‘මහවංසය'. එය ඉතිහාස කතාවකට වඩා ප්‍රබන්ධයක ස්වරූප ගත්තක්. ඒ නිසාම එය ස්වාධීන වූත් යථාර්ථවාදී වූත් විග්‍රහයක් බවට පත්වන්නේ නැහැ.ඉතිහාසය දෙස ප්‍රති හෙජමොනික දෘෂ්ටියකින් බැලීම ප්‍රගතිශීලින්ගේ වගකීමක්. නිදසුනක් වශයෙන් ඇන්. ශන්මුගදාසන් ලියු ‘ලංකා ඉතිහාසය දෙස මාක්ස්වාදි ඇසකින්’ නම් වූ කෘතිය ගන්න පුළුවන්. එහෙත් මාක්ස්වාදය වුණත් එක් දෘෂ්ටිකෝණයක්, එක් න්‍යාය පත්‍රයක් යැයි මෙහිදී කෙනකුට කියන්න පුළුවන්. එසේ කීම එක අතකට තර්කානුකූලයි. මිනිසාගේ අඛණ්ඩ පරිණාමය ඉතිහාසයෙන් දැක්වෙනවා. එහෙත් නීට්ෂේ වැනි දාර්ශනිකයකු මේ සම්බන්ධ දැරුවේවෙනස් මතයක්. ඉතිහාසය ප්‍රගතිශීලි නැති බවයි ඔහු කීවේ. උදාහරණයක් විදියට අද සිටින මිනිසුන්ට වඩා අතිශය දියුණු වූ, ශ්‍රේෂ්ඨ වූ මිනිසුන් අතීතයේ විශේෂයෙන් ග්‍රීක සංස්කෘතිය දිහා බලද්දි දැකගන්න පුළුවන් බව නීට්ෂේ කිව්වා.ලෝක ඉතිහාසය කියවද්දි, හදාරද්දි අපට සාක්ෂාත් වන එක් කාරණාවක් තමයි පාලකයන් බලය සඳහා කළ අසීමිත මිනිස් ඝාතන (ඒක පුද්ගල මිනිමැරුමේ සිට යුද්ධ දක්වා) එසේම ඉතිහාසය තුළ ගැහැනිය තම පැවැත්ම සඳහා ලිංගිකත්වය කොයිතරම් තුච්ඡ විදියට යොදාගත්තා ද යන්න. ඉතිහාසය යනු මිනිස් වර්ගයාගේ අපරාධ, මෝඩකම් හා දුර්භාග්‍ය පිළිබඳ සටහනකට වඩා වැඩි යමක් නොවන බව එඩ්වඩ් ගිබන් නම් වූ ඉතිහාසඥයා වරක් සඳහන් කර තිබෙන බවත් මේ පොතේ එක් තැනක දැක්වෙනවා.ජස්ටින් බෙලගමගේ තම කෘතියෙන් කියන්න උත්සුක වන දෙයක් තමයි ඉතිහාසය නිර්මාණය කිරීමට විවිධ බලවේග වගේම යම් යම් චරිතවල මනෝ විද්‍යාත්මක ස්වභාවයන් ද තීරණාත්මක සාධකයක්ව තිබෙනවා ය කියන කාරණාව. මහා ඇලෙක්සැන්ඩර්, නීරෝ, කලිගියුලා වැනි අධිරාජයන් සම්බන්ධයෙන් ගත්තම මෙකරුණ යථාර්ථවාදියි. එසේම මොවුන් ගැන ලේඛකයා කරන විමසුම් ද ඉතාම සාරවත් වගේම රසවත්.ඉතිහාස විග්‍රහයේදි ශ්‍රී ලංකාව ද ඊට ඇදා ගෙන තිබීම වැදගත්. ඒ ඒ යුගවල ලෝකයේ වූ විවිධ සිදුවීම් වලට සාපේක්ෂව අපේ රටේ සිදුවූයේ කුමක් ද යන්න පිළිබඳ මෙහිලා තුලනය කර බලනවා.අපි සාමාන්‍යයෙන් විශ්වකෝෂ පරිහරණය කරන ජාතියක් නෙමෙයි. විශ්ව කෝෂ කාණ්ඩවල සීමිත අලෙවි වාර්තා ඊට සාක්ෂ්‍ය සපයනවා. එබඳු රටක් මෙබඳු සාරගර්භ කෘතියක් කෙසේ පිළිගනී ද යන්න ගැටලුවක්. කෙසේ වෙතත් බෙලගමගේ මහතාගේ උත්සාහය අති ප්‍රශංසනීයයි.සු. මි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>01</day>
    </date>
    <link>http://www.silumina.lk/2013/12/01/_art.asp?fn=av13120114</link>
    <topic>'මගේ දුව නුඹ අවදියෙන් නම්' සින්දුව තාත්තා ලීවේ මටයි</topic>
    <author/>
    <content>'මගේ දුව නුඹ අවදියෙන් නම්' සින්දුව තාත්තා ලීවේ මටයි- ප්‍රාර්ථනා සම්මානී විජේසිංහනිර්මාපකයෝ, සෞන්දර්යවාදියෝ මෘදු මොළොක් සොඳුරු දේ සඳට උපමා කළහ. ඒ සියල්ලෙහිම සිළුමිණ ‘සඳ’ ම විය. ගැහැනු තම සැමියන් හෝ පෙම්වතුන් සිය සිළුමිණ කොට ගන්නා අතරතුර, සඳට හිමි තැන නිර්ලෝභීව ඔවුනට පිරිනැමූහ. පිරිමි ද එසේම වූහ. ඒ හැම තැනකම ප්‍රේමය සිසිල සමඟ හමා ගියේ ය.මේ න්‍යාය පද්ධතිය නොදන්නෝ ද නොඅදහන්නෝ ද වල්මත්ව විසුවෝ ය. ඈ දත්, දුටු රසඳුන ඔහුම විය. සයනය අසල ඇඳුම් රාක්කයේ ඇති පෙර දා ඔහු ඇඟ ලා සිටි සරම තවමත් එලෙසම විය. එය නිසොල්මන් ය. තමන්ගේ සුවඳ ද එහි රජයන බව ඇගේ නාසය දත් එකම දෙය විය. ගෑනියෙකුගේ මුළු ජීවිතේම තමන්ගේ මිනිහා නම් ඔහු තරම් ලස්සන වටිනා වස්තුවක් වෙන නැත්නම් ඇයි, මිනිහෙකුට එහෙම වෙන්නේ නැත්තේ...? (“මගේ නොවන මගේ මතකය” 52 - 53 පිටු)එවැනි ප්‍රවේශයකින් මේ සංවාද ලිපිය අරඹන්න අප සිතුවේ ගී පද රචනයෙන් සහ කවියෙන් මේ රටේ රසික හදවත් සෞන්දර්යාත්මකව ස්පර්ශ කළ රත්න ශ්‍රී විජේසිංහයන්ගේ ආදරණීය දියණි ප්‍රාර්ථනා සම්මානි විජේසිංහ ලියා පළ කළ “මගේ නොවන මගේ මතකය” නම් හුදු ආත්ම ප්‍රකාශනය හා බැඳුණු කාල්පනික නිබන්ධන (කෙටිකතා නොවන කතා) එකතුව කියවන්නට ලැබීම නිසා ය. ඈ කුඩා කල සිටම කියවීම ජීවිතය කරගත්තී ය.කුඩා වියේ දී සිය පියා කියා දුන් දෙස් විදෙස් කතන්දර අසා රසඥතාව වඩවා ගත් ප්‍රාර්ථනා සම්මානී අද ග්‍රන්ථකරණයට පිවිස සිටියත් අපේ මේ කතා බහට නිමිත්ත වන්නේ ඒ පිළිබඳ නොවේ. අප මෙම කතාබහ ප්‍රාර්ථනා සම්මානි සමඟ කරන්නේ ඇය සිය පියාණන්ගේ ගීත ඇතුළත් “රත්න ශ්‍රී උල්පත පාමුල” සංයුක්ත තැටිය සමාජගත කිරීම නිමිත්තෙනුයි.“සුභාවිත ගීතය වෙනුවෙන් මහගමසේකරයන්ගේ ඉඳලා පරම්පරා කිහිපයක්ම මෙහෙවරයේ යෙදුණා. ඉන් එක් පරම්පරාවක පුරුකක් වෙන්න මගේ තාත්තාටත් හැකියාව ලැබුණා. ඒත් දැන් බොහොමයක් වූ සුභාවිත ගී ඇහෙන්නේම නැතුව පැත්තකට විසිවෙලා ගිහිල්ලා. සමාජයේ උසස් රසඥතාවයක් තියෙන ශ්‍රාවක පිරිස අතරට යා යුතු එවැනි ගීත සංරක්ෂණය වී තියෙන්න ඕනෑ. මම හිතුවා - අද විද්‍යුත් මාධ්‍ය මඟින් ඉඳහිට වත් ප්‍රචාරය නොකරන නිර්මාණ එකතු කර සංයුක්ත තැටි මඟින් සුභාවිත ගීත රස විඳින ඒ ශ්‍රාවක පිරිසට ලබා දීම මගේ තාත්තා වෙනුවෙන් මා කළ යුතු යුතුකමක් කියලා.”. මුලින්ම ඔබේ සිතේ මෙවැනි අදහසක් ඇති වුණේ කවදා ද...?“මගේ තාත්තා වෙනුවෙන් පැවැත් වූ ‘රත්න ශ්‍රී උල්පත පාමුල’ ගීත ප්‍රසංගය හා සමගාමීව ඒ නමින්ම තාත්තාගේ නිර්මාණ 16 ක් ඇතුළත්ව එළිදැක් වූ සංයුක්ත තැටියේ කටයුතු කරගෙන යද්දී තමයි මගේ හිතේ මේ අදහස ඇති වුණේ. මගේ තාත්තා ඇතුළු ප්‍රශස්ථ මට්ටමේ නිර්මාණකරුවන්ගේ ගී මුළු ගැන්වී යාමට ඉඩ හැර බලා සිටිනවා වෙනුවට අපම උනන්දු වී මේ අයුරින් හෝ සංයුක්ත තැටි මඟින් ශ්‍රාවකයින්ට එම නිර්මාණ ලබා දුන්නොත් යහපතක් වේ යයි මා තුළ විශ්වාසයක් ඇති වුණා.එදා ප්‍රසංගයේ දී මා එළිදැක්වූ ‘රත්න ශ්‍රී උල්පත පාමුල’ සංයුක්ත තැටියේ තාත්තා ලියූ විවිධ අනුභූතී ඇතුළත් දුර්ලභ ගණයේ ගී එකතුවක් තිබුණා. එයට හොඳ ප්‍රතිචාරයක් ලැබුණා. ඒ නිසා තමයි එදා එළිදැක් වූ මේ ගී තැටිය සමාජ ගත කිරීමට මේ දිනවල මා කටයුතු කරගෙන යන්නේ.”ඔබ ඉදිරියේ දීත් ඔබේ පියාගේ නිර්මාණ ඇතුළත් සංයුක්ත තැටි ඉදිරිපත් කිරීමට බලාපොරොත්තු වෙනවා ද...?“බොහෝ දෙනෙකු (ආයතන) මට මගේ තාත්තාගේ නිර්මාණ මා හට පැවරීම් කර ඇති හින්දා මගේ බලාපොරොත්තුවක් තියෙනවා දිගටම මෙලෙස සංයුක්ත තැටි මඟින් සුභාවිත ගී ශ්‍රාවකයින් වෙනුවෙන් තාත්තාගේ නිර්මාණ ඉදිරිපත් කරන්න. මම ‘සංහිත’ ඉදිරිපත් කිරීමක් ලෙසිනුයි තාත්තාගේ නිර්මාණ ඇතුළත් ගී එකතු ඉදිරිපත් කරන්නෙ. මගේ භාරයේ තිබෙන තාත්තාගේ නිර්මාණ අතරින් තෝරා ගෙන සුභාවිත ගී රස විඳින ශ්‍රාවකයින්ගේ අවශ්‍යතාව පරිදි මම එම කටයුත්ත කරගෙන යන්නයි හිතාගෙන ඉන්නේ.”එහෙමනම් ඇයි, ඒ තාත්තාගේ දුව තවම ගී පද රචනයට යොමු නොවුණේ...?“ආ, ඒක මෙහෙමයි. ගී පද රචනා එක රැයින් ක්ෂණික ආප්ප, ඉඳිආප්ප, නුඩ්ල්ස් වගේ බිහිවීම මං අනුමත කරන්නේ නැහැ. ඒ සඳහා කාලාන්තරයක් තිස්සේ අපි අභ්‍යාස කළ යුතුයි. නිර්මාණශීලිත්වය ඇගේ ලේ නහර, ජාන වල දුවන බව මම දන්නවා. මේ ක්ෂේත්‍රයේ දැවැන්ත පියෙකුගේ දියණියක් විදිහට මට ලොකු වගකීමක් තියෙනවා - තාත්තාට හානියක් නොවන ලෙස ගී පද රචනයේ නියැළෙනවා නම් නියැළෙන්න. ආසාවට අකුරක් දෙකක් ගළපලා පදමාලාවක් ලිවීම රටටත්, මේ ක්ෂේත්‍රයටත් කරන හානියක්. මේ මං පුරසාරමක් කියනවා නෙමේ. මගේ සත්‍යය මෙයයි. දැනට මට හොඳ රසඥතාවයක් තියෙනවා. ඉදිරියේදී සුදුසුකම් ඇතැයි සෑහීමට පත්වීමට මටම හැකි වුණොත් මම ගී පද රචනයේ නියැළෙනවා.”ඔබේ පියා ඔබ වෙනුවෙන් ගීත නිර්මාණය කර තිබෙනවාලු නේද...?“ඔව්, දිවුල්ගනේ මාමා ගයන ‘මගේ දුවේ’ ගීතය තාත්තා මා වෙනුවෙන් ලියූ ජනප්‍රියම ගීතයක්. තව වික්ටර් රත්නායක මාමා ගායනා කළ ‘සුදු රැලි ගවුම සලායා - නෙතඟින් බැලුම් බලායා - විදී කෙළවරින් මතුවන පුංචි දෝණියේ - නුඹ නුඹෙ මවට සමානා’ ගීතයත් තාත්තා ලියුවේ මා වෙනුවෙන් කියලා මං හොඳටම දන්නවා. ඊළඟට ‘රණවරා ගහේ මල්’ - ‘වසන්තය ළඟ ළඟම ඒ’ සහ ‘සුවඳ මුවරද බරිනි ආ කුල’ වැනි ගීතත් තාත්තා ලියා ඇත්තේ මං වෙනුවෙන් තමයි. තාත්තා වගේ දුර්ලභ නිර්මාණකරුවෙකුගේ දුවක් වෙන්න ලැබීම මගේ වාසනාවක්. මම දැනගන්න ඕන ඒ වාසනාව රැක ගන්න. තාත්තා හරහා තමයි ජීවිතයේ හැම යහපත් දෙයක්ම මට ලැබී තියෙන්නේ. ඉදිරියටත් එය එසේම වේවි. තාත්තා තමයි මගේ ලෝකේත්, මගේ දරුවන්ගේ ලෝකයේත් වීරයා. ඒ අතින් තාත්තාත් හරිම භාග්‍යයක් ලබලා තියෙනවානේ.”ආදරය වෙනුවෙන් හරබර ගී රාශියක් ලියා ඇති ඔබේ පියාගේ දියණිය ලෙස ඔබ “ආදරය” පිළිබඳව සිතන්නේ කෙලෙස ද...?“මම හරියට ආදරය හොයන ආදරයට ආදරය කරන ගැහැනියක්. ඒ කිව්වේ මං හරිම ආදරණීය ගැහැනියක් කියන එකයි. වැඩියෙන්ම ආදරය හොයන, දැනෙන කාලය තරුණ වයසේ දී පෙම්වතුන්ව පසුවන කාලය කියලයි මං හිතන්නේ. ඒ ආදරය අපි වියපත්ව අවු. 80, 90 දී මියයන තුරුම පවතින්න ඕනේ. ඒත් වර්තමානයේ පෙම්වතුන් විවාහ වීමෙන් පසුව ආදරය ඔවුන්ගෙන් ගිලිහිලා යනවා. එය මුළු සමාජයේම අභාග්‍යයක්. මම ගැහැනියගේ සම්ප්‍රදාය බිඳිනවා. මම මගේ ය කියලා ජීවිතය හදා ගන්නවා. ජීවිතාන්තය තුරාවට පවතින ප්‍රේමයක් තුළ ආදරයක් මගේ ජීවිතේත් මම විඳිනවා. අහිමි වීම්, වෙනස් වීම්, දුරස් වීම් ජීවිතය තුළ පවතින දේවල්. ඒවා නිසා මම නම් ජීවිතය නතර කරන්නේ නැහැ. අම්මා නැති වීමෙන් පසු අපි ඇද වැටුණා. තාත්තා අසනීප වුණා. ඒත් පසුව අපි යථාර්ථයට මුහුණ දුන්නා. ජීවිතය අවබෝධ කරගෙන මේ ගමන යන්නයි ඕනේ.”ඔබේ අනාගත අපේක්ෂා මොනවා ද...?“මට මගේ තාත්තා, අම්මා සහ නංගී සමඟ අත්වින්ද හොඳ කුටුම්භයක් මගේ ගෙදර තිබුණා. බොහෝම ප්‍රේමණීය විදිහට අපි හිටියා. අඹුසැමි, දරු මුනුපුරු ප්‍රේමය කියන්නේ මහා විශ්වයකටයි. එහි අගය අවබෝධ කර දී මගේ දරුවන්ව මේ රටේ යහපත් පුරවැසියන් කරන්නයි, මං මේ ආරම්භ කරන මගේ තාත්තාගේ ගී නිර්මාණ සමාජගත කිරීමේ කටයුත්ත හරියාකාරව කරගෙන යාමයි තමා විශේෂයෙන් සඳහන් කරන්න තියෙන්නේ.දුෂ්කරය කියා හැර යා යුතු ද ජීවිතය කටු පොකුරු සිප ගනිමු හෙට මලක් වෙනු පිණිස...!(පද - රත්න ශ්‍රී විජේසිංහ)කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>01</day>
    </date>
    <link>http://www.silumina.lk/2013/12/01/_art.asp?fn=av13120115</link>
    <topic>ඇගයීම්වලින් පෙනෙන්නේ මා හරි දෙයක් කළ බවයි</topic>
    <author>වසන්ත ජයසිංහ ආරච්චිගේ</author>
    <content>ඇගයීම්වලින් පෙනෙන්නේ මා හරි දෙයක් කළ බවයිප්‍රවීණ මාධ්‍යවේදී සීලරත්න සෙනරත්ප්‍රවීණ මාධ්‍යවේදී සීලරත්න සෙනරත් නම ඇසූ පමණින් ගුවන් විදුලියට පෙම්බැදි බොහෝ දෙනාගේ මතකයට එන්නේ පෞරුෂයෙන් පිරි ඔහුගේ හඬයි. එදා ගුවන්විදුලියේ ‘ඔව් නෑ බෑ’, ‘විනාඩියක් පමණයි’, ‘වාසනා උදාව’, ‘පිබිදෙන ගායක පරපුර’ වැනි වැඩසටහන් ඔස්සේ සන්නිවේදකයකු ලෙස ඔහු කළ මෙහෙවර අදටත් අප කාටත් මතකයි.කලක් පුහුණු ගුරුවරයකු ලෙස සිය වෘත්තිය ජීවිතය ආරම්භ කළ ඔහු පසු කලෙක ගුවන්විදුලිය ඔස්සේ අවදි කළ තම හඬ පෞරුෂයත් සමඟ මාධ්‍යයට නැතුවම බැරි චරිතයක් ද වුණා. ඔහු අද ප්‍රමුඛ පෙළේ හඬ කැවීම් ශිල්පියකු මතු නොව ලේක්හවුස් කර්තෘ මණ්ඩල අධ්‍යක්ෂවරයා ද වෙනවා. ඔහු සිය මාධ්‍ය මෙහෙවර වෙනුවෙන් පසුගියදා ඔස්ට්‍රේලියාවේ මෙල්බන් නුවර දී මාධ්‍ය ශිරෝමනි සම්මානයෙන් ද පිදුම් ලැබුවා.පසුගියදා ඔබට පිදුණු සම්මානයෙන්ම මේ කතාබහ ආරම්භ කළොත් හොඳයි.ඔව් ඇත්තටම එය මා ලැබු විශාල භාග්‍යයක් කියලා මම හිතනවා. ඔස්ට්‍රේලියාවේ මෙල්බන් නුවර මිහිඳු ළමා පදනම හා සංස්කෘතික කේන්ද්‍රය තමයි මට මේ සම්මානය පුද කළේ. මීට පෙර වසරවල සතිස්චන්ද්‍ර එදිරිසිංහ, සුනිල් සරත් පෙරේරාට මෙම උපහාරය පුද කරලා තිබුණා.ඔස්ට්‍රේලියාවේ වෙසෙන ශ්‍රී ලාංකිකයින් මේ විදිහට අපේ රටේ ප්‍රවීණයන් ඇගැයීම කොහොම ද ඔබ දකින්නෙ.එය අහපු එක හොඳයි. මම දැකපු විශේෂත්වය නම් මෙල්බන් නුවර අද ශ්‍රී ලාංකිකයින් විශාල පිරිසක් ජීවත් වෙනවා. ඒ අතරින් සිංහල බෞද්ධයින් වැඩි පිරිසක් සිංහල සිරිත් විරිත් අමතක නොකරමින් ඒවා අනුගමනය කරමින් ජීවත්වීම සතුටට කරුණක්. මම හිතන්නේ ඒකට හොඳම උදාහරණය තමයි මිහිඳු ළමා පදනම. ඔවුන් ප්‍රධාන තැනක් දී තිබුණේ අපේ ජාතික නැටුම් ගැයුම්වලට. ඒ වගේම ආගම දහමට. ඉතිං ඔවුන් විදේශ රටක හිටියත් අපේ රට ගැන සිතුම් පැතුම් ඇතුව ජීවත්වෙන එක අගය කරන්න ඕන. ඒ නිසයි මේ විදිහට ඔවුන් අපේ රටේ ප්‍රවීණයින් අගය කරන්නෙ.මේ උපහාර පිදීම සඳහා ඔවුන් අපේ රටේ ප්‍රවීණයින් තෝරා ගැනීම සිදු කරන්නේ කුමන විදිහට ද කියලා මට ඔබෙන් අහන්න හිතෙනවා.ඇත්තටම ඔය කාරණේ මම ඔවුන්ගෙන් අසා සිටියා. එතැනදි මිහිඳු සංස්කෘතික පදනමේ අධ්‍යක්ෂිකා විනීතා විජේරත්න මහත්මිය පැවසුවේ ශ්‍රී ලාංකේය ගුවන්විදුලි රූපවාහිනි සහ මුද්‍රණ ක්ෂේත්‍රය නියෝජනය කරන කලාකරුවෙකු වෙනුවෙන් වාර්ෂිකව සම්මානයක් ඔවුන් පිරිනමනවා කියලයි.හොඳයි අදටත් ඔබ මාධ්‍ය වෘත්තිය තුළ ක්‍රියාකාරී චරිතයක්.මම හිතන්නේ ඒ තමා මගේ ජීවිතය. ගුරුවරයකු විදිහට මට මුල්ම පත්වීම ලැබෙන්නේ උතුරු ප්‍රදේශයට. අම්පාර මඩකළපුව වගේ ප්‍රදේශවල මට සිද්ධ වුණා රාජකාරි කටයුතු කරන්න. සමහර ප්‍රදේශවල පාසලක්වත් තිබුණේ නැහැ. සිප්පි මඩුව වැනි ප්‍රදේශයක පාසල් හදලා දරුවන්ට අධ්‍යාපනික දැනුම ලබා දෙන්න මට පුළුවන් වුණා. මම හිතන්නේ භාෂා දැනුම මට තිබුණ නිසා එය ගොඩක් පහසු වුණා.හැබැයි දෛවය කියන කාරණේ කොහොම ද කිව්වොත් ගුවන් විදුලියට මම එන්නේ සහන නිවේදකයකු විදිහට. ඒ ආව ගමනේ මාධ්‍ය වෘත්තිය තුළ මගේ ජීවිතේ බොහෝ නිර්මාණ කටයුතු ගණනාවක් සිද්ධ වෙනවා. දේශපාලනය තුළ ක්‍රියාකාරී වෙනවා. ඒ මොන දේ වුණත් මම මාධ්‍ය වෘත්තිය තුළ සමාජයට මෙහෙවරක් කළා. අදටත් ඒ ක්‍රියාදාමය තුළ මම ඉන්නවා.අද පත්තර මහගෙදර කර්තෘ මණ්ඩල අධ්‍යක්ෂවරයා ඔබ?පැහැදිලිවම. තාක්ෂණය කොතෙක් දියුණු වුවත් එය ලේඛන කලාවට බාධාවක් වෙන්නේ නැහැ කියන තැනයි මම ඉන්නේ. මොකද ලේඛන කලාවට නවීන තාක්ෂණය මුසුකර ගැනීමයි වැදගත් කියලා මම හිතන්නේ. අද පත්තර මහගෙදර විදිහට අපි නවීන තාක්ෂණය සමඟ අත්වැල් බැඳගෙන ලේඛන කලාවේ නව යුගයක් ආරම්භ කරලා තියෙනවා. ඒ පිළිබඳ වත්මන් සභාපති බන්දුල පද්මකුමාර මහතාට ස්තුතිවන්ත වෙන්න ඕන.අවසන් වශයෙන් ඔස්ට්‍රේලියාවෙන් පිරිනැමුණු මේ උපහාරයත් එක්ක මාධ්‍යයට කළ මෙහෙය ගැන මොකද හිතෙන්නෙ?හැමදාමත් විශාල ආත්ම තෘප්තියක් මම ලැබුවා. අදටත් ඒ ආත්ම තෘප්තිය මා තුළ තියෙනවා. මෙවැනි ඇගැයීම් එක්ක අපි හරි දෙයක් කරලා තියෙනවා කියලා හිතෙනවා. මම ඔස්ට්‍රේලියානු මිහිඳු සංස්කෘතික පදනමට කෘතගුණ වෙන්න ඕන. ඒ වගේම ශ්‍රී ලංකා කොන්සල් ජෙනරාල් උපුල් පුෂ්පකුමාර, වික්ටෝරියා පාර්ලිමේන්තු මන්ත්‍රී ජූඩ් පෙරේරා, සුසන්ත කටුගම්පොළ, ප්‍රවීණ මාධ්‍යවේදිනි සුමනා ජයතිලක, විනීතා විජේරත්න ඇතුළු මෙල්බන්වල වෙසෙන සියලු ශ්‍රී ලාංකිකයන්ට කෘතගුණ වෙන්න ඕන.වසන්ත ජයසිංහ ආරච්චිගේකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>01</day>
    </date>
    <link>http://www.silumina.lk/2013/12/01/_art.asp?fn=av13120117</link>
    <topic>සිනමා නිළි රැජන ජාත්‍යන්තර අැගැයුමට ලක්වෙයි</topic>
    <author>සේමාලි කැල්ලපත</author>
    <content>සිනමා නිළි රැජන ජාත්‍යන්තර අැගැයුමට ලක්වෙයිසිංහල සිනමාවේ නිළි අග රැජන ආචාර්ය මාලනී ෆොන්සේකාගේ සිනමා දිවියට වසර 50 ක් සපිරේ. සිනමා ක්ෂේත්‍රයට ඇගෙන් වූ සේවය අගයමින් ඔස්ට්‍රේලියාවේ බ්‍රිස්බේන් නුවර මූලස්ථාන කරගත් ආසියානු පැසිපික් සිනමා සම්මාන ඇකඩමිය (Asia Pacific Screen Awards Academy) 2013 වස‍ෙර් සිය සම්මාන උලෙළේ ජූරියේ සාමාජිකත්වය මාලනී ෆොන්සේකා මහත්මියට පිරිනමා ඇත්තේය.2013 වසරේ ආසියානු පැසිපික් සිනමා සම්මාන උලෙළේ ජූරියේ සැසිවාර හෙට (02 වැනිදා) සිට ආරම්භ කෙරේ.මෙහිදී ඇයට ගරු කිරීමක් ලෙස ප්‍රසන්න විතානගේ අධ්‍යක්ෂණය කළ ‘ආකාස කුසුම්’ චිත්‍රපටය තිරගත කිරීමට ආසියානු පැසිපික් සිනමා ඇකඩමිය තීරණය කර තිබේ.2008 වස‍රේ දී ඉන්දියාවේ පැවැති 39 වැනි ජාත්‍යන්තර සිනමා සම්මාන උලෙළේ දී මාලනී ෆොන්සේකා මේ චිත්‍රපටයේ රඟපෑම වෙනුවෙන් හොඳම නිළියට හිමි සිල්වර් පීකොක් සම්මානයෙන් පිදුම් ලැබුවාය. එසේම 2009 වසරේ දී ඉතාලියේ පැවැති ලෙවනිටේ ජාත්‍යන්තර සිනමා උලෙළේ දී ද ඇය ඒ වෙනුවෙන් හොඳම නිළියට හිමි සම්මානය දිනා ගත්තාය.ලෝකයේ තුනෙන් එකක් ආවරණය වෙමින් රටවල් 70 ක් පමණ අයත් වන ආසියානු පැසිපික් කලාපය බිලියන 4.5 ක ජනතාවකගේ වාසභූමිය වෙයි. ලෝකයේ සිනමාපටවලින් හරි අඩක් ම නිෂ්පාදනය වනුයේ මේ කලාපයේය.අපගේ සිංහල සිනමා අග රැජන ජූරි සාමාජිකත්වයෙන් පිදුම් ලැබූ විනිශ්චය මණ්ඩලයේ සභාපතිවරයා ලෙස පත්කර ඇත්තේ ඉන්දියානු චිත්‍රපට අධ්‍යක්ෂ ශ්‍යාම් බෙනගල්ය. මාලනී ෆොන්සේකාට අමතරව කොරියානු තිර රචක සහ අධ්‍යක්ෂ කිම් ටාඒ - යංග්, තුර්කි නළු ටාමර් ලෙවෙන්ට්, සිනමා අධ්‍යක්ෂ ක්‍රිස්ටෝප් චඋබ් සහ හොංකොං හි සිනමා නිෂ්පාදකයකු වන ඇල්බට් ලී ජූරි මණ්ඩල සාමාජිකයන් ලෙස පත් කර ඇති අතර ඔවුන් මෙහෙය වීම සිදු කරනු ලබන්නේ ශ්‍යාම් බෙනගල් විසිනි.මෙයට අමතරව බැන්න ලාරු ජාත්‍යන්තර සිනමා උලෙළේ දී ද මාලනී ෆොන්සේකා අගය කරමින් ඇය ප්‍රධාන චරිතය රඟපෑ චිත්‍රපට 5 ක් ප්‍රදර්ශනය කෙරේ. ඉන්දියාවේ කර්ණාටක ප්‍රාන්ත රජය වෙනුවෙන් කර්ණාටක චලනචිත්‍ර ඇකඩමිය විසින් මේ සිනමා උලෙළ සංවිධානය කරනු ලැබේ.සේමාලි කැල්ලපතකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>01</day>
    </date>
    <link>http://www.silumina.lk/2013/12/01/_art.asp?fn=av13120118</link>
    <topic>'මේරියන්ස්' නලින්ට මිල්ටන්ගේ සින්දු තහනම්</topic>
    <author>ජෝජ් රොබ්සන් ද සිල්වා</author>
    <content>'මේරියන්ස්' නලින්ට මිල්ටන්ගේ සින්දු තහනම්මිල්ටන් ගේ බිරිද ස්වර්ණමාලා මල්ලවආරච්චිඅප අතරින් වියෝ වූ ගායන ශිල්පීන්ගේ ජනප්‍රිය ගීත වෙනත් ගායන ශිල්පීන් ගායනා කර මුදල් උපයා ගැනීමේ ප්‍රවණතාවක් ද මෙරට සංගීත ක්ෂේත්‍රයේ කලකට ඉහත සිට ක්‍රියාත්මක වී පැවති අතර මෑතකදී සිට මිල්ටන් මල්ලවආරච්චි ගායන ශිල්පියාණන් ගායනා කළ ගීත ද එලෙස වෙනත් ගායකයින් විසින් ගායනා කරනු අපට අසන්නට ලැබුණි. මුදල් අයකර පවත්වනු ලබන ප්‍රසංග වලදී මිල්ටන්ගේ ගී අනවසරයෙන් ගායනා කිරීම සහ මිල්ටන්ගේ ඡායාරූපය භාවිතා කිරීම සම්බන්ධයෙන් අලුතින් ම චෝදනා ලැබ සිටින්නේ ‘මේරියන්ස්’ නලින් පෙරේරා ය.ඒ පිළිබඳ මෙම විශේෂ හෙළිදරව්ව ‘මිල්ටන් මල්ලවආරච්චි පදනම’ වෙනුවෙන් ‘රසඳුන’ ට කරනු ලබන්නේ දැනට ඕස්ට්‍රේලියාවේ පදිංචි වී සිටින මිල්ටන්ගේ බිරිය ස්වර්ණමාලා මල්ලවආරච්චි විසින් ය.“සංගීත කණ්ඩායමක් වුණාම ජනප්‍රිය ගායන ශිල්පියකුගේ ගීතයක් හෝ දෙකක් ගායනා කිරීම සාමාන්‍ය දෙයක්. ඒත් ‘මේරියන්ස්’ නලින් පෙරේරා කරන්නේ නැසීගිය ජනප්‍රිය ගායන ශිල්පින්ගේ ගීත වගේ ම ඡායාරූප පවා ඔහුගේ ප්‍රසංග සඳහා යොදා ගෙන මුදල් හම්බ කරන එකයි. ඔහු මිල්ටන් මල්ලවආරච්චිගේත් ඡායාරූපය සහ නම පාවිච්චි කරමින් රට පුරා ප්‍රසංග පවත්වනවා. නලින්ට මිල්ටන්ගේ ගීත ගායනා කරන්න අපි අවසර දීලා නැහැ. නලින් අපිට මිල්ටන්ගේ ගීත සඳහා මුදල් ගෙවලා ඒවා ලබාගෙනත් නැහැ. ඔහු රසිකයින්ව වගේ ම මේ වනවිට මිල්ටන් ගායනා කළ ගීතවල අයිතිය ඇති අපේ පුතා රනිල් මල්ලවආරච්චිත් මුලා කරනවා.”. නලින් රනිල්ව මුලා කරන්නේ කෙසේද?“රනිල්ට නලින් පවසන්නේ මුදල් අය නොකර පවත්වන ප්‍රසංගයක් (“නිකං ෂෝ එකක්”) ‘මම සින්දුවක් කියනවා’ කියලලු. එමෙන් ම සමහර අවස්ථාවල නලින් ඇතැම් පුද්ගලයින්ට කියා තියෙනවා. ‘මේ ෂෝ එකකින් රනිල්ට රුපියල් ලක්ෂයක් දෙනවා’ කියලත්. ඒක අමූලික බොරුවක්. මනුස්සකමක් දන්නේ නැති ළමයි අද ඉන්නේ. මම රනිල්ට තරයේ අවවාද කරලා ‍තියෙන්නේ දැන්. ‘මීට පස්සේ ඒ වගේ අයව ආශ්‍රය කරන්න එපා’ කියලා. මොකද කාගේවත් හිත ‍රිදෙන්න වචන පාවිච්චි කරන්නේ නැති මිල්ටන්ගේ තිබුණු ගතිගුණ අදහස්මයි රනිල්ටත් තියෙන්නේ. ඒ නිසා නලින් වගේ තව බොහෝ අය ඉන් අයුතු ප‍්‍රයෝජන ඉදිරියේදී ගන්න ඉඩ තියෙන හින්දයි මම එහෙම අවවාද කළේ.”‍. මිල්ටන් ගායනා කළ සියලු ම ගීතවල අයිතිය මේ වනවිට පවරා තියෙන්නේ රනිල්ට ද?“ඔව්, මිල්ටන් නැති වුණාට පස්සේ එයා අගායනා කළ සියලු ම ගීතවල අයිතිය මම පවරා තියෙන්නේ රනිල්ටයි. දැනට අපි දෙදෙනාම ඕස්ට්‍රේලියාවේ පදිංචි වී ඉන්න හින්දා අපේ පවුලේ හිතවතෙකු වන ෂෙල්ටන් වීරරත්න මහතාව ඇටෝර්නි බලකරු ලෙස මිල්ටන්ගේ ගීතවල අයිතිවාසිකම් සඳහා පත්කර තියෙනවා. රනිල් කිසිම දවසක මිල්ටන්ගේ ගීත කාටවත්ම විකුණලා නැහැ. අපිට එහෙම මිල්ටන්ගේ ගී විකුණන්න වුවමනාවකුත් නැහැ. කෙළින් ම නලින් අපිට කිව්වා නම් ‘ජීවත් වෙන්න අමාරුයි’ කියලා අපි ඔහුට අපේ ‘මිල්ටන් මල්ලවආරච්චි පදනම’ හරහා උදව් කරනවා. අපි එහෙම ගොඩාක් අයට පදනම හරහා පිහිට වුණා. එහෙම නැතුව මෙහෙම වංචාවෙන් මිල්ටන්ගේ ඡායාරූපය සහ ගීත විකුණා ගෙන කෑම නින්දා සහගත ක්‍රියාවක්.”. ක්ලැරන්ස් විජේවර්ධන මිල්ටන්ට නිර්මාණය කළ ගීත සම්බන්ධයෙන් ඔබ දරන අදහස කුමක් ද...?“ක්ලැරන්ස් සහ මිල්ටන් කියන්නේ ළඟින් ම උන්නු යාළුවෝ දෙන්නෙක්. ඒ දෙන්නා එම ගීත නිර්මාණය කළේ බොහොම ළෙන්ගතුවයි. ඒවා සම්බන්ධව ක්ලැරන්ස්ගේ බිරිය වන ශීලා මහත්මිය නොදන්න දේවල් ගොඩාක් මම දන්නවා. මොකද ඒ කාලේ මිල්ටන්ගේ ළඟින් ම උන්නේ මම. ඒ දවස්වල ශීලා මහත්මියව ඔය ගීත නිර්මාණ වැනි දේවල් වලට සම්බන්ධ කරගත්තේ නැහැ. ‘තනි වී සිටින්නයි’ ගීතය විකුණපු වෙලාවේ ‍මම දුරකථනයෙන් ශීලා මහත්මියට කතා කරලා ඇහැව්වා.‘ඇයි මෙහෙම කරන්නේ, මිල්ටන් කියපු ගීත ඇයි මගෙන් අහන්නේ නැතුව වෙන අයට දෙන්නේ’ කියලා. මට දැන් ඒ ගීත වැඩක් නැහැ. ඒත් මම මගේ මිල්ටන්ගේ ගීත කාටවත් කියන්න දෙන්නේ නැහැ. මිල්ටන් මේ වගේ තැනකට ආවේ ගොඩාක් මහන්සි වෙලා, කැප කිරීම් කරලා සහ දුක් විඳලා. එයා විතරක් නෙමේ, එච්.ආර්. ජෝතිපාල, ‍ෙජ්.ඒ. මිල්ටන් පෙරේරා, ක්ලැරන්ස් පවා එහෙමයි. ශීලාට ඒකේ වටිනාකමක් අගයක් නැති වුණාට මට ඒවා වටිනවා. ‘මේරියන්ස්’ නලින් ශීලාට විතරක් මුදල් ගෙවලයි ගීත ප්‍රසංග කරන්නේ.‍ මට ඒවා වැඩක් නැහැ. ක්ලැරන්ස් නිර්මාණය කළ මිල්ටන් ගායනා කළ ගීත පිළිබඳ විශාල කනගාටුවක් තමයි දැන්නම් ඇති වී තිබෙන්නේ. අපි මොනවා කරන්න ද ඉතින්, වටිනාකමක් අගයක් නැති පුද්ගලයින්ගේ අතට ඒවායේ අයිතිය ගියා ම ඔහොම නිර්මාණ හෑල්ලු කිරීම් සහ විනාශ කිරීම් වෙන්න ඉඩකඩ තියෙනවානේ.”. කෙසේ වුවත් නලින්ට එරෙහිව රනිල් නීතිමය ක්‍රියා මාර්ගයක් ගැනීමට සූදානම් වෙනවා නේද?“රනිල්ගේ එහෙම සූදානමක් තියෙනවා. ඒ මුදල් අරමුණකින් නොවෙයි. මම රනිල්ට කිව්වා. ‘මනුස්සයෙක් වරදක් කරන්නේ නොදැන, දුර දිග නොබලා නිසා නලින්ට පළමු වතාවට සමාව දෙන්න, අපි තාත්තා වෙනුවෙන් ‘පිනක්’ කරගත්තා කියා හිතාගෙන. ඒත් නැවත මේ වැරැද්දම කළොත් නීති මගින් ක්‍රියා කරන්න’ කියලා. කෙසේ වුවත් ශීලා මහත්මියට විතරක් මුදල් ගෙවලා මිල්ටන්ට ක්ලැරන්ස් නිර්මාණය කළ ගීත ගායනා කළාට මින්පසු මිල්ටන් මල්ලවආරච්චි ගායන ශිල්පියාණන්ගේ ඡායාරූප ඒ ප්‍රසංග වලදී යොදා ගැනීමටත්, බුද්ධිමය දේපළ පනතින් අයිතිය තහවුරු කෙරී ඇති මිල්ටන්ගේ ගීත ගායනා කිරීමටත් ‘මේරියන්ස්’ නලින් පෙරේරාට කිසිම අයිතියක් නැහැ. එය නොසලකා හරිමින් ඉදිරියේ දී කටයුතු කළොත් නලින්ට විරුද්ධව නීතිමය පියවර ගෙන නිසි දඬුවම් ඔහුට ලබාදීමට අපි තීරණය කරගෙනයි ඉන්නේ.”ජෝජ් රොබ්සන් ද සිල්වාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>01</day>
    </date>
    <link>http://www.silumina.lk/2013/12/01/_art.asp?fn=av13120119</link>
    <topic>සෞන්දර්යකාමි කලාවේදියා</topic>
    <author>ඩබ්ලිව්. කේ. සරත් විමලසිරි</author>
    <content>සෞන්දර්යකාමි කලාවේදියාඅංශ කිහිපයක් ඔස්සේ විශිෂ්ට කුසලතා දක්වමින් කීර්තිමත් සෞන්දර්යය වේදියෙක්ව සිටි ප්‍රවීණ පුවත්පත් කලාවේදියකු වූ සිරිල් ඒ. සීලවිමල ශුරින් ජීවිතයෙන් සමුගෙන මේ වන විට තෙවසරක් සම්පූර්ණ වේ.සිය සිත ලේඛන කලාව වෙත යොමු වීමේ ප්‍රතිඵලයක් ලෙස පනහේ දශකයේ මැද භාගයේදී වෙ. වී. අභයවර්ධන සූරින් හා එක්ව පෙරමුණ සඟරාව කරළියට ගෙන ඒම සිය ලේඛක දිවියේ සංවේදී හැරවුම් ලක්ෂ්‍යය ලෙස සඳහන් කිරීම ද අත්‍යවශ්‍යම වේ. පසු කලෙක ඒ වෙනුවෙන් පණ්ඩිත විමල් අභයසුන්දර හා බද්ධ වීමට ලැබීම ද සිය ලේඛන දිවියේ ආලෝකයට පහන් වැටක් සැපයූ බව නොකියාම බැරිය.අනතුරුව ඔහුට ජීවිතයේ සෞන්දර්යාත්මක පැතිකඩක පුනරුදයට හේතු වූ සිනමා - කලා කටයුතු කේන්ද්‍රිය වූ ආරියරත්න කහවිට සංස්කාරකත්වය දැරු ‘කලා’ සිනමා සඟරාවට සමසේ දායක වීමේ අවස්ථාව උදාවීය.ඒ තුළින් සිය ජීවන ගමන සිනමා ක්ෂේත්‍රයේ යම් පමණකින් හෝ ස්ථාවර කර ගැනීමට හැකිවීම ද ඔහු එකල ලද භාග්‍යයකි.කලා සිනමා සඟරාවෙහි කලා කටයුතුවලට අමතරව මිහිරි අයියා යන අන්වර්ථ නාමයෙන් ළමා ලොව පහන් කිරීමට ඔහු සැපයූ අත්වැල එකල ළමයින්ව සිටි වත්මන් ප්‍රවීණ කලාකරුවන්ගේ ද මතකයේ සටහන්ව ඇතිවාට සැක නැත.1960 දශකයේ මැද භාගයේදී පමණ ‘ලංකා චලන චිත්‍රය’ සිනමා පුවත්පතට ද දායක වූ ඔහු ඒ තුළින් කළ මෙහෙවර ද සුළු පටු නොවේ. ආයාසය හා කැපවීම තුළ මහත් වීර්යයකින් යුතුව ඔහු සපැමිණි මේ සෞන්දර්යාත්මක ගමනෙහි සංවේදීම අවස්ථාව ලෙස සැලකිය හැක්කේ එම දශකයේදීම දවස ආයතනයට සබඳ වීමේ වාසනාව උදාවීමය.ඒ හා සමඟම ඔහු ලත් තවත් සුවිශේෂී අවස්ථාවක් නම් තමා ඇතිකර ගත් ප්‍රබුද්ධ කලා සම්බන්ධතා තුළින් චිත්‍රපට ක්ෂේත්‍රයට ද සෘජුවම තම නිසඟ කුසලතා යොමු කිරීමේ අවස්ථාව ද හිමිකර ගැනීමය.ඔහු අතින් ලියැවුණු ජනප්‍රිය චිත්‍රපට ගීත බොහොමයකි. එච්. ආර්. ජෝතිපාල, මිල්ටන් පෙරේරා, මොරිස් දහනායක, ප්‍රෙඩී සිල්වා, වික්ටර් රත්නායක, එම්. එස්. ප්‍රනාන්දු වැනි ගායක ගායිකාවෝ රාශියක්ම සීලවිමලයින් අතින් ලියැවුණු ගීත ගායනා කළහ.චිත්‍රපට දෙබස් රචනයට මෙන්ම තිරකතා රචනයට ද ඔහු දායක විය.‘සුදෝ පොඩ්ඩක් අඬන්න’, ‘මමයි මොට්ටපාල දොට්ට දැම්ම පාසලෙන්’, ‘මෝහෙන් මුලාවෙලා’, ‘මෙත් මල් පිබිදේවා’, ‘සිනාවයි ඉනාවයි’, ‘ළි‍ඳෙන් වතුර බීලා’, ‘උපන් දිනය ළඟ එන හින්දා’, ‘ජන්ම භූමි වන්දනා’, ‘දෝතින් දෝතයි’, ‘දිලි දිලි දිලිසෙන එළියක්’ වැනි ඔහු ලියූ ජනප්‍රිය චිත්‍රපට හා සරල ගී ගණනාවක්ම වත්මනෙහි පවා රසික සිත්හි රැඳි පවතී.එක යුගයකදී ඔහු දවස හා රිවිරැස යන පුවත්පත් දෙකෙහිම ප්‍රධාන කර්තෘත්වය දරමින් මාධ්‍යය ක්ෂේත්‍රය තුළ විශාල කාර්ය භාරයක් ඉටු කිරීමට කැපවූවේ සිය දෛනික පෞද්ගලික ජීවිතය පවා ලඝු කොට සලකමිනි.එකල ඔහුගෙන් අත් පොත් තැබු අංකුර පුවත්පත් කලාවේදීන් අද පුවත්පත් ලෝකයේ දැවැන්තයින්ව සිටිනු දැකිය හැකිය.කවිය, ගීතය හා පුවත්පත ආත්මය කොට ජීවත්වූ මේ නිහඬ නිසල කලාකරුවාණන්ට නිවන් පුර දොරටු විවර වීමට මත්තෙන් යළිදු එක් වරක් හෝ මේ සිරි ලංකාද්වීපයෙහි ඉපදෙන්නට වරම් ලැබේවායි ප්‍රාර්ථනා කරමි.ඩබ්ලිව්. කේ. සරත් විමලසිරිකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>01</day>
    </date>
    <link>http://www.silumina.lk/2013/12/01/_art.asp?fn=av13120120</link>
    <topic>ලක්ෂ ‍එකොළහකට ජීවිතේ අවදානමක ඉන්න අනුරුද්ධික බේරා ගනිමු</topic>
    <author/>
    <content>ලක්ෂ ‍එකොළහකට ජීවිතේ අවදානමක ඉන්න අනුරුද්ධික බේරා ගනිමුජීවිතේ එක්ක අපි හරි හරියට එහෙට මෙහෙට දෝලනය වෙනවා. ඒ ඇයි කියලා මම ඔබෙන් අහන්නේ නෑ. මොකද ඔබට මට උපන්නා නම් ජීවත්වෙන්නම සිදුවෙන හින්දා. හැබැයි ඒ ජීවිතේට එල්ලවෙන ප්‍රශ්න දිහා බැලුවොත් මොකට උපන්නද කියලා සමහර විට ඔබට හිතෙයි. ප්‍රශ්න කියලා ජීවිතෙන් පැනලා යනවට වඩා ඒවට මුහුණදීලා ජීවිතේ ගැටගහ ගන්න පුළුවන් නම් ඔන්න අපි හැමෝ ම ගොඩ.ඒක හිතන තරම් ලෙහෙසි පහසු නෑ කියලා සමහර අය මුහුණ දෙන ප්‍රශ්න දිහා බැලුවම හොඳින් ම තේරුම් ගන්න ඔබට පුළුවන් වෙයි. අද අපි එහෙම කතාවක් ඔබට කියන්නම්. එතැනින් පස්සේ කරන්න පුළුවන් දෙයක් තියෙනවද කියලා පොඩ්ඩක් හිතන්න කියලත් අපි ඔබට කියනවා. අවුරුදු 25 ක යෞවනයෙක් අද ඉන්නේ ජීවිතේ ගොඩක් අසරණ වෙලා. ඔහු විතරක් නෙවෙයි ඒ අසරණකම අද මුළු පවුලම වෙලාගෙන ඉන්න මොහොතක අපිව හොයාගෙන. මේ අම්මයි තාත්තයි අනුරුද්ධික බාලම මල්ලියි ආවේ හැමෝටම මේ කතාව දැනගන්නම අපිට ලියන්න කියලා කියන්න.කිතුලවිල පාර කිරිවත්තුඩුවේ පදිංචි හර්ෂ අනුරුද්ධික කරදඬු උස් මහත් වෙනකොටම තාත්තත් එක්ක මේසන් හැන්ද අතට අරගෙන රස්සාවට බැස්සේ එන්න එන්නම ගෙදරට එන ආර්ථික ප්‍රශ්නවලින් බේරෙන්න ඕන හින්දා‍. ඒත් ඒ කාර්යය අහිංසක විදිහට කරගෙන යන්නට අනුරුද්ධිකට බැරි විදිහට දරුණු හිසේ කැක්කුමක් හැදුණා.“ගිය අවුරුද්දේ පුතාට තද ඔළුවේ කැක්කුමක් ආවා. ඇස් පෙනීම අඩුවෙන්න ගත්තා. ටික ටික එයාට ඇවිදින්න බැරි වෙන්න ගත්තා. ඊට පස්සේ කොළඹ මහා රෝහලට ආවේ බෙහෙත් ගන්න. එතනින් කිව්වා පරීක්ෂා කරන්න ඕන ඒ නිසා එම්.ආර්.අයි. ස්කෑන් එකක් කරන්න කියලා. ඊට පස්සේ තමයි මහත්තයෝ පුතාගේ මොළයේ ගෙඩි තුනක් තියෙනවා කියලා දැනගත්තේ.”මේ ගෙඩි සැත්කමක් මගින් ඉවත් කරන්න පුළුවන් වුණත් මහා ‍රෝහලේ මේ සැත්කම කරන්න අමාරුයි කිව්වා. එතැනදී අපි ගොඩක් අසරණ වුණා. පස්සේ අපි පුතාව මේ පිළිබඳ ප්‍රසිද්ධ විශේෂඥ දොස්තර මහත්තයකුටපෙන්නුවා. ඩොක්ටර් කිව්වා පුතාගේ සැත්කම කරන්න වෙන්නේ පෞද්ගලික රෝහලක නිසා ලක්ෂ විස්සක පමණ මුදලක් හොයාගන්න වෙයි කියලා. ඒකට අවශ්‍ය ලියකියවිලි පවා හදලා දුන්නා” අනුරුද්ධිකට සිදුවුණු දේ කඳුළු පිරි නෙත්වලින් ඒ අම්මයි තාත්තයි පැහැදිලි කරන්න ගත්තෙ එහෙමයි.ඉක්මනින් ම සැත්කම කරන්න ඕන හින්දා අනුරුද්ධිකගේ අම්මයි තාත්තයි ජනාධිපති අරමුදලටත් දන්වලා අවශ්‍ය මුදල හොයාගන්න ටිකට් පොත් පවා මුද්‍රණය කරගත්තා. ඒත් හිතන තරම් ඒක සාර්ථක නොවුණේ වංචාකාර විදිහට එවැනි ටිකට් පත් මේ සමාජයේ අලෙවි වන නිසා. ඔය අතරෙදිම අනුරුද්ධිකගේ තත්ත්වය එන්න එන්නම දරුණු වෙන්න ගත්තා‍. වෛද්‍ය නිගමනය වුණේ අනුරුද්ධිකගේ ජීවිතය වෙනුවෙන් හැකි ඉක්මනි න් මේ සැත්කම කරන්න කියලයි.“පුතාගේ ජීවිතේට අනතුරුදායක වැඩියි කියලා රුපියල් විසි පන්දහක් බැදලා ඒ පෞද්ගලික රෝහලේ මේ සැත්කම කරන්න වුණා. ඒකට විශේෂඥ වෛද්‍යතුමා අනුමැතිය අරගෙන දුන්නා. මේ අවුරුද්දේ ජූනි මාසේ 13 වැනිදා සැත්කම කළාට පස්සේ ලක්ෂ දාහතක බිලක් ලැබුණා. අපිට කරකියා ගන්න දෙයක් නැතුව ගියා. සැත්කම කළ දොස්තර මහත්තයා හදිසියේ ම රට ගියා. රෝහලෙන් කිව්වා බිල ගෙවනකම් ටිකට් කපන්න බැහැ කියලා. අපි දුක් විඳලා පන් ලක්ෂ අසූ එක් දහසක් වෙනකම් ගෙව්වා. ඒත් පුතාට රෝහලෙන් යන්න බෑ බිල සම්පූර්ණයෙන් ගෙවනකම්. තාත්තා කෙනෙක් විදිහට මම ගොඩක් අසරණ වුණා. මම මේසන් වැඩ කළේ. මේ ප්‍රශ්නෙත් එක්ක ඒ හැම දේම නැතිවෙලා ගියා.”“අපි දන්නා කියන හැම තැනටම ගියා. ලියුම් ලිව්වා. බැරිම තැන සෞඛ්‍ය අමාත්‍යාංශයට ගියා. එතැනදී ලැබුණු සහනය එක්ක රෝහලෙන් පුතාව එළියට දුන්නේ මාස දෙකක් ඇතුළත බිල සම්පූර්ණයෙන් ගෙවන්න ලියකියවිලි අරගෙන. මේ වෙනකොට එම පෞද්ගලික රෝහලට ලක්ෂ එකො‍ළහක් ගෙවන්න තියෙනවා. පුතාට තවත් ඔපරේෂන් දෙකක් කරන්න තියෙනවා. මුල් සැත්කම කළාට පස්සේ පුතාට කන්න බැහැ. ඇවිදින්න අමාරුයි. ඇස් පේන්නේ නැහැ. අනෙක් සැත්කම් දෙක කළාට පස්සේ හොඳ තත්ත්වෙට පුතා එයි කිව්වා.ඒත් මේ වෙනකොටත් ඒ හැමදේම එක්ක රෝහලට මාසෙකට ගෙවන්න ඕන මුදල රුපියල් පන්ලක්ෂ හැත්තෑපන් දහස් දෙසිය තිහයි ශත පනස් හතක්. ඒ මුදල වගේ ම අනුරුද්ධගේ බෙහෙත් වලටත්.අනුරුද්ධගේ බාල සහෝදරයින් දෙන්නව බලා කියා ගන්න විතරක් නෙවෙයි දැනට කුලියට ඉන්න ගෙදර කුලිය ගෙවන්නත් මේ අසරණ අම්මටයි තාත්තටයි සිද්ධ වෙලා.දැන් රෝහලට සල්ලි ගෙවන්න ඕන දින පහුවෙලා මහත්තයෝ. අපිට නඩු දානවා කියලා දැනුම් දෙනවා. අපි කර කියා ගන්න දෙයක් නැතුව ඉන්නේ. අපි ටිකට් ගැහැව්වා ඒවා විකුණගන්න බැහැ. ජනාධිපති අරමුදලින් ලක්ෂ දෙක හමාරක් දුන්නා. බැරිම තැන තමයි අපි පත්තරේට මේ දුක කියන්න ආවේ.මේ කතාවේ අලගිය මුලගිය තැන් ගොඩක් තිබුණත් අපි සරලව මේ කතාව ඔබ ඉදිරියේ ලෙහා දැම්මේ ඔවුන් මුහුණ දීලා ඉන්න ප්‍රශ්නේ ඔබට තේරුම් කරන්න. අවුරුදු 25 ක යෞවනයකු වන අනුරුද්ධික ජීවිතේ එක්ක ජීවත්වෙන්න අරගල කරද්දී අනුරුද්ධිකගේ අම්මයි තාත්තයි අනුරුද්ධිකට සැත්කම කළ රෝහලට බිල ගෙවාගන්න බැරි තැන අන්ත අසරණව ගිනි ගහන අව්වේ පාරක් පාරක් ගානේ දහ දුක් විඳිනවා.දැන් ප්‍රශ්නේ අනුරුද්ධිකගේ ජීවිතේ ද රෝහලේ ලක්ෂ එකොළහමාරේ බිල ද? කියන එකයි. හැබැයි මේ දෙකම එකම විදිහට අද මේ අසරණ අම්මාගෙයි තාත්තාගෙයි විතරක් නෙවෙයි බාල දරුවෝ දෙන්නගේ ජීවිතවලටත් බලපාලා. සමහරු ජීවිතේ පස්කම් සැප වෙනුවෙන් එක රැයක ලක්ෂ ගණන් විසි කරද්දී තවත් සමහරු කුසට එක වේලක් නැතුව ජීවිතේ එක්ක හූල්ලමින් ඉන්නවා.මේක තමයි ඇත්ත. හැබැයි පුළුවන් නම් ලක්ෂ ගණන් විසි කරලා එක රැයක ජීවිතේ හොයන උදවියට අනුරුද්ධිකවගේ අසරණ තරුණ ජීවිතයක් ගොඩදාන්න පුළුවන් නම් ඒක කොයිතරම් පිනක් ද? අපි ඔබට කියන්නේ ජීවිතේ එක්ක එල්ලෙන අනුරුද්ධිකගේ ජීවිතේද? නැත්නම් පෞද්ගලික රෝහලේ බිල ද?මේ කාරණා දෙක අපි ඔබ ඉදිරියේ කියන්නේ මනුසත් ලෝකයේ දෙවිවරු ඉන්නවා යැයි විශ්වාස කරන නිසා. ඒ ප්‍රශ්නාර්ථය හිසේ තියාගෙන මේ අසරණ අම්මයි තාත්තයි ඔබ දිහා බලන් ඉන්නවා. ලෙඩ ඇඳකට වෙලා හර්ෂ අනුරුද්ධික බලන් ඉන්නවා. පුළුවන් නම් සරණක් වෙන්න. ඒක ඔබ මේ ආත්මේ රැස්කරන ලොකු පිනක්.ලිපිනය - නො. 130/ ඒ/ 31,කිතුලවිල පාර, කිරිවත්තුඩුව.දුරකථනය - 0752833128, 0710909128.මහජන බැංකුව - හෝමාගම - 049200130025748  වසන්ත ජයසිංහ ආරච්චිගේඡායාරූප - දුෂ්මන්ත මායාදුන්නේකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>01</day>
    </date>
    <link>http://www.silumina.lk/2013/12/01/_art.asp?fn=av13120121</link>
    <topic>අලීනා දෙදරු මවක වුණේ පුටින් නිසා?</topic>
    <author>කුමාර සිරිවර්ධන</author>
    <content>අලීනා දෙදරු මවක වුණේ පුටින් නිසා?රුසියාවේ ජනාධිපති ව්ලදිමීර් පුටින් ද තහනම් අඩවි වෙත පිවිස තහනම් ගෙඩි කෑ අයෙක් ද? ඔහුගේ අනියම් සබඳතා පිළිබඳ විවිධ පුවත් ජාත්‍යන්තර මාධයන්හි පළවූයේය. මේ ඔහුගේ අනියම් සබඳතා පිළිබඳ ලියැවෙන ලිපි පෙළක දෙවැන්නයි.ඇමෙරිකාවෙන් පිටුවහල් කළ ඇනා චැප්මන්ට එක්සත් රුසියාවේ තරුණ ආරක්ෂක කවුන්සලයේ තනතුරක් ලැබුණේ 2010 දෙසැම්බරයේදීය. තරුණ පිරිසට අවශ්‍ය අධ්‍යාපනය ලබාදීම ඇයට පැවරෙන බව කවුන්සලය නිවේදනය කළ නමුත් තරුණ පෙළට අධ්‍යාපනය ලබාදීමට තරම් හැකියාවක් පසුබිමක් ඇනාට තිබේද යන්න ගැටලුවක් වූයේය. කටකතා පැතිර ගියේ ඇය එම කවුන්සලයට පත්කෙරුණේ ජනාධිපති පුටින් ගේ බලපෑම් මතය කියායි.2011 වසරේ මැයි හා ජුනි මාසවලදී ඇනා චැප්මන් ඇමෙරිකාවේදී අත්අඩංගුවට පත්වීම හා පිටුවහල් කිරීම පිළිබඳ පරීක්ෂණයක් පැවැත්විණි. එහිදී ඇය පැවසුවේ තමාව එම කාර්යයේ යෙදවූයේ ඇලෙක්සැන්ඩර් පොටෙයෙව් කියාය. තමාව ඇමෙරිකානු ඔත්තුකරුවන්ට හසු කරදෙන්නට මූලික වූයේ ද ඔහුම බව ඇය චෝදනා කළාය. ඇයට එරෙහිව පැවැති පරීක්ෂණයන්ට ජනාධිපති පුටින් බලපෑම් කළ බවට සාධක නැතත් එම පරීක්ෂණවලින් පසු රුසියාව ජාත්‍යන්තරව අප්‍රසාදයට පත් කිරීමේ වරදට ඇයට දඬුවම් නියම කෙරුණේ නැත.2012 ජුනියේ සිට ඇනා චැප්මන් යළි මෝස්තර නිරූපණයට පිවිසියාය. ඉන් අනතුරුව ඇය හා ජනාධිපති පුටින් අතර සබඳතාවක් ඇත යන කටකතා ද නෑසී ගියේය. ඇනා චැප්මන් නම මාධ්‍යයන්හි පළවීමද නතර විය. යළි හදිසියේ ඇගේ නම මාධ්‍යවලින් දැකගත හැකි වූයේ 2013 ජූලි මස මුලදීය.එඩ්වඩ් ස්නෝඩෙන් ඇමෙරිකාවෙන් රුසියාවට පලාවිත් එරට ගුවන් තොටුපොළක මගී පර්යන්තයේ රැඳී සිටියේ ඇමෙරිකාව අනෙක් රටවල අන්තර්ජාලයට හා දුරකථන ජාල වෙත රහසේ පිවිස ඒ ඒ රටවල රහස් අනාවරණය කර ගත්තේය යන චෝදනාව නැඟීමෙන් පසුවය. 2013 ජූලි 3 දා ‘ට්විටර්’ සමාජ වෙබ් අඩවිය හරහා ඇනා චැප්මන් ස්නෝඩෙන්ගෙන් විමසා තිබූණේ ‘මා හා විවාහ වෙනවාද?’ කියාය. එම සිද්ධියට මාධ්‍ය හරහා ප්‍රචාරයක් ලැබුණු අතර දැන් නැවත මාධ්‍යයන්ට ‘ඇනා චැප්මන්’ යන නම අමතකව ගොසිනි.පුටින් ගේ තවත් පෙම්වතියක ලෙස මාධ්‍ය වෙතින් හැඳින්වුණේ 2011 ජනවාරි මාසයේ ‘වෝග්’ සඟරාවේ කවරය සැරසූ අලිනා කබයේවාය. ඔලිම්පික් රන් පදක්කම් දිනූ ඇය පළමු වරට ජිම්නාස්ටික් ඉසව්වලින් ඔලිම්පික් උලෙළට සහභාගි වූයේ 2000 වසරේදීය. එම වසරේ ඕස්ට්‍රේලියාවේ සිඩ්නි නුවර පැවැති ඔලිම්පික් උලෙළේදී ‘රිද්මයානුකූල ජිම්නාස්ටික්’ ඉසව්වෙන් ඇය ලෝකඩ පදක්කම දිනා ගත්තාය. ඒ හැර ඇය ලෝක ශූරතා තරගාවලි පදක්කම් 14 ක් හා යුරෝපා ශූරතාවලි පදක්කම් 25 ක් ද දිනා තිබිණි.ක්‍රීඩාවෙන් විශ්‍රාම ගැනීමෙන් අනතුරුව ඇය පුටින් ගේ දේශපාලන පක්ෂය නියෝජනය කරමින් පාර්ලිමේන්තු මන්ත්‍රීවරියක ලෙස කටයුතු කළාය. 2008 අප්‍රේල් මාසය මැදදී රුසියානු පුවත්පතක් වූ ‘මොස්කොව්ස්කි කොරස්පොන්ඩෙන්ට්’ වාර්තා කළේ 2008 ජුනියෙන් පසු ජනපති පදවිය අතහරින පුටින් හා විවාහ වීමට අලීනා සූදානම් වනවා කියාය.එම වාර්තාව පළවන විට පුටින් සිටියේ විදේශ ගතවය. අලිනාගේ ප්‍රකාශකයකු එම වාර්තාව දැඩිව ප්‍රතික්ෂේප කළ අතර ඉතාලියේ සිටි පුටින් එරට අගමැති සිල්වියෝ බර්ලුස්කෝනි සමඟ පුවත්පත් සාකච්ඡාවකට සහභාගි වන අතරතුර ප්‍රකාශ කළේ එම පුවත්පත් වාර්තාවේ එකමෙක වචනයක් හෝ සත්‍ය නැත කියාය.එම පුවත ප්‍රත්ක්ෂේප කිරීමෙන් පමණක් පුටින් නතර වූයේ ද? මේ වන විට ‘මොස්කොව්ස්කි කොරස්පොන්ඩෙන්ට්’ පුවත්පත වැසී තිබෙන අතර ඒ පසුපස ජනාධිපති පුටින්ගේ බලපෑම් තිබිණි ද යන්න ගැටලුවකි.1983 දී මැයි මස 17 දා උපන් අලිනා හා ජනපති පුටින් අතර පෙම් හබය කලක් තිස්සේ පවතින බවත් අලිනා දෙදරු මවක වී සිටින්නේ පුටින් නිසා බවත් පසුගිය වසරේ නොවැම්බර්යේදී ‘නිව්යෝර්ක් පෝස්ට්’ පුවත්පත වාර්තා කළේය. වැඩිමලා පිරිමි දරුවකු බවත් පසුගිය වසරේ නොවැම්බරයේදී අලිනා උපත ලබා දුන්නේ දියණියකට බවත් එම පුවත්පත වැඩිදුරටත් සඳහන් කර තිබිණි. අවිවාහක අලිනාට දරුවන් ලැබෙන්නට නම් ඇයට යම් ප්‍රේම සම්බන්ධයක් තිබිය යුතුය යන්න පැහැදිලිය. එහෙත් අලිනා හා ජනාධිපති පුටින් ප්‍රසිද්ධියේ හැසිරෙනු කිසි විටක දකින්නට නොලැබිණි. ‘නිව්යෝර්ක් පෝස්ට්’ පුවත්පත තවදුරටත් සඳහන් කළේ ජනපති පුටින් ගේ බිරිය ලියුද්මිලා ඔහුගෙන් දික්කසාද වීමට බලපෑ ප්‍රධානතම හේතුව අලිනා සමඟ ඇති සම්බන්ධයයි කියාය.පසුගිය සැප්තැම්බර් මස මැදදී මාධ්‍ය වාර්තා කළේ විලදිමිර් පුටින් හා අලිනා කබයේවා විවාහ වූවා කියාය. එම මාධ්‍ය වාර්තාවනට පදනම් වූයේ අන්තර්ජාලය හරහා පැතිර ගිය කටකතාය. ජනාධිපති පුටින් ගේ දේශපාලන ප්‍රතිවාදියකු වූ ඇලෙක්සි නවල්නි ට්විටර් වෙබ් අඩවියට මෙසේ පවසා තිබිණි.“අද සැප්තැම්බර් 19 දා පුටින් සහ අලිනා අයිවර් පූජාකාශ්‍රමයේදී විවාහ වෙනවා.”අයිවර්ස්කි පූජාකාශ්‍රමය පිහිටා තිබෙන්නේ වල්දායිහිල්ස් යනුවෙන් හැඳින්වෙන ප්‍රදේශයේය. සතියක පමණ කාලයක් තිස්සේ එම ප්‍රදේශයේ මාර්ග ෆෙඩරල් ආරක්ෂක සේවය විසින් අවහිර කොට තිබිණි. ක්‍රෙම්ලිනය ප්‍රකාශ කළේ උක්ත කටකතාවනට පදනම් වූයේ එසේ මාවත් වසා දැමීම බවයි.“විවාහ වනවාද නැද්ද යන්න තීරණය කිරී‍ෙම් සම්පූර්ණ අයිතිය ඔහුට තිබෙනවා.” ජනාධිපතිවරයාගේ නිල ප්‍රකාශක දිමිත්‍රි පෙස්කොව් පසුගිය සැප්තැම්බර් මස 13 දා ලෝක ජනමාධ්‍ය වෙත ප්‍රකාශ කළේය. “පුටින් තමන්ගේ පෞද්ගලික ජීවිතය ගැන මාධ්‍ය සමඟ කතා කරන්න කැමැති නැහැ. ඒ වගේම ඔහුට දේශපාලනමය කටයුතු නිසාම පෞද්ගලික ජීවිතයක් ගැන සිතන්නට තරම් වෙලාවකුත් නැහැ.”පුටින්ගෙන් දික්කසාද වීමෙන් අනතුරුව ලියුද්මිලාද පවසා තිබුණේ එසේ ඔහුගෙන් වෙන්වීමට එක් හේතුවක් වන්නේ පවුල් ජීවිතය සඳහා වෙන් කිරීමට ඔහුට කාලයක් නොමැතිවීම බවයි.“පුටින් - අලිනා විවාහය පිළිබඳ පුවත ක්‍රෙම්ලිනය තරයේ ප්‍රතික්ෂේප කරනවා.” දිමිත්‍රි පෙස්නොව් තවදුරටත් පැවසුවේය. “මේ කට කතාවල කෙළවරක් නැහැ. අපි ඒකට මොනවා කරන්නද? අපට කරන්නට සිදුවී තිබෙන්නේ ඒවා ප්‍රතික්ෂේප කිරීම විතරයි. නමුත් අප එක දෙයක් දන්නවා. ජනාධිපති පුටින්ගේ අනියම් සබඳතා ගැන පැතිරෙන සෑම කටකතාවක් පසුපසම බටහිර රටවල දේශපාලනමය අරමුණු ද, එම මාධ්‍යයන්හි බලපෑම් ද තිබෙනවා.”දිමිත්‍රි පෙස්කොව් බටහිර රටවල දේශපාලනමය අරමුණු හා ඒ රටවල මාධ්‍යවලින් කෙරෙන බලපෑම් ගැන කී කතාවද එකවර බැහැර කිරීමට නුපුළුවන. කොමියුනිස්ට් පාලන සමයේ පටන්ම සෝවියට් දේශයේ පුවත් එතරම් කලඑළියට පැමිණියේ නැත. අද රුසියාවේ තත්ත්වයද ඒ හා සමානය. පුටින් හා අලිනා අතර ඇත්තෙන්ම විවාහයක් සිදුවීද? එය තවමත් අබිරහසකි. දික්කසාද වූ ජනාධිපතිවරයා තවමත් ඇත්තෙන් ම තනිකඩද? ජනපති පුටින් පිටස්තරයට පෙනෙන්නට හැසිරෙන්නේ ඒ ආකාරයට වුව ඔහුගේ ප්‍රතිවාදී දේශපාලනඥයන්ගේ ද මාධ්‍යවලද උකුසු ඇස ඔහු වෙත නිරතුරුවම යොමු වී තිබේ.කුමාර සිරිවර්ධනකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>01</day>
    </date>
    <link>http://www.silumina.lk/2013/12/01/_art.asp?fn=am1312011</link>
    <topic> හර්නියා ලකුණු දුටු වහාම වෛද්‍ය උපදෙස් ලබාගන්න</topic>
    <author>සාකච්ඡා කළේ -සාගරිකා දිසානායක ජයසිංහ</author>
    <content> හර්නියා ලකුණු දුටු වහාම වෛද්‍ය උපදෙස් ලබාගන්නශ්‍රී ජයවර්ධනපුර වෛද්‍ය පීඨයේ ජ්‍යෙෂ්ඨ කථිකාචාර්යදකුණු කොළඹ ශික්ෂණ රෝහලේ විශේෂඥ ශල්‍ය වෛද්‍යතේජන විජේරත්නහර්නියා’ ඇතැම් විට මාරාන්තික රෝගයක් විය හැකි බව ඔබ දන්නවාද? හර්නියාවක් යනු කවර රෝගයක් දැයි වැඩි දෙනා නොදැන සිටීමත් ඒ පිළිබඳ නොසැලකිලිමත් වීමත් හේතුවෙන් බොහෝ දෙනෙක් හර්නියා රෝගයෙන් පීඩා විඳිනවා. හර්නියාවක් යනු උදර ආශ්‍රිත යම්කිසි ප්‍රදේශයක බැහැරින් ආවරණය කර ඇති ස්ථරවල දුර්වලතාවක් හේතුවෙන් එතුළින් ශරීර අභ්‍යන්තර කොටස් එළියට පැමිණීමයි.විශේෂයෙන් ම උදර බිත්තිය නිර්මාණය වීමේදී ඒ අවට ඇතැම් ප්‍රදේශ ස්වභාවිකවම දුර්වලව පිහිටනවා. නිදසුන් ලෙස නාභිය, ඉකිලි ප්‍රදේශය වැනි ස්ථානවල උදර බිත්තියේ සම තුනීවට පිහිටනවා. කිසියම් හේතුවක් මත එම ස්ථාන අසල සම වඩාත් තුනී වීමෙන් කුස තුළ ඇති බඩවැල් ආදියෙන් ඇතිවන පීඩනය වළක්වා ගැනීමට නොහැකි වූ විට බඩවැල් පොකුරක් හෝ ගෙඩියක් ලෙස පෙකණිිය, ඉකිලිය වැනි සියුම් තැන්වලින් ඉදිරියට නෙරා ඒමට තැත්කරනවා. එවිට එය හර්නියාවක් ලෙස හැඳින්වීමට පුළුවන්.දරු ප්‍රසූතියකදී උදරයේ සිදු කරනු ලබන කැපුමකින් පසු ඒ ස්ථානයේ උදරයේ බිත්තිය දුර්වල විය හැකිය. එවැනි අවස්ථාවක ඒ ආශ්‍රිතව ඇතිවන හර්නියා තත්ත්වය “Incisional Hernia” යනුවෙන් හඳුන්වනවා.මීට අමතරව උදර බිත්තියේ ඇතිවන යම් යම් දුර්වලතා, උදර බිත්තිය ඇදීම් බර ඉසිලීම් වැනි කටයුතුවලදී උදර බිත්තිය තුළ ඇතිවන යම්යම් තත්ත්ව නිසාද, දරු උපතින් පසු උදර බිත්තිය දුර්වල වීමෙන්ද හර්නියා තත්ත්වයක් ඇති විය හැකියි.දරු ප්‍රසූතියකින් පසුව කාන්තාවක් ඔවුන්ට සුදුසු ව්‍යායාමවල යෙදී උදර බිත්තියේ ඇතිවන ආතතිය පාලනය කර නොගන්නා විට ද පහසුවෙන් හර්නියාවක් ඇති වීමට ඉඩ තිබෙනවා.ස්ත්‍රි - පුරුෂ දෙපක්ෂයට ම හර්නියා හටගන්නා අතර වඩාත් සුලභව හර්නියා ඇතිවන්නේ ඉකිලිය ආශ්‍රිත ප්‍රදේශයේය. සාමාන්‍යයෙන් ඉකිලිය ආශ්‍රිතව ඇතිවන ගෙඩියක් හෝ නෙරා ඒමක් හර්නියාවක් විය හැකිය. සාමාන්‍යයෙන් සිටගෙන සිටින විට එය අස්වාභාවික නෙරා ඒමක් හෝ පිපුමක ස්වරූපයෙන් දිස් වේ. හර්නියාවක් ඇතිවන මුල් අවධියේ ඒ ප්‍රදේශයේ අපහසුතාවක් හෝ වේදනාවක් ඇති විය හැකිය.සිට ගෙන සිටින විට මේ නෙරුම මතු වුවත් හාන්සි වී සිටින විට මෙය යට යයි. කලක් ගතවන විට මෙය විශාල වී පිටතට නෙරා ඒම හෝ ඇතුළට යාම සිදුවේ. තටමන විට හෝ කහින විට, උදරයේ පීඩනය වැඩි වන විට මෙම නෙරීම පැහැදිලිව දිස් වේ.එසේ සිදු වන්නේ උදරය තුළ ඇති බඩවැල් හෝ වෙනත් අවයව සිහින් වූ උදර බිත්තිය හරහා පිටතට නෙරා ඒමට උත්සාහ දැරීමෙනි. එවැනි තත්ත්වයක් කුඩා දරුවන්ගේ සිට මහල්ලා දක්වාම ඇති විය හැකිය. හර්නියාව නොසලකා සිටීමෙන් කලක් ගත වූ විට බඩවැල් නරක් වීමට හෝ ඇතැම්විට පුපුරා යාමට ඉඩ තිබේ. එවිට අධික වේදනාවක් ඇති වීමට හෝ වමනය යාමට පුළුවන.එවැනි අවස්ථාවක් හදිසි සැත්කමක් සිදු කර එය යථා තත්ත්වයට පත් නොකළහොත් හර්නියාව සහිත කොටසට ලේ ගමනය නැවතී රෝගියා මිය යාමට පවා ඉඩ තිබේ.එහෙයින් හර්නියා තත්ත්වක් ඇතැයි දැනගත් විගස වෛද්‍ය උපදෙස් ලබා ගත යුතුය. හර්නියාවක් සුව කිරීමට කරනු ලබන සැත්කමෙන් සාර්ථක ප්‍රතිඵල ලැබෙන්නේ ‍රෝගයේ මුල් අවධියේදීම එය හඳුනාගෙන සැත්කම සිදු කළ විටය.හර්නියා රෝගය දැන් නවීනතම ප්‍රතිකාර ක්‍රම මඟින් සුවපත් කළ හැකිය. ප්‍රොලීන් නම් අමු ද්‍රව්‍යයෙන් සාදන ලද දැලක් හර්නියාව ඇති ස්ථානයේ තැන්පත් කිරීමෙන් එම ස්ථානය අවට බිත්තිය වඩාත් ශක්තිමත් කරනු ලැබේ. අතීතයේ උදරය විවෘත කර කළ සැත්කම් වෙනුවට ලැපරොස්කොපි යන්ත්‍රානුසාරයෙන් කරනු ලබන ඉතා සාර්ථක ප්‍රතිකාර දැන් තිබේ.අධික රුධිර පීඩනය හෝ දියවැඩියාව සහිත රෝගීන් හර්නියා රෝගයෙන් පෙළේ නම් උක්ත රෝග පාලනය කර ගැනීම වැදගත්ය.හදිසි අවස්ථාවක සිදු කරන සැත්කම්වලදී දැලක් දැමීම කළ නොහැකිය. බඩවැලක නම් නැවත සැත්කම් කරන්නට සිදු විය හැකිය. ඉකිලිය සම්බන්ධ හර්නියා වහා ම සැත්කම් මඟින් ඉවත් කළ යුතුය. පෙකණිය ආශ්‍රිත හර්නියා සඳහා බොහෝවිට සැත්කම් අවශ්‍ය නොවේ.කුඩා ළමයින්ට ද හර්නියා ඇතිවේ. දරුවාගේ පෙකණිය අවට පිටතට පෙනෙන නෙරා ඒමක් හර්නියාවක් විය හැකිය. කුමන හර්නියා වර්ගයක් වුවද රෝග ලක්ෂණ හඳුනා ගත් විට ශල්‍ය වෛද්‍යවරයකු වෙත‍ පෙන්වා උපදෙස් ලබා ගැනීම සුදුසුය.සාකච්ඡා කළේ -සාගරිකා දිසානායක ජයසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>01</day>
    </date>
    <link>http://www.silumina.lk/2013/12/01/_art.asp?fn=am1312012</link>
    <topic>පීනස ඇති දරුවන් උදෑසන අවදි නොවීම හරි පිළියමක් නොවේ</topic>
    <author>රමණී සුබසිංහ</author>
    <content>පීනස ඇති දරුවන් උදෑසන අවදි නොවීම හරි පිළියමක් නොවේකොළඹ රිජ්වේ ආර්යා ළමා රෝහලේළමා රෝග විශේෂඥ වෛද්‍යහැරිස් පතිරගේරෝහල් ගතවන දරුවන් ගෙන් වැඩි පිරිසක් රෝගී වී ඇත්තේ ශ්වසන පද්ධතිය ආශ්‍රිත ආබාධවලින් බව පෙනී යයි. එහිදී වෛරස් ආසාදන මුල් තැන ගන්නා අතර ඊළඟට බහුලවම දක්නට ලැබෙන්නේ අසාත්මිකතා නිසා ශ්වසන පද්ධතියේ හටගන්නා රෝගය. වයස් පරතරයකින් තොරව සියලු වයස් කාණ්ඩවල දරුවෝ සැලකිය යුතු සංඛ්‍යාවක් අසාත්මිකතා නිසා පීඩාවට පත්ව සිටිති.අසාත්මිකතාවන්ට හේතු වන බාහිර සාධක හඳුන්වන්නේ අසාත්මික ජනක ලෙසයි. අප ජීවත්වන පරිසරයේ අසාත්මිකජනක විවිධාකාරයෙන් පැවතිය හැකිය. සමහර ආහාරපාන, සමහර ඖෂධ වර්ග, දුහුවිලි, මල් පරාග, නූල් වර්ග, සුරතලයට ඇති කරන බල්ලන්, පූසන් වැනි සතුන්ගේ ලෝම, වූල් සහිත ඇතැම් සෙල්ලම් භාණ්ඩ, පරිසරයට නිදහස් කරන දුම් හා විවිධ රසායනික ද්‍රව්‍යයන්, උෂ්ණත්වයේ අඩුවැඩි වීම, විශේෂයෙන් පාන්දර උෂ්ණත්වය අඩුවීම, සීතල සුළඟ, වැස්ස ආදිය අසාත්මිකතාවන්ට උත්තේජන කාරක ලෙස ක්‍රියා කරයි. වෛරස ආසාදනයක් නිසා වැල‍ඳෙන සෙම්ප්‍රතිශ්‍යාව ද අසාත්මිකතාව ඇතිවීමට උත්තේජනයකි.සාමාන්‍ය දරුවකු එම අසාත්මිකජනකයන්ට නිරාවරණය වීමෙන් විශේෂ ප්‍රතික්‍රියාවක් දක්වන්නේ නැත. එහෙත් සමහර දරුවන් ඉහත අසාත්මිකජනකයන්ට ලක්වුවහොත් ශරීරය අධික ප්‍රතික්‍රියාවක් දක්වයි. අසාත්මිකතාව කියන්නේ ඒ ප්‍රතික්‍රියාවයි.ඒ හේතුවෙන් ශරීරයේ විවිධ රෝගාබාධ ඇතිවේ. ඒවා ද රෝගය හටගන්නා ස්ථානය අනුව වෙනස් වේ.උදාහරණ ලෙස සමහර ඩයි වර්ග, රබර්, සුවඳ විලවුන්, රන් රිදී ආදී අභරණ ස්පර්ශ වූ විට සමේ ‘එක්සීමා’ නමැති තත්ත්වය ඇතිවේ. එහිදී දද, වන, කුෂ්ට හා කැසීම් ලෙස රෝග ලක්ෂණ විවිධ වේ. ඒ ශ්වසන පද්ධතියෙන් බාහිරව ඇතිවන අසාත්මිකතාවන්ය.‘පීනස’ නාසයේ ඇතිවන අසාත්මිකතාවකි. එහිදී නාසයෙන් දියර ගැලීම, ඒ දියර සමඟ මද වශයෙන් ලේ පිටවීම, නාසයේ බර ගතිය, හුස්ම ගැනීම අපහසු වීම ආදිය දැකිය හැකිය. අසාත්මිකජනකයට විවෘත වූ මොහොතේ ම හෝ ටික වේලාවක් ගතවීමෙන් හෝ එම රෝග ලක්ෂණ ඇති වේ.විශේෂයෙන් සීතල කාලගුණයක් ඇති කාලවල පරිසර දූෂණය වැඩි පරිසරවල අසාත්මික රෝගවල වර්ධනයක් ඇතිවේ.ඇස් රතු වීම, කඳුළු ගැලීම, කසන ගතිය, ඇස් වටා සම කළු පැහැයට ලක්වීම, ඇසේ ඇතිවන අසාත්මිකතාය. ඇසේ අසාත්මිකතාව නිසා ඇසේ පටකවලට හානි වීමක් හෝ පෙනීමට හානි වීමක් සිදු නොවුණත් මෙවැනි තත්ත්වයක දී ප්‍රතිකාර ගැනීම වඩාත් සුදුසුය.බොහෝ දෙනා වීසිං ලෙස, හඳුන්වන තත්ත්වය බරපතළ නොවේ. එය, අසාත්මිකජනකයට විවෘත වීමෙන් පසු ශ්වාසනාළිකාවල ඇතිවන තාවකාලික අවහිර වීමක් නිසා ඇතිවන තත්ත්වයකි. හුස්ම ගැනීමේ අපහසුව, පපුවේ ශබ්ද ඇතිවීම, හුස්ම ගැනීමේ වේගය වැඩිවීම රෝග ලක්ෂණයන්ය. නිසි ප්‍රතිකාර ගැනීමෙන් රෝගය පහසුවෙන් සමනය කර ගත හැකිය. මෙහිදී වඩාත් වැදගත් වන්නේ අසාත්මිකජනකය හඳුනාගෙන එම තත්ත්වයන්ට නිරාවරණය වීමෙන් වැළකීමය.ඇදුම ලෙස හඳුන්වන්නේ ශ්වසන පද්ධතියේ පහළ කොටසේ ඇතිවන අසාත්මිකතාවයි. ශ්වාසනාළිකාවල දීර්ඝ කාලීනව ඇතිවන තත්ත්වයකි. ඇතැම් විට ජීවිත කාලය පුරාම වුවද වරින්වර ඇදුම මතුවීමට ඉඩ තිබේ. ඇදුමට නිසි ප්‍රතිකාර නොලැබුණේ නම් බරපතළ තත්ත්වයක් ඇති වීමට පුළුවන.කුඩා දරුවන් අතර වීසිං බහුලව දැකිය හැකි වුවද ඇදුම ඇතිවන්නේ කලාතුරකිනි. පවුලේ සාමාජිකයකුට ඇදුම තිබේ නම් පවුලේ අනෙක් අයට ඇතිවීමේ ඉඩකඩ වැඩිය.හතිය වැනි තත්ත්වයන් රාත්‍රී කාලයේ උෂ්ණත්වයේ වෙනස්වීම අනුව මෙන්ම කායික ක්‍රියාකාරකම් නිසා ද ඇති විය හැකිය. විශේෂයෙන් ක්‍රීඩා කටයුතුවල දී ව්‍යායාම නිසා ශරීරයේ වෙහෙස වැඩි වී හුස්ම ගැනීමේ අපහසුතා ඇති වේ. මෙහිදී වැදගත් වන්නේ ක්‍රීඩා කරන දරුවකුට හතිය ඇතිවෙන බව දන්නවානම් පෙර ප්‍රතිකාර ලබා දීමයි. එහිදී වෛද්‍ය උපදෙස් අනුව ක්‍රියාකාරකම්වලට පැයකට පමණ පෙර ඉන්හෙලර් ප්‍රතිකාරය ලබා දීමෙන් හතිය ඇතිවීම වළක්වා ගැනීමට පුළුවන.හතිය වැනි ශ්වසන පද්ධතිය ආශ්‍රිත ඇතැම් රෝගවලට පිහිනීම හොඳ කායික ක්‍රියාවක් බව සමහරු විශ්වාස කළ ද එය විද්‍යාත්මකව සනාථ වී නැත. එහෙත් ව්‍යායාම නිසා හතිය ඇතිවන ළමයකුට පිහිනීමේ දී ද ඇතැම් විට හතිය ඇතිවිය හැකිය.ඇදුම, හතිය, වීසිං මේ කවර තත්ත්වයක දී වුවද අසාත්මිකජනකය හඳුනා ගැනීම වැදගත් වේ. එය රෝගය වළක්වා ගැනීමට උපකාරයක් වන බැවිනි. විශේෂයෙන් දරුවාට ලබා දෙන ආහාරපාන ගැන ඔබට වඩාත් සැලකිලිමත් විය හැකිය.බිත්තර, මාළු, මස් වර්ග, ඉස්සන්, පොකිරිස්සන් වැනි ආහාරවල ඇති ප්‍රෝටීනමය සංඝටක අසාත්මිකතාවන්ට ප්‍රබලව හේතු වේ. රටකජු හා කජු, සීත කළ බීම වර්ග, අයිස් ක්‍රීම්, යෝගට් ද සමහර දරුවන්ට අසාත්මිකය.විශේෂයෙන් රස කාරක, වර්ණ යෙදු ආහාර පාන, භාවිතයෙන් තොර වීම ඉතා වැදගත්ය. එළවළු පලතුරු කල් තබා ගැනීමට භාවිත කරන සමහර රසායනික ද්‍රව්‍ය සිරුරට අහිතකර අතර අසාත්මිකජනක ලෙස ද ක්‍රියා කරයි.නිතර නිතර අසාත්මිකතාවන්ට ලක්වන දරුවන්ට මනා පෝෂණයක් ලැබීම අත්‍යවශ්‍යය. විශේෂයෙන් අසාත්මිකතාවක දී ආහාර අරුචිය හා ප්‍රතික්ෂේප කිරීම නිසා දරුවා ගේ බර හා වර්ධනය අඩුවීමට ඉඩ තිබේ. සමබල ආහාර වේලක් ලබා දිය යුතු අතර ක්ෂණික ආහාර, පැණි රස සහිත ආහාර අඩු කිරීමෙන් දරුවා ආහාර සඳහා පොලඹවා ගැනීම පහසු වේ.පරිසර තත්ත්වයන් වෙනස් වීම නිසා වන අසාත්මිකතා ද වළක්වා ගැනීම එතරම් අසීරු නොවේ. විශේෂයෙන් පීනස වැනි අසාත්මිකතාවක දී උදෑසන සීතල ජලය ප්‍රබල උත්තේජනකාරකයකි. මඳ උණුසුම් ජලය භාවිත කිරීමෙන් එය මඟහරවා ගැනීමට පුළුවන.පීනස ඇති අය පාන්දරින් අවදිවීම එතරම් ගුණදායක නොවන බව බොහෝ දෙනාගේ විශ්වාසයයි. එහෙත් වෛද්‍ය මතය නම් එදිනෙදා සාමාන්‍ය ක්‍රියාකාරකම් කිසිසේත් ම වෙනස් නොකළ යුතු බවයි. උදෑසන සීතල සුළඟට නිරාවරණය නොවීම, සීතල ජලය භාවිතයෙන් වැළකීම පීනස පමණක් නොව අනෙක් අසාත්මික රෝගයන්ට ලක්වී‍ෙම් ඉඩකඩ අහුරාගත හැකිවේ.පරිසරයේ පිරිසුදු බව අසාත්මික රෝග වළක්වා ගැනීමේ දී අත්‍යවශ්‍ය සාධකයකි. නිවස, පාසලේ පන්ති කාමරය පිරිසුදු වාතාශ්‍රය ලැබෙන තැනක් විය යුතුය. කාමර පුරා ඇහිරී, ගොඩගැසී තිබෙන අනවශ්‍ය ගෘහභාණ්ඩ හැකි තරම් ඉවත් කළ යුතුය. කුඩා දරුවකු සිටින තැනක නම් තෙත මාත්තු කොට දුහුවිලි පිස දැමීම නිතර නිතර කළ යුතු අතර දුහුවිලි එකතුවන තැන්වලින් දරුවා ඉවත් කළ යුතු වේ.දරුවාට වූල් සහිත සෙල්ලම් බඩු දීමෙන් ද වැළකිය යුතුය. නිවෙසේ ඇති කරන සුරතල් සතුන් දරුවා නිදන කාමරයට යාමෙන්, තුරුලුකර ගැනීමෙන් වළක්වා ගැනීම ද අත්‍යවශ්‍යය. අසාත්මිකතා ඇති නොවන දරුවකුට වුවද එම සතුන්ගෙන් ඇතිවන පණුරෝග හා වෙනත් රෝගවලින් වැළකී සිටීමට ඒ උපදෙස් පිළිපදින්න.එළු කිරි පානය කිරීමෙන් හෝ එළුවන් අසල ගැවසීමෙන් ඇදුම, පීනස සුව වන බවට ඇතැම් අය විශ්වාස කරති. එහෙත් එසේ කිරීමෙන් ඇදුම හෝ පීනස අඩු වන බවට හෝ සුව වන බවට විද්‍යාත්මක සාක්ෂි නැත.මොන තරම් ප්‍රතිකාර කළත් දද කුෂ්ට වැනි අසාත්මිකතා නිට්ටාවට සුව කළ නොහැකි බව බොහෝ දෙනාගේ අදහසයි. සාමාන්‍යයෙන් රෝග ඉතිහාසය පිළිබඳව සලකා බැලීමේ දී බොහෝ අසාත්මික තත්ත්වයන් වයසත් සමඟ නිට්ටාවටම සුවවේ. එසේ සුව නොවන්නේ සියයට 10කටත් වඩා අඩු ප්‍රතිශතයකි. එකම පුද්ගලයා තුළ එකිනෙකට වෙනස් අසාත්මික තත්ත්ව ඇති වීමට ද පුළුවන.අසාත්මික රෝග ඇතිවීමේ උත්තේජන කාරක හඳුනා ගැනීම සඳහා විශේෂ පරීක්ෂණ නැත. එහෙත් නිතරම අසාත්මිකතාවලට ගොදුරුවන, මදුරුවෙකු, කුහුඹුවෙක් දෂ්ට කිරීමක දී පවා විශාල ලෙස සමේ පලු මතුවන නිතරම පීනස, හතිය හා ඇදුමට ලක් වන දරුවන්හට විශේෂ රුධිර පරීක්ෂණයක් හා සමේ පරීක්ෂණයක් තිබේ. එය විශේෂ පරීක්ෂණයක් පමණක් වන අතර වෛද්‍යවරුන් ගේ උපදෙස් හා අත්‍යවශ්‍යතාව මත පමණක් සිදු කෙරේ.ඇදුම, හතිය වැනි රෝග තත්ත්වයන් සමනය කිරීම සඳහා ඉන්හේලර් වෛද්‍ය උපදෙස් මත නිවෙසේ දීම භාවිත කළ හැකි අතර රෝහලෙන් ලබා ගත හැකි නෙබියුලයිස් විශේෂ දූම ප්‍රතිකාරයකි. ඉන්හේලර් නිවැරැදිව භාවිත කරන අයුරු වෛද්‍යවරයාගෙන් අසා දැනගත යුතුය.ඉන්හේලර් වර්ග දෙකකි. ඇදුම, උත්සන්න වූ අවස්ථාවලදී භාවිත කරන ඉන්හේලරය පළමු වර්ගයයි. අනෙක් වර්ගය ඇදුම ඇතිවීම පාලනය කිරීමේ ඉන්හේලරයයි. දෙවැනි වර්ගයේ දී වැදගත් වන්නේ රෝග ලක්ෂණ මතුවුණත් නැතත් වෛද්‍යවරයා නිර්දේශ කරන කාල සීමාව සම්පූර්ණ වන තුරුම ප්‍රතිකාර ගැනීමයි. එය මාස 3 - 6ක් හෝ අවුරුද්දක් වැනි කාලයක් වීමට පුළුවන.දීර්ඝ කාලයක් හෝ නිතර නිතර ඉන්හේලර් භාවිතය පසු කාලීනව අතුරු රෝගාබාධවලට ලක්විය හැකි බවට ද සමහරු විශ්වාස කරති. එය සම්පූර්ණයෙන් වැරැදි අදහසකි. ඉන්හේලරයක් ගැනීමේ දී සිදුවන්නේ අවශ්‍ය ඖෂධය කෙළින්ම දුමක් ලෙස ලබා දීමය. ඒවා පෙණහලුවලට කෙළින්ම ඇතුළු වී ක්‍රියාකාරී වී රෝගය ඉතා සුළු වෙලාවකදී සුවවෙන අතර එය පෙති හෝ පාන වශයෙන් ගන්නා ඖෂධ වර්ගවලට වඩා ඉතා ආරක්ෂිත ක්‍රමවේදයකි.පෙති හෝ සිරප් ලෙස ආහාර මාර්ගය ඔස්සේ ගන්නා ඖෂධ අක්මාවටත් ඉන්පසු රුධිරයටත්, එතැනින් පෙණහලුවලටත් ආදී වශයෙන් ශරිරය පුරාම ගමන්කිරීම නිසා අතුරු හානි වැඩිය. සමහර විට එම ඖෂධ නිසා අක්මාව වකුගඩු වැනි සිරුරේ අනෙකුත් අවයවවලටත් හානි සිදුවිය හැකිය.එහෙත් ඉන්හේලරය මඟින් ගන්නා ඖෂධය ඉතා සුළු ප්‍රමාණයක් පෙණහලුවලට කෙළින්ම උරාගෙන ඒ මොහාතේම ක්‍රියාකාරී වේ. එවිට කෙටි කාලයකදී රෝග ලක්ෂණ අඩුවේ. අතුරු හානි ද අඩුයි. වැදගත් වන්නේ නියමිත ක්‍රමයට භාවිත කිරීමය.රමණී සුබසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>01</day>
    </date>
    <link>http://www.silumina.lk/2013/12/01/_art.asp?fn=am1312013</link>
    <topic>බිරියගේ වෙනස්වීම</topic>
    <author/>
    <content>බිරියගේ වෙනස්වීමමනෝ විද්‍යා උපදේශකමේජර්සුසන්ත ද සිල්වා (විශ්‍රාමික)තරිඳු අප වෙත පැමිණෙන්නේ පවුලේ ඇතිවී තිබෙන ප්‍රශ්නයකට සහනයක් ලබාගැනීමටයි. තරිඳු ආරක්ෂක අංශයට සම්බන්ධ රැකියාවක් කරන රාජකාරිය අකුරට ම ඉටු කරන, ඉතා විනය ගරුක අයෙකි.පිළිවෙළට ඇඳ පැලඳ සිටි තරිඳු අප සොයා ආවේ බිරිය සහ කුඩා දරු දෙදෙනා ද සමඟ ය.‍පළමුව අප හා කතාවට එක් වූයේ තරිඳු ය.“මම ජීවිතය හොඳින් සැලසුම් කරගෙන තමයි හැම දේම කළේ. අපේ පවුල වෙනුවෙන් ‍මම බොහෝ දේවල් කළා. නමුත් මට දැන් ලොකු සැකයක් තියනවා මගේ බිරිය වෙනත් අයෙකු සමඟ වෙනත් සම්බන්ධයක් තියනවා කියලා. ඉතින් ඒ ගැන හිතන කොට මට හරිම කේන්ති යනවා. රාජකාරි කරගන්නත් බෑ. හරි ම අපහසුවකින් කලකිරීමකින් තමයි මගෙ ජීවිතය ගෙවෙන්නෙ. මගෙ යාළුවො එක්කත් ප්‍රශ්න ඇති කරගත්තු අවස්ථා තියනවා. ඒ සියල්ලටම හේතුව මේ බිරියගෙ වෙනස්වීම.”“ඉතින් තරිඳු කොහොමද කියන්නෙ බිරිය වෙන කෙනෙක් සමඟ සම්බන්ධයක් තියනවා කියලා.” මම ඔහුගේ කතාවට බාධා කරමින් ඇසුවෙමි.“එහෙම දෙයක් අහුවෙලා නෑ. මට එයාගෙ හැසිරීමෙන් කියන්න පුළුවන්. මම ගෙදර එන්නෙ මාසයකට සැරයයි. ඉතින් මම ඒ එන්නෙ බිරිය සහ ළමයි සමඟ සතුටින් කාලය ගත කරලා යන්න. ඒ වුණාට මම ගෙදර ආවහම බිරිය ඉන්නෙ ලොකු බයකින්. එයා මගෙ ළඟට එන්නෙ ඉඳලා හිටලා. ළමයින් එක්ක එයා වෙනම කාමරයක නිදා ගන්නවා. ඉතින් මට හිතෙන්නෙ එයා වෙන කෙනෙක් එක්ක තියන සම්බන්ධයක් නිසා මාව මග හරිනවා වෙන්න ඇති කියලා. ඉතින් ගෙදර රණ්ඩු වෙන අවස්ථාත් දැන් එන්න එන්නම වැඩියි. ඇත්තටම එයා ඉස්සර ඉඳලාමව හොඳ ගුණ යහපත් ගැහැනියක්. මේ ‍ෙවනකල් මේ හැසිරීම් වලට අමතරව කිසිම වැරදි වැඩකට අහුවෙලා නෑ.තරිඳුගේ කතාවෙන් පසු මා ඔහුගේ කුඩා කාලය, පවුල් පසුබිම හා හමුදා රාජකාරි පිළිබඳව තොරතුරු දැන ගන්නට උත්සාහ කළෙමි. මෙහිදී මම නිරීක්ෂණය කළ කරුණු පහත පරිදි ය.තරිඳු පිරිමි දරුවන් පමණක් සිටින පවුලක දෙවෙනියා විය.පියා පොලිස් නිලධාරියෙකි.කුඩා කාලයේ සිට ම පියාගේ දැඩි නීති රීතිවලට යටත්ව කටයුතු කර ඇත.පසුව පිරිමි පාසලක නේවාසිකව දැඩි නීති රීති යටතේ අධ්‍යාපනය හදාරා සියලු කාර්යයන් නීති රීතිවලට ම කලට වේලාවට කිරීමට පුරුදු වී ඇත.තරිඳුගේ ‍ඒ හෙළිදරව් වලින් පසු ඔහුගේ බිරිය මා සමඟ කතා බහට එක් වූවාය. ඇය තමා මුහුණ දෙන තත්ත්වය මෙසේ පැහැදිලි කළා ය.“තරිඳු හරිම හොඳ කෙනෙක්. අපි දෙන්නා ආදර සම්බන්ධයකින් තමයි විවාහ වුණේ. ඔහු ටිකක් සැරයි. නමුත් කිසිම වැරදි දේකට ඇබ්බැහි වෙලා නෑ‍. මට එයා හැර වෙන කිසිම කෙනෙක් එක්ක සම්බන්ධයක් ඇති කරගන්න ඕනෙ නෑ.“එහෙනම් මොකක්ද මේ පවුලේ ඇති වෙලා තියෙන ප්‍රශ්නය. ඔබගේ වෙනස්කම් වලට හේතු මොනවාද?‍”මම ඇයගේ කතාවට එක් වෙමින් ඇසුවෙමි.“තරිඳු හරිම පිළිවෙළට කලට වෙලාවට නූලට වැඩ කරන කෙනෙක්. ඉතින් එයා ගෙදරත් හරිම පිරිසුදුයි පිළිවෙළයි. දූවිලි පොදක්වත් තිබුණොත් කේන්ති යනවා. ඇඳ ඇතිරිලි වල නූලක් හරි එහෙට මෙහෙට වෙලා තිබුණොත් රණ්ඩු කරනවා. ඉතින් මං මේ සියල්ල දරුවො දෙන්නාත් එක්ක කරන්නෙ කොහොමද? පොඩි හරි අතපසු වීමක් වුණොත් තරිඳුට යකෙක් වගේ කේන්ති යනවා‍. ඉතින් මම තරිඳු නිවාඩු එනකොට ඉන්නෙ ගිනි ගොඩක් උඩ. මාව මොනවා හරි වැරැද්දකට අහු වෙයි කියලා බයේ.තරිඳු ගෙදර ඉන්නකොට මට මොන දේ වුණත් බණිනවා. ඉතින් තරිඳු නිවාඩු එනකොටම මගෙ ඇඟට පණ නැතුව යනවා. හිතට හරි බයයි. ඒ නිසා මම දරුවො දෙන්නා ළඟ නිදාගන්න උත්සාහ කරනවා. මම දන්නවා ඒක තරිඳු වැරැදි විදිහට දකිනවා කියලා. ඒත් එයාට මේ තත්ත්වය පැහැදිලි කරන්න බැහැ.තවත් බොහෝ කරුණු සාකච්ඡා කිරීමෙන් පසු අපට පෙනී ගියේ බිරිය ඉතා සන්සුන් පරිසරයක හැදී වැඩී ඇති ඉතා අහිංසක කාන්තාවක් බවයි. ඇය කුඩා කල තම දෙමාපියන් හා සහෝදර සහෝදරියන් සමඟ ඉතා සැහැල්ලුවෙන් දැඩි නීති වලට ලක් නොවී හැදුණු කාන්තාවකි. පෙම් සබඳතාවයකින් විවාහ වුව ද මේ දෙදෙනා පවුල් පසුබිම් දෙකෙක හැදුණු වැඩුණු යුවළකි. දෙදෙනා යම් යම් දේ ග්‍රහණය කොට ගන්නා අතර සිතන පතන ආකාරය දෙවිදිහකි. එය අනිවාර්යයෙන් ම සිදුවන්නකි. වැදගත්වන්නේ දෙදෙනාගේ ක්‍රමවත් ක්‍රමවේදයන් දෙදෙනාම හඳුනාගැනීමයි.තරිඳු කුඩා කල සිට හැදුණු වැඩුණු පරිසරය අනුව ඔහුගේ පෞරුෂය සකස් වී තිබිණි. රාජකාරියේදී එය වඩාත් ඉස්මතු විය. නිවසේ පරිසරය හා රාජකාරි පරිසරය අතර වෙනස හඳුනාගැනීමට ඔහුට අපහසු වී තිබිණි. එය තරිඳුගේ වරදක් නොවේ.තරිඳු වෙනුවෙන් චර්යා ප්‍රතිකාර හා සැහැල්ලුකරණා ප්‍රතිකාර සිදුකරන ලදී‍. දෙදෙනාගේ ම සිතුම් පැතුම් හා චර්යා හඳුනා ගැනීමට උදව් කළෙමු. දැන් මේ යුවළ සතුටින් දිවි ගෙවයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>01</day>
    </date>
    <link>http://www.silumina.lk/2013/12/01/_art.asp?fn=am1312014</link>
    <topic>බසයේ දුම්රියේ යන ගමන් පොත් පත් කියවීම හොඳ වැඩක් නෙමෙයි</topic>
    <author>අරුණි මුතුමලී</author>
    <content>බසයේ දුම්රියේ යන ගමන් පොත් පත් කියවීම හොඳ වැඩක් නෙමෙයි හාන්සිවෙලා පොත් බැලුවාට කමක් නෑඒත් පොත තිබිය යුත්තේ ඇස්වලට කෙළින්විශේෂඥ වෛද්‍යආරියසේන යූ. ගමගේහිසරදය වරක්වත් නොහැදුණු කෙනෙක් මේ මිහිපිට සොයාගන්න නැති තරම්‍. එහෙත් එයට හේතු සොයන්නේ කීයෙන් කී දෙනා ද? නිවැරැදි ඇමතුම් පැවතුම්වලින්හිසරදය වළක්වා ගත හැකි බව විශේෂඥ වෛද්‍ය ආරියසේන යූ. ගමගේ මහතා කියයි. ඒ නිසා අප හිස රදය ගැන ඔහුගෙන් මෙසේ විමස‍ීමු.හිසරදය ඇතිවන්නේ ඇයි?එයට එක් හේතුවක් කියන්න බැහැ. ඔළුවේ කැක්කුමට හේතු සියයක් පමණ තිබෙනවා. ඒත් පොදු වශයෙන් ගත් විට වැඩි හරියක් දක්නට ලැබෙන්නේ ඉරුවාරදය නිසා ඇතිවන හිසරදයයි. ඇස් පෙනීමේ දුර්වලතා, කන් කැක්කුම, දත් කැක්කුම වැනි ව්‍යාධීන් නිසාත් ඔළුව කැක්කුම ඇතිවෙනවා.අපි ඔළුව කැක්කුමයි කියන්නේ මොළයේ සෛලවල ඇතිවන කැක්කුමක් නිසා නම් නොවේ. මොළයට යන රුධිරයේ ග්ලූකෝස් හා තවත් අයන වර්ගවල අඩුවීම නිසා අපේ මොළය ආවරණය වෙලා තිබෙන මස්තිෂ්ක පටල නමින් හඳුන්වන කොටස් තෙරපීම නිසයි ඔළුව කැක්කුම ඇතිවෙන්නේ.‍ඒ කියන්නේ මොළේ ගෙඩියක් හැදුණත් ඔළුව කැක්කුම ඒ ගෙඩිය නිසා ඇතිවෙන්නේ නෑ කියලා ද?මොළේ ගෙඩියක් හැදුණාට ගෙඩිය නොවෙයි රිදෙන්නේ. ඒ ගෙඩිය ලොකුවෙලා අර කීව මස්තිෂ්ක පටල තෙරපෙන විට ඇතිවන ආතතිය නිසයි හිසරදය දැනෙන්නේ‍.අංශභාගය හැදුණු අයකුගේ වුණත් සියුම් රුධිර නාළ පිපිරුණු විට ඒවා රිදෙන එක නෙවෙයි සිදුවෙන්නේ‍. මොළයේ සංවේදී ස්ථානවලට එය දැනුණු විටයි හිසේ කැක්කුමක් දැනෙන්නේ.මීට අමතරව තවත් හේතු තිබෙනවාද?ඔව්. හිස් කබල හා මොළයෙන් එළියට එන කපාල ස්නායු තෙරපීම, ඇස්වල පේශි විඩාවට පත්වීම නිසාත් හිසේ කැක්කුම් ඇතිවෙනවා.‍සියයට අනූවක් ම හිස රුදාව ඇතිවන්නේ හිස අවට පේශි ආතතිය නිසා හට ගන්නා රුධිර වාහිනි සංකෝචනය වීමෙන් හෝ මොළයේ රුධිර වාහිනී ප්‍රසාරණය වීම නිසයි.මිග්‍රේන් නැත්නම් ඉරුවාරදයටත් හේතුව එය ද?ඔව්. ඉරුවා රදේදී අපට ඇස්වලින් තරු පේනවා වගේ දැනෙනවා. ඇත්තම කීවොත් එය අපස්මාර විශේෂයක් නිසා හඳුන්වන්නත් පුළුවන්.‍ අපේ ඔළුවේ නාඩි තදින් වැටෙනවා වගේ දැනෙනවා ‘ඩිං ඩිං’ ගානවා වගේ දැනෙන්නේ මිග්‍රේන් නිසයි.ඉරුවාරදය කියන නම සමඟ හිරුගේ බලපෑමත්, ළිප, ගින්දර, තාපය, අව් රස්නය ආදියේ සම්බන්ධයක් තිබෙනවාද?නෑ. කිසිම සම්බන්ධයක් නැහැ. සමහරු හිතනවා ඉර නැ‍ඟෙනවිට ඉරුවාරදය හැදෙනවා. ඉර බහිනකොට හොඳ වෙනවා කියලා. නමුත් නමේ තේරුම රෝගයට ගැළපෙන්නේ නෑ.බඩගින්න, නිදිවැරීම, වාහනවල දිගටම යාම, මධ්‍යසාරවලින් හා දුම්වැටිවලින් ශරීරයට එකතුවන විස, ජලය හිඟවීම වැනි දේ තමයි ඉරුවාරදයට හේතුවන්නේ. නමුත් රස්නේ වෙලාවට දහඩිය දැමීම නිසා ශරීරයේ ජල මට්ටම අඩුවීමෙන් ඉරුවාරදය හැදෙන්නත් පුළුවනි.හිසරදයට හේතුව පේශි හා රුධිරවාහිනී සංකෝචනය කියා ඔබ කීවා. එසේ සංකෝචනය ඇතිවන්නේ කෙසේද?කාර්ය බහුල වූ විට, කේන්ති ආවිට, පොත්පත්, පරිගණක, රූපවාහිනී දෙස වැරැදි ඉරියව්වෙන් එක දිගට බලා සිටීම වැනි හේතු නිසා ගෙලෙහි හා උරහිස ප්‍රදේශයේ පේශි හැකිළී රුධිර වාහිනි සිහින් වීමට පුළුවන්. එවිට ර‍ැධිර සැපයුම අඩු වී හිස රදය හැදෙන්න හේතු ඇතිවෙනවා.වැරැදි ඉරියව් ලෙස හඳුන්වන්නේ මොනවාද?පත්තර, පරිගණක, ටෙලිවිෂන් බලද්දී ඇසට ඒවා කෙළින් ම පේන ආකාරයට, අපේ ඇඟට පහසු ඉරියව්වක සිටිය යුතුයි. ඇහැට ගැටලුවක් ඇති නොවන පරිදි ආලෝක ධාරා ගමන් කරන්නේ එවිටයි.පරිගණකයකට උඩින් හෝ පහළින් ඇස් මට්ටම පිහිටියොත් අප උඩ බලාගෙන නැත්නම් බිම බලාගෙන ඉන්නවා හා සමානවයි පරිගණකය දෙස බලන්නේ.‍ එය ඇස්වල පේශීන්ට වෙහෙස කරයි. ඒ වැනි වැරැදි පිහිටීම්වල ශරීරය තබා ගැනීම තමයි වැරැදි ඉරියව්.එසේ නම් හාන්සිවෙලා පොත් බැලීමත් වැරැදි ඉරියව්වක් ද? එය ඔළුව කැක්කුමට හේතුවක් ද?හාන්සිවෙලා පොත් බැලුවට කමක් නෑ පොත පිහිටන්නේ හරියටම ඇසට කෙළින් නම්. ඇස් පියන් උඩට පහළට වන කෝණයක පොත්පත් තබාගෙන බැලීම නිසා ඇසට අපහසුවක් දැනෙන නිසායි නිදාගෙන පොත් බැලීම හොඳ නෑ කියන්නේ.පුටුවක නම් අංශක 90 ට සිටීමත්, ඇඳක නම් එකම රේඛාවේ පොළොවට ලම්භකව පොත හා ඇස තිබේ නම් එයින් හානියක් නෑ.බස් රථ, වාහනවල ගමන් කරද්දී පොත්පත් කියවීමෙන් සමහරුන්ට හිසරදය මෙන් ම වමනයක් ඇති වෙනවා?සමහරුන්ට එහෙම වෙනවා තමයි. නමුත් වැඩිහිටි වයසට එද්දී අප පරිසරයට හුරු වන නිසා ඒ දේවල් ක්‍රමයෙන් මඟ හැරී යනවා. බොහෝ වේලාවට පොඩි ළමයින්ට තමයි වාහනවල යද්දී පොතපත කියෙව්වාම ප්‍රශ්න ඇතිවන්නේ. එයට හේතුව රථය ගැස්සෙන විට අපේ ඇසේ නාභිගත කිරීම වරින් වර වෙනස් වීම නිසා අධික වෙහෙසක් ඇසට දැනීමයි. ඔළුව කැක්කුම ඇතිවීම කෙසේ වෙතත් වාහනවල යන ගමන් පොත්පත් කියවීම, පරිගණකයේ වැඩ කිරීම හොඳ නෑ.හිසරුදා වර්ග තිබෙනවා ද?ඔව්. අප කලින් කතා කළ රුධිර වාහිනී ප්‍රසාරණය වීම නිසා ආතති හිසරදය හා රුධිර වාහිනී සංකෝචනය වීම නිසා හිසරදය ඇතිවෙනවා. ඉරුවාරදයත් ඒ හිස කැක්කුම්වලට අයිතියි. අනෙක් වර්ගය තමයි පොකුරු හිසරදය.පොකුරු හිසරදය ඇතිවන්නේ කෙසේද?එය ඇතිවන්නේ එක කාලයකටයි විතරයි. ඒ හැදෙන කාලෙට දවසට කිහිප විටක්ම ඔළුව කැක්කුම ඇතිවනවා. ඔළුවේ එකම තැන හෝ විවිධ තැන්වල කැක්කුම ඇතිවන්න පුළුවන්.රුධිර පීඩනය වෙනස්වීම හිස රදයට හේතුවක් ද?රුධිර පීඩනය අධික ලෙස වැඩි වුණොත් මිස ප්‍රෙෂර් නිසා හිසරදය හැදෙන්නේ නෑ. අනෙක හිසරදය කියන්නේ ප්‍රෙෂර්වල රෝග ලක්ෂණයකුත් නොවෙයි.හිසරදය තිබියදී ව්‍යායාම කිරීම?හොඳ නෑ. මොකද අප කළ යුත්තේ එය සුව වන දෙයක් මිස වැඩි වන දේ නොවෙයි. ව්‍යායාමවලදී දහඩිය සමඟ ජලය පිටවන නිසා ශරීරයේ විජලන තත්ත්වයක් ඇතිවීම හිසරදය වැඩි වීමට හේතු වන්න පුළුවන්.නෑම කොහොමද මෙයට බලපාන්නේ?සමහරුන්ට හිසරදය තිබියදී නෑවාම හොඳ වනවා. සමහරුන්ට එහෙම නෑ. පෞද්ගලිකව ගත්විට මට හිසරදයක් ආ විට වතුර ටිකක් හිසේ ගා ගැනීම සුව වීමට හේතුවක්. එය තම තමන්ගේ ප්‍රායෝගික අත්දැකීම් අනුව තේරුම් ගත යුතුයි. සමහරුන්ට නාලා විවේක ගැනීම සුව වීමට බලපානවා. සමහරුන්ට සේලයින් පවා දෙන්න වෙනවා. ඒ, එක එක්කෙනාගේ හැටියටයි.යම් යම් ආහාර වර්ග හිසරුදාවට හේතු වනවාද?සමහරුන්ට එසේ වෙනවා. චීස්, සොසේජස්, සෝයා මීට්, රටකජු කෝපි වගේ දේවල් ආහාරයට ගත්විට සමහරුන්ට හිස කැක්කුම එනවා. එයට හේතුව ඒ අයට ඒ කෑමවල තිබෙන ඇතැම් රසායන ද්‍රව්‍ය අගුණවීමයි.ඒත් සමහරු හිස කැක්කුමට කෝපි බොනවනේ?ඒකත් තම තමන්ගේ ප්‍රායෝගික අත්දැකීම අනුව අවබෝධ කර ගත යුතු දෙයක්. සමහරුන්ට කෝපිවල ඇති කැ‍ෙෆ්න් අගුණයි. සමහරුන්ට එය ගාණක් නෑ‍.තවත් දෙයක් තියෙනවා. ඒ තමයි කෝපි බීම, කෑම වගේ දේවල් මනෝ විද්‍යාත්මකවත් බලපානවා. ඒ නිසා තමන්ට සුදුසු මොනවාද කියා තමන්ම සොයා ගැනීමත් ලෙඩේ ඉක්මනින් සුව වෙන්න හේතුවක්. උදාහරණයක් ලෙස පෞද්ගලිකව මට දවසට දෙවරක් නෑම අත්‍යවශ්‍යයි. එක් වරක් එය කරන්න බැරි වුණොත් හිතෙන් ඔළුව කැක්කුම වගේ දැනෙනවා. නෑවාම එය හරියනවා.මේ හිසරද අතරින් වඩාත් වේදනාත්මක කුමක්ද?ආතතිය නිසා හටගන්නා හිසරදය නම් එතරම් දරුණු නැහැ. හිස දෙපැත්තේ, ඉදිරිපස හෝ පිටුපස ප්‍රදේශයේයි හට ගන්නේ. එක දිගට පැවතී බෙහෙත් පෙති දෙකක් ගත් විට පහ වෙලා යනවා.වඩා සුදුසු මොන පෙති වර්ග ද?ඉරුවාරදය හෝ පොකුරු හිස රදය ඇති වූ විට පැරසිටමෝල් මගින් සුව කිරීම අපහසු නිසා එර්ගොටැමින්, අයිසො මෙතෙප්ටේන්, කොටිකොස්ටිරොයිඩ්, සමට්‍රිප්ටන් යන කාණ්ඩවලට අයත් ඖෂධ වෛද්‍යවරයකුගේ අනුමැතිය ඇති වට්ටෝරුවකට අනුව ලබාගත යුතුයි. ආතතිය නිසා හට ගන්නා හිස රදයට විවේකය, සමඟ ඇස්ප්‍රින්, ඉබියුප්‍රොතේන් හෝ පැරසිටමෝල් මගින් සහනයක් ලබාගත හැකියි.ගැස්ට්‍රයිටීස් තත්ත්වයත් හිසරදයට හේතුවක් ද?එහෙම සිදුවන්නේ හරි අඩුවෙන්. හැබැයි ගැස්ට්‍රයිටිස් නිසා ආහාර නොගැනීම, වමනය යාම නිසා ලවණ සාන්ද්‍රණය වෙනස්වීම වැනි දේ නිසා හිසරදය හට ගන්න පුළුවන්.සමහරුන්ට වමනය යාම සහනයක්‍ සේ දැනුනත් එයින් විජලනය වීම නිසා වක්‍රාකාරව හිසරදයට ගැස්ට්‍රයිටිස් හේතු විය හැකියි. එවිට ජීවනි, තැඹිලිවලට සීනි දමා දීම වැනි දේවලින් සහනයක් ලැබෙන්න ඉඩ තිබෙනවා.ආතතිය පාලනය කරගන්නේ කොහොමද?ආතතිය පාලනයට කාල සටහනක් අනුව වැඩ කළ යුතුයි. ප්‍රමුඛතාව අනුව තමන්ගේ වැඩ යොදා ගැනීම, වේලාවට ආහාර ගැනීම, අවශ්‍ය පමණ නින්දක් ලැබීම, ආදිය මගින් ආතතිය පාලනය වනවා.‍රාත්‍රි මුරයට වැඩ කරන අයගේ නින්දට මොකද වෙන්නේ?අපි පරිසරයට අනුව හැඩ ගැහෙන ව‍ර්ගයක්. ඒ නිසා කලක් තිස්සේ යමක් පුරුදු කරන විට එයට‍ අනුව අපේ රටාව හැඩ ගැසෙනවා. සාමාන්‍යයෙන් ඉපදුණු ගමන් සිට කුඩා දරුවන් පැය 18 ක පමණ නින්දක් ලැබිය යුතුයි.ශිෂ්‍යත්වය කරන වයසේ දරුවන් පැය 10 ක වත් නින්දක් ලබන්නම ඕන. උසස් පෙළ, සාමාන්‍ය පෙළ වයසට එද්දී එය පැය 8 ක් පමණ වුණාට කමක් නැහැ. වයස අවුරුදු 50 ට පසු එය පැය 7 ක් පමණ වනවා.‍ වයස 60 - 70 න් පසු පැය 6 ක නින්දක් වුණත් ශරීරයට ඇති. ඊට පසු ආයෙත් නිදන පැය ගණන වැඩි වෙනවා. ඒ අනුව තමන්ගේ ශරීරයට අවශ්‍ය නින්ද තීරණය කර එය ලැබිය යුතුමයි.සෙම්ප්‍රතිශ්‍යාව, පීනස රෝගවලදී හිසරදය හැදෙන්නේ ඇයි?නහයේ වායු කෝටරක අවහිර වුණාම ඇතුළේ තිබෙන වායු පීඩනය පිටත පරිසරයේ පීඩනයට වඩා වැඩි වෙනවා. යම් ප්‍රදාහයක් ඇති වූ විට ඒ අවට රතු පාට වීම, වේදනාව, රස්නය ගතිය, ඉදිමුම, නිසි ලෙස ක්‍රියා නොකිරීම සිදුවන බව වෛද්‍ය විද්‍යාවේ මූලික කරුණක්. නහය නිසා ඇතිවන ප්‍රදාහ ලක්ෂණ හිස වේදනාවට හේතුවක් ‍වනවා.මීට අමතරව බෙල්ල හරවන විට හිස රුදාව එන්නේ සර්වයිකල් ස්පොන්ඩිලෝසිස් හෙවත් බෙල්ලේ කශේරුකා අතර කැල්සියම් තැන්පත්වී බෙල්ල හරවන විට පේශි තද වීම නිසායි. ඒ වගේ ම මොළයේ ධමනි ඇතුළත ප්‍රදාහ තත්ත්වයක් නිසා ඒ ප්‍රදේශ යේ කැක්කුම් ද හිසරදය හේතු වෙනවා‍.කාන්තාවන්ට ආර්තව සමයේ හිස කැක්කුම් ඇතිවීමට විශේෂ හේතුවක් තිබෙනවා?හෝමෝන හා සම්බන්ධවයි ඒ හිස කැක්කුම එන්නේ. අපේ රටේ කාන්තාවන් ආර්තව වේදනාව ගැන කතා කරන්නේ නෑ. ලැජ්ජයි. නමුත් පිටරට එහෙම නෑ‍. ලිංගිකත්වය හංගාගෙන ප්‍රශ්න විසඳන්න බෑ.ආර්තව හැදෙන්නට පෙර ශරීරයේ වතුර එකතු වෙනවා. පූර්ව ආර්තව ආතතිය, පියයුරුවල වේදනාව, ශරීරය ඉදිමීම, ඔළුව කැක්කුම මේ අවස්ථාවේ ඇතිවන ජීව විද්‍යාත්මක සංසිද්ධියක්. ඒවා හංගාගෙන වේදනා විඳීම නොව විවෘතව කතා කර ඒවා සමනය කර ගැනීමයි හරි ක්‍රමය.හිස රදයට බෙහෙත් පෙති ගත යුතුම ද?හැම විටම අත්‍යවශ්‍ය නෑ. හුන් තැනින් නැඟිට අවට සිරි නැරඹීම, හිස හා උරහිස ප්‍රදේශ සම්බාහනය, ආතති හිසරදයේදී රස්නේ වතුරෙන් හිස පෙදෙස තැවීම, ඉරුවාරදයේ දී නලල මත අයිස් හෝ ඕඩිකොලොන් ගැල්වීම, නිස්කලංක තැනක සැහැල්ලුවෙන් සිටීම හෝ සිරුර ලිහිල් කරගැනීම, භාවනා කිරීම නැත්නම් අතුපංචර් චීන කටු ප්‍රතිකාරයට අනුව අතෙහි මහපටැඟිල්ල හා දබර ඇඟිල්ල අතර ප්‍රදේශය තද කරගෙන ටික වේලාවක් සිටීමෙන් හිස රදය සුව කරගත හැකියි.වෛද්‍යවරයකු වෙත යා යුත්තේ හිස රදයේ කිනම් අවස්ථාවකදී ද?සුව නින්දෙන් පසුවත් හිසරදය පවතී නම් හෝ නින්දේ දී හිසරදය මතු වේ නම්, වරින් වර ඉවසිය නොහැකි මට්ටමින් හිසරදය මතුවේ නම්, කහින, කිවිසුම් අරින විට හිසරදය වැඩිවේ නම්, හිසරදය සමඟ පෙනීමේ වෙනස්කම් ඇතිවේ නම් වෛද්‍යවරයකු හමුවීම සුදුසුයි.හිස රදයෙන් දුක් විඳීමට වඩා එය වළක්වා ගැනීම සඳහා අනුගමනය කළ යුත්තේ කෙබඳු පිළිවෙත් ද?අවශ්‍ය පමණ නින්ද, හිසරදය, ඇති කරන දේවල් ආහාරයට පානයට ගැනීමෙන් වැළකීම, එක දිගට යමක් කියවන්නේ නැතිව අතරමඟ ඇසට විවේකයක් ගැනීම, නිතිපතා ව්‍යායාමයේ යෙදීම, ආතතිය පාලනය කර ගැනීමට කාල සටහනකට අනුව කටයුතු කරමින් කාල කළමනාකරණය කිරීම.අරුණි මුතුමලී   කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>01</day>
    </date>
    <link>http://www.silumina.lk/2013/12/01/_art.asp?fn=cr1312011</link>
    <topic>මෑතක බිහිවුණු නිවැරැදි ම ඉතිහාස ග්‍රන්ථය “ශ්‍රී ලාංකේය ඉතිහාසයයි”</topic>
    <author>සංලාපය හා සේයාරුව</author>
    <content>මෑතක බිහිවුණු නිවැරැදි ම ඉතිහාස ග්‍රන්ථය “ශ්‍රී ලාංකේය ඉතිහාසයයි”ආචාර්ය ඩබ්ලිව්. එම්. කේ. විජේතුංගවසර දහස් ගණනක දීර්ඝ ඉතිහාසයකට උරුමකම් කියන ශ්‍රී ලාංකේය ඉතිහාස ග්‍රන්ථ මාලාවෙහි නවතම අදියර වන්නේ සිංහල භාෂාවෙන් රචිත ‘ශ්‍රී ලාංකේය ඉතිහාසය’ ග්‍රන්ථයයි. වෙළුම් පහකින් සමන්විත මේ ග්‍රන්ථයෙහි ප්‍රාග් ඓතිහාසික යුගයේ සිට නූතන යුග දක්වා වූ ඉතිහාස ගත කරුණු අන්තර්ගත ය. ගවේෂණාත්මක ලෙස රචිත ‘ශ්‍රී ලාංකේය ඉතිහාසය’ ග්‍රන්ථයෙහි විශේෂත්වය වන්නේ ඒ සඳහා ලේඛකයන් හතළිස් නව දෙනෙක් සහභාගි වීමයි. මේ ග්‍රන්ථයෙහි ප්‍රධාන සංස්කාරක ධූරය හොබ වන්නේ ඉතිහාසය පිළිබඳ විද්වතෙක් ලෙස කීර්තියට පත් වූ ආචාර්ය ඩබ්ලිව්. එම්. කේ. විජේතුංග මහතායි. ඉතිහාසය පිළිබඳ හිටපු සහාය මහාචාර්යවරයකු මෙන්ම ශ්‍රී ජයවර්ධනපුර මණ්ඩපයෙහි මණ්ඩපාධිපති ඇතුළු තනතුරු රාශියක් දැරූ ඩබ්ලිව්. එම්. කේ. විජේතුංගයන් සමඟ ‘ශ්‍රී ලාංකේය ඉතිහාසය’ ග්‍රන්ථය පිළිබඳත්, ඉතිහාසය පිළිබඳවත් කළ සංලාපයකි ‍ෙම්.‘ඉතිහාසය’ යන්නට නිවැරැදි අර්ථකථනයක් සම්පාදනය වී නැහැ. එයට හේතුව ඉතිහාසය පිළිබඳ විමසීමේදී ‘මහා වංශය’ හා චූල වංශය ආදි ග්‍රන්ථවල සඳහන් පරස්පරවිරෝධී මත දක්වා තිබීමයි. එවැනි තත්ත්වයකදී ‘ශ්‍රී ලාංකේය ඉතිහාසය’ වැනි ග්‍රන්ථයක් රචනා කිරීම භාරදූර කාර්යයක්.පාලි භාෂාවෙන් ලියැවුණු මහාවංශය ඉංග්‍රීසි භාෂාවට පරිවර්තනය කරනු ලබන්නේ ගයිගර් නම් ජර්මන් ජාතික ඉතිහාසඥයා විසින්. ඔහු මහා වංශය ඉංග්‍රීසි භාෂාවට පරිවර්තනය කිරීමේදී 37 වන පරිච්ඡේදයෙන් පසුව ලියැවුණු කොටස නම් කරන්නේ චූල වංශය ලෙසයි. ඔහු ඉදිරිපත් කළ මේ බෙදීම නිසා පසු කාලීනව චූල වංශයක් පිළිබඳ කතාබහට ලක් කළත්, අප සෑම අවස්ථාවකදීම මහා වංශය හා චූල වංශය යන කෘති සලකනු ලබන්නේ කෘති දෙකක් ලෙස නොවෙයි. එක් කෘතියක් ලෙසයි. මේ කෘතිවල ලියැවුණු කරුණු කාරණා සමහර අවස්ථාවලදී පරස්පර විරෝධී ස්වරූපයක් ගන්නා බව සැබෑයි. එහෙත් බොහෝ කරුණු කාරණා සඳහා කෘති දෙකෙහි ම සමානත්වයක් හිමිවන බව ද අප අමතක නොකළ යුතු වෙනවා. මේ සියල්ල ඉතිහාසය යැයි අප පිළිගත්ත ද ‘ඉතිහාසය’ දිනෙන් දිනම වෙනස්කම්වලට භාජනය වෙමින් පවතිනවා. ඒ ඉතිහාසය පිළිබඳ කරන විවිධ පරීක්ෂණ හා විවිධ මතවාද හේතු කොටගෙනයි. මේ සියල්ල එකම වේදිකාවක් මතට රැගෙන පැමිණෙමින් ‘ඉතිහාසය’ යන්නට නව අර්ථකථනයක් ලබාදීමට මා හා ලේඛක කණ්ඩායම උත්සාහයක යෙදුණා.විශ්වවිද්‍යාලයත් ඉතිහාසය ග්‍රන්ථාරූඪ කිරීමේ වගකීමට උරදෙන ආයතනයක්. ඔබත් ඊට දායක වී ඇති.ඒ වන විට ශ්‍රී ලංකාවේ තිබුණේ එකම විශ්වවිද්‍යාලයක් පමණයි. එය යුනිවසිටි ඔෆ් සිලෝන් නමින් නම් කර තිබු බවත් මට මතකයි. එකල විශ්වවිද්‍යාලයේ ඉගැන්වූයේ විදේශීය ආචාර්ය මහාචාර්යවරුන්. විශ්වවිද්‍යාලයේ ඉගැන්වීමේ පද්ධතියට ඉතිහාසය අයත් වී තිබුණත්, ඒ සඳහා පරිශීලනය කිරීමට පොතපත නොතිබීම විශාල අඩුවක් වුණා.මොකද එකල ලියැවී තිබුණු මහාවංශයෙන් හා චූල වංශයෙන් ඉතිහාසය ඉගැන්විය නොහැකියි. මේ ඔස්සේයි ශ්‍රී ලංකාවේ පේරාදෙණිය විශ්වවිද්‍යාලයේ ඉතිහාසය ග්‍රන්ථාරූඪ කළ යුතුයි කියන මතයක් ඇතිවන්නේ. එහිදී සිදුවන්නේ ඒ අවශ්‍යතාවය සම්පූර්ණ කිරීමට කමිටුවක් පත්කිරීම පමණක් නොවේ. ඊට අවශ්‍ය මුදල් ප්‍රතිපාදන ද වෙන්වීමයි. පළමුවෙන්ම මේ සඳහා කෙටුම්පතක් ලිවිය යුතු වුණා. ඒ කෙටුම්පත සකස් කිරීමට සිදුවුණේ මටයි. මේ සියල්ල සකස් කිරීමෙන් අනතුරුව අපි සියලු දෙනාම වැඩ කටයුතු ආරම්භ කළා. ඒ විශ්වවිද්‍යාලවල සිටින අයට පමණක් නොව කාටත් පරිශීලනය කළ හැකි ග්‍රන්ථයක් රචනා කිරීම සඳහායි.සාහිත්‍ය කලා වර්ධනය පිළිබඳ කතාබහේදී පේරාදෙණිය ගුරුකුලයට ලැබෙන්නේ ප්‍රමුඛ ස්ථානයක්. එමෙන් ම ගවේෂණාත්මක ඉතිහාසය පිළිබඳ ග්‍රන්ථ මාලාව බිහිවීම සිදුවන්නේත් පේරාදෙණිය විශ්වවිද්‍යාලයෙන්. ඉතිහාසයටත් යම් ගුරු කුලයක් තිබුණා ද?මුල පටන් අග දක්වා ඉතිහාසය සංක්ෂිප්ත පිළිවෙළකට ලේඛන ගත කිරීම ආරම්භ කළේ පේරාදෙණිය විශ්වවිද්‍යාලයෙන්. ඒක කිසිවකුටත් එසේ නොවේයැයි පැවසිය නොහැකියි. නමුත් ඒ පිළිවෙළම අනුගමනය කරමින්, ඒ ග්‍රන්ථ සිංහලයට පෙරළන්නේ කැලණිය විශ්වවිද්‍යාලයයි. අනික් විශ්වවිද්‍යාල ඒ පිළිවෙළ අනුගමනය කිරීමට උත්සාහ ගත්තත් එය සාර්ථක වුණේ නැහැ. එහෙම වුණත් මේක පේරාදෙණිය සම්ප්‍රදාය යැයි කිසිවකුටත් වර්ග කිරීමට ලක්කළ නොහැකියි.මේ ලෙස සියල්ලන්ට ම පොදුවේ පරිශීලනය කළ හැකි ග්‍රන්ථ පෙළක් රචනා කිරීමෙන් අදහස් කළේ තවත් මහාවංශය වැනි ම වූ ඉතිහාස ග්‍රන්ථයක් රචනා කිරීම පමණක් ද? නැතිනම් මහාවංශයට හාත්පසින් ම වෙනස් ඉතිහාස ග්‍රන්ථ පෙළක් රචනා කිරීම ද?මේ ග්‍රන්ථය නිකම්ම නිකම් ග්‍රන්ථයක් නොවේ. එය ශාස්ත්‍රීය මට්ටමක පිහිටා සැලකිය යුතු ග්‍රන්ථයක් බව අප සියලු දෙනාගේම ඒකමතික තීරණය වුණා. අනික් කාරණය වන්නේ ඔබ ඔය මතු කළ ගැටලුවයි. මේ කෘති පෙළ ඔස්සේ නැවත මහා වංශය සිංහලයට පෙරළීම නොවිය යුතු බවත් එහිදී ගත් තීරණයක්. මහාවංශයේ කියන ඉතිහාසගත කරුණු වැරදි ද? නිවැරැදි ද? එසේ වැරැදි නම් ඒ වැරැද්ද කළේ කවුරුන් ද? කියන කාරණා ද ඒ ග්‍රන්ථ පෙළට ඇතුළත් වීම මේ ග්‍රන්ථ පෙළෙහි විශේෂත්වයයි. ඒ සඳහා ගවේෂණ ආරම්භ කිරීම ද මේ ක්‍රමවේදයේ දී සිදු වූ වැදගත් සිදුවීමක්. මේ වන විටත් එංගලන්තයේ, ඇමෙරිකාව, යුරෝපය, ඉන්දියාව වැනි රටවල පිහිටි විශ්වවිද්‍යාලවල එසේ ඉතිහාසය පිළිබඳ කරන ගවේෂණ ආරම්භ වීයි තිබුණේ.මේ සියල්ල සැලකිල්ලට ගනිමින් පළමු වෙළුම සහිත ග්‍රන්ථය රචනා කරන්නේ 1959 - 60 යන කාලයේදීයි. දෙවැනි වෙළුම සහිත ග්‍රන්ථයෙහි ඇතුළත් වන්නේ පෘතුගීසි හා ඕලන්ද කාලය පිළිබඳයි. ඒ පිළිබඳ ගවේෂණ කරමින් ග්‍රන්ථය සම්පාදනය කිරීමට උත්සාහ කළත්, එය අතරමඟ නතර වූයේ එකල පැන නැඟුණු විවිධ ගැටලු හා අර්බුද නිසයි. තුන්වැනි වෙළුම ලිවීම ආරම්භ කරන්නේත් මේ සමඟමයි. 1815 ඉංග්‍රීසින්ගේ කාලයේ පටන් 1948 දක්වා ඔවුන්ගේ ආධිපත්‍යයට නතු වී තිබුණු කාලය දක්වා ලියැවුණු තෙවැනි ‍වෙළුමෙහි වැඩ කටයුතු අවසාන වූයේ 1973 වසරේයි. අවසානයේ මේ සියලු කටයුතු අවසාන වන්නේ 1995 වසරේයි.‘ශ්‍රී ලාංකේය ඉතිහාසය’ ග්‍රන්ථය රචනා කරමින් ඔබ සහ සංස්කාරක මණ්ඩලය සිදු කරනු ලැබූයේ ගවේෂණ ග්‍රන්ථයක රික්තය පූර්ණය කිරීම ද?ඉතිහාස ග්‍රන්ථයක් රචනා කිරීම පිළිබඳ ව බොහෝ උනන්දුවෙන් පළමුව කතාබහ කළේ සීමාසහිත ඇම්. ඩී. ගුණසේන සහ සමාගම බව සත්‍යයක්. ඉතිහාස ග්‍රන්ථයක හිඩැස සම්පූර්ණ කිරීම ඔවුන්ගේ එක් අරමුණක් පමණයි. අනෙක් අරමුණ ලෙස වෙනත් කාරණයක් මූලික වෙනවා. ඒ මාධ්‍ය ආයතන මඟින් විකාශනය වූ ඉතිහාසය පිළිබඳ වැඩසටහන් වලින් කියැවුණු වැරැදි සහගත ප්‍රකාශ නිවැරැදි කිරීමයි. මේ කරුණු මූලික කර ගනිමින් ‘ශ්‍රී ලාංකේය ඉතිහාසය’ ග්‍රන්ථය ප්‍රකාශයට පත්වුණ බව මට කිව හැකියි.මේ ග්‍රන්ථය රචනා කරන්නේ ලේඛකයන් හතළිස් නවයකගේ එකතුවකින්. විවිධ මත දරන ඔවුහු ඒකමතිකත්වයකට රැගෙන පැමිණීමට ප්‍රධාන සංස්කාරක ලෙස ඔබට දරන්නට සිදුවූයේ කුමන වෙහෙසක් ද?මේ කිරීමට යන කටයුත්ත පිළිබඳ හා මා පිළිබඳ ද යම් අවබෝධයක් ඔවුන්ට තිබිය යුතුයි. ඊට අමතරව මෙය ප්‍රකාශයට පත් කරන ප්‍රකාශන සමාගම පිළිබඳ යම් අවබෝධයක්, විශ්වාසයක් ඔවුන්ට තිබිය යුතුයි. ප්‍රකාශන ආයතනයට ද මේ සා මුදලක් ආයෝජනය කිරීමට මා කෙරෙහි යම් විශ්වාසයක් ගොඩනඟා ගත යුතු වෙනවා. ඒ මා මේ කටයුත්ත නිවැරැදි ව ඉටු කරාවි ය යන විශ්වාසයයි. ඒ විශ්වාසය මත කර්තෘවරු හතළිස් නවයකගේ මත හා නිතර මා ගැටුණා. ඔවුන් දරන දෘෂ්ටිය කුමක් වුවද එය තහවුරු කිරීමට අවශ්‍ය සාධක පරිච්ඡේදයට ඇතුළත් කළ යුතු බව ඒකමතිකව තීරණය වූ කාරණයක්. ඔවුන්ගේ දෘෂ්ටි සමඟ මතවාදයක් මට තිබුණේ නැහැ. ඒ නිසා පරීක්ෂණ, නිරීක්ෂණ, නිගමන මත සියලු පරිච්ඡේද ගොඩ නැඟුණා.මහා වංශය හා චූල වංශය ආදී ග්‍රන්ථ හා ‘ශ්‍රී ලාංකේය ඉතිහාසය’ ග්‍රන්ථය ලියැවී තිබෙනුයේ ඉතිහාසය යන සාධකය මූලික කරගෙනයි. යම් අයකු මේ ග්‍රන්ථ පිළිබඳ සංසන්දනාත්මකව විග්‍රහයක යෙදුණහොත් මේ ග්‍රන්ථයෙහි තිබෙන්නා වූ වෙනස්කම් මොනවා ද?ඒ වෙනස්කම්වල ආරම්භය සනිටුහන් වන්නේ හැඩ ගැස්මේ පටන්මයි. මේ කටයුත්ත ආරම්භ කිරීමේදී ප්‍රධාන විද්වතුන් සිව්දෙනකු සම්බන්ධ කර ගත්තා. ඔවුන්ගෙන් මේ කටයුත්ත කළ හැකි දැයි කියන සහතිකයයි මට අවශ්‍ය වුණේ. ඔවුන්ගෙන් ලැබුණු කැමැත්තත් සමඟ ඒ ඒ විෂයයට දක්ෂ ආචාර්ය, මහාචාර්යවරු සියල්ලන් එකට එකතු කර දින තුනක වැඩමුළුවක් කළා. කිහිප වරක්ම මේ සියල්ලන් එක්කාසු වුණා. මේ තත්ත්වය ග්‍රන්ථයෙහි අන්තර්ගතයට යම් බලපෑමක් කළා. ඒ වගේම අපේ ඉතිහාස ග්‍රන්ථවලට වඩා මේ ඉතිහාස ග්‍රන්ථය පර්යේෂණවලින් අනූන විය යුතුයි. මතු වූ අලුත් දැනුම ඇතුළත් විය යුතුයි. ග්‍රන්ථයෙහි ප්‍රමිතිය ද ඒ හා සමානව ගොඩනැඟීම ද මේ ග්‍රන්ථයෙහි තිබෙන වෙනස්කම් අතර වෙනවා. මේ සියලු කාරණා හමුවේ මෑතකදී බිහිවුණ වඩාත් හොඳම ඉතිහාස ග්‍රන්ථය ලෙස මා දකින්නේ “ශ්‍රී ලාංකේය ඉතිහාසය” යි.පැරැණි ඉතිහාස ග්‍රන්ථවල භාෂාව නිර්මාණය වී තිබෙන්නේ විදග්ධ අයුරින්. එහෙත් ‘ශ්‍රී ලාංකේය ඉතිහාසය’ ග්‍රන්ථයෙහි භාෂාව නවකතාවක තරම් සරල යි. මේ සරල බව ඉතිහාස ග්‍රන්ථයකට අනුචිත යැයි යමකු ප්‍රකාශ කළහොත් ප්‍රධාන සංස්කාරක ලෙස ඔබට කිව හැක්කේ කුමක් ද?ඒක අප කළේ ඕනෑකමින්මයි. මොකද අප කියන දෙය කුමක් වුවද අන් අයට තේරුම්ගත හැකි විය යුතුයි. ඒ සඳහා තරාතිරමක් අනවශ්‍යය බවයි මා සිතන්නේ.මේ ග්‍රන්ථය ලිවීමේදී අනුගමනය කළ විධි ක්‍රම මොනවා ද?සෑම පරිච්ඡේදයකටම යම් ප්‍රමාණයක් අඩංගු විය යුතු බව මා සිතුවා. අප ඔවුන්ට මුදල් ගෙවීම් කළේ ද ඒ ප්‍රමාණයෙහි සිටිමින්. සමහර විටෙකදි ඒ ප්‍රමාණයේ අඩු වැඩි අවස්ථා එළැඹුණා. කොහොම නමුත් ඒ සියලු දෙනාටම අප පළමුව උත්සුක වූයේ උපදෙස් මාලාවක් ලබාදීමයි. එහිදී අප උනන්දු වූයේ සෑම කාරණයක්ම පැහැදිලි ලෙස දැක්වීමටයි. ඊට අදාළ ලෙසයි සියලු පරිච්ඡේද ලියැවුණේ.පරිච්ඡේදය යම් සීමාවකට කොටු කිරීමේදී වැදගත් කරුණු රැසක් ගිලිහී යෑමට ඉඩකඩ සැලසෙන බවත් පෙනෙන්නට තිබෙනවා නේද?එවැනි අවස්ථාවක් ඇතිවුණා නම් ඒ ගිලිහී ගිය කාරණය ඇතුළත් කිරීමට මා දෙවරක් සිතන්නේ නැහැ.‘ශ්‍රී ලාංකේය ඉතිහාසය’ ග්‍රන්ථය රචනා කිරීමට කිනම් කාලයක් ගතවූයේ ද?2007 වසරේ ජූනි මාසයේදී ආරම්භ කළ මේ කටයුත්ත සංශෝධන සමඟ පූර්ණ ග්‍රන්ථයක් බවට පත් වන්නේ 2012 වසරේදියි. ඊට වසර කිහිපයකට පෙර ග්‍රන්ථය එළිදැක්විය යුතු වුණත්, විවිධ ගැටලු හමුවේ එහි කාලය 2012 වසර දක්වා දීර්ඝ වුණා. මේ වන විට නැවත සංස්කරණ කටයුත්තකට ද අප මුල පිරුව බව කිව යුතුයි.මේ ඉතිහාස ග්‍රන්ථය ඉංග්‍රීසි හා දෙමළ භාෂාවලට ද පරිවර්තනය කරන බවත් මෙහි පෙරවදනෙහි සඳහන් වූවා. එහි වැඩ කටයුතු මේ වන විටත් ආරම්භ කර තිබේ ද?ලබන වසරෙහි සිංහල අලුත් අවුරුද්දට ප්‍රථම මේ ග්‍රන්ථයෙහි ඉංග්‍රීසි පරිවර්තනය එළි දැක්වීම සඳහා අවශ්‍ය පසුබිම සකස් කරගෙන යන බව කියන්න ඕනෑ. ඊට පසුවයි දෙමළ භාෂාවට මේ ග්‍රන්ථය පරිවර්තනය වන්නේ.සංලාපය හා සේයාරුවතිලානි ශානිකා විතානාච්චිකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>01</day>
    </date>
    <link>http://www.silumina.lk/2013/12/01/_art.asp?fn=cr1312012</link>
    <topic>මුදු දිය දහරක්....</topic>
    <author>මහාචාර්ය සුනන්ද මහේන්ද්‍ර</author>
    <content>මුදු දිය දහරක්....මහාචාර්ය සුනන්ද මහේන්ද්‍රයන්ගේ ජීවන ගමනේ අරුමැසි සිදුවීම් පිළිබද ලියවෙන ස්වයං අපදානය.අහස ගුගුරන හඬ ඇසේ. විටෙක ඒ ඇසෙන්නේ ගුවන් ගැබ සිසාරා දිවෙන අහස් යානාවක ශබ්දයකි. එය මැඬගෙන ඈතින් ඇසෙන්නේ වෙඩි ශබ්දයකි. බිම් ගේ ඇතුළේ අපි පසුවෙමු. මහගෙදර සියලු දෙනෙක් ම පාහේ, මහගෙදර පිටුපස හාරන ලද බිම් ගේ ඇතුළේ වෙසෙති. පැත්තකින් ඇත්තේ මහගෙදර සාලයේ මෙතෙක් ‍ෙම්සයක් මත රඳවා තිබූ පෙට්ටි රේඩියෝවයි. සුදුමාමා හෝ අන්කෙනකු පැමිණ එය බැට්රියෙන් ක්‍රියාකරවයි. පසු කල මා දැනගත් පරිදි යුද තොරතුරු රැසක් ගෙන එන ලද්දේ ඩී.ඇම්.කොළඹගේ මහතා හා සයිරස් ඩබ්ලිව්.සුරේන්ද්‍ර යන මහත්වරුන් විසිනි. එහෙත් ඔවුන් මොනවා කීවා දැයි කුඩා මට නොවැටහුණි.මාමලා‍ හා පුංචි අම්මලා නම් සමීපව සවන් දී සිටියහ. යුද තොරතුරු ගෙන ආ වැඩසටහන නම් කර තිබුණේ ‘රැව් පිළිරැව්’ යනුවෙන් බව මට යම්තමින් මතක ඇත. රේඩියෝව බැට්රියෙන් ක්‍රියාකළ අතර සාමාන්‍ය රෑ අඳුර දුරුකරගැනීම සඳහා අපට භාවිතයට ගැනීමට සිදුවූයේ එක්කෝ ‘වික්ස්’ ලාම්පුවකි. නැතහොත් ‘ඇලඩින්’ ලාම්පුවකි. මේ දෙවර්ගයේ ලාම්පු හැරුණු විට අප පොදුවේ පාවිච්චි කළේ ලන්තෑරුම් ය. ඒවායින් සමහරක් ‘හරිකේන් ලැන්ටර්ස්’ නමින් හැඳින්විණ. ලාම්පු දැල්වීමේ කටයුතු කළේ පිරිමින් විසිනි. අපේ වැඩිමහල්ලු දෙවැනි ලෝක යුද්ධය ගැන කතා කළහ. අපි ඒවා අසා සිටියෙමු.මේ වකවානුව ද කෙමෙන් ගෙවී ගියේය. මා ඉපදුණේ 1938 දී වුවද, මට 1944 හා 1945 යන කාලවකවානු මතක ඇත්තේ කෙසේද යන්න තවමත් ප්‍රශ්නයකි. අතීතයේ සිදුවූ බොහෝ දේ මැනවින් මතක ඇති අතර මෑත කාලයේ දී සිදුවූ බොහෝ දේ අමතක වී තිබීම එක් අතකින් භාග්‍යයක් කොට සලකමි. එබැවින් මට මා පෙනෙන්නේ ‘අතීතකාමය’ හෙවත් නොස්ටැල්ජියාවේ දැවටුණු කෙනෙකු ලෙසිනි. මවිසින් ලියන ලද නවකතා කීපයකට ම වස්තු විෂය වී ඇත්තේ මේ අතීතකාමයයි.ගම්පහ ආනන්ද විද්‍යාලයේ මට ඉගැන්වූ පළමු ගුරුතුමාගේ රූපකාය මා හමුවේ මැවී පෙනේ. හීන්දෑරි මිටි මේ ගුරුතුමා අපට ඉගැන්නුවේ චිත්‍රකර්මය ය. භාවිතයට ගත්තේ බල්ලකුගේ රූපය සටහන් රූපයක් ඇති චිත්‍ර අඳින ‘ඩ්රෝයින්’ පොතකි. ගුරුතුමාගේ නම ඇල්.ඇස්.ඊ.අමරරත්නයි. මේ ගුරුතුමා පසු කළ ඉමහත් කීර්තියකට පත්වූයේ ‘කුමාරෝදය’ පොත් පෙ‍ළිනි. අමරරත්න මහතා අපේ පන්තියේ සිසුවකුගේ ‘ඩෙස්ක්’ එකට සමීප වී චිත්‍රයක් අඳින හැටි බලන්නට අපි අපේ අසුන්වලින් නැඟිට එතැනට ගියෙමු. එවිට අමරරත්න මහතා කඳ කෙළින් කොට අප දෙස බලා ඇඟිල්ලක් උලුක්කොට කියන්නේ කුමක්ද?“ඉඩමට යනවා! ඉඩමට යනවා; යනුවෙනි. “ඉඩම” යනු අප පන්තියේ අපට බාර අසුනට අමරරත්න ගුරුතුමා යෙදූ නාමයයි.මා කුමාරෝදය කියවන කාලය පැමිණුන විට එහි කතුවරයා අපට චිත්‍රකර්මය ඉගැන්වූ බව මම නොදැන සිටියෙමි. කාලයකට පසුව කවුරුන් හෝ ඒ බව මට පැහැදිලි කළේය. ඒ කවුරුන්දැයි මට මතක නැත. හේතුව එය මෑත කාලයේ සිදුවීමක් වීමය. කෙසේ වෙතත් පසුකාලයේ මට අමරරත්න ගුරුතුමාගේ දියණි වන කුමාරි උත්තරමානි අමරරත්න මුණගැසිණ. ඇය ද චිත්‍රශිල්පිනියක් බව මට පෙනිණ.“අපේ තාත්තා කුමාරෝදය පොත් පෙළට අතිරේකව තවත් පොතක් ලියල තිබෙනවා” ඇය කීවාය. ඉන්පසුව ඇය මට ඇගේ පියා විසින් ලියන ලද ‘රසදහර’ නමැති කුඩා පොත තෑගි කළාය. ‘රසදහර’ අතිශය රසවත් පොතක් බව වටහා ගැනීමට නම් එය මේ යුගයේ පාඨකයා විසින් කියවිය යුතුමය. එහි එන ‘කටවහර’ නමැති පරිච්ඡේදය අපූරු ගවේෂණයක ප්‍රතිඵලයකි. මීට කලකට උඩදී පරලෝසැපත් වූ ප්‍රවීණ පුවත්පත් කලාවේදියකු වූ කිත්සිරි නිමල්ශාන්ත අපේ කාලයේ පරපුර හඳුන්වා දී තිබුණේ ‘කුමාරෝදය පරපුර’ යනුවෙනි. අපට පසුව ආ පරපුර හඳුන්වාදී තිබුණේ ‘සාමා කෝ මාමා’ පරපුර යනුවෙනි. ‘සාමා’ පොතට වැඩි අගයක් ‘කුමාරෝදයේ’ ඇත.අපේ කාලයේ පන්ති කාමරවල කුමාරෝදය වැනි සිංහල පොත් භාවිතයට පැමිණ තිබූ නමුත් බොහෝ වෙනත් පොත්, විශේෂයෙන් ඉංග්‍රිසි ‍ෙපාත් ගෙන්වා තිබුණේ එක්කෝ එංගලන්තයෙනි. නැත්නම් ඉන්දියාවෙනි. ඉංග්‍රිසි ‍ඉගෙනුම සඳහා අපට භාවිත කිරීමට සිදුවූයේ “එව්රිඩේ ක්ලැසික්ස්” නමැති පොතකි. අපි ඒ පොත ඉතා ආශාවෙන් කියෙව්වෙමු. ඒවායේ එන බොහෝ කතා දැනුදු මතකය.අ‍ෙප් පන්ති කාමරයේ භාවිතය සඳහා අපූරු අතිරේක පොත් කීපයක් ද නියම වී තිබිණ. ඉන් එක් පොතක් වූයේ ආනන්ද සමරකෝන්ගේ ගීත ඇතුළත් “කුමුදිනී” පොතය. මේ පොතේ එන එක් ගීයක් හඳුන්වා දී තිබුණේ “ගම්බද ගෙදරක්” යනුවෙනි. එය සමරකෝනුන්ගෙ ජනප්‍රිය නිබන්ධයක් වූ “අක්කේ අක්කේ අර බලන්ඩකෝ” ගේය පද සමුදාය ය. ඒ ගීතය ගයනු ලැබූයේ සූර්ය ශන්කර් මොල්ලිගොඩ හා ගායිකාව විසිනි. මේ ගීතය ඇතුළත් එම්එම්වී තැටි අපේ මහගෙදරට ගෙන ආවේ සුදුමාමා ය. ඒ ගීතය අපට කෙතරම් බරපතළ ලෙස බලපෑවේ ද යත්, මම ඉන් පුදුමාකාර නිර්මාණ ආභාසයක් ලැබූවෙමි. ආනන්ද සම‍රකෝන්ගේ ප්‍රථම ගීත සංග්‍රහය එය විය යුතු යැයි මම සිතමි.අපේ සුදුමාමා පුදුමාකාර ගීත රසිකයකු වී සිටියේය. ඔහු ඒවා ගායනා කිරීමටත් ඉඳහිට බටනළාවෙන් එහි තනුව වාදනය කරන්නටත් පටන් ගත්තේය. මම ඒ සියල්ල බලා සිටියෙමි. මහගෙදර සිට කොළඹ යන සුදු මාමා බොහෝවිට එකවර ග්‍රැමෆෝන් තැටි තුන හතරක් මිලදී ගනියි. ඒවා මිලදී ගන්නේ ‘රුපීස්ටෝන්ස්’ නමැති වෙළෙඳසැලෙනි. ‘රුපී’ (රුපියල) යනුවෙන් නම්කර ඇත්තේ හැම භාණ්ඩයක්ම රුපියලක් වන පරිදි මිල කර ඇති බැවිනි. එබැවින් ඒ සාප්පුවේ හැම බඩුවක්ම රුපියල, රුපියල් දෙක, රුපියල් තුන වශයෙන් නම්කර තිබිණ. සුදුමාමා කොළඹ ගොස් බඩුමුට්ටු ගෙන එන අතර කවි සඟරාත් පොත් පත් ද මිලදී ගෙන ඒමට අමතක නොකළේ ය. මට කුඩා කාලයේදී බොහෝ කවි පොත් හා නවකතා කියවීමට ලැබුණේ එසේ සුදුමාමාගේ පොත්වලිනි. ඉතා පරිස්සමෙන් පොත්පත් පරිහරණය කළ සුදු මාමා තම අල්මාරියේ එක් ලේබලයක් අලවා තිබුණි. එහි මෙසේ ඉංග්‍රිසියෙන් ලියැවිණ. Books will not be lend under any circumstances” එහෙත් එම රෙගුලාසිය මා වෙනුවෙන් ලිහිල්වී තිබූ බවක් මට මතකය. බාගදා මෙසේ පොත්පත් එකතු කිරීමේ සිරිතට කිසියම් ආභාසයක් අපේ තාත්තාගෙන් ද ලබන්නට ඇතැයි විටෙක මට හිතේ. ඒ මන්දයත් අපේ තාත්තා ද පොත්පත් එක්රැස් කළ කෙනකු වූ බැවිනි.අපේ තාත්තා සතු කළු (පොත්) අල්මාරිය පිරී තිබුණේ සම්භාව්‍ය සිංහල සාහිත්‍ය හා ඉතිහාස පොත්වලින් හා ඉංග්‍රිසි වෛද්‍ය පොත්වලිනි. ඊට අතිරේකව කුඩා පොත් රාක්කයක ‍බ්‍රිතාන්‍යයේ මුද්‍රණය කරන ලද ඉංග්‍රිසි විශ්වකෝෂ කාණ්ඩ 10ක් තිබිණ. ඒවා හඳුන්වා දී තිබුණේ Book of knowledge යනුවෙනි. ඒ විශ්වකෝෂ වෙළුම් දහය පෙරලා බැලීමෙන් අප සියල්ලන්ටම පුදුමාකාර දැනුමක් හා විනෝදයක් ලැබිණ. තාත්තාගේ පොත් අල්මාරියේ තිබූ මහාවංශය හා සද්ධර්මාලංකාරය මට අමතක නොවේ. ඒවායේ පිටු පෙරළීමෙන් මා ලැබුවේ අපූරු ආස්වාදයකි. සුදු මාමා ළඟ තිබූ එක් පොතක් කෙරෙහි මගේ සිත වෙසෙසි අවධානයකට යොමු කෙරිණ.ඒ පොතේ නම වූයේ “ස්ත්‍රී චිකිත්සාවලිය’ යන්න ය. මම ඉන් රහස්‍ය ආස්වාදයක් ලැබීමි. ඒ මන්ද යන්න වැටහෙන්නේ දැන්ය. එය ගර්භාෂයක රූප සටහන් ද, ස්ත්‍රී ලිංගය හා පුරුෂ ලිංග රූප සටහන් ද ඇඳ ඒවා පිළිබඳ එතෙක් මා නොලද දැනුමක් ලබාදීමට සමත් විය. එහෙත් ඒ ‍ෙපාත් පළවී ඇත්තේ එවකට බාලවයස්කාර අප වැනි කුඩා නොදරුවන් වෙනුවෙන් නොවන බව වටහාදීමට කිසිවකු සිටි බවක් නොපෙනිණ. මම ‘ස්ත්‍රී චිකිත්සාවලිය’ මුළුමනින්ම කියවා හමාර කළෙමි. ඒ පිළිබඳ මම ලොකු මම්මාට ද කීමි. එවිට ලොකු මම්මා කම්පාවෙන් මෙන් මදෙස බලා සිටි අයුරු මම මේ මොහොතේ සිහිපත් කරගනිමි. පසු කලෙක දී මම ඒ පොත කොයි ඇද්දැයි සොයා බැලූවෙමි. එහෙත් එය සුදුමාමාගේ පොත් අල්මාරියෙන් අතුරුදහන් වී ඇති බව පමණක් දැනගතිමි.මහාචාර්ය සුනන්ද මහේන්ද්‍රකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>01</day>
    </date>
    <link>http://www.silumina.lk/2013/12/01/_art.asp?fn=cr1312013</link>
    <topic>තනි වූ අරම</topic>
    <author>සුනන්ද එරංග පෙරේරා</author>
    <content>තනි වූ අරමනායක හාමුදුරුවන් පොඩි හාමුදුරුවන් දෙස බැලුවේ උපන් අනපේක්ෂිත විමතියෙන් ය. ඒ තුළ කෝපයක් සමඟ ම කම්පාවක් ද විය. කඩා වැටෙන සිවුර යළි පොරවාගත් නායක හාමුදුරුවන් ගේ කටහඬ වෙවුලන සුලු ස්වරයෙන් යුක්ත විය.“මක් කිව්වෙ?”“හෙට උදේ පහට චූටි අයිය ත්‍රීවීල් එකේ එනව. මාත් ඒ එක්ක සිවුරු ඇරල යනව”උළුවස්සේ ද හැපෙමින් පොඩි හාමුදුරුවන්ගේ කාමරයෙන් එළියට වැඩම කළ හැටපස් හැවිරිදි නායක හාමුදුරුවන් වඩාත් මහලු වූ තරමට වාරු නැති විය. මැද සාලයේ ධාතු කරඬුව තැන්පත් කළ අල්මාරිය තැබූ මේසය අල්වාගෙන උන්වහන්සේ මඳක් ගිමන් නිවාගත්හ. අනතුරුව දුරු කතරක් ගෙවා දැමුවා සේ පැමිණ ඉස්තෝප්පුවේ හාන්සි පුටුවේ දිගෑද්දුණුු නායක හාමුදුරුවෝ හති අරින්නට වූහ.මතක ඇති කාලයේ සිට නායක හාමුදුරුවන් වැඩ හිඳින මේ හාන්සිපුටුවෙන් එහා මිදුලේ කෙළවරේ ඇත්තේ පන්සලේ කණාටු පොල් රුප්පාවයි. එයින් එහා පුළුල් දිග වෙල් යාය යි. වෙල් යාය හරහා ගුරුපාර රාත්‍රිය උදාවන විට පාළු වේ.රාත්‍රී නමය පසු වූ අහසේ වැතිර තිබුණේ මැදියමට උචිත, අන්ධකාරයකි. වැහි වලාකුළු තරු යාය වසා දමා තිබුණි. ඒකතානමය කාංසියක් ශෝකයක් ඒ හැම තැනම පැතිර තිබුණේ ය.බෝ මළුව වටා බෝධි පූජාවට පැමිණි ඇත්තන් දැල්වූ පහන් බොහොමයක් දැන් නිවී ගොසින් ය. බණ්ඩාර උන්නැහේ දවසේ අවසන් බාහිර රාජකාරිය වූ ගේට්ටුව වසා දමා ඔහුගේ රාත්‍රී නවාතැන වූ දන් ශාලාවට යමින් ගමන නායක හාමුදුරුවන් සමීපයට පැමිණියේ ය.“සේතුංග මුදලාලිලෑ ගෙදරින් හෙට හීල ගෙනාවෙ අමුවෙන්. උදේට බතක් කිරි හොද්දක් එක්ක කට්ට සම්බලයක් හදන්නම් නායක හාමුදුරුවනේ”.බණ්ඩාර උන්නැහේ ස්වකීය මැදි වයස ද තනිකඩවම පන්සලේ ගෙවා දමමින් සිටියේ ය. අම්මෙක් අප්පෙක් නැති ඔහු අවුරුද්දකට වතාවක් කුරුණෑගල පැත්තේ ඉන්න නංගිලාගේ අහ දෙදොහකට යන්නේ ය. පැහැපත් මිටි තට්ට හිසැති සන්සුන් පුද්ගලයකු වූ බණ්ඩාර උන්නැහේ පන්සලකට කලාතුරකින් හමුවන ගුණ යහපත් ආවතේවකරුවෙකි.“තව පැය බාගයකින් විතර පිටි හැන්දක් දෙකක් දාල කෝපි කෝප්පයක් ගෙනාවනං හකුරු කෑල්ලක් එක්ක” නායක හාමුදුරුවන් හීල ගැන සැලකිලිමත් නැත.තමා ගේ සිව්වැනි ගෝලයාත් තමන් ව හැර දමා හෙට උදෑසන පන්සලෙන් පිටත්වන බව නායක හාමුදුරුවෝ යළිත් සිහි කළහ.මෙයට පෙර ‍ගෝලයන් තිදෙනා ම සිවුරු හැර ගියේ තමන්ට නොකියා නොදන්වා ය. එයින් දෙදෙනෙක් හතර පේරුවේ දායක ගෙවල්වලින් ගෑනු ළමයි දෙදෙ‍නකු සමඟ ගමෙන් වහං වූහ. අනෙක් ගෝලයා අයියා මරා දැමූ ත්‍රස්තවාදීන්ගෙන් වාඩුව ගැනීමට හමුදාවට බැඳුණි. ඔහු දැන් ඉඳහිට බිරියත් සමඟ නායක හාමුදුරුවන් බලන්නට එන එක් පාදයක් අහිමි රණවිරුවෙකි.නායක හාමුදුරුවන් ‍ගෝලයන් අවශ්‍ය යැයි සිතුයේ ශාසනික කුටුම්භයක් නිර්මාණය කිරීම ශාසනික යුතුකමක් වූ නිසා ය. එසේ ම විහාර භූමිය තුළ පීතෘත්වයකින් තොරව විටෙක දැනෙන උහුලන්න බැරි තරම් වූ පාළුව තනිකම නැති කර ගැනීම සඳහා ය.ඒ හැම ගෝලයකුටම නායක හාමුදුරුවෝ කාරුණික වූහ. පැවිදි වූ අලුත ඇතැම් රාත්‍රියක නායක හාමුදුරුවෝ තම ගෝලයකුගෙන් මෙසේ අසන්නාහ.“ගෙදරදි රෑට බත් කාල දැන් බඩගිනිද?”“නෑ. එහෙම නෑ” චීවරේ උණුහුම තවමත් ආඩම්බරකාරී ලෙස දැනෙන හැඟීමෙන් ගෝලයා කියයි.නායක හාමුදුරුවන් ගේ මුහුණට නැ‍ඟෙන්නේ පුත්ත චිත්තං වූ ස්නේහවත් සිනහවකි.“යමු බලන්න” පොඩි හාමුදුරුවන්ගේ කර වටා අත දමාගෙන තම නිදන කාමරයට කැඳවාගෙන යන නායක හාමුදුරුවන් පොඩිනමට බිස්කට්, කෝලිකුට්ටු සමඟ කිරි වීදුරුවක් පිරිනමයි.“බුදුහාමුදුරුවො දේශනා කරල තියෙනව සබ්බේ සත්තා ආහාරට්ඨිතිකා ඒ වගේම ජීගච්ඡා පරමා රෝගා කියල. ඒ හින්ද බඩගින්න කියන රෝගයට සංවරව ආහාර ටිකක් ගත්තට කමක් නෑ”“එහෙයි” පොඩි හාමුදුරුවන් කියන්නේය.“ගෙදරද හොඳ පන්සලද?” නායක හාමුදුරුවෝ තෘප්තිය සඳහා අසයි.“පන්සල”“පොඩි උන්නාන්සේ තනියෙන් කාමරේ නිදාගන්න බයද?” පොඩි නමගේ කෙටි හිසකෙස් සිනිඳු ය.එහෙත් ඒ තරමට දයාබරව කාරුණිකව සැලකූ තමන්ව අත්හැර දමා ඔවුන් වෙන්ව යන්නේ ඇයි? කරදඬු උස් මහත් වූ පසු ඔවුන් යළි ගිහි දිවියට යෑම වැළැක්වීමට තමන්ට නොහැකි වූයේ ගෝලයන්ගේ වෙනස්වීම තමන්ට දරාගත නොහැකි වූ ‍නිසා නොවේද?හැම ගෝලයකුම නායක හාමුදුරුවන් සමඟ ගැටීම් ඇති කර ගත්තේ එකම ආකාරයටය. පන්සලේ දී බාලාවතාරය, සාමණේර බණ දහම් පොත් වනපොත් කරන සාමණේරවරුන් පිරිවෙන් යෑමත් සමඟ වෙනස් වන්නේ ය.“අපේ ප්‍රාචීන පන්තියෙ හාමුදුරුවරු හෙට සිරීපාදෙ යනව. මාත් යනව”එය උපාධ්‍යාය ස්ථවිරයන් නැතිව සාමණේර නමකට නොගැළපෙන නොසරුප් ගමනක් සේ නායක හාමුදුරුවන් කියා සිටියත් සිදුවූයේ පොඩි නම ඒ ගමන යෑමත් විරසකයකුත් සමඟම ආරම්භ වීමත් ය.හෙට උදේ උපැවිදිව යන තමාගේ සිව්වැනි ගෝලයා මුලිච්චි වූයේ බෝධිරාජාරාමයේ සති පිරිතේ දී ය. නිතර ඒ පන්සලට තම ත්‍රීවීල් රියැදුරු පියා සමඟ පැමිණි පොඩි කොලුවා නායක හාමුදුරුවන් පැවිදි කරවාගත්තේ උගේ හුරුබුහුටිකමට ය.නායක හාමුදුරුවෝ ඔහුගේ රොෂාන් නම ඉවත් කර පැවිදි නම සේ ආනන්ද යනුවෙන් යෙදූහ. බුදු හාමුදුරුවන්ගේ අවසාන මොහොත දක්වා උපස්ථාන කළ ආනන්ද හිමියන් මෙන් මේ සිව්වැනි ගෝලයා ද තමන්ව රැකබලා ගනු ඇතැයි නායක හාමුදුරුවෝ සිතුවෝය.එහෙත් ගෝලයා පිරිවෙනේ නේවාසිකාගාර පාලක පණ්ඩිත හාමුදුරුවන්ට එරෙහි සාමණේර කණ්ඩායමේ නායකත්වය හිමි කර ගැනීමට ප්‍රථමයෙන් සමත් විය. ඔහු සිරීපාදේ පමණක් නොව වෙසක් බලන්නට ද ගියේය. ගෝලයාගේ දුරකථනය මිහිමත සියලු වැඩකටයුතුවලින් සමන්විත වූ අතර එහි ඇමතුම් පැමිණීමේ ගීතය බුදු බණ අංශුමාත්‍රයක් නැති අජිතකේශකම්බලට අයත් ගීතයක් විය.නේවාසිකාගාරයෙන් ඉවත් කළ නිසා පන්සලේ සිට පිරිවෙන් ගිය ගෝලයා එහි නොයා කායවර්ධන මධ්‍යස්ථානවලත් කරාටේ ඉගෙනීමටත් යන බව නායක හාමුදුරුවන්ට ආරංචි වී තිබුණි.“හතර පේරුවේ දායකයන්ට ආගමික වතාවත් ඉටු කරල දෙන්න අහවල් දේකට ද උන්නාන්සෙ කරාටෙ ගහන්නෙ”“ඒක ඉන්දියාවෙ බෝධිධර්ම හාමුදුරුවො ආරම්භ කළ සටන් ක්‍රමයක්” පොඩි හාමුදුරුවන් ඒ සටන් ක්‍රමයේ ඉතිහාසය දන්නේය.එහෙත් අධිකරණ සංඝනායක පදවිය සමඟ ත්‍රිපිටක වාගිශ්වර, කර්මාචාර්ය සම්මානිත තමා ඉක්මවා ගිය හරුප දොඩන්නට පොඩි උන්නාන්සෙ හයිය හත්තිය ලැබුවේ කෙසේද?“බුදු හාමුදුරුවො අනුමත කරල තියෙන්නෙ චිත්ත හටන මිසක් කාය හටන නෙවෙයි උන්නාන්සෙ”දහවල් දානය සමඟ තවත් වැඩ කටයුතු කීපයකට බැහැරට වැඩම කළ නායක හාමුදුරුවන් හවස ආපසු එන විට ‍ෙපාඩි හාමුදුරුවන් පන්සලට පැමිණ සිටියේය. මෙම සිව්වෙනි ගෝලයා පිරිවෙනෙන් ද ඉවත් කළ බව නායක හාමුදුරුවන්ට ආරංචි වූයේ දානයේ හිඳි පිරිවෙනේ ස්ථවිරයකුගෙනි.ඒ පිළිබඳව නායක හාමුදුරුවන් විමසනු ලැබුවේ රාත්‍රියේ බෝධි පූජා කටයුතු ද අහවර කිරීමෙන් අනතුරුවය.මේ ගෝලයන් හැම දෙනාම පිටවී යන්නේ ඔවුන් ප්‍රිය කරන සමාජය ශාසනයේ නොමැති නිසා ය. තමා මේ ආත්මයේ දී අත්පත් කරගත් මේ පබ්බජිත සුඛය එක ගෝලයකුට හෝ නොපිහිටන්නේ ඇයි?කෙසේ වුවද මෙයින් පසු මේ ආවාස ගෙයි තමන් යළිත් තනිවන්නේය. කිව්ව නාහා වුව ද මෙහි සිටි මේ ගෝලයා ද එයින් නික්ම යන්නේ ය.“හකුරු ඇත්තෙ නායක හාමුදුරුවන්ගෙ කාමරේ” බණ්ඩාර උන්නැහේ ගිලන්පස කෝප්පය පිළිගැන්වීය.“හකුරු එපා. මෙහෙම හොඳයි” හාන්සි පුටුවෙන් නැඟිට යෑමට නායක හාමුදුරුවන්ට කුසීත බවක් හැඟුණි.බණ්ඩාර උන්නැහේ බිම තප්පලම්ගසා දැහැත් වට්ටිය ළංකර ගත්තේය. ඔහුගේ පනස්පස් හැවිරිදි වයසින් අවුරුදු හතළිහක්ම මේ පන්සලේ ගත කර ඇත්තේය. ඒ ලොකු නායක හාමුදුරුවන්ගේ කාලයේ සිටය. ගමෙන් කතන්දරයක් නාහපු ඔහුට බොහෝ දෙනෙකු ආමන්ත්‍රණය කරන්නේ බණ්ඩාර උන්නැහේ යනුවෙනි.“බණ්ඩාර උන්නැහේ” හැර දමා යෑමකදී උපදින තනිකමෙන් උපන් ප්‍රකම්පිත එහෙත් මෘදු බවක් නායක හාමුදුරුවන්ගේ ස්වරය විය.“නායක හාමුදුරුවනේ” අමු පුවක් ගෙඩියක් ලියමින් බණ්ඩාර උන්නැහේ නායක හාමුදුරුවන් දෙස බැලුවේය.“බණ්ඩාර උන්නැහේ කැමැති නැද්ද දන්ගෙයි නිදාගන්න එක නවත්තල ආවාස ගෙයිම නිදාගන්න?”බණ්ඩාර උන්නැහේට සිහිපත් වූයේ මිටි දාන මේස දෙකක් හේත්තුකර මෙට්ට දමා පෙට්ටි සුරුට්ටු බොමින් සිත් සේ අධෝවාතය පිටකරමින් උඩුබැලි අතට දිගාවී ගත කරන දන්ගෙයි රාත්‍රිය යි.“ඕවයැ යහන්ගත වෙන එක නාකයිනෙ නායක හාමුදුරුවනේ”නායක හාමුදුරුවෝ උණුසුම් කිරි කෝපි උගුරක් වැළඳූහ.“මං බණ්ඩාර උන්නැහේ ගෝලය කරගෙන මහණ කරගන්නවට කැමැතියි නේද?”ඇඳිරි අහසේ හීතල තනිය පන්සල් බිමේ ගස් අතු ඉති සිපගත්තේ පිනි බිඳු සමඟය. සීතල පිනි බිඳු අතු අගින් රූරා වැටෙන්නේ හෙමිහිටය.බෝ මළුව වටා බෝධි පූජා ඇත්තන් දැල්වූ සියලු පහන් දැන් නිවී ගොසින් ය.සුනන්ද එරංග පෙරේරාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>01</day>
    </date>
    <link>http://www.silumina.lk/2013/12/01/_art.asp?fn=cr1312014</link>
    <topic>සුමිත්‍රාට මොකද වුණේ?</topic>
    <author>සමන් වික්‍රමාරච්චි</author>
    <content>සුමිත්‍රාට මොකද වුණේ?සුමිත්‍රා රාහුබද්ධ තම ලේඛන කලාවට අතිරේකව කළ උසස් රැකියාවෙන් ඉසුඹු ලා “දැක නෙක විලස” නමින් ග්‍රන්ථයක් ලියුවා ය. එහි ඇතුළත් වන්නේ රැකියාව සහ ලේඛන කලාව අතර දෝලනය වන ආත්ම කේන්ද්‍රීය වූ ජීවිතය පිළිබඳ නාසිස්මික කියවීමකි. නැත. මේ ලිවීමට ප්‍රස්තුත වන්නෙ ඒ කෘතියෙන් එළියට පනින සුමිත්‍රාගේ ස්වරූප රාගය නොවේ. මා ලියන්නට යන්නේ ඇගේ ‘අත අත නෑර’ නවකතාව පිළිබඳ ව බව ඇත්ත ය. එහෙත් දැක නෙක විලස කෘතියේ ලා ඇගේ නවකතාව ලිවීමේ ව්‍යාපෘතියට මාවත් ගාවා ගනී. ඇය අත අත නෑර නවකතාව ලියා එහි අත් පිටපත මා වෙත එවූ බවත් මා එය කියවා පොත හොඳට ලියැවී ඇතැයි කියා සිටි බවත් එම කෘතියේ සඳහන් කරයි.සුමිත්‍රා අත් පිටපත මා වෙත එවන ලද්දේ මගේ අවංක විවේචනය අපේක්ෂාවෙන් යයි වරදවා ගත් මම නවකතාවට යම් සංශෝධනයන් යෝජනා කළෙමි. ඉන් එකක් ඇය “දැක නෙක විලස” කෘතියේ ද සඳහන් කරයි. එනම් ඇගේ නවකතාව අවසන් විය යුතුව තිබුණේ දෙබිඩි දැරියන්ගෙන් කෙනෙකු දූෂණය කළේ යයි එළි දරව් වන ඔත්තුකාරයා නම් චරිතය නාලිනී නමැත්තිය සමඟ පාර්ලිමේන්තු පාරේ යනු කිසිවකු දැක තිබුණ තැනින් බව ය. එවිට දෙබිඩි දැරියන්ගේ ආරක්ෂකයා ලෙස පෙනී සිටි නාලිනී ද දෙබිඩි චරිතයක් බවට පත් වීමෙන් නවකතාවට උත්ප්‍රාසනීය අවසානයක් ලැබේ යැයි මම සඳහන් කළෙමි. සුමිත්‍රා මගේ බස් මායිං නොකර කිසිවක් වෙනස් නොකළා පමණක් නොව ‘දැක නෙක විලස’ තුළ (සුන්දර ද ඊට ඈඳා ගනිමින්) ඇනුම්පද කියන්නේ මෙලෙස ය.“'අත අත නෑර’ අත් පිටපත කියවූ සමන් මට එහි විචාරය ඉදිරිපත් කළේය. “පොත හොඳට ලියල තියෙනවා. ඒත් ඔයා පොත නලිනියි ඔත්තු කාරයයි පාර්ලිමේන්තු පාරේ යනව දැක්ක ය කියන ආරංචිය ලැබුණ තැනින් නවත්තන්න ඕන.” ඔහු කීවේ ය. ඔහු කීවේ එතනින් පොත අවසන් කළා නම් එය විශිෂ්ට කෘතියක් වන බව ය. මම අත් පිටපත අතැති ව බොහෝ දුරට කල්පනා කළෙමි. ඔහුගේ යෝජනාව පරිදි කෘතිය එතැනින් නැවතීම මට කළ නොහැකි විය. මම ඔහු සමඟ නැවත කතා නොකොට පොත මගේ කැමැත්ත පරිදි මුද්‍රණය කළෙමි. ඒ ගැන ඔහු කිසිසේත් සතුටු වූයේ නැත. ඔහු තමාගේ අදහස කීප දෙනෙකුට ප්‍රකාශ කොට තිබුණි. සුන්දර ද ඒ ප්‍රකාශය සමඟ එකඟ වූ බව මට හැඟී ගියේ සුන්දර මා සමඟ ‘අත අත නෑර’ ගැන කතා බහ කරද්දී ය. උපුල් ශාන්ත සන්නස්ගල ද සමන් ගේ මතයට එකඟ වූයේ ය. මත ගොඩ නඟන්නට සමන් බොහෝ දක්ෂ ය. සමන් වික්‍රමාරච්චිගේ විවේචනයක් නිසා උපුල් තමා ලියූ කෘතියක් මුද්‍රණය පහු කරමින් සිටියේ ය. උපුල් මට ඒත්තු ගන්වන්නට උත්සාහ කළේ මා ද එසේ කළ යුතු බවයි. එහෙත් මම එසේ නොකළෙමි. සමන් ඔහුගේ අදහසෙහි තවමත් එල්බගෙන සිටියි. සමන් හා සුන්දර, සමන් ගේ යෝජනාව පරිදි මා ක්‍රියා නොකිරීම පිළිබඳ මා පසුතැවෙන දිනය උදාවන තුරු බලා සිටිති!”- දැක නෙක විලස 229 පිටුවසුමිත්‍රාගේ නවකතාවට ප්‍රස්තුත වන්නේ හිසින් බද්ධ වූ දෙබිඩි දැරියන් දෙදෙනෙකුගේ කතාවකි. මට සිතුණේ ඇය මෙවර පසු ධනවාදයේ සංස්කෘතික සංරචකයක ස්පර්ශ කර ඇති බවය. එහෙත් ඇයට එම පශ්චාත් නූතන තේමාවට සාධාරණය ඉෂ්ට කිරීමට නොහැකි වන්නේ ම විසින් යෝජනා කළ සංශෝධන ක්‍රියාවට නොනැඟීම නිසා නොවේ. එයට හේතුව ලෙස මා දකින්නේ ඇගේ දෘෂ්ටිවාදීමය ආස්ථානය දේශපාලනික නොවීමත්, ග්‍රස්තික ලෙස (obsessionally) ඇගේ අවධානය නවකතාවට වඩා වූ තැනෙක දිගේලිව තිබීමත්ය. දෙබිඩි දරුවන් සමාජමය දෙබිඩි බව පිළිබඳ කදිම සංඥාවක් බවට පරිවර්තනය කිරීමේ අවස්ථාව සුමිත්‍රා අහිමි කර ගන්නේ එය හුදු ප්‍රේම කතාවක සිර ගත වීමට ඉඩ හැරීමෙනි. සමාජමය දෙබිඩි බව පිළිබඳ ඇගේ කියවීම පටු වපසරියකට සීමා වේ.සුමිත්‍රා ‍ඇගේ නවකතාව පිළිබඳ මගේ විවේචනය සමඟ එකඟ නොවූයේ ඇයි? පිළිතුර හරි සරල ය. මා ඇගේ පාඨකයා නොවන බැවිනි. ඇගේ පාඨක අනෙකා වෙන කෙනෙකි. ඇය භාෂාව භාවිත කරන්නේ ද එකී අනෙකාගේ කියවීම පිණිස ය. ඇගේ බස භාවාතිෂය යයි මා කියන විට ඉන් අදහස් කරන්නේ කුමක්දැයි ඇය මගෙන් එල්ල එල්ලී ප්‍රශ්න කරයි. මා භාවාතිෂය යයි කියන්නේ යමක් ඊට වඩා වූ දෙයක් ලෙස ගැනීමට බව මම පැහැදිලි කරමි. ආදරය භාවාතිෂය වන්නේ එය ඊට වඩා වූ දෙයක් සේ සැලකීම තුළ ය. භාෂාව භාවාතිෂය වන්නේ භාෂාව, භාෂාවට වඩා වූ දෙයක් ලෙස ගැනීමෙනි. එබඳු භාෂාමය වන්දනාවකට සමාජමය දෙබිඩි බව හරි හැටි ග්‍රහණය කර ගත නොහැකි ය.ලැකන්ට අනුව භාෂාව ට්‍රොජන් අශ්වයෙකි. ඒ අනුව ට්‍රෝයි පුර වැසියනට භීතිකාවක් වූ දැව අශ්වයා පරිද්දෙන් භාෂාව යනු මිනිසාට ලැබෙන බියකරු තෑග්ගකි. භාෂාව නොමිලේ ම භාවිතය සඳහා අපට පිරි නැමේ. එහෙත් එය පිළිගත් අවස්ථාවේ සිට භාෂාව අප පාලනය කිරීමට පටන් ගනී. භාෂාවේ සංකේතික ස්වභාවය නිසා එය අප අතර සම්මුතියක් ගොඩ නඟයි. අප ක්‍රියා කළ යුත්තේ එම භාෂාත්මක සම්මුතියට අනුව ය. මා එම සම්මුතිය කඩ කළ අපරාධකරුවකු වද්දී සුමිත්‍රාගේ පාඨක අනෙකා ඇගේ භාෂාත්මක ප්‍රදානය ඒ සැටියෙන්ම පිළිගනී. දැන් ඔබට වැටහිය යුතු දේ නම් අත අත නෑර ලියන්නේ සුමිත්‍රා නොව ඇගේ පාඨක අනෙකා විසින් බව ය.සුමිත්‍රාගේ නවකතාවේ දේශපාලනය තීන්දු කරන්නේ එම පාඨක අනෙකා ය. අත අත නෑර නවකතාව මා කියූ තැනින් නැවැත්වූවා නම් එම පාඨක අනෙකා අසතුටට පත් වෙයි. එකී අනෙකා වූ කලී පුවත්පත්වල කොටස් වශයෙන් පළවන තුට්ටු දෙකේ නවකතාවලට ඇබ්බැහි වූ බොළඳ පාඨිකාවකි. දෙබිඩි දැරියන්ගෙන් එකකු කෙළසූ දුෂ්ටයා නාලිනී විසින් මරා දමනු ලබනු දැකීමෙන් ඇය අමන්දානන්දයට පත් වෙයි. නාලිනී සහ ඔත්තුකාරයා පාර්ලිමේන්තු පාරේ අත්වැල් බැඳගෙන යනු කිසිවකු දුටුවේ යැයි කියන තැනින් කරන අවසානය ඇයට තේරුම් ගත නොහැකිය. එය එලෙස අවසන් වූවා නම් එය හරි හමන් අවසානයක් නැති අපබ්‍රංසයක් ලෙස ඇය විස්තර කරනු ඇත. අසරණ සුමිත්‍රා ඇගේ පාඨක අනෙකාගේ බල කිරීම නිසා නාලිනී ලවා ඔත්තුකාරයා මරවයි.එපමණක් නොවේ. මේ දෙබිඩි දැරියන් මියයන අවස්ථාව තෙක් සම්පූර්ණ කතාව කියවීමේ ආශාවෙන් අර පාඨක අනෙකා ආතුරව සිටී. සුමිත්‍රා කිංකර කතා කියන්නියක ලෙස එම අනෙකාගේ ආශාව තමාගේ ආශාව ලෙස බාර ගනී. එය ඇගේ මුරණ්ඩු කමක් නොව පසු ධනවාදී සංස්කෘතික සන්දර්භය තුළ නවකතාකාරිය සහ පාඨකයා අතර ගිවිසුම කඩ කළ නොහැකි වීම ය.අත අත නෑර පිළිබඳ විවේචනයක් ඉදිරිපත් කරන ගාමිණී වියන්ගොඩ (ඔහු ස්වර්ණ පුස්තක සම්මාන ජූරියේ සාමාජිකයෙකි.) කියා තිබුණේ සුමිත්‍රාගේ නවකතාවේ දුර්වලතාවය නම් ඇය එක ම දේ නැවත නැවතත් කියන බව ය. මෙහිදී ගාමිණීට හසු නොවන නවකතාවේ එම සන්දර්භය විග්‍රහ කළ යුත්තේ මනෝ විශ්ලේෂණීය ප්‍රවාද ඇසුරු කර ගනිමිනි. ෆ්‍රොයිඩියානු කියවීම් වලදී හමුවන සංකල්පයක් නම් පුනරාවර්තනීය අනිවාර්යතාවයයි (repetition compulsion). එහිදී විෂයයා (subject) නැතහොත් මනෝ විශ්ලේෂණයට භාජනය වන රෝගියා නැවත නැවතත් පීඩා කාරී අවස්ථාවන්ට නිරාවරණය වීමට ඇති රුචිය එළි දරව් කර ගනී. ලැකාන් මේ පුනරාවර්තනය නිර්වචනය කළේ බල කිරීමක් ලෙසය. නැවත නැවත කිරීම සඳහා එම බල කිරීම කරනු ලබන්නේ හැඟවුම්කාරකය (Signifier) විසිනි. ලැකාන් එය මෙසේ ලිව්වේය: “repetition is fundamentaly the insistance of speech” (පුනරාවර්තනය යනු මූලික වශයෙන්ම භාෂණයේ බල කිරීමය.)සුමිත්‍රා රාහුබද්ධට එක ම දේ යළි යළිත් ලිවීමට බල කරන්නේ ඇගේ පාඨක අනෙකා ය. ඇගේ ලිවීම පාලනය කරන හැඟවුම්කාරකය වන්නේ මේ අනෙකාගේ ආශාවයි. සුමිත්‍රා තමාගේ ආශාව (desire) සේ ආරෝපණය කර ගන්නේ එම අනෙකාගේ ආශාව ය. මනෝ විශ්ලේෂණ සායනික අත් දැකීමකදී මෙය සංක්‍රාමණය (transferance) යනුවෙන් නම් කරයි. එනම් රෝගියා තමාගේ අවිඥානික කල්පනාවන් මනෝ විශ්ලේෂකයා වෙත ආරෝපණය කිරීම ය. එකම දේ යළි යළිත් කිරීම රෝග ලක්ෂණයක් නම් එම ආශාව නවකතාවේ කතුවරිය තුළට ද ගෙන යන ඇගේ පාඨක අනෙකා ගැන අප පුදුම විය යුතු නැත. මේ පාඨිකාව හිස්ටරිකයෙකි. හිස්ටරිකයාගේ (hysteric) ප්‍රශ්නය නම් තමා කවරෙක් ද? යන්නය. ඇය එම ප්‍රශ්නය යළි යළිත් වර නගයි. සුමිත්‍රා එකම දේ යළි යළිත් ලියමින් ඉටු කරන්නේ ඇගේ පාඨකයා ගේ හිස්ටරික ආශාවයි. අන්තිමේ දී සුමිත්‍රා ද තමාගේ නවකතාවේ බස භාවාතිෂය යයි කියන්නේ මන්දැයි මගෙන් යළි යළිත් ප්‍රශ්න කරන්නට පටන් ගනී. රෝගවල හැටි එහෙම ය. ඒවා පහසුවෙන් බෝවන සුලු ය.ඇත්ත. සුමිත්‍රා නවකතාකාරියක ලෙස බොහෝ සාධනීය ලක්ෂණ මෙහි පළ කරයි. විශේෂයෙන් ම නවකතාවට සමාන්තර ව ඉතිහාසය පෙරබිමට ගෙන ඒම නවකතාවේ තේමාව තීව්ර කිරීමට ඉවහල් කර ගත හැකිව තිබු ශිල්පීය උපක්‍රමයකි. ගාමිණී වියන්ගොඩ නවකතා කාරියගේ එකී සාධනීය ලක්ෂණ උදීරණය (articulation) කරමින් විචාරයක් ලියා තිබිණි. ස්වර්ණ පුස්තක සම්මාන ජූරියේ දී සභිකයින් තිදෙනෙකු ගත් මතයට ප්‍රති විරුද්ධ මතයක් දැරූ සාමාජිකයකු ලෙස එසේ ලිවීම අසාධාරණ නොවේ. එහෙත් සුමිත්‍රා මගේ ඉතා හොඳ මිතුරියක වන බැවින් ඇගෙන් මෙලෙස නො අසා සිටීමට මට නොහැකිය.සුමිත්‍රා රාහුබද්ධ තමා තෝරා ගන්නා ගැඹුරු තේමාවන් මතවාදී ලෙස ප්‍රබල දේශපාලනික කියවීමක් බවට පත් කරන්නේ කවදා ද?සමන් වික්‍රමාරච්චිකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>01</day>
    </date>
    <link>http://www.silumina.lk/2013/12/01/_art.asp?fn=cr1312015</link>
    <topic>දොස් නිදොස්</topic>
    <author>ඩී. එ‍ෆ්. කාරියකරවන</author>
    <content>දොස් නිදොස්ඩී. එ‍ෆ්. කාරියකරවනවේල - දෙවේලවේල යනු කෑම කොටස ය. වේල, දෙවේල හා තුන්වේල යනුවෙන් වැහැරේ. කටේ විදුරු මස ද වේල යනුවෙන් හැඳින්වෙතැයි ශබ්දකෝෂයෙක සඳහන් වේ.එහෙත් වහරෙහි වේල යනුවෙන් හැඳින්වෙන්නේ ප්‍රධාන ආහාරයයි.“වේල පිරිමහ ගන්නේ කෙතරම් අමාරුවෙන් දැÓයි කියන්නේ දවසකට එක වේලක් පමණක් කෑම ගන්නා තැනැත්තෙකි. දවසකට එක වේලක් පමණක් කා ඉතා අමාරුවෙන් ජීවත්වන්නෝ ද වෙති. ඊට වැඩියෙන් යමක් කැර කියාගත හැකි උදවිය දෙවේලක් කෑම ගනිති. ඒ දවල් බත හා රෑ කෑම ය. (රෑට බත් නැත්නම් පාන් කෑල්ලක් හරි)මෙරට සාමාන්‍ය ජනතාව තුන්වේලක් ආහාර ගනිති. හීල හෙවත් උදය ආහාරය, දවල් බත හා රෑ බත නැත්නම් සැහැල්ලු ආහාරයක්. යමක් කැර කියා ගත හැකි ගමේ ගොඩේ උදවිය නම් උදේ - දවල් - රෑ යන තුන් වේලටම කන්නේ බත් ය.ලොකු ලොක්කන් නම් බත් කන්නේ දවාලට පමණි. ඒ දවල් බත Lunch නම් වේ. අප කුඩා කාලයේ දවල් බත ඉංගිරිසියෙන් හඳුන්වන ලද්දේ Breakfast කියා ය. එය වැරැදි බවත් Breakfast යනු පෑ හත අටක උපවාසය (fast) කැඩෙන (break) හීලෙන් පසු දොළහට, එකට පමණ දවල් බත (Lunch) ය. රෑ හත අට වන විට රාත්‍රි භෝජනය (Dinner)ය.සාමාන්‍ය තුන් වේල මෙසේ යි. එහෙත් ඇතැම් ලොකු ලොක්කෝ දවසකට තුන් වේලක් නොව හය වේලක් බුදිති. ඒ මෙසේයි.උදේට හීලය (Breakfast). දවල් එකොළහට සුළු කෑමක්! එය හඳුන්වනු ලබන්නේ “ලෙවන්සස්” (Elevenseous) කියා ය. ඉන්පසු එකට දෙකට පමණ දිවා බත (Lunch). සවස හතරට පමණ අතුරු පස හා සමඟ සවස තේ (Afternoon Tea). රෑ හතට පමණ රාත්‍රි භෝජනය (dinner). යළි රෑ දහයට පමණ කෙටි කෑමක් (Supper).නවයඅටත් දහයත් අතර ඇති ගණන නවය නම් වේ.ඇතැමුන් මෙය වහරන්නේ ‘නමය’ යනුවෙනි. එහෙත් නිවැරැදි වදන නවයයි. නමය ග්‍රාම්‍යයි.හතහත වාසනාවන්ත අංකයක් බව පෙරපර දෙදිගම පිළිගත් මතයෙකි. ‘ලකී සෙවන්’ මුළු ලොවට ම වාසනාවන්ත යැයි කියනු ලැබේ.එසේ ම උසස් ය යන්නක් ද හතේ ඇත. ‘මල් හතයි’ කියන්නේ ඉතා උසස් ය යන අදහසිනි. උසස් ය යන අදහසට ‘මල් පහ’ ද යෙදේ. මෙසේම හත අනිත් පැත්තට ද යෙදේ. ‘හත වැදිලා’ - ‘හතේ හත’ යන ඒවා යෙදෙන්නේ අන්ත පරිහානියට පත්වූ විට ය.විසිඑකහත (7) ළඟට විසිඑක (21) වාසනාවන්ත යැයි අදහන ජන කොට්ඨාසයක් ද වේ.දහතුනපෙරපර දෙදිගම අද බොහෝ දෙනකු‍න් විසින් ඉතාම අසුබ අංකය හැටියට සලකන්නේ දහතුන (13) ය.කොයි තරම් ඈතට මේ මතය තහවුරු වී ඇද්ද කියතොත් ගුවන් යානයෙක 13 අංකය යෙදූ අසුනක් නැත. 12 ළඟට 14 ය. ලොකු හෝටල්වල අංක 13 නමින් කාමර නැත. එසේම බොහෝ ‍ෙදන 13 වැනි දින විවාහ නොවෙති.මේ 13 නරක යැයි වැඩි වශයෙන් සලකන්නෝ කිතු බැතියෝ ය.ජේසුස් ක්‍රිස්තුන් වහන්සේ සතුරන්ට පාවා දෙන ලද්දේ එතුමන් ගේ ගෝලයකු වූ ජුදාස් ස්කාරියොත් විසිනි. එසේ පාවා දුන්නේ අවසාන භෝජන සංග්‍රහයෙන් පසුවය. ඒ භෝජන සංග්‍රහයේ දී ජුදාස් හුන්නේ 13 වැනි අසුනේ ය.13 ඉතා නරක අංකයක් වන්නට වූයේ එදා සිට ය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>01</day>
    </date>
    <link>http://www.silumina.lk/2013/12/01/_art.asp?fn=cr1312016</link>
    <topic>බයිස්කෝප් උන්මාදය</topic>
    <author>පියසේන වික්‍රමගේ</author>
    <content>බයිස්කෝප් උන්මාදයඅන්ධකාරෙන් දුරාතීතේ - අන්ධකාරෙට අනාගතයේ! සටහනක් : සිනමා ශාලාවට ගොස් සිනමාව නැරඹූ අපි...රන් තරු පුන් සඳ මැකුණාවේ// සිහින හතක් චිත්‍රපටයේ ගී පදයක ගී පද : නිහාල් ජයසිංහ - ගී තනු : ෂෙල්ටන් ප්‍රේමරත්න හඬ : සුජාතා අත්තනායක‘කාලම් මාරි පෝච්චි...’ කාලය වෙනස් වෙලා... දෙමළ චිත්‍රපටයක නාමයමම බලා හිඳිමි... අපේ පුතා දෙසත්,පරිගණක තිරය දෙසත්...මොකක්දෝ පුතා නරඹමින් සිටියි!ඔහු අසුනෙන් නැඟිටින වාරයක් පාසාදර්ශනය අචල (පෝස් - pause) කරයි.නැවත අසුන්ගෙන යළි තිරයෙහි චලනය අරඹයි!ශබ්දය වඩාත් තියුණුව (ෂාප් - sharp) අසනු පිණිස කනෙහි පලඳින උපාංගය පලඳියි.මා කියන දේ පුතාට එකවර ඇසෙන්නේ නැත.“මොකක් ද ඔය බලන්නේ... feature film එකක් ද? (කතාන්තර චිත්‍රපටයක් ද?)”“ඔව්”“ඉතින් සිනමාව නරඹනවා කියා හරියටම දැනෙනව ද?”“ඒ තරමටම නැහැ...”“ඕක අලුත් චිත්‍රපටයක් ද?”“ඔව්... මේ පසුගිය ඔක්තෝබර් මාසෙ රිලීස් (release) කළ ‘ARGO’ චිත්‍රපටය...”තවම මේ ලියන 2013 මාසයේ ගෙවී ඇත්තේ දවස් පහළොවකි.කොයි තරම් ඉක්මන් ද... නවීන තාක්ෂණය?චිත්‍රපටය ප්‍රදර්ශනය ආරම්භයට සමාන්තරව ඒ චිත්‍රපටයම වීඩියෝ තාක්ෂණය ඔස්සේ පරිගණක තිරයටත් ඇවිත්!හැට - හැත්තෑව දශකයේ නම් අඩුම තරමින් අවුරුද්දකට වැඩි කාලයක් ගතවන දෙයක්.බොහෝ විට අලුත්ම චිත්‍රපටවල තොරතුරු අප එකල කියවන්නේ පුවත්පතක හෝ සඟරාවක අලුත්ම කලාපයකය. එවිටදීත් සති - මාස ගණන් ගෙවිලාය. ඩේවිඩ් ලීන් සිනමාකරුවාගේ “ඩොක්ටර් ෂිවාගෝ” චිත්‍රපටය ප්‍රදර්ශනයට පෙර (සති හතරක් හෝ පහක්) චිත්‍රපට නිර්මාණය අළලා පිළියෙල වූ වාර්තා චිත්‍රපට පෙළක් බම්බලපිටියේ මැජෙස්ටික් සිනමා හලේ ප්‍රදර්ශනය වූවාට පසුවයි, චිත්‍රපටය ප්‍රදර්ශනය වූයේ.කාලය වෙනස් වී ඇත. කාලම් මාරි පෝච්චි!මම චිත්‍රපටවල වීසීඩී නැත්නම් ඩීවීඩී තැටි රැගෙන යන අපේ කාර්යාලයේ තරුණ තරුණියන් දෙස බලා සිටිමි. අර තරුණ කට වහරෙන් කියතොත්, ‘මාර සීන්ය! ගොඩයාට මැජික්ය!’ (ඒ මටයි! ඒ තරුණයන්ට නොවෙයි!)අලුත්ම හින්දි - දෙමළ චිත්‍රපටවල පමණක් නොව - හොලිවුඩ් පමණක් නොව, විවිධ රටවල - විවිධ ගණයේ චිත්‍රපට මේ තරුණ කොල්ලෝ නිකම්ම අතේ රුවාගෙන යති! අපට මතක් වන්නේ අඹරාව (වහලය) බැඳි, ගොනුන් දෙන්නකු බැඳි ‘බර කරත්තවල’ ‘ෆිල්ම් කෑන්’ තොග ගණනින් පටවාගෙන සිනමා හල්වල ප්‍රදර්ශනයට එහා - මෙහා ගෙන ගිය පනහේ - හැටේ දශකයේ දසුන්ය.ආචාර්ය ලෙස්ටර් ජේම්ස් පීරිස් “අම්මාවරුනේ” නිෂ්පාදනය කරන සමයේ කී කතාවක් මට මතක් වෙයි.“නිකං බලන්න - මුළු චිත්‍රපටයේම හඬ පටය මේ පුංචි කැසට් එකකට අරගෙන සාක්කුවේ දාගෙන යතැහැකි...!”ඒ විතර ද? ආචාර්ය ලෙස්ටර් පීරිස් මා හා කළ මුල්ම පුවත්පත් සාකච්ඡාවේදී කී කතාවක් මතක් වෙයි:“චිත්‍රපට නිෂ්පාදනයට මේ වැය වන අධික නිෂ්පාදන පිරිවැය (ප්‍රොඩක්ෂන් කොස්ට්) බැලුවහම, කවදා හරි දවසක චිත්‍රපට නිෂ්පාදන උපකරණ පෑන් පැන්සල්වල මිල තරම් අඩු ගණනකට පත් වෙච්ච දවසක, චිත්‍රපට නිෂ්පාදනයේ මේ නිෂ්පාදන අවදානම (මුදල් පියවා ගැනීම) මඟ හැරේවි!”ඔය වගේ අදහසකි, කීවේඉතින් නිෂ්පාදන පිරිවැය නැත්නම් ‘ප්‍රොඩක්ෂන් කොස්ට්’ අද කෝටි ගණනකට ඉහළ ගොස් තිබුණත්, එවන් බරසාර අරමුදල් යොදා නිෂ්පාදනය වූ චිත්‍රපට නම්, අද දවසේ ඩීවීඩී තැටියකින් ගෙදර ගෙන ගොස් නැරඹීමට අලුත් පරම්පරාවට වැය වන්නේ රුපියල් සියයකටත් අඩු මුදලකි. එමෙන්ම අවශ්‍ය වන්නේ ඩීවීඩී නැරඹිය හැකි යන්ත්‍රයකි. එය ද මාසික පහසු ගෙවීමේ ක්‍රමයට ලබා ගත හැකිය.මේ මෑත දිනෙක හොලිවුඩ් නම් දැරූ චිත්‍රපට වූ“බෙන්හර්”“ෆිඩ්ලර් ඔන් ද රූෆ්”“සිද්ධාර්ථ”“යෙස්ටර් ඩේ - ටුඩේ ඇන්ඩ් ටුමාරෝ”“ඩොක්ටර් ෂිවාගෝ”වැනි සම්භාව්‍ය ගණයේ චිත්‍රපට මෙන්ම, විවාදාත්මක ලිංගික දර්ශන (වාරණයෙන් තොරව) නැරඹිය හැකි“ලාස්ට් ටැංගෝ ඉන් පැරිස්”“ලේඩි චැටලීර්ස් ලවර්”වැනි චිත්‍රපට ද රුපියල් අසූව බැගින් වූ මිලකට ලබා ගැනීමට මම සමත් වීමි.සොෆියා ලොරේන් සමඟ මාසෙලො මස්තියෝරානි ප්‍රධාන චරිත රඟපෑ වික්ටෝරියා ඩි ශිඛා වැනි අද්විතීය අධ්‍යක්ෂවරයකු නිමැ වූ “යෙස්ටර් ඩේ - ටුඩෙ ඇන්ඩ් ටුමාරෝ” නම් වූ ඉතාලි භාෂීය චිත්‍රපටයක් විය. අප තරුණ වියේදී මේ චිත්‍රපටය මැජෙස්ටික් සිනමා හලේදී නැරඹුවේ ඉංග්‍රිසි දෙබස් සහිතවයි. ඒ මතකයෙන් චිත්‍රපටයේ අවස්ථා / සිද්ධි / චරිත මතක් කර ගත්තෙමු.මේ තාක්ෂණයේ ලෝක ව්‍යාප්තිය ශ්‍රී ලංකාව නමැති දූපතේ වෙරළට ද ළඟා වී හමාරය. ඉතින් ගාන්ධි වන් උදාර චින්තකයකු කී පරිද්දෙන්, විවෘත ආර්ථිකයෙන් දොර කවුළු හරින ලද අපගේ ගෘහයටත් මඳ පවන් ගලා එන්නා සේම, අපගේ හැඟීම් - දැනීම් - උරුමයන් ගසාගෙන යාමෙහි සමත් කුණාටු ද ඇතැම් නව පරපුරේ තරුණ පිරිස් දෙසට හමන බව ද අපි මතක තබා ගනිමු.වෙඩි තියා - මරා ගන්නා, එකිනෙකා හඹා යන, නවීනතම වේගවත් යාන වාහනවල යමින් එකිනෙකා විනාශ කර ගන්නට මාන බලන ක්‍රියාදාම (action) චිත්‍රපට වග විභාගයකින් තොරව, මගේ ඥාති පුත්‍රයකු ගෙදර ඉන්න හෝ ගෙදරට යනෙන අමුත්තන් පිළිබඳ හැඟීමක් - දැනීමක් නොමැති ‘පිටස්තරයකු සේ’ තම වීඩියෝ තිරය දෙස අයාගත් මුවින් බලා හිඳිනු මම දකිමි.කළමනාකාරිත්වයේ වෘත්තියක නිරත ඔහු, ඒකාකාරිත්වයෙන් මිදෙන්නට සැහැල්ලු (relax) වන්නේ එසේ යැයි මට සිතෙයි.අපේ අනෙක් පුත්‍රයකු කාටුන් චරිත වීරත්වයට නැංවූ “එක්ස් මෙන්” බඳු චිත්‍රපට ලෝලීත්වයට වීඩියෝ චිත්‍රපට හරහා අපමණකින් සතුටක් ලබන සේය.දෙමළ හා හින්දි චිත්‍රපට ලෝලි ඥාති - මිත්‍ර වර්ගයාගෙන් ද අපට අඩුවක් නැත.ජාතික වීර තොරතුරුවලට වඩා, මේ චිත්‍රපටවල රඟන - ගී ගයන - සංගීතය හා නිර්මාණකරණයේ යෙදෙන සිනමාකරුවන් ගැන ඔවුන් දන්නා තොරතුරු බොහෝය!කාලම් මාරි පෝච්චි කාලය වෙනස් වී ඇත.මහගම සේකර කවියා “ප්‍රබුද්ධ” කාව්‍යයේ කියනා ලෙස එකම සදාතනික දෙය “වෙනස්වීම” පමණක් ද?ඉතින් පනහේ - හැටේ - හැත්තෑවේ දශකවල සිනමාහල්වලට පමණක් ගොස් සිනමාව නැරඹූ යුගයේ “මතක සටහන්” ගත - සිත දුබලව, සිතෙන් - මතකයෙන් වියැකෙන්නට පෙර ලේඛනගත කර, අනාගත සිනමා විද්‍යාර්ථීන්ට අප දැනුමේ යෂ්ටිය “මාරු කිරීම” උදෙසාය, අප මේ ග්‍රන්ථාරූඪ කිරීම සිදු කළේ.එකක් නොව, කිහිප දෙයක්ම සටහන් කරන්නේ ඉතා සුන්දර අත්දැකීම් සමුදායක් මේ පනහ - හැට - හැත්තෑවේ දශක තුනේ ඇති බැවිනි.එකල සිනමා හල කරා (අප පුංචි ළමයින් සන්දියේ) ගියේ පවුලේ සියල්ලන්ම කැටිවය. තාත්තා, අම්මා, අයියා පමණක් නොවේ; පුංචි අම්මලා - බාප්පලා - මාමලා ආදී වූ වැඩිහිටි සියල්ලන් සිනමාහල කරා ගියේ ගෙදර කා - බී - සියලු කටයුතු හමාර කර, සැහැල්ලු සිතිනි. ඒ ද බොහෝ විට රාත්‍රී නවයයි තිහේ දර්ශනවලටයි. සිනමාහල් වූයේ ගෙදර සිට ඇවිදින දුරකින් නිසා, සිනමාව නරඹා, එහි රසය තව - තවත් රස වින්දනාත්මක කතා බහින් යුතුව අප ජනයාගෙන් හිස් වූ නාවල පාර දිගේ ගෙදරට ඇවිත් මැදියම් රැය පසුව නිදා ගන්නේ අපමණ සතුටකිනි. නෑ පිරිවර සමඟ අම්මලා - තාත්තලා ගියේ පළමු පන්තියේ ප්‍රවේශ පත්‍ර රැගෙනයි. එදා “අහංකාර ස්ත්‍රී” චිත්‍රපටය ප්‍රදර්ශනය ඇරඹූ මුල් දිනේකය! එවක පළමු පන්තියේ ප්‍රවේශ පත්‍රයක් එකයි සත හැට පහකි. දෙවන පන්තිය රුපියල් එකයි සත දහයකි. ඒ කාලයේ ‘විනෝද බද්දත්’ ඇතුළත්වය, ප්‍රවේශ පත්‍ර ගාස්තුව නියම කර තිබුණේ. නගර සභාවෙන් ‘විනෝද බදු’ ගත්තත්, සිනමා හල්වල පහසුකම් කොයි තරම් දුරට සෙවීම් බැලීම් කළා ද යනු එදත් - අදත් පැනයකි!වත්තේ - පිටියේ සහ පාර අතුගෑම සහ මළ - මුත්‍ර බැහැර කිරීමට ඉන්දියාවෙන් පැමිණ සිටි මාරි, මුත්තු ආදී නම්වලින් හැඳින් වූ අඩු කුලයේ යැයි සම්මත කම්කරු ගැහැනු - පිරිමි සත පනස් පහේ ගැලරි නමින් හඳුන්වන ලද චිත්‍රපට ප්‍රදර්ශනය සිදු කරන ‘රිදී තිරය’ ආසන්නයේ පිහිටුවා තිබූ ලී ආසන පේළිවල වාඩි වී චිත්‍රපට නැරඹීම අපට මහා වෙනස් හැඟීමක් දැනවීය. විශේෂයෙන් “වැදගත්” ගැහැනු උදවිය “ගැලරි” පන්තියට නොගිය නිසාය!චිත්‍රපට ප්‍රදර්ශනයට පෙරාතුව පැය භාගයක් කලින් ප්‍රවේශ පත්‍ර නිකුත් කිරිම එදා - මෙදා තුර පවත්නා සිරිතකි. චිත්‍රපට දර්ශනය තෙක් මිහිරි හින්දි ගී වාදනය බොහෝ විට සිදු වේ. ඒ ගීයේ වාද්‍ය ඛණ්ඩ හා සමාන්තරව, එක්තරා උද්යෝගීමත් ප්‍රේක්ෂක පිරිසක් ඇඟිලි එකිනෙක මත තබා, ඊට තාලම් අල්ලති. මෙය පනහ - හැට දශකයේ සිනමා ලෝලී ප්‍රේක්ෂක චර්යා රටාවක් තරම් විය.එපමණක් ද නොවේ; සිනමාවේ වීරයාට පවත්වන අත්පොළසන් හඬ ශාලාව පුරා ඉතිරී - පැතිරී යයි. දෙමළ භාෂීය චිත්‍රපටයක් වූ “සර්වාධිකාරි” (ඒකාධිපතියා) චිත්‍රපටයේ වීරයා (එම්. ජී. රාමචන්ද්‍රන්) සිය මිතුරා (වී. නාගයියා) සතුරන් දහ - දොළොස් දෙනකු සමඟ තනිව කඩු සටනේ යෙදී සිටිය දී, අසු හඹා එතැනට වේගයෙන් එන්නට පිටත්වත්ම, සිනමා හලේ එම්. ජී. ආර්. රසිකයෝ ඔල්වරසන් හඬ දෙති! අවසන මිතුරෝ දෙදෙන එක්ව සතුරෝ පරදවා උන් පලවා හරිති!නළුවකු උදෙසා වූ මෙවන් උද්යෝගයක් සිංහල චිත්‍රපටයක “වීර චරිතයකට” ලැබෙනු අප දුටුවේ සිනමාස් සමාගම නිපැයූ, (දිවංගත) ටයිටස් තොටවත්ත සිනමාවේදියාගේ පළමු සිනමා වෘත්තාන්තය වූ “චණ්ඩියා” චිත්‍රපටයෙහි ප්‍රධාන නළු ගාමිණී ෆොන්සේකා උදෙසාය. ටයිටස් තොටවත්ත මේ චිත්‍රපටයෙහි සටන් ජවනිකාවල උපරීම ත්‍රාසය ප්‍රේක්ෂක ජනයාට අත් වන පරිදි සංස්කරණය කර තිබිණි.සරම කැහැපට ගසාගෙන චුට්ටෙ (චණ්ඩියා) ගණන්කාරයින්ගේ විදියට සමීප වනු එක වරම ඔහු වෙත යොමු වන (සූම් / zoom) සිනමා රූපයකින් දැක්වේ.ඔහු වීරයෙකු සේ සතුරාට මුහුණ දීමේ ශක්තියෙන් - ධෛර්යයෙන් යුතු ආකාරයේ පියවර තබමින් කැමරාව ඉදිරියට ඇවිද ඒ; කොහෙදෝ තිබූ කරත්ත රෝදයක් පෙරළීගෙන පෙරළීගෙන විත් චුට්ටේ අල්ලා ගනී. සතුරා (එච්. ඩී. කුලතුංග) කරත්ත රෝදයට චුට්ටෙ යට කර ගැනීමේ අභිලාෂයෙන් පොර බැදීමක යෙදෙයි. කරත්ත රෝදය දෙදෙනාගෙන් ගිලිහී කරකැවෙමින් සටන බලා ඉන්නා ක්‍රිස්ටි ලෙනාඩ් බඳු විකට නළුවකුගේ ඇ‍ඟේ - ගෑවී - නොගෑවී කරකැවෙමින් යයි.සටනේ ත්‍රාසය මැද ප්‍රේක්ෂක මුවට සිනහ නැංවේ.දිවංගත ගාමිණී ෆොන්සේකා අත් කර ගත් මේ සිනමා ආකර්ෂණය කාලාන්තරයක් පුරා සිනමා ලෝලීන්ගේ උද්යෝගය හේතුවෙන්, තිරයේ ගාමිණී දුටුමනතින්ම අත්පුඩි ගැසීමට, විසිල් ගැසීමට, අසුනිල් නැඟී සිට පවා සතුට ප්‍රකාශ කරන තරම් ආකර්ෂණයක් වූයේය.තිරයේ ගණන්කාරයන් දෙදෙනා පමණක් නොවේ, සටන් කරන්නේ. අප අසල ඉන්නා උද්යෝග පූර්වක සිනමා ලෝලියකු සිය අසුනේ එහාට - මෙහාට ඇලවෙමින් තවත් සටන් ඉරියව්වකය; ළඟපාත අසුනේ ඉන්නා අප වැනි ආධුනික සිනමා ලෝලයන් අත - පය විහිදන විලාසයෙන් පහර නොවැදී හිඳීමට ප්‍රවේශම් වෙමු.සිනමා හලට ප්‍රේක්ෂක / සිනමා ලෝලී ජනයා කැන්දන අනෙක් ආකර්ෂණය වූයේ විජය කුමාරතුංග හා මාලනී ෆොන්සේකා යුවළයි; එහෙත් මේ සුරූපී නළු ප්‍රතිරූපයට අභියෝග කරමින් සිංහල චිත්‍රපටවල විකල්ප වීරයා වූයේ දිවංගත ජෝ අබේවික්‍රමයි. සිනමාස් සමාගම නිපැයූ, එම්. මස්තාන් අධ්‍යක්ෂණය කළ “අල්ලපු ගෙදර” චිත්‍රපටයේ පටන් දේශීය සිනමා රංගනයේ නව මානයක් සනිටුහන් කළ “පුංචි බබා”, “ස්වීප් ටිකට්”, “සාරවිට” සහ “වැලිකතර” ආදී චිත්‍රපට ඔස්සේ මේ අලුත් සිනමා වීරයා ප්‍රේක්ෂක සිනමා ලෝලී අපගේ ජන ආකර්ෂණය දිනා ගත්තේය.සිනමාහල්වල චිත්‍රපට නැරඹීමේ අමුතුම අවස්ථාවක් අප අත් වින්දේ රන්ජන් රාමනායක අධ්‍යක්ෂණය කළ “පාර්ලිමන්ට් ජෝක්ස්” චිත්‍රපටයේ ජාපාල ඇට වැරදීමකින් අනුභව කළ කවටයින්, ශරීරයෙන් නිකුත් වන අධෝවාත හඬ නිකුත් කරත්ම, ශාලාවේ ප්‍රේක්ෂක ජන බහුතරය සිනා පිට සිනා නඟමින් ඔවුන් වැසිකිළියට යනු - එනු දැකීමට ප්‍රතිචාර දැක්වූ විලාසයයි! මේ ප්‍රතිචාර දැක්වීම කොතරම් වීද යත්, නුගේගොඩ නාලන්දාරාම පාරේ මෙට්ට්‍රෝ සිනමාහල අවට පදිංචි ජනයා මේ කෑකොස්සන් ගෑමට එරෙහිව පොලිසියට පැමිණිලි කළ බවට ආරංචියක් ද ඇසීමු. අධෝ වාතය ජනයා ආකර්ෂණය කළ තරම්!1964-65 වන විට “රේඛාව” චිත්‍රපටයෙන් ආචාර්ය ලෙස්ටර් ජේම්ස් පීරිස් තැබූ පුරෝගාමී පියවර හේතුවෙන්, කෙමෙන් අප වන් තරුණ සිනමා ලෝලීන් චිත්‍රපට මාධ්‍යය පිළිබඳ ස්වාධීන පුවත්පත් සමාගම මඟින් ප්‍රකාශිත “විසිතුර” වන් සිනමා පුවත්පත් ඔස්සේ සුගතපාල ද සිල්වා, තිස්ස අබේසේකර, ඔගස්ටස් විනයාගරත්නම්, ලෙස්ලි බොතේජු සහ අමරනාත් ජයතිලක ආදීන්ගේ පුරෝගාමී සිනමා ලේඛන ඔස්සේ චිත්‍රපට මාධ්‍යය පිළිබඳ යම් දැනුමක් අත් කර ගත්තෙමු. “ගම් පෙරළිය” (1965) චිත්‍රපටය ප්‍රදර්ශනයට පැමිණෙන විට, සිනමාව පිළිබඳ ඉංග්‍රීසි පොතපත - සඟරා කියවීමට ද අපි නැඹුරුව සිටියෙමු.සිනමාව විශිෂ්ට කලා මාධ්‍යයක් ලෙස භාවිත කරන ජගත් සිනමාකරුවන්ගේ මෙන්ම, ඉන්දීය - දෙමළ / හින්දි චිත්‍රපටවලට ඔබ්බෙන් වූ බෙංගාලි සිනමාව යන ආදිය පිළිබඳ කියවමින්, සිනමා උලෙළ කිහිපයකදී එවන් චිත්‍රපට රැසක් සොළොස්මාන සිනමා කුණ්ඩලිය, සිනමා විචාරක හා ලේඛක සංගමය, නීල් අයි පෙරේරා බඳු පුරෝගාමීන් නිසාවෙන් නැරඹීමේ අවස්ථාව 1965 න් මෙහා වූ කාල පරිච්ඡේ‍දයේදී අපට හිමි විය.විනෝදාස්වාදය ප්‍රධාන සිනමා දහරාව කර ගත් ඉන්දීය උතුරු හා දකුණු සිනමාව, හොලිවුඩ් සිනමාව කෙරෙන් ඇති කළ සිනමා ලෝලීත්වය කලාත්මක හා වාණිජ සිනමා චිත්‍රපට කෙරෙහි වූ උනන්දුව සමාන්තරව ගෙන ගියේය.කොටින්ම අප සිනමා ලෝලීන් (film buffs) වී යැයි කීම වඩා ගැළපෙයි. සිනමාව පිළිබඳ ශ්‍රී ලංකාවේ සිනමා විද්‍යාර්ථීන් අතර ප්‍රචලිත වූයේ, හුදෙක් සිනමාත්මක ගුණයෙන් නිර්මිත චිත්‍රපට පමණක් සිනමා කලාවේ උන්නතියට හේතු වන බවයි. එහෙත් සිනමා පුවත්පත් ලේඛකයෙකු වශයෙන් මා හට ගාමිණි ෆොන්සේකා මහා සිනමාවේදියා හා රංගන ශිල්පියා සම්මුඛ සාකච්ඡාවකදී පහදා දුන්නේ:“සිනමාව කලාවක් වගේම, කර්මාන්තයක්... සිනමා කර්මාන්තය තුළ නිර්මිත වන චිත්‍රපටවලින් අතළොස්සක් පමණක් සිනමා කලාව අතින් ද උසස් ලෙස නිර්මාණය වන බවයි...” (සරසවිය / ගාමිණි හා සාකච්ඡා)ගාමිණි ෆොන්සේකාගේ මේ මතයට එරෙහිව දිවංගත අජිත් සමරනායක බඳු ප්‍රවීණ සිනමා විද්‍යාර්ථීන්, ගාමිණීගේ “කොටි වලිගය” චිත්‍රපටය පිළිබඳ ශ්‍රී ලංකා පදනම් ආයතනයේ පැවැති සංවාදයකදී, මහත් උපහාසයෙන් තර්ක කරනු අප පුද්ගලිකවම අත් දුටුවකි.ඉදින් අපගේ ළමා වියෙහි මෙන්ම, යොවුන් වියේදීත් අපට පවතින චිත්‍රපට ප්‍රදර්ශන රටාව තුළ වැඩි වශයෙන් නැරඹීමට අවස්ථාව ලද්දේ උතුරු ඉන්දීය හින්දි චිත්‍රපටත්, දකුණු ඉන්දීය දෙමළ චිත්‍රපටත්ය. මෙයට අමතරව වෙනසකින් අප නැරඹුවේ හොලිවුඩ් සිනමා පුරයේ නිර්මිත ඉංග්‍රීසි භාෂීය චිත්‍රපටයි. මේ කවර ගණයේ චිත්‍රපට වුවත්, පවුලේ සියල්ලන්ම එක්ව සිනමා හලට ගොස් චිත්‍රපට නරඹන ප්‍රේක්ෂක පිරිස ශ්‍රී ලංකාවේ වර්ධනයට ඉවහල් වූ චිත්‍රපට බව, ඉතා සාමාන්‍ය ප්‍රේක්ෂකයකු ලෙස වුව සටහන් කළ මනාය. සාමාන්‍යය තුළ අසාමාන්‍යය සටහන් කරමින් නව ලෝක සිනමා රැල්ල මේ සාම්ප්‍රදායික සිනමා නැරඹීමේ රටාව විශේෂ වශයෙන් වෙනස් කිරීමට බලපෑවේය. එහි අනිසි බලපෑම වූයේ “පවුල් පිටින් පැමිණ චිත්‍රපට නැරඹීමේ රටාව” ‍ක්‍රමයෙන් ක්ෂය වීම ඇරඹීමයි.“සිකුරු තරුව” බඳු කිසියම් වෙනසක් සහිත සාම්ප්‍රදායික චිත්‍රපට උදෙසා එක් රොක් වූ ජනතාව, “ගම් පෙරළිය” බඳු ආචාර්ය ලෙස්ටර් ජේම්ස් පීරිස් වන් අද්විතීය සිනමාකරුවකුගේ චිත්‍රපටය නැරඹීමට එක් රොක් වූයේ නැත. ලෙස්ටර්ගේ “සංදේශය” බඳු චිත්‍රපටයකට තිබූ ආකර්ෂණය වත් “ගම්පෙරළිය” අත් කර නොගත්තේය. (මේ නුගේගොඩ කුයින්ලන් සිනමාහලේදී අප අත් දුටු වෙනසකි.)ජී. ඩී. එල්. පෙරේරා නව සිනමාත්මක ප්‍රවේශය සනිටුහන් කළ “සාමා” චිත්‍රපටයට කොළඹ - මරදාන නිව් ඔලිම්පියා සිනමා හලේ එක් රොක් වූ ජනතාව වත්, එල්ෆින්ස්ටන් සිනමා හලේදී ජී. ඩී. එල්. ගේ “දහසක් සිතුවිලි” චිත්‍රපටය නරඹද්දී අප දැක්කේ නැත; අප එය නැරඹූ දා එක පනහක සෙනඟක් වත් සිනමා හලේ නොසිටියහ.මරදාන ක්‍රවුන් සිනමා හලේදී පරාක්‍රම ද සිල්වාගේ “හෙවණැලි ඇද මිනිස්සු” චිත්‍රපටය නැරඹීමට ගිය විටදීත්, හිස් ආසන වැඩි, පාළුවට ගිය සිනමා හලකය, ඒ චිත්‍රපටය නැරඹුවේ.වැල්ලවත්ත රොක්සි සිනමා හලේදී මහගම සේකර පළමු සිනමා නිර්මාණය “තුංමං හන්දිය” ප්‍රදර්ශනය ඇරඹි දිනයේ සවස 6.00 දර්ශනයට පැමිණ සිටියේ පනහක් තබා, ඊටත් අඩු පිරිසකි.වෙස්සන්තර ජාතකය ඇසුරෙන් නිර්මිත දිවංගත ඩී. සී. එල්. අමරසිංහ පළමු වරට ශ්‍රී ලංකාවේ මි. මී. 35 ප්‍රමාණයෙන්ම වර්ණයෙන් රූගත කළ “වෙසතුරු සිරිත” චිත්‍රපටය, ජනයා රැස් කකා නරඹතියි අපේක්ෂාවෙන් කල් තබා සියලු ප්‍රවේශ පත්‍ර කවුළු / දොරටු හැර තබා පළමු දිනයේ ප්‍රදර්ශනය වූ අවස්ථාවේ, ශාලාව පිරී තිබුණේ තුනෙන් එකකටත් අඩු ප්‍රමාණයක් ප්‍රේක්ෂක ජනයාගෙන් බව අපේ අත්දැකීමයි.සාම්ප්‍රදායික ඉන්දීය හා හොලිවුඩ් චිත්‍රපට උදෙසා රැස් කකා නරඹන ප්‍රේක්ෂක ජනයා අප ඉහතින් දැක් වූ අයුරින් සිනමා හල කරා ඇදී ඒමට තරම් උනන්දුවක් නොදැක්වූයේ ඇයි?පනහේ දශකයේ හින්දි හා දෙමළ චිත්‍රපට සිනමා හල පිරී - ඉතිරී යන ආකර්ෂණයක් විය. සිනමාව මුල් යුගයේ විශේෂයෙන් සිංහල චිත්‍රපට පහකට - හයකට වඩා ප්‍රදර්ශනය නොවූ කාලයක, “ප්‍රේම තරගය”, “අහංකාර ස්ත්‍රී”, “සුජාතා, වරද කාගෙද, රදළ පිළිරුව, දුප්පතාගේ දුක”, රොබින් තම්පෝගේ “සුවිනීත ලාලනී, සුහද දිවි පිදුම” වැනි චිත්‍රපට ප්‍රදර්ශන වාර්තා තබමින් ප්‍රදර්ශනය වූ කාලයකුත් විය.මේවා සිනමාත්මක ගුණය අතින් පහළ මට්ටමක තිබුණත්, සියලු වට්ටෝරු අංගෝපාංග සහිතව, පැය තුනකට ආසන්න කාලයක් ප්‍රේක්ෂක ආකර්ෂණය දිනා ගැනීමෙහි සමත් චිත්‍රපට විය.සිනමාත්මක ගුණයෙන් ‍යම් වර්ධනීය ලක්ෂණ පෙන්නුම් කළ “සාමා, දහසක් සිතුවිලි, තුංමං හන්දිය, හෙවණැලි ඇද මිනිස්සු” ආදි ප්‍රමුඛ පෙළේ චිත්‍රපට, මේ පොදු ජන සිනමාවෙන් ලද “විනෝදාස්වාදය” (entertainment) නළල රැලි ගන්වන, ගැඹුරින් සිතා බැලිය යුතු සිනමාත්මක ගුණයෙන් වර්ධනයක් කළ සිනමා ශෛලිය පළල් සිනමා ආකර්ෂණයකට ලක් නොවීම පුදුමයක් නොවීය.මේ අතින් හොලිවුඩ් චිත්‍රපට නැරඹූ ඒ නැඹුරුව සහිත (මැද පන්තික) ප්‍රේක්ෂක ජනතාව, වඩාත් සිනමාත්මක බවින් යුක්ත වූ මෙන්ම, විනෝදාස්වාදය (entertainment) සලසන්නා වූ ද ඉංග්‍රීසි භාෂීය චිත්‍රපට තුළින් ලද්දේ ද, අර පළල් පොදු ජනතාව හින්දි - දෙමළ චිත්‍රපට නැරඹීමෙන් ලද ආස්වාදයට වැඩි දෙයක් දැයි තවම අප සිත විමසා බලයි!ශ්‍රී ලංකාව වැනි රටක චිත්‍රපට ආස්වාදනය පිළිබඳ කටු කොහොල් අරබයා විශාල කැරැල්ලක් 1970 සමගි පෙරමුණු ආණ්ඩුව පත්වීමත් සමඟ දියත් විය.ශ්‍රී ලංකා ජාතික චිත්‍රපට සංස්ථාව බිහිවීම ඒ කැරැල්ලේ සෘජු ප්‍රතිඵලයයි. චිත්‍රපට ප්‍රදර්ශනයේ ඒකාධිකාරීත්වයක් දැරූ බවට චෝදනාවට ලක් වූ සීමාසහිත සිලෝන් තියටර්ස්, සීමාසහිත සිනමාස් සහ සීමාසහිත සිලෝන් එන්ටර්ටේන්මන්ට්ස් බඳු චිත්‍රපට නිෂ්පාදක / ප්‍රදර්ශක කාර්යයේ යෙදීම මන්දෝත්සාහී කළේය. විනෝදාස්වාදය ශ්‍රී ලාංකේය ජන ජීවිතයේ සංස්කෘතික ව්‍යවහාරයක් ලෙසින් සිනමා හලට ගොස් චිත්‍රපටයක් නැරඹීම උදෙසා සුදුසු සිනමා හල් පද්ධතියක් ජාතික මට්ටමින් ගොඩනැඟීමට වත් චිත්‍රපට සංස්ථාව අසමත් විය. නිලධාරී පැලැන්තිය සහ ආණ්ඩුවේ “සංවෘත ආර්ථික ප්‍රතිපත්තිය” උදාසීන ගතික බවක් පෑය.එයට එරෙහිව “විවෘත ආර්ථික ප්‍රතිපත්තිය” ජේ. ආර්. ජයවර්ධන ආණ්ඩුව උඩු යටිකුරු කළ ප්‍රතිපත්ති හේතුවෙන් ශ්‍රී ලංකාවේ චිත්‍රපට කර්මාන්තයෙහි පදනම දෙදරා කඩා හැළිණ. “කාම චිත්‍රපට ප්‍රදර්ශනය” සිනමා හලට ජනයා ආකර්ෂණය මත්ද්‍රව්‍යයක් තරම් සමාජ - සංස්කෘතික පරිහානියක මෙවලමක් විය.පවුලේ සියල්ලෝ එක්ව විනෝදාස්වාදය මූලිකව කිසියම් හෝ සංස්කෘතික නැඹුරුවක් ඇතිව සිටියා නම්, මේ “කාම චිත්‍රපට රැල්ල” ඒ පවුලේ සැම එක්ව සිනමාව නැරඹීමේ පුරුද්ද සුන්නද්දූලි කළ තරම්! උතුරු හා දකුණු ඉන්දීය සිනමාවටත්, හොලිවුඩ් චිත්‍රපටයටත් විරුද්ධ මතවාදයක පිහිටා ඇති කිරීමට වෙර දැරූ “නව සිනමාව” ශ්‍රී ලංකා සමාජය තුළ මුල් - අතු ලියලා නොවැඩුණේ, ශ්‍රී ලංකා සමාජය තවමත් පවුල් සංස්ථා සබඳතාවලින් මුළුමනින්ම වියුක්ත නොවූ සමාජයක් නිසා ද?ආචාර්ය ලෙස්ටර් ජේම්ස් පීරිස් තරම් මේ සංසිද්ධිය නිවැරදිව විග්‍රහ කළ වෙනත් සිනමාවේදියකු මට හමු නොවීය.“ශ්‍රී ලංකාවේ ඉන්නේ පවුල පිටින් සිනමාව නරඹන සමාජයක්...”බයස්කෝප් උන්මාදය කෘතියෙනි.පියසේන වික්‍රමගේකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>01</day>
    </date>
    <link>http://www.silumina.lk/2013/12/01/_art.asp?fn=cr1312017</link>
    <topic>ගඟුලැල්ල</topic>
    <author/>
    <content>ගඟුලැල්ලකමි බොමි අඳිමි පළ­ඳිමි පෙර පුරුදු ලෙසින් ඇය රුව මිසක නොපෙනේ කිසි­ව­කුදු ඇසින් සිහි­නෙන් අව­දි­වෙමි අම­තන මිහිරි බසින් මා මෙහි දමා ඇය මගෙ හද රැගෙන ගොසින් දැන් යළි ඇවිල යන විට ගිණි දළු­ව­ ළයේ යන්නේ කොහිද නොද­නිමි ගණ අඳුරු රැයේ සුන්කර මගේ සාමය ඔබ කොහිද ගි‍ෙය් එන්නෙම මමත් ඔබ කට­හඬ අනුව පියේකලහේ කුමා­ර­දාස ලිය­නගේ  මර­ණය ළඟා­වෙයි හැම මොහො­තක් පාසා ඉව­තට දමනු බැරි ඇයි තව බව අසා හිස පිරු­ණත් රෑ දාවල බණ මැ අසා දැක්මක් නොමැ­ති­වී­මයි දොස කළ ද උසා හිත හිත හිතට වද දෙනු මහ අම­න­ක­මයි නිත­රම සෙවිය යුත්තේ හිත නිවෙන මඟයි ගත වුණු මොහොත සිහි­නෙකි ඒ සුළඟ සමයි හෙට මිරි­ඟු­වෙකි නො ඇලු­න­හොත් ගමන නිමයින. හෙළි­ඇ­සිරි  දෙතො­ලින් වාං දමනා මියු­ලැසි වදන දෙනෙ­තින් වෑහෙනා පිවි­තුරු හස­රැල්ල ලොකු අක්කේ නුඹේ මුව­ගින් ඉප­දිච්ච අද කෝ කොහේ සැඟැවී නොපෙනී ගියෙද... රස­වත් කත­න්දර, ඔව­දන්, සල්ලාප නිර­තුරු දෙඩූ හැටි මත­කද මා සමඟ එක බත් පිඟානේ කෑ හැටි අප දෙදෙන අද­ටත් රැඳී ඇත මත­කයෙ මා සතුව... කොළ­ඹින් උසස් රැකි­යා­වක් ලත් බවද තන­තුරු, පිදුම්, නොඅ­ඩුව ලැබෙනා සැටිද අම්මා කීය අක්කේ එය ඇත්තක්ද අපි­ටත් යෙහෙකි දින­යෙක කොළ­ඹට එන්න... අත­මිට බොහෝ සරු වී දිවි ගෙවෙන සද උග­තුන් යැයි කියන මිතු­රන් ඇසු­රෙ­හිද අම­තක නොවේවා අක්කේ නුඹට අප තව­මත් නුඹේ සුව­ඳත් සුව දේ අපට... අක්කේ නුඹේ පැතු­මන් සැම ඉටු­වේවා දින දින ඔබේ යන මග කල­එළි වේවා දින­යෙක අපේ කඳු­ළැලි සැම පිස­ලන්ටා නැව­තත් එන්න තන­තුරු බර වැඩි නැතුවා...මධු­රංගි ෆොන්සේකා  සිරු­රට ගන්න සැප සම්පත් අමා ග‍ඟෙන් අප­ලය ගෙව­න්නට පත්තිනි කුමා රිගෙන් රන්වන් පාට වියැ­කෙන තුරු මගේ ඇ‍ඟෙන් කෙම්මුර දාට බෝදිය නෑ වුණා මගෙන් බෙර­හඬ නග­න­විට තාලම් පොටක ලියා ගය­මින් වන්න­මක් තාලෙට අඩිය තියා කාටත් සෙත් පත­න්නට බුදු ගුණය කියා පොඩි කෙල්ලන් සමඟ මා පෙර­හැ­රක ගියා කුස්සියෙ වැඩට ගොස් එද­වස පටන් ගමේ වැටෙ­මින් කෑලි බිඳු­‍ෙණත් තර හකින් නෙමේ පැන් ඩිංගක් ගෑවුණොත් මගෙ නැවුම් කමේ නූලෙන් ඇවිත් හිත සම්බුදු ගුණෙන් තෙමේ පොල් ගෙඩි­යක් බිඳී සෝදා අතු රණය මංගල ගීත එන­විට හිත සිතු මිණය මන­මා­ලිය ඇතිව විළි­බිය අස හනය ගෙට ආවෙත් කිහි­ල්ලට මා අර ගෙනය මගෙ බඩ පිරී තිබුණොත් හරි නිස සලය අඩු වුණො­තින් ඇසේ ඇතු­ළත අර ගලය ඉව­ස­න්නට බැරිය ටැප්වල කළ බලය මගෙ පැල්ප­තට ආයිත් එන­වද කලයපාත­කඩ කුල­ති­ලක  සම­හරු අලු­යම අව­දිව තේ-බී අද ගත‍ ­කෙ­රු­වත් ලත් දෙය කා-බී හෙට ගැන නොසි­තන්නේ නම් නෝබී ඔවු­නට මග පෙන්වනු ඇත කූඹී බිම දම­නට හිස ඔස­වන නෑයා වෙහෙ­සන අය­ටත් ඇත ඉර පායා ජීව­ත්වන ලෝකය තුළ මායා මිනි­හට මග පෙන්වනු ඇත වේයා කර­දෙන මුළු පවුලේ බඩ රස්සා රැකි­යාවේ කට­යුතු මුළු ගස්සා කාලය කයි වැඩ කට­යුතු නිස්සා ඒ අය දැක නැති­වද මී මැස්සා ඉර­පා­යන තුරු අත­පය හකුලා කළ­යුතු වැඩ කට­යුතු ගැන නොබලා නිදි­යන විට මැළි මිනිහා අකුළා හිමි­දිරි උදයේ හඬ­ලයි කුකුළා බත් වේලක් දුන් පම­ණින් කන්ට නගුට වනා කළ ගුණ අඟ වන්ට බල්ලට හැකි මුත් නගුට වනන්ට එම ගුණ­යත් අද නෑ මිනිසුන්ට අන­වැසි දෙය­ටයි සිත යොද වන්නේ නුහු­රට මය පිය­වර ඔස වන්නේ පිරි­හී­මය එම­ගින් ඇති වන්නේ ඒකයි ‍ලෝකය බිහි­සුණු වන්නේප්‍රේම­සිරි අබේ­සිංහ(ගොළුවා මුල්ලේ විම­ල­සේන කවි­යාගේ සංස්ක­ර­ණ­යෙන් එළි­ද­ක්වනු ලබන “කවි­රස” සඟ­රා­වෙනි.)  පුංචි මකු­ළු­වෙකු වියයි දැලක් බිත්තිය මුල්ලක පැය ගණ­නක් ඒ දෙස මා භව­නා­වක දශ­ම­යට නූලට මැන මැන ගැන ගැන වියයි දැළක් ගොදුරු අල්ලනු පිණිස නුඹ ඉගෙන ගත්තේ කුමන සර­ස­වි­යෙන් ද මෙවන් විස්කම් නිමැ­වු­මක් සසරේ පෙර පුරු­ද්දට ද පාන්නේ මෙවන් දස්කම් පෙර සසරේ නුඹ ඉංජි­නේ­රු­වෙක් ද නැති­නම් රෙදි විය­න්නි­යක් ද?කුලි­යා­පි­ටියේ ජය­වි­ලාල් හේරත්  පාළු වූ මගේ උර හිස මත පියා­ඹා­විත් අලුත් සම­න­ලි­යක් ඇසූ ආදර පරණ ගීත­යක පද මුමුණා ගියා පෙර ආද­රය ලෙසම පසු වදන් පිරුණු මගෙ හිත සිනා සී සම­නල මුවට බලා සිටියා ඔහේ... මතක ආද­රය දෙස හෙට පිපෙන මල් පිබිද අද පිපි පර වෙලා ඉරි තැලී කඳුළු වැස්සෙන් පිහිට ආද­ර­යට සොයා...ගිනි­ග­ත්හේන චමින්ද කේ. ජය­ති­ලක  පුර සඳ කව දිලුණු පත්තර අඹර තුළ සර සවි­යගේ සෙව­‍ෙණහි රස පුබුද කළ තිර අදි­ට­නින් නොනැ­මුණු අබි­ය­සෙහි බල සුර විම­නක දිලේ! අද පෙර මිලින මල පොඩි වුන් දොහේ සිට අප පෙර කවි ලියන දැඩි වෙහෙ­ස­කින් නිසි මං - පෙත් වෙත රැගෙන වැඩි ඉඩ කඩක් පත්තර පිටු වල දෙමින අඩි තාලම දැමූ ඔබ දෙවි­යෙකි! දෙරණ හර­වත් බවෙන් පිරි­පුන් රස කතා­වෙන් හද­වත් විලෙහි පිපි සිය­පත් සිනා­වෙන් මිනි­සත් කමෙන් අව­දිව සිටි නිසා­වෙන් ඔප­වත් කළේ දැය පත්තර කලා­වෙන් මසු­රන් වටින ඔව­දන් පිරි හදෙහි ගැඹ හර­සුන් දෙයක් නැති, ඇති සැම දෙයම සුබ පිරි­පුන් සඳක් බඳු තරු කැට පිරුණ නුඹ මිනි­සුන් අතර මිනි­සෙකි! මුණ­ගැ­සුණ ඔබ නොලි­යපු වැකි පෙළක් මුද­ලට තණ්හා වෙන් නොකි­යපු කිසි දෙයක් නොමැ­තිව කරුණා වෙන් නොවි­දපු කිසි සැපක් විකුණා හැකියා වෙන් උප­යපු දෙයක් නැත! පත්තර රස්සා වෙන් විය­තුන් කලාකරු­වන් පිරි­වරා ගෙන සම­තුන් අස­ම­තුන් නිසි ලෙස සොයා ගෙන අව­සන් හුස්ම යන­තුරු හිත හදා ගෙන මිනි­සුන් අතර සිටියේ ගුණ වඩා ගෙනඩබ්ලිව්.කේ. සරත් විම­ල­සිරිකවි­යකු ගීත රච­ක­යකු හා පුව­ත්ප­ත් ක­තු­ව­ර­යකු වූ සිරිල් ඒ. සීල­වි­ම­ල­යන්ගේ තෙව­ර්ෂ­ පූ­ර්ණය නිමි­ත්තෙනි.  අඟ­හි­ඟ­කම් නැති­බැ­රි­කම් දුර­ල­න්නට ඒ බිය­කරු රැකි­යා­වට ඔබ ගිය හැටි මට තව­මත් මතක තිබේ... අපගේ කුස­ගිනි නිවන්න අතුර දිගේ පා නගද්දි අතුර බිදී අපේ කරු­මෙට පිය­තුම ඔබ බිම වැටු­නැටි... මුදල් නැතිව වෙද­කම නැහැ ඒ හින්දා ලෙඩ සුව නැහැ... දුප්ප­ත්කම පීරා­ගෙන යොවුන් ලොවට මා වැඩිදා සෙනේ­හ­යෙන් මා වත සිඹ මා අත දැමූ රන් වළල්ල... මට කුම­ටද රන් අභ­රණ ඒවා ලොව හරි සුල­භයි මුලු ලෝකෙම මට උරු­මව ඇත්තේ එක් පියෙක් පමණි... පිය­තු­මාගේ බෙහෙත් ගන්න රන් වළල්ල සල්ලි කරමි පියතුමාට සවිය දෙන්නට රන් වළල්ල සල්ලි කරමිපර­ග­ස්තොට - ඉන්ද්‍රානි අදි­කා­රම  ඇස් වාට්ටුව පුරා ඇවි­ද්දෙමි හැම ඇඳ­ක­ටම එබු­ණෙමි විප­රම් කර බැලු­වෙමි ඔබ කොතැ­න­ක­දැයි කියා ගල්ලෙන රැක්ක කෙස­රි­ඳුගෙ දරු­පෙම සොඳුරු පෙම ඔව් ඇට මිදුළුවලම යැයි ඔළුවේ අත­ගසා පොඩි දූගෙ හිස සිඹ සපථ කළ ඔබ ආත්මය හීනි­යට හීනි­යට ඉරා ජීවි­තය ඔද්දල්ව ලේ සැරව ගල­න්නට ඉඩ­හැ­රිය ඔබ හීන් හිනාවේ නට­බුන් කේඩෑරි නළලේ මතුව ආ රැළි දෙපොට පෙන්නුවේ පොඩි දුවයි අන්න අම්මේ තාත්තා මගේ හද හැම­දාම ගිලන්ය ඒත්, දෑස තව­මත් පහන්ය කැමති නම් ගනු මැනැවි මගෙන් එකැ­සක්මහ­ඉ­ඳු­රුවේ විනීතා බී. අබේ­වි­ක්‍රම  ‍තාරකා තොරණ යට මැදි­යම් රැය මැඬි හඬ ගෙනෙන කැලෑ රොද නුඹෙ සිරස මා උකු­ළතචාල්ස් බී ඩිකන්ස් පරි­ව­ර්ත­නය - නන්දන වීර­සිංහ(පසු­ගි­යදා එළි­ද­කින ලද ‘දිසි අදිසි’ කාව්‍ය සංග්‍ර­හ­යෙනි)  දැල්වුණි දිවා කල ප්‍රේමය මා ප්‍රියා­විය, දැවෙන හැටි කෙලෙ­ස­දැයි ඉගෙන ගනු ඇත පෙම්ව­තුන් ඔබ­ගෙන් දැල්ල සැක­සුවේ මිතු­රෙක් ය ත්‍යාග­යකි ප්‍රේමය පෙම්ව­තා­ගෙන් පෙම්ව­ති­යටඅබු සායිද් අබිල් ඛෙයිර් Abu Said Abil Kheir (තුර්ක්මේ­නි­ස්තා­නය)පරි­ව­ර්ත­නය - කරු­ණා­ති­ලක හඳු­න්ප­ති­රණකවියා ගැන -ඇ‍ෆ්ගනි­ස්තා­න­යට උතු­රින් වූ තුර්ක්මේ­නි­ස්තා­නය නිජ­බිම කොට­ගත් මේ කීර්ති­මත් පර්සි­යානු ජාතික කවියා උපන්නේ ක්‍රි.ව. 967 දෙසැ. 7 දා ය. ඔහු ඉස්ලාම් තවු­ස්වත රැකි අයෙකි. ගූඪ­වා­දය ඉදි­රි­පත් කර­න්නට මගක් ලෙස සාමාන්‍ය පෙම්කවි යොදා ගත් පළමු මුස්ලිම් තවු­ස්වත රැකි ලේඛ­කයා ඔහු ය. මුස්ලිම් තවුස් දිවිය ගැන ඉගැ­න්වීම් කළ පාසලේ ඔහු ඒ ගැන ඉගැ­න්වීය. ඔහුගේ ඉගැ­න්වී­ම්වල හරය “මම” යන පුද්ග­ල­යා­ගෙන් නිද­හ­ස්වී­මයි. ඔහු “මම” හෝ “අපි” යන්න භාවිතා නොකළ අතර ඒ වෙනු­වට “ඔවුන්” යන්න භාවිතා කළේ ය.  කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>01</day>
    </date>
    <link>http://www.silumina.lk/2013/12/01/_art.asp?fn=ay1312011</link>
    <topic>කවුරු අයිතිවාසිකම් කියන්න හැදුවත් මගේ නමේ මුල් අකුර සැලළිහිණියාගේ තියෙනවා</topic>
    <author>ඉනෝකා සමරවික්‍රම</author>
    <content>බන්දුල පීරිස්දෙදහස් දොළහ වසරේ රූපවාහිනියට වසර තිහක් සම්පූර්ණ වීම නිමිත්තෙන් නිකුත් කරන ලද ‘ශ්‍රී ලංකා රූපවාහිනී සංස්ථාවේ 30 වැනි සංවත්සර සාර සංග්‍රහය’ වෙනුවෙන් වසර ගණනක් තිස්සේ තමන් සිතුවම් කළ සැලළිහිණියා ගැන බන්දුල පීරිස් එදා ලැබූ අත්දැකීම් ලියුවේ ය.එය අසමසම සැලළිහිණි රුව පියා සලා යයි සිව්දිග... ඓතිහාසික නඩුවක දී ප්‍රකාශ කිරීමට ඉඩ හසරක් නොලද සාක්ෂි සටහනක්... යන හිසින් එම සඟරාවේ පළ විය.එදා මෙදා තුර තමන් ලියූ දෑට හෝ ඉන් පසුව සැලළිහිණියාගේ නිර්මාතෘ තමා යැයි රූපවාහිනි ප්‍රවෘත්ති විකාශනයක ප්‍රකාශ වූ ප්‍රවෘත්තියට ද එරෙහිව කිසිවකු නැඟී නොසිටි බව බන්දුල පීරිස් විශේෂයෙන් ම ‘සිළුමිණ’ ට කියා සිටී.සැලළිහිණියා අපට අමුතු කුරුල්ලෙක් නොවේ. ඌ අපට හුරුපුරුදු මතකයන් රැසක් ගෙන ආවෙකි. පැරණි සංදේශ කාව්‍ය වන තොටගමුවේ ශ්‍රී රාහුල හිමියන් ලියූ සැලළිහිණි සංදේශ කාව්‍යයේ සැලළිහිණියා බොහෝ ගමන් ගියේය. ඒ ගමන් සොඳුරුය. එදා ඒ සිටි සැලළිහිනියාගේ ගමන් මඟ සුන්දර වුවත් මේ කියන්නට යන සැලළිහිණියාගේ කතාව නම් ටිකක් අමුතුය.හුරුබුහුටි, ගාම්භීර, සාඩම්බර බවක් සමඟ ශ්‍රී ලංකා රූපවාහිනී සංස්ථාව නිවෙස්න කරගත් මේ සැලළිහිණියාට කියන්නට කතාවක් ඇත.අපේ මේ අලුත් විශේෂාංගයට වෙළෙඳ ලකුණක් සොයාගිය ගමනේ දී අපට එකවිටම සිහිපත් වූයේ ශ්‍රී ලංකා රූපවාහිනී සංස්ථාවේ ලාංඡනය වන සැලළිහිණියාය ය.කවුද මේ සැලළිහිණියාගේ හිමිකරු?අපිට ඔහු සොයා ගන්න උදව් කළේ ඔහුගේ සොයුරු නන්දන පීරිස්ය.“මගෙ අයියා තමයි ඔය සැලළිහිණියා ඇන්දේ” නන්දන අපට බන්දුල පීරිස් නම් වූ කලාකරුවාගේ දුරකථන අංකය ලබා දුන්නේය.ඉකුත් දිනෙක උදෑසන කඩවත පිහිටි කලාගාරයක් බඳු ඔහුගේ නිවසට ගොඩවැදුණෙමු. සැලළිහිණියාගේ අයිතිකරු මේ දැයි යන පැනය ඔහු දුටු මතින් සිත උපන් හැඟුම වේ. කඳුළකින් බොඳව ගිය දෙනෙතේ සැලළිහිණියා පිටුපස කියන්නට ලොකු කතාවක් ඇතැයි සිතුණේ ඉබේටමය.මොරටුව කොරලවැල්ල උපන් ගම වූ බන්දුල මූලික අධ්‍යාපනය ලැබුවේ සද්ධර්මෝදය විද්‍යාලයේ හා එකල එගොඩවින්න මහා විද්‍යාලය නමින් හැඳින්වුණු අද රාජසිංහ මහා විද්‍යාලයේය.පාසල් වියේ සිටම චිත්‍ර විෂයට විශේෂ දක්ෂතාවක් දැක්වූ බන්දුල පාසල් ගමනින් පසුව රත්මලාන කාර්මික විද්‍යාලයෙන් කම්මල්වැඩ, ලේත් මැෂින්, ආදිය පිළිබඳව වසර දෙකක පාඨමාලාවක් හැදෑරුවේය. කාර්මික විද්‍යාලයේ ඉගෙනුම ලැබීමේ මූලික අරමුණ වුයේ කඩිනමින් රැකියාවක් ලබාගැනීමය. එහෙත් පාඨමාලාව සම්පූර්ණ කිරීමෙන් පසු වසරක් පමණ ඔහු නිකම්ම සිටියේය.ඒ කාලයේ දී ඔහුට චිත්‍ර ගුරුවරයා කියූ දෙයක් සිහිපත් වූයේය. බන්දුල රජයේ කලායතනයට ඉල්ලුම් පත්‍රයක් යොමු කළේය. ඔහුව ඒ සඳහා තෝරා ගැනිණි. එක්දහස් නවසිය හැත්තෑවේ සිට හැත්තෑපහ වනතුරු බන්දුල රජ‍ෙය් කලායතනයේ ඉගෙනුම ලැබුවේය. ඉන් පිටවූ පසු ඔහුට චිත්‍ර කලා ගුරුවරයෙක් ලෙස ගුරු පත්වීමක් ලැබිණි. ඒ හම්බන්තොට හුංගම මහා විද්‍යාලයටය.වසරක් පමණ ඒ දුෂ්කර සේවයේ යෙදෙද්දී බන්දුලට රජයේ කලායතනයේම ගුරුවරයකු ලෙස පත්වීමක් ලැබිණ. ඔහුගේ ගමන් මඟ සපුරා වෙනස් වූයේ ඒ කාලයේය. අමාත්‍යාංශයක ප්‍රවෘත්ති ‍ෙල්කම්වරයකු වූ සුහද මිත්‍රයා හමුවූයේ මේ කාලයේය.එක්දහස් නවසිය අසූව වසරේ අගෝස්තු මාසයේ දී තම මිත්‍රයාගේ මඟපෙන්වීම යටතේ බන්දුලට ප්‍රේමකුමාර එපිටවල නිර්මාණය කළ ‘දියවන්නාව’ මුද්‍රා නාටකයේ සමරු කලා‍පයේ චිත්‍ර ඇඳීමට අවස්ථාව ලැබිණි. බන්දුල විසින් නිර්මාණය කරන ලද සැලළිහිණි චිත්‍ර සටහන් ඇසුරෙන් කළ සමරු කලාපය ගැන බොහෝ දෙනා අතර කතාබහ ඇතිවිණි. බන්දුලගේ අමාත්‍යාංශ මිත්‍රයා හා ඔහුගේ යාළුවෝ මුද්‍රා නාටකයට වඩා සමරු කලබ ලස්සන යැයි කීහ.මේ එක්දහස් නවසිය අසුවේ නොවැම්බර් මස දිනෙකි. එදින බන්දුල හමුවීමට කලායතනයට අමුත්තෙක් පැමිණියේය. ඔහු දුටුමතින් ම ඒ තම මිත්‍රයාගේ යාළුවෙකු යැයි බන්දුලට සිහිවිණි. අමුත්තා බන්දුලට වැඩක් පැවැරුවේය. ඔහු බන්දුල දියවන්නා සමරු කලාපයට ඇඳි සිතුවම් ද අගය කළේය.“මගේ මිත්‍රයාගේ යාළුවා මාව ඔහුගේම මෝටර් රථයෙන් ඔහුගේ කන්තෝරුවට එක්කරගෙන ගියා. ඔහු මා ඇඳි සමරු කලාපයේ සැලළිහිණියා පෙන්වමින් රූපවාහිනී යන තේරුම එන ලෙස සැලළිහිණියෙක් ඇඳ දෙන්න යැයි කිව්වා. ඒ වන විටත් ඔහු ඔහුගේ ආයතනයේ ශිල්පීන් ලවා එය කිරීමට උත්සාහ දරා තිබුණා. කොහොම හරි ඊට දවස් කිහිපයකට පසුව මම ඔහු අතට මා ඇඳි සැලළිහිණි රූ සටහන දුන්නා. මම එහි සැලළිහිණියා නිර්මාණය කර තිබුණේ දකුණු පැත්තට පියාඹන ලෙස. නමුත් මා ඒ චිත්‍ර ලබාදී ටික දිනකට පසුව ඔහු මා අමතා කිව්වා ඒ සැලළිහිණියා වමට පියාඹා යන ලෙස නිර්මාණය කර දෙන්න කියා. මම එයත් වෙනස් කර දුන්නා.”අතීතය සිහිපත් කරන බන්දුල විටෙක හිනැහෙයි. මොහොතක් නිහඬව හිඳියි. සුසුමක් ද හෙළයි.බන්දුලට කියා සැලළිහිණියා ඇඳගත් මිත්‍රයා ඉන්පසු ඔහු ඇමතුවේ නැත. මාස කිහිපයක් ගතව ගියේය. ඒ වන විටත් බන්දුල සැලළිහිණියා ඇන්දාට අදාළ වෙළෙඳ දැන්වීම් ආයතනයෙන් මුදල් ගෙන තිබුණේ ද නැත. ඔහු ඔහුගේ සුපුරුදු රාජකාරි කරගෙන ගියේය. මේ කාලය වන විට රජයේ කලායතනයේ සේවය සඳහා ලබා දී තිබූ වසර ගණන ද නිමවෙන්නට ආසන්න ව තිබිණි.ඒ එක්දහස් නවසිය අසූඑකේ අගෝස්තු මස විසිදෙවැනිදා හෝ ඊට ආසන්න දිනයකි. එකල බන්දුල රජයේ කලායතනයට ආවේ ගියේ පිළියන්දල සිටය. බසය ගමන්ගත්තේ එවකට රූපවාහිනිය හා ගුවන්විදුලිය මැදින් වැටී ඇති පාරෙනි. දැන් රූපවාහිනිය ඉදිව තිබෙන භූමියේ ඒ වන විට ගොඩනැඟිලි ඉදිවෙමින් තිබිණ. එහෙත් එය රූපවාහිනිය සඳහා ඉදිවන්නක් බව බන්දුල නොදැන සිටියේය.මේ කියන දවසේ එම ස්ථානයේ නතර කර තිබූ බසයක දැවැන්ත සැලළිහිණි රුවක් සිත්තම් කර තිබෙනු බන්දුල දුටුවේය. ඔහුට එය හුරුපුරුදුය. එහෙත් එය තමන් ඇඳි එකකැයි එකවරම ඔහුට සිහිපත් නොවිණි.නමුත් ඊට මොහොතකට පසු ඔහුට සියල්ල සිහිපත් විය. ඒ මීට ටික කලකට පෙර තමන් ඇඳි සැලළිහිණි රුවයි. බන්දුල ඊටත් කිහිප දිනෙකට පසුව අමාත්‍යාංශයේ මිත්‍රයා මුණගැසුණේය. එහි බතික් ශිල්පී විපුල ධර්මවර්ධන ද සිටියේය. ඒ කතාබහේදී ඔවුන් රූපවාහිනියේ ලාංඡනය වන සැලළිහිණියා අගයමින් කතා කළේය. එය කාගේදැයි ඔවුහු නොදැන සිටියහ. බන්දුල සියල්ල සිතා බලා තමන්ට සිදුව ඇති අසාධාරණය කීවේය. ඒ සැලළිහිණියා තමන්ගේ බව පැවැසුවේය.බන්දුලගේ අමාත්‍යාංශ මිත්‍රයා ඔහුට අලුතින් ආරම්භ කරන ජාතික රූපවාහිනියේ රැකියාවක් ලබා දෙන්නට ‍පොරොන්දු වූයේය. රූපවාහිනී සංස්ථාවේ පළමු සභාපතිවරයා වන එම්.ජේ.පෙරේරා මහතා හමුවීමට ද බන්දුලට අවස්ථාවක් ලබාදුන්නේය.“මම මිත්‍රයා එක්ක ගිහිල්ලා එම්.ජේ.පෙරේරා මහතා හමුවුණා. රැකියාව සඳහා ඉල්ලුම් පත්‍රයකුත් යොමු කළා. එම වසරේ දෙසැම්බර් විසිදෙවැනිදා මම සම්මුඛ පරීක්ෂණයට ගියා. එම පරීක්ෂණ මණ්ඩලයේ සභාපති එම්.ජ්.පෙරේරා, වැඩසටහන් අධ්‍යක්ෂ එච්.එම්.ගුණසේකර මහතාත් හිටියා. මං මගේ තොරතුරු හැකියාවන් පිළිබඳව කිව්වා. ඒ අනුව මට රූපවාහිනී සංස්ථාවේ මාධ්‍ය රූප ශිල්පියකු ලෙස එක්දහස්නවසිය අසූදෙකේ ජනවාරි 21 දින රැකියාව ලැබුණා.එක්දහස් නවසිය අසුදෙකේ පෙබරවාරි 15 වැනිදා තමයි නිල වශයෙන් රූපවාහිනිය ආරම්භ කරන්න තිබුණේ. එදින උදේ මා ගැනත් මා නිර්මාණය කළ ලාංඡනය පිළිබඳවත් කෙටි රූප රාමු පෙළක් මැදිරි අංක 2දී පටිගත කෙරුණා. එදින රාත්‍රි සිංහල, ඉංග්‍රිසි, දෙමළ ප්‍රවෘත්ති විකාශනවලදී ලාංඡනය නිර්මාණය කිරීම පිළිබඳව මා ගැන ප්‍රවෘත්තියක් පළවුණා.”සියලු ගැටලු පැනනඟින්නේ ඉන් අනතුරුවය. බන්දුල ලවා සැලළිහිණියා අන්දවාගත් ප්‍රචාරක ආයතන ප්‍රධානියා රූපවාහිනියට නඩු දැම්මේය. ඒ සැලළිහිණියාගේ නියම හිමිකරු තමා බව කියමිනි. බන්දුලගේ නම නොව ප්‍රචාරක ආයතන හිමිකරුගේ නම රූපවාහිනී ලාංඡනයේ නිර්මාතෘගේ නම ලෙස සඳහන් විය යුතු බවට උසාවි නියෝගයක් ද ලැබී තිබිණි. විවිධ පුවත්පත්වල ඒ උසාවි නියෝගය පළවුණේය.බන්දුල කැඳවූ රූපවාහිනී සභාපතිවරයා නඩුව ගැන බන්දුලට කියුවේය. බන්දුල අතීත කතාවම කීවේය. “එසේ නම් ඒ සියල්ල ලියා දෙන්න. ඒ අය නඩු කියනවා නම් අපිත් නඩු කියමු” සභාපතිවරයා බන්දුලට කීවේය.රූපවාහිනී සංස්ථාව හා දැන්වීම් ආයතනය සැලළිහිණියාට අයිතිය පතා අවුරුදු පහමාරක්ම නඩු කීවේය. ඒ අවුරුදු පහම සාක්කි විමසුවේ පැමිණිලිකරුගෙන් පමණි. බන්දුලට හෝ රූපවාහිනී සංස්ථාවට කිසිදු දිනෙක විත්තිය වෙනුවෙන් සාක්ෂි දෙන්නට අවස්ථාව නොලැබිණි. එහෙත් රූපවාහිනී සභාපතිවරයා හා අනෙකුත් අය ඔහු සමඟ සිටියේය.එවකට සිටි රාජ්‍ය ඇමැතිවරයෙක් රූපවාහිනියට ලිඛිතව, නඩුව අවසන් කරන්නටත් රූපවාහිනියේ ලාංඡන නිර්මාණකරු හැටියට වෙළෙඳ දැන්වීම් ආයතන හිමිකරුගේ නම දාන්නටත් කියා දන්වා තිබුණේය. රූපවාහිනියේ ප්‍රවෘත්තිවල ලාංඡනයේ හිමිකරු ලෙස දැන්වීම් ආයතන හිමිකරුගේ නම සඳහන් විය. බන්දුලට මහත් වේදනාවක් දැනිණි. එහෙත් මේ අසාධාරණයට කුමක් කියා කරන්නද?“කවදාවත් මට සාක්කි දෙන්න ඉඩ ලැබුණේ නැහැ. මම නීතිඥවරුන්ට කිව්වා මට එක පැය භාගයක් අවසර අර‍ෙගන දෙන්න සාක්කි දෙන්න කියලා. ඒත් ඒකට අවුරුදු පහමාරක් යන තුරුම ඉඩ ලැබුණේ නැහැ.නඩුවෙන් පසුව මම එවකට රූපවාහිනියේ සිටි නව සභාපතිවරයාට ලිපියක් යැව්වා මට අසාධාරණයක් වූ බව දන්වා. නමුත් ආයතනය මගේ වැඩ තහනම් කළා. මම ඊට අපක්ෂපාතී පරීක්ෂණයක් ඉල්ලුවත් එය ලැබුණේ නැහැ. පසුව මේ සිදුවීම් සියල්ලම ලියමින් මම ඇමැතිතුමාට ලිපියක් ලිව්වා. මාස තුනක් විතර ගෙවිලා ගියා. පරීක්ෂණ කිසිවක් පැවැත්වුණේ නැහැ.මට නැවත වහාම සේවයට එන්න කියලා දන්වා තිබුණා. ගෙදර නිකං හිටපු කාලයේ මම චිත්‍ර මූර්ති ප්‍රදර්ශනයක් පැවත්වූවා. මම නැවත වැඩට ගියා. ඒත් මට වැඩ නැහැ. මම පුස්තකාලයට වෙලා පොත් කියවනවා. ඒ කාලේ කවුරුත් ඇහුවේ නැහැ ඇයි ඔහොම ඉන්නේ කියලා.”තම නිර්මාණවල අයිතිය අහිමි වූ විට බොහෝ දෙනා දුක්වෙති. ශ්‍රී ලංකා රූපවාහිනී සංස්ථාවේ නිල ලාංඡනය සැලළිහිණියා නිර්මාණය කළ ඔහු මේ සියල්ලට එඩිතරව මුහුණ දුන්නේය. ඔහු තම අයිතිය වෙනුවෙන් තනිව නැඟී සිටියේය.“මම සැලළිහිණියාව ඇන්දේ තිරිගිතලය කියන සිංහල මෝස්තර ක්‍රමය අනුව. ඒ වගේම රූපවාහිනී සන්නිවේදන මාර්ගය නි‍යෝජනය කරන්න තමයි පුස්කොළ පොත යොදා ගත්තේ. සැලළිහිණියාගේ පියාපත්වල බෝකොළ ආකෘතියක් යොදාගත්තේ UHF - VHF ඇන්ටනා නියෝජනය කිරීමට. සැලළිහිණියාගේ පිටුපස පෙඳ කොටස අර්ධ කවාකාරව දැක්වීමෙන් Parabolic Antena ආකෘතියක් නියෝජනය කරනවා. ඊට අමතර තිරස් රේඛා දෙකක් මත කුඩා බින්දු දෙක්ක යෙදීමෙන් පුස්කොළ පොත මත එවැනිම රේඛා සටහන් යෙදීමෙන් රූපවාහිනිය යන අරුත අර්ථ ගන්වනවා.”බන්දුල පීරිස් රූපවාහිනී අභ්‍යාස ආයතනයේ පරිගණක චිත්‍ර පිළිබඳව ඉගැන්වීම් කටයුතු කළේය. ඔහු තමන් ලද දැනුම අනුන්ට බෙදා දුන්නේය. අද ඔහු විශ්‍රාමිකය. එනමුත් ඔහු කළ නිර්මාණ ‍ෙබාහෝය. රූපවාහිනී මුතුහර ළමා සමාජයේ ලාංඡනය ද ඔහුගේ ය. අද නිදහසේ ජීවිතය ගෙවන ඔහු අතීතයේ තමන්ට සිදුවූ අසාධාරණය ගැන යළි යළිත් මෙනෙහි කරන්නේය. එනමුත් කාගේත් සදා මතකයේ රැඳෙන සැලළිහිණියකු නිර්මාණය කිරීමට ලැබීම ගැන ඔහු නිහතමානී සතුටක් විඳියි.කවුරු ඕකට අයිතිවාසිකම් කියන්න හැදුවත් ඔය සැලළිහිණියාගේ මගේ නමේ මුල් අකුර ‘බ’ තියෙනවා. ඒක දන්නේ මමත් සැලළිහිණියත් විතරයි. අනිත් එක තමයි ලෝගෝ එකක නිසා අයිතිය වෙනුවෙන් අවුරුදු පහක් නඩු කියූ නිර්මාණකරුවා මම වෙන්න ඇති. වැඩිම ප්‍රශ්න ගොඩකට පැටලිලා අන්තිමේ රස්සාවත් නැතිවෙච්ච නිර්මාණකරුවා මම වෙන්න ඇති.මම මේ වසරේ ලයනල් වෙන්ඩ්ට් ආයතනයේ ‘උඩුගම් බලා’ කියලා ප්‍රදර්ශනයක් පැවැත්වූවා. මම කිසිම ඉල්ලීමක් කළේ නැහැ. නමුත් එදා රූපවාහිනියේ ප්‍රවෘත්තිවලට දැම්මා රූපවාහිනියේ නිල ලාංඡනයේ නිර්මාතෘ මම කියලා.ඉනෝකා සමරවික්‍රමඡායාරූප - විමල් කරුණාතිලකකර්තෘට ලියන්න | මුද්‍රණය සඳහා</content>
  </post></root>