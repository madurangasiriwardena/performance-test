<?xml version="1.0" encoding="UTF-8" standalone="no"?><root><post>
    <category>NEWSPAPER</category>
    <date>
      <year>2010</year>
      <month>03</month>
      <day>25</day>
    </date>
    <link>http://www.dinamina.lk/2010/03/25/_art.asp?fn=s1003253</link>
    <topic>යූනුස් ඛාන්ට ජනාධිපති සම්මානයක්</topic>
    <author>ඉස්ලාමාබාද් (ඒ. එෆ්. පී.)</author>
    <content>ජීවිතාන්තය දක්වා තරග තහනමකට හසුවූ පාකිස්තානයේ හිටපු ක්‍රිකට් නායක යූනුස් ඛාන් තහනමින් සති දෙකකට පසුව ජනාධිපති සම්මානයක් හිමිකර ගැනීමට සමත් විය.පාකිස්තානු පිලේ පසුගිය ඕස්ට්‍රේලියානු සංචාරය අසාර්ථක වීම සම්බන්ධයෙන් කරුණු සොයා බැලූ විශේෂ කමිටුවේ නිර්දේශ මත යූනුස් ඛාන්ට සහ මොහොමඩ් යූසුෆ්ට ජීවිතාන්තය දක්වා තරග තහනමක් පැනවීමට එරට ක්‍රිකට් ආයතනය කටයුතු කර තිබිණි.නමුත් පසුගියදා පැවැති පාකිස්තානු ජනාධිපති සම්මාන උළෙලේ දී පසුගිය වසරේ ඕවර් විස්සයි – 20 ලෝක සූරතාව දිනාගැනීමට පාකිස්තානු පිල මෙහෙයවීම නිසා යූනුස් ඛාන් සම්මානයට පාත්‍ර විය.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>25</day>
    </date>
    <link>http://www.dinamina.lk/2010/03/25/_art.asp?fn=s1003254</link>
    <topic>‘සීතාවක හටන’ හෙටයි</topic>
    <author/>
    <content>වාර්ෂිකව පැවැත්වෙන “සීතාවක හටන” මහා ක්‍රිකට් තරගය මෙවරද තුන්වැනි වරට මේ මස 26 වැනි දින සීතාවක මැදි මහා විදුහල් පිටියේදී පැවැත්වේ. හංවැල්ල රාජසිංහ මැදි මහා විදුහල සහ සීතාවක මැදි මහ විදුහල් අතර මේ තරග පැවැත්වේ.පුරා වසර ගණනක් මුළුල්ලේ සීතාවක මැදි මහ විදුහලට අමිල සේවයක් ඉටුකළ කීර්තිමත් විදුහල්පතිවරයෙකු වූ එස්. එම්. මුණසිංහ මහතාට උපහාර පිණිස එස්. එම්. මුණසිංහ අනුස්මරණ අභියෝගතා කුසලානය වෙනුවෙන් මේ තරගය පැවැත්වේ.සීතාවක මැදි මහ විදුහලේ ආදි ශිෂ්‍ය සංගමය සහ පාසලේ සංවර්ධන සමිතිය මගින් මේ තරගය සංවිධානය කරනු ලබයි.වසර තුනක් තිස්සේ ඉතා ජනප්‍රියව පැවැත්වෙන මේ ක්‍රිකට් තරගය 2007 වර්ෂයේදී මුල්වරට පැවැත් වූ අතර, එම වර්ෂයේ දී සීතාවක මැදි මහ විදුහල අතිවිශිෂ්ට ජයක් අත්පත් කර ගත්තේය.2008 වර්ෂයේ දී තරගය පැවැත්වීමට සංවිධාන කටයුතු සිදු කළ ද රටේ පැවැති අයහපත් වාතාවරණය නිසා එය නොපැවැත්වුන අතර 2009 වර්ෂයේ දී නැවත උත්කර්ෂවත් අන්දමින් එය පැවැත්විණි. එයින් ජය අත්වූයේ හංවැල්ල රාජසිංහ මැදි මහ විදුහලටයි.සීතාවක මැදි මහ විදුහල් ක්‍රිකට් කණ්ඩායම සංජය වීරසිංහ මහතා විසින් පුහුණු කරනු ලබන අතර, හංවැල්ල රාජසිංහ මැදි මහ විදුහල් කණ්ඩායම ලිලාජි ප්‍රියංකර මහතා විසින් පුහුණු කරනු ලබයි.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>25</day>
    </date>
    <link>http://www.dinamina.lk/2010/03/25/_art.asp?fn=s1003255</link>
    <topic>ජාතික තරුණ සේවා සභාවෙන්ක්‍රිකට් කණ්ඩායමක්</topic>
    <author>ඡායාරූපය සහ සටහන මහරගම විශේෂ වේහැල්ලේ පියතිලක</author>
    <content>ජාතික තරුණ සේවා සභාව ප්‍රථම වතාවට ලෙදර් බෝල් ක්‍රිකට් සමාජයක් පසුගියදා ආරම්භ කළේ ය. ජාතික තරුණ සේවා සභාවේ සභාපති හා අධ්‍යක්ෂ ජනරාල් භාෂ්වර සේනාංක ගුණරත්න මහතාගේ අදහසක් අනුව මේ ක්‍රිකට් සංචිතය ඇරැඹිණි.ජාතික තරුණ සේවා සභාවේ සේවකයින් හා ශ්‍රී ලංකා යෞවන සමාජ සම්මේලනයේ සාමාජිකයින් මේ ක්‍රිකට් සංචිතයට ඇතුළත් වෙති. භාෂ්වර සේනාංක ගුණරත්න මහතා පසුගියදා මේ ක්‍රිකට් සංචිතයට රුපියල් ලක්ෂයක් වටිනා ක්‍රිකට් ක්‍රීඩා උපකරණ පරිත්‍යාග කෙළේ ය. තවද ක්‍රීඩාගාරයක් හා කාර්යාලයක් ද විවෘත කරනු ලැබිණි.2010 වසරේ සිට දිවයිනේ පැවැත්වෙන අන්තර් සමාජ ක්‍රිකට් තරඟ සඳහා සහ රාජ්‍ය සේවා ආයතන ක්‍රිකට් තරග සඳහා තරුණ සේවා ක්‍රිකට් කණ්ඩායම තරග කරන බව ක්‍රිකට් සමාජයේ ලේකම් සම්පායෝ මහතා ‘දිනමිණ’ ට පැවැසී ය.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>25</day>
    </date>
    <link>http://www.dinamina.lk/2010/03/25/_art.asp?fn=s1003256</link>
    <topic>‘දෙමටගොඩ මහ සටන’ 28 දා</topic>
    <author/>
    <content>දෙමටගොඩ සාන්ත මැතිව් සහ සාන්ත ජෝන් විදුහල් අතර පැවැත්වෙන වාර්ෂික මහ ක්‍රිකට් තරඟය 39 වැනි වරටත් මවුන්ට්මේරි දුම්රිය ක්‍රීඩාංගනයේදී මේ මස 28 වැනි ඉරුදින පැවැත්වෙයි.‘දෙමටගොඩ මහසටන’ ලෙස විරුදාවලිය ලත් මේ මහා ක්‍රිකට් තරඟයේ පසුගිය වර්ෂයේ ජය සාන්ත මැතිව් විද්‍යාලය විසින් ලබා ගන්නා ලදී. සාන්ත මැතිව් කණ්ඩායම 3 වැනි වර්ෂයේ තුන් ඉරියව් ක්‍රීඩක ජෝසප් ඩික්සන් විසින් මෙහෙයවන අතර සාන්ත ජෝන් විදුහල අරවින්දන් දිවාකර් විසින් මෙහෙයවනු ලබයි.පසුගිය වර්ෂයේ ‘තරඟයේ වීරයා’ වෙමින් නොදැවී ලකුණු 90ක් සහ කඩුළු 3ක් ලබාගත් සිව්වැනි වසරේ ක්‍රීඩක නිලන්ත ජයවීර, කසුන් රුක්ෂාන්, ඉම්රාන් රීසා යන ක්‍රීඩකයන් කෙරෙහි සාන්ත මැතිව් විදුහලත් නායක අරවින්දත් දිවාකර් සහ තරිඳු ඩිල්ෂාන් යන ක්‍රීඩකයන් කෙරෙහි සාන්ත ජෝන් විදුහලත් විශාල බලාපොරොත්තු තබා සිටිති.සාන්ත මැතිව් කණ්ඩායමේ පුහුණුකරු ලෙස ජගත් හෙට්ටිආරච්චි මහතා කටයුතු කරන අතර සාන්ත ජෝන් කණ්ඩායමේ පුහුණුකරු ලෙස එච්.ජී.පී. ලක්ෂ්මන් කටයුතු කරයි.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>25</day>
    </date>
    <link>http://www.dinamina.lk/2010/03/25/_art.asp?fn=s1003257</link>
    <topic>‘සුනිල සංග්‍රාමය’ ජය පැරදුමෙන් තොරයි</topic>
    <author>ජගත් ප්‍රේමචන්ද්‍ර</author>
    <content>අම්බලන්ගොඩ ශ්‍රී දේවානන්ද හා ධර්මාශෝක විද්‍යාල අතර 44 වැනි වරටත් පැවැති ‘සුනිල සංග්‍රාමය’ ජය පරාජයෙන් තොරව පසුගියදා (21 දා) අම්බලන්ගොඩ මහජන පිටියේදී නිමාවට පත්විය.මෙම තරගයේ පළමු ඉනිමේදී ධර්මාශෝක ක්‍රීඩකයෝ ලකුණු 56කට සීමා කිරීමට ශ්‍රී දේවානන්ද ක්‍රීඩකයෝ සමත්වීම කැපී පෙණුනි. නමුත් දෙවැනි ඉනිමේදී ඔවුන් කඩුලු 8කට ලකුණ 325ක් ලබාගනිමින් යළි දක්ෂතා අතරට පිවිසියහ. ජයග්‍රහණය සඳහා ශ්‍රී දේවානන්ද ක්‍රීඩකයන්ට ලකුණු 202ක ඉලක්කයක් ලැබුණද තරගය නිමාවන විට ඔවුන් ලබා සිටියේ කඩුලු 5ක් දැවී ලකුණු 90ක් පමණි.ධර්මාශෝක විද්‍යාලය - පළමු ඉනිම 56 (14.2) යොහාන් ද සිල්වා 20, (ලක්ෂිත සිරිමාන්න 34/3, රන්දිම විද්‍යාරත්න 17/5) සහ දෙවැනි ඉනිම කඩුලු 8ක් දැවී 325 (92) නිලුෂ උත්තමදාස 54, චලිත මධුශාන් 50, ෂෙහාන් ද සිල්වා 11, අදිෂ දුලංජන 40, ගිහාන් මිහිරංග 33, දුමින්ද කන්නංගර නොදැවී 28, (රමේෂ් ලක්ෂිත 96/3, රිසික තීක්ෂණ 22/2)ශ්‍රී දේවානන්ද විද්‍යාලය - පළමු ඉනිම 179 (48) රිසික තීක්ෂණ 33, රොමේෂ් ලක්ෂිත 78, දිල්ෂාන් ද සිල්වා 23, (ගිහාන් මිහිරංග 15/2, චමත් ගුණසිංහ 67/5, යොහාන් ද සිල්වා 18/2) සහ දෙවැනි ඉනිම කඩුලු 5ක් දැවී 90 (27) රිෂික තීක්ෂණ 52, චමත් ගුණසිංහ 26/4</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>25</day>
    </date>
    <link>http://www.dinamina.lk/2010/03/25/_art.asp?fn=s1003258</link>
    <topic>අගැයීමට ලක් විය යුතු පාසල් පිහිනුම් සූරිය</topic>
    <author>ඩේවිඩ් මිත්‍රසේනදකුණු පළාත් සංචාරක විශේෂ</author>
    <content>13 න් පහළ පාසල් පිහිනුම් ක්‍රීඩිකාවන් අතර ඉදිරියෙන්ම සිටින දක්ෂ පිහිනුම් සූරියක වන අම්බලන්ගොඩ ශ්‍රී දේවානන්ද විද්‍යාලයේ විශේෂ අධ්‍යාපන ඒකකයේ අධ්‍යාපනය ලබන 12 හැවිරිදි ඉමාෂා සෙව්වන්දි උපතින්ම ගොළු බිහිරි දැරියකි.නමුත් තම ශ්‍රවණාබාධිත තත්ත්වය සහ ගොළු බව පසෙක ලා සෙසු ක්‍රීඩිකාවන් සමග කරට කර පිහිනුම් තරග වල නිරත වන සෙව්වන්දි මේ වන විට ලැබූ ජයග්‍රහණ රැසකි. ඒ අතරින් ජාතික පාසල් විවෘත පිහිනුම් තරගාවලියේ 13 න් පහළ මීටර් 50 නිදහස් ආර මීටර් 200 නිදහස් ආර ප්‍රධාන තැනක් ගනී. ඊට අමතරව ඇය ගල්කිස්ස මුහුදු පිහිනුම් විවෘත තරගාවලියේ දක්ෂතම ලාබාල ක්‍රීඩිකාවට හිමි කුසලානය ද වයස් කාණ්ඩ මට්ටමින් 13 න් පහළ ප්‍රථම ස්ථානය ද දිනා ගැනීමට සමත් වූවාය.සෙසු පාසල් සහ විවෘත පිහිනුම් සූරතා තරග රැසක ජයග්‍රහණය ද හිමි කර ගැනීමට ඇය සමත් වූවාය.මෙවැනි දක්ෂ පාසල් ක්‍රීඩිකාවක ජාතික සම්ප තකි. ඇයගේ ක්‍රීඩා අනාගතය සුරක්ෂිත කරමින් ඉදිරියේදී ශ්‍රී ලංකාව වෙනුවෙන් ජාත්‍යන්තර මට්ටමේ ජයග්‍රහණ රැසක් ඇයගෙන් ලබා ගැනීමට නම් ගොළු බිහිරි තත්වයෙන් ඇයව මුදා ගැනීමට නිසි බලධාරීන්ගේ අවධානය යොමු විය යුතුය.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>25</day>
    </date>
    <link>http://www.dinamina.lk/2010/03/25/_art.asp?fn=s1003259</link>
    <topic>පාපන්දු මහා තරගාවලියක් අද සහ හෙට රත්නපුර සීවලී ක්‍රීඩා පිටියේදී</topic>
    <author/>
    <content>රත්නපුර දිස්ත්‍රික් පාපන්දු ක්‍රීඩාව දියුණු කිරීමේ අරමුණින් සංවිධානය කෙරෙන ඩබ්ලිව්. ඩී. ජේ. සෙනෙවිරත්න අභියෝගතා කුසලාන පාපන්දු තරගාවලිය මේ මස 25 සහ 26 වන දිනවල රත්නපුර සීවලී ක්‍රීඩාංගණයේදී පැවැත්වේ.දිස්ත්‍රික්කයේ පාසල්වල පාපන්දු ක්‍රීඩාව දියුණු කිරීම සඳහා මෙන්ම පාසල් ක්‍රීඩකයන් දිරිමත් කිරිම සඳහා දිස්ත්‍රික් පාපන්දු සම්මේලනය මගින් පාපන්දු පුහුණු තරග හා පුහුණුවීම සංවිධානය කර ඇති අතර ක්‍රීඩා සමාජ හා ක්‍රීඩා සංගම් අතර පාපන්දු ක්‍රීඩාව ජනපි‍්‍රය කිරීම මේ අභියෝගතා තරගාවලියේ අරමුණ බව රත්නපුර දිස්ත්‍රික් පාපන්දු සභාපති හා විදුලිබල හා බලශක්ති අමාත්‍ය ඩබ්ලිව්. ඩී. ජේ. සෙනෙවිරත්න මහතා පවසයි.මේ අවස්ථාව සඳහා ක්‍රීඩා අමාත්‍ය ගාමිණී ලොකුගේ සබරගමු ප්‍රධාන අමාත්‍ය මහීපාල හේරත් යන මහත්වරුද සහභාගි වීමට නියමිතය.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>25</day>
    </date>
    <link>http://www.dinamina.lk/2010/03/25/_art.asp?fn=s10032510</link>
    <topic>අන්තර් පළාත් සිවු දින තරග 2 ක් අද ඇරැඹේ</topic>
    <author/>
    <content>අන්තර් පළාත් සිවු දින තරග මාලාවේ තවත් තරග 2 ක් අද (25) ආරම්භ වීමට නියමිතය.චාමර සිල්වාගේ නායකත්වයෙන් යුත් බස්නාහිර දකුණ පිල සහ චාමර කපුගෙදරගේ නායකත්වයෙන් යුත් කඳුරට පිල අතර තරගය බ්ලුම්ෆීල්ඩ් පිටියේදී ආරම්භ වන අතර උපුල් තරංග නායකත්වය දරණ රුහුණු පිල සහ තිළිණ කණ්ඩම්බිගේ නායකත්වයෙන් යුත් බස්නාහිර පිල අතර තරගය ගාල්ලේ දී ආරම්භ වනු ඇත.ඒකල ජී. බී. සේනානායක මහ විද්‍යාලයීය ආදි ශිෂ්‍ය සංගමය මගින් සංවිධානය කරන විවෘත සය සාමාජික ක්‍රිකට් තරගාවලිය මාර්තු මස 27, 28, 29 දිනවල විද්‍යාලයීය ක්‍රීඩා පිටියේදී පැවැත්වේ. මෙහි ජයග්‍රාහි කණ්ඩායමට කුසලානය සමඟ රු. 15,000 ක මුදල් ත්‍යාගයක් ද, අනුශූරයින්ට කුසලානය සමඟ රුපියල් 10,000 ක මුදල් ත්‍යාගයක් ද, පිරිනැමේ. මීට අමතරව හොඳම පිතිකරු සහ හොඳම පන්දු යවන්නාට ද ත්‍යාග හිමිවේ.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>25</day>
    </date>
    <link>http://www.dinamina.lk/2010/03/25/_art.asp?fn=f1003251</link>
    <topic>ආසියාවේ ආශ්චර්ය ශ්‍රී ලංකාව:කොළඹ එහි කේන්ද්‍රය බවට පත්කරනවා</topic>
    <author>සාකච්ඡා කළේ මලික් චමින්ද ධර්මවර්ධන</author>
    <content>* ඔබ පළාත් සභාවට තරග කර ජයග්‍රහණය කොට කෙටි කාලයයි ගත වුණේ. පාර්ලිමේන්තු මැතිවරණයට ඉදිරිපත් වෙලා තියෙනවා. මෙය වේගවත් දේශපාලන ගමනක් ලෙසටයි අප දකින්නේ ?මම පෞද්ගලික අංශයේ වගේම රාජ්‍ය ආයතනවලත් වැඩ කරලා තියෙනවා. මැදි වයසේ දේශපාලනයට පැමිණෙන කොට තමන්ට හම්බ වෙන අවස්ථාවේ ක්‍රියාකාරීව වැඩ කිරීම තමයි අපිට තියෙන්නේ. රටේ හැම දිස්ත්‍රික්කයක්ම ගත්තම අපි වගේ වෙනත් ක්ෂේත්‍රයන්හි අයට ජාතික දේශපාලනයට කෙළින්ම සම්බන්ධ වෙන්න ඉඩ දීම හොඳ දෙයක්.නැතිනම් සම්ප්‍රදායානුකූලව නගර සභාවට ඇවිල්ලා පළාත්සභාවට ඇවිල්ලා ඊළගට පාර්ලිමේන්තුවට එන දේශපාලඥයන්ගෙන් පමණක් රටක් සම්පූර්ණයෙන්ම ක්‍රියාත්මක කරන්න බැරි වෙනවා. ඒ නිසා මම වගේ දේශපාලනයට පැමිණෙන හතළිස් දෙනෙක්වත් ඉන්න ඕනේ කියලයි මම හිතන්නේ. ඒ එක්කම මගේ දේශපාලනයට පැමිණීම ඉතාම කාලෝචිතයි. ඉතාම හෙමින් ක්‍රමවත්ව පැමිණි ගමනක් ලෙසටයි මම දකින්නේ.* පසුගිය කාලයේ පළාත් සභාව තුළ ඔබ කටයුතු කළේ කෙටි කාලයක්. ජනතා නියෝජිතයකු ලෙස කළ ඒ සේවාව පිළිබඳ ඔබේ තක්සේරුව කුමක්ද ?ජනාධිපතිතුමා තමයි පැහැදිලිවම තීරණය කළේ විශාල ජනතා ප්‍රසාදයක් තියෙන මනාප ඡන්ද 160000 ක් පමණ ගත්තු කෙකෙන් හැටියට රටේ විශාල කැමැත්තක් ප්‍රසාදයක් තියෙන කෙනෙකුට පළාත් සභාවට වගේ ආයතනයක ඉන්නවට වඩා පුළුල් දේශපාලනයක් ජාතික මට්ටමින් කරන්න පුළුවන් කියලා. ඒ අනුව තමයි එතුමා මට අවස්ථාව දෙන්න තීරණය කරන්නේ. ජනාධිපතිතුමා මට පළාත් සභාවේ වගකීමක් පවරන්නේ නැතිව පාර්ලිමේන්තුව නියෝජනය කළ යුතුයි කියලා තීරණය කළා.පළාත් සභාවේ හිටපු කාලය තුළ මම මොනවද කළේ කියලා බැලුවොත් අපි මිලියන 50 කට වඩා වැඩ කොටසක් ජනතා සේවයට සිදු කරලා තියෙනවා. ඊට අමතරව මුළු පළාත් සභාවම ගත්තොත් එහි පරිපාලන ව්‍යුහය අවුරුදු 20 කට වැඩි කාලයකින් වෙනස් වෙලා නැහැ. ඒ නිසා එම ව්‍යුහය වෙනස් කිරීම සඳහා පක්ෂයයි රජයයි එකතු වෙලා පළාත් සභාවේ කමිටුවක් පත් කලා.මම එහි සභාපතිවරයා හැටියට පත් වුණේ. සභාපතිවරයා ලෙස පත් වෙලා මාස ගණනක් ඇතුළත මම මුළු පළාත් සභාවම පරිගණක ගත කරමින් අපේ කාර්යක්ෂමතාව, විනිවිදභාවය ඉහළ දැම්මා. අද මධ්‍යම රජයේ මුදල් ගන්නේ නැතිව පළාත්සභාව ඉදිරියට ගෙන යන වැඩපිළිවෙළක් ආරම්භ කරලා තියෙනවා. මීට ඉස්සරලා මුළු බස්නාහිර පළාතම ගත්තම පරිගණකයෙන්වැඩ කරලා තිබුණේ 5 % කට ආසන්න ප්‍රමාණයකුයි.කෝටි ගණනක් ආදායම තියෙන රිසිට් පත් ගනුදෙනු කෙරුණේ ස්වයංක්‍රියව නොවේ. මේ නිසා විශාල අකාර්යක්ෂමතාවක් තිබෙනවා. වැඩ කරන්න ගියහම විශාල කාලයක්යනවා. ඒ නිසා මම පසු ගිය මාස 6 ක කාලය තුළ බස්නාහිර පළාත තුළ කළ ජනතා සේවයට අමතරව සිදු කළ මේ ‘බස්නාහිර පළාත් සභාව ස්වයංක්‍රීයකරණය’ කියන ව්‍යාපෘතිය ඉතා වැදගත් එකක්.* ඔබ තරග කරනුයේ කොළඹ දිස්ත්‍රික්කයෙන්. කොළඹ දිස්ත්‍රික්කයේ ප්‍රධාන දේශපාලන පක්ෂ කිහිපයක්ම නියෝජනය කරන පිරිස් සන්ධානයෙන් තරග කරනවා. මේ පිරිස් අතර මනාප තරගය ඔබට අභියෝගයක් නොවේද ?මේ මැතිවරණයට ඉදිරිපත් වෙන කිසි කෙනෙකු මම වගේ ක්‍ෂේත්‍ර රාශියක් නියෝජනය කරන්නේ නැහැ. ක්‍රීඩාව, කලාව, ව්‍යාපාරික ප්‍රජාව, ටෙලිකොම් වැනි ආයතන පරිපාලනය කිරීමේ පළපුරුද්ද, බෞද්ධ පදනම, නාලන්ද විද්‍යාලීය කේන්ද්‍රියව ජීවත්වීම මෙහෙම බලපුවාම මට විශාල ජන පිරිසක් ඉන්නවා.මේ සියලුම සම්බන්ධතාවන් බලපුවාම මට යමක් කළ හැකියි. අනෙක් අපේක්ෂකයන්ටත් විවිධ විශේෂතා ඇති. නමුත් මම වගේ මෙවැනි පරාසයක් නියෝජනය කරන කෙනෙක් අපේ ලැයිස්තුවේ ඉන්නවා කියලා මම විශ්වාස කරන්නේ නැහැ. ඒ තුළින් මට විශාල ජනතා සහයක් ආශිර්වාදයක් ලැබෙනවා. එය ඉදිරි මැතිවරණයේදී වඩාත් ශක්තිමත් වෙනවා.* ඔබේ ඉදිරි අරමුණු මොනවාද ?ජනාධිපතිතුමා ලංකාව ආසියාවේ ආශ්චර්ය බවට පත් කරන්න වැඩසටහනක් ඉදිරිපත් කරලා තියෙනවා. අපේ වගකීම තමයි ඒකට උපරිම දායකත්වය ලබාදීම. ලංකාව ආසියාවේ ආශ්චර්ය වෙන කොට කොළඹ දිසාව එහි කේන්ද්‍රය වෙන්න වුවමනායි.කොළඹ දිශාව කේන්ද්‍ර කර ගැනීමේ දී අපි තෝරාගත් හඳුනාගත් ව්‍යාපෘතීන් තුළින් ජනතාව දිනවන්න තමයි සැලසුම් කරලා තියෙන්නේ. කොළඹ වරාය, කටුනායක ගුවන් තොටුපළ, ගත්තම වානිජ කේන්ද්‍රයක් වගේම වෙළෙඳ කේන්ද්‍රයක් බවටත් කොළඹ දිශාව තමයි සුදුසු වෙන්නේ. මේ අනුව ආසියාවේ ආශ්චර්ය ලංකාව වන විට එහි කේන්ද්‍රය කොළඹ බවට පත් කිරීමට කටයුතු කිරීම මගේ අරමුණක්.* ඔබේ සංවර්ධනය ගැන ධනාත්මකව කතා කරනවා. නමුත් විපක්ෂය නම් කියන්නේ ආණ්ඩුව සංවර්ධනය කියලා ජනතාව මුලා කර තිබෙන බවයි ?විපක්ෂයේ චෝදනාවලට කිසිම මිනුම් දණ්ඩක් නැහැ. චෝදනා කරන කොට ඒ සඳහා දත්ත තියෙන්න ඕනේ. අපට වගකීමක් තියෙන ආණ්ඩුවක් හැටියට යන්න පුළුවන් අපි මේ කාලවලදී මේ දේ කලා කියලා. මෙහෙම තැනක සංවර්ධනය කලා කියලා. අපි එහෙම පැහැදිලි කරලා තියෙන කොට විපක්ෂයට ප්‍රතික්ෂේප කරන්න අමාරු වෙලා තියෙනවා. ඒ නිසා ඔවුනගේ ප්‍රකාශන ඉතාම අසාධාරණයි.මේ රටේ ජනතාව තවදුරටත් විපක්ෂයට මුලා කරන්න බැහැ. ජනතාව බුද්ධිමත්. ඒ ජනතාව දන්නවා රටේ ක්‍රියාත්මක වැඩසටහන්, ව්‍යාපෘති මොනවාද ඒවා කෙරුණේ කොහොමද කියලා. සංවර්ධනය ගැන කතා කරන කොට යුද්ධයක් තියාගෙන පසුගිය අවුරුදු 4 ක කාලය තුළ සිදු වුණු සංවර්ධනයගැන චෝදනා කිරීමේ අයිතියක් විපක්ෂයට නැහැ. එය විශාල සංවර්ධනයක් බව අපි කාගේත් විශ්වාසයයි. එහෙම නම් ඉදිරියට තියෙන බලාපොරොත්තු අරමුණු පිළිබඳ අපට සැකයක් නැහැ.* මෙවර මැතිවරණයට කලා, ක්‍රීඩා, ව්‍යාපාරික ආදී විවිධ ක්ෂේත්‍රවල අපේක්ෂකයන් සන්ධානයෙන් ඉදිරිපත් වෙලා තියෙනවා. මෙලෙස වෙනස් ක්ෂේත්‍රයක ප්‍රසිද්ධ චරිතයක් දේශපාලනයට ගෙන ඒමෙන් ජනතාවට අවශ්‍ය නිසි සේවාව ලබා ගැනීමේ අභියෝගයකට ලක් වෙනවා නේද ?වර්තමාන ජනාධිපතිතුමා බලන්නේ එක පන්තියකින්, එක කණ්ඩායමකින් පැමිණිලා එක කොටුවක් ඇතුළේ තිබුණු දේශපාලනය වෙනස් කරලා කටයුතුª කරන්නයි. එතෙන්දි ජනතාවගේ සිතුම් පැතුම් සමඟ ජීවත් වෙන විවිධ ක්ෂේත්‍රවල දක්ෂ අයට දේශපාලනය විවෘත කරලා තියෙනවා.ඒ විවෘත කිරීම හරිද නැද්ද කියන එක ජනතාව තමන්ගේ ඡන්දයෙන් තීරණය කරාවි. ඇත්තෙන්ම අපි මතක තියා ගන්න ඕනේ මේ හදන්නේ කූට ක්‍රමයකින් තමන්ට හිතවත් විවිධ ක්ෂේත්‍ර වල ඉන්න අය බලයට ගෙන ඒමට නොවේනේ. ජනාධිපතිතුමා පැහැදිලිවම මේ පිරිස් ජනතාවට ඉදිරිපත් කරලා තියෙනවා. දැන් ජනතාවට තියෙන්නේ ඒ අයව පාර්ලිමේන්තුවට යවනවද නැද්ද කියන එක තෝරා ගැනීමයි. ජනතාව ඔවුන්ව පාර්ලිමේන්තුවට යැව්වොත් එයින් කියවෙන්නේ ජනතාවට ඔවුන්ගේ සේවය අවශ්‍යයි කියන එකයි. එතකොට ජනතාව අතෙයි ඒ තීරණය තියෙන්නේ.මෙතෙන්දි අපි මහින්ද රාජපක්ෂ ජනාධිපතිතුමාට ගරු කරන්න ඕනේ. රදල පැලැන්තියට පමණක් සීමා වෙලා තිබුණු කොළඹ 7 ට පමණක් සීමා වෙලා තිබුණු ක්‍රමය වෙනස් කරලා විවිධ ක්ෂේත්‍ර වල අයට දේශපාලනයට සහභාගී වෙන්න ඉඩදීම ගැන.ජනතා නියෝජිතයෝ වුණහම ඒ අයට වගකීමක් තියෙනවා ජනතාව වෙනුවෙන් වැඩඩකිරීමේ. අනික් කරුණ තමයි මේ අය විවිධ ක්ෂේත්‍ර හරහා ලබා ගත්තු කීර්ති නාමයක් තියෙනවා. ඒ නම දේශපාලනයේදී කැත කරගන්න ඔවුන් කැමැති වෙන්නේ්නැහැ. ඒ නිසා ජනතාවට දැනෙන සේවයක් ඔවුනගෙන් සිදුවේවි. එහෙම බලපුවාම මේ විවෘත කිරීම ඉතාම ප්‍රජාතන්ත්‍රවාදීයි.* ආණ්ඩුව පාර්ලිමේන්තුවෙන් 2 / 3 ක බලයක් ඉල්ලනවා. සමහර පිරිස් මේ පිළිබඳව චෝදනා මුඛයෙන් කතා කරනවා. ඔවුන්කියන්නේ රාජපක්ෂ පවුල සතු බලය තවත් වැඩි කර දීමට මෙලෙස 2 / 3 බලයක් ඉල්ලා සිටින බවයි ?මහින්ද රාජපක්ෂ ජනාධිපතිතුමාගේ පවුලේ බලය වර්තමාන ව්‍යවස්ථාවේත් තියෙනවා. ඒක අලුතින් ව්‍යවස්ථා හදලා ආරක්ෂා කර ගන්න ඕනේ දෙයක් නොවේ’ දැන් බලන්න මහින්ද රාජපක්ෂ ජනාධිපතිතුමා එතුමාගේ වැඩිමල් සහෝදරයා චමල් රාජපක්ෂ එතුමා ශ්‍රී ලංකා නිදහස් පක්ෂයේ ජ්‍යෙෂ්ඨ සාමාජිකයෙක්. ඊළඟට බැසිල් රාජපක්ෂ මහත්තයට ගම්පහ දිස්ත්‍රික්කයේ විශාල ප්‍රසාදයක් ගොඩ නැගිලා තියෙනවා.නාමල් රාජපක්ෂ මහත්තයාටත් තරුණ නායකයෙක් හැටියට හොඳ නමක් තියෙනවා. මේ හැම කෙනෙක්ම ජනතාවගේ ආදරය දිනා ගෙන ගෞරවාන්විත දේශපාලනයක් කරනවා. ඔවුන්ගේ ශක්තිය රටේ උන්නතියට හේතු වෙලා තියෙනවා. ඒ දායක වීම් සියල්ල වෙලා තියෙන්නේ මේ ව්‍යවස්ථාව තියෙන කොටයි. එහෙම බලපුවාම රාජපක්ෂ පවුල රකින්න 2 / 3 බලයක් ඕනේ වෙන්නේ නැහැ. මේ ව්‍යවස්ථාව තියෙද්දීත් ඔවුන්ගේ බලය ආරක්ෂා වෙලා තියෙනවා.ඇත්තෙන්ම මෙහෙම 2 / 3 ක බලයක් අපි ඉල්ලන්නේ දූෂිත, කූට මනාප ක්‍රමය අයින් කරන්න බලය විමධ්‍යගත කරලා ගමේ නායකත්වය ගමට දෙන්න. ඒ වගේ පුළුල් දේශපාලන වෙනසකට යන්නයි 2 / 3 ක් ඉල්ලන්නේ. එහෙම නැතිව ඔය එක එක්කෙනා කියන දේවල් කරන්න නොවේ.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>25</day>
    </date>
    <link>http://www.dinamina.lk/2010/03/25/_art.asp?fn=f1003252</link>
    <topic>නිල් අහසත්-නිල් දියඹත් ජයගත් වගයි...</topic>
    <author>ප්‍රාර්ථනා වීරසිංහ</author>
    <content>රටේ අනෙකුත් දිස්ත්‍රික්කවලට සාපේක්ෂව දිගු කලක් තිස්සේ සංවර්ධනය හා රැකියා අවස්ථාවන් දහස් ගණනක් විවෘත කරමින්, 2008 වර්ෂයේ ආරම්භ කළ හම්බන්තොට වරාය ව්‍යාපෘතියේ මෙහෙයුම් කටයුතු ඉදිරි නොවැම්බර් මාසය වන විට ආරම්භ වේ.මෙවැනි විශාල සංවර්ධන ව්‍යාපෘති අවසන් කිරීම පිළිබඳ පසුගිය රජයන් යටතේ ජනතාවගෙන් ගැරහුම් ලබන්නට සිදුවූ වාර අපමණය. නමුත් දේශීය තාක්‍ෂණයට හා දේශීය දැනුමට මූලිකත්වය දෙන මහින්ද චින්තනය ඉදිරියට ගෙන යමින් වරාය හා ගුවන් සේවා අමාත්‍ය චමල් රාජපක්‍ෂ මහතා ගේ මඟ පෙන්වීම යටතේ දේශීය තාක්‍ෂණය හා දැනුම සම්පත් භාවිත කරමින් රුපියල් මිලියන 2500 ක් පමණ ප්‍රමාණයක් ඉතිරිකර ගැනීමට හැකි වී තිබේ.අදියර හතරක් යටතේ අවසන් කිරීමට නියමිත මෙම ව්‍යාපෘතිය මාස 39 න් අවසන් කිරීමට නියමිත වුණත් මාස 27 අවසන් කෙරෙන අතර මේ වන විට වරායේ දියකඩන ඉදිකිරීම් හි 76% ක ප්‍රගතියක් ලබා ඇති අතර, දිය ඇවුරුම් වේල්ලෙහි සම්පූර්ණ ඉදිකිරීම් කටයුතු ද ඉදිකර අවසන්ය.එමෙන්ම සේවා ජැටි ඉදිකිරීම් 90% කින් ද සාමාන්‍ය බහළු නැංගුරම්පළ ඉදිකිරීම් 90% න් ද දෝණියේ කැණීම් කටයුතු 59% කින්ද තෙල් පර්යන්ත ඉදිකිරීම් කටයුතු 45% කින් ද මාර්ග සහ ආශි‍්‍රත අංගන ඉදිකිරීම් කටයුතු 42% කින් ද ඇල මාර්ගයේ කැණීම් කටයුතු 32% කින් ද පරිපාලන ගොඩනැඟිල්ලෙහි ඉදිකිරීම් කටයුතු 10% කින් ද අවසන් කොට හමාරය.ඉදි කිරීමේ ශීඝ්‍රතාව මත මෙහි සියලු ඉදිකිරීම් කටයුතු නියමිත කාල සීමාවට ප්‍රථම නිම කිරීමේ හැකියාව පවතී. හම්බන්තොට පමණක් නොව රත්නපුර, මොනරාගල වැනි දිස්ත්‍රික්කවලින් රැකියා සොයා ගෙන කොළඹ පැමිණි යුගය අවසන් කෙරෙමින් වරාය ව්‍යාපෘතිය මූලික කරගෙන සංචාරක, කාර්මික, ඇඟළුම්, සේවා සැපයීම්, ආහාර හා දේශීය නිපැයුම්වලට වැඩි වටිනාකමක් එකතු කරමින් දුප්පත් ජනතාවගේ ජන ජීවිතය යහපත් කිරීමේ හෙට දවසේ සුබ නිමිති දැන් සියැසින්ම දැකගත හැකිය.ගාලු වරාය2004 වර්ෂයේ ඇතිවූ සුනාමි ව්‍යසනයෙන් ගාලු වරාය ද සැලකිය යුතු හානියකට ලක් විය. ගාලු වරාය සංවර්ධන ව්‍යාපෘතියේ පළමු අදියර යටතේ පූර්ණ පහසුකමින් යුත් රුවල් ඔරු කලාපයක් ඉදිකෙරේ. මෙම සංචාරක ගමනාන්තය සංවර්ධනය කිරීම ශශ්‍රී ලංකාවේ දක්‍ෂිණ වරායේ ආර්ථික සංවර්ධනයට ද ගාමක බලයක් සපයයි. මීළඟ අදියරේදී මගී නෞකා නැංගුරම් ලෑම සඳහා පහසුකම් ඉදිකෙරෙන අතරම වසර 3 ක් ඇතුළත අදියර 2 කින් නිමා කෙරේ.මේ ව්‍යාපෘතිය මීටර් 300ක දිගින් හා මීටර් 12ක ගැඹුරින් යුත් බහු කාර්ය නැංගුරම් පොළක්, මීටර් 160ක පළලින් සහ මීටර් 12ක ගැඹුරින් යුත් ප්‍රවිශ්ට ඇළ මාර්ගයත්, මීටර් 450ක විශ්කම්භයකින් යුත් හැරවුම් වටයක් සහ හෙක්ටයාර් 320ක ජල ප්‍රදේශයක් ආවරණය වන පරිදි තැනෙන මීටර් 490ක දිගින් යුත් අභ්‍යන්තර දියකඩනයක් ද අයත් වේ.ත්‍රිකුණාමල, ඔලුවිල්,කන්කසන්තුරේ වරායඅනාගතයේ දී උතුරු - නැඟෙනහිර දකුණ යා කෙරෙන වෙළඳ සම්බන්ධය වරාය මතින් ගොඩ නැංවෙන්නේ ජාතික සමඟිය, ජාතික එකාග්‍රතාව ගොඩනැංවීමට අවශ්‍ය ආර්ථික ශක්තිය සපයා දෙමිනි.ත්‍රිකුණාමල සහ කන්කසන්තුරේ වරායන් ආශි‍්‍රතව විශාල ආයෝජන කලාපයන් ඉදිකෙරෙමින් ඒ ප්‍රදේශයේ ජනතාවට රැකියා අවස්ථා දහස් ගණනක් උදාවෙනු ඇත.ලොව දෙවැනි හොඳම ස්වාභාවික වරාය ත්‍රිකුණාමලයෙහි පිහිටා ඇත. මෙහි පවතින ජන පෘෂ්ඨය කොළඹ වරායේ මෙන් දස ගුණයකි. මූලික වශයෙන් ත්‍රිකුණාමල වරාය තොග සහ තොග කඩන බහළු හා ඒ ආශි‍්‍රත කර්මාන්ත සඳහා යෝග්‍ය වරායන් ලෙස සංවර්ධනය කෙරේ.නැගෙනහිර නවෝදය වැඩසටහන යටතේ ඔලුවිල් වරාය සංවර්ධනය කෙරේ. ඔලුවිල් වරාය ආශි‍්‍රතව බිහිවන ආර්ථික සංවර්ධනය ශ්‍රී ලංකාවේ නැගෙනහිර කලාපයේ සමස්ත සංවර්ධනයේ නියමු කාර්ය භාරයක් ඉටු කරනු ඇත.කොළඹ වරාය පුළුල් කිරීමජාත්‍යන්තර සමුද්‍රික කර්මාන්තයේ නැඟී එන සේවා අවශ්‍යතා සඳහා වඩා පුළුල් ඉඩ ප්‍රස්ථා ලබාදීම පිණිස, ශ්‍රී ලංකා රජය කොළඹ වරාය ව්‍යාප්ත කිරීමේ ව්‍යාපෘතිය පිළිබඳ අවධානය යොමු කර ඇත.මේ සමස්ත ව්‍යාපෘතිය අදියර 2 ක් යටතේ ක්‍රියාත්මක වේ. එනම්01. කිලෝමීටර් 6.83 ක දිගින් යුත් දියකඩනය ඉදිකිරීම සහ නව වරාය ද්‍රෝණිය සහ සමුද්‍රික පිවිසුම් මාර්ගයේ තැණීම සහ තෙල් නල පද්ධතිය යළි එළීම.02.පර්යන්ත සහ අනෙකුත් අනුබද්ධිත සේවා ඉදිකිරීමආසියානු සංවර්ධන බැංකුව හා ශ්‍රී ලංකා වරාය අධිකාරිය ඒකාබද්ධව මුල්‍ය පහසුකම් සපයන මෙම ව්‍යාපෘතිය 2008 වසරේ අප්‍රේල් මස ආරම්භ කළ අතර එය මාස 48ක් ඇතුළත අවසන් කෙරේ.දැනට මෙම ව්‍යාපෘතියේ ඉදිකිරීම් කටයුතු අතුරින් දියකඩනයේ ඉදිකිරීම් වලින් පළමු මීටර් 2100 නිමකර ඇත. කළුතර, වාද්දුව, ප්‍රදේශයේ සිට මුහුදු මාර්ගය ඔස්සේ බත්තල් මඟින් සිදුකෙරෙන කළුගල් ප්‍රවාහන කටයුතු යහපත් කාලගුණික තත්ත්වයන් යටතේ සාර්ථකව සිදු කරයි. ඒ අනුව සතියකට බත්තල් 15 – 20 ත් අතර ප්‍රමාණයක් මඟින් එම ද්‍රව්‍ය කොළඹට ගෙන එයි.දියකඩනයේ කැණීම් කටයුතු මේ වන විට කියුබික් මීටර් මිලියන 13 ක ප්‍රමාණයක් අවසන් කර ඇත. ඇල මාර්ගයේ කැණීම් කටයුතු මේ වන විට කිලෝමීටර් 09 ක දුර ප්‍රමාණයක් ඇතිරීම් අවසන් කර ඇති අතර අප්‍රේල් මාසය වන විට මෙහි කටයුතු අවසන් කෙරේ.දැනට මෙම ව්‍යාපෘතියේ සමස්ත ප්‍රගතිය සියයට 22 කි. ඒ සමඟම දකුණු බහළු පර්යන්තය සඳහා වන මුල්‍ය යෝජනා ක්‍රියාවලිය විවෘත කර ඇති අතර ඇගැයීම් කටයුතුද ආරම්භ කර අවසන්ය.හම්බන්තොට වරායමෙය ශ්‍රී ලංකාවේ ඉදිකෙරෙන විශාලතම සේවා සහ කාර්මික වරායයි. හම්බන්තොට ආශ්‍රිත ඉන්දියන් සාගර කලාපයේ ජාත්‍යන්තර සමුද්‍රික ප්‍රවාහන මාර්ගයට ඉතා ආසන්නයෙන් ඉදිකෙරෙන මෙම වරාය පෙරදිග හා බටහිර යා කෙරෙන ප්‍රධාන නෞකා මාර්ගයට ආසන්නම ස්ථානය ද වේ.දේශපාලන නායකයන්ගේ ඡන්ද පොරොන්දුවක් බවට පත්ව තිබූ හම්බන්තොට වරාය ඉදිකිරීම පිළිබඳ සිහිනය සැබෑ වන්නේ මහින්ද රාජපක්ෂ මහතාගේ ආණ්ඩුව යටතේය.දෙවැනි ජාත්‍යන්තරගුවන් තොටුපළමහින්ද චින්තන ප්‍රතිපත්තිය අනුව ‘රන්දොර’ යටතේ මෙම දැවැන්ත ව්‍යාපෘතිය සැලසුම් නිර්මාණය කරනු ලබන්නේ ගුවන් තොටුපළ හා ගුවන්සේවා සමාගමේ ශ්‍රී‍්‍ර ලංකාවේ ඉංජිනේරුවන් විසිනි.මෙම ව්‍යාපෘතිය සඳහා මහජන චීනය විසින් ආධාර සැපයෙන අතර මෙහි සම්පූර්ණ පිරිවැය අමෙරිකන් ඩොලර් මිලියන 210කි. 2012 වන විට මෙහි වැඩකටයුතු අවසන් වීමට නියමිතය.පළමු අදියර යටතේ ජාත්‍යන්තර ප්‍රමිතීන්ට අනුකූලව මීටර් 3500ක් දිග ගුවන් යානා ධාවන පථයකින් හා ඊට අනුකූලව උප ධාවන පථ වලින් සමන්විත වේ.යාත්‍රාංගනය ගුවන් මගී යානා 10කට පහසුකම් සැලසේ. නවීන ගුවන් යානයක් වන ඒ 38 වැනි විශාල ගුවන් යානා සඳහා ද පහසුකම් ජාත්‍යන්තර ප්‍රමිතීන්ට අනුව සකස් කරනු ලැබේ.වාර්ෂිකව ගුවන් මගීන් මිලියනයකට පහසුකම් සළසන පර්යන්ත ගොඩනැගිල්ලක්. ගුවන් බඩු ප්‍රවාහනය සඳහා ගුවන් බඩු පර්යන්තයක්, ගුවන් යානා අංගනයක්, ගුවන් ගමන් පාලන මැදිරි සහ සංතරණ උපකරණ වලින් මෙම ගුවන් තොටුපල සමන්විත වනු ඇත.හම්බන්තොට දිස්ත්‍රික්කයේ ක්‍රියාත්මක කළ අනෙකුත් දැවැන්ත යෝජනා ක්‍රම සමඟ අත්වැල් බැඳගත් ගුවන් තොටුපල සංවර්ධන යෝජනා ක්‍රමය නිසා ප්‍රතිලාභ රැසක් ජනතාවට හිමි වනු ඇත. එනම් ඍජු හා වක්‍ර රැකියා විශාල ප්‍රමාණයක් උත්පාදනය වීම, ව්‍යාපෘති , නව නගර, යටිතල පහසුකම්, කෘෂිකර්මාන්තය, ධීවර කර්මාන්තය, අපනයන ක්‍ෂේත්‍රය ඇතුළු ක්‍ෂේත්‍ර ගණනාවක නව මාවත් විවර වෙනු ඇත.ඒ සඳහා මේ වන විටත් දේශීය විදේශීය ආයෝජකයන් කැමැත්ත පළකොට ඇත.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>25</day>
    </date>
    <link>http://www.dinamina.lk/2010/03/25/_art.asp?fn=f1003253</link>
    <topic>වේගවත් සංවර්ධනයක් කරා යන වීරකැටිය</topic>
    <author>සටහන හා ඡායාරූප චිත්‍රාරත්න කළුආරච්චි</author>
    <content>වීරකැටිය පිහිටා ඇත්තේ හම්බන්තොට දිස්ත්‍රික්කයේ ය. කුඹුරු යායවල් - වැව් – පංසල් - කෙත්වතු - ගෙවතු වගා දසුන් මේ ගම තුළ නෙත ගැටෙයි. මැදමුලන වලව්ව පිහිටා ඇත්තේ ද මේ ගමෙහි ය. මෙය එදා නොදියුණු ගම්මානයකි. ගමට ආදරය කරන පිරිස් ඒ ගමෙන් බිහි විය. මහින්ද රාජපක්‍ෂ, චමල් රාජපක්‍ෂ, ගෝඨාභය රාජපක්‍ෂ, බැසිල් රාජපක්‍ෂ, නිරූපමා රාජපක්‍ෂ, නාමල් රාජපක්‍ෂ යන මහත්ම මහත්මීන් වාගෙම අපට අමතක කළ නොහැකි ඩී. එම්. රාජපක්‍ෂ, ඩී. ඒ. රාජපක්‍ෂ, ලක්‍ෂ්මන් රාජපක්‍ෂ, ජෝර්ජ් රාජපක්‍ෂ යන මහත්වරුන් ගේ පා පහස වීරකැටිය තුළ තවමත් පවතී.දෑතේ ශක්තියෙන් හරි හම්බ කරපු අය සිටින ගමක්. මේ වීරකැටිය ගමෙන් බිහිවූ නායකයින් රටට ගමට ආදරය කරන පිරිසක් වීම නිසා මේ වන විට විශාල සංවර්ධනයක් ඇති වී තිබේ. එමෙන් ම වීරකැටිය අද සුන්දර ගම්මානයකි.වීරකැටිය ගමට ගිය විට අපට හමු වූ හැමෝම කියා සිටියේ වීරකැටිය ගමට ආදරය කරන යුග පුරුෂයන් අප ගමට ආඩම්බරයක් බවයි.වීරකැටිය ගමේදී අපට හමු වූ කිහිප දෙනෙකුගේ අදහස් ලබා ගත්තෙමු.රජයේ කොන්ත්‍රාත්කරුවකු වන කේ. කේ. අනුර මහතා - මම වීරකැටිය ප්‍රදේශයේ මාර්ග කීපයක් පිළිසකර කළා. ඒ හැම මාර්ගයක්ම කාපට් කර ලයි තියෙන්නේ. අපි වැඩ කරන විට ඒ වැඩ කරන තැනට මැදමුලන වලව්වේ කව්රු හරි එනවා එම වැඩ හරියට කරනවා ද කියලා බලන්න. ඒ වාගේම නිතරම අපට ආරාධනා කරනවා වලව්වට ගිහිල්ලා තේ එකක් බීලා කෑම කාලා එන්න. වැඩ කරන්න හරිම පහසුයි.හැබැයි වැඩ කරන කොට හරියටම ගල් ටික අතුරන්න ඕන. හරියට තාර ටික දමන්න ඕන. වීරකැටිය ප්‍රාදේශීය සභාවෙ සභාපතිතුමා ගමට වැඩ කිරීමට හරියට මහන්සි වෙනවා. ජනතාව හැම විටම ගමේ පාර හොඳට හදාගන්න මහන්සි වෙනවා. ගමේ අය මැදමුලන වලව්වේ අය මාර්ග ටික හදනකොට අපට වැඩ කරන අයට ගොඩාක් උදව් කරනවා.මේ වන විට වීරකැටිය ගම පුරාම සියළුම මාර්ග කාපට් කරලා. ග්‍රාමීය මාර්ග ඔක්කොම කොන්ක්‍රීට් කරලා. මම දන්න විදියට මේ මැදමුලන වලව්ව මේ රටේ මහා වලව් පැලැන්තිවලට සමාන කරන්න පුළුවන් වලව්වක් නොවෙයි. ගමේ හැමෝගෙම- පිටතින් ගමට එන අයගේ දුක සැප බෙදා හදා ගන්නා ස්ථානයක්. විරකැටිය ගම දියුණු වී ඇත්තේ රාජපක්‍ෂ පවුලේ දායකත්වය නිසයි.මැදමුලන රලුව ගමේ වී. ටී. උපසේන (46) - මට ලයිට් තිබුණේ නැහැ. මට ලයිට් ගන්න බැරිකම කීවාම නිශාන්ත ජයවික්‍රම මහතා මට ලයිට් කණු 8 ක් දමා ලයිට් දුන්නා. මම එක්සත් ජාතික පක්‍ෂයේ හිටියේ. මට ලයිට් දුන්නා වාගේම මේ ගම හොඳට හැදෙනවා.ඉතිං අපි වෙන පක්‍ෂ වල ඉදලා හරියන්නේ නැහැ. මම ගියවර පළාත් සභා ඡන්දයේ සිට ජනාධිපතිතුමා සමඟයි ඉන්නේ. මේ වාගේ රටට වැඩ කරන නායක තුමෙක් සමඟ එතුමාගේ පක්‍ෂයේ සාමාජිකත්වය ලබා ගැනීම මා ලද විශාල ජයග්‍රහණයක්. මම අදටත් කුලී වැඩ කරන කෙනෙක්.කන්න බොන්න ටික ගැන නොවෙයි මේ රටේ ඕනෑම තැනක බිය නැතිව දැන් පාරේ බැහැලා යන්න පුළුවන්. යුද්ධය – ත්‍රස්තවාදය නිසා ලංකාවට වාගේම වීරකැටිය ගමේ අපටත් බිය දැනුණා. අද ඒ බිය නැහැ. අද වන විට මේ ගමේ පාරවල් 98% ක්ම හදලා ඉවරයි. වරාය අප ගම ළඟම හැදෙනවා. ගුවන් තොටුපල හැදෙනවා. ඉදිරියේදී අපට හොඳ කල දසාවක් ගෙවන්නට පුළුවන් වනවා. අනාගත දරුවන්ට සාර්ථකව ජීවිතය ගෙන යාමට මේ වීරකැටිය ඉතා ඉක්මනින් දියුණු වෙනවා.මාළිදිගාවත්ත එච්. එස්. රමණී (30) - අපේ ගමට පානීය ජල පහසුකම් ලැබුණා. හැම ගමකටම ලයිට් ලැබිලා. පාරවල් ටික හදපු ලස්සන දැක්කාම දුකේ් බෑ. ළඟ ගමේ වරාය හැදුවාම අපටත් වාසියි. අප ගමට තියෙන අපට සෙත සඳහා ඇති හැම තැනක්ම අංග සම්පූර්ණ කරලා. බලාන් ඉදිද්දි දියුණු වනවා. අපේ දරුවන්ට හොඳ කළ දසාවක් එනවා. ඒ ගැන අපට හරිම සතුටුයි. දැන් අපට වීරකැටිය ගමේ කියන්න අඩුවක් නැහැ.මහින්ද මහත්තයා - චමල් මහත්තයා - ඒ වාගේම අපේ හිත දිනාගෙන අප සමඟ හැමදාම ඉන්න නාමල් මහත්තයා අපට ලොකු සම්පතක්. ගම හැදුවා වාගේම ඒ මහත්තුරු මුළු රටම හදනවා. රටේම දරුවන්ට සුබ අනාගතයක් වීරකැටිය ගමේ ඉපදුණු නායකයකු ගෙන් ලැබෙනවා. ගිරුවායට උරුම වූ මනුෂ්‍යකම තියෙන මහත්තුරු ඉන්න දියුණු වන මේ වීරකැටිය ගමේ ඉපදුන අපි වාසනාවන්තයි.කිංචිගුණේ පදිංචි ජේ. ඒ. දයාවතී (42) - මේ ගමේ ඉපදුන අප සමඟ හැමදාම හිටි මහින්ද මහත්තයා යුද්ධය නැති කළා. අද බිය නැතිව අපේ ගෑණු දරුවකුට පාරේ බැහැලා යන්න පුළුවන්. අපේ ගම දැන් හැම අඩුපාඩුවක්ම සපුරලා. ගම තුළ හැම පාරක්ම හදලා. දැන් අපේ ගෙවල්වලට වතුර ගන්නෙත් ටැප් එකෙන්. ගමටම ලයිට් දීලා. අපි නම් හැම විටම අපේ ගමේ රාජපක්‍ෂ පවුලේ උත්තමයින්ට පිං දෙනවා. අපි ගෞරව කරනවා. අපට ඉතිං ඉදිරියේ දී හොඳ කළ දශාවක් ඒවි.උඩුකිරිල්ල වැව ගමට අලංකාරය ගෙන දෙමින් ජලයෙන් පිරී පැවැතුණි. ගොවිකම සමඟ, ජනතාව සමඟ නිතර ගැවසෙන මනුෂ්‍යකම ඉහළින්ම ඇති රාජපක්‍ෂලා බිහි කළ වීරකැටිය ගම දැන් ඉතා සුන්දර වූ ගම්මානයකි. විරකැටිය රටේ ඉහළම තැනට ගෙන ඒමට මුලින්ම දායක වුණේ මේ රාජපක්‍ෂලා බව විරකැටිය ගමේ ජනතාවට නොරහසකි. වීරකැටිය දියුණු කිරීම රාජපක්‍ෂලා බාරගත් කාර්යයකි. දැන් එය ඉටු වී ඇත. මේ ගමට තවත් විසඳිය යුතු ප්‍රශ්න තිබේද කියා සිතන්නට බැරිය. මේ වීරකැටිය පිළිබඳව කථා කරන විට රාජපක්‍ෂලා පිළිබඳව කථා නොකර බැරි ය. වීරකැටිය ගමේ අය සතුටින් ඉන්නා බව අපට පෙනී ගිය කරුණකි.ජනතාව අපට දක්වන ලද සහයෝගයට ගරු කිරීමක් ලෙස ජනතාවගේ වැඩ අපේ පරපුර අතින්ම කළ යුතුයි” යන මතයේ සිටින නාමල් රාජපක්‍ෂ මහතා ගමේ හැම දෙනාගේම ආදරය ගෞරවයට පාත්‍ර වී සිටින බව ද අපට පැහැදිලි විය.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>25</day>
    </date>
    <link>http://www.dinamina.lk/2010/03/25/_art.asp?fn=f1003254</link>
    <topic>මිනිස්කම පිරුණු මිනිසුන් වෙනුවෙන්“අපේ ගම”</topic>
    <author>අපේ ගම කලා මංගල්‍යයේ සංවිධායක. දිමුතු චින්තකදේවප්‍රිය</author>
    <content>“අපේ කම, අපේ ගම, අපේ උරුමය” තේමා කොටගත් අපේ ගම කලා මංගල්‍යය ලබන 27 වන දින කහටගස්දිගිලියේ දී පැවැත්වේ.වැව් තාවුල්ලේ පැවැත්වීමට කටයුතු සංවිධානය කොට ඇති මේ කලා මංගල්‍යය අතර පුවීණ කලාකරුවන් රැසක් ද, මෙයට සහභාගි වීමට නියමිත ය. ප්‍රාදේශීය ලේකම් කාර්යාල ප්‍රාදේශීය සභාව, පොලීසිය ඇතුළු ප්‍රාදේශීය ලේකම් කොට්ඨාසයේ සියළු රාජ්‍ය ආයතන සහයෝගයෙන් අපේ ගම කලා මංගල්‍යය පැවැත්වෙන අතර මෙය සංවිධානය කරනු ලබන්නේ උතුරු මැද පළාත් සභාව, පළාත් සංස්කෘතික කටයුතු දෙපාර්තමේන්තුව හා අපේ ගම සංවර්ධන පදනම විසිනි. හිටපු ඛණිජ සම්පත් අමාත්‍ය හා අපේ ගම සංවර්ධන පදනමේ සභාපති දුමින්ද දිසානායක මහතා මේ සුවිශේෂ සංස්කෘතික මංගල්‍යයේ පුරෝගාමියා ය.දුමින්ද දිසානායක මහතාගේ සංකල්පයක් මත ආරම්භ වූ මෙම අපේගම කලා මංගල්‍යය වැඩසටහන අනුරාධපුර දිස්ත්‍රික්කයේ ප්‍රාදේශීය ලේකම් කොට්ඨාස මට්ටමේ ආරම්භ වූයේ 2009 වසරේ මාර්තු 28 වන දින මැදවච්චිය ප්‍රාදේශීය ලේකම් කොට්ඨාසයෙනි.මේ කලා මංගල්‍යයේ සුවිශේ්ෂිතා කිහිපයකි.01.පාරම්පරික කලාකරුවන් සොයා ඔවුන්ගේ කුසලතා එළිදැක්වීමට අවස්ථාව සැලැසීම හා ජ්‍යෙෂ්ඨ කලාකරුවන්ට උපහාර තිළිණ මුදල් ත්‍යාග ලබා දී ඔවුනට අභිමානයක් හා ගෞරවයක් ගෙන දෙමින් පාරම්පරික කලාකරුවන් සුරක්ෂිත කිරීම.02.ප්‍රාදේශීය ලේකම් කොට්ඨාසයේ තිබෙන සෑම ග්‍රාම සේවා වසම ආවරණය වන පරිදි එම තුලානේ ජීවත්වන සියලුම අංකුර කලාකරුවන් හඳුනා ගැනීම හා ඔවුන්ගේ කුසලතා ඇගයීමත් ඔවුනට ගෞරවයක් හා අභිමානයක් ගෙන දීම හා ඔවුන් ජාතික තලයට ගෙන යාමේ වැඩ පිළිවෙළක් ඇති කිරීම.03.ප්‍රාදේශීය ලේකම් කොට්ඨාසවල ලියාපදිංචි කළ හා නොකළ කලායතන කලා සංගම් සඳහා අවශ්‍ය භාණ්ඩ උපකරණ ලබා දී කලායතන දියුණු කිරීම, ප්‍රාදේශීය ලේකම් කොට්ඨාස මට්ටමේ අපේගම කලා පදනම පිහිටුවා කලාකරුවන් දිරි ගැන්වීම.අපේ ගම කලා මංගල්‍යය වෙනුවෙන් පැවැත්වෙන සංස්කෘතික තරග (නැටුම්, සංගීත, නාට්‍ය, චිත්‍ර) වලට සහභාගිවන විනිසුරුවන්ද, ලබා දෙන සහාය ඉතා අනර්ඝය.දිවා රෑ වෙහෙසෙමින් තම මුදල් හා ශ්‍රමය වියදම් කරමින් කටයුතු කරන අපේ ගම සංවර්ධන පදනමේ විධායක නිළධාරී ප්‍රියන්ත ජයතිස්ස මහතා ප්‍රමුඛව එකී කාර්ය මණ්ඩලයත්,සංගීතවේදී විශාරද ලසන්ත රත්නායක මහතාත්, නර්තනාචාරණී ප්‍රභාෂණී රත්නායක මහත්මියත් කරන්නා වූ මෙහෙවර අමිල ය.අනිකුත් සංස්කෘතික තරග හෝ කලා මංගල්‍යයන් වගේ නොව අපේ ගම කලා මංගල්‍යයේ සංස්කෘතික තරග එහි නීති රීති පනවා ඇත්තේ ඉතා ස්වල්ප වශයෙනි. ඒ නිසාවෙන්ම විශාල සහභාගිත්වයක් දකින්නට පුළුවන. මේ අපේ ගම කලා මංගල්‍යයේ තරගකාරී අංශයක් සහ තරගකාරී නොවන අංශයක් වශයෙන් තරග අංශ දෙකක් තිබෙන අතර, අවම වශයෙන් ගමක සිටින විසිල් ගහන, ඩොල්කි ගහන, හැන්දෑවට චිත්‍රපටි ගීත කියන, පැල් කවි කියන සෑම සියළු දෙනෙක්ම මෙයට සහභාගි වෙති.සාමාන්‍යයෙන් ඕනම තරගයක අති දක්ෂයාට තරග කරන්නට අවස්ථාව ලැබුණට සාමානය දක්ෂකමක් තියෙන කෙනෙකුට තරගවලට සහභාගිවීමට අවස්ථාවක් ලැබෙන්නේ නැත. එනිසාවෙන්ම නැගී එන අංකුර කලාකරුවන් අකර්මන්‍ය වේ. සමස්ථයක් ලෙස රටේම සිදුවන්නේ කලාකරුවන් නඟා සිටුවීමට වඩා අතිදක්ෂයින් පිරිසක් බිහි කිරීම හා ඔවුන්ව පෝෂණය කිරීම පමණකි.අනුරාධපුරයේ මේ ඇති වී තිබෙන කලා ප්‍රබෝධයට ජන මාධ්‍යයෙන් ලැබෙන පිටිවහල අවම වුවත් ප්‍රායෝගිකව ක්‍රියාත්මක වන සුවිශේෂ සංස්කෘතික වැටසටහනක් ලෙස ජනතාවගේ හදවතේ ලැගුම් ගෙන තිබීම කිසිවෙකුට නතර කළ නොහැක. සැබැවින්ම අපේ ගම කලා මංගල්‍යය මුළුමහත් රටටම ආදර්ශයකි.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>26</day>
    </date>
    <link>http://www.dinamina.lk/2010/03/26/_art.asp?fn=n1003261</link>
    <topic>මනාප පොර එපා දක්ෂයාට තැන දෙනවා</topic>
    <author>ධනුෂ්ක ගොඩකුඹුර වැලිමඩ සිට</author>
    <content>කිසිවකුත් මනාපවලට පොරකන්නට අවශ්‍ය නැහැ. මනාපවලින් මුලට ආවත් අගට ආවත් එක්සත් ජනතා නිදහස් සන්ධාන රජයේ තැනක් හිමි වන්නේ දක්ෂයන්ට පමණක් යැයි ජනාධිපති මහින්ද රාජපක්ෂ මහතා පවසයි.මනාප ලැයිස්තුවේ අවසන් තැනට තේරී හෝ පාර්ලිමේන්තුවට එන්නට සමත් දක්ෂ, අවංක අයකුට ඇමැතිකම් දෙන්නට තමා කිසිවිටෙක පැකිලෙන්නේ නැතැයි ද ජනාධිපතිවරයා සඳහන් කරයි.ජනාධිපතිවරයා මේ අදහස් පළ කෙළේ එළඹෙන මහ මැතිවරණයේ දී එක්සත් ජනතා නිදහස් සන්ධානයේ ජයග්‍රහණය තහවුරු කෙරෙන විජයග්‍රාහී ජන රැලියට වැලිමඩ කැප්පෙටිපොළදී හා බිබිලේදී ඊයේ (25) එක් වෙමිනි. අනෙක් දිස්ත්‍රික්කවල මෙන් බදුල්ල මනාප සටන් නැති බව අසන්නට ලැබීමත් සතුටක් යැයි පැවැසූ ජනාධිපතිවරයා තමා මේ පණිවිඩය දෙන්නේ රටේ සියලු දෙනාගේ දැන ගැනීම පිණිස බවත් කීවේ ය.රටේ අනාගතය තීරණය කෙරෙන මේ මොහොතේ රටට අවශ්‍ය කථා කර කර ඉන්න පාර්ලිමේන්තුවක් නොව වැඩක් කළ හැකි ශක්තිමත් පාර්ලිමේන්තුවක් බවත් ජනාධිපතිවරයා සඳහන් කෙළේ ය.මේ රටේ දරුවන්ගේ අනාගතය රැඳී පවතින්නේ රටේ ආර්ථිකය ශක්තිමත් කිරීම මත බව ප්‍රකාශ කළ ජනාධිපතිවරයා අදට වඩා යහපත් ජීවන තත්ත්වයක් ජනතාව වෙනුවෙන් හෙට දවසේ උරුම කර දෙන්නට තමා සතු වගකීම අකුරටම ඉටු කරන බවත් කීවේ ය.එක්සත් ජනතා නිදහස් සන්ධානයේ බදුල්ල දිස්ත්‍රික් කණ්ඩායම් නායක , ඇමැති නිමල් සිරිපාල ද සිල්වා මහතා ඇතුළු අපේක්ෂකයෝ ද මෙහිදී අදහස් දැක් වූ අතර හිටපු කථානායක විජමු ලොකුබණ්ඩාර මහතා ඇතුළු පිරිසක් ද රැලියට එක්වූහ.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>26</day>
    </date>
    <link>http://www.dinamina.lk/2010/03/26/_art.asp?fn=n1003262</link>
    <topic>‘පෞද්ගලික මාධ්‍ය ආයතනයක්ජනතාවගේ සිරස කන්න හදනවා’</topic>
    <author/>
    <content>රටේ සංස්කෘතිය හා හර පද්ධතිය විනාශ කිරීමට එක්තරා පෞද්ගලික මාධ්‍ය ආයතනයක් දිගින් දිගටම ක්‍රියා කරන බව ශ්‍රී ලංකා ගුවන් විදුලි සංස්ථාවේ සභාපති හඩ්සන් සමරසිංහ මහතා පවසයි.හිටපු ජනාධිපතිවරයකු වූ ආර්. ප්‍රේමදාස මහතා කැබිනට් අනුමැතියකින් තොරව මේ මාධ්‍ය ආයතනයට බලපත්‍ර ලබා දුන්නේය. ඒ මහතාට එරෙහිව ඉදිරිපත් වූ දෝෂාභියෝගයේද ප්‍රධාන චෝදනාවක් වූයේ මේ මාධ්‍ය ආයතනයට බලපත්‍රයක් ලබාදීමයි. ඇතැම් දේශපාලනඥයන්ට කප්පම් දී මෙරට පාලනය කිරීමට මේ මාධ්‍ය ආයතනය උත්සාහ දරන බව සමරසිංහ මහතා චෝදනා කරයි.කෝටිපති ව්‍යාපාරිකයකු වන මේ මාධ්‍ය ආයතන හිමිකරුවා ත්‍රස්තවාදය නිමා කිරීමට ගෙනගිය සටනේදී පෙනී සිටියේ කොටි ත්‍රස්තවාදය වෙනුවෙනි.කොටි ත්‍රස්තවාදින්ගේ දක්ෂතා ජනතාවගේ සිරසට යොමු කිරීමට මේ මාධ්‍ය ආයතනය උපරිම උත්සාහයක යෙදී සිටි බව ඒ මහතා පෙන්වා දෙයි. එක් අවස්ථාවකදී කොළඹ සිදු වූ බෝම්බ පිපිරීමකින් සුළු හානියක් සිදුවුවත් එය විශාල පිපිරීමක් ලෙස හුවා දක්වමින් තුවාලකරුවන් රෝහල්වලට ගෙන යන වෙනත් දර්ශන තම රූපවාහිනිය ඔස්සේ ගෙන ඒමට ඔවුන් ක්‍රියා කළේය.වසර 30 ක ත්‍රස්තවාදය නිමා කරමින් යහපත් රටක් ගොඩනැගීමට රජය ක්‍රියාකරමින් සිටි එවන් අවස්ථාවකදී මෙම ආයතනය එකෝන් නම් අමෙරිකානු පොප් ගායකයෙකු මෙරටට ගෙන්වීමට උත්සාහ දැරීය. ඔහුගේ චර්යා රටාව පිළිබඳව මේ වන විට අනාවරණය වී තිබේ.බුදුදහමට අපහාස කරමින් ගීතයක්ද නිර්මානය කර ඇති ඔහු ලොව පුරා බෞද්ධයන්ගේ විරෝධයට හේතු වී ඇත. මේ පුද්ගලයා මෙරට පැවැත්වීමට නියමිත සංගීත ප්‍රසංගයේ ප්‍රවේශ පත්‍රයක මිල රුපියල් 2500 සිට විසිපන්දහස දක්වා වේ.එස්එස් සී ක්‍රීඩාංගණයේ මෙය පැවැත්වීමට විශාල මුදලක් ගෙවීමට නියමිතව තිබිණි. ත්‍රස්තවාදය නිමා කර නිදහස ලබාගත්තේ බුද්ධ ශාසනයට නිගාදෙන මෙවැනි පුද්ගලයකුගේ නැටුම් බැලීමටදැයි සමරසිංහ මහතා ප්‍රශ්න කරයි.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>26</day>
    </date>
    <link>http://www.dinamina.lk/2010/03/26/_art.asp?fn=n1003263</link>
    <topic>විශිෂ්ටතම ව්‍යාපාරිකයාශ්‍රී ලංකා ටෙලිකොම්  </topic>
    <author>චමීර ඇල්ලදෙණිය</author>
    <content>‘බිස්නස් ටුඩේ’ ටොප් ටෙන් සම්මාන ප්‍රදාන උලෙළේ 2008 – 2009 මුල්‍ය වසරේ විශිෂ්ටතම ව්‍යාපාරිකයාට හිමි සම්මානය ශශ්‍රී ලංකා ටෙලිකොම් සමාගම දිනාගෙන ඇත.මෙරට දුරකථන යටිතල පහසුකම් සංවර්ධනය වෙනුවෙන් සුවිශේෂි දායකත්වයක් දැක්වූ ශ්‍රී ලංකා ටෙලිකොම් සමාගම, 2008 – 2009 වසරේ දී පිරිවැටුම රුපියල් බිලියන 47 ක් සහ බදුගෙවීමෙන් පසු ලාභය රුපියල් බිලියන 7.4ක් උපයාගැනීමට සමත්වී ‘බිස්නස් ටුඩේ’ ටොප් ටෙන් සම්මාන උළෙල ඉකුත් 24 දා, ජනාධිපති ජ්‍යෙෂ්ඨ උපදේශක ගම්පහ දිස්ත්‍රික් එජනිස කණ්ඩායම් නායක බැසිල් රාජපක්‍ෂ මහතා ගේ ප්‍රධානත්වයෙන් හිල්ටන් හෝටලයේ දී පැවැත්විණි.බිස්නස් ටුඩේ ටොප් ටෙන් හි දෙවන ස්ථානය දිනා ගත්තේ කොමර්ෂල් බැංකුවයි. ශ්‍රී ලංකාවේ සහ බංගලාදේශයේ මෙහෙයුම් කටයුතුවලදී දක්වන ලද සමස්ත ශක්තිමත් කාර්ය සාධනය මෙම ස්ථානය හිමිකර ගැනීමට කොමර්ෂල් බැංකුව පිටිවහලක් විය.තෙවන සහ සිව්වන ස්ථානය ජෝන් කීල්ස් ආයතනය, ලංකා දුම්කොළ සමාගමත් දිනාගෙන ඇත. පිළිවෙළින් පස්වන ස්ථානයේ සිට නවවන ස්ථානය දක්වා, ඇසෝසියේටඩ් ඉලෙක්ට්‍රිකල් කෝපරේෂන්, ඩිස්ටිලරිස් කම්පැනි, හැටන් නැෂනල් බැංකුව, එයිට්කන් ස්පෙන්ස් ඇන්ඩ් කම්පැණි සහ කාගීල්ස් ලංකා සමාගම් දිනාගෙන ඇත.දස වැනි ස්ථානය සඳහා සම හිමිකරුවන් වශයෙන් සම්පත් බැංකුව සහ කාසන් කම්බර්බැව් සමාගම විසින් දිනාගෙන ඇත. ගෝලීය ආර්ථික අර්බූදය, තෙල් මිලේ උච්චාවචනය, මෙරට පැවති යුද්ධයේ අවසන් අදියර ක්‍රියාත්මකවීමත් යන තත්ත්වයන් දේශීය ආර්ථිකයට දැඩි බලපෑමක් එල්ල කිරීමට සමත් විය.එවන් තත්ත්වයක් තුළදී තිරසාර සහ කැපීපෙනෙන කාර්යසාධනයක් පවත්වා ගැනීම ව්‍යාපෘතියන් හි විශිෂ්ටත්වය හා ශක්තිමත් භාවය පෙන්නුම් කරන්නකි. මෙරට විශිෂ්ටතම ව්‍යාපාරයන් හඳුනාගැනීමේ ක්‍රමවේදයක් ලෙස බිස්නස් ටුඩේ ටොප් ටෙන් හැඳින්විය හැකි අතර, ව්‍යාපාරිකමය වශයෙන් ආපසු හැරී බැලීමේදී ටොප් ටෙන් හි ලැයිස්තු ගතවීම මෙම සමාගම්වලට ඉතා වැදගත් සාධකයකි.ව්‍යාපාරික ලෝකයේ කීර්තිමත් සඟරාවක් වන බිස්නස් ටුඩේ සඟරාව, 1998 වසරේ සිට මෙරට සමාගම් කාර්ය සාධනයන් පිළිබඳව සමීක්ෂණයට ලක්කරමින් විශිෂ්ටයන් අතුරින් විශිෂ්ටයන් තෝරා ගැනීමට පාත්‍ර කරනු ලබයි.මෙම සමීක්ෂණ මුළුමනින්ම වාගේ කොළඹ කොටස් හුවමාරුවේ ලැයිස්තුගත සමාගම්වල ප්‍රකාශිත මුල්‍ය තොරතුරු මත පදනම්වේ.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>26</day>
    </date>
    <link>http://www.dinamina.lk/2010/03/26/_art.asp?fn=n1003264</link>
    <topic>සිසිලි කොතලාවලටරතු නිවේදනයක්</topic>
    <author>දෙහිවල ගල්කිස්ස සමූහ සුරන්ජිත් පෙරේරා</author>
    <content>රුපියල් බිලියන 26 ක ගෝල්ඩන් කී ක්‍රෙඩිට් කාඩ් මූල්‍ය වංචාවේ 3 වන සැකකාරිය ලෙස නම් කර සිටින සිසිලි කොතලාවල මහත්මියට ජාත්‍යන්තර පොලිසිය හරහා රතු නිවේදනයක් (RED NOTICE ) නිකුත් කර ඇති බව රජයේ ජ්‍යෙෂ්ඨ නීතිඥ දමිත් තොටවත්ත මහතා පැවැසීය.අධිකරණ නියෝග මත වරෙන්තු ලබා සිටින සිසිලි කොතලාවලට නිකුත් කළ රතු නිවේදනයෙන් ලෝකයේ ඕනෑම ස්ථානයකදි එරට පොලිසියට ඇය අත්අඩංගුවට ගැනීමේ බලය ලබා දී ඇති බවද ඒ මහතා කීය.ගල්කිස්ස ප්‍රධාන මහෙස්ත්‍රාත් හර්ෂ සේතුංග මහතා ඉදිරියේ මේ නඩුව පෙරේදා 24 දින නැවත කැඳවු අවස්ථාවේ එහි ප්‍රගතිය - අධිකරණයට ඉදිරිපත් කරමින් රජයේ නීතිඥවරයා මේ බව පැවැසීය.වැඩිදුරටත් අධිකරණයට කරුණු ඉදිරිපත් කරමින් රජයේ නීතිඥ වරයා කියා සිටියේ දේශීය ආදායම් දෙපාර්තමේන්තුවේ සේවය කළ ධර්මසිරි නැමැත්තා සම්බන්ධයෙන් මේ වන විට කිසිම තොරතුරක් ලැබී නැති බවත් ඔහු අත්අඩංගුවට ගැනීම සම්බන්ධයෙන් තවදුරටත් පරීක්‍ෂණ සිදුකරන බවත්ය.තැන්පත්කරුවන්ගේ පැමිණිලි අනුව සිදුකළ පරීක්‍ෂණවලින් ලලිත් කොතලාවලගේ පුද්ගලික ලේකම්වරිය ලෙස ක්‍රියා කළ තුෂාරි වීරසිංහ නැමැත්තිය විසින් ගොල්ඩන් කී ක්‍රේඩිට් කාඩ් සමාගමේ . දේපළ විකුනා නොමැති බවත් අදාල දේපළ වල සහ එම ශාඛාවල වර්තමාන තත්ත්වය අනුව ලයිස්තු ගතකිරීමක් සිදු කරන බවද ඊට සමගාමීව විගණන කටයුතු සිදුකරන බවද කීය.මෙහිදී තැන්පත්කරුවන් වෙනුවෙන් පෙනී සිටි නීතිඥ සුමුදු හේවගේ මහතාද අධිකරණයට කරුණු දක්වමින් කියා සිටියේය. තුෂාරි වීරසිංහ නැමැති අය විදෙස්ගතව සිටින බවත් ඇය අත්අඩංගුවට ගැනීමට රහස් පොලිසිය මෙතෙක් ක්‍රියාකර නොමැති බවත්ය.මේ නඩුවේ සියලු විත්තිකරුවන් මහ අධිකරණයෙන් ඇප ලබා සිටිති. ඒ අනුව පිළිවෙලින් පලමුවැනි විත්තිකරු වන ලලිත් කොතලාවල ඇතුලු කාවන් පෙරේරා සුරම්‍ය කරුණානායක , නිරන්ජන් නානායක්කාර, සාරද සුමනසේකර , ඩැනියෙල් ජෙශයෝති, පද්මිනි කරුණානායක බන්දුල රණවීර, පද්මා නන්දනී සහ මනෝජ් චමින්ද යන විත්තිකරුවන් අධිරණය හමුවේ පෙනී සිටියහ.රහස් පොලිසිය වෙනුවෙන් උපපොලිස් පරීක්ෂක නලීන් හේරත් මහතා පෙනී සිටියේය. ජුනි 10 වනදා 1.30ට නැවත මෙම නඩුවේ ප්‍රගතිය අධිකරණයට ඉදිරිපත්කරන ලෙස ප්‍රධාන මහෙස්ත්‍රත්වරයා වැඩිදුරටත් නියෝග කළේය.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>26</day>
    </date>
    <link>http://www.dinamina.lk/2010/03/26/_art.asp?fn=n1003265</link>
    <topic>ෆිල්ම් ෆෙයාර්උළෙල ශ්‍රීලංකාවේදී</topic>
    <author>අනුෂා ගුරුසිංහ</author>
    <content>ලෝක ප්‍රසිද්ධ අන්තර්ජාතික ඉන්දියානු ෆිල්ම් ෆෙයාර් සම්මාන උළෙල පැවැත්වීම සඳහා මෙවර ශ්‍රී ලංකාව තෝරා ගෙන තිබේ.ආරක්‍ෂක, සංස්කෘතික හා ක්‍රීඩා අමාත්‍යාංශවල ද සහයෝගයෙන් මේ උළෙල ලබන ජුනි 02 දා සිට 04 දා දක්වා කොළඹ සුගතදාස ගෘහස්ථ ක්‍රීඩාංගනයේ දී ඉතා සාර්ථකව පැවැත්වීමට අවශ්‍ය සියලු පහසුකම් සළසා දෙන බව සංචාරක කටයුතු අමාත්‍ය අචල ජාගොඩ මහතා ඊයේ (25) පැවැසීය.සිංගප්පූරුව, නෙදර්ලන්තයේ, ඇම්ස්ටඩ්ඩෑම්, ඩුබායි, එක්සත් රාජධානියේ - යෝක්ෂයර්, බැංකොක් හා මැලේසියාවේ මැකෝ වැනි නගරවල මෙතෙක් පැවති මේ අන්තර්ජාතික ෆිල්ම් ෆෙයාර් සම්මාන උළෙල සඳහා මෙවර ශ්‍රී ලංකාව තෝරා ගැනීම ඉන්දියාව අප රටට ලබා දුන් ගෞරවනීය අවස්ථාවක් ලෙස ඇමැති ජාගොඩ මහතා කීය.2010 වසර ආරම්භවීමත් සමඟ සංචාරක අමාත්‍යාංශය හරහා අප රටට හිමි වූ මේ අවස්ථාව විශාල ජයග්‍රහණයක් බව ද අමාත්‍යවරයා කීය.මේ අවස්ථාව හරහා මෙරටට පැමිණෙන විශාල සංචාරක පිරිස සහ අන්තර්ජාතික මාධ්‍යවේදීන්, මෙන්ම බී.බී.සී., ඩී. එන්. එස්, වැනි ජාත්‍යන්තර නාලිකා මගින් මෙරට පිළිබඳ ලැබෙන සංචාරයකටය.ප්‍රචාරනයන් හරහා ඉදිරියේ දී සංචාරක කර්මාන්තය මෙරට වැඩි ආදායම් ලබන කර්මාන්තය බවට පත්කර ගැනිමට හැකිවේ යයි ද ඒ මහතා කීය. ඊයේ (24) කොළඹ පැවති මාධ්‍ය හමුවකදී ඇමතිවරයා මේ කරුණු අනාවරණය කෙළේ ය.  </content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>26</day>
    </date>
    <link>http://www.dinamina.lk/2010/03/26/_art.asp?fn=n10032614</link>
    <topic>දරුවන්ගේ අනාගතය තීරණය වෙන්නේරටේ ආර්ථිකය ශක්තිමත් වීම මතයි</topic>
    <author>ධනුෂ්ක ගොඩකුඹුර සහ වැලිමඩ විශේෂ වැලිමඩ සිට</author>
    <content>අපේ දරුවන්ගේ අනාගතය තීරණය වන්නේ රටේ ආර්ථිකය ශක්තිමත් වීම තුළ බවත් රටේ අනාගතය තීරණය කෙරෙන මේ මොහොතේ රටට අවශ්‍ය කතා කර කර සිටින පාර්ලිමේන්තුවක් නොව ශක්තිමත් පාර්ලිමේන්තුවක් බවත් ජනාධිපති මහින්ද රාජපක්ෂ මහතා පැවැසීය.ඒ සඳහා උපරිම ඡන්ද සංඛ්‍යාවක් ලබා දීමට ජනතාව පියවර ගනු ඇතැයි විශ්වාසය පළ කළ ජනාධිපතිවරයා බුලත් කොළයට දෙන ඡන්දය තමා වෙනුවෙන් භාවිත කර ඉතිරි මනාප තුන කැමැති අපේක්ෂකයන්ට දෙන්නැයි ඉල්ලා සිටියේය.ජනාධිපතිවරයා මේ අදහස් පළ කෙළේ එක්සත් ජනතා නිදහස් සන්ධානයේ වැලිමඩ කැප්පෙටිපොළ ජන රැලියට ඊයේ (25) එක්වෙමිනි. ජනාධිපතිවරයා වෙත විශේෂ උපහාර තිළිණයක්ද මෙහි දී පිරිනැමිණි.ජනාධිපති මහින්ද රාජපක්ෂ මහතා එහිදී වැඩිදුරටත් මෙසේ ද පැවැසීයමගේ පළමු යුතුකම තමයි පසුගිය ජනාධිපතිවරණයේදී වැඩි ඡන්ද ලක්ෂ 18කින් මාව ජයග්‍රහණය කරන්නට කැප වුණු ජනතාවට ස්තුතිය පළ කිරීම. අද නැවතත් අප මහ මැතිවරණයකට අවතීර්ණ වී සිටිනවා. එදා මහින්ද චින්තනයෙන් දුන් පොරොන්දු ඉතා පැහැදිලිව අප ඉටුකර තිබෙනවා. රට එක්සේසත් කරනවා කිව්වා වගේම එක්සේසත් කළා. මේ රටේ ජනතාව එක්සේසත් කරලයි අප රට එක්සේසත් කෙළේ.මේ රට එක්සේසත් කරනකම් සහෝදර සමාගම හොඳයි. දැන් නරකයි. මට තිබූ ලොකුම චෝදනාව තමයි සහෝදර සමාගම. මා විශ්වාස කරනවා සහෝදරයන් ඉන්න ඕනේ එකා වගේ කියලා. එහෙම නැති නම් ඒ පවුල විනාශ වෙනවා. බැරි වෙද්දිත් හැකි වෙද්දිත්, ඇති වෙද්දිත්, නැති වෙද්දිත් එකට හිඳීම තමයි රාජපක්ෂවරුන්ට තිබෙන චෝදනාව.මා වැලිමඩට එද්දී මගේ මිත්‍ර මද්දු වෙනත් පක්ෂෙකින් තරග කරනවා. මගේ හොඳ යාලුවෙක් මාව දාලා ගිහින්. 1970 දී මා මුලින්ම මහමැතිවරණයකට ඉල්ලද්දී නාම යෝජනා මණ්ඩලයේ සිටියේ සිරිමාවෝ මැතිණිය, ටී.බී. ඉලංගරත්න, මෛත්‍රීපාල සේනානායක වැනි ප්‍රබලයන්. එදා මා ගියාම මගේ චමල් අයියාවත් ගෙන්නලා තිබුණා. මැතිණිය හැර හැමෝම කිව්වේ චමල් තමයි සුදුසු කියලා. එහෙත් චමල් අයියා කිව්වා ගමේ ඉන්න මල්ලි තමයි සුදුසු කියලා. එහෙම තමයි අයියලා මල්ලිලා ඉන්න ඕනේ.මේවා දිගින් දිගටම ගෙනයන්න හොඳ නැහැ. මද්දු පසු ව හෝ මේවා තේරුම් ගනී. මගේ දේශපාලනය තමයි පක්ෂයට වරදක් වන විට එය නිවැරැදි කිරීම. මේ ජනතාවගේ ප්‍රශ්න අප නොදන්නවා නොවෙයි. අල ගොවියාගේ ප්‍රශ්න අප දන්නවා. මා ඒවාට මෙතන උත්තර දෙන්නේ නැහැ. මහින්ද චින්තනයේ ඒවාට උත්තර තියෙනවා. ඒක කියවන්න.මා බණ්ඩාරවෙල ජල ප්‍රශ්නය දන්නවා. ඒකට බිලියන 8ක් වියදම් කරනවා. මම දැක්කා මහියංගණය කන්දෙකැටිය පාර හදලා නැහැ තවම. මා කිව්වා මට ප්‍රශ්න වැඩක් නැහැ. වැඩයි ඕනේ. වහාම ඒක ආරම්භ කරන්න කියලා. යුද්ධය තියෙද්දී අප රට සංවර්ධනය කළා. පාරවල් ජලය, විදුලිය දෙන වැඩපිළිවෙළ ක්‍රියාත්මක කළා. මා රට පාලනය කළ වසර හතර තුළ නිදහසින් පසු රටේ නොකෙරුණු බොහෝ දේ කළා. ගුවන් තොටුපළ, වරාය හැදුනාම ඒකේ වාසිය හම්බන්තොටට පමණක් නොව මුළු රටටමයි.රටේ ආර්ථිකය ශක්තිමත් කිරීම තුළයි ඔබේ දරුවාගේ අනාගතය රැඳී තිබෙන්නේ. අදට වඩා හොඳ ජීවන තත්ත්වයක් ජනතාවට උරුම කර දීමයි මගේ වගකීම. ඒක මා ඉටු කරනවා. රටේ අනාගතය තීරණය කරන්න යන මොහොතේ අපට අවශ්‍ය වෙන්නේ කතා කර කර ඉන්න පාර්ලිමේන්තුවක් නොව වැඩ කරන පාර්ලිමේන්තුවක්. මනාපවලට රණ්ඩු වුණාට වැඩක් නැහැ. අප තැන දෙන්නේ දක්ෂයන්ටයි. මනාප ලයිස්තුවේ පළමු වැනියාද, අන්තිමයාද කියන එක නොවෙයි වැදගත්.එක්සත් ජනතා නිදහස් සන්ධානයේ කණ්ඩායම් නායක, සෞඛ්‍ය ආරක්ෂණ හා පෝෂණ ඇමැති නිමල් සිරිපාල ද සිල්වා මහතා ජනාධිපතිවරයා සිය විජයග්‍රහණයෙන් පසු ප්‍රසිද්ධ රැලියකට බදුලු දිස්ත්‍රික්කයට පැමිණියේ පළමු වතාවටයි. ජනතාව එතුමාට විධායක බලය ලබා දුන්නා. එහෙත් විධායක බලයෙන් පමණක් රට පාලනය කරන්න බැහැ. ඒ නිසා එතුමාට ශක්තිමත් පාර්ලිමේන්තුවක් අවශ්‍යයි. ඒ ශක්තිය අපි ලබා දෙමු.පසුගිය අවුරුදු කීපයේ මේ රට පාලනය කෙළේ ජනාධිපතිවරයාගේ බුද්ධියෙන් එතුමාට ලැබුණේ වැනෙන පාර්ලිමේන්තුවක්. එහෙත් ජනාධිපතිවරයා විවිධ කණ්ඩායම් එකතු කරගෙන රට පාලනය කළා. මේ දිස්ත්‍රික්කයේ දැවැන්ත සංවර්ධනයක් ක්‍රියාත්මක වෙනවා. තවත් විශාල වැඩ කොටසක් ඉටු කරන්න තිබෙනවා. ඒ සඳහා ජනාධිපතිවරයාට ශක්තිය ලබා දෙන්න බදුල්ල ජනතාව සූදානමින් සිටිනවා.බදුල්ල දිස්ත්‍රික් අපේක්ෂක, හිටපු ඇමැති ඩිලාන් පෙරේරා මහතා ට වසර 22කට පෙර නීතිඥ මහත්මයෙක් ගෙදරට ආවා දේශපාලනය කරන්න එන්න කියලා ආරාධනා කරන්න. ඒ නීතිඥයාත් අද මේ වේදිකාවේ ඉන්නවා. එදා සුද්දන් මේ රටින් එළවන්න පෙරමුණ ගත් කැප්පෙටිපොළ නිලමේ තුමාගේ නිජභූමියේ ඉඳලයි අප මේ ජන රැලිය පවත්වන්නේ. එදා වගේම අදත් ජනාධිපතිවරයා රට ගොඩ නඟන්නට යද්දී සුද්දන්ගේ අවතාර හොල්මන් කරනවා.එදා සුද්දෝ මේ රටින් එළෙව්වා වගේම අදත් ඒ අවතාර එළවා දමන්න බදුල්ලේ ජනතාව සූදානම්. අපට බදුල්ලෙන් ආසන පහත් අනිවාර්යෙන් ලැබෙනවා. අපේ මනාප සටන් නෑ. එක අම්මාගේ දරුවෝ වගේ හය දෙනෙක් පාර්ලිමේන්තුවට යවන්න එකතු වී ඉන්නවා. විපක්ෂ නායක තුමාම තමයි මුලින්ම පිළි ගත්තේ සන්ධානය දිනන බව.ජනාධිපතිවරයා වැඩි ඡන්ද ලක්ෂ 18කින් දිනුවා. වික්‍රමසිංහ මහත්මයත් දන්නවා. ඒ ජනතාව මෙවර වෙන පැත්තකට ඡන්දය නොදෙන බව. එතුමා දැන් වැලයන පැත්තට මැස්ස ගහනවා. අද ජවිපෙ සීනුව අනික් පැත්ත හරවලා කුසලානයක් කරලා. කුසලානය දෙන්නේ ජයග්‍රාහකයාට. මේ හාදයෝ කුසලානය අරන් තියාගෙන ඉන්නවා සන්ධානේ දිනුවාම දෙන්න.මෙදා සන්ධාන ආණ්ඩුව හදන පෙරහරේ බදුල්ල කණ්ඩායම ඉදිරියෙන්ම ගමන් කරනවා. මේ රටට හුරු පුරුදු සම්ප්‍රදායික ක්‍රමයෙන් බැහැර වී තිස් වසරක ත්‍රස්තවාදය පරාජය කර ජනාධිපතිවරයා ලෝකයට ත්‍රස්තවාදය පරාජය කිරීමේ නව මොඩලයක් හඳුන්වා දුන්නා. අප මාතෘකාවට ලියන මිනිස්සු. මේ රට ඉදිරියට ගෙන යන ජනාධිපතිවරයාට ශක්තිය දෙන්න අප සූදානම්.අධිනීතිඥ සරත් කෝන්ගහගේ මහතා- ඩිලාන් පෙරේරා මහතා දේශපාලනයට ගේන්න ආරාධනා කෙළේ මායි. එතුමා කරන සේවය දැක්කාම මට සතුටුයි. මේ මැතිවරණයෙන් පසු ශ්‍රී ලාංකික පුරවැසියා නිර්මාණය කරන්න ජනාධිපතිවරයා යන ගමනට ශක්තිය දෙන්න. පසුගිය ජනාධිපතිවරණයේ දී විශාල අවදානමක් තිබුණා. ඒ ජනාධිපතිවරයා පරාජය කිරීමේ පමණක් නොව මේ රට අර්ධ හමුදා රාජ්‍යයකට යාමේ අවදානමක්.එදා පරාජය වුණා නම් අප ජීවතුන් අතර නැහැ. ෆොන්සේකා ජනාධිපතිවරණයට එද්දී අපේ පුද්ගලික තරහක් තිබුණේ නැහැ. අද ෆොන්සේකා හමුදා අධිකරණයට ගෙනාවා කියලා කියනවා. ඔහු මේ හමුදා අධිකරණය ඉදිරියට ගෙනාවේ පළමු වතාවට නොවෙයි. ඔහුට මීට පෙරත් හමුදා අධිකරණයෙන් දඩුවම් ලබා දී තිබෙනවා. මා අභියෝග කරනවා ඔහු වරදකරු වී තිබෙනවාද නැද්ද කියා හෙළිදරව් කරන්න කියලා.ප්‍රවීණ රංග ශිල්පී ජැක්සන් ඇන්තනී මහතා විජයග්‍රහණය කියන නම මැතිවරණයකට භාවිත කරන්න සිදු වුණේ පසුගිය ජනාධිපතිවරණයේ දීයි. දැන් මහ මැතිවරණයක් ඇවිත් තිබෙනවා. ඒ විජයග්‍රහණය ජනසතු කිරීමටයි මේ මහ මැතිවරණය පැවැත්වෙන්නේ. ජාත්‍යන්තරයේ පවා ගෞරවයට පාත්‍ර වූ විජයග්‍රහණය අප සතු කර ගන්නයි මේ මැතිවරණය පැවැත්වෙන්නේ. මේ විජයග්‍රහණය ජනසතු කර ගන්න නම් අප ජනාධිපතිවරයා පැතූ ලෙසින් මේ මැතිවරණය ජයග්‍රහණය කරන්නට ඕනේ. එහෙම කළොත් අපට අනාගතයේ නියත සංවර්ධනයේ කොටස් කරුවන් වන්නට පුළුවන්. 2005 න් පසු ශ්‍රී ලංකාවත් 2005 ට පෙර ශ්‍රී ලංකාවත් යනු පැහැදිලිවම රටවල් දෙකක්. ජනාධිපතිවරයාට සිය ක්‍රමවේදය නිවැරැදිව කර ගෙන යන්නට ශක්තිමත් පාර්ලිමේන්තුවක් අවශ්‍යයි. ඒ සඳහා අප ඇප කැප වෙමු.බදුල්ල දිස්ත්‍රික් අපේක්ෂක වි. ජ. මු උදිත් ලොකු බණ්ඩාර මහතා  අඳුරෙන් ආලෝකය සොයා ගෙන එන ජන කොට්ඨාසය තමයි අද ජනාධිපතිවරයා දැක ගන්නට මෙහි පැමිණ සිටින්නේ. අඳුරෙන් අඳුර සොයා ගෙන යන ජනතාව අද බදුල්ලේ නැහැ. මේ අඳුරෙන් ආලෝකය සොයාගෙන එන ජනතාව බදුල්ලෙන් තුනෙන් දෙකක බලයක් ලබා දෙනවා.බදුල්ල දිස්ත්‍රික් අපේක්ෂක ජේ. එම්. ගුණතිලක මහතා- ජනාධිපතිවරයාගෙන් එක ඉල්ලීමක් කරන්න තිබෙනවා. මේ ගොවි ජනතාව වෙනුවෙන් වී වලට තේවලට දෙනවා වගේම එළවළු ගොවීන්ටත් පොහොර සහනාධාරයක් ලබා දෙන්න කියලා ඉල්ලා සිටිනවා.බදුල්ල දිස්ත්‍රික් අපේක්ෂක චාමික බුද්ධදාස මහතා- ජනාධිපතිවරයා අද අප සියලු දෙනාට නිදහස ලබා දී තිබෙනවා. අද එතුමාගේ බලාපොරොත්තුව රට සංවර්ධනය කිරීමේ සංග්‍රාමය ඇරැඹීමයි. අප සියලු දෙනා බදුල්ලෙන් තුනෙන් දෙකක බලයක් අරගෙන අපේක්ෂකයන් හය දෙනෙක් පාර්ලිමේන්තුවට යැවීමයි.බදුල්ල දිස්ත්‍රික් අපේක්ෂක වෛද්‍ය රෝහණ පුෂ්ප කුමාර මහතා- මේ ජනතාව අද මෙතැනට රැස් වී ඉන්නේ සන්ධානයට විශිෂ්ට ජයග්‍රහණයක් ලබා දෙන්නයි.ජනාධිපතිවරයාට විශිෂ්ට ජයග්‍රහණයක් ලැබුණේ ත්‍රස්තවාදය පරාජය කර රට සංවර්ධනය කරන නිසයි. ඌවේ ජනතාවට බලාපොරොත්තු රැසක් තිබෙනවා. ඒ නිසා මේ දිස්ත්‍රික්කයට තිබෙන විශිෂ්ට නායකත්වය යටතේ ශක්තිමත් කණ්ඩායමක් පත්කර ගන්න කැප වෙන්න.බදුල්ල දිස්ත්‍රික් අපේක්ෂක වඩිවේල් සුරේෂ් මහතා මහින්ද රාජපක්ෂ ජනාධිපතිවරයාගේ මහින්ද චින්තනය පිළිගෙන අංක එකට එතුමාට සහාය දෙන්න තීරණය කෙළේ මාය. මේ මැතිවරණයේ දී සන්ධානයේ හය දෙනෙක් පාර්ලිමේන්තුවට යවන්න අප පියවර ගන්න ඕනේ. සියලු දෙනාම එකතුකර ගෙන අපට විශිෂ්ට ජයග්‍රහණයක් ලබා දෙන්න කටයුතු කරන්න ඕනේ. ශ්‍රී ලංකා නිදහස් පක්ෂයේ සුළු ජාතීන් නියෝජනය කරමින් බදුල්ලට තරග වදින්නේ මායි.බදුල්ල දිස්ත්‍රික් අපේක්ෂක එස්. ඒ. ආර්. බන්දුසේන මහතා 1977 සිට වැලිමඩ මැතිවරණ කොට්ඨාසය එජාපයේ බලකොටුවක්. ජනාධිපතිවරයා යුද්ධය ජයග්‍රහණය කරන විට අප පළාත් සභා මැතිවරණයේ දී වැලිමඩ කොට්ඨාසය ජය ගත්තා. පසුගිය ජනාධිපතිවරණයේ දී මේ ජනතාවට විශාල ශක්තියක් දුන්නා.බදුල්ල දිස්ත්‍රික් අපේක්ෂක තේනුක විදානගම මහතා- මා මහියංගණය ආසනයට තරග කරන්නේ ජනාධිපතිවරයාගේ ආශිර්වාදය මතයි. මගේ පියා මහියංගණය ආසනයේ ශ්‍රී ලංකා නිදහස් පක්ෂයේ ජනතාව රැක ගනිමින් විශාල වැඩ කොටසක් ඉටු කළා. ජනාධිපතිවරණයේ දී ලැබුණු ඡන්ද 46000 තවදුරටත් වැඩි කර ගැනීමයි මගේ අරමුණ. මගේ පියා ඡන්දය ඉල්ලූ නිසා ඔහුගේ සහෝදරයා ඝාතනය කරනු ලැබුවා එජාපය විසින්.බදුල්ල දිස්ත්‍රික් අපේක්ෂක ස්වාමිනාදන් චන්ද්‍රමෝහන් මහතා- අප සන්ධානයෙන් තරග කරන්නේ මේ ආණ්ඩුව වතුකරයේ ජනතාවට විශාල සේවයක් කළ නිසයි. වතු ජනතාව මේ ආණ්ඩුව සමඟ නෑ කියලා චෝදනාවක් තිබෙනවා.ඒ චෝදනාවට උත්තර දෙන්නේ අපේ‍්‍රල් 8 වැනිදා ජයග්‍රහණයත් සමඟයි. හිටපු කතානායක විජමු ලොකුබණ්ඩාර මහතා ඇතුළු පිරිසක්ද මේ අවස්ථාවට එක්වූහ.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>26</day>
    </date>
    <link>http://www.dinamina.lk/2010/03/26/_art.asp?fn=n1003266</link>
    <topic>රටේ සංවර්ධනයට පක්ෂ නියෝජිතයන් දායක කර ගැනීම අභිනව පාර්ලිමේන්තුවේ පළමු අපේක්ෂාවයි</topic>
    <author>ස්වර්ණා විජේකෝන් සහ සන්ධ්‍යා කරුණාරත්න</author>
    <content>මැතිවරණ ක්‍රමය සංශෝධනය කිරීම මෙන්ම රටට හිතකර ප්‍රතිපත්ති හා සංවර්ධන වැඩසටහන්වලදී පක්ෂ විපක්ෂ දේශපාලන නියෝජිතයන් දායක කරගත හැකි පරිදි ව්‍යුහාත්මක වෙනස්කම් සිදුකිරීම අභිනව පාර්ලිමේන්තුවේ පළමු අපේක්ෂාව බව අපනයන සංවර්ධන හා ජාත්‍යන්තර වෙළෙඳ කටයුතු ඇමැති මහාචාර්ය ජී. එල්. පීරිස් මහතා පවසයි.පවතින මැතිවරණ ක්‍රමය වෙනස් විය යුතු බවට ජනතාවද දැඩිව විශ්වාස කරන අතර තමන් වෙනුවෙන් වගවෙන හා කැපවන මහජන නියෝජිතයින් පත්කර ගැනීම ජනතාවගේ අපේක්ෂාව බවත් ඇමැතිවරයා සඳහන් කෙළේ ය. මෙවර මහ මැතිවරණයේ දී තුනෙන් දෙකක බහුතර බලයක් ලබා ගනිමින් පිහිටුවන පාර්ලිමේන්තුවේ පළමු අරමුණ ලෙස මැතිවරණ ක්‍රමය සංශෝ්ධනය කිරීම මෙන්ම ආණ්ඩු ක්‍රම ව්‍යවස්ථාවේ ව්‍යුහාත්මක වෙනස් කම් සිදු කිරීමට සැලැසුම් කර ඇති බවත් ඇමැතිවරයා සඳහන් කෙළේ ය.පවතින මැතිවරණ ක්‍රමය නිසාවෙන් ගැටලු රැසක් පැන නැඟී ඇති අතර පක්ෂ විපක්ෂ පමණක් නොව එකම පක්ෂයේ අපේක්ෂකයන් අතර පවා මනාප සටන හේතුවෙන් ගැටුම් හටගෙන ඇති බවත් ඇමැතිවරයා කීය.එමෙන්ම මේ මැතිවරණ ක්‍රමය යටතේ ජය ගැනීමට නම් විශාල මුදලක් වැය කිරීමට අපේක්ෂකයාට සිදුවීම, අපේක්ෂකයන් හා ජනතාව අතර සබඳතාවන් නොමැති වීම, සෑම ආසනයක්ම නියෝජනය වන ලෙස නියෝජිතයින් පත් නොවීම, අතුරු මැතිවරණ පැවැත්වීමට නොහැකි වීම ආදී ගැටලු රැසක් පවතින බවත් ඇමැතිවරයා සඳහන් කෙළේ ය.පවත්නා රජයකට අතුරු මැතිවරණ පැවැත්වීමේ හැකියාව වේ නම් රජය කෙරෙහි ඇති ජනතා ප්‍රසාදය උරගා බැලීමේ අවස්ථාව හිමිවන අතර වත්මන් මැතිවරණ ක්‍රමය යටතේ එම අවස්ථාව අහිමි වී ඇති බවත් ඇමැතිවරයා කීය.ඇමැති ජී. එල්. පීරිස් මහතා මේ බව සඳහන් කෙළේ ඇමැති මණ්ඩල තීරණ දැනුම් දීම සඳහා රජයේ ප්‍රවෘත්ති දෙපාර්තමේන්තුවේ දී ඊයේ (25) පැවැති මාධ්‍ය සාකච්ඡාවේදීය.එහිදී වැඩිදුරටත් අදහස් දැක් වූ ඇමැතිවරයා සඳහන් කෙළේ මේ සියලු අරමුණු හා අපේක්ෂාවන් ඉටුකිරීම සඳහා ශක්තිමත් පාර්ලිමේන්තුවක් අවශ්‍ය බවයි.එමෙන්ම රටට හිතකර හා යහපත් සංවර්ධන ව්‍යාපෘතිවලදී පක්ෂ විපක්ෂ සියලු දේශපාලකයන් දායක කරගත හැකි පරිදි ව්‍යුහාත්මක වෙනස් කිරීමක් අපේක්ෂා කරන බව ඇමැතිවරයා කීය.1931 සිට 1948 දක්වා ක්‍රියාත්මක වූ ඩොනමෝර් ක්‍රමය යටතේ ක්‍රියාත්මක වූ විධායක කමිටු ක්‍රමය ආදී වශයෙන් වූ යහපත් දේ නැවත යොදා ගැනීමෙහි කිසිඳු වරදක් නොමැති බවත් ඇමැතිවරයා පෙන්වා දුන්නේය.ත්‍රස්තවාදය පරාජය කිරීමෙන් පසුව රටේ සංවර්ධන කටයුතු සඳහා චීනය ජපානය, ආසියානු සංවර්ධන බැංකුව සහ ලෝක බැංකුවෙන් අමෙරිකානු ඩොලර් මිලියන 1092ක ආධාර මුදලක් ලබා දී තිබෙන බවද මෙහිදී ඇමැතිවරයා ප්‍රකාශ කෙළේ ය.යුද්ධය ජයග්‍රහණය කිරීමෙන් පසුව රජය ගෙන යන සංවර්ධන කටයුතු සහ ආර්ථික කටයුතු පිළිබඳව ප්‍රසාදයට පත්ව ඇති විදේශ රටවල් සහ මූල්‍ය ආයතන විශාල මුදල් ප්‍රමාණයක් මෙරට සංවර්ධන කටයුතුවලට ලබා දෙමින් තිබෙන බවද ඇමැතිවරයා කීය.ත්‍රස්තවාදය අවසන් කිරීමත් සමඟම ශ්‍රී ලංකාව ජාත්‍යන්තරයේ විශ්වාසය දිනාගෙන ඇති බවත්, එහි ප්‍රතිඵලයක් ලෙස මෙරට සංවර්ධන කටයුතු සඳහා විදේශයෙන් මුදල් ලැබෙමින් පවතින බවත් ඇමැතිවරයා අවධාරණය කෙළේ ය.මෙරට යටිතල පහසුකම් සංවර්ධනයට මේ මුදල් යොදවන බවද ඒ අනුව චීනයෙන් අමෙරිකානු ඩොලර් මිලියන 299ක් ජපානයෙන් අමෙරිකානු ඩොලර් මිලියන 311ක් ආසියානු සංවර්ධන බැංකුවෙන් අමෙරිකානු ඩොලර් මිලියන 283ක් සහ ලෝක බැංකුවෙන් අමෙරිකානු ඩොලර් මිලියන 202ක් ලැබී තිබෙන බවද ඇමැතිවරයා සඳහන් කෙළේ ය.මත්තල ජාත්‍යන්තර ගුවන්තොටුපොළ ඉදිකිරීමට චීනයෙන් අමෙරිකානු ඩොලර් මිලියන 194ක්ද, කොළඹ - මාතර දුම්රිය සංවර්ධනය සඳහා ඉන්දියාවෙන් අමෙරිකානු ඩොලර් මිලියන 147ක් ද ලැබී තිබෙන බව ඇමැතිවරයා කීය.විදේශ රටවලින් සහ බහු ජාතික සමාගම්වලින් මෙරටට ලැබෙන මුදල්වලින් යටිතල පහසුකම් සංවර්ධනය කර රටේ සංවර්ධනය වැඩිදියුණු කරන බවද ඇමැතිවරයා පැවැසුවේය.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>26</day>
    </date>
    <link>http://www.dinamina.lk/2010/03/26/_art.asp?fn=n1003267</link>
    <topic>පාර්ලිමේන්තුවේ 2/3ක බලය හිමිවුණත්ජනපති ජේ.ආර්. කෙනකු වන්නේ නෑ</topic>
    <author>ප්‍රාර්ථනා වීරසිංහ</author>
    <content>මෙවර මහ මැතිවරණයෙන් එක්සත් ජනතා නිදහස් සන්ධානයට 2/3ක බලයක් හිමිවුවත් ජනාධිපති මහින්ද රාජපක්ෂ මහතා කිසිදිනෙක ජේ.ආර්. ජයවර්ධන කෙනකු නොවන බව වරාය හා ගුවන් සේවා ඇමැති චමල් රාජපක්ෂ මහතා පවසයි.මහින්ද චින්තනය තුළ කිසිදිනෙක ඒකාධිපති පාලනයක් ඇති නොවන බවද ඇමැතිවරයා ප්‍රකාශ කෙළේය.මහින්ද චින්තනය යනු ගමට හිතකර දැක්මක් සහිතව දේශීය චින්තනය, තාක්ෂණය, දැනුමට මූලිකත්වය දෙමින් ගම ගොඩනැඟීමට අවස්ථාව සලසන අතරම සැමට සමානව සැලැකීම බවද ඇමැතිවරයා වැඩිදුරටත් පැවැසීය.රාජපක්ෂවරුන් කිසි දිනෙක ලාංකේය දේශපාලනයේ ඒකාධිපතිවරුන් නොවන බව පැවැසූ ඇමැතිවරයා, ආණ්ඩුව 2/3ක බලයක් ලබා ගත්තද ඒ තුළ කිසිවෙකුට අදහස් ප්‍රකාශ කිරීමේ හා නිදහස්ව ක්‍රියා කිරීමේ බලය අහිමි නොවන බවද හෙතෙම කීය.පසුගිය වර්ෂ හතර ඇතුළත රටේ සියලු දෙනා එකමුතු කරමින් මහින්ද රාජපක්ෂ ආණ්ඩුව පැහැදිලි විනිවිදභාවයකින් ක්‍රියා කිරීම ජනතා විශ්වාසයට හේතු වූ බවද ඇමැතිවරයා පැවැසීය.විපක්ෂයේ සහ ජනතා විමුක්ති පෙරමුණේ ඇතැම් දේශපාලන නායකයන් විසින් රජය ආරම්භකර ඇති සංවර්ධන - ආර්ථික ක්‍රියාදාමය ජනතාව ඉදිරියේ උපහාසයෙන් යුතුව පදනම් විරහිත විවේචන ඉදිරිපත් කිරීම තමා පිළිකුලෙන් යුතුව හෙළා දකින බවද හෙතෙම කීය.හම්බන්තොට ජාත්‍යන්තර වරාය ඉදිකිරීම පිළිබඳ විපක්ෂ නායක රනිල් වික්‍රමසිංහ මහතා ජනතාවට ඉදිරිපත් කරන සාවද්‍ය ප්‍රකාශවලට පිළිතුරක් දීමට, ඉදිරි අගෝස්තු මාසයේ, හම්බන්තොට වරාය තටාකයේ භාගයක් ජලයෙන් පුරවා මේ ඓතිහාසික අවස්ථාවේදී දහස් සංඛ්‍යාත ජනතාවට සතුට භුක්තිවිඳීම සඳහා වරාය තටාකයේ දිය නෑමට අවස්ථාව ලබා දෙන බවත්, එම අවස්ථාවට රනිල් වික්‍රමසිංහ මහතාට ද සහභාගී වන ලෙසත් ඇමැතිවරයා ආරාධනා කර සිටියේය.ඇමැතිවරයා මේ අදහස් පළකෙළේ පසුගිය 24 දා, පැවැති මාධ්‍ය හමුවකදීය.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>26</day>
    </date>
    <link>http://www.dinamina.lk/2010/03/26/_art.asp?fn=n1003268</link>
    <topic>නව පාර්ලිමේන්තුවඅපේ‍්‍රල් 22දා රැස්වේ</topic>
    <author>ස්වර්ණා විජේකෝන්, සන්ධ්‍යා කරුණාරත්න</author>
    <content>මෙවර මහමැතිවරණයෙන් පසුව පිහිටුවන අභිනව පාර්ලිමේන්තුව අපේ‍්‍රල් විසිදෙවැනිදා සුභ මොහොතින් රැස් කෙරේ.නව පාර්ලිමේන්තුවේ අයවැය මැයි මාසයේ මැද භාගයේදී පාර්ලිමේන්තුවට ඉදිරිපත් කිරීමට නියමිතය.මැයි මාසයේ ඉදිරිපත් කරන අය-වැය දෙවැනි වර, තෙවැනි වර කියවා ජූනි මාසයේදී සම්මත කර ගැනීමට නියමිත බව කැබිනට් ප්‍රකාශක අපනයන සංවර්ධන හා ජාත්‍යන්තර වෙළෙඳ කටයුතු ඇමැති මහාචාර්ය ජී. එල්. පීරිස් මහතා සඳහන් කෙළේය.ඇමැතිවරයා මේ බව සඳහන් කෙළේ ඇමැති මණ්ඩල තීරණ දැනුම්දීම සඳහා රජයේ ප්‍රවෘත්ති දෙපාර්තමේන්තුවේදී ඊයේ (25) පැවැති මාධ්‍ය සාකච්ඡාවකට සහභාගී වෙමිනි.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>26</day>
    </date>
    <link>http://www.dinamina.lk/2010/03/26/_art.asp?fn=n1003269</link>
    <topic>ධනුන අත්අඩංගුවට ගන්නමහජන සහාය පතයි</topic>
    <author/>
    <content>කොටුව මහේස්ත්‍රාත් අධිකරණය මඟින් වරෙන්තු නිකුත් කැර ඇති ධනුන තිලකරත්න (30) නැමැත්තා අත්අඩංගුවට ගැනීමට පොලිසිය මහජන සහාය පතයි.2007 හා 2008 වර්ෂවලදී යුද හමුදා මූලස්ථානයට ඕස්ට්‍රේලියාවේ බ්‍රිටිෂ් බෝනියෝ ඩිෆෙන්ස් සමාගම විසින් ඉදිරිපත් කරන ලද බවට ව්‍යාජ ලේඛන සකසා ටෙන්ඩර් ලබා ගැනීමට ඉදිරිපත් කැර, ඒවා ලබාගෙන යුද හමුදාවෙන් මුදල් වංචා කිරීමේ සිද්ධියකට මෙසේ අත්අඩංගුවට ගැනීමට නියමිතය.ඔහුගේ ජාතික හැඳුනුම්පත් අංකය 800491428ඍ වන අතර ගමන් බලපත්‍ර අංකය එන් 1913989 වේ. කොළඹ 08, මැනින්ටවුන්, මංගල පාර අංක බී / ආර්/2/12 ලිපිනයේ පදිංචිව සිටි මොහු කිරුළපන හා නාරාහේන්පිට ප්‍රදේශවල ගැවසෙන බවට තොරතුරු ලැබී තිබේ.මේ පුද්ගලයා පිළිබඳව තොරතුරක් වෙතොත් පහත සඳහන් දුරකතන අංක වෙත හෝ අපරාධ පරීක්‍ෂණ දෙපාර්තමේන්තුව වෙත දැනුම් දෙන ලෙස මහජනතාවගෙන් ඉල්ලා සිටියි.නියෝජ්‍ය පොලිස්පති 0112328138 සහකාර පොලිස් අධිකාරි 0112440157 අධ්‍යක්‍ෂ 0112447319 මෙහෙයුම් මැදිරිය 0112422176 පොලිස් අධිකාරි 0112324994 පොදු දුරකතනය 0112320141-5 ෆැක්ස් (පැය 24 පුරා) 0112380380</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>26</day>
    </date>
    <link>http://www.dinamina.lk/2010/03/26/_art.asp?fn=n10032610</link>
    <topic>ලංගම බස්රථවලකාන්තා පූජ්‍ය පක්‍ෂයටආසනයක් වෙන් කැරේ</topic>
    <author>ශීලා උඩුවර</author>
    <content>කාන්තා පුජ්‍ය පක්‍ෂය සඳහා ශ්‍රී ලංගම බස්රථවල වම්පස ඉදිරි ආසනය වෙන්කර ඇතැයි ශ්‍රී ලංකා ගමනා ගමන මණ්ඩලයේ නියෝජ්‍ය සාමාන්‍යාධිකාරි බී. ඒ. ලිවිනිස් මහතා පැවැසීය.ප්‍රවාහන අමාත්‍යාංශය සේවාවනිතා සංවිධානයේ සභාපතිනි ප්‍රදිපා ධර්මදාස මහත්මියගේද උපදෙස් අනුව මෙය ක්‍රියාත්මක කෙරිණි.මේ දක්වා බස්රථවල ආසන වෙන්කර තිබුණේ පූජ්‍ය පක්ෂයට, ගැබිණි මාතාවන්ට හා ආබාධිත පුද්ගලයන් සඳහා පමණි.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>26</day>
    </date>
    <link>http://www.dinamina.lk/2010/03/26/_art.asp?fn=n10032611</link>
    <topic>ඡන්ද නිවාඩු පිළි නොගත්තොත්නඩු දමා දඬුවම් ලබා දිය හැකියි</topic>
    <author/>
    <content>ඉදිරි මහ මැතිවරණයේ දී ඡන්දය දීම පිණිස නිවාඩු ඉල්ලා කරන ඉල්ලීම් පිළිනොගන්නා සේවා යෝජකයන්ට එරෙහිව මහේස්ත්‍රාත් අධිකරණයක් හමුවේ නඩු පවරා දඬුවම් ලබා දිය හැකි බව, මැතිවරණ කොමසාරිස් දයානන්ද දිශානායක මහතා ප්‍රකාශ කරයි.මෙය මැතිවරණ පනතේ ගැනෙන වරදක් බැවින් ඡන්දය භාවිත කිරීම සඳහා පැය හතරකට නොඅඩු කාලයක් වැටුප් අහිමි වීමකින් තොරව සේවා නියුක්තිකයන්ට නිවාඩු ලබා දිය යුතු බව ද දිශානායක මහතා කියයි.ඡන්දය ලබා දීම සඳහා නිවාඩු අවශ්‍යය අය ඒ පිළිබඳව සිය සේවා යෝජකයන් වෙත ලිඛිත ඉල්ලීමක් කළ විට ඡන්දය දීමට හැකි වන පරිදි ප්‍රමාණවත් කාලයක් නිවාඩු ලබා දිය යුතු වේ.එහෙත් පසුගිය මහ මැතිවරණවලදී මේ පහසුකම ලබා ගැනීමට ඉදිරිපත් වූ අයට සේවා යෝජකයන් විසින් විවිධ අපහසුතා ඇති කරන ලද බවට තමාට පැමිණිලි ලැබී ඇතැයි ද කොමසාරිස්වරයා කියයි.නිවාඩු ඉල්ලා කළ ඉල්ලීම් පිළි නොගැනීම, ඡන්දය දීමට හැකි වනු පිණිස ප්‍රමාණවත් කාලයක් නිවාඩු ලබා නොදීම, අනුමත කරනු ලබන නිවාඩු දිනය වෙනුවෙන් වැටුප් නොගෙවීම, අයදුම්කරුවන් ඡන්ද දායකයන් බව සනාථ කිරීම සඳහා ලිඛිත සාක්කි තැපෑලෙන් ලැබෙන නිල ඡන්ද දැන්වීම්පත ඉදිරිපත් කරන ලෙස දැන්වීම, ඡන්දය පාවිච්චි කිරීමට නිවාඩු නොදෙන බවට හා ඒ වෙනුවෙන් සේවා ස්ථානයෙන් බැහැරව යාම හේතු කොට ගෙන රැකියාව අහිමි විය හැකි බවට අනතුරු ඇඟවීම යන හේතු සඳහන් පැමිණිලි ලැබී ඇති බවත්, කොමසාරිස්වරයා සඳහන් කරයි.ඡන්දය ලබාදීම සඳහා යම් ඡන්ද දායකයකුට සිය සේවා දායකයා නිවාඩු ලබා නොදෙන්නේ නම් ඒ පිළිබඳව තම දෙපාර්තමේන්තුවට පැමිණිලි කරන ලෙසත්, එසේ කරන පැමිණිලි දිස්ත්‍රික් කම්කරු කොමසාරිස්වරුන්ට යොමු කරන බවත් එමඟින් අදාළ ආයතනවලට මඟ පෙන්වීම් කරන බවත් හෙතෙම කීය.යම් ඡන්ද දායකයකුට සිය නිවාඩු අනුමත කරවා ගැනීම සඳහා සේවා යෝජකයාට ඉදිරිපත් කිරීම පිණිස තම නිල ඡන්ද දැන්වීම් පත ඡන්දය පාවිච්චි කිරීමෙන් පසු අවශ්‍යය වන්නේ නම් ඒ බව ජ්‍යෙෂ්ඨ ඡන්ද ස්ථානාධිපතිවරයාට දැනුම් දෙන ලෙසද ඉල්ලීමක් කරයි.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>26</day>
    </date>
    <link>http://www.dinamina.lk/2010/03/26/_art.asp?fn=n10032612</link>
    <topic> නීති විරෝධීව පවත්වාගෙන ගියවිදෙස් වෛද්‍ය ආයතනයකට නඩු</topic>
    <author>සන්ධ්‍යා කරුණාරත්න</author>
    <content>කොළඹ - 03, ඇලෝයි මාවතේ නීති විරෝ්ධී අයුරින් පවත්වාගෙන ගිය විදේශීය වෛද්‍ය ආයතනයක් ඊයේ (25දා) උදේ ජාතික ඖෂධ අධිකාරිය විසින් වටලා තිබේ.සංවිධානාත්මක අපරාධ පිළිබඳ මෙහෙයුම් කාර්යාලය කළ දැනුම්දීමකට අනුව මේ වැටලීම ජාතික ඖෂධ අධිකාරියේ අධ්‍යක්ෂ වෛද්‍ය හේමන්ත බෙනරගම මහතා ඇතුළු පිරිසක් විසින් සිදුකර තිබේ.මේ වැටලීම සිදුකරන අවස්ථාවේ චීන ජාතික කාන්තාවන් කිහිප දෙනෙකු සිටි බවත්, නීති විරෝධීව තබාගෙන සිටි ඖෂධ හා වෛද්‍ය උපකරණ තොගයක් තිබූ බවත් අමාත්‍යාංශය පවසයි.මෙවැනි නීති විරෝධී වෛද්‍යායතනයන් පවත්වාගෙන යාම පිළිබඳව තොරතුරු වෙතොත් ජාතික ඖෂධ අධිකාරියට දන්වන ලෙස ජනතාවට දැනුම් දෙන බව සෞඛ්‍ය අමාත්‍යාංශය පවසයි.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>26</day>
    </date>
    <link>http://www.dinamina.lk/2010/03/26/_art.asp?fn=n10032613</link>
    <topic>‘සන්ඩේ ලීඩර්’ පුවත් පතට එරෙහි නඩුවේසාක්කි විමසීම ජූනි-ජූලි මාසවල දී</topic>
    <author>සුරන්ජිත් පෙරේරා දෙහිවල ගල්කිස්ස සමුහ</author>
    <content>සන්ඩේ ලීඩර් පුවත්පතට එරෙහිව රාජ්‍ය ආරක්ෂක ලේකම් ගෝඨාභය රාජපක්ෂ මහතා ගොණු කළ නඩුවේ නැවත සාක්කි විමසීම ජූනි 29, ජූලි 27 සහ 29 දින කැඳවන ලෙස ගල්කිස්ස අතිරේක දිසා විනිසුරු ඕ. එෆ්. එම් ගුණවර්ධන මහතා නියෝග කෙළේ ය.දෙපාර්ශවයේ නීතිඥ මහත්වරුන්ගේ එකඟතාව මත ඊයේ අතිරේක දිසා විනිසුරුවරයා විසින් මෙම නියෝගය කරන ලදී. මිග් ගුවන් යානා මෙරටට මිලදී ගැනීමේ දී අක්‍රමිකතා සිදුකළ බව සන්ඩේ ලීඩර් පුවත්පතේ කලාප 3ක පළවූ ප්‍රවෘත්ති මඟින් රාජ්‍ය ආරක්ෂක ලේකම් ගෝඨාභය රාජපක්ෂ මහතාගේ කීර්ති නාමයට හානි සිදු කළැයි එම පුවත් පතේ ප්‍රධාන කර්තෘ සහ එම පුවත්පත් ආයතනය වග උත්තර කරුවන් කරමින්, රුපියල් මිලියන 1000ක වන්දියක් ගෙවන ලෙස ඉල්ලා 2008 වසරේ දී මේ නඩුව ගොනු කැර තිබුණි.මේ නඩුවේ සාක්කිකරුවකු වශයෙන් පෙනී සිටි ශ්‍රී ලංකා ගුවන් හමුදාවේ මෙහෙයුම් අධ්‍යක්ෂ ජයනාත් කුමාරසිංහ මහතා මීට පෙර සාක්කි ලබාදුන් අතර ඉදිරි දිනයන්හි රාජ්‍ය ආරක්ෂක ලේකම් ගෝඨාභය රාජපක්ෂ මහතා සාක්කි ලබා දීමට නියමිතය.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>26</day>
    </date>
    <link>http://www.dinamina.lk/2010/03/26/_art.asp?fn=n10032615</link>
    <topic>පැහැරගත් නාවිකයන්මුදා ගැනීමට සාකච්ඡා ඇරැඹේ</topic>
    <author>චන්ද්‍රිකා පෙරේරා සහචමීර ඇල්ලදෙණිය</author>
    <content>සෝමාලියානු මුහුදු කොල්ලකරුවන් පැහැරගත් ශ්‍රී ලාංකිකයන් 20 දෙනා සහිත නෞකාව බේරාගැනීම සඳහා විදේශ කටයුතු අමාත්‍යාංශය කෙන්යාව සහ ඕමාන් මහ කොමසාරිස් කාර්යාල වෙත දැනුම් දී තිබේ.මේ සඳහා අදාළ අංශ සමග සාකච්ඡා කරමින් කරුණු රැස්කරමින් සිටින බව විදේශ කටයුතු අමාත්‍යාංශයේ උසස් නිලධාරියකු “දිනමිණට” ඊයේ (25) පැවසීය.මෙලෙස පැහැරගත් ‘ටැල්කා” නැමැති භාණ්ඩ ප්‍රවාහන නෞකාවට ඒ.එල්.එෆ් ෂිපින් පුද්ගලික සමාගම විසින් ශ්‍රී ලාංකික නැවියන් යොදවා ඇත.සෝමාලියානු මුහුදු කොල්ලකරුවන් පැහැරගත් නැවේ සිටින ශ්‍රී ලාංකික නාවිකයන් 20 දෙනා සහ අනෙකුත් නැවියන් කඩිනමින් නිදහස් කරගැනීමට පියවර ගන්නා බව ඒ.එල්. එෆ්. ෂිපින් පුද්ගලික සමාගමේ කළමනාකරණ අධ්‍යක්ෂ ඒ. සිල්වා මහත්මිය “දිනමිණට” පැවසීය.ඒ.එල්. එෆ්. ෂිපින් පුද්ගලික සමාගම ශ්‍රී ලාංකික නාවිකයන් විදේශ නැව් සමාගම්වලට 1982 වසරේ සිට යොදවන බවත්, එම නිසා නාවිකයන්ගේ පූර්ණ වගකීම තම ආයතනය ගන්නා බවත් සිල්වා මහත්මිය පැවසුවාය.සෝමාලියානු මුහුදු කොල්ලකරුවන් පැහැරගත් “ටැල්කා” නැමති මේ නැව බ්‍රිතාන්‍ය සමාගමකට අයත් බව පවසන ඇය මේ සම්බන්ධව මුහුදු කොල්ලකරුවන් සමග ඕනෑම වේලාවක සාකච්ඡා කිරීමට සූදානමින් සිටින බවද කීවාය.පසුගිය 23 වෙනිදා මුහුදු කොල්ලකරුවන්ගේ අත්අඩංගුවට පත් මෙම නැව ඊයේ (25) උදය වනවිට සෝමාලියාවට රැගෙන ගොස් ඇති බවට තොරතුරු ලැබී ඇත.නැව මංකොල්ලකරුවන්ට හසු වූ පසුවත් එම නැවේ කපිතාන් බ්‍රිතාන්‍ය සමාගමට කථාකර තිබෙන අතර, සියලු දෙනා සුවයෙන් සිටින බවද ප්‍රකාශ කර ඇත.ශ්‍රී ලාංකික නාවිකයන් හයදෙනෙකු තමන්ගේ පවුල්වල අයට ද දුරකථන මගින් කථාකර තිබෙන බවට තොරතුරු ලැබී තිබෙන බව පැවසූ සිල්වා මහත්මිය ශ්‍රී ලාංකික නාවිකයන් 20 දෙනාගේ පවුල්වලට පුද්ගලිකව ආයතනයක් වශයෙන් කථාකර මේ පිළිබඳ දැනුම්දී ඇති බවද කීය.සෝමාලියා මුහුදු කොල්ලකරුවන්ගෙන් මේ වනවිටත් කිසිදු ප්‍රතිචාරයක් ලැබී නැති අතර, ඔවුන්ගේ ප්‍රතිචාරයක් ලැබුණු විගස ඒ සම්බන්ධව සාකච්ඡාකර නාවිකයන් සියලුදෙනා නිදහස් කරගැනීමට කටයුතු කරන බවද ඒ.සිල්වා මහත්මිය වැඩිදුරටත් පැවසීය.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>26</day>
    </date>
    <link>http://www.dinamina.lk/2010/03/26/_art.asp?fn=r1003261</link>
    <topic>ලෝකයේලොකුමපන්දම</topic>
    <author>සටහන හා ඡායාරූප ඉමදුව සමූහ ලංකින්ද නානායක්කාර</author>
    <content>දඩු පහන නැතහොත් දණ්ඩක් ආධාරයෙන් සකස් කරන පහන පන්දම ලෙස හඳුන්වයි.පන්දමට අධිපති දේවතාවා වන්නේ ගිනි කුරුම්බර දෙවියාය. දොලේ දෙවියන්ගේ ආබරණය වන පන්දම එම දෙවියාගේ ආයුධයක්ද වෙයි. දහ අට සන්නියේ දි පන්දම් පාලිය රංගනයෙන් පන්දම්වලින් යකදුරන් කරන මනරම් රැ¼ගුම ඉතාම පියකරු වූද බියකරු වූද ක්‍රියාදාමයකි.අප සාමාන්‍යයෙන් පන්දමක් සකසා ගන්නේ රියනක් දිගටය. පන්දමක දිග අගල් 18කි. පන්දම් සමඟ ඇති විලක්කු පන්දම පිදේනිවලට ගන්නා පන්දමට වඩා කුඩාය. පන්දමක් බිම දමන්නේ නැත. පන්දම ඔතනු ලබන්නේ. කැප්පිටියා ලී ගෙන කපුවලින් සකස් කරන ලද රෙදි වලිනි. පන්දම නිවීගිය පසු හමන සුවද අමුතු වුවකි.අප මේ හඳුන්වා දෙන්නේ අරුම පුදුම පන්දමකි. එහි දිග අඩි හැට හතකි. අඩි හැට හතක් දිග කැප්පිටියා ලී නොමැති නිසා සවිමත් වු උණ ගස් ආධාරයෙන් සකස් කරන ලද දණ්ඩක තීරු කරන ලද කපු රෙදි ඔතා මේ මහා පන්දම සකස් කර ඇත. කඩදහි ගොටුවක හැඩයට සකසන ලද මෙම පන්දම ඉහළ හිස කොටසෙහි විස්කම්භය අඩි දහයකි. එයට සමගාමිව කඩදහි ගොට්ටක් ආකාරයට මේ පන්දම සකස් කර ඇත. පන්දම එතිම සඳහා කපු රෙදි කිලෝ එක් දහස් පන්සියකට අධික ප්‍රමාණයක් වැය වී තිබේ.පුරා සති හතක් මේ සඳහා ගත වූ බව මහා පන්දම සකස් කළ මානපිටිය ආරච්චිගේ සුමනදාස මහතා කියයි. මේ සඳහා එස්. කේ. නන්දසේන මහතා සහ සුමනදාස මහතාගේ බිරිය හා දරුවන් සහයෝගය දක්වා තිබේ.පන්දම එතීම සඳහා අවශ්‍ය වූ කපු රෙදි, ප්‍රදේශයේ බැතිමතුන් විසින් සපයා දී ඇත.“ මේ පන්දම සකස් කිරීමට මහත් වෙහෙසක් දැරීමට සිදු වූ බවත් පන්දම වැඩි වේලාවක් දැල්වෙන්න ක්‍රම ක්‍රමයෙන් මුළු පන්දමම දැල්වෙන ආකාරයට සෑදීමට අවශ්‍ය බවත් ඒ සඳහා මනා ඉවසිමකින් කරන්න ඕන වැඩක්. කළබලයට කරන්න බැහැ.” සුමනදාස මහතා පවසයි. ඇල්ලලගොඩ ශ්‍රී විෂ්ණු දේවාලයේ ජගත් ගාමිණි කපු මහතාගේ උපදෙස් මත නිපදවූ මේ පන්දම දේවාලයේ මහා දේව මංගල්‍යයේ දී දැල්වීමට කටයුතු යොදා තිබේ.මෙම පන්දම මේ මස 27 දින විථි සංචාරයේ ගෙන ගොස් රාත්‍රියේ දී දැල්වීමට නියමිතය. කිලෝමීටර් දහසයක දුරක් ගමන් කරන පෙරහර ගමන් මාර්ගයේ බැති මතුනගේ කරමතින් ගෙන ගොස් යළිත් ඇල්ලලගොඩ ශි‍්‍ර විෂ්ණු දේවාල අම්පිටිය පුදබිමට ගෙන ඒමට නියමිතය. ඇල්ලලගොඩ ඉදිවු මහා කාලපන්දම උස අඩි 67යි. විස්කම්භය අඩි 10.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>26</day>
    </date>
    <link>http://www.dinamina.lk/2010/03/26/_art.asp?fn=r1003262</link>
    <topic>ජලය සිඳී ගොස් ගල්පර මතුවී...</topic>
    <author/>
    <content>වික්ටෝරියා ජලාශයට ජලය ලැබෙන හුළු ගඟේ ඔරුතොට පාලම අසල ප්‍රදේශයේ ජලය සිඳී ගොස් ගල්පර මතුවී ඇති අයුරු.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>26</day>
    </date>
    <link>http://www.dinamina.lk/2010/03/26/_art.asp?fn=r1003263</link>
    <topic>තිස් වසරක කුරිරු යුද්ධයේ දීපොලිසියේ 3089ක් දිවි පුදලා</topic>
    <author>මාතර දිස්ත්‍රික් සමූහ ඩබ්ලිව්. කේ. උපසේන</author>
    <content>පොලිස් සේවයේ විවිධ තනතුරු දැරූ නිලධාරීන්3089 ක් පමණ තිස් වසරක යුද්ධයේදී රට දැය බේරා ගැනීමේ අරමුණින් ජීවිත පරිත්‍යාග කොට තිබෙනවා. තවත් 2500 කට අධික පිරිසක් ආබාධිත තත්ත්වයට පත්වී ඇතැයි මාතර – තංගල්ල කොට්ඨාස භාර නියෝජ්‍ය පොලිස්පති නීල් දළුවත්ත මහතා පැවසීය.පොලිස් රණවිරු දිනය වෙනුවෙන් මාතර දී පැවැති සමරු උත්සවයකදී නියෝජ්‍ය පොලිස්පතිවරයා මේ බව සඳහන් කළේය. මේ සමරු උත්සවය මාතර උයන්වත්ත ක්‍රීඩාංගණයේදී පැවැත්විණි.මාවනැල්ල පොලිස් ස්ථානයට අනුයුක්තව සේවය කරමින් සිටි පොලිස් නිලධාරියෙකු උතුවන්කන්දේ සරදියෙල් අත් අඩංගුවට ගන්නට ගිය අවස්ථාවේ සිදුවූ වෙඩි හුවමාරුවකින් පසු ඔහු මරණයට පත් විය.මෙම විශේෂ දිනය සැමරීම් වස් පොලිස්පති තුමාගේ සංකල්පයක් අනුව මාතර දිස්ත්‍රික්කයේ පදිංචිව සිටියදී මිය ගිය පොලිස් නිලධාරීන් සිහිපත් කිරීම වෙනුවෙන් උත්සවය පැවැත්විණ.එදා පොලීසියෙන් කෙරුණේ නීතිය රැකීමට සහ මහජන දේපල ආරක්ෂා කර ගැනීමටයි.නමුත් පසුකාලීනව ලාංකික සමාජය තුළ ඇතිවූ සංකීර්ණ ප්‍රශ්න නිසා ත්‍රස්තවාදය මතුවන්නට පටන්ගත්තා. ඒ නිසා අපේ පොලිස් නිලධාරීන්ට සිදු වුණා සාමාන්‍ය රාජකාරියෙන් බැහැරව මිල්ටරි ක්‍රියාමාර්ග වලටත් සහභාගී වන්න.ඒ නිසා මේ රටේ ඒකීය භාවය වෙනුවෙන් ජීවිත පරිත්‍යාග කරපු පොලිස් නිලධාරීන් විශාල සංඛ්‍යාවක් ඉන්නවා. අපරාධ මර්දනයේදී අපරාධකරුවන් සමග සටන් කරලා අපරාධකරුවන් මෙල්ල කරන්න ගිහිල්ලා තමන්ගේ ජීවිත පූජා කළ පොලිස් විරුවන්නිසා අද සමාජය ශිෂ්ට සම්පන්න වෙලාතියනවා යැයි ද නියෝජ්‍ය පොලිස්පතිවරයා වැඩිදුරටත් සඳහන් කළේය.කඹුරුගමුව මධ්‍ය මහා විද්‍යාලයේ 7 වැනි ශ්‍රේණියේ අධ්‍යාපනය ලබන එරන්දතී සනධ්‍යා දැරිය ද උත්සවය ඇමතුවාය. මෙම අවස්ථාවට මාතර ප්‍රාදේශීය ලේකම් තුසිත වනිගසිංහ, මාතර කොට්ඨාශ භාර ජ්‍යෙෂ්ඨ පොලිස් අධිකාරී රංජිත් පද්මසිරි, මාතර යුද්ධ ඛ්මුදා කටයුතු භාර නිලධාරී භාරත කොඩිතුවක්කු, මාතර පොලිස් අධිකාරී ධ් චමින්ද, මාතර පොලිස් අධිකාරී ධ්ධ්ධ් දසනායක, මාතර මූලස්ථාන පොලිස් පරීක්ෂක එච්. එම්. එස්. කල්දේරා යන මහත්වරුද සහභාගී වී සිටියහ.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>26</day>
    </date>
    <link>http://www.dinamina.lk/2010/03/26/_art.asp?fn=r1003264</link>
    <topic>අනාථඅලින්ටහොඳ කලක්....</topic>
    <author>ඡායාරූපය - දයාරත්න බණ්ඩාර කෑගල්ල දිස්ත්‍රික් සමූහ</author>
    <content>යුද්ධය නිමවීමත් සමගම පින්නවල අලි අනාථාගාරය බැලීමට පැමිණෙන සංචාරකයින් ගණන දිනෙන් දින ඉහළ යමින් පවතී.ඉතාමත් පහත මට්ටමක තිබුණු ආදායම් තත්ත්වය විදේශිකයින්ගේ පැමිණීම නිසා වැඩිවෙමින් පවතින බව එහි නිලධාරීහු පවසති. මේ නිසා ඒ අසල ඇති වෙළෙඳසල්වල වෙළෙඳාමත් සංචාරක නිකේතනවල ආදායම යහපත් අතට පැමිණෙමින් පවතී. සංචාරකයන් පිරිසක් දිය බීමට ආ අලි පැටවකුට ආහාර දෙන ආකාරයයි මේ.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>26</day>
    </date>
    <link>http://www.dinamina.lk/2010/03/26/_art.asp?fn=r1003265</link>
    <topic>දිවි මඟ සරු වී සමෘද්ධිසහනාධාරය ආපසු දෙයි</topic>
    <author>ත්‍රිකුණාමලය විශේෂ ඒ. ටී. එම්. ගුණානන්ද</author>
    <content>දුප්පත්කම තුරන් කර දිළිදු ජනතාවගේ ජීවන තත්ත්වය සවිබලගැන්මට හා උසස් කිරීමට ආරම්භ කර ඇති සමෘද්ධි සහනාධාරයෙන් ජීවන තත්ත්වය උසස් කර ගත් ආදර්ශවත් වූ සමෘද්ධිලාභියකු ගැන ත්‍රිකුණාමල තඹලගමුව ප්‍රාදේශීය ලේකම් කොට්ඨාසයෙන් වාර්තා වේ.සමෘද්ධි සහනාධාරය වශයෙන් මසකට රු.210 ක සහනාධාරයක් ලබාගත් තඹලගමුව මීරා නගර් පදිංචි ජලාල්දීන් සිය ජීවන තත්ත්වය යම් දුරකට යහපත් මට්ටමකට පැමිණි නිසා ඔහුගේ සිය සමෘද්ධි කාඩ් පත රජයට භාර දෙන ලදී.තඹලගමුව ප්‍රාදේශීය ලේකම් කාර්යාලයේදී එම කාඩ්පත ප්‍රාදේශීය ලේකම් ලක්‍ෂ්මේන්ද්‍ර දමයන්ත් කුමාර තෙන්නකෝන් මහතාට පසුගිය දා භාර දෙනු ලැබීය.සමෘද්ධි ආධාර ලබන පිරිස් අතරින් මෙවැනි දෙයක් සිදුවීම ඉතා දුර්ලභ අවස්ථාවක් බව පවසන ප්‍රාදේශීය ලේකම් ලක්‍ෂ්මේන්ද්‍ර මහතා ජීවන තත්ත්වය උසස් වී ආර්ථිකය ශක්තිමත් වී ඇති සෙසු සමෘද්ධිලාභීන්ට මෙය ආදර්ශයක් බව පැවැසීය.ජීවන තත්ත්වය සවිබල ගැන්වී උසස් මට්ටමකට ආවත් සමෘද්ධි සහනාධාරය භුක්ති විඳීන පිරිස් සිටින රටේ මෙය ඉතා දුර්ලභ සිදුවීමකි.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>26</day>
    </date>
    <link>http://www.dinamina.lk/2010/03/26/_art.asp?fn=r1003266</link>
    <topic>කහගොල්ලේ කෘෂි බිමේ කොටසක් මුඩු බිමක් වෙලා</topic>
    <author>හපුතලේ සමූහ</author>
    <content>හපුතලේ මැතිවරණය කොට්ඨාසයේ කහගොල්ල ප්‍රදේශයේ පිහිටුවා ඇති කෘෂිකර්ම අමාත්‍යාංශයට අයත් අක්කර අසූ අටක පමණ විශාල භූ®මි ප්‍රමාණයකින් සීමිත භූ®මි ප්‍රමාණයක් පමණක් පර්යේෂණ කටයුතු සහ වගා කටයුතු සඳහා යොදාගෙන ඇති නමුත් විශාල භූ®මි ප්‍රමාණයක කිසිදු වගාවක් නොකර හිස් මුඩු බිමක් බවට පත්ව ඇත.එම බිම් කොටස ප්‍රදේශයේ එළවළු වගා කරන ගොවීන් වෙත ලබා දෙන්නේ නම් එම ඉඩම් කොටස්වල විශාල වශයෙන් එළවළු සහ පලතුරු වගාකොට ඉඩම් කොටස සරු සාරවත් ඉඩම් කොටසක් බවට පත් කරන බව කියති.අපි වවමු රට නඟමු යන තේමාව යටතේ රටේ සංවර්ධන කටයුතු කරගෙන යන අවධියක මහ මග දෙපස ඇති මෙවැනි විශාල භූමි ප්‍රමාණයක කිසිදු වගාවක් නොකර තිබීම මහත් පාඩුවක් බවද ගොවීහු පෙන්වා දෙති</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>26</day>
    </date>
    <link>http://www.dinamina.lk/2010/03/26/_art.asp?fn=r1003267</link>
    <topic>රත්නපුර තේ වගාවටනියඟයෙන් දැඩි හානි</topic>
    <author/>
    <content>රත්නපුර දිස්ති‍්‍රක්කයේ නියඟයෙන් තේ වගාවට බරපතල හානි සිදු වී ඇත.රත්නපුර දිස්ත්‍රික්කයේ මේ දිනවල පවතින නියඟය නිසා තේ ගස් විශාල වශයෙන් විනාශ වී ඇති නිසා තේ වගාව විනාශයට පත් වී ඇත.බලංගොඩ, රක්වාන, කහවත්ත , දිගන්දල මස්ඉඹුල, මාකදුර ආදි ප්‍රදේශ වල විශාල වශයෙන් තේ ගස් විනාශ වී ඇත. මේ දිනවල දළු නෙළීම සිදු කිරීමට නොහැකි වීම නිසා තේ වගාකරුවන් කුඩා තේ වතු හිමියන් ඉතාම අසරණ වී සිටිති.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>26</day>
    </date>
    <link>http://www.dinamina.lk/2010/03/26/_art.asp?fn=r1003268</link>
    <topic>පාලමේ ගමන අවදානම්</topic>
    <author>ඡායාරූපය – ගල්නෑව සමූහ බණ්ඩාර රාජකරුණා</author>
    <content>ගල්නෑව ජයමාවතේ සිට සිරිමාගම ග්‍රාමයට පිවිසෙන මාර්ගයේ මල්බලිගල පන්සල අසල ඇති කුණු ඇළ හරහා ඇති මහ පාලමේ අත් ඇඳි කැඩී ගොස් පැති බැමි දෙක පුපුරා ඇති අයුරු.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>26</day>
    </date>
    <link>http://www.dinamina.lk/2010/03/26/_art.asp?fn=r1003269</link>
    <topic>කතුන්ගේ ආර්ථිකය නංවන්නමහජන බැංකුවෙන් අත හිත</topic>
    <author>කතරගම විශේෂ ඊ. එච්. සෝමපාල</author>
    <content>මහජන බැංකුව විසින් නම් කරනු ලැබ ඇති වනිතා මාසය ඇතුළත දී වානිතාවන් වෙනුවෙන් ණය පහසුකම් රැසක් ඇතිකර ඇතැයි කතරගම මහජන බැංකුවේ කළමනාකාර ඩබ්ලිව්. ඇම්. ජයවීර මහතා කීවේය.ඒ මහතා මෙසේ ද පැවැසීය.මේ කාලසීමාව ඇතුළතදී මහජන බැංකුවේ ඉතුරුම් සහතික පත්‍ර අලෙවි කරනවා රු. 1000, රු. 5000, රු.10000 හා රු. 50000 ආදී වශයෙන් ඉතුරුම් සහතික පත්‍ර තිබෙනවා. මිලදී ගන්නා ඉතුරුම් සහතික වෙනුවෙන් අපි‍්‍රයෙල් මස 08 දිනයෙන් පසුව දිනුම් ඇදීමක් සිදුකෙරෙනවා.මේ දිනුම් ඇදීමෙන් ජයග්‍රහණය කරන ඉතුරුම්පත්වල මුදල දෙගුණයක් වෙනවා.දිනුම් නොලද ඉතුරුම්පත්වල මුදල් මාස 12 ක් කාලය පිරීමෙන් පසුව තමන්ට ඉතුරුම් සහතික ඉදිරිපත් කර මුදල් ලබා ගැනීමට පුළුවන්.දිරිය කාන්තාවන්ට ස්වයං රැකියා සඳහා ණය මුදල් ලබාදී එයින් ප්‍රයෝජන ලබාගෙන සාර්ථක ව්‍යාපාර ගෙනයන කාන්තාවන් ඇති කිරීමට මහජන බැංකුව දායකවීම පිළිබඳව සතුටු වෙනවා යැයිද හෙතෙම කීවේය.තරගම මහජන බැංකුවේ ගිණුම් හිමි කාන්තාවකට ජයග්‍රහණය කළ රන්කාසියක් පිරිනැමීමද මෙහිදී සිදු වූ විශේෂ සිදුවීමක්.කතරගම මහජන බැංකු සංකීර්ණයේදී පසුගියදා කාන්තාවන් වෙනුවෙන් පැවැත්වුණු උත්සවයට සහභාගී වෙමින් ජයවීර මහතා මේ බව කීවේය.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>26</day>
    </date>
    <link>http://www.dinamina.lk/2010/03/26/_art.asp?fn=r10032610</link>
    <topic>අනුරාධපුර - දඹුල්ල අතරමාර්ග අනතුරු අඩුවෙලා</topic>
    <author>අනුරාධපුර අධිකරණ උපාලි තිලකරත්න</author>
    <content>ඒ. 09 මාර්ගයේ අනුරාධපුර කැකිරාව සහ දඹුල්ල අතර කලාපයේ මාර්ග අනතුරු අවම වී ඇතැයි පොලිසිය පවසයි. ගතවූ මාස පහක කාලය ඇතුළත මාර්ගයේ එක් මාරක රිය අනතුරක් සිදුව තිබේ. එය මගියෙකුගේ නොසැලකිලිමත් භාවය නිසා බව පොලිසිය සඳහන් කරයි.උතුරු මැද පළාතේ ක්‍රියාත්මක පොලිස් අධිවේගී යතුරු පැදි ඒකකය මගින් 24 පැය පුරා ක්‍රියාත්ක වැටලීමේ වැඩපිළිවෙළ නිසා මේ මාර්ගයේ අනතුරු අවම වී ඇති බව එම යතුරු පැදි ඒකකයේ ස්ථානාධිපති පොලිස් පරීක්‍ෂක එන්. ආර්. ගුණසේකර මහතා පවසයි.පසුගිය වසර කිහිපය ඇතුලත උතුරු මැද පළාතෙන්ම මේ මාර්ගයේ අනතුරු බහුලව සිදුව තිබේ. එම කරුණු සැලකිල්ලට ගෙන උතුරු මැද හිටපු නියෝජ්‍ය පොලිස්පති ජනයන්ත ගමගේ මහතාගේ උපදෙස් පරිදි වත්මන් නියෝජ්‍ය පොලිස්පති කිත්සිරි දයානන්ද මහතාගේ පූර්ණ අධීක්ෂණය යටතේ සහ මෙහෙයවීම යටතේ මේ ඒකකය ක්‍රියාත්මක වෙයි.අනුරාධපුර තිරප්පනේ, සහ කැකිරාව පොලිස් ඒකාබද්ධව වැඩපිළිවෙළ ක්‍රියාත්මක කරනු ලබයි. ඒ සඳහාා නිලධාරීන් 24 දෙනකුගෙන් සේවය ලබා ගෙන තිබේ.ගත වූ පුහුණු කාලය ඇතුළත මේ මාර්ගයේ ධාවනය වූ වාහනවලින් මාර්ග නීති කඩකළ රියැදුරන්ට එරෙහිව ගොනු කළ නඩුවලින් රුපියල් හැට තුන් ලක්ෂ පනස් දහස් විස්සක මුදලක් රජයට උපයා දී තිබේ.යතුරු පැදි ඒකකය සඳහා පොලිස් පරීක්‍ෂකවරු දෙදෙනක් පත් කොට ඇති අතර පොලිස් පරීක්‍ෂක ඩී. ඒ. තෙන්නකෝන් මහතාද ඇතුලත් වෙයි. උතුරු මැද පළාතේ මාර්ග අනතුරු අවම කිරීම සඳහා ගත හැකි සෑම ක්‍රියාමාර්ගයක්ම ගන්නා බව උතුරු මැද නියෝජ්‍ය පොලිස්පති කිත්සිරි දයානන්ද මහතා සඳහන් කරයි.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>26</day>
    </date>
    <link>http://www.dinamina.lk/2010/03/26/_art.asp?fn=r10032611</link>
    <topic>බස් රථ අනතුරින් සිසුන් 12කට තුවාල තිදෙනෙකුට බරපතළයි</topic>
    <author>උපාලි තිලකරත්න අනුරාධපුර අධිකරණ</author>
    <content>කැකිරාව මධ්‍ය මහා විද්‍යාලයේ සිසුන් රැගත් බස්රථයක් අධ්‍යාපන චාරිකාවක් ගොස් ආපසු පැමිණෙමින් සිටියදී බකමූණ කුමාරඇල්ල ප්‍රදේශයේ දී අනතුරට ලක්වීමෙන් සිසුන් දොළොස් දෙනෙකු තුවාල ලබා තිබෙන බව බකමූණ පොලිසිය පවසයි.බස්රථය අධ්‍යාපන චාරිකාව ගොස් ආපසු පැමිණෙමින් සිටියදී ලොරිරථයක ගැටීමෙන් පෙරේදා රාත්‍රී 10.30 ට පමණ අනතුර සිදුව තිබේ. මෙයින් ලොරි රථයේ ගමන්කළ පුද්ගලයන් තුන් දෙනෙකු ද තුවාල ලබා ඇත.තුවාලකරුවන් බකමූණ රෝහලට ඇතුළත් කර ඇති අතර සිසුන් අට දෙනකු දඹුල්ල රෝහල වෙත වැඩිදුර ප්‍රතිකාර සඳහා යවා තිබේ. එයින් සිසුන් තුන් දෙනෙකුගේ තත්ත්වය බරපතළ බැවින් ඔවුන් මහනුවර මහ රෝහල වෙත මාරුකර යැවූ බව රෝහල් ආරංචිමාර්ග පවසයි. රියැදුරන් අපරීක්‍ෂාකාරී ලෙස රිය පැදවීම අනතුරට හේතුව බව පොලිසිය පවසයි. වැඩිදුර පරීක්‍ෂණ බකමූණ පොලිසිය සිදුකරයි.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>26</day>
    </date>
    <link>http://www.dinamina.lk/2010/03/26/_art.asp?fn=r10032612</link>
    <topic>සිරිපා මළුව කෙළෙසන කසළ  </topic>
    <author>හැටන් සමූහ චන්දන ජයවීර</author>
    <content>නාමල් රාජපක්‍ෂ මහතාගේ සභාපතිත්වයෙන් ක්‍රියාත්මක වන ‘තාරුණ්‍යයට හෙටක්’ සංවිධානය විසින් පවත්වන ශ්‍රීපාද සත්කාර 2010 වැඩසටහන පෙරේදා (24) ආරම්භ කෙරිණි.“හරිත පිරුණු ලොවක් – තාරුණ්‍යයට හෙටක්” යන තේමාව පෙරදැරි කරගෙන හෙට දවසේ උරුමය වෙනුවෙන් පරිසරය සුරැකීමේ සංකල්පයෙන් තාරුණ්‍යයට හෙටක් සංවිධානයේ පරිසර අංශය විසින් ශශ්‍රීපාදයේ පොලිතින් හා ප්ලාස්ටික් ඉවත් කිරීම ශ්‍රමදානයෙන් සිදුකරන ලදී.ඒ අනුව ශ්‍රී පාද උඩමළුවේ හා හැටන් නල්ලතන්නිය ශශ්‍රීපාද මාර්ගය දෙපස වූ පොලිතින්, ප්ලාස්ටික් හා දිරා නොයන ඝන අපද්‍රව්‍ය විශාල තොගයක් ඒකරාශී කර නල්ලතන්නිය නගරය වෙත ගෙනවිත් අඹගමුව ප්‍රාදේශීය සභාව වෙත භාරදීම සිදුවිය.තෙවැනි වරටත් එම සංවිධානය විසින් සිදුකරනු ලබන මේ ශශ්‍රීපාද සත්කාර වැඩසටහන් අතර ශ්‍රමදාන ව්‍යාපෘති, පරිසර හිතකාමී වදන් ඔවදන් ප්‍රචාරය, මහජන ඇමතුම් සේවා මගින් ශ්‍රීපාදයේ අතීතය හා බැඳුණු සුවිශේෂී දේවල් ප්‍රචාරණය හා පෝය දින ආගමික වැඩසටහන් පැවැත්වීම හා එය සජීවීව ජාතික රූපවාහිනිය ඔස්සේ ප්‍රචාරය කිරීමටත් කටයුතු යොදා ඇති බව එම සංවිධානයේ පරිසර අංශයේ අධ්‍යක්‍ෂ උදිත තේනුවර මහතා පැවසීය.මේ සඳහා නුවරඑළිය දිසා ලේකම් කාර්යාලය, අඹගමුව ප්‍රාදේශීය ලේකම් කාර්යාලය, විශේෂ කාර්ය බලකායේ මස්කෙළියේ ඒකකය, ඉහළ කොත්මල ජල ව්‍යාපෘතිය, නල්ලතන්නිය පොලිසිය හා මධ්‍යම පරිසර අධිකාරියේ නියෝජනය ලැබී තිබුණි.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>26</day>
    </date>
    <link>http://www.dinamina.lk/2010/03/26/_art.asp?fn=s1003261</link>
    <topic>ශ්‍රී ලංකා කාන්තා ක්‍රිකට් පිලේනව නායිකාව චාමනි</topic>
    <author>පි‍්‍රන්ස් ගුණසේකර</author>
    <content>බටහිර ඉන්දීය කොදෙව්හි පැවැත්වීමට නියමිත ඕවර් විස්සයි – 20 ලෝක කුසලාන ක්‍රිකට් තරගාවලියට නම් කළ කාන්තා ක්‍රිකට් කණ්ඩායමෙන් හිටපු නායිකා චමරි පොල්ගම්පොල ඉවත්කර ඇත. ශ්‍රී ලංකා කාන්තා ක්‍රිකට් පිල මෙහෙයවීම සඳහා මුල්වරට දකුණතින් මදවේග පන්දු යවන චාමනී සෙනෙවිරත්න නම්කොට තිබේ.ශශ්‍රී ලංකා කාන්තා ක්‍රිකට් පිලේ ජ්‍යෙෂ්ඨ ක්‍රීඩිකාවන් වන රෝස් ප්‍රනාන්දු, සුමුදු ප්‍රනාන්දු හා ගයාත්‍රි කාරියවසම් ද මෙවර කණ්ඩායමෙන් ඉවත්කර ඇත. කාන්තා ක්‍රිකට් පිලෙන් ඉවත්කළ හිටපු නායිකා චමරි පොල්ගම්පොල එක්දින තරග 37කට සහභාගිවී ඇති අතර 2004 දී ජාත්‍යන්තර ක්‍රිකට් පිටියට අවතීර්ණ වූවාය.නව නායිකාව ලෙස පත්ව සිටින චාමනී සෙනෙවිරත්න එක්දින තරග 47කට ක්‍රීඩා කළ ඇති පළපුරුදු ක්‍රීඩිකාවක් වන අතර පාකිස්තානය සමඟ එක් ටෙස්ට් තරගයකට සහභාගිවී නොදැවී ලකුණු 105ක් හා කඩුලු 7ක් බිඳහෙලා දස්කම් දැක්වූවාය.ශ්‍රී ලංකා කාන්තා ක්‍රිකට් කණ්ඩායමට හිටපු නායිකා ශෂිකලා සිරිවර්ධන සමඟ ස්විනී ද අල්විස් හා දේදුනු ද සිල්වා නැවැත කැදවා තිබීම ද විශේෂත්වයකි. ශෂිකලා සිරිවර්ධන ශශ්‍රී ලංකා ක්‍රිකට් මෙහෙයවූ විනය පරීක්‍ෂණයකින් අනතුරුව කෙටි කලක් ක්‍රිකට් පිටියෙන් ඉවත්වූවාය. ස්විනී ද අල්විස් හා දේදුනු ද සිල්වා අවසන්වරට පැවැති විස්සයි/20 ලෝක කුසලාන තරගාවලියට ශ්‍රී‍්‍ර ලංකා පිලට එක් නොවූහ.විස්සයි – 20 ලෝක කුසලාන ක්‍රිකට් තරගාවලිය අපේ‍්‍රල් මස 30දා සිට මැයි 16 දක්වා බටහිර ඉන්දීය කොදෙව්හිදී පැවැත්වීමට නියමිතය.ශ්‍රී ලංකා කාන්තා ක්‍රිකට් පිල මෙසේයිචාමනී සෙනෙවිරත්න (නායිකා), දිල්හානි මනෝදරා (උප නායිකාව), ඉනෝකා ගලගෙදර, ෂශිකලා සිරිවර්ධන, ස්විනී ද අල්විස්, චමරි අතපත්තු, ඒෂානි ලොකුසූරිය, සඳමාලි දොලවත්ත, ශශ්‍රීපාලි වීරක්කොඩි, උදේශිකා ප්‍රබෝදනී, දීපිකා රසාංගිකා, දේදුනු ද සිල්වා, හිරුකා ප්‍රනාන්දු, චන්දි වික්‍රමසිංහ.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>26</day>
    </date>
    <link>http://www.dinamina.lk/2010/03/26/_art.asp?fn=s1003262</link>
    <topic>රගර් සභාපති නාමයෝජනාවත් ප්‍රතික්ෂේප වෙයි</topic>
    <author>ප්‍රින්ස් ගුණසේකර</author>
    <content>ශ්‍රී ලංකා රගර් සංගමයේ සභාපති තනතුරට නාමයෝජනා භාරදුන් අසංග සෙනෙවිරත්න මහතාගේ නාමයෝජනා පත්‍රයද ප්‍රතික්ෂේප වී ඇත.රගර් නිලවරණයට අදාල සියලුම නාමයෝජනා පත්‍ර නැවත පරීක්ෂා කිරීමේදී අසංග සෙනෙවිරත්න මහතාගේ නාමයෝනා පත්‍රය නිසි පරිදි සම්පූර්ණ වී නොමැතිබවට කරුණු අනාවරණය වී ඇත.ඒ අනුව ශ්‍රී ලංකා රගර් සංගමයේ සභාපති ලේකම් යන තනතුරු දෙකටම අදාල නාමයෝජනා පත්‍ර මෙවර ප්‍රතික්ෂේප විය. භාණ්ඩාගාරික තනතුරට කිරාන් අතපත්තු මහතාද උප සභාපති තනතුරට ලසිත ගුණරත්න මහතාද ඉදිරිපත් කළ නාමයෝජනා පත්‍රවල කිසිදු දෝෂයක් නොමැති හෙයින් ඔවුන් දෙදෙනා නිතරගයෙන්ම තේරී පත් වේ. එයට අමතරව කමිටු සාමාජිකයන් ලෙස හෆීස් මරික්කාර්, එල්.ඒ. විජේසූරිය හා ටී.එස්.ඩෝල් යන මහත්වරු ද නිතරගයෙන්ම පත්වෙති.රගර් නිලවරණයට අදාල නාමයෝජනා භාරගැනීම පසුගිය සඳුදා දහවල් 12.00ට ක්‍රීඩා සංවර්ධන දෙපාර්තමේන්තුවේදී අවසන් විය. එදිනම රගර් නිලවරණයේ ලේකම් ධූරය වෙනුවෙන් භාරදී තිබූ රිස්වි ඉල්ලියාස් මහතාගේ නාමයෝජනා පත්‍රය ප්‍රතික්ෂේප විය.ලබන 30 දා පැවැත්වෙන රගර් සංගමයේ නිලවරණයෙන් පසුව නිතරගයෙන් පත්වෙන උප සභාපති ලසිත් ගුණරත්න මහතා විසින් විශේෂ මහ සභාවක් කැඳවා සභාපති ලේකම් හා කමිටු සාමාජිකයන්ගේ පුරප්පාඩු පිරවීමට කටයුතු යෙදීමට නියමිතය.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>26</day>
    </date>
    <link>http://www.dinamina.lk/2010/03/26/_art.asp?fn=s1003263</link>
    <topic>ශ්‍රී ලංකා පිල කොරියාවට</topic>
    <author>ෆවුස් මොහොමඩ්</author>
    <content>8 වැනි ආසියාතික කඹ ඇදීමේ සූරතාවලියට සහභාගි වන ක්‍රීඩකයින් 9 දෙනෙකුගෙන් සමන්විත ශශ්‍රී‍්‍ර ලංකා කඹ ඇදීමේ පිල අප්‍රේල් 6 වැනිදා කොරියාව බලා පිටත්වීමට නියමිතය.15 කට අධික රටවල් සංඛ්‍යාවක ක්‍රීඩකයින් තරග වැදීමට නියමිත මේ සූරතාවලිය අප්‍රේල් 6 දා සිට 11 දක්වා කොරියාවේ පැවැත්වේ.පසුගිය වසරේ ඉන්දියාවේ පැවැති දකුණු ආසියාතික කඹ ඇදීමේ තරගාවලියේ සූරයන් වූ ශශ්‍රී ලංකා පිල ආසියාතික කඹ ඇදීමේ සූරතාවලියට සහභාගි වන පළමු අවස්ථාව මෙයයි.ත්‍රිවිධ හමුදාවේ ක්‍රීඩකයින් වැඩි දෙනෙකුගෙන් සමන්විත ජාතික කඹ ඇදීමේ පිල දකුණු ආසියාවේ හොඳම කඹ ඇදීමේ කණ්ඩායම ලෙස සැලැකේ.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>26</day>
    </date>
    <link>http://www.dinamina.lk/2010/03/26/_art.asp?fn=s1003264</link>
    <topic>සංගක්කාරගේ පිල පසු බසී</topic>
    <author/>
    <content>කුමාර් සංගක්කාරගේ නායකත්වයෙන් යුත් පන්ජාබ් පිල ඉන්දීය ප්‍රිමියර් ඕවර විස්සයි – 20 ප්‍රසාද ලකුණු ලැයිස්තුවේ අවසන් ස්ථානයට ඇද දමමින් ලකුණු 31 ක ජයග්‍රහණයක් හිමි කර ගැනීමට ශේන් වෝන්ගේ නායකත්වයෙන් යුතු රාජස්තාන් පිල සමත් විය.පළමුව පන්දුවට පහරදුන් රාජස්තාන් රෝයල් කණ්ඩායම කඩුලු 5 කට ලකුණු 183 ක් රැස් කළේය. ඇඩම් වෝජස් නොදැවී ලකුණු 45 ක් ලැබූ අතර ෆායිස් ෆසාල් ලකුණු 45 ක් ද මයිකල් ලැම්බ් ලකුණු 41 ක් ද රැස් කළහ.ලකුණු 184 ක ඉලක්කයක් හඹා ගිය පන්ජාබ් පිල ඕවර 19.1 කදී ලකුණු 152 කට දැවී ගියේය. මන්වින්දර් බිස්ලා ලකුණු 35 ක් රැස් කළ අතර නායක කුමාර් සංගක්කාර ලකුණු 29 ක් රැස් කළේය. මහේල ජයවර්ධනට ලබා ගත හැකි වූයේ ලකුණු 23 ක් පමණි.පන්දු යැවීමේදී එස්. ඩබ්. ටේට් කඩුලු 3 ක් සහ යුසූෆ් පතාන් කඩුලු 2 ක් බිඳ දැමුවේය.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>26</day>
    </date>
    <link>http://www.dinamina.lk/2010/03/26/_art.asp?fn=s1003265</link>
    <topic>‘කැලණි සටන’ජය පැරදුමෙන් තොරයි</topic>
    <author>කැලණිය සමූහ එඩ්ඩව් වීරසිංහ</author>
    <content>ගම්පහ දිස්ත්‍රික්කයේ විදුහල් දෙකක් අතර වාර්ෂිකව පැවැත්වෙන එකම මහා ක්‍රිකට් තරගය වන ‘කැලණි සටන’ පසුගියදා බොරැල්ල පී. සරවනමුත්තු ක්‍රීඩාංගණයේදී කැලණිය ගුරුකුල සහ ශ්‍රී ධර්මාලෝක විදුහල් අතර 22 වැනි වරටත් පැවැති අතර මෙවරද එය ජය පැරදුමකින් තොරව නිමා විය.ශ්‍රී ධර්මාලෝක විදුහල පළමුඉනිම : 190 ඉරංග ක්‍රිෂාන් 40, නිලංකා සුබෝම 31, චතුර ලක්මිණ (නොදැවී) 28, රුක්ෂාන්බණ්ඩාර 48 / 5, දුෂාන් ධනුෂ්ක 38 / 2දෙවැනි ඉනිම : 177 ඉරංග ක්‍රිෂාන් 49, ප්‍රදීප් සම්පත් 35, රසික කොත්තාගොඩ 22 / 2, රුක්ෂාන් බණ්ඩාර 42 / 2ගුරුකුල විදුහල පළමු ඉනිම : 166තුෂාර ලක්ෂිත 59, රසික කොත්තාගොඩ 38, රොෂාන් අනුරුද්ධ 29, ෂාන් ඉරේෂ් 38 / 3, ජනක පැතුම් 24 / 2දෙවැනි ඉනිම කඩුලු 3 ට 104ගෂාන් දුමිඳු 25, ෂෙෂාන් තිවංක නොදැවී 64,තරගයේ වීරයා : තුෂාර ලක්ෂිත (ගුරුකුල) දක්ෂතම පන්දු යවන්නා : රුක්ෂාන් බණ්ඩාර (ගුරුකුල) දක්ෂතම පන්දු රකින්නා : රසික කොත්තාගොඩ (ගුරුකුල) දක්ෂතම පිතිකරුවා : ඉරංග ක්‍රිෂාන් (ධර්මාලෝක)</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>26</day>
    </date>
    <link>http://www.dinamina.lk/2010/03/26/_art.asp?fn=s1003266</link>
    <topic>ආජන්ටිනාවේ මෙසී පාපන්දු කුසලානයට සිහින මවයි</topic>
    <author>මැඩ්රිඩ් (ඒ. එෆ්. පී.)</author>
    <content>බාසිලෝනා පිල වෙනුවෙන් වැඩිම ගෝල සංඛ්‍යාවක් වාර්තා කළ ආජන්ටිනාවේ ලයනල් මෙසී එළැඹෙන පාපන්දු ලෝක කුසලාන තරගමාලාවේ සූරතාව තම පිලට හිමිකර දෙමින් ක්‍රීඩාවේ විශිෂ්ටයකු වීමට අවශ්‍ය බව ප්‍රකාශ කෙළේය.”වීරයකු වීමටත්, විශිෂ්ටයකු වීමටත් ලෝක කුසලානය දිනාගැනීම වැදගත් වෙනවා” පුවත්පතකට ඔහු පැවසුවේය. 2 හැවිරිදි මෙසී මෙවර යුරෝපා ලීග් පාපන්දු තරගමාලාවේ ගෝල 25 ක් රැස්කිරීමට සමත්ව සිටින අතර ඊට ගෝල ත්‍රිත්ව ලැබූ අවස්ථාවන් දෙකක් ද ඇතුළත් වේ.1986 වසරේ ජගත් පාපන්දු සූරතාව ආජන්ටිනාවට හිමිකර ගැනීමට පුරෝගාමී වූ ශ්‍රේෂ්ඨ ක්‍රීඩක ඩියාගෝ මැරඩෝනාට සමාන ක්‍රීඩා කෞශල්‍යයකට හිමිකම් කියන මෙසී මෙවර පාපන්දු තරගමාලාවේ ආජන්ටිනා පිලේ විශාලතම බලාපොරොත්තුව ද වේ.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>26</day>
    </date>
    <link>http://www.dinamina.lk/2010/03/26/_art.asp?fn=s1003267</link>
    <topic>ඉන්දික - දීපිකා ඇකඩමියේමේස පන්දු තරගාවලිය 29දා</topic>
    <author/>
    <content>ඉන්දික - දීපිකා මේසපන්දු ඇකඩමිය සංවිධානය කරන මේසපන්දු තරගාවලිය මේ මස 29 දා හොරණ එම්. වී. සී. ක්‍රීඩා සමාජ ක්‍රීඩාගාරයේදී පැවැත්වේ.ක්‍රීඩක ක්‍රීඩිකාවන් 34 ක් සහභාගිවන මේ තරගාවලිය අවුරුදු 8, 10, 12, 15, හා 18 න් පහළ කේවල තරග ලෙස පැවැත්වේ.රාජකීය, නාලන්දා, සාන්ත ජෝෂප්, මියුසියස්, විශාඛා, වෙස්ලි විදුහල් වලින්ද ලයිසියම්, විදුර හා ටයිනි ටොයිට්ස් ජාත්‍යන්තර පාසල්වලද ක්‍රීඩක ක්‍රීඩිකාවෝ සහභාගි වෙති.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>26</day>
    </date>
    <link>http://www.dinamina.lk/2010/03/26/_art.asp?fn=s1003268</link>
    <topic>වසරේ ටෙනිස් සම්මානය සෙරීනාට</topic>
    <author>මියාමි (ඒ. එෆ්. පී.)</author>
    <content>ජගත් ටෙනිස් ශ්‍රේණිගත කිරීම්වල අංක 1 ස්ථානයේ පසුවන අමෙරිකාවේ සෙරීනා විලියම්ස් ලෝක ටෙනිස් සම්මේලන 2009 වසරේ හොඳම ක්‍රීඩිකාවට හිමි සම්මානය ද, තම සොයුරිය වීනස් සමඟ 2009 වසරේ හොඳම ටෙනිස් ක්‍රීඩිකා යුගලයට හිමි සම්මානය ද දිනාගැනීමට සමත් වූවාය.පසුගිය වසරේ ඕස්ට්‍රේලියානු විවෘත ටෙනිස් සූරතාව සහ විම්බල්ඩන් සූරතාව හිමිකර ගත් සෙරීනා අමෙරිකානු විවෘත ටෙනිස් තරගාවලියේ අනුසූරිය බවට පත්වූවාය.එමෙන්ම සොයුරිය වීනස් සමඟ එක්වී පසුගිය වසරේ ඕස්ට්‍රේලියානු විවෘත, අමෙරිකානු විවෘත සහ විම්බල්ඩන් සූරතාවන්හි යුගල සූරතා දිනාගැනීමට ද ඇය සමත් වූවාය.මේ අතර බෙල්ජියමේ කිම් ක්ලිප්ස්ටර්ස් 2009 වසරේ විශිෂ්ටතම පුනරාගමන ක්‍රීඩිකාවට හිමි සම්මානය දිනාගත්තාය. අමෙරිකානු විවෘත ටෙනිස් සූරිය බවට පත්වූයේ ඇයයි.වසරේ නැගී එන ක්‍රීඩිකාවට හිමි සම්මානය මෙලනි ඔඩින්ට හිමිවිය.අන්තර්ජාලය මගින් කරනු ලැබූ ඡන්ද විමසීමක් අනුව වසරේ ජනපි‍්‍රයතම ටෙනිස් ක්‍රීඩිකාව බවට පත්වූයේ රුසියාවේ එලීනා ඩිමෙන්ටීවාය.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>26</day>
    </date>
    <link>http://www.dinamina.lk/2010/03/26/_art.asp?fn=s1003269</link>
    <topic>‘සියනෑ කිරුළ’ ක්‍රිකට් 28-30 දිනවල</topic>
    <author>මහරගම විශේෂ වේහැල්ලේ පියතිලක</author>
    <content>ජාතික තරුණ සේවා සභාවේ ගම්පහ දිස්ත්‍රික් කාර්යාලය මෙහෙයවනු ලබන ‘සියනෑ කිරුළ’ සය සාමාජික සැහැල්ලු පන්දු ක්‍රිකට් තරගාවලිය මේ මස 28, 29 සහ 30 වන දිනවල ගම්පහ දිස්ත්‍රික්කයේ ස්ථාන කිහිපයකදී පැවැත්වේ.ගම්පහ දිස්ත්‍රික්කයේ පදිංචි ක්‍රීඩකයින්ට පමණක් තරගාවලිය සීමා කෙරේ.තරගය පිළිබඳ තොරතුරු හා මූලික තරග හා අවසන් මහා තරඟය පැවැත්වෙන ස්ථාන පිළිබඳ ප්‍රාදේශීය ලේකම් කාර්යාලයේ තරුණ සේවා නිලධාරියාගෙන් විමසන ලෙසට සංවිධධායකයෝ දන්වා සිටිති.තරගාවලියේ සූරතාව හිමිකරගනු ලබන කණ්ඩායමට මුදලින් රුපියල් 100,000ක් සහ සූරතා කුසලානයද හිමිවන අතර අනුසූරතාවයට මුදලින් රු.50,000ක් පිරිනැමේ.මීට අමතරව අවසන් මහා තරගයේදී පරාජයට පත්වන කණ්ඩායම් දෙකට රු.20,000 බැගින් මුදලින් ත්‍යාග පිරිනැමේ. අවසන් පූර්ව තරඟයේදී පරාජයට පත්වූ කණ්ඩායම් හතරටද රු.10,000 බැගින් පිරිනැමීමට නියමිත ය. අවසන් තරගයේ වීරයාටද රු. 10,000ක මුදලක් පිරිනැමේ.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>26</day>
    </date>
    <link>http://www.dinamina.lk/2010/03/26/_art.asp?fn=s10032610</link>
    <topic>ක්‍රිකට් සූරතාව මහනුවර මහමායා විදුහලට</topic>
    <author/>
    <content>මහනුවර මහමායා බාලිකා විදුහල මහනුවර අධ්‍යාපන කලාප්‍ර ක්‍රිකට් තරගාවලියේ සූරතාව දිනා ගැනීමට සමත් විය. එම කණ්ඩායම පළමු වටයේ තරගයකින් මහනුවර කටුගස්තොට සාන්ත අන්තෝනි බාලිකා විදුහල පැරදවීය.ඉන් පසුව පැවති අර්ධ අවසන් තරගයේදී එම විදුහල මහනුවර ධර්මවික්‍රම බාලිකා විදුහල පරදවා අවසන් තරගයට එළැඹිණි. අවසන් තරගයේදී ඇතුල්ගම ධර්මපාල විදුහල පරදවා සූරතාව දිනා ගත්තේය.මේ තරග පසුගියදා සාන්ත අන්තෝනි බාලිකා ක්‍රීඩාංගණයේදී පැවැත්විණි.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>26</day>
    </date>
    <link>http://www.dinamina.lk/2010/03/26/_art.asp?fn=f1003261</link>
    <topic>බේරාගත් මාතෘභූමිය ගොඩගන්න පුළුවන් ආණ්ඩුව මේකයි</topic>
    <author>සාකච්ඡා කළේ චන්දන ජයවීර</author>
    <content>රජය 2/3ක ජනවරමක් ලබාගෙන ඇති කිරීමට අදහස් කරන ව්‍යවස්ථා සංශෝධනය, රජය පසුගිය සිව් වසර තුළදී ලබාගත් ආර්ථික සංවර්ධනය හා එජාපය හා ජ.වි.පෙ. නායකයන් පාර්ලිමේන්තුවට තරග නොකොට ජාතික ලැයිස්තුවෙන් ඇතුල්වීමට දරණ උත්සාහය පිළිබඳව ඉදිකිරීම් හා ඉංජිනේරු සේවා අමාත්‍ය රාජිත සේනාරත්න මහතා මෙලෙස අදහස් දක්වා සිටියේය.* නියමාකාරව මුලින් පැවැත්විය යුතු මහ මැතිවරණය වෙනුවට රජය ජනාධිපතිවරණය ප්‍රථමයෙන් පැවැත්වූයේ ඇයි ?රජය තුළත්, රටේත් ජනප්‍රියම පුද්ගලයා ජනාධිපතිතුමායි. ඒ නිසා ඔහුගේ මැතිවරණය මුලින් කැඳවීම වාසිදායක බව රජය තීරණය කළා.* ඒ අනුව මහ මැතිවරණය පැවැත්වෙන්නේ අවාසිදායක පසුබිමකද ?නෑ. දැන් කලින්ටත් වැඩිය අපිට වාසිදායකයි. ජනාධිපති වරණයේ ජයග්‍රහණය නිසාත් විපක්ෂයේ දේශපාලන බලවේග ජනාධිපතිවරණයේදීටත් වඩා බෙදී සිටින නිසා අපිට අනිවාර්යෙන්ම 2/3ක මහජන වරමක් ලබා ගන්න පුළුවන්.* ප්‍රධාන විරුද්ධ පාක්ෂික දේශපාලන බලවේග දෙකම මේ වන විට ඔවුන්ගේ මැතිවරණ ප්‍රකාශ එළිදක්වා තිබෙනවා. රජයට පැහැදිලි වැඩපිළිවෙළක් තිබේ නම් මැතිවරණ ප්‍රකාශනය එළිදැක්වීමට ප්‍රමාද වන්නේ ඇයි ?මෙවර රජය ඉදිරිපත් කරන්නේ සාම්ප්‍රදායික මැතිවරණ ප්‍රකාශනයක් නෙවෙයි. අපේ මැතිවරණ ප්‍රකාශනය “මහින්ද චින්තනය - ඉදිරි දැක්ම” පසුගිය ජනාධිපතිවරණයේදී ජනතාවට ඉදිරිපත් කරලා ජයග්‍රහණය කරපු වැඩපිළිවෙළක්. ඒ වැඩපිළිවෙළම තමයි අපි මෙවර මහ ඡන්දයටත් ඉදිරිපත් කරන්නේ.විපක්ෂයට වගේ මාසෙන් මාසෙට ඔවුන්ගේ සංයුතිය වෙනස් වෙන ආකාරයට එක එක මැතිවරණ ප්‍රකාශන ඉදිරිපත් කරන්න අපිට අවශ්‍ය නැහැ. අපේ තියෙන්නේ එක ඉදිරි දැක්මයි. ඒ ඉදිරි දැක්ම තමයි ජනාධිපතිවරණයටත් මහ ඡන්දයටත් පාවිච්චි කරන්නේ.* ඔබ නියෝජනය කරන කළුතර දිස්ත්‍රික්කයේ මැතිවරණ ප්‍රතිඵලය කුමක්වේදැයි මුළු රටම බලාගෙන සිටිනවා. ඔබ අපේක්ෂා කරන්නේ රජයට කවර ජයග්‍රහණයක් ලැබේවි කියාද ?අපි බලාපොරොත්තු වෙනවා එක්සත් ජනතා සන්ධානයට අඩුම වශයෙන් මන්ත්‍රීධූර 7 ක් ලැබේවි කියලා. සමහරවිට එය 8 ක් දක්වා ඉහළ යාවි. එක්සත් ජාතික පක්ෂය කළුතර දිස්ත්‍රික්කයෙන් ඉදිරිපත් කරලා තියෙන්නේ පළාත් සභා මට්ටමේ නවකයෝ කිහිප දෙනෙක්. සටනක් දීමට තරම් ඔවුන් අතර ජාතික තලයේ දේශපාලඥයෝ කිසිවෙක් නැහැ.ජ.වි.පෙට කළුතර දිස්ත්‍රික්කයේ හිටපු මන්ත්‍රීවරු තුන් දෙනාම අද ඉන්නේ රජය සමඟයි. ඒ නිසා මේ වතාවේ තරගය තියෙන්නේ සන්ධානය ඇතුළෙමයි. හැමෝම උත්සහ කරන්නේ තමන්ගේ මනාප ඡන්ද සංඛ්‍යාව ඉහළ නංවා ගන්නයි.* එක්සත් ජනතා නිදහස් සන්ධානයේ ඡන්දදායකයන් එ.ජා.පයෙන් පැමිණි ඔබලාට මනාපය පළකරාවිද?අපි හින්දා ආණ්ඩුව රැකුණ බව ජනතාව දන්නවා. රජයට ස්ථාවර පාලනයක් ගොඩනඟාගෙන උතුරේ යුද්ධය අවසන් කළ හැකිවූයේ අප සහය දැක්වූ නිසයි. ඒ නිසා ජනතාවගේ ගෞරවය අපිට නිරන්තරයෙන් ලැබෙනවා.මට ජයග්‍රහණය ගැන විශ්වාසයක් තිබෙන නිසා තමයි ජාතික ලැයිස්තුවෙන් ඇතුල් නොවී පාර්ලිමේන්තුවට තරග කරන්නේ. මේ තීන්දුව ගත්තේ අපි දාහත් දෙනා විතරක් නොවේ. පළාත් සභා මැතිවරණයේදී, ජනාධිපති මැතිවරණයේ ලැබුණු ඡන්ද ප්‍රතිඵලය දිහා බැලුවාම පේනවා අපේ තීරණය යූ.එන්.පියට සහය දුන් ලක්ෂ විසි දෙකක ජනතාවක් අනුමත කොට තිබෙන බව.* ආර්ථික සංවර්ධනය ඇති කළ හැක්කේ තමන්ට පමණක් බව එ.ජා.පය නිතරම කියනවා.ඔය කතාව අමූලික බොරුවක්. යුද්ධයක් තිබිලත් ආර්ථික සංවර්ධන වේගය නොකඩවා අවුරුදු හතරක් එක දිගට 6%ක ප්‍රමාණයේ රඳවා ගන්න අපිට පුළුවන් වුණා. මුළු ඉතිහාසයේම මීට ඉස්සරවෙලා 6%ක ආර්ථික වර්ධනයක් වාර්තාවෙලා තියෙන්නේ 78 හා 79 වසරේ විතරයි. ඒකත් ඇති වුණේ වසා තිබුණු ආර්ථිකයක් විවෘත කිරීම නිසා ඇතිවුණු තෙරපුම නිසයි. එහෙමනම් කොහොමද කියන්නේ යූ.එන්.පියට අපිට වැඩිය හොඳ ආර්ථික වැඩපිළිවෙළක් තියෙනවා කියලා.ආර්.ප්‍රේමදාස ජනාධිපතිතුමා 88 - 89දී කළේ මේ යුද්ධයෙන් දහයෙන් එකක්වත් තරම් නොවන කුඩා යුද්ධයක්. ඒ වෙලාවෙදී රටේ ආර්ථික වර්ධන වේගය 1.85%කට කඩාගෙන වැටුණා. එතකොට කාටද මේ රටේ ආර්ථිකය හදන්න පුළුවන්.* මානව හිමිකම් චෝදනා මත විදේශීය සහනාධාර නොලැබී යාමෙන් ආර්ථිකය අනතුරුදායක තත්ත්වයට පත් වී ඇති බවටද මත පළවෙනවා ?අපි ජාත්‍යන්තර මුල්‍ය අරමුදලෙන් ඩොලර් මිලියන 1900ක් ඉල්ලපුවම අපිට ලැබුණා මිලියන 2600ක්. රනිල් වික්‍රමසිංහට මුල්‍ය අරමුදලක් ලබාගන්න පුළුවන් වුණ වැඩිම මුදල මිලියන 567යි. අපිට ඒ වගේ පස් ගුණයක් දීලා තිබෙනවා. ආර්ථිකයේ ගුණාත්මක භාවය පිළිබඳ තියෙන විශ්වාසය හින්දයි එහෙම දුන්නේ. සල්ලි නිකන් දෙන්නේ නැහැනේ.අපේ කොටස් වෙළඳපොළ අද ලෝකයේ දෙවෙනියට ශීඝ්‍රයෙන් වර්ධනය වන කොටස් වෙළෙඳපොළ බව පත්ව තිබෙනවා. සියලු සහනාධාර දීලා, පඩි වැඩිකරලා රජය අයවැය පරතරය 8%ක තියාගත්ත දිගටම. ඒ නිසා නොසන්ඩාල විදිහට රජය වියදම් කරලා නැහැ.අමෙරිකාවේ විරැකියාව 10% දක්වා ඉහළ ගිහින් තියෙන කොට අපිට පුළුවන් වෙලා තියෙනවා විරැකියාව 5%ට අඩු කරන්න. අවු : 50ක්ම ඒකපුද්ගල ආදායම තිබුණේ ඇ. ඩො. 1000ට අඩුවෙන්. අපිට පුළුවන් වුණා ඒක ඩොලර් 2200ට නංවන්න. දිළිඳුකම අඩුවෙලා තියෙනවා. මේ විදිහට හැම ආර්ථික දර්ශකයක්ම හොඳයි.* මානව හිමිකම් කඩවීමක් රජයේ පාර්ශවයෙන් සිදුවී නොමැති නම් එක්සත් ජාතීන්ගේ සංවිධානයේ මහලේකම්වරයාගෙන් ගෙන එන කමිටුවට රජය විරුද්ධ වන්නේ ඇයි ?මෙතැනදී බලන්න ඕන යමෙකුට අපේ රටට ඇඟිලි ගහන්න අයිතියක් තියෙනවද නැද්ද කියලා. ඒ ඇඟිලි ගැසීමට ලැබූ අයිතියෙන් ඇතිවන ප්‍රතිඵල ගැන නෙවෙයි වැදගත් වෙන්නේ.එක්සත් ජාතීන්ගේ ප්‍රඥප්තියේ පැහැදිලිව සඳහන්වෙලා තිබෙනවා ඔවුන්ට කිසිම අයිතියක් නැහැ කියලා රටක ස්වාධීනත්වයට ඇඟිලි ගහන්න. බාහිර පාර්ශවවලට අපේ රටේ ස්වාධීනත්වයට අත පොවන්න ඉඩදීම නිසා නැති ප්‍රශ්න ඇතිවෙනවා. විපක්ෂය බොරුවට කෑගහන්නේ නැතිව මෙතැනදී රජයේ ව්‍යායාමයට සහය දිය යුතුයි.* දේශපාලන විසැඳුම් හරහා රට බෙදීමට සැරැසෙන බවට ජ.වි.පෙ ඔවුන්ගේ සුපුරුදු චෝදනාව නැවත වරක් නඟමින් සිටිනවා.ජ.වි.පෙ අද පොට්ට කාසියක්. ඒකේ ඉන්න නායකයෝ හෙට දිනයේ පාර්ලිමේන්තුවටවත් ඇතුල්වෙන්නේ නැහැ. අනුරකුමාර වගේ ඒ පක්ෂයේ ප්‍රධානියෝ හදන්නේ හැමෝගෙන්ම එකතු කර ගත්තු ඡන්ද ටිකෙන් පස්සා දොරෙන් පාර්ලිමේන්තුවට ඇතුල් වෙන්නයි.ඔවුන්ට අනාගතයක් නැහැ. තමන්ගේ ප්‍රතිපත්ති ගැන විශ්වාසයක් තියෙනවා නම් ජෙනරාල් කෙනෙක් ඉස්සරහට දාගන්නේ නැතිව තනිවම තරඟකරන්න පුළුවන්නේ. ඒ නිසා එවැනි කට්ටියක් කරන ප්‍රකාශ රටේ කිසිම මිනිහෙක් තුට්ටු දෙකකටවත් ගණන් ගන්නේ නැහැ.* රජය 2/3ක ජනවරමක් බලාපොරොත්තු වෙන්නේ කුමක් සඳහාද ?තුනෙන් දෙකක වරමක් අවශ්‍යය වෙන්නේ කරුණු කිහිපයකටයි. එකක් තමයි රජය බලාපොරොත්තු වෙනවා. ජනාධිපති ක්‍රමයේ තිබෙන, අධිකරණයට වග නොකියන මුක්තිය ඉවත් කිරීමට හා එම තනතුර පාර්ලිමේන්තුවට වගකියන තනතුරක් බවට පත්කරන්න.දෙවැන්න, මේ කාලකන්ණි මැතිවරණ ක්‍රමයේ වෙනස් කිරීමක් කරන්න. මේක පක්ෂයට වඩා තමන්ගේ මමත්වය ඉදිරියට ගන්න. පොදු හැඟීමට වඩා තමන්ගේ පුද්ගලික හැඟීම මතුවෙන මැතිවරණ ක්‍රමයක්.ඉදිරියේදී මේ මැතිවරණ ක්‍රමය වෙනස් කිරීම තුළ නැවත වරක් පාර්ලිමේන්තුව තේමිස්ලට, එදා හිටපු රොමානිස්ලට, එදා හිටපු ඇම්.පී. ජෝතිපාල වැනි බීඩි කම්කරුවන්ට පැමිණිය හැකි තැනක් බවට පත් වෙනවා. මේ විදිහට සාමාන්‍ය ජනතාවට පාර්ලිමේන්තු යා හැකි තත්ත්වයක් ඇති කරන්න තමයි 2/3ක් අවශ්‍යය වෙන්නේ.* විපක්ෂ නායකවරයා කියනවා රජයට ඒ සඳහා අවශ්‍ය සහය ලබාදීමට තමන් කැමති බවඒක අමූලික බොරුවක්. මේ පාර්ලිමේන්තු ක්‍රමය වෙනස් කිරීම සඳහා දිනේෂ් ගුණවර්ධන ඇමතිතුමාගේ ප්‍රධානත්වයෙන් ස්ථාවර කාරක සභාවක් තිබුණා. මේක සම්පූර්ණයෙන්ම කඩාකප්පල් කළේ රනිල් වික්‍රමසිංහ. එ.ජා.ප. මන්ත්‍රී කණ්ඩායම මේකට එකඟ වෙලත් අවසානයේදී ඔහුගේ තනිමතයට එහි වැඩ කටයුතු කඩාකප්පල් කළා.රනිල්ගෙන් 2/3ක බලාපොරොත්තු වෙන එක බොරු කතාවක්. ඔහුගේ කොන්දේසිවලට යටත් වෙලා තමයි 2/3ක් ලබාගන්න වෙන්නේ. ඒ නිසා කිසිම කොන්දේසියකට යටත් නොවුණු 2/3ක බලයක් ලබා ගැනීමට තමයි අපට අවශ්‍යය.* පසුගිය පාර්ලිමේන්තුවේදී විපක්ෂයේ සහයකින් තොරව රජයට 2/3ක බලයක් නිර්මාණය කරගත නොහැකි වූ නිසා පෞද්ගලීකරණ ක්‍රියාවලිය නැවතුණ බවට මතයක් ඉදිරිපත්ව තිබෙනවා නේද ?පෞද්ගලීකරණය කිරීමට 2/3ක් අවශ්‍ය නැහැ. ඒකට පාර්ලිමේන්තුවට එන්න අවශ්‍යය නැහැ. යූ.එන්.පිය කලා වගේ කැබිනට් තීන්දුවකින් කරන්න පුළුවන්. රජයට උවමනා නම් පහුගිය කාලේ යුද්ධයට මුවාවෙලා සල්ලි නැහැයි කියලා පෞද්ගලීකරණය කරන්න තිබුණා.අපිට ඒ සඳහා අවශ්‍ය බහුතරයකුත් තිබුණා. හොඳ හේතුවකුත් තිබුණා. ජනාධිපතිතුමා ස්ථිර ප්‍රතිපත්තියක ඉන්නවා. ජනතා දේපල පෞද්ගලීකරණය නොකරන්න. එවැනි ජනාධිපතිවරයෙක් 2/3ක් ලැබුණායි කියලා පෞද්ගලීකරණය කරනවැයි කීම විහිළු කතාවක්.* රජයට 2/3ක බලයක් අවශ්‍යය දේශපාලන ක්‍රමයේ වෙනසක් ඇති කරන්නද ? ආර්ථික සංවර්ධනයක් ඇති කරන්නද ?දෙකටම. තුන්වැනි ලෝකයේ රටවල් දියුණුවුණා නම් දියුණුවුණේ ප්‍රතාපවත් නායකයෙක් සහ බලගතු ආණ්ඩුවක් යටතේ. සිංගප්පූරුව, මැලේසියාව, කොරියාව වගේ රටවල් දියුණුවුණේ එහෙමයි. ඒ එක්කම අද වර්තමානයේ බැලුවොත් චීනය, වියට්නාමය, කාම්බෝජය මේවා දැවැන්ත සංවර්ධනයක් ලැබුවේ, ප්‍රබල රජයක් තිබීම තුළයි.ඉදිරි ආණ්ඩුව කියන්නේ, බේරාගත් මාතෘභූ®මිය ගොඩනඟන ආණ්ඩුවක්. මේකෙදි දුප්පත්කම මේ රටින් තුරන් කරනවා. විරැකියාව, නිවාස හිඟය තුරන් කරනවා. ඒ අතරෙදි මේ ජන සමාජයට අවශ්‍යය යටිතල පහසුකම් සියල්ල ලබා දෙනවා. මෙවැනි දියුණු සංවර්ධිත රාජ්‍යයක් බිහිකිරීමේ වේගවත් සංවර්ධන වැඩපිළිවෙළකට තමයි මේ මැතිවරණ ජයග්‍රහණයන් පසු රට යොමු වන්නේ.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>26</day>
    </date>
    <link>http://www.dinamina.lk/2010/03/26/_art.asp?fn=f1003262</link>
    <topic/>
    <author>සාකච්ඡා කළේ චින්තා ගයානි රණසිංහ</author>
    <content>මෙවර පාර්ලිමේන්තු මැතිවරණය සඳහා තරග වදින එක්සත් ජනතා නිදහස් සන්ධානයේ අනුරාධපුර දිස්ත්‍රික් සංවිධායක ජයලත් බණ්ඩාර සෙනෙවිරත්න මහතා සම¾ග කළ සාකච්ඡාවකි මේ.* අනුරාධපුර දිස්ත්‍රික්කයෙන් මෙවර පාර්ලිමේන්තු මැතිවරණයට ඉදිරිපත් වන ඔබ දේශපාලනයට පිවිසුණේ කොහොමද ?මම ඓතිහාසික රජ රට පුරවරයේ කහඉලපත්ගම ගමේ ඉපදුණු කෙනෙක්. කුඩා කාලයේ සිටම මා දුටුවේ ඇසුරු කළේ දෑතේ දෙපයේ මහන්සියෙන් තම ජීවිකාව රැක ගැනීමට දුක් විඳින ගොවි ජනතාව. ඔවුන්ගේ අනේක විධ ගැටලු වලට පසුබිම් වූ හේතු සහ ඒ සඳහා පිළියම් කළ හැකි ආකාරය පිළිබඳ මට එහිදී හොඳ දැනුමක් ලැබුණා.ජල බදු විරෝධී සටනේදී ගොවියන් අත් අඩංගුවට ගත් වෙලාවේ මා හැකි අයුරින් ඔවුන්ගේ අයිතීන් වෙනුවෙන් සටන් කළා.ගුරු වෘත්තියට ඇතුළත් වීමෙන් පසුව ලංකාඅවිධිමත් ගුරු සේවාව විධිමත් කිරීම සඳහා ගුරුවරුන්ගේ අයිතීන් සුරක්ෂිත කිරීමට මුලින්ම අධිකරණයට ගියපු පළමු ගුරුවරයා වුණේ මමයි.උතුරු මැද පළාතේ ගොවියන් වී විකුණා ගන්නට නොහැකිව වස පානය කරන විට ගොවි ණය අහෝසි කර පොහොර සහනාධාරය දිනා ගැනීමට අපි සමත් වුණේ මේ අතරතුර කාලයේදී යි. පසු කාලීනව මම වටහා ගත්තා ගොවි ජනතාව මෙන්ම සමස්ත වෘත්තීමය ගැටලු සඳහා පිළිතුරු සෙවීමට දේශපාලන වශයෙන් ඉදිරියට එන්න ඕන කියලා. ඒ අනුවයි මා 1991, 1994 වසර වල දේශපාලනයට පිවිසීම සඳහා මැතිවරණවලට මුහුණ දෙන්නේ.* එක්සත් ජනතා නිදහස් සන්ධානයේ නායකයා වන වත්මන් ජනාධිපති මහින්ද රාජපක්ෂ මහතාගේ නායකත්වයෙන් යුතු පක්ෂයකින් තරග වැදීමට ඔබ තීරණය කළේ ?මම එතුමාගේ නායකත්වයෙන් යුතු එක්සත් ජනතා නිදහස් සන්ධානයේ ක්‍රියාකාරී ගමන් මග පිළිබඳ සිටින්නේ අභිමානයෙන්. ජනාධිපති මහින්ද රාජපක්ෂ මහතා මේ රටේ පමණක් නොවෙයි ලොව සුපතල දූරදර්ශී නායකත්වයෙන් යුතු ආදර්ශමත් චරිතයක්. ඒ නිසයි මේ රටේ බුද්ධිමත් ජනතාව 18 ලක්ෂයකට අධික සුවිශේෂී ජන වරමක් සහිතව නැවතත් රට එතුමාටම භාර දෙමින් කෘතගුණ සැලකුවේ.විශේෂයෙන් කිව යුතු කරුණක් වන්නේ මේ රටේ දශක තුනක් තිස්සේ පැවැති යුද්ධයේ නිමාව සඳහා කටයුතු කළ එකම ජනාධිපතිවරයා වුණේ ඔහුයි. එතුමා ඊළඟ පියවර ලෙස මහින්ද චින්තන ජාතික ප්‍රතිපත්තිය ක්‍රියාත්මක කිරීමට කටයුතු කරමින් සිටින්නෙ. ඒවායේ ප්‍රතිලාභ නුදුරකදී ජනතාවට අත්වන බවට කිසිම සැකයක් නැහැ.අද ජනාධිපතිතුමා නිසා මේ රටේ ජනතාව පාරට බැහැලා දේශපාලනය කරනවා. හොර මැරකම්, දූෂණ, වංචා නොකරන නිසා එතුමා වෙනුවෙන් රටේ ජනතාව බුලත් කොළයට කතිරය ගසනවා. ජනතාව තුළ එතරම් විශ්වාසයක් ඇති වී තිබෙනවා.* පාර්ලිමේන්තු මැතිවරණයත් සමග කතා බහට ලක් වන සුවිශේ්ෂී කාරණයක් වන්නේ මනාප පොරයයි. අනුරාධපුර දිස්ත්‍රික්කයේ මනාප පොරයක් තිබෙනවාද ?අනුරාධපුර දිස්ත්‍රික්කයේ ඡන්ද සටන සාමකාමීව සිදු වනවා. ඒත් දේශපාලඥයන් සුළුතරයකගේ අත්තනෝමතික ක්‍රියාවන් හේතුවෙන් පක්ෂය තුළම අපේක්ෂකයන් විරසක වීමක් දක්නට ලැබෙනවා. අද විපක්ෂයත් ආණ්ඩු පක්ෂයත් අතර සටනක් ප්‍රචණ්ඩත්වයක් නැහැ. ජනතාව බුලත් කොළයට කතිරය ගැසීම ගැන බිය විය යුතු නැහැ. නමුත් පක්ෂයට කතිරය ගසන ජනතාව පීඩාවට පත් වනවා. මෙය සමානුපාතික නියෝජන ක්‍රමය හමුවේ ඕනෑම රටක පැන නගින තත්ත්වයක්. එහෙත් අවංක දේශපාලනයක නිරත වන ප්‍රතිපත්ති ගරුක දේශපාලඥනයෙක් ලෙස මා එවැනි ඡන්ද පොර පිළිකුලෙන් ප්‍රතික්ෂේප කරනවා. තමා අවංකව රටට වැඩ කරන්නට සූදානම් වී සිටිනවා නම් ඒ සඳහා ජනතාව අනිවාර්යයෙන්ම ජන වරමක් ලබා දෙන බව මා තරයේ විශ්වාස කරන දෙයක්.* සන්ධාන ලැයිස්තුවෙන් අනුරාධපුර දිස්ත්‍රික්කය සඳහා තරග වදින අපේක්ෂකයන් 12 දෙනා කැඳවා ජනාධිපතිතුමා යම් ප්‍රතිඥාාවක් දුන්නා. මේ පිළිබඳව ඔබේ අදහස ?ජනාධිපතිතුමා අපේක්ෂකයන් කැඳවා ප්‍රතිඥාාවක් ලබා දුන්නා. පළමු ප්‍රතිඥාාව වුණේ ඇමැති මණ්ඩලය අඩු කිරීම සඳහා සහාය ලබා දීමයි. දෙවැනි පොරොන්දුව වූවේ මනාප ලබා ගැනීමේ අටියෙන් පොරොන්දු ලබා නොගන්නා ලෙසයි.එතුමා පැවසුවා ‘බුලත් කොළේට කතිරය ගහන්නයි ගුටි කන්නයි දෙකක් බැහැ. ඒ නිසා මනාප රණ්ඩු ඇති කර ගන්න එපා’ යනුවෙන්. සියලුම අපේක්ෂකයන්ගේ ආසනය වන්නේ දිස්ත්‍රික්කයයි. නිදහසේ තම දිස්ත්‍රික්කයතුළ වැඩ කරන්න යනුවෙන්ද එතුමා උපදෙස් දුන්නා.ජනතාවට උඩින් සිට හැප්පෙන්න එපා යැයිද ජනතාව සමග එකට හිඳිමින් ඔවුන්ට සේවය කිරීමට එතුමා උපදෙස් දුන්නා.කිසිම අයෙකුට මැතිවරණ පොරොන්දු නොදෙන ලෙසයි එතුමා පැවසුවේ. මැතිවරණ නීති උල්ලංඝනය නොකරන ලෙස එතුමා තවදුරටත් උපදෙස් දුන්නා. එහෙත් කණගාටුවට කරුණ වන්නේ ඇතැම් අය මේ ප්‍රතිඥා බිඳ දැමීමයි. ඇතැම් අපේක්ෂකයන් ආසන වල තහංචි දාලා තිබෙනවා රැස්වීම් පවා නොතබන ලෙසට.ජනපතිතුමාගේ ප්‍රතිඥාාවට අවනත වන ජනතා නියෝජිතයන් තෝරා ගන්න ජනතාව දැන ගන්න ඕන. වසර 06 කට රට භාරදීමට යන්නේ මන්ත්‍රීවරුන් හටයි. ඒ සඳහා බුද්ධිමත් තීරණයක් ගත යුතුයි. ප්‍රජාතන්ත්‍ර විරෝධී දේශපාලන සංස්කෘතිය වෙනස් කර අවංක නිර්මාණශීලී අය පත් කළ යුතුයි.* ජනතා නියෝජිතයකු ලෙස ඔබ නියෝජනය කරන අනුරාධපුර දිස්ත්‍රික්කයේ ජනතාව මුහුණ පා ඇති ප්‍රධාන ගැටලු මොනවාද ?අනුරාධපුර ජනතාවගෙන් 60% ක් පමණ සිටින්නේ සමෘද්ධිලාභී දුප්පත් ජනතාවක්. ඔවුන්ගේ ජීවන ගැටලු හඳුනාගෙන ඒවාට වහා පිළියම් ලබා දිය යුතුයි. එම අභියෝගය ජය ගැනීම සුළු පටු කාර්යක් නොවෙයි.අනුරාධපුරයේ වෙසෙන ජනතාවගෙන් 40% ක් පමණ වකුගඩු රෝගයට ගොදුරු වෙලා. මේක ප්‍රබල සෞඛ්‍ය ගැටලුවක්. මේ සඳහා විශේෂ වැඩපිළිවෙළක් ක්‍රියාත්මක කළ යුතු වෙනව.අනුරාධපුරයේ පවතින තවත් ගැටලුවක් ලෙස කර්මාන්ත බිහිවීමේ අවම ප්‍රවණතාවක් පැවතීම හඳුනාගත හැකියි. දිස්ත්‍රික්කය තුළ ඒ සඳහා අවශ්‍ය වන අමුද්‍රව්‍ය රැසක් තිබෙනවා. ඒත් කර්මාන්ත නෑ. 70 ගණන් වල ගොඩනැගුණු ඇලයාපත්තුව උළු කර්මාන්තය පමණයි දැනට දිස්ත්‍රික්කයේ තිබෙන්නෙ. මෙම ගැටලුව විසඳීම රැකියා ගැටලුවටද පිළියම් ගෙනෙන බව කිව යුතුයි. ඒ සඳහා අවශ්‍ය විදුලිය, ජලය, ශ්‍රමය සහ භූමිය අපට ඕනෑවටත් වඩා තිබෙනවා.* සරත් ෆොන්සේකා මහතා සිර භාරයට පත්වීම එක්සත් ජාතික පක්ෂයේ සහ ජනතා විමුක්ති පෙරමුණේ් ක්‍රියා කලාපය පිළිබඳ ඔබේ අදහස ?සරත් ෆොන්සේකා මහතා වෙනුවෙන් මේ රටේ ජනතාව තුළ යම් ගෞරවයක් තිබුණා. පසුව ඔහුගේ අදූරදර්ශී ක්‍රියා පටිපාටිය හමුවේ ගොඩ නැගී තිබුණු ගෞරවය අනුකම්පාවක් බවට පත් වුනා.අවසානයේ ඔහුට ඉතිරි වී තිබෙන්නේ අනුකම්පාව පමණයි. එක්සත් ජාතික පක්ෂයට මෙවර මැතිවරණයේදී අත් වන්නේ ද පරාජය පමණයි. ඔවුන් දැනටමත් අනුරාධපුර දිස්ත්‍රික්කයේ පරාජය පිළිගෙන අවසන්. ජනතා විමුක්ති පෙරමුණට මෙවර අනුරාධපුර දිස්ත්‍රික්කයෙන් එක මන්ත්‍රීධුරයක් හෝ ගැනීමට හැකියාවක් නැහැ. අනුරාධපුරයේ ජනතාව ඔවුන්ව විශ්වාස කළා. ඒත් රටේ ප්‍රගතිය වෙනුවෙන් පෙනී නොසිටීම නිසා ජනතාව ඔවුන් ප්‍රතික්ෂේප කර අවසන්.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>26</day>
    </date>
    <link>http://www.dinamina.lk/2010/03/26/_art.asp?fn=f1003265</link>
    <topic>මම මාතර අභිමානවත්නගරය කරමි</topic>
    <author>සටහන මලික් චමින්ද ධර්මවර්ධන</author>
    <content>එළැඹෙන මහ මැතිවරණයේ දී තම අරමුණු කුමක් ද ? යන්න පිළිබඳ ජනමාධ්‍ය අමාත්‍ය ලක්ෂ්මන් යාපා අබේවර්ධන මහතා මෙසේ අදහස් දක්වයි.මහින්ද රාජපක්ෂ ජනාධිපතිතුමා 2005 වර්ෂයේ මෙරට පස්වෙනි විධායක ජනාධිපතිවරයා ලෙස තේරී පත්විය. එතුමා රට බාර ගන්නා ලද්දේ මෙරට දශක ගණනාවක් තිස්සේ නොනවතින අරගලයකට මුහුණු දී තිබෙන අවස්ථාවකදීය. විවිධ බලවේගයන් විසින් එතුමා ජනාධිපතිවරයා ලෙස පත් කිරීමට බාධා කරන ලදී. එමෙන්ම ජනාධිපතිවරයා ලෙස තේරී පත් වීමෙන් පසුවද විවිධ බලපෑම් එල්ල විය. මෙහි ප්‍රතිඵලය වූයේ විපක්ෂය එතුමාගේ ජයග්‍රහණය පරාජයක් කිරීමට උත්සාහ කිරීමය.විශේෂයෙන්ම ජනාධිපතිවරයා මෙරට ජනවාර්ගික අර්බුදය විසඳීමට යන අවස්ථාවේ විපක්ෂය එය කඩා කප්පල් කිරීමට සෑම ආකාරයකින්ම ක්‍රියා කෙළේය. විවිධ රටවල ප්‍රචාරයන් දියත් කෙළේ ය. මානව හිමිකම් සහ වෙනත් ගැටලු මතුකරමින් ජනාධිපතිවරයාත් රජයත් අපහසුතාවයට පත් කිරීමට උත්සාහ කළේ ය. මෙහි දී විපක්ෂයේ සිටි මෙරටට හිතවත් එමෙන්ම එකම ශ්‍රී ලාංකීය ජාතියක් පැතූ අපට රට ගැන සිතා තීරණ ගැනීමට සිදුවිය. ඒ අනුව 2007 වර්ෂයේ දී අපට කණ්ඩායමක් ලෙස රජයට සහය දැක්වීමට සිදුවිය. එය මාතෘ භූ®මිය පිළිබඳ ගත් උදාර තීරණයක් විය. බොහෝ විට විවිධ පාර්ශ්වයන් අපට චෝදනා එල්ල කළේ ය.එහෙත් අපගේ ගමන්් මාර්ගය ජාතික අරමුණක් කරාම විය. මේ බව තවදුරටත් පැහැදිලි වන්නේ එවක ආණ්ඩුව ලබා තිබූ තත්ත්වය අනුවය. එදා ආණ්ඩුවට කතානායකවරයකුª පත්කර ගැනීමට හැකියාවක් තිබුණේ නැහැ. එය සැබැවින්ම අස්ථාවර දේශපාලන තත්ත්වයක මඟ පෑදීමක් විය. ඒ අනුව සෘජු තීරණයක් ගත්තේ ය. මෙවැනි සමයක මා හට සිදු වුයේ ජනමාධ්‍ය අමාත්‍යාංශය බාර ගැනීමටය. යුදමය තත්ත්වයක් රටෙහි ක්‍රියාත්මක වන විට ලෝකයටම අප රට විවෘත වී පවතී. එවිට ජන මාධ්‍ය කෙරෙහි විදේශීය අවධානය උපරිමයෙන් සිදුවේ.මෙහිදී අමාත්‍යවරයා වශයෙන් මා හට විශාල බරක් දරන්නට විය. මෙහි ප්‍රධාන වශයෙන් සැබෑ තතු ලෝකයට ලබා දෙන්නට විය. දෙවනුව ජාතියක් වශයෙන් අපේ අනන්‍යතාවය, රැකගැනීමට සිදුවිය. එහි දී එය උපරිම අයුරින් සිදුකළ බව මාගේ විශ්වාසයයි. දැන් අප ත්‍රස්තවාදය නැමැති අභියෝගය ජයගත් ජාතියකි. කිසිදිනක පරාජය කළ නොහැකියයි කියූ ප්‍රභාකරන්ගේ මිනීමරු ත්‍රස්තවාදය ජනාධිපතිතුමාගේ නායකත්වයෙන් අපි පරාජයට පත් කළෙමු. එයට දායක වූ පුද්ගලයකු ලෙස අද මා නිහතමානී ලෙස සතුටු වෙමි.ත්‍රස්තවාදී අභියෝගය ජයගත් අපට දැන් ඇත්තේ නැවතත් එවැනි දුර්විපාක සහිත වකවානුවක් රටට උදා නොවීමට කටයුතු කිරීමටය. ඒ සඳහා රට වඩාත් වේගවත් සංවර්ධනයකට ගෙන ගොස් ජාතීන්, ආගම් සහ විවිධ කණ්ඩායම් අතර පවතින විෂමතා දුරු කළ යුතුය. එහි දී සංවර්ධනය යනු අපගේ ප්‍රධාන ඉලක්කයයි.ජනාධිපති මහින්ද රාජපක්ෂ මහතා ශ්‍රී ලංකාව ආසියාවේ ආශ්චර්ය බවට පත් කිරීම සඳහා වැඩපිළිවෙළක් ඉදිරිපත් කර තිබේ. එය ඉතා අභියෝගවත්ය. එහෙත් දශක තුනක ත්‍රස්තවාදය පරාජය කළ නායකයකු වූ මහින්ද රාජපක්ෂ මහතාට එය කිසිසේත්ම අභියෝගයක් නොවනු ඇත. මෙහි දී අපට තිබෙනුයේ අපගේ යුග කාර්යය ඉටු කිරීමය. එහිදී රටෙහි විවිධ දිස්ත්‍රික්කයන් සංවර්ධනය කරා ගෙන යා යුතුව පවතී. මා නියෝජනය කරන මාතර දිස්ත්‍රික්කයද එම ගමන යා යුතුව පවතී. ‘මහින්ද චින්තන ඉදිරි දැක්ම’ ප්‍රතිපත්ති ප්‍රකාශනයේ 18 වෙනි පිටුවේ සඳහන් කර තිබෙන පරිදි,හම්බන්තොට වරාය වෙළෙඳ නගරයක් ලෙසත් ගාලු පුරවරය සංචාරක කේන්ද්‍රස්ථානයක් ලෙසත් මාතර නගරය දකුණු ලක අභිමානයේ නගරය ලෙසත් සංවර්ධනය කරන්නෙමි’ යන ප්‍රතිඥාව එහිදී අපගේ අවධානයට යොමු විය යුතුව පවතී.ඒ අනුව ‘මාතර නගරය අභිමානවත් නගරයක්’ කිරීමේ සුන්දර මෙන්ම භාරදූර කාර්යයේ ප්‍රමුඛ වගකීමක් මා හට ඇති බව මම පිළිගනිමි. පසුගිය යුගයන්හි මා දේශපාලනය තුළ සිදුකළ සියලු භූ®මිකාවන් නැවත ආවර්ජනය කරන විට එය මා හට විශාල අභියෝගයක් නොවනු ඇත. මේ වන විට ඌරු බොක්ක, මාවරල, දෙයියන්දර, දික්වැල්ල ඇතුළු ප්‍රධාන උපනගර, මීළඟ ශතවර්ෂයට ගැළැපෙන සේ සංවර්ධනය කිරීමටත් හක්මන නගරය විශාල ලෙස පහසුකම් වලින් පිරීගිය ‘’පූර්වාදර්ශයේ නගරය’’ ලෙසත් නිම කිරීමට මම මගේ උපරිම ශක්තිය වැය කළෙමි.මෙලෙස සංවර්ධන ක්‍රියාදාමයේ විවිධ භූ®මිකා නිරූපනය කළ මා ඉදිරියේ දී ජනතා සේවය උදෙසා තවත් කාර්යයන් ගණනාවක් සැලසුම් කර තිබේ. කාර්යාලයකට ගියහොත් ජනතාව විවිධ අපහසුතාවන්ට ලක් වේ. ඒ යල් පැනගිය ක්‍රමවේදයන් නිසාය. එම ක්‍රම බැහැර කර ආචාරශීලී , කාර්යක්ෂම සඵලවත් කාර්යාලයීය සේවයක් ලබා දීමට ක්‍රමවේදයක් මා සැලසුම් කර තිබේ. නූතන තාක්ෂණය තරුණ පරපුර කරා බෙදා දෙන වැඩපිළිවෙළක් සකස් කර තරුණ පරපුරට රැකියා ලබා දීමේ වැඩපිළිවෙළක් සැලැසුම්කර ඇත.මාතර කර්මාන්ත හා නිෂ්පාදන ක්ෂේත්‍රයේ පුනරුදයක් ඇති කිරීමට වැඩපිළිවෙළක් සකසා ඇති අතර අතරමැදියන් ගෙන්, කූට වෙළෙඳුන්ගෙන් නිෂ්පාදකයන් බේරා ගැනීමට අවශ්‍ය කටයුතු සූදානම් කිරීමට බලාපොරොත්තු වේ.මාතර දිස්ත්‍රික්කයේ ප්‍රචලිතම, ජීවන රිද්මය සේ සමීපතම කර්මාන්ත හා ‘වැවිල්ල’ වන සේ වගාවේ දියුණුවට අවශ්‍ය ප්‍රායෝගීක විසඳුම් රැසක් ගැනීමට කටයුතු කරමි. විශේෂයෙන්ම 2008 වර්ෂයේ ලෝක ආර්ථිකයේ ඇති වු අර්බුද කාරී තත්ත්වයේදී තේ කර්මාන්තයට උද්ගත වූ තත්ත්වයේ දී එම ගැටලු මඟ හරවා වගාකරුවන්ට සහන ලබාදීමට මා ඉදිරිපත් විය. එලෙසින්ම ඉදිරියේ අවශ්‍ය පියවර ගෙන ජනතා සේවයට කැපවීම මගේ අරමුණයි.මේ හැරුණු කොට මාතර ජනතාවගේ භෞතික, සමාජීය, සංස්කෘතික අධ්‍යාපනික සංවර්ධනය උදෙසා ගත යුතු සෑම පියවරක් ගැනීමට කටයුතු කිරීම මගේ අරමුණය. එමගින් මාතර පුරවරය පිබිදෙන අතරම මෙරට ආසියාවේ ආශ්චර්ය කිරීමේ වැඩපිළිවෙළටද මහඟු දායකත්වයක් ලැබෙනු ඇත.කෙටියෙන් ම පවසතොත්... ‘’ලක්ෂ්මන් යාපා ගෙපැලක් පාසා ජනතා හදවත් මනු ගුණයෙන් නාවා යහපත් මිනිසත් කිරුළ රැගෙන ආවා’’යන්න සනාථ කිරීම මගේ ජනතා සේවයේ අරමුණයි.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>26</day>
    </date>
    <link>http://www.dinamina.lk/2010/03/26/_art.asp?fn=f1003263</link>
    <topic>සංවර්ධනයේ හිණිපෙත්තට නැගි කඹුරුපිටිය</topic>
    <author>විස්තර හා ඡායාරූප ජයසිරි පේදුරුආරච්චි ගන්දර සමූහ</author>
    <content>ජාතික සංවර්ධනයේදී නාගරික මෙන්ම ග්‍රාමීය සංවර්ධනය කෙරෙහි ද සුවිශේෂී අවධානයක් යොමු කළ යුතුය. මෙරට මෙතෙක් බිහි වූ එක් එක් රාජ්‍ය පාලනයන් තම තමන්ගේ න්‍යාය පත්‍රයන්ට අනුව ග්‍රාමීය නාගරික වශයෙන් තෝරා ගත් ප්‍රදේශවල සංවර්ධන කටයුතු සිදු කළද අපේක්ෂිත අරමුණු කරා ළඟා වීමට නොහැකි විය. ඉන් සිදු වූයේ ජනතා බලාපොරොත්තු බිඳ වැටීම ය.අභිමානවත් දකුණු පළාතේ සුන්දර මාතර දිස්ත්‍රික්කයේ ඓතිහාසික කඹුරුපිටිය මැතිවරණ කොට්ඨාශය එදා මෙදා තුර සියලු මැතිවරණයන්හිදී ජයග්‍රහණය වෙනුවෙන් සුවිශේෂී මෙහෙවරක් කළ කොට්ඨාශයකි. රටට ආදරය ඇති ප්‍රතිපත්ති ගරුක මිනිසුන් වෙසෙන කඹුරුපිටිය පක්ෂ, විපක්ෂ සියල්ලෝම රොද බැඳ ගෙන පැමිණෙන්නේ දිස්ත්‍රික් ප්‍රතිඵලයට විශේෂිත බලපෑමක් කඹුරුපිටිය මැතිවරණ කොට්ඨාසයෙන් සිදු වන නිසාය.එහෙත් කලකදී සංවර්ධනයේ අරුණලු වැටුණ ද කලකදී කුඩම්මාගේ සැලකිලි ලබමින් කිසිදු සංවර්ධන අවස්ථාවක් නොලබමින් පැවති කඹුරුපිටියට මහින්ද චින්තනය ක්‍රියාත්මක වීමත් සමග සංවර්ධනයෙන් කල එළි වන්නට විය. පසුගිය සිව් වසර තුළ ඉහළම සංවර්ධනයක් කරා ගමන් ගත් කඹුරුපිටිය අද වන විට දිස්ත්‍රික්කයේ දියුණුම මැතිවරණ කොට්ඨාසයක් බවට පත් වෙමින් තිබේ.ග්‍රාම නිලධාරී වසම් 39 ක් හා සමෘද්ධි බැංකු තුනකින් සමන්විතව ප්‍රදේශයේ පරිපාලනයේ කේන්ද්‍රස්ථානය වූ ප්‍රාදේශීය ලේකම් කාර්යාලය අද වන විට දිස්ත්‍රික්කයේ දැකුම්කළුම ප්‍රාදේශීය ලේකම් කාර්යාලය මෙන්ම ඉහළ පහසුකම් ඇති ප්‍රාදේශීය ලේකම් කාර්යාලය වශයෙන් ගොඩනගා එය ජනතා අයිතියට පත් කර ඇත.ඒ සඳහා රුපියල් මිලියන 50 ට අධික මුදලක් රාජ්‍ය පරිපාලන හා ස්වදේශ කටයුතු අමාත්‍යාංශය විසින් වැය කොට තිබේ. දසක කීපයක් තිස්සේ ඉතා අඩු පහසුකම් සහිතව පැරැණි ගොඩනැගිල්ලක පවත්වා ගෙන ගිය කඹුරුපිටිය පොලීසිය රුපියල් ලක්ෂ 225 ක වියදමින් අංග සම්පූර්ණ ලෙස ගොඩනගා ඇත. සුන්දර උස් බිමක ඉදි වූ නව ගොඩනැගිල්ල නිසා ප්‍රදේශයටද දැකුම්කළු බවක් එක් වේ. මෙය ඉදි කර ඇත්තේ පොලිස් දෙපාර්තමේන්තුවේ අරමුදල්වලිනි.පාසල් හැරයන තරුණ තරුණියන් සඳහා විධිමත් පුහුණුවීම් ලබා ගැනීම සඳහා මිලියන තුනකට ආසන්න මුදලක් වැය කොට ගොඩ නංවන ලද විදාතා සම්පත් මධ්‍යස්ථානය ප්‍රදේශයේ රැකියා විරහිත සියල්ලන්ගේම රැකියා වියුක්තියට කදිම විසඳුම් ලබා දෙන හැබෑම සම්පතක් වී ඇත.තමන් ලබා ගත් අධ්‍යාපන මට්ටම අනුව නොයෙකුත් පුහුණුවීම් මෙම සම්පත් මධ්‍යස්ථානයෙන් ලබා ගත හැකි අතර ඒ තුළින් රාජ්‍ය හා පෞද්ගලික රැකියා අවස්ථා උදා කර ගැනීමටත් ස්වයංරැකියා ආරම්භ කිරීමටත් කදිම පිටුවහලක් ලබා දේ.සෞන්දර්ය කුසලතා ඇති දරු දැරියන්ගේ කුසලතා ඔප් නංවාගෙන තමන්ගේ රුචිකත්වය මත චිත්‍ර, නැටුම්, සංගීතය හා නාට්‍ය හා රංග කලාව යන අංශයන්ගෙන් ඉදිරියට පැමිණීමට අලුතින් ගොඩනැගුණ සංස්කෘතික මධ්‍යස්ථානය දැනුමේ හා පුහුණුවේ උල්පතක් වී ඇත.“ඉස්සර පැය තුනකට වරක් තමයි බස් එකක් තිබුණේ. දැන් කාපට් අතුරා පාරවල් ටික හදාපු නිසා ගමනාගමන පහසුව හොඳටම තිබෙනවා. ව්‍යාපාරිකයන්, ස්වයංරැකියා කරන්නන් දැන් ගොඩක් බිහි වෙආර්ථික අතිනුත් මිනිසුන් දියුණු වෙලා. විශ්‍රාමික විදුහල්පතිවරයෙකු වූ සුමතිපාල මල්ලවාරච්චි මහතා එසේ පවසයි. සුමතිපාල මහතා වැඩිදුරටත් ඉතා සතුටින් මෙසේද කියයි.අපේ ප්‍රදෙශයේ තිබූ අතුරු මාර්ග සියල්ල කොන්ක්‍රීට් කර තිබෙනවා. ඉතාම හොඳ කඩ පොළක් ගොඩ නගා ප්‍රදේශයට විශාල සහනයක් ලබාදී තිබීම සතුටට කරුණක්. නාරන්දෙණිය මධ්‍ය මහා විද්‍යාලය සියලු පහසුකම් යටතේ සංවර්ධනය කර තිබෙනවා. අපේ ප්‍රදේශය අධ්‍යාපන අතිනුත් දැන් ගොඩාක් දියුණුයි. අපට ඉතාම අවශ්‍ය දෙයක් බවට පත්වෙලා තිබු කඹුරුපිටිය මූලික රෝහල අද වන විට මාතරටත් නැති ආකාරයේ ඉතා ඉහළ පහසුකම් සහිතව ගොඩනගා තිබීමෙන් වෙනදාට මාතර මහ රෝහලට යා යුතුව තිබූ රෝගීන් අද මෙහිදීම ප්‍රතිකාර ගන්නවා. එය කෙතරම් වටිනා සේවාවක්ද ?කඹුරුපිටිය ප්‍රාදේශීය සභාව විසින් මේ වන විට ජාතික සවිය ගම නැගුම හා මග නැගුම වැඩසටහන් ග්‍රාම නිලධාරී වසම් තිස් නවයක් තුළ ක්‍රියාත්මක කිරීමෙන් දසක කීපයකට පෙර නොතිබූ දැවැන්ත සංවර්ධනයක් ඇති කර තිබෙනවා.”කඹුරුපිටිය ප්‍රාදේශීය සභා සභාපති චන්දන සිරිබද්දන මහතා පවසයි. අපිට මෙවන් සංවර්ධනයක් ඇති කරන්න හැකියාව ලැබුණේ ගම ගැන හොඳට දන්නා, ගම හදා රට හැදීමේ අරමුණින් කටයුතු කරන නායකත්වය නිසයි. තවදුරටත් ප්‍රමුඛතා මත සංවර්ධනය කළ යුතු අංශයන් පිළිබඳ දැනට අධ්‍යයනය කරමින් සිටින්නේ. මහින්ද චින්තනයේ ඉදිරි දැක්ම තුළින් ලංකාව ආසියාවේ ආශ්චර්යමත් රට කරන්නට යන ගමනේ දී කඹුරුපිටිය මාතර දිස්ත්‍රික්කයේ දියුණුතම ප්‍රදේශය බවට පත් කරන්න අප උත්සාහ ගන්නවා. ජාතික මෙන්ම ප්‍රාදේශීය දේශපාලන නායකත්වයේ ආශිර්වාදය අපට නොඅඩඩුව ඒ සඳහා ලැබෙනවා.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>26</day>
    </date>
    <link>http://www.dinamina.lk/2010/03/26/_art.asp?fn=f1003264</link>
    <topic>රෝහණ පුරවරයට නවෝදයක් උදා කරවන්නට</topic>
    <author>සටහන සහ ඡායාරූප බන්ධුල ගුණසේකර සමගටී. කේ. ආරියදාස (මාලිම්බඩ සමූහ)</author>
    <content>ප්‍රශ්නය - ක්‍රීඩාපිටියේදී ක්‍රිකට් ක්‍රීඩාවෙන් ලොව පුරා ජනපි‍්‍රයත්වයේ ඉහළම හිණිපෙත්තට නැගුණු ඔබ දේශපාලන පිටියට පිවිසීමේ අරමුණ අවංකවම පැහැදිලි කළොත්.පිළිතුරු - කළගුණ සැලකීමේ උතුම් මිනිස් ගුණය පෙරටු කොට මේ රටේ සමස්ත දරු පරපුරේ ආදරණීය පියාණන් වූ මහින්ද රාජපක්ෂ ජනාධිපතිතුමන්ට ක්‍රීඩාවෙන් ලොව ජයගත් තවත් එක් පුත්‍රයෙකු ලෙස මමත් ඉහළින්ම ආදරය කරනවා.ඒ අතරතුර ක්‍රීඩාවෙන් බැහැරව එතුමාට සමීප වී මා උපන් මාතර පුරවරය ප්‍රමුඛ මාතර දිස්ත්‍රික්කයේ ආදරණීය ජනතාවටත් රටටත් උපරිම සේවාවක් ඉටුකිරීමේ අපේක්ෂාව පෙරදැරි කරගෙනයි දේශපාලන පිටියට පිවිසෙන්නට මා තීරණය කෙළේ.පසුගිය ජනාධිපතිවරණයෙන් අනතුරුව ජනාධිපතිතුමන්ගෙන් මට ලැබුණු ඇරයුමද මගේ මේ අරමුණට ලොකු ශක්තියක් වූ බව කිව යුතුයි.ඉලක්කයප්‍රශ්නය - පුරා විසිවසරක් පමණ වූ කාලයක් තුළ ක්‍රීඩාපිටියෙන් ලොව ජයගත් ඔබ දේශපාලන පිටියට නවකයෙක්.එහෙම නම් දේශපාලන පිටියේ ඔබේ ඉලක්කය ?පිළිතුර - ක්‍රිකට් පිටියෙන් මා ලොවම දිනුවේ එදා මගේ අරමුණ කෙරෙහි මා දැක් වූ උපරිම කැපවීම හා උද්යෝගය මතයි.එමෙන්ම මගේ මීළඟ අරමුණෙහි සාර්ථකත්වය රඳා පවතින්නේත් අප තුළ පවත්නා අධිෂ්ඨානය, උනන්දුව හා කැපවීම මතය යන්න මගේ විශ්වාසයයි.ඒ අනුව අපි නිවැරැදි අවබෝධයකින් හා පැහැදිලි අරමුණකින් යමක් කළොත් එහි ප්‍රතිඵලය සාර්ථකත්වයයි.මගේ දේශපාලන පිටියේ අරමුණ ජනතා ආශිර්වාදය මත ජයටැඹ කරා සමීප විය හැකි බවයි.ප්‍රතිචාරයප්‍රශ්නය - මෙවර එක්සත් ජනතා නිදහස් සන්ධානයෙන් ප්‍රවීණ දේශපාලනඥයින් ගණනාවක් සමග මාතර දිස්ත්‍රික්කයට තරඟවදින සුපිරි චරිතය වූ ඔබ කෙරෙහි සෙසු අපේක්ෂකයන් දක්වන ප්‍රතිචාරය ගැන සඳහන් කළොත්.පිළිතුර - ඒ සියල්ලන්ගෙන්ම මේ දක්වා මගේ ගමනට සහයෝගයක් මිස කිසිදු බාධාවක් එල්ල වී නැහැ.මගෙන් ඒ කිසිවෙකුටත් වචනයකින්වත් අවහිරයක් හෝ බලපෑමක් සිද්ධ වෙලත් නෑ.ඉදිරියටත් එය එසේම පවතිනු ඇතැයි යන්න මගේ අදහසයි. විශේෂයෙන්ම සාමයෙන් සමගියෙන් එකමුතුව මැතිවරණ කටයුතුවල නිරත විය යුතුය යන ජනාධිපතිතුමන්ගේ මඟපෙන්වීම අකුරටම පිළිපදිමින් ජනතාවගේ සේවකයන් ලෙස ජනතාවගේ මනාපයෙන් තේරී පත්වීමට ක්‍රියා කළයුතුය යන අදහස සිත්හි ධාරණය කර ගෙනයි අප කටයුතු කරන්නේ.බාධාවක්ප්‍රශ්නය - ඔබේ දේශපාලන ගමනට ක්‍රීඩාව කිසියම් අයුරකින් බාධකයක් වේ යයි ඇතැමුන් කතිකා කරන බැව් අසන්නට ලැබෙනවා.එය කෙසේ වේවිද?නොඑසේ නම් ඔබ ක්‍රීඩාව පසෙකින් තබා ඉන් සමුගෙන දේශපාලන පිටියට පිවිසෙනවාද ?පිළිතුරු - කි‍්‍රකට් ක්‍රීඩාව මේ දක්වාම මගේ වෘත්තියයි. ක්‍රීඩාව වෙනුවෙන් මගේ උපරිම ශක්තිය වැයකර සුපිරි ක්‍රීඩකයෙකුගේ තත්ත්වයට මා සේන්දු වූයේ අන්න ඒ නිසයි.එමෙන්ම ඉදිරියේදීත් මගේ ක්‍රීඩා කටයුතුවලට දේශපාලනයෙන් වත්, දේශපාලන කටයුතුවලට ක්‍රීඩාවෙන්වත් කිසියම් අවහිරයක් හෝ බාධාවක් ඇති නොවන ලෙස ක්‍රියාකිරීම මගේ බලාපොරොත්තුවයි.ඒ වගේම අද මා සිටිනා තැනට මාව කැඳවා ගෙන ඒමට මුල් වූ ක්‍රිකට් ක්‍රීඩාව සඳහා වන කැපවීම කිසිලෙසකින් හෝ අඩපණ කරන්නට මා සූදානම් නැහැ. ක්‍රි‍්‍රඩාවෙන් නමක් හදාගෙන තිබෙනවා නම් එය සුරැකිව තබාගෙන දේශපාලන කටයුතුවල නිරත විය යුතුය යන්න තේරුම් අරගෙනයි මා ක්‍රියාකරන්නේ.ප්‍රශ්නය - ඔබ මාධ්‍යයට ප්‍රකාශ කළ අයුරින් අපතේ යන විය හියදම් අවම කර එය පොදු ජනතාවගේ සුබසෙතට වැය කරනවා යන්න මේ රටේ දේශපාලනයේ නව ප්‍රවණතාවයක් ලෙස ජනතාව දකිනවා.මෙය ඔබේම අදහසක්ද ?පිළිතුර - ජනතාවගේ අවංක - නිහතමානී සේවකයෙකු ලෙස දේශපාලකයෙකුගෙන් රටට-ජනතාවට ඉටුවිය යුතු යුතුකම හා වගකීම පැහැදිලිවම තේරුම් අරගෙනයි මම දේශපාලනයට පිවිසුනේ.නාමයෝජනා බාරදුන් දිනයේ සිටම මා එය ක්‍රියාත්මක කළා. එදින බොහෝ අපේක්ෂකයින් පුරුද්දක් ලෙස සිදුකරන තම අනුගාමිකයින් පිරිවරාගත් දැවැන්ත පෙලපාලි, රිය පෙරහැරවල්, කාබීගෙන තැනිත් තැන සිදුකරන නානාවිද පි‍්‍රය සම්භාෂණ ආදී සියල්ල පසෙක හෙළා මා මාතර මහ රෝහලේ අසරණ වූ රෝගීන් වෙනුවෙන් රුපියල් පන්ලක්ෂයක (500000.00) පරිත්‍යාගයක් රෝහල් සංවර්ධන අරමුදලට පිරිනැමුවා.යම් යම් අයගේ යෝජනා - උපදෙස් මඟ පෙන්වීම් යන සියල්ලටම මා ඇහුම්කන් දුන්නත් හැමවිටම මගේ මතය අනුව ක්‍රියාත්මක වන මගේම අදහසක් හැටියටයි එම පරිත්‍යාගය සිදුකළේ.එමගින් අරසණ වූ රෝගීන් විශාල පිරිසකට යහපතක් සෙතක් සැලසුනා නම් අවංකවම මගේ් සතුටත් සැනසීමත් අන්න එයයි.ප්‍රශ්නය – ක්‍රීඩාවේදී ඔබ සතු යුතුකම් දන්නා හඳුනන රට දැය සමයට ආදරය කරන ඉතා නිහතමානී ක්‍රීඩකයෙකු වූ ඔබ පෙනුමෙන් මෙන්ම විවිධ වූ විචාරකයින් ලියා පළකරන ලද පොතපතින්ද සනාථ වී තිබෙනවා. ක්‍රීඩාපිටියේදී එසේ නම් දේශපාලන පිටියේදීත් ඔබට ඒ අයුරින්ම ක්‍රියාත්මකවීමට ඉඩකඩ ලැබේවිද ?පිළිතුර - මම මගේම උත්සාහය හා අධිෂ්ඨානය තුළින් දීර්ඝ ගමනක් ආ ක්‍රීඩකයෙක්.එම ගමනේදී මට එරෙහිව නැගී සිටි කොතෙකුත් බලවේගයන් බුද්ධිය මෙහෙයවා මැඩ පවත්වාගෙන සියලු අභියෝගයන්ට මුහුණ දෙමින් මගේ ස්ථාවරය ගොඩනංවාගෙනයි මා ඉදිරියට ආවේ.මා මේ සියල්ල කළේ මා තුළ උපතින්ම උරුම වූවා සේම හැඟෙන මා සතු වූ නායකත්වයේ හැඩරුව තුළින් යයි මට සිතෙනවා. දස්කම් හා ජයග්‍රහණ තුළින් දවසින් දවස ඉහළට යාමේදී වැඩි වැඩියෙන් නිහතමානී වීමේ ගුණය අප සතු විය යුත්තක් සේ සලකා ඒ අනුවයි මා ක්‍රියාත්මක වන්නේ.ඒ සමගම යුතුකම් ඉටු කිරීම හා අව්‍යාජ බවත්, සදාචාරාත්මක භාවය හා අනුනට උදව් උපකාර කිරීමත්, ඉවසීම හා නිර්ලෝභී භාවයත්, සත්‍යවාදී බව අවංකකම-කළගුණ සැලකීම හා නිහතමානී බවත් මා ඉහළින්ම ගරු කරන එමෙන්ම අනුගමනය කරන ගුණාංගයන් අතර වෙනවා.මා සිතන අයුරින් අප පෙරකී ගුණාංගයන් පෙරදැරි කොට ගෙන කටයුතු කරනවා නම් ක්‍රීඩාපිටිය මෙන්ම දේශපාලන පිිටියද ජය ගැනීමට අපට පක්ෂ- පාට බේදයක් නොමැතිව ජනතාවගේ පූර්ණ ආශිර්වාදය ලැබෙන බව මට හොඳින්ම විශ්වාසයි.ප්‍ර‍්‍රශ්නය - ඉතින් කොහොමද අද වන විට ඔබේ දේශපාලන කටයුතු. ඔබ ඉදිරිපත් වන මාතර දිස්ත්‍රික්කයේ ගමේ-නගරයේ ජනතාවගෙන් ඔබට ලැබෙන ප්‍රතිචාරවල තත්ත්වය සඳහන් කළොත්.පිළිතුර - මගේ ඡායාරූපය සහිත පුංචි පෝස්ටරයක සඳහන් “සනත් ඇවිත්” යන පුංචි වැකිය අද වන විට මාතර දිස්ත්‍රික්කය පුරා මට ආදරය කරන නංගිලා මල්ලිලා අයියලා අක්කලා වගේම මවුවරුන් පියවරුන්ගේත් මුවට සතුට දැනෙන ලස්සන පුංචි වදනක් බවට පත්වෙලා.ඒ තුළින් ගමේ ගොඩේ අස්සක් මුල්ලක් නෑරම අමුතුම ප්‍රබෝදයක් ඇතිවෙලා.එකම ගමෙන් තරුණ කණ්ඩායම් කිහිපයක් වශයෙන් මා සොයාගෙන මාතරට ඇවිත් “අනේ සනත් අයියේ අපේ ගමටත් එන්නැයි ඇරයුම් කරනවා.මම ඒ එකම ඉල්ලීමක් වත් පැහැර නොහැර උදේ ඉඳන් මහ රෑ වෙනකම් ගමින් ගමට යමින් ඔවුන් හමුවෙනවා සාකච්ඡා කරනවා.මාතර පුරවරයට නවෝදයක් උදාකරවන්නට අලුත් ඉනිමක් ගොඩනඟන්නට අපි ඔක්කොම එකට එකතු වෙමුයි යන්න තීරණය කරගෙනයි මා ඒ හැම දිනකම යළි මාතරට එන්නේ.පුංචි කාලේ ඉඳලම මට ඉන්න මාගේ යාළුවෝ මාතර දිස්ත්‍රික්කය පුරා විසිරී පැතිරී සිටින ඔවුන්ගේ නෑ හිත මිතුරන් සියල්ලෝම මා වටා ඒකරාශී කරවමින් අද දවස වන විටත් මට ලොකුම ලොකු හයියක් ලබාදී මා සවිමත් කොට සිටිනවා.දිගින් දිගටම මා දිස්ත්‍රික්කය පුරා ගියත් නොගියත් මගේ හිතවතුන්-මිත්‍රයින්- සුමිතුරන් මෙන්ම ඥාතීන් දවස මුළුල්ලේම සනත් දිනවන්නට මා විජයග්‍රහණය කරා යොමු කරවන්නට නොකඩවා ප්‍රචාරක කටයුතු කරගෙන යනවා.ඒ කිසිවෙකුත් තෑගිබෝග, පුද පඬුරු, මිල මුදල් වැනි අපේක්ෂාවන්ගෙන් තොරව මා ඔවුන්ගේ ආදරණීය ජනතා සේවකයෙකු බවට පත්කර වන්නටයි ඔවුන් පෙරමුණ ගෙන සිටින්නේ.ප්‍රශ්නය – ඔබේ ඉදිරි දේශපාලන අපේක්ෂාවන් සහ සැළසුම් පිළිබඳව කෙටි පැහැදිලි කිරීමක් කරනවා නම්...පිළිතුර - බියෙන් හා සැකයෙන් තොරව ජීවත්විය හැකි ඒකීය ශ්‍රී ලංකාවක් ගොඩනැගූ ජනාධිපති මහින්ද රාජපක්ෂ මැතිතුමන්ට ශක්තියක් ලබාදෙමින් මා උපන් මාතර පුරවරය ප්‍රමුඛ රෝහණ දේශයටත් සමස්ත ලක්වැසි ජනතාවටත් මිනිසකු වශයෙන් ඉටුකළ හැකි උපරිම සේවාව නොපිරිහෙලා ඉටුකිරීමටයි මා අධිටන් කරගෙන සිටින්නේ.සෞඛ්‍ය අධ්‍යාපන මෙන්ම ක්‍රීඩා යන ක්ෂේත්‍රයන් අතින් අඩුපාඩු රැසක් පවතින මාතර දිස්ත්‍රික්කයේ රෝහල්, පාසල් ක්‍රීඩාංගණ ආදියෙහි පවත්නා අඩුපාඩු මෙන්ම පවතින පහසුකම් වැඩිදියුණුවටත් ආර්ථික සමාජයීය සහ සංස්කෘතික යන අංශයන්ගේ සංවර්ධනයට ගතයුතු කඩිනම් ක්‍රියාමාර්ග පිිළිබඳවත් විධිමත්ව සැළසුම් කළ ජනතා හිතවාදී වැඩපිළිවෙළක් ඉදිරියේදී ක්‍රියාවට නැංවීම වෙනුවෙන් මගේ උපරිම දායකත්වය ලබාදීම මගේ් පැහැදිලිම අරමුණයි.මේ සියල්ල වෙනුවෙන් ජනතාවගේ පූර්ණ ආශිර්වාදය සනත් ජයසූරියට උපරිමයෙන් ම ලැබෙන බව මට සියයට සියයකින්ම විශ්වාසයි.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>27</day>
    </date>
    <link>http://www.dinamina.lk/2010/03/27/_art.asp?fn=n1003271</link>
    <topic>සියයට 80ක්තැපැල් ඡන්දය දෙති</topic>
    <author>දයා පෙරේරා</author>
    <content>තැපැල් ඡන්ද හිමියන්ගෙන් සියයට 75ත් 80 ත් අතර ප්‍රමාණයක් මහ මැතිවරණය වෙනුවෙන් ඊයේ (26) සහ පෙරේදා (25) තැපැල් ඡන්ද සලකුණු කර ඇතැයි මැතිවරණ මහ ලේකම් කාර්යාලය ආරංචි මාර්ග කියයි.සමස්තයක් වශයෙන් ගත් කළ තැපැල් ඡන්ද සලකුණු කිරීම සාමකාමීව පැවැත්වුණු බව සහතික කිරීමේ නිලධාරීන් දිස්ත්‍රික් මැතිවරණ තේරීම් භාර නිලධාරීන්ට දැනුම් දී ඇතැයි ද එම ආරංචි මාර්ග දිනමිණ ට කීය.තැපැල් ඡන්ද සලකුණු කිරීමේ මධ්‍යස්ථාන 15,000 ක් පමණ ක්‍රියාත්මක වූ බවත් එයින් මධ්‍යස්ථාන දහසක් පැෆරල් සංවිධානයේ නිරීක්ෂකයන් ගේ නිරීක්ෂණයට භාජනය වූ බවත් එම සියලු තැන්හි සාමකාමී වාතාවරණයක් පැවැති බවත් එම සංවිධානයේ විධායක අධ්‍යක්ෂ රෝහණ හෙට්ටිආරච්චි මහතා දිනමිණ ට පැවැසීය.තැපැල් ඡන්ද සලකුණු කිරීමේ පළමු වැනි දිනය වූ පෙරේදා සියයට 65 - 70 අතර ප්‍රමාණයක් ඡන්දය පාවිච්චි කර තිබිණි. ඇතැම් ඡන්ද මධ්‍යස්ථානයක ඡන්ද හිමි නාමලේඛන නොතිබීම, දේශපාලන පක්ෂ නියෝජිතයන් නොපැමිණීම වැනි දෑ හැර වෙනත් බරපතල සිදුවීමක් වාර්තා නොවූ බවත් හෙට්ටිආරච්චි මහතා කීය.තැපැල් ඡන්ද සඳහා නියමිත දෙදින සිය ඡන්දය සලකුණු කිරීමට නොහැකි වූ අයට තමාට නියමිත සහතික කිරීමේ නිලධරයා හමුවී ලබන මස 8 වැනිදාට පෙර ඡන්දය පාවිච්චි කළ හැකි බව මැතිවරණ මහලේකම් කාර්යාලය පවසයි. මැතිවරණ ප්‍රචණ්ඩ ක්‍රියා නිරීක්ෂණ මධ්‍යස්ථානයට ද තැපැල් ඡන්ද විමසීම නිරීක්ෂණය සඳහා අවස්ථාව ලැබී තිබිණ.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>27</day>
    </date>
    <link>http://www.dinamina.lk/2010/03/27/_art.asp?fn=n1003272</link>
    <topic>එජාපයෙන් තරගයක් නැති නිසාසන්ධානයේම අය තරගකාරී වෙලා</topic>
    <author>ධනුෂ්ක ගොඩකුඹුර ගාල්ල සිට</author>
    <content>මේ මැතිවරණය සම්බන්ධව එක්සත් ජාතික පක්‍ෂයේ කිසිදු තරගකාරිත්වයක් නොමැති නිසා අද එක්සත් ජනතා නිදහස් සන්ධානයේම අපේක්‍ෂකයන් අතර දැඩි තරගකාරී බවක් ඇතිවී ඇතැයි ජනාධිපති මහින්ද රාජපක්‍ෂ මහතා පවසීය.එහෙත් මනාප ගැටුම් තමා කිසිසේත් අනුමත නොකරන බව පැවසූ ජනාධිපතිවරයා කුමන පක්ෂයෙන් ආවත් මේ සියලු දෙනා සන්ධානයේ අපේක්‍ෂකයන් බව සිහි තබාගෙන කණ්ඩායම් නොබෙදී කටයුතු කළ යුතු යැයි අවධාරණය කෙළේය.ජනාධිපතිවරයා මේ අදහස් පළ කෙළේ එළඹෙන මහ මැතිවරණයේදී එක්සත් ජනතා නිදහස් සන්ධානයේ ජයග්‍රහණය තහවුරු කෙරෙන විජයග්‍රාහී ජන රැලියට ගාල්ල සමනල ක්‍රීඩාංගණයේ දී ඊයේ (26) එක් වෙමිනි.බෝපේ පෝද්දල ප්‍රාදේශීය සභාවේ විපක්‍ෂ නායක එම්. කේ. දසනායක මහතා මෙහිදී ජනාධිපතිතුමා මුණගැසී සන්ධානයට සහය පළ කෙළේය. මනාප ලැයිස්තුවේ එකට ආවත් අවසානයට ආවත් කිසිදු විශේෂත්වයක් නොමැති බව පැවසූ ජනාධිපතිවරයා, ඇතැම්විට ලැයිස්තුවේ අවසාන කෙනාට ඇමැතිකම් ලැබෙන්නටත්, පළමුවැනියාට නොලැබෙන්නටත් ඉඩ තිබෙන බවත් කීවේය.තමන්ගේ ආසනයට එන්න එපා කියමින් තහංචි පනවන්නට කිසිවකුටත් අයිතියක් නැතැයි පැවසූ ජනාධිපතිවරයා, තමන්ට අවශ්‍ය වැඩ කරන කණ්ඩායමක් සමඟ වැඩ කරන්නට බවත් කීවේය.ඒ නිසා සමඟිව, කණ්ඩායමක් ලෙස කටයුතු කරන ලෙස ඉල්ලා සිටි ජනාධිපතිවරයා පළමුව බුලත් කොළයට ඡන්දය දී ඉතිරි මනාප තුනම භාවිතා කරන්න යැයි ජනතාවගෙන් ඉල්ලා සිටියේය.එක්සත් ජනතා නිදහස් සන්ධානයේ ගාල්ල දිස්ත්‍රික් කණ්ඩායම් නායක ඇමැති පියසේන ගමගේ මහතා ප්‍රමුඛ අපේක්‍ෂකයෝ ද මෙහිදී අදහස් දැක්වූහ. දකුණු පළාත් ප්‍රධාන ඇමැති ශාන් විජයලාල් ද සිල්වා, ඇමැති මහාචාර්ය තිස්ස විතාරණ, හිටපු ඇමැති හේමකුමාර නානායක්කාර මහත්වරු ද මෙහිදී අදහස් දැක්වූහ.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>27</day>
    </date>
    <link>http://www.dinamina.lk/2010/03/27/_art.asp?fn=n1003273</link>
    <topic>උතුරේ යළි පදිංචි වූවන්ටවිසිපන්දාහක බැංකු ගිණුමක්</topic>
    <author>උදුලා පීරිස්</author>
    <content>උතුරේ නැවත පදිංචි කළ ජනතාවගේ ජීවනෝපාය සඳහා රුපියල් 25000ක බැංකු ගිණුම බැගින් පිරිනැමේ. මේ සඳහා රජය රුපියල් මිලියන 750ක මුදලක් වෙන්කර ඇත.නැවත පදිංචි කිරීමේ දී නිවාස අලුත්වැඩියාව සඳහා දුන් රුපියල් 25,000ට අමතරව මේ බැංකු ගිණුම් ලබාදෙයි.කෘෂිකර්මාන්තය, ධීවර, කුඩා කර්මාන්ත, කුඩා හා මධ්‍ය පරිමාණ ව්‍යාපාර වැනි ජීවනෝපාය සංවර්ධන කටයුතු සඳහා ඕනෑම අවස්ථාවක මේ බැංකු ගිණුමෙන් මුදල් ලබාගත හැකිය.ලෝක බැංකු ආධාර යටතේ උතුරු නැඟෙනහිර ප්‍රජා ප්‍රතිසංස්කරණ හා සංවර්ධන ව්‍යාපෘතිය (නිකෝඩ්) මගින් මේ ආධාර මුදල් පිිරිනමා ඇත.මුල් පියවර යටතේ පවුල් 30,000ක් වෙත මේ ආධාර පිරිනැමෙනු ඇත.ආධාර පිරිනැමීමේ සමාරම්භක උළෙල සමාජ සේවා හා සමාජ ශුභ සාධන ඇමැති ඩග්ලස් දේවානන්ද හා උතුරු පළාත් ආණ්ඩුකාර ජී.ඒ. චන්ද්‍රසිරි මහත්වරුන්ගේ ප්‍රධානත්වයෙන් චාවකච්චේරි සංස්කෘතික ප්‍රදර්ශන මධ්‍යස්ථානයේ දී පසුගියදා සිදු කෙරිණි.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>27</day>
    </date>
    <link>http://www.dinamina.lk/2010/03/27/_art.asp?fn=n1003274</link>
    <topic>බැංකු ලිපිකාරිනිය හා සැමියාචෙක්පත් වංචාවට අත්අඩංගුවේ</topic>
    <author>ගන්දර සමූහ හා මාලිම්බඩ සමූහ</author>
    <content>රුහුණ සංවර්ධන බැංකුවේ චෙක්පත් විසි එකක් මඟින් රුපියල් පනස් එක් ලක්ෂ හතළිස් නව දහස් තුන්සිය දහතුනයි සත තිස් දෙකක් වංචා කළැයි එම බැංකුවේම ලිපිකාරිනියක සහ ඇගේ සැමියා අපරාධ විමර්ශන දෙපාර්තමේන්තුවේ විශේෂ අපරාධ විමර්ශන අංශය මඟින් අත්අඩංගුවට ගෙන ඇත.සැකකාරිය හා සැමියා බටපොළ ප්‍රදේශයේ පදිංචිකරුවෝ ය.මාතර අතිරේක මහේස්ත්‍රාත් ලසිත් මදනායක මහතා හමුවට ඉදිරිපත් කිරීමෙන් අනතුරුව සැකකරුවන් අප්‍රේල් මස 02 වැනි දින දක්වා රක්ෂිත බන්ධනාගාරගත කරන ලෙස නියෝගකොට තිබේ.වංචා සහගත ලෙස මෙසේ ලබාගෙන ඇති මුදල් බැංකු ගිණුම් පහක තැන්පත් කර නැවත එම මුදල් ලබාගෙන වෑන් රියක්, ත්‍රිරෝද රථයක් හා රන් අභරණ ද මිලයට ගෙන ඇති අතර එම වාහන සහ භාණ්ඩ නඩු භාණ්ඩ වශයෙන් අධිකරණය හමුවට ඉදිරිපත්කොට ඇත.අපරාධ විමර්ශන දෙපාර්තමේන්තුවේ විශේෂ අපරාධ හා දූෂණ විමර්ශන අංශය වැඩිදුර පරීක්ෂණ පවත්වයි.  </content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>27</day>
    </date>
    <link>http://www.dinamina.lk/2010/03/27/_art.asp?fn=n1003275</link>
    <topic>I. T. N. ‘අටපට්ටම’ඉරිදා උදේ 7.30 ට නැවතත්</topic>
    <author/>
    <content>“අටපට්ටම” පැරණි වැඩසටහන් ඉරිදා උදේ 7.30 ට නැවත විකාශය කිරීමට ස්වාධීන රූපවාහිනී සේවය තීරණය කර ඇත.ප්‍රේක්ෂක ජනතාවගේ වැඩි ඉල්ලීම පරිදි මේ වැඩසටහන නැවත විකාශය කරන බවත්, “අටපට්ටම” අලුත් වැඩසටහන් සුපුරුදු පරිදි සෑම බාදාදාවකම රාත්‍රී 7.30 ට විකාශය වන බවත් ස්වාධීන රූපවාහිනී සේවය පවසයි.එස්.ආර්.එල්. ජාතික සමීක්ෂණයට අනුව මෙරට සියලු රූපවාහිනී නාලිකා අතුරින් ජනප්‍රියම වැඩසටහන බවට පත්ව තිබෙන අතර, 2010 ස්ලිම් නීල්සන් ජනතා සම්මාන උළෙලේදී මෙරට ජනප්‍රියම වැඩසටහන ලෙස සම්මානයට ද පාත්‍ර විය.ඉරිදා දිනවල උදේ 8 ට පවුලේ සැමට නැරඹිය හැකි ඉංග්‍රීසි චිත්‍රපට මාලාවක් විකාශය කිරීමට ද ස්වාධීන රූපවාහිනී සේවය කටයුතු යොදා ඇත.  </content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>27</day>
    </date>
    <link>http://www.dinamina.lk/2010/03/27/_art.asp?fn=n1003276</link>
    <topic>බම්බලපිටියේකෝටිපතියාවතුර හොරෙක්</topic>
    <author>භක්ති ධර්මප්‍රිය මෙන්ඩිස්</author>
    <content>ව්‍යාපාර දහඅටකට හිමිකම් කියන බම්බලපිටිය ප්‍රදේශයේ කෝටිපති ව්‍යාපාරිකයකු වසර ගණනාවක් තිස්සේ වංචනික ලෙස ජලය ලබාගෙන ඇති බවට බම්බලපිටිය පොලිසියට ඊයේ (26) තොරතුරු ලැබී තිබේ. සැකකරු ජල සම්පාදන මණ්ඩලයට සිදුකර ඇති අලාභය ලක්ෂ හතකට ආසන්න ය.සිද්ධිය අනාවරණය වීමත් සමග ව්‍යාපාරිකයා පලාගොස් ඇති අතර ඔහු අත්අඩංගුවට ගැනීමට පොලිසිය පරීක්ෂණ ආරම්භ කර ඇත.ව්‍යාපාරිකයාට හිමි ආයතන දහඅටෙන් ආයතන දෙකක් පමණක් මේ වන විට පරීක්ෂා කර ඇති අතර එම ආයතන දෙක සඳහා පමණක් රුපියල් ලක්ෂ හතක ජලය අනවසරයෙන් ලබාගෙන ඇති බව පොලිසිය පවසයි.කොළඹ අනවසර ජල වැටලීම් අංශය බම්බලපිටිය පොලිසියට කරුණු දැනුවත් කිරීමෙන් පසු මේ තොරතුරු හෙළි වී තිබේ. අනෙක් ව්‍යාපාර ආයතන ඉදිරි දිනවල පරීක්ෂා කිරීමට පොලිසිය පියවර ගෙන ඇත.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>27</day>
    </date>
    <link>http://www.dinamina.lk/2010/03/27/_art.asp?fn=n1003277</link>
    <topic>ඡන්දයට ගැසූ සන්ධාන ගිවිසුම් වහා ලබා දෙන්න</topic>
    <author>දයා පෙරේරා</author>
    <content>මහ මැතිවරණයට තරග කරන සියලු සන්ධානවල ගිවිසුම් වහාම ලබා දෙන්නැයි මැතිවරණ කොමසාරිස් දයානන්ද දිශානායක මහතා එම සන්ධාන ලේකම්වරුන්ට දන්වයි.එම සන්ධානවලට අයිති දේශපාලන පක්‍ෂ මොනවාද යන වගත් දැනුම් දෙන ලෙසද හෙතෙම වැඩිදුරටත් දන්වා ඇත.සන්ධාන ගතව තරග කරන දේශපාලන පක්‍ෂ වලින් ඉදිරිපත් වී සිටින සියලුම අපේක්‍ෂකයන් ගේ නම් ද මැතිවරණ කොමසාරිස් ඉල්ලා තිබේ. එම සියලු විස්තර මැතිවරණයට පෙර හැකි ඉක්මනින් තමාට ලබාදෙන ලෙස කොමසාරිස්වරයා සන්ධාන ලේකම්වරුන්ට යවා ඇති ලිපියෙන් අවධාරණය කර සිටියි.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>27</day>
    </date>
    <link>http://www.dinamina.lk/2010/03/27/_art.asp?fn=n1003278</link>
    <topic>මඩකළපුවේ සිසුහු 193 ක්බීමට ගත් ජලය විසවී රෝහලේ</topic>
    <author>භක්ති ධර්මප්‍රිය මෙන්ඩිස්</author>
    <content>මඩකළපුව වවුනතිව් විෂ්ණු විද්‍යාලයේ ශිෂ්‍යයන් 193 දෙනකු බීමට ගත් ජලය විසවීමෙන් රෝගාතුරවී මඩකළපුව සහ අවට රෝහල් වලට පෙරේදා (25) ඇතුළත් කර ඇත.ජලය විසවීමට හේතු සොයාබැලීම සඳහා මඩකළපුව රෝහලේ නිලධාරි පිරිසක් පාසල වෙත ගොස් සිටිති.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>27</day>
    </date>
    <link>http://www.dinamina.lk/2010/03/27/_art.asp?fn=n1003279</link>
    <topic>දුමින්දට 31යි</topic>
    <author/>
    <content>ඛනිජ තෙල් සම්පත් සංවර්ධන ඇමැති දුමින්ද දිසානායක මහතාගේ 31 වැනි උපන් දිනය හෙටට (28) යෙදී තිබේ.දිනමිණ ඔහුට සුබ පතයි.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>27</day>
    </date>
    <link>http://www.dinamina.lk/2010/03/27/_art.asp?fn=n10032710</link>
    <topic>ලේක්හවුස් ආයතනයේ ‘ක්‍රීඩා’ වෙළඳ නාමය යොදා ගැනීමට එරෙහි වාරණ නියෝගයක්</topic>
    <author>රෝෂන් තුෂාර</author>
    <content>සිමාසහිත එක්සත් ප්‍රවෘත්ති පත්‍ර සමාගම ප්‍රකාශයට පත්කරන “ක්‍රීඩා” සඟරාවේ “ක්‍රීඩා” යන වෙළෙඳ සළකුණට සමාන ස්වරූපයක් සහිත නාමය යොදා ගනිමින් සඟරාවක් පළකිරීම වළක්වන වාරණ නියෝගයක් කොළඹ වාණිජ මහාධිකරණය ඊයේ (26) නිකුත් කළේය.ක්‍රීඩා Sports Mag අනුකරණය කරමින් සඟරාවක් පළකළ අතුරුගිරිය ලකී ටෙරස්හි සරත් ජයසිංහ කර්තෘ වරයාට හා කැලණිය බියගම පාර පැරමවුන්ට් ප්‍රින්ට් පැක් ලිමිටඩ් ආයතනයට මේ වාරණය නිකුත් කළේය. සීමාසහිත එක්සත් ප්‍රවෘත්ති පත්‍ර සමාගම පැවරූ නඩුවක් සලකා බැලීමෙන් අනතුරුව කොළඹ වාණිජ මහාධිකරණ විනිසුරු ගාමිණී අමරසේකර මහතා මේ වාරණය නිකුත් කළේය.පැමිණිල්ල වෙනුවෙන් ජනාධිපති නීතිඥ ඩිනාල් පිලිප්ස් මහතා අධිකරණයට කරුණු ඉදිරිපත් කළේය.‘ක්‍රීඩා’ සඟරාවේ වෙළඳ නාමය උපුටා ගනිමින් සඟරාවක් පළකිරීම 2003 අංක 36 දරන බුද්ධිමය දේපළ පනත උල්ලංඝනය කිරීමක් බවත්, එම පනතේ 170/10 වගන්තිය හා 160 වගන්තිය ප්‍රකාරව අනුකරණ සඟරාව පළකිරීම තහනම් කරන ලෙසත් පැමිණිල්ලෙන් ඉල්ලා තිබිණි.එම පැමිණිල්ලේ මෙසේ ද සඳහන් වේ.ක්‍රීඩා Sports Mag සඟරාව 1983 මාර්තු 15 දින සිට ප්‍රකාශයට පත්කරන අතර එහි වෙළෙඳ සළකුණ 1983 මාර්තු 05 දින ලියාපදිංචි කැර ඇත.අනුකරණ සඟරාවේ කර්තෘ වරයා ක්‍රීඩා සඟරාවේ නිදහස් ලේඛකයකු ලෙස කටයුතු කැර ඇති අතර ක්‍රීඩා සඟරාවේ අනන්‍යතාව පැහැදිලිව අවබෝධ කැරගත් අයෙකි.බුද්ධිමය දේපළ පනත උල්ලංඝනය කරමින් ‘ක්‍රීඩා’ සඟරාව අනුකරණය කැර විත්තිකරුවන් නීති විරෝධීව වෙළඳපළෙහි ලාභ උපයා ඇති බවත්, සඟරාව ප්‍රකාශයට පත් කිරීම තහනම් කැර ලාභය පැමිණිලිකාර ලේක්හවුස් ආයතනයට ගෙවීමේ නියෝගයක් නිකුත්කරන ලෙසත් පැමිණිල්ලේ සඳහන් වේ.කරුණු සලකා බැලූ විනිසුරුවරයා වාරණ නියෝග හා අතුරුතහනම් දැන්වීම් හා නොතිසි නිකුත් කරමින් ලබන 09 දින අධිකරණයේ පෙනී සිටින ලෙස විත්තිකරුවන්ට නියෝග කළේය.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>27</day>
    </date>
    <link>http://www.dinamina.lk/2010/03/27/_art.asp?fn=n10032711</link>
    <topic>බැසිල් අද වත්තලහෙට දොම්පේ</topic>
    <author/>
    <content>එක්සත් ජනතා නිදහස් සන්ධානයේ ගම්පහ දිස්ත්‍රික් කණ්ඩායම් නායක ජනාධිපති ජ්‍යෙෂ්ඨ උපදේශක හා හිටපු පාර්ලිමේන්තු මන්ත්‍රී බැසිල් රාජපක්‍ෂ මහතා සහභාගි වන රැස්වීම් කිහිපයක් අද (27) සහ හෙට (28) ගම්පහ දිස්ත්‍රික්කයේ පැවැත්වේ.අනුව වත්තල ආසනයේ රැස්වීම් මාලාව අද (27) ද, දොම්පෙ ආසනයේ රැස්වීම් මාලාව හෙට (28) ද පැවැත්වේ.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>27</day>
    </date>
    <link>http://www.dinamina.lk/2010/03/27/_art.asp?fn=n10032712</link>
    <topic>ජේ.ආර්. අවු: 72න් ජනපති වී තැබුවාර්තාව රනිල් බිඳ දමන්න හඳනවා</topic>
    <author/>
    <content>විපක්ෂ නායක රනිල් වික්‍රමසිංහ මහතා හිටපු ජනාධිපති ජේ. ආර්. ජයවර්ධන මහතාගේ වාර්තාවක් බිඳ හෙළීමට සූදානම් වන බව එක්සත් ජනතා නිදහස් සන්ධානයේ මහලේකම් අධ්‍යාපන ඇමැති සුසිල් ප්‍රේමජයන්ත මහතා පැවැසුවේය.ජේ. ආර්. ජයවර්ධන මහතා ජනාධිපතිධුරයට පත් වූයේ වයස අවුරුදු 72 දී බවත් රනිල් වික්‍රමසිංහ මහතා වයස අවුරුදු 73 දී ජනාධිපතිධූරයට පත්වීමට සිහින දකින බවත් සුසිල් ප්‍රේමජයන්ත ඇමැතිවරයා පෙන්වාදෙයි. ඇමැතිවරයා මේ බව ප්‍රකාශ කෙළේ පසුගිය දින කොල්ලුපිටිය මංසන්ධියේ දී පැවති එක්සත් ජනතා නිදහස් සන්ධානයේ පැවති ජනරැලියකට සහභාගී වෙමිනි.ඇමැතිවරයා මෙසේද කීවේය. “ රනිල් වික්‍රමසිංහ මහත්තයට දැන් වයස අවුරුදු 61යි. ඊයේ පෙරේදා රනිල් මහත්තයගෙන් මිතුරෙක් ඇහුවලු දැන් කොහොමද කියලා. වරදක් නැහැ හොඳින් ඉන්නවා කියලා රනිල් වික්‍රමසිංහ මහත්තයා කිව්වලු. මොකද රනිල් වික්‍රමසිංහ මහත්තයා විපක්‍ෂ නායකකමට හරිම ආසයි.තව අවුරුදු 6ක් යන කොට රනිල් මහත්තයට අවුරුදු 67 යි. ඒ පාර බැරිවෙලා තව අවුරුදු 6 ක් යනකොට රනිල් මහත්තයට වයසු අවුරුදු 73 යි . ඒ නිසා රනිල් මහත්තයාට අවශ්‍ය වෙලා තියෙන්නේ ජේ. ආර්. ජයවර්ධන මාමාගේ අඩිපාරේ ගිහිල්ලා ඒ වාර්තාව බිඳහෙළීමටයි.රනිල් මහත්තයාගේ මේ ප්‍රතිපත්තිවලට කැමති කොටසකුත් ඉන්නවා. අකිල විරාජ් කාරියවසම්, සාගල රත්නායක යන මහත්වරුන් ඇතුළු කිහිපදෙනෙක් ඉන්නවා. මංගල සමරවීර මහත්තයත් අලුතෙන්ම ඒ ගොඩට එකතුවෙලා . රනිල් වික්‍රමසිංහ මහත්තයා විපක්‍ෂ නායක ලෙස කරදරයක් නැතුව ඉන්නවා. නමුත් රටේ තරුණ තරුණියන්ට එහෙම ඉන්න බැහැ. ඔවුන්ට රැකියා අවශ්‍යයි.ඔවුන්ට දරුදැරියන්ගේ අනාගතය වෙනුවෙන් රට දියුණු වෙනවා දකින්න අවශ්‍යයි. ඒක නිසා අතිබහුතරයක් මහ ජනතාව ජනාධිපති මහින්ද රාජපක්‍ෂ මැතිතුමා සමග සිටිනවා . ඒක නිසා එක්සත් ජනතා නිදහස් සන්ධානයට මෙවර මහා මැතිවරණයෙන් 2/3ක අතිබහුතරයක් ලැබෙන එක කාටවත් නතර කරන්න බැහැ” යනුවෙන් ද වැඩි දුරටත් අදහස් දැක්වූ සුසිල් ප්‍රේමජයන්ත අමාත්‍යවරයා පැවැසීය.බටහිර කොළඹ එක්සත් ජාතික පක්‍ෂයේ පාක්‍ෂිකයින් විශාල පිරිසක් මෙහිදී එක්සත් ජනතා නිදහස් සන්ධානයට එක්වීම විශේෂත්වයකි. කොළඹ මහනගර සභාවේ එක්සත් ජාතික පක්‍ෂයේ හිටපු නාගරික මන්ත්‍රී අමිල පෙරේරා මහතා ඇතුළු පිරිසක් මෙහිදී එක්සත් ජනතා නිදහස් සන්ධානයට සහයෝගය පළකර සිටියහ.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>27</day>
    </date>
    <link>http://www.dinamina.lk/2010/03/27/_art.asp?fn=n10032713</link>
    <topic>කොමසාරිස්ට පීඩා එපා</topic>
    <author>අනුර ප්‍රේමලාල්</author>
    <content>මැතිවරණ කොමසාරිස්වරයාට නඩු පැවරීම හා වෙනත් ක්‍රියා මගින් ඒ මහතා පීඩනයට පත්කිරීම නිදහස් හා සාධාරණ මැතිවරණයකට බාධාවක් බව ජාතික මැතිවරණ නිරීක්‍ෂණ මධ්‍යස්ථානය ප්‍රකාශ කරයි. මැතිවරණ කොමසාරිස් දයානන්ද දිශානායක මහතා පීඩනයට පත් කිරීමෙන් ඔහුගෙන් නිසි සේවයක් ද ලබාගත නොහැකි වන බව ද අවධාරණය කරයි.ඒ මහතාගේ කාර්යයන් නිදහසේ කරගෙන යෑමට ඉඩකඩ උදාකර දෙන මෙන් සියලු දේශපාලන පක්‍ෂවලින් ඉල්ලා සිටින බව ජාතික මැතිවරණ නිරීක්‍ෂණ මධ්‍යස්ථානය ඉල්ලා සිටියි.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>27</day>
    </date>
    <link>http://www.dinamina.lk/2010/03/27/_art.asp?fn=n10032714</link>
    <topic>ඇමැති මර්වින් අයුක්තියට අසාධාරණයටඑරෙහිව කවදත් නැඟී සිටිනවා</topic>
    <author>භක්ති ධර්මපි‍්‍රය මෙන්ඩිස්</author>
    <content>පාර්ලිමේන්තුව පැවැත්වෙන මුල් පැය දෙකේ බොහෝ මන්ත්‍රීවරු සිදු කරන්නේ මේ රට පාවාදෙන ප්‍රකාශයි. ආගම සංස්කෘතිය මෙන්ම රණවිරුවන්ටත් ඔවුන් නොයෙකුත් නින්දා අපහාස කළා. එහෙත් මර්වින් සිල්වා වැනි ඇමැතිවරුන් ඒවාට නොබියව සටන් කළා යැයි ජනාධිපති ජ්‍යෙෂ්ඨ උපදේශක පාර්ලිමේන්තු මන්තී‍්‍ර බැසිල් රාජපක්ෂ මහතා පැවසීය.රජයේ නියෝජිතයකු වශයෙන් සෘජු ප්‍රකාශ කිරීමත් අයුක්තියට අසාධාරණයට එරෙහිව නැඟි සිටිමත් මර්වින් සිල්වා ඇමැතිවරයාට උපතින්ම ලැබී ඇති හැකියාවක් බවද බැසිල් රාජපක්ෂ මහතා පැවසීය.බැසිල් රාජපක්‍ෂ මහතා එසේ ප්‍රකාශ කළේ කම්කරු ඇමැති මර්වින් සිල්වා මහතාගේ උපන් දිනය සැමරීම නිමිත්තෙන් කොළඹ සුගතදාස ගෘහස්ථ ක්‍රීඩාංගණයේ පෙරේදා (25) පැවැති ජනහමුවකට සහභාගි වෙමිනි. මේ ජනහමුවට මර්වින් සිල්වා ඇමතිවරයාගේ පවුලේ සාමාජිකයන් සහ කැලණිය ජනතාව සංවිධානය කර තිබුණි. මේ අවස්ථාව සඳහා භික්ෂුන්වහන්සේලා කලාකරුවන් මහාචාර්යවරුන්, ආචාර්යවරුන්, දේශපාලනඥයන් රැසක් සහභාගි වූහ. එහිදී බැසිල් රාජපක්ෂ මහතා මෙසේද කීය.රාජපක්ෂ පවුලට ඉතා සමීප පැරණි හිතවතෙක් ලෙස මර්වින් සිල්වා මහතා හඳුන්වා දිය හැකිය. මම පාසැල් යන කාලයේ සිට මර්වින් සිල්වා ඇමතිවරයා හඳුනනවා. ඔහුට වඩා ඔහුගේ පියා මට සමීපයි. එතුමා කෙලින් කතා කරන යුක්ති ගරුක පුද්ගලයෙක්. අපටත්බොහෝ දේ උගන්වා තිබෙනවා. පියාගේ ගතිගුණ බොහොමයක් මර්වින් සිල්වා ඇමතිතුමාට තිබෙනවා. අද මෙරට දේශපාලනයේ මර්වින් සිල්වා මහතා වැදගත් භූමිකාවක්. ඔහුට පවරන වැඩක් අකුරටම ඉටු කරනවා.අද බොහෝ දේශපාලනඥයන් වැරැද්ද දැක දැක අහක බලාගෙන සිටිනවා. එය තමන්ට අයිති නැති කාරණයක් ලෙස දකිනවා. එහෙත් මර්වින් සිල්වා අමැතිවරයා එහෙම නැහැ. කවුරුන් හෝ වැරැදි වැඩක් සිදු කරනවා නම් එය වැරැද්දක් බව ඔහු නොබියව ප්‍රකාශ කර සිටිනවා. දේශපාලන බලය වෙනුවෙන් වැරැදි වැඩ හරි යැයි කියන ප්‍රකාශය මර්වින් සිල්වා ඇමතිවරයා කිසිදිනක සිදු කරන්නේ නැහැ. අපි ඔහුගේ එම ගුණාංගය අගය කළ යුතුයි.මර්වින් සිල්වා ඇමතිවරයා සිදු කරන වැඩ වැරැදියි කියලා බොහෝ අය විවේචනය කරනවා. එහෙත් පසුව හැමදෙනාම ඔහු සිදු කළ දේ යම් හොදක් තිබෙන බව අවබෝධකර ගන්නවා.මර්වින් සිල්වා ඇමතිතුමාට අපි කියන්නේ පරිස්සමෙන් ඉවසීමෙන් වැඩ කරන්න කියලායි.කැලණිය නගරයේ තිබෙන පටු පාරවල් රැසක් අද ප්‍රධාන මාර්ග මට්ටමට දියුණු වෙලා. නගරයේ සංවර්ධන කටයුතු රැසක් සිදු කෙරෙමින් පවතිනවා. මේ සියල්ල මර්විස් සිල්වා ඇමතිවරයාගේ වැඩ අපි ඔහුට ඒ වෙනුවෙන් සුබ පතනවා.කැලණිය පුරවරයට නොසිතූ විරු මට්ටමේ සංවර්ධනයක් සිදු කරන්න මර්වින් ඇමතිවරයාට හැකිවෙලා තිබෙනවා. ගම්පහ දිස්ත්‍රික් කණ්ඩායම් නායක හැටියට මම ඒ ගැන සතුටු වෙනවා. මේ නිසා අපට බය නැතිව ජනතාව ඉදිරියට යන්න පුළුවන්.ප්‍රවීණ රංගන ශිල්පි රවීන්ද්‍ර රන්දෙණිය මහතා - ඇත්ත ඇති සැටියෙන් දකින පුද්ගලයකු වශයෙන් මර්වින් සිල්වා මහතා හදුන්වාදිය හැකියි. ඔහු කලාකරුවන් සමඟ බොහෝ සම්බන්ධකම් පවත්වනවා. අද මේ ස්ථානයට පැමිණ ඇති කලාකරුවන් සහ ජනතාවගෙන් පෙනෙන්නේ මර්වින් සිල්වා ඇමතිවරයාට ඇති ජනතා ආදරයයි. ඔහුට ඇති කැමැත්තයි.තමන්ගේ හිතුවතුන්, තමන්ගේ ජනතාව වෙනුවෙන් ඕනෑම දෙයක් සිදු කරන්නට ඕනෑම අභියෝගයකට මුහුණ දෙන්නට ඔහුට විශේෂ හැකියාවක් තිබෙනවා. අපි ඒ හැකියාව අගය කළ යුතුයි.කැලණිය මගේ ගම්මානයයි. කැලණියට මේ තරම් විශාල සංවර්ධනයක් සිදු කළ වෙනත් කාලයක් තිබුණේ නැහැ. වර්තමාන රජයේ අනුග්‍රහයෙන් මර්වින් සිල්වා ඇමතිවරයාගේ මැදිහත් වීමෙන් , මෙහෙයවීමෙන් කැළණියේ නව ගොඩනැගිලි රැසක් ඉදිවෙනවා. කැළණිය පුරවරය හොඳ නගරයක් බවට පත්වෙමින් තිබෙනවා.මර්වින් සිල්වා ඇමතිවරයාට තව දිගු ගමනක් යන්න අපි සුබ පතනවා. මෙවර මැතිවරණයේදී ගම්පහ දිස්ත්‍රික්කයෙන් විශිෂ්ට ජයක් ලබා දෙන්න කියලා ජනතාවගෙන් ඉල්ලා සිටිනවා.ප්‍රවීණ දේශක ජේ. ආර්. පී. සූරියප්පෙරුම මහතා - කෙළින් කතා කරන කෙළින් වැඩ කරන අයට අපි බොහොම කැමතියි. බොහොම ආදරෙයි. සැබෑ ශ්‍රී ලාංකීකයාගේ අනන්‍යතාවය එයයි. ඇමති මර්වින් සිල්වා මහතාගේ ලඟ මේ ගුණාංග තිබෙනවා. ඔහු දේශපාලනයට ආදර්ශමත් පුද්ගලයෙක්.අයුක්තිය, අසාධාරණයට සෘජුව නැගී සිටින පුද්ගලයකු ලෙස මර්වින් සිල්වා ඇමතිවරයා හැඳින් විය හැකියි.ගම්පහ දිස්ත්‍රික් මහමැතිවරණ අපේක්ෂකයන්ට නායකත්වය ලබා දෙන්නේ ආර්ථික මැජික් කාරයෙක්. ඒ බැසිල් රාජපක්ෂ මහතායි. ඔහු උතුරේ සංවර්ධන වැඩසටහන්, පුද්ගලයන් යළි පදිංචි කිරීම් සිදු කළේ ලෝකයටම ආදර්ශයක් ලබා දෙමින්. ඇත්තටම ඒ ක්‍රියාවලිය මැජික් එකක් වගේ හරිම පුදුමයි.කම්කරු ඇමති මර්වින් සිල්වා මහතා - අද අපට මේ රට සංවර්ධනය කරා ගෙනයන්නට කාලය ඇවිත් තිබෙනවා. එය ජනාධිපති මහින්ද රාජපක්ෂ මහතාගේ මිළ¼ඟ ඉලක්කයයි. අද මේ රටේ තිබෙන දේශපාලන ක්‍රමය වෙනසක් ඇති කළ යුතුයි.නොමිනිසුන් මිනිසුන් කරවන වෛරය ඉවත් කරන සතුට සමාදානය රජයන යුගයක් අපි ඉදිරියේදී ඇති කරනවා. ගස් ගල් පෙරළා දමා හරි අපි මේ තත්ත්වය ඉදිරියේදී ඇති කළ යුතුයි. ජනාධිපති මහින්ද රාජපක්ෂ මහතා යන ගමනට අපි සියලු දෙනා සහයෝගය ලබා දිය යුතුයි.අද ගම්පහට සැබෑ නායකයකු පත් කරලා තිබෙනවා. ඒ බැසිල් රාජපක්ෂ මහතායි. ඔහුගේ සහායට අපි එකලෙස වැඩකටයුතු කළ යුතුයි. අප්‍රේල් 8 වෙනිදායින් පසු ආරම්භ වෙන්නේ මේ රටේ සංවර්ධනය වේගවත් කරන යුගයි. ඒ යුගය සඳහා ඔබ සියලු දෙනා එක් විය යුතුයි. ඔබ සියලු දෙනාට සුබ අනාගතයක්.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>27</day>
    </date>
    <link>http://www.dinamina.lk/2010/03/27/_art.asp?fn=n10032715</link>
    <topic>බැසිල් රාජපක්ෂ ජයග්‍රහණයට ගම්පහ කවියෝ පෙරමුණ ගනිති</topic>
    <author>මීරිගම විශේෂ සුනිල් ඩී. මාරසිංහ</author>
    <content>එක්සත් ජනතා නිදහස් සන්ධානයේ ගම්පහ දිස්ත්‍රික් නායක බැසිල් රාජපක්ෂ මහතාගේ ජයග්‍රහණය පතා ගම්පහ සමාජවාදී කවි පෙරමුණ පෙරමුණ ගෙන ඇත.දිනපතා උදේ 08.00 සිට සවස 03.00 දක්වා කවිමඩු, කවි සංවාද, පවත්වමින් ගම්පහ දිස්ත්‍රික්කය පුරා සැරිසරමින් ජනතාව දැනුවත් කෙරේ.සමස්ත ලංකා කවි පෙරමුණේ සභාපති දයාරත්න රණේපුර - පත්තල ගෙදර ගුණරත්න, දයා සෝමසිරි ඇතුළු ගම්පහ සමාජවාදී කවි පෙරමුණේ විශාල පිරිසක් මේ සඳහා සහභාගී වෙති.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>27</day>
    </date>
    <link>http://www.dinamina.lk/2010/03/27/_art.asp?fn=n10032716</link>
    <topic>එකම පක්‍ෂයේ අය අතර මැතිවරණ නීති උල්ලංඝනය වැඩිවේ</topic>
    <author>අනුර ප්‍රේමලාල්</author>
    <content>මහ මැතිවරණ ප්‍රචාරක කටයුතුවල දී මැතිවරණ නීති උල්ලංඝනය කිරීමේ සිද්ධීන් 121ක් ඊයේ (26) වනවිට වාර්තා වී ඇත.ඉන් 60%ක් ම එකම දේශපාලන පක්ෂවල ඇතිවූ ගැටුම් බව ජාතික මැතිවරණ නිරීක්ෂණ මධ්‍යස්ථානය ප්‍රකාශ කරයි.ගැටුම්කාරී තත්ත්වයන් වැඩියෙන් වාර්තාවන්නේ කුරුණෑගල, ගම්පහ, බදුල්ල යන දිස්ත්‍රික්කවල ය. නීති විරෝධී ප්‍රචාර කටයුතු බහුල ලෙස සිදුවන බවද එබැවින් පක්ෂ වල අභ්‍යන්තර විනය ආරක්ෂා කර ගෙන කටයුතු කරන මෙන් සියලු දේශපාලන පක්ෂවල මහ ලේකම් වරුන් වෙත ලිපි යැවූ බව ජාතික මැතිවරණ නිරීක්‍ෂණ මධ්‍යස්ථානයේ ජාතික සංවිධායක නීතිඥ රසාංග හරිශ්චන්ද්‍ර මහතා පැවසීය.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>27</day>
    </date>
    <link>http://www.dinamina.lk/2010/03/27/_art.asp?fn=n10032717</link>
    <topic>මඟී ප්‍රවාහනයට කොළඹඇළ මාර්ගවලට බෝට්ටු</topic>
    <author>චන්ද්‍රිකා පෙරේරා</author>
    <content>සාමාන්‍ය ජනතාව ප්‍රවාහනය කිරීම සඳහා කොළඹ නගරයේ ඇති ඇළ මාර්ගවල බෝට්ටු සේවාවක් ආරම්භ කිරීමට ශ්‍රී ලංකා නාවික හමුදාව මේවන විට පියවර ගෙන තිබේ.එහි පළමු අදියර ලෙස වැල්ලවත්ත සිට කිරුළපන දක්වා ඇති ඇළ මාර්ගයේ වැල්ලවත්ත සිට නාවල විවෘත විශ්වවිද්‍යාලය දක්වා නොමිලේ බෝට්ටු සේවාව ආරම්භ කැර ඇත. නාවල විවෘත විශ්වවිද්‍යාලයේ සිසුන් හා කාර්ය මණ්ඩලය උදෙසා දැනට එම සේවාව විවෘතව පවතින බව නාවික හමුදා මාධ්‍ය ප්‍රකාශක කපිතාන් අතුල සෙනරත් පැවැසීය. මේ අනුව කොළඹ ඇළ මාර්ග පහක් පමණ හඳුනා ගෙන ඇත.ශාන්ත සෙබස්තියන් දෙහිවල ඇළ මාර්ගයේ ද මේ වන විට බෝට්ටු සේවාව ඇරඹීමට කටයුතු යොදා තිබෙන අතර පුත්තලම සිට කොළඹ දක්වා දිවෙන හැමිල්ටන් ඇළ මාර්ගයේ ද මඟීන් සඳහා බෝට්ටු සේවාව පුළුල් කිරීමට කඩිනම් වැඩපිළිවෙළක් යොදා ඇත.ජනාධිපති මහින්ද රාජපක්ෂ හා ආරක්ෂක ලේකම් ගෝඨාභය රාජපක්ෂ යන මහත්වරුන්ගේ උපදෙස් මත නාවික හමුදාපති වයිස් අද්මිරාල් තිසර සමරසිංහ මහතාගේ මෙහෙයවීම යටතේ මේ කටයුත්ත සිදු කෙරේ. මේ නිසා ජනතාවගේ පහසුව සැලසීමේ සේවාවට සහයෝගය දක්වන ලෙසත් ඇළ මාර්ග පිරිසිදුව තබාගැනීමට සහාය වන ලෙසත් නාවික හමුදාව මහජනතාවගෙන් විශේෂ ඉල්ලීමක් කරයි.මධ්‍යම පරිසර අධිකාරිය, පහත්බිම් සංවර්ධන මණ්ඩලය හා නගර සභා මේ කටයුත්ත සඳහා නාවික හමුදාවට සහය ලබා දෙයි.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>27</day>
    </date>
    <link>http://www.dinamina.lk/2010/03/27/_art.asp?fn=n10032718</link>
    <topic>ආයෝජකයන් ගෙන්නා ගන්නානූල් සූත්තර මා දන්නවා</topic>
    <author>ඉඳුරුව සමූහ ඇම්.පී.මුනිදාස</author>
    <content>මම ඡන්දෙ දිනුවට පස්සෙ හතළිස් දාහකට රස්සාවල් දෙනවා කිව්වම, සමහරුන්ට ඒකත් ප්‍රශ්නයක් වෙලා. මේකවත් දන්නෙ නැති අය නේද? ඇත්තට මේ ඡන්දෙ ඉල්ලන්නේ. එන්න කියන්න කොළයක් අරගෙන, මම ලියලා දෙන්න. ඇඟලුම් කම්හල් දාන හැටි , ඒවායේ රැකියාවල් දෙන හැටිත්, ආයෝජකයෝ ගෙන්වා ගන්නා හැටිත් මා දන්නවා.ඒ නූල් සූත්තර සේරම මම දන්නවා. ඇඟලුම් කම්හල් පවත්වාගෙන යන හැටි එජාපයේ අයට උගන්වන්න මට දැන් පන්තිත් දාන්න වෙලා, යැයි ප්‍රවීන නිළි ගාලු දිස්ත්‍රික් එ.ජ.නි.ස.අපේක්ෂිකා, ගීතා කුමාරසිංහ මහත්මිය බෙන්තොට දී පැවසුවා ය. තමන්ට ආධාර ලබා ගැනීම සඳහා පැවැති ජන හමුවකදී කුමාරසිංහ මහත්මිය එසේ කීවා ය.වැඩිදුරටත් අදහස් දැක් වූ, ගීතා කුමාරසිංහ මහත්මිය මෙසේ ද කීවා ය.ගීතා කුමාරසිංහවයි, අනර්කලීවයි සමාන කරන්න හුඟ දෙනෙක් හදනවා. අනර්කලී ඡන්දෙන් දිනලා අඩු තරමින් ස්තූතිවත් කළේ නැතිලු. ඒකට මං මොනවා කරන්නද? ඇත්තටම එහෙම වුණා නං මං කණගාටු වෙනවා. හැබැයි අපි දෙන්නගෙ ලොකු වෙසනක් තියෙනවා. අනර්කලී වගේ නොවෙයි. ගීතාට දකුණෙ බෙන්තර ගමක් තියෙනවා. මගෙ තාත්තාගේ සොහොන තියෙන්නෙත් මෙහේ. මට ඉන්න මෙහේ ගෙදරක් තියෙනවා. ගාල්ලත් එක්ක මට ලොකු සම්බන්ධකමක් තියෙනවා.සිනමාවේ වුනත් අපි දෙන්නා අතර ලොකු වෙනසක් තියෙනවා. සිනමාවේ මට ලොකු පරාසයක් තියෙනවා. මට සිනමාවේ හිටියා නං හොඳට මුදල් හොයන්නත් තිබුණා. ඒත් මට අවශ්‍ය වුණේ, මගේ ගමේ ජනතාවට, ගමට ලොකු සේවයක් කරන්න. මේ පාර ඡන්දෙන් දිනුවට පස්සෙ, බෙන්තර ඇල්පිටියට කාලෙකට පස්සේ, මන්ත්‍රී කෙනෙක් ලැබෙනවා. සිකුරාදා, සෙනසුරාදා, ඉරිදා, දවස් තුනේම මං මේ ගමේ ඉන්නවා. ඕනෑම ප්‍රශ්නයක් මට ඇවිත් කෙළින්ම කියන්න. බෙන්තරට දැනට තියෙන දැවෙනම ප්‍රශ්නය පානීය ජල ප්‍රශ්නයට . මම දිනපු ගමන් විසඳුම් දෙන්න පටන් ගන්නවා.මගේ ගම බෙන්තර, මේ රටේ හොඳම නගරයක් බවට පත් කිරීමයි. මගේ මූලික අරමුණ වී ඇත්තේ . ඒ සඳහා ඔබගේ සහාය මට ලබා දෙන්න. මගේ ජයග්‍රහණය ගැන කිසි සැකයක් නැහැ. ජයග්‍රහණය, විජයග්‍රහණය කර ගැනීමටයි මට අවශ්‍ය වී තිබෙන්නේ. අප්‍රේල් 09 වැනිදා සිට ඔබ හැම දෙනාටම ඒකාන්තයෙන්ම සුබ අනාගතයක් උදා වනු නිසැකයි.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>27</day>
    </date>
    <link>http://www.dinamina.lk/2010/03/27/_art.asp?fn=n10032719</link>
    <topic>දුප්පතාගේ ඡන්දය ඉල්ලාගෙන්ගෙට යාම ලැජ්ජා නැති වැඩක්</topic>
    <author>අවිස්සාවේල්ල සමූහ</author>
    <content>අද අප රටේ ප්‍රජාතන්ත්‍රවාදයක් නැහැ. යුක්තියක් සාධාරණයක් නැහැ. නිසි පාලනයකුත් නැහැ. මේ අන්දමට තව ටික කාලයක් මේ තත්ත්වය පැවතුණහොත් අනාගතයකුත් නැති වනවාට කිසිම සැකයක් නැතැයි අවිස්සාවේල්ලේ පැවති එ. ජා. පක්‍ෂ මැතිවරණ රැස්වීමක් ඇමතූ විපක්‍ෂනායක රනිල් වික්‍රමසිංහ මහතා පැවසීය.තවදුරටත් කතා කළ වික්‍රමසිංහ මහතා, රටේ නැති දෙයක් ගැන කතා කරනවාට වඩා කතා නොකර සිටීම වැදගත්. මහජනයා තලා පෙලා බදු පැනවීම ගැන නම් කතා කිරීමට දේ එමට තිබෙනවා. අද ජනතාව ජීවත්වීමට මගක් නොමැතිව මැසිවිලි නඟනවා. මැති ඇමැතිවරුන් නම් රජ සැප විඳිනවා.දුප්පතාගේ ඡන්දය ඉල්ලා ගෙන් ගෙට යාම නම් ලැජ්ජා නැති වැඩක්. අපි කවුරු දිනුවත් පැරදුනත් අපේ අරමුණ විය යුත්තේ ජනතාව සැපවත් කිරීම මිස ඔවුන් සූරාකෑම නොවේ යයි ද, වික්‍රමසිංහ මහතා වැඩිදුරටත් පැවසීය.අපි බලය ඉල්ලන්නේ මේ අරමුණ ඉටුකිරීමට මිස බඩ වඩා ගැනීමට නොවේ. අද අප රටේ නිසි පාලනයක් නැති බව මෙවර මැතිවරණය පවත්වන ආකාරයෙන්ම පෙනෙනවා යයි ද නිසි පාලනයක් නොමැතිව රටක් දියුණු කළ නොහැකි යැයි ද වික්‍රමසිංහ මහතා පැවසීය.මිල්ලෑවේ මහින්ද හිමියෝ ද කතා කළහ.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>27</day>
    </date>
    <link>http://www.dinamina.lk/2010/03/27/_art.asp?fn=n10032720</link>
    <topic>සැකකරුවන් හඳුනා ගන්නවීඩියෝපට දෙකක් පොලීසියට දෙන්න</topic>
    <author>කුමුදු හෙට්ටිආරච්චි</author>
    <content>සිරස ආයතනයේ සේවකයන්ට පහර දී දේපළවලට අලාභ කිරීමට සම්බන්ධ වූ සැකකරුවන් කවුරුන්දැයි හඳුනාගෙන ඔවුන් අත්අඩංගුවට ගැනීමට සිරස මාධ්‍ය ජාලය මගින් වීඩියෝ ගත කළ සිද්ධියේ සම්පූර්ණ දර්ශන ඇතුළත් වීඩියෝ පට දෙකක් පරීක්ෂණ පවත්වන කොම්පඤ්ඤවීදිය පොලිසිය වෙත ලබා දෙන්නැයි කොළඹ කොටුව මහේස්ත්‍රාත් ලංකා ජයරත්න මෙනෙවිය සිරස මාධ්‍යජාලයේ පරිපාලන අධ්‍යක්ෂවරයාට ඊයේ (26) නියෝග කළාය.එම වීඩියෝ පට දෙක සිද්ධිය සම්බන්ධව වැඩිදුර පරීක්ෂණ සිදුකරන කොම්පඤ්ඤවීදිය පොලිසියේ පොලිස් පරීක්ෂක ආරියසිංහ මහතාට ලබා දෙන ලෙසටද සිරස මාධ්‍ය ජාලයට නියෝග කළ මහේස්ත්‍රාත්වරිය සිද්ධියේ පරීක්ෂණවල ප්‍රගතිය සම්බන්ධ වාර්තාවක් ලබන 01 වැනිදාට අධිකරණයට ඉදිරිපත් කරන ලෙසට කොම්පඤ්ඤවීදිය පොලිසියට නියෝග කළාය.මහාරාජා ආයතනය ඉදිරියේ උද්ඝෝෂණ ව්‍යාපාරයක් පවත්වාගෙන ගොස් එම ආයතනයේ සේවකයන්ට පහරදී දේපලවලට පහරදීමට සම්බන්ධ වූ සැකකරුවන් හඳුනාගෙන අත්අඩංගුවට ගැනීමට එදින එම සිද්ධිය වීඩියෝගත කළ දර්ශන පොලිසිය වෙතට ලබා දීමට සිරස ආයතනයට නියෝගයක් කරන මෙන් කොම්පඤ්ඤවීදිය පොලිසිය මෝසමක් මඟින් අධිකරණයෙන් කළ ඉල්ලීම සලකා බලමින් මහේස්ත්‍රාත්වරිය ඉහත නියෝගය නිකුත් කළාය.මේ අවස්ථාව ආවරණය වන පරිදි වීඩියෝ ගත කර ඇති මේ වන විට සිරස මාධ්‍ය මගින් විකාශනය කරමින් සිටින රූපරාමුවල සිද්ධියට සම්බන්ධ සැකකරුන්ගේ ඡායාරූපද ඔවුන් සිදුකරන ක්‍රියාවන්ද ඇතුළත්ව ඇති බැවින් එම දර්ශන විමර්ශනය කර අවශ්‍ය සැකකරුවන් අත්අඩංගුවට ගැනීමට අවශ්‍යව ඇතැයිද කොම්පඤ්ඤවීදිය පොලිසිය මහේස්ත්‍රාත්වරියට දන්වා සිටියේය.සිද්ධිය සම්බන්ධව සිදුකරන වැඩිදුර විමර්ශන සඳහා සැකකරුවන් කවුරුන්දැයි හඳුනාගත යුතුව ඇතැයිද කොම්පඤ්ඤවීදිය පොලිසිය පවසයි.කොළඹ බේබෲක් පෙදෙසේ පිහිටි මහරාජා ආයතනය ඉදිරියට පසුගිය 22 වැනිදා සවස පැමිණි සියයකට අධික පිරිසක් එම ආයතනය ඉදිරියේ උද්ඝෝෂණ ව්‍යාපාරයක නිරත වෙමින් ආයතනයේ සේවකයන්ට හා දේපලවලට ගල් මුල් වලින් පහර දී අලාභ සිදු කර ඇත.මේ සිද්ධිය සම්බන්ධව සිරස මාධ්‍ය ජාල සමූහයේ අධ්‍යක්ෂවරයෙකු වන සුරංග බණ්ඩාර මාපා ජයලත් මහතා කොම්පඤ්ඤවීදිය පොලිසියට පැමිණිලි කැර ඇත.සිද්ධියවූ අවස්ථාවේ පොලිසිය අත්අඩංගුවට ගත් සැකකරුවන් 16 දෙනෙකු පොලිස් ඇප මත මුදාහැරුණු අතර එසේ සැකකරුවන් මුදා හැරීමේදී අස්සන් තැබූ පොලිස් ඇපබැඳුම්කර අධිකරණයට ඉදිරිපත් කරන ලෙස මහේස්ත්‍රාත්වරිය කොම්පඤ්ඤවීදිය පොලිසියේ ස්ථානාධිපතිවරයාට මීට පෙර නියෝග කළාය.සිද්ධිය ලබන 01 වැනිදාට යළි කැඳවේ</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>27</day>
    </date>
    <link>http://www.dinamina.lk/2010/03/27/_art.asp?fn=r1003271</link>
    <topic>මහකනදරා වැව ඉස්මත්තේ ලොවක් නුදුටු තෙළිඟු ජනයා...</topic>
    <author>අනුරාධපුර විශේෂ සරත් මනුල වික්‍රම</author>
    <content>මහ කනදරා වැව මැදින් මාසයේ ගිනියමෙන් උණුසුම් වී ඇත. ළමා ළපටීන් අතින්ම වීසි කළ බිලී පිති යළි සෙමෙන් ඔවුන් අත දැවටෙයි. කූඩාරමට රිංගූ පොත පත පෑන පැන්සල අලුත් වත්තේ ගල් ගොඩැලි උඩ සුළඟේ යමින් පවතී. ජම්මය හා පුරුද්ද දෙකම කණ පිට හැරවීමට දැරූ තැත සිවු වසක් ආපස්සට ගොස් ඇති සෙයකි. මිනිසත්කමේ දයාව සා ඊට කර උර දුන් බොහෝ දෙනකුද යළිත් තෙළිඟු ගමේ අඳෝනාවට නෙත සිත යොමන්නට කාලය එළඹ ඇති සැටියකි. ඒ ඔවුන්ගේ කඳුළු කැට ආශිර්වාදයෙන් මැවූ දනව්ව අකාලයේ ගිළිහී යන හෙයිනි.මීට දෙවසරකට පෙර තෙළිඟු ජනයා වෙනුවෙන් මිහින්තලේ ප්‍රදේශයේ ආරම්භ කළ ගම්මානයේ එකම නිවෙසක හෝ වැඩ නිම කර නැතැයි ඔවුහු පවසයි.තැනින් තැන සංචාරය කරමින් ගොස් අවසානයේ මිහින්තලේ මහකනදරාව වැව් ඉස්මත්තේ කූඩාරම් තනා ගත් තෙළිගු බස කතා කරන ජන කණ්ඩායමක් ගෝත්‍ර ජීවිතය අතහැර සාමාන්‍ය ජන ජීවිතයට අනුගත වීමට දරන වෑයම ගැන 2006 හා 2007 වසර වලදී රූපවාහිනී හා පුවත්පත් මගින් හෙළි දරව් කෙරිණ.පවුල් 27 කට අයත් ජන කණ්ඩායමේ පිරිස දෙසීයකට ආසන්න වූ අතර ඉන් අඩක් පමණ ළමයින් ය. හස්ත රේඛා ශාස්ත්‍ර කීම, නයි හා රිළවුන් නැටවීම ආදි සාම්ප්‍රදායික ජීවනෝපායන් අතහැර, සාමාන්‍ය සිංහල ජන සමාජයේ ඇඳුම් ඇදීම, ගෙවතු වගාව, දරුවන් පාසල් යැවීම හා ස්ථිර පදිංචි නිවාසයක වාසය කිරීමට ඔවුන් කළ ඉල්ලීම නිසා රජයේ නිිලධාරීන් හා මහජන නියෝජිතයන්ගේ අවධානය ඊට ලක්විය.අපි විඳපු දුක්, අපහාස මේ ළමයින්ට විඳින්ඩ දෙන්ඩ බෑ කියලා අනාගතේ ගැන හිතලා අපි තීරණයක් ගත්තේ. කොහොම හරි අපි අවුරුදු ;දකකට කලින් මේ වත්තට ආවා. හැබැයි තාම ස්ථිර වහලක් යටට යන්ඩ බෑ. අපි ගේ බිත්ති දිහා බලාගෙන කූඩාරමේ ඉන්නවා. කිසිම වෙනසක් වුණේ නෑ. ඉස්කෝලේ බන්දවාපු ළමයින්ගෙන් හත් අට දෙනයි දින පතා යන්නෙ. අපි දැක්කම බස් නතර කරන්නේ් නෑ. යනුවෙන් ජන කණ්ඩායමේ නායිකාව ආර්. කාලියම්මා පැවැසුවාය.සම්ප්‍රදායික ගෝත්‍ර ජීවිතය සාමාන්‍ය සමාජය විසින් ප්‍රතික්ෂේප කරන අයුරු බොහෝ කල් සිට හඳුනාගත් කාලියම්මා මෙසේද කීවාය.මේ දරුවන්ටත් රටේ අනෙක් මිනිසුන්ට වගේ හොඳ අනාගතයක් ඕනෑ. බස් නතර කරන්නෙ නැත්තේ ගඳ කියලා. ඒ නිසා හොඳට ඇඳුම් අඳින්න ඕනෑ. පිරිසුදුව ඉන්න ඕනෑ. ඉගන ගන්න ඕනෑ යනුවෙනි.ඊට උපකාර වූ රජයේ නිලධාරීහු එවකට තෙළිඟු ජන කණ්ඩායමට වැසිකිළි භාවිතය, ආදි සෞඛ්‍ය පුරුදු, මාතෘ සායන, උප්පැන්න ලියාපදිංචිය, දරුවන්ට එන්නත් ලබාදීම, දරුවන්ට පාසල් ලබාදීම, හා අධ්‍යාපන උපකරණ ලබාදීම ආදී මෙහෙවරයන් රාශියක් ඇරැඹූහ. ජන කණ්ඩායම ගෝත්‍ර සංස්කෘතියකින් දියුණු සංස්කෘතියකට මාරුවීම ගැන සතුට පළ කළහ.ජාතිය ගොඩනැගීමේ හා වතු යටිතල පහසුකම් ඇමැති එස්. එම්. චන්ද්‍රසේන මහතා මැදිහත්වීමෙන් ඔවුන්ට ධීවර ගම්මානයක් ලෙස නව නිවාස සංකීර්ණයක් ඉදි කිරීමට මිහින්තලේ සියඹලාගස්වැව ගම්මානයේ කොටසක වැඩ ඇරැඹුවේ 2007 මාර්තු තුන්වැනිදාය. මේ වසරේ මාර්තු වන විටත් නිවාස වල වැඩ නිම වී නැත. ඇතැම් නිවාස වහල මට්ටමට පමණි. ඇතැම් ඒවා අත්තිවාරමට සීමා වී පවතී. ගෙමිදුල් වල නැවතත් කූඩාරම් අටවාගත් ජනයා යළිත් ගෝත්‍රික ගම්මානයක්ම තනාගෙන සිටිති.අපි කවදද මේ ගෙවල් වලට යන්නේ. ළමයිනුත් එක්ක මෙහෙම ඉන්න බෑ යි සුසිලාවතී කියා සිටියාය. ආර්. විජේ. මෙසේ කීය. හදපු බිත්ති අව්වට බොල්වෙලා යනවා. අපිත් තාම ගස්යට යනුවෙනි.අපට ඉන්න බයයි. රෑට සර්පයෝ කනවා යි කීවේ රාජා නැමැති පාසල් දරුවායි.නිවාස ව්‍යාපෘතියේ ඉදි කිරීම් භාරගෙන ඇත්තේ සමෘද්ධි අධිකාරිය මගිනි. වැඩ කොටස් භාරගත් සමෘද්ධි නිලධාරීන් නිසි ලෙස කාර්ය අවසන් නොකර කල්ගත කළ බව ජනයා කියයි.මේ පිළිබඳව මිහින්තලේ ප්‍රාදේශීය ලේකම් මංජුලා මඩහපොල මහත්මියගෙන් කළ විමසීමේ දී ඇය සඳහන් කළේ පවතින රජයේ මුදල් රෙගුලාසි වලට අනුව ඉදි කිරීම් අදියරෙන් අදියරට මුදල් නිකුත් කිරීමට සිදුවන නිසා පවත්නා ඇස්්තමේන්තුගත මුදලට අනුව කාර්යන් භාරගත් සමෘද්ධි සමිති වලට වැඩ කරගෙන යාම අසීරු බවත්ය.එම ජනතාවගේ ශ්‍රම දායකත්වය ලබා ගැනීමට නොහැකිකම හා වෙන් කළ මුදලේ ප්‍රමාණය මදිකම නිසා ප්‍රායෝගික ගැටලු රාශියක් බලපෑ බව මා පරීක්ෂා කර බැලීමේදී වැටහුණා. ඒ සඳහා අමතර ප්‍රතිපාදන මුදල් ඉල්ලා ජාතිය ගොඩනැගීමේ අමාත්‍යාංශයට ලියුමක් යවලා තිබෙන්නේ යනුවෙන් ප්‍රාදේශීය ලේකම්වරිය සඳහන් කළාය.රැහේ නායිකාව වන කාලියම්මා මෙසේද කීවාය. මගේ මනුස්සයට අමාරුවෙලා අනුරාධපුර ඉස්පිරිතාලෙට යන්න පාරට වෙලා පැය හතරක් පහක් හිටියා. එක බස් එකක් වත් නැවැත්තුවේ නෑ. මේකයි අපිට ජීවිතේ හදාගන්ඩ තියන අමාරුව යනුවෙනි.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>27</day>
    </date>
    <link>http://www.dinamina.lk/2010/03/27/_art.asp?fn=r1003272</link>
    <topic>කඳානේ අඹු සැමි යුවළ මරා දැමූවිත්තිකරුට මරණ දඬුවම</topic>
    <author>මීගමුව විශේෂ - එච්. ප්‍රනාන්දු</author>
    <content>කඳාන ද්විත්ව මිනී මැරුම් නඩුවේ විත්තිකරුට කෑගල්ල සහ කුරුණෑගල අභියාචනා විනිසුරු සහ මීගමුව හිටපු මහාධිකරණ විනිසුරු ජේ. එම්. ටී. එම්. පී. යූ. තෙන්නකෝන් මහත්මිය ඊයේ (26) මරණීය දඬුවම නියම කළාය.මේ සිද්ධියට අදාළ අඹු සැමි යුවළ මරා දැමීමේ චෝදනාවට විත්තිකරු වරදකරු බව විනිසුරු තෙන්නකෝන් මහත්මිය තීරණය කළාය. ඡා ඇළ, මීගමුව පාර කපුවත්ත පදිංචි වෝටාර්ගේ හරිශ්චන්ද්‍ර නොහොත් හැරිසන් (42) නැමැති සිවුදරු පියාට මෙසේ මරණීය දඬුවම නියම කැරිණි.2008 සැප්තැම්බර් මස 5 වැනි දින හෝ ඊට ආසන්න දිනකදී ජා ඇළ, පල්ලිය පාර, වැලිගම්පිටිය පදිංචිව සිටි වර්ණකුල පටබැඳිගේ පෙඩ්රික් ට්‍රිවෝ ක්‍රිෂාන්ත පෙරේරා (54) සහ එම ලිපිනයේ පදිංචිව සිටි නිමල්කා රම්‍යා පෙරේරා (52) යන අඹු සැමි යුවළ මරා දමන ලදැයි නීතිපති වරයා විසින් විත්තිකරුට එරෙහිව චෝදනා නගා තිබිණි.මිය ගිය අඹු සැමි යුවළට හිටියේ එක දියණියකි.ඉඩම් ආරවුලක් මෙම ද්විත්ව ඝාතනයට මුල් වූ බව නඩු විභාගයේදී අනාවරණය විය. මුලින්ම සැමියා ගේ හිසට හා කකුල් දෙකට කැත්තකින් කෙටූ විත්තිකරු ඉන් පසුව ඔහුගේ බිරියට පන්න පන්නා කැත්තෙන් කොටා තිබෙන බවද වැඩිදුරටත් නඩු විභාගයේදී සාක්කි වලින් හෙළි විය.විත්තිකරු ඉඩම් බ්‍රෝකර් කෙනෙකි.රජයේ නීතිඥ ජූඩ් නානායක්කාර මහතා මේ නඩුවේ පැමිණිල්ල මෙහෙයවීය. නීතිඥ රංජිත් පානමුල්ල මහතා විත්තිය වෙනුවෙන් පෙනී සිටියේය.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>27</day>
    </date>
    <link>http://www.dinamina.lk/2010/03/27/_art.asp?fn=r10032711</link>
    <topic>මහියංගන රෝහලේ වෛද්‍යවරුන්ගෙන් විස්මිත සැත්කමක්</topic>
    <author>හසලක සමූහ බන්දුල ගොඩකුඹුර</author>
    <content>උදරාබාධයකින් පෙලුණු රෝගියකුට ඊයේ (26) උදෑසන මහියංගන රෝහලේදී සිදු කරන ලද සැත්කමකින් පසු රෝගියාගේ මුත්‍රාශයේ තිබී ග්‍රෑම් 500ක බරකින් යුතු ගලක් ඉවත් කිරීමට රෝහල් විශේෂඥ ශල්‍ය වෛද්‍ය පි‍්‍රයන්ත මුදලිගේ මහතා ප්‍රමුඛ වෛද්‍ය කණ්ඩායම සමත් වූහ.මේ රෝගියා උදරාබාධයක් හේතුවෙන් රෝහල් ගත වී ඇති වෛද්‍යවරුන් සිදු කළ එක්ස්-කිරණ පරීක්ෂණයෙන් පසු මේ ගල දැක ශල්‍ය කර්මයකට භාජනය කොට එය ඉවත් කළ වෛද්‍ය චින්තන බුලත්ගේ මහතා ‘ දිනමිණට ‘ පැවැසීය.මහියංගන මූලික රෝහලේ ශල්‍ය වෛද්‍ය අංශයේ ප්‍රධානි විශේෂඥ ශල්‍ය වෛද්‍ය පි‍්‍රයන්ත මුදලිගේ මහතා ප්‍රමුඛ වෛද්‍ය රුවන් ජයපත්ම, වෛද්‍ය චින්තක බුලනගේ, වෛද්‍ය කැළුම් ප්‍රේමවර්ධන කණ්ඩායම මෙම ශල්‍ය කර්මය සිදුකර ඇත.එම්. එම්. ආරියරත්න (43) නැමැති මේ රෝගියා හසලක කොළොංගොඩ ප්‍රදේශයේ පදිංචි කරුවෙකි.මේ ප්‍රදේශයේ පවතින වියළි දේශගුණික තත්ත්වයත් එමගින් ඇතිවන විජලනය හේතුවත් මත ජලයේ ඇති අධික ලවන භාවය මගින් මෙවැනි ගල් ඇතිවන බව ප්‍රධාන වෛද්‍ය චින්තක බුලත්ගෙ මහතා පැවැසීය.මහියංගන මූලික රෝහලේ සිදුකරනු ලද ගල් ඉවත් කිරීමේ ශල්‍ය කර්මවලදී සොයගත් විශාලම ගල මෙය බව වෛද්‍යවරුන් පැවැසීය.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>27</day>
    </date>
    <link>http://www.dinamina.lk/2010/03/27/_art.asp?fn=r1003273</link>
    <topic>ලොරියකට යට වීඅයෙක් මරුට</topic>
    <author>අනුරාධපුර සමූහ අශෝක සේනාරත්න</author>
    <content>අනුරාධපුර සිට කුරුණෑගල මගුල් ගෙදරකට පෙර්දා (26) සවස යමින් සිටි පිරිසක් එළවලු ගැනීමට පිණිස ඉකිරිවැව ප්‍රදේශයේදී වාහනයෙන් බැස සිටියදී කුරුණෑගල දෙස සිට පැමිණි ලොරි රථයකට යටවීමෙන් එක් පුද්ගලයකු මරුමුවට පත්වී ඇත.තුවාල ලැබ තවත් දෙදෙනෙකු අනුරාධපුර මහ රෝහලට ඇතුළු කරනු ලැබ සිටිති.අනතුරින් මරුමුවට පත්වී ඇත්තේ විසිහත් හැවිරිදි ඩී. එම්. රෝෂිත දිසානායක මහතාය.අනතුර සිදු කළ ලොරිය ක්‍රියා විරහිත වී තිබූ තවත් ලොරියක් ඇදගෙන එමින් තිබූ එකකි. ලොරි දෙකේම රියැදුරන් පොලිසිය විසින් සැක පිට අත් අඩංගුවට ගෙන ඇත.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>27</day>
    </date>
    <link>http://www.dinamina.lk/2010/03/27/_art.asp?fn=r1003274</link>
    <topic>කුපිත වූ අලියා ගොදුර ඔසවාබිම ගසා දැමුවා</topic>
    <author>රවීන්ද්‍ර මැදගෙදර – අම්පාර සමූහ</author>
    <content>දිනය ඉකුත් 23 දාය. වේලාව හිමිදිරි උදෑසන 6.30 ට පමණ ඇත. ඒ අවස්ථාවේ අම්පාර වීරගොඩ 18 ජනපදයේ ජනතාව භීතියෙන් මෙන්ම ශෝකයෙන්ද ඇලලී ගියේය. ඔවුහු යුහුසුළුව ජනපදයේ අංක 18 / 39 දරන නිවෙසට දිව යන්නට වූහ.54 හැවිරිදි සිංහල පේඩිගේ ඇල්පාන් මහත්මිය බොහෝ කාලයක සිට හුදකලාව ජීවත් වූ කාන්තාවකි. ඇගේ ස්වාමිපුරුෂයා මීට වසර 10 කට පමණ පෙර මිය ගොසිනි. දරුවන් තිදෙනකුගේ මවක වූ ඇය ඔවුන් සියලුම දෙනා දීග තල දී ගෙවත්තේ වගාවක් කර ගෙන තනිවම ජීවත් වූවාය.සිද්ධිය වූ දින ඇල්පින් මහත්මිය පාන්දරින් නැගිට ගෙමිදුල අමදිමින් සිටියාය. හදිසියේම ඇයට දකින්නට ලැබුණේ තම ගෙවත්ත මැදින් යන අලියෙකි. අලියා පිටුපසින් තම දියණියකගේ ස්වාමි පුරුෂයාද කෑ ගසමින් එන අයුරු ඇය දුටුවාය.පසුව ඇයද ඔහු හා එක්වී අලියා පන්නා දැමීමට විවිධ ශබ්ද නගමින් අලියා පසු පස යන්නට පටන් ගත්තාය. එක්වරම කුලප්පු වූ අලියා ආපසු හැරී ඔවුන් පසු පස එළවන්නට විය. මොවුන්ද ආපසු හැරී දුවන්නට විය. ‘බෑනා’ දිව ගොස් ගෙතුළට රිංගා ගත්තේය. ඇල්පින් මහත්මියට දුවගන්නට බැරි විය. ඇය ඇද වැටුණාය. අලියා ගොදුරට ළංවී හොඬ වැලෙන් අල්ලා ඔසවා බිම දමා ගැසුවේය. එතකින් නොනැවතුනු අලියා පයින්ද පාගා දැම්මේය. ටික වේලාවක් ඇය දෙස බලා සිටි අලියා ඇය අවසන් හුස්ම පොද වාතලයට එක්කල බව සැක හැර දැන ගෙන පලා යන්නට විය.ලා යන අලියා ඉදිරියට යතුරු පැදිකරුවෙක් එමින් සිටියේය. කෝපයට පත් අලියා ඔහු ඉදිරියට වේගයෙන් දුව යන්නට විය. එනපොට හොඳ නැති බව දැන ගත් යතුරු පැදිකරු යතුරු පැදිය බිම දමා ඇළකට පැන දුවගොස් ජීවිතය බේරා ගත් නමුත් යතුරු පැදිය කුඩු පට්ටම් කර දැමීමට අලියා ක්‍රියා කළේය.වීරගොඩ 18 ජනපදයේ මේ අලි මිනිස් ගැටුමේ ආරම්භය හෝ අවසානය නොවේ. කලාන්තරයක් තිස්සේ සිට මෙය දිනෙන්දින උග්‍ර අතට හැරෙමින් පවතී. මේ නිසාම මේ ගමේ අලි පැන්නීමේ සංගමයක්ද පිහිටුවාගෙන ඇත.මේ ප්‍රශ්නය පිළිබඳ රටේ හා ප්‍රදේශයේ වගකිවයුතු අංශ වලට දැනුම් දුන්නා. ජනාධිපතිතුමාට දැන්වූ පසු ‘අලි වැටක්’ ඉදි කළා. දැන් එයත් අබලන් වෙලා යැයි අලි පැන්නීමේ සංගමයේ සභාපති වීරගොඩ ශ්‍රී වජිරාරාමයේ විහාරාධිපති ගංතුනේ සුචින්ත හිමියෝ පැවසූහ.දිනපතාම වාගේ තම නිවාස වලට හා වගාවන්ට අලි දැඩි අලාභ හානි කරන අතර එකම නිවෙසට පස් හය වතාව පහර දී ඇති බවත් මේ සඳහා ස්ථිර විසඳුමක් අවශ්‍ය බවත් ගම්වාසීහු පවසති.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>27</day>
    </date>
    <link>http://www.dinamina.lk/2010/03/27/_art.asp?fn=r1003275</link>
    <topic>මිය යන්නට මොහොතකට පෙරවකුගඩු යුගල දන් දෙයි</topic>
    <author>ගාමිණී ඔබේසේකර පොළොන්නරුව විශේෂ</author>
    <content>හදිසි අනතුරකින් බරපතළ ලෙස තුවාල ලැබ රෝහල්ගත කොට සිටි පුද්ගලයකු මිය යන්නට පෙර සිය වකුගඩු යුගල දන්දීමේ පුවතක් පොළොන්නරුව මහ රෝහලෙන් පෙරේදා (25) වාර්තා විය.කන්තලේ පරාක්‍රම මාවතේ පදිංචිව සිටි හතලිස් දෙහැවිරිදි ජී. එච්. ශ්‍රිනාත් මහතා මේ අනතුරෙන් බරපතළ තුවාල ලබා පොළොන්නරුව රෝහලේ ප්‍රතිකාර ලබමින් සිටියදී මිය ගියේය. පසුගිය (23) අඟහරුවාදා කන්තලේ සිට දඹුල්ල දක්වා සිය වාහනයෙන් ගමන් ගත් ශ්‍රීනාත් මහතා හබරණ හතරැස් කොටුව ප්‍රදේශයේදී වාහනය පෙරළීමෙන් පසු හබරණ රෝහලට ඇතුළත් කොට තිබේ.එහිදී ඔහු වැඩිදුර ප්‍රතිකාර සඳහා පොළොන්නරුව මහ රෝහලට යැවිණි. ශ්‍රීනාත් මහතාගේ මොළයට තුවාල සිදුවී ඇති බව නිගමනය කළ වෛද්‍යවරු ඔහු විශේෂ ප්‍රතිකාර සඳහා මහනුවර මහ රෝහලට යැවූහ.මහනුවර මහ රෝහලේදී ප්‍රතිකාර ලැබූ ශ්‍රීනාත්ගේ මොළය මේ වන විට සම්පූර්ණයෙන්ම අක්‍රීය වී ඇති අතර කෘත්‍රිම ශ්වසනය ලබාදීමෙන් තවදුරටත් ජීවිතය රැක දීමට වෛද්‍යවරු කටයුතු කළහ.තවත් පැය කිහිපයකින් රෝගියාගේ තත්ත්වය අසාධ්‍ය බව තේරුම් ගත් වෛද්‍යවරු ඥාාතීන් වෙත සුබවාදී යෝජනාවක් ඉදිරිපත් කළහ. ඒ ඔහුගේ වකුගඩු වෙනත් රෝගියකුට බද්ධ කිරීමයි. ශ්‍රීනාත්ගේ බිරිය සහ ඥාාතිහු ඊට එකඟ වූහ.තමන් ජීවත්වන අතරතුරදී තම වකුගඩු ජීවිතයත් මරණයත් අතර ගමනක යෙදෙන රෝගීන් දෙදෙනෙකුගේ ජීවිත බේරා ගැනීම සඳහා දන්දීමේ පුණ්‍යකර්මයට මඟ පෑදුනේ එලෙසය. ඒ සැත්කම සඳහා ශ්‍රීනාත් යළි පොළොන්නරුව මහ රෝහලට මාරු කැරිණි. මහනුවර මහ රෝහලේ වකුගඩු බද්ධ කිරීමේ පිළිබඳ විශේ්ෂඥ ශල්‍ය වෛද්‍ය පී. කේ. හරිස්චන්ද්‍ර මහතා ඇතුළු වෛද්‍යවරු කණ්ඩායමක් එදිනම රාත්‍රියේ පොළොන්නරුව මහ රෝහලට පැමිණියහ. ශ්‍රීනාත්ගේ වකුගඩු ඉවත් කර ගැනීමේ ශල්‍යකර්මය කඩිනමින් සිදු කිරීමට රෝහල් කාර්ය මණ්ඩලය කටයුතු යොදා තිබිණ.මිනිසකු තමන් ජීවත්ව සිටින අතර ශරීරයේ කොටසක් දන්දීමේ පින්කම දැක බලා ගැනීමට මාධ්‍යවේදීන්ට හැකි විය.ශ්‍රීනාත් මහතාගේ වකුගඩු යුගළ දැනට මහනුවර මහ රෝහලේ වකුගඩු ප්‍රතිකාර ඒකකයේ සිටින අසාධ්‍ය රෝගීන් දෙදෙනකුට ක්ෂණිකව බද්ධ කරන බව විශේෂඥ වෛද්‍ය පී. කේ. හරිස්චන්ද්‍ර මහතා පැවසීය.පොළොන්නරුව මහ රෝහලේ නිර්වින්දන විශේෂඥ වෛද්‍ය කපිල සෙනෙවිරත්න මහතා ඇතුළු වෛද්‍ය කණ්ඩායම මේ ශල්‍යකර්මයට සහභාගී වූහ.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>27</day>
    </date>
    <link>http://www.dinamina.lk/2010/03/27/_art.asp?fn=r1003276</link>
    <topic>දුරකථනයෙන් අසැබි රූප පෙන්නුවාට දඩ</topic>
    <author>පානදුර සමූහ</author>
    <content>ජංගම දුරකථනයකින් අසභ්‍ය ඡායාරූප ප්‍රදර්ශනය කිරීමේ චෝදනාවට වරද පිළිගත් අයකුට රුපියල් 2500.00 දඩයක් නියම කළ පානදුර මහේස්ත්‍රාත් රංග දිසානායක මහතා එම තරුණයා අත තිබී වාද්දුව පොලිසිය විසින් අත්අඩංගුවට ගනු ලැබූ ජංගම දුරකථනය රාජසන්තක කළේය.වාද්දුව පොලිසියේ සැරයන් සුගත් ප්‍රනාන්දු මහතා පැමිණිල්ල ඉදිරිපත් කළේය.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>27</day>
    </date>
    <link>http://www.dinamina.lk/2010/03/27/_art.asp?fn=r1003277</link>
    <topic>පුස්තකාල ගොඩනැඟිල්ලකුලුනුවලට සීමා වෙලා</topic>
    <author>ඡායාරූපය – පාලිත අලකේශ්වර මධ්‍යම පළාත් විශේෂ</author>
    <content>පනස් වැනි නිදහස් සැමරුම නිමිත්තෙන් 1998 වසරේ අරඹන ලද නිවාස 145 කින් සමන්විත මිණිපේ ‘බැඹිය දියවර ගොවි ගම්මානයේ’ නිවාස සියල්ලේ වැඩ අවසන් කර ජනතාව පදිංචි වී වසර ගණනාවක් ගතවී ඇතත් ඉදිකිරීමට යෝජිතව තිබූ ‘ප්‍රජා පුස්තකාල’ ගොඩනැගිල්ල කුලුනු වලට පමණක් සීමා වී ඇති අයුරුයි මේ. මෙහි ඉදිකිරීම් කටයුතු අරඹා වසර දහයකටත් අධික කාලයක් ගතවී ඇතත් අදාළ වගකිවයුතු අංශ මේ ඉදිකිරීම් කටයුතු අමතක කර දමා ඇති බව ගම්වාසීහු කියති.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>27</day>
    </date>
    <link>http://www.dinamina.lk/2010/03/27/_art.asp?fn=r1003278</link>
    <topic> </topic>
    <author>වැලිමඩ සමූහ</author>
    <content/>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>27</day>
    </date>
    <link>http://www.dinamina.lk/2010/03/27/_art.asp?fn=r1003279</link>
    <topic>මන්නා පහරින්අයෙක් මරුට</topic>
    <author>දකුණු පළාත් සංචාරක එස්. දීයගහගේ</author>
    <content>මන්නා පිහියකින් පහරදීම නිසා තුවාල ලැබ කරාපිටිය මහ රෝහලට ඇතුළු කළ හැත්තෑ හැවිරිදි පුද්ගලයකු 24 වැනි දින අලුයම මිය ගොස් ඇත.මෙසේ මරු මුවට පත්ව ඇත්තේ වතුගෙදර පාසල අසල පදිංචිව සිටි පියදාස කාරියවසම් හපුතන්ත්‍රි නැමැති අයෙකි.පසුගිය 20 වැනි දින රාත්‍රි පැමිණි පිරිසක් මිය ගිය අයගේ නිවෙසට පහරදී පසුව මෙම පුද්ගලයාටද මන්නා පිහියකින් පහරදී බරපතළ තුවාල සිදු කොට ඇතැයි පොලීසිය පවසයි.අම්බලන්ගොඩ පොලීසිය මේ පිළිබඳ එක් අයෙකු සැක පිට අත් අඩංගුවට ගෙන ඇති අතර වැඩිදුර පරීක්ෂණ පවත්වයි.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>27</day>
    </date>
    <link>http://www.dinamina.lk/2010/03/27/_art.asp?fn=r10032710</link>
    <topic>වැඩි මිලට අලෙවි කිරීමට සඟවා තිබූකිලෝ පනහේ පොහොර මිටි 140ක්</topic>
    <author>ඡායාරූපය - වැලිමඩ සමූහ</author>
    <content>මහින්ද චින්තන සහනාධාර තේ පොහොර කුඩා තේ වතු හිමියන්ට ලබා නොදී වැඩි මිලකට බාහිර වෙළෙන්දකුට අලෙවි කර ප්‍රවාහනය කරමින් තිබූ කිලෝ 50 බරකින් යුත් තේ පොහොර මිටි 140ක් අදාළ ලොරියත් සමග සැකකරුවන් හතරක් වැලිමඩ පොලිසිය විසින් අත්අඩංගුවට ගන්නා ලදී. අත්අඩංගුවට ගත් සහනාධාර පොහොර තොගය වැලිමඩ පොලිස් ස්ථානාධිපති පොලිස් පරීක්ෂක ටිරෝන් රත්නායක මහතා ඇතුළු නිලධාරීන් පරීක්ෂා කරන අයුරු.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>27</day>
    </date>
    <link>http://www.dinamina.lk/2010/03/27/_art.asp?fn=s1003275</link>
    <topic>සචින්ගේ පිතිහරඹයමුම්බායි පිලට ජය ගෙනේ</topic>
    <author/>
    <content>විශිෂ්ඨ පිති හරඹයක නිරත වූ සුපිරි පිතිකරු සචින් තෙන්ඩුල්කාර් පන්දු 52 කදී හතරේ පහර 8 ක් සහ එක් හයේ පහරක් සමඟ ලකුණු 72 ක් රැස් කොට චෙන්නායි පිලට එරෙහිව කඩුලු 5 ක ජයක් මුම්බායි පිලට හිමිකර දෙමින් අයි.පී.එල්. තරගාමාලාවේ පෙරමුණ කරා තම පිල මෙහෙයවීමට සමත්විය.චෙන්නායි පිල කඩුලු 2 ක් දැවී රැස්කළ ලකුණු 180 හඹා ගිය මුම්බායි පිල ඕවර 19 කදී ජයග්‍රහණය අත්කර ගන්නා විට කඩුලු 5ක් අතැතිව සිටියේය.චෙන්නායි පිල වෙනුවෙන් සුරේෂ් රයිනා නොදැවී ලකුණු 83ක්ද සුබ්‍රමනියම් බදිනාත් නොදැවී ලකුණු 55 ක්ද රැස් කළහ.මුම්බායි පිල වෙනුවෙන් තෙන්ඩුල්කාර්ට අනගි සහයක් ලබාදුන් ෂිකාර් දාවන් ලකුණු 56 ක් වාර්තා කළේය.පන්දු යැවීමේදී මුත්තයියා මුරලිදරන් ලකුණු 32කට කඩුලු 2 ක් දවාලීය.දිල්ලි පිල සහ බැංග්ලෝර් පිල අතර පැවැති තරගයෙන් ලකුණු 17 ක ජයක් හිමිකර ගැනීමට දිල්ලි පිල සමත් විය.දිල්ලි පිල කඩුලු 4ක් දැවී ලකුණු 183ක් රැස් කළ අතර කේදර් ජාදේවි නොදැවී ලකුණු 50ක්ද ඒ. ඩිවිලියර්ස් ලකුණු 45ක් ද රැස් කළහ. පිළිතුරු ඉනිම ක්‍රීඩා කළ රෝයල් බැංග්ලෝර් පිලට ලබාගත හැකිවූයේ කඩුලු 9කට ලකුණු 166ක් පමණි.මනිෂ් පාන්ඩේ ලකුණු 39 ක් රැස්කළ අතර විරාත් කෝලි නොදැවී ලකුණු 38 ක් රැස්කළේය. පන්දු යැවීමේදී අමිත් මිෂ්රා ලකුණු 23 කට කඩුලු 2ක් සහ ඇන්ඩෲ මැක්ඩොනල්ඩ් ලකුණු 42 කට කඩුලු 2 ක් බිඳ හෙලීමට සමත් වූහ.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>27</day>
    </date>
    <link>http://www.dinamina.lk/2010/03/27/_art.asp?fn=s1003271</link>
    <topic>රාජපක්ෂ කුසලාන ‘ටොප් ටෙන්’අප්‍රේල් 4 වැනිදා මිද්දෙණියේදී</topic>
    <author>ෆවුස් මොහොමඩ්</author>
    <content>ශ්‍රී ලංකා කායවර්ධන ක්ෂේත්‍රයේ නව පරිච්ඡේදයක්් එක්කරලමින් ශ්‍රී ලංකා කායවර්ධන සම්මේලනයේ මෙහෙයවීම මත ශ්‍රී ලංකා ගුවන් හමුදා කායවර්ධන සංගමය සහ “තාරුණ්‍යයට හෙටක්” සංවිධානය ඒකාබද්ධව සංවිධානය කරනු ලබන ටොප් ටෙන් (ඊර්‍ණර්‍ථ ඊඡ්ව්) ජාතික විවෘත කායවර්ධන සූරතාවලිය අප්‍රේල් 4 වැනිදා මිද්දෙණිය ක්‍රීඩාංගණයේදී පැවැත්වීමට නියමිතය.ජාතික සහ ජාත්‍යන්තර කායවර්ධන තරගවල විවිධ බරපන්ති යටතේ විශිෂ්ට දස්කම් දැක්වූ කායවර්ධන ක්‍රීඩකයින් රැසක් තරග වදින මේ සූරතාවලිය වසර 4 කට පසුව ශ්‍රී ලංකාවේ පවත්වනු ලබන විශිෂ්ටතම කායවර්ධන සූරතාවලිය බව ගුවන් හමුදා කායවර්ධන සංගමයේ ප්‍රධානී විංග් කමාන්ඩර් සේනක ප්‍රනාන්දුපුල්ලේ මහතා ‘දිනමිණ’ ට පැවසුවේය.මේ සූරතාවලියේ පළමු ස්ථානය දිනාගන්නා ක්‍රීඩකයාට රාජපක්ෂ කුසලානය සමඟ ඉතා නවීන පන්නයේ යතුරු පැදියක් හිමිවනු ඇත. දෙවැනි ස්ථානයේ සිට පස්වැනි ස්ථානය දක්වා නවීන පන්නයේ යතුරු පැදි ත්‍යාග වශයෙන් හිමිවන අතර සයවැනි ස්ථානයේ සිට දසවැනි ස්ථානය දක්වා මුදලින් රුපියල් දසදහසක් පිරිනැමීමට සංවිධායක මඩුල්ල කටයුතු යොදා තිබේ.ශ්‍රී ලංකාවේ විශිෂ්ඨතම කායවර්ධන ක්‍රීඩකයින් 20 දෙනෙකු තරග වදින ‘ටොප් ටෙන්’ අවසන් තරග ඉසව්ව 4 වැනිදා සවස 6.00 ට එම ක්‍රීඩාංගණයේදීම පැවැත්වෙන අතර ත්‍යාග ප්‍රදානෝත්සවය එදිනම රාත්‍රී ‘තාරුණයට හෙටක්’ සංවිධානයේ සභාපති නාමල් රාජපක්ෂ මහතාගේ සහ ඇමැති චමල් රාජපක්ෂ මහතාගේ ප්‍රධානත්වයෙන් පැවැත්වෙනු ඇත.මීට අමතරව හම්බන්තොට දිස්ත්‍රික්කයේ කායවර්ධන ක්‍රීඩකයන්ට පමණක් සීමා වූ කායවර්ධන තරගාවලියක් ද ගුවන් හමුදා කායවර්ධන සංගමය සහ ‘තාරුණ්‍යයට හෙටක්’ සංවිධානය ඒකාබද්ධව තංගල්ල මහින්ද රාජපක්ෂ ක්‍රීඩාංගණයේ දී මේ මස 30 වැනිදා සිට පැවැත්වීමට කටයුතු යොදා තිබේ.මේ තරගාවලියේ අවසන් තරග අප්‍රේල් 3 වැනිදා හම්බන්තොට සිංගප්පූරු ශාලාවේදී පැවැත්වීමට නියමිතය. මෙහිදී ප්‍රථම ස්ථානයේ සිට පස්වැනි ස්ථානය දක්වා සුපිරි යතුරු පැදි ත්‍යාග වශයෙන් ප්‍රදානය කරනු ලබන අතර හයවැනි ස්ථානයේ සිට දසවැනි ස්ථානය දක්වා මුදලින් රුපියල් පන්දහස බැගින් පිරිනැමේ.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>27</day>
    </date>
    <link>http://www.dinamina.lk/2010/03/27/_art.asp?fn=s1003272</link>
    <topic>ජාතික ක්‍රීඩාවේ මුල් පුටුවටහය වැනි වසරටත් ඩිලාන්</topic>
    <author>පි‍්‍රන්ස් ගුණසේකර</author>
    <content>ශ්‍රී ලංකා වොලිබෝල් සම්මේලනයේ සභාපති තනතුරට පිට පිට 6 වැනි වරටත් වරාය සංවර්ධන ඇමැති ඩිලාන් පෙරේරා මහතා නිතරගයෙන් පත්වේ. ජාතික ක්‍රීඩාව තුළින් ජාතික සමගිය යන තේමාව ඔස්සේ වොලිබෝල් ක්‍රීඩා පරිපාලන කටයුතු මෙහෙයවූ ඇමැති ඩිලාන් පෙරේරා මහතා 2005 වසරේ සිටම නිතරගයෙන් එම තනතුරට පත්වීම විශේෂත්වයකි.ශ්‍රී ලංකා වොලිබෝල් සම්මේලනයේ වාර්ෂික නිලවරණය අද පෙරවරු 10.00 ට වරාය අධිකාරියේ මහපොල ශ්‍රවණාගාරයේ දී පැවැත්වීමට කටයුතු යොදා ඇත.වොලිබෝල් ක්‍රීඩා පරිපාලනය නැවැත භාර ගැනීමට හේතුවූවේ වොලිබෝල් ක්‍ෂේත්‍රයේ බොහෝ දෙනාගේ ඉල්ලීම මත බව ඇමැති ඩිලාන් පෙරේරා මහතා ‘දිනමිණ’ ට පැවැසීය.“වොලිබෝල් පරිපාලනයේ බොහෝ වෙනස්කම් පසුගිය කාලයේ සිදුවුණා. ක්‍ෂේත්‍රයේ බොහෝ දෙනා මා කෙරෙහි ඇති විශ්වාසය මත නැවැත සභාපති තනතුර භාරගැනීමට ඉල්ලීම් කළා. හැම දෙනාගේම විශ්වාසය ඇති නිසා මා නිතරඟයෙන්ම මෙවරත් තනතුර භාර ගන්නවා. ඉදිරි කාලයේ තව තවත් ජයග්‍රහණ ලබා ගැනීමට ජාතික ක්‍රීඩාවට හැකියාව ලැබෙන බව විශ්වාස යි” ඇමැති ඩිලාන් පෙරේරා මහතා පැවැසීය.මෙවර නිලවරණයේ දී උප සභාපති තනතුරු සඳහා නවක මුහුනු 3 ක් එක්ව සිටිති. පද්මසිරි රාජපක්‍ෂ, කාංචන ජයරත්න හා ප්‍රසන්න කළුතරගේ යන මහත්වරු වොලිබෝල් සම්මේලනයේ උප සභාපති ධුරවලට නිතරගයෙන් පත්වන අතර බණ්ඩාර හේරත්, උපාලි හේවගේ හා කරුණාරත්න වික්‍රමසිංහ යන මහත්වරු ද උප සභාපතිවරුන් ලෙස නැවැත නිතරඟයෙන්ම තේරී සිටිති.ලේකම් තනතුරට හයවැනි වරටත් සුසිල් රණසිංහ මහතා පත්ව ඇති අතර භාණ්ඩාගාරික ලෙස රොහාන් සෝමවංශ මහතා ද උප භාණ්ඩාගාරික ලෙස පි‍්‍රයන්ත ජයකොඩි මහතා ද පත්වේ. උප ලේකම්වරුන් ලෙස සී. රත්නමුදලි හා ලුතිනන් කර්නල් මහේෂ් අබේරත්න යන මහත්වරු නිතරගයෙන් පත්වෙති.මෙවර ක්‍රීඩාපිටි ලේකම් ලෙස එස්. ඒ. නාලක මහතා පත්වන අතර මෙතෙක් එම තනතුරේ රංජිත් ප්‍රේමරත්න මහතා කටයුතු කළේ ය. ශශ්‍රී ලංකා වොලිබෝල් සම්මේලනයේ ප්‍රධාන සංවිධායක ලෙස සරත් සිල්වා මහතා පත්ව සිටී.අද පැවැත්වෙන නිලවරණයේ දී විධායක කමිටු සාමාජික ධුර කිහිපයක් සඳහා ඡන්ද විමසීමක් සිදු කිරීමට නියමිතය.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>27</day>
    </date>
    <link>http://www.dinamina.lk/2010/03/27/_art.asp?fn=s1003273</link>
    <topic>මත් උවදුරට එරෙහිව ජයසූරිය ගෙන යන නිහඬ සේවය අගය කළ යුතුයි</topic>
    <author/>
    <content>මුළු මහත් රටටම ව්‍යසනයක් වූ මත් උවදුරට එරෙහිව ක්‍රියාකරමින් සනත් ජයසූරිය ගෙන යන නිහඬ සේවය අගය කරන බව දුම්කොළ හා මද්‍යසාර පිළිබඳ ජාතික අධිකාරියේ සභාපති කාලෝ ෆොන්සේකා මහතා පවසයි.සනත් ජයසූරියගේ ක්‍රීඩා දිවියේ දස්කම් කිසි දිනක මත් උවදුරේ ගොදුරක් නොවූ බවද ඒ මහතා සඳහන් කරයි.සනත් ජයසූරිය පිළිබඳ තම අදහස් රටට පවසමින් නිවේදනයක් නිකුත් කරන කාලෝ ෆොන්සේකා මහතා එම නිවේදනයේ මෙසේ ද සඳහන් කරයි.සනත් ජයසූරිය පිළිබඳ මේ රටේ නොදන්නා කෙනෙක් නැහැ. ඔහු වඩාත් අගය කළ යුතු වන්නේ හේතු දෙකක් මතයි. ඉන් පළමුවැන්න ඔහු ක්‍රිකට් ක්‍රීඩා පිටියේ දස්කම් දක්වමින් අති දක්ෂ හරඹයන් දක්වන්නෙක්. දෙවැන්න ඔහු මත් උවදුර පිටු දැකීම සඳහා රට වෙනුවෙන් විශාල සේවයක් නිහඬව ඉටු කරන්නෙක්.ඔහු මත්ද්‍රව්‍ය භාවිතයෙන් තොරයි. දුම්වැටි භාවිතාකරන අයෙකු අසලවත් නොසිටියි. ඔහු එය පිළිකුල් කරයි. අක්‍රීය දුම් පානය පවා ඔහුගේ සෞඛ්‍ය තත්ත්වයටත් ක්‍රීඩා කෞශල්‍යටත් හානි පමුණුවන බව ඔහු දනියි. මුදල් වෙනුවෙන් සනත් ජයසූරිය මත්ද්‍රව්‍ය ප්‍රචාරයන්ට සම්බන්ධ නොවන අතර මත්ද්‍රව්‍ය විරෝධී පණිවිඩ සඳහා පමණක් දායක වේ.දැන් ඔහුගේ නායකත්ව ලක්ෂණද මතුව තිබේ. උත්සාහවන්ත අභීත රුහුණු පුත්‍රයකු වන ජයසූරියට සවිමත් දේශපාලනඥයකු වන්නට අපි සහය දෙමු. සවිමත් දේශපාලනඥයකු ලෙස මත් උවදුරට එරෙහිව ඉදිරියේදීත් ක්‍රියා කරන්නට දක්ෂ සනත් ජයසූරියට ඒ සඳහා සහය ලබා දීම අප සැමගේ යුතුකමක් වේ.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>27</day>
    </date>
    <link>http://www.dinamina.lk/2010/03/27/_art.asp?fn=s1003274</link>
    <topic>කැලණිය ශ්‍රී ධර්මාලෝක – ගුරුකුල 19 වැනි එක්දින ගැටුම හෙට</topic>
    <author>කැලණිය සමූහ : එඩ්වඩ් වීරසිංහ</author>
    <content>කැලණිය ශ්‍රී ධර්මාලෝක මධ්‍ය මහා විද්‍යාලයීය ක්‍රිකට් කණ්ඩායමත්, කැලණිය ගුරුකුල විද්‍යාලයීය ක්‍රිකට් කණ්ඩායමත් අතර 19 වැනි වරටත් පැවැත්වෙන එක් දින ක්‍රිකට් තරගය මෙම මස 28 වැනි දින පෙ. ව. 10.00 ට කොළඹ පී. සරවනමුත්තු ක්‍රීඩාංගණයේදී ආරම්භ වේ.ශ්‍රී ධර්මාලෝක කණ්ඩායමේ නායකත්වය දරන්නේ ඉරංග ක්‍රිෂාන් ය. උපනායක සමීර මධුසංකය. ෂෙහාන් තිවංක ගුරුකුල කණ්ඩායම මෙහෙයවනුලබන අතර රුක්ෂාන් බණ්ඩාර උප නායකත්වය දරයි.මෙතෙක් පැවැති තරග 18 න් ශ්‍රී ධර්මාශෝක ක්‍රිකට් කණ්ඩායම තරග 10 ක්ද, ගුරුකුල කණ්ඩායම තරග 7 ක්ද ජය ගෙන ඇත. එක් තරගයක් ජය පැරදුමෙන් තොරව අවසන් වී ඇත.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>27</day>
    </date>
    <link>http://www.dinamina.lk/2010/03/27/_art.asp?fn=s1003276</link>
    <topic>විස්සයි - 20ලෝක කුසලානයටඉන්දීය පිලනම් කෙරේ</topic>
    <author>නවදිල්ලිය (ඒ.එෆ්.පී.)</author>
    <content>එළැඹෙන ඕවර විස්සයි - 20 ලෝක කුසලාන ක්‍රිකට් තරගාවලිය සඳහා ක්‍රීඩකයන් 15 දෙනෙකුගෙන් යුත් කණ්ඩායමක් ඉන්දීය ක්‍රිකට් පාලක මණ්ඩලය නම් කරනු ලැබුවේ ය.මහේන්ද්‍ර සිංදෝනි නායකත්වය දරන මේ කණ්ඩායමේ උපනායකත්වය හිමි වී ඇත්තේ විරේන්ද්‍ර ෂෙවාග්ටය. සෙසු ක්‍රීඩකයන් මෙසේ ය.ගෞතම් ගම්භීර්, සුරේෂ් රධිනා, යුවරාජ් සිං, යුසුෆ් පතාන්, දිනේෂ් කාර්තික්, රෝහිත් ෂර්මා, හර්බජන් සිං, රවීන්ද්‍ර ජඩේජා, පියුෂ් චව්ලා, සහීර් ඛාන්, ප්‍රවීන් කුමාර්, අශිස් නේරා සහ විනායි කුමාර්.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>27</day>
    </date>
    <link>http://www.dinamina.lk/2010/03/27/_art.asp?fn=s1003277</link>
    <topic>පන්නල මැරතන් ද්විත්ව සූරතාඊරියගොල්ල ක්‍රීඩා සමාජයට  </topic>
    <author>කුලියාපිටිය සමූහ එච්.එම්.අබේසිංහ</author>
    <content>පන්නල ප්‍රාදේශීය ලේකම් කොට්ඨාසයේ 2010 අන්තර් ක්‍රී‍්‍රඩා සමාජ ක්‍රීඩා තරගාවලිය නිමිත්තෙන් පවත්වන ලද මැරතන් තරඟයේ පිරිමි හා කාන්තා සූරතා දෙකට ඊරියගොල්ල ක්‍රීඩා සමාජයට හිමි විය.මත්තේගම ශ්‍රී ලංගම ඩිපෝව ඉදිරිපිට සිට පන්නල ලංකා බැංකුව දක්වා වූ මේ මීටර් 10,000 මැරතන් තරඟය සංවිධානය කළේ පන්නල ක්‍රීඩා නිළධාරිණී සන්ධ්‍යා කන්දේපොල මහත්මිය විසිනි.වයඹ පළාත් ක්‍රීඩා ඇමැති අසෝක වඩිගමංගාව මහතාගේ ප්‍රධානත්වයෙන් පැවැති මේ මැරතන් තරඟයේ පිරිමි තුන්වැනි ස්ථානය සහ කාන්තා දෙවැනි ස්ථානය ද දිනා ගත්තේ ඊරියගොල්ල ක්‍රීඩා සමාජයේ ක්‍රීඩක ක්‍රීඩිකාවන් විසිනි. පිරිමි 2 වැනි ස්ථානය ඇලබඩගම දකුණ ඉඳුවර ක්‍රීඩා සමාජය ට සහ කාන්තා තුන්වැනි ස්ථානය ඇලබඩගම දකුණ පුබුදු ක්‍රීඩා සමාජයට හිමි විය.තරග ප්‍රතිඵලපිරිමි1.එන්.ජී.සුනිල් සේනාරත්න (ඊරියගොල්ල ක්‍රීඩා සමාජය) 2. ඩී.එම්.ඉරේෂ් දසනායක(ඇලබඩගම දකුණ ඉදුවර ක්‍රීඩා සමාජය) 3. ආර්.ඩී.නාරද ප්‍රසාද් එදිරිසිංහ (ඊරියගොල්ල ක්‍රීඩා සමාජය)කාන්තා1.ආර්.කේ. චතුරිකා නදීශානි(ඊරියගොල්ල ක්‍රීඩා සමාජය 2. අයි.එම්.නදීශා සඳමාලි (ඊරියගොල්ල ක්‍රීඩා සමාජය) 3. ඩබ්ලිව්.එම්.නිමාලි විජේසූරිය(ඇලබඩගම දකුණ පුබුදු ක්‍රීඩා සමාජය)</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>27</day>
    </date>
    <link>http://www.dinamina.lk/2010/03/27/_art.asp?fn=s1003278</link>
    <topic>ජපාන රළ පදින්නන්ගේ රළ ක්‍රීඩා උළෙල  </topic>
    <author/>
    <content>ශ්‍රී ලංකාවේදී පැවැති ජපාන රළ පදින්නන්ගේ සංගමයේ 2010 රළ පැදීමේ තරගාවලියේදී පිරිමි ලෝන්ග්බෝඩ් ඉසව්වේ ජයග්‍රාහක ෂොහි අකිමොටෝ හා කාන්තා ලෝන්ග්බෝඩ් ඉසව්වේ ජයග්‍රාහිකා මිකු උච්මුරා ඔවුන්ගේ වික්‍රමයන්ගෙන් පසුව සතුටු වූ අයුරු.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>27</day>
    </date>
    <link>http://www.dinamina.lk/2010/03/27/_art.asp?fn=s1003279</link>
    <topic>සය සාමාජික ක්‍රිකට්පනාගොඩදී හෙට ඇරැඹේ</topic>
    <author/>
    <content>සුසිල් ප්‍රේමජයන්ත අභියෝගතා කුසලාන සය සාමාජික ක්‍රිකට් තරගාවලිය මේ මස 28, 29 දෙදින පුරා පනාගොඩ ජය මාවත දේවමිත්ත විද්‍යාල ක්‍රීඩාංගණයේදී පැවැත්වේ.සූරතාව සඳහා කුසලානය සමග මුදලින් රු: 20000/-ක්ද අනුසූරතාව සඳහා කුසලානය සමග මුදලින් රු:15000/-ක්ද මීට අමතරව අවසන් තරගයේ වීරයා තරගාවලියේ හොඳම පිතිකරු, හොඳම පන්දු යවන්නා සඳහා කුසලාන සමග මුදල් ත්‍යාගද පිරිනැමෙන බව සංවිධායකයෝ නිවේදනය කර සිටිති.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>27</day>
    </date>
    <link>http://www.dinamina.lk/2010/03/27/_art.asp?fn=s10032710</link>
    <topic>ජුඩෝ නිලවරණයට වාරණයක්</topic>
    <author>රෝෂන් තුෂාර</author>
    <content>ශ්‍රී ලංකා ජූඩෝ සංගමයේ වාර්ෂික මහා සභා රැස්වීම හා නිලවරණය වළක්වමින් වාරණ නියෝගයක් කොළඹ දිසා අධිකරණය ඊයේ (26) නිකුත් කළේ ය. තරුණ ක්‍රිස්තියානි සංගමය , ජූඩෝ සංගමයේ සභාපති ඩබ්ලිව්. ඒ .සිල්වා මහතා ඇතුළු සාමාජිකයින් 16 දෙනෙකුට එරෙහිව පවරා තිබූ නඩුවක් සලකා බැලීමෙන් අනතුරුව කොළඹ දිසා විනිසුරු ලහෝර් තාහීර් මහතා මේ වාරණය නිකුත් කළේ ය.ජූඩෝ සංගමයේ වාර්ෂික මහා සභා රැස්වීම හා නිලවරණය ලබන 30 දින පවත්වන බව එම සංගමය නිවේදනය කැර ඇත.වාර්ෂික මහ සභා රැස්වීම කැඳවීමේදී සංගමයේ ව්‍යවස්ථාව උල්ලංඝනය කැර ඇති බවත් නීති විරෝධීව පවත්වන රැස්වීම වළක්වන ලෙසත් පැමිණිල්ල මගින් අධිකරණයෙන් ඉල්ලා තිබිණි. රුණු සලකා බැලූ විනිසුරුවරයා ලබන 9 දින දක්වා වාරණයක් නිකුත් කරමින් විත්තිකරුවන්ට එදින අධිකරණයේ කරුණු දක්වන ලෙස නියෝග කළේ ය.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>27</day>
    </date>
    <link>http://www.dinamina.lk/2010/03/27/_art.asp?fn=s10032711</link>
    <topic>ළදරු ක්‍රීඩා සංවර්ධන ව්‍යාපෘතියඅද ගම්පහ දී</topic>
    <author>සුනිල් අභයවර්ධන</author>
    <content>අධ්‍යාපන අමාත්‍යාංශයේ ශාරීරික, අධ්‍යාපන සහ ක්‍රීඩා අංශය මගින් දියත් කෙරෙන ළදරුවන්ගේ ශාරීරික ක්‍රියාකාරකම් සහ ක්‍රීඩා දක්‍ෂතා සංවර්ධනය පිළිබඳ සැකැසූ ළදරු ක්‍රීඩා ව්‍යාපෘතියේ ගම්පහ අධ්‍යාපන කලාපයේ හඳුන්වාදීමේ වැඩසටහන අද පෙරවරු 8.30 සිට ගම්පහ ශ්‍රී බෝධි ක්‍රීඩාංගණයේදී පැවැත්වෙයි.ගම්පහ අධ්‍යාපන කලාපයේ පාසල් හතළිස් පහක පළමු වසරේ සිට පහ වසර දක්වා ඉගෙනුම ලබන සිසු සිසුවියන් දහසක් මේ ශාරීරික ක්‍රියාකාරකම් ව්‍යාපෘතියට සහභාගි වන බව අධ්‍යාපන අමාත්‍යාංශයේ ජිම්නාස්ටික් ව්‍යාපෘති නිලධාරි මිල්රෝයි ජයමාන්න මහතා සඳහන් කර සිටී.චක්‍රලේඛයක් මගින් දිවයිනේ සෑම පාසලකටම හඳුන්වා දීමට යෝජිත මේ ව්‍යාපෘතියට සිලෝන් බිස්කට් සමාගම අනුග්‍රහය දක්වා සිටින අතර, ඉදිරියේදී දිවයිනේ සෑම දිස්ත්‍රික්කයකටම මේ ළදරු ක්‍රීඩා සංවර්ධන ව්‍යාපෘතිය ක්‍රියාත්මක කරන බව අධ්‍යාපන අමාත්‍යාංශයේ ක්‍රීඩා අධ්‍යක්‍ෂක එල්. කේ. ජයවීර මහතා පවසයි.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>27</day>
    </date>
    <link>http://www.dinamina.lk/2010/03/27/_art.asp?fn=s10032712</link>
    <topic>ඉසිපතන සිසු ආදි සිසු රගර් හෙට</topic>
    <author/>
    <content>ඉසිපතන මහා විද්‍යාලයීය 2010 වසරේ රගර් තරග වාරය ආරම්භ කරමින් ඉසිපතන ආදි සිසුන් සහ වත්මන් විදුහල් පිල අතර සුහද රගර් තරගයක් 28 දා ප. ව. 4.30 ට හැව්ලොක් පිටියේදී පැවැත්වීමට නියමිතය. තරගයෙන් පසුව සුහද හමුවක්ද හැව්ලොක් ක්‍රීඩා සමාජයේදී පැවැත්වේ.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>27</day>
    </date>
    <link>http://www.dinamina.lk/2010/03/27/_art.asp?fn=f1003271</link>
    <topic>ජාත්‍යන්තරයේ වෙඩි නොවදිනඅපේ ආර්ථිකය</topic>
    <author>සාකච්ඡාකොට සකස් කළේ අසේල කුරුළුවංශ</author>
    <content>මහ මැතිවරණය සඳහා දින වකවානු තීරණය වීමෙන් පසු මේ වන විට දේශපාලන වේදිකාව තුළ ඒ ඒ දේශපාලන පක්ෂවල ප්‍රතිපත්තීන් විවේචනයට ලක්වීම සුලභව සිදුවේ. රට පිළිබඳ සිතා සත්භාවයෙන් සිදුකරන්නා වූ විවේචන මෙන්ම පටු දේශපාලනික අරමුණු මුදුන් පමුණුවා ගැනීම උදෙසා ජනතාව නොමඟ යැවීම පිණිස කරනු ලබන විවේචනද මේ අතර වෙයි. තිස් වසරක් පුරා පැවැති ත්‍රස්තවාදය මුළුමනින්ම පරාජය කර සාමකාමී රටක් නිර්මාණය කිරීම හරහා ජනතා ප්‍රසාදයට පත්ව සිටින වත්මන් රජය කෙරෙහි විපක්ෂය එල්ලකරනු ලබන ප්‍රධාන චෝදනාවක් වන්නේ රට ගොඩනැංවීම සඳහා එක්සත් ජනතා නිදහස් සන්ධානයට විධිමත් ආර්ථික වැඩපිළිවෙළක් නොමැති බවයි.රජයේ ආර්ථික වැඩපිළිවෙළ විවේචනය කරන අතරම ප්‍රධාන විපක්ෂය වන එජාපය පවසන්නේ රට ගොඩනැගීමේ නියම වැඩපිළිවෙළ ඇත්තේ ඔවුන් සතුව බවයි. මෙය කිසිදු පදනමක් නොමැති හුදු දේශපාලනික වාසිය සඳහාම ඉදිරිපත් කරන්නක් බව වටහා ගැනීම අසීරු නොවේ. පොදුජන එක්සත් පෙරමුණු ආණ්ඩුවක් 1994 වසරේ දී බිහිවීමෙන් පසු මෙරට ආර්ථිකය මෙහෙය වූයේ ශ්‍රී.ල.නි.ප ප්‍රධාන රජය බවද කවුරුත් දන්නා කරුණකි.විපක්ෂය නඟන තර්ක සත්‍යනම් අදාළ කාලසීමාව තුළ ශ්‍රී ලංකාව තවත් ඉතියෝපියාවක් හෝ සෝමාලියාවක් බවට පත්ව තිබිය යුතුය. එජාප ආර්ථික වැඩපිළිවෙළ සෑම අවස්ථාවකම ක්‍රියාත්මක වූයේ සුපිරි ධනවතුන් අතලොස්සක් පමණක් පෝෂණය කිරීමේ අරමුණෙනි. එහෙත් ශ්‍රී.ල.නි.පය ප්‍රධාන කොට බිහි වූ ආණ්ඩු එයින් බැහැරව නගරය පමණක් නොව ගමද සංවර්ධනය කරමින් සියලු ප්‍රතිලාභ සෑම ජනකොටසක් වෙතම ගෙන යාම සඳහා වන ක්‍රියාවලියක නිරත විය. පසුගිය ජනපතිවරණයේදී වැඩි ඡන්ද ලක්ෂ 18ක ප්‍රමාණයක් මහින්ද රාජපක්ෂ මහතාට හිමිවන්නේ මෙහි ප්‍රතිඵලයක් ලෙසිනි.ලෝක ආර්ථිකය තුළ 2007 වර්ෂයේ දී ඇති වූ අර්බුදයේ ප්‍රතිවිපාක තවමත් පහව ගොස් නොමැත. අතිශය නිදහස් ආර්ථික ක්‍රියාවලියකට ප්‍රතිපත්තිමය මඟ හෙළි කළ බුෂ් හා ටෝනි බ්ලෙයාර් පාලනය මගින් ඇමරිකාවටත් එංගලන්තයටත් අත් වූ ඉරණම මෙහිදී ගැඹුරින් විමසා බැලීම වටී.මාක්ස්ගේ ප්‍රාග්ධනය පොත් වෙළුම් කිහිපයට අනුව සුපිරි ධනවාදයට ගමන් කිරීමේදී රජය සියලුම ආර්ථික කාර්යයන්ගෙන් ඉවත් විය යුත්තේය. මෙහිදී මාක්ස් පෙන්වාදෙන්නේ සුපිරි ධනවාදය අවසානයේ ආර්ථික අර්බුදයක් පැන නගින බවයි. පසුගිය කාලය තුළ ඇමරිකාව හා එංගලන්තය අත්විඳිනු ලැබුවේ මෙම යථාර්ථයයි. මූල්‍ය අංශයේ හැසිරවීම අතිශයින් ලිහිල්කරමින් ඇමරිකාව හා එංගලන්තය පෞද්ගලික අංශය දිරිමත් කිරීමට කටයුතු කරද්දී චීනය ඉන්දියාව පමණක් නොව ජර්මනියද මැදුම් පිළිවෙතක සිට ක්‍රියාකොට මූල්‍ය අර්බුදයේ අයහපත් ප්‍රතිඵලවලින් යම් ප්‍රමානයකට අත් මිදුණි. ශ්‍රී ලංකාවේ මූල්‍ය අංශයේ හැසිරවීමේ ප්‍රතිපත්තියද සිදුවූයේ මෙයට සමානුපාතිකවය.රටක එක් බැංකුවක් බිඳ වැටීම හරහා සෙසු බැංකුද බිඳ වැටීමට ඉඩ තිබේ. මෙම ක්‍රියාදාමය පිළිබඳ අවබෝධයක් ඇති ශ්‍රී ලංකා මහ බැංකුව සෙලාන් බැංකුව බිඳ වැටීමට ගිය අවස්ථාවේ ඊට සෘජුව මැදිහත් විය. අමෙරිකාවේ ප්‍රධාන බැංකු සියයට වැඩි සංඛ්‍යාවක් බිඳ වැටෙද්දී ශ්‍රී ලංකාවේ බැංකු පද්ධතිය ස්ථාවරව පැවති අතර ශ්‍රී ලංකාවේ මූල්‍ය අංශයේ ප්‍රතිපත්ති හැසිරවීමේ ධනාත්මක ස්වරූපය මෙයින් පැහැදිලි කරගත හැකිය.මෙරට ඒක පුද්ගල ආදායම 2004 දී පැවැතියේ අමෙරිකානු ඩොලර් 1062කි. එම අගය 2008 වසරේදී 2014 දක්වා ඉහළ ගියේය. මෙය ආසන්න වශයෙන් දෙගුණ වීමකි. නිදහසින් පසු ගෙවුණු වසර 60 තුළ අප ලබාගත් ඒක පුද්ගල ආදායම් වර්ධනයට සමාන වර්ධනයක් ගත වූ සිව් වසර තුළ අප ලබාගත් බව මින් ගම්‍ය වෙයි. මෙවැනි ආර්ථික ප්‍රතිපත්තියක් දුර්වල එකක් හෝ රටට අයහපත් යැයි පැවසීම උභතෝකෝටිකයකි.ලෝක ආර්ථික අර්බුදයත් සමඟ 2009 වසරේ දී මෙරට සමස්ත අපනයනය 15.6% කින් පහළ ගියේය. කාර්මික අපනයන 15.4%කින්ද කෘෂිකාර්මික අපනයන 15%කින්ද පහළ යාම තුළ ආර්ථිකය තුළ පැනනැගුණු ගැටලු රැසකි. මෙරට භාණ්ඩ මිලදී ගනු ලබන රටවල ඒක පුද්ගල ආදායම පහළ යෑම තුළ එම රටවල භාණ්ඩ අළෙවිය විශාල ලෙස අඩුවීම මෙරට අපනයන ය පහළ යෑමට බලපෑ ප්‍රධාන හේතුව විය.අදාළ කාලය තුළ විදේශ රැකියා සඳහා මෙරටින් යන පුද්ගලයන්ගේ සංඛ්‍යාව පෙන්නුම් කළේ අඩුවීමකි. මේ හරහා විදේශ විනිමය ගලාගෙන එන ප්‍රමාණයේ යම්කිසි අඩු වීමක් සිදුවිය. එම ලැබෙන මුදල් අපට ප්‍රමාණවත් වූයේ රටට ආනයනය කරන තෙල් සඳහා ගෙවීමට තරම් පමණි. මෙම තත්ත්වය තුළ විදේශීය සෘජු ආයෝජන මිලියන 350කින් අඩුවිය. ඒ සමඟ 2009 මුල් කාර්තුව තුළ අමෙරිකානු ඩොලරය රුපියල් 120.00 දක්වා ඉහළ ගියේය. මෙරට විදේශ සංචිත පහළ යෑමට මෙය ප්‍රධාන හේතුවක් විය. ඩොලර් මිලියන දහසකට ආසන්න අගයකට මෙරටට විදේශ සංචිත ප්‍රමාණය අඩුවීම තුළ අපනයන ගෙවීම් සිදුකිරීම සම්බන්ධව ගැටලු කාරී තත්ත්වයක් ඇතිවිය.මෙවැනි පසුබිමක් ලෝක ආර්ථිකය තුළ නිර්මාණය වෙමින් තිබියදී එහි බලපෑමෙන් අත්මිඳීම සඳහා ශ්‍රී ලංකාව වෑයම් කරද්දී තවත් අතුරු ප්‍රශ්න රැසක් මතුවෙමින් පැවති බව අප පිළිගත යුතුය. සියල්ලටම වඩා බරපතළ වූ කාරණය වූයේ යුද්ධයේ අවසන් අවස්ථාව වෙත අප ළඟාවී සිටීමය. කාර්මික භාණ්ඩ, අන්තර් භාණ්ඩ, ආහාර, ඖෂධ හා සුළු හා මධ්‍ය පරිමාණ කර්මාන්තවලට අවශ්‍ය අමුද්‍රව්‍යයන් ශ්‍රී ලංකාව විසින් ආනයනය කරනු ලබයි.මෙම ආනයනය කිරීම් දුර්වල වුවහොත් එහි ප්‍රතිඵලය වන්නේ දේශීය නිෂ්පාදන බිඳ වැටී රැකිරක්ෂා අහිමිවීම, ආදායම් පහළ යෑම වැනි අර්බුද පැන නැගීමට ය. යුද්ධය සාර්ථකව නිමාවන බවට ජනතාව තුළ පැවැති විශ්වාසය මෙකී ගැටලු මතුවීම හරහා බිඳ වැටීමට තිබිණි. මෙය රජය මුහුණ දුන් බරපතලම ගැටලුවයි. යුද්ධය පරාජය වී ආර්ථිකයද කඩා වැටුණහොත් රටක් ලෙස අපට යළි නැගී සිටිය නොහැකි ත්ත්වයකට ඇද වැටේ යැයි සැක පහළ විණි. නමුත් මේ අර්බුදයට රජය සාර්ථකව මුහුණ දී ජයගත් බව මගේ හැඟීමයි.මෙහිදී රජය කළ පළමු කාර්යය වූයේ මෙරට ආර්ථිකය නිරෝගී ශක්තිමත් එකක් බව ජාත්‍යන්තරයට පෙන්වීම ය. එසේ නොවුණහොත් දේශීය වශයෙන් පවතින කෙටි කාලීන හා මධ්‍ය කාලීන ආයෝජන නැවත ඔවුන් රැගෙන යෑම සිදුවෙයි. මෙය බැංකුවක් කඩා වැටෙන විට එහි ඇති මුදල සාමාජිකයින් විසින් ආපසු ගැනීමක් වැනිය. රටක ආර්ථිකය විශාල ලෙස බිඳ වැටීමට මෙය ප්‍රධාන හේතුවකි.මෙම පසුබිම තුළ මෙරට විදේශ සංචිත ප්‍රමාණය ඉහළ දැමීමේ අභියෝගය රජය හමුවේ පැන නැගුණි. එච්.එස්.බී.සී. බැංකුවෙන් මෙම කාලසීමාවේදී ඩොලර් මිලියන 500ක ණය මුදලක් ශ්‍රී ලංකාව ලබා ගත්තේය. මෙයට අමතරව ජාත්‍යන්තර මූල්‍ය අරමුදලෙන් ඩොලර් මිලියන 325 බැගින් අවස්ථා දෙකකදීත් භාණ්ඩාගාර බිල්පත් හා රජයේ ණයකර අලෙවිකර ඩොලර් මිලියන 1705කුත් රජය ලබාගන්නා ලදී. මේ සියලු මුදල් හි එකතුව සාමාන්‍යයෙන් ඩොලර් මිලියන තුන්දහස නොඉක්මවයි.මේ වන විට ශ්‍රී ලංකාවේ විදේශ සංචිතය ඩොලර් මිලියන 6000කි. ලබා ගත් ණය මෙන් දෙගුණයකටත් වඩා වැඩි ප්‍රමාණයක් සංචිතවල පවතින බව කාටත් පිළිගත හැකි සත්‍යයකි. කිසිම දෙයක් අපනයනය නොකර ආනයනය පමණක් කරනවා නම් එය මාස 06කට පමණ ප්‍රමාණවත් ය.විදේශ ආයෝජකයන් ශ්‍රී ලංකාවේ මුදල් ආයෝජනය කිරීමට බියක් නොමැති වීමට මෙම සංචිත වැඩිවීම සෘජුව බලපායි. කෙටි කාලීන හා මධ්‍ය කාලීන ආයෝජන විශාල වශයෙන් රටට පැමිණීම වැඩිවීම හරහා කොටස් වෙළෙඳ පොළෙහිද පැහැදිලි වර්ධනයක් දක්නට ලැබිණි. කොටස් වෙළෙඳ පොළේ මිලංක මිල දර්ශකය 3300 දක්වා ඉහළ ගිය අතර එය 2009 මුල් කාර්තුවේ පැවතියේ 1700ක අගයකය. විදේශිකයන් හැම වෙලාවෙම බලන්නේ රටක ආයෝජනය කිරීමෙන් ඔවුන්ගේ මුදල් සඳහා ලැබෙන ආරක්ෂාව පිළිබඳවයි. අද ඔවුන්ට මෙම විශ්වාසය තහවුරු වී ඇති බව ආයෝජන ගලා එන වේගය අනුව තේරුම්ගත හැකියි.ඩොලරයේ අගය රුපියල් 114ක ස්ථාවරව පවත්වාගෙන යෑමට රජය දැන් සමත්ව තිබේ. මෙයින්ද පැහැදිලි වන්නේ මෙරට සතු විදේශ සංචිතවල ශක්තිමත් භාවයයි. වසර 2010 අයවැය යෝජනාවල ප්‍රාග්ධන වියදම දළ දේශීය නිෂ්පාදිතයෙන් 6%කි. මෙය රජයේ සමස්ත ආදායමෙන් 25%ක අගයකි. මෙයින් පැහැදිලි වන්නේ තවදුරටත් පාරවල්, පාලම් ඇතුළු සංවර්ධන ව්‍යාපෘති රටේ ක්‍රියාත්මක වන බවයි. මෙය විදේශ ආයෝජකයන් මෙරටට ආකර්ෂණය වීමට ප්‍රබල හේතුවක් වන අතරම ඉදිරියේදී අනිවාර්යෙන්ම තව තවත් විදේශ සංචිත ශක්තිමත් වන බවට කෙරෙන ඉඟියකි.2008 වසරේදී මිලියන 173 ක්වූ මෙරට ගෙවුම් ශේෂය ලේඛනයේ ධනාත්මක අතිරික්තය මේ වනවිට බිලියන 1.3ක් දක්වා ඉහළ ගොසිනි. මෙයින් අපනයන ඉහළ ගොස් ඇති බව පෙන්නුම් කෙරේ. රට තුළට ආයෝජන ගලා එනවිට එම රටේ නිෂ්පාදන අපනයනය කිරීම සාමාන්‍යයෙන් ඕනෑම රටක සිදුවන්නකි. මෙම ක්‍රියාවලිය ශ්‍රී ලංකාවෙහි සාර්ථකව සිදුවන බව මේ අදාළ දත්ත තුළින් තේරුම්ගත හැකිය.ණය ශ්‍රෙ‍්‍ර්ණිගත කිරීම්වලට අනුව ශ්‍රී ලංකාව පැවතියේ බී. ශ්‍රේණියේයි. එයින් කියවෙන්නේ අප සමත් එනමුත් සෘණාත්මක රටක් බවයි. නමුත් අද අපි සමත් එලෙසම ධනාත්මක රටක් ලෙස පිළිගෙන තිබේ. ලාබ නොලබන වත්කම් නොමැති ආයතනයකින් ජනතාව මුදල් ආයෝජනය කරන්නේ නැත එය රටකටද එලෙසම බලපායි. අද ශ්‍රී ලංකාව ළඟාකර ගෙන ඇති ආර්ථික ජයග්‍රහණ තුළින් ඕනෑම රටක් මෙහි ආයීජනය කිරීමට මැලිකමක් නොදක්වයි.උතුරේ යුදමය තත්ත්වය අවසන් වීමත් සමඟ රටේ වත්කම් අඩුවන තත්ත්වයක් ඇතිවිය. මෙය සමනය කිරීම සඳහා රජය ණයගැනීමට කටයුතු කරද්දී ඇතැම් දේශපාලන පක්ෂ හා පුද්ගලයන් මෙය නොකරන ලෙස දේශීයවත් විදේශීයවත් නොයෙක් බලපෑම් එල්ල කරන ලදී. නොයෙක් අසත්‍ය ප්‍රචාර ගෙනයමින් මොවුන් උත්සහ කළේ අදාළ ණය මුදල් මෙරටට හිමිවීම වැලකෙන තැනට කටයුතු කරන්නටය. මොවුන්ගේ අරමුණ වූයේ රට බිඳ වැටීමට නොදී ඉහළට ගෙන ඒම නොව බලයේ සිටි රජය අසීරුතාවට පත්කර බලය ඩැහැ ගැනීමය. එනමුත් මේ සියලු අභියෝග රජය පරාජය කරමින් ජාත්‍යන්තර විශ්වාසය තහවුරු කරගනු ලැබුවේ රජය සතුවූ විධිමත් ආර්ථික වැඩපිළිවෙළ නිසාමය.රටක නිරෝගී ආර්ථිකයක් පවතින්නේද යන්න පිළීබඳව සොයාබැලීමේදී අවධානය යොමු කෙරෙන කරුණු කිහිපයක් වෙයි. දළ දේශීය නිෂ්පාදනය, උද්ධමන වේගය, සේවා වියුක්ති අනුපාතය, විදේශ සංචිත ප්‍රමාණය, පොලී අනුපාතය කොටස් වෙළෙඳපොළ යන කරුණු මෙහිදී වැඩි අවධානයට යොමුවෙයි. 2008 වර්ෂයේදී මෙරට දළ දේශීය නිෂ්පාදිතය 6%කි.සේවා වියුක්තිය 5.5කි. වසර 2009 අගවන විට විදේශ සංචිත ඇමරිකන් ඩොලර් බිලියන 06කි. පොලී අනුපාතිකය 8% - 12% අතර අගයකය. කොළඹ කොටස් වෙළෙඳපොළේ මිලංක මිල දර්ශකය 2009 අවසන් කාර්තුව වන විට 3300කි. දරිද්‍රතා අනුපාතය 2008 දී 14%කි. එම වසරේ රාජ්‍ය ආයෝජන ඇමරිකන් ඩොලර් 2435කි. මෙම කරුණු සැලකීමේදී වර්තමාන රජය රටට සුබදායී පැහැදිලි ආර්ථික ප්‍රතිපත්තියක සිට ක්‍රියා කරන බව පැහැදිලිය.අනාගත ලෝක ආර්ථික බලවතුන් වේ යැයි අපේක්ෂා කරන චීනය, ඉන්දියාව, රුසියාව සමඟ යහපත් සහ ශක්තිමත් සබඳතා ගොඩ නැඟීමේ ක්‍රියාවලියක නිරතවීමෙන් රජය දූරදර්ශීව ක්‍රියාකරන බව පැහැදිලි වෙයි. වර්තමානයේ රට ලබාගත් දේශපාලන ස්ථාවරභාවය තුළින් රටේ ආර්ථික අභිවෘද්ධිය සාර්ථකව ළඟාකර ගන්ට අප සැම ඉදිරියේ පවතින අභියෝගයයි. එම අවස්ථාවේ සැමගේ වගකීම හා යුතුකම වන්නේ අවුල් ඇති නොකර ශ්‍රී ලංකාවට සුබ අනාගතයක් ඇතිකිරීම සඳහා ඒකරාශී වීමය.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>27</day>
    </date>
    <link>http://www.dinamina.lk/2010/03/27/_art.asp?fn=f1003272</link>
    <topic/>
    <author>සංවාදය ගාමිණි ජයලත් ඡායාරූප අනිල් ලසත් පෙරේරා,කාව්‍ය ඉන්ද්‍රජිත්</author>
    <content>රුහුණු ගිරුවාය රාජපක්‍ෂවරුන්ගේ නිජබිමයි. කලෙක මේ රට යටපත් කරගෙන සිටි ඉංගී‍්‍රසීන්ගේ දැඩි තාඩන පීඩනයට රටේ ජනතාවට සේම රාජපක්‍ෂවරුන්ට ද නොඅඩුව අත්විඳීමට සිදුවූහ. නමුදු ඒ සුද්දන් ගේ තාඩන පීඩන හමුවේ වුව රුහුණු ජනතාවට තමන්ගෙන් විය යුතු ජනතා මෙහෙවර ඉටුකිරීමට රාජපක්‍ෂවරු බිඳකුදු අතපසු නොකළහ.ගිරුවාපත්තුවේ කොන්දගල බුද්දියාගම බංගලාවේ වාසය කළ සපුගොඩ විදානආරච්චි රාළහාමිගේ පුත් දොන් දාවිත් රාජපක්‍ෂ විදානආරච්චි රාළහාමිගේ දෙවැනි පුත් දොන් මැතිව් රාජපක්‍ෂ හෙවත් ඩී. එම්. රාජපක්‍ෂ මැතිතුමාට රාජ්‍ය මන්ත්‍රණ සභාවට යාමට හැකි වුණේ ප්‍රදේශයේ ජනතා කැමැත්ත, නායකත්වය ඔහු සතු වූ බැවිනි. එකල හේ “රුහුණේ සිංහයා” යන විරුදාවලියෙන් හැඳින්විය. 1945 වර්ෂයේදී ඩී. එම්. රාජපක්‍ෂයන්ගේ හදිසි වියෝව නිසා රුහුණේ ජනයා ඩී. එම්. ගේ බාල සොයුරු ඩී. ඒ. රාජපක්‍ෂයන්ට පෙරෙත්ත කෙළේ ජනතාව වෙනුවෙන් රාජ්‍ය මන්ත්‍රණ සභාවට යන ලෙස ය. ඒ ජනතා ඉල්ලීමෙන් ඔහුට ගැළවීමක් නොවීය. කුඹුරු වැඩ කරමින් සිටියදී වක්කඩෙන් අත සෝදාගෙන නාමයෝජනා පත්‍රයට අත්සන් කළ ඩී. ඒ. රාජපක්‍ෂයන් ගිරුවායේ ජනතාව වෙනුවෙන් 1945 වර්ෂයේ අගෝස්තු මස රාජ්‍ය මන්ත්‍රණ සභාවට ගියේය.ඩී. ඒ. රාජපක්‍ෂයන් සැබැවින්ම ගැමියකු විය. ගම කුඹුර පන්සල ඔහු හොඳින් හැඳිනීය. 1951 වර්ෂයේදී දිවංගත එස්. ඩබ්ලිව්. ආර්. ඩී. බණ්ඩාරනායක මහතා සමඟ එක්ව ආණ්ඩු පක්‍ෂයෙන් විපක්‍ෂයට ගොස් ශ්‍රී. ල. නි. ප. ය බිහිකර මේ රට විප්ලවීය වෙනසකට බඳුන් කිරීමට ඩී. ඒ. රාජපක්‍ෂයන් මූලිකත්වය ගත්තේය.1967 වර්ෂයේ නොවැම්බර් මස 7 වැනිදා ඩී. ඒ. රාජපක්‍ෂයන් මෙලොවින් සමුගත්තේ ගිරුවාය තුළ එතුමා නියෝජනය කළ දේශපාලනයේ හිඩැසක් ඉතුරු කරමිනි. නමුදු ඒ හිඩැස 1970 වර්ෂයේ පැවැති මහ මැතිවරණයෙන් පිරවෙන්නේ වත්මන් ජනාධිපති මහින්ද රාජපක්‍ෂයන් බෙලිඅත්ත මැතිවරණ කොට්ඨාසයෙන් එවකට ශශ්‍රී ලංකාවේ ලාබාල ම මන්ත්‍රීවරයා ලෙස පාර්ලිමේන්තුවට තේරී පත්වීමෙනි.මෙවර “දිනමිණ” ‘දියවන්නාවේ නෑදෑයෝ’ විශේෂාංගයට එක්වන වත්මන් රාජපක්‍ෂ පරපුරේ වැඩිමහල් පුරුක චමල් රාජපක්‍ෂයන් ය. ඔහු ඩී. ඒ. රාජපක්‍ෂයන්ගේ වැඩිමහල් දරුවාය. 1985 වර්ෂයේ පැවැති මුල්ගිරිගල අතුරු මැතිවරණයෙන් දේශපාලන පොරපිටියට එන චමල් 1989 මහ මැතිවරණයෙන් පාර්ලිමේන්තුවට තේරී පත්වන්නේ සිය සොයුරු වත්මන් ජනාධිපති මහින්ද රාජපක්‍ෂයන් ද සමඟිනි. එවක් පටන් මහජන මන්ත්‍රීවරයෙක්, ඇමැතිවරයෙක් ලෙස කටයුතු කරන හේ වත්මන් රජයේ වාරිමාර්ග හා ජල කළමනාකරණ, වරාය හා ගුවන් සේවා ඇමැතිවරයා ලෙස ද කටයුතු කරයි. එළැඹෙන 2010 මහ මැතිවරණයට හම්බන්තොට දිස්ත්‍රික්කයට එ. ජ. නි. ස. අපේක්‍ෂක කණ්ඩායමේ නායකයා ලෙස තරග කරන අප කතානායකයා මුල්ගිරිගල, වීරකැටිය, මැදමුලන වලව්වේදී “දිනමිණ” ‘දියවන්නාවේ නෑදෑයෝ’ විශේෂාංගයට එක්වූයේ මේ අයුරිනි.* අප ඔබව දන්නේ චමල් රාජපක්‍ෂ යන නමින්. ඔබේ සම්පූර්ණ නම...?මගේ සම්පූර්ණ නම චමල් ජයන්ත රාජපක්‍ෂ.* ඔබේ උපන් දිනය, උපන් ගම ලෙස සැලැකෙන්නේ....?මම ඉපදුනේ 1942 වර්ෂයේ ඔක්තෝබර් මස 30 වැනිදා මාතර පාලටුවේදී. පාලටුව මගේ ගම. නමුත් මා හැදී වැඩෙන්නේ මුල්ගිරිගල වීරකැටියට ආසන්න මැදමුලන වලව්වේ.* කුඩා කාලයේ ඔබ අකුරු කරවන්නේ....?මගේ ප්‍රාථමික අධ්‍යාපනය ඇරැඹෙන්නේ තංගල්ල කුඩා කුසුම් කන්‍යාරාමයෙන්. ඒ 1945 වර්ෂයේදී පමණ. 1946 වර්ෂයේ දී මම මාතර කන්‍යාරාමයට ඇතුළත් වෙනවා. ඒ කාලය මට මතක් වෙනවා හරි අපූරු සිදුවීමක්. ඒ 1947 වර්ෂයේ පැවැති මහ මැතිවරණය. මගේ පියා (ඩී. ඒ. රාජපක්‍ෂ) ඒ ඡන්දයට තරග කරනවා. ඒ වෙනුවෙන් මම පක්‍ෂයේ ලකුණ වන “අත” ලකුණ ඇඳ අපේ වාහනය සැරසුවා. ඒ තරම් කුඩා කාලයේ සිට දේශපාලනය පිළිබඳ ව උනන්දුවක් තිබුණා. 1948 වර්ෂයේදී පියා මාව පළමු වසර සඳහා ගාල්ල රිච්මන්ඩ් විද්‍යාලයට ඇතුළු කරවනවා.අනතුරුව මම එහිදී 1960 වසරේ කනිෂ්ඨ පාඨශාලා සහතික විභාගය සමත් වෙනවා. 1962 වසරේදී ජ්‍යෙෂ්ඨ පාඨශාලා සහතික පත්‍ර විභාගය සමත් වුණා. තරුණ කාලයේ මට නීතිය හදාරන්න ලොකු ආශාවක් තිබුණා. නමුත් එවකට පියා දේශපාලනය කර මහජන සේවයට යොමුවීම නිසා නිවෙසේ අග හිඟකම් ඉහළින්ම තිබුණා. ඒ නිසා නීති විභාගයට ඇතුළුවීම සඳහා අවශ්‍ය වන මුද්දර ගැසීමට මුදල් පවා සොයා ගැනීම ඉතා දුෂ්කර කටයුත්තක් වුණා. ඒ හේතු නිසා නීතිය හැදෑරීමේ මගේ සිහිනය මගෙන් ඈත්වුණා. අනතුරුව මම 1962 වර්ෂයේදී හක්මන දිද්දෙනිපොත තේ වත්තේදී වැඩ පුහුණුව ලැබුවා...”* ඔබේ පියා සහ මව ගැන අප දන්නවා. නොදන්න යමෙක් ඇත්නම් දැනගැනීම සඳහා පැවැසුවොත්...?”මගේ පියාගේ නම දොන් ඇල්වින් රාජපක්‍ෂ. (ඩී. ඒ. රාජපක්‍ෂ) මව දන්දිනා සමරසිංහ දිසානායක රාජපක්‍ෂ. මවගේ ගම තමයි මාතර පාලටුව. ඒ නිසා මගේ මවට පාලටුව හාමිනේ කියලත් කියනවා. මගේ පියා 1967 වර්ෂයේදී ද, මගේ මව 1985 වර්ෂයේදී ද අපෙන් සමුගත්තා.”* ඔබේ පවුලේ සහෝදර සහෝදරියන් ගැන යමක් පැවසුවොත්....?මගේ පවුලේ සහෝදර සහෝදරියන් 9 දෙනයි. වැඩිමහල් මම. ඊට පස්සේ ජයන්ති රාජපක්‍ෂ හෙට්ටිආරච්චි. ඇය මේ වන විට අපෙන් සමු අරන්. ඊට පස්සේ මහින්ද රාජපක්‍ෂ. පිළිවෙළින් චන්ද්‍ර ටියුඩර් රාජපක්‍ෂ, ගෝඨාභය රාජපක්‍ෂ, බැසිල් රාජපක්‍ෂ, නීතීඥ පී‍්‍රති රාජපක්‍ෂ චන්ද්‍රදාස, ගාන්ධිනි රාජපක්‍ෂ රණවක සහ පවුලේ බාලයා ඩඩ්ලි රාජපක්‍ෂ.* ඔබ කලෙක පොලිස් සේවයට බැඳෙනවා. ඒ අතීතය යළි සිහි කළොත්...?”ඔව්. මම මගේ පියාටත් නොකියා නිවෙසේ අයටත් නොකියා පොලිස් සේවය සඳහා ඉල්ලුම්පත්‍ර දැම්මා. ඒ අනුව 1963 වර්ෂයේ දී පොලිස් අධ්‍යාපන විද්‍යාලයට ඇතුළු වෙනවා. 1964 වර්ෂයේ දී උප පොලිස් පරීක්‍ෂකවරයකු ලෙස බණ්ඩාරවෙල පොලිස් ස්ථානයේ සේවය කරනවා. අනතුරුව 1965 වර්ෂයේ දී මම මොනරාගල පොලිසියට ස්ථාන මාරුවීමක් ද, 1966 වර්ෂයේ දී බදුල්ල ලුණුගල පොලිස් ස්ථානයට ස්ථාන මාරුවක් ද ලබනවා. ඔය කාලයේ 1967 වර්ෂයේ නොවැම්බර් මාසයේ මගේ පියා මෙලොවින් සමුගන්නවා. අනතුරුව මම 1968 වර්ෂයේදී කොළඹ පොලිස් ස්ථානයට මාරුවීමක් ලබනවා. අනතුරුව මම අගමැති ඩඩ්ලි සේනානායක මහතාගේ පොලිස් ආරක්‍ෂක සේවයට 1969 වර්ෂයේදී සම්බන්ධ වෙනවා. අනතුරුව 1970 වර්ෂයේදී සිරිමාවෝ බණ්ඩාරනායක අගමැතිතුමියගේ පොලිස් ආරක්‍ෂක සේවයට සම්බන්ධ වෙනවා...”ඔය අතරේ මගේ පියා මට ලිපියක් එවනවා. ඒ ලිපියේ සඳහන් කර එවනවා “කොහොඹ ගහක මී වදයක් බැන්දට ඒ මී වදයේ පැණි තිත්ත වෙන්නේ නෑ” කියා. ඒකෙන් පියා කියන්න උත්සාහ ගත්තේ අපේ වගේ හොඳ පවුලක ළමයෙක් පොලිසියට බැඳුණාම නරක් වෙන්නේ නෑ කියලා. ඒක එතුමාගෙන් මට ලැබුණු අවවාදයක්. ඒ ලියුම තවම මා සතුව තිබෙනවා. ඒ අනුව තමයි මම අද වෙනකල් ක්‍රියා කෙළේ. පොලිසියට බැඳීමෙන් මා විනය, නීතිය පැත්ත, නීතියට ගරු කිරීම ඉගෙන ගත්තා. ඒ වගේම ජනතාවට සවන්දීම, ඔවුන්ගේ දුක සැප සොයා බැලීම පිළිබඳව මා අත්දැකීම් ලබා ගත්තා.මම බොහෝ විට රාජකාරි කෙළේ මොනරාගල වගේ ඉතා දුෂ්කර පළාත්වල. මම 1972 අවුරුද්ද වෙනකම් පොලිස් සේවයේ හිටියා. මගේ ප්‍රතිපත්තිවලට කටයුතු කරන්න බැරිවීම තුළ පොලිස් සේවයේ නොඉඳ එඩිතරව තීරණය ගෙන ඉන් ඉවත් වුණා. එඩිතරව තීරණය ගැනීම මගේ පියා මට ඉගැන්වූ දෙයක්. මගේ පියා එදා ආණ්ඩුවෙන් ඉවත් වෙලා බණ්ඩාරනායක මහතා සමඟ එක්වී ශ්‍රී. ල. නි. ප. ය බිහිකරන්න තීරණය කළා වගේ මටත් මගේ සහෝදර සහෝදරියන්ටත් එසේ එඩිතර තීරණ ගැනීමට හැකියි. පොලිස් සේවයේ සිටීම මට දේශපාලනය කරන්න ලොකු පිටුවහලක් වුණා. විශේෂයෙන් දේශපාලනය තුළ විනයක් තිබිය යුතුයි. එය නැති වුණොත් ලොකු විනාශයක් සිදුවෙනවා.”* ඔබ පොලිස් සේවයෙන් පසු තවත් වෘත්තියක නිරත වෙනවා...?”ඔව් මම 1972 වර්ෂයේ රාජ්‍ය නිර්මාණ නීතිගත සංස්ථාවේ ප්‍රධාන ආරක්‍ෂක නිලධාරී ලෙස පත් වෙනවා. ඒ වගේම 1973 වර්ෂයේදී මම රාජ්‍ය වානිජ නීතිගත සංස්ථාවේ සහකාර සාමාන්‍යාධිකාරීවරයා වශයෙන් කටයුතු කළා...”* රාජපක්‍ෂවරු සහ ගිරුවාය අතර මේ පවතින දැඩි බැඳීම මොකක්ද...?”ගිරුවාය සහ රාජපක්‍ෂ පරපුර අතර එදා මෙදාතුර පවතින්නේ අවියෝජනීය බැඳීමක්. මේ පළාතේ ජනතාව විශේෂයෙන් ඉංගී‍්‍රසීන්ගේ මෙන්ම කලු සුද්දන්ගේ නොයෙකුත් අතවරයන්ට ලක්වුණා. 1818 දී ඇතිවූ ඌවේ වෙල්ලස්ස කැරැල්ල නිසා වෙල්ලස්ස පමණක් නොව රුහුණු මාගම්පත්තුව ද අධිරාජ්‍යවාදීන්ගේ යකඩ සපත්තුවේ අණසකට යටත් වෙන්න සිදුවුණා. එයට විරුද්ධව ජනතාවගේ පැත්තේ සිට සැමදා රාජපක්‍ෂවරු කටයුතු කළා. මිනිසෙකුට ඇඟට බැනියමක් ඇඳගෙන, ඔලුවට ජටාවක්වත් බැඳගෙන පාරේ යන්න බැරි තත්ත්වයක් එදා මේ පළාතේ තිබුණේ.මේ තත්ත්වය වෙනස් කොට මිනිසාට මිනිසකු ලෙස ජීවත් වීමට හැකි පරිසරයක් සාදා දීමට, නිර්මාණය කර දීමට අපේ පරපුරට හැකි වුණා. ඒ තත්ත්වය ඇතිකෙළේ නිකම්ම නෙමෙයි, අපේ පරපුර නොයෙකුත් වධ හිංසාවලට ලක්වෙමින්. ඒ කාලේ දොස්තර ඇස්. ඒ. වික්‍රමසිංහ මහත්තයා වලස්මුල්ල රෝහලේ සේවය කෙළේ. අපත් ඔහුත් එකතුව අප තුළ ඇති සමාජවාදී අදහස් අනුව පළාතේ ජනතාව දැනුවත් කරන්න අප කටයුතු කළා. ඒ හේතුවෙන් ගිරුවායේ ජනතාව තුළ අලුත් අදහස් සිතුවිලි ඇතිවීමට පටන් ගත්තා...”* රාජපක්‍ෂවරුන්ගේ ජයග්‍රාහී සංකේතය “කුරහන් සාටකය” සහ මේ ජනතා සටන් අතර ඇති බැඳීම මොකක්ද...?”ජනතාවගේ විමුක්තිය උදෙසා රාජපක්‍ෂවරු කරන ලද ජනතා සටන්වලදී ජනතාව සහ රාජපක්‍ෂවරු අතර ඇතිවූ බැඳීම, ලෙන්ගතුකම, සංකේත කරවන්නක් තමයි මේ කුරහන් සාටකය. ඒ වගේම එය මේ රටේ ගොවි ජනතාවට, පීඩනයෙන් මිදීමට සටන් කළ ජනතාවට කරන ගෞරවයක් සේම අප ගොවිතැන් බත් කර ජීවත්වන මේ මහ පොළොවට කරන ගෞරවයක් ලෙසට තමයි මේ සාටකය රාජපක්‍ෂ පරපුර පළඳින්නේ. එදා බැඳුණු ඒ බැඳීම - සම්බන්ධය ඥාති සම්බන්ධයක් තරමටම දැඩිව අද දක්වා පවතිනවා.රාජපක්‍ෂවරු එදා සිට අද දක්වා ජනතාවට ළංවුණා මිස ඈත්වුණේ නෑ. අපට දැනෙන්නේ හම්බන්තොට දිස්ත්‍රික්කයේ ජනතාව අපේම කොටසක් හැටියට. මේ දිස්ත්‍රික්කයේ ජනතාව නැගී සිටුවන්න, ඔවුන්ගේ අවශ්‍යතා ඉෂ්ට කරන්න හැමදාම රාජපක්‍ෂවරු කටයුතු කර තිබෙනවා. හම්බන්තොට දිස්ත්‍රික්කය පමණක් නොව, දකුණු පළාත පමණක් නොව, අද වෙනකොට මුළු මහත් රටම ඉහළට ඔසවා තබන්නට රාජපක්‍ෂවරුන්ට හැකි වී තිබෙනවා. ඉදිරියටත් ඒ නොනිමි සේවය අපෙන් අඩුවක් නැතුව කෙරෙනවා. ගිරුවායයි රාජපක්‍ෂවරුයි කියන්නේ දෙකක් නෙමෙයි එකක්...”* දැන් අපි ඔබේ බිරිය සහ දරුවෝ ගැන යමක් කතා කළොත්...?”හත්තොටුව ගමගේ විජේවර්ධන චන්ද්‍රා මාලිනී මෙනෙවිය සමඟ මම 1975 වර්ෂයේදී විවාහ වෙනවා. ඒ එකතු වීමේ ප්‍රතිඵලයක් ලෙස අපට පුතුන් දෙදෙනකු බිහිවෙනවා. කවුරුත් දන්නවා අපේ ලොකු පුතා ශෂීන්ද්‍ර රාජපක්‍ෂ දැන් ඌව පළාතේ මහ ඇමැතිවරයා ලෙස කටයුතු කරනවා. පොඩි පුතා ශමීන්ද්‍ර රාජපක්‍ෂ. මේ දෙදෙනාම දැන් විවාහ වෙලා.* ඔබේ ලග්නය?”මගේ ලග්නය කුම්භ...”* රාජපක්‍ෂ සහෝදරවරු අතර තිබෙන සමඟිය රටට විශාල ආඩම්බරයක්. ඒ සඳහා විවිධ බලවේග “රාජපක්‍ෂ සහෝදර සමාගම” කියා පහර ගසන අවස්ථා ද එමටයි. රාජපක්‍ෂ පරපුරේ වර්තමාන “වැඩිහිටියා” ලෙස ඔබ මෙය දකින්නේ...?”අපි අපේ සහෝදරකමේ අගය වඩා හොඳින් දන්නා පවුලක්. ඒක මගේ පියා ඉන්න කාලේ සිට පවා ක්‍රියාවෙන් ආදර්ශයෙන් පෙන්වා දුන්නා. සහෝදරවරුන් වෙනුවෙන් කළ යුතු කැපවීම එතුමා අපට උගන්වා තිබුණා. ඒ අනුව රාජපක්‍ෂ පරම්පරාවේ වර්තමානයේ සිටින වැඩිහිටියා ලෙස මම කටයුතු කරන්නේ ඒ වගකීම්, යුතුකම් සියල්ල දැනගෙනයි. ඒක තමයි රාජපක්‍ෂවරුන්ගේ සුවිශේෂත්වය.පරපුරේ ප්‍රධානියාගෙන් ඒ ආදර්ශය ලැබෙන විට අනෙක් අය එය ආදර්ශයක් කර ගන්නවා. අපට විරුද්ධ බලවේගවලට ද අපේ මේ පවුලේ තිබෙන සමඟිය විශාල ප්‍රශ්නයක් වෙලා ඇති. ඒ නිසා වෙන්නැති පහර ගසන්නේ. ඒවාට අප කලබල විය යුතු නෑ. මේ සමඟිය නිසාම හම්බන්තොට දිස්ත්‍රික්කය තුළ අපේ පවුලේ අය අතර හෝ අපේ සන්ධාන කණ්ඩායම අතර මනාප ප්‍රශ්න ඇතිවන්නේ නෑ. අපට අවශ්‍ය කණ්ඩායම දිනවා 2/3 බලයක් දිස්ත්‍රික්කයෙන් ලබාගැනීමයි. අපි හිතනවා මෙවර මහ මැතිවරණයෙන් හම්බන්තොටින් මන්ත්‍රීවරු 6 දෙනෙක් එක්සත් ජනතා නිදහස් සන්ධානයට ලබාගත හැකියි කියා...”* ඔබ කැමතිම දේශපාලනඥයා...?”මම සමසමාජ පක්‍ෂය තුළින් දේශපාලනය පටන් ගත්ත පුද්ගලයෙක්. පාසල් යන කාලේ ඒ දේශපාලනය තුළ මම තදින් බැඳී සිටියා. වාසුදේව නානායක්කාර මහත්තයත් මට උගන්වා තිබෙනවා. මගේ ගුරුවරයෙක්. වාසුදේව මහත්තය, නීල් ද අල්විස් මහත්තයලා එක්ක මමයි. අයි. විජේවන්ත එකතුවෙලා මහින්ද, රිච්මන්ඩ් පාසල්වල පළමු සමසමාජ ශිෂ්‍ය සංවිධාන හැදුවා. අපේ ආරම්භය එහෙමයි. සිත් ගත් දේශපාලනඥයා ලෙස මට එකවර හැඳින්විය හැක්කේ එස්. ඩබ්ලිව්. ආර්. ඩී. බණ්ඩාරනායක මහත්තයාවයි. මොකද අපි එතුමාගේ කතිකත්වයට වශීවෙලා හිටියේ. ඒ වගේම වමේ නායකයන්ට මගේ කැමැත්ත වැඩියි...”* ඔබට කවදා හෝ “අගමැති” වීමේ සිහිනයක් තිබේද...?”මට එහෙම අගමැතිවරයෙක් වීමේ සිහිනයක් නෑ. එහෙම සිහිනයක් තිබුණා නම් මහින්ද රාජපක්‍ෂ ජනාධිපතිතුමාට ඔය තැනට ඒමට අවස්ථාව ලැබෙන්නේ නෑනේ 1970 වර්ෂයේදී. 1970 වර්ෂයේදී එහෙම නම් බෙලිඅත්ත ආසනයට තරග කරන්නේ මමයි. මට ඒ ආරාධනාව සිරිමාවෝ බණ්ඩාරනායක මැතිනිය, මෛත්‍රීපාල සේනානායක මහතා, ටී. බී. ඉලංගරත්න මහතා ඇතුළු පක්‍ෂයේ නායකයෝ සියලු දෙනා කළා. නමුත් මමත් මගේ මෑණියොත් කතා කර තීරණය කළා බෙලිඅත්ත මහින්ද මහත්තයාට දිය යුතුයි කියා.මගේ ඒ පරිත්‍යාගය නිසා අද මහින්ද මහත්තයටත්, රටට ඉහළම සේවය කිරීමට හැකි වී තිබෙනවා. මම එදා කැපවුණේ නැත්නම් සමහර වෙලාවට මේ ගමන කෙටි වෙන්න තිබුණා. පවුල අතර අසමඟිය වෙන්න තිබුණා. අපි අපේ පවුලෙන් රටට සමඟිය ගැන ආදර්ශය දෙන පිරිසක්. සමඟිය තමයි අපේ ජයග්‍රහණය....”* ඔබේ පවුලේ සහෝදරයෝ, සහෝදරියෝ අතර ඔබ වඩාත් සමීප කාටද...?”සාමාන්‍යයෙන් සියලු දෙනාගේම බැඳීම ආදරය තියෙන්නේ සියලුම දෙනාට සමීප වෙච්ච නිසා. විශේෂිත එක් අයෙක් කියා මට නෑ. ඒක මගේ මව්පියන් මට උගන්නපු දෙයක්....”විශේෂ ස්තූතිය – වරාය හා ගුවන් සේවා අමාත්‍යවරයාගේ මාධ්‍ය ලේකම් කුමාරදාස ගිරිබාව මහතාට</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>27</day>
    </date>
    <link>http://www.dinamina.lk/2010/03/27/_art.asp?fn=f1003273</link>
    <topic>සාධාරණ හේතු නැතිව ආණ්ඩුවට බණින්න එපා</topic>
    <author>නුවන් කොඩිකාර, මහින්ද අලුත්ගෙදර මොනරාගල දිස්ත්‍රික් සමූහ, ඌව සමූහ බිබිල සිට...</author>
    <content>රජයට එරෙහිව විපක්ෂය යම් චෝදනාවක් එල්ල කරන්නේ නම් එය සාධාරණ හේතු මත කළ යුතු යැයිද එලෙස එල්ල කරන චෝදනාව සාධාරණ නම් නිහතමානීව බාර ගැනීමට රජය සූදානම් බවද ජනාධිපතිතුමා අවධාරණය කෙළේ ය.ජනාධිපති මහින්ද රාජපක්ෂ මහතා මේ බව කියා සිටියේ පෙරේදා (25) බිබිල මහජන ක්‍රීඩාංගණයේ දී පැවැති ජන හමුවකට එක්වෙමිනි. එළඹෙන පාර්ලිමේන්තු මැතිවරණය සඳහා මොණරාගල දිස්ත්‍රික්කයෙන් එක්සත් ජනතා නිදහස් සන්ධානයට තරග කරන අපේක්ෂකයන් ගේ ජය තහවුරු කිරීමේ අරමුණින් මෙම ජන හමුව සංවිධානය කෙරිණි.එහිදී වැඩි දුරටත් කතා කළ ජනාධිපතිතුමා පසුගිය ජනාධිපතිවරණයේ දී වැඩි ඡන්ද ලක්ෂ 18 ක් ලබා දෙමින් මාගේ ජයග්‍රහණය වෙනුවෙන් කැපවුණු වෙල්ලස්සේ ජනතාවට මාගේ ගෞරවය හා ප්‍රණාමය පිරිනමනවා. එදා අපි මහින්ද චින්තන ප්‍රතිපත්ති ප්‍රකාශය රට හමුවේ ඉදිරිපත් කළා. අද වන විට එයින් සියයට 98ක්ම සාර්ථක ලෙස ක්‍රියාත්මක කැර තිබෙනවා.අද වන විට අපි පොරොන්දු වූ පරිදි රටට සාමය ස්ථාපිත කැර තිබෙනවා. පසුගිය ජනාධිපතිවරණයේ දී ඉදිරිපත් කළ “මහින්ද චින්තන ඉදිරි දැක්ම” ක්‍රියාත්මක කරන්නට නම් අපිට ශක්තිමත් පාර්ලිමේන්තුවක් අවශ්‍යයි. එසේ ශක්තිමත් පාර්ලිමේන්තුවක් හරහා රටේ සංවර්ධන වැඩපිළිවෙළ සාර්ථකව ක්‍රියාවට නැංවීමත් සමඟ ඔබගේ දරුවන් සඳහා යහපත් හෙට දිනයක් නිර්මාණය කළ හැකියි.ඔබලාගේ ගැටලු සියල්ල විසැඳීම සඳහා රජයට වගකීමක් තිබෙනවා. ඔබ ලබා දෙන ශක්තිමත් පාර්ලිමේන්තුව තුළත් පළාත් සභාවේද ශක්තිය මත ඒ කාර්ය සාර්ථක ලෙස ඉටු කරන්නට හැකියි.කතා කර කර සිටින මන්ත්‍රීවරුන් පිරිස් වෙනුවට වැඩ කරන මන්ත්‍රීවරු පිරිසක් අපේ පාර්ලිමේන්තුවට අවශ්‍යයි. එවැනි පිරිසක් මෙවර පාර්ලිමේන්තුව සඳහා තෝරා පත් කැර ගනු ඇතැයි අපි විශ්වාස කරනවා.විපක්ෂය කරන්නේ ආණ්ඩුව විවේචනය කිරීමයි. විවේචනය කරනවා නම් කළ යුත්තේ සාධාරණ හේතු මතයි.අද රටේ තත්ත්වය ඔබ දකිනවා. අද එක්සත් ජාතික පක්ෂය නොමැති තරම්. ඇතැම් අවස්ථාවලදී ඔවුන්ගේ අපේක්ෂකයින් ද තමාගේ නොවන බව කියනවා. තවත් ටික දිනක් යන විට ඔවුන්ගේ සියලු අපේක්ෂකයෝ එක්සත් ජාතික පක්ෂයෙන් ඉවත් වේවි. අපිට අවශ්‍ය වන්නේ රට වෙනුවෙන් වැඩක් කළ හැකි පිරිසක් පමණයි.බිබිලේ ජනතාව මේ රටේ නිවැරදි පැත්ත තෝරා ගත්තා. අපි මේ දිස්ති‍්‍රක්කය වෙනුවෙන් හොඳ, ශක්තිමත් කණ්ඩායමක් ඉදිරිපත් කළා.මෙවර මහ මැතිවරණයේ දී අපිට ඡන්ද හතරක් තිබෙනවා. මට ලබාදෙන ඡන්දය මුලින්ම බුලත් කොළය ඉදිරියේ දෙන්න. අනෙක් ඡන්ද තුන ඔබලාට කැමැති පරිදි පාවිච්චි කරන්න.එම ඡන්ද පාවිච්චි කිරීමේ අයිතිය හා යුතුකම ඔබට තිබෙනවා. එක්සත් ජනතා නිදහස් සන්ධානයෙන් ඉදිරිපත් වූ සියලු දෙනාම එකම කණ්ඩායමක් හැටියට ඉදිරිපත් වී සිටිනවා.අපිට මනාප යුද්ධයක් අවශ්‍ය නැහැ. මැති ඇමැති කම් ලබාදෙන විට පළමු වැනියාට ද දෙන්නේ අන්තිමයාට ද දෙන්නේ කියා තීරණය කරන්නේ මමයි. ඒ අනුව වැඩිම මනාප ලබා ගන්නා පුද්ගලයාට හෝ අන්තිමයාට ඇමැතිකම් හිමි වන්න පුළුවන්. මොණරාගල දිස්ත්‍රික්කය වෙනුවෙන් වැඩ කළ හැකි ශක්තිමත් කණ්ඩායමක් ඉදිරිපත් කැර තිබෙනවා. මේ දිස්ත්‍රික්කයෙන් වැඩි පිරිසක් මෙවර පාර්ලිමේන්තුවට එවන ලෙස ඉල්ලා සිටිනවා.ශ්‍රී ලංකා නිදහස් පක්‍ෂයේ මහ ලේකම්, කෘෂිකර්ම සංවර්ධන හා ගොවිජන සේවා ඇමැති මෛත්‍රීපාල සිරිසේන මහතා අප්‍රේල් 08 වැනිදා පැවැත්වෙන මහ මැතිවරණයේදී එක්සත් ජනතා නිදහස් සන්ධානයේ ජයග්‍රහණයට අවශ්‍ය අඩිතාලම පක්‍ෂයක් ලෙස අප දමා හමාරයි. පසුගිය 26 වැනිදා යළිත් වරක් රට ජනාධිපතිවරයාට බාර දුන්නා. අප්‍රේල් 08 වැනිදා නැවත වරක් එතුමාට රට බාර දෙන බව කිසිදු සැකයක් නැහැ.රට යෝධ සංවර්ධනයකට ගෙන යමින්, ත්‍රස්තවාදය අතුගා දැමූ ජනාධිපතිතුමාට මොනරාගල ජනතාව ප්‍රමුඛ ශ්‍රී ලංකාවාසී ජනතාව කළගුණ සැලකුවා. එය තවත් ශක්තිමත් කරන්න තුනෙන් දෙකේ බලයක් සහිත පාර්ලිමේන්තුවක් ලබා දෙයි යන විශ්වාසය අපට තිබෙනවා.ශ්‍රී ලංකාව ප්‍රබුද්ධ හා ආශ්චර්යමත් රටක් බවට ගෙන යාමේ මහින්ද චින්තන දස වසරක සැලසුම් ඉදිරි රජය හරහා ක්‍රියාත්මක කරන්න අප පියවර ගන්නවා.මොනරාගල ප්‍රදේශයේ ජීවත්වන ජනතාවගෙන් බහුතරයක් කෘෂිකර්මාන්තය පදනම් කරගෙන ජීවත්වෙන පිරිසක්. එමනිසා තමයි ජනාධිපතිතුමා පොහොර මිටිය රුපියල් 9000 ට යද්දී පාඩු විඳගෙන රුපියල් 350 ට ලබා දෙන්නේ. ඒ වගේම වී සඳහා හොඳ මිලක් ලබා දුන්නා. මේ වන විට වී අලෙවි මණ්ඩල හරහා වී මිලට ගනිමින් සිටිනවා.පසුගිය දිනක අපි දැක්කා එජාප නායක රනිල් වික්‍රමසිංහ මහත්තයා ගොවි ජනතාව අතරට ගිහින් ප්‍රශ්න ගැන විමසනවා. එතුමාට පසුගිය කාලය අමතක වුණාට ජනතාවට අමතක නැහැ. එතුමා වී අලෙවි මණ්ඩලය විනාශ කළා, පොහොර සහනාධාර කපා දැමුවා. කෘෂි සංවර්ධන අධිකාරිය අහෝසි කළා. පිටරටින් ආහාර ගෙන්වමින් දේශීය ගොවියා වහ බීලා මැරෙන තත්ත්වයට පත් කළා.එපමණක් නොවෙයි, බස්නාහිර පළාතේ කුඹුරු සියල්ල ගොඩකරන්න කියලා උපදෙස් දුන්නා. රාජ්‍ය ආයතන කුණුකොල්ලෙට හිතමිත්‍රාදීන්ට බෙදා දුන්නා. මේවා ජනතාවට අමතක නැහැ. එතුමගේ කිඹුල් කඳුළුවලට ජනතාව රැවටෙන්නේ නැහැ.ජනාධිපති මහින්ද රාජපක්‍ෂ මහතා බලයට පැමිණීමෙන් පසු මොනරාගලට, පොලොන්නරුවට පමණක් නෙමෙයි, කෘෂිකර්මාන්තය ආශි‍්‍රත සෑම දිස්ත්‍රික්කයකටම එක වගේ සැලකුවා. එජාප බලය තිබූ කාලයේ අහෝසි කළ ආයතන යළි ස්ථාපිත කළා. ගොවියා රජෙකු බවට පත් කළා.ඉදිරි කාලයේදී සෑම ක්ෂේත්‍රයකින්ම රට පරිවර්තනයක් කරා ගෙන යාමට අප සතුව සැලසුම් තියෙනවා. මේ සියල්ල ක්‍රියාත්මක කරන්න නම් ශක්තිමත් පාර්ලිමේන්තුවක් අවශ්‍යයි. ඊට සුදුසුම කාලය තමයි මේ උදා වී තියෙන්නේ. එමනිසා ඔබ සියලු දෙනා කැපවෙලා තුනෙන් දෙකේ බලයක් සහිත එක්සත් ජනතා නිදහස් සන්ධාන රජයක් ලබා දෙන්න කියල ඉල්ලා සිටිනවා.කාන්තා අභිවෘද්ධි හා ළමා සංවර්ධන ඇමැතිනී සුමේධා ජී ජයසේන මහත්මිය. ගමෙන් ගමට ගොස් එළඹෙන මහ මැතිවරණය ගැන ජනතාව දැනුවත් කරලා අපේ ජයග්‍රහණය වාර්තාගත ලෙස ලබාගන්න අවශ්‍ය පියවර ගෙන අවසානයි.මොනරාගල ඉන්න ජනතාව කළගුණ දත් ජනතාවක්. පසුගිය කාලයේ දී එය ඔප්පු කර පෙන්නුවා. රට බේරාගත් නායකයාට නැවත රට බාර දුන්නා. ඒ වගේම මහ මැතිවරණයේදී මන්ත්‍රීවරුන් පස් දෙනෙකු පාර්ලිමේන්තුවට යැවීමට ජනතාව සූදානමින් සිටින බවද ඇමැතිවරිය ප්‍රකාශ කළාය.ජාතිය ගොඩනැගීමේ ඇමැති ජගත් පුෂ්පකුමාර මහතා එළඹෙන පාර්ලිමේන්තු මැතිවරණය අපේ රටේ අනාගතය වෙනුවෙන් තීරණාත්මක මැතිවරණයක් වෙනවා. ඒ මැතිවරණයේදීද කෘත ගුණ දන්නා වෙල්ලස්සේ ජනතාවට විශාල වගකීමක් ඉටු කළ යුතුව තිබෙනවා. ජනාධිපති මහින්ද රාජපක්ෂ මහතාගේ ඉදිරි වැඩ පිළිවෙළ ක්‍රියාත්මක කරන්නට ශක්තිමත් පාර්ලිමේන්තුවක් නිර්මාණය කළ යුතු වෙනවා.පසුගිය ජනාධිපතිවරණයේ දී වැඩිම ඡන්ද ප්‍රතිශතයක් ලබා දුන්නා සේ එළඹෙන අප්‍රේල් මාසයේ අට වැනිදා පැවැත්වෙන පාර්ලිමේන්තු මැතිවරණයේ දී ද එක්සත් ජනතා නිදහස් සන්ධානය වැඩිම ඡන්ද ප්‍රමාණයකින් ජයග්‍රහණය කළ යුතු වෙනවා. ඒ සඳහා මොනරාගල දිස්ත්‍රික්කයේ දේශප්‍රේමී ජනතාව සූදානමින් සිටිනවා.මේ මැතිවරණයේ දී එක්සත් ජනතා නිදහස් සන්ධානය ජයග්‍රහණය කරවීම යනු එක්තරා විදියකින් රටට සාමය හා සමගිය ළඟා කැර දුන් ජනාධිපති මහින්ද රාජපක්ෂ මහතාට කෘත ගුණ සැළකීමක් ද වෙනවා.ඌව පළාත් හිටපු මහ ඇමැති විජයමුණි සොයිසා මහතා අපි සියලු දෙනාම ජනාධිපති මහින්ද රාජපක්ෂ මහතාට ණයයි. අපේ රටේ සාමය හා සමගිය වෙනුවෙන් ඒ මහතා විශාල කැපකිරීමක් කළා. මමත් ඒ මහතාට ණය ගැතියි. අපිට නිදහස හා සාමය උදාකැර දුන් ජනාධිපති මහින්ද රාජපක්ෂ මහතා අපේක්ෂා කරන ආකාරයට අපේ රට ගොඩ නැඟීමට නම් එළඹෙන පාර්ලිමේන්තු මැතිවරණයේ දී එක්සත් ජනතා නිදහස් සන්ධානයට වැඩි ආසන ප්‍රමාණයක් ලබා දිය යුතු වෙනවා.ඒ සඳහා මොනරාගල දිස්ත්‍රික් ජනතාව පෙරමුණ ගත යුතු වෙනවා. අද වන විට අපේ රටේ සෑම ප්‍රදේශයකම විශාල සංවර්ධනයක් සිදු වී තිබෙනවා. නමුත් තවත් ඉදිරියට එවැනි සංවර්ධන කටයුතු ක්‍රියාත්මක කළ යුතුව තිබෙනවා. ඒ නිසා අපේ අනාගත අපේක්ෂාවන් ඉටු කැර ගැනීමට එළඹෙන පාර්ලිමේන්තු මැතිවරණය තීරණාත්මක එකක් වෙනවා. එළඹෙන මැතිවරණයේදී ඔබගේ වටිනා ඡන්දය අපේ රටේ අනාගතය වෙනුවෙන් පාවිච්චි කරයි කියා අපේක්ෂා කරනවා.ඌව පළාත් සභා ඇමැති කුමාරසිරි රත්නායක මහතා පසුගිය මැතිවරණ වලට වඩා මේ මැතිවරණයේ දී විශාල ජයක් කරා අපි ගමන් කළ යුතු වෙනවා.ගරුතර සංඝරත්නයේ අනුශාසනා මධ්‍යයේ අද අපි ඉදිරියට ගමන් කරනවා. ජනාධිපති මහින්ද රාජපක්ෂ මහතා පසුගිය ජනාධිපතිවරණයේදී විශිෂ්ට ජයග්‍රහණයක් ලබා ගත්තා.ඌව වෙල්ලස්ස ජනතාව මෙවරද ඒ ජයග්‍රහණය වෙනුවෙන් ඉදිරිපත් වී සිටිනවා. මොනරාගල දිස්ත්‍රික්කය පුරා සුවිශේෂී සංවර්ධන කටයුත්තකට අද යොමු වී සිටිනවා. මෙවර ශක්තිමත් පිරිසක් අපේ දිස්ත්‍රික්කයෙන් පාර්ලිමේන්තු මැතිවරණය සඳහා ඉදිරිපත් වී සිටිනවා.මීට පෙර පැවැති මැතිවරණවලදී එක්සත් ජනතා නිදහස් සන්ධානයේ විශිෂ්ට ජයග්‍රහණය වෙනුවෙන් ඌව වෙල්ලස්ස ජනතාව පෙරමුණ ගෙන කටයුතු කළා.මොනරාගල දිස්ත්‍රික් එක්සත් ජනතා නිදහස් සන්ධාන අපේක්ෂක උදය ශාන්ත ගුණසේකර මහතාලංකා ඉතිහාසය වෙනස් කරන පාර්ලිමේන්තු මැතිවරණයක් ඉදිරිපිට අපි ඉන්නවා. එය අපේ රට, ජාතිය අලුත් මඟකට හරවන මැතිවරණයක් වෙනවා. එය අපි සියලු දෙනාටම වැදගත්. රට හදන ජාතිය නව මඟකට ගෙන යන පාර්ලිමේන්තුවක් ඒ තුළ නිර්මාණය වෙනවා. සාමකාමී රටක පැවැත්වෙන පළමු පාර්ලිමේන්තු මැතිවරණයයි.රටේ තුනෙන් එකක් කොටියාට දෙනවා වෙනුවට අද රටේ සෑම තැනකම එකම කොඩියක් ඔසවනවා. ඒකීය රටක අද අපි ජීවත් වෙනවා. ජනාධිපති මහින්ද රාජපක්ෂ මහතා බලාපොරොත්තු වන්නේ රට හදන, තීන්දු තීරණ ගන්නා පාර්ලිමේන්තුවක් නිර්මාණය කිරීමයි.එදා හයෙන් පහක බලයක් අරගෙන ජේ. ආර්. ජයවර්ධන මහතා කීවේ තමාට කළ නොහැක්කේ පිරිමියෙක් ගැහැණියක් කිරීම හා ගැහැනියක් පිරිමියෙක් කිරීම යන්නයි. පසුගිය 2004 සිට මේ දක්වා අපි පැමිණියේ ශක්තිමත් රජයක් සමග නොවේ. නමුත් ජනාධිපති මහින්ද රාජපක්ෂ මහතා ආණ්ඩුවට ශක්තිය ලබා දුන්නා.අපි එහිදී හොඳ තීරණයක් ගත්තා. මේ රජය ශක්තිමත් කළ යුතුයි යන තීරණයට පැමිණියා.මොනරාගල දිස්ත්‍රික් අපේක්‍ෂක චාමර නානායක්කාර මහතා 2005 ජනාධිපතිවරණයේදී ශිෂ්‍යයෙක්, තරුණයෙක් ලෙස ජනාධිපති මහින්ද රාජපක්‍ෂ මහතාගේ ජයග්‍රහණය වෙනුවෙන් කටයුතු කරන්න මට අවස්ථාව ලැබුණා.එතුමා බලයට ඒමට පෙර තරුණයට නිසි තැනක් ලැබුණේ නැහැ. තරුණයට අනාගතයක් තිබුණේ නැහැ. බැලූ බැලූ අත යුද්ධය. විරැකියාව එහෙත් වත්මන් ජනාධිපතිතුමා බලයට පැමිණි පසු තරුණ තරුණියනට නිසි තැන ලැබුණා.එළඹෙන පාර්ලිමේන්තු මැතිවරණය අපේ රට නව මඟකට යොමු කරන මැතිවරණයක් වෙනවා. ඒ සඳහා නායකත්වය දෙන්නට අපි සූදානම්. අපි එළඹෙන මැතිවරණයේදී මෙම දිස්ත්‍රික්කයෙන් මන්ත්‍රී ආසන පහම ලබා ගන්නවා.අපේ දිස්ත්‍රික්කයේ සියලු දෙනා මේ කටයුත්තේ දී පෙරමුණ ගත යුතු යි. මීට පෙර ඌව වෙල්ලස්සට කුඩම්මාගේ සැළකිලි තිබුණා.අපේ ප්‍රදේශය කියන්නේ මවුබිමට ශක්තිය දෙමින් රටට බත සැපයුවා. මීට පෙර පැවැති තත්ත්වය වෙනස් කරන්නට ජනාධිපති මහින්ද රාජපක්‍ෂ කටයුතු කළා.ඌව වෙල්ලස්ස ගොඩ නඟන අයිතිය අපිට තිබෙනවා. ඌව වෙල්ලස්සේ ඓතිහාසික පසුබිම මෙවර මැතිවරණයේදී අපි ප්‍රදර්ශනය කරනවා.මොනරාගල දිස්ත්‍රික් එක්සත් ජනතා නිදහස් සන්ධාන අපේක්‍ෂක ආරච්චිගේ විජිත බේරුගොඩ මහතා අද ඌව වෙල්ලස්සට ඓතිහාසික දිනයක්. මේ රටේ බෙදුම්වාදය අවසන් කළ ජනාධිපති මහින්ද රාජපක්‍ෂ මහතා අපේ ප්‍රදේශයට පැමිණීම අපිට ගෞරවයක් අභිමානයක්. පසුගිය ජනාධිපතිවරණයේදී ඌව වෙල්ලස්ස ජනතාව එතුමාට ඉහළම ඡන්ද ප්‍රතිශතය ලබා දුන්නා. අපේ ප්‍රදේශයේ ඉන්නේ මේ රටට ආදරය කරන ජනතාවක්.ඒ අභිමානය විනාශ කරන්නට එදා ඉංගී‍්‍රසින් අපේ මිනිස්සු මරා දැම්මා. නමුත් අපේ ජනතාගේ ලේවල තිබෙන්නේ මේ රටේ අනාගතයයි. වෙල්ලස්සේ ජනතාවට ගරු කරන්න ජනාධිපති මහින්ද රාජපක්‍ෂ මහතා මේ ප්‍රදේශයට පැමිණියා.ජනතාවට ආදරය කරන සැබෑ දේශපාලනය වෙනුවෙන් ඔබලාගේ ඡන්දය පාවිච්චි කරන්න.සංවර්ධනය අතින් පසුගාමී දිස්ත්‍රික්කයක් වන මොනරාගලට ජනාධිපතිතුමා සාධාරණය ඉටු කරයි කියා අපි අපේක්‍ෂා කරනවා.ඌව පළාත් ප්‍රධාන ඇමැති ශෂීන්ද්‍ර කුමාර රාජපක්‍ෂ අධිනීතීඥ සරත් කෝන්ගහගේ, ප්‍රවීණ රංගන ශිල්පී ජැක්සන් ඇන්තනී යන මහත්වරු ඇතුළු ගිහි පැවිදි විශාල පිරිසක් මේ අවස්ථාවට එක්ව සිටියහ.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>27</day>
    </date>
    <link>http://www.dinamina.lk/2010/03/27/_art.asp?fn=f1003274</link>
    <topic/>
    <author>සාකච්ඡා කළේ ප්‍රසාද් වර්ණකුල</author>
    <content>ඉදිරියේ දී පැවැත්වෙන මහ මැතිවරණය සහ රටේ වත්මන් දේශපාලන තත්ත්වය පිළිබඳ ග්‍රාමීය කර්මාන්ත හා ස්වයං රැකියා ප්‍රවර්ධන අමාත්‍ය එස්. බී. නාවින්න සමඟ කළ සාකච්ඡාවකි.* ත්‍රස්තවාදයෙන් තොර නිදහස් ඒකීය ශ්‍රී ලංකාවක පවත්වන ප්‍රථම මහ මැතිවරණය ඔබ දකින්නේ කෙසේ ද?වසර ගණනාවක් පැවැති ත්‍රස්තවාදය නිසා අප රටේ සමාජ, ආර්ථික, දේශපාලන ක්‍ෂේත්‍රයන් හි පසුබෑමක් ඇති වුණා. එනිසා රටේ ඉදිරි ගමන ආපස්සට ගියා. රටෙත් ජනතාවගෙත් වාසනාවට මහින්ද රාජපක්‍ෂ මහතා ජනාධිපතිධුරයට පත් වුණා. එතුමා ගේ සේනාධිනායකත්වය නිසා අප රටේ වීරෝදාර හමුදාවන්ට ත්‍රස්තවාදය මෙරටින් තුරන් කිරීමට හැකි වුණා. අද අපි ඉන්නේ නිදහස් දේශයක.දකුණේ සිට උතුරටත්, බටහිර සිට නැඟෙනහිරටත් දැන් නිදහසේ ගමන් කරන්න පුළුවනි. බස්වල බෝම්බ පිිපිරෙන්නෙ නැහැ. මායිම් ගම්මාන නැහැ. අද ශ්‍රී ලංකාවේ සෑම පුරවැසියෙක්ම බියක් සැකක් නොමැතිව ජීවත්වෙන පරිසරයක තමයි ඉන්නේ. අපි මේ මැතිවරණ සිතියම අකුලන්නේ නැහැ. එය දිග හරිනව මිසක්. රටක ප්‍රජාතන්ත්‍රවාදය ඇතිකිරීමට මැතිවරණයන් ඉවහල් වෙනවා. රටේ මහජනතාව මහින්ද චින්තන වැඩපිළිවෙළ අනුමත කළ නිසා තමයි පළාත් සභා මැතිවරණය ජයග්‍රහණය කරලා දුන්නේ.ඉන් පසුව මහින්ද චින්තන “ඉදිරි දැක්ම” අනුමත කළ නිසා තමයි පසුගිය ජනාධිපතිවරණයේ දී ජනාධිපතිතුමාව නැවත පත් කළේ. එහි තිබෙන විශේෂත්වය වන්නේ දෙවන වරට ඉදිරිපත් වන අපේක්‍ෂකයකු පළමුව ලබාගත් ඡන්ද ප්‍රතිශතයට වඩා තවත් ඉදිරියට යාමයි. වැඩි ඡන්ද දහඅට ලක්‍ෂයක්. එයින් ම පේනව නේද මේ රටේ බුද්ධිමත් ජනතාව එතුමාත් සමඟ සිටින බව. ඒ වගේම මේ මැතිවරණයත් අපි ඉතා විශිෂ්ට ලෙස ජයග්‍රහණය කරනවා. ඒ සඳහා පක්‍ෂ භේදයකින් තොරව මෙරට ජනතාව අපත් සමඟ පෙළගැසී සිටිනවා.* ඔබ වයඹ පළාත් අධ්‍යාපන අමාත්‍ය ධුරය භාර ගැනීමෙන් පසුව මුළු ලංකාවේ ම අධ්‍යාපන ක්‍ෂේත්‍රය තුළ වෙනසක් ඇතිකළා නේද?ඇත්ත වශයෙන් ම ගුරුවරයා කියලා හඳුන්වන්නේ අප සමාජයේ වැදගත්, උසස් සේවයක් කරන කෙනෙක්. අනාගත ලෝකයට පිවිසෙන දරු දැරියන්ගේ නෙත් පාදන්නේ ඔවුනුයි. එදා පැවතුනේ පළාත් අධ්‍යාපන කාර්යාල ක්‍රමයක්. කිසියම් වැඩක් කරගන්න ඔවුන් පළාත් කාර්යාලයට එන්න ඕන. එහෙම ඇවිත් කාර්යාලයේ රස්තියාදු වෙලා ඉන්න ඕන. ගරු කටයුතු සේවයක යෙදෙන කෙනෙක් එහෙම වෙන්න ඕන නැහැ කියලයි මම විශ්වාස කළේ’ එනිසා මම තීරණය කළා කලාප අධ්‍යාපන කාර්යාල ක්‍රමයක් ඇතිකරන්න ඕන කියල. ඒ අනුව පළමුවෙන් ම වයඹ පළාත තුළ එම ක්‍රමය ක්‍රියාත්මක කළා. එහි ඇති සාර්ථකත්වය නිසා ම ශ්‍රී ලංකාව පුරා ම අද ඒ ක්‍රමය ක්‍රියාත්මක වෙනවා. ඒ පිළිබඳ මම සතුටු වෙනවා. ගුරු වෘත්තියේ යෙදෙන අයටත් කළාප කාර්යාල ක්‍රමය මඟින් විශාල සහනයක් ලැබෙනවා.* එක්සත් ජාතික පක්‍ෂය බලයට පත්වෙන සෑම අවස්ථාවකම දේ්ශපාලන ප්‍රචණ්ඩත්වය පැතිරෙනවා. 1977 දී ත් 2001 දී ත් ඒක සිදුවුණා. ඔබත් ඒ ප්‍රචණ්ඩත්වයට මුහුණදුන් කෙනෙක් නේද?හැත්තෑ හතේ මහ මැතිවරණයෙන් අපේ පක්‍ෂයට අන්ත පරාජයක් අත්වෙන අවස්ථාවේ මම පක්‍ෂයේ ආධාරකරුවෙක් පමණයි. මම ව්‍යාපාරික පවුලක කෙනෙක්. ව්‍යාපාර කටයුතු කරන අතරේ මම පියදාස විජේසිංහ මන්ත්‍රිතුමාට සහයෝගය දී වැඩ කටයුතු කළා. ඡන්දයෙන් පස්සේ පැවැති දේශපාලන ප්‍රචණ්ඩත්වය හේතුවෙන් මගේ ව්‍යාපාර විනාශ වුණා. කෝටි ගානක පාඩුවක් සිදු වුණා. ඒ ප්‍රචණ්ඩත්වය මම ඇස්දෙකින් දැක්ක. මට සිදු වූ විනාශය පසෙක දමා අපේ ආධාරකරුවන් පිළිබඳ සොයා බලා ඔවුනට ආරක්‍ෂාව ලබාදීමට කටයුතු කළා. එදා තමයි මම දේශපාලනයට එන්න ඕන කියලා තීන්දුවක් ගත්තේ. එදා සිට අද දක්වා මම අපරාජිතව දේශපාලනයේ ක්‍රියා කරනවා. නමුත් අපි ජයග්‍රහණය කළා ම විරුද්ධවාදීන් ට හිරිහැර කළේ නැහැ. අපේ පක්‍ෂ දෙකේ තිබෙන වෙනස ඒකයි.* දැදුරු ඔය ව්‍යාපෘතිය ඔබ දුටු සිහිනයක්. එය අද යථාර්ථයක් බවට පත්වෙලා තියෙනවා නේද?දැදුරුඔය පිළිබඳ සිහිනය මගේ සිත තුළ තැම්පත් වුණේ පාසල් යන අවධියේ දී යි. දවසක් පාසලේ රචනාවකට සත්කෝරළය බත්කෝරළය ලෙස හඳුන්වන්නේ ඇයි දැයි පියාගෙන් විමසුවා. එදා මගේ පියා අප නිවසේ තිබූ විශාල වී බිසි දෙක ගාවට මාව කැදවාගෙන ගිහින් මෙහෙම කිව්වා. සත්කෝරළයේ බිස්සක් නැති ගෙයක් තියනවා නම් ඔවුන් සත්කෝරළයේ වැසියන් නොවන බවත්, බිස්ස පුරවන්නට අවශ්‍ය ජලය දැදුරු ඔය දිගේ මුහුදට ගලාගෙන යන අතර මහසෙන් රජු හැර ඔහුගෙන් පසු කිසිවෙක් මේ පිළිබඳ සිතා නැති බවත් කියා දුන්නා.මම වයඹ ප්‍රධාන අමාත්‍යධුරය දරන කාලයේ දී ත් මේ ව්‍යාපෘතිය කරන්න වෙර වීරිය ගත්තා. ඒත් එය යථාර්ථයක් බවට පත් වුණේ මහින්ද රාජපක්‍ෂ ජනාධිපතිතුමා නිසයි. මහින්ද චින්තනයෙන් පළාත් තුනකට යෝජනා ක්‍රම ලබා දෙනකොට වයඹට දැදුරුඔය යෝජනා ක්‍රමය ලැබුණා.මෙමඟින් අක්කර පන්දාහක ජලාශයක් හැදෙනවා. සම්පූර්ණයෙන් දේශීය මුදල් යොදාගෙන තමා මේක හදන්නේ. නිකවැරටිය, ගල්ගමුව, බිංගිරිය, පඩුවස්නුවර හා ආණමඩුව ජනතාවට මෙමගින් ප්‍රතිලාභ ලැබෙනවා. 2011 වසරේ දී මෙහි වැඩ කටයුතු අවසන් කිරීමට නියමිතයි.* වසර 33 ක දේශපාලන ජීවිතයේ දී ජනතාව වෙනුවෙන් ඉටුකළ සේවය පිළිබඳ කතා කළොත්?අනූහතරෙ පාර්ලිමේන්තු මැතිවරණයෙන් මම පාර්ලිමේන්තුවට තේරි පත් වුණා. එම කාලය තුළ නිවාස, ඉදිකිරීම් හා මහජන උපයෝගිතා අමාත්‍යංශයෙත්, සෞඛ්‍ය හා දේශීය වෛද්‍ය අමාත්‍යංශයෙත් නියෝජ්‍ය අමාත්‍ය තනතුරු දැරුව. එම කාලය තුළ කුරුණෑගල නගර සංවර්ධනය, වාරියපොල, නිකවැරටිය, මහව යන නගර සංවර්ධනය කිරීමට හැකිවුණා.කුරුණෑගල, කුලියාපිටිය බස් නැවතුම්පොළ, උමං මාර්ග, කුරුණෑගල නගර සභා සංකීර්ණය, කුරුණෑගල රෝහලට අඩු පාඩුවක්ව පැවැති හදිසි අනතුරු ඒකකය ආරම්භ කළෙත් මගේ කාලයේදීයි. ඒ වගේම වයඹ ප්‍රධාන අමාත්‍යධුරය දරන කාල සීමාව තුළ පළාතේ සියලුම අමාත්‍යංශ එක් වහළක් යටට ගෙන ඒමට පළාත් සභා සංකීර්ණයක් ගොඩනැගුව.දිස්ත්‍රික් ලේකම් කාර්යාලය ආරම්භ කරලා ගොඩනැගුවා. නිකවැරටිය හා වාරියපොල රෝහල් නවීකරණය කළා. වයඹ හා කුරුණෑගල දිස්ත්‍රික්කය දිවයිනේ සෙසු ප්‍රදේශ හා සැසදීමේ දී ඉතා ශීඝ්‍ර දියුණුවක් ලබා තියෙනවා. ඒ සඳහා දිස්ත්‍රික්කයට දේශපාලන නායකත්වය දෙමින් ජනතාව ගේ පහසුකම් ඉටුකැර දීමට හැකිවීම මා ලද ජයග්‍රහණයක්. අදත් ජනතාව මා සමඟ ඉන්නේ ඒ නිසයි.* ආණ්ඩුව මෙවර තුනෙන් දෙකක ඡන්ද බලයක් ඉල්ලා සිටිනවා. දිස්ත්‍රික් නායකයා වශයෙන් කුරුණෑගල දිස්ත්‍රික්කයේ මැතිවරණය මෙහෙයවන්නේ කොහොමද?අපේ දිස්ත්‍රික්කයේ ආසන 14 ක් තියනව. සියලු ම අපේක්‍ෂකයන් සුහදශීලිව, එකමුතුව මේ මැතිවරණයේ දී කටයුතු කරනවා. සමහර ආසන සංවිධායකවරුන් මැතිවරණයට ඉදිරිපත් නොවුණත් ඒ අයගේ සහාය දිස්ත්‍රික් නායක වශයෙන් මට ලැබෙනවා. අප තවම මහා පරිමාණ රැස්වීම් සංවිධානය කර නැහැ. ගෙන් ගෙට ගොස් ජනතාව දැනුම්වත් කිරීම කරගෙන යනවා.පසුගිය ජනාධිපතිවරණයේ දී අපේ දිස්ත්‍රික්කය වැඩි ඡන්ද 2,55,000 ක් ලබා ගත්තා. මෙවර එය ලක්‍ෂ තුනක් කර ගැනීමේ අරමුණක සිටයි කටයුතු කරන්නේ. ඒ වගේම කුරුණෑගලින් පාර්ලිමේන්තුවට අපේක්‍ෂකයන් 15 ක් තේරී පත් වෙනවා.එකොළොස් දෙනෙක් අප පක්‍ෂයෙන් පාර්ලිමේන්තුවට ගෙනයාමේ ඉලක්කය මතයි අපි මැතිවරණය මෙහෙයවන්නේ. මේ වනවිට විපක්‍ෂයේ ආධාරකරුවන් විශාල ප්‍රමාණයක් අප හා අත්වැල් බැඳගෙන ඉන්නවා. සාමකාමීව හා නීතිගරුකව මැතිවරණය මෙහෙයවා විශිෂ්ට ජයග්‍රහණයක් අපි ලබාගන්නවා.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>27</day>
    </date>
    <link>http://www.dinamina.lk/2010/03/27/_art.asp?fn=f1003275</link>
    <topic>නව යුගයකට පිවිසෙන ඇතුගල්පුරය</topic>
    <author>ටී. බී. ඒකනායක මහාමාර්ග හා මාර්ග සංවර්ධන අමාත්‍ය</author>
    <content>අත්දැකීම්, පළපුරුද්ද හා දීර්ඝ කාලයක් ජනතාව සමඟ ඒකාබද්ධව කටයුතු කිරීමෙන් ලද පන්නරය සමග ජනතාවගේ සිතුම් පැතුම් පිළිබඳවද මනා අවබෝධයක් ඇති මා හට ජනාධිපතිතුමා විසින් මහාමාර්ග අමාත්‍යාංශය භාර දී මුළු රටටම සේවය කිරීමට අවස්ථාව ලබාදීම ඇතුගල්පුර ජනතාවට කළ ඉමහත් ගෞරවයකි. ජනාධිපතිතුමාගේ සමීපතම විශ්වාසවන්තයකු ලෙස කුරුණෑගලට නව ප්‍රවේශයකින් ඉදිරියේදී සේවය කිරීමට අවශ්‍ය සියලු සැලසුම් මා විසින් දැනටමත් සකසා ඇත. මෙවර පාර්ලිමේන්තු මැතිවරණයෙන්, කුරුණෑගල දිස්ත්‍රික්කයේ ජනතාව ලබාදෙන ශක්තිය මත ජනාධිපති මහින්ද රාජපක්ෂ මහතාගේ මග පෙන්වීම යටතේ කුරුණෑගල දිස්ත්‍රික්කයේ මැතිවරණ කොට්ඨාස 14 තුළම සෑම ක්ෂේත්‍රයටම විහිදී යන සැලසුම් සහගත සංවර්ධන වැඩ පිළිවෙළක් ක්‍රියාවට නැංවීමට ද මම අපේක්ෂා කරමි.වයඹ පළාතේ, කුරුණෑගල දිස්ත්‍රික්කයේ වාරිමාර්ග හා ජල සම්පාදනය වැඩි දියුණු කිරීම, කෘෂිකාර්මික සංවර්ධනය, මාර්ග හා මහාමාර්ග සංවර්ධනය, අධ්‍යාපන සංවර්ධනය හා රැකී රක්‍ෂා ප්‍රශ්නයට විසඳුම් ලබාදීම, ඇතුළු ජනතාවගේ දැවෙන ප්‍රශ්න සියල්ලටම විසඳුම් ලබාදෙමින් මෙරට ජාතික ආර්ථිකය ශක්තිමත් කොට ජන දිවිය ඉහළ සාර්ථකත්වයට පත්කෙරෙන ප්‍රායෝගික වැඩපිළිවෙළ ඉදිරියේ දී ක්‍රියාත්මක කිරීමට මම බලාපොරොත්තු වෙමි.ජල පහසුකම්ශක්තිමත් වාරි මාර්ග පද්්ධතියක් පැවැති කුරුණෑගල දිසාවේ වාරිමාර්ග හා ජල සම්පාදනය වැඩි දියුණු කිරීම අත්‍යාවශ්‍ය කරුණක් ලෙස හඳුනාගෙන ඇත. ඒ අනුව දැදුරු ඔය, තුන් මෝදර ඉදිකෙරෙන මහා වාරිමාර්ග යෝජනා ක්‍රම තුළින් මෙතෙක් ජල හිඟයෙන් පීඩා විඳි වියළි කලාපයේ අති දුෂ්කර ගම්මානවලට වගාවට අවශ්‍ය ජලය ලබාදීමට කටයුතු කිරීම මාගේ ප්‍රමුඛ කාර්යයකි. දිස්ත්‍රික්කයේ තවදුරටත් පිළිසකර කළ යුතුව තිබෙන ග්‍රාමීය වැව් 500 කට අධික සංඛ්‍යාවක් ප්‍රතිසංස්කරණයකොට ඒ මගින් ගොවි පවුල් 5000 කට අධික ප්‍රමාණයකට වගා කටයුතු සාර්ථක කරගැනීමට අවශ්‍ය පහසුකම් සැලසිම තුළින් තව තවත් වගා කටයුතුවලට ජනතාව නැඹුරුකොට ඔවුන්ගේ ආර්ථිකය ඉහළ නැංවීමට අවශ්‍ය වැඩපිළිවෙළ ක්‍රියාත්මක කරමි.ග්‍රාමීය සුළු වාරිමාර්ග පද්ධතිය ප්‍රතිසංස්කරණය කිරීමට කඩිනම් පියවර ගන්නා අතර, දිස්ත්‍රික්කය පුරා විසිරි පවතින ජල මූලාශ්‍ර හඳුනා ගනිමින් විද්‍යානුකූලව පිරිසිඳු පානීය ජලය සෑම නිවසකටම ලබාදීම අත්‍යාවශ්‍ය සාධකයක් ලෙස සලකා කටයුතු කරමි.කුරුණෑගල දිස්ත්‍රික්කය පුරා ඇති සියලු ඉඩම් වර්ගීකරණයකොට බෝග විවිධාංගීකරණය මගින් ඵලදාවට අනගි මිලක් හා නිසි සුරක්ෂිතභාවයක් ලබාදෙන්නට කටයුතු කරන අතර මේ සඳහා “ඵලදා රැකවරණ කමිටු” නම් වූ ජාතික ව්‍යාපෘතියක් ක්‍රියාත්මක කිරීමට අපේක්ෂා කෙරේ. දිනෙන් දින අභියෝගවලට ලක්ව ඇති පොල් වගාවේ සුරක්ෂිතභාවය ඇතිකොට ඉහළ ඵලදාවක් ඇතිකරමින් වෙළෙඳපොළට පොල් ආශි‍්‍රත නිෂ්පාදන වැඩි වශයෙන් සැපයීමට අවශ්‍ය කටයුතු කෙරෙනු ඇත. පොල් ආශි‍්‍රත කර්මාන්ත නගා සිටුවීමට අවශ්‍ය පියවර ගැනීමට අපේක්ෂා කරන අතර, එම නිෂ්පාදන සඳහා දේශීය හා විදේශීය වෙළෙඳපොළ ශක්තිමත් කිරීම මගින්, ගොවියාට සාධාරණ මිලකට තම නිෂ්පාදන අලෙවි කර ගැනීමට මග සැලසීමට ක්‍රියා කරමි.වයඹ පළාතේ සත්ව පාලනය දැනට පවතින තත්ත්වයට වඩා උසස් තැනකට ගෙන ඒම මාගේ අපේක්ෂාවයි. සෑම කෘෂිකාර්මික නිවසකටම එක් කිරි ගවයෙකු ලබාදීම, කිරි නිෂ්පාදනවලට සාධාරණ මිලක් ලබාදීම, සත්ව ගොවිපළ සංවර්ධනය කිරීමට අවශ්‍ය පහසුකම් ලබාදීමද, ඒ තුළින් එම ගොවීන්ගේ ආර්ථිකය ශක්තිමත් කිරීමද මාගේ බලාපොරොත්තුවකි.මාර්ග හා මහාමාර්ග සංවර්ධනය ඉතා වේගවත්ව දැනටමත් සිදුකෙරෙමින් පවතින අතර, පළාත් සභා, ප්‍රාදේශීය සභා භේදයකින් තොරව අවශ්‍යතාව පමණක් සැලකිල්ලට ගෙන මාර්ග පහසුකම් වැඩි දියුණු කිරීම උදෙසා ඉතිහාසයේ ප්‍රථම වතාවට ඉහළ ප්‍රතිපාදන වැයකරමින් ජනාධිපතිතුමාගේ උපදෙස් මත දැවැන්ත මාර්ග සංවර්ධන ව්‍යාපෘති රාශියක් ක්‍රියාත්මකව පවතී.මාගේ මෙහෙයවීම යටතේ මහාමාර්ග හා මාර්ග සංවර්ධන අමාත්‍යාංශය මගින් කුරුණෑගල දිස්ත්‍රික්කයේ සෑම ග්‍රාම නිලධාරි වසමක්ම ආවරණය වන පරිදි මගනැගුම ව්‍යාපෘතිය මගින් ග්‍රාමීය මාර්ග කිලෝමීටර් 700 ක බොරළු දමා සකස්කර ඇත. තවත් මාර්ග කිලෝමීටර් 600 ක් පමණ ප්‍රමාණයක් ලෙස කොන්ක්‍රිට් කර හෝ තාර දමා අවසන් කර ඇත. ඒ සඳහා රුපියල් ලක්ෂ 15730 කට අධික මුදලක් යොදවා ඇති අතර, නිමකොට ඇති ව්‍යාපෘති සංඛ්‍යාව 2572 කි. ජනතාවගේ ගමනාගමන පහසුකම් වැඩි දියුණු කරමින් රුපියල් ලක්ෂ 4970 ක මුදලක් යොදවා ප්‍රධාන පාලම් 25 ක ඉදිකිරීම් දැනටමත් නිමවා ඇත. ප්‍රධාන නගරය වන කුරුණෑගල කේන්ද්‍රකර ගනිමින් සිවු දිසාවට දිවෙන මහාමාර්ග සංවර්ධනය තවත් කැපි පෙනෙන වැඩසටහනකි. මීගමුව, පුත්තලම, දඹුල්ල, හා මහනුවර මාර්ග සියල්ල මේ වනවිට අංග සම්පූර්ණව නිමවා ඇත.මාර්ග සංවර්ධනයපාදෙනිය සිට අනුරාධපුරය දක්වා ප්‍රධාන මාර්ග අධිවේගී මාර්ගයක් ලෙස, පාපැදිවලටද යා හැකි මංතීරු සහිතව ඉදිකිරීම් කටයුතු දැනටමත් අරඹා ඇති අතර ඉදිරි වසර තුන තුළදී මාර්ගයේ සියලු ඉදිකිරීම් නිමකිරීමට සැලසුම්කර ඇත.උමං මාර්ග හා ගුවන් පාලම් ඉදිකරමින් ජනතාවගේ ගමනාගමන පහසුකම් වැඩි දියුණු කිරීමට කටයුතු කර ඇත. තවදුරටත් කුරුණෑගල දිස්ත්‍රික්කයේ සියලු ග්‍රාමීය මාර්ග හා නාගරික මාර්ග සංවර්ධනය කර ගම හා නගරය එකට යා කොට ඇත. ජාත්‍යන්තරය ජය ගන්නට ගමේ ජනතාවට අවකාශය සලසාදීම මාගේ බලාපොරොත්තුවයි. රටේ ජීවනාලිය වන සිසු දරු දැරියන්ගේ අධ්‍යාපන සංවර්ධනය හා තරුණ තරුණියන්ගේ දැවෙන ප්‍රශ්නයක් වන රැකී රක්ෂා ගැටලුවට විසඳුම් සැපයීමට වගකිවයුතු මහජන නියෝජිතයකු ලෙස ප්‍රමුඛස්ථානයේ සිට ක්‍රියාකරමි.21 වන සියවසේ අභියෝග ජයගන්නට හැකි දරු පරපුරක් වයඹින් බිහිකිරීම මාගේ සුවිශේෂී ප්‍රාර්ථනාවයි. ඒ සඳහා අවශ්‍ය සියලු යටිතල පහසුකම් සපයමින් නව ක්‍රමවේදයක් ඔස්සේ ඉදිරියට යන්නට දරුවන්ට ශක්තිය දෙන්නට අප සූදානම් වී ඇත. තවදුරටත් පාසල්වල ඉගෙනුම්, ඉගැන්වීම් ක්‍රියාවලින් දියුණු කිරීමට විද්‍යාත්මක ප්‍රවේශයකින් ක්‍රියාත්මක කළ යුතුව තිබේ. ඉංගී‍්‍රසි අධ්‍යාපනය හා සෑම පාසලකටම තොරතුරු තාක්ෂණ පහසුකම් ලබාදිය යුතුය. පාසල්, ගොඩනැගිලි හා අනෙකුත් යටිතල පහසුකම් මෙන්ම ගුරුවරු හා විදුහල්පතිවරුන්ගේ පහසුකම් පාසල් තුළ වැඩි දියුණු කිරීම මාගේ අපේක්ෂාවයි.වයඹ විශ්වවිද්‍යාලයේ සියලු පීඨයන්ට ඇති අඩුපාඩු සම්පූර්ණ කර අංග සම්පූර්ණ විශ්වවිද්‍යාලයක් ලෙස ප්‍රතිශ්ඨාපනය කිරීමට පත්වන පාර්ලිමේන්තුවේ උසස් අධ්‍යාපන අමාත්‍යාංශය හරහා කටයුතු කිරීමට අපේක්ෂා කෙරේ. එමගින් අපේ දරුවන්ගේ අධ්‍යාපන අවස්ථා වැඩි දියුණු කිරීමට පියවර ගනිමි. අ.පො.ස සාමාන්‍ය පෙළ හා උසස් පෙළ සමත් දරුවන්ට නව තාක්ෂණික කාර්මික ආයතනයක් ඇතිකොට එමගින් ජාත්‍යන්තර මට්ටමේ තාක්ෂණ දැනුම ලබාගැනීමටත් ජාත්‍යන්තර තලය ජයග්‍රහණය කිරීමටත් එමගින් කුරුණෑගල දිස්ත්‍රික්කයේ තරුණ තරුණියන්ට තම හැකියාවන් අනුව විශ්වාසනීය වූත් අභිමානනීය වූත් රැකියාවක් ලබාගැනීමටත් අවස්ථාව ලබාදීම මාගේ අපේක්ෂාවයි. එමගින් අප දිස්ත්‍රික්කයේ විරැකියාව අවම කිරීමට කටයුතු කරමි.ගම නැගුමගම් නගා සිටුවමින් එහි ජනතාවගේ සමාජ ආර්ථික ප්‍රශ්න විසඳීම මාගේ දේශපාලන දර්ශනයයි. මහින්ද චින්තන වැඩපිළිවෙළ යටතේ කුරුණෑගල දිස්ත්‍රික්කය තුළ ගම නැගුම ව්‍යාපෘතිය මගින් අති විශාල ගම්මාන සංඛ්‍යාවක් මේ වනවිටත් මාර්ග, විදුලිය, ජලය ආදී යටිතල පහසුකම්වලින් සම්පූර්ණ වී ඇත. එසේ වුවද ග්‍රාමීය මාර්ග, විදුලිය, වාරිමාර්ග හෝ වෙනත් යටිතල පහසුකම් තවදුරටත් වැඩි දියුණු කිරීමට අවශ්‍යව ඇති අතර, තවමත් එම පහසුකම් නොලැබුණු සෑම ගමකටම අවශ්‍ය යටිතල පහසුකම් සංවර්ධනය කොට ඉදිරි වසර තුන අංගසම්පූර්ණ ගම්මාන පද්ධතියක් ඇතිකිරීමටද අපේක්‍ෂා කෙරේ. තවදුරටත් මධ්‍යම පාන්තික නිවාස යෝජනා ක්‍රම සෑම මැතිවරණ කොට්ඨාශයකටම දෙක බැගින් ඇති කරමින් ජනතාවගේ නිවාස අවශ්‍යතා සපුරාලීම මාගේ අපේක්ෂාවයි.සෞඛ්‍ය පහසුකම් වැඩිදියුණු කිරීමේ දීප ව්‍යාප්ත වැඩපිළිවෙළ ඉහළ සාර්ථකත්වයකට පත්ව ඇත. ග්‍රාමීය රෝහල්, දිස්ත්‍රික් රෝහල්, මූලික රෝහල්, හා කුරුණෑගල ශික්ෂණ රෝහල ඇතුළු සියලු රෝහල්වලට අවශ්‍ය මූලික පහසුකම් වැඩි දියුණු කරමින් අවශ්‍ය බෙහෙත් හා අනෙකුත් පහසුකම් ලබාදෙමින් ජනතාවගේ සෞඛ්‍ය තත්ත්වය වැඩි දියුණු කිරීමට අවශ්‍ය පියවර දැනටමත් ගෙන ඇත.ඒ නිසාම 2008 – 2009 වර්ෂවලදී ජාතික ඵලදායිතා සම්මානය දිනාගැනීමට පොල්පිතිගම, මහව, හා කරඹේ ග්‍රාමීය රෝහල්වලට හැකිවිය. ඉදිරියේ දී තවදුරටත් මෙම අවශ්‍යතා වැඩි දියුණු කිරීම මගින්, ජනතාවගේ සෞඛ්‍ය පහසුකම් ඉහළ නැංවීමට මම කැපවෙමි.නිදහස් රටක් නිර්මාණය කිරීමට ජනාධිපති මහින්ද රාජපක්ෂ මැතිතුමාගේ නොසැලෙන නායකත්වය යටතේ ක්‍රියාත්මක කළ මානුෂීය මෙහෙයුම විජයග්‍රාහිව අවසන්කොට මෙරට සෑම පුරවැසියෙකුටම අපේම මහපොළොවේ අභිමානයෙන් යුතුව පේදුරුතුඩුවේ සිට දෙවුන්දර තුඩුව දක්වා වීසා නැතිව, කප්පම් නොගෙවා නිදහසේ ගමන් කිරීමට මගපාදා දුන් රට වෙනුවෙන් කැප වූ අපේම වීරෝදාර රණවිරු සොයුරු සොයුරියන්ට නිරතුරුවම ආචාරය පිරිනැමිය යුතුය. මවුබිමෙන් කුරිරු ත්‍රස්තවාදය අතුගා දමන්නට වැඩිම දායකත්වයක් ලබාදුන් කුරුණෑගල දිස්ත්‍රික්කයේ රණවිරුවන්ගේ සුබසාධනය වැඩිදියුණු කිරීමට පියවර ගැනීම මාගේ බලාපොරොත්තුවයි.නිවසෙක උරුමයනිවාස හා ඉඩම් නොමැති රණවිරුවන්ට තම ගම් ප්‍රදේශයෙන්ම ඉඩම් කැබැල්ලක් හා නිවසක උරුමය ලබාදීමට කටයුතු කෙරේ. ඒ සඳහා රණවිරු අධිකාරිය හා ඒකාබද්ධව “රණවිරු පියස” නමින් නිවාස යෝජනා ක්‍රම ආරම්භ කිරීමට අපේක්ෂා කෙරේ. කුරුණෑගල දිස්ත්‍රික්කයේ සියලු රණවිරු දරුවන්ට සිය අභිමානය ඇතිවන අයුරින් කුරුණෑගල නගරයට ආසන්නම ජාතික මට්ටමේ රණවිරු පාසලක් ඇතිකිරීම මාගේ අභිප්‍රායයි. එමෙන්ම රණවිරු දරුවන් සඳහා එම පාසලට ඒමට අවශ්‍ය ගමනාගමන පහසුකම්ද “රණවිරු කැකුළු සේවය” නමින් ඇති කෙරේ. එමෙන්ම සෑම මැතිවරණ කොට්ඨාශයකටම සියලු පහසුකම් සහිතව රාජ්‍ය සේවක නිවාස යෝජනා ක්‍රම ඇතිකිරීමට අපේක්ෂා කෙරෙන අතර, එමගින් රාජ්‍ය සේවකයින්ට අභිමානවත්ව ජීවත්වීමට අවශ්‍ය පසුබිම ගොඩනැගීම මාගේ අභිලාෂයයි.කුරුණෑගල දිස්ත්‍රික්කයේ දහස් ගණන් වූ පෞද්ගලික අංශයේ ඇඟලුම් ක්ෂේත්‍රයේ සේවය කරන සොයුරු සොයුරියන්ගේ රැකියා සුරක්ෂිතභාවයත් එම පවුල්වල සුබසාධනයත් වෙනුවෙන් වැඩ පිළිවෙළක් ආරම්භ කරමි. විශ්‍රාමික ජ්‍යෙෂ්ඨ පුරවැසියන්ටත්, සුළු හා මධ්‍ය පරිමාණ ව්‍යාපාරික ප්‍රජාවටත් තෘප්තිමත් ජීවන තත්ත්වයක් සඳහා පහසුකම් ලබාදෙමි.පැවැති සෑම මැතිවරණයකදීම ඔබගේ වටිනා ඡන්දය මා වෙත පළකිරීම නිසාම 1994 සිට මේ දක්වාම පාර්ලිමේන්තුවේ අඛණ්ඩව ඔබ නියෝජනය කිරීමට මට හැකිවිය. ඔබ මා කෙරෙහි තිබූ විශ්වාසය පළුදු නොකර ශක්ති පමණින් ඔබ වෙනුවෙන් කැප වුණෙමි. ඔබ සැමගේ පෞද්ගලික හා පොදු අපේක්ෂාවන් සාක්ෂාත් කිරීම වෙනුවෙන් සැමවිටම උරෙනුර ගැටෙමින් කටයුතු කළ මා හෙට දිනත් ඒ වෙනුවෙන් පෙනී සිටින බව අවධාරණය කරමි.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>29</day>
    </date>
    <link>http://www.dinamina.lk/2010/03/29/_art.asp?fn=n1003291</link>
    <topic>බක් පෝදා ධර්මානුශාසනාව</topic>
    <author>රන්දොඹේ ධම්මිස්සර තිස්ස නාහිමි</author>
    <content>පින්වත්නි,මෙලොව කිසි කලෙකත් වෛරයෙන් වෛරය නොසංසිඳේ. අවෛරයෙන්ම වෛරය සංසිඳේ. මෙය පෙර සිට පැවතෙන සනාතන දහමකි.අද බක් පුරපසළොස්වක පොහෝ දිනයයි. බක් මාසය ලක් වැසි සැමට සරුසාර සුභික්ෂ කාලයකි. හාත්පස පරිසරය පැහැබර වන පස මලින් සුවඳවත් කරමින් ඉමිහිරි පලබරින් තුරුලතාවන් සැරසෙන මෙම මාසය සොබා දහමෙහි අසිරිමත් බව පළකෙරෙන සිංහළ, බෞද්ධ හා හින්දු බැතිමතුන්ගේ නව අවුරුදු උදාවද සිදුවේ. අප බුදුරදුන්ගේ දෙවැනි ලංකා ගමනය සිදු වූයේ ද මේ මාසයේ එවැනි අසිරිමත් දවසක දීය.නාග ගෝත්‍රික ජනයා විසූ සිරිලක උතුරෙහි වූ නාගදීපයෙහි එවකට චූලෝදාර මහෝදර නා රජුන් අතර මිණි පළඟක් මුල් කරගෙන ඇවිලෙන්නට ගිය මහ සංග්‍රාමයක් සංසිඳුවාලනු වස් බුද්ධත්වයෙන් පස් වෙනි වස බක් මස පොහෝ දිනක අප බුදුරජාණෝ මහා කරුණා සමාපත්තියට සම වැද සමිද්ධි සුමන දෙව්පුතු සමඟ එහි වැඩමවා මහ කරුණා සමාපත්තියෙන් අහසේ වැඩ සිට සවණක් ඝන බුදු රැස් මාලාවක් විහිදුවාලූ හ. එම ආලෝක කදම්බයෙන් නාග ගෝත්‍රිකයෝ විමතියට පත්ව වැඩ හිඳීමට ඇරැයුම් කළහ.යුද වැදීමෙන් කිසිඳු යහපතක් නොමැති බවත් සටන නතර කරන ලෙසත් එවැනි ක්‍රියාදාමයන් තුළින් සිදුවන අනිටු පලවිපාකත්, වෛරයෙන් වෛරය නොසන්සිඳෙන බවත්, උන්වහන්සේ මියුරු සරින් තෙපලූහ. ඔවුහු දරා සිටි අවි බිම හෙළා බුදුරදුන් වැඳ සටනට හේතු වූ මිණි පළඟ දහම් පඬුරු ලෙස බුදුරදුනට පිදූහ. සැවොම තෙරුවන් සරණ ගිය බුදුනුවෝ බවට පත් වූහ.බෞද්ධ වූ අපට වැඳුම් පිඳුම් කරන්න උචිත වස්තුවක් සටනට අවතීර්ණ වූවෝ ඉල්ලා සිටියහ. වාදයට හේතුªවූ මිණිපළඟ නිදන් කොට සෑයක් කරවන ලෙස මහා කාරුණිකයාණෝ අනුදැන වදාළහ. මිණි පළඟෙ වැඩහිඳ සමගියේ අනුසස් දම් දෙසූ තැන කිරිපලු රුක අසල වාදයට තුඩුදුන් පාරිභෝගික වස්තුවක් වූ මැණික් පුටුව නිදන් කොට ඉදිකළ නාගදීප සෑ රජු බොදුනුවන්ගේ පූජනීය ස්ථානය වුවා පමණක් නොව ලොව පළමු සාම චෛත්‍යය ලෙස ද වත්මනෙහි ද විරාජමාන වීම සාමයට ලැදි දනන්ගේ ඉමහත් අමන්දානන්දයට හේතුවේ.ජනාධිපතිතුමා ඇතුළු රජය රණවිරුවන්ගේ දිවි පරදුවට තබා තිස් වසරක යුද්ධය නිමා කිරීමත් සමඟ මේ දිනවල ලක්වැසි බෞද්ධ හින්දු බැතිමතුන්ට නාගදීප වන්දනාවට මඟ පෑදී ඇත. වාද භේද දුරලා, පටු ආකල්ප අත්හැර සාමය උදාකර ගැනීමේ අනුසස් පහදාදුන් මේ ඓතිහාසික බක් පුර පොහෝදා සියලුම ජාතීන් එක්සත්ව, එක්සිත්ව අපේ මව් බිමට සාමයේ අරුණලු උදා කරලීමට සැවොම අදිටන් කර ගනිමු.තෙරුවන් සරණයි</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>29</day>
    </date>
    <link>http://www.dinamina.lk/2010/03/29/_art.asp?fn=n1003292</link>
    <topic>දෙවැනි යුද අධිකරණයට විනිසුරුවන් නම් කරයි</topic>
    <author>රන්ජිත් පද්මසිරි</author>
    <content>විශ්‍රාමික ජෙනරාල් සරත් ෆොන්සේකාට එරෙහි චෝදනා විභාග කිරීමේ දෙවැනි යුද්ධාධිකරණයේ විනිසුරුවරුන් ලෙස මේජර් ජෙනරාල්වරුන් තිදෙනකු යුද හමුදාපති ලුතිනන් ජෙනරාල් ජගත් ජයසූරිය මහතා විසින් නම් කරනු ලැබ තිබේ.කොතලාවල ආරක්ෂක විද්‍යා පීඨයේ ආඥාපති මේජර් ජෙනරාල් මලින්ද පීරිස් මහතා සභාපතිත්වයෙන් යුත් මේ දෙවැනි යුද්ධාධිකරණය සඳහා දකුණු ආඥාපති මෙජර් ජෙනරාල් ලලිත් දවුලගල හා යාපනය ආඥාපති මේජර් ජෙනරාල් මහින්ද හතුරුසිංහ යන මහත්වරුන් නම් කර තිබේ. මේ නම් තුනට අමතරව තවත් මේජර් ජෙනරාල්වරු තිදෙනකුගෙන් සමන්විත අතිරේක නාම ලේඛනයක්ද ඉදිරිපත් කර ඇත.සේනාධිනායකයා ලෙස මේ නම් අනුමැතිය සඳහා ජනාධිපති මහින්ද රාජපක්ෂ මහතා වෙත යොමුකර ඇති අතර මේ සඳහා ජනාධිපතිවරයාගේ අනුමැතිය තවම ලැබී නොමැති බව යුද හමුදා මාධ්‍ය ප්‍රකාශක මේජර් ජෙනරාල් ප්‍රසාද් සමරසිංහ පවසයි.යුද හමුදාවට භාණ්ඩ මිලදී ගැනීමේ පටිපාටියට පටහැනිව කටයුතු කිරීම සම්බන්ධයෙන් චෝදනා 4ක් මේ නඩුවෙන් ජෙනරාල් ෆොන්සේකාට එරෙහිව ඉදිරිපත් කර ඇත.ජනාධිපතිවරයා වෙත ඉදිරිපත් කර ඇති මේ නම් සඳහා අවශ්‍ය අනුමැතිය ලද පසු මේ යුද්ධාධිකරණය රැස්වීමට නියමිතය.මේ චෝදනා විභාග කිරීම සඳහා මේජර් ජෙනරාල් හර්ෂ වීරතුංග මහතාගේ සභාපතිත්වයෙන් යුද්ධාධිකරණ විනිසුරු මණ්ඩලයක් මෙයට පෙර පත්කර තිබුණි. තවත් නඩුවක් එම විනිසුරු මණ්ඩලය හමුවේ විභාගයට ගැනෙන නිසා මේ චෝදනා විභාග කිරීම සඳහා වෙනත් විනිසුරු මණ්ඩලයක් පත් කිරීමට ඉඩ ලබා දෙමින් ඉවත් විය.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>29</day>
    </date>
    <link>http://www.dinamina.lk/2010/03/29/_art.asp?fn=n1003293</link>
    <topic>රන්මිහිතැන්න ටෙලි සිනමා උයන ජනපති අතින් ජාතියේ අයිතියට</topic>
    <author>ප්‍රාර්ථනා වීරසිංහ</author>
    <content>ශ්‍රී ලාංකේය සිනමා ක්‍ෂේත්‍රයට නව ප්‍රවේශයක් එක් කරමින්, රන්මිහිතැන්න, මහින්ද රාජපක්ෂ ජාතික ටෙලි සිනමා උද්‍යානය ජනාධිපති මහින්ද රාජපක්ෂ මහතාගේ ප්‍රධානත්වයෙන් හෙට (30) තිස්සමහාරාමයේ දී විවෘත කෙරේ.2007 වසරේ ඔක්තෝබර් මස ආරම්භ කළ මේ ව්‍යාපෘතියේ පළමු අදියර මිලියන 600 ක වියදමින් අවසන් කර ඇත. ජනාධිපති මහින්ද රාජපක්ෂ මහතාගේ සංකල්පයක් අනුව දේශීය කලා ක්‍ෂේත්‍රය වෙනුවෙන් ආරම්භ කළ මේ ටෙලි සිනමා උද්‍යානය අක්කර 200 ක භූ®මිභාගයක ඉදිකර ඇත. දැනට එහි එකවර නිර්මාණ කණ්ඩායම් දෙකකට වැඩ ආරම්භ කළ හැකි වේ.මේ ටෙලි සිනමා ගම්මානයේ පරිපාලන ගොඩනැඟිල්ලක්, එකවර 96 දෙනකුට නේවාසික පහසුකම්, අඩි 130 ය 70 ප්‍රමාණයේ විශාල චිත්‍රාගාරයක්, ඇඳුම් ගබඩා කළ හැකි ප්‍රදර්ශන කුටි 3ක්, සාකච්ඡා - සම්මන්ත්‍රණ ශාලා 2ක්, පුස්තකාල 2ක්, මුළුතැන්ගෙවල්, සහ විවිධ පසුතල වර්ග 31 කින්ද සමන්විතය.අනිද්දා සිට (31) සිට මෙහි නිෂ්පාදන කටයුතු ආරම්භ කෙරෙන අතර ශ්‍රී ලාංකේය කලා ක්‍ෂේත්‍රය වෙනුවෙන් මෙවැනි විශාල දායකත්වයක් ලබාදුන් ජනාධිපති මහින්ද රාජපක්ෂ මහතාට කළගුණ දැක්වීමක් ලෙස නළු - නිළියන් 450ක් පමණ සහභාගි වන මෙරට කලා ක්‍ෂේත්‍රයට අලුත් අත්දැකීමක් එකතු කරමින් ‘විදී ගී නළුවක්’ ද ඉදිරිපත් කෙරේ.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>29</day>
    </date>
    <link>http://www.dinamina.lk/2010/03/29/_art.asp?fn=n1003294</link>
    <topic>සුළි සුළඟින්-වර්ෂාවෙන් ප්‍රදේශ රැසකට හානි</topic>
    <author>උදුලා පීරිස්, දේවහුව සමූහ සහ හිදෝගම සමූහ</author>
    <content>ඉකුත් දෙදින ඇතිවූ අධික වර්ෂාව හා සුළං විපත් හේතුවෙන් එක් අයකු මියගොස් තවත් අට දෙනෙක් තුවාල ලබා රෝහල්ගත කරනු ලැබ සිටිති. මරණය සිදුවී ඇත්තේ අකුණුසර වැදීමෙනි. මාතලේ නාඋල අරංගල ප්‍රදේශයේ පදිංචි කාන්තාවක එසේ මියගොස් ඇත.ගාල්ල ඇල්පිටිය මැටිවිලිය ප්‍රදේශයේ කන්දක තේ දලු නෙළමින් සිටි කාන්තාවන් හය දෙනෙකු සහ පිරිමින් දෙදෙනකු අකුණු සර වැදී කම්පනයට ලක්ව ඇල්පිටිය මූලික රෝහලට ඇතුළත් කර ඇත.දැඩි සුළං තත්ත්වය හේතුවෙන් අනුරාධපුරය, නුවරඑළිය, මාතලේ හා ගාල්ල දිස්ත්‍රික්කවල නිවාස 45 ක් හානියට පත්වී ඇති අතර පවුල් 30ක් අවතැන්ව ඇතැයි ආපදා කළමනාකරණ මධ්‍යස්ථානය සඳහන් කරයි. නිවාස 15ක් සම්පූර්ණයෙන්ම හානියට පත්ව තිබේ.අවතැන්වූවන් තාවකාලික රැදවුම් මධ්‍යස්ථාන වෙත රදවා අවශ්‍ය පිසූ ආහාරපාන ප්‍රාදේශීය ලේකම්වරුන් හරහා ලබාදීමට කටයුතු යොදා ඇති බවද ජාතික ආපදා සහන සේවා මධ්‍යස්ථානය සඳහන් කරයි. පලාගල ප්‍රදේශයේ වර්ග සැතපුමක් පමණ පෙදෙසක පිහිටි නිවාස සැඩ සුළඟට හසුවූ අතර ගම්මානයේ තිබූ කොස්, පොල්, දෙල්, තේක්ක වැනි වටිනා ගස් රාශියක් ද සුළඟින් ඉදිරී වැටී ඇත.ගම්වාසියකු සතුවූ කුකුල් කොටුවක වහලය කඩා වැටීමෙන් කුකුළුන් 350 ක් පමණද මිය ගොස් ඇත.අනුරාධපුර ප්‍රදේශයේ හානියට පත්වූ ගම්මානයන්හි නිරීක්‍ෂණ චාරිකාවක යෙදුණු ජාතිය ගොඩනැඟීමේ හා වතු යටිතල පහසුකම් සංවර්ධන අමාත්‍ය එස්. එම්. චන්ද්‍රසේන මහතා නිවාසවලට සිදුවී ඇති අලාභය තක්සේරු කැර කඩිනමින් වන්දි ලබා දෙන බව පැවසීය.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>29</day>
    </date>
    <link>http://www.dinamina.lk/2010/03/29/_art.asp?fn=n1003295</link>
    <topic>‘පොඩි මැණිකේ’ හා ගැටුණුවෑන් රිය පොඩි පට්ටම්</topic>
    <author>අසේල කුරුළුවංශ</author>
    <content>කඩුගන්නාව ඌරාපොළ අනාරක්ෂිත දුම්රිය හරස් මාර්ගයේ දී පෙරේදා (27) පස්වරු 6.00 ට පමණ වෑන් රථයක් දුම්රියේ ගැටීමෙන් වෑන් රථයේ සිටි පස්දෙනකු බරපතළ තුවාල ලැබ ඇත.බදුල්ල සිට කොළඹ බලා ධාවනය වූ ‘පොඩිමැණිකේ’ දුම්රියේ වෑන්රිය ගැටී තිබේ.තුවාලකරුවෝ මහනුවර සහ කඩුගන්නාව රෝහල්වලට ඇතුළත් කරනු ලැබ සිටිති. වෑන් රථය දුම්රියේ ගැටීමෙන් පසු යාර 25ක පමණ දුරක් දුම්රිය මාර්ගයේ ඇදී ගොස් පාලමක වැදී නතර වී තිබෙන අතර අනතුරින් වෑන් රථය මුළුමනින් ම විනාශ වී ඇත.තුවාලකරුවන් ඌරාපොළ ඉළුක්වත්ත ප්‍රදේශයේ පදිංචි එකම පවුලේ ඥාතීන් බවත් ඔවුන් ඌරාපොළ විහාරස්ථානයට පැමිණ ආපසු යමින් සිටිය දී අනතුර සිදුව තිබෙන බවත් පොලීසිය පවසයි.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>29</day>
    </date>
    <link>http://www.dinamina.lk/2010/03/29/_art.asp?fn=n1003296</link>
    <topic>‘අබේ’ සමුගනී</topic>
    <author>ජීවනී පතිරණ</author>
    <content>ප්‍රවීණ ගායන ශිල්පී අබේවර්ධන බාලසූරිය මහතා කොළඹ ජාතික රෝහලේ දැඩි සත්කාර ඒකකයේ ප්‍රතිකාර ලබමින් සිටියදී පසුගියදා 26දා අභාවප්‍රාප්ත විය.මිය යන විට 65 වැනි වියේ පසුවූ ඒ මහතා දීර්ඝ කාලයක් අසනීප තත්ත්වයෙන් පසුවීය. ‘’කවුරුදෝ, කවුරුදෝ ඔබ කවුරුදෝ’’ ගීතය ගායනා කරමින් මුලින්ම කලා ලොවට පිවිසි ඒ මහතා, ‘නදීශානී’, ‘සිහිවටනයසේ’ අනුරාධපුරය ඔබයි’, කල්පනාලොව, වනමැද සරණා, රූ පැල් රකින, වැනි ගීත ගායනා කරමින් ක්ෂේත්‍රයේ බෙහෙවින් ජනපි‍්‍රය වූ ශිල්පියෙකි, ඔහු ගැයූ ගීත ප්‍රමාණය 300කට අධිකය.කලා පවුලකට නෑකම් කියන ඒ මහතා විවාහ වී සිටියේ සිංහල සංගීත ක්ෂේත්‍රයේ ජනප්‍රිය ගායන ශිල්පිනියක වූ නිරංජලා සරෝජනී මහත්මිය සමඟයි.දේහය අංක 38, යහම්පත් මාවත, මහරගම පිහිටි නිවසේ තැන්පත් කැර ඇති අතර, අවසන් කටයුතු අනිද්දා (31) සවස 4ට බොරැල්ල කනත්තේ දී සිදු කැරේ.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>29</day>
    </date>
    <link>http://www.dinamina.lk/2010/03/29/_art.asp?fn=r1003291</link>
    <topic>ජූලි වර්ජකයන්ගේ ප්‍රශ්නය ජනපති විසඳනු නිසැකයි</topic>
    <author>ගම්පහ සංචාරක නිමල් ජයසිංහ</author>
    <content>කම්කරු ජනතාවගේ නායකයා වූ ජනාධිපති මහින්ද රාජපක්ෂ මහතා එදා සිට කම්කරු ජනතාව, පමණක් නොව සමස්ත ශ්‍රී ලංකා වාසීන්ටම පීඩාවක් ගෙනදුන් ධනපති ආණ්ඩුවේ ක්‍රියාදාමයන්ට එරෙහිව පාද චාරිකා, මිනිස් දම්වැල්, ආදී නොයෙකුත් විරෝධතා ඇති කරමින් ජනතාව වෙනුවෙන් පෙනී සිටි නායකයෙක් යැයි ජනාධිපති සම්බන්ධීකරණ ලේකම් මහින්ද පතිරණ මහතා පැවැසීය.ඒ මහතා එසේ පැවැසුවේ 80 ජූලි වර්ජකයන්ගේ ඒකාබද්ධ සංවිධානයේ ප්‍රධානත්වයෙන් පැවැති මහා සභා රැස්වීමේ විශේෂ ආරාධිතයා වශයෙන් සහභාගි වෙමිනි. මේ රැස්වීම පසුගියදා ගම්පහ දුම්බිනි උත්සව ශාලාවේ දී පැවැත්විණි.එහිදී වැඩිදුරටත් අදහස් දැක් වූ මහින්ද පතිරණ මහතා මෙසේ ද කීය.ඉතිහාසයේ සංවේදීම නායකයා අද ශ්‍රී ලංකාවේ රාජ්‍ය නායකයායි. එතුªමාට ජනතාවගේ ප්‍රශ්නය විසඳීමට හැකියාව තිබෙනවා.වසර 30ක් තිස්සේ මේ රටේ උතුරු නැඟෙනහිර වෙලාගෙන තිබූ කුරිරු ත්‍රස්තවාදය නිමාකළ එතුමාට 80 ජූලි වර්ජකයන්ගේ ප්‍රශ්නය විසඳීම ගැටලුවක් නොවේ. ගම්පහ දිස්ත්‍රික්කයේ නව පුනරුදයකට බැසිල් රාජපක්ෂ මහතාව ජනාධිපතිතුමා ගම්පහට එවා තිබෙනවා. අපි එතුමාට වාර්තාගත ජයක් අත්කර දිය යුතුයි.ආචාර්ය ජගත් වැල්ලවත්ත මහතා - 1980 ජූලි වැඩ වර්ජනයෙන් කම්කරු ජනතාව පීඩනයට පත්කළ එජාප රජය සේම එජාපයද ජනතාව අද ප්‍රතික්ෂේප කරනවා. 80 වර්ජනයේ යෙදුණු අය මේ වනතුරුත් වන්දි නොලබා පීඩා විඳිම ලැජ්ජා සහගතයි.80 ජූලි වර්ජකයින්ගේ ඒකාබද්ධ සංවිධානයේ ලේකම් පී. අමරදිවාකර මහතා - 80 ජූලිවර්ජකයින්ගේ සංවිධානය දේශපාලන පක්ෂයක එකක් නොවේ. එදා එජාප රජයෙන් රැකියා අහිමිකළ අපේ සේවක පිරිසට මෙතෙක් එන්න ලැබී නැත.අපේ සංවිධානයේ සහයෝගය ජනාධිපතිවරණයේ දී ද ජනාධිපතිවරයාට ලබා දුන්නා. මෙවර ගම්පහ දිස්ත්‍රික්කයට ආශීර්වාදයක් වූ බැසිල් රාජපක්ෂ මහතාට අපේ සහයෝගය ලබා දෙනවා.ජූලි වර්ජකයන්ගේ සංවිධානයේ සාමාජික සාමාජිකාවන් තුන් සියයකට වැඩි ප්‍රමාණයක් මේ අවස්ථාවට සහභාගී වූ අතර සංවිධානයේ සභාපති එච්. ඒ. ඩී. ගුණරත්න, බැසිල් රාජපක්ෂ මහතාගේ සම්බන්ධීකරණ ලේකම්වරුන් වන අරුණ ගුණවර්ධන, චන්ද්‍ර පතිරාජ , 80 ජූලි වර්ජකයන්ගේ ඒකාබද්ධ සංවිධානයේ ලේකම් ජී අමර දිවාකර යන මහත්වරු ද අදහස් දැක්වූහ.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>29</day>
    </date>
    <link>http://www.dinamina.lk/2010/03/29/_art.asp?fn=r1003292</link>
    <topic>අත්තනගල්ලේ ඓතිහාසික පාඩාකඩ ජලාශය ප්‍රතිසංස්කරණය කෙරේ</topic>
    <author>අත්තනගල්ල විශේෂ - ජයවීර සුගතපාල</author>
    <content>ජාතික වැදගත්කමක් ඇති වාරි යෝජනා ක්‍රම පුනරුත්ථාපනය කිරීමේ රන් දියවර වැඩසටහන යටතේ අත්තනගල්ල ප්‍රාදේශීය ලේකම් කොට්ඨාසයේ දඩගමුව ඓතිහාසික පාඩාකඩ ජලාශය ප්‍රතිසංස්කරණය කිරීම මේ දිනවල සිදු කෙරේ.වසර සියයකට ආසන්න කාලයක් තිස්සේ වල් බිහි වී ජරාවාසව තිබූ මේ ජලාශය ප්‍රතිසංස්කරණය කිරීමෙන් ප්‍රදේශයේ ගොවි ජනතාවට අත්වන සෙත සලකා මේ ප්‍රතිසංස්කරණ ව්‍යාපෘතියට ඉහළම ප්‍රමුඛත්වය ලබා දෙන ලෙස එජනිස ගම්පහ දිස්ත්‍රික් නායක ජනාධිපති ජ්‍යෙෂ්ඨ උපදේශක බැසිල් රාජපක්ෂ මහතා උපදෙස් දී ඇතැයි බෙම්මුල්ල ගොවි ජන කේන්ද්‍රය පවසයි.අනුරාධපුර රාජධානි සමයේ දෙවන පෑතිස් රජතුමාගේ සුමිත්ත නම් ඇමැතිවරයා විසින් දඩගමු විහාරය කරවා ඒ අබියස මේ ජලාශය තැනවූ බව ඓතිහාසික මූලාශ්‍රවලින් හෙළි වන්නේ යැයි දඩගමුව රජ මහා විහාරයේ නායක මැටිකොටමුල්ලේ පේමරතන හිමියෝ පැවැසූහ.එදා මේ ජලාශයට අලි ඇතුන් දහ අට දෙනකු බස්සවා දිය නෑවූ බව ජනප්‍රවාදයේ සඳහන් වන බව ද අද වන විට බලුපැටියකු නෑවීමට තරම්වත් ඉඩක් නොමැති තරමට ගොඩ වී වල් බිහි වී ඇති බව උන්වහන්සේ පැවැසූහ.මේ ජලාශය හෑරීම පටන් ගත් දින වලදී ජලාශය අවට ළිං වල ජල මට්ටම වැඩි වූ බවත් ගම හරිත ගම්මානයක් වන ලකුණු දැනටම පහළ වී ගෙන එන බවත් ගම්වාසීහු කියති.ජලාශය ප්‍රතිසංස්කරණය කර ගැනීමට වසර 5 කටත් වැඩි කාලයක් තිස්සේ වෙහෙස වූ දඩගමුව ඒපාමුල ගොවි සංවිධානයේ ලේකම් ජී මණ්ඩාවල මහතා මෙසේ පැවැසීය.අප දිගින් දිගට කළ ඉල්ලීම් නිසා ගොවිජන සේවා නිලධාරින් මැනුම් කටයුතු සිදුකර සැලැස්මක්ද සකස් කළා. එහෙත් ඉන් එහාට කිසිම දෙයක් සිදු වුණේ නෑ.බැසිල් රාජපක්ෂ මහතා ගම්පහ දිස්ත්‍රික්කයට නොඑන්නට මේ ව්‍යාපෘතිය ක්‍රියාත්මක වීම තවමත් සිදු නොවන්නට තිබුණා.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>29</day>
    </date>
    <link>http://www.dinamina.lk/2010/03/29/_art.asp?fn=r1003293</link>
    <topic>ත්‍රස්ත උවදුරෙන් ගම් රැකගත් සිවිල් බළකායට වීර පදක්කම්</topic>
    <author>මතුගම මධ්‍යම නිමල් වීරසේන</author>
    <content>යුද්ධය පැවැති සමයේ උතුරේ පිහිටි කොටි ත්‍රස්තවාදී තර්ජිත ගම්මාන ආරක්ෂා කර ගැනීමට දායක වූ උතුරේ සිවිල් ආරක්ෂක බළකා නිලධාරින්ට ගෞරවනීය වීර පදක්කම් පිරිනැමීම පසුගියදා වව්නියාව ඊරට්ටපෙරියකුලම සිවිල් ආරක්ෂක බළකා කඳවුරේදී සිදුකෙරිණි.මේ අවස්ථාවේදී වසර 5 සිට වසර 20 කට අධික කාලයක් සිවිල් ආරක්ෂක බළකායේ සේවය කොට ගම්මාන ආරක්ෂා කිරීමට පුරෝගාමීව මෙහෙයක් සිදුකළ නිලධාරින්ට වීර පදක්කම් පිරිනැමිණි.මේ අවස්ථාවට සිවිල් ආරක්ෂක බළකා නිලධාරිහූ 1700 ක් පමණ සහභාගි වූහ.වීර පදක්කම් පිරිනැමීමේ අවස්ථාවේ ප්‍රධාන ආරාධිත අමුත්තා වූයේ වවුනියාව ශ්‍රී ලංකා නිදහස් පක්ෂ ප්‍රධාන සංවිධායක පේ‍්‍රමරත්න සුමතිපාල මහතායි. සිවිල් ආරක්ෂක බළකා (වව්නියාව) ප්‍රධාන කර්නල් මිල්ලවාන මහතා ඇතුළු තවත් ජ්‍යෙෂ්ඨ ආරක්ෂක නිලධාරිහූ රැසක්ද මේ අවස්ථාවට සහභාගි වූහ.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>29</day>
    </date>
    <link>http://www.dinamina.lk/2010/03/29/_art.asp?fn=s1003291</link>
    <topic>සුපිරි ක්‍රීඩක ඩේවිඩ් බෙකම්ගේ ආබාධය සුව කිරීමට ජනපතිගෙන් ඇරැයුම්</topic>
    <author>ප්‍රින්ස් ගුණසේකර</author>
    <content>එංගලන්ත පාපන්දු පිලේ හිටපු නායක සුපිරි පාපන්දු ක්‍රීඩක ඩේවිඩ් බෙකම්ගේ පාදයේ ආබාධය සුවකර ගැනීම සඳහා ශ්‍රී ලංකාවට පැමිණෙන ලෙස ජනාධිපති මහින්ද රාජපක්ෂ මහතා ආරාධනාවක් යවා ඇත. සිවුවැනි වරටත් ලෝක කුසලාන පාපන්දු තරගාවලියකට සහභාගිවීමේ අවස්ථාව අහිමි වී ඇති ඩේවිඩ් බෙකම්ට යළිත් ක්‍රීඩාපිටියට අවතීර්ණ විය හැකි ආයුර්වේද වෛද්‍ය ප්‍රතිකාර පහසුකම් ශ්‍රී ලංකාවේදී ලබාදීමට ජනාධිපති මහින්ද රාජපක්ෂ මහතා කැමැත්ත පළකර ඇත.ජනාධිපති මහින්ද රාජපක්ෂ මහතාගේ පෞද්ගලික වෛද්‍ය එලියන්ත වයිට් මහතා විදෙස් මාධ්‍ය වෙත සඳහන් කැර ඇත්තේ ජනාධිපති ලේකම් කාර්යාලය මගින් ඩේවිඩ් බෙකම් වෙත ආරාධනා පත්‍රයක් යවා ඇති බවයි.සාම්ප්‍රදායික ආයුර්වේද ප්‍රතිකාර මගින් ඩේවිඩ් බෙකම්ගේ ආබාධය සුව කළ හැකි බව එලියන්ත වයිට් මහතා ප්‍රංශ පුවත් සේවයට පවසා ඇත.ඩේවිඩ් බෙකම් පසුගිය 14 වැනිදා ඉතාලියේ ඒ. සී. මිලාන් ක්‍රීඩා සමාජයට ක්‍රීඩා කරමින් තරගය නිමාවීමට මිනිත්තුවක් තිබියදී පාදයේ බත් කෙණ්ඩයට සම්බන්ධ බල නහරක හටගත් ආබාධයකින් පෙළුණි. පසුව පින්ලන්තයේදී බෙකම් ශල්‍යකර්මයකට භාජනය කළ අතර මාස 6 ක කාලයක් ක්‍රීඩා පිටියෙන් ඈත්ව සිටීමට වෛද්‍ය උපදෙස් ලැබී තිබුණි.1998 දී එංගලන්තය වෙනුවෙන් ලෝක කුසලාන තරගාවලියට එක්වූ බෙකම් ලබන ජූනි මාසයේ දකුණු අප්‍රිකාවේ පැවැත්වෙන ලෝක පාපන්දු සූරතාවලියට සහභාගිවීමට අපේක්ෂාවෙන් සිටියේය. එම තරගාවලියට සහභාගිවීමට හැකිවුවහොත් ලෝක කුසලාන පාපන්දු තරගාවලි 4 ක් නියෝජනය කළ පළමු එංගලන්ත ක්‍රීඩකයා ලෙස 34 හැවිරිදි බෙකම් ඉතිහාසගතවීමටද නියමිතය.ජනාධිපති මහින්ද රාජපක්ෂ මහතාගේ් පෞද්ගලික වෛද්‍ය එලියන්ත වයිට් මහතාගේ ප්‍රතිකාර මත දින 3 කදී බෙකම්ට ක්‍රීඩාපිටියට අවතීර්ණ විය හැකි බවට විශ්වාසය පළ වී ඇත.“මා සූදානම් ඔහුට ප්‍රතිකාර කිරීමට. ඔහුගේ් ආබාධය දින 3 කදී සුව කළ හැකියි. ක්‍රීඩාපිටියට යන්න පුළුවන්. සාම්ප්‍රදායික ආයුර්වේද ප්‍රතිකර්ම සමඟ මුසුකරන විශේෂ බලයක් තිබෙනවා” වෛද්‍ය එලියන්ත වයිට් මහතා විදෙස් මාධ්‍ය වෙත පැවැසීය.මෙයට පෙර පාදයේ ආබාධයකින් පෙළුණු සචින් තෙන්ඩුල්කාර්ට වෛද්‍ය එලියන්ත වයිට් මහතා ප්‍රතිකාර ලබාදුන් අතර ඔහු එක් දින ද්විත්ව ශතකයක් ලබා ලෝක වාර්තාවක් පිහිටුවමින් ජනාධිපතිතුමාට ස්තුªතිය පුදකර සිටියේය.ඉන්දීය ක්‍රිකට් ක්‍රීඩක ගෞතම් ගාම්බීර් හා අෂීශ් නේරාද පසුගිය සතියෙදී ශ්‍රී ලංකාවට පැමිණ ප්‍රතිකාර ලබාගත්හ.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>29</day>
    </date>
    <link>http://www.dinamina.lk/2010/03/29/_art.asp?fn=s1003292</link>
    <topic>රගර් ක්‍රීඩකයන්ගේ තහනම ඉවතට</topic>
    <author/>
    <content>මුල් පෙළේ රගර් ක්‍රීඩකයන් 18 දෙනෙකුට පනවා තිබූ වසර 2 ක තරග තහනම ඉවත් කිරීමට පසුගියදා පැවැති ඔබ්සර්වර් – කැල්ටෙක්ස් රගර් සම්මාන රාත්‍රියේ ප්‍රධාන ආරාධිත අමුත්තා ලෙස සහභාගි වූ ජනාධිපති මහින්ද රාජපක්ෂ මහතා තීරණය කළේය.පසුගිය වසරේ අපේ‍්‍රල් මාසයේදී මහනුවර ක්‍රීඩා සමාජයේ සහ කොළඹ සී. එච්. සහ එෆ්. සී. ක්‍රීඩා සමාජය නියෝජනය කරමින් ශ්‍රී ලංකා පිලට ඇතුලත්ව සිටි ක්‍රීඩකයන් 18 කට මෙම තහනම පැනවූයේ ඩුබායි හී පැවැති ආසියානු පළමු කොටසේ රගර් සූරතාවලිය සඳහා නම් කළ ශ්‍රී ලංකා පිලේ නායකත්වයට සී. ආර්. සහ එෆ්. සී. ක්‍රීඩා සමාජයේ පවිත්‍ර ප්‍රනාන්දු පත්කිරීමට විරෝධය පාමින් ඔවුහු කණ්ඩායමෙන් ඉවත්වීම නිසාය.පසුව මහනුවර ක්‍රීඩා සමාජයේ රධික හෙට්ටිආරච්චි විරෝධය දැක්වීම පිළිබඳව සමාව ඉල්ලා සිටි අතර ඔවුගේ තහනම ඉවත් කරනු ලදුව පසුගිය නොවැම්බරයේ කොළඹ පැවැති කාල්ටන් ජාත්‍යන්තර සත් සාමාජික රගර් සූරතාවලියට ශ්‍රී ලංකා පිල නියෝජනය කිරීමේ අවස්ථාව ඔහුට ලැබිණි. ගාලුමුවදොර හෝටලයේ පැවැති මේ සම්මාන රාත්‍රියේදී වසරේ ජනප්‍රියතම රගර් ක්‍රීඩකයාට හිමි සම්මානය දිනාගනු ලැබුවේ නාවික හමුදා රගර් කණ්ඩායම නියෝජනය කරන ජනපති පුතු යෝෂිත රාජපක්ෂ විසිනි.හොඳම නායකයාට හිමි සම්මානය මහනුවර ක්‍රීඩා සමාජයේ ප්‍රදීප් ලියනගේ දිනා ගත්තේය. වසරේ තරුණ ක්‍රීඩකයාට හිමි සම්මානය සී.ආර්. සහ එෆ්.සී. පිලේ ඉෂාන් නූර් දිනාගත් අතර දක්ෂතම ඉදිරි පෙළ ක්‍රීඩකයා ලෙස මහනුවර ක්‍රීඩා සමාජයේ ෂේන් විජේසිංහ සම්මාන හිමිකර ගත්තේය. පිට පළාත්වල දක්ෂතම ක්‍රීඩකයා ලෙස මහනුවර ක්‍රීඩා සමාජයේ ෆසීල් මරීජා සම්මාන දිනූ අතර මහනුවර ක්‍රීඩා සමාජය වසරේ හොඳම ක්‍රීඩා සමාජයට හිමි සම්මානය දිනා ගත්තේය.කැල්ටෙක්ස් සමාගමේ කළමනාකාර අධ්‍යක්ෂ කිෂු ගෝමස්, ශ්‍රී ලංකා රගර් සම්මේලන අතුරු කමිටුවේ සභාපති ආචාර්ය මයියා ගුණසේකර, එක්සත් ප්‍රවෘත්ති පත්‍ර සමාගමේ සභාපති බන්දුල පද්මකුමාර යන මහත්වරු ඇතුළු අමුත්තන් රැසක් මේ අවස්ථාවට එක්වී සිටියහ.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>29</day>
    </date>
    <link>http://www.dinamina.lk/2010/03/29/_art.asp?fn=s1003293</link>
    <topic> බස්නාහිර උතුරට ඉනිමක ජයක්</topic>
    <author>ෆවුස් මොහොමඩ්</author>
    <content>අන්තර් පළාත් සිවුදින තරග මාලාවේ ඊයේ ගාල්ලේදී නිමාවූ බස්නාහිර උතුර සහ රුහුණ කණ්ඩායම් අතර පැවැති තරගයෙන් ඉනිමක සහ ලකුණු 108 ක විශිෂ්ට ජයක් වාර්තා කරමින් ප්‍රසාද ලකුණු ලැයිස්තුවේ පෙරමුණ ගැනීමට බස්නාහිර උතුර කණ්ඩායම සමත්විය.බස්නාහිර උතුර පිලේ පළමු ඉනිමේදී ශතක 3 ක් වාර්තා වූ අතර ඩිල්ෂාන් මුණවීර ලකුණු 153 ක් රැස් කරමින් මේ සිවුදින තරග මාලාවේ වැඩිම ලකුණුලාභියා ලෙස ඉදිරියෙන් සිටීමට සමත් වී සිටියි.සොහාන් බොරලැස්ස රුහුණ පිලේ ඉනිම් 2 දීම කඩුලු 4 බැගින් දවාලීය.බස්නාහිර උතුර පළමු ඉනිම – 538/9 (ඉනිම අත්හිටුවන ලදී), (ඕවර 146.1) ඩිල්ෂාන් මුණවීර 153, සචිත්‍ර සේරසිංහ 117, කෞශාල් සිල්වා 108, තිළිණ කණ්ඩම්බි 68 (සචිත්‍ර සේනානායක 188/4)රුහුණ පළමු ඉනිම 301 – (ඕවර 88) දිනේෂ් චන්දිමාල් 109, ගීත් අල්විස් 73, (දමින්ද දර්ශන්ප්‍රිය 44/4, සොහාන් බොරලැස්ස 76/4) සහ දෙවැනි ඉනිම 129 (ඕවර 39.1), ලසිත් ප්‍රනාන්දු 37, (සචිත්‍ර සේරසිංහ 23/4, සොහාන් බොරලැස්ස 42/4)මේ අතර බ්ලුම්ෆීල්ඩ් පිටියේදී නිමාවට පත්වූ කඳුරට සහ බස්නාහිර දකුණු කණ්ඩායම් අතර තරගයෙන් කඩුලු 5 ක ජයග්‍රහණයක් වාර්තා කිරීමට බස්නාහිර දකුණ පිල සමත්විය.කඳුරට කණ්ඩායමේ ඉනිම් 2 දී පිළිවෙළින් කඩුලු 5 ක් සහ 4 ක් දවාලමින් මාලිංග බණ්ඩාර විශිෂ්ට පන්දු යැවීමක නිරතවිය. බස්නාහිර දකුණ පිලේ දෙවැනි ඉනිමේ බිඳවැටුණු කඩුලු 5 ම දවාගනු ලැබුවේ සුරාජ් රන්දීව් විසිනි.කඳුරට පළමු ඉනිම 179 (ඕවර 55.4) කෞශල්‍ය වීරරත්න 52, කාංචන ගුණවර්ධන 39, නදීර නාවෙල 38 (මාලිංග බණ්ඩාර 40/5, රුචිර පෙරේරා 33/3) සහ දෙවැනි ඉනිම් – 302 (ඕවර 91.1) ඉෂාන් මුතාලිෆ් 83, නදීර නාවෙල 81 (මාලිංග බණ්ඩාර 75/4)බස්නාහිර දකුණු පළමු ඉනිම 300 (ඕවර 91.1)ප්‍රසන්න ජයවර්ධන 84, ජානක ගුණරත්න 58 (කෞශල්‍ය වීරරත්න 37/3, සුරාජ් රන්දීව් 95/2) සහ දෙවැනි ඉනිම 182/5 (ඕවර 47), චාමර සිල්වා 41, ලහිරු තිරිමාන්න 41 (සුරාජ් රන්දීව් 87/5)</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>29</day>
    </date>
    <link>http://www.dinamina.lk/2010/03/29/_art.asp?fn=f1003291</link>
    <topic>කිසිදාක දැක නැති ස්ථාවර ආණ්ඩුවක් එනවා</topic>
    <author/>
    <content>ස්ථාවර ආණ්ඩුවක් පිළිබඳ ප්‍රශ්නය ජනාධිපති ආණ්ඩු ක්‍රමය තුළ දිගට ම තිබුණා. අවස්ථා කිහිපයකදී පමණයි එසේ නොවුණේ. නිදසුනක් ලෙස ප්‍රේමදාස ජනාධිපතිවරයා ගේ සමයේ යම් ස්ථාවර පාර්ලිමේන්තුවක් තිබුණා. නමුත් විශාල ලෙස භීෂණකාරී වාතාවරණයක. 1989 දී ඒ පාර්ලිමේන්තු බලය හොරට හදාගත් එකක්. ජයවර්ධන ජනාධිපතිවරයා ස්ථාවර ආණ්ඩුවක් හදාගත්තෙත් ඉතාමත් ප්‍රජාතන්ත්‍ර විරෝධී ආකාරයටයි. එනම් මැතිවරණයකට යාම වෙනුවට ඔහු කළේ 1982 දී ජනමත විචාරණයක් පැවැත්වීමයි. එමඟින් පැවැති පාර්ලිමේන්තුවම තවත් අවුරුදු 6 කට කල්දමා ගැනීම සිදු කළා.වත්මන් ජනාධිපතිතුමා 2007 දී සහ තවත් අවස්ථාවල ස්ථාවර ආණ්ඩුවක් පිළිබඳ ප්‍රශ්නයට මූලික වශයෙන් මුහුණ දුන්නා. 2007 අය වැය සම්මත කිරීමේදී ආණ්ඩුව පරාජයට පත් කිරීමේ ප්‍රයත්නයක් තිබුණා. පවතින පාර්ලිමේන්තු සම්ප්‍රදායේ ඉතාමත් අමිහිරි තත්ත්වයන් ලෙස මෙවැනි දේවල් දකින්න තියෙනවා.නමුත්, ඉදිරි මැතිවරණයේ දී කවදාකවත් බිහි නොවූ අන්දමේ ස්ථාවර ආණ්ඩුක් ඇතිවන බව ඉතාමත් පැහැදිලියි. මූලික වශයෙන් ස්ථාවර ආණ්ඩුවක් බිහි කර ගැනීම වැදගත් වන්නේ ඇයි කියන ප්‍රශ්නයට පිළිතුරු සපයා ගැනීම අවශ්‍යයයි. යුද්ධයෙන් පසු රට පැහැදිලිව ම සංවර්ධන මාවතට යොමුකර තියෙනවා. යුද්ධයක් තිබියදී ම රටේ යටිතල පහසුකම් නැංවීම වෙනුවෙන් මෙතරම් කැපවුණ ආණ්ඩුවක් නැති බව පක්‍ෂ විපක්‍ෂ කාටත් එකඟ විය හැකි කාරණයක්. ඇත්තට ම ඒක විශ්මය ජනක ක්‍රියාවලියක් ලෙස ඉදිරියට ගියා. යටිතල පහසුකම් පමණක් නොවෙයි කොළඹ කේන්ද්‍රීය බව බිඳ දමමින් ප්‍රත්‍යන්ත ප්‍රදේශවල නව කේන්ද්‍ර ගොඩනැඟුණා. විශාල ලෙස මුදල් ආයෝජන කරමින් මේ ප්‍රදේශවල නව ව්‍යාපෘති ඇති කෙරුණා.මේ තත්ත්වය ඉදිරියට ගෙනයාම සඳහා පැහැදිලි ව ම ස්ථාවර ආණ්ඩුවක් අවශ්‍යයයි. පාර්ලිමේන්තුව වැටෙයි ද නොවැටෙයි ද කියන කාරණය ගැන දෙගිඩියාවකින් තොරව ඉදිරියට යා හැකි ශක්තිමත් ආණ්ඩුවක් ලෙස එය බිහි විය යුතු යි.මෙහි දී 2/3බලයක් පිළිබඳ අදහස මතුවෙනවා. මේ ගැන විවිධ මත තියෙනවා. මගේ අදහස පැහැදිලිව ම අපි 2/3 බලයක් කරා යා යුතු බවයි. කිසියම් මූලික ඓතිහාසික කාර්යභාරයකට උර දී සිටින රජයකට 2/3 බලයක් ලැබීමේ වරදක් නෑ. ඉතිහාසයත් සමඟ සන්සන්දනය කළොත් ජයවර්ධන ජනාධිපතිවරයාට 2/3 බලයක් ලැබුණා. ඊට කලින් 70 සමඟි පෙරමුණු රජයටත් 2/3 බලයක් ලැබුණා. 70 රජය 2/3 බලය යොදා ගත්තේ ව්‍යවස්ථා විරෝධීව නෙවෙයි. එමඟින් ජනරජ ව්‍යවස්ථාව කරා යාමට රජයට හැකි වුණා. එමඟින් මේ රටේ නිදහස සම්පූර්ණ කළා. පැහැදිලිව ම අපි බ්‍රිතාන්‍ය යටත්විජිත ගැති මානසිකත්වයෙන් ගලවා ගත්තා. ඔවුන් 2/3 බලය යොදාගත්තේ නැවත වතාවක් මේ රටේ මහජනතාවට ස්වාධිපත්‍ය බලය දිනාදීමටයි. නමුත් ජයවර්ධන ජනාධිපතිවරයා 2/3 බලයෙන් මොකද කළේ? එය යොදාගනිමින් ඔහු ව්‍යවස්ථාව වෙනස් කළා. ව්‍යවස්ථාව තුළ ඒකාධිකාරී තත්ත්වයක් ඇතිකර ගත්තා.ව්‍යවස්ථාව වෙනස් කළේ හදිසියේ. රටේ සංවාදයක් ඇතිවීමට ඉඩ හැරියේ නෑ. ජනරජ ව්‍යවස්ථාව වෙනස් කරන හැටියට රටෙන් කිසිම ඉල්ලීමක් මතුවෙලා තිබුණෙත් නෑ. ජයවර්ධන යුගයේ ගත් ප්‍රජාතන්ත්‍ර විරෝධී ක්‍රියාමාර්ග සියල්ල ගත්තේ මේ 2/3 බලයේ ආනුභාවයෙන්. ජනමත විචාරණ ප්‍රෝඩා, ඡන්ද දූෂණ, විරුද්ධ පාක්‍ෂිකයනට පහරදීම, ආදී සියලු දේ කළේ මේ 2/3 බලයට මුවා වෙලා. එසේ නම් අවසන් වතාවට රටේ 2/3 බලයක් ලැබුණේ. දක්‍ෂිණාංශික ධනේශ්වර පාලනයකට බව පෙනෙනවා. එදා කළ සිරකිරීමට තවමත් මේ රට ලක්වෙලා. ඒ දේශපාලන ව්‍යුහාත්මක තත්ත්වයයි තවමත් පවතින්නේ.ඓතිහාසික වශයෙන් ගත්තොත් ඒක සාධාරණ නෑ. කවර ආණ්ඩුවක් බලයට පත්වුණත් ජේ. ආර්. ජයවර්ධන ජනාධිපතිවරයාගේ ව්‍යුහය තුළ ක්‍රියාත්මක වීමට සිදුව තියෙනවා. මේක වෙනස් කළ යුතුයි . ඒ බව භාවිතාවෙන් ම පෙන්නුම් කෙරී තියෙනවා. මධ්‍ය වාමාංශික ආණ්ඩුවකට 2/3ක බලයක් ලැබුණා ම එය මේ රටේ ස්වාධීනතාව තහවුරු කරන්න යොදා ගත්තා. ධනේශ්වර දක්‍ෂිණාංශික ආණ්ඩුවකට 2/3 බලයක් ලැබුණා එය මේ රට සිරකරන්න යොදා ගෙන තියෙනවා.තවමත් අපි ඉන්නෙ ඒ සිරකළ තත්ත්වයේ. ඉන් නිදහස් වීමට අවශ්‍ය නිසා තමයි 2/3 බලයක් එක්ක ව්‍යවස්ථා සංශෝධනයක් ගැන කතා කරන්නේ. ඒකෙ මූලික පැති දෙකක් තියෙනවා. එකක් ජනාධිපති ආණ්ඩුක්‍රමයට අදාළ ව්‍යුහාත්මක පැති යළි සලකා බැලීම. අනෙක පාර්ලිමේන්තු මැතිවරණ ක්‍රමය සංශෝධනය පිළිබඳ කාරණය. තුන්වන කාරණයකුත් හඳුනාගන්න පුළුවන්. මේ රට් ජාතික ප්‍රශ්නයක් තිබුණා. එය යුද්ධයෙන් විසැඳුමක් දිය යුතුයි.මේ සමස්තය තුළ ම ව්‍යවස්ථා සංශෝධනයක් අවශ්‍ය යයි කියන කාරණය ඉතා පැහැදිලියි. ඒ ව්‍යවස්ථා සංශෝධනය ගෙන ඒම සඳහා මූලික වශයෙන් 2/3 බලයක් අවශ්‍යයයි. මෙහි දී කිසිවෙකු හෝ කල්පනා කරනවා නම් එවැනි බලයක් ඔස්සේ ප්‍රජාතන්ත්‍ර විරෝධී තැනකට රජය යයි කියලා එය වැරැදි මතයක්. මේ ව්‍යවස්ථාව තුළම ප්‍රජාතන්ත්‍ර විරෝධී සමහර ලක්‍ෂණ දකින්න තිබෙනවා.ඒ නිසා අමුතුවෙන් ප්‍රජාතන්ත්‍ර විරෝධී තැනකට යන්න දෙයක් නෑ. ඇත්තට ම අවශ්‍ය වනනේ ඒ ප්‍රජාතන්ත්‍ර විරෝධී තත්ත්වයන් නැති කිරීම. 17 වෙනි සංශෝධනය දක්වා ම ගත්තොත් , ඒ යම් යම් දේ ක්‍රියාත්මක නොවන්නේ ඒ නිසාමයි. ඒ තත්ත්වය වෙනස් කරගත යුතුයි. ඊට ව්‍යවස්ථා සංශෝධනයක් සිදුවිය යුතුයි.අනෙක පාර්ලිමේන්තු මැතිවරණ ක්‍රමය වෙනස් කිරීම. එය වෙනස් කිරීම මේ වෙලාවේ අවශ්‍ය වන්නේ . පැහැදිලිව ම මේ මැතිවරණ ක්‍රමය තුළ විශාල ප්‍රශ්න රාශියකුත් ඇති නිසා. මූලික ප්‍රශ්න කිහිපයක් ගත්තොත් ඒවා ඉතාමත් භයානක ලෙස මේ රටේ දේශපාලන දේහයට බලපා තියෙනවා. එකක් තමයි මේ මැතිවරණ ක්‍රමය තුළ මතුවෙන්නේ බිඳුණු පක්‍ෂයක් වීම. පාර්ලිමේන්තු මන්ත්‍රීවරුන් පාර්ලිමේන්තුවට එන්නෙ ම එකිනෙකාට එරෙහිවයි. එවැනි ක්‍රමයකින් ඔවුන් පත්වෙන්නෙ. එහෙම වෙන්නෙ ඔවුන් එකිනෙකාට එරෙහිව තරග කරන නිසා. මේ කාලයේ මේක හොඳට පෙනෙන්න තියෙනවා. පක්‍ෂය හා විපක්‍ෂය අතර නොව එක ම පක්‍ෂය තුළ තමයි තරගය තියෙන්නෙ.පැහැදිලවම ඔව්. රට දියුණු වෙනවා කියන්නේ් සමහර පැරැණි, අතාර්කික, ව්‍යාජ බෙදීම් ද නැති කරනවා. කියන එකටයි. නමුත් මේ මැතිවරණ ක්‍රමය තුළ කුලවාදය, ජාතිකත්වය වශයෙන්,, ප්‍රාදේශීය වශයෙන් ආදී නොයෙක් විදියට සමාජය තුළ ඇති බෙදීම් තව තවත් වර්ධනය කිරීමක් සිදුවෙනවා. මේ මැතිවරණ ක්‍රමය තුළ මතුවෙන්නේ මුදල් බලය තියෙන අය වීම තවත් කාරණයක්. මේ ක්‍රමය තුළ වෙනත් අයට ප්‍රවේශයක් සලසා ගැනීම අසිරුයි.1982 දී ජයවර්ධන ජනාධිපතිවරයා මේ ව්‍යවස්ථාව යටතේ ජනමත විචාරණයක් සඳහා ලැබී ඇති ඉඩකඩ ප්‍රයෝජනයට ගත්තේ. ඉතාමත් ප්‍රජාතන්ත්‍ර විරෝධී ආකාරයටයි. ඔහු කළේ මහමැතිවරණය නොතියා පැවැති පාර්ලිමේන්තුවෙන් ලැබුණු 5/6 බලය තවත් අවුරුදු 6 කට රැගෙන යාමයි. මේ රටේ නිදහසින් පසු සිදු වූ විශාල ම ප්‍රජාතන්ත්‍ර විරෝධී ක්‍රියාව මෙය විය යුතුයි. මේ ව්‍යවස්ථාව යටතේ පවත්වා ඇති එක ම ජනමත විචාරණය පවත්වා ඇත්තේත් ප්‍රජාතන්ත්‍ර විරෝධී කටයුත්තකටයි. ඒ නිසා අප සංවර්ධනාත්මක කාර්යයන් සඳහා ජනමත විචාරණයක් පවත්වනවා නම් ඉතා හොඳයි. ඒ කියන්නේ මේ ව්‍යවස්ථා සිරගෙයින් නිදහස් වීම සඳහා අපි ජනමත විචාරණයකට යාම සුදුසුයි.අලුත් දේශපාලන සංස්කෘතියක් කියන එක අපිට හිතලා. යෝජනා කරලා ව්‍යවස්ථාව තුළින් හදන්න පුළුවන් දෙයක් නෙවෙයි. හැබැයි ප්‍රගතිශීලි ආණ්ඩුවකට නව දේශපාලන සංස්කෘතියක් සඳහා අවශ්‍ය වර්ධනීය තත්ත්වයන් ඇතිකරන්න පුළුවන්. එක් පැත්තකින් යම් ප්‍රගතිශීලි, ජනතාවාදී මාවතක ආණ්ඩුව ගෙනියනවා නම්, ඊට ඇති ව්‍යවස්ථාමය බාධක මඟ හරවා ගන්නවා නම් නව දේශපාලන සංස්කෘතියක් නිර්මාණය කරන්න පුළුවනි. ඒ නිසා 2/3 බලය නව දේශපාලන සංස්කෘතියටත් සම්බන්ධ කාරණයක්.ඒ සඳහා ජනතාවගේ දේශපාලන සහභාගිත්වය ඉතාමත් වැදගත්. මුලින් අදහස් කරපු මැතිවරණ ක්‍රමය පිළිබඳ කාරණයට ම මේක සම්බන්ධ කළොත් ජනතාව මේ මැතිවරණ ක්‍රමය තුළින් දේශපාලනය පිළිබඳ දැනුවත් වීමකට ලක්වෙන්නෙ නෑ. ජනතාව තුළ දේශපාලන අවබෝධයක් ඇතිවෙන්නෙ නෑ. නව දේශපාලන සංස්කෘතියකට අවශ්‍ය මූලධාර්මික කාරණය තමයි පළමුව ජනතාව දැනුවත් වීම, ජනතාව සබුද්ධික වීම, දේශපාලනික මිනිසෙක් නිර්මාණය වීම. නමුත් මේ මැතිවරණ ක්‍රමය තුළින් සිදුකෙරෙන්නෙ ජනතාව ක්‍රමයෙන් දේශපාලනයෙන් ඈත් කිරීම.එක උදාහරණයක් ගත්තොත් කලින්, ජනතාව තමන්ගේ දේශපාලන පක්‍ෂපාතීත්වය පෙන්වන්නේ පක්‍ෂය හා පක්‍ෂ ප්‍රතිපත්ති සමඟයි. නමුත්, දැන් කාගෙන් හරි දේශපාලනය ගැන ඇහුවොත් උත්තර ලැබෙන්නෙ මම වැඩ කරන්නෙ අහවලාටනෙ. කියලා. පුද්ගලයෙක් නමක් තමයි කියන්නෙ. මේක හරිම අතාර්කිකයි. මේ තත්ත්වය මෙහෙම ගිහින් ජනතාවට එපාවෙන්නත් ඉඩ තියෙනවා.පවතින පුද්ගල පොරය දැක්කාම මිනිස්සු දේශපාලනයෙන් ඈත් වෙනවා. මොකද දැන් වෙන්නෙ මිනිස්සුන්ගෙ මොළයට අංක ගහන එකයි. මේක දැනුවත්, සබුද්ධික දේශපාලන සමාජයක තිබිය යුතු ලක්‍ෂණයක් නෙවෙයි. මේ වෙනුවට මිනිසුන් ට වාමාංශික දක්‍ෂිණාංශික මධ්‍යම වාමාංශික ආදී ප්‍රතිපත්ති පෙන්වාදිය යුතුයි. ඒවා පිටුපස ඇති වැඩ පිළිවෙළ කුමක් ද, මතුවිය යුත්තේ කුමක්ද කියන එක අවබෝධ කරදිය යුතුයි. නව දේශපාලන සංස්කෘතියක් සඳහා මේ දේශපාලන අවබෝධය අවශ්‍යමයි . මොකද එවැනි සංස්කෘතියක් වැඩී මතුවන්නේ මිනිසුන් තුළින් මයි. මේ නිසා ඊට අවශ්‍ය සංශෝධන - ප්‍රතිසංස්කරණ ඇතිකරගැනීම සඳහාත් 2/3 බලයක් ඇති ආණ්ඩුවක් නිර්මාණය වීම අවශ්‍යයයි . එමගින් ජනතාවගේ දේශපාලන සහභාගිත්වය වැඩිකර නව දේශපාලන සංස්කෘතියක් කරා අවතීර්ණවීමට පුළුවනි.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>29</day>
    </date>
    <link>http://www.dinamina.lk/2010/03/29/_art.asp?fn=f1003292</link>
    <topic>පුෂ්පලතාට ම බණින්න එපා</topic>
    <author>සාකච්ඡා කළේ බුද්ධික සමන් ගුණවර්ධන</author>
    <content>ඇත්තෙන්ම මමනම් එකඟ නෑ මාතෘත්වය කෙලෙසිලා දාරක ප්‍රේමය අඩු වෙලා කියන කාරණයට. මෙතනදී මුලින්ම අපි මනුෂ්‍ය ස්වභාවය පිළිබඳව තත්ත්වාකාරයෙන් අවබෝධ කර ගත යුතු වෙනවා. බලන්න, ගින්නකට හසුවූ අවස්ථාවක මවක වුණත් උත්සාහ කරන්නේ තමන් බේරෙන්න යි. බේරිලා තමයි දරුවා සොයන්නේ. මේකයි සත්‍ය ය.එංගලන්තයේ මහාචාර්යවරයෙක් වඳුරන් ගැන පර්යේෂණයක් සිදු කර සොයා ගෙන තියෙනවා වඳුරන් භයානක අවස්ථාවක දී තමන්ට හසුවෙන දරුවා අරගෙන එතැනින් පිටත් වෙන බව. අපේ අම්මල නම් හොයන්නේ තමන්ගේ දරුවයි. අනිත් අයගෙ දරුවගෙ ඇඟ උඩින් පැනල හරි තමන්ගේ දරුවා තමයි සොයන්නේ. ඒක තමයි මනුෂ්‍යත්වයේ ක්‍රියාවලිය.බෞද්ධ සංස්කෘතියකින් පෝෂණය වූ අපේ සමාජයේ වුණත් බුද්ධ කාලීන භාරතයේ වුණත් ප්‍රාග් බෞද්ධ යුගයේ වුණත් මාතෘත්වය හා දාරක ප්‍රේමය ඉතා ඉහළ තලයක තිබුණා. මොහෙන්දජාරෝ, හරප්පා යුගවලදී පවා මාතෘ දෙවඟන පිදීමේ චාරිත්‍ර තිබුණා. එහෙත් වසර තුන්දහසකට පමණ කලින් ඉන්දියාවට ආර්යයන්ගේ පැමිණීමත් සමග ස්ත්‍රීත්වය බරපතල ලෙස පහළට දැමීමක් සිදු වී තිබෙනවා. ඒ නමුත් මාතෘත්වය එසේ පහළට වැටුන බවක් නම් වාර්තා වෙන්නේ නැහැ.එහෙත් අපි මාතෘත්වය පිළිබඳ උසස්ව කතා කළත් අර කිව්ව වඳුරන් සතු උතුම් ගුණාංග සාමාන්‍ය මනුෂ්‍යයාගේ ජානවල දකින්න නැහැ. ඒක තමයි සමස්තයක් ලෙස ගත්තම දකින්න ලැබෙන සත්‍යය.නැහැ. මේක දකුණු ආසියාවට පමණක් සීමා වූ දෙයක්. වෙනත් රටක විශේෂයෙන් ‘කිඩ්සොෆීනියා’ කියන මානසික රෝගය නැති කාන්තාවක් දරුවන් මරා දමල නැහැ. අපේ රටවල්වල මෙවැනි තත්ත්වයක් උද්ගත වෙන්න අපේ යම් යම් සංස්කෘතිකමය බැඳීම් හේතු වෙලා තියනවා. මේ බැඳීම් අපට කඩා බිඳ දමන්න තවමත් නොහැකි වී තිබෙනවා.උදාහරණයක් විදියට අවිවාහක කාන්තාවක ගැබ් ගැනීමකින් ඇය මොන තරම් භීතියට පත් වෙනවා ද ? ඒ සම්බන්ධයෙන් ඇයට මොන තරම් සමාජ ගැටලු රාශියකට මුහුණ දෙන්න සිදු වෙනවාද ? මෙවැනි සිද්ධි නිසා මොන තරම් ජීවිත හානි සිදු වෙනවා ද ? මේ තත්ත්වය අතීතයේ බුද්ධ කාලීන භාරතයේත් තිබුණා. කුමාර කස්සප හාමුදුරුවන්ගේ අම්මා තමන් ගැබිණියක් බව දැන ගන්නේ පැවිදි භාවය ලැබුවාටත් පසුවයි. ඇය පැවිදි වන විටත් ගැබිණියක් බව සමාජයට එදා ඔප්පු කළ යුතුව තිබුණේ් ඒ තත්ත්වය නිසයි.මෑතක සිදුවීමක් ගත්තොත් මම දන්න පාසල් දියණියකට දරු ගැබක් පිහිටලා ඇගේ මව වෛද්‍යවරයා ළඟ දණින් වැටිලා කිව්වා ගබ්සාවක් කර දෙන ලෙසට. ගබ්සාව අනුමත කරන්න මම සූදානම් නෑ. වෛද්‍යවරු පවා මෙය කළ නොහැකි තත්ත්වයේ තිබෙන බව ප්‍රකාශ කළා. එහෙත් පසුව රටේ ප්‍රසිද්ධ පුද්ගලයකුගේ මැදිහත් වීමෙන් ගබ්සාව කරල තිබුණා.බැරි වෙලාවත් එය සිදු නොවුණා නම් දියණිය රැක ගැනීමට මවට නොහැකි වීම නිසා මවටත් දියණියට හා ඉපදුණු දරුවාටත් යන තිදෙනාටම පියාගෙන් මැරුම් කෑමට සිදු වන බව පසුව අපට දැන ගන්න ලැබුණා. කෙසේ වෙතත් එක් ජීවිත හානියකින් මෙය කෙළවර වුණා. දැන් අපේ වෙනස් වෙන්න ඕනෑ කොතනද ? අපි සදාචාරය සභ්‍යත්වය කියන සමහර දේවලින් මොන තරම් විනාශ සිදු වෙනවා ද ? ඒ නිසයි මේ බැමි බිඳ දැමිය යුතුයි කියා මම පවසන්නේ.මිනිස්සු අතින් අඩු පාඩු කම් ඕන තරම් සිදු වෙන්න පුළුවන් කියන පණිවිඩය සමාජයට දෙන්න පුළුවන් නම් ඒක ලොකු සමාජ මෙහෙවරක්. එබඳු අවස්ථා වලදී දරුවා කෙරහි ඇති සංවේදී බව නිසා මව තව තවත් පීඩනයට ලක් කරනවා වෙනුවට ඇය තවත් වරදවලින් මුදවා ගන්න ක්‍රමයක් අපට අවශ්‍යයි. එහෙම ක්‍රමයක් අපට තියනවා නම් මෙවැනි සිදුවීම් බොහෝ දුරට වළක්වාගන්න පුළුවන් වෙනවා.ඔව්. කාමයේ වරදවා නොහැසිරීමේ සිල්පදය තිබුණත් අද ඒක තවත් එක් සිල්පදයකට පමණක් සීමා වෙලා. ඒත් මේක රකින්නෙ කීයෙන්කී දෙනාද ? ඒ සිල්පදය රකිනවා නම් අපට පුළුවන් ඔය කියන බාහිර ගැටලුවලින් මිදෙන්න. මාතෘත්වයේ ගෞරවය, දාරක ප්‍රේමය පමණක් නෙවෙයි අති භයානක ලෙඩ රෝගවලින් මිදෙන්නත් එය ඉවහල් වෙනවා. බෞද්ධ විනය අපව මේ අනතුරුවලින් ආරක්ෂා කරන්න අපටම ආවේණික ක්‍රම සකස් කර දී තිබෙනවා. මිනිස්සු මේ සිල් පද ආරක්ෂා කරනවා නම් ඔබේ ඇසුර එක් අයෙක්ට පමණක් සීමා කරන්න කියල පුවත්පත්වල දැන්වීම් දාන්න මුදල් වියදම් කරන්න වෙන්නෙ නෑ. බලන්න අපෙන් සංස්කෘතිය අපව ආරක්ෂා කිරීමක් එතනදී සිදු වෙනවා. එහෙත් අපි ආරක්ෂා කරන්නෙ එවැනි සංස්කෘතීන්ට වඩා අර කලින් කියන ලද බමුණු මතවාද සමග බද්ධ වූ සභ්‍යත්වයක් වීම කනගාටුවට කරුණක්.රජය කෙළින්ම මේ ප්‍රශ්නයට මැදිහත් විය යුතුයි. අඩු පාඩුවකින් හෝ මෙවැනි දෙයක් වුණොත් ඒ අය රැක බලා ගැනීම නඩත්තු කිරීම සඳහා රජය පියවර ගත යුතුයි. මේවා ආයතනගත වී තිබෙනවා නම් කළු ගඟට දරුවන් විසි කරන්න අවශ්‍ය වෙන්නේ් නෑ. මෙවැනි සිදුවීම් වූ පළමු අවස්ථාව මෙය නෙවෙයි. වසර 15කට කලින් මවක් දරුවන් සමග කැලණි ගඟට පැන්නා මිනිස්සු බලා ඉදිද්දීම. එදා මේ ප්‍රශ්නවලදී දරුවන් ගැන සංවේදී වී කඳුළු සැලීමකින් නතර නොවී මව්වරුන් මෙවැනි දේ කරන්නේ මොකද කියන කාරණය සොයා බලා ඒවාට විසඳුම් ලබා දුන්නා නම් අද මේ ප්‍රශ්නය මෙතරම් වර්ධනය වෙන්නේ නැහැ.මානව දයාව පිරි සමාජයක යුක්තියක් නීතියක් නැති පාපයක් පිළිබඳ කතා කරන්න අමාරුයි. අසාධාරණයට ලක්වූ අයට දයාව මීට වඩා පුළුල් වෙනවා නම් මෙවැනි ප්‍රශ්න සමාජයෙන් තුරන් කරන්න හැකි වෙනවා. අඩු පාඩුවක් වූ තරමින් සමාජයෙන් කොන් නොකර අඩු පාඩු හදා ගැනීමේ පසුබිමක් ඇති කළ යුතුයි.අපි යමක් කරන්න කලින් එහි විපාක සොයා බලන්න අවශ්‍යයි. ඒ කියන්නේ හරි වැරැද්ද සොයා බැලීමයි. හරි වැරැද්ද දෙකට අප සතුව මිනුම් දඬු තියනවා. අම්බලට්ඨික රාහුලෝවාද සූත්‍රයේදී රාහුල හාමුදරුවන්ගෙන් අහනවා කණ්නාඩි පාවිච්චි කරන්නේ මොකටද කියලා. රාහුල හාමුදුරුවෝ කියනවා මූණ බලල ලප කැලැල් ඉවත් කරල අලංකාර වෙන්න කියලා. ඒ වෙලාවෙ බුදුන් දේශනා කරනවා සිත, කය, වචනය යන තුන් දොරින් යමක් කරනවද එය ප්‍රත්‍යවේක්ෂා කරල කළ යුතුයි කියලා. ඒ කියන්නේ ඒ ක්‍රියාව නිසා මට වරදක් වෙනවාද අනුන්ට වරදක් වෙනවාද මේ දෙපාර්ශවයටම වරදක් සිදු වෙනවාද ඒ ක්‍රියාවේ විපාක විඳින විට කඳුළු සලන්න සිදුවෙනවාද එය වැරදි වැඩක්. ඒ නිසා වැඩක් කරන්න කලින් ධර්මානුකූලව ප්‍රත්‍යවේක්ෂා කළ යුතුයි. එයින් අපට මේ සියලු දෙයින් මිදෙන්න පුළුවන්.මුලින්ම රටේ යහ පාලනය තිබිය යුතුයි. පාලකයාගේ යුතුකම රටවැසියා සුඛිත මුදිත කිරීමයි. අදටත් ගම් නගර වල කේන්ද්‍රස්ථානය වෙන්නේ ආගමික ස්ථානයයි. ඒ නිසා මේ ආගමික ස්ථාන සම්බන්ධ කර ගෙන හොඳ චර්යා ධර්ම පද්ධතියක් යටතේ මේ ගැටලු නිරාකරණය කිරීමට පියවර ගත යුතුයි.මාතෘත්වය දාරක ප්‍රේමය තාමත් තියනවා. සමාජ ආකල්ප සහ බැඳීම් මේවා කඩා බිඳ දමන්න තරම් ප්‍රබල වෙලා තියනවා. කාන්තාව පිළිබඳ හැගීම වුණත් සියයට සියයක් කිසිම ආගමක කාන්තාව පිළිගෙන නෑ. බුදු දහමේ තරම් වත් අනෙක් ආගම්වල පිළිඅරන් නැහැ. ලොකුවට කතා කරන අමෙරිකාවේ කාන්තාවට ඡන්ද අයිතිය ලැබුණේ 60 දශකයේ. ඊට කලින් අපේ කාන්තාව ඡන්දය පාවිච්චි කළා. අමෙරිකාවේ සුදු කළු භේදයට වඩා ස්ත්‍රී පුරුෂ භේදය ප්‍රබල බව අපි පසුගිය ජනාධිපතිවරණයෙන් දුටුවා.මේ වැනි තත්ත්වයක් යටතේ අපට තවත් මෙවැනි ප්‍රශ්න උද්ගත වෙන්නේ අපි සංකල්පමය වෙනසක් සිදු කරගෙන නැති නිසයි. දාරක ප්‍රේමයේ හෝ මාතෘත්වයේ ගැටලුව නෙවෙයි තියෙන්නේ ප්‍රශ්නවලදී මේ අය ක්‍රියා කරන ආකාරයයි. පාසල් විභාගයේ සිට ගත්තොත් මානසික ආතතිය මුළු සමාජයම වෙලා ගෙන තියනවා. බෝධීන්වහන්සේත් දේවාලයත් යම් තරමකින් මේ ආතතියෙන් කොටසක් භාර ගන්නවා. මොකද බොහෝ දෙනා තමන්ට නියමිත කාර්යභාරයෙන් කොටසක් බෝධියට හෝ දෙවියන්ට බාර කරනවනෙ. ඒත් අපි දැන් ඒකත් හෙලා දැකලා කතා කළොත් සිදු වෙන්නේ දරුවන්ටත් ගඟේ පැනලා මැරෙන්නයි. විභාගයෙන් අසමත්වූ අයට ජීවිතයේ වැරදීම් අතපසු වීම් සිදු වූ කෙනාට යන්න මාර්ගයක් නෑ. එතනයි ප්‍රධාන ප්‍රශ්නය තියෙන්නේ. එහෙම තැනක් තිබුණ නම් දරුවාව කළු ගඟට දාන්න අවශ්‍ය නෑ. මම කිසිසේත්ම කළු ගඟට දරුවා දැමූ අම්ම ගැන සොයා බලා ඊට පාදක වූ මූලහේතු සලකා නොබලා ඇයට දැඩි දඬුවම් දිය යුතුයි කියන තැනට එකඟ වෙන්නෙ නෑ. මෙවැනි වැරැදි සිදු නොවන පසුබිමක් තමයි අපි නිර්මාණය කළ යුත්තේ. නැත්නම් මේ සිදුවීම් තව කෙනෙක්ට පූර්වාදර්ශයක් වෙනවා.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>30</day>
    </date>
    <link>http://www.dinamina.lk/2010/03/30/_art.asp?fn=n1003301</link>
    <topic>අනාගත පරපුර අවියෙන් නොවදැනුමෙන් සන්නද්ධ කරනවා</topic>
    <author>ධනුෂ්ක ගොඩකුඹුර වීරකැටියේ සිට...</author>
    <content>අවි ආයුධවලින් සන්නද්ධ වීමෙන් ලබා ගත නොහැකි ආරක්ෂාවක් දැනුමෙන් සන්නද්ධ වීමෙන් ලබා ගත හැකි බවත් ලොව ඕනෑම අභියෝගයකට මුහුණ දිය හැකි පරිදි අනාගත පරපුර දැනුමෙන් සන්නද්ධ කිරීම තම අරමුණ බවත් ජනාධිපති මහින්ද රාජපක්ෂ මහතා පවසයි.ජනාධිපති මහින්ද රාජපක්ෂ මහතා මෙම අදහස් පළ කළේ ඊයේ (29) පෙරවරුවේ වීරකැටිය පාලම්කඩ ප්‍රදේශයේ රූපවාහිනී මුතුහර පුස්තකාලය විවෘත කිරීමේ අවස්ථාවට සහභාගි වෙමිනි.රටේ දියුණුවට යෙදවිය හැකි ශක්තිමත් තරුණයන් විශාල පිරිසක් පසුගිය දශක කිහිපයේ දී දැනුම නොමැති නායකයන්ගේ ක්‍රියාකලාපය නිසා රටට අහිමි වූ බවත්, හෙට බිහිවෙන නායකයන් දැනුමෙන් සන්නද්ධ කර රටට, ලොවට වැඩදායී ලෙස බිහි කිරීම සඳහා විශාල වැඩපිළිවෙළක් රජය ක්‍රියාත්මක කර ඇති බවත් පැවසූ ජනාධිපතිවරයා විෂය දැනුමෙන් බාහිරව ලොව අතිවිශාල දැනුම් සම්භාරයක් උකහා ගත හැකි පොතපත ඇසුරු කිරීමට දරුවන් නැවත පෙළඹවිය යුතු කාලය එළඹ ඇති බවත් කීය.මෙම රූපවාහිනී මුතුහර පුස්තකාලය රු. ලක්ෂ 50ක වියදමින් ඉදිකර ඇති අතර, ශ්‍රී ලංකා රූපවාහිනී සංස්ථාවේ මුතුහර ළමා සමාජය හා වර්ල්ඩ් විෂන් (එධපතඤ මඪඵඪධද) ආයතනය මේ සඳහා මුල්‍ය දායකත්වය සපයා ඇත.මෑත ඉතිහාසයේ අප මුහුණදුන් අදුරුයුග අවසන් කර ඇති හෙයින් වඩා හොඳ පෞඩ අනාගතයක් මවුබිමට උරුමකරදී අභිමානවත් ජාතියක් ගොඩ නැගිය යුතු බවත් පැවසීය.ඒ කාර්යය ඉටු කිරීමට අවශ්‍ය පසුබිම මේ වන විටත් සකසා ඇති බවත් ජනාධිපතිවරයා ප්‍රකාශ කෙළේය.මේ රටේ ජනතාවට, අනාගත පරපුරට සැපවත් ජීවිතයක් උරුමකරදීම තම එකම අරමුණ බව පැවසූ ජනාධිපතිවරයා රට ගොඩ නැගීමට අවශ්‍ය සියලු සංවර්ධන ව්‍යාපෘති ආරම්භකර තිබෙන්නේ ඒ නිසා බවත් කීවේය.ගම කොටු වී තිබූ කාලය අවසන් බව පැවසූ ජනාධිපතිවරයා ගමට විදුලිය, මාර්ග, ජලය, වැනි යටිතල පහසුකම් ලබාදෙන අතර ගමේ දරුවන්ගේ දැනුම වර්ධනය කරමින් ගමට යහපත් අනාගතයක් උදාකරන බවද පැවසීය.මේ අවස්ථාවට ඇමැති චමල් රාජපක්ෂ, රූපවාහිනී සංස්ථාවේ සභාපති මහාචාර්ය ආරියරත්න ඇතුගල, වර්ල්ඩ් විෂන් ආයතනයේ දකුණු පළාත් අධ්‍යක්ෂ අජිත් පෙරේරා යන මහත්වරු ද සහභාගි වූහ.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>30</day>
    </date>
    <link>http://www.dinamina.lk/2010/03/30/_art.asp?fn=n1003302</link>
    <topic>සිළුමිණට වසර 80යි</topic>
    <author>සුභාෂිණී සේනානායක</author>
    <content>ශ්‍රී ලාංකීය පුවත්පත් පාඨකයන්ගේ ඉමහත් ආදරයට හා ගෞරවයට පාත්‍ර වූ පැරණිතම සිංහල සතිපතා පුවත්පත ඉරිදා “සිළුමිණ” ට අදට (30) ට වසර අසූවක් සපිරේ.සත දහයේ විශ්වවිද්‍යාලය ලෙස මෙරට පාඨක ජනතාවගේ දැනුම් පිපාසය සංසිඳවීමට සිළුමිණ පුවත්පත සීමාසහිත එක්සත් ප්‍රවෘත්ති පත්‍ර සමාගම මගින් නිකුත් කරන සති අන්ත ප්‍රථම සිංහල පුවත්පත වේ. 4 වැනි පිටුවට1930 වසරේ මාර්තු මාසේ 30 වැනිදා ආරම්භ කළ සිළුමිණ පුවත්පත ආරම්භක කර්තෘ ලෙස පියසේන නිශ්ශංක මහතා ක්‍රියා කළ අතර මාර්ටින් වික්‍රමසිංහ, මීමන ප්‍රේමතිලක, ඩී. එෆ්. කාරියකරවන, කව්ඩානේ පියදාස පෙරේරා, තිලකරත්න කුරුවිටබණ්ඩාර, සුජීව දිසානායක, නිමල් හොරණ යනාදී කතුවරුන් අතින් සංස්කරණය විණි.සිළුමිණ පුවත්පතේ වත්මන් ප්‍රධාන කර්තෘ ධූරය හොබවන්නේ ප්‍රවීණ ලේඛකයකු වන කරුණාදාස සූරියආරච්චි මහතා වන අතර 80 වසර වෙනුවෙන් විශේෂ වැඩසටහන් කිහිපයක් සංවිධානය කර තිබේ.අද (30) කොටුව සම්බුද්ධාලෝක විහාරස්ථානයේ අටවිසි බුද්ධ පූජාවක් සවස 4.00 ට පැවැත්වේ. කොටුව ශශ්‍රී සම්බුද්ධාලෝක විහාරාධිපති මහාචාර්ය ඉත්තදෙමළියේ ඉන්දසර නාහිමියන්ගේ අනුශාසනා පරිදි පවත්වන මේ පින්කම කුප්පියාවත්ත ජයසේකරාරාම විහාරවාසී මාරවලේ භද්දිය, ශශ්‍රී සම්බුද්ධාලෝක විහාරවාසී කිරින්දේ ප්‍රේමසිරි යන හිමිවරු මෙහෙයවති.මේ පින්කමට සමගාමීව සිළුමිණ සිත්මල් යාය විශේෂාංගයකින් කළ හෙළිදරව්වකින් පසු නාකොලගනේ ගල් ගුහාවක ජීවත් වූ අසරණ දරු පවුලක් වෙනුවෙන් මහරගම දැඩිගම සමූහ ව්‍යාපාරය ඉදිකළ නව නිවෙස එම දරු පවුලට බාරදීම නාකොළගනේ දී සිදුකෙරිණි.අතරගල්ල විහාරස්ථානයේ විහාරාධිපති වලන්වැවේ රාහුල, නාකොළගනේ රජමහ විහාරාධිපති නාකොලගනේ සුධම්ම හිමිවරුන්ගේ ප්‍රධානත්වයෙන් මේ අවස්ථාවේදී ආගමික කටයුතු කෙරේ.සිළුමිණ පුවත්පතේ පුවතට අනුව මෙම නව නිවසට ජල – විදුලිය සැපයීම පිළියන්දල ගොරකපිටිය ලෝචන ප්‍රේමතුංග මහතා සිදුකරන අතර සීදූවේ සාගරිකා සමන්කුමාරි මහත්මිය ගෘහ භාණ්ඩ සපයන්නීය.සීමාසහිත එක්සත් ප්‍රවෘත්ති පත්‍ර සමාගමේ සාමාන්‍යාධිකාරී අභය අමරදාස, කර්තෘ මණ්ඩල ප්‍රධාන පරිපාලන නිලධාරී රෝහණ ආරියරත්න, සිළුමිණ ප්‍රධාන කර්තෘ කරුණාදාස සූරියආරච්චි, දැඩිගම සමූහ ව්‍යාපාරයේ සභාපතිනි චන්ද්‍රානි ප්‍රේමසීලි මහත්ම මහත්මීහු ඇතුළු සිළුමිණ කර්තෘ මණ්ඩලය මේ පින්කමට සහභාගි වෙති.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>30</day>
    </date>
    <link>http://www.dinamina.lk/2010/03/30/_art.asp?fn=n1003303</link>
    <topic>ඉදිරි දිනවලගිගුරුම් සහිත වැසි</topic>
    <author>උදුලා පීරිස්</author>
    <content>ඉදිරි දිනවලදී සැන්දෑ භාගයේ හෝ අපරභාගයේ හෝ ගිගුරුම් සහිත වැසි ඇතිවිය හැකි බව කාලගුණ විද්‍යා දෙපාර්තමේන්තුව සඳහන් කරයි.අන්තර් මෝසම් කාලගුණික තත්ත්වය ස්ථාපිතවීම නිසා ඉදිරි දිනවලදී ගිගුරුම් සහිත වැසි සමග අකුණු සර ඇතිවිය හැකි බැවින් ඒ පිළිබඳව අවධානයෙන් සිටින ලෙසද එම දෙපාර්තමේන්තුව මහජනතාවගෙන් ඉල්ලා සිටී.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>30</day>
    </date>
    <link>http://www.dinamina.lk/2010/03/30/_art.asp?fn=n1003304</link>
    <topic>ෆොන්සේකාගේසෞඛ්‍ය පිරිහී නෑ</topic>
    <author>චන්ද්‍රානි පෙරේරා</author>
    <content>හිටපු යුද හමුදාපති හා මාණ්ඩලික ප්‍රධානි ජෙනරාල් සරත් ෆොන්සේකා මහතාගේ සෞඛ්‍ය තත්ත්වය පිරිහී නැති බව වෛද්‍යවරුන් තහවුරු කැර තිබේ.ජෙනරාල්වරයාට වෛද්‍ය සේවා සපයන නාවික හමුදා වෛද්‍යවරයා සමඟ විශේෂඥ වෛද්‍යවරයකු ඊයේ (29) පෙරවරුවේ ජෙනරාල් ෆොන්සේකා පූර්ණ වෛද්‍ය පරීක්‍ෂාවකට ලක්කැර ඇති අතර එම අවස්ථාවට අනෝමා ෆොන්සේකා මහත්මිය ද සහභාගි වූ බව යුද හමුදාව සඳහන් කෙළේය. 4 වැනි පිටුවටසරත් ෆොන්සේකා මහතාගේ අයහපත් සෞඛ්‍ය තත්ත්වයක් නිරීක්‍ෂණය වී නැති බවත්. මොහුගේ සෞඛ්‍ය තත්ත්වය අයහපත් බවට පැමිණිල්ලක් ලැබී නොමැති බවත්, වෛද්‍ය සේවා සපයන කණ්ඩායම පෙන්වා දෙයි. නාවික හමුදා මූලස්ථානයේ රඳවා සිටින ජෙනරාල්වරයා යුද හමුදා බාරයේ සිටින අතර මොහුට වෛද්‍ය සේවා සැපයීමට නාවික වෛද්‍යවරයෙකු යොදවා සිටී.ඊට අමතරව යුද හමුදාව නිත්‍ය පදනමක සිට දිවා රාත්‍රී වෛද්‍ය සේවාවක් සපයන බවත්. අවශ්‍ය විටෙක හා දැනුම් දීමක් කළහොත් ඕනෑම අවස්ථාවක ඕනෑම විශේෂඥ වෛද්‍යවරයෙකුගේ උපදෙස් හා සේවාවන් ලබාදීමට පියවර ගන්නා බවත් යුද හමුදාව පවසයි. ෆොන්සේකා මහතාට අවශ්‍ය ඉහළම වෛද්‍ය සේවා ලබාදීමට යුද හමුදාව සූදානමින් සිටින බව ද අවධාරණය කරයි.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>30</day>
    </date>
    <link>http://www.dinamina.lk/2010/03/30/_art.asp?fn=n1003305</link>
    <topic>හොර පාරේ ගියපොහොර දැලේ</topic>
    <author>ජීවනී පතිරණ</author>
    <content>මහින්ද චින්තන සහනාධාර යටතේ ගොවීන්ට බෙදා දෙන පොහොර කිලෝ ග්‍රෑම් 50ක මිටි හයක් හොරෙන් ගෙන යද්දී මතුරට පොලිසිය මගින් අත්අඩංගුවට ගෙන තිබේ. මතුරට, මුංවත්ත, පදියපැලැල්ල ප්‍රදේශයේ ගමන් කරමින් තිබූ ලොරි රථයක් මතුරට පොලිසිය මගින් සෝදිසි කිරීමේ දී මේ පොහොර තොගය සොයා ගැනීමට හැකි වී තිබේ.එම ලොරිය හා එක් සැකකරුවකු මේ වන විට මතුරට පොලිසිය මගින් අත්අඩංගුවට ගෙන ඇතැයි පොලිස් මාධ්‍ය ප්‍රකාශක පොලිස් අධිකාරි ප්‍රිශාන්ත ජයකොඩි මහතා පවසයි. දූව, දැල්යාත, විලමුල්ල ප්‍රදේශයේ පදිංචි වයස අවුරුදු 36 පුද්ගලයකු මෙසේ අත්අඩංගුවට ගෙන තිබේ.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>30</day>
    </date>
    <link>http://www.dinamina.lk/2010/03/30/_art.asp?fn=n1003306</link>
    <topic>ජාතික පාසලක් නම් සා. පෙළ සමත්වීම80%ට වැඩිවිය යුතුයි</topic>
    <author>දයා පෙරේරා</author>
    <content>යම් පාසලක් ජාතික පාසලක් බවට පත්කිරීමේදී එහි අධ්‍යයන පොදු සහතික පත්‍ර (සාමාන්‍ය පෙළ) විභාගය සමත් වීම සියයට 80 ඉක්මවා තිබීම ප්‍රධාන සාධකයක් බව අධ්‍යාපන ඇමැති සුසිල් ප්‍රේමජයන්ත මහතා කියයි.නිදහස් අධ්‍යාපනයේ පියා ආචාර්ය සී. ඩබ්ලිව්. ඩබ්ලිව්. කන්නන්ගර මහතා මධ්‍ය මහා විද්‍යාල 52 ක් ආරම්භ කර 6 වැනි ශ්‍රේණියෙන් ඉහළට ද්විභාෂා අධ්‍යාපනය ලබා දුන් බවත්, පසුව 13 වැනි ආණ්ඩුක්‍රම ව්‍යවස්ථා සංශෝධනයත් සමග අධ්‍යාපන විෂයය පළාත් නවයකට බෙදී ගිය අතර ජාතික පාසල් වශයෙන් පාසල් කිහිපයක් නම් කොට අධ්‍යාපන අමාත්‍යාංශය යටතේ තබාගත් බවත්, ඇමැතිවරයා සිහිපත් කෙළේය.ඉන්පසු පළාත් පාසල් වරින්වර ජාතික පාසල් බවට පත් කළා. අද වන විට ජාතික පාසල් ගණන 330 ක් වෙනවා. ළමයින් හාරසියයක් සිටින ජාතික පාසල් ද ශශ්‍රී ලංකාවේ තිබෙනවා. එක්තරා හිටපු අධ්‍යාපන ඇමැතිවරයෙක් දෙවසරකදී පාසල් විසි අටක් ජාතික පාසල් බවට පත් කළා. ඒ කිසිම පාසලක ළමයින් 800 ක් වත් සිටියේ නැහැ. නමට බෝඩ් එක විතරක් තිබෙනවා. ඒ බොරුව කරන්න මට බැහැ.ජාතික පාසල් බවට පත්කිරීමේදී තිබිය යුතු ප්‍රමිති ඇති බවත්, ශිෂ්‍ය සංඛ්‍යාව වැඩි වූ පමණින් ජාතික පාසලක් බවට පත් කළ නොහැකි යැයි ද ඇමැතිවරයා පැවසීය.ඇමැතිවරයා එම අදහස් පළකළේ කොට්ටාව ආනන්ද විදුහලේ නව ජල ටැංකියට මුල්ගල තැබීම නිමිත්තෙන් පැවැති උත්සවයේදීය.ද්විතියික අධ්‍යාපන නවීකරණ ව්‍යාපෘතිය යටතේ ධාරිතාව ලීටර් 2000 ක් වන ජල ටැංකි දෙකක් හා සනීපාරක්‍ෂක පද්ධතිය වෙනුවෙන් රුපියල් ලක්‍ෂ 20 ක් වැය කැරේ.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>30</day>
    </date>
    <link>http://www.dinamina.lk/2010/03/30/_art.asp?fn=n1003307</link>
    <topic>අකුණු සර වැදී6 දෙනෙක් රෝහලට</topic>
    <author>උකුවෙල සමූහ, මාතලේ සමූහ</author>
    <content>මාතලේ, උකුවෙල උල්පතපිටිය ප්‍රදේශයේදී ඊයේ (29) සවස තේ දළු නෙළමින් සිටි වතු කම්කරු කාන්තාවන් පස් දෙනෙකු සහ තවත් පිරිමි අයෙකුට අකුණුසර වැදීමෙන් රෝහල් ගතකර ඇත.සවස 3.00ට පමණ මෙය සිදුවී ඇති අතර අකුණු සර වැදුණු පිරිමි අයගේ කමිසයේ වූ ජංගම දුරකථනයත්, පපු ප්‍රදේශයත් අකුණු සරෙන් පිළිස්සී ගොස් ඇත.අකුණු සර වැදුණු මේ පිරිස මාතලේ මූලික රෝහලට ඇතුළත් කර ඇත.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>30</day>
    </date>
    <link>http://www.dinamina.lk/2010/03/30/_art.asp?fn=n1003308</link>
    <topic>ඌරාපොළ දුම්රිය හරස්පාරට ළඟදීම ගේට්ටුවක්</topic>
    <author>අසේල කුරුළුවංශ</author>
    <content>කඩුගන්නාව ඌරාපොළ දුම්රිය හරස් මාර්ගයේ ස්ථිර ගේට්ටුවක් සවිකරන තුරු තාවකාලිකව අදාළ ස්ථානයේ දුම්රිය සේවකයන් දෙදෙනකු සේවයේ යෙදවීමට දුම්රිය දෙපාර්තමේන්තුව පියවර ගෙන තිබේ.පුද්ගලයන් පස්දෙනකුට බරපතළ තුවාල සිදුකරමින් පවසුගියදා (27) බදුල්ල සිට කොළඹ බලා ධාවනය කරෙන පොඩිමැණිකේ දුම්රියේ වෑන් රථයක් අදාළ ස්ථානයේදී ගැටුණු අතර ඒ හේතුවෙන් ප්‍රදේශවාසීහු පෙරේදා (28) පෙරවරුවේ දුම්රිය මාර්ගයේ හරස්කර විරෝධතාවක නිරතවූහ.නිතර අනතුරු සිදුවන ඌරාපොළ දුම්රිය හරස් මාර්ගයට ගේට්ටුවක් සවිතරන ලෙස ඉල්ලා මෙම පිරිස උද්ඝෝෂණයක නිරතවීම නිසා පෙරේදා (28) පෙරවරුවේ දුම්රිය කිහිපයක් ප්‍රමාදවී ධාවනය කෙරිණි.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>30</day>
    </date>
    <link>http://www.dinamina.lk/2010/03/30/_art.asp?fn=n1003309</link>
    <topic>විෂය ප්‍රතිපෝෂණ සම්මන්ත්‍රණ</topic>
    <author>මහරගම විශේෂ</author>
    <content>ජාතික තරුණ සේවා සභාව මෙහෙයවන යොවුන් සරසවියේ සිසු සිසුවියන්ට අතදීමක් වශයෙන් විෂය ප්‍රතිපෝෂණ සම්මන්ත්‍රණ මාලාවක් කොළඹ, කුරුණෑගල , අනුරාධපුරය, පොළොන්නරුව, මොනරාගල, බදුල්ල හා මාතර යන ස්ථානවල පිහිටි තරුණ මධ්‍යස්ථානවලදී සිදුකෙරේ. මේවායේ සම්පත් දායකයන් ලෙස සහභාගිවන්නේ ශ්‍රී ජයවර්ධනපුර විශ්වවිද්‍යාලයේ කථිකාචාර්යවරුන්ය.සිංහල, ජනසන්නිවේදනය, සමාජ විද්‍යාව , බෞද්ධ ශිෂ්ඨාචාරය,පුරා විද්‍යාව, දේශපාලන විද්‍යාව හා භූගෝල විද්‍යාව යන විෂයන් සඳහා සම්මන්ත්‍රණ පැවැත්වේ.සිංහල - අප්‍රේල් 27 හා මැයි 8 කුරුණෑගල මැයි 18 අනුරාධපුරය මැයි 15 මොනරාගල, මැයි 16 බදුල්ල, මැයි 9 මාතලේ විද්‍යාලයජන සන්නිවේදනය අප්‍රේල් 24 හා 25 කුරුණෑගල අප්‍රේල් 4 මොනරාගල, අප්‍රේල් 3 බදුල්ල, මැයි 09 මාතරසමාජ විද්‍යාව අපි‍්‍රයෙල් 4 සහ 17 කුරුණෑගල අප්‍රේල් 2 අනුරාධපුරය, අප්‍රේල් 24 හා 25 පොළොන්නරුව , අප්‍රේල් 3 මාතලේ සහ මැයි 9 මාතරබෞද්ධ ශිෂ්ඨාචාරය, මැයි 2 කුරුණෑගල, අප්‍රේල් 3 අනුරාධපුරය , අප්‍රේල් 4, පොලොන්නරුව අප්‍රේල් 18 බදුල්ල හා අප්‍රේල් 25 මාතලේපුරාවිද්‍යාව මැයි 9 අනුරාධපුරය, මැයි 8 පොළොන්නරුවදේශපාලන විද්‍යාව අප්‍රේල් 25 අනුරාධපුරය, මැයි 03 බදුල්ල, භූගෝල විද්‍යාව අපේ‍්‍රල් 25 මාතර</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>30</day>
    </date>
    <link>http://www.dinamina.lk/2010/03/30/_art.asp?fn=r1003301</link>
    <topic>ගමේ හැමෝගෙම පිහිටට හිටිය මගෙ පුතාට තිබුණෙ උණු වෙන හිතක්</topic>
    <author/>
    <content>මගේ පුතා ගමේ හැමෝටම උදවු උපකාර කළා. නැති බැරි අයට පිහිට වුණා. ලාඳුරු රෝගය හැඳුණ කෙනෙක් වතුර නාවල පිරිසුදු කළා. පුතාට තිබුණෙ උණු වෙන හිතක්. ගමේ කෙනෙකුට කරදරයක් වුණ වෙලාවට රෑ දවල් නොබලා පිහිට වුණා. අනේ දෙවියනේ මේ තරම් අනුන්ට පිහිටවුණ මගේ රත්තරන් පුතා බස් රියැදුරෙක් බිලි ගත්තා. අම්ම කෙනෙක් හැටියට මම කොහොම ඉවසගෙන ඉන්නදැයි අසමින් හඬා වැළෙපෙන කේ. වී. චන්ද්‍රිකා මහත්මිය අපට හමු වුණේ අහංගම මධ්‍යම බදුවත්ත ප්‍රදේශයේ දීය.ගාල්ල මාතර මහා මාර්ගයේ යතුරු පැදියකින් ගමන් කරමින් සිටින විට අහංගම හිරිගල පාලම අසලදී පෞද්ගලික බස් රථයක හැපී මරු මුවට පත් මහේෂ් ප්‍රනාන්දු (27) නමැති තරුණයාගේ මරණය නිසා දැඩි කම්පාවට පත්ව චන්ද්‍රිකා මහත්මිය මෙසේ හඬමින් කල් ගෙවයි.රාත්‍රී 7.45ට විතර දුරකථන කාඩ් පතක් ගෙන ඒමට පුතා නිවෙසින් පිටව ගියා. පුතා මත්පැන් පානය කර සිටියේ නැහැ. අනේ දෙයියනේ ඊට ටික වෙලාවකට පස්සේ ආරංචි වුණා මගේ පුතා ගිය යතුරු පැදිය පෞද්ගලික බස් එකක හැපිලා කියා.මේ බස් එක කොළඹ සිට තංගල්ල බලා ධාවනය වෙමින් තිබුණ එකක්. මගේ පුතා පාරේ හරි පැත්තෙ ගිහින් තියෙන්නෙ. හැමෝම කිව්වෙ බස් එකේ වරද නිසා මේ අනතුර වුණා කියලා. නමුත් මේ වන තුරු පෞද්ගලික බස් එකේ අයිතිකරුවන් බස් රියැදුරාවත් පුතාගේ මරණය ගැන කනගාටුව ප්‍රකාශ කෙළේ නැහැ. මේ තරම් වටින ජීවිතයක් නැති වෙලත් බස් එක අයිතිකාරය මේ ගැන සොයා බැලුවෙ නැහැ.මේ පෞද්ගලික රියැදුරා වැරැදි නිසා කොයිතරම් ජීවිත ප්‍රමාණයක් නැති වුණාද ? මේ රියැදුරන් මම වගෙ අම්මල කී දහසකට දුක් ගින්දර දුන්නද ? ඒක නිසා මගේ ඉල්ලීම අහිංසක ජීවිත බිල්ලට ගන්න පෞද්ගලික බස් රියැදුරන්ට බරපතළ දඬුවම් නීතියෙන් දෙන්න කියලා. මගේ පුතා හැප්පූ බස්කාරය අධික වේගයෙන් බස් එක ධාවනය කරල තියෙන්නෙ.මගේ පුතා කොළඹ පෞද්ගලික ආයතනයක රැකියාව කළා. නිවාඩුවට ගෙදර ඇවිත් සිටින විටයි මේ අනතුරු සිදුවුණේ. පුතාගෙ වැඩි මහල් අක්කල දෙන්න විවාහ වෙලා ඉන්නෙ. මමත් බාල දූලා දෙදෙනාත් පුතාත් ගෙදර ඉන්නවා. පුතා තමයි අප නඩත්තු කෙළේ. පුතා විවාහ වෙලා නැහැ. අම්මටත් නංගිලාටත් සලකන්න ඕන නිසා විවාහයක්වත් කර ගත්තෙ නැහැ. අම්මා සහ නංගිලා ගැන සොයා බලන්න තියන නිසා මම විවාහ වෙන්නෙ නැහැ කියා පුතා කීවා.මම මේ පෞද්ගලික බස් රියැදුරන්ගෙන් ඉල්ලන්නෙ වටිනා ජීවිත බිලි ගන්න විදියට බස් ධාවනය කරන්න එපා කියලා. මිනිස් ජීවිතයක වටිනාකම මිල කරන්න බැහැ.මේ රටේ අම්මලා කොයිතරම් ප්‍රමාණයක් මම වගේ අද දුක් විදිනවද ? මගේ පුතා වෙනුවෙන් මොන දේ ලැබුණත් මට වැඩක් නැහැ. මගේ රත්තරන් පුතාගෙ වටිනාකම මට කොයිතරම්ද කියා වචනයෙන් කියන්න බැහැ.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>30</day>
    </date>
    <link>http://www.dinamina.lk/2010/03/30/_art.asp?fn=r1003302</link>
    <topic>මිනුවන්ගොඩඩෙංගු රෝගීන් 66ක්</topic>
    <author>මිනුවන්ගොඩ සමූහ</author>
    <content>මිනුවන්ගොඩ ප්‍රාදේශීය ලේකම් බල ප්‍රදේශය තුළ පසුගිය ජනවාරි මාසයේ සිට ඩෙංගු රෝගීන් 66 දෙනකු වාර්තා වී ඇතැයි සෞඛ්‍ය වෛද්‍ය අංශය පෙන්වා දෙති.මෙම රෝගීන් අතරින් බෝධිපිහිටුවෙල ප්‍රදේශයේ රෝගීන් දෙදෙනකු මරුමුවට පත්වී ඇත. ඒ අනුව දැනටමත් කරන ලද පරීක්ෂණ අනුව ඩෙංගු මදුරුවන් පිරිසුදු ජලයේ පමණක් නොව අපිරිසුදු ජලයේද බෝවන බව හෙළිදරව් කරගෙන ඇත. පුවක් ටැංකි, පුවක් කළ ඇතුලු අපිරිසුදු වතුර පිරි භාජන මෙසේ ඩෙංගු මදුරුවන් බෝකරන ස්ථාන ලෙස හඳුනාගෙන තිබේ.ඩෙංගු රෝගීන් අට දෙනකු හා මරණ දෙකක් සිදුවූ ගල්කන්ද බෝධිපිහිටුවල ප්‍රදේශයේදී කීට විද්‍යා අංශය මගින් කරන ලද කීට පරීක්ෂණයේදී මෙම තොරතුරු හෙළි වූ බව ප්‍රදේශය භාර මහජන සෞඛ්‍ය පරීක්ෂක සිසිර කුමාර මහතා පවසයි.මේ කරුණු පිළිබඳව ප්‍රදේශවාසීන් දැනුවත් කිරීමේ කටයුතු අරඹා ඇත. අත් පත්‍රිකා බෙදීම හා සම්මන්ත්‍රණ පැවැත්වීම පාසල් දරුවන් දැනුවත් කිරීම සෞඛ්‍ය වෛද්‍ය නිලධාරී කාර්යාලය මගින් සිදුකරනු ලැබේ.මීට අමතරව කීට පරීක්ෂාවද සිදුකැරෙන අතර ඩෙංගු මදුරු කීටයන් ඇති ස්ථාන හමුවුවහොත් නීති මගින් කටයුතු කිරීමටද පියවර ගෙන ඇත.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>30</day>
    </date>
    <link>http://www.dinamina.lk/2010/03/30/_art.asp?fn=r1003303</link>
    <topic>පෝස්ටර් අලවන මුවාවෙන්ගෙවල් බිඳලා</topic>
    <author>පිළිමතලාව සමූහ – එස්. සංජය බණ්ඩාර</author>
    <content>ත්‍රීරෝද රථයක් උපයෝගී කරගනිමින් මැතිවරණ සමයේ රාත්‍රීකාලයේ පෝස්ටර් ඇලවීමේ කටයුතු මුවාවෙන් ගෙවල් බිදුම්වල නිරතව සිටි සොරුන් කණ්ඩායමක් කඩුගන්නාව පොලිසිය අත්අඩංගුවට ගෙන තිබේ.මේ කණ්ඩායම මහනුවර මහේස්ත්‍රාත් ලලිත් ජයසිංහ මහතා වෙත ඉදිරිපත් කිරීමෙන් පසු ඔවුන් අපේ‍්‍රල් මස 6 දින දක්වා රක්‍ෂිත බන්ධනාගාරගත කිරීමට නියෝග කැර තිබේ.රුපියල් 85,000ක් පමණ වටිනා කරාබු, ගම්මිරිස්, සාදික්කා ඇතුළත් කුළුබඩු කඩයක් ඉකුත්දා රාත්‍රියේ කඩා එම බඩු මාවනැල්ල හා රඹුක්කන ප්‍රදේශවල වෙනත් කුළුබඩු කඩවලට විකිණීමේදී අත්අඩංගුවට ගැනීම සිදු කැර තිබේ.යුද හමුදාවෙන් පළා ගිය සෙබළකු ඇතුළු තිදෙනෙක් කලක සිට කඩුගන්නාව නගරය හා අවට ගෙවල් බිඳුම්, ළමා අපචාර කටයුතු සිදු කිරීම, දුම්රියේ ගමන්ගන්නා කාන්තාවන්ගේ රත්රන් චේන් කඩා ගැනීම ඇතුළු චෝදනාවන් ගණනාවක් මේ කණ්ඩායමෙන් අනාවරණය කර ගත හැකිවූ බවද අදාළ ත්‍රීවිලරය පොලිස් අත්අඩංගුවේ තබා තිබෙන අතර මේ කණ්ඩායම රක්ෂිත බන්ධනාගාරගත කර ඇති බව කඩුගන්නාව පොලිසිය පවසයි.මේ වැටලීම කඩුගන්නාව පොලිස් ස්ථානාධිපති රෝහණ වනිගසේකර මහතාගේ උපදෙස් පරිදි අපරාධ අංශයේ ස්ථානාධිපති පොලිස් පරීක්‍ෂක උපාලි, උප පොලිස් පරීක්‍ෂක බණ්ඩාර, පොලිස් සැරයන් 59270 සිරිමල්, පොලිස් කොස්තාපල් 25762 වීරක්කොඩි පොලිස් නිලධාරීන් විසින් සිදුකැර තිබේ.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>30</day>
    </date>
    <link>http://www.dinamina.lk/2010/03/30/_art.asp?fn=r1003304</link>
    <topic>මරණ පරීක්‍ෂණයක් නැතිවසිරුර ඥාතීන්ට බාර දීලා</topic>
    <author>පානදුර සමූහ</author>
    <content>පානදුර රෝහලට ඇතුළත් කිරීමට පෙර මියගිය පුද්ගලයකුගේ මරණ පරීක්‍ෂණය පවත්වන ලෙස වෛද්‍යවරයා විසින් නියම කර තිබියදී මරණ පරීක්‍ෂණය නොපවත්වා දේහය මෘත ශරීරාගාරයෙන් ඥාතීන්ට බාරදීමේ සිද්ධියක් පිළිබඳව පානදුර පොලිසිය පරීක්‍ෂණ පවත්වයි.මෙසේ මිය ගොස් ඇත්තේ පානදුර පිංවත්තේ පදිංචි කොළඹගේ අර්මන් ද සිල්වා නැමති විශ්‍රාමික ඩිපෝ පරීක්‍ෂක වරයෙකි.වෛද්‍යවරයාගේ නිර්දේශ සියල්ල සටහන් පතින් පෑනකින් කපා දමා මළ සිරුර රෝහලින් ඥාතීන්ට බාරදී ඇත. පාණදුර රෝහල් පොලිසියට ලැබුණු ආරංචියක් මත සිද්ධිය පාණදුර පොලිසියේ උසස් නිලධාරීන්ට දැන්විය. ඒ වන විට ඥාතීන් මළ සිරුර නිවසට ගෙන ගොස් අවමංගල්‍ය කටයුතු සූදානම් කර තිබිණි.පාණදුර වැඩ බලන හදිසි මරණ පරීක්‍ෂක නීතිඥ සරත් එස්. සූරියආරච්චි මහතා වහාම කැඳවා අර්මන් ද සිල්වා නැමැත්තාගේ මළ සිරුර පිළිබඳ හදිසි මරණ පරීක්‍ෂණය පැවැත්වීමට පාණදුර රෝහල් පොලිසිය කටයුතු කෙළේය. හදිසි මරණ පරීක්‍ෂකවරයා විසින් වෛද්‍යවරයාගේ ප්‍රකාශය ද වෛද්‍ය සටහන් පත්‍රය ද තමා බාරයට ගත්තේ ය.මේ රෝගියාගේ මරණය රෝහලට ඇතුලු කිරීමට පෙර සිදුවී ඇති නිසා මරණ පරීක්‍ෂණයක් පැවැත්විය යුතු බවට බාහිර අංශයේ වෛද්‍යවරයා නිර්දේශ කොට මළ සිරුර රෝහලේ මෘත ශරීරාගාරයට යවා තිබිණ. එම වෛද්‍යවරයා සටහන් පත්‍රයේ ලියා තිබුණු රෙකමදාරුව පෑනකින් කපා දමා හදිසි මරණ පරීක්‍ෂණයක් මළ සිරුර පිළිබඳව රෝහලේ දී නොපවත්වා මළ සිරුර පාණදුර රෝහලේ මෘත ශරීරාගාරයෙන් මුදා හැරීමට වෙනත් වෛද්‍යවරයෙකු රෙකමදාරු කර තිබුණි.පාණදුර වැඩ බලන හදිසි මරණ පරීක්‍ෂක සරත් එස්. සූරියආරච්චි මහතා 22 වැනි දින මරණ කරුගේ නිවසට ගොස් මරණ පරීක්‍ෂණ පවත්වා ඥාතීන්ගේ ද ප්‍රකාශ ලබා ගත්තේ ය. කොළඹගේ හර්මන් ද සිල්වා නැමැත්තා කලක සිටම හෘදයාබාධයකින් පෙළෙමින් සිටි නිසා වෛද්‍ය ප්‍රතිකාර ද ලබාගෙන ඇති බව සනාථ විය.ඔහුගේ මරණය කලක සිටම වැළඳී තිබුණ හෘදයාබාධය උත්සන්න වීමෙන් සිදුවී ඇති මරණයක් බවට තීන්දු කළ මහේස්ත්‍රාත් වරයා මළ සිරුර පාණදුර පින්වත්තේ සුසාන භූමියේ භූමදාන කරන ලෙසට ඥාතීන්ට උපදෙස් දුන්නේ්ය.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>30</day>
    </date>
    <link>http://www.dinamina.lk/2010/03/30/_art.asp?fn=r1003305</link>
    <topic>මාකෙවිට තරුණිය ඝාතන නඩුවඇප ලබාදීම අද</topic>
    <author>ගම්පහ සංචාරකනිමල් ජයසිංහ</author>
    <content>රැකියාවට යමින් සිටි ජාඇළ මාකේවිට රොෂානි සුරංගිකා වික්‍රමආරච්චි තරුණිය ඝාතනය සම්බන්ධයෙන් අධි චෝදනා ලැබ රක්‍ෂිත භාරයේ සිටින විත්තිකරුවූ බිනර සංජය කරුණාරත්න යන අය මාර්තු 25 දින ගම්පහ මහාධිකරණයට ඉදිරිපත් කර තිබුණි. 2010 ජනවාරි 21 දිනයේ ද මහාධිකරණයට ඉදිරිපත් කර තිබූ චූදිත වෙනුවෙන් පෙනී සිටි නීතිඥ අතුල ප්‍රනාන්දු මහතා විත්තිකරු වසර දෙකක පමණ කාලයක් රක්‍ෂිත භාරයේ සිටින බැවින් ඇප අයදුම්කර සිටියේ ය.මෙම තරුණිය සේවයට යද්දි ඇදගෙන ගොස් ඝාතනය කර වැසිකිළිවලකට සිරුර දමා තිබියදී සොයාගෙන ඇති අතර මෙය ප්‍රදේශයේ මහත් ආන්දෝලනයක් ඇතිකළ අපරාධයක් වූ හෙයින් ලඝු නොවන සාක්‍ෂි විමසීමකින් තොරව ගම්පහ මහාධිකරණයේ මෙම නඩුව විමසීමට නීතිපතිවරයා තීරණය කර ඇත. ඒ අනුව ඇප ලබාදීම ප්‍රතික්‍ෂෙප වූ අතර විභාගය 2010.3.25 දිනට නියමවිය.2010. 03. 25 දින මෙම නඩුව නැවත විමසීමේ දී විත්තියේ නීතිඥ අතුල ප්‍රනාන්දු මහතා නව ප්‍රවණතාවය මත විත්තිකරුට ඇප අයදුම්කැර සිටියේ ය.ම් අවස්ථාවේ රජයේ නීතිඥ කාස්සප වික්‍රමසේකර මහතා කරුණු දක්වමින් අපරාධ විධිවිධාන පණතේ 195 වගන්තිය යටතේ අධි චෝදනා ලැබූ අයෙකුට චෝදනා බාරදුන් පසු කටයුතු කළ යුතු ආකාරය සඳහන් වන බැවින් ඇප ලබාදීමට විරුද්ධ වන බව කීය. දෙපාර්ශවයේ කරුණු කෙරෙහි අවධානය යොමු කළ ගම්පහ මහාධිකරණ විනිසුරු විමල් නම්බුවසම් මහතා ඇප නියෝගය අද (30) දින ප්‍රකාශ කරන වග දන්වන ලදී.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>30</day>
    </date>
    <link>http://www.dinamina.lk/2010/03/30/_art.asp?fn=r1003306</link>
    <topic>ගම්පහ අනතුරු ඇඟවීමේසිවුවෙනි කුලුන පිහිටුවීමට සැරසේ</topic>
    <author>නිට්ටඹුව සමූහ - ජෙනට් ජයසිංහ</author>
    <content>ආපදා කළමනාකරණ අමාත්‍යංශය අරඹා ඇති සුනාමි පෙර අනතුරු ඇගවීමේ කුලුනු ස්ථාපනය කිරීමේ වැඩ සටහනට සමගාමීව ගම්පහ දිස්ත්‍රික්කයෙහි සිව්වන කුලුන පිහිටුවීමට පියවර ගැනේ.ඉකුත් වසරේ දී ගම්පහ දිස්ත්‍රික්කයේ වත්තල ප්‍රාදේශීය ලේකම් කොට්ඨාසයෙ පී‍්‍රතිපුර ළමා නිවාස භූමිය මීගමුව ප්‍රාදේශීය ලේකම් කොට්ඨාසයේ දුන්ගාල්පිටිය ග්‍රාම සේවා වසමේ දොන් බොස්කෝ මූලස්ථාන භූමිය සහ මීගමුව ප්‍රාදේශීය ලේකම් කොට්ඨාසයේ පිටිපන බසියාවත්ත කනිටු විද්‍යාල භූමිය යන ප්‍රදේශවල මෙවැනි කුලුනු තුනක් ස්ථාපිත කර තිබේ.මීට අමතරව තව නව කුලුනක් ඉදිකිරීම සඳහා මීගමුව ප්‍රාදේශීය ලේකම් කොට්ඨාසයේ කම්මල්තර ග්‍රාමසේවා වසමේ ප්‍රධාන මුස්ලිම් දේවස්ථානය සතු භූමිය සහ උස්වැටකෙයියාව නාවික හමුදා භූමිය අසල ඇති ප්‍රදේශ ආශි‍්‍රතව මූලික ස්ථාන පරීක්‍ෂණ සිදුකරමින් පවතින අතර ක්ෂේත්‍ර පරීක්‍ෂණයෙන් පසුව වැඩිම අවදානම පවතින ප්‍රදේශයද මෙතෙක් ස්ථාපනය කර ඇති කුලුනු අතර පරතරය ද සැලකීමට ගෙන නව කුලුන ස්ථාපිත කරන බව ගම්පහ දිස්ත්‍රික් ආපදා කළමනාකරණ සම්බන්ධීකරණ නිලධාරී අජිත් නිශාන්ත චන්ද්‍රසිරි මහතා පවසයි.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>30</day>
    </date>
    <link>http://www.dinamina.lk/2010/03/30/_art.asp?fn=r1003307</link>
    <topic>පරිගණක සොරාගත්හතර දෙනකුට ඇප</topic>
    <author>මීගමුව විශේෂ එච්. ප්‍රනාන්දු</author>
    <content>රේගු නිෂ්කාෂණ අවසන් වන තෙක් ගුවන් බඩු රඳවා තිබෙන ගුවන් බඩු ගම්මානයේ (කාගෝ විලේජ්) තිබූ පරිගණක ලැප්ටොප් 15ක් හොරකම් කරන ලදැයි සැකකරුවන් සිවු දෙනෙකු රුපියල් 10,000 බැගින් මුදල් සහ රුපියල් ලක්ෂ 2ක බැගින් ශරීර ඇප මත මුදා හරින ලෙස මීගමුව ප්‍රධාන මහේස්ත්‍රාත් ජයකි ද අල්විස් මහත්මිය නියෝග කළාය.ඇප නියම වූයේ කොච්චිකඩේ දකුණු වැලිහේනේ පදිංචි ලීනස් රේමන් ප්‍රනාන්දු පුල්ලේ වේයන්ගොඩ දඩගමුවේ පදිංචි අනිල් ගුණවර්ධන සමරදිවාකර, වේයන්ගොඩ පාරමුල්ලේ පදිංචි සංජීව නිවන්දක කස්තුරුආරච්චි සහ සීදූව කොටුගොඩ යගොඩමුල්ලේ පදිංචි නලින්ද විරාජ් පරණ විතාරණ යන සිවු දෙනාටයි.පෞද්ගලික ආයතන මගින් ශ්‍රි ලංකාවට ආනයනය කරන රේගු පරීක්ෂාව අවසන් වන තෙක් ඔවුන්ගේ් බඩු රඳවා තබන්නේ මෙම ගුවන් බඩු ගම්මානයේ යි.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>30</day>
    </date>
    <link>http://www.dinamina.lk/2010/03/30/_art.asp?fn=r1003308</link>
    <topic>මාරායන වෙද මහතාගේ ගෙවත්තේකිලෝ 108ක් බර රාජ අලයක්</topic>
    <author>අම්පිටිය සමූහ - සිසිර ජයනාත් පීරිස්</author>
    <content>අපි වවමු රට නගමු වගා සංග්‍රාමය දිනෙන් දින සාර්ථක වන බව තහවුරු කරමින් කිලෝග්‍රෑම් 108 (එකසිය අටක) බරින් යුතු රාජ අලයක් මහනුවර දන්තුරේ මාරයන ගමේ එම්. ඒ. පේමවර්ධන නම් වෙද මහතෙකුගේ ගෙවත්තෙන් හමුවිය.මුදල් ඉපයීමේ පරමාර්ථයෙන් නොවුණත් වෘත්තීය කැඩුම් බිඳුම් වෙදමහතකු වන ඒ මහතා ප්‍රදේශයේ ගොවි රජායැයි නම් කළ හොත් නිවැරැදිය. ගවයින්ගේ රෝග සමනය කිරීම සඳහාද ඉතා දක්ෂ ලෙස වෙදකම් කරන ඒ මහතා සිය විවේක කාලයෙන් වැඩි කාලයක් යොදවන්නේ ගෙවත්තේ වගාකටයුතුවලට ය.කිසිම රසායනික පොහොරක් භාවිත නොකරන මේ ගොවි රජා දේශීය අල වර්ග වගාවට විශේෂ තැනක් දී තිබේ.කාබනික පොහොර සිය ගෙවත්තෙම නිපදවා ගන්නා පේ‍්‍රමවර්ධන වෙද මහතාගේ ගෙවත්තේ අල වර්ග 53ක් වගාකරනු ලබයි.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>30</day>
    </date>
    <link>http://www.dinamina.lk/2010/03/30/_art.asp?fn=r1003309</link>
    <topic>වතුර ඉල්ලන්න ඇවිත්කතකගේ මාලය කඩාගෙන</topic>
    <author>පුත්තලම සමූහ – ඩබ්ලිව්. සී. බී. ප්‍රනාන්දු</author>
    <content>බීමට වතුර ටිකක් ඉල්ලාගෙන නිවෙසකට පැමිණ ඇති යතුරුපැදිකරුවකු නිවෙස හිමි කාන්තාවකගේ ගෙලේ තිබූ රන් දම්වැලක් කඩාගෙන පලාගොස් ඇතැයි කියන සිද්ධියක් පිළිබඳව කරුවලගස්වැව පොලිසිය පරීක්‍ෂණ අරඹා තිබේ.තබ්බෝව - බුද්ධිදියවර ගම්මානයේදී නිවෙසට පැමිණ මේ රන් දම්වැල කොල්ලය සිදුකර ඇති අතර, එහි පදිංචි රතුගමගේ මේරි පෙරේරා (60) නමැති ගෘහණියක් කරුවලගස්වැව පොලිසියට පැමිණිලි කරමින් මේ බව පවසා තිබේ.නාඳුනන අයකු පැමිණ තමාගෙන් බීමට වතුර ටිකක් ඉල්ලූ බවත්, වතුර එකක් ගෙන ඒමට යෑමට හැරෙනවාත් සමඟම ඔහු තමාගේ ගෙලේ තිබූ රුපියල් 55,000ක් වටිනා රන් දම්වැල කඩාගෙන දුවගෙන ගොස් නිවෙස අසල තවත් අයකු නවතාගෙන සිටි යතුරුපැදියක නැඟී පලාගිය බවත් ඇය මේ පිළිබඳව කරුවලගස්වැව පොලිසියට කර ඇති පැමිණිල්ලේ සඳහන් වේ.මේ කොල්ලයට යතුරුපැදියකින් දෙදෙනෙක් පැමිණ ඇති බවත්, එක් අයකු නිවෙස තුළට ගිය අතරේ, අනිත් තැනැත්තා යතුරුපැදිය පනගන්වාගෙන නිවෙස අසල සිට ඇති බවත්, කොල්ලකරු කොල්ලය සිදු කරගෙන පැමිණි වහාම දෙදෙනාම යතුරුපැදියෙන් පලාගොස් ඇති බවත් මූලික පරීක්‍ෂණවලින් හෙලිවී ඇතැයි කරුවලගස්වැව පොලිසිය පවසයි.කරුවලගස්වැව පොලිසිය මේ පිළිබඳව වැඩිදුර පරීක්‍ෂණ පවත්වයි.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>30</day>
    </date>
    <link>http://www.dinamina.lk/2010/03/30/_art.asp?fn=s1003301</link>
    <topic>ලෝක පූජිත සනත්ගෙන් ක්‍රීඩා පදනමක්</topic>
    <author>පි‍්‍රන්ස් ගුණසේකර</author>
    <content>මාතර දිස්ත්‍රික්කයේ ක්‍රීඩක ක්‍රීඩිකාවන් 2000 කගේ සහභාගිත්වයෙන් සනත් ජයසූරිය ක්‍රීඩා පදනම හෙට (31 දා) පෙරවරු 8.30 ට මාතර උයන්වත්ත ක්‍රීඩාංගණයේදී ආරම්භ කෙරේ.මෙදින මාතර දිස්ත්‍රික් ක්‍රීඩා සංවර්ධන දිනය ලෙස ද ප්‍රකාශයට පත් කර තිබේ.ජනාධිපති මහින්ද රාජපක්‍ෂ මහතාගේ ප්‍රධානත්වයෙන් හෙට පස්වරු 4.00 ට විශේෂ ක්‍රීඩා හමුවක් මාතර සනත් ජයසූරිය ක්‍රීඩාංගණයේදී පැවැත්වෙන අතර එයට ජනපි‍්‍රය ක්‍රීඩක ක්‍රීඩිකාවන් රැසක් ද සහභාගි වීමට නියමිතය.ක්‍රීඩා හමුවෙන් අනතුරුව මාතර දිස්ත්‍රික්කයේ ක්‍රීඩා සමාජවලට ක්‍රීඩා භාණ්ඩ ප්‍රදානය කිරීමක් ද සිදුවේ.මාතර දිස්ත්‍රික්කයේ ක්‍රීඩාව නංවාලීම සඳහා සනත් ජයසූරිය ක්‍රීඩා පදනම සැලසුම් රැසක් ක්‍රියාවට නංවන අතර එම වැඩපිළිවෙළ ප්‍රකාශයට පත්කිරීමට ද නියමිතය.ලෝක පූජිත ක්‍රිකට් ක්‍රීඩක සනත් ජයසූරියගේ සංකල්පයක් මත ආරම්භ වන මේ ක්‍රීඩා පදනම මගින් ග්‍රාමීය දක්‍ෂ ක්‍රීඩක ක්‍රීඩිකාවන් හඳුනාගෙන ක්‍රීඩා පුහුණුව ලබාදීම, ක්‍රීඩා ශිෂ්‍යත්ව ප්‍රදානය, මූල්‍ය ආධාර හා රක්ෂණ ආවරණ ප්‍රදානය ආදී කටයුතු සිදුකිරීමට සැලසුම් කර ඇත.සනත් ජයසූරිය ක්‍රීඩා පදනම ආරම්භ කෙරෙන හෙට දිනයේදී මුල්ම ක්‍රීඩා පුහුණු වැඩමුළුව ප්‍රවීණ ක්‍රීඩා විශේෂඥයින්ගේ සහභාගිත්වයෙන් උයන්වත්ත ක්‍රීඩාංගණයේදී දවස පුරා පැවැත්වේ. මේ සඳහා අධ්‍යාපන දෙපාර්තමේන්තුව හා ක්‍රීඩා අමාත්‍යාංශයේ සහයෝගය ද ලැබෙනු ඇත.වැඩමුළුවට සහභාගි වන ක්‍රීඩක ක්‍රීඩිකාවන් සම්බන්ධ ක්‍රීඩා සඳහා වෙන වෙනම පුහුණුකරුවන් සහභාගි වන අතර විශේෂ කුසලතා දක්වන ක්‍රීඩක ක්‍රීඩිකාවන් ජාතික සංචිත දක්වා සංවර්ධනය කිරීම අදියර කිහිපයක් මගින් සිදුකිරීමට සැලසුම් කර ඇත.එමෙන්ම මාතර දිස්ත්‍රික්කයේ පාසල් ක්‍රීඩාව නංවාලීමට අවශ්‍ය යටිතල පහසුකම් දියුණු කිරීම ද, සනත් ජයසූරිය ක්‍රීඩා පදනම මගින් සිදුකෙරේ. මාතර ක්‍රීඩා පිටි සංවර්ධනය කිරීම හා මාතර උයන්වත්ත ක්‍රීඩාංගණය ප්‍රමුඛ පෙළ ක්‍රිකට් ක්‍රීඩාංගණයක් බවට පත්කිරීම ප්‍රධාන සැලසුම් අතර වේ.දැනට ගාල්ල දිස්ත්‍රික්කයේ අන්තර්ජාතික ක්‍රිකට් ක්‍රීඩාංගණයක් ඇති අතර හම්බන්තොට සූරියවැව ප්‍රදේශයේ ජාත්‍යන්තර ක්‍රිකට් පිටියක් ඉදිවෙමින් පවතී.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>30</day>
    </date>
    <link>http://www.dinamina.lk/2010/03/30/_art.asp?fn=s1003302</link>
    <topic>මාලිංග 12ට 3යි</topic>
    <author/>
    <content>මුම්බායි පිලේ හර්බජන් සිංගේ තුන් ඉරියව් දස්කම් හේතුවෙන් ඩෙකන් පිලට එරෙහිව ලකුණු 41ක ජයග්‍රහණයක් ලබා ගැනීමට මුම්බායි පිල සමත් විය.පළමුව පන්දුවට පහර දුන් මුම්බායි පිල කඩුලු 7කට ලකුණු 172ක් රැස්කළ අතර සචින් තෙන්ඩුල්කාර් නැවත වරක් ක්‍රියාත්මක වෙමින් ලකුණු 55ක් රැස්කොට මේ තරගමාලාවේ වැඩිම අර්ධ ශතක ලාභියා බවට පත්විය. ඔහු තරග 6කදී අර්ධ ශතක 4ක් වාර්තා කර ඇත.හර්බජන් සිං පන්දු 18කදී හතරේ පහර 8ක් සහ හයේ පහර 2ක් සමඟ නොදැවී ලකුණු 49ක් රැස් කළේ ය.පන්දු යැවීමේදී ආර්.පී.සිං කඩුලු 3ක් බිඳ දැමුවේ ය.විශිෂ්ට පන්දු යැවීමක නිරත වූ මුම්බායි පිලේ ලසිත් මාලිංග ලකුණු 12කට කඩුලු 3ක්ද සහීර් ඛාන් සහ හර්බජන් සිං කඩුලු 3 බැගින්ද දවාලමින් ඩෙකන් පිල ලකුණු 131කට සීමා කිරීමට සමත් වූහ.මේ අතර චෙන්නායි සහ රාජස්තාන් පිල අතරේ තරගයේදී ලකුණු 17ක ජයග්‍රහණයක් අත්කර ගැනීමට රාජස්තාන් රෝයල් පිල සමත් විය. රාජස්තාන් රෝයල් පිල කඩුලු 8කට ලකුණු 177 ක් රැස් කළ අතර හමාන් ඩිජා ලකුණ් 80ක් සහ මයිකල් ලම්බි ලකුණු 30ක් වාර්තා කළහ. පන්දු යැවීමේදී චෙන්නායි පිලේ තිලාන් තුෂාර සහ ෂදාබ් ජාකති කඩුලු 2 බැගින් බිඳ දැමීමට සමත් වූහ.චෙන්නායි පිලට රැස් කරගත හැකිවූයේ කඩුලු 6ක් දැවී ලකුණු 160ක් පමණි. මුරලි විජේ ලකුණු 42ක් රැස් කළේ ය. එස්.ඩබ්.ෙටිටි කඩුලු 2ක් දවාගනු ලැබීය.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>30</day>
    </date>
    <link>http://www.dinamina.lk/2010/03/30/_art.asp?fn=s1003303</link>
    <topic>බොක්සිං සූරයා සමාව ඉල්ලයි</topic>
    <author>ලන්ඩනය (ඒ. එෆ්. පී.)</author>
    <content>හිටපු ලෝක මිඩ්ල්වේට් සහ ලයිට් හෙවිවේට් සූරයකු වන පෝ කැල්සේග්ට “කොකේන්” මත්ද්‍රව්‍ය භාවිතා කිරීම නිසා ප්‍රසිද්ධියේ ජනතාවගෙන් සමාව ඉල්ලා සිටීමට සිදුවිය.කොකේන් මිලදී ගැනීම සහ පාවිච්චි කිරීම පිළිබඳ ජනමාධ්‍යවේදියකු සමග කළ සාකච්ඡාවක් පටිගත කිරීමේ හේතුවෙන් වරද පිළිගැනීමට 37 හැවිරිදි කැල්සේග්ට සිදුවූ අතර එය බොක්සිං පිටිය කැළඹීමකට ලක්වූ සිදුවීමක් වී තිබිණි.ක්‍රීඩාවෙන් සමුගැනීමෙන් අනතුරුව කාලය කා දැමීමේ උත්තේජනයක් ලෙස තමා කොකේන් භාවිතයට ඇබ්බැහි වූ බව ඔහු ප්‍රකාශ කළේය.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>30</day>
    </date>
    <link>http://www.dinamina.lk/2010/03/30/_art.asp?fn=s1003304</link>
    <topic>වොලිබෝල් ක්‍රීඩකයන්ට ආරාධනාවක්</topic>
    <author>මහරගම විශේෂවේහැල්ලේ පියතිලක</author>
    <content>ජාතික තරුණ සේවා සභාවට අනුබද්ධ මහරගම ජාතික තරුණ මධ්‍යස්ථාන ක්‍රීඩා සමාජයට 2010 වසර සඳහා වොලිබෝල් ක්‍රීඩක ක්‍රීඩිකාවන් බඳවා ගැනේ. වයස 15 - 29 වයස් සීමාවල සිටින තරුණ තරුණියන්ට අයදුම් කළ හැකි ය. සතියේ දිනවල පස්වරුවේ පුහුණුවීම් කෙරේ.අයදුම්පත් සහකාර අධ්‍යක්ෂ (ක්‍රීඩා ) ජාතික තරුණ සේවා සභාව, තරුණ මධ්‍යස්ථාන ක්‍රීඩා සමාජය, 65, හයිලෙවල් පාර , මහරගම යන ලිපිනයට අයදුම්පත් ඉදිරිපත් කළ යුතුය.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>30</day>
    </date>
    <link>http://www.dinamina.lk/2010/03/30/_art.asp?fn=s1003305</link>
    <topic>සිංහ මහා සටන ජය පැරදුමෙන් තොරයි</topic>
    <author/>
    <content>පානදුර මහානාම නවෝද්‍යා මහා විද්‍යාලය සහ දෙහිවල ඇස්. ද ඇස්. ජයසිංහ මධ්‍ය මහා විද්‍යාලය අතර පැවැති “සිංහ මහා සටන” මංගල මහා ක්‍රිකට් ගැටුම ජය පරාජයෙන් තොරව නිමාවට පත්විය.ජයසිංහ මැදි විදුහල පළමු ඉනිම 206 - පමෝත් තරිඳු 41, හසිත තරංග 39, ළහිරු සුපුන් 34, අකිල ධනංජය 69/5, සුපුන් මධුරංග 30/3, සහ දෙවැනි ඉනිම 124/6 - ළහිරු චතුරංග නොදැවී 37, සුපුන් මධුරංග 62/3, අකිල ධනංජය 16/2මහානාම විදුහල පළමු ඉනිම 216 - අකිල ධනංජය 66, නිමේෂ් දේශාන් 63, හෂාන් හේවානායක 60/4, ළහිරු චතුරංග 50/3</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>30</day>
    </date>
    <link>http://www.dinamina.lk/2010/03/30/_art.asp?fn=s1003306</link>
    <topic>හරිත සටන ජය පරාජ නෑ</topic>
    <author>ජගත් ප්‍රේමචන්ද්‍ර</author>
    <content>පානදුර රාජකීය සහ සාන්ත ජෝන් විද්‍යාල අතර 19 වැනි වරටත් පානදුරේ දී පැවැති හරිත සටන වාර්ෂික මහ ක්‍රිකට් තරගය ජය පරාජයෙන් තොරව නිමාවිය.පළමුවෙන් පන්දුවට පහර දුන් සාන්ත ජෝන් ක්‍රීඩකයෝ ලකුණු 120 කට සීමා වූ අතර එම ලකුණු ප්‍රමාණය පළමු දිනය නිමාවන විට පසුකිරීමට රාජකීයයෝ සමත් වූහ (138/7). මෙම තරගයේදී රාජකීය විද්‍යාලයේ රුචිර තරින්ද්‍ර ලකුණු 62 කට කඩුලු 9 ක් දවාලමින් කැපී පෙනෙන දක්‍ෂතාදැක්වූවේය.සාන්ත ජෝන් විද්‍යාලය පළමු ඉනිම 120 - (චතුරංග පෙරේරා 33, විරාජ් ජයරංග 25, රුචිර තරින්දු 24/4, දුෂාන් විමුක්ති 19/3, පුබුදු අසංක 24/2) සහ දෙවැනි ඉනිම 161 - සංජය චතුරංග 40, දිනේෂ් පතිරණ 29, විනෝෂ් උදයංග 25, රුචිර තරින්ද්‍ර 38/5, දුෂාන් විමුක්ති 44/5රාජකීය විද්‍යාලය පළමු ඉනිම 156 - ඉසිර කුමාර 50, චරිත් රුචිරංග 29, අසංක අල්විස් නොදැවී 33, විනෝෂ් උදයංග 31/4, සමීර චතුරංග 45/4, සහ දෙවැනි ඉනිම කඩුල්ලක් දැවී 10</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>30</day>
    </date>
    <link>http://www.dinamina.lk/2010/03/30/_art.asp?fn=s1003307</link>
    <topic>වොස්නියැකිමාරියාපරදවයි</topic>
    <author/>
    <content>ඇමරිකානු ඩොලර් මිලියනයක් පිරිනමන ලෝක ටෙනිස් සම්මේලනය සංවිධානයෙන් පැවැත්වෙන ඒ. ටී. පී. මාස්ටර්ස් ටෙනිස් තරගාවලියේදී ඩෙන්මාර්කයේ කැරොලයින් වොස්නියැකි විසින් රුසියාවේ මාරියා කිරිලෙන්කෝ පරාජයට පත් කරන ලදී.ටෙනිස් පිටියේ ප්‍රබල ක්‍රීඩක ක්‍රීඩිකාවන්ගේ සහභාගීත්වයෙන් මියාමිහී පැවැත්වෙන මේ තරගාවලියේ තෙවැනි වටයේ තරග ඊයේ නිමාවට පත්විය. වොස්නියැකි ලොව අංක දෙක ටෙනිස් ක්‍රීඩිකාව වුවද පරාජිත මාරියාගේ ප්‍රබල තරගයක් ලැබුණි. ලකුණු තත්ත්වය වූයේ 1 – 6, 6 – 1 හා 6 – 4 කි. තෙවැනි වටයේ තවත් තරග කිහිපයකදී ඔස්ට්‍රේලියාවේ සමන්තා ස්ට්‍රෝස්, කිම් කිලිජිස්ටර්ස්, වික්ටෝරියා අසරන්කා හා ජෙස්ටින් හෙනින් ජයග්‍රහණ වාර්තා කළහ.පිරිමි තරගවලදී රෆාල් නඩාල්, ඇන්ඩි රොඩික්, ජුආන් කාලොස්, ඩේවිඩ් ෆෙරෙර් හා බෙන්ජමින් බෙකර් ජයග්‍රහණ වාර්තා කළහ.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>30</day>
    </date>
    <link>http://www.dinamina.lk/2010/03/30/_art.asp?fn=s1003308</link>
    <topic>මධ්‍යම පළාතටලක්‍ෂ 40කක්‍රීඩා භාණ්ඩ</topic>
    <author>උපනන්ද ජයසුන්දර මහනුවර ක්‍රීඩා විශේෂ</author>
    <content>මධ්‍යම පළාත් ක්‍රීඩා සමාජ සඳහා ක්‍රීඩා භාණ්ඩ බෙදාදීම මධ්‍යම පළාත් ආණ්ඩුකාර ටිකිරි කොබ්බෑකඩුව සහ ප්‍රධාන අමාත්‍ය සරත් ඒකනායක යන මහත්වරු අතින් අද දින (30 වනදා) පෙරවරු 10 ට මහනුවර ධර්මරාජ විදුහල් ප්‍රේක්‍ෂකාගාරයේදී සිදුකෙරේ. ක්‍රීඩා සමාජ සඳහා බෙදා දෙන ක්‍රීඩා භාණ්ඩ අතර නෙට්බෝල්, වොලිබෝල්, පාපන්දු, ක්‍රිකට් පිති සහ බෝල් ද වේ. ක්‍රීඩා සමාජ සඳහා ප්‍රදානය කරන භාණ්ඩවල වටිනාකම ලක්‍ෂ 40 කි.මෙම කාර්යය මධ්‍යම පළාත් ක්‍රීඩා සහ කර්මාන්ත අමාත්‍යාංශ ලේකම් ශිරානි වීරකෝන් මහත්මියගේ උපදෙස් පරිදි මධ්‍යම පළාත් ක්‍රීඩා අධ්‍යක්‍ෂක එච්. ජී. ආරියරත්න මහතා ඇතුලු ක්‍රීඩා නිලධාරීන්ගේ සහ නිලධාරිනියන් මෙම උත්සවය සංවිධානය කරති.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>30</day>
    </date>
    <link>http://www.dinamina.lk/2010/03/30/_art.asp?fn=s1003309</link>
    <topic>කරන්දෙණිය-ඇල්පිටියමංගල මහා තරගය හෙට</topic>
    <author>ජගත් පේ‍්‍රමචන්ද්‍ර</author>
    <content>කරන්දෙණිය මධ්‍ය මහා විද්‍යාලය සහ ඇල්පිටිය ආනන්ද මධ්‍ය මහා විද්‍යාලය අතර ප්‍රථමවරට පැවැත්වෙන ‘කේසර ගජිඳුන්ගේ මහා ක්‍රිකට් තරගය’ මේ මස 31දා කරන්දෙණිය මධ්‍ය මහා විද්‍යාලයීය පිටියේ දී පැවැත්වේ.මෙම තරගය එක්දින සීමිත ඕවර තරගයක් ලෙස පැවැත්වෙන අතර වර්ණ ඇඳුම් සහ සුදු පන්දුව යොදා ගැනීමට නියමිත ය.කරන්දෙණිය මධ්‍ය මහා විද්‍යාලය සුධීර සෙනෙවිරත්න විසින් ද ඇල්පිටිය ආනන්ද මධ්‍ය මහා විද්‍යාලීය කණ්ඩායම ප්‍රමෝද් රවිෂාන් විසින් ද මෙහෙයවනු ලැබේ.කරන්දෙණිය මධ්‍ය මහා විද්‍යාලයීය ක්‍රිකට් අතීතය දශකයක් පමණ වුවද ඔවුන් මේවන විට වයස අවුරුදු 13න් සහ 15න් පහළ පළමු කොටසේත් වයස අවුරුදු 17න් සහ 19න් පහළ දෙවැනි කොටසේත් ක්‍රීඩා කරති.ප්‍රථමවරට මහා ක්‍රිකට් තරගයට සහභාගී වන කරන්දෙණිය විද්‍යාලයීය කණ්ඩායම මෙම තරගවාරයේ දී තරග 11කට සහභාගී වී ඉන් තරග 4ක් ජයගෙන වඩාත් විශ්වාසනීය ලෙස තරගයට සහභාගී වීමට සූදානම් වෙති.දශක දෙකක අතීතයක් ඇති ආනන්ද මධ්‍ය මහා විද්‍යාලය ද මේ වන විට පාසල් දිස්ත්‍රික් කණ්ඩායමට ක්‍රීඩකයන් කිහිප දෙනෙක්ම බිහිකළ විද්‍යාලයකි. ඔවුන් 19න් පහළ තරග කිසිවකට සහභාගී නොවුව ද වයස අවුරුදු 15න් සහ 17න් පහළ දක්ෂ ක්‍රීඩකයන් රැසකගෙන් සමන්විතව මෙම තරගයට සහභාගී වීමට නියමිතය.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>30</day>
    </date>
    <link>http://www.dinamina.lk/2010/03/30/_art.asp?fn=s10033010</link>
    <topic>කිරිඳිවැලසය සාමාජික ක්‍රිකට් 4 දා</topic>
    <author>මල්වාන සමූහමහානාම විතානගේ</author>
    <content>ධීවර ඇමැති ෆීලික්ස් පෙරේරා අභියෝග සූරතා කුසලානය සඳහා කිරිදිවැල විෂන් ක්‍රීඩා සමාජය මගින් මෙහෙයවනු ලබන සය සාමාජික දීප ව්‍යාප්ත සැහැල්ලු පන්දු ක්‍රිකට් තරගාවලිය ලබන අප්‍රේල් මස 04 වැනිදා මාලිගාවත්ත උපාලි ගුණරත්න ක්‍රීඩාංගණයේ දී පැවැත්වේ.තරගාවලියේ සූරතාව දිනා ගන්නා කණ්ඩායමට අභියෝග සූරතා කුසලානය සමඟ මුදලින් රුපියල් 15,000ක් ද අනුසූරතාව දිනා ගන්නා කණ්ඩායමට අනුසූරතා කුසලානය සමඟ මුදලින් රුපියල් 10,000ක් ද පිරිනැමේ. මීට අමතරව විවිධ අංශවලින් තෝරා ගන්නා ක්‍රීඩකයන් අට දෙනෙකුට වෘත්තීමය මට්ටමේ ක්‍රීඩා කිරීමට අවශ්‍ය පහසුකම් ලබාදීමට ද සංවිධාකයෝ බලාපොරොත්තු වෙති. මේ තරගාවලියට ඉදිරිපත් වන කණ්ඩායම් එදින (04 දා) පෙරවරුවේ ක්‍රීඩාංගණයට පැමිණිය යුතු වේ.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>30</day>
    </date>
    <link>http://www.dinamina.lk/2010/03/30/_art.asp?fn=s10033011</link>
    <topic>කොල්ලුපිටිය ක්‍රීඩා සමාජයෙන් ක්‍රිකට් තරගාවලියක්</topic>
    <author/>
    <content>කොල්ලුපිටිය ක්‍රිකට් ක්‍රීඩා සමාජයේ 35 වැනි සංවත්සරය නිමිත්තෙන් කැප්රිකෝන් ක්‍රීඩා සමාජයේද සහයෝගය ඇතුව සංවිධානය කරන ඕවර 15ක ලෙදර් පන්දු ක්‍රිකට් තරගාවලිය අපේ‍්‍රල් මස 3 වැනිදා සිට 25 දක්වා සති අන්ත දිනවල කොළඹ දී පැවැත්වීමට සියලු කටයුතු සංවිධානය කර තිබේ.විශේෂයෙන් ශ්‍රී ලංකා ක්‍රිකට් III  වන කොටසේ ක්‍රීඩාකරන ක්‍රීඩා කණ්ඩායම් නගා සිටුවීමේ බලාපොරොත්තුවෙන් මෙම තරගාවලිය සංවිධානය කර ඇත. මෙහි සූරතාව දිනාගන්නා කණ්ඩායමට සහ අනුසූරතාව දිනාගන්නා කණ්ඩායමට සූරතා කුසලාන සමඟ මුදල් ත්‍යාග ද, දක්‍ෂතම පිතිකරු, දක්‍ෂතම පන්දු යවන්නා සහ තරගමාලාවේ වීරයා සඳහා සූරතා කුසලාන ද සමඟ මුදල් ත්‍යාගද පිරිනැමීමට සූදානම් කර තිබේ.වැඩි විස්තර සඳහා දුරකථන 0724 314718 ජගත්, 0755 951366 එම්. ගානී, 0755 951355 හෝ 0112 334994 මුස්ටැක්ගෙන් ලබාගත හැක.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>30</day>
    </date>
    <link>http://www.dinamina.lk/2010/03/30/_art.asp?fn=s10033012</link>
    <topic>කඩුලු 100 ඉක්මවූ රුවන්ත කැල්ලපොත</topic>
    <author/>
    <content>මාතලේ සාන්ත තෝමස් ජාතික පාසලේ ක්‍රිකට් කණ්ඩායමේ නායක රුවන්ත ප්‍රසාද් කැල්ලපොත මෙවර පාසල් ක්‍රිකට් තරග වාරයේදී කඩුලු 100 ඉක්මවූ පිට පළාත් මුල්ම පාසල් ක්‍රිකට් ක්‍රීඩකයා ලෙස වාර්තා පොතට එක්ව සිටී. එම විදුහල් පිල නියෝජනය කරමින් තරග 14 කදී කඩුලු 102 ක් දවාලමින් රුවන්ත මේ වාර්තාව පිහිටුවා තිබේ.අවුරුදු 19 න් පහළ පාසල් ක්‍රිකට් තරග වාරයකදී කඩුලු 100 සීමාව පසුකළ එම විදුහලේ සහ මාතලේ දිසාවේ මුල්ම පාසල් ක්‍රිකට් ක්‍රීඩකයා වන්නේද රුවන්ත කැල්ලපොතයි. මේ තරග වාරයේදී පානදුර රාජකීය විදුහලට එරෙහිව ලකුණු 77කට කඩුලු 9 ක් බිඳහෙළීම එක් ඉනිමකදී රුවන්තගේ දක්ෂතම පන්දු යැවීම ලෙස වාර්තා පොතට එක්වී තිබේ. ඔහු එම තරගාවලියේදී ඉනිම් දෙකේදීම ලකුණු 124 දී කඩුලු 12 ක් බිදහෙළීමටද සමත් විය.මේ පාසල් ක්‍රිකට් තරග වාරයේදී මහනුවර ත්‍රිත්ව විදුහලට එරෙහිව පැවැති තරගයේදී ඉනිම් දෙකේදීම ලකුණු 211 කට කඩුලු 7 ක් දවාලමින් රුවන්ත කඩුලු සියයේ සීමාව පසු කරමින් මේ වාර්තාවට හිමිකම් කීමට සමත් විය.තුන් ඉරියව්වෙන්ම දක්ෂතා දැක්වූ ක්‍රීඩකයෙකු වන රුවන්ත මේ තරග වාරයේදී පිතුකරුවෙකු ලෙස තරග 14 කදී අර්ධ ශතක 4 ක්ද සමඟ ලකුණු 624 ක් ලබා ගැනීමටද සමත්ව සිටී.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>30</day>
    </date>
    <link>http://www.dinamina.lk/2010/03/30/_art.asp?fn=f1003301</link>
    <topic>අලියට වෙන්නෙත් හංසයට වෙච්ච දේමයි</topic>
    <author>සංවාදය :- මලික් චමින්ද ධර්මවර්ධන</author>
    <content>* මහ මැතිවරණයට තිබෙන්නේ තවත් කෙටි කාලයයි. ප්‍රතිඵලය කුමක් වේවියැයි ඔබ අනුමාන කරනවාද ?අනුමාන කරන්න කිසිම දෙයක් නැහැ. අපේ ජයග්‍රහණය ඉතාමත් පැහැදිලියි. එක්සත් ජනතා නිදහස් සන්ධානය විශිෂ්ට ජයග්‍රහණයක් ලබනවා. අපේ ජයග්‍රහණය කිසිම බලවේගයකට ආපසු හරවන්න ලැබෙන එකක් නොවේ. ඒ තරම් ශක්තිමත් බව දැනටමත් අපට පැහැදිලියි.* ඔබ එවැනි තක්සේරුවකට එන්නේ කවර හේතු නිසාද ?ප්‍රධාන වශයෙන් අද අප සන්ධානයක් වශයෙන් වඩාත් ශක්තිමත් වෙලා තියෙනවා. මේ නිසාම විපක්ෂයේ ක්‍රියාකාරීත්වය ඉතාම පහළට වැටිලා තියෙන්නේ. ඔවුන් ඉතාමත් දුර්වලයි. ජනතා විමුක්ති පෙරමුණටත් එක්සත් ජාතික පක්ෂයටත් ජනතා සහයක් නැහැ. ඔවුන් ඉතිහාසයේ දරුණුතම ඛේදවාචකයට හසු වෙලා ඉන්නේ.ඒ නිසාම එක්සත් ජනතා නිදහස් සන්ධාන රජය මැතිවරණයෙන් පස්සෙ ජනතාව වෙනුවෙන් ක්‍රියාත්මක කරන්න ඉන්න වැඩපිළිවෙල ජනතාව තේරුම් අරගෙන ඉන්නවා. එහිදී රජය රට සංවර්ධනය කිරීම සහ නිෂ්පාදන වැඩිකිරීම මඟින් රටේ ජනතාවගේ දැවෙන ප්‍රශ්න විසඳීම සඳහා ක්‍රියාත්මක කිරීමට බලාපොරොත්තු වෙන වැඩපිළිවෙලත් එහි ඇති ඵලදායිතාවත් පිළිබඳ ජනතාව තේරුම් අරගෙන තිබෙනවා. පසුගිය කාල පරිච්ඡේදය ගත්තම එවැනි පුළුල් වැඩපිළිවෙලක් ක්‍රියාත්මක කිරීමේ හැකියාවක් තිබුණේ නැහැ.මොකද රටේ සමහර කොටස් එල්. ටී. ටී. ඊ පාලනයට යටත්ව තිබීම සහ ඔවුන්ගේ ක්‍රියාකාරකම් මඟින් රටට විශාල ලෙස අලාභ හානි සිදුවුණා. මේ නිසා අයෝජකයන්, සංචාරකයන් ශ්‍රී ලංකාවට පැමිණීමට බොහෝ සේ බාධා එල්ල වුණා. මෙයින් රටේ සංවර්ධනය අඩාල වුණා. ආයෝජන ඉතාමත් පහළට බැස්සා. නමුත් දැන් එවැනි තත්ත්වයක් නැහැ.රටේ සංවර්ධනයට තුඩු දෙන තත්ත්වයක් උදා වෙලා තියෙනවා. මේ නිසා රටේ තරුණ පරම්පරාවට තවදුරටත් අවිනිශ්චිත වාතාවරණයකට මුහුණ දෙන්න සිද්ධ වෙන්නේ නැහැ. දැන් අපට තියෙන්නේ රටේ මුළු මහත් ජනතාවට වඩාත් හොඳ ජීවන තත්ත්වයක් ලබාදීම, යටිතල පහසුකම් නංවාලීම, සෞඛ්‍ය, අධ්‍යාපන ආදී සමාජ සංවර්ධන කටයුතු දියුණු කිරීම වැනි කටයුතු කිරීමයි. මෙලෙසින් දියුණු වෙන රටක් ප්‍රාර්ථනා කරන ජනතාව ජනාධිපතිතුමාගේ දෑත් තවදුරටත් ශක්තිමත් කිරීම සඳහා අවශ්‍ය කරන බලය මේ මැතිවරණයේ දී ලබා දේවි.* එක්සත් ජනතා නිදහස් සන්ධානය මැතිවරණයෙන් තමනට 2 / 3ක බලයක් ඉල්ලා සිටිනුයේ කවර අරමුණක් වෙනුවෙන් ද ?මෙම මැතිවරණයේ දී රජය 2/3ක බහුතරයක් බලාපොරොත්තු වෙන්නේ් කරුණු කිහිපයක් නිසයි. රටට පිළිලයක් වී ඇති මැතිවරණ ක්‍රමය සංශෝධනය කිරීම, රටේ ඉදිරි ගමනට අවහිරයක් වී ඇති නීති රීති ඉවත් කිරීම හා සංශෝධනය කිරීම සමානුපාතික ක්‍රමය යටතේ ස්ථාවර රජයක් ගොඩනඟා ගැනීම කියන කරුණු මතයි අප 2 / 3ක් ඉල්ලා සිටින්නේ.* 2/3ක බලයක් ලබාගෙන සංශෝධනය කරනවා යැයි කියන ව්‍යවස්ථාව කුමක්ද කියලා පැහැදිලිව පෙන්වලා නැහැ ?ව්‍යවස්ථාව ජනතාවට ඉදිරිපත් කරන එක වෙනම කාරණයක්. එහෙම ඉදිරිපත් කළා කියලා සංශෝධනය කරන්න ඉඩක් ලැබෙයිද කියන්න බැහැ. මොකද පසුගිය කාලේ ජනතා විමුක්ති පෙරමුණ එක්සත් ජාතික පක්ෂය සහභාගී වෙන තේරීම් කාරක සභා වැඩපිළිවෙළකදී මේ සශෝධනය ආවා. ඒ වෙලාවේදීත් අපට එකඟතාවකට එන්න බැරි වුණා. මොකද සමහර වෙලාවට විපක්ෂය මේ සඳහා එකඟ වෙනවා.නමුත් ක්‍රියාත්මක කරන්න ගියහම විරුද්ධ වෙනවා. මේ ආණ්ඩුක්‍රම ව්‍යවස්ථාව සංශෝධනය කරලා මැතිවරණ ක්‍රමය වෙනස් කරීමට අවශ්‍ය බව රටම පිළිගන්නවා. නමුත් ඒ අවස්ථාව විපක්ෂය අවස්ථාවාදීව විනාශ කළා. ඒ නිසා අපි පළමුවෙන්ම බහුතරයක් ලබා ගන්න වුවමනා වෙනවා.* ගෙන එන නව ව්‍යවස්ථාවට ඉන්දියා බලපෑමක් තිබෙන බවත් ජ.වි. පෙ සැක පළ කරනවා ?ජනතා විමුක්ති පෙරමුණට හැමදාමත් ඉන්දියානු භීතිකාවක් තිබුණා. ඔවුන් හැමදාම ඒ පීඩනයෙන් සිටියේ. ඔවුන් හැමදේටම විරුද්ධ වුණා මිසක් ඉන්දියාවෙන් අපිට ලැබුණු දේ ගැන කතා කළේ නැහැ. දැන් බලන්න නොරොච්චෝලේ ගල් අඟුරු බලාගාරය එය රටටම වැදගත් ව්‍යාපෘතියක් බව කවුරුත් දන්නවා.මේ ව්‍යාපෘතිය ගැන අපි සාකච්ඡා පවත්වනවිට ජවිපෙ නොයෙක් චෝදනා ගොනු කළා. ඒත් යථාර්ථය මොකක්ද ? මේ නිසා ජවිපෙ නඟන චෝදනාවල කිසිම පදනමක් නැහැ. ඔවුන්ට තියෙන්නේ තේරුම් නැති ඉන්දියානු විරෝධයක් විතරයි.* ප්‍රජාතන්ත්‍රවාදීව රටක් පෙරට ගෙන යාමේදී ශක්තිමත් විපක්ෂයක් අවශ්‍යයි. විශේෂයෙන්ම මේ වන විට ආණ්ඩුව ප්‍රජාතන්ත්‍ර විරෝධීව ක්‍රියා කරනවා කියලා විපක්ෂය විශාල චෝදනාවකුත් නඟලා තියෙනවා. එහෙම තත්ත්වයක ප්‍රබල විපක්ෂයක් නොමැතිවීම ප්‍රජාතන්ත්‍රවාදයට විශාල හානියක් නොවේ ද ?2/3ක බලයක් ලබා ගත්තු ශක්තිමත් ආණ්ඩු මීට පෙරත් මේ රටේ තිබුණා. ජන සම්මතවාදී ක්‍රමයක් අනුගමනය කරන රජයකින් එවැනි භයානක තර්ජනයක් ප්‍රජා තන්ත්‍රවාදයට එල්ල වෙන්නේ නැහැ. ඒ බව මේ රටේ අතීත නිදසුන් මඟින් පෙන්වලා තියෙනවා. එහෙම නැතිව වෙනත් ආකාරයකින් අපි කල්පනා කරන්න ගියොත් මේ රටේ නීතිය ක්‍රියාත්මක කරන්න කවදාවත් හම්බ වෙන්නේ නැහැ. විශේෂයෙන්ම ආණ්ඩුක්‍රම ව්‍යවස්ථාව සංශෝධනය කරන්න බැහැ. මොකද ආණ්ඩුක්‍රම ව්‍යවස්ථාව සංශෝධනයට අනිවාර්යයෙන්ම 2 / 3ක ඡන්ද බලයක් අවශ්‍යයි.* මේ වන විට සන්ධානය පෝස්ටර්, කටවුට් යොදාගෙන විශාල ලෙස ප්‍රචාරක කටයුතුවල නියැළෙන බව පේනවා. මෙයින් පෙනෙන්නේ සන්ධානය අභ්‍යන්තරයේ සීතල යුද්ධයක් හට ගෙන ඇති බවයි ?සමානුපාතික මැතිවරණ ක්‍රමයේ ස්වභාවයම තමයි ගැටුම් ඇතිවීම. මෙවර ගැටුම් ඇති වෙන්නේ ප්‍රධාන වශයෙන්ම අපේ කණ්ඩායම් තුළ බවත් ඇත්ත. මොකද අද ක්‍රියාකාරී විපක්ෂයක් මැතිවරණ භූමියේ දක්නට නැහැ. විපක්ෂය දියවී යාම නිසා අපේ අභ්‍යන්තර වශයෙන් මනාප සඳහා තරගයක් තියෙනවා.ඇත්තෙන්ම අපි කණ්ඩායමක් වශයෙන් කටයුතු කරන කොට සාමුහිකව කණ්ඩායම් හැඟීමෙන් කටයුතු කළ යුතුයි. එසේ නොමැති කම නිසා තමයි මේ කැත්තෙන් හරි පොල්ලෙන් හරි මනාප ගන්න පොර කන්නේ. කෙනෙකුට පෝස්ටර් ගහන්න තියෙන අයිතිය කාර්යාලය පවත්වාගෙන යන්න තියෙන අයිතිය අනිත් අයටත් තියෙනවා ඒක අපි පිළිගන්න ඕනේ.ඇත්තෙන්ම මෙතෙන්දී තමයි මම අර කලින් කිව්ව වගේ සමානුපාතික මැතිවරණ ක්‍රමය අහෝසි කරන්න ඕනේ. මේ මැතිවරණ ක්‍රමය ප්‍රජාතන්ත්‍රවාදයේ මූලික සිද්ධාන්ත පවා විනාශ කරන්නක්.* රජයට GSP සහනය ලබාදීම යුරෝපා සංගමය විසින් තාවකාලිකව අත්හිටුවන බව පසුගියදා ප්‍රකාශ කරනු ලැබුවා. මේ අනුව අප කර්මාන්ත ක්ෂේත්‍රයේ ගැටලුවකට මුහුණ දෙනවා නේද ?ජී. එස්. පී සහනය නිසා අපේ ඇඟලුම් කර්මාන්තයට වාසි තත්ත්වයක් තිබුණා. එහෙත් එය නොලැබුණා කියලා අපි බලාගෙන ඉදලා හරි යන්නේ නැහැ. ඒ සඳහා විකල්ප ආර්ථික ආරක්ෂක සැලැස්මකට යා යුතුයි. මේ තත්ත්වයට ශ්‍රී ලංකාව පමණක් නොවේ මුහුණ දුන්නේ. පසුගිය කාලයේ අමෙරිකාව පවා මුහුණ දුන්නා. එහිදී අමෙරිකාව ආර්ථික ආරක්ෂා වැඩපිළිවෙළකට ගියා.අපිටත් මේ ජී. එස්. පී ප්‍රශ්නය තාවකාලිකව ඇති වෙලා තියෙන දෙයක්. මේ තත්ත්වය මඟ හරවා ගැනීම සඳහා අපි තාවකාලික වැඩපිළිවෙළකට යා යුතුයි. පසුගිය කාලයේ ලෝක ආර්ථික අර්බුදය ඇති වුණු වෙලාවේ මේ රටේ වැවිලි ක්ෂේත්‍රයට යම් බලපෑමක් ඇති වුණා. එහිදී රජය මැදිහත් වෙලා වැවිලි ක්ෂේත්‍රයේ නියැළී සිටි නිෂ්පාදකයන්, ආරක්ෂා කරගන්න ආර්ථික ආරක්ෂණ වැඩපිළිවෙළකට ගියා. ජී. එස්. පී සහනය සම්බන්ධයෙනුත් අපි එවැනි වැඩපිළිවෙළකට යා හැකියි.* රජය මැතිවරණයේ දී කියන ප්‍රධාන කාරණයක් තමයි ලංකාව 'ආසියාවේ ආශ්චර්යය' කරන බව. නමුත් විදේශීය ආධාර ආදිය නොමැතිව යන මේ ගමන තුළදී බොහෝ දෙනකු කියනුයේ එය සුන්දර වචන මාලාවක් පමණක් බවයි ?ශ්‍රී ලංකාව නිදහස ලැබුවට පස්සේ අපිට එල්ල වූණු ප්‍රබලතම අභියෝගය වුණේ් ත්‍රස්තවාදයයි. මේ නිසා අපේ රටේ සංවර්ධන සැලැස්ම නිසි පරිදි ඉදිරියට ගෙන යාමට ඉඩක් ලැබුණේ නැහැ. නමුත් පසුගිය මැයි 19 වැනිදා ත්‍රස්තවාදය සම්පූර්ණයෙන්ම පරාජය කළාට පස්සේ රටේ ශීඝ්‍ර සංවර්ධනයක් ඇති වෙලා තියෙනවා.ඇත්තෙන්ම කියනවා නම් ජනාධිපතිතුමා බලයට ඇවිල්ලා කෙටි කලකින් සංවර්ධන ව්‍යාපෘති ගණනාවක් ක්‍රියාත්මක කළා. යුද්ධය යන අතරතුරත් මේ නිසා ග්‍රාමීය පහසුකම්, යටිතල පහසුකම් නංවාලන්න රජයට හැකි වුණා. එලෙසින් සංවර්ධනයක් ඒකාලයෙත් සිදුවුණා නම් ඉදිරියට සංවර්ධනයක් කරා ගෙන යන එක අපිට අභියෝගයක් වෙන්නේ නැහැ.මහින්ද චින්තන වැඩපිළිවෙළ යටතේ රට ඉදිරියට ආවේ ත්‍රස්තවාදයට මුහුණ දෙමිනුයි. දැන් මහින්ද චින්තන ඉදිරි දැක්ම සමඟ යන්න තියෙන්නේ ඒ ත්‍රස්තවාදය පරාජය කරලයි. ඒ සඳහා විශාල වැඩපිළිවෙළකුත් රටට තියෙනවා. ඒ නිසා ආසියාවේ ආශ්චර්ය කරනවා කියන එක හුදු වචන මාලාවක් පමණක් වෙන්නේ නැහැ.* සන්ධානයේ අගමැති අපේක්ෂකයෙක් නම් කරලා නැහැ. මේ නිසා අගමැති අර්බුදයක් ඇති වෙලා කියලා මතයක් තියෙනවා ?එහෙම තත්ත්වයක් නැහැ. ජනාධිපතිතුමා තමන්ගේ නායකත්වය යටතේ ලංකාව ආසියාවේ ආශ්චර්ය කරන්නයි උත්සාහ කරන්නේ. ඒ සංවර්්ධන වැඩපිළිවෙළේ දී වැඩ කළ හැකි දක්ෂ නියෝ්ජිතයෝ පිරිසක් පාර්ලිමේන්තුවට එවන්න කියලා ජනාධිපතිතුමා ජනතාවගෙන් ඉල්ලා තියෙනවා.මේ ජනතාව තෝරා දෙන පිරිස අතරින් පක්ෂයේ විශ්වාසය දිනාගන්න පුළුවන් කෙනා අගමැතිවරයා වශයෙන් ජනාධිපතිතුමා විසින් පත් කරාවි. එහෙම නැතිව කිසිම ගැටුමක් අපේ නැහැ.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>30</day>
    </date>
    <link>http://www.dinamina.lk/2010/03/30/_art.asp?fn=f1003302</link>
    <topic/>
    <author>සටහන ඉරෝෂිණී දීපිකා</author>
    <content>වේදිකා නාට්‍ය කලාව තුළ නෙක් ඉසව් සොයා ගිය ඔහු, සම්මානයෙන් පිදුම් ලැබූ කලාකරුවෙකි. පාසල් සමයේ සිට අලුත් අලුත් නිර්මාණ කිරීමට උත්සුක වූ ඔහු, ඉංග්‍රීසි උප ගුරුවරයකු වූ පසු පාසල් සිසුන්ට වේදිකා නාට්‍ය පුරුදු පුහුණු කර, ඔවුන්ගේ කුසලතා දෙස බලා සැනසුනේ ය. අබුද්දස්ස කෝලම, රජගහේ නාඩගම, රාජකපුරු, සක්වල කැළඹිලා වැනි ප්‍රේක්ෂක ජන ප්‍රසාදය ලැබූ වේදිකා නාට්‍යවල අත් පිටපත් රචනය කළ මේ අපූර්ව කලාකරුවා සිරිසේන ප්‍රේමලාල් නම් වෙයි.දැනට අසූ වැනි වියෙහි සිටින ඔහු විවිධ ක්ෂේත්‍ර හරහා මෙතෙක් පැමිණි දිගු ගමනේ සුවිශේෂී මතක සටහන් දිග හැරියේ මේ ලෙසින් ය.“ගුරුළුගෝමි මි. සියොවැ ආමි...”ආශ්චර්යයකි. ගුරුළුගෝමීන් වේදිකාව මතට පැමිණ ඇත. අමාවතුරට හුරු බසකින් කතාකරමින් සිටී. පේ‍්‍රක්ෂකාගාරයේ සැවොම මීයට පිම්බාක් වැනි ය. පූන නූලක් කර පැළඳ, ජෝතියකින් සැරසී සිටින මේ කොළුවා සිරිසේන පේ‍්‍රමලාල් බව හඳුනා ගැනීමට කිසිවෙක් අසමත් වූයේ නැත.“ගිහි සිසුන්ගෙ කුසලතා ඔප්නැංවුණේ අලුත් අලුත් රසාංග ඉදිරිපත් කිරීමට උත්සාහ කිරීමේ ප්‍රතිඵලයක් විදිහටයි. ගුරුළුගෝමී චරිතය මගේම අදහසක් විදිහට ඉපදුණා. හොරණ වජිරඥාන හාමුදුරුවො ඒකෙ පිටපත ලියලා දුන්නා.ඒකාලෙ පන්සල් පෙරහරවල ප්‍රධාන අංගයක් බවට ‘කොටි නැටුම’ පත්වුණා. තප්පුව වයමින්, වැද්දා සහ කොටියා චරිත රඟදැක්වූවා. වැද්දා බුරුල්ල අතුවලින් සැරසුණා. කොටියා පාටවලින් ඇඟේ පුල්ලි දාගෙන හිටියා. වැද්දා දුන්නෙන් විඳින්න හදනවා. කොටියා බේරෙන්න විවිධ උපක්‍රම දානවා. පෙරහරේ රඟන දේ අපි වේදිකාවට ගෙනාවා. ඒක නාට්‍යයක් විදිහට රඟදැක්වූවා. ඒක පාසලේ ජනපි‍්‍රය වුණා. විද්‍යාරත්නයෙන් බිහි වුණ සහ රඟ දැක්වූ ප්‍රථම නාට්‍ය බවට ඒක පත් වුණා.ඔය කාලෙදි හොරණ රජමහා විහාරෙ සති තුනක පිරිතක් පැවැත්වූවා. පිරිතට පෙර කවි කීම සඳහා කවියෙක්ව ගෙන්නුවා. පස්සෙ පිරිත මාසයක් දක්වා දීර්ඝ කළා. සති තුනෙන් පස්සෙ කවියා වෙන වැඩක් බාර අරගෙන තිබුණ නිසා එයාට එන්න බෑ කිව්වා. ඉතිරි සතියට කවි කියන්න කියලා හාමුදුරුවො මට කිව්වා. මං කළේ ගෙදර ගිහිං එළි සමය හිටින විදිහට කවි ටිකක් ලිවීමයි. නමයි, ගමයි, ගෙව්ව මුදලයි විතරක් වෙනස් කරලා කවි කිව්වා. පළපුරුදු කවියට වඩා මගෙ කවිවලට හැමෝම ප්‍රසංශා කළා.1951 දී නැවත වතාවක් පිරිත් පිංකමක් තිබුණා. අපේ ගුරු හාමුදුරු නමක් වුණ ඇඹුල්ගම ධම්මාරාම හාමුදුරුවන්ට කියලා ‘සිරි සඟ බෝ’ නමින් නාට්‍යයක් ලියවාගෙන, ඇන්ඩි ගුරුන්නාන්සේට කියලා අපි කට්ටිය පුරුදු වුණා. සිරිසඟබෝ, මගියා, ගෝඨාභය කියන චරිත තුන අපි හය දෙනෙක් පුරුදුවෙලා දර්ශන වාර මාරු කරගෙන රඟ දැක්වූවා. පොල් අතු මඩුවක ඒක රඟ දැක්වූවා. ඉඳගන්න පුටු තිබ්බෙ නෑ පේ‍්‍රක්ෂකයො හිටගෙන මේ නාට්‍ය නැරැඹුවා. පොඩි ළමයින්ට ශත 15ක් සහ වැඩිහිටියන්ගෙන් ශත 25ක් අය කළා.ගෝඨාභය ගිනිදළු මැදින් අපායට යන විදිහ පෙන්වන්න ඕන වුණා. අපි රඟදක්වපු තැන වළක් හදලා, ඒ ඇතුළට ක්‍රේප් කොළ දාලා, ෆෑන් එකක් පැත්තකින් තිබ්බා. ෆෑන් එකේ හුළං පාරට ක්‍රේප් කොළ විසිරී යනවා. පේ‍්‍රක්ෂකාගාරෙ ඉඳන් බලනකොට ගිනිදළු මැද්දෙන් අපායට අරන් යනවා වගේ පෙනුනා. ඒ ක්‍රමය අපට කියලා දුන්නෙ ඇන්ඩි ගුරුන්නාන්සෙ.පන්සලේ පිරිත් මණ්ඩප ශාලාව හදන වෙලාවෙ අපි ගඩොල් විකුණලා සල්ලි හෙව්වා. ඒ කාලෙ රබර් රාත්තල රු. තුනයි. අපි ගඩොලක් වික්කෙ ශත පහට. මිනිස්සුන්ට ගඩොල් නොගෙන මඟඇරලා යන්න බැරි වෙන්න අපි කවි කිව්වා.“රබර් රාත්තල රුපියල් තුනකී ගඩොලට අප ගන්නෙ ශත පහකී”ඒ නිසාම අපට මුදල් හොයා ගන්න පුළුවන් වුණා.පෙරහර කාලෙට අපි වජිරඥාන හාමුදුරුවන්ට කියලා කවි ලියවගෙන පාර දෙපැත්තෙ ඉන්න මිනිස්සුන්ට විකුණලා සල්ලි හෙව්වා. අපි ඒ කාලෙ ආගමික උත්සව තියනකොට ‘විනෝද ටැලිෆෝන්’ කියලා සෙල්ලමක් කළා. කුඩයක ආකාරයට කුටියක් හදලා තියෙනවා. ඒකෙ ඉඳන් වෙන තැනකට කම්බියක් ඇදලා සෙල්ලම් ටෙලිෆෝනයක් හැදුවා. අනිත් අය වෙන තැනක ඉදලා සින්දු ඉල්ලනවා. පියසිරි විජේරත්න සගයා සින්දු කියනවා. ඒක අනෙක් කෙළවරේ ඉන්න කෙනාට ඇහෙනවා.විද්‍යාරත්න පිරිවෙනේ ඉගෙන ගන්න කාලෙ හාමුදුරුවො සියලුම ශිෂ්‍යයන්ව රාජ්‍ය හතරකට බෙදුවා. නිවාසාන්තර ක්‍රීඩා උත්සවවලදී දැන් ක්‍රියාත්මක වන නිවාස වගේ ඒකත් ක්‍රියාත්මක වුණා. ඒවා ‘උත්තර රාජ්‍ය’, ‘දක්ෂිණ රාජ්‍ය’, ‘පූර්ව රාජ්‍ය’, ‘පශ්චිම රාජ්‍ය’ කියලයි හැඳින්වූවෙ. ඒ නිසාම අප අතරෙ තරගයක් ඇති වුණා.සාහිත්‍ය පුවත්පත්, සඟරා, සමාජ සේවා, ආගමික , සෞඛ්‍ය තරග ආදිය මෙහිදී පැවැත්වුණා. එහිදී එක එක ළමයට ලකුණු එකතු වෙනවා. අවුරුද්ද පුරාම ලකුණු එකතු කරලා හොඳ ම රාජ්‍ය තෝරනවා. හැම රාජ්‍යයකින් ම සතිපතා පුවත්පතක් පළකළා. මාසිකව සඟරාවක් කළා. අපි මේවා ලිව්වෙ අතින්.මං පළවැනි උත්තර රාජ්‍යයේ නායකයා වුණා. මං ලේඛන කලාවට පය තැබුවෙ ඒ මාර්ගයෙන්. ඉංගී‍්‍රසි, සිංහල භාෂාවලින් අපි උපහාසාත්මක කවි ලිව්වා, ලිපි ලිව්වා. කාටුන් ඇන්දා. අපේ පත්තරේ නම ‘උත්තර හඬ’, දක්ෂිණ රාජයේ පත්තරේ ‘දකුණු හඬ’, ඒක ඉංගශ්‍රීසියෙන් ලිව්වහම ‘The kunu Handa’  කියලයි ලියවෙන්නෙ. අපි ඒ අයට ‘ද කුණු හඬ’ කියලා විහිළු කළා. රාජ්‍ය ක්‍රමය යටතේ විද්‍යාරත්න පිරිවෙන සතියක් යනකොට පුදුම දියුණුවක් ලැබුවා.පත්තරය ලියලා අපි හැම සිකුරාදාම උපදේශක මණ්ඩලයට බාර දුන්නා. අනෙක් රාජ්‍යයන්ට උපහාස, අපහාස කරලා තිබුණොත් ඒ වචනවලට මේ අය තද කළු පාටින් ඉරි ගහලා දානවා. ඒක වෙන රාජ්‍යයක කෙනෙක් දැක්කොත් ඒකට උපහාස ලිපියක් වෙන පත්තරේක වැටෙනවා. මේ වැඩවලට ගුරුවරු අපට ලකුණු දුන්නා.වරදක් කළොත් ලැබෙන ලකුණුවලින් ලකුණු ප්‍රමාණයක් කපලා දානවා. ඒක දැන්වීම් පුවරුවෙ දානවා. ඒවා දක්කහම අපට ලජ්ජාවක් ඇතිවෙන නිසා කවුරුත් ලකුණු කපා ගන්න උත්සහ කළේ නෑ. මේ වගේ වැඩ නිසා අපගේ නිර්මාණ කුසලතා වර්ධනය වුණා වගේම, උනන්දුවෙන් වැඩ කරන්න හැකියාව ලැබුණා. තරගකාරීත්වය නිසා අපි අධ්‍යාපනය අතින් වගේම බාහිර ක්‍රියාකාරකම්වලිනුත් ප්‍රගතියක් ලැබුවා.පිරිවෙනේදී අපි නිතරම කළේ අලුත් වැඩ. පත්තරේ ටෙන්ඩර් දානවා. ඩෙස්ක්, බංකු හදනවා වගේ ඒවා තමයි ටෙන්ඩර්වල අප පළ කළේ. අපේ රාජ්‍යයේ සමාජ සේවා අංශයෙන් ‘කප්රුක’ කියලා ක්‍රමයක් ඇති කළා.ළමයින්ට පාසල් වෙලාවෙදි අවශ්‍ය වන දේ මෙතනින් ලබාගන්න පුළුවන්. අපි ගහක් හදලා ඒකෙ තීන්ත, පොත්, අවශ්‍ය වන වෙනත් ද්‍රව්‍ය තියනවා. කාටහරි හදිස්සියෙ මේ දේවල් ඕන වුණොත් ඒකෙන් ගන්න පුළුවන්. මේ හැම දේකටම ලකුණු ලැබෙනවා. ඒ නිසා අපි නිතරම ලකුණු රැස්කර ගැනීමේ අරමුණින් විවිධ දේ කළා.අවුරුද්ද අවසන් වෙනකොට නිර්මාණ බොහොමයක් එකවර ගෙනත්දාලා ලකුණු ලබාගැනීමේ ක්‍රමයකට යන්න අපි හිතුවා. අපි කට්ටියම ගෙදරදි ඉදල්, කොහු හදලා එකතු කළා. චිත්‍ර ඇඳලා, පත්තර, සඟරා, කෙටි කතා ලියාගෙන ඉඳලා අවුරුද්ද අවසාන වන සතියෙ සිකුරාදා ගොඩම එකවර ගෙනත් දැම්මා. අපේ ලකුණු එකවර වැඩිවෙලා අපේ රාජ්‍ය පළමු තැනට පත්වුණා.1952 මාර්තු 03 වැනිදා මං ගෝවින්න ජ්‍යෙෂ්ඨ පිරිමි පාසලේ ඉංගී‍්‍රසි උප ගුරුවරයකු ලෙස ස්වභාෂා පාඨශාලා ගුරුපත්වීම ලැබුවා. ඒ කාලෙ පාසල් ගුරු මණ්ඩලයෙ ගුරුවරුන්ගෙන් දිග කලිසම ඇන්දෙ ඉංගී‍්‍රසි ගුරුවරයා විතරයි. අනිත් අය ජාතික ඇඳුම ඇඳගෙන ආවා. ඒ කාලෙ රාජ්‍ය භාෂාව වුණේ ඉංගී‍්‍රසි නිසා, කලිසම ඇන්දොත් ඉංගී‍්‍රසි කතා කරන්න වුණා. ඒ නිසා ඉංගී‍්‍රසි දන්නෙ නැති අය කලිසම අඳින්න බය වුණා.ඒ කාලෙ අපි මුලින්ම දිග කලිසම ඇන්දෙ ඉංගී‍්‍රසි ජ්‍යෙෂ්ඨ විභාගයට පෙනී සිටිද්දි විතරයි. ඒ විභාගයට හැමෝම කිව්වෙ ‘දිග කලිසම් විභාගය’ කියලයි.මේ යුගයෙදි ඉංගී‍්‍රසි ගුරුවරයා අනෙක් අයට වඩා ළමයින්ට සමීප වුණා. ඒ කාලෙ ඉංගී‍්‍රසි ඉගෙනීම තිබූ කෙනාට ගමේ අයත් සැලකුවා.රාජ්‍ය සේවයේ වැඩකට ඉංග්‍රීසි ලිපියක් ලියවා ගන්න, විදුලි පණිවිඩ කියවා ගන්න ඉංග්‍රිසි ගුරුවරයාව අවශ්‍ය වුණා. කෙසේ වෙතත් ප්‍රාචීන ප්‍රාරම්භය හා සිංහල ජ්‍යෙෂ්ඨය කියන අමතර සුදුසුකම් නිසා, අනෙක් ගුරුවරු නොකරන කලා කටයුතුවල නිරත වෙන්න මට හැකියාව ලැබුණා. ඒකට ප්‍රධාන වශයෙන් ම හේතු වුණේ මං ලබලා තිබූ භාෂා ඥානය කිව්වොත් නිවැරැදියි. ඔය කාලෙ වෙනකොට ඉංග්‍රීසි භාෂාව පිළිබඳ හොඳ ප්‍රබෝධයක් තිබුණා. බස්වල යනකොට ලිපිකරුවො පවා කතා කළේ ඉංග්‍රීසියෙන්.පාසල් ගුරුවරයකු වීමෙන් අනතුරුව, හවසට පාසල් ළමයින් එක්ක එකතුවෙලා නාට්‍ය කළා. 1952 දී සමූපකාර උත්සවයක් සඳහා සමූපකාරය පිළිබඳ නාට්‍යයක් කළා. මේ උත්සවයට නිදහස් අධ්‍යාපනයේ පියා වූ සී. ඩබ්ලිව්. ඩබ්ලිව්. කන්නන්ගර මහත්තයා ආවා. එතුමා ඒ නාට්‍ය දැකලා පැහැදුනා.මං සාමාන්‍යයෙන් ඉංග්‍රීසි උගන්වන්න පන්තියකට මුලින් ම ගියහම විවිධ ප්‍රශ්න අහනවා Wat’s your name? How old are you? What’s your Home town?  වගේ ප්‍රශ්නවලට පිළිතුර ලබා ගන්නවා. එක දවසක් මං එක පන්තියකට ගියා. මං ප්‍රශ්න අහයි කියලා එක ළමයෙක් හොඳට ම බයවෙලා. ළ¼ඟ ඉන්න ළමයගෙන් එයා මොකද කරන්නෙ ඕන කියලා අහලා. එයා කියලා ප්‍රශ්න ඇහුවාහම ‘මමෂ් දන්නේෂ් නෑෂ්’ කියන්න කියලා. ඊට පස්සෙ මං ප්‍රශ්න අහනකොට ඒ ළමයා ඒ විදිහට ම කිව්වා. එයා හිතලා තියෙන්නෙ ඒ ප්‍රශ්නෙට උත්තරේ ඒක කියලයි. අන්තිමට මුළු පන්තියම සිනා සාගරයක් බවට පත් වුණා.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>30</day>
    </date>
    <link>http://www.dinamina.lk/2010/03/30/_art.asp?fn=f1003303</link>
    <topic>කැමරා ඇසින්</topic>
    <author/>
    <content/>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>30</day>
    </date>
    <link>http://www.dinamina.lk/2010/03/30/_art.asp?fn=f1003304</link>
    <topic>කාටත් කරදරයක් නැතිපිහිටට කෙනකුත් නැතිපුත්තලමේ බූරුවෝ!</topic>
    <author>අනුරාධපුර විශේෂ - සරත් මනුල වික්‍රම</author>
    <content>ගිනිසැර වෑහෙන මද්දහනේ නිසොල්මනේ මන්නාරම නගරය පුරා ඔවුහු සැරිසරති; ලුණු රසින් හා කළපුවේ ගඳින් තෙතබරිත වන වැසි දිනද නිහඬ, කලබල නොවූ හා අරමුණක් රහිත ස්වරයෙන් ඔවුහු අහර සොයා පියමනිති. කිසිවකු ඔවුන්ට කරදර කරන්නේවත් ඔවුන් කිසිවකුට කරදර කරන්නේවත් නැත. හුරතල් බලන්නට කෙනෙක්ද නැත. ඒ ඔවුන් බූරුවන් නිසාය.මන්නාරමේ සිට පුත්තලම දක්වා වූ මුහුදු වෙරළ තීරයේ ආවේනික සත්ව විශේෂයක් වූ බූරු රංචු අද කාලීනව පරිසර අභියෝග හමුවේ වඳවීයාමේ තර්ජනයට මූණදී සිටී.ශ්‍රී ලංකාවේ සිටින බූරුවන් ඊක්වස් ඇෆි‍්‍රකානූන් (Equus Africanus Fitzinger) නමැති සත්ව උප විශේෂයට සමාන වේ. එම තිරිසන් සත්ව විශේෂයේ ලක්‍ෂණයක් වන්නේ උරහිස දිගේ නෙරා ඇති සිරස් තදපාට ලෝම පටියක් තිබීමය.පොසිල ආශ්‍රයෙන් ලැබී ඇති තොරතුරු වාර්තාවන්ට අනුව ක්‍රිස්තුපූර්ව 4000 දී පමණ වල් බූරුවන් අපි‍්‍රකාව තුළ හීලෑකර ඇති කරන ලද බව සඳහන් ය. එමෙන් ක්‍රිස්තුපූර්ව 3400ට පෙර ඊජිප්තුවේ සහ මෙසපොතේනියාවේ බූරුවන් හීලෑකර බර ඇදීමට යොදාගත් බව සඳහන් ය.අපි‍්‍රකාව තුළ මෙම සතුන් බෝවීමට හේතුවන්නට ඇත්තේ මොරොක්කෝවේ සිට සෝමාලියාව හා අසල්වාසී මැදපෙරදිග රටවල ප්‍රවාහන කටයුතුවලට යොදාගැනීමෙන් බවට ඓතිහාසික තොරතුරුවල සඳහන් ය. මීට වසර දාහකට පමණ පෙරදී අරාබි ජාතික වෙළඳුන් විසින් රැගෙන ඒමෙන් ශ්‍රී ලංකාවේ බූරුවන් බෝ වන්නට අති බව පිළිගැනේ.ශ්‍රී ලංකාවේ වයඹ වෙරළතීරයේ යාපනය අතර බිම්කඩෙහි ඔවුන් ව්‍යාප්තව සිටී. කල්පිටිය ප්‍රදේශයේ පොල් වගාකරුවන් මොවුනට විශේෂ අගයක් ලබාදේ. මොවුන් කෑ හඬින් පොල් වගාවේ කෘමීන් පළවාහැරෙන බවට ඇදහීමක් පවතී. එහෙත් මොවුන් පහාරන බෙටිවලින් සරුවන වගාවේ ඔරොත්තුදීමේ හැකියාව නිසා ඵලදාව වැඩිවන බවට පොදු විශ්වාසයක් ද පවතී.කෙසේ වෙතත් වර්තමානයේ දී බූරුවන් රංචු ගැවසෙන බිම්කඩයන් ශීඝ්‍රයෙන් කුඩාවී යාම මහත් පාරිසරික තර්ජයනකි. එක් අතකින් මෙම වයඹ දිග ඝරය කර්කශ කටුපඳුරු සහිත තළකොළ හීන බිමකි. ශාඛ භක්‍ෂකයකු වූ බූරුවාට මෙම කලාපය ආහාර හිග පළාතකි. පසුගිය සමයේ ඇති වූ යුද ගැටුම්, කැලෑ එළිකිරීම් හා වර්තමාන සංවර්ධන ක්‍රියාවලිය තුළ ඉඩකඩ හීනවීම බූරුවන්ට බරපතළ පාරිසරික ගැටලුවකි.ඉඩම් පරිහරණ රටාව ගත් කළද වර්තමානයේ පොදු හිස් ඉඩම් හා වතුවල අමතර ඉඩකඩ ඉතිරි කර නොතිබීම මේ සොබා සම්පතට අහිතකරය. මේ පිළිබඳ විධිමත් තොරතුරු ලබාගැනීම රාජ්‍ය අංශයෙන් හෝ ප්‍රදේශයේ ජනතාවගෙන් තොරතුරු ලබාගැනීම අසීරුය. මෙම තොරතුරු පේරාදෙනිය සරසවියේ සත්ව විද්‍යා දෙපාර්තමේන්තුවේ හා යාපනය සරසවියේ ජීවවිද්‍යා අංශයේ සිසුන් මගින් අන්තර්ජාලයට එක්කල පර්යේෂණ තොරතුරු ඇසුරිනි.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>30</day>
    </date>
    <link>http://www.dinamina.lk/2010/03/30/_art.asp?fn=f1003305</link>
    <topic>වසර 150 ක් ඉපැරැණිඔරුවක්</topic>
    <author/>
    <content>මදුරාවල ප්‍රාදේශීය ලේකම් කොට්ඨාසයේ වල්පිට හොරගස්මුල්ල ප්‍රදේශයේදී කළු ගඟේ වසර ගණනාවක් යටවී තැන්පත්ව තිබූ විශාල ඔරුවක් පසුගියදා එහි වැලි ගොඩදාමින් සිටි පිරිසක් විසින් සොයාගෙන ඇත. ඔරුවේ දිග අඩි 30, වට ප්‍රමාණයේ විශ්කම්භය අඩි 8 කි.මෙය වසර 150 ට වඩා පැරැණි යැයි විශ්වාස කෙරේ. මෙම ඔරුවේ පුද්ගලයන් 25 කට ගමන් කළ හැකි යැයි ඒ පිළිබඳව තතු දන්නෝ පවසති. මෙම ඔරුව පිළිබඳව වැඩි තොරතුරු ලබාගැනීම සඳහා මදුරාවල ප්‍රාදේශීය ලේකම්වරයා විසින් පුරාවිද්‍යා දෙපාර්තමේන්තුවට යොමු කිරීමෙන් අනතුරුව එහි පැමිණි නිලධාරීන් ඔරුව පරීක්‍ෂා කැර බලා ඔරුව ගොඩ දමා තිබුණොත් එය හිරු රශ්මියට ඉරි තලන්නට ඉඩ ඇති බැවින් ඔරුව පරීක්‍ෂා කටයුතු නිමවෙනතුරු කළුගඟේ නැවත ගිල්වා තැබීමට උපදෙස් ලබා දී ඇත.ඔරුව පිළිබඳ ආරංචිය ලැබූ පිරිස් මේ වන විට ඔරුව දැකබලා ගැනීමට වැල නොකැඩී ඇදී ආවද කළුගඟේ වතුර මට්ටම ද වැඩි වී ඇති නිසා ගිල්වා ඇති ඔරුව නැරඹීමට අවකාශ නැත.යථා කාලයේදී එය මහජනතාවට නැරැඹීමට හැකිවන සේ සුදුසු අයුරින් තැන්පත් කිරීමට අපේක්‍ෂිතය. අතීතයේ ප්‍රවාහන කටයුතු සඳහා භාවිත කළ මේ ඔරුවට සමාන තවත් ඔරු කීපයක් මේ ස්ථානය අසල තිබිය හැකි බව ද අනුමාන කැරේ.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>31</day>
    </date>
    <link>http://www.dinamina.lk/2010/03/31/_art.asp?fn=n1003311</link>
    <topic>විපතට පත් දරුවන් රැක බලා ගැනීමට ළමා ආරක්ෂක අතරමැදි ගම්මාන</topic>
    <author>බුද්ධිකා ඉඹුලාන</author>
    <content>පවුල් ආරවුල් සහ මවුපිය ආරවුල් හේතුවෙන් දරුවන් විපතට පත්වීමට ඉඩ නොහැර ඔවුන්ගේ අනාගතය සුරක්ෂිත කෙරෙන නව වැඩපිළිවෙළක් ක්‍රියාත්මක කිරීමට රජය සූදානම් වෙයි.ජනාධිපති මහින්ද රාජපක්ෂ මහතාගේ නියමයෙන් සැකසෙන මේ වැඩපිළිවෙළ යටතේ ළමා ආරක්ෂක අතරමැදි ගම්මාන ක්‍රමයක් (Child protection Transist Village) හඳුන්වාදීමට ජාතික ළමා ආරක්ෂක අධිකාරිය සැලසුම් සකස් කර ඇත.මේ ගම්මාන ඉදිවීම සහ අනෙකුත් යෝජනා ඇතුළත් යෝජනා මාලාව අද (31) ජනාධිපති මහින්ද රාජපක්ෂ මහතාට යොමු කිරීමට නියමිත බව ජාතික ළමා ආරක්ෂක අධිකාරියේ සභාපති ජගත් වැල්ලවත්ත මහතා පවසයි.පසුගියදා මවක් කළු ගඟට දරුවකු විසිකර මරණයට පත් කිරීමට මුල් වී ඇත්තේ දරුවා හදාවඩා ගැනීමට දුෂ්කරතා පැනනැඟීම බවත්, එවන් ගැටලුවක් මතුවන මවක පියකු හෝ වැඩිහිටියකු හෝ දරුවාත් රැගෙන ළමා ආරක්ෂක අතරමැදි ගම්මාන වෙත පැමිණ නිවාස ගතවීමට හැකි බවත් වැල්ලවත්ත මහතා මෙහි දී අවධාරණය කරයි.ජාතික ළමා ආරක්ෂක අධිකාරිය සහ ගම්මට්ටමින් ක්‍රියාත්මක එම අධිකාරියේ අවධි කණ්ඩායම්, පාසල් ළමාරක්ෂක කමිටු පරිවාස නිලධාරින් ග්‍රාමසේවා නිලධාරින් ඇතුළු කණ්ඩායම් මගින් මේ ගම්මාන වෙත එවන් ගැටලු තිබෙන මවුපියනට තම දරුවා හෝ දරුවන් සමඟ නිවාස ගතවීමට හැකි බව ද ඒ මහතා පෙන්වා දෙයි.නිවාස ගත වන මවට සහ දරුවාට/දරුවනට වසරක් පුරා සුබසාධනය සිදු කෙරෙන අතර දරුවන් ජීවත් කරවීමට මවට ආර්ථික අපහසුතා ඇත්නම් ඒ පහසුකම් සඳහා අවශ්‍ය ස්වයං රැකියා පුහුණුවක්, හෝ කර්මාන්ත සඳහා යොමු කිරීමක් ද අදාළ කාලය තුළ සිදු කෙරේ.එමෙන් ම පීඩාවට පත්ව ඇති එම දරුවන්ගේ මානසික සංවර්ධනය, සෞඛ්‍යය හා පෝෂණය සුරක්ෂිත වන පරිදි වැඩසටහන් ක්‍රියාත්මක කිරීම ද ළමා ආරක්ෂක අතරමැදි ගම්මාන තුළින් සිදුකිරීමට යෝජනා වී ඇත.මේ ගම්මාන ස්ථාපිත කිරීමට මහාභාණ්ඩාගාරයේ මෙන් ම පෞද්ගලික ව්‍යවසායකයන්ගේ ද සහයෝගය ද ජාතික ළමා ආරක්ෂක අධිකාරිය අපේක්ෂා කරයි.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>31</day>
    </date>
    <link>http://www.dinamina.lk/2010/03/31/_art.asp?fn=n1003312</link>
    <topic>එජාප නායකයා ලබාගත් දින රහිතඉල්ලා අස්වීමේ ලිපි නීති විරෝධීයි</topic>
    <author>රෝෂන් තුෂාර</author>
    <content>එක්සත් ජාතික පක්‍ෂය සිය අපේක්‍ෂකයන්ගෙන් දින රහිත ඉල්ලා අස්වීමේ ලිපි ලබාගැනීම නීති විරෝධී යැයි පවසමින් එම පක්‍ෂයේ පාර්ලිමේන්තු මන්ත්‍රී රංජිත් මද්දුමබණ්ඩාර හා ඌව පළාත් සභා මන්ත්‍රී ආනන්ද කුමාරසිරි මහත්වරු ඊයේ (30) කොළඹ දිසා අධිකරණය හමුවේ නඩු පැවැරූහ.එක්සත් ජාතික පක්‍ෂයේ නායක රනිල් වික්‍රමසිංහ මහතා සිය පක්‍ෂයේ අපේක්‍ෂකයන්ගෙන් පාර්ලිමේන්තු මහ ලේකම් අමතන ලද දින රහිත ඉල්ලා අස්වීමේ ලිපි පෙබරවාරි මාසයේදී ලබාගත් බවත්, එසේ ලබා දුන් ලිපි බල රහිත කරන නියෝගයක් නිකුත් කරන ලෙසත් ඉල්ලා මේ නඩු පැවරීය.නායක රනිල් වික්‍රමසිංහ සහ පක්‍ෂ මහ ලේකම් තිස්ස අත්තනායක මහත්වරුන්ට එරෙහිව මේ නඩුව පැවැරීය. පැමිණිලිකරුවන් වූ රංජිත් මද්දුමබණ්ඩාර සහ ආනන්ද කුමාරසිරි මහත්වරු මොනරාගල දිස්ත්‍රික් මන්ත්‍රීධූර අපේක්‍ෂකයෝ වෙති.මොනරාගල දිස්ත්‍රික් නාමයෝජනා සම්බන්ධයෙන් උද්ගත වී ඇති ප්‍රශ්නය පිළිබඳ නිසි පරීක්‍ෂණයක් පැවැත්වීමට පෙර එ. ජා. ප. නායකත්වය විසින් යම් පියවරක් ගැනීම වළක්වන තහනම් නියෝගයක් රනිල් වික්‍රමසිංහ හා තිස්ස අත්තනායක විත්තිකරුවන්ට නිකුත් කරන ලෙස ද පැමිණිලිකරුවෝ අධිකරණයෙන් ඉල්ලා සිටිති.මොනරාගල දිස්ත්‍රික් කණ්ඩායම් නායකයා ලෙස කටයුතු කරමින් පක්‍ෂ මහලේකම් තිස්ස අත්තනායක මහතා විසින් ලබා දුන් මොනරාගල නාමයෝජනා පත්‍රය මාර්තු 26 දින මැතිවරණ තේරීම් භාර නිලධාරියාට ලබා දුන් බව මද්දුමබණ්ඩාර මහතා පැමිණිල්ල මගින් අධිකරණයට සඳහන් කරයි.එ. ජා. ප. නාමයෝජනා භාරදීමට පෙර පක්‍ෂ නායකත්වය විසින් එ. ජා. ප. මන්ත්‍රීධූර අපේක්‍ෂකයන්ගෙන් පක්‍ෂයට පක්‍ෂපාතී වන බවට ප්‍රතිඥාවක් ගත් බවත්, ඒ සමඟ පාර්ලිමේන්තු මහලේකම් අමතන ලද දින රහිත ඉල්ලා අස්වීමේ ලිපි ලබාගත් බවත් එම පැමිණිල්ලේ සඳහන් වෙයි.මෙම පැමිණිල්ල කොළඹ ප්‍රධාන දිසා විනිසුරු ලෆාර් තාහීර් මහතා ඉදිරියේ කැඳවීමට නියමිතය.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>31</day>
    </date>
    <link>http://www.dinamina.lk/2010/03/31/_art.asp?fn=n1003313</link>
    <topic>මහ ඡන්දයට 80,000කආරක්ෂක බළකායක්</topic>
    <author>විජයානි එදිරිසිංහ</author>
    <content>ඉදිරි මහා මැතිවරණයේ ආරක්‍ෂක කටයුතු මෙහෙයවීම සඳහා අසූදහසක දැවැන්ත ආරක්‍ෂක බළකායක් යෙදවීමට තීරණය කර තිබේ. එම බළකායට ත්‍රිවිධ හමුදාව පොලීසිය සහ සිවිල් ආරක්‍ෂක බළකාය ඇතුළත් වෙයි.ඒ අනුව පොලිසියේ හැට දහසක්, ත්‍රිවිධ හමුදාවේ සහ සිවිල් ආරක්ෂක බළකායේ විසිදහසක් මැතිවරණ ආරක්‍ෂක කටයුතුවලට යොදවනු ඇත. පොලිස් ජංගම රථ 2584ක් ද යොදවා මේ මැතිවරණයේ ආරක්‍ෂක කටයුතු තදින්මක්‍රියාත්මක කරවන බව පොලිස්පති මහින්ද බාලසූරිය මහතා පැවසීය. ඉදිරි මහා මැතිවරණයේදී පොලිසියේ ක්‍රියාකාරීත්වය පැහැදිලි කිරීම සඳහා පොලිස් මූලස්ථානයේ ඊයේ (30) පැවැති මාධ්‍ය හමුවකදී පොලිස්පතිවරයා එම තොරතුරු හෙළිදරව් කෙළේය.සෑම පොලිස් ජංගම රථයක් සඳහාම පොලිසියේ නිලධාරීන් තිදෙනකු සමඟ ත්‍රිවිධ හමුදාවේ දෙදෙනෙකු ඇතුළු පස් දෙනෙකු යෙදවීමට තීරණය කර තිබේ. දිවයිනේ පළාත් නවයම ආවරණය වන පරිදි පිහිටි පොලිස් ස්ථාන 413 යටතේ පිහිටුවා ඇති ඡන්ද මධ්‍යස්ථාන සහ ගණන් කිරීමේ මධ්‍යස්ථානවල ආරක්‍ෂක කටයුතු තදින්ම සිදුකෙරේ. එම ස්ථානවල ස්වභාවය අනුව ආරක්‍ෂක නිලධාරීන් යෙදවීම සිදුකෙරේ.ලබන 5 වැනිදා මධ්‍යම රාත්‍රියෙන් පසු ඡන්ද ප්‍රචාරක රැස්වීම් පැවැත්වීම අවසන් කෙරේ. ඒ වන විට මැතිවරණයට අදාළ සියලුම බැනර් කටවුට් පෝස්ටර් ගලවා ඉවත් කිරීමට නියමිතය.මේ වන විට ප්‍රදර්ශන පුවරු 3603, පෝස්ටර් 1065, බැනර් 824ක් ඉවත් කර තිබේ. 4 වැනිදා සිට 5 වැනිදා මධ්‍යම රාත්‍රී අතර කාලයේ පොලිසියේ වැඩි නිලධාරීන් පිරිසක් යොදවා ඉතිරි බැනර් කටවුට් ගැලවීම සිදුකෙරේ.එක් අපේක්‍ෂකයකුට ඉන් පවත්වාගෙන යාමට අවසර තිබෙන්නේ එක් ප්‍රධාන මැතිවරණ කාර්යාලයක් පමණි. ලබන 6 වැනිදා සිට පොලිස් නිලධාරීන් මැතිවරණ රාජකාරි සඳහා යොදා ඇති ප්‍රදේශවලට වාර්තා කිරීම සිදුවෙයි.ඡන්ද අපේක්‍ෂකයන් 7620ක් වෙනුවෙන් ඡන්දය පාවිච්චි කිරීමට ඡන්ද පොළට යන ඡන්ද දායකයන්ගේ ආරක්‍ෂාව සම්පූර්ණයෙන්ම තහවුරු කිරීමට සියලු ආරක්‍ෂක විධිවිධාන යොදා ඇති බවද පොලිස්පතිවරයා කීය.පසුගිය ජනාධිපතිවරණයේ දී ක්‍රියාත්මක වූ ආරක්‍ෂක සැලැසුමටත් වඩා පුළුල්ව සහ තදින්ම ආරක්‍ෂක කටයුතු සිදු කිරීමට ද පොලිසිය පියවර ගෙන තිබේ. ඡන්ද නීති රීති උල්ලංඝනය කරන පුද්ගලයන්ගේ තරාතිරම නොබලා වහාම අත්අඩංගුවට ගැනීමට ඔවුන්ට එරෙහිව නීතිය තදින්ම ක්‍රියාත්මක කිරීමට අදාළ නිලධාරීන්ට උපදෙස් දී ඇති බවද පොලිස්පතිවරයා මෙහිදී පෙන්වා දුන්නේය.එම නිසා ලබන 8 වැනිදා නොබියව කිසිදු සැකයකින් තොරව ඡන්ද මධ්‍යස්ථානයට ගොස් තම ඡන්දය පාවිච්චි කරන්නැයි පොලිස්පතිවරයා සියලුම ඡන්ද දායකයන්ට දන්වා සිටියි.ඡන්ද මධ්‍යස්ථාන සහ අවට ප්‍රදේශවල නීතිය හා සාමය ආරක්‍ෂා කර ගැනීම සඳහා සහාය වෙන්නැයි පොලිස්පතිවරයා සියලුම ඡන්ද අපේක්‍ෂකයන්ගෙන් සහ ඔවුන්ගේ ආධාරකරුවන්ගෙන් ද ඉල්ලා සිටියි.ඡන්ද පෙට්ටි ගණන් කිරීමේ මධ්‍යස්ථාන කරා ප්‍රවාහනය කෙරෙන කාලයේ අපේක්‍ෂකයකුට සහ ඔහුගේ ආධාරකරුවන් කිහිප දෙනකු රැගත් එක් වාහනයකට ඒ සමඟ ගමන් කිරීමට අවසර දී තිබේ.එම ඡන්ද පෙට්ටි රැගෙන යන වාහනය සමඟ ගමන් කරන ආරක්‍ෂක නිලධාරීන්ගේ ආරක්‍ෂක කටයුතුවලට බාධා නොවන පරිදි ඔවුන් ඊට සම්බන්ධ විය යුතුය. මැතිවරණ ප්‍රතිඵල නිකුත් කිරීමෙන් පසුව දින 7ක් යනතෙක් පෙළපාළි, රැස්වීම් පැවැත්වීම, ප්‍රදේශයේ නීතිය හා සාමයට බාධා වන පරිදි හැසිරීමට එරෙහිව ද පොලිසිය තදින්ම ක්‍රියා කිරීමටද ආරක්‍ෂක විධිවිධාන යොදා තිබේ.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>31</day>
    </date>
    <link>http://www.dinamina.lk/2010/03/31/_art.asp?fn=n1003314</link>
    <topic>මොස්කව් ප්‍රහාරය හෙලා දැකජනපතිගෙන් ශෝක පණිවිඩයක්</topic>
    <author/>
    <content>මොස්කව් නුවර ස්ථාන දෙකකදී එල්ල වූ මරාගෙන මැරෙන බෝම්බ ප්‍රහාර ගැන ශ්‍රී ලංකාවේ දැඩි අවධානය යොමුකර ඇති බවත් ඒ සම්බන්ධයෙන් බලවත් කනගාටුව පළකරන බවත් ශ්‍රී ලංකා ජනපති මහින්ද රාජපක්ෂ මහතා ප්‍රකාශ කරයි.මේ මරාගෙන මැරෙන ප්‍රහාරයෙන් මියගිය අයගේ පවුල්වලට ශෝකය පළකරමින් ශ්‍රී ලංකා ජනාධිපතිවරයා රුසියානු සමූහාණ්ඩුවේ ජනපති දිමිත්‍රි මෙද්විඩෙව් වෙත ශෝක පණිවිඩයක් යවා තිබේ.එම ශෝක පණිවිඩයෙන් රාජපක්ෂ මහතා මෙසේද කියා සිටී. “ලෝකය පුරා තවමත් ත්‍රස්ත ප්‍රහාර සිදුවන බව මෙම දරුණු ප්‍රහාරය පෙන්නුම් කරයි. ත්‍රස්ත ප්‍රහාර ඉතා ඉක්මනින් වැළැක්වීමේ අවශ්‍යතාව උද්ගත වී තිබේ.ත්‍රස්තවාදයට එරෙහිව ශ්‍රී ලංකාව ගෙන ගිය අරගලයේදී රුසියන් සමූහාණ්ඩුව දැක්වූ සහය අපට සිහිපත් වෙයි. ඕනෑම ස්වරූපයකින් මතුව එන ත්‍රස්ත ක්‍රියා මුළුමනින්ම මර්දනය කිරීමේ කාර්යයේදී තමනුත් ශ්‍රී ලාංකීය ජනතාවත් රුසියන් සමූහාණ්ඩුව සහ රුසියන් ජනතාව සමඟ සිටින බව කිව යුතුයි.ත්‍රස්ත විරෝධී අරගලයේදී රුසියාවට අපගේ පූර්ණ සහය පළවෙයි.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>31</day>
    </date>
    <link>http://www.dinamina.lk/2010/03/31/_art.asp?fn=n1003315</link>
    <topic>මෙවර මහ මැතිවරණයෙන්එජනිසයට 65%ක ජනවරමක්  </topic>
    <author>ප්‍රාර්ථනා වීරසිංහ</author>
    <content>මෙවර මහ මැතිවරණයෙන් එක්සත් ජනතා නිදහස් සන්ධානය සියයට 65 ක ඡන්ද ප්‍රතිශතයක් ලබාගනිමින් ජයග්‍රහණය කරන බව කැලණිය විශ්වවිද්‍යාලය විසින් සිදුකරන ලද සමීක්‍ෂණයකින් හෙළිවෙයි.එම ඡන්ද ප්‍රතිශතය අනුව එක්සත් ජනතා නිදහස් සන්ධානයට ආසන 129 ක් හිමිවන අතර ජාතික ලැයිස්තුවෙන් ආසන 16 – 17 අතර ප්‍රමාණයක් හිමිකර ගන්නා බව ද, එම සමීක්‍ෂණය තවදුරටත් තහවුරු කරයි.කැලණිය විශ්වවිද්‍යාලයේ ජනසන්නිවේදන අධ්‍යයනාංශය කළ මේ සමීක්‍ෂණය අනුව එක්සත් ජාතික පක්‍ෂය සියයට 28 ක ඡන්ද ප්‍රතිශතයක් ද, ප්‍රජාතන්ත්‍රවාදී එක්සත් පෙරමුණ සියයට 1 ක් සහ වෙනත් පක්‍ෂ සියයට 6 ක ප්‍රතිශතයක් ද ලබාගන්නා බව ආචාර්ය රෝහණ ලක්ෂ්මන් පියදාස මහතා පවසයි.මේ සමීක්‍ෂණය අනුව එක්සත් ජාතික පක්‍ෂය ආසන 55 ක් ද, වෙනත් පක්‍ෂ ආසන 12 ක් ද, හිමිකර ගන්නා අතර ප්‍රජාතන්ත්‍රවාදී එක්සත් පෙරමුණ එකම ආසනයක්වත් හිමිකර ගෙන නොමැත.සියලුම මැතිවරණ දිස්ත්‍රික්ක ආවරණය වන පරිදි ඡන්දදායකයන් 16000 ක් සහ සමීක්‍ෂකයන් 300 කු යොදාගෙන, කැලණිය නැඟෙනහිර හා යාපනය විශ්වවිද්‍යාලවල ආචාර්යවරුන් හා උපාධි අපේක්‍ෂකයන්ගේ සහභාගිත්වයෙන් මේ සමීක්‍ෂණය සිදුකර ඇත.මෙවර පාර්ලිමේන්තු මැතිවරණය සඳහා වඩාත් බලපෑම්කාරී සන්නිවේදන මාධ්‍ය ලෙස සමීක්‍ෂණයෙන් හෙළි වී ඇත්තේ ජාතික රූපවාහිනිය බව පැවසූ ආචාර්යවරයා, ඊට බලපෑ ඇති හේතුව ලෙස පෙන්වා දුන්නේ සාක්‍ෂරතාව හා අධ්‍යාපනික දියුණුවයි.සමීක්‍ෂණයට අනුව ලංකාවේ ප්‍රධාන ගැටලු ලෙස යටිතල පහසුකම් හා විරැකියාව සියයට 35 ක් ලෙස ද, එම ගැටලුවලට රජය ගත් ක්‍රියාමාර්ග පිළිබඳව ජනතා මතය ලෙස සියයට 3 ක් ඉතා හොඳයි, සියයට 14 ක් හොඳයි, සියයට 37 ක් සාමාන්‍යයි, සියයට 31 දුර්වලයි, සහ සියයට 15 ක් ඉතා දුර්වල ලෙස ද හෙළි වී ඇති බව හෙතෙම පෙන්වා දුන්නේය.පසුගිය ජනාධිපතිවරණයේදී මෙන් මෙවර පාර්ලිමේන්තු මැතිවරණයට ජනතාවගේ උනන්දුවක් නොමැති බවත්, පවතින අනුපාත ක්‍රමය වෙනස් කර ආසනයට වගකියන මන්ත්‍රීවරයෙකු පත්කිරීම බොහෝ ජනතාවගේ අදහස වූ බව, අජිත් දිසානායක සහ එම්. එම්. ගුණතිලක ආචාර්යවරුන් මෙම අවස්ථාවට සහභාගි වෙමින් පැවැසූහ.මේ සමස්ත ප්‍රතිඵලයේ සියයට 1 – 5 ත් අතර ප්‍රමාණයක වෙනසක් සිදුවීමට ඉඩ ඇති බව පෙන්වා දුන් ආචාර්යවරුන් කියා සිටියේ මේ සමීක්‍ෂණයට රාජ්‍ය, පෞද්ගලික අංශය, ස්වයං රැකියා හා රැකියා නොමැති කණ්ඩායම්, වයස 18 සිට 55 ට වැඩි කණ්ඩායම් 4 ක් ද යොදාගෙන පිළිගත් සංඛ්‍යාන විද්‍යාත්මක ක්‍රම අනුව සිදුකළ බවයි. ආචාර්යවරුන් මෙම සමීක්‍ෂණය පිළිබඳ අදහස් පළකෙළේ පදනම් ආයතනයේ ඊයේ (30) පැවැති මාධ්‍ය හමුවේදීය.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>31</day>
    </date>
    <link>http://www.dinamina.lk/2010/03/31/_art.asp?fn=n1003316</link>
    <topic>නිල ඡන්ද පත්‍රිකා බෙදා අවසන්</topic>
    <author/>
    <content>ලබන 8 වැනිදා පැවැත්වීමට නියමිත මහා මැතිවරණයට අදාල නිල ඡන්ද පත්‍රිකා තැපැල් කාර්යාල මගින් බෙදා හැරීම අද (31) අවසන් කෙරේ.මේ වනතෙක් එම නිල ඡන්ද පත්‍රිකා නොලැබූ ඡන්දදායකයන්ට අදාල තැපැල් කාර්යාලය වෙත ගොස් අනන්‍යතාව තහවුරු කරතමාට හිමි නිල ඡන්ද පත්‍රිකා ලබා ගැනීමට අවශ්‍ය පහසුකම් සළසා ඇති බව මැතිවරණ කටයුතු බාර ජ්‍යෙෂ්ඨ නියෝජ්‍ය පොලිස්පති ගාමිණී නවරත්න මහතා පැවැසීය.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>31</day>
    </date>
    <link>http://www.dinamina.lk/2010/03/31/_art.asp?fn=n1003317</link>
    <topic>යකඩ යකා වෑන් රථයක ගැටීදෙකක් මරුට හයකට තුවාල</topic>
    <author>අසේල කුරුළුවංස</author>
    <content>කොළඹ - නුවර පාරේ නානුඔය දුම්රිය හරස් මාර්ගයේදී ඊයේ (30) රාත්‍රි 9.00ට පමණ මාතර සිට මහනුවර බලා ධාවනය වූ අංක 39 දුම්රියේ වෑන් රථයක් ගැටීමෙන් දෙදෙනකු මියගොස් හය දෙනෙක් බරපතල තුවාල ලබා ඇත.දුම්රිය හරස් මාර්ගය වසා තිබියදී අදාළ වෑන් රථය එම දුම්රිය මාර්ගය හරහා ධාවනය කරවීමට යෑමෙන් මේ අනතුර සිදුවී ඇත.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>31</day>
    </date>
    <link>http://www.dinamina.lk/2010/03/31/_art.asp?fn=n1003318</link>
    <topic>මැතිවරණ ක්‍රමය වෙනස් විය යුතුයි</topic>
    <author>දයා පෙරේරා</author>
    <content>එකම දේශපාලන පක්‍ෂයේ සාමාජිකයන් අතර පවා ගැටලු ඇතිවන මේ මැතිවරණ ක්‍රමය හා මනාප ක්‍රමය සම්පූර්ණයෙන් ම වෙනස් කිරීමට අවශ්‍ය බව පැෆරල් සංවිධානයේ විධායක අධ්‍යක්‍ෂ රෝහණ හෙට්ටිආරච්චි මහතා කියයි.මේ වන විට එකම පක්‍ෂයේ අය අතර ඇතිවූ ගැටුම් 32 ක් තම සංවිධානයට වාර්තා වී ඇතැයි ද, එකම පළාතේ අය අතර මෙන් ම ප්‍රතිවිරුද්ධ පක්‍ෂ අතර ද ගැටුම් වර්ධනය වන බවත්, පෙනී යන්නේ යැයි ද හෙතෙම කීවේය.මැතිවරණ ප්‍රචාරක කටයුතු කෙතරම් පහත් තත්ත්වයකට ඇද වැටී ඇත්දැයි පැවැසීම සඳහා හොඳම උදාහරණය සහකාර මැතිවරණ කොමසාරිස්වරයකුගේ නිල රථයේ පවා පෝස්ටර් ඇලවීමේ සිද්ධිය බව පැවසූ ඒ මහතා, පෝස්ටර් භාවිතය පමණක් නොව පොලිතින් භාවිතය ද සැලකිය යුතු අයුරින් වැඩි වී ඇතැයි ද පැවැසීය.ඇතැම් අපේක්‍ෂකයන් නීතියෙන් බේරීම සඳහා මනාප අංකය පමණක් ප්‍රදර්ශනය කරන බවත්, මෙවැනි තත්ත්වයකට හේතුව මනාප මැතිවරණ ක්‍රමය බවත් ඔහු පැහැදිලි කෙළේය.පැෆරල් විධායක අධ්‍යක්‍ෂවරයා එසේ පැවැසුවේ ඊයේ (30) පස්වරුවේ කොළඹ මරදානේ සමාජ හා සාමයික කේන්ද්‍රයේ පැවැති මාධ්‍ය හමුවේදීය. මැතිවරණ නීති උල්ලංඝණය නොකළ, ප්‍රචණ්ඩ ක්‍රියාවලට සම්බන්ධ නොවූ අයථා අයුරින් මුදල් රැස්නොකළ අපේක්‍ෂකයන් තෝරාගැනීමට ඡන්දදායකයන් වගබලා ගත යුතු යැයි කී රෝහණ හෙට්ටිආරච්චි මහතා ඉදිරිපත් කර ඇති අපේක්‍ෂකයන් අතරින් හොඳම පිරිස් තෝරා ගන්නැයි තමා ඡන්දදායකයන්ගෙන් ඉල්ලා සිටින්නේ යැයි ද කීවේය.මේ අතර පාර්ලිමේන්තු මැතිවරණයේ ඡන්ද ප්‍රතිඵල නිකුත් කරන දිස්ත්‍රික් මධ්‍යස්ථාන නිරීක්‍ෂණය සඳහා මැතිවරණ කොමසාරිස් දයානන්ද දිශානායක මහතා පැෆරල් සංවිධානයට අවසර ලබා දී ඇත.ඡන්ද ගණන් කිරීමේ මධ්‍යස්ථාන නිරීක්‍ෂණයට පැෆරල් සංවිධානය අවසර ඉල්ලා තිබුණත් එම මධ්‍යස්ථානවල පවරන ඉඩකඩ පහසුකම් ප්‍රමාණවත් නොවන බැවින් ඡන්ද ප්‍රතිඵල නිකුත් කරන මධ්‍යස්ථාන නිරීක්‍ෂණයට පමණක් කොමසාරිස්වරයා අවසර ලබා දී ඇතැයි පැෆරල් සංවිධානයේ විධායක අධ්‍යක්‍ෂ රෝහණ හෙට්ටිආරච්චි මහතා පැවැසීය.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>31</day>
    </date>
    <link>http://www.dinamina.lk/2010/03/31/_art.asp?fn=n1003319</link>
    <topic>රටට යමක් කළ යුත්තේ ඔබ වෙනුවෙන් නොව හෙට උපදින දරුවාගේ අනාගතය වෙනුවෙනුයි</topic>
    <author>නුවන් කොඩිකාර</author>
    <content>ව්‍යාපාරිකයන් කිහිප දෙනකුගේ අතකොළු බවට දරුවන් පත්වීමේ යුගයට කඩිනමින් තිත තබමින් මෙරට අනාගතය බාරගත හැකි සාරධර්මයෙන් පිරි දරුවකු නිර්මාණය කරන බවද ජනාධිපති මහින්ද රාජපක්ෂ මහතා පැවැසීය.එළැඹෙන මහා මැතිවරණයේදී එක්සත් ජනතා නිදහස් සන්ධානයේ ජය තහවුරු කිරීම වෙනුවෙන් ඉකුත් (27) දා අලුත්කඩේ ප්‍රදේශයේ පැවැති ජන රැලියකට එක්වෙමින් ජනාධිපති මහින්ද රාජපක්ෂ මහතා එසේ පැවැසීය.ඉපදුන රටට ආදරය කරන, ඒ රට රැක ගන්න කැපවෙන මිනිසා ආරක්ෂා කිරීමට හා සංවර්ධනය කිරීමට තම රජය කැපවෙන බවද හෙතෙම පැවැසීය.ඔබ රටට යමක් කළයුත්තේ ඔබ වෙනුවෙන් නොව හෙට ඉපදෙන දරුවාගේ අනාගතය සුරක්ෂිත කිරීම වෙනුවෙන් බව පවසන ජනාධිපතිවරයා වත්මන් රජයේ අරමුණද දරුවාගේ අනාගතය සුන්දර කිරීම බව ප්‍රකාශ කෙළේය.එහිදී ජනාධිපති මහින්ද රාජපක්ෂ මහතා මෙසේ ද පැවැසීය.මා සතුටු වෙනවා අලුත්කඩේ ප්‍රදේශයට එන්න ලැබීම ගැන. 2005 දී ජනතාව මා කෙරෙහි විශ්වාසය තබා මේ රට බාරදුන්නා. මේ රට, ජාතිය එක්සේසත් කරන්න වරමක් ලබා දුන්නා.සැමට පහසුකම්2005 දී මා රට බාරගන්නා විට උතුරු නැගෙනහිර ජනතාව සිටියේ කඳවුරුවල ප්‍රභාකරන් සිංහල, දමිළ, මුස්ලිම් ජනතාව පන්නා දමා ඔහුගේ පාලනයක් ගෙන යමින් සිටියා. අවුරුදු 19 ක් එජාප රට පාලනය කළා.මානව හිමිකම් ආයතන තිබුණා. නොයෙක් නොයෙක් සංවිධාන තිබුණා. මේ කිසිවකු රට තුළ සිදුවන දේ දුටුවේ නැහැ. දුටුවත් නොදුුටුවා සේ හිටියා. නැගෙනහිර මූතූ®ර් ජනතාව පළවා හැරියා. ඔවුන් පුත්තලමේ කඳවුරුවල සිටියා.මා ආගමික නායකයින් එකතු කර කිව්වා මෙවර මෝම්බි උපවාසය පවත්වන්නේ කඳවුරුවල නෙමෙයි ගෙවල්වල කියලා. ඒ සඳහා මට තිබුණේ් දින 42 යි. මා මගේ හමුදාවට නියෝග කළා ජනතාව යළි පදිංචි කිරීමට ත්‍රස්තවාදීන් පන්නා දමන ලෙසට.ප්‍රභාකරන්ගේ යුගය අවසන් කරලා අවතැන්ව සිටි ජනතාව යළි සිය ගම්බිම්වල පදිංචි කිරීමට අපට හැකියාව ලැබී තිබෙනවා. නිවාස, විදුලිය, ජලය හා යටිතල පහසුකම් ලබාදෙන්න හැකි වී තියෙනවා. ඔවුන්ට රැකියා ලබාදීමේ වගකීමත් අප භාරගෙන තියෙනවා.නිදහස් ජීවිතයක්අසාද් සාලි මහත්තයා දන්නවා එදා පලස්තීනයට එරෙහි වෙන කොට අපි ඒ ජනතාව වෙනුවෙන් සාධාරණය ඉටු කරන්න කමිටු හදාගෙන වැඩකළ බව. එහි සභාපතිවරයා ලෙසයි මා වැඩ කෙළේ. ලෝකයේ සිටින මුස්්ලිම් ජනතාව එම නිසා අප සමඟ මිත්‍ර වුණා.ඡන්දයක් ලබාගන්න මා ජනතාව රවටන්නේ නැහැ. මගේ ගමේ බෙලිඅත්තේ නලගම ඉන්නේ මුස්ලිම් ජාතිකයෝ 125 දෙනයි. ඒ අයගේ ඡන්දය ඕනේ නැහැ කියලා මට ඉන්න තිබුණා. අපට දර්ශනයක් තිබෙනවා. පෑගෙන, අසාධාරණයට ලක්වෙන ජනතාව දැක්කම අපට නිහඬව ඉන්න බැහැ. අප කවදාවත් දෑස වසාගෙන මඟහැරලා ගිහිල්ලත් නැහැ.ඡන්දය දුන්නද, නොදුන්නද කියන එක නෙවෙයි අපට අවශ්‍ය, අද අවශ්‍ය වන්නේ රට, ජාතිය එක්සේසත් කරලා නිදහසේ ජීවත්වීමට ඉඩ ලබා දීමයි. ඔබ සියලු දෙනා ඉපදුණු රට, සිංහල, දෙමළ, මුස්ලිම් ඔබ අප ඉපදුණු රට, ඔබේ මාතෘ භූමිය ලංකාව මිසක් වෙනත් රටක් නොවන බව මතක තබාගත යුතුයි.අසාද් සාලි මහත්තයා කියනවා එතුමා ඔර්ජිනල් ශශ්‍රී ලංකාකාරයෝ නෙවෙයි කියලා. මෙතුමාගේ පියා ඔර්ජිනල් කොමිනිස්ට් කාරයෙක්. එදා අප පාද යාත්‍රා යනකොට, එජාප මර්දනයට එරෙහිව නැඟී සිටිනකොට රාජිත සේනාරත්න, අසාද් සාලි අප සමඟ එකට ගමන් කළා. අපිත් එක්ක ඉන්න මිනිහා බිමට වැටෙන කොට අප කවදාවත් අහක බලාගෙන සිටියේ නැහැ.සැපවත් නගරයක්ඇතැම් පක්‍ෂවලට නාමයෝජනා ලයිස්තු හරියට හදාගන්න බැරි වුණා. මා මගේ සන්ධානයේ ලේකම්වරයා ගැන සතුටු වෙනවා. එතුමා මනාප ගැනවත් නොසිතා දින හතක් වෙහෙසිලා ඉතා ශක්තිමත් හා නිවැරැදි ලැයිස්තු සකස් කර දුන්නා.ඒ වගේම රාජිත සේනාරත්න මහත්තයා කියන්නේ තමන්ගේ පැත්ත වෙනුවෙන් පෙනී සිටි පුද්ගලයෙක්. එයයි රටකට අවශ්‍ය වන්නේ. තමන් කරන දේ හරියට කරන පිරිසකුයි අපට, රටට අවශ්‍ය වන්නේ.රටට වැඩක් කළ හැකි පාර්ලිමේන්තුවක අවශ්‍යතාව අද පැන නැඟී තිබෙනවා. එය ජනතාවට බාරකර තිබෙනවා.මේ ප්‍රදේශ සංවර්ධනය කරන්න නඟන පුරවර වැඩසටහන ආරම්භ කළා. වරායන්, ගුවන් තොටුපොළවල්, විදුලි බලාගාර හදමින් යනවා.ඇතැම් රටවල අද විදුලිය කපනවා. එහෙත් අප කවදාවත් විදුලිය කපන්නේ නැහැ. රටට අවශ්‍ය විදුලිය දෙන්න බලාගාර ස්ථාපිත කරමින් යනවා. මගේ අරමුණ කොළඹ නගරය සැපවත් නගරයක් බවට පත්කිරීමයි.දිවංගත රණසිංහ ප්‍රේමදාස මහත්තයා වතුවල ජනතාවගේ හදවත්වල ජීවත් වුණා. ඒ දේවල් අපට අමතක නැහැ. ගමෙන් ආපු මිනිහෙක් ලෙස මා ගම හැදුවා. ඒ වගේම නගරයත් හදනවා.අප දැන් කළ යුත්තේ අත්වැල් බැඳගෙන මේ ගමන යාමයි.කවුරු කැමැති වුණත්, නොවුණත් ඉදිරි වසර හත සඳහාත් මට රට පාලනය කරන්න වෙනවා. ඉදිරියට බුරියානිවලට රැවටෙන මුස්ලිම් ජනතාවක් නැහැ.බුරියානි දීලා රාජපක්‍ෂවරු රවට්ටන්න බැහැ කියලා ඔබ සැමට මා මතක් කර සිටිනවා. පාට, පක්‍ෂ අතහැර ඔබේ දරුවාගේ අනාගතය වෙනුවෙන් එක්වෙන්නැයි ද හෙතෙම එහිදී ජනතාවගෙන් ඉල්ලා සිටියේය.අධ්‍යාපන ඇමැති සුසිල් පේ‍්‍රමජයන්ත මහතා, - අසාද් සාලි මහත්තයා වසර ගණනාවක් එජාප වෙනුවෙන් දරදිය ඇදපු නායකයෙක්. මැද කොළඹ එජාපයේ බලකොටුවක් කරන්න වෙහෙසුන පුද්ගලයෙක්. වෙනදා මැතිවරණයකදී අප මේ ප්‍රදේශයෙන් යනකොට දැක්කේ කොළපාට විතරයි. අද කොළපාට තිබුණ යුගය අවසන් වෙලා නිල් පාට යුගයක් උදාවී තියෙනවා.අවුරුදු 30 ක ත්‍රස්තවාදය අවසන් කරලා රටේ නායකයා ලෙස ජනාධිපතිවරයා එදා කිව්වේ මේරට සිටින්නේ එකම ජාතියයි.ඒ ශ්‍රී ලාංකිකයෝ විතරයි කියලා. රටට ආදරය කරන බහුතරයක් ජනතාව අතරට ඔබත් එකතු වී සිටිනවා. අපේ රජය සියලු ජන කොටස්වලට එකවගේ සැලැකුවා. මුස්ලිම්, දෙමළ ඇමැතිවරුත් 17 ක් අප සමඟ සිටියා. ඊළඟ පාර්ලිමේන්තුවේදීත් එය එලෙසම පවතිනවා.අධ්‍යාපනයමුස්ලිම් දරුවන්ගේ අධ්‍යාපනය නංවාලීමට කමිටුවක් පත් කළේ අපේ රජයයි. උතුරු නැඟෙනහිර ඉඳලා දකුණ දක්වා තිබුණ මුස්ලිම් පාසල් සංවර්ධනය කරන්න මහින්ද රාජපක්ෂ ආණ්ඩුවට හැකියාව ලැබුණා.අවුරුදු 19 කට පසු මව්ලව් පත්වීම් දුන්නා. හකීම් මහත්තයට රනිල් මහත්තයගේ ආණ්ඩුවේ ඉදලත් එය කරන්න බැරිවුණා.වතුකරයේ පාසල් සඳහා ගුරුවරු 3715 ක් බඳවා ගත්තා. ඒ මඟින් ගුරු හිඟය නැති කළා. මේ අයුරින්ම සෑම ක්ෂේත්‍රයක්ම අප දියුණු කර තියෙනවා. පසුගිය ජනාධිපතිවරණයේදී වැඩි ඡන්ද ලක්ෂ 18 ක් ගනිද්දී ඉන් 81000 ක් කොළඹින් ලැබුණා. අපි එය මෙවර 150,000 දක්වා වැඩිකරලා මන්ත්‍රීවරුන් 13 ක් පාර්ලිමේන්තු ගෙන යනවා.ඉදිකිරීම් හා ඉංජිනේරු සේවා ඇමැති දොස්තර රාජිත සේනාරත්න මහතා, - මීට වසර විස්සකට පෙර මාත්, ජනාධිපතිතුමාත්, අසාද් සාලි මහත්තයත් එකම වේදිකාවක සිටියා. එකට පාද යාත්‍රා ගියා. ටික කලකට පසු මාත්, අසාද් සාලිත් එජාපයට ගියා. එහෙත් මහින්ද රාජපක්ෂ මහත්තයට එදා තිබුණ ගෞරවය එක ලෙස තිබුණා.අප එතුමා සමඟ එකතු වුණේ මාතෘ භූමිය නිදහස් කරගන්න. මෙරට තිබූ දීර්ඝතම යුද්ධය අවසන් කළ එකම නායකයා තමයි මහින්ද රාජපක්ෂ මහත්තයා. අද අපට මහ රෑ වෙනකම් පාරක් පාරක් ගානේ කතා කරන්න පුළුවන්. ඒ නිදහස ලබාදුන්නේ වත්මන් නායකතුමායි. එතුමට අප හැමෝම ණය ගැතියි.සැමට රැකියාමෙවර මහ මැතිවරණය ලංකා ඉතිහාසය අලුත් තැනකට ගෙන යනවා. අලුත් පිටුවක් පෙරලනවා. මේ දුප්පත් රට තව අවුරුදු හයක් යනවිට දියුණු රටක් බවට පත් වෙනවා. 2015 වසර අවසන් වනවිට සෑම තරුණ තරුණියකුටම රැකියා ලැබෙනවා. රැකියා පසුපස ගිය යුගය ඉන් හමාර වෙනවා.2016 වෙනකොට සෑම අයෙකුටම නිවෙසක් හිමිවෙනවා.2011 වසර අවසන් වනවිට සෑම ගෙදරකටම විදුලිය ලබාදෙනවා. විදුලිබිල අඩු කරන්න ගල් අඟුරු බලාගාර, ජල විදුලි බලගාර ඉදිකරමින් තියෙනවා.ඉදිරි වසර හය තුළදී දුප්පත්කම, මන්දපෝෂණය, විරැකියාව සම්පූර්ණයෙන් ඉවත් කරලා යටිතල පහසුකම් නංවන්න පියවර ගන්නවා.අප එදා දේශපාලනය කෙළේ සමාජවාදය ඇති කරන්න. ඒ මඟින් දුප්පත්කම නැති කරන්න. 80 දශකය වෙන කොට සමාජවාදය අඩුවෙමින් ගියා.අද අප මහින්ද චින්තනය රැගෙන දුප්පත්කම තුරන් කරමින් සිටිනවා. විරැකියාව අවසන් කරමින් සිටිනවා.නිදහස් ජාතියක්හෙට දවස, ඉදිරි අනාගතය සුබ සිහිනවලින් යථාර්ථයක් බවට පත් කරන්න අවශ්‍ය අඩිතාලම වැටී තිබෙනවා. මේ තත්ත්වය ඉදිරියට ගෙන යන්න, ඔබේ බලාපොරොත්තු ඉටුකරන්න අපේ‍්‍රල් 08 වැනිදාට ශක්තිමත් පාර්ලිමේන්තුවක් ලබාදෙන්න කියා මා ඔබ සැමගෙන් ඉල්ලා සිටිනවා.බස්නාහිර පළාත් සභා මන්ත්‍රී තිලංග සුමතිපාල මහතා, - යුද්ධය ආරම්භ වීමත් සමඟ අහිංසක දෙමළ ජනතාව පීඩා වින්දා. අපිත් ඔවුන් අතරත් දුරස්වීමක් ඇතිවුණා. එහෙත් දශක තුනකට පසු යළිත් අප සැවොම එකම සහෝදර පිරිසක් සේ එකතුවී සිටිනවා.පැයෙන් දෙකෙන් අවසන් කරන්න තිබුණ යුද්ධය එදා ජේ. ආර්. මහත්තයා පෝෂණය කළා. එහි අනිසි ප්‍රතිඵල 2009 වසර වනතෙක් අපි සියලු දෙනා වින්දා.අද අපි නිදහස් ජාතියක් වෙලා. සාමයෙන් පිරි පරිසරයක් අද අපට උදාවෙලා. ලෝකය ඉදිරියේ අභිමානවත් රටක් බවට පත්වෙලා සිටිනවා.අප දැන් කළ යුත්තේ අනාගතය ගොඩ නැගීමයි. ඒ සඳහා දරු පරපුර සකස් කළ යුතුයි. ලෝකයා සමඟ තරග කිරීමට ඉඩ සලසා දිය යුතුයි.ජාතිවාදය අප තුළ නැහැ. අපට තියෙන එකම වාදය සිංහල වාදය පමණයි. එය ඉදිරියට ගෙන යන්න හොඳ නායකයෙක් අපට ලැබිලා තියෙනවා.දශක කිහිපයකට පසුයි රාජ්‍ය නායකයෙකු මැදකොළඹ ප්‍රදේශයට පැමිණියේ. එය අපට මහත් ආඩම්බරයක් ලෙසයි අප දකින්නේ. වත්මන් නායකයාට අරමුණක්, දර්ශනයක් තියෙනවා. රට ගැන කැක්කුමක් තියෙනවා. එවැනි නායකයකු සමඟ එකතුවෙලා වැඩ කරන්න ලැබීමත් භාග්‍යයක් ලෙසයි මා දකින්නේ.25 වැනි පරාජයමුස්ලිම් හෝ දෙමළ නායකයකු පත්කර ගැනීමට අවශ්‍ය නම් එය සන්ධානයෙන් තෝරාගන්න කියලා අප කියනවා.එසේ නොමැතිව අන්තවාදී පක්ෂවලට හා දේශපාලනඥයන්ට හසුවී නැවත වරක් අගාධයට නොයන්නයි මා ඔබ සැමගෙන් ඉල්ලා සිටිනවා.එක්සත් ජනතා නිදහස් සන්ධානයේ කොළඹ දිස්ත්‍රික් අපේක්ෂක අසාද් සාලි මහතා, - 1993 වසරේදී අලුත්කඩේ ප්‍රදේශයට රණසිංහ පේ‍්‍රමදාස මහත්තයා පැමිණියා. එතුමාගෙන් පසු මේ ප්‍රදේශයට පැමිණි පළමු රාජ්‍ය නායකයා මහින්ද රාජපක්ෂ මහතායි. පසුගිය ජනාධිපතිවරණයේදී මහින්ද මහත්තයට ගහන්න විවිධ බොරු ප්‍රචාර ගෙන ගියා. රාජපක්ෂ පවුල වංචා දූෂණයන් කරනවා කියලා මඩ ප්‍රචාර ගෙන ගියා.අපේ ආගම් පොතේ් තියෙනවා පළමුව පවුලට, දෙවනුව අසල්වාසීන්ට, පසුව රට වැසියන්ට සලකන්න කියලා.රනිල් මහත්තයට පවුලක් නැහැ. රකින්න දෙයක් නැහැ. එම නිසා හොඳට ඉන්න පවුල් දැක්කම එතුමා පුපුරනවා. එජාප මැද කොළඹ ගැන කතා කරනවා.පසුගිය කාලයේ එජාප මැද කොළඹට මොනවද කෙළේ. රනිල් වික්‍රමසිංහ මහත්තයට කිසි දෙයක් කරන්න බැරිවුණා. අවුරුදු 16 ක් තිස්සේ එතුමා විපක්ෂයේ සිිටිනවා.25 වැනි වතාවටත් එතුමා අපේ‍්‍රල් 08 වැනිදා පරාජය වෙනවා.නායකයෙක් කියන්නේ ජනතා දුක හඳුනන ප්‍රශ්න කතා කළ හැකි පුද්ගලයෙක්. එහෙත් වික්‍රමසිංහ මහත්තයා ළඟට යන්න බැහැ. එලවා ගන්නවා. ඒකට වත්මන් ජනාධිපතිවරයා එතුමා දෙයක් කරන්න පුළුවන් නම් පුළුවන් කියනවා බැරිනම් බැහැ කියලා මූණට කියනවා.අද මේ වේදිකාවේ නියම ශ්‍රී ලංකා නිදහස් පාක්ෂිකයෝ ලෙස ඉන්නේ ජනාධිපතිතුමයි, අධ්‍යාපන ඇමැතිතුමයි පමණයි.අනෙක් සියලුදෙනා එජාපයෙන් පැමිණි පිරිස්. ඇයි අප හැමෝම එකතු වුණේ. අප දැක්කා රට හැදිය හැකි, දරුවන්ගේ අනාගතය ගොඩ ගත හැකි එකම නායකයා වන්නේ් වත්මන් ජනාධිපතිවරයා පමණයි කියලා. ජනාධිපතිවරයා මුස්ලිම් ජනතාවට ආදරෙයි. අපේ ජනතාවත් එතුමට ආදරෙයි. අපි හැමදාම එතුමා සමඟ සිටිනවා. එතුමව ශක්තිමත් කරන්න කටයුතු කරනවා.ශක්තිමත් ආණ්ඩුවක්මගේ් එකම අරමුණ ඉදිරි වසර 07 ඇතුළතදී සැමට අධ්‍යාපනයත්, හොඳ පරිසරයත් හා කුණු, ඩෙංගුවලින් තොර කොළඹ නගරයක් නිර්මාණය කිරීමයි.ඒ සඳහා මේ වනවිටත් ජනාධිපතිතුමන්ගේ මඟපෙන්වීම යටතේ නගමු පුරවර වැඩසටහන ක්‍රියාත්මක කරමින් සිටිනවා. දැනටමත් වතු 359 ක් සංවර්ධනය කර හමාරයි.මෙම වැඩ කොටස ඉදිරියට ගෙන යන්න එළැඹෙන මහ මැතිවරණයේදී ශක්තිමත් ආණ්ඩුවක් පිහිටුවන්න තුනෙන් දෙකේ බලයක් ලබාදෙන්නැයි මා ඔබ සැමගෙන් ඉල්ලා සිටිනවා.මෙහිදී නියෝජ්‍ය ඇමැති පී. රාධක්‍රිෂ්ණන්, හිටපු පාර්ලිමේන්තු මන්ත්‍රීවරුන් වන සරත් කෝන්ගහගේ, ලිලන්ත පෙරේරා, කොළඹ දිස්ත්‍රික් අපේක්ෂක එම් රවිචන්ද්‍රන්, අල්හාජ් නියාස් මව්ලවි මහත්වරුන්ද අදහස් දැක්වූහ.මේ අවස්ථාවට ජනාධිපති උපදේශක ඒ. එච්. එම්. මොහොමඩ්, ඔමාර් කාමිල් මහත්වරුන් ඇතුළු විශාල පිරිසක් සහභාගි වී සිටියහ.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>31</day>
    </date>
    <link>http://www.dinamina.lk/2010/03/31/_art.asp?fn=n10033110</link>
    <topic> දියුණුවන ලෝකයා සමඟ ඉදිරියටයා හැකි දරු පරපුරක් බිහිකරනවා</topic>
    <author>දෙහිවල – ගල්කිස්ස සමූහසුරන්ජිත් පෙරේරාකෝට්ටේ සමූහ නන්ද ඒකනායක</author>
    <content>මේ රටේ සියලු දරුවන්ගේ අනාගතය ගැන අවධානයෙන් සිටින රජය දියුණු ලෝකය සමඟ ඉදිරියට යා හැකි දරු පරපුරක් බිහිකිරීමට ක්‍රියා කරන බව ජනාධිපති මහින්ද රාජපක්‍ෂ මහතා නුගේගොඩ දී පැවැසීය.ලෝකය සමඟ ගනුදෙනු කිරීමට හැකි වන පරිදි නිසි දැනුමක් හා අධ්‍යාපනයක් ලබා දී මාගේ රටේ සියලු දරුවන් ලෝකයෙන් කොන් නොවූ පරපුරක් බවට පත් කරන බව ද, ජනාධිපතිතුමා නුගේගොඩ ශාන්ත ජෝන් විදුහලේ පැවැති උත්සවයකදී සිසු දරුවන් අමතා පැවැසීය.අධ්‍යාපන අමාත්‍යාංශයේ මූල්‍ය ප්‍රතිපාදන මගින් නුගේගොඩ ශාන්ත ජෝන් විදුහලේ රුපියල් දසලක්‍ෂ 45 ක වියදමින් පාසලේ ප්‍රාථමික අංශය සඳහා ඉදිකළ අංග සම්පූර්ණ සිව්මහල් ගොඩනැගිල්ල ජනාධිපති මහින්ද රාජපක්‍ෂ මහතාගේ ප්‍රධානත්වයෙන් විවෘත කෙරිණි.නුගේගොඩ ශාන්ත ජෝන් විදුහලට පැමිණි ප්‍රථම ශශ්‍රී ලාංකික ජනාධිපති ලෙස මහින්ද රාජපක්‍ෂ මහතාගේ නාමය සනිටුහන් කරමින් පාසල් බිමේ පැළයක් රෝපණය කෙරිණි.පාසල් ශිෂ්‍යයින්ගේ ගෞරවාචාර මධ්‍යයේ පාසලේ විදුහල්පති මේජර් පි‍්‍රයන්ත ලියනගස්කුඹුර මහතා ජනාධිපතිතුමාට සංදේශයක් බාර දුන්නේය.පැමිණ සිටි සිසු දරුවන් සහ මවුපියන් ආමන්ත්‍රණය කරමින් ජනාධිපතිතුමා මෙසේ ද පැවැසීය.මම පාසල් යන අවධියේ මේ ප්‍රදේශය ගැන මේ පාසල් ගැන, එදා තිබුණු තත්ත්වය ගැන හොඳ අවබෝධයක් තිබෙනවා.එක් යුගයක මේ පාසල බොක්ෂිං, ක්‍රිකට්, රගර් වැනි ක්‍රීඩාවලින් විශාල දියුණුවක් තිබුණා. ඒ ගැන ඒ කාලේ හොඳ අවධානයක් තිබුණා.මේ විදුහලට අද දින ලැබුණු නව ගොඩනැගිල්ල දිහා බැලූ විට ඇමැති සුසිල් ප්‍රේමජයන්ත මහතාගේ දායකත්වය නිබද මේ පාසලට ලැබී තිබෙන බව පෙනී යනවා.අධ්‍යාපන ඇමැතිවරයා වශයෙන් නොවේ. ආදි ශිෂ්‍යයෙකු වශයෙන් ද තමා ඉගෙන ගත් පාසලට ඒ මහතා නිසි ගෞරවය පුදකර තිබෙන බව පැවසීය.මේ විදුහලේ දියුණුව ගැන, ඒ සඳහා විදුහල්පතිතුමන්ගේ කැපවීම අගය කකරනවා. කුමන දියුණු පහසුකම් තිබුණත් සිසු දරුවන්ට නිසි පරිදි අධ්‍යාපනය ලබාදීමේ වගකීම විදුහල්පතිවරයා ඇතුළු ආචාර්ය මණ්ඩලයට පැවරී තිබෙනවා.ඒ සඳහා ද සියලු දෙනාගේම කැපවීම ද අවශ්‍යයි. රටක වටිනාම සම්පත දරු පරපුරයි. මහා වරායන්, ගුවන් තොටුපළ, විශාල සංවර්ධන ව්‍යාපෘති ගොඩනගන්න පුළුවන්. නමුත් මේ සියලු දේට වඩා මටත් ඒ වගේම රටට සහ ඔබට අප සැමට වටින්නේ අනාගතය බාරගන්න ඉන්න මේ දරු පරපුරයි.අපට තිබෙන විශාලම වගකීම දරුවන්ගේ අනාගතය ගැනයි. එය කුමන ආකාරයෙන් ඔවුන් සඳහා සකස් විය යුතු ද යන්නයි. මගේ රටේ සියලු දරුවන් ලෝකයේ කොන් නොවන පරපුරක් බවට පත්කිරීම සඳහා අවශ්‍ය පියවර ගැනීම ද අපගේ වගකීම සහ යුතුකමයි. දරුවන්ට දියුණු ලෝකය සමග ඉදිරියට යා හැකි නිසි දැනුමක් සහ අධ්‍යාපනයක් ලබා දී ලෝකය සමග ගනුදෙනු කිරීමට හැකි පරිදි ඔවුන් ඉදිරියට ගෙන යා යුතුයි.මවුපියන්ම හිතන්නේ මගේ දරුවා උසස් තලයකට උසස් අධ්‍යාපනයට යා යුතුයි කියායි. නමුත් විශ්වවිද්‍යාලයට තේරෙන්නේ සියයට දෙකක පමණ සුළු ශිෂ්‍ය පිරිසක්. එසේ වුණා කියා අප ඉතුරු දරු දැරියන් අධ්‍යාපනයෙන්, සමාජයෙන් කොන් කරනවද? නැහැ. ලෝකය තුළ ඔවුන්ටත් තැනක් තිබෙනවා. ඔවුන්ගේ හැකියාවන් මගින් සමාජයේ නිසි තැනක් ලැබිය යුතුයි.ඔවුන් කිසිසේත්ම කොන් වීමට රජයක් වශයෙන් ඉඩ තියන්නේ නැහැ. ඔවුන්ගේ හැකියාවෙන් කුඩා කළ සිට ඔවුන් ලබා ගත් අධ්‍යාපනය අනුව ඔවුන්ටත් මේ ලෝකය තුළ අනාගතයක් තිබෙනවා. ඒ සඳහා යොමු කිරීමට අපට වගකීමක් තිබෙනවා. එමනිසා ඔවුන්ගේ ඒ හැකියාවන් දියුණු කිරීමට අවශ්‍ය පාඨමාලා ද පාසල්වල තිබිය යුතුයි.මේ රටේ සියලු දරුවන්ගේ අනාගතය ගැන රජය අවධානයෙන් සිටිනවා. වසර 30 ක ශාපකාරී යුද්ධයෙන් පසු රට එක්සේසත් කළා. රට සංවර්ධනයේ ඉදිරි මාවතට යොමු කර ඒ සඳහා පසුබිම සකස් කළා.රටේ සෑම දෙනාටම අවශ්‍ය යටිතල පහසුකම් සෑම දිස්ත්‍රික්කයකම සංවර්ධනය කරමින් නව විදුලි බලාගාර සහ වරායන් 5 ක් නිර්මාණය වෙනවා. ඉතිහාසයේ කවරදාටත් වඩා විශාල සංවර්ධනයක් අප දෙනෙත් ඉදිරියේ ක්‍රියාත්මක වෙමින් පවතිනවා. කොළඹ වරායේ දකුණු පැත්තේ කිලෝමීටර් 2 1/2 (එඒඊඡ්අ ඕඅඡ්ඒම්) දියකඩනයක් ඉදිවෙමින් පවතිනවා.හම්බන්තොට ගොඩබිමින් නිර්මාණය වූ වරායක් ඉදිවෙමින් පවතිනවා. ඒ වරායේ පතුල පේනවා.එය පතුල පෙනෙන එකම වරාය වෙන්න පුළුවන්. තව මාස කිහිපයකින් නොවැම්බර් මාසයේ එයට වතුර පුරවනවා. මෙවැනි සංවර්ධන ක්‍රියා රටේ ජනතාවගේ ආර්ථිකය ශක්තිමත් කිරීම සඳහායි. ඒ නිසා මුලින්ම රටේ ආර්ථිකය තවත් ශක්තිමත් කර අනාගත පරපුර වෙනුවෙන් මෙවැනි සංවර්ධන ක්‍රියා සිදුකොට කළ යුතු යුතුකම් ඉටුකළ යුතුයි.අපගේ රටට නිදහස ලැබෙන විට රටේ ඒක පුද්ගල ආදායම ඩොලර් 1000 යි. 2005 වන විට ඩොලර් 2400 දක්වා ඉහළ අගයකට ගෙන ඒමට හැකි වී තිබෙනවා.ඉදිරියේදී එම ආදායම දෙගුණයක් කළ යුතුයි. ඒ වෙනුවෙන් අවශ්‍ය කටයුතු සිදුකරනවා. එමඟින් සැපවත් ජීවිතයක් ගතකිරීමට අවශ්‍ය පසුබිමක් නිර්මාණය වෙනවා.සැපවත් ජීවිතයක් ගත කළ හැකි ජනතාවක් බවට පරිවර්තනය කිරීමට හැකි සෑම දෙයක්ම අපි සිදුකරනවා. ඒ සඳහා ජනතා සහයෝගය අත්‍යවශ්‍යයි.ජාතික පාසලක් බවට මේ පාසැල නම් කරන ලෙස ඉල්ලීමක් තිබෙනවා. ඒ ගැන ඉදිරියේදී සලකා බලනවා. ඒ වගේම ඒ තත්ත්වයට ළඟාවීම සඳහා මේවැනි විශාල ගොඩනැගිලි ඉදිකළ පමණින්ම බැහැ. ඒ වගේ ප්‍රතිඵල පමණක්ම මදි. බාහිර ක්‍රියාකාරකම් ක්‍රීඩා හා වෙනත් කුසලතාවලින් පරිපූර්ණය විය යුතුයි.ඒ සඳහා තවත් ඉදිරියට යෑමට අවශ්‍ය සහයෝගය ලබාදීමට පාසැලේ ආදි ශිෂ්‍යයකු වූ අධ්‍යාපන අමාත්‍ය සුසිල් ප්‍රේමජයන්ත පළාත් සභා මන්ත්‍රීවරුන් වන ගාමිණි තිලකසිරි උපාලිකොඩිකාර, ධනසිරි අමරතුංග යන මහත්වරුන් සිටින බවද ජනාධිපතිතුමන් වැඩිදුරටත් කීය.අධ්‍යාපන ඇමැති සුසිල් ප්‍රේමජයන්ත මහතාඅද අපගේ පාසැලට ඓතිහාසික දිනයක් 95 වසරක සාන්ත ජෝන් විදුහලේ ඉතිහාසයේදී ජනාධිපතිවරයෙකු පැමිණි ප්‍රථම අවස්ථාව ලෙස අද දිනය සාන්ත ජෝන් විදුහල් ඉතිහාසයේ රන් අකුරින් ලියවෙනවා.මීට පෙර පැමිණි අමුත්තන් අතර 1968 දි පැමිණි විලියම් ගොපල්ලව මහතා විශේෂයි. එතුමා පිළිගැනීමේ ගීතය ගැයු අය අතර මමත් සිටියා. සුනිල් ආරියරත්නගේ පදමාලාවට සංගීතය සැපයුවේ. වික්ටර් රත්නායක . එදා එතුමා පැමිණියේ පාසැලේ බුදු මැදුර විවෘත කිරීම සඳහායි.මිශ්‍ර පාසැලක්ව පැවති සාන්ත ජොන් විදුහල මේ වන විට බාලක පාසැලක් බාලිකා පාසැලක් ලෙස ශාන්ත ජොෂප් විදුහල ආරම්භ කර තිබෙනවා.මා මහඇමති ලෙසත්, අධ්‍යාපන අමාත්‍යවරයා ලෙසත් තනතුරු දරන කාලයේ මේ වන තෙක් ගෘහස්ත ක්‍රීඩාගාරයක් පුස්තකාලයක් විද්‍යාගාරයක් සහා වානිජ විද්‍යා ගොඩනැගිල්ලක් මේ පාසැලට ලබා දී තිබෙනවා. ආදි ශිෂ්‍යයෙකු වශයෙන් මා ඉගෙනගත් පාසැල් මෑණියන්ට ඉටු කළ මෙහෙය ගැන. ඉතාමත් සතුටු වන බවද අමාත්‍යවරයා පැවසීය.මේ වනවිට පාසැලේ සිසුන් 3500ක සහා ආචාර්ය මණ්ඩලය 125 දෙනෙකු සිටිනවා. එදා ළමයින් 800 දෙනෙකු සිටියා. පාසැලේ එදා සංගීත කාමරය තිබූ තැන අද විවෘත කළ නව සිව් මහල් ගොඩනැගිල්ල ඉදි කර තිබෙනවා.ළමයින් 67ක් සිටි වැසීමට ගිය නාවල විදුහල අද ළමයින් 3000ක් අධ්‍යාපනය ලබනවා. කෙටි කාලයක් තුළ ගුරුවරුන් 35,700ක් පාසැල්වලට අනුයුක්ත කර තිබෙනවා.පුහුණු ගුරුවරු 20,000ක් උපාධි ගුරුවරුන් 9000ක් වතුකරයේ ද්‍රවිඩ ගුරුවරුන් 5715 දෙනෙකු සහ වෙනත් සුදුසුකම් මත ගුරුවරුන් 4700ක් පාසැල්වලට ඉගෙන්වීම සඳහා යොදවා තිබෙනවා.වර්තමාන ජනාධිපති තුමාගේ මෙම පාලන කාලයේ වසර 13ක් උසස්වීම් නොලැබී තිබු විදුහල්පතිවරුන් 5800කට උසස් වීම් ලබා දී තිබෙනවා.ඉසුරු පාසැල් ව්‍යාපෘතිය යටතේ සෑම ප්‍රාදේශීය ලේකම් කොට්ඨාශයකට පාසැල් 175ක් අංගසම්පූර්ණ පාසැල් බවට පරිවර්තනය කිරීමට අවශ්‍ය කටයුතු සිදුකරනවා. ඒ වෙනුවෙන් එක් පාසැලකට රුපියල් කෝටි 3.5 බැගින් මුදල් වෙන්කර තිබෙන බවද අමාත්‍යවරයා හෙළිකලේය.පරිගණක 40,000ක් මේ වන විට පාසැල්වලට ලබා දී තිබෙනවා. ඉදිරියේදී එම ප්‍රමාණය ලක්ෂයක් දක්වා වැඩි කිරීමට බලාපොරොත්තු වන බවද අමාත්‍යවරයා කීය.පරිගණක ගුරුවරුන් 60,000කට පුහුණුව ලබා දී ඒ සඳහා 15,000කට බලපත්‍ර ලබා දී තිබෙනවා. මහින්ද චින්තනයේ ඉදිරි දැක්ම සඳහා යන ගමනේ වසර 4ක දි ඒ සංවර්ධන වේගය ඉදිරි ඉලක්කයන් අනුව සිදුකරන බවද අමාත්‍යවරයා අවධාරණය කෙළේය.මේ අවස්ථාවට සහභාගි වූ ජනාධිපති තුමා ඇතුළු සම්භාවනීය අමුත්තන් පිළිගනිමින් ශාන්ත ජෝන් විදුහලේ විදුහල්පති මේජර් පි‍්‍රයන්ත බී ලියනගස්කුඹුර මහතා පිළිගැනීමේ කතාව කෙළේය.මේ උත්සව අවස්ථාවට වැඩම කළ බෙල්ලන්විල විමලරතන හිමියන් අනුශාසනාවක් සිදු කළහ. තිනියාවල පාලිත හිමි ඇතුළු මහාසංඝරත්නයද සහභාගි වී සිටියහ.නුගේගොඩ ශාන්ත ජෝන් විදුහලේ ආදිශිෂ්‍යයින් වු දෙහිවල ශ්‍රී ලංකා නිදහස් පක්ෂ සංවිධායක ධනසිරි අමරතුංග බස්නාහිර පළාත් සභා මන්ත්‍රීවරු වන ගාමිණි තිලකසිරි උපාලි කොඩිකාර යන මහත්වරුන් ඇතුළු සම්භාවනීය අමුත්තන් රාශියක් සහභාගි වූහ.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>31</day>
    </date>
    <link>http://www.dinamina.lk/2010/03/31/_art.asp?fn=n10033111</link>
    <topic>මේ මැතිවරණ ක්‍රමය නිසාරටම භේද භින්න වෙලා</topic>
    <author/>
    <content>මේ රටේ ජනතාව වෛර කරන්නේ ජනාධිපති ක්‍රමයට නොව මේ කාලකන්නි මැතිවරණ ක්‍රමයට නිසා එය වෙනස් කිරීමට මේ මහ මැතිවරණයෙන් තුනෙන් දෙකේ බලයක් ඉල්ලන බවත් මේ මැතිවරණ ක්‍රමය නිසා හොර මැරකම් ගැටුම් ඇති වී රට භේද භින්න වී ඇති බව ඉදිකිරීම් හා ඉංජිනේරු සේවා ඇමැති දොස්තර රාජිත සේනාරත්න මහතා පැවැසීය.එක්සත් ජනතා නිදහස් සන්ධානයේ හොරණ හා බණ්ඩාරගම පැවැති ජනරැලිවලට සහභාගී වෙමින් එසේ ප්‍රකාශ කළ ඇමැතිවරයා මේ මැතිවරණ ක්‍රමයෙන් තමන්ට වාසිදායක වූණත් ආසනයකට තරග කර ජය පරාජය ලබා ගැනීමට තමන් කැමැත්තෙන් සිටින බවත් පරාජයට පත්වුවහොත් ආසනයේ ගෙන් ගෙට ගොස් ඊට හේතු සොයන බව කීය.මෙහිදී වැඩිදුරටත් අදහස් දැක් වූ ඇමැති වෛද්‍ය රාජිත සේනාරත්න මහතා මෙසේද පැවසීය.“මේක තමයි අන්තිම මනාප තරගය. අන්තිම බලු පොරය. බල්ලෝ ලයිසන් කරලත් අංක දෙනවා. ඒ ක්‍රමය තමයි ජේ. ආර්. අපිට දීල තියෙන්නේ. අපෙන් සමහරු අංක බෙල්ලේ එල්ලගෙන ඒ මත්තෙම මැරෙනවා.මේ ඡන්දෙට මම අවසාන වරට ඉලක්කමෙන් ඉල්ලුවට මීට පස්සේ ඉල්ලන්නේ පක්ෂයෙන් හා නමෙන්. මේ සැරේ පාර්ලිමේන්තු යන්නේ කළුතර දිස්ත්‍රික් පාර්ලිමේන්තු මන්ත්‍රී හැටියට වූනත් මේ අවුරුද්ද ඉවර වෙන කොට මම බේරුවල පාර්ලිමේන්තු මන්ත්‍රී රාජිත සේනාරත්න, අයි. ඒ. කාදර්ට පස්සේ බේරුවල ඉන්නේ මම තමයි. ආසනය පැරදුනත් මේ මැතිවරණ ක්‍රමය නිසා නමක් තියෙන අපිට පාර්ලිමේන්තු යන්න පුළුවන්.ඒත් මේ ක්‍රමයට කවදාවත් ගෝමිස් කෙනෙකුට, රොමානිස් කෙනෙකුට, ඩී. ජී. විලියම් වගේ කෙනෙකුට, පීටර් සිල්වා වගේ් ගුරුනායකයෙකුට පාර්ලිමේන්තු එන්න බැහැ. එක්කෝ නමක් තිබිය යුතුයි නැතිනම් සල්ලි තිබිය යුතුයි.මේ රට වැඩියෙන්ම දූෂණය වූයේ මේ මැතිවරණ ක්‍රමය නිසයි. අද සමහර ආසන තියෙනවා මන්ත්‍රීලා නැහැ. පාණදුරට, බණ්ඩාරගමට, හොරණට අද මන්ත්‍රීලා නැහැ. සමහර තැන්වලට දෙන්නා තුන්දෙනා. ඡන්දයක් තිබ්බම හැමෝම දිස්ත්‍රික්කය පුරා දුවනවා. සාමාන්‍ය මැතිවරණයකට පෝස්ටර් 10000 ක් ගහන එකේ මේකට ලක්ෂයක් ගහන්න ඕනේ.”“එක්සත් ජාතික පක්ෂයේ ඡන්ද සටන දිනන්න නෙමෙයි ලැජ්ජ නැතිකම 2/3 දෙන්නේ නැතිලු. මේක පුදුම විපක්ෂයක් නේ. අද එක මන්ත්‍රී කෙනෙක් කියනවා මේ ආණ්ඩුුවට 2/3 දුන්නම බුදුන්ගේ පිහිටයිලු.මම කියනවා එයාවත් ආණ්ඩුවට ගන්නවා. රනිල් වික්‍රමසිංහ කියනවා දෙන්නේ නැහැ කියලා. මම කියනවා ගන්නවා. මම අභියෝගය භාර ගන්නවා. 2/3 ඉතිරි ගාන ගන්නවා. ව්‍යවස්ථාව වෙනස් කරනවා. වැරදි පනත් වෙනස් කරනවා.තුන්වන ලෝකයේ රටක් හදන්න ඕනෙ ප්‍රතාපවත් නායකයෙක්, බලගතු ආණ්ඩුවක්. බලගතු විපක්ෂයක් තිබිල තුන්වැනි ලෝකයේ රටවල් කොහෙවත් හැදිල නැහැ. මම අභියෝග බාර ගන්නවා. මවුබිම බේරගන්න සහය නොදුන් විපක්ෂයට, බලය දීලා රට හදන්නේ කොහොමද ? රට බේරගන්නේ නැති එකා රට හදයිද ?”</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>31</day>
    </date>
    <link>http://www.dinamina.lk/2010/03/31/_art.asp?fn=n10033112</link>
    <topic>සිවිල් ආරක්ෂක සේවා වනිතා ඒකකයේ අවුරුදු පොළ බම්බලපිටිය දුම්රියපොළ පාරේ</topic>
    <author>චන්ද්‍රිකා පෙරේරා</author>
    <content>සිවිල් ආරක්ෂක සෙබළ පවුල්වල අධ්‍යාපනය ලබන දුවා දරුවන්ට ශිෂ්‍යත්ව පිරිනැමීම සඳහා අරමුදල් උපයා ගැනීම සඳහා එම දෙපාර්තමේන්තු සේවා වනිතාවන් විසින් ඊයේ (30) අවුරුදු පොළක් ආරම්භ කරන ලදී.ආරක්ෂක අමාත්‍යාංශ සේවා වනිතා සභාපතිනි අයෝමා රාජපක්ෂ මහත්මිය අතින් එදින පෙරවරු 10.00 ට එය විවෘත විනි.බම්බලපිටිය දුම්රිය පොළ මාර්ගයේ දී විවෘත කෙරුණු එම අවුරුදු පොළ භූමියේ ආහාර වර්ග ඇතුළු අත්‍යවශ්‍ය ද්‍රව්‍ය හා විවිධ භාණ්ඩ සහිත වෙළෙඳ කුටි රැසක් ඉදිකැර තිබේ.අද (31) සවස 6.00 දක්වා පැවැත්වෙන මේ වෙළෙඳ භූමියේ සහල් කිලෝවක් රුපියල් 40 ක් වැනි මුදලකට ලබාගැනීමේ හැකියාව පවතින අතර සෑම භාණ්ඩයකම මිල සාමාන්‍ය වෙළෙඳපොළ මිලට වඩා සියයට පනහක පමණ අඩු මිලට ලබා ගැනීමේ හැකියාව ඇත.ඕනෑම පුද්ගලයෙකුට එහි භාණ්ඩ මිලදී ගැනීමට හැකිවන අතර අවශ්‍ය තරමට භාණ්ඩ ලබාදීමට හැකි බව වෙළෙඳපොළ පවත්වාගෙන යන සේවා වනිතාවෝ පවසති.පොළ විවෘත කිරීමේ අවස්ථාවට සිවිල් ආරක්ෂක දෙපාර්තමේන්තුවේ අධ්‍යක්ෂ ජෙනරාල් රියර් අද්මිරාල් ආනන්ද පීරිස්, එම සේවා වනිතා සභාපතිනි කුමුදුනී පීරිස්, ආරක්ෂක අමාත්‍යාංශයේ සහකාර ලේකම් ඉන්දු රත්නායක, ගුවන් හමුදා සේවා වනිතා සභාපතිනි නෙළුන් ගුණතිලක, යුද හමුදා සේවා වනිතා සභාපතිනි මංජුලිකා ජයසූරිය, නාවික හමුදා සේවා වනිතා සභාපතිනි මාලතී සමරසිංහ, පොලිස් සේවා වනිතා සභාපතිනි ආශා කුමාරි බාලසූරිය, අනෝමා වික්‍රමසිංහ හා හේමන්ති වීරසේකර ඇතුළු මහත්ම මහත්මීන් හා සිවිල් ආරක්ෂක සෙබළ සෙබළියන් ඇතුළු විශාල පිරිසක් එක්ව සිටියහ.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>31</day>
    </date>
    <link>http://www.dinamina.lk/2010/03/31/_art.asp?fn=n10033113</link>
    <topic>අත්‍යවශ්‍ය භාණ්ඩ මිලශීඝ්‍රයෙන් පහළ බැහැලා</topic>
    <author>සන්ධ්‍යා කරුණාරත්න</author>
    <content>අත්‍යවශ්‍ය භාණ්ඩ මිල පසුගිය වසරේ අවුරුදු කාලයට සාපේක්ෂව මේ වසරේදී ශීඝ්‍රයෙන් පහළ ගොස් ඇති බව වෙළඳ,අලෙවි සංවර්ධන, සමූපකාර හා පාරිභෝගික සේවා ඇමැති බන්දුල ගුණවර්ධන මහතා පැවැසුවේය.රජයෙන් ලබාදී තිබෙන බදු සහන හේතුවෙන් අත්‍යවශ්‍ය භාණ්ඩ මිල මෙසේ අඩු වී ඇතැයිද ඇමැතිවරයා ප්‍රකාශ කෙළේය. රජයේ ප්‍රවෘත්ති දෙපාර්තමේන්තුවේ පැවැති මාධ්‍ය හමුවකදී ඇමැතිවරයා මේ බව (30 දා) කියා සිටියේය.ඉකුත් වසරේ රුපියල් 26 ක් වූ පරිප්පුවල බදු මිල මේ වසරේදී රුපියල් 2 දක්වාද, රුපියල් 16 ක් වූ සීනිවල බදු මිල රුපියල දක්වාද, ඩීසල් බදු මිල රුපියල් 15 දක්වාද අඩුකර ඇති බවත්, ගෑස්, පෙට්‍රල්, භූමිතෙල් බදු නොමැතිව අලෙවි කරන බවත් ඇමැතිවරයා මතක් කර සිටියේය.ඉකුත් වසරේදී රුපියල් 1863 ක්ව පැවති ගෑස් සිලින්ඩරයක මිල රු. 1550 දක්වාද, රුපියල් 240 ක් වූ පරිප්පු කිලෝවක් රුපියල් 140 දක්වාද, රුපියල් 230 ක් වූ ටින්මාළු රුපියල් 149 දක්වාද, රුපියල් 285 ක් වූ කිලෝගෑම් 400 ක කිරිපිටි පැකැට්ටුවක් රුපියල් 225 දක්වාද, රුපියල් 270 ක් වූ වියළි මිරිස් කිලෝවක් රුපියල් 170 ක් දක්වාද, පෙට්‍රල් ලීටරයක මිල රුපියල් 42 කින්ද ලෙස භාණ්ඩ මිල අඩුකර ජනතාවට සහන ලබාදී ඇතැයිද ඇමැතිවරයා සඳහන් කළේය.ත්‍රස්තවාදය අවසන් කිරීමත් සමඟ මෙසේ භාණ්ඩවලට බදු සහන ලබාදීමට රජයට හැකි වී තිබෙන බවද ඇමැතිවරයා පැවැසුවේය.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>31</day>
    </date>
    <link>http://www.dinamina.lk/2010/03/31/_art.asp?fn=n10033114</link>
    <topic>උස්බෙකිස්ථාන තරුණියන් බලෙන් ගණිකා වෘත්තියේ යෙදවූවැයි සැකකරුවන්ට ඇපත් නෑ</topic>
    <author>කුමුදු හෙට්ටිආරච්චි</author>
    <content>අවන්හල්වල රැකියා ලබාදිය හැකි බව කියා උස්බෙකිස්ථාන තරුණියන් දෙදෙනෙක් මෙරටට ගෙන්වා ඔවුන් බලෙන් රඳවාගෙන ගණිකා වෘත්තීය සඳහා වෙළඳාම් කළ බව කියන සැකකරුවන් දෙදෙනෙකුගේ ඇප ඇයදුම් ඊයේ (30) ප්‍රතික්ෂේප කළ කොළඹ කොටුව මහේස්ත්‍රාත් ලංකා ජයරත්න මෙනෙවිය සැකකරුවන් ලබන 08 වැනිදා තෙක් රක්ෂිත බන්ධනාගාර ගත කිරීමට නියෝග කළාය.සිද්ධියේ පළමු සැකකාරිය වූ මේ තරුණියන් දෙදෙනාගේ විදෙස් ගමන් බලපත්‍ර බලෙන් ලබාගෙන ඇති බව කියන උස්බෙකිස්ථාන කාන්තාව රුපියල් දස දහසක මුදල් හා රුපියල් පනස් දහසක ශරීර ඇප මත මුදා හැරීමට මහේස්ත්‍රාත්වරිය නියෝග කළාය. කඳානේ පදිංචි අබ්දුල් අසීස් අහමද් මහීර් හා කොම්පඤ්ඤවීදියේ පදිංචි මොහොමඩ් හුසේන් නමැති සැකකරුවන් එසේ රක්ෂිත බන්ධනාගාර ගත කෙරුණු අතර දෙවන සැකකරුගේ බිරිය වන උස්බෙකිස්ථාන ජාතික කාන්තාවට එසේ ඇප නියම වුණි.දෙවන සැකකරු හා ඔහුගේ උස්බෙකිස්ථාන බිරිය එක් වී මේ තරුණියන් දෙදෙනා හට රැකියා ලබාදෙන බව පවසා මෙරටට ගෙන්වා ගෙන ඇති බවත් එම තරුණියන් විවිධ පුද්ගලයින් සඳහා ගණිකා වෘත්තීය සඳහා රැගෙන ගොස් ඇත්තේ පළමු සැකකාරියගේ හා දෙවන සැකකරුගේ රියදුරු වන තුන්වන සැකකරු විසින් බවත් සැකකරුවන් අත්අඩංගුවට ගෙන අධිකරණයට ඉදිරිපත් කළ රහස් පොලිසිය පවසයි.මෙම උස්බෙකිස්ථාන තරුණියන් දෙදෙනා ආගමන හා විගමන දෙපාර්තමේන්තුව වෙත පැමිණ මේ සිද්ධිය පැමිණිලි කිරීමෙන් පසු ආගමන හා විගමන පාලක ජනරාල්වරයා විසින් සිද්ධිය සම්බන්ධව වැඩිදුරටත් පරීක්ෂණ පැවැත්වීම රහස් පොලීසිය වෙත බාරදී ඇත.පැමිණිලිකාර උස්බෙකිස්ථාන තරුණියන් දෙදෙනාගේ ආරක්ෂාව හා රැකවරණය සඳහා ඔවුන් දැනට ආගමන හා විගමන දෙපාර්තමේන්තුව මගින් පාලනය වන මිරිහාන රැඳවුම් කඳවුරේ රඳවා සිටින බව රහස් පොලීසිය ඊයේ (30) අධිකරණයට දැන්වීය.සිද්ධිය සම්බන්ධව වැඩිදුර පරීක්ෂණ සඳහා නීතිපතිවරයාගෙන් උපදෙස් ලබා ගැනීමට කටයුතු කළ බවද රහස් පොලීසිය ඊයේ (30) අධිකරණයට දන්වා සිටියේය.පරීක්ෂණ කඩිනම් කරමින් මෙම සැකකරුවනට විරුද්ධව චෝදනා හතක් මත මෙම සතියේ මහාධිකරණය හමුවේ අධිචෝදනා පත්‍ර ගොනුකරන බවත් තැනැත්තන් වෙළඳාම් කිරීම යන චෝදනා මත ශ්‍රී ලංකාව තුළ අධිචෝදනා පත්‍ර ගොනු කරන ප්‍රථම අවස්ථාව මෙය බවත් අධිකරණයේ පෙනී සිටි රජයේ ජ්‍යෙෂ්ඨ නීතිඥ දිලීප පීරිස් මහතා ඊයේ (30) පැවැසීය.පැමිණිල්ල වෙනුවෙන් රහස් පොලීසිය සමඟ රජයේ ජ්‍යෙෂ්ඨ නීතිඥ දිලීප පීරිස් පෙනී සිටි අතර උස්බෙකිස්ථාන තරුණියන් දෙදෙනා වෙනුවෙන් නීතිඥ හලින්ද්‍ර ඉන්දතිස්ස මහතා පෙනී සිටියේය.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>31</day>
    </date>
    <link>http://www.dinamina.lk/2010/03/31/_art.asp?fn=r1003311</link>
    <topic>සුපිරි හෝටල්වලපරිභෝජනයට නුසුදුසු ආහාර</topic>
    <author>කළුතර දිස්ත්‍රික් සංචාරක</author>
    <content>බේරුවල සෞඛ්‍ය වෛද්‍ය නිලධාරී කාර්යාලයත්, බේරුවල ප්‍රාදේශීය සභාවත් එක්ව බේරුවල මොරගල්ල සංචාරක හෝටල්වල මුළුතැන්ගෙවල් හා ආහාර ගබඩා, ශීතකරණ හා ගෙවතු පරීක්‍ෂා කිරීමේ හදිසි සෝදිසි මෙහෙයුමක් ඉකුත්දා ක්‍රියාත්මක කර තිබුණි.බේරුවල ප්‍රාදේශීය සභාවේ සභාපති ප්‍රසන්න සංජීව මහතාගේ උපදෙස් පරිදි පරිපාලන මහජන සෞඛ්‍ය පරීක්‍ෂක චන්ද්‍රසිරි පිනිදිය මහතාගේ ප්‍රධානත්වයෙන් යුත් මහජන සෞඛ්‍ය පරීක්‍ෂක කණ්ඩායමක් විසින් මෙම සෝදිසි මෙහෙයුම සිදු කරන ලදී.සංචාරක හෝටල් ගණනක තිබූ මිනිස් පරිභෝජනයට නුසුදුසු වූ ආහාර වර්ග විශාල ප්‍රමාණයක් මෙහිදී අත්අඩංගුවට ගෙන විනාශ කළ බව මහජන සෞඛ්‍ය පරීක්‍ෂක චන්ද්‍රසිරි පිණිදිය මහතා පැවැසීය.තවත් ආහාර තොගයක් රජයේ රස පරීක්‍ෂක වෙත ඉදිරිපත් කළ බවත් එම සංචාරක හෝටල්වල තිබූ ආහාරපාන ගබඩා කිරීමේ හා ආහාර සැකසීමේ අඩුපාඩු මගහරවා ගැනීමට හෝටල් බලධාරීන්ට උපදෙස් ලබාදුන් බවත් හෙතෙම කීය.බේරුවල ප්‍රාදේශීය සභාවේ සභාපති ප්‍රසන්න සංජීව මහතා පැවසුවේ මින් ඉදිරියට ද සංචාරක හෝටල්වල මුළුතැන්ගෙවල් හා ගබඩා පරීක්‍ෂා කිරීමට ලක් කරන බවත් ඒ අවස්ථාවලදීත් අද තිබූ අන්දමින් අපිරිසුදු ලෙස තිබුණොත් තරාතිරම් නොබලා ඒ අයට විරුද්ධව නීතිමය කටයුතු කරන්න පසුබට නොවන බවත්ය.මෙම මෙහෙයුමට බේරුවල ප්‍රාදේශීය සභාවේ සභාපති ඩී. ඩබ්ලිව්. ප්‍රසන්න සංජීව, පරිපාලන මහජන සෞඛ්‍ය පරීක්‍ෂක චන්ද්‍රසිරි පිණිදිය, ලේකම් සුසිල් සිල්වා, මහජන සෞඛ්‍ය පරීක්‍ෂකවරුන් වන අයි. ජී. මංගල, ජේ. ඩී. එල්. ආර්. කේ. විජේවර්ධන, ජී. ඩී. සී. නිරෝෂ්, ඩබ්ලිව්. බී. එම්. අමරසිංහ, එස්. අයි. බෝපිටිය, ආර්. එම්. සී. ජේ. රාජපක්‍ෂ යන මහත්වරු සහභාගි වූහ.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>31</day>
    </date>
    <link>http://www.dinamina.lk/2010/03/31/_art.asp?fn=r1003312</link>
    <topic>කළුතර හිරගෙදර ක්ෂය රෝගීන් 20ක්</topic>
    <author>කළුතර මධ්‍යම සමූහ</author>
    <content>කළුතර බන්ධනාගාරයේ සිරකරුවන් අතරින් හඳුනා ගත් ක්ෂය රෝගීන් 20 දෙනෙකුට මේ වන විට ප්‍රතිකාර ලබාදෙන බවත් ක්ෂය රෝගය වැළඳී ඇත්දැයි දැන ගැනීම සඳහා කළුතර බන්ධනාගාරයේ රැඳවියන් 1500 ක් හදිසි පරීක්ෂාවකට ලක් කිරීමේ කටයුතු සූදානම් කර ඇති බවත් කළුතර දිස්ත්‍රික් ක්ෂය රෝග මර්දන නිලධාරිනී වෛද්‍ය කමනි අබේවීර මහත්මිය ප්‍රකාශ කළාය.හිරගෙවල් වැනි ස්ථානවල මෙම රෝග ව්‍යාපෘතිය වැඩි බව සඳහන් කළ එම මහත්මිය ප්‍රතිකාර ලබන රෝගීන්ගෙන් වෙනත් කිසිවෙකුට රෝගය බෝ නොවන බවද අවධාරණය කළාය.ලෝක ක්ෂය රෝග දිනයට සමගාමීව කළුතර බන්ධනාගාරයේ ක්‍රියාත්මක කෙරෙන මෙම වැඩසටහනේදී සියලුම රැඳවියන්ගේ සෙම පටල පරීක්ෂා කෙරේ.ඊට අමතරව චිත්‍රපට දර්ශන හා දේශන ඇතුළත් සෞඛ්‍ය අධ්‍යාපන වැඩසටහනක්ද කළුතර බන්ධනාගාරය තුළ ක්‍රියාත්මක කිරීමට කටයුතු යොදා ඇත.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>31</day>
    </date>
    <link>http://www.dinamina.lk/2010/03/31/_art.asp?fn=r1003313</link>
    <topic>මෝටාව-වහලුගොඩ යා කරමින් නව පාලමක්</topic>
    <author>අළුබෝමුල්ල සමූහ</author>
    <content>මෝටාව හා වහලුගොඩ ගම්මාන සඳහා රුපියල් ලක්‍ෂ 53ක වියදමින් ඉදිවන නව කොන්ක්‍රීට් පාලම නිසා විශාල සහනයක් ලැබෙන බව බණ්ඩාරගම ශ්‍රී.ල.නි.ප ප්‍රධාන සංවිධායක හිටපු අධ්‍යාපන නියෝජ්‍ය අමාත්‍ය ටියුඩර් දයාරත්න මහතා ප්‍රකාශ කළේය.ඒ මහතා එසේ ප්‍රකාශ කළේ නව කොන්ක්‍රිට් පාලමට මුල්ගල තැබීමේ උත්සව සභාවේ දීය.ටියුඩර් දයාරත්න මහතාගේ උපදෙස් මත පළාත් සභා මන්ත්‍රී නිමල් චන්ද්‍රරත්න මහතාගේ විශේෂ ඉල්ලීමට අනුව බස්නාහිර පළාතේ ප්‍රධාන ඇමැති ප්‍රසන්න රණතුංග මහතා විසින් පළාත් සභා අරමුදලින් මෙම මුදල ලබාදී ඇත.තවදුරටත් අදහස් දැක්වූ ටියුඩර් දයාරත්න මහතා, මහින්ද චින්තනය යටතේ දැන් ප්‍රථමයෙන් දියුණු කිරීමට කටයුතු යොදා තිබෙන්නේ ගමයි. ගම නැගුම, ජාතික සවිය නැමති ව්‍යාපෘති ජනාධිපතිවරයා විසින් ක්‍රියාත්මක කරන්නේ ගම දියුණු කිරීමට යි.ඕනෑම ප්‍රදේශයක් දියුණු වන්නේ එම ප්‍රදේශයේ මං මාවත් හොඳට තිබුනොත් පමණයි. මුංවත්ත නැගෙනහිර ප්‍රදේශයේ මංමාවත් වැඩිහරියක් ප්‍රතිසංස්කරණය කර තිබෙනවා.වැඩි හරියක් කොන්ක්‍රිට් දමා තිබෙනවා. වසර 17 ක කාලයක් තිස්සේ කිසිම දියුණුවක් නොලැබී මේ පළාත පාලම ඉදිකිරීමෙන් ගමනාගමන පහසුකම් මෙන්ම රටේ සංවර්ධනයට විශාල රුකුලක් ලැබෙනවා.පළාත් සභා මන්ත්‍රි නිමල් චන්ද්‍රරත්න මහතා - වසර ගණනාවක් මේ ප්‍රදේශයේ ජනතාවට විදීමට සිදුවූ බලවත්ම දුෂ්කරතාවය තව මාස කීපයක් ඇතුළත සම්පූර්ණයෙන්ම නැතිව යනවා. එපමණක් නොවෙයි මේ ප්‍රදේශයේ ජනතාවට අවශ්‍ය ගමන් පහසුකම් ලැබීමට අවශ්‍ය කරන පාලම් සියල්ල මේ වසර තුළදී සාදා නිම කරනවා.මේ ප්‍රදේශයේ අඩු ජනගහනයක් සිටිනවා කියා සංවර්ධන වැඩ අඩාල කරන්නෙ නැහැ. මේ ප්‍රදේශ දියුණුවූ පසු ජනතාව වැඩියෙන් පදිංචියට එනවාට කිසිම සැකයක් නැහැ.මේ ප්‍රදේශයේ පමණක් පාරවල් කාපට් කිරීමට රුපියල් ලක්‍ෂ 350 ක් ලබාදී තිබෙනවා.මෙම පාලම ඉදිකිරීමට ප්‍රධාන ඇමතිවරයා රුපියල් ලක්‍ෂ 53 ලබාදීම ගැන මා ස්තුතිය පළ කර සිටිනවා.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>31</day>
    </date>
    <link>http://www.dinamina.lk/2010/03/31/_art.asp?fn=r1003314</link>
    <topic>කළුතර දිස්ත්‍රික්කයට අලුත් වී වර්ග දෙකක්</topic>
    <author>කළුතර මධ්‍යම සමූහ</author>
    <content>නව වී වර්ග දෙකක් මතුගම ප්‍රදේශයේ ගොවි මහතෙකු සොයාගෙන ඇති අතර ඒවා කළුතර දිස්ත්‍රික්කයේ ජනපි‍්‍රය වී ඇතැයි කළුතර ප්‍රාදේශීය ලේකම් සිරිසෝම ලොකුවිතාන මහතා පවසයි.එස් - 2 සහ එස් - 24 යනුවෙන් මෙම වී වර්ග නම් කර තිබේ. මෙම වී වර්ග කළුතර දිස්ත්‍රික්කයේ පසට ගැළපෙන වැඩි අස්වනු සහිත ඒවා වන අතර පළිබෝධවලට ද ඔරොත්තු දෙයි. එසේ වුවද තවමත් මෙම වී වර්ග දෙක කෘෂිකර්ම දෙපාර්තමේන්තුව අනුමත කොට නැතැයි ද කළුතර ප්‍රාදේශීය ලේකම්වරයා කීය.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>31</day>
    </date>
    <link>http://www.dinamina.lk/2010/03/31/_art.asp?fn=r1003315</link>
    <topic>පැමිණිලි කරන පාරිභෝගිකයනට ‘රැස්පට්’ දාන නිලධාරියෙක්</topic>
    <author>කැලණිය විශේෂ ලයනල් ජී. පෙරේරා</author>
    <content>ජාතික ජල සම්පාදන හා ජල පවාහන මණ්ඩලයට අයත්, කැලණිය දිප්පිටිගොඩ කාර්යාලයේ පාරිභෝගික අංශ 3 කාර්යාලයේ නිලධාරියකු පාරිභෝගික පැමිණිලි ගෙන එන ජනතාවට නොසරුප් වචනයෙන් හා අශෝභන අයුරින් කතා කිරීම නිසා ජනතාව පීඩාවට පත්ව සිටිති.ජල ගාස්තු හා වෙනත් පැමිණිලි සඳහා පැමිණෙන මෙම ජනතාවට නිසි අයුරින් කතාකර ඒවා විසඳනු වෙනුවට පැය ගණන් කාලය කා දමමින් අදාළ ස්ථානයේ සිටගෙන සිටීමට සිදුව ඇත.ඒ සඳහා ක්‍රමවත් වැඩපිළිවෙළක් නොමැති මෙම කාර්යාලයේ ඇතැම් නිලධාරීන් පාරිභෝගික ජනතාව ගණන් නොගන්නා තත්ත්වයට වැටී ඇතැයි ඔවුහු පවසති.එමනිසා මෙම තත්ත්වය පිළිබඳව අදාළ බලධාරීන්ගේ් අවධානය යොමුකොට, ජනතාවගේ ජල පැමිණිලි ප්‍රශ්න පිළිබඳව කඩිනමින් ක්‍රියාත්මක වන නිලධාරීන් පත් කිරීමට අවශ්‍ය පියවර ගනු ඇතැයි ජල පාරිභෝගිකයෝ බලාපොරොත්තු වෙති.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>31</day>
    </date>
    <link>http://www.dinamina.lk/2010/03/31/_art.asp?fn=r1003316</link>
    <topic>මිහිකත සුවඳවත් කිරීමට සිටිතවත් කැකුළක් මිලින විය</topic>
    <author>වැල්ලවාය සමූහ</author>
    <content>අනාගතය බාර ගැනීමට සිටි මල් කැකුළු රැසක් විවිධ හේතු මත පසුගිය දිනවලදී රටට අහිමි වූ හැටි මාධ්‍ය මගින් අනාවරණය විය. මේ එවැනි ඛේදනීය සිද්ධියකි.වැල්ලවාය ප්‍රාදේශීය ලේකම් කොට්ඨාසයේ හදපානාගල රන්දෙණිගොඩ යාය ගමේ පදිංචි ඒ. ඩී. විජේරත්න සහ ආර්. ඩී. ඇසිලින් යුවළට දරුවන් දෙදෙනෙකි.වැඩිමලා වූයේ ආබරන දේවයලාගේ සුජිත් ප්‍රියදර්ශන වීරසිංහය. පහළොස් හැවිරිදි සුජිත් හදපානාගල විදුහලේ 10 ශ්‍රේණියේ ඉගෙනුම ලැබූ දීප්තිමත් ශිෂ්‍යයෙකි. පොත පතට මෙන්ම සුජිත් ගෙදර වැඩඩවලටද දක්ෂයෙකි.වෘත්තියෙන් ගොවියකු වූ පියාත් මවත් ගමෙන් බැහැර හේනට ගිය පසු ගෙදර සියලු කටයුතු සුජිත් කරට ගනී.සුජිත් පියාගේ අඩිපාරේ යමින් ගොවිතැනට මහත් ඇල්මක් දැක්වීය. ඔහු ගෙවත්තේ වගා කරයි. එදා (29) පෝ දිනය බැවින් පාසල් නිවාඩුය. සුජිත් උදේ හතට පමණ ඔහු වගා කීරීමට අපේක්ෂිත කොටසට වල් බෙහෙත් ගැසීමට ගියේ උදේ හීලද නොගෙනය.පැය බාගයකට පමණ පසුත් පුතා ගෙදර නොපැමිණි නිසා පියා ඔහු ගැන සොයන විට සුජිත් ඇල්ලවත්තේ මායිමේ වැටී සිටිනු දැක දොලොව රත් විය. මවත් එතැනට දුව ගියාය.අනේ දෙයියනේ? සුජිත් වැටී සිටියේ විදුලිය රැහැනක් සමඟය. අල්ලපු වත්තේ පුද්ගලයා සිය කුඹුරේ ආරක්ෂාවට හොර රහසේ විදුලිය කම්බියක් ඇද තිබුණු බවත් එය මේ වන විටත් සක්‍රීයව ඇති බවත් මවටත් පියාටත් අවබෝධ වීමෙන් පසු කඩිනමින් පුතාව හඳපානාගල රෝහලට ගෙන ගියහ. ඒ වන විටත් සුජිත් මෙලොව හැර ගොස්ය.සුජිත්ගේ ශෝකාකූල පුවත ඇසූ හදපානාගල ප්‍රදේශයම කම්පාවට පත් විය. දහසකින් හොයන්න බැරි හොඳ දරුවට අනේ මෙහෙම වුණේ ඇයි ? තැන තැන මුමුනනු ඇසිණි.නීති විරෝධී විදුලි රැහැන් බැඳි පුද්ගලයා වැල්ලවාය පොලිසිය විසින් අත් අඩංගුවට ගන්නා ලද අතර පොලිස් ස්ථානාධිපති ප්‍රධාන පොලිස් පරීක්ෂක එම්. එම්. සිරිපාල මහතාගේ ප්‍රධානත්වයෙන් පරීක්ෂණ පැවැත්වේ.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>31</day>
    </date>
    <link>http://www.dinamina.lk/2010/03/31/_art.asp?fn=r1003317</link>
    <topic>පැරඩයිස් මහවැවවිනාශ මුඛයේ</topic>
    <author>කුරුවිට සමූහ රූපිකා කේ. බණ්ඩාර</author>
    <content>ප්‍රදේශයට සම්පතක් වූ පැරඩයිස් මහවැවට දුරදිග නොපෙනෙන මිනිස් ක්‍රියාකාරකම් නිසා සිදුවී තිබෙන්නේ ශෝචනීය ඉරණමකි.රොන්මඩ, අපද්‍රව්‍ය පිරි පාරිසරික ගැටලු නිර්මාණය කරන මර්මස්ථානයක් බවට පත්වී ඇති වැවේ ජලපෝෂක ප්‍රදේශ විනාශවීමෙන් ගොවි ජනතාවටද කෘෂිකාර්මික අවදානමක් එල්ල කැර තිබේ.ඉඩම් කට්ටිකරන පෞද්ගලික සමාගමක් මඟින් වැව අසල ඉඩම් වෙන්දේසියට සකස් කිරීමේදී කාණු පද්ධති හරවා තිබෙන්නේ වැවටයි. අක්කර 9 1/2 ක්ව තිබූ මහවැවේ වපසරිය අක්කර 7 1/2ට හීනකිරීමට මේ අත්තනෝමතික ක්‍රියාකාරකම් හේතු වී තිබේ.වැව සුරැකීමට ගොවිජනතාව හා ප්‍රදේශවාසීන් එක්ව, පරිසරය හා වැව සුරැකීමේ සංවිධානය පිහිටුවා ගනිමින් උද්ඝෝෂණ ව්‍යාපාරයක් පැවැත් වූ බව එම සංවිධානයේ සභාපති, පැරඩයිස් වාපිකාරාම විහාරාධිපති මාදෙල්ගමුවේ විජයමූර්ති හිමියෝ පැවසූහ. වැව හාරා රොන්මඩ ඉවත්කර ප්‍රතිසංස්කරණය කළ යුතු බවද උන්වහන්සේ අවධාරණය කළහ.ගම්වාසී පී. ඇම්. කරුණාදාස මහතා පැවසුවේ වැව් ජලයෙන් පෝෂණය වූ කුඹුරු අක්කර 200ක් පමණ වගා කිරීමට නොහැකි වූ බවයි. ප්‍රධාන සොරාව්ව කැඩී වැලිගෝනි සිරකොට තිබෙන බවද හෙතෙම පවසයි.වැව පිළිසකර කරන්නේ නම් ජල හිඟයෙන් පීඩා විඳින ගම්මාන 12 ක පමණ ජනතාවකට විශාල ප්‍රයෝජනයක් ලැබෙන බව චන්ද්‍රාණි සමරතුංග මිය පැවසුවාය. වැව රැකගැනීමට විජයමූර්ති ස්වාමීන්වහන්සේ දරන ප්‍රයත්නයද ඇගේ පැසසුමට ලක්විය.ප්‍රදේශයේ සොබා සෞන්දර්යත්වයට වැඩි ලකුණු එක්කරමින් එදා වැව් ජලයේ සුපිපි නෙළුම් පුෂ්පයන් අද, බෝතල්කටු, පොලිතින්, පොල්කුඩුවලට ආදේශ වී තිබේ. එදා සියලු අවශ්‍යතාවන් වැවේ සීතල ජල කඳෙන් සපුරා ගත්තද අද හරකෙකුටවත් වැවට බැසීමට නොහැකි තත්ත්වයක් උද්ගතව තිබේ.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>31</day>
    </date>
    <link>http://www.dinamina.lk/2010/03/31/_art.asp?fn=s1003311</link>
    <topic>අධ්‍යාපන අමාත්‍යාංශයෙන් පාසල් ක්‍රීඩා සංවර්ධනයට රු. මිලියන 350ක්</topic>
    <author>ප්‍රින්ස් ගුණසේකර</author>
    <content>අධ්‍යාපන අමාත්‍යාංශය මේ වසරේ පාසල් ක්‍රීඩා කටයුතු සඳහා රුපියල් මිලියන 350කට අධික මුදලක් වෙන් කිරීමට තීරණය කොට ඇත. අධ්‍යාපන අමාත්‍ය සුසිල් ප්‍රේමජයන්ත මහතාගේ උපදෙස් මත නීරෝගිමත් ළමා පරපුරක් බිහිකිරීමේ අරමුණින් මේ වසරේ සිට නව ක්‍රීඩා වැඩසටහන් රැසක් ද හඳුන්වාදීමට පියවරගෙන තිබේ.අධ්‍යාපන අමාත්‍යාංශයේ ශාරීරික අධ්‍යයන හා ක්‍රීඩා අංශය මගින් මේ වැඩසටහන් ක්‍රියාත්මක කෙරෙන අතර ප්‍රාථමික ශ්‍රේණි පාසල් ශාරීරික අභ්‍යාස ක්‍රීඩා උළෙල මේ වසරේ සිට ක්‍රියාත්මක අලුත් ම වැඩසටහන වේ.රටපුරා අධ්‍යාපන කලාප 94ක ප්‍රාථමික ශ්‍රේණි පාසල් ක්‍රීඩා උළෙල ක්‍රියාත්මක කිරීමට නියමිතය. පළමු ශ්‍රේණියේ සිට පස්වැනි ශ්‍රේණිය දක්වා ප්‍රාථමික අංශයේ සිසු සිසුවියන් ක්‍රීඩා උළෙලට සහභාගීවන අතර දක්ෂතා දක්වන අයට කුසලාන හා සහතික පත් ප්‍රදානය කෙරේ.සෞඛ්‍ය අමාත්‍යාංශය කරන ලද සමීක්ෂණයක වාර්තාවක් අනුව මේ වැඩපිළිවෙළ වහාම ක්‍රියාත්මක කිරීමට අධ්‍යාපන ඇමැති සුසිල් ප්‍රේමජයන්ත මහතා තීරණය කළේ ය. එමගින් ප්‍රාථමික ශ්‍රේණිවල සිසු සිසුවියන් ක්‍රීඩාව කෙරෙහි උනන්දුවක් ඇතිවීම හා දක්ෂතා කුඩා කාලයේදීම හඳුනාගැනීමට හැකිවීම අනාගතයට යහපත් ප්‍රතිඵලයක් බව අධ්‍යාපන අමාත්‍යාංශයේ ශාරීරික අධ්‍යාපන හා ක්‍රීඩා අධ්‍යක්ෂ එල්. කේ. ජයවීර මහතා ‘දිනමිණ’ ට පැවැසීය.පාසල් ක්‍රීඩා උපකරණ මිල දී ගැනීම සඳහා මේ වසරේ වැඩි මුදලක් වෙන් කිරීමට ද අධ්‍යාපන අමාත්‍යාංශය පියවරගෙන ඇත. මෙහි දී ග්‍රාමීය අඩුපහසුකම් සහිත පාසල්වලට ප්‍රමුඛතාව ලබාදීමට අධ්‍යාපන ඇමැතිවරයා අදාල අංශවෙත උපදෙස් දී ඇත. පිළියන්දල මධ්‍ය මහා විද්‍යාලය ක්‍රීඩා පාසලක් ලෙස මේ වසරේ සිට ක්‍රියාත්මකවන බැවින් ඒ සඳහා අවශ්‍ය ක්‍රීඩා උපකරණ ඇතුළු පහසුකම් වෙනුවෙන් ද වැඩි අවධානයක් යොමුකර තිබේ.ක්‍රීඩා උපකරණ මිල දී ගැනීම්වලට අමතරව ක්‍රීඩා විෂය සංවර්ධනය උදෙසා ක්‍රීඩා ගුරු පුහුණුව විධිමත් ව පවත්වාගෙන යෑමට ක්‍රීඩා පුහුණු කඳවුරු ප්‍රමාණය මේ වසරේ වැඩි කිරීමට ද තීරණය කර ඇත.සැප්තැම්බර් මාසයේ කොළඹ දී පැවැත්වෙන සමස්ත ලංකා පාසල් ක්‍රීඩා උළෙලට උතුරු - නැගෙනහිර පළාත්වලින් මෙවර වැඩි ක්‍රීඩක ක්‍රීඩිකාවන් ප්‍රමාණයක් එක්වන හෙයින් ඔවුන්ට අවශ්‍ය සියලු පහසුකම් සැලසීමට විශේෂ වැඩපිළිවෙළක් ක්‍රියාවට නැංවීම ද සිදු කෙරේ.වසර 30 ක ත්‍රස්තවාදය නිමා වූ පසුව පසුගිය වසරේ පැවැති සමස්ත ලංකා පාසල් ක්‍රීඩා උළෙලට උතුරු පළාතේ පාසල් 105කින් ක්‍රීඩක ක්‍රීඩිකාවන් 548ක් ද නැගෙනහිර පළාතේ පාසල් 120කින් ක්‍රීඩක ක්‍රීඩිකාවන් 554ක් ද සහභාගී වූහ. එම ප්‍රමාණය මෙවර විශාල ලෙස වැඩිවනු ඇතැයි අපේක්ෂා කෙරේ.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>31</day>
    </date>
    <link>http://www.dinamina.lk/2010/03/31/_art.asp?fn=s1003312</link>
    <topic>‘චෙස් මාස්ටර්ස්’ පුහුණු පාඨමාලා අපේ‍්‍රල් සිට</topic>
    <author/>
    <content>ශ්‍රී ලංකාවේ ප්‍රමුඛතම චෙස් ඇකඩමිය වන ‘චෙස් මාස්ටර්ස් චෙස් ඇකඩමිය’ ලබන අපේ‍්‍රල් මස සිට නව චෙස් පුහුණු පාඨමාලා ආරම්භ කිරීමට කටයුතු සංවිධානය කර තිබේ. මේ අනුව කොළඹ දිස්ත්‍රික්කය තුළ ප්‍රධාන නගර තුනක් පදනම් කරගෙන ප්‍රථම අදියරේ පාඨමාලාවන් ආරම්භ කෙරෙනු ඇත. එම නගර වන්නේ මහරගම, නුගේගොඩ හා මාලඹේ ය.නුගේගොඩ Open Arc School ආයතනයේ දී අපේ‍්‍රල් 3 වැනිදින පාඨමාලාව ආරම්භ වන අතර මාලඹේ Minasko ආයතනයේ දී අපේ‍්‍රල් මස 6වැනි දින සහ අපේ‍්‍රල් 4වැනි දින මහරගම Chessmasters chess Acadamy මූලස්ථානයේ දී අනෙක් පාඨමාලාවන් ආරම්භ වේ. වයස අවුරුදු 6 සිට 18 දක්වා ඕනෑම කෙනෙකුට මේ පාඨමාලාවට සහභාගී වීමට අවස්ථාව සලසා දී තිබේ.ප්‍රවීණ පුහුණුකරුවන්ගේ මඟ පෙන්වීම සහ නවීන තාක්ෂණය උපයෝගි කරගෙන පාඨමාලාව පවත්වාගෙන යාම සඳහා chessmasters chess Acadamy ය. සියලු කටයුතු සූදානම් කර තිබේ.දිවයිනේ දක්ෂ ක්‍රීඩක ක්‍රීඩිකාවන් රැසක් බිහිකළ ‘චෙස් මාස්ටර්ස්’ චෙස් ඇකඩමියේ මේ පාඨමාලාවට ලියාපදිංචි වීම සඳහා www.srilakachess.com වෙබ් අඩවියට හෝ 071 - 9331387, 071 - 7916245 යන දුරකථන අංකවලට අමතන ලෙස නිවේදනය කෙරේ.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>31</day>
    </date>
    <link>http://www.dinamina.lk/2010/03/31/_art.asp?fn=s1003313</link>
    <topic>ඩේවිඩ් වෝනර්ගෙන් ශතකයක්</topic>
    <author/>
    <content>කල්කටා පිල සමග පැවැති තරගයේදී දිල්ලි පිලේ ඩේවිඩ් වෝනර් පන්දු 68 කදී හතරේ පහර 9 ක් සහ හයේ පහර 5 ක් සමඟ නොදැවී ලකුණු 107 ක් රැස් කොට මේ තරගාවලියේ පිතිකරුවකු රැස් කළ වැඩිම ලකුණු සංඛ්‍යාවේ වාර්තාවට හිමි කම් කීමට සමත් වූවේය. මීට පෙර රාජස්තාන් පිලේ යුසූෆ් පතාන් මුම්බායි පිලට එරෙහිව ලකුණු 100 ක් රැස් කොට තිබිණි.ලකුණු 40 කින් මේ තරගය ජයග්‍රහණය කළ දිල්ලි පිල ප්‍රසාද ලකුණු සටහනේ සිවුවැනි ස්ථානයේ පසුවෙයි.පළමුව පන්දුවට පහර දුන් දිල්ලි පිල නියමිත ඕවර 20 අවසානයේ කඩුලු 4 කට ලකුණු 177 ක් රැස් කළේය. ඕස්ට්‍රේලියානු ජාතික ඩේවිඩ් වෝනර් නොදැවී ලකුණු 107 ක්ද පෝල් කොලිංවුඩ් ලකුණු 53 ක්ද රැස් කළහ. පන්දු යැවීමේදී කාර්ල් ලැන්ගවේට් කඩුලු 2 ක් බිඳ දැමුවේය.පිළිතුරු ඉනිම ක්‍රීඩා කළ කල්කටා පිලට ලබාගත හැකි වූයේ කඩුලු 9 කට ලකුණු 137 ක් පමණි. ක්‍රිස් ගේල් ලකුණු 30 ක් සහ ඩේවිඩ් හසී ලකුණු 29 ක් වාර්තා කළ අතර ඇන්ජලෝ මාතිව්ස් හතරේ පහර 3 ක් සමඟ ලකුණු 24 ක් රැස් කළේය.ඇන්ඩෲ මැක්චොනල්ඩ් සහ උමේෂ් යාදෙව් කඩුලු 2 බැගින් බිඳ දැමූහ.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>31</day>
    </date>
    <link>http://www.dinamina.lk/2010/03/31/_art.asp?fn=s1003314</link>
    <topic>ඉස්ලාම් ධර්මය දේශනා කිරීමටයූසුෆ් ක්‍රිකට් පිටියෙන් සමුගනී</topic>
    <author>කරච්චි (ඒ. එෆ්. පී)</author>
    <content>ජගත් ක්‍රිකට් ක්‍රීඩාවෙන් සමුගන්නා බවට පෙරේදා ප්‍රකාශ කළ පාකිස්තානයේ බිහි වූ දක්ෂතම හා වාර්තාගත පිතිකරුවකු වන මොහමඩ් යූසුෆ් මුස්ලිම් ආගම වැලද ගත් එරට ජන සමාජයේ ප්‍රමුඛ පුද්ගලයෙකි. ඔහුගේ ජීවිත කතාව පැල්පතේ සිට මාලිගය දක්වා දිවෙන එකකි.35 හැවිරිදි යූසුෆ් ලකුණු 7,431 ක් රැස්කර ගෙන පාකිස්තානයේ වැඩිම ටෙස්ට් ලකුණු වාර්තා කළ ක්‍රීඩකයන් තිදෙනාගෙන් කෙනෙකු බවට පත්වෙමින් සාර්ථකත්වයේ උත්කෘෂ්ට තත්ත්වයේ ආස්වාදය ලැබුවේ ය. එහෙත් විශේෂයෙන් 2007 වසරේ සිට, ඔහුගේ වසර 12 ක කීර්තිමත් ක්‍රීඩා දිවිය මතභේදවලින් පිරුණු එකක් විය.කෙසේ වෙතත්, තමා ජාත්‍යන්තර ක්‍රිකට් ක්‍රීඩාවෙන් සමුගන්නා බවට පෙරේදා ඔහු කළ හැඟුම්බර ප්‍රකාශය ඇත්ත වශයෙන් ම ඔහුගේ ක්‍රීඩා දිවියේ අවසානය ද යන්න පිළිබඳ තවමත් අපැහැදිලි කරුණක් ව තිබේ.යූසුෆ්ගේ සමීපතම මිතුරන් විශ්වාස කළ හැකි නම්, ඔහු දැන් ඉස්ලාම් ධර්මය දේශනා කිරීමට බැඳී සිටින අතර ජාත්‍යන්තර මට්ටමේ ක්‍රීඩාවේ නියැලීමට ඔහුට වේලාවක් නැත.එහෙත් ‘දැනට මා ක්‍රීඩාවෙන් සමුගන්නවා’ යන ඔහුගේ ප්‍රකාශය පිළිබඳ අවධානය යොමු කළොත් එය තවත් ප්‍රකාශයක් පමණක් වීමට ඉඩ තිබේ.පාකිස්තානයේ සංස්කෘතික අගනගරය හා වඩාත් ම නිදහස් නගරය වන ලාහෝරයේ මුඩුක්කුවක දුප්පත් ක්‍රිස්තියානි පවුලකට දාව උපන් මොහමඩ් යූසුෆ් මුලින් ම ටේලර් සාප්පුවක ආධුනිකයෙකු ලෙසින් බඳවා ගනු ලැබිණි. පවුල නඩත්තු කිරීම සඳහා එම ශිල්පය උගන්වනු ලැබූ යූසුෆ් ප්‍රාදේශීය ක්‍රිකට් කණ්ඩායමක් විසින් බඳවා ගැනීම ඔහුගේ වාසනාවට සිදුවූවකි. එතැන් පටන් ඔහු ආපසු හැරී බැලුවේ ම නැත.සාර්ථක දේශීය ක්‍රිකට් තරග වාරයකින් පසුව ඔහු ජාතික කණ්ඩායමට ඇතුළත් කර ගැනිණි. 1998 වසරේ ඩර්බන්හි පැවැති සිය මංගල ටෙස්ට් තරගයේ දී යූසුෆ් ලබා ගත්තේ ඉතාමත් අඩු ලකුණු ප්‍රමාණයක් වූව ද ඔහු ක්‍රමක්‍රමයෙන් ජාත්‍යන්තර තලයට පිවිසීමට සමත් විය.ඉස්ලාම් ධර්මය වැළද ගෙන වසරකට පසුව, 2006 දී වාර්තාගත ලකුණු සංඛ්‍යාවක් ලබා ගැනීමට තමාට හැකි වූයේ තමාගේ භක්තියේ වෙනස නිසා බව යූසුෆ් විශ්වාස කළේ ය. එහෙත් විශාරදයන් විශ්වාස කරන්නේ ක්‍රීඩා දිවියේ ආරම්භයේ සිට ම ඔහු තුළ දක්ෂකම තිබුණු බවටය.ඒ කැලැන්ඩර වසරේ දී ඔහු ලකුණු 1,788ක් ලබා ගත්තේ 1976 වසරේ බටහිර ඉන්දීය කොදෙව් දූපත්හි විවියන් රිච්ඩ්ස්ගේ ලකුණු 1,710 අභිබවා යමිණි. මේ නව ලෝක වාර්තාව නිසා යූසුෆ් ට 2007 වසරේ හොඳම ටෙස්ට් ක්‍රීඩකයාට හිමි සම්මානය පිරිනැමිණි.ඔහු ශතක නවයක් ලබා ගනිමින් වසරක් තුළ වැඩිම ශතක ලබා ගැනීමේ නව වාර්තාවක් ද පිහිටුවීය. ඔහු තණතිල්ලේ පිත්තෙන් පෙළහර පෑ දක්ෂ ක්‍රීඩකයෙකු විය.එහෙත් මතභේද ඔහුගේ ක්‍රීඩා දිවිය අසලම විය. 2002 වසරේ දී එවකට නායක වකාර් යූනුස් ගේ අණට කීකරු නොවීම හේතුවෙන් කෙන්යානු සංචාරයක් අතරමග දී ඔහු යළි සියරට යැවිණි.2007 ලෝක කුසලාන පළමු වටයේ පරාජයෙන් පසුව පාකිස්තාන පිලේ නායකත්වය සඳහා ඔහු සලකා නොබැලීමෙන් පසුව යූසුෆ් ඊළඟ නායකයා වූ ෂොයිබ් මලික් සමග මතභේද ඇති කර ගත්තේ ය.2007 මංගල විස්සයි/20 ලෝක කුසලාන තරගාවලියට යූසුෆ්ට පාකිස්තාන පිලේ ස්ථානයක් නොලැබීමෙන් පසුව ඔහු කැරලිකාර ඉන්දියා ක්‍රිකට් ලීගයට එක් විය.මේ අයුරින් මතභේදාත්මක සිදුවීම් ගණනාවකට බදුන් වූ මොහමඩ් යූසුෆ්ගේ ක්‍රීඩා දිවියට තිත වැටීම සිදු වූයේ යූනුස් ඛාන් හා යූසුෆ් අතර තිබෙන අභ්‍යන්තර ගැටුම සමස්ත කණ්ඩායමේ ම බිඳ වැටීමට හේතු වී ඇති බවට ඔස්ට්‍රේලියාවේ දී ලත් නින්දිත පරාජයන් විමර්ශනය කළ පාකිස්තාන ක්‍රිකට් මණ්ඩලය විසින් කළ ප්‍රකාශයෙන් විය හැක.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>31</day>
    </date>
    <link>http://www.dinamina.lk/2010/03/31/_art.asp?fn=s1003315</link>
    <topic>නව පුහුණුකරු යුනුස්ටඅලුත් අභියෝගයක්</topic>
    <author>ලාහෝර් (ඒ. එෆ්. පී.)</author>
    <content>ප්‍රශ්නවලින් පිරුණු පකිස්තානු පිලට ශක්තියක් ලබාදෙමින් එළැඹෙන විස්සයි – 20 ලෝක කුසලාන ක්‍රිකට් තරගාවලියට පෙර ක්‍රීඩකයන් අතර විශ්වාසය ඇතිකිරීම තම ප්‍රධානතම අභියෝගය බව පකිස්තානු පිලේ නව පුහුණුකරු වකාර් යුනිස් ප්‍රකාශ කෙළේය.ඕස්ට්‍රේලියානු සංචාරය අසාර්ථක වීම නිසා කණ්ඩායමේ ප්‍රධාන පෙළේ ක්‍රීඩකයින් කිහිපදෙනකුට දඬුවම් ලබාදීම හේතුවෙන් කණ්ඩායම තුළ ව්‍යාකූ®®ල තත්ත්වයක් පවතින අතර පසුගිය වසරේ විස්සයි – 20 ලෝක සූරයන් වූ ඔවුනට මෙවර තම කිරුළ රැකගැනීමේ අභියෝගයට මුහුණ දීමට සිදුවන බැවින් අතිරේක පීඩනයකින්ද ඔවුහු පෙලෙති.”මම හිතන්නේ ක්‍රීඩකයන්ගේ විශ්වාසය අඩුවී ගිහින්.” ලාහෝරයේ ආරම්භ වූ තෙදින පුහුණ වැඩසටහනකදී යුනිස් මාධ්‍යවේදීන්ට පැවසුවේය. “අර්බුදකාරී වාතාවරණය යටතේ ක්‍රීඩා කිරීමටවත් ක්‍රීඩකයින්ට නොහැකියි. මගේ පළමු කාර්යය වන්නේ ක්‍රීඩකයින් අතර විශ්වාසය වැඩි කරලමින් ඔවුනගේ ආත්ම ශක්තිය නගා සිටුවීමයි” ඔහු වැඩිදුරටත් ප්‍රකාශ කළේය.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>31</day>
    </date>
    <link>http://www.dinamina.lk/2010/03/31/_art.asp?fn=s1003316</link>
    <topic>මහින්ද විදුහල අවසන් පූර්ව වටයට</topic>
    <author>ජගත් ප්‍රේමචන්ද්‍ර</author>
    <content>ශ්‍රී ලංකා පාසල් ක්‍රිකට් සංගමය සංවිධානය කරන වයස අවුරුදු 19 න් පහළ පළමු කොටසේ එක්දින ක්‍රිකට් තරගාවලියේ අවසාන පූර්ව වටයට පිවිසීමට ගාල්ල මහින්ද විද්‍යාලය සමත් විය.මහින්ද විද්‍යාලය සහ මහනුවර ත්‍රිත්ව විද්‍යාලය අතර මුවර්ස් පිටියේ පැවැති මේ තරගයේ් ජයග්‍රහණය ඩක්වර්ත් – ලුවිස් න්‍යාය මත තීරණය වුණි. ත්‍රිත්ව විද්‍යාලය වෙනුවෙන් සමීර විජේසූූරිය පන්දු 140කදී ලකුණු 87 ක් ද, හේෂන් වන්නිආරච්චි පන්දු 85 කදී ලකුණු 52 ක්ද, මහින්ද විද්‍යාලය වෙනුවෙන් නිර්වාන්ත තක්ෂිල පන්දු 83 කදී 49 ක්ද, නිසල තාරක පන්දු 76 කදී ලකුණු 46 ක් ද ලබා ගනිමින් පිත්තෙන් දක්ෂතා දැක්වූහ.ත්‍රිත්ව විද්‍යාලය - කඩුලු 9ක් දැවී 228 (50.0)සමීර විජේසූරිය 87, හේෂාන් වන්නිආරච්චි 52, රුෂාන් ජලීල් 35, උදාර ජයසංඛ 27/3, කෞශල්‍ය ගණසිංහ 40/4මහින්ද විද්‍යාලය – කඩුලු 4 ක් දැවී 137 (32.0)නිර්වාන්ත තක්ෂීල 49, නිසල තාරක 46, රොමේෂ් බුද්ධික 21</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>31</day>
    </date>
    <link>http://www.dinamina.lk/2010/03/31/_art.asp?fn=s1003317</link>
    <topic>ජාතික කායවර්ධන සූරතාවලිය අප්‍රේල් 4දා මිද්දෙනියේ දී</topic>
    <author>එස්. පී. එඩ්වින් බෙලිඅත්ත සමූහ</author>
    <content>ශ්‍රී ලංකා කායවර්ධන සම්මේලනයේ මෙහෙයවීම මත ශ්‍රී ලංකා ගුවන් හමුදා කායවර්ධන සංගමය සහ ‘තාරුණ්‍යයට හෙටක්’ සංවිධානය ඒකාබද්ධව සංවිධානය කරනු ලබන ‘රාජපක්ෂ ටොප් ටෙන්’ ජාතික විවෘත කායවර්ධන සූරතාවලිය 2010 අප්‍රේල් මස 4 වෙනි දින මිද්දෙනිය පොදු ක්‍රීඩාංගණයේ දී පැවැත්වීමට කටයුතු සංවිධානය කර ඇත.විශිෂ්ට දස්කම් දැක් වූ කායවර්ධන ක්‍රීඩකයින් රැසක් මෙදින තරග වදිති. වසර 4ට පසුව පැවැත්වෙන මෙම තරගාවලිය ශ්‍රී ලංකාවේ පවත්වනු ලබන විශිෂ්ටතම කායවර්ධන සූරතාවලිය ද වෙයි.මෙම සූරතාවලියේ ප්‍රථම ස්ථානය දිනාගන්නා ක්‍රීඩකයාට ‘රාජපක්ෂ කුසලානය’ සමග නවීන පන්නයේ යතුරු පැදියක් පිරිනැමීමට කටයුතු යොදා ඇත. දෙවෙනි ස්ථානයේ සිට පස්වැනි ස්ථානය දක්වා නවීන පන්නයේ යතුරු පැදි පිරිනැමේ.සයවැනි ස්ථානයේ සිට දහවැනි ස්ථානය දක්වා මුදලින් රුපියල් දස දහසක් පිරිනැමීමට සංවිධායක කමිටුව කටයුතු කරති.අවසන් තරගය අප්‍රේල් 04 දා පස්වරු 6.00 ට එම ක්‍රීඩාංගණයේ දී ම පැවැත්වේ. ත්‍යාග ප්‍රදානෝත්සවය එදිනම රාතී‍්‍ර ‘තාරුණ්‍යයට හෙටක්’ සංවිධානයේ සභාපති නාමල් රාජපක්ෂ මහතාගේ සහ වරාය හා ගුවන් සේවා අමාත්‍ය චමල් රාජපක්ෂ මහතාගේ ප්‍රධානත්වයෙන් පැවැත්වේ.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>31</day>
    </date>
    <link>http://www.dinamina.lk/2010/03/31/_art.asp?fn=s1003318</link>
    <topic>ක්ලිප්ස්ටර්ස්ට පහසු ජයක්</topic>
    <author>ෆ්ලෝරිඩා (ඒ. එෆ්. පී.)</author>
    <content>ජගත් ටෙනිස් සම්මේලනය විසින් මෙහෙයවනු ලබන ඒ. ටී. පී. විවෘත ටෙනිස් තරගාවලියේ පසුගිය වසරේ සූර්ය වූ වික්ටෝරියා ඇසංරන්කා 6 – 4 ක් සහ 6 – 0 ක් ලෙස ඉතා පහසුවෙන් පරාජය කිරීමට බෙල්ජියමේ කිම් ක්ලිප්ස්ටර්ස් සමත් වූවාය.ජගත් ටෙනිස් ශ්‍රේණිගත කිරීම් වල 14 වැනි ස්ථානයේ පසුවන ක්ලිප්ස්ටර්ස් ඊළඟ වටයේදී ඕස්ට්‍රේලියාවේ සමන්තා ස්ටෝසර් සමග තරග වදින්නීය.ශ්‍රේණිගත කිරීමේ හත්වැනි ස්ථානයේ පසුවන ජෙලීනා ජන්කෝවික් විශ්මජනක ලෙස 6 – 1 ක් සහ 7 – 6 ක් වශයෙන් පරාජයට පත් කිරීමට ස්ටෝසර් සමත්ව තිබිණි. මේ අතර ටෙනිස් ලොව සුපිරි ක්‍රීඩක ස්විට්සර්ලන්තයේ රොපර් ෆෙඩරර්, ප්‍රංශයේ ෆ්ලෝරන්ට් සෙරා 7 – 6 ක් සහ 7 – 6 ක් ලෙස ඉතා තියුණු තරගයකින් අනතුරුව පරාජයට පත් කිරීමට සමත් විය.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>31</day>
    </date>
    <link>http://www.dinamina.lk/2010/03/31/_art.asp?fn=f1003311</link>
    <topic>අධිකරණය විනාශ කළේ සරත් එන් සිල්වා</topic>
    <author>සාකච්ඡා කළේ චන්දන ජයවීර</author>
    <content>1985 දී භූතානයේ තිම්පු නුවර පැවැති සාම සාකච්ඡාවලට රජයේ නියෝජිතයා ලෙස හා ඉන් අනතුරුව ඉන්දීය රජය සමඟ පැවැති බලය බෙදාහැරීම පිළිබඳ සාකච්ඡාවලට ශශ්‍රී ලංකා රජයේ ගෞරවාන්විත උපදේශකවරයෙක් ලෙස සහභාගි වූ එස්. එල්. ගුණසේකර මහතා, වෘත්තියෙන් අධිනීතිඥවරයෙකි. ව්‍යවස්ථා සංශෝධනයක අවශ්‍යතාව පිළිබඳ හා හිටපු අගවිනිසුරුවරයාගේ පාලන සමයේ දෙනු ලැබූ තීන්දු පිළිබඳ ඔහු දක්වන අදහස් මෙසේ පළවේ.* ජන වරමක් ලබා බලයට පත්වන රජයකට කථානායකවරයා පවා පත්කරගත නොහැකි තත්ත්වයක් පසුගිය කාලයේ දී අපට දක්නට ලැබුණා. එය මෙරට පාර්ලිමේන්තු ක්‍රමයේ අර්බූදයක් ඇති කිරීමටත් හේතුවී තිබෙනවා. මෙවැනි ගැටලුවක් නිර්මාණය වීමට වර්තමාන මැතිවරණ ක්‍රමය හා ව්‍යවස්ථාව වගකිව යුතු බවට පළවී ඇති මතය පිළිබඳ ඔබේ අදහස කුමක්ද?1956 දී කේවල ක්‍රමය යටතේ එක්සත් ජාතික පක්‍ෂය ආසන 8 ට බැස්සා. ජේ.ආර් ගේ ආසනයත් නැතිවෙලා ගියා. ඒ නිසා ඔහුට වුවමනා වුණා, එවැනි තත්ත්වයක් මින් පස්සෙ ඇතිවීම වළක්වන්න. කෙසේ හෝ එ.ජා.පයට සෑහෙන මන්ත්‍රී සංඛ්‍යාවක් තබා ගැනීමටත්, ඔහුගේ බලය හැම විටම තහවුරු කර ගැනීමටත් ජේ. ආර්ට අවශ්‍යය වුණා.පාර්ලිමේන්තු ක්‍රමය යටතේ අගමැතිවරයාට හිමිව තිබූ බලතල හා තව බලතල කිහිපයක් එකතුකොට අසීමිත බලතල ප්‍රමාණයක් ජනාධිපතිවරයා වෙත ඒකරාශී කරලා, ඔහු නව ව්‍යවස්ථාවක් නිර්මාණය කළා.* රජය ඉදිරි මහ මැතිවරණයේ ජයග්‍රහණයෙන් පසු වර්තමාන ව්‍යවස්ථා සංශෝධනය කිරීමට අදහස් කරනවා. එය සිදු විය යුත්තේ කුමන ආකාරයට ද?ජනතාවට ඔවුන්ගේ අපේක්‍ෂකයා තෝරා ගත හැකි පරිදි ගම් සභා ක්‍රමය පදනම් කරගත් මැතිවරණ ක්‍රමයකට අප යායුතුයි. පක්‍ෂවලට විශේෂ තැනක් දෙන්න අවශ්‍ය නැහැ. එවිට පළාතට විශාල සේවයක් කළ හැකි, කැපවීමක්, ඉගෙනීමක් ඇති සාමාන්‍ය පන්තියේ අයට පාර්ලිමේන්තුවට පැමිණිය හැකියි.ගමක සංවර්ධන ව්‍යාපෘති ක්‍රියාත්මක කිරීම එම ගමේ ගම්සභා නියෝජිතයාට භාරදිය යුතුයි. පාර්ලිමේන්තුව සඳහා මන්ත්‍රීවරු තෝරා පත්කර ගත යුතු වන්නේ එම පළාතේ ගම් සභාවල නියෝජිතයන්ගේ ඡන්දයෙන්. එවිට නියම ප්‍රජාතන්ත්‍රවාදය ඇති වෙනවා.* හිටපු අග විනිසුරු සරත් එන්. සිල්වා මහතාගේ පාලන කාලයේදී අධිකරණ ක්‍රමයේ බිඳ වැටීමක් සිදුවූ බවටත්, එයට ඔහු ඍජුවම වගකිව යුතු බවටත් මත පළවී තිබෙනවා. ඒ පිළිබඳ ඔබේ මතය කුමක්ද?අධිකරණ ක්‍රමයේ බිඳ වැටීම පටන් ගත්තේ නෙවිල් සමරකෝන් අගවිනිසුරුවරයාගේ විශ්‍රාම යාමෙන් පසුව පත් වූ ෂර්වානන්ද මහතාගේ කාලයේදී. ඔවුන් දෙදෙනාම පත් කළේ 77 න් පසු බලයට පත්වූ ජේ. ආර්. ජයවර්ධන රජය විසින්. නෙවිල් සමරකෝන් මහතා පත් කළේත් වැරැදි හේතු නිසා. ඒත් එතුමා ඉස්තරම්ම වර්ගයේ අග විනිසුරුවරයෙක් වුණා.එතුමාට තිබුණු ගරුත්වය වෙනත් කිසිම අගවිනිසුරුවරයෙකුට ලැබුණයි කියලා මං හිතන්නෙ නෑ. ඊට පස්සේ ක්‍රම ක්‍රමයෙන් අධිකරණය කෙරෙහි මහ ජනතාවගේ තිබුණු ගරුත්වය අඩු වුණා. සරත් එන්. සිල්වා ආවට පස්සෙ ඔහුගේ විකාර නැටුම් එක්ක අධිකරණ ක්‍රමය හොඳටම බිඳ වැටුණා.ඔහු නීතිපති දෙපාර්තමේන්තුවේ සේවය කරන කාලේ මගේ හොඳ මිත්‍රයෙක්. ඒ නිසා මං කනගාටුවෙන් වුණත් කියන්නේ, ඔහු අධිකරණය හරහා ඒකාධිපති පාලන ක්‍රමයක් ගෙන ගියා කියලයි. කවදාවත් කවුරුවත් හිතුවෙ නැති දේවල් ඔහුගේ කාලයේදී අධිකරණයේ සිදු වුණා.ඔහු රාජසන්තක කළ ගජමුතු, ඔහුට හිතවත් අයට පරිත්‍යාග කළා. රජය සන්තක දේවල් එහෙම කැමැති කැමැති ආකාරයට පරිත්‍යාග කරන්න බැහැ. වෙන දේවලට අමතරව ඔහු ඔය වගේ දේවලුත් කෙරුවා. ඒවා ගැන මං කතා කරන්න කැමැති නැහැ. අධිකරණයේ විනාශයට හේතුවූ ප්‍රධානතම චරිතය සරත් එන්. සිල්වා කියලා මට ඍජුවම ප්‍රකාශ කරන්න පුළුවන්.* හිටපු අගවිනිසුරුවරයා මහජන නියෝජිතයන් විසින් ගතයුතු තීරණයන් ද ගනු ලැබූ බවට චෝදනාවක් නැඟෙනවා.විධායකය සතුව තිබෙන බලතල අධිකරණය භාවිත කිරීම වැරැදියි. ඔහු අධිකරණයට කිසිම අයිතියක් නැති පෙට්ට්‍රල්වල මිල නියම කිරීමට පවා ගියාම ඒක අධිකරණයේ වැඩ කොටසක් නෙවෙයි.තවත් අවස්ථාවක ඔහු වේග සීමා පැනවීම පිළිබඳ තීන්දුවක් දුන්නා. වැලිගම ප්‍රදේශයට අදාළ ප්‍රශ්නයක් කේන්ද්‍ර කරගෙන ඔහු මුළු රටේම ශබ්ද විකාශන බලපත්‍ර අහෝසි කළා. ඒක එයාට අදාළ දෙයක් නෙමෙයි. විධායකයට අයිති දෙයක්.ඔහු කෙසේ හෝ දේශපාලනයට පිවිසීමට උත්සාහයක් ගන්නා බවට මට විශ්වාසයක් තිබුණා. එච්. එල්. ද සිල්වා මහතා රචනා කළ ග්‍රන්ථය ප්‍රකාශයට පත් වූ දිනයේදී මා කරන ලද සමාලෝචනයේ දී සමාජයට ඉඟි කිරීමක් කළා.* ඔහුට දේශපාලනයට අවතීර්ණ වීමට නැමියාවක් තිබුණු බවට ඔබ විශ්වාස කරන්නේ කුමන සාධක මතද?ඔහු බලයට පත් වූ මුල් කාලයේ දී අධිකරණයට ඉදිරිපත් වූ මානව අයිතිවාසිකම් නඩු තොග පිටින් දොට්ට දැමූ අයෙක්. ඒත් ඔහු අවසාන කාලයේ දී, හදිස්සියේම වාගේ විශාල නඩු ප්‍රමාණයක් අහන්නටත්, බරපතළ තීන්දු ප්‍රකාශයට පත් කරන්නටත් පටන් ගත්තා. මේවා මතුපිටින් සාමාන්‍ය ජනතාවට හිතකර සේ පෙනෙන තීන්දු.ඒ වගේම රට වටේ ගිහිල්ලා අධිකරණ විවෘත කරන්න පටන් ගත්තා. ඔහු ඒ උත්සවවලදී මන්ත්‍රීවරයෙක් වගේ ගෙල වටේ මල්මාලා ගණනාවක් පළඳවාගෙන, දේශපාලන කතා පැවැත්වුවා. බැලු බැල්මට පෙණුනා ඔහු දේශපාලනයට පිවිසීමට අදහස් කරන බව.ඔහු ශ්‍රී ලංකාවේ ඉන්න මිනිසුන් අතරින් එක්තරා ආකාරයකින් දක්‍ෂතම පුද්ගලයෙක්. ඔහුට හොඳ මොළයක් තියෙනවා. ඔහු කිසියම් පක්‍ෂයක් ඇතුළට ගියානම් ඒ පක්‍ෂයේ නායකයාට තැනක් ලැබෙන්නේ නැහැ. ඔහු කොහොම හරි ඒ පක්‍ෂයේ නායකත්වය ලබා ගන්නවා. මං ඔය ගැන කළින්ම හිතලා ඒ කාලෙම වක්‍රව කිව්වා. කෙළින් කිව්වා නම් මාවත් හිරේ දානවා.* එවැනි පුද්ගලයෙක් දේශපාලනයට පැමිණීම කුමන ප්‍රතිඵලයක් ඇති කළ හැකිද?දේශපාලනයට එන්න ඕන රට ජාතිය ගැන කැක්කුමක් තියෙන අය. රටට වැඩක් කිරීමට අදහසක් තියෙන අය. එහෙම නැතිව තමුන්ට වැඩක් කරගන්න උත්සාහ කරන පුද්ගලයෙක් නෙවෙයි.* කෙසේ වෙතත් ඔහු අද ජ.වි.පෙ ප්‍රමුඛ සන්ධානයේ ඉදිරි පෙළ නායකයෙක් නොවේද?ජනතා විමුක්ති පෙරමුණ දන්නවා, සෝමවංශ අමරසිංහගෙ නායකත්වයෙන් ආව නම් ඒගොල්ලන්ට ආසනයක කෑල්ලක්වත් ගන්න ලැබෙන්නේ නැති බව. අද ඔවුන් සරත් ෆොන්සේකාව, සරත් සිල්වාව ඉදිරියට දාගෙන බලන්නෙ කොහොම හරි ආසනයක්වත් ගන්නයි. නැතිව මේ ගොල්ලන්ව ඉස්සරහට දාල තියෙන්නේ ඔවුන්ට තියෙන ආදරයක් නිසා නොවෙයි.* පසුගිය ජනාධිපතිවරණයේ දී එක්ව තරග කළ එ.ජා. පයට හා ජ.වි.පෙට මෙම මහ මැතිවරණයේ දී එක්ව තරග කළ නොහැකි වූයේ ඇයි?ෆොන්සේකාට ඕන වුණා ඒ සන්ධානයේ නායකයා වෙන්න. ඉන්පසු එමඟින් විපක්‍ෂ නායකයා වෙන්න. රනිල්ට ඕන වුණා විපක්‍ෂ නායකයා එයා වෙන්න. අමරසිංහ දැනගත්තා එයාට කවදාවත් මොන නායකයාවත් වෙන්න බැහැ කියලා.ජේ. වී. පියට ඕන සන්ධානයක් හදාගෙන ආසන හතර පහක් ලබා ගන්න. නැත්නම් ඒ ගොල්ලන්ට එක ආසනයක්වත් ලැබෙන්නේ නැහැ. මංගල සමරවීර ෆොන්සේකා අත් ඇරලා යූ.එන්.පිය පස්සේ ගියේ ඇයි? මේක තනිකරම තනතුරු ලබාගන්න කරපු බල අරගලයක්. ප්‍රතිපත්තිමය ප්‍රශ්නයක් නම් ලකුණු පිළිබඳ ප්‍රශ්නය විසඳන්න බැරිද?* විපක්‍ෂ නායකවරයා මැතිවරණය සඳහා නාමයෝජනා භාරදීමටත් පෙර සියලුම අපේක්‍ෂකයන්ගෙන් දින රහිත ඉල්ලා අස්වීමේ ලිපි ලබා ගැනීම මහජන නියෝජිතයන්ගේ ස්වාධීනත්වය කෙරෙහි බලපෑ හැක්කේ කෙසේ ද?ඒක අපේ අවධානයට ලක් විය යුතු ප්‍රශ්නයක්. මෙම මැතිවරණ ක්‍රමය තුළ දේශපාලන පක්‍ෂ අපේක්‍ෂකයන් තෝරා ගැනීමේ දී සලකා බලන්නේ මෙයාට සල්ලි තියෙනවද? එහෙම නැත්නම් මෙයාට ඡන්දය දිනන්න ශක්තිය තියෙනවද කියලා විතරයි. නමුත් ඔහු පාර්ලිමේන්තුවට යාමට සුදුස්සෙක්ද කියලා හිතන්නේ නැහැ. ඔහු අවංක ප්‍රතිපත්තිගරුක මනුස්සයෙක් ද කියලා හිතන්නේ නැහැ.දේශපාලන පක්‍ෂ අපේක්‍ෂකයන් පත් කරන කොට ඔවුන් අවංක දේශමාමක පුද්ගලයන්ද, ඔවුන්ට පිට කොන්දක් තියෙනවද? ප්‍රතිපත්තියක් තියෙනව ද කියලා බලන්න ඕන.රනිල් දින රහිත ඉල්ලා අස්වීමේ ලිපි ලබා ගැනීමෙන් පෙන්වා තිබෙන්නේ එ.ජා.ප යෙන් මැතිවරණයට ඉදිරිපත් කොට තිබෙන අපේක්‍ෂකයන් කෙරෙහි ඔහුට අබමල් රේණුවක තරම්වත් විශ්වාසයක් නැති බවයි. ඒ වගේ පිරිසක් තමයි ඔවුන් පාර්ලිමේන්තු යවන්න උත්සාහ කරන්නේ.එතකොට මොකක්ද මෙතැන තිබෙන ප්‍රජාතන්ත්‍රවාදය. මහජනතාව තෝරාගත්ත පුද්ගලයෙකුට ඔහුට ලැබෙන ජනවරම අනුව කටයුතු කරන්න බැහැ. මෙතැනදි රනිල් කියන්නේ මට ජනතාවගෙන් වැඩක් නැහැ උඹලා ඇවිල්ලා මම කියන දේ කරපල්ලා කියලයි.* ඔහු මෙලෙස දින රහිත ඉල්ලා අස්වීමේ ලිපි ලබා ගැනීමෙන් බලාපොරොත්තු වන්නේ කුමක්ද?රනිල්ට වුවමනා රාජ්‍යය බලය ලබා ගන්න නෙවෙයි. එයා කැමැති දිගටම විපක්‍ෂනායකවරයා විදිහට ඉන්න. එම තනතුරේ වගකීම් අඩුයි. අනුන්ගේ වැරැදි පෙන්න පෙන්න එයාගෙ වැරැදි සඟවාගෙන ඉන්න පුළුවන්. ඊට අමතරව විපක්‍ෂනායකධුරයේ බලය පාවිච්චි කරමින් ලෝකේ වටේ යන්න පුළුවන්.* පසුගිය යුද සමයේ සිදුවුවා යැයි සැලකෙන මානව හිමිකම් උල්ලංඝණය වීමේ සිදුවීම් පරීක්‍ෂා කිරීමට එ.ජා. සංවිධානයේ මහ ලේකම්වරයා විසින් පත් කිරීමට අදහස් කළ උපදේශක කොමිටියට රජය විරුද්ධත්වය ප්‍රකාශ කිරීම සාධාරණ ද?අපේ නීතිය අන්තර් ජාතික නීතියට ඉහළින් පවතිනවා කියන රජයේ ස්ථාවරය හා මා එකඟයි. ශ්‍රී ලංකාවේ තිබුණේ අභ්‍යන්තර ප්‍රශ්නයක්. ඒකට ඇඟිලි ගහන්න විදේශයකට අයිතියක් නැහැ.ඇෆ්ගනිස්ථානයේ අමෙරිකානු හමුදා කරන දේවල් ගැන සොයා බලන්න අපිට අයිතියක් තියෙනවද? ඒක අපේ වැඩක් නෙවෙයි. එක රටකට බැහැ තවත් රටකට කියන්න උඹලා මේ වගේ හැසිරෙන්න ඕන කියලා. එ.ජා. සංවිධානය වුණත් සාධාරණ ලෙස අමෙරිකාව, එංගලන්තය වගේ බලවත් රටවල කරන දේවල් ගැනත් හොයා බලනවද? ප්‍රජාතන්ත්‍රවාදය ගැන කතා කරන එක තමයි ලොකුම විහිළුව.* ඉදිරි මහ මැතිවරණයේදී ඔබ නියෝජනය කරන ජාතික සංවිධාන එකමුතුවේ සහය හිමිවන්නේ කුමන දේශපාලන බලවේගයට ද?මෙම මහ මැතිවරණයේ දී මගේ ඡන්දය පැහැදිලිවම එක්සත් ජනතා සන්ධානයට හිමිවෙනවා. නමුත් කාටද මනාපය දෙන්නේ කියන ගැටලුව තියෙනවා. මම මේ මොහොතේ ජනතාවට කියන්නේ ඔවුන් බුද්ධිමත්ව කටයුතු කළ යුතු බවයි.මහජනයා ඔවුන්ගේ බහුතර කැමැත්තෙන් මහින්ද රාජපක්‍ෂ මහතා ජනාධිපතිධුරයට තෝරාගෙන තිබෙනවා. ඔහුට රජයේ වැඩ කොටස බාධාවකින් තොරව, අනෙක් පක්‍ෂවල මිනිස්සුන්ගේ පස්සෙන් නොගිහින් කරගත්න, ස්ථාවර පාලනයක් ගොඩනඟා ගැනීමට අවශ්‍ය බහුතර බලයක් ලබා දිය යුතුයි. ඒ වගේම මනාපය ප්‍රකාශ කිරීමේදී රටට හා ජනතාවට වැඩක් කළ හැකි ආදර්ශමත්, අවංක මැර ක්‍රියාවලට සම්බන්ධ නොවූ පුද්ගලයන් දිනවිය යුතුයි.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>31</day>
    </date>
    <link>http://www.dinamina.lk/2010/03/31/_art.asp?fn=f1003312</link>
    <topic>තාරුණ්‍යයේ සුබ අනාගතය නාමල්</topic>
    <author>සටහන -ප්‍රේමසර ඈපාසිංහ</author>
    <content>හම්බන්තොට දිස්ත්‍රික්කයෙන් එක්සත් ජනතා නිදහස් සංධානයෙන් 2010 පාර්ලිමේන්තුවට තරග කරන අපේක්ෂක නාමල් රාජපක්ෂ ගේ වාසනාවන්ත අංකය අට (8) ය. රග්බි පාපන්දු ක්‍රීඩාවේ ඉතාමත් සුවිශේෂි දක්ෂතම ක්‍රීඩකයෙකු තරග කිරීම සඳහා උපයෝගි කරගන්නේ රග්බි පාපන්දු පිටියේ අංක 8 යන ස්ථානයයි.මෙය, ඉංගී‍්‍රසි බසින් Number Eight Position  යනුවෙන් හැඳින්වේ. සමස්ත තරගයේ දී කණ්ඩායමක ජයග්‍රහණය සඳහා ප්‍රධාන වශයෙන් උරදෙන, විශාල කාර්යභාරයක් උසුලන්නේ අංක 8 ස්ථානයේ තරග කරන ක්‍රීඩකයයි කිවහොත් එය නිවැරැදි ය. මේ නිසා අංක 8, සුවිශේෂය. වැදගත් ය.ශ්‍රී ලංකාවේ පාසල් අතර 2002 – 2005 දක්වා කාල පරාසය තුළදීත්, ඉන් අනතුරුව ප්‍රධාන පෙළේ අන්තර් – රග්බි පාපන්දු තරගමාලාවලදීත් විශිෂ්ට දස්කම් දැක්වූ ක්‍රීඩකයෙකි, මෙවර මනාප අංක 8 න් හම්බන්තොට දිස්ත්‍රික්කයට තරග කරන, ගල්කිස්සේ සාන්ත තෝමස් විදුහලෙන් බිහිවුණු එල්. එන්. රාජපක්ෂ නැතහොත් “තාරුණ්‍යයට හෙටක්” සංවිධානයේ නියමුවා වූ නාමල් රාජපක්ෂට මෙය දෛවෝපගත සිද්ධියකි.සාන්ත තෝමස් විදුහලේවිදුහල්පති බක්  (Buck)   ගේ ප්‍රකාශය“ඔබ අයත් වන්නේ ලෝකයේ හොඳම, විශිෂ්ටතම පාසල් අතරින් එකකට ය. එම විදුහලට ඇත්තේ අනභිබවනීය ඉතිහාසයකි. එය සතුව ගොඩනැගී පවතින්නේ ද වටිනා සම්ප්‍රදායන් ය.ඔබ ලෝකයේ කොතැනක සිටියද, ඔබව හදාවඩා ගත් සාන්ත තෝමස් මෑණියන්ව ඔබ අමතක නොකළ යුතුය. මෙම සම්භාවනීය විදුහලේ ගරු නම ඔබ සැමවිටම රැකගත යුතුය.මතක තබාගන්න, ඔබගේ චරිත ලක්ෂණ ගති පැවතුම්, රට දැය වෙනුවෙන් ඔබ ඉටුකරන්නාවූ ක්‍රියාදාමයන්, ඔබගේ විදුහල් මාතාව වෙත පරාවර්තනය වනවා ඇත. ගුණ – නැණ දෙකම ඔබ ඉගෙන ගන්නේ ලොව දක්නට ලැබෙන අද්විතිය පාසල වන ශාන්ත තෝමස් විදුහලෙන් ය.ඔබ එහිදී ඉගෙන ගත්තේ ඉංගී‍්‍රසි, ලතින්, ගී‍්‍රක්, ගණිතය යන විෂයයන් පමණක් නොවේ. වටිනා මිනිස් ගති, සත්‍යය, ධෛර්යය, නිර්භීතකම, නිර්මලත්වය, යන මේ කරුණු තුළින් ඔබ සැම වටිනා මිනිස් රත්න වූහ. තෝමසුවන් ලෙස මෙකී යහගුණ කෙදිනකවත් අමතක කරන්න එපා. සැමවිටම ජනතාවට උපරිම ලෙස සේවය කරන නියම මහත්වරුන් වන්න.”ඉහත සඳහන් උපදෙස් සහිත උද්ධෘතය මා උපුටාගත්තේ 1896 – 1901 දක්වා කාලපරිච්ඡේදය තුළදී, සාන්ත තෝමස් විදුහලේ විදුහල්පතිතුමා ලෙස සේවය කළ බක් නැමැති ඉංගී‍්‍රසි ජාතික දේවගැතිතුමාගේ වටිනා කතාවකිනි.ශාන්ත තෝමස් විදුහල බිහිකළ ජාතික වීරයන් බොහෝ ය. ශ්‍රී ලංකාවේ ප්‍රථම අග්‍රාමාත්‍යවරයා වූ, “ජාතියේ පියා යන විරුදය ලද මහාමාන්‍ය ඩී. එස්. සේනානායක, සිව් වරක් අගමැති පදවියෙන් පිදුම් ලද ඩඩ්ලි සේනානායක, සිරිලක පොදුජන යුගය උදාකළ ශ්‍රේෂ්ඨ පුරුෂයාණන් වූ එස්. ඩබ්ලිව්. ආර්. ඩී. බණ්ඩාරනායක, විදුදය – විදුලකර සරසවිවල නිර්මාතෘ ආචාර්ය ඩබ්ලිව්. දහනායක, සාන්ත තෝමස් විදුහලේ විශිෂ්ට, දීප්තිමත් ආදි ශිෂ්‍යයන් ය.ශ්‍රී ලංකා පාර්ලිමේන්තුවේ ප්‍රථම කථානායක ඒ. එෆ්. මොලමුරේ ද, සාන්ත තෝමස් විදුහලේ ශිෂ්‍යයෙකි. අගමැතිවරුන් අතරින් ඩී. එස්., ඩඩ්ලි, හා කථානායක ෆ‍්‍රැන්සිස් මොලමුරේ, රාජකීය - සාන්ත තෝමස් මහා ක්‍රිකට් තරගවලට සහභාගි වෙමින් සාන්ත තෝමස් විදුහලේ ක්‍රිකට් වර්ණලාභීන් වූ අතර, බණ්ඩාරනායක මහතා දක්ෂ ටෙනිස් ක්‍රීඩකයෙක් ලෙස සාන්ත තෝමස් වර්ණ දිනාගත්තේ්ය. කථානායක වරයෙක් වූ ෆ්‍රැන්සිස් මොලමුරේ, 1901 – 1903 කාල පරාසය තුළදී, සාන්ත තෝමස් පිලේ දක්ෂ ක්‍රිකට් ක්‍රීඩකයෙක් විය.රග්බි – පාපන්දු පිටිය වර්ණවත් කළාජනාධිපති මහින්ද රාජපක්ෂ මැතිතුමාගේ දයාබර පුතුන් තිදෙනාම ඉගෙනුම ලැබුවේ ගල්කිස්සේ සාන්ත තෝමස් විදුහලෙන් ය.ඔවුන් තිදෙනාම රග්බි – පාපන්දු ක්‍රීඩකයන් ය. වර්ෂ 2002 සිට 2008 දක්වා වූ කාලපරාසය තුළදී රාජපක්ෂලා, සාන්ත තෝමස් රග්බි – පාපන්දු පිටිය වර්ණවත් කළ අතර මේ තිදෙනාම විශිෂ්ට වාර්තාවක් ද පිහිටුවා ඇත. එනම්, රාජපක්ෂලා තිදෙනාම, මෙම ශ්‍රේෂ්ඨ විදුහලේ රග්බි – පාපන්දු කණ්ඩායම්වල නායකත්වය දැරීමය.මෙවර පාර්ලිමේන්තු මැතිවරණයට හම්බන්තොට දිස්ත්‍රික්කයෙන් මනාප අංක 8 න් තරග වදින එල්. එන්. රාජපක්ෂ නොහොත් නාමල් රාජපක්ෂ වර්ෂ 2002 සිට 2006 දක්වා වසර 4 ක් සාන්ත තෝමස් විදුහල් පිලට තරග කල අතර, අවසන් වසරේ දී 2005 දී ඔහු විදුහල් රග්බි පාපන්දු පිල මෙහෙයවන ලදී.ඔහුගේ දක්ෂ නායකත්වය යටතේ, සාන්ත තෝමස් - රාජකීය රග්බි පාපන්දු තරගයේ දී, රාජකීය විදුහල පරදවා ලකුණු 20 – 5 ක් වශයෙන් ලකුණු ලබාගනිමින් සාන්ත තෝමස් පිල විශිෂ්ට ජයග්‍රහණයක් ලබාගත්තේ ය. රග්බි ක්‍රීඩා පිටියේ ඔහු අංක 8 ස්ථානය තරග කළේ ය.රග්බි – පාපන්දු ක්‍රීඩාපිටියේ දීත්, ගල්කිස්ස සාන්ත තෝමස් විදුහලේදීත් ලබාගත් පන්නරය තුළින් ඔහු අපූරු දක්ෂ නායකයෙක් බවට පත්විය. එල්. එන්. රාජපක්ෂ (නාමල්) ශ්‍රී ලංකා යොවුන් රග්බි පාපන්දු කණ්ඩායම ද නියෝජනය කරමින් විශිෂ්ට දස්කම් දැක්වීය.එම අවස්ථාවේදීත් ඔහු අංක 8 ස්ථානයේ තරග කළේ ය. “තාරුණ්‍යයේ හෙටක්” නායකයා ශ්‍රී ලංකාවේ බිහිවූ අති දක්ෂ රග්බි පාපන්දු ක්‍රීඩකයෙකි. පාසල් සමයේ සිටම නාමල් රාජපක්ෂ තුළ නායකත්වයේ ලක්ෂණ විද්‍යාමාන විය.‘අති දක්ෂ ශිෂ්‍යයෙක් වූ නාමල්’ තම අධ්‍යාපනය ඉහළ තලයට ගෙනගිය අතර, පසුව, තම ජීවිතය රටේ ජනතාව සුඛිත මුදිත කරලීම සඳහා කැපකරන්නට අදිටන් කරගත්තේය.තම දයාබර පියාණන් වහන්සේවන ජනාධිපති මහින්ද රාජපක්ෂ මහතාගේ දේශපාලන දර්ශනයම ඉදිරියට ගෙන යමින් ශ්‍රී ලංකාව 21 වන සියවසේ මහා ආශ්චර්යමත් රට බවට පත් කරන්නට අත්වැල සපයන්නට තීරණය කරමින් කඨෝර දේශපාලන ක්‍ෂෙත්‍රයට පිවිසුණි.එල්. එන්. රාජපක්ෂ (නාමල්) සාන්ත තෝමස් විදුහල් පිලේත්, ශ්‍රී ලංකා යොවුන් පිලේ හා නාවික හමුදා ක්‍රීඩා සමාජයේත් තරග වැදුනේ අංක 8 දරන ස්ථානයේ දීය. ඉදිරිපෙළ ක්‍රීඩකයන් [Forwards]  රදවා තබාගැනීමේ වගකීම පැවරෙන්නේ රග්බි පාපන්දු තරගයකදී අංක 8 ක්‍රීඩකයාට ය. එම නිසා, සමස්ත තරගයටම ජීවය ලබාදෙන ක්‍රීඩකයා ලෙස අංක 8 සැලකිය හැකිය.රග්බි තරගයක ජයග්‍රහණයන් ලබාගන්නට නම් නාමල් රාජපක්ෂයන්ට සැමවිටම පැවරෙනුයේ විශාල වගකීමකි. එය ඉතාමත් ඉහළ අන්දමින් ඉටුකරන මොහු ලබාගෙන ඇති ජයග්‍රහණ රැසකි.අද, මොහු ඉදිරිපත්වී ඇති මහත්මා දේශපාලනය නම් පොර පිටියේ දී, නාමල් රාජපක්ෂ නම් මෙකී තරුණ නායකයා, හම්බන්තොට දිස්ත්‍රික්කයම විශිෂ්ට ජයග්‍රහණය කරා මෙහෙයවන අංක 8 බවට පත්වනවාට කිසිදු සැකයක් නොමැත. රුහුණේ සිංහ පරපුරට අයත් මොහුට, තම මහප්පා වූ ගරු චමල් රාජපක්ෂ අමාත්‍යතුමා උපදෙස් ලබාදෙන බවත් අත්වැල සපයනවා නොඅනුමානය.නාමල් රාජපක්ෂයන් ගේ සොහොයුරන් දෙදෙනාවූ වයි. කේ. රාජපක්ෂ - යෝෂිත 2005 සිට 2006 දක්වා සාන්ත තෝමස් විදුහල් රග්බි පිලේ තරග කළ අතර 2006 වසරේ තමවිදුහල් කණ්ඩායමට නායකත්වය ලබාදුන්නේ ය. ශශ්‍රී ලංකා නාවික හමුදාවේ නිලධාරියෙක් වූ මොහු නාවික හමුදා පිලේ විශිෂ්ට ක්‍රීඩකයෙකු මෙන් ශ්‍රී ලංකාවේ අති දක්ෂ රග්බි පාපන්දු ක්‍රීඩකයෙකි.සී. ආර්. රාජපක්ෂ - රෝහිත, 2006 සිට 2008 දක්වා සාන්ත තෝමස් විදුහලට තරග කල අතර 2008 වසරේ දී නායකත්වය ලැබීය.රාජපක්ෂ සොහොයුරන් තිදෙනෙක් වසර 7 ක කාලයක් සාන්ත තෝමස් රග්බි ක්‍රීඩා පිටිය වර්ණවත් කළ අතර, තිදෙනාම සාන්ත තෝමස් විදුහලේ රග්බි පාපන්දු පිලේ නායකත්වය ලබාගැන්ම අති විශිෂ්ට වාර්තාවකි.අනාගත නායකයෙක්හම්බන්තොට දිස්ත්‍රික්කයට අංක 8 න් තරග කරන නාමල් රාජපක්‍ෂයන් ව්‍යක්ත කථිකයෙකි. වරක් අරලියගහ මන්දිරයේ පැවැත්වුණු ගම්බද සිසු දරුවන්ට පරිගණක බෙදාදීමේ උළෙලේ දී, නාමල් රාජපක්ෂ කරන ලද කතාවට මම සවන් දුන්නෙමි.අධ්‍යාපන අමාත්‍යාංශයේ නියෝජිතයෙක් ලෙස එම උත්සවයට මම සහභාගි වුනෙමි. එදා නාමල් කළ කතාව විශිෂ්ටය. හේ අපූරුවට තැනට උචිත අන්දමට කරුනු සහිතව ව්‍යක්ත කතාවක් කළේය.එම කතාව තුළින් මා හට සක්සුදක් සේ පැහැදිලි වූයේ අනාගතයේ උදාර ගතිගුණවලින් හෙබි ජනතා සේවයට අවංකව කැපවෙන නායකයෙක් බිහිවන බවයි. හේ සංයමයෙන් කතා කළේය.නාමල් රාජපක්ෂ තුළින් නායකයෙකුහට අත්‍යාවශ්‍ය ලකෂණවූ සත්‍යවාදීභාවය, කළගුණ දත් බව, අවංකභාවය, නිහතමානිභාවය, කරුණාව, නිර්ලෝභි බව හා විනයගරුකත්වය, සාමකාමී බව, සදාචාරාත්මකභාවය, අව්‍යාජත්වය, යුතුකම් ඉටුකිරීම, යන වැදගත් ලක්ෂන මම දුටුවෙමි. කළමාකරණයට, පරිපාලනයට මෙකී මනුෂ්‍ය ගුණධර්ම විශේෂයෙන්ම වැදගත් ය. නාමල් රාජපක්ෂ තුළ මේ උතුම් ගුණාංග මම දුටුවෙමි.එංගලන්තයේ වෝටර්ලු සටන [Battle of waterloo], , බ්‍රිතාන්‍යය ජය අත්කර ගන්නේ ඊටන් [Eton]  සහ හැරෝ [Harrow]  යන ප්‍රධාන පාසල් දෙකේ ක්‍රීඩාපිටිවලදී ලබාගත් අත්දැකීම් හා පන්නරය තුළින් යයි වෙලින්ටන් හි ඈපාණෝ [Duke of Wellington]   වරක් ප්‍රකාශ කළේය.ඉන් පැහැදිලිවන්නේ ක්‍රීඩාපිටිය, කෙනෙකුගේ පෞරුෂය ගොඩනගාගැනීමට කොතරම් ඉවහල්වන්නේ ද යන්නයි. ක්‍රීඩකයෝ සැමවිටම විනිශ්චයට ගරු කරති. වරදෙහි නොබැදෙති. සාධාරණ හා යුක්තිය සැමවිටම අගය කරති. විනය ඉහළ මට්ටමක රදවා තබා ගනිති.රටට අදරැති ජනතාවගේ අදිටන හා පැතුම2010 අප්‍රේල් 8 වනදා පැවැත්වෙන මහා මැතිවරණයේ දී, එක්සත් ජනතා නිදහස් සන්ධානයට විජයග්‍රහණයන් ලබාදෙමින්, පාර්ලිමේන්තුව තුළ තුනෙන් දෙකක බලයක් ඇතිව විජයග්‍රහණයක් අත්කර ගන්නට, කෘතවේදී, රටට ආදරය කරන ජනතාව තම තීන්දුව ලබාදෙනවාට සැකයක් නොමැත.අපගේ ඇස් පනාපිට පෙනෙන මේ රජය දියත්කොට ඇති මහා පරිමාණයේ ව්‍යාපෘති මගින් ශශ්‍රී ලංකාව අනාගතයේ දී ආසියාවේ පමණක් නොව ලෝකයේම ආශ්චර්යක් බවට පත්වනවා ඇත.මෙරට සංවර්ධන කාර්යන්හි දී හම්බන්තොට නව ගුවන් තොටුපළට හා නව වරායට අත්වන්නේ අති විශේෂ වැදගත් ස්ථානයකි. 2011 ලෝක ක්‍රිකට් සූරතාව සඳහා දැනටමත් හම්බන්තොට අංග සම්පූර්ණ ක්‍රීඩා පිටියක් ද ඉදිකොට අවසන්ය.වසර 30 ක රුදුරු ත්‍රස්තවාදය අවසන්කොට මේ රටේ භෞමික අඛණ්ඩතාවය ආරක්‍ෂා කළ අපගේ සේනාධිනායක ජනපති මහින්ද රාජපක්ෂ මැතිදුන්ගේ දෙඅත් තව තවත් ශක්තිමත් කිරීම සඳහා උගතුන්, බුද්ධිමතුන්, තරුණ තරුණියන්, ක්‍රීඩක ක්‍රීඩිකාවන්, කලාකරුවන්, මාධ්‍යවේදීන් හා මිනිසුන්ගේ හද ගැස්ම හඳුනන අවංක නායකයන් පාර්ලිමේන්තුවට තෝරා පත්කර ගත යුතුය. කෘතවේදී ජනතාව එය ඉටුකරනවාට සැකයක් නොමැත.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>31</day>
    </date>
    <link>http://www.dinamina.lk/2010/03/31/_art.asp?fn=f1003313</link>
    <topic>සන්ධානයේ ජයග්‍රහණයවැඩි ඈතක නෙවෙයි</topic>
    <author>සාකච්ඡා කෙළේ -ආර්. සෝමසිරි</author>
    <content>කෝකිලා හර්ෂිණී ගුණවර්ධන මහත්මිය බස්නාහිර පළාත් සභාවේ ගම්පහ දිස්ත්‍රික්කය නියෝජනය කළ එ.ජ.නි.ස. හිටපු පළාත් සභා මන්ත්‍රීවරියකි. ඇය මීරිගම ප්‍රාදේශීය සභාවේ මන්ත්‍රීවරිය ලෙස ද කටයුතු කළාය. මෙවර පැවැත්වෙන මැතිවරණය සඳහා ගම්පහ දිස්ත්‍රික්කයෙන් මීරිගම ආසනය නියෝජනය කරමින් එ.ජ.නි.සයෙන් තරග කරන කෝකිලා හර්ෂිණී ගුණවර්ධන මහත්මිය සමඟ කළ කතාබහකි මේ.මීරිගම ප්‍රාදේශීය සභාව මෙන් ම, බස්නාහිර පළාත් සභාවේ හිටපු මන්ත්‍රීවරියක් ලෙසට ඔබ ගේ දේශපාලන ගමන් මඟ ගැන කතා කළොත්.නාමල් ගුණවර්ධන වන මගේ සහෝදරයා 2004 වසරෙදි වෙඩි තබා ඝාතනය කෙරුණා. එයින් පසු ප්‍රදේශවාසීන්ගේ් හා ඥාතීන්ගේ බලවත් ඉල්ලීම පිට දේශපාලන ක්ෂේත්‍රයට පිවිසීමට මට අවස්ථාව උදාවුණා.ගමේ ඉපිද ගැමි සුවඳ විඳිමින් කඳන්ගමුව හා ගම්පහ සිරිකුරුස විදුහල්වලින් උසස් අධ්‍යාපනය ලබාගත් මා, ගුවන් සේවිකාවක ලෙස ජීවන මඟට පිවිසුණා. අද සිටින තැනට මාව යොමුකළේ මා වටා සිටි ජනතාව සහ මගේ පවුල් පරිසරය කීවොත් නිවැරැදිය.2005 වසරේදී පළාත් පාලන මැතිවරණයට ඉදිරිපත්වෙලා, ප්‍රාදේශීය සභා මන්ත්‍රීවරියක් ලබාගත් වැඩි ම මනාප ප්‍රමාණය වන 18480 ක් ලබා ගැනීමට මට හැකිවුණා. ඉන්පසු 2009 පළාත් සභා මැතිවරණයට ඉදිරිපත්වෙලා, පළාත් සභා මන්ත්‍රීවරියක් ලෙස පත්වුණා. ඒ 50,000 කට ආසන්න මනාප ප්‍රමාණයක් ලබාගනිමින්. වසර 4 1/2 ක පමණ සේවා කාලය තුළ මීරිගම ශ්‍රී.ල.නි.ප. ප්‍රධාන සංවිධායක ධුරය මෙන් ම, ශ්‍රී.ල.නි’ප. සමස්ත ලංකා කාන්තා සංවිධානයේ උප ලේකම් ධුරය මට ලැබුණේ ජනතාව වෙනුවෙන් මෙන් ම, පක්ෂය වෙනුවෙන් කරන ලද කැපවීම් නිසයි.පළාත් සභා හා ප්‍රාදේශීය සභා මන්ත්‍රීවරියක් ලෙසට ප්‍රදේශයේ ජනතාව වෙනුවෙන් කළ සේවය ගැන යමක් සඳහන් කළොත්?ජනාධිපතිතුමාගේ මහින්ද චින්තන වැඩසටහන යටතේ ‘අපි වවමු - රට නගමු’ වැඩපිළිවෙළට ශක්තියක් වෙමින්, වැව් අමුණු සෑදීම හා ගොවීනට අවශ්‍ය කැත්ත, උදැල්ල පවා ලබාදෙමින්, ගොවියා සවිබල ගැන්වීමට කටයුතු කළා.හිසට සෙවනක් නොමැතිව පරම්පරා ගණනක් ජීවත් වූ අහිංසක ජනතාව වෙනුවෙන් නිවාස 200ක් ගොඩනඟන්නට හා ඔවුන් සඳහා විවිධ උපකාර ලබාදීමට මට අවස්ථාව ලැබුණා.දැනුමින් පිරිපුන් අනාගත පරපුරක් සඳහා පාසල් ගොඩනැඟිලි, දහම් පාසල් ගොඩනැඟිලි, ඩෙස්ක්, බංකු, පොත්පත් හා පාසල් උපකරණ අහිංසක දරු දැරියන් සඳහා ලබාදුන්නා. රුපියල් මිලියන 400යක පමණ ප්‍රතිපාදන යොදමින්, නව මාර්ග පද්ධති 60ක් පමණ සංවර්ධනය කිරීමට හැකිවුණා.ග්‍රාමීය විදුලි යෝජනා ක්‍රම සඳහා රුපියල් කෝටියක මුදලක් වෙන් කරදීමට හැකිවුණා. ගම්බද ක්‍රීඩක ක්‍රීඩිකාවන් ඉහළ තලයට ගෙන ඒමට හැකිවීම තවත් වැදගත් කාරණයක්. ජාතික තරුණ සේවා සභාවේ පහස ලබමින්, යෞවන සමාජ ව්‍යාපාරය ඔස්සේ තරුණ තරුණියන් ගේ සහජ හැකියා හා දක්ෂතා සංවර්ධනය කිරීමටට පුළුවන් වුණා.පසුගිය ජනාධිපතිවරණ ජයග්‍රහණය ඔබ දකින්නෙ කොයි විදිහට ද?ජනාධිපතිතුමා ජයග්‍රහණය කරන බව අප හැම දෙනාම දැනගෙන හිටියා. වසර 30ක් පුරා පැවැති කුරිරු යුද්ධය, වසර 3 1/2 කින් අවසන් කිරීමට හැකිවීම ඒකට ප්‍රධාන හේතුවක්.යුද්ධයක් පවතිද්දි සංවර්ධන කටයුතු ගෙනගියා. ජනතාව බඩගින්නේ තැබුවෙ නැහැ. යුද්ධයත්, සංවර්ධනයත් කෙරීගෙන ගිය ලෝකයේ ප්‍රථම රට ශ්‍රී ලංකාව කිව්වොත් ඒක නිවැරැදියි.මේ හේතු නිසා එතුමා ගැන පූර්ණ විශ්වාසයක් මේ රටේ ජනතාව ගොඩනගා ගත්තා. මෙතෙක් පහළ වූ කිසිම ජනාධිපතිවරයෙකුට කළ නොහැකි වූ බොහෝ දේ එතුමා කළා. ඒ නිසා මිනිසුන්ගේ හදවත්වලින් එතුමා ඈත් කිරීමට බැරි තත්ත්වයක් උදාවුණා.ඒ නිසා පසුගිය මැතිවරණයෙන් වැඩි ඡන්ද ලක්ෂ 18 ක් පමණ එතුමාට ලැබුණා. ශ්‍රී ලංකාවෙ මැතිවරණ කොට්ඨාසවලින් වැඩි ම ඡන්ද සංඛ්‍යාවක් ලබාදුන්නෙත් ගම්පහ දිස්ත්‍රික්කයෙන්. ජනපති ජයග්‍රහණය සඳහා ගම්පහ දිස්ත්‍රික් ජනතාව ඇතුළු ලක්වාසී සෑෑම ජන කොටසකගේම සහාය ලැබුණා.මැතිවරණය සඳහා මීරිගම මැතිවරණ කොට්ඨාසය සූදානම් වන්නෙ කුමන ආකාරයට ද?ඕනෑම මොහොතක ජයග්‍රහණයක් ලබා ගන්න පුළුවන් ආකාරයෙන් තමයි මේ ආසනයේ සංවර්ධන කටයුතු සිදුකර තියෙන්නෙ. දැනටත් සමහර ඒවා සිදුකරගෙන යනවා. මං ගුවන් සේවිකාවක් හැටියට එම තනතුරෙන් ඉල්ලා අස්වී දේශපාලනය කිරීමට තීරණය කෙළේ මීරිගම ජනතාවගේ ඉල්ලීම උඩයි.මගේ සහෝදරයා කළ සේවය ජනතා හදවත්වලින් මැකීයන්නේ නෑ. මේ හේතු නිසයි ජනාධිපතිතුමා මා වෙත මීරිගම සංවිධායක ධුරය පවා ලබාදුන්නෙ.සන්ධානයෙන් විශිෂ්ට ජයග්‍රහණයක් ලබා ගැනීමට හැකිවන අයුරින් මං තමයි කටයුතු කරගෙන යන්නෙ. මීරිගම සංවිධාන කටයුතු පටන් ගත්තේ දැනට වසර කීපයකට උඩදී. මගේ සහෝදරයා ගෙනගිය සේවයටත් වඩා උපරිම සේවයක් ජනතාව වෙනුවෙන් කිරීමට මා දිවා රාත්‍රී නොබලා කැපවෙනවා.තව දින කීපයකින් පැවැත්වෙන මැතිවරණය ගැන ඔබේ අදහස කුමක්ද?කියන්න කිසිම දෙයක් නෑ. ජනාධිපතිවරණයට වඩා වැඩි ඡන්ද සංඛ්‍යාවක් මෙවර මහ මැතිවරණයෙන් ලබා ගන්නවා. එය කිසිම කෙනෙකුට වළක්වන්න බැහැ. අද පාරිභෝගික ද්‍රව්‍යවල මිල ගණන් පහළ බසිමින් තිබෙනවා.ලෝකයේ යුද්ධයක් ගෙනයද්දිත් සහනාධාර ලබාදුන් එකම රට ශ්‍රී ලංකාවයි. කිසි ම රටක සෞඛ්‍ය පහසුකම්, අධ්‍යාපනය නොමිලයේ ලබා දෙන්නෙ නැහැ. රටේ හැම අංශයෙකින්ම දියුණුවක් අද දක්නට තිබෙනවා.ඔබ ජයග්‍රහණය කළ පසු මොනවගේ සේවයක් කිරීමටද බලාපොරොත්තු වන්නෙ?මං කාන්තාවක් හැටියට කාන්තාවන් වෙනුවෙන්, බිරියක්, මවක්, දියණියක් ලෙස ජීවිතය ආරම්භ කරන අපේ කාන්තාවන් සඳහා ස්වයං රැකියා වැඩසටහනක් ආරම්භ කරලා, පවුල්වල ආර්ථිකය මෙන්ම, සමඟිය, ආදරය වර්ධනය කිරීමට කටයුතු කරනවා.ග්‍රාමීය විදුලි අවශ්‍යතාව 100%ක් ම සම්පූර්ණ කරලා දෙනවා. අපේ කාන්තාවන් විඳින දුක හොඳින් හඳුනනවා, ජල අවශ්‍යතා වෙනුවෙන් නල ළිං හා ජල ව්‍යාපෘති ආරම්භ කරනවා. මාර්ග සංවර්ධනය කිරීම සඳහා අවශ්‍ය ශක්තිය ලබාදෙනවා.තාරුණ්‍යයේ අවශ්‍යතා සඳහා ඔවුන්ගේ කුසලතා එළිදැක්වීමට කටයුතු යොදලා තිබෙන්නෙ. වයස්ගත පරපුර රැස්කොට, කිසියම් සේවයක් කිරීමට කටයුතු සලස්වාගෙන යනවා.ගම්පහ දිස්ත්‍රික්කය වෙනුවෙන් අද විශාල වැඩකොටසක් කරලා තියනව. තවත් කොටසක් මේ දිනවල කෙරීගෙන යනවා. මාර්ග, ජලය, විදුලිය, පාසල් අඩුපාඩු සම්පූර්ණ කිරීමට හැකි අයුරින් කටයුතු කළා. සමාජයට යහපත් මිනිසුන් කොටසක් බිහිකිරීමටත්, මහජනතාවගේ දැවෙන ප්‍රශ්න ඉටුකර දීමටත් මා බැඳී සිටිනවා.පසුගිය කාලයටත් වඩා වැඩි සේවයක් ලබාදීම සඳහා සියලුම ඡන්ද දායකයන්ගේ සහයෝගය මා බලාපොරොත්තු වෙනවා. ඒ සහයෝගය මත ගම්පහ දිස්ත්‍රික්කයේ මීරිගම බල ප්‍රදේශය, දිස්ත්‍රික්කයේ හොඳ ම තැනට ගෙනඒමට කටයුතු කරනවා.ඒ සඳහා ශක්තිය ලබාදීම ඔබහට බාර කරනවා. ඉදිරියේ මගේ දේශපාලන මෙහෙවර වඩා සාර්ථක කරගැනීම සඳහා ඔබගේ ශක්තිය මාහට ලබාදෙන මෙන් ඉල්ලා සිටිනවා.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>31</day>
    </date>
    <link>http://www.dinamina.lk/2010/03/31/_art.asp?fn=f1003314</link>
    <topic>මේ මැතිවරණයේදීජනාධිපතිවරණයටත් වඩාඡන්ද ලැබෙනවා</topic>
    <author>සාකච්ඡා කළේ -බුද්ධික සමන්ගුණවර්ධන</author>
    <content>මහ මැතිවරණය සඳහා කුරුණෑගල දිස්ත්‍රික්කය දේශපාලනිකව සූදානම් වන ආකාරය හා තවත් දේශපාලනික කරුණු පිළිබඳ කුරුණෑගල දිස්ත්‍රික් පාර්ලිමේන්තු මන්ත්‍රී ධූර අපේක්ෂක, දඹදෙනිය ශ්‍රී.ල.නි.ප. ප්‍රධාන සංවිධායක ශාන්ත බණ්ඩාර මහතා සමඟ කළ සංවාදයකි මේ.වයඹ පළාත් සභාව නියෝජනය කළ තරුණ අමාත්‍යවරයෙක් විදියට මෙවර පාර්ලිමේන්තුව නියෝජනය කිරීමට බලාපොරොත්තු වන්නේ ඇයි?වයඹ පළාත් කෘෂිකර්ම අමාත්‍යවරයා විදියට පළාතේ කෘෂිකර්මාන්තය වෙනුවෙන් සැලසුම් රාශියක් සකස් කර තිබිය දී හා තවදුරටත් සකස් කරමින් සිටියදී තමයි මෙවර පාර්ලිමේන්තුව නියෝජනය කළ යුතුයි කියලා කල්පනා කළේ.ප්‍රධාන වශයෙන් දිස්ත්‍රික්කයේ කළ යුතුව තිබෙන විශාල කටයුතු රාශියක් සිදුකළ යුතුව තිබෙන්නේ මධ්‍යම රජය සමඟයි. ඒ වගේම අද රට තිබෙන්නේ ඉතාම වැදගත් සන්ධිස්ථානයක.මේවැනි වාතාවරණයක් අපට ලැබුණේ සෑහෙන කාලයකට පසුවයි. මේ ගෞරවනීය වටපිටාව ඇති කිරීමේ ගෞරවය සම්පූර්ණයෙන් ම ජනාධිපති මහින්ද රාජපක්ෂ මැතිතුමාට හිමිවෙනවා.ඒ වගේම රටේ සියලු රණවිරුවන්ට අපේ ප්‍රණාමය පිරිනැමිය යුතුයි. එතුමා දැන් උත්සහ කරන්නේ නව දේශපාලන සංස්කෘතියක් ඇති කරන්නයි. ඒ සඳහා එතුමා නිර්මාණශීලි නවකයන් පිරිසක් සෑම දිස්ත්‍රික්කයකින්ම තෝරාගෙන තිබෙනවා.අපි නියෝජනය කරන්නේ ඒ නව දේශපාලන සංස්කෘතියයි. අපි කුරුණෑගල ගත්තත් දඹදෙණිය, යාපහුව, පඬුවස්නුවර, කුරුණෑගල කියන ඓතිහාසික රාජධානි හතරක් අපට තිබෙනවා.මේ පිළිබඳ විධිමත්ව පුරාවිද්‍යා පර්යේෂණ සිදුකර අපේ රටේ අතීත දියුණු සංස්කෘතියට තව තවත් නව අංග එකතු කිරීමට දැන් කාලය උදාවෙලා. දේශීය හා විදේශීය සංචාරකයන්ගේ අධ්‍යයන කටයුතු සඳහා මේ ප්‍රදේශ නිරාවරණය කිරීමට අවශ්‍ය වී තිබෙනවා.අපට දෙස් විදෙස් සංචාරකයන් විශාල පිරිසක් මේ ප්‍රදේශයට ගෙන්වා ගැනීමට කටයුතු කිරීමට ඉදිරියේදී හැකිවෙතැයි මා අපේක්ෂා කරනවා.පසුගිය ජනාධිපතිවරණය දෙස හැරුණොත් පක්ෂයක් ලෙස එක්සත් ජනතා නිදහස් සන්ධානය ඉතා ඉහළ ඡන්ද සංඛ්‍යාවක් ලබාගත්තා. මේ මැතිවරණයේදීත් එවැනි විශිෂ්ට ජයක් ලැබේවි යැයි ඔබ අපේක්ෂා කරනවාද?පැහැදිලිවම පසුගිය ජනාධිපතිවරණයේදී ලැබුණාටත් වඩා වැඩි ඡන්ද සංඛ්‍යාවක් මෙවර අපේ පක්ෂයට ලබාගත හැකි වෙනවා. ඒකට හේතු කීපයක් තිබෙනවා.එකක් තමයි රට නිදහස් කර ගැනීමේ ගෞරවය තවමත් ජනාධිපති මහින්ද රාජපක්ෂ මහතා ඇතුළු අපේ රජයට හිමිවී තිබීම. අනෙක් කාරණය තමයි පසුගිය මැතිවරණයේදී ජනතාව තුළ යම් මතයක් ඇතිවුණා.එක්සත් ජාතික පක්ෂය හා ජනතා විමුක්ති පෙරමුණ සන්ධානගතවීම මත යම් ප්‍රවර්ධනයක් ඇතිවෙයි කියන එක. ඒ නිසා මධ්‍යස්ථ නැත්නම් පාවෙන ඡන්ද යම් ප්‍රමාණයක් ඔවුන්ට ලැබුණා. එහෙත් දැන් තත්ත්වය බොහෝ වෙනස් වෙලා. මෙවර ඔවුන් දෙකට කැඩිලා. ජනතාවට ඔවුන්ගේ අරමුණ පැහැදිලියි.සාමාන්‍යයෙන් සෑම පක්ෂයකටම ස්ථාවර ඡන්ද සංඛ්‍යාවක් තියෙනවා. ඒවා මොනම හේතුවක් නිසාවත් වෙනස් වෙන්නේ නැහැ. ඒක හැම පක්ෂයකටම පොදුයි.රටේ පවතින වාතාවරණය යටතේ රට බාරදිය යුතු කාටද යන්න තීරණය කර ඡන්දය පාවිච්චි කරන පිරිසක් අපේ රටේ සිටිනවා. මේ අතර වඩා වාසි සහගත බවක් දක්නට තිබෙන පක්ෂයට ඡන්දය පාවිච්චි කරන පිරිසකුත් ඉන්නවා.මේ පිරිස් දෙකටම කියන්නේ පාවෙන ඡන්ද කියලයි. මෙවර මැතිවරණයේ පාවෙන ඡන්ද සියල්ල හිමිවන්නේ එක්සත් ජනතා නිදහස් සන්ධානයටයි. ඒ වගේම අපට ස්ථාවර වූ ඡන්ද විශාල ප්‍රමාණයක් තිබෙනවා.පවතින මනාප ක්‍රමය නිසා විශාල තරගයක් ඇතිවෙලා. ශක්තිමත් ආර්ථික පදනමක් ඇති අපේක්ෂකයින්ට මේ ක්‍රමයේ වාසිය අත්වන බව ඔබ පිළිගන්නවාද?මේ මැතිවරණය රඳාපවතින්නේ මුදල් මත. ඒත් මං විශ්වාස කරනවා ජනතාව අතරින් ඉදිරියට එන අපි වැනි නවකයින්ට ඒක බාධාවක් නොවෙයි කියලා. කාගෙද බැනර් වැඩි? කාගෙද කටවුට් වැඩි? කාටද වාහන වැඩි? කියලා බලලා ඡන්දය පාවිච්චි කරන පිරිසකුත් සිටිනවා.ඒත් අද බහුතරය බුද්ධිමත්. ජනතාවට නාස්තිය රුස්සන්නේ් නෑ. මේ තරම් වියදම් කරන අය ගැන ජනතාව කළකිරෙනවා. මේ මනාප ක්‍රමය නිසා අපේ අපේ අයම ගැටුම් ඇතිකර ගන්න තත්ත්වයට පත්වෙලා තිබෙනවා.ඔබ වයඹ පළාත් සභා කෘෂිකර්ම අමාත්‍යවරයා ලෙසයි කටයුතු කළේ. වර්තමානයේදී මේ රටේ ආර්ථිකයට කෘෂිකර්මාන්තය මොන වගේ බලපෑමක් කරයිද?අපේ රට දියුණු කරනවා නම් කෘෂි ආර්ථිකය මූලික කරගෙන දියුණු කරන්න ඕනෑ. සාම්ප්‍රදායික සිරිත් විරිත් සමඟ තාක්ෂණය මුසු කරලා සාම්ප්‍රදායික කෘෂිකර්මය වාණිජ කෘෂිකර්මාන්තයක් කරා ගෙන යා යුතුයි.මේ වසර හතරක කෙටි කාල සීමාව තුළ කෘෂිකර්මාන්තය විශාල වශයෙන් දියුණු වුණා. ගොවි පවුල් පිටින් කුඹුරට බැහැලා අස්වද්දන්න කටයුතු කළා. ඊට අවශ්‍ය පොහොර සහනාධාරය අපේ රජයෙන් ලැබුණා.වී අස්වනු අඩුවී තිබුණ කාලසීමාවක ඇතිවූ මේ ප්‍රබෝධය දැන් ශීඝ්‍රයෙන් ඉදිරියට ගෙන යා යුතුව තිබෙනවා. ශ්‍රී ලංකාවේ වැඩිම වී ප්‍රමාණයක් කුරුණෑගලින් නිෂ්පාදනය වීම ගැන මං ආඩම්බර වෙනවා. පොලොන්නරුව, හම්බන්තොට, කුරුණෑගල ආදී ප්‍රදේශවල ගොවීන්ට ස්වභාවිකව වර්ෂාව ලැබීමේ වෙනස්වීම ගැටලුවක් වී තිබෙනවා. ඒ තුළ ගොවීන් යම් අසරණභාවයකට පත්වෙලා. එහෙත් රජය පැත්තෙන් විය යුතු සියලු යුතුකම් රජයක් ලෙස අපි ඉටුකර තිබෙනවා.යුද්ධය අවසන් වීමත් සමඟ ජනාධිපතිවරයා ප්‍රකාශ කළේ “දැන් ඉතිං රට හදමු” කියලයි. තරුණ අපේක්ෂකයෙකු ලෙස රට හැදීම සඳහා ඔබට තිබෙන දැක්ම කුමක්ද?යුද්ධය පරාජය කර, සාමය දිනාගන්න ජනාධිපතිතුමාට හැකිවුණා. මේ රට සංවර්ධනය කිරීමේ හැකියාවක් එතුමාට තිබෙන බවට ජනතාවට විශ්වාසයක් තිබෙනවා. මේ රට හදන්න මුලින්ම කළ යුත්තේ ජනතාව තුළ ස්වයං විනයක් ඇති කිරීමටයි. එය ආරම්භ කළ යුත්තේ් පවුලෙන්. සදාචාරාත්මක සොඳුරු පවුලක් නිර්මාණය කිරීම පළමු කටයුක්ත වෙනවා.අපේ රටේ දැනටමත් සංවර්ධිත රටක තිබිය යුතු මූලික ලක්ෂණ පහළවෙලා. අධිවේගී මාර්ග, ගුවන් පාලම් තාප සහ ජල විදුලි බලාගාර, වරාය, ගුවන්තොටුපොළ මේ සියල්ල හෙළි කරන්නේ ආසන්න කාලයේදී සංවර්ධනය කරා හඹා යාමේ පෙරනිමිතියි.ජනාධිපතිතුමා “රට හදමු’ කිව්වේ මේ කියන ආර්ථික දියුණුවත් කෙළවරක තබාගෙනයි. ඒ කෙළවරට යා යුත්තේ් අපි සංකල්පමය වශයෙන් විශාල වෙනසක් ඇතිකරගෙනයි. එහිදී සම්ප්‍රදාය, අනන්‍යතාව ආරක්ෂා කරගත යුතු වෙනවා.ඉදිරි දශකය සෞභාග්‍යයේ දශකය කියා නම් කර තිබෙන්නේ මේ පෙරනිමිති දකිමිනුයි. යුද්ධය අවසන් කළා වගේ ඉතා කෙටි කාලයකින් ආසියාවේ අංගසම්පූර්ණ සංවර්ධිත රටක් ලෙස ශ්‍රී ලංකාව පත්වනු නොඅනුමානයි. එදාට මේ රටට ශ්‍රී ලංකාව කියනවාට වඩා මහින්ද ද්වීපය කීවොත් හොඳයි කියා ජනතාවට සිතේවි.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>01</day>
    </date>
    <link>http://www.dinamina.lk/2010/04/01/_art.asp?fn=n1004011</link>
    <topic>විදෙස් චිත්‍රපට බදු මුදලින් තැනූ ‘රන්මිහිතැන්න’ විසෙන් විස නැසූ අවස්ථාවක්</topic>
    <author>ධනුෂ්ක ගොඩකුඹුර රන්මිහිතැන්නේ සිට....</author>
    <content>අද තිබෙන තැන නොවෙයි අපේ රට, තව වසර කිහිපයකින් තිබෙන්නේ. අපි රට වේගයෙන් වෙනස් කර ගෙන යනවා. නිදහස් කර ගත් මවුබිම යෝධ කාර්යයන් තුළින් ගොඩ නැගීම අපගේ අරමුණ යැයි ජනාධිපති මහින්ද රාජපක්ෂ මහතා සඳහන් කෙළේය.ත්‍රස්තවාදයට බියෙන් ගෙදරටම කොටු වූ ජනතාව දැන් යළිත් නිදහසේ සැරි සරන්නට පටන් ගෙන ඇති බව සඳහන් කළ ජනාධිපතිවරයා සංවර්ධනය වන අතරම කලා ක්ෂේත්‍රයෙන්ද ලෝක පූජිත, දැවැන්ත නිර්මාණ බිහි විය යුතු බවත් පැවැසීය.ත්‍රස්තවාදයෙන් රට ගලවා ගන්නා අතරම සංස්කෘතික විනාශයෙන් රට ගලවා ගන්නටත් කටයුතු කළ බව කී ජනාධිපතිවරයා ත්‍රස්තවාදයෙන් රට ගලවා ගැනීමත් සංස්කෘතික විනාශයෙන් රට ගලවා ගැනීමත් යනු සටන් දෙකක් නොව එකම සටනක් යැයි ද කීවේය.ජනාධිපති මහින්ද රාජපක්ෂ මහතා මේ අදහස් පළ කෙළේ, ශ්‍රී ලංකාවේ ප්‍රථම ටෙලි සිනමා ගම්මානය වන “රන්මිහිතැන්න මහින්ද රාජපක්ෂ ටෙලි සිනමා ගම්මානය” විවෘත කිරීමේ අවස්ථාවට පෙරේදා (30) එක් වෙමිනි.විදෙස් චිත්‍රපට, ටෙලිනාට්‍ය මෙරටට ගෙන්වීමේදී අය කෙරෙන බදු මුදල් ප්‍රයෝජනයට ගෙන හම්බන්තොට, රන්මිහිතැන්න ප්‍රදේශයේ අක්කර 235ක භූ®මියක ඉදිකෙරුණු මේ ගම්මානයේ ප්‍රථම අදියර සඳහා රුපියල් මිලියන 400ක් වැය කර ඇති අතර සම්පූර්ණ වියදම රුපියල් මිලියන 1500කි.ටෙලිනාට්‍ය හා චිත්‍රපට නිපදවීම සඳහා පසුතල, නේවාසිකාගාර, ආපනශාලා, නවාතැන්, ආදී සියලු පහසුකම්වලින් සමන්විත මේ ගම්මානය තුළ කොළඹ, නුවර, ගාල්ල සහ අනුරාධපුරය නගරවලට අනුරූපව තැනූ ආකෘතිමය නගර සතරක් දක්නට ඇත. රන්මිහිතැන්නට පැමිණි ජනාධිපතිවරයා ගම්මානය නිල වශයෙන් විවෘත කිරීම සනිටුහන් කරමින් ප්‍රථමයෙන් නිල ස්මාරකය විවෘත කළ අතර අනතුරුව ගම්මානයේ නිල වෙබ් අඩවිය වන www.mrtelecinemapark.com  ආරම්භ කෙළේය.අනතුරුව ගම්මානයේ ප්‍රධාන කාර්යාල සංකීර්ණයත් දැවැන්ත චිත්‍රාගාරයත් නිරීක්ෂණය කළ ජනාධිපතිවරයා “රන්මිහිතැන්න වීදි ඔපෙරාව“ නැරඹීමට එක්විය. ප්‍රවීණ සිනමාවේදී ජයන්ත චන්ද්‍රසිරි අධ්‍යක්ෂණය කළ මේ ඔපෙරාවට රංගන ශිල්පී ශිල්පිණීහු පන්සියයකට අධික පිරිසක් එක්ව සිටියහ.ජනාධිපතිවරයා ප්‍රධාන වේදිකාව වෙත කැඳවා ගෙන එනු ලැබීමෙන් අනතුරුව ටෙලි සිනමා ගම්මානයේ සමරු කළඹ, ටෙලිනිස සංගමයේ සමරු කළඹ හා පුවත්පත පිරිනැමුණු අතර ගම්මානයේ නිෂ්පාදනය වන ප්‍රථම ටෙලිනාට්‍ය වශයෙන් ‘ස්වයංජාත’ නාට්‍යයේ නිෂ්පාදක එම්.ඩී. ප්‍රේමසිරි, අධ්‍යක්ෂ - සුදත් රෝහණ මහත්වරු අදාළ චෙක්පත ජනාධිපතිතුමාට පිළිගැන්වූහ. විදෙස් චිත්‍රපටවලින් අය කෙරුණු බදු මුදලින් මේ දැවැන්ත සිනමා ගම්මානය ඉදි කිරීම එක පැත්තකින් විසෙන් විස නසනවා හා සමාන ක්‍රියාවක් බව ජනාධිපතිවරයා මෙහිදී පැවැසීය.අපේ කලාකරුවන් විදෙස් චිත්‍රපටවලට දෙබස් කවා ජීවත් වන තත්ත්වයට ඇද වැටුණු බව සඳහන් කළ ජනාධිපතිවරයා තමන් බදු අය කරන්නට තීරණය කෙළේ අපේ කලාව ආරක්ෂා කර ගැනීමේ අරමුණෙන් යැයි ද කීවේය.වරාය හා ගුවන් සේවා ඇමැති චමල් රාජපක්ෂ, ජනමාධ්‍ය අමාත්‍යාංශ ලේකම් ඩබ්ලිව්.බී.ගනේගල, ප්‍රවීණ සිනමාවේදී ආචාර්ය ඩී.බී. නිහාල්සිංහ, ජනාධිපති සිනමා කටයුතු උපදේශක රවීන්ද්‍ර රන්දෙණිය. ප්‍රවීණ කලාකරු ජැක්සන් ඇන්තනී මහත්වරුද මෙහිදී අදහස් දැක්වූහ.ජනාධිපති ආර්යා ශිරන්ති රාජපක්ෂ, ජනමාධ්‍ය ඇමැති ලක්ෂ්මන් යාපා අබේවර්ධන, සම්මානනීය සිනමා නිළි මාලනී ෆොන්සේකා මහත්ම මහත්මීහු ඇතුළු පිරිසක් ද මේ අවස්ථාවට එක් වූහ.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>01</day>
    </date>
    <link>http://www.dinamina.lk/2010/04/01/_art.asp?fn=n1004012</link>
    <topic>ඇමැති නිමල් සිරිපාලවත්කම් බැරකම් ප්‍රකාශය භාරදේ</topic>
    <author>සන්ධ්‍යා කරුණාරත්න</author>
    <content>සෞඛ්‍ය ආරක්ෂණ හා පෝෂණ ඇමැති නිමල් සිරිපාල ද සිල්වා මහතා සිය වත්කම් හා බැරකම් ප්‍රකාශය බදුල්ල දිස්ත්‍රික් සහකාර මැතිවරණ කොමසාරිස්වරයා වෙත භාර දුන්නේය.මැතිවරණ කොමසාරිස් දයානන්ද දිශානායක මහතාගේ උපදෙස් පරිදි මෙසේ සිය වත්කම් හා බැරකම් ප්‍රකාශය ඉදිරිපත් කළ බව ඇමැතිවරයා කීය.බදුල්ල දිස්ත්‍රික්කයෙන් මහ මැතිවරණයට ඉදිරිපත් වන අපේක්ෂකයන් අතුරින් සිය වත්කම් බැරකම් ප්‍රකාශය ඉදිරිපත් කළ ප්‍රථම පුද්ගලයා තමා බවද හෙතෙම කීය.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>01</day>
    </date>
    <link>http://www.dinamina.lk/2010/04/01/_art.asp?fn=n1004013</link>
    <topic>ඡන්ද පෙට්ටියේස්ටිකරයකට අවසර</topic>
    <author>දයා පෙරේරා</author>
    <content>මහ මැතිවරණයේ දී ඡන්ද පෙට්ටියේ ආරක්ෂාවට එහි ඇතුළු පැත්තේ ස්ටිකරයක් ඇලවීම සඳහා ඡන්ද මධ්‍යස්ථානයේ සිටින දේශපාලන පක්ෂ නියෝජිතයන්ට ඉඩ ලබාදීමට මැතිවරණ කොමසාරිස් දයානන්ද දිශානායක මහතා එකඟ වී ඇත.මැතිවරණ දිනයේ උදේ ඡන්ද පෙට්ටිය මුද්‍රා තැබීමට පෙර කල් ඇතිව පැමිණ ඡන්ද පොළ නියෝජිතයන්ට එම පෙට්ටිය පරීක්ෂා කර එම ස්ටිකර ඇලවිය හැකි බවත් අවශ්‍ය නම් ස්ටිකර පෙට්ටියේ මුළු හතරේ ඇලවිය හැකි බවත් මැතිවරණ කොමසාරිස්වරයා දේශපාලන පක්ෂ ලේකම්වරුන්ට පවසා තිබේ.ඡන්ද පෙට්ටියට ස්ටිකර් ඇලවීමේ දී එහි කිසියම් හේතුවක් නිසා හෝ අනිත් කඩදාසි වල ස්වභාවය වෙනස් නොවන බවට සහතික විය යුතු බවද කොමසාරිස්වරයා අවධාරණය කර ඇත.ඡන්ද විමසීම අවසන් වීමෙන් පසු ඡන්ද පෙට්ටි මුද්‍රා කොට ගණන් කිරීමේ මධ්‍යස්ථානයට ගෙන යාමට පෙර ස්ටිකරයක් ඇලවීමටත් ඉඩ තිබේ. පාවිච්චි කළ ස්ටිකරය ප්‍රමාණවත් නොවේ යැයි හැඟේ නම් හෝ ගැලවේයැයි සැකයක් ඇත්නම් බඩු බාහිරාදිය සඳහා යොදන ආරක්ෂක ටේප් එකකින් මනාව වෙලීමට ද ඉඩදිය හැකි බවත් කොමසාරිස්වරයා දැනුම් දී ඇත.අවසානයේ දී ඡන්ද පෙට්ටිය පොලිතින් මල්ලකට දමා අංකය සඳහන් කරන ලද ටැග් එකකින් හිර කර ගැටගසා ඡන්ද ගණන් කරන මධ්‍යස්ථානයට ගෙන එන බවද කොමසාරිස්වරයා පක්ෂ ලේකම්වරුන්ට පවසා තිබේ.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>01</day>
    </date>
    <link>http://www.dinamina.lk/2010/04/01/_art.asp?fn=n1004014</link>
    <topic>මැතිවරණ පැමිණිලි 219ක්</topic>
    <author>විජයානි එදිරිසිංහ</author>
    <content>දිවයිනේ විවිධ ප්‍රදේශවලින් පොලීසිවලට මෙතෙක් වාර්තා වී ඇති මැතිවරණ පැමිණිලි සංඛ්‍යාව 219කි.පසුගිය ජනාධිපතිවරණය හා සසඳන විට මෙවර මැතිවරණ ප්‍රචණ්ඩ ක්‍රියා ප්‍රමාණය සියයට පනහකින් පමණ අඩු වී ඇති බව ජ්‍යෙෂ්ඨ නියෝජ්‍ය පොලිස්පති ඇන්. කේ. ඉලංගකෝන් මහතා පවසයි.එම පැමිණිලිවලට සම්බන්ධ සැකකරුවන් 174 දෙනකු මේ වන විට පොලිස් අත්අඩංගුවට පත්වී තිබේ. තවත් සැකකරුවන් 200ක් පමණ අත්අඩංගුවට ගැනීමට පරීක්ෂණ පැවැත්වෙයි. පොලිසිවලට ලැබුණ එම පැමිණිලිවලින් 57ක් මේ වන විට සම්පූර්ණයෙන් ම විභාග කර අවසන් වී තිබේ. වැඩිම පැමිණිලි සංඛ්‍යාවක් ලැබී තිබෙන්නේ මඩකළපුව ප්‍රදේශයෙනි. එම පැමිණිලි ප්‍රමාණය 24 කි. මහනුවරින් 21 කි. මාතලේ 13 කි. කන්තලේ ප්‍රදේශයෙන් 12 කි.පසුගිය දින කිහිපය ඇතුළත නුවරඑළිය ප්‍රදේශයේ ප්‍රචණ්ඩ ක්‍රියා සහ ඒ හා සම්බන්ධ අපරාධවල ප්‍රවණතාවක් පෙන්නුම් කෙරෙන බව පැවසූ ජ්‍යෙෂ්ඨ නියෝජ්‍ය පොලිස්පතිවරයා මඩකළපුවේ සහ නුවරඑළිය ප්‍රදේශවල ආරක්ෂාව වැඩිකර එම තත්ත්වය මර්දනය කිරීමට පියවර ගෙන ඇති බව ද කීය. මේ කාලය ඇතුළත බරපතළ සිදුවීම් කිසිවක් මේ වනතෙක් වාර්තා නොවීම තවත් සුවිශේෂී ලක්ෂණයක් බව ද ජ්‍යෙෂ්ඨ නියෝජ්‍ය පොලිස්පතිවරයා පවසයි.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>01</day>
    </date>
    <link>http://www.dinamina.lk/2010/04/01/_art.asp?fn=n10040114</link>
    <topic>අබේවර්ධන බාලසූරියගේවියෝව සමාජයට විශාල පාඩුවක්</topic>
    <author>උපාලි කරුණාරත්න</author>
    <content>කුරිරු ත්‍රස්තවාදී ක්‍රියා හේතුවෙන් පසුගිය දශක තුනක කාලපරිච්ඡේදය තුළ කලා ක්ෂේත්‍රයේ ඇති වූ මන්දගාමිත්වය නැති කොට වඩාත් ඵලදායි කලාකෙතක අස්වනු නෙළාගැනීමට අවස්ථාව උදාවී ඇති මොහොතක අබේවර්ධන බාලසූරිය වැනි ප්‍රවීණයන් ගේ වියෝව සමාජයට විශාල පාඩුවක් බව ජනාධිපති මහින්ද රාජපක්ෂ මහතා අබේවර්ධන බාලසූරිය කලාකරුවාණන්ගේ අවම¼ගුල් උළෙලට ශෝක පණිවුඩයක් එවමින් කියා සිටී.ශ්‍රී ලංකා ගුවන් විදුලි සංස්ථාවේ විශිෂ්ට ශ්‍රේණියේ ගායන ශිල්පියෙකු ලෙස සුවහසක් රසික රසිකාවියන්ගේ රසික හදවත් පින වූ අති දක්ෂ කලා ශිල්පියෙකු වූ අබේවර්ධන බාලසූරිය මහතා අභාවප්‍රාප්ත වූ සංවේදී පුවත දැනගැනීමෙන් මම ශෝකයට පත්වීම්.ගුවන් හමුදා නිලධාරියෙකු ලෙස මවුබිමේ ආරක්ෂාව වෙනුවෙන් ගුවන් හමුදාවට ඇතුළු වූ අබේවර්ධන මහතා පසුව වී අලෙවි මණ්ඩලයේ නිලධාරියෙකු ලෙස ද කටයුතු කරමින් රටට මහත් සේවාවක් ලබා දුන්නේය. ගායන ශිල්පියෙකු වශයෙන් පමණක් නොව ජාතික රූපවාහිනී සේවයේත් ඉතාමත් ජනප්‍රිය වැඩසටහන් නිසා ඔහු බොහෝ රසික හදවත් දිනාගත් බවත් එම නිවේදනයේ සඳහන් විය.අබේවර්ධන බාලසූරිය ගායන ශිල්පියාගේ වියෝවෙන් ශෝකයට පත් නිරංජලා සරෝජනී දයාබර බිරිඳටත්, සනත්, මල්කාන්ති, නිර්මලා, මනෝජ් විජේරත්න ආදී කලා පවුලේ සියලු නෑ හිතමිතුරන්ටත්, කලා ලැදි සුවහසක් රසික රසිකාවියන්ටත් මාගේ සහ අප රජයේ බලවත් ශෝකය ජනාධිපතිවරයා ප්‍රකාශ කර සිටී.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>01</day>
    </date>
    <link>http://www.dinamina.lk/2010/04/01/_art.asp?fn=n1004015</link>
    <topic>රනිල්ට-තිස්සට නොතිසි</topic>
    <author>රෝෂන් තුෂාර</author>
    <content>එක්සත් ජාතික පක්ෂ අපේක්ෂකයින්ගෙන් දින රහිත ඉල්ලා අස්වීමේ ලිපි ලබාගැනීම හා මොනරාගල දිස්ත්‍රික් නාම යෝජනා ගැටළුව පිළිබඳව ලබන 19 දින අධිකරණය හමුවේ කරුණු දක්වන්නැයි දක්වමින් එජාප නායක රනිල් වික්‍රමසිංහ හා මහලේකම් තිස්ස අත්තනායක මහත්වරුන්ට කොළඹ දිසා අධිකරණය ඊයේ (31) නොතිසි නිකුත් කෙළේය.එක්සත් ජාතික පක්ෂ පාර්ලිමේන්තු මන්ත්‍රී රංජිත් මද්දුම බණ්ඩාර හා ඌව පළාත් සභා මන්ත්‍රී ආනන්ද කුමාරසිරි මහත්වරුන් පැවරූ නඩුවක් සලකා බැලීමෙන් අනතුරුව කොළඹ ප්‍රධාන දිසා විනිසුරු ලෆාර් තාහීර් මහතා මෙම නොතීසිය නිකුත් කෙළේය.එ.ජා.ප. කෘත්‍යාධිකාරී මණ්ඩලය සිය අපේක්ෂකයින්ගෙන් පාර්ලිමේන්තු මහ ලේකම් අමතන ලද දින රහිත ඉල්ලා අස්වීමේ ලිපි පෙබරවාරි 11 දින ලබාගත් බවත් එම ලිපි තහනම් කරන සහ මොනරාගල දිස්ත්‍රික් නාමයෝජනා පත්‍රය වෙනස් කිරීම පාදක කැර ගනිමින් පැමිණිලිකාර මන්ත්‍රී වරුන්ගේ් පක්ෂ සාමාජිකත්වය අහෝසි කිරීම වළක්වන නියෝග දෙකක් නිකුත් කරන ලෙස ඉල්ලා මේ නඩුව පවරා තිබිණි.ඊයේ (31) නඩුව කැඳවූ අවස්ථාවේ පැමිණිල්ල වෙනුවෙන් ජනාධිපති නීතිඥ ආචාර්ය හර්ෂ කබ්රාල් මහතා කරුණු ඉදිරිපත් කෙළේය.මොනරාගල දිස්ත්‍රික් නාමයෝජනා පත්‍රය වෙනස් කෙළේ යැයි තිස්ස අත්තනායක මහතා විසින් රංජිත් මද්දුම බණ්ඩාර මහතාට නගන චෝදනා පදනම් විරහිත බවත්, එම ගැටළුව පිළිබඳව මේ වන තෙක් විධිමත් පරීක්ෂණයක් පවත්වා නොමැති බවත්, අධිකරණයට කරුණු ඉදිරිපත් කෙරිණි. එසේ විධිමත් පරීක්ෂණයක් පැවැත්වීමට පෙර පැමිණිලිකාර මන්ත්‍රී වරුන්ගේ පක්ෂ සාමාජිකත්වය අහෝසි කිරීමට ක්‍රියාකිරීම නීති විරෝධී බව කබ්රාල් මහතා අධිකරණයට පැවසීය.කරුණු සලකා බැලූ විනිසුරුවරයා විත්තිකාර රනිල් වික්‍රමසිංහ හා තිස්ස අත්තනායක මහත්වරුන්ට අතුරු තහනම් නොතිසි හා සිතාසි ඬකුත් කරමින් ලබන 19 දින අධිකරණයේ කරුණු දක්වන ලෙස දන්වා සිටියේය.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>01</day>
    </date>
    <link>http://www.dinamina.lk/2010/04/01/_art.asp?fn=n1004016</link>
    <topic>වී මෙට්‍රික් ටොන් 16,800ක්මේ වන විට මිලදී අරන්</topic>
    <author>ස්වර්ණා විජේකෝන් සන්ධ්‍යා කරුණාරත්න</author>
    <content>මෙවර මාස් කන්නයේ වී අස්වැන්න මිලදී ගැනීමේ වැඩසටහන යටතේ වී මෙට්‍රික් ටොන් දහසයදහස් අටසියයක් පමණ රජය මේ වන විට මිලදී ගෙන ඇත.වී මිලදී ගැනීම පසුගිය මාර්තු පළමුවැනිදා ආරම්භ විය.දිනකට වී මෙට්‍රික් ටොන් පනහක් පමණ ගොවි ජනතාවගෙන් මිලදී ගන්නා බව ශශ්‍රී ලංකා නිදහස් පක්‍ෂයේ මහලේකම් කෘෂිකර්ම සංවර්ධන හා ගොවිජන සේවා ඇමැති මෛත්‍රීපාල සිරිසේන මහතා පවසයි.යල කන්නයට වඩා වැඩි වී අස්වැන්නක් මාස් කන්නයේදී හිමිවන අතර මෙවර මාස් කන්නයේදී වී මෙට්‍රික් ටොන් ලක්‍ෂ විසිපහක් පමණ අපේක්‍ෂා කරන බවත් ඇමැතිවරයා සඳහන් කෙළේය.වී ගබඩාවලට ගෙනවිත් දෙන සම්බා වී කිලෝවක් සඳහා රුපියල් 31.50 ක් ද, නාඩු කිලෝවක් සඳහා රුපියල් 29.50 ක් ද ගෙවනු ලබයි.අමාත්‍යවරයා මේ කරුණු අනාවරණය කළේ මහවැලි කේන්ද්‍රයේ ඊයේ (31) පැවැති මාධ්‍ය හමුවකදීය.වී මිලදී ගැනීමට අවශ්‍ය මුදල් ප්‍රමාණවත් ලෙස රජය වෙන්කර ඇත. එමෙන්ම වී අස්වැන්න ගබඩා කිරීම සඳහා අවශ්‍ය ගබඩා පහසුකම් ද ප්‍රමාණවත් ලෙස වෙන්කර ඇත. වී මිලදී ගැනීමේ වැඩසටහන අතිශය සාර්ථක බවත් ඇමැතිවරයා සඳහන් කළේය.එහිදී වැඩිදුරටත් අදහස් දැක්වූ ඇමැතිවරයා මෙසේ ද කීය.කෘෂිකර්මාන්තය, ගොවි ජනතාව වෙනුවෙන් කිසිදු මෙහෙවරක් ඉටු නොකළ රනිල් වික්‍රමසිංහ මහතා ශශ්‍රී ලංකාව පුරා ඇවිදිමින් ගොවි ජනතාව ගැන කතා කරන බව ද සිරිසේන මහතා කීය.එක්සත් ජාතික පක්‍ෂ රජයක් යටතේ ගොවි ජනතාවගේ වී මිලදී ගැනීම සඳහා කමත්වලටම යනවා කියලා. එතුමා ගොවිතැන ගැන දන්න තරම තමයි, එයින් පැහැදිලි වෙන්නෙ.වී මෝල් හිමියන්, ව්‍යාපාරිකයන්, ගොවියගේ කුඹුරට ගිහිල්ලා තමයි වී මිලදී ගන්නෙ. එතුමා ඒක තවම දන්නෙ නැහැ. අපට තිබෙන ප්‍රශ්නය ඒක නෙවෙයි, වී මෝල් හිමියන් ව්‍යාපාරිකයන් කමතට ගිහිල්ල අඩු මිලට වී ගන්න එකයි.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>01</day>
    </date>
    <link>http://www.dinamina.lk/2010/04/01/_art.asp?fn=n1004017</link>
    <topic>දේශපාලනඥයාගේ ස්ටිකරයට මුවාවීහතළිස් ලක්ෂයක හොර සිගරැට් ඇදලා</topic>
    <author>නිමල් රාජපක්ෂ</author>
    <content>දේශපාලනඥයකුගේ ස්ටිකරයක් අලවාගෙන රුපියල් හතළිස් ලක්ෂයක් වටිනා සිගරැට් තොගයක් ප්‍රවාහනය කළ සිවුදෙනකු සුරාබදු මත්ද්‍රව්‍ය නාශක අංශය මගින් ඊයේ දහවල් අත්අඩංගුවට ගෙන ඇත.සුරාබදු නිලධාරීන්ට සැක සිතී ඔවුන් ගමන් ගත් රිය පරීක්ෂා කර අත්අඩංගුවට ගෙන සැකකරුවන්ගෙන් ප්‍රශ්න කිරීමේදී මෙම තොරතුරු හෙළිවී තිබේ. මෙම සිගරැට් තොගය තීරුබදු නොගෙවා චීනයේ සිට මෙරටට ගෙන් වූ බවට තොරතුරු හෙළි වී ඇතැයි සුරාබදු මත්ද්‍රව්‍ය නාශක අංශයේ අධිකාරී ප්‍රභාත් ජයවික්‍රම මහතා පැවැසීය.සුරාබදු කොමසාරිස් ජෙනරාල් වසන්ත හපුආරච්චි, නියෝජ්‍ය සුරාබදු කොමසාරිස් ඒ. බෝදරගම යන මහත්වරුන්ගේ උපදෙස් මත සුරාබදු මත්ද්‍රව්‍ය නාශක අංශයේ අධිකාරි ප්‍රභාත් ජයවික්‍රම ස්ථානාධිපති නන්දන පෙරේරා ඇතුළු නිලධාරීහු මෙම වැටලීම සිදුකළහ.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>01</day>
    </date>
    <link>http://www.dinamina.lk/2010/04/01/_art.asp?fn=n10040110</link>
    <topic>පෝර සහනය දීමට රජයෙන් වසරකට කෝටි 6500ක්</topic>
    <author>ස්වර්ණා විජේකෝන් හා සන්ධ්‍යා කරුණාරත්න</author>
    <content>පොහොර සහනාධාරය ලබාදීම සඳහා රුපියල් කෝටි හයදහස් පන්සියයක මුදලක් රජය වාර්ෂිකව වැය කරන බව කෘෂිකර්ම සංවර්ධන හා ගොවිජන සේවා ඇමැති මෛත්‍රීපාල සිරිසේන මහතා ප්‍රකාශ කරයි.ගොවි ජනතාව ණය බරින් නිදහස් කිරීම සහ ඔවුන්ට සහනයක් ලෙස මහින්ද චින්තන වැඩපිළිවෙළ යටතේ ක්‍රියාත්මක මේ පොහොර සහනාධාරය හේතුවෙන් ගොවි ජනතාව ප්‍රතිලාභ රැසක් ලබන බවත් ඇමැතිවරයා සඳහන් කළේ ය.කිලෝ ග්රෑම් පනහක පොහොර බෑගයක් රුපියල් තුන්සිය පනහක් වැනි සහනදායි මිලකට ලබාදීමට රජය කටයුතු කර ඇති අතර එක්සත් ජාතික පක්ෂ රජය ගොවි ජනතාවට කිසිදු සහනයක් ලබා දී නොමැති බවත් ඇමැතිවරයා සඳහන් කළේ ය.ඇමැතිවරයා මේ බව සඳහන් කළේ මහවැලි කේන්ද්‍රයේ ඊයේ (31) පැවැති මාධ්‍ය සාකච්ඡාවකට සහභාගි වෙමිනි.එහිදී වැඩිදුරටත් අදහස් දැක් වූ ඇමැතිවරයා සඳහන් කළේ පොහොර සහනාධාරය ක්‍රියාත්මක වූ දිනයේ සිට කුඹුරු අක්කරයක් සඳහා ගොවියකු වැයකර ඇත්තේ රුපියල් එක්දහස් හාරසිය තිස්පහක් පමණක් බවයි.පොහොර සහනාධාරය ක්‍රියාත්මක වූ දිනයේ සිට (2005 සිට) මේ දක්වා පොහොර සහනාධාරය ලබාදීම සඳහා කුඹුරු අක්කරයක් වෙනුවෙන් රජය රුපියල් විසිහය දහස් හැටපහක පාඩුවක් විඳ ඇති බවත් ඇමැතිවරයා කීය. කුඹුරු අක්කර දෙක හමාරක් ඇති ගොවියකු සඳහා පොහොර සහනාධාරය වෙනුවෙන් පසුගිය කන්න අට සඳහා රජය රුපියල් පන්ලක්ෂ විසි එක්දහස් තුන්සියයක් පමණ වැයකර ඇති බවත් ඇමැතිවරයා කීය.අක්කර තුනක් ඇති ගොවියකු වෙනුවෙන් පසුගිය කන්න අට වෙනුවෙන් රුපියල් හයලක්ෂ විසිපන්දහස් පන්සිය හැටක මුදලක් වැය කර ඇත. එමෙන් ම මහ ගොවි ජනපද ව්‍යාපාරවල සිටින අක්කර පහක් ඇති ගොවියකු ;වනුවෙන් ගත වූ කන්න අටේදී රජය රුපියල් දසලක්ෂ හතළිස් දෙදහස් හය සියයක මුදලක් වැයකර ඇති බවත් ඇමැතිවරයා කීය.ගොවි ජනතාව වෙනුවෙන් කිසිදු රජයක් මෙවැනි ආකාරයට සහනාධාර ලබා දී නොමැති අතර මහින්ද රාජපක්ෂ රජය යටතේ ගොවි ජනතාව ශක්තිමත් කර ඇති බවත් ඇමැතිවරයා කීය.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>01</day>
    </date>
    <link>http://www.dinamina.lk/2010/04/01/_art.asp?fn=n10040111</link>
    <topic>නානුඔය අනතුරින් මියගිය ගණන 3යි</topic>
    <author>අසේල කුරුලුවංශ</author>
    <content>පේරාදෙණිය නානුඔය දුම්රිය හරස් මාර්ගයේ දී පෙරේදා (30) රාත්‍රී සිදුවූ අනතුරෙන් මියගිය සංඛ්‍යාව තුන දක්වා ඉහළ ගොස් ඇත. මාතර සිට මහනුවර දක්වා ධාවනය වෙමින් තිබූ දුම්රියේ වෑන් රථයක් ගැටීමෙන් මේ අනතුර සිදුවිය. අනතුර සිදුවූ අවස්ථාවේ දෙදෙනෙකු මියගිය අතර ඊයේ (31) තවත් පුද්ගලයකු මරණයට පත්වී ඇත.මේ අනුව පොළොන්නරුවේ නන්දසිරි මැදිවත්ත, ගෙලිඔය ගංගා වික්‍රමසිංහ හා පිළිමතලාවේ එස්. මහින්ද අනතුරෙන් මරුමුවට පත්වූහ. දුම්රිය හරස්මාර්ගය වසා තිබියදී වෑන්රථය දුම්රිය මාර්ගය හරහා ධාවනය කිරීමට යාමේදී අනතුර සිදුවී ඇති බව පොලිසිය සඳහන් කරයි.අනතුර සිදුවන අවස්ථාවේ එහි පුද්ගලයන් නව දෙනකු ගමන්ගෙන ඇති අතර බරපතළ තුවාල ලැබූ හයදෙනකු මහනුවර හා පේරාදෙණිය රෝහල්වලට ඇතුළුකර ඇත.වෑන් රථයේ ගමන්ගත් පිරිස සංගීත කණ්ඩායමක සාමාජිකයන් පිරිසක් බවද පේරාදෙණිය පොලිසිය සඳහන් කරයි.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>01</day>
    </date>
    <link>http://www.dinamina.lk/2010/04/01/_art.asp?fn=n10040112</link>
    <topic>ෆොන්සේකා පිළිබඳ පෙත්සම්වලටනීතිපතිගේ විරෝධතාව ගැන තීන්දුව මැයි 3 දා</topic>
    <author>ශිරෝමි අබයසිංහ</author>
    <content>ජනරාල් සරත් ෆොන්සේකා මහතාට එරෙහිව පැවැත්වෙන යුද අධිකරණය බලරහිත කරන ලෙසත් යුද හමුදා අත්අඩංගුවෙන් නිදහස් කරන ලෙසත් ඉල්ලමින් ඉදිරිපත් වී ඇති පෙත්සම් සම්බන්ධයෙන් නීතිපතිවරයා මතු කළ විරෝධතාව පිළිබඳ තීන්දුව ප්‍රකාශයට පත් කිරීම මැයි 3 දා දක්වා අභියාචනාධිකරණය විසින් ඊයේ (31) කල් තැබිණි.එම දිනය තෙක් ෆොන්සේකා මහතාට එරෙහි යුද අධිකරණයේ දැනට පවතින කටයුතු එලෙසම පවත්වා ගෙන යා යුතු යැයි අධිකරණය තීරණය කළේය.අභියාචනාධිකරණ සභාපති සත්‍ය හෙට්ටිගේ, රංජිත් සිල්වා සහ අනිල් ගුණරත්න යන විනිශ්චය මණ්ඩලය ඊයේ මේ තීරණයට එළැඹිණි.ෆොන්සේකා මහතා ශ්‍රේෂ්ඨාධිකරණය විසින් ඉල්ලා ඇති සහනයක්ම අභියාචනාධිකරණය වෙතින් ඉල්ලා ඇති හෙයින් පෙත්සම පවත්වා ගෙන යා නොහැකි යැයි නීතිපති මොහාන් පීරිස් මහතා විරෝධතාවක් මතුª කළ අතර පෙත්සම් විභාගයට ගැනීමට නොතිසි නිකුත් කිරීමට පෙර එම විරෝධය සම්බන්ධයෙන් අධිකරණය හමුවේ කරුණු දැක්වීම තෙදිනක් පුරා සිදු කෙරිණි.කරුණු දැක්වීම අවසන් වූ අවස්ථාවේදී විස්තරාත්මක ලෙස ලිඛිතව කරුණු අධිකරණයට ඉදිරිපත් කිරීමට අවශ්‍ය බවත් ඒ සඳහා සති දෙකක කාලයක් අවශ්‍ය බවත් නීතිපතිවරයා පැවසූ අතර ලිඛිතව කරුණු ඉදිරිපත් කිරීමට දෙපාර්ශ්වයටම නියම කෙරිණි.ජනරාල් සරත් ෆොන්සේකා මහතාට එරෙහිව පැවැත්වෙන යුද අධිකරණය බල රහිත කරන සර්ටියෝරාටි රිට් ආඥාවක් පනවන ලෙස ඉල්ලමින් ෆොන්සේකා මහතාද, යුද හමුදාව විසින් අත්අඩංගුවට ගෙන හමුදාව භාරයේ රඳවා ගෙන සිටින ෆොන්සේකා මහතා අධිකරණය හමුවට පමුණුවා නිදහස් කරන ලෙස ඉල්ලමින් හබයාස් කෝපුස් රිට් ආඥාවක් අනෝමා ෆොන්සේකා මහත්මියද අභියාචනාධිකරණයට ඉදිරිපත් කර තිබේ. ෆොන්සේකා යුවළගේ පෙත්සම් වෙනුවෙන් පෙනී සිටින ජනාධිපති නීතිඥ රොමේෂ් ද සිල්වා මහතා ඊයේ සිය පිළිතුරු දේශනය පවත්වමින් මෙසේ කීය.ඉල්ලා සිටින මූලික ඉල්ලීම් වන්නේ යුද අධිකරණයේ විනිසුරු මඬුල්ලේ පක්ෂග්‍ර‍්‍රාහිත්වය සහ එම විනිසුරු මඬුල්ලට එරෙහිව ඉදිරිපත් කළ මූලික විරෝධය ප්‍රතික්ෂේප කිරීමට හේතු ඉදිරිපත් නොකිරීම සම්බන්ධයෙන් ඉල්ලා ඇති රිට් සහනයන්ය. ශ්‍රේෂ්ඨාධිකරණය හමුවේ විභාග වන මූලික අයිතිවාසිකම් නඩුව මෙම රිට් හෝ හොබයාස්කෝපුස් පෙත්සම්වලට බාධාවක් කර ගැනීමට බැහැ. මෙම ඉල්ලීම මූලික අයිතිවාසිකම් නඩුවේ ඉල්ලීම් සමග කිසිම සම්බන්ධයක් නැහැ.හේතු නොදක්වා තීන්දුවක් දීමේ හැකියාවක් අධිකරණයට නැහැ කිසිම පනතක් යටතේ අධිකරණ බලය ක්‍රියාත්මක කිරීමේදී තීන්දුවකට හේතු නොදක්වා සිටීමට බැහැ. එය ස්වභාවික යුක්තිය උල්ලංගණය කිරීමක්.යුද අධිකරණය බලරහිත කරන්නැයි අප ඉල්ලා සිටින්නේ මේ මූලික කරුණු දෙක මතයි.ජනරාල් ෆොන්සේකා වර්තමාන යුද හමුදාපතිවරයා අතර පුද්ගලික අමනාපයක් පවතිද්දී හමුදාපතිවරයාගේ මස්සිනා යුද අධිකරණයේ සභාපතිවරයා ලෙස පත් කර තිබෙනවා. අනෙක් විනිසුරුවන් දෙදෙනා ෆොන්සේකා මහතා හමුදාපතිවරයාව සිටියදී ඔහුගේ දෝෂාරෝපනයට ලක් වී වෙනත් රාජකාරි කටයුතුවලට යෙදවුණු අයයි. මෙම විනිශ්චය මණ්ඩලයේ පක්ෂග්‍රාහීත්වයක් පවතින බව පැහැදිලිවම පෙනී යන කරුණක්. අපක්ෂපාතීව කටයුතු කළ නොහැකි විනිශ්චය මණ්ඩලයක් පත්කර ඇත්තේ ඔවුන් ඉවත් කර පොරොත්තු ලේඛනයේ සිටින නිලධාරීන් පත් කිරීමේ හැකියාවක් පවතිනවා.යුද අධිකරණයේ කටයුතු නැවැත්වීමේ හදිසිය කුමක්දැයි සභාපති විනිසුරුවරයා ඇසූ ප්‍රශ්නයකට පිළිතුරු දුන් රොමේෂ් ද සිල්වා මහතා යුද අධිකරණ කටයුතු අත්හිටුවීමේ නියෝගයක් නොදුනහොත් මේ නඩුව අවසන් වන විට එම අධිකරණයේ් විභාගය අවසන් වී ෆොන්සේකා මහතාට දඬුවම් නියම වෙන්නට ඉඩ ඇති බවත් ඔවුන් ක්‍රියාකර ඇති ආකාරය අනුව ෆොන්සේකා මහතා නිදහස්වීමේ බලාපොරොත්තුවක් තබා ගත නොහැකි බවත් කීය. හැරත් අධිකරණ නිවාඩු කාලයේ යුද අධිකරණය පැවැත්වීමේ හදිසිය කුමක්දැයි ද සිල්වා මහතා පැවසීය. පෙත්සම් පවත්වා ගෙන යා හැකිද යන්න පිළිබඳව තීන්දුව ප්‍රකාශයට පත් කිරීම මැයි 03 දාට කල් තැබිණි.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>01</day>
    </date>
    <link>http://www.dinamina.lk/2010/04/01/_art.asp?fn=n10040113</link>
    <topic>දනුනගේ මවට මුදල් දීම :සෝලිස් අධිපතිට ඇප නෑ</topic>
    <author>දෙහිවල - ගල්කිස්ස සමූහ - සුරන්ජිත් පෙරේරා</author>
    <content>අමෙරිකාවට පලාගොස් නැවත මෙරටට පැමිණෙද්දී අධිකරණ වරෙන්තු මත කටුනායක ගුවන් තොටුපළේ දී අත්අඩංගුවට ගෙන අධිකරණයට ඉදිරිපත් කළ නාවල සෝලිස් කේටර්ස් සහ හොටෙල් අයිතිකරු වූ පරනලියනගේ දොන් සංජීව කුමාර නමැත්තා අප්‍රේල් 7 දින දක්වා තවදුරටත් රක්ෂිත බන්ධනාගාර ගතකරන ලෙස ගල්කිස්ස ප්‍රධාන මහෙස්ත්‍රාත් හර්ෂ සේතුංග මහතා ඊයේ නියෝග කෙළේය.ජනරාල් සරත් ෆොන්සේකාගේ බෑනා වූ වරෙන්තු මත සිටින දනුන තිලකරත්නගේ මවට රුපියල් කෝටි 7.5 ක් වටිනා දේශීය හා විදේශීය මුදල් අඩංගු පාර්සල් 2 ක් තිඹිරිගස්යාය බැංකුව වෙත ගෙනත් දීම සම්බන්ධයෙන් ප්‍රකාශයක් ලබාගැනීම සඳහා රහස් පොලිසියට අවශ්‍යව සිටි මේ සැකකරු පසුගිය පෙබරවාරි 17 දින ශ්‍රී ලංකාවෙන් අමෙරිකාවට පලාගොස් තිබුණි. පසුව සැකකරුට ගල්කිස්ස අධිකරණයෙන් වරෙන්තු නිකුත්කර තිබූ අතර පෙරේදා (30) දින අමෙරිකාවේ සිට ශ්‍රී ලංකාවට පැමිණෙද්දී කටුනායක ජාත්‍යන්තර ගුවන් තොටුපළේ දී ගුවන් තොටුපළ බුද්ධි අංශ නිලධාරීන් විසින් අත්අඩංගුවට ගෙන පෙරේදා රාත්‍රියේම මහේස්ත්‍රාත්වරයාට ඉදිරිපත් කිරීමෙන් පසු ඊයේ (31) දින දක්වා රක්ෂිත බන්ධනාගාර ගතකර තිබුණි.ඊයේ (31) දින නැවත අධිකරණයට මේ සැකකරු ඉදිරිපත් කළ පසු විත්තියේ නීතිඥවරුන් කළ ඇප ඉල්ලීම සලකා බැලීම අප්‍රේල් 7 දිනට සලකා බලනතෙක් රහස් පොලිසියේ ඉල්ලීම මත රක්ෂිත බන්ධනාගාර ගත කළේය. රහස් පොලිසිය අධිකරණයට කරුණු වාර්තා කරමින් සැකකාර සංජීව කුමාර නැමැත්තා මේ මුදල් තොගය සම්බන්ධයෙන් කරුණු දන්නා බැවින් මේ වනවිට නීතිපතිවරයාගේ උපදෙස් මත වැඩිදුර පරීක්ෂණ පවත්වන බැවින් ඉදිරි පරීක්ෂණ කටයුතු බාධාවකින් තොරව සිදුකිරීම සඳහා මේ සැකකරු රක්ෂිත බන්ධනාගාර ගත කරන ලෙස අධිකරණයෙන් ඉල්ලීය.විත්තිකරු වෙනුවෙන් පෙනී සිටි ජ්‍යෙෂ්ඨ නීතිඥ රංජිත් දහනායක මහතා පැවසුවේ ජනරාල් ෆොන්සේකා සැකකරුගේ බාප්පා බැවින් ඔහුගේ මැතිවරණ ක්‍රියා සමයේ ඔවුන්ට අවශ්‍ය ආහාර පාර්සල් ලබාදීමට ක්‍රියා කළ බවත්, ඒ අනුව හා තමන්ගේ ඥාතිත්වය මත දනුනගේ මව වන අශෝකා තිලකරත්න මහත්මියට මුදල් පාර්සල් දෙකක් ලබා දුන් බවයි. මෙය විනිමය වරදක් වශයෙන් හා මුදල් විශුද්ධිකරණ පනත යටතේ පරීක්ෂණ පවත්වන බැවින් සුදුසු කොන්දේසියක් යටතේ ඇප ලබා දෙන ලෙස කළ ඉල්ලීම ප්‍රතික්ෂේප කරමින් සැකකරු රක්ෂිත බන්ධනාගාර ගත කරන ලෙස නියෝග කළේය.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>01</day>
    </date>
    <link>http://www.dinamina.lk/2010/04/01/_art.asp?fn=n10040115</link>
    <topic>උතුරේ යළි පදිංචි කරවන අයටඉන්දියාවෙන් සිමෙන්ති තොගයක්</topic>
    <author>ඡායාරූපය - සුදත් නිශාන්ත</author>
    <content>උතුරේ යළි පදිංචි කරවන අයගේ ප්‍රයෝජනය සඳහා ඉන්දියාවෙන් ලබාදීමට නියමිත සිමෙන්ති කොට්ට 400,000න් 10,000ක් නැවත පදිංචි කිරීමේ සහ ආපදා සහන සේවා අමාත්‍යාංශයේ ලේකම් යූ. ඇල්. ඇම්. හල්දීන් මහතාට ඊයේ (31) භාර දුන්නේය.පෑලියගොඩ අල්ට්‍රාටෙක් සිමෙන්ති සමාගම් පරිශ්‍රයේ පැවැති උත්සවයකදී මෙම සිමෙන්ති තොගය භාර දුන්නේ ශ්‍රී ලංකාවේ ඉන්දීය මහ කොමසාරිස් අශෝක් කේ කාන්ත මහතා විසිනි.මෙම මුළු සිමෙන්ති තොගයේ වටිනාකම රුපියල් මිලියන දෙසීයකි. දිනකට සිමෙන්ති කොට්ට 10,000 බැගින් දින 40ත්, 45ත් අතර මුළු සිමෙන්ති තොගය භාර දෙනු ඇත. මෙම සිමෙන්ති තොගයට වැය වන මුදල් ශ්‍රී ලංකා රජයට ඉන්දීය රජය ලබාදීමට 2009 දී පොරොන්දු වූ රුපියල් බිලියන 12.5න් වෙන් වනු ඇත.මෙහිදී අදහස් දැක්වූ මහ කොමසාරිස් කාන්ත මහතා මෙම සිමෙන්ති සහ සෙවිලි තහඩු උතුරේ යළි පදිංචි කරන අයට වටිනා මෙහෙයක් වන බව කීය.ජාතිය ගොඩනැඟීමේ ලේකම් ඩබ්ලිව්. කේ. කේ. කුමාරසිරි, එම අමාත්‍යාංශ අතිරේක ලේකම් මහින්ද මොරගොල්ල මහත්වරු මේ අවස්ථාවට සහභාගි වූහ.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>01</day>
    </date>
    <link>http://www.dinamina.lk/2010/04/01/_art.asp?fn=n10040116</link>
    <topic>මෙරට කඩිනම් සංවර්ධන වැඩටජපානයෙන් රු. මිලියන 48730ක්</topic>
    <author>චන්දිමා එදිරිමාන්න</author>
    <content>සංවර්ධන ව්‍යාපෘති ආරම්භ කිරීමට ජපාන රජය මගින් ලබා දුන් ණය මුදලින් කඩිනමින් සංවර්ධන ව්‍යාපෘති අරඹන බව රජය පවසයි.ජපන් රජය ලබා දුන් රුපියල් මිලියන 48730ක මුදල යොදා ගනිමින් සංවර්ධන ව්‍යාපෘති රැසක් ආරම්භ කිරීමට රජය සැලසුම් කර තිබේ.ඒ අනුව රුපියල් මිලියන 2900 ක මුදලක් යාපනය ශීක්ෂණ රෝහල සංවර්ධනය කිරීම සඳහා ලබා දී තිබේ. සෙසු සංවර්ධන ව්‍යාපෘති වෙනුවෙන් රුපියල් මිලියන 45830ක මුදලක් වෙන් කොට තිබේ.මේ ණය මුදල සඳහා ව්‍යාපෘති 4ක් ආරම්භ කොට තිබේ. එම ව්‍යාපෘති අතර පළාත් / ග්‍රාමීය මාර්ග සංවර්ධනය, නැඟෙනහිර පළාත් ජල සම්පාදන සංවර්ධන ව්‍යාපෘතිය, මහනුවර අප ජල කළමනාකරණ ව්‍යාපෘතිය, හා ඉහළ කොත්මලේ ජල විදුලි බලාගාර ව්‍යාපෘතිය ධ්ධ් ප්‍රධාන තැනක් ගනී.පළාත් ග්‍රාමීය මාර්ග සංවර්ධනය වෙනුවෙන් රුපියල් මිලියන 16400 මුදලක් වෙන් කොට ඇත. එයද කොටස් දෙකකින් සමන්විත වේ. ඒ යටතේ පළමුවැන්න වන මධ්‍යම හා සබරගමු පළාත් මාර්ග සංවර්ධනය සඳහා රුපියල් මිලියන 9156ක් වෙන් කොට ඇත. කිලෝමීටර් 168.5ක දිගින් යුතු පළාත් බද මාර්ග 16කුත්, සබරගමුව පළාතේ කිලෝමීටර් 181 දිගින් යුත් පළාත් බද මාර්ග 18ක් සංවර්ධනය කිරීමට නියමිතය. එහි දෙවැනි අදියර වන නැගෙනහිර පළාතේ ග්‍රාමීය මාර්ග සංවර්ධනය වෙනුවෙන් රුපියල් මිලියන 3956ක් වෙන් කොට ඇත. නැගෙනහිර පළාතේ දිස්ත්‍රික්ක තුනේම කිලෝමීටර් 651 දිගින් යුතු ග්‍රාමීය මාර්ග වැඩි දියුණු කෙරේ.මේ වැඩසටහන ‘නැගෙනහිර නවෝදය’ ට සමගාමීව සිදු කෙරේ. නැගෙනහිර පළාත් ජල සම්පාදන ව්‍යාපෘතිය යටතේ වෙන් කෙරුණු රුපියල් මිලියන 6130 මුදලින් අම්පාර දිස්ත්‍රික්කයේ උහන, දමන, හිගුªරාන, ඉරක්කාමම්, සමන්තුරෙයි, පොතුවිල්, දෙහිඅත්තකණ්ඩිය, සහ මහඔය ප්‍රදේශ වල ජනතාවට පානීය ජලය සැපයීමට අපේක්ෂා කෙරේ.මහනුවර පුරවර අප ජල කළමනාකරණ ව්‍යාපාතිය වෙනුවෙන් ජපානයෙන් මිලියන 14087 වෙන් කොට ඇති අතර මෙහිදී ගෘහසචතව හා කර්මාන්ත වලින් පිටවන ජලය එක්රැස් කර පවිත්‍රාගාර පහසුකම් මගින් පිරිසිදු කිරීමත්, මහනුවර මහවැලි ගඟ හා නුවරවැව දූෂණය වීම වැළැක්වීමටත් කටයුතු සිදු කෙරේ. මීට අමතරව තවත් සේවාවන් රැසක් ද ඉටු කරනු ලබති.ඉහළ කොත්මලේ ජල විදුලි බලාගාර ව්‍යාපෘතිය යටතේ විදුලි බලාගාරය ඉදි කිරීම් කටයුතු සිදු කිරීම වෙනුවෙන් ජපානයෙන් රුපියල් මිලියන 33265 ක මුදලක් වෙන් කොට ඇත.යෙන් මිලියන 2298ක ප්‍රදානය යටතේ යාපනය ශික්ෂණ රෝහලේ නව ශල්‍යාගාර සංකීර්ණයක්, නව රසායනාගාර සංකීර්ණයක්, විකිරණ අංශයක්, ස්නායුවේද ඒකකයක්, හෘද රෝග අංශයක් ස්ථාපිත කෙරේ.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>01</day>
    </date>
    <link>http://www.dinamina.lk/2010/04/01/_art.asp?fn=n10040117</link>
    <topic>ධනුනගේ බැංකු ගිණුමකින් හයිකෝප්ගිණුමකට මුදල් බැර කර තිබෙනවා</topic>
    <author>කුමුදු හෙට්ටිආරච්චි</author>
    <content>හයිකෝප් මුදල් වංචාව සම්බන්ධයෙන් අත්අඩංගුවට ගැනීමට සොයන සැකකාර ධනුන තිලකරත්නගේ පෞද්ගලික බැංකු ගිණුමකින් “හයිකෝප් ප්‍රයිවට් ලිමිටඩ්” ආයතනයේ ගිණුමකට මුදල් බැර කර ඇති බව සැකකරුගේ බැංකු ගිණුම් පරීක්‍ෂා කිරීමේදී තහවුරු වී ඇතැයි රහස් පොලිසිය කොළඹ කොටුව මහේස්ත්‍රාත් ලංකා ජයරත්න මෙනෙවියට ඊයේ (31) දැන්වීය.මේ සිද්ධිය සම්බන්ධයෙන් රක්ෂිත බන්ධනාගාරයේ පසුවන “හයිකෝප් ප්‍රයිවට් ලිමිටඩ්” ආයතනයේ අධ්‍යක්‍ෂවරයා මහේස්ත්‍රාත්වරියගේ නිල මැදිරිය තුළදී සිය කැමැත්තෙන් ඊයේ (31) ප්‍රකාශයක් දෙන බවට කලින් පවසා සිටියද ඊයේ (31) සිද්ධිය අධිකරණයේ කැඳවූ අවස්ථාවේ සැකකරු එවැනි ප්‍රකාශයක් නොකරන බවට සිය නීතිඥ මහතා මගින් දන්වා සිටියේය.වැලන්ටන් ට්‍රෙන්ටන් ඩේ හොට් නමැති මෙම සැකකාර අධ්‍යක්‍ෂවරයා ලබන 08 වැනිදා තෙක් තවදුරටත් රක්ෂිත බන්ධනාගාරයේ රඳවා තැබීමට මහේස්ත්‍රාත්වරිය ඊයේ (31) නියෝග කළාය. සිද්ධිය සම්බන්ධව මූලික පරීක්‍ෂණ අවසන් කැර නීතිපතිවරයා වෙත උධෘත යොමු කැර ඇති බවත්, සෙසු පරීක්‍ෂණ සිදුකළ හැකිවනුයේ සැකකාර ධනුන තිලකරත්න අත්අඩංගුවට ගැනීමෙන් පසුව බවත්, ඊයේ (31) මහේස්ත්‍රාත්වරියට දන්වා සිටි රහස් පොලිසිය දැනට සැකකාර ධනුන තිලකරත්න සිටින ස්ථානයක් අනාවරණය නොවන බව ද පැවසීය.සැකකාර ධනුන තිලකරත්න අත්අඩංගුවට ගැනීමට නිලධාරීන් කණ්ඩායමක් යොදවා ඇතැයි ද රහස් පොලිසිය අධිකරණයට දැන්වීය.සිද්ධියේ තුන්වන සැකකාරිය ලෙස අධිකරණයට ඉදිරිපත් කැර සිටි සැකකාර ධනුන තිලකරත්නගේ මිත්තනිය සම්බන්ධව වෙනම චෝදනාවක් මත නඩු පවරනවාද? නැද්ද? යන්න ඉදිරි දිනයේදී අධිකරණයට දන්වන මෙන් මහේස්ත්‍රාත්වරිය ඊයේ (31) රහස් පොලිසියට නියෝග කළාය.වරෙන්තු නිකුත්ව සිටින සැකකාර ධනුන තිලකරත්නට ආරක්‍ෂාව හා රැකවරණය සැලසූ බවට රහස් පොලිසිය විසින් අත්අඩංගුවට ගෙන අධිකරණයට ඉදිරිපත් කළ සැකකාර ධනුන තිලකරත්නගේ මිත්තනිය දැනට අධිකරණ ඇප මත මුදාහැර සිටියි.සැකකාර ධනුන තිලකරත්න අත්අඩංගුවට ගෙන පරීක්‍ෂණ කටයුතු කඩිනම් කරන ලෙසට මහේස්ත්‍රාත්වරිය ඊයේ (31) රහස් පොලිසියට දැන්වීය.සිද්ධිය සම්බන්ධව ප්‍රගතිය දැක්වෙන වාර්තාවක් ලබන 21 වැනිදාට අධිකරණයට ඉදිරිපත් කරන ලෙසට ද මහේස්ත්‍රාත්වරිය ඊයේ (31) රහස් පොලිසියට නියම කළාය.යුද හමුදාව වෙත ව්‍යාජ ලේඛන ඉදිරිපත් කර ප්‍රශ්නකාරී ටෙන්ඩර් හතරක් ලබාගෙන අමෙරිකානු ඩොලර් 2,99,061,25 ක් වංචා කළ බව කියන මේ සිද්ධියේ දෙවන සැකකරු ලෙස නම් කැර ඇති ධනුන තිලකරත්න අත්අඩංගුවට ගැනීමට අධිකරණය මගින් වරෙන්තු නිකුත් කැර ඇත.රහස් පොලිසියේ ප්‍රධාන පොලිස් පරීක්‍ෂක මොහාන් සිරිවර්ධන මහතා, පැමිණිල්ල මෙහෙයවූ අතර සැකකාර අධ්‍යක්‍ෂවරයා වෙනුවෙන් නීතිඥ නලීන් දිසානායක මහතා පෙනී සිටියේය.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>01</day>
    </date>
    <link>http://www.dinamina.lk/2010/04/01/_art.asp?fn=r1004011</link>
    <topic>බිහිසුණු යුද්ධයෙන් බැට කෑපරංගියාවාඩිය ගමට සංවර්ධනයේ අරුණලු</topic>
    <author>හිදෝගම සමූහ – චිත්‍රාරත්න කළුආරච්චි</author>
    <content>වෙඩි උණ්ඩ, බෝම්බ, බිම් බෝම්බවලින් පමණක් නොව එල්. ටී. ටී. ඊ. ත්‍රස්තවාදින්ගේ මන්නා පහරින් ද මේ ගම්මානයේ සිය ගණනක් අහිංසක ගැමියන් ඝාතනය වූ අතර ලේවලින් තෙත් වූ පරංගියාවාඩිය අද සැමියා අහිමි බිරියන්ගෙන් ද, බිරිය අහිමි සැමියන්ගෙන් ද, මවුපියන් අහිමි දරුවන්ගෙන් ද පිරි අනාථ කඳවුරක් බවට පත් වී ඇත.ගොවිතැන් බත් කරමින් හේනක් කුඹුරක් කොටා ගෙන ඉතා අසරණ අහිංසක දිවි පෙවතක් ගතකළ ගැමියන්ගේ ජීවන රටාව උඩු යටිකුරු කළ යුද්ධයෙන් අන්ත අසරණ බවට පත් කළ මේ ගම්මානයේ ජනතාව සැනසුම් සුසුම් හෙලුවේ සාමයේ අරුණලු වැටීමත් සමඟය.යුද්ධය අවසන්වීමෙන් ත්‍රස්තවාදය අවසන් වුණත් ත්‍රස්තවාදයෙන් අහිමි වූ ජීවිත ද අහිමි වූූ අත් පා ද, අහිමි වූ ආර්ථිකය ද අද මේ ගැමියන්ට යළි උරුම නැත. තම දුවා දරුවන්ගේ අනාගතය ගොඩනැංවීමට මව පියා නැත. මවු පියන්ට දරුවන් ද නැත.යුද්ධය අවසන්වීමෙන් පසු මහින්ද රාජපක්ෂ ජනාධිපතිතුමා තමන්ගේ දුක වේදනාව හඳුනාගෙන කැඩී බිදී ගිය මංමාවත් පිළිසකර කිරීමට, අහිමි වූ විදුලි බලය ලබාදීමට, වැසීගිය පාසල විවෘත කිරීමට, වල් වැදී තිබූ කුඹුරු හේන් අස්වැද්දීමට මග පාදා දෙමින් සිටින බව ගැමියෝ සතුවූ කඳුළු වගුරවමින් පවසති. තමන්ගේ ගැලවුම් කරුවා වූ ජනාධිපතිතුමා ‘දෙවියකු’ සේ සලකා එතුමාගේ ඡායාරුව කැඩී බිඳී අබලන් නිවාසවල එල්ලා තැබීමට තරම් කෘතඥ වී ඇති අයුරු දක්නට ලැබිණ.පසුගිය මාස් කන්නයේ වී සහ අතිරේක භෝග අස්වැන්න වෙනදාට වඩා 40% කින් පමණ වැඩි වී ඇත. මහන්සිවන ගොවියා කෙරෙහි එතුමා විශ්වාසය තැබීය. සෑම තැනකම වගා කෙරුණු වී වගාව මෙවර අක්කර එකකින් වී බුසල් 140 – 150 පමණ හැමෝටම අස්වැන්න වැඩි වී ඇත. යුද්ධය ඛ්මාරවීම නිසා බොහෝ ත්‍රස්තවාදී කරදර තිබූ ප්‍රදේශවල මෙවර වී වගාවට කුඹුරට අවශ්‍ය පොහොර ටික – ජලය ලබා දී ඇත.අස්වැන්න වැඩිවීමට ප්‍රධාන හේතුව යුද්ධය අවසන්වීම බව ගොවීහු පවසති.හොරෙව්පතාන නබඩවැව - පරංගියාවාඩිය එම්. රංජනී (54) මහත්මිය - 1981 වසරේ දී එල්. ටී. ටී. ඊ. කොටි මගේ ලොකු දුව කපාකෙටා මරා දැම්මා. මගේ බාලදුවගෙ මහත්මයා මැරුවා. මගේ බෑණ මැරුවා. ගෙදර තිබූ ට්‍රැක්ටරය (240) පුළුස්සා දැම්මා. මගේ් මහත්මයා කොටි අරගෙන ගිහිල්ලා දින ගණනකට පසු නිදහස් කළා.පවුලම විනාශ කළා. අපේ ගමේ අය පවුල්පිටින් ඝාතනය කළා.ඉතිං අපි හැමදාම දවල්ට රෑට හිටියේ පණබයෙන් දවල්ටත් ගමට පැන කපා කොටා ජනතාව විනාශ කරනවා. එවිට ගමට ලයිට් නැහැ. යන්න පාරක් නැහැ. දරුවන්ට පාසල් යන්න විදිහක් නැහැ. එකවේලක් කෑවොත් අනික් වේල කන්ට ලැබේවිද කියන්න බැහැ. අද වන විට ජනාධිපතිතුමාගේ නිර්භීතකම නිසා හොඳ නායකත්වය නිසා මේ බිහිසුණු ම්ලේච්ඡ ත්‍රස්තවාදය මේ රටින් තුරන් කළා.විහාරබලංකුලම පී. ආර්. යූ.විජේදාස මහතා (60) - මෙදා වී අස්වැන්න අපි හිතුවාට වඩා විශාල ලෙස වැඩිවෙලා. අක්කරයට වී බුසල් 150 – 160 පෑහුණා. බඩඉරිඟු රුපියල් 30 – 32 අතර මිලකට කිලෝ එක ගන්නවා. මුංඇට රුපියල් 120යි. කව්පි රුපියල් 110යි. උදු කිලෝ එක රුපියල් 180යි. කාලකණ්නි යුද්ධය අවසන් කළ ජනාධිපතිතුමාට අපි නමස්කාර කරන්න ඕන.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>01</day>
    </date>
    <link>http://www.dinamina.lk/2010/04/01/_art.asp?fn=r1004012</link>
    <topic>ගිනි අවි දැරූ දෑතින්පොල්කටුවට හැඩ වැඩ</topic>
    <author>පෝද්දල සමූහ ජයන්ත කල්යානන්ද</author>
    <content>එදා රිවිරැස, බලවේගය, වන්නි මෙහෙයුම ආදී මෙහෙයුම්වල දී දස්කම් පෑ ශ්‍රී ලංකා යුද හමුදාවේ ගජබා රෙජිමේන්තුවේ කෝප්‍රල්වරයකු වූ පෝද්දල කිතුලම්පිටියේ ජගත් බාලසූරිය (40) එක් මෙහෙයුමක දී මුහුණට වැදුණු වෙඩි පහරවල්වලින් සහ තවත් වරක් බඩට වැදුණු වෙඩි පහරවලින් ආබාධිත තත්ත්වයට පත් විය. නමුත් දැඩි චින්ත ධෛර්යකින් යුතු මේ රණවිරුවා අද ජීවිතය ජයගත් පරිපූර්ණ මිනිසකු බවට පත්ව සිටී.‘අද මට නිකම් ඉන්න බැහැ. දැන් රණබිමේ සටන් නොකළත් මම මගේ නිර්මාණවලින් විශාල තෘප්තියක් ලබනවා.අහක දමන පොල්කටුවලින් විසිතුරු මල් බඳුන්, මල් පොකුරු සහ වෙනත් විසිතුරු භාණ්ඩ මම හදනවා.මට යුද හමුදාවෙන් ලබන මාසික වේතනයට අමතරව අද මේ පුංචි නිර්මාණවලින් සෑහෙන ආදායමක් ලබනවා.‘අද අපේ දරුවන්ට රටක් තියෙනවා. රණවිරුවන් තිස් දහසක් දිවි පිදූ පනස් දහසක් ආබාධිත බවට පත් කළ කුරිරු යුද්ධය මහින්ද රාජපක්ෂ ජනපතිඳුන් ජයග්‍රාහී ලෙස ඉවර කළා. අද මම ඉන්නේ හරිම සතුටෙන් මගේ දරුවන් දෙදෙනටත් දැන් සැනසිල්ලේ ජීවත් වෙන්න පුළුවන්. ජනාධිපතිතුමන්ට මුළු රටම ණය ගැතියි. එතුමාගේ නම ඉතිහාසයේ රන් අකුරෙන් සටහන් වේවි.’රණවිරු ජගත් බාලසූරිය එසේ පැවසුවේ සැනසුම් සුසුමක් හෙළා ළය සැහැල්ලු කර ගනිමිනි. ආත්ම ශක්තියෙන් පිරිපුන් ජගත් වැනි රණවිරුවන් රටටම ආඩම්බරයක් නොවන්නේ ද?</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>01</day>
    </date>
    <link>http://www.dinamina.lk/2010/04/01/_art.asp?fn=r1004013</link>
    <topic>දෑස් නොපෙනෙන අයිය-නගෝඔබේ උදව් පතයි</topic>
    <author>ඌව වෙල්ලස්ස සමූහ – වජිර උමගිලිය</author>
    <content>බදුල්ල ප්‍රාදේශීය ලේකම් කොට්ඨාසයේ ග්ලැන්පීන් ග්‍රාම නිලධාරී වසමේ හිගුරුගමුව වත්තේ පදිංචි එකම පවුලේ අයියා සහ නංගිට දෑස් නොපෙනෙන තත්ත්වයට පත්ව ඇත. පියා නගර සභාවේ කුලීකරුවකු වශයෙන් කටයුතු කරයි.ප්‍රතිකාර කලත් මොවුන් දෙදෙනාට කිසිදු සුවයක් නොමැති බව වැඩිහිටියෝ පවසති. පාසල් යන වයසේදී ඔවුන් මෙම රෝග වලට ගොදුරු වී ඇත.දෑස් නොපෙනුනත් දෑත් ශක්තිය ඇති බව පවසමින් ආර්ථිකය ශක්තිමත් කර ගැනීම සඳහා යම් පිළිසරණයක් මෙන්ම ජීවත් වීම සඳහා නිවෙසක් ලබා දෙන ලෙස මේ අයියා සහ නංගී වගකිව යුතු අයගෙන් ඉල්ලා සිටිති.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>01</day>
    </date>
    <link>http://www.dinamina.lk/2010/04/01/_art.asp?fn=r1004014</link>
    <topic>මංගල උත්සවයට ගිය‘තුසා’පාන්දර හිටියේ ළි‍ෙඳ්</topic>
    <author>රඹුක්කන විශේෂ ඔස්වල්ඩ් ගොඩකුඹුර සමගරඹුක්කන උතුර විපුල කුමාරතුංග</author>
    <content>අසල්වැසි මිතුරකුගේ මංගල උත්සවයකට ගිය තරුණයකුගේ මළ සිරුර ඔහුගේ නිවෙස අසල පිහිටි ළිඳක තිබී සොයා ගැනීමත් සමග රඹුක්කන ඊරියගොල්ල ප්‍රදේශයම ශෝකයෙන් වෙළී ගොස් තිබේ. ප්‍රදේශයේ කා අතරත් ‘තුසා’ නමින් ජනප්‍රියව සිටි මේ තරුණයාගේ මරණය තවමත් අභිරහසකි. ඔහු ළිඳට වැටී මිය ගියාද, එසේත් නැතිනම් පහර දී ළිඳට දැමුවා දැයි පරීක්ෂණ සිදු වෙමින් පවතී.‘තුසා’ යන සුරතල් නමින් හඳුන්වන මේ සුසන්ත වීරසිංහ බණ්ඩාර නමැති තිස්තුන් හැවිරිදි තම පුතුගේ වියෝවෙන් කම්පාවට පත් පී. වී. හීන්බණ්ඩා (62) මහතා එම කණගාටුදායක සිදුවීම මෙසේ කීවේය.‘පසුගිය විසිහත් වෙනිදා අපේ අසල්වැසි නිවෙසක මඟුල් උත්සවයක් තිබුණා. එදා උදේ 11.00 ට විතර අලවත්තේ තිස්ස කියන අයත් එක්ක පුතා ඒකට ගියා. පුතා අවිවාහකයි. ගමන් බිමන් යන්නේ එයාගේ යාළුවෝ එක්කයි.දවල් එතන රණ්ඩුවක් ඇති වෙලා. එතන පුතා ඉන්නවද කියලා බලන්න මමත් එතනට ගියා. එතකොට එහි සිටි කෙනෙක් පිහියක් අරගෙන ඇවිත් මට අසභ්‍ය වචනයෙන් බැනල ‘තෝයි පුතයි දෙන්නම පෙති ගහනවා. පරිස්සමින් හිටපියව්’ කියලා කීවා.ඒ අය හොඳටම බීලා සිටි නිසා මම මොකුත් කීවේ නැහැ. මගුල් ගෙදර ගිය ‘තුසා’ පුතා රෑ වන තුරුම ගෙදර ආවේ නැහැ. පාන්දර එක පමණ වන තුරු බලා ඉඳලා මම නිදා ගත්තා. නින්දෙන් මට හීනෙන් වගේ පෙනුණා පුතා පෙට්ටියක තියලා ගෙදර ගේනවා. ඒ හීනය මේ විදියට හැබෑවෙයි කියලා කවුද හිතුවේ දෙයියනේ.පසුවදා උදෑසනම මම වට පිටාවේ සෑම තැනම සොයා බලා පුතානැති නිසා පැමිණිල්ලක් දැමීමට පොලීසියට යන්න සූදානම් වුණා. ගෙදරින් එළියට එන විට මගේ හිත කීවා පුතාට මොකක් හරි කරදරයක් වෙලා ඇති කියලා. අපි වට පිට බැලුවාට ළිං වල බැලුවේ නැති නිසා මම ළිං වලත් බලන්න කීවා.පස්සේ නිවෙස අසලම පිහිටි ළිඳේ කකුල් දෙක උඩට හිටින්න පුතාගේ සිරුර දැක්කා. ළිං බැම්මේ ලේ පැල්ලමක් තිබුණා. කීප දෙනෙක් එකතු ;වලා පුතා ගොඩගන්න විටත් ඔහු මිය ගොස් සිටියා. ඒ වන විටත් හිස් මුදුනේ තුවාල තිබුණා. ඇඳ සිටි ටී ෂර්ට් එක ඉරිලා. පුතා ළිඳට පැනලා කියලා සමහරු කීවත් එයාට දිවි නසාගන්න තරම් කිසිම හේතුවක් තිබුණේ නැහැ.මිය ගිය සුසන්තගේ එකම සොයුරිය පී. ඩී. චමිලා කුමාරි මහත්මිය (31) හඬමින් මෙසේ පැවසුවාය.‘අයියා රඹුක්කන අශෝක මහා විද්‍යාලයෙන් ඉගෙන ගත්තා. එයා ත්‍රිරෝද රථයක වැඩ කළා. මගුල් ගෙදරට ගිය අයියා මිනී පෙට්ටියකින් ගෙදර එයි කියලා අපි හීනෙකින්වත් හිතුවේ නැහැ. එදා රෑ අයියා ගෙදර ආවේ නැති නිසා අපි එයා කීයට හරි එයි කියලා සෝදිසියෙන් සිටියේ. පාන්දර තුනහමාරට විතර හන්දිය පැත්තෙන් ‘දඩස්’ ගාලා ශබ්දයක් ඇසුණා. අපි දොරවල් ඇරලා බැලුවත් කවුරුවත් හිටියේ නැහැ. ත්‍රීවිල් එකක් යන ශබ්දය ඇහුණා. අපි ඒ ගැන ඒ තරම් හිතුවේ නැහැ’.මිය ගිය අයගේ මව වන එම්. ඒ. කුසුමාවතී මහත්මිය (56)ගුල් ගෙදර ගිය පුතා ආවේ නැති නිසා අපි වට පිට හොයා බැලුවා. පසුවදා උදේ අල්ලපු ගෙදර නංගී අඬ අඬා කීවා කවුද ළිඳේ ඉන්නවා කියලා. ළිඳ අඩි 35 ක් විතර ගැඹුරුයි. මම ඒ නිසා ටෝර්ච් එක ගහලා බැලුවා. මගේ පුතා ළිඳේ ඉන්න බව හඳුනාගත්තා. මට පුතාලා දෙන්නයි දුවයි හිටියේ’ ලොකු පුතා හමුදාවට ගිහින් නැති වුණා. පොඩි පුතා කවුරු හරි මරලා දාලා. මේ අපරාධය කළ අයට හොඳක් නම් වෙන්න එපා’මේ මරණය සම්බන්ධයෙන් රඹුක්කන පොලිසිය මගින් පරීක්ෂණ පැවැත්වෙන අතර මිය ගිය අයගේ දේහය සම්බන්ධ අවසන් කටයුතු ඊයේ (31) කිරිල්ලාපිටිය සුසාන භූමියේදී සිදු කෙරිණ.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>01</day>
    </date>
    <link>http://www.dinamina.lk/2010/04/01/_art.asp?fn=r1004015</link>
    <topic>අලි - මිනිස් හටන නවතන්නවැඩසටහන් රැසක් ක්‍රියාවට</topic>
    <author>අනුරාධපුර අතිරේක දිස්ත්‍රික් සමූහනිමල් විජේසිංහ</author>
    <content>අලි - මිනිස් ගැටුම අවම කිරීම සඳහා ඵලදායි වැඩසටහන් ගණනාවක් ක්‍රියාත්මක කිරීමට වනජීවි දෙපාර්තමේන්තුව කටයුතු කරගෙන යයි.අලි - මිනිස් ගැටුම් වළක්වාලීම, වනජීවීන් සුරැකීම, වනපෙත් සංරක්‍ෂණය, අභය භූමි සහ ජාතික රක්‍ෂිතයන් හි යටිතල පහසුකම් නංවාලීම හා පරිසර සංරක්‍ෂණය ඇතුළත් වනජීවි පරිසර හිතකාමී වැඩ පිළිවෙළක් ක්‍රියාත්මක කිරීම සඳහා ලෝක බැංකු ආධාර ලබාගැනීමට අදාළ මූලික සාකච්ඡා දැනටමත් ආරම්භ කර තිබේ.දැනට වල් අලි විශාල වශයෙන් ගැවසෙන හා ගම් වදින ප්‍රදේශයන්හි ජනතාවගේ මෙන්ම අලි ඇතුන්ගේ ආරක්‍ෂාව සඳහා ඉදිකර ඇති විදුලි වැටවල්වල අඩුපාඩු සොයා බලා ඒ ආසන්නයේ වෙසෙන ජනතාවගේ ද සහය ලබා ගනිමින් විදුලි වැටවල් ශක්තිමත් කිරීම සඳහා ද අලුතින් ප්‍රදේශ කීපයක් ආශි‍්‍රතව විදුලි වැටවල් ඉදිකිරීමට ද සැලැසුම් කර තිබේ.මේ පිළිබඳව “දිනමිණ” ට අදහස් දැක්වූ අනුරාධපුර, කුරුණෑගල, පුත්තලම, මන්නාරම, හා වවුනියා දිස්ත්‍රික්ක ඇතුළත් වයඹ වන ජීවි ආරක්‍ෂක කලාප කාර්යාලයේ වනජීවි අඩවි සංරක්‍ෂණ නිලධාරී ඩබ්ලිව්. ඒ. සරත් මහතා කලාවැව - කහල්ල ප්‍රදේශ ආශි‍්‍රතව කිලෝමීටර් 45 ක් දිගැති විදුලි ආරක්‍ෂක වැටක් ඉදිකිරීමට අවශ්‍ය කටයුතු කරගෙන යන බව සඳහන් කෙළේ ය.කලාවැව උතුර ප්‍රදේශයෙන් ආරම්භ වන මේ විදුලිවැට දඹෙවටන හරහා උදුරුව දක්වා විහිදෙයි. හෝරාපොළ, සෙක්කුපිටිය, කීනියාව, කරම්බන්කුලම, ඉහළ කාගම හා බරාවිල ඇතුළු ගම්මාන 30 ක වෙසෙන ගොවි පවුල් විශාල සංඛ්‍යාවකට මේ මඟින් සෙත සැලැසේ.මේ අතර කලාවැව කැකිරාව හා කහල්ල ආශි‍්‍රතව දැනට ඇති අභය භූමිය ජාතික රක්‍ෂිත කලාපයන් ලෙස නම්කොට මේ ප්‍රදේශයේ බහුලව වෙසෙන වන ජීවීන් ගේ මතු පැවැත්ම හා ආරක්‍ෂාව තහවුරු කිරීමට ද පියවර ගන්නා බව සරත් මහතා හෙළි කෙළේ ය.නව ජාතික රක්‍ෂිතය හෙක්ටයාර් 10,000 කින් පමණ සමන්විත වනු ඇත.ගල්ගමුව, කොටවෙහෙර, තලාව, තබ්බෝව, පලුගස්වැව, කරුවලගස්වැව වැනි ප්‍රදේශ ආශි‍්‍රතව වල් අලි විශාල ලෙස ගැවසෙනවා. මේ ප්‍රදේශයන් හි පීඩාකාරී හා සාහසික ලෙස හැසිරෙන වල් අලි සහ ඇතුන් 20 දෙනෙකු පමණ ග්‍රහණයට ගෙන අභයභූමි වෙත නිදහස් කිරීමට අපේ නිලධාරීන් වෙහෙසෙනවා. ඔවුන් සැරිසරන්නේ තනිවයි. පසුගිය සති කීපය තුළ මෙවැනි අලි තිදෙනෙක් අල්ලා උඩවලව වනජීවි කලාපය තුළට මුදා හැරියා” වන ජීවි අඩවි ආරක්‍ෂක නිලධාරි සරත් මහතා වැඩිදුරටත් හෙළි කළේය.අලි වෙඩි හිඟයට පිළියම් යොදා ඇති බවද හෙළි කළ ඔහු වයඹ වන ජීවි කලාපය තුළ මාසිකව අලිවෙඩි 10,000 කට ආසන්න ප්‍රමාණයක් ප්‍රාදේශීය ලේකම් නිර්දේශ මත ගැමියනට නිකුත් කරන බවද සඳහන් කෙළේ ය.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>01</day>
    </date>
    <link>http://www.dinamina.lk/2010/04/01/_art.asp?fn=r1004016</link>
    <topic>අලව්ව මා ඔයේපැන්නුමට පැනදස්කම් පාන නිමල්</topic>
    <author>අලව්ව විශේෂ ඒ. කීර්තිසිංහ ඡායාරූප අලව්ව විශේෂ</author>
    <content>විශාල වශයෙන් පුද්ගලයන් ගිලී මිය යන අලව්ව මහඔයේ ‘පැන්නුම’ නමින් හැඳින්වෙන මාරක ස්ථානයක් ඇත. මේ ස්ථානයේ ගිලී මියයන අයගේ සිරුර සොයා ගොඩට ගෙන ඒමේ දස්කමක් හා පළපුරුද්දක් අලව්ව නවතල්වත්තේ නිමල් කමාරසිංහ මහතාට තිබේ.පසුගියදා මේ මාරක වක්කළමේ ගිලී මියගිය 10වැනි පුද්ගලයාගේ සිරුරද කුමාරසිංහ මහතා විසින් ගොඩගනු ලැබීය.ඒ නවතල්වත්තේ පදිංව සිටි ලලිත් ප්‍රසන්නගේ මළසිරුරයි.මේ මාරක ස්ථානයේ මරුවාත් සමඟ සටන් කැර පිහිනා ගොස් දස්කම් පාන නිමල් කුමාරසිංහ මහතා සොයා නවතල්වත්තේ පිහිටි ඒ මහතාගේ නිවෙසට ගියෙමු. ඉතා සුහදශීලීව අප පිළිගත් කුමාරසිංහ මහතාගේ වයස අවුරුදු 34කි. ඔහු එක්දරු පියෙකි. හෙතෙම තම හැකියාවන් විස්තර කළේ මෙසේ ය. ඔයේ කවුරු හෝ ගිලුන විට පණිවිඩය එන්නේ මටයි. මේ ප්‍රදේශයේ කිසිම කෙනෙක් මෙතැනින් ඔයට බහින්නේ නැහැ.මම ඔයේ පිහිනන්ට පුරුදු වුණේ වයස අවුරුදු දාහතේදීය. මෙතැන ගිලී මියගිය මුල්ම පුද්ගලයාගේ මළසිරුරද ගොඩ ගන්නා විට මට වයස 17යි. එදා සිට මේ දක්වා 10 දෙනෙකුගේ සිරුරු මම ගොඩ අරන් තියෙනවා. දෙදෙනෙක් පණ පිටින් බේරා ගත්තා. තවත් අයකුගේ සිරුර සොයා ගත්තේ දින තුනකට පසුවයි. ඒ දිය යට ගල් බෙණයක හිර වී තිබිලා.මේ පැන්නුම කියන ස්ථානය හරිම දැකුම්කළුයි. ඒ වගේම භයානකයි. අඩි විස්සක් පමණ ගැඹුරුයි. මෙතන බිලි ගන්නවාය කියලත් ප්‍රදේශයේ විශ්වාසයක් තියෙනවා. ජලය මතුපිට හරි නිශ්චලයි. සැඩ පහර යන්නේ දිය යටින් නොදන්නා කෙනෙක් ගිය විට දිය පහරට අසු වී ගසාගෙන යනවා.දැනට 10 දෙනෙක් පමණ මේ ස්ථානයේ ගිලී මියගියා. එම දහ දෙනාගේම සිරුරු සොයා ගොඩ ගත්තේ මමයි. මෙහි පිහිනා යාම හරි අමාරුයි. යටින් යන දිය පහර එතරම්ම සැරයි. මේක මාරයත් එක්ක කරන සටනක්.මේ ප්‍රදේශයේ ජනතාව මීරිගම නගරයට යන්නේ මේ ‘පැන්නුම’ තියෙන ස්ථානය අසලින් ඔයට බැහැලයි. 1994 මහ මහ මැතිවරණය කාලයේ මෙතැනින් පාලමක් දැමීමට දේශපාලනඥයන් කටයුතු කළා. එය අද කණු දෙකකට පමණක් සීමා වෙලා තියෙනවා.මේ පාලමේ වැඩ නිමකර දුන්නොත් මෙසේ දියේ ගිලී විනාශ වෙන ජීවිත බේරා ගැනීමට හැකි වෙනවා.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>01</day>
    </date>
    <link>http://www.dinamina.lk/2010/04/01/_art.asp?fn=r1004017</link>
    <topic>හොරෙන් රට පනින්න හැදූ5ක් දැලේ</topic>
    <author/>
    <content>නීති විරෝධී ලෙස මුහුදු මාර්ගයෙන් ඕස්ට්‍රේලියාවට යෑමට පැමිණ ඒ සඳහා අවස්ථාව එන තුරු ලැගුම් හලක නවාතැන් ගෙන සිටි දෙමළ ජාතිකයන් 05 දෙනකු මූන්දලම පොලිසිය පෙරේදා (30) අත් අඩංගුවට ගෙන තිබේ.මොවුන් අත් අඩංගුවට ගැනීමට හැකි වී ඇත්තේ මදුරන්කුලිය ප්‍රදේශයේ ලැගුම් හලක් වටලා සිදු කළ හදිසි වැටලීමකදීය.අවුරුදු 20 ත් 47 ත් අතර වයස්වල පසු වන සැකකරුවන් ත්‍රිකුණාමලය ප්‍රදේශයේ පදිංචිකරුවන් බව හෙළිවී ඇතැයි පොලිසිය පැවසේ.තමන්ට ඕස්ට්‍රේලියාවට යවන බව පවසා එක් අයකුගෙන් රුපියල් ලක්ෂයක් බැගින් මුදල්ද ලබාගත් අයකු පිටත්වීමට අවස්ථාව එනතුරු මෙහි රැඳී සිටින බව පවසා මේ ලැගුම් හලේ නවත්වා ගිය බව මෙම දමිළ ජාතිකයින් පොලිසියට පවසා තිබේ.මොවුන් මේ ස්ථානයේ නවත්වා ගිය ජාවාරම්කරු අත් අඩංගුවට ගැනීමට පොලිසිය විශේෂ පරීක්ෂණයක් ආරම්භ කර තිබේ.මේ වැටලීම සිදු කර දමිළ ජාතිකයන් අත් අඩංගුවට ගන්නා ලද්දේ උඩප්පුව පොලිස් මුර පළේ ස්ථානාධිපති උප පොලිස් පරීක්ෂක මෙන්දිස්, මුන්දලම පොලිසියේ සැරයන් 56188 රණවීර නිලධාරීන් විසිනි.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>01</day>
    </date>
    <link>http://www.dinamina.lk/2010/04/01/_art.asp?fn=r1004018</link>
    <topic>මිහින්තලේ දැවැන්ත බිම් මලක්</topic>
    <author>ඡායාරූප - සරත් මනුල වික්‍රම අනුරාධපුර විශේෂ</author>
    <content>අනුරාධපුර මිහින්තලා පාර අල්යාර් හන්දිය ලී මඩුව නිවෙස ඉදිරිපිට විෂ්කම්භය අඟල් 20 ක පමණ දැවැන්ත බිම් මලක් පිපුණේය. දිගින් දිගටම විශාල වූ එය ප්‍රදේශවාසීන්ගේ පුදුමයට කරුණක් විය. නිවැසි ලක්ෂිකා හා නිලක්ෂි දැරියන් දෙදෙනා එය මැන පරීක්ෂා කර බලමින්.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>01</day>
    </date>
    <link>http://www.dinamina.lk/2010/04/01/_art.asp?fn=r1004019</link>
    <topic>දියණියට අතවර කළ පියා අත් අඩංගුවට</topic>
    <author>පුත්තලම සමූහ ඩබ්ලිව්. සී. බී. ප්‍රනාන්දු</author>
    <content>පියකු විසින් බරපතළ ලෙස ලිංගික අතවරයකට ලක් කරනු ලැබ ඇතැයි කියන 05 හැවිරිදි දැරියක් මාරවිල මූලික රෝහලට ඇතුල් කර ඇති මාරවිල පොලිසිය එම අපරාධය කර ඇතැයි කියන නරුම පියා පෙරේදා අත් අඩංගුවට ගෙන තිබේ.මෙසේ අතවරයට ලක්ව ඇත්තේ මාරවිල මුහුදුකටුව ප්‍රදේශයේ දැරියකි.මේ දැරියගේ මව විදේශ රැකියාවකට ගොස් ඇති අතර දැරිය ජීවත්වී ඇත්තේ පියා සමගය.සැකකාර පියා මාරවිල දිසා අධිකරණයට ඉදිරිපත් කිරීමට නියමිතව තිබුණි.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>01</day>
    </date>
    <link>http://www.dinamina.lk/2010/04/01/_art.asp?fn=r10040110</link>
    <topic>මිනිබිරියගේ අතින් අල්ලාගෙන පාර මාරුවීමට ගිය ආච්චිමඟ මරුවාට බිලි</topic>
    <author>කටුකුරුන්ද සමූහකපිල කුලසිංහ කළුතර දිස්ත්‍රික් සංචාරකසරත් සිරිවර්ධන</author>
    <content>‘කාටවත් වරදක් නැති අපේ අම්මට මොකද දෙයියනේ මේ වුණේ. මං අඬලා අඬලා මට අඬන්න දැන් කඳුළු ඉතිරි වෙලා නැහැ. පොඩි දුව අතින් අල්ලගෙන හැමදාම පන්ති එක්ක යන මගේ අම්මට මේ මොකද කෙළේ’මග්ගොන නගර මධ්‍යයේ කහ ඉර මතින් පාර මාරුවීමට ගොස් මෝටර් රථයක හැපීමෙන් මිය ගිය ඩබ්ලිව්. ජී. සුමනාවතී (අවු. 66) මහත්මියගේ දුව වන ටී. ජී. අසෝකා මහත්මිය හැඬූ කඳුළින් පැවසුවාය.පයාගල හල්කඳවිල මහ විදුහලේ 1 වසරේ ඉගෙනුම ලබන තරුෂි නවෝද්‍යා මිණිපිරිය ද රැගෙන මග්ගොන පෞද්ගලික පන්තියකට යෑම තරුෂි ගේ ආච්චි අම්මා වන ඩබ්ලිව්. ජී. සුමනාවතී මහත්මිය කරන්නේ ඉමහත් සතුටකිනි. තරුෂිගේ මවත් පියාත් රැකියාවට යන නිසා තරුෂිගේ සියලු කටයුතු ආච්චි අම්මා කිසිදු පැකිලීමකින් තොරව ඉටු කරනු ලබයි. පසුගිය සෙනසුරාදා දිනයේ ද සුමනාවතී මහත්මිය තරුෂි රැගෙන මග්ගොන පන්තියට යෑමට සැරසුණා ය.‘පොඩි දුවේ අද මට හරි කම්මැලියි මග්ගොන යන්න කියලා අම්මා උදේම මට කිව්වා. මග්ගොන යන්න හල්කඳවිල හන්දියෙන් වෑන් එකට නගින කොට අම්මව කවදාවත් නැතිව වැටිලත් තියෙනවා. මග්ගොනට ගිහින් ගාලු පාර හරහා කහ ඉරෙන් පාර මාරුවෙද්දී කාර් එකක දුවයි අම්මයි දෙන්නම යට කරලා දැම්මා’ යනුවෙන් අශෝකා මහත්මිය පැවසුවාය.මග්ගොන නගරයේ කහ ඉර අසලදී අත ඔසවා පැමිණි කාරය නතර කළ සුමනාවතී තරුෂි දියණිය ද අතින් අල්ලා ගෙන පාර හරහා මාරුවීමට උත්සාහ කළාය. එහෙත් ඊට පිටුපසින් පැමිණි වෑන් රථයක් කාරයේ හැපීමෙන් සුමනාවතී හා තරුෂි දියණිය දෙදෙනා කහ ඉර උඩදීම කාරයට යට වී ඇත. එහෙත් දෛවයේ හාස්කමකින් මෙන් තරුෂි දියණිය දිවි ගලවා ගෙන තිබේ.අසෝකා මහත්මිය මෙසේද පැවසුවාය.‘අනේ මගේ දරුවා කාර් එක යට ඉඳලා තියෙන්නෙ. දරුවාව දෙවියො බේරුවා. දරුවා බේරලා අම්මා අපව අත හැරල ගියා. පොයට සිල් ගන්න ඊට කලින් සිල් රෙදි ඔක්කොම හේදුවා. හැම පෝයටම සිල් ගන්නවා. ඒත් මේ පෝය එනකම් අම්මට ඉන්න බැරි වුණා’මාර්ග සලකුණු සංඥාා පිළිබඳ රියැදුරන් දැනුවත් කරන්නේ සියලු දෙනාගේ ආරක්ෂාව උදෙසාය.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>01</day>
    </date>
    <link>http://www.dinamina.lk/2010/04/01/_art.asp?fn=s1004011</link>
    <topic>රගර් නිලවරණයගණපූරණය නැතිව කල්යයි</topic>
    <author>ප්‍රින්ස් ගුණසේකර</author>
    <content>ශ්‍රී ලංකා රගර් සංගමයේ වාර්ෂික නිලවරණය ගණපූරණය නොමැතිව කල්දැමීමට සිදුවිය. ක්‍රීඩා සංවර්ධන දෙපාර්තමේන්තුවේ දී පෙරේදා පැවැති රගර් නිලවරණයට අවම වශයෙන් ක්‍රීඩා සංගම් 5ක් හෝ සහභාගීවිය යුතු වුව ද වයඹ හා මධ්‍යම පළාත් ක්‍රීඩා සංගම් දෙකක නියෝජිතයෝ පමණක් සහභාගි වී සිටියහ.මේ තත්ත්වය මත ඉදිරි දිනෙක නැවැත රගර් සංගමයේ විශේෂ සභා රැස්වීමක් කැඳවීමට සිදුවනු ඇතැයි ක්‍රීඩා අධ්‍යක්ෂ ජෙනරාල් ඩී. දහනායක මහතා ‘දිනමිණ’ ට පැවැසීය.මේ අවස්ථාවට අන්තර්ජාතික රගර් සම්මේලනයේ විදෙස් නියෝජිතයකු සහභාගිවී සිටි අතර ඔහු පවසා ඇත්තේ ඉදිරි සති 8ක කාලය තුල ශ්‍රී ලංකා රගර් සංගමයේ නිලවරණය පැවැත්වීම අනිවාර්යයෙන් සිදුකළ යුතු බවයි. එසේ නොවුනහොත් ජාත්‍යන්තර රගර් තරගාවලි නියෝජනය කිරීමේ දී ගැටලු ඇතිවිය හැකි බව එම නියෝජිතයා පෙන්වාදී ඇත.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>01</day>
    </date>
    <link>http://www.dinamina.lk/2010/04/01/_art.asp?fn=s1004012</link>
    <topic>මලල ක්‍රීඩා උප සභාපති ධුරයටජී.එල්. එස්. වැඩි ඡන්දයෙන් එයි</topic>
    <author>ප්‍රින්ස් ගුණසේකර</author>
    <content>ශ්‍රී ලංකා මලල ක්‍රීඩා සංගමයේ වාර්ෂික නිලවරණයේදී උප සභාපතිවරුන් හයදෙනෙකු තෝරාපත්කරගැනීම උදෙසා පැවැති ඡන්ද විමසීමේ වැඩිම ඡන්ද සංඛ්‍යාවක් ලබා ජී.එල්.එස්.පෙරේරා මහතා තේරී පත්වුණි. ඒ මහතා ඡන්ද 92ක් ලබාගත් අතර කර්නල් සුදත් මඩුගල්ල (ඡන්ද 89), කමාන්ඩර් ෂාමල් ප්‍රනාන්දු (ඡන්ද, 64), වින්ග් කමාන්ඩර් දීපාල් මුණසිංහ (ඡන්ද 63), එච්. ඩබ්ලිව්. නිමල්සිරි (ඡන්ද 62), අනිල් වීරසිංහ (ඡන්ද 54) උප සභාපතිවරු ලෙස තේරී පත්වූහ.උප සභාපති තනතුරට තරග කළ ප්‍රවීන මලල ක්‍රීඩිකා ශ්‍රියානි කුලවංශ මහත්මිය ඡන්ද 21ක් ලබා පරාජයට පත්වීම කැපී පෙනුණි. හිටපු උපසභාපතිවරුන් වූ ටී.එම්. දේවේන්ද්‍ර (ඡන්ද 46), පී.එච්.ඩී. වෛද්‍යතිලක (ඡන්ද 52) හා සුනිමල් රූපසිංහ (ඡන්ද 48) යන මහත්වරුන්ට සිය ධූර මෙවර අහිමිවීමද කැපී පෙනෙන සිදුවීමක් විය.උප ලේකම් ධුරය සඳහා පාලිත ජයතිලක හා යසරෝහණ සිල්වා යන මහත්වරු තරගයට ඉදිරිපත්වුවද අවසන් මොහොතේ සිය නාමයෝජනාව ඉල්ලා අස්කර ගත්තේය.ශ්‍රී ලංකා මලල ක්‍රීඩා සංගමයේ සභාපති ලෙස මේජර් ජෙනරාල් පාලිත ප්‍රනාන්දු ලේකම් ලෙස ප්‍රේමා පින්නවල, භාණ්ඩාගාරික ලෙස චන්දන ඒකනායක, උප භාණ්ඩාගාරික ලෙස එච්.ඒ. උපාලි හා සටහන්කරු ලෙස සමන්කුමාර යන මහත්වරු නිතරගයෙන් තේරී පත්වූහ.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>01</day>
    </date>
    <link>http://www.dinamina.lk/2010/04/01/_art.asp?fn=s1004013</link>
    <topic>ලසිත් මාලිංග සංගක්කාරගේ පිල සුනුවිසුනු කරයි</topic>
    <author/>
    <content>ඉන්දීය පි‍්‍රමියර් ලීග් තරගමාලාවේ වැඩිම අවධානයට ළක්වු පන්දු යවන්නා වන මුම්බායි පිලේ ලසිත් මාලිංග සංගක්කාරගේ පන්ජාබ් පිලට තවත් පරාජයක් හිමිකර දෙමින් කඩුලු 4 ක් බිඳ හෙලීමට සමත් විය.මේ වනවිට තරගාවලියේ කඩුලු 10ක් බිඳ හෙලමින් වැඩිම කඩුලු සංඛ්‍යාවක් දවාගත් දෙවැනි පන්දු යවන්නා වන්නේ මාලිංගය.පළමු ස්ථානයේ පසුවන මුත්තයියා මුරලිදරන් කඩුලු 11ක් දවාලීමට සමත්ව සිටියි. තරගයේ පළමුව පන්දුවට පහරදුන් පන්ජාබ් පිල ලකුණු 163 කට දැවී ගිය අතර ෂොන් මාර්ෂ් ලකුණු 57 රැස් කළේ ය. පෙර තර¼ඟයේදී නියමිත කාලය තුළ ඕවර සංඛ්‍යාව සම්පූර්ණ කිරීමට අසමත් වීම නිසා පන්ජාබ් පිලේ නායක සංගක්කාරට එක් තරග තහනමක් පැනවීමේ හේතුවෙන් මේ තරගයට ක්‍රීඩා නොකළේ ය. මහේල ජයවර්ධනට ලබාගත හැකිවූයේ ලකුණු 20 ක් පමණි. ලසිත් මාලිංග කඩුලු 4 ක්ද සහීර් ඛාන් කඩුලු 3 ක්ද බිඳ දැමූහ.මුම්බායි පිල ඕවර 19.3 කදී කඩුලු 6 ක් දැවී ජයග්‍රාහී ඉලක්කය සපුරා ගැනීමට සමත් වූ අතර ෂිකාර් දවාන් ලකුණු 50 ක්ද සෞරාබි තිවාරි ලකුණු 31 ක්ද රැස් කිරීමට සමත් වූහ. පන්දු යැවීමේදී රවී බෝපරා කඩුලු 3 ක් බිඳ දැමුවේය.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>01</day>
    </date>
    <link>http://www.dinamina.lk/2010/04/01/_art.asp?fn=s1004014</link>
    <topic>ඉන්දු-පකිස්තාන් දෙහදක් එක්වෙයි මලික්ට- මිර්සාට මංගල සීනූ</topic>
    <author>නවදිල්ලිය (ඒ.එෆ්.පී.)</author>
    <content>රටවල් දෙකක ක්‍රීඩාව හා දේශපාලන භේදය එක්සත් කරන අද්විතීය පාලමක් වෙමින් පාකිස්තානයේ සුපිරි ක්‍රිකට් ක්‍රීඩක ෂොයිබ් මලික් හා ඉන්දියාවේ ඉහළම ටෙනිස් ක්‍රීඩිකාව වන සානියා මිර්සා විවාහ වීමට සැලසුම් කර තිබේ.මුස්ලිම් ජාතිකයන් වන 23 හැවිරිදි මිර්සා හා 28 හැවිරිදි මලික් අප්‍රේල් මාසයේ විවාහ වී ඩුබායිහි දිවි ගෙවනු ඇතැයි පවුලේ සාමාජිකයෝ පැවැසූහ.න්‍යෂ්ටික අවියෙන් සන්නද්ධ දකුණු ආසියානු ප්‍රතිවාදී දෙරටක් අතර සිදුවන, පැහැදිලිවම පෙර නොදුටු විරූ මේ ක්‍රීඩා විවාහය පිළිබඳ පුවත එළිදරව් වන්නේ සිය ළමා කාලයේ මිතුරකු සමග මිර්සාගේ තිබූ සබඳතාව අවසන් වී දෙමසකට පසුවය.“අපි අවුරුදු ගනණාවක් යහළුවන්ව සිටියා. නමුත් අපි විවාහයකට නොගැළපෙන බව අපට වැටහුණා.” සිය ළමා වියේ මිතුරා වන සොරාබ් මිර්සා සමග තිබූ සබඳතාව පසුගිය ජනවාරියේ අවසන් කරමින් සානියා මිර්සා කියා සිටියාය.ක්‍රීඩාවේදී තමන් අඳීන කොට ගවුම් නිසා ඉන්දියාවේ ඉස්ලාමීය කණ්ඩායම්වල උදහසට ලක්වූ මේ ටෙනිස් ක්‍රීඩිකාව 2005 වසරේදී, ලෝක ටෙනිස් සංගමයේ කිරුළක් දිනා ගත් ප්‍රථම ඉන්දියානු කාන්තාව බවට පත්වීමත් සමග 18 වැනි වියේදීම ඉන්දියාව පුරා කීර්තිමත් තැනැත්තියක් බවට පත්වූයේ ක්ෂණයකිනි.‘මගේ විවාහය මගේ ජීවිතයේ ලොකුම දවස වෙනවා’ මිර්සා ඇය පදිංචිව සිටින හයිද්‍රාබාද්හි සිට නිවේදනයක් නිකුත් කරමින් කියා සිටියාය. මැණික්කටුවේ ආබාධයකින් සුවය ලබමින් ඇය මේ දිනවල නිවසේ රැදී සිටින්නීය.මේ ආබාධය හේතුවෙන් මිර්සා 2007 වසරේ ටෙනිස් ශ්‍රේණිගත කිරීම්වල 27 වැනි ස්ථානයේ සිට දැන් 92 වැනි ස්ථානය දක්වා පහතට වැටී සිටින්නීය.හිටපු පාකිස්තාන ක්‍රිකට් නායකයකු වන ෂොයික් මලික් නොවැම්බරයේ සිට පෙබරවාරිය දක්වා කාලය තුළ එක්සත් අරාබි එමීර් රාජ්‍යය, නවසීලන්තය හා ඔස්ට්‍රේලියාවේ කෙරුණු පාකිස්තාන කණ්ඩායමේ සංචාරයන්හිදී අවිනීතව ඛ්ැසිරීමේ චෝදනාව මත පාකිස්තාන ක්‍රිකට් මණ්ඩලය විසින් පැනවූ වසරක තරග තහනමකට මේ දිනවල ලක්ව සිටී.සියල්කොට් පෙදෙසින් පැවත එන මලික් 2001 වසරේ ප්‍රථම වතාවට ජාත්‍යන්තර ක්‍රිකට් තරග බිමට පිවිසීමෙන් පසුව මේ දක්වා ටෙස්ට් තරග 29කට, එක්දින තරග 190කට හා විස්සයි /20 තරග 30 කට සහභාගි වී තිබේ.“මම සානියාව විවාහ කර ගන්න පුවත ඇත්තයි. “ඉන්ෂාහ් අල්ලා” (අල්ලාගේ කැමැත්ත අනුව) ‘ අපි අප්‍රේල් මාසයේ විවාහ වෙනවා”මලික් පැවැසීය.“ජාත්‍යන්තර ක්‍රීඩා චරිතයක් වීමේදී මුහුණ දීමට සිදුවන දේවල් ගැන මට හොඳින් තේරෙනවා. සානියා ක්‍රීඩා කිරීමට කැමති තාක් කල් මම ඇයගේ ක්‍රීඩා දිවියට සහාය දෙනවා”මේ වසර අග භාගයේදී පැවැත්වෙන පොදු රාජ්‍ය මණ්ඩල හා ආසියානු ක්‍රීඩා උළෙල සඳහා මනා ශරීර යෝග්‍යතාවයකින් යුතුව සහභාගි වීමට තමා ඉලක්ක කර ගෙන සිටින බව සානියා පවසද්දී මලික් කියන්නේ, මිර්සා 2012 ඔලිම්පික් ක්‍රීඩා උළෙලේදී පදක්කමක් දිනා ගත්තොත් තමා මෙලොව සිටින වඩාත්ම ආඩම්බර සැමියා වනු ඇති බවයි. දෙදෙනා අප්‍රේල් 11 වැනි දින විවාහ වනු ඇතැයි ෂොයිබ්ගේ ඥාති සොහොයුරු ඉම්රාන් මලික් පැවසීය.“මලික් හා මිර්සා දෙදෙනාම කීර්තිමත් පුද්ගලයෝයි. නමුත් උත්සවය පෞද්ගලික ලෙසින් තබා ගැනීමට පවුල් දෙකටම අවශ්‍යයි. ජනමාධ්‍ය හා ක්‍රීඩා ලෝලීන් ඊට ගරු කරනු ඇතැයි අපි අපේක්ෂා කරනවා” ඉම්රාන් පවසා සිටියේ ය.ෂොයිබ්ගේ ඥාතීන් දොලොස් දෙනෙකු පමණ අප්‍රේල් 7 වැනිදා ඉන්දියාව බලා පිටත්ව යනු ඇතැයිද ඔහු කීවේ ය. ළඟදී සිදුවන විවාහයේ පුවත ඇසීමත් සමග සිය ගණන් මලික්ගේ ක්‍රීඩා ලෝලීහු නටමින් ගී ගයමින් සතුටු වන්නට වූහ. මනාලිය පාකිස්තානයට එනතුරු තමන් පුලපුලා බලා සිටින බවද ඔවුහු පවසා සිටියහ. 2002 වසරේ අරුම පුදුම සිදුවීමකදී හයිද්‍රාබාද්හි ම තරුණියක වන අයේෂා සිද්දිකි දුරකථනය ඔස්සේ විවාහ කර ගත් බවට මලික්ට එම තරුණියගේ පවුලෙන් චෝදනා එල්ල විණි. එය ප්‍රතික්ෂේප කළ මලික් නමුත් තමා එවැනි පොරොන්දුවක් දුන් බවට පිළිගත්තේය.තරුණියට දික්කසාදයක් ලබා නොදී ඇය අතහැරීම පිළිබඳව මලික්ට නඩු පවරන බවට ඇයගේ පියා තර්ජනය කළේ ය.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>01</day>
    </date>
    <link>http://www.dinamina.lk/2010/04/01/_art.asp?fn=s1004015</link>
    <topic>19න් පහළ පාසල් ක්‍රිකට්අවසන් පූර්ව තරග ඇරැඹේ</topic>
    <author>ෆවුස් මොහොමඩ්</author>
    <content>සීමාසහිත සිලෝන් බිස්කට්ස් ආයතනයේ අනුග්‍රහයෙන් ශ්‍රී ලංකා පාසල් ක්‍රිකට් සංගමය සහ මැස්කොම් ලංකා සමාගම ඒකාබද්ධව සංවිධානය කරනු ලබන ‘මංචි යූත් 19’ සීමිත ඕවර පාසල් ක්‍රිකට් තරගමාලාවේ අවසන් පූර්ව වටය අද ඇරැඹේ.අර්ධ අවසන් පූර්ව වටයේදී ඩක්වර්ත් ලුවිස් ක්‍රමයට ලකුණු 2 කින් කොළඹ ඩී. එස්. සේනානායක විදුහල පරාජය කළ මොරටුව වේල්ස් කුමර විදුහල සහ ලකුණු 106 කින් පන්නිපිටිය ධර්මපාල විදුහල පරාජය කළ කොළඹ රාජකීය විදුහල අතර අවසන් පූර්ව තරගය අද (01) කොළඹ සී.සී.සී. පිටියේදී පැවැත්වේ.දෙවැනි අවසන් පූර්ව තරගය සඳහා සුදුසුකම් ලබා සිටින්නේ අර්ධ අවසන් පූර්ව තරග වටයේදී ඩක්වර්ත් ලුවිස් ක්‍රමයට ලකුණු 12 කින් කොළඹ නාලන්දා විදුහල පරාජය කළ ගාල්ල රිච්මන්ඩ් විදුහල සහ ලකුණු 7 කින් මහනුවර ත්‍රිත්ව විදුහල පරාජය කළ ගාල්ල මහින්ද විදුහල් කණ්ඩායම්ය. දෙවැනි අවසන් පූර්ව තරගය හෙට (2) සී.සී.සී. පිටියේදීම පැවැත්වීමට නියමිතය.මේ තරගාවලියේ අර්ධ අවසන් පූර්ව වටයේ සිට ක්‍රීඩකයින් වර්ණ ඇඳුමින් සැරසී සුදු පැහැති පන්දුවෙන් තරග වැදීම විශේෂ සිදුවීමක් විය.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>01</day>
    </date>
    <link>http://www.dinamina.lk/2010/04/01/_art.asp?fn=s1004016</link>
    <topic>මාස්ටර්ස් ටෙනිස් තරගාවලියෙන්ෆෙඩරර් ඉවතට</topic>
    <author>ෆ්ලොරිඩා (ඒ.එෆ්.පී)</author>
    <content>ජගත් ටෙනිස් පිටියේ අංක 1 ක්‍රීඩක ස්විට්සර්ලන්තයේ රොජර් ෆෙඩරර් ලෝක ටෙනිස් සම්මේලන ඒ.ටී.පී මාස්ටර්ස් ටෙනිස් තරගාවලියේ සිවුවැනි වටයේදී චෙකෝස්ලෝවෙකියාවේ තෝමස් බර්ඩිච් වෙතින් 6 - 4 ක්, 6 – 7 ක් සහ 7 – 6 ක් ලෙස පරාජයට පත්වෙමින් තරගාවලියෙන් ඉවතට විසි විය.ෆෙඩරර්ගේ ටෙනිස් තරග දිවියේ බර්ඩිචි සමග තරග වැදුණු අවස්ථා 10 අතුරින් පරාජයට පත්වූ දෙවැනි අවස්ථාව මෙය වේ.ජගත් ටෙනිස් ශ්‍රේණිගත කිරීම්වල 16 වැනි ස්ථානයේ පසුවන බර්ඩිචි මේ තරගවාරයේ අර්ධ අවසන් පූර්ණ වටයකට පිවිසි පස්වැනි අවස්ථාව මෙය වන අතර ග්‍රෑන්ඩ් ස්ලෑම් කිරුළු 16 කට හිමිකම් කියන ෆෙඩරර් පරාජයට පත්කිරීම ඔහුගේ තරග දිවියේ විශිෂ්ටතම අවස්ථාවක් ලෙස හඳුන්වයි.මේ අතර කාන්තා තරග ඉසව්වේදී ඇග්නීස්කා රැඩිවන්ස්කා 6 – 3 ක් සහ 6 – 1 ක් ලෙස පරාජයට පත් කළ අමෙරිකාවේ වීනස් විලියම්ස් මේ තරගාවලියේ අවසන් පූර්ව වටයට පිවිසියාය.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>01</day>
    </date>
    <link>http://www.dinamina.lk/2010/04/01/_art.asp?fn=s1004017</link>
    <topic>මැරඩෝනා රෝහලේ</topic>
    <author>ආජෙන්ටිනාව (ඒ. එෆ්. පී.)</author>
    <content>ආජෙන්ටිනා පාපන්දු පුහුණුකරු ඩියාගෝ මැරඩෝනා බල්ලෙකුගේ සපා කෑමට ලක්වීමෙන් රෝහල් ගත කළ බව එරට රූපවාහිනී වාර්තාවකින් කියැවේ.ආජෙන්ටිනාවෙන් බිහිවූ විශිෂ්ටතම පාපන්දු සූරයා වන මැරඩෝනා තම බලු සුරතලුන් සමග විවේකයෙන් සිටියදී බල්ලෙකු ඔහුගේ උඩු තොල සපා කෑම නිසා මෙසේ රෝහල් ගත කර තිබේ. ඔහුගේ උඩු තොලෙහි සුළු ශල්‍යකර්මයක්ද සිදු කිරීමට නියමිතය.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>01</day>
    </date>
    <link>http://www.dinamina.lk/2010/04/01/_art.asp?fn=s1004018</link>
    <topic>රිදී කුසලානය කොළඹ පාපන්දු පිලට</topic>
    <author>භක්ති ධර්මපි‍්‍රය මෙන්ඩිස්</author>
    <content>2010 පාපන්දු රිදී කුසලානය කොළඹ පාපන්දු කණ්ඩායම විසින් හිමිකර ගත්හ. ප්‍රබල ජාවාලේන් කණ්ඩායම ගෝල 3 - 2 වශයෙන් පරාජය කිරීමට මෙහිදී කොළඹ පාපන්දු කණ්ඩායමට හැකිවිය. කොළඹ ‘සිටිලින්ක්’ පාපන්දු පිටියේ ඉකුත් 28 වනදා මෙම තරගය පැවැත්වුනි. කොළඹ පාපන්දු කණ්ඩායම් ‘සයිෆ් යූසුෆ්’ මහතා සභාපති වශයෙන් කටයුතු කරන අතර රූමි මහතා ප්‍රධාන පුහුණු කරු ලෙස කටයුතු කරයි.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>01</day>
    </date>
    <link>http://www.dinamina.lk/2010/04/01/_art.asp?fn=s1004019</link>
    <topic>සමස්ත ලංකා ප්‍රවීණයන්ගේ මලල ක්‍රීඩාඋළෙල 3-4 දිනවල බෝගම්බරදී</topic>
    <author>සුනිල් අභයවර්ධන</author>
    <content>මධ්‍යම පළාත් ප්‍රවීනයින්ගේ මලල ක්‍රීඩා සංගමය සංවිධානය කරන සමස්ත ලංකා ප්‍රවීණයන්ගේ විවෘත මලල ක්‍රීඩා උළෙල අප්‍රියෙල් මස 3 සහ 4 දිනවලදී මහනුවර බෝගම්බර පිටියේ දී පැවැත්වේ.වයස අවුරුදු 35ට වැඩි පිරිමි සහ කාන්තා දෙපාර්ශ්වයටම මේ ක්‍රීඩා උළෙලට සහභාගිවිය හැකි අතර අවුරුදු 35න් ඉහළ සිට අවුරුදු 85 න් ඉහළ දක්වා වයස් සීමාවන් යටතේ තරග ඉසව් සඳහා මේ තරග උළෙලට ඉදිරිපත්විය හැක.ජවන සහ පිටිය අංශ දෙකෙන්ම ඉසව් පැවැත්වේ. තරග උළෙලට සහභාගිවීම සඳහා අයදුම් පත් ලේකම්, ඩබ්ලිව්. සිරිල් පෙරේරා මහතා මධ්‍යම පළාත් ප්‍රවීනයින්ගේ මලල ක්‍රීඩා සම්මේලනය අංක 155 /1, ගන්නොරුව, පේරාදෙණිය යන ලිපියනට යොමුකළ යුතුය.මෙවර ක්‍රීඩා උළෙලට යාපනය,වව්නියාව, ඇතුළු දිස්ත්‍රික්කවලින් ද අයැදුම්පත් ලැබී ඇති බව සංවිධායකයෝ පවසති. ක්‍රීඩා උළෙලේ සමාරම්භක උළෙල 3 වැනි දින පෙරවරු 8.30ට මධ්‍යම පළාත් ක්‍රීඩා අමාත්‍යාංශ ලේකම් ශිරානි වීරකෝන් මහත්මිය ගේ ප්‍රධානත්වයෙන් පැවැත්වේ.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>01</day>
    </date>
    <link>http://www.dinamina.lk/2010/04/01/_art.asp?fn=s10040110</link>
    <topic>ලුම්බිණි විදුහලේවිස්සයි - 20 ක්‍රිකට් අද</topic>
    <author>ජගත් ප්‍රේමචන්ද්‍ර</author>
    <content>කොළඹ ලුම්බිණි විද්‍යාලයීය ක්‍රිකට් අරමුදලට ආධාර පිණිස පවත්වන විස්සයි-20 ක්‍රිකට් තරගාවලිය අද (1) බී.ආර්.සී. ක්‍රීඩාංගණයේදී පැවැත්වේ.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>01</day>
    </date>
    <link>http://www.dinamina.lk/2010/04/01/_art.asp?fn=f1004011</link>
    <topic>ත්‍රස්තවාදයට යළි ඉඩ නොදීමට නම්ස්ථාවර ආණ්ඩුවක් අවශ්‍යයි</topic>
    <author>සාකච්ඡා කෙළේ ධම්මික සෙනෙවිරත්න</author>
    <content>* මහ මැතිවරණයට තවත් ඇත්තේ සතියක කාලයක්. ඒ ඒ පක්‍ෂ අපේක්‍ෂකයන් නොයෙක් ප්‍රමාණයන්ගෙන් මැතිවරණ ව්‍යාපාරයේ යෙදී සිටිනවා. විශාල උණුසුමක් නැතත් රටේ අනාගතය සම්බන්ධයෙන් මේ මැතිවරණයත් බෙහෙවින් වැදගත්. ඉදිරි මහ මැතිවරණය තුළ ඔබ දකින කාරණා මොනවා ද?ජනාධිපතිවරණයකින් පසු මහ මැතිවරණය පැවැත්වෙන අවස්ථාවක එහි ප්‍රතිඵලය පිළිබඳ කල් තබාම නිශ්චය කරන්න ඡන්ද දායකයන් සමත්. ඒ ඒ පක්‍ෂය දිනාගන්නා ආසන සංඛ්‍යාව, තේරී පත්වන අපේක්‍ෂකයන්, වැඩියෙන් ඡන්ද ලබාගන්නේ කවුද වැනි කාරණාත් ඔවුන් ඡන්දයට කළින්ම අනුමාන කරනවා.පවතින ව්‍යවස්ථාව අනුව නිර්මාණය වී ඇති මෙම ඡන්ද ක්‍රමය තුළ එවැනි නිගමනයන් ට එළැඹිය හැකිවාක් මෙන්ම ජනාධිපතිවරණයට පසු මහ මැතිවරණය පැවැත්වීමේ දී ජනාධිපතිවරණයේ ප්‍රතිඵලයට බෙහෙවින් ආසන්න තත්ත්වයක් මහ මැතිවරණයේ දී ද පිළිබිඹු වීමත් සිදුවෙනවා. තීරණාත්මක මැතිවරණයට පසු මේ මැතිවරණය පැවැත්වෙන නිසා පෙර තරම් උද්යෝගයක් ඇති නොවීමත් අපේක්‍ෂා කළ හැකි තත්ත්වයක්.මේ නිසා සාමාන්‍යයෙන් ජනාධිපතිවරණයේ දී තරම් පාර්ලිමේන්තු මැතිවරණයේ දී ඡන්ද ප්‍රකාශ කරන්නේ නෑ. එවැනි වාතාවරණයක් තුළ විපක්‍ෂයට ලැබෙන ඡන්ද සංඛ්‍යාව තවදුරටත් අඩු වෙනවා. හේතුව ප්‍රතිඵලය ගැන එම ඡන්ද දායකයන් ද දැන සිටීමයි.මේ මැතිවරණය පැවැත්වෙන්නේ අලුත් අවුරුදු සමයේදීම වීමත් ඡන්ද අඩුවෙන් ප්‍රකාශ වීමට බලපානවා. කොළඹ වැනි ප්‍රදේශවල සිට ගම් බිම් කරා යන පිරිස් ඡන්දය දීමට හා අලුත් අවුරුද්දට වශයෙන් දෙවරක් ගමට යාමට උනන්දුවන්නේ නෑ.ඒ සඳහා මුදල් වියදම් වීමත් ඊට බලපානවා. මේ නිසා එම ජනතාව අලුත් අවුරුද්දට පමණක් ගමට යාමට තීරණය කළොත් ඒකත් ඡන්දයට බලපානවා. කෙසේ නමුත් ඡන්දයත් සමඟ දිනයක නිවාඩුවක් ප්‍රකාශයට පත්කරන්න රජය ක්‍රියා කළොත් ඡන්දය ප්‍රකාශ කිරීම සඳහා ගමට යන්න එම පිරිස් උත්සුක වෙයි.එකම පක්‍ෂයේ අපේක්‍ෂකයන් අතර තරගකාරිත්වය වැඩි මැතිවරණයක් හැටියටත් අපට මෙය පෙනෙනවා. මනාප ක්‍රමය තුළ එවැනි තත්ත්වයක් නිර්මාණය වුණත් එය ප්‍රජාතන්ත්‍රවාදය සම්බන්ධයෙන් එතරම් හොඳ දෙයක් නෙවෙයි.මේ මැතිවරණයට අදාළ තවත් කාරණයක් තමයි, එජාප පාක්ෂිකයන් ඡන්දය ප්‍රකාශ කිරීම සඳහා උද්යෝගයක් නොදැක්වීම තුළ ඒ වාසිය ජවිපෙ විසින් ලබා ගැනීමට උත්සාහ කිරීම. සරත් ෆොන්සේකා මහතාගේ අනුගාමිකයන් ගේ ඡන්ද ලබාගැනීම මඟින් ජවිපෙ යම් ආසන සංඛ්‍යාවක් දිනා ගැනීමේ ප්‍රයත්නයක යෙදෙනවා.කොළඹ, මහනුවර වගේ දිස්ත්‍රික්කවල එජාපය ට වැඩි වශයෙන් ලැබෙන්නේ සුළු ජාතික ඡන්දයි. එවිට එම ජාතීන් නියෝජනය කරන අපේක්‍ෂකයන්ට ඡන්දය ලැබීමෙන් සිංහල බෞද්ධ – එජාප අපේක්ෂකයන් තේරීපත් වීමේ ඉඩ ප්‍රස්ථා විශාල වශයෙන් සීමා වෙනවා. මෙහි දීර්ඝ කාලීන ප්‍රතිඵලයක් ලෙස වසර 2016 පැවැත්වෙන මහ මැතිවරණයේ දී වුණත් සිංහල - බෞද්ධ ඡන්ද ලබාගැනීම එජාපයට අසීරු වෙනවා. මොකද, සිංහල - බෞද්ධ බහුතරයකගේ පක්‍ෂයක් හැටියට එජාපය හඳුන්වාදීම ගැටලුවක් වෙන නිසා.* එක් පැත්තකින් මනාප ක්‍රමය පිළිබඳ ජනතාවගේත්, දේශපාලනඥයන් තුළ පවා ඇතිවී ඇති නොකැමැත්ත අලුත් මැතිවරණ ක්‍රමයකට යාමේ වුවමනාව ඉස්මතු කොට තිබෙනවා. මේ සමඟම අලුත් ව්‍යවස්ථාවක් හෝ ව්‍යවස්ථාමය ප්‍රතිසංස්කරණ පිළිබඳ සංවාදයකුත් ඇතිවෙලා. මේ කාරණය ගැන ඔබේ විග්‍රහය කුමක් ද?මේ ක්‍රමය එක්තරා විධියකට කෘත්‍රිම වගේම ප්‍රජාතන්ත්‍රවාදී නොවන මැතිවරණ ක්‍රමයක්. එවිට එහි ප්‍රතිඵලය ගැනත් විශාල වශයෙන් තෘප්තිමත් වෙන්න බෑ. මේ නිසා ඒ ඒ පක්‍ෂවල අයට වගේම ජනතාවටත් මේ මැතිවරණ ක්‍රමය ගැන එතරම් විශ්වාසයක් නෑ. ඒ විශ්වාසය බිඳවැටීම ප්‍රජාතන්ත්‍රවාදයට හිතකර දෙයක් නෙවෙයි. මේ නිසා වත්මන් මැතිවරණ ක්‍රමය සංශෝධනය කිරීම නව පාර්ලිමේන්තුවට පැවරෙන අනිවාර්ය වගකීමක්.2/3 බලයක් නැතිව මැතිවරණ ක්‍රමය සංශෝධනය කළ හැකිද යන්න ප්‍රශ්නයක් වශයෙන් මතු වෙනවා. මේ රටේ තියෙන එක මිත්‍යා විශ්වාසයක් තමයි, ආණ්ඩුක්‍රම ව්‍යවස්්ථාවේ ඕනෑම වගන්තියක් සංශෝධනය කරන්න 2/3 බලයක් හා ජනමත විචාරණයක් අවශ්‍යයයි කියන එක. මැතිවරණ ක්‍රමය වෙනස් කරන්න 2/3 බලයක් අවශ්‍ය නෑ.ව්‍යවස්ථා සංශෝධනය පිළිබඳ පවතින වගන්ති අනුව 2/3 බලයක් හා ජනමත විචාරණයක් අවශ්‍ය වන්නේ ව්‍යවස්ථාදායක, විධායකය, අධිකරණය හා ඡන්ද බලය පිළිබඳ කාරණා සංශෝධනයට පමණයි. මෙහි ඡන්ද බලය වශයෙන් ව්‍යවස්ථාව විග්‍රහ කරන්නේ දැනට පවතින වයස 18 සීමාව හා යම් ඡන්ද දායකයකුට ඡන්දය දීමට ඇති අයිතිය හා එම අවශ්‍යතාවන්ට අදාළ කාරණයි.නමුත්, මැතිවරණ ක්‍රමය සම්බන්ධයෙන් එවැනි බාධකයක් නෑ. මේ නිසා ඊළඟ පාර්ලිමේන්තුවට අවශ්‍ය නම් එක් වැඩි ඡන්දයකින් වුණත් මේ මැතිවරණ ක්‍රමය අහෝසි කරන්න පුළුවන්. ඇත්තටම වඩාත් සුදුසුවන්නේ කේවල ඡන්ද ක්‍රමය හා සමානුපාතික නියෝජන ක්‍රමය කියන ක්‍රම දෙකේ සම්මිශ්‍රණයක්. දැනටමත් පාර්ලිමේන්තුව විසින් නිර්මාණය කරගෙන ඇති, දිනේශ් ගුණවර්ධන අමාත්‍යතුමාගේ සභාපතිත්වයෙන් යුතු පාර්ලිමේන්තු තේරීම් කාරක සභාවේ එම යෝජනාව වුණෙත් එයයි.මෙවැනි ක්‍රමයක් හඳුන්වා දීමෙන් කිසිම පක්‍ෂයක් පාර්ලිමේන්තුව තුළ අති විශේෂ බලයකට හිමිකම් කියන්නෙ නෑ වගේම සියලු පක්‍ෂ වලට ප්‍රමාණවත් නියෝජනයකුත් ලැබෙනවා. විශේෂයෙන් ස්ථාවර, ශක්තිමත් රජයකුත් මේ නව ක්‍රමය තුළ නිර්මාණය වෙනවා.1956, 1970 හා 1977 සිදුවූ පරිදි එක් පාර්ශවයකට පාර්ලිමේන්තුවේ විශාල බලයක් හිමිවීම මෙහිදී සිදුවන්නෙත් නෑ.* මනාප තරගය ඉතාමත් උග්‍රවීම නිසා ජනාධිපතිතුමාම කියා සිටියා වැඩිම මනාප ලබාගත් පමණින් ඇමැති ධුර හිමිවන්නේ නැති බවත්, දක්‍ෂයින්ට ඒවා ලබාදෙන බවත්, දක්‍ෂයා සිටින්නේ ලැයිස්තුවේ පහළ වුණත් ප්‍රශ්නයක් නැතැයි එතුමාගේ අදහස වුණා. මේ ගැන ඔබේ අදහස කෙබඳු ද?ප්‍රජාතන්ත්‍රවාදය නිසියාකාරයෙන් ක්‍රියාවේ යෙදවීම පිළිබඳ කාරණයට අදාළව ජනාධිපතිතුමාගේ එම බුද්ධිමත් ප්‍රකාශය මම අගය කරනවා. එවැනි ප්‍රකාශයකින් එතුමා දැනට පවතින මැතිවරණ ක්‍රමයේ ඇති අඩු පාඩු මනාව අවබෝධ කරගෙන ඇති බවත් පැහැදිළියි. දැනට පවතින ව්‍යවස්ථාව ජේ. ආර්. ජයවර්ධන මහතා නිර්මාණය කළේ ඔහුගේ වාසියට මිස රටේ යහපත තකා නොවෙයි.මේ ව්‍යවස්ථාව නොයෙක් අඩු පාඩු සහ දෝෂයන් ගෙන් ගහණ වී ඇත්තේ එතුමා රට ගැන නොසිතා තමා ගැන පමණක් සිතා එය නිර්මාණය කළ නිසයි. ඒ අඩු පාඩු පෙනෙන්නට පටන් ගත්තේ එතුමාගේ පාලන කාලයේ පටන්මයි. ඒ නිසා ජයවර්ධන මහතා මහ මැතිවරණයකට යාමෙන් පවා වැළැකුණා. ඒ වෙනුවට කළේ ජනමත විචාරණයක් පවත්වා තමන්ට ලැබී ඇති 5/6 බලය ප්‍රජාතන්ත්‍ර විරෝධී ආකාරයෙන් වසර 6 කට තව දුරටත් දීර්ඝ කර ගැනීමයි.යම් හෙයකින් ඔහු මහ මැතිවරණයකට ගියා නම් ලැබෙන ප්‍රතිඵලය ඉතා අයහපත් එකක් වන්නට බොහෝ ඉඩ තිබුණා. මේ රටේ බලයට පත්වූ ජනාධිපතිවරුන් අතරින් ජයවර්ධන මහතා තරම් ප්‍රජාතන්ත්‍ර විරෝධීව කටයුතු කළ කිසිවෙක් නෑ. මේ වැරැදි නිවැරදි කිරීම සඳහා ජනාධිපති රාජපක්‍ෂ මහතා ගන්නා ප්‍රයත්න අප ඉහළින්ම අගය කරනවා.* මේ මැතිවරණයේ දී ස්ථාවර හා ශක්තිමත් ආණ්ඩුවක් නිර්මාණය කරගත යුතු බවට ප්‍රබල අදහසක් පවතිනවා. විශේෂයෙන් අප ගත කරන පශ්චාත් යුද සමය තුළ එවැනි ආණ්ඩුවක් බලයට පත්වීම අත්‍යවශ්‍යයෙන්ම විය යුත්තක් බව අවධාරණය කෙරෙනවා. නීති විශාරදයෙක් මෙන්ම දේශපාලන විශ්ලේෂකයකු හැටියටත් ඔබ මේ කාරණය නිරීක්‍ෂණය කරන්නේ මොන විධියට ද?ත්‍රස්තවාදය හා භීෂණය විසින් රට විනාශයට ඇද දමා තිබූ කාලපරිච්ඡේදයකට පසු පැවැත්වෙන මෙවැනි මැතිවරණයක දී ශක්තිමත් හා ස්ථාවර රජයක් ගොඩනැඟීමට නොහැකි වුවහොත් ඉදිරි වසර කිහිපය තුළ අනිවාර්යයෙන්ම නැවතත් ත්‍රස්තවාදය හිස එසවීමට පවා ඉඩ තිබෙනවා. පරාජය කරන ලද ත්‍රස්තවාදයට යළිත් කිසිදු ඉඩක් තැබිය යුතු නෑ. මේ නිසා ඉදිරි වසර 6 ක කාල සීමාව සඳහා බාධාවකින් තොරව පාලනය ගෙන යා හැකි ශක්තිමත් ආණ්ඩුවක් නිර්මාණය වීම ඉතාමත් අවශ්‍යයයි.අලුත් පාර්ලිමේන්තුව සඳහා තේරීපත් වන මන්ත්‍රීවරුන්ට පක්‍ෂ මාරු කිරීමට ඉඩ නොලැබෙන පරිදි ක්‍රියාමාර්ග ගැනීමත්, ස්ථාවර ආණ්ඩුවක් සම්බන්ධයෙන් එක් අවශ්‍යතාවක්. සරත් එන්. සිල්වා හිටපු අගවිනිසුරු ගේ සමය තුළ ලබාදුන් ඇතැම් අරුම පුදුම තීන්දු නිසාත් පවතින ව්‍යවස්ථාව තවදුරටත් අවුල්වී ඇති බව පෙනෙනවා. ඡන්දයකින් පසු පක්‍ෂ මාරු කිරීමට මන්ත්‍රීවරුන්ට අවස්ථාවක් ඇතිවී තිබෙන නිසා ස්ථාවර ආණ්ඩුවක් බිහිකැර ගැනීමට එය බාධාවක්.මහින්ද රාජපක්‍ෂ ජනාධිපතිතුමා නැවත වරක් ජනාධිපතිවරණයකට ඉදිරිපත් නොවන නිසාත්, වෙනත් අපේක්‍ෂකයන් ඊට ඉදිරිපත් වීමට උත්සාහ දැරීම නිසාත්, ජනාධිපති ධුරය ලබා ගැනීමට වෙනත් පක්‍ෂ උත්සාහ කිරීමත් වැනි කාරණා නිසා ඊළඟ රජයේ අග භාගය පමණ වන විට යළිත් පක්‍ෂ මාරු කිරීමේ උත්සාහයන් අපේක්‍ෂා කරන්න පුලුවනි. මේ නිසා පක්‍ෂ මාරු කිරීමේ අවකාශයන් නොලැබෙන පරිදි පාර්ලිමේන්තුව ක්‍රියා කිරීම ඉතාමත් වැදගත්. පක්‍ෂ මාරු කිරීමට ධෛර්යයක් වන අන්දමින් ලැබී ඇති ශ්‍රේෂ්ඨාධිකරණ තීරණ ගැන සැලකිල්ල යොමු කොට පාර්ලිමේන්තු පනතක් මඟින් පක්‍ෂ මාරු කිරීමේ අවස්ථාව අහිමි කළ යුතුයි.දැනට පවතින ව්‍යවස්ථාව අනුව පක්‍ෂය මන්ත්‍රීවරයාට වඩා වැදගත් ස්ථානයක් දරනවා. හේතුව, ඡන්දදායකයා ප්‍රථමයෙන් ඡන්දය ප්‍රකාශ කරන්නේ පක්‍ෂයට මිස පුද්ගලයාට නොවීම. මේ නිසා පවතින ව්‍යවස්ථාව මඟිනුත් පක්‍ෂයේ ගෞරවනීය ස්ථානය තහවුරු වී තිබෙනවා. එය තවදුරටත් ආරක්‍ෂා කිරීම සඳහා පක්‍ෂ මාරු කිරීමට ඇති ඉඩ ප්‍රස්ථා සම්පූර්ණයෙන් ම නැති කළ යුතුයි. එය ඊළඟ පාර්ලිමේන්තුවට පැවරෙන ප්‍රමුඛ වගකීමක්.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>01</day>
    </date>
    <link>http://www.dinamina.lk/2010/04/01/_art.asp?fn=f1004012</link>
    <topic/>
    <author>සටහන එ. මු. විජේරත්නබණ්ඩාර</author>
    <content>වසර 30 ක දේශපාලන ඉතිහාසයක් ඇති සාලින්ද දිසානායක දිස්ත්‍රික්කයේ ජ්‍යෙෂ්ඨතම දේශපාලඥයින් අතර කැපී පෙනෙන චරිතයකි. ඔහු රසායන විද්‍යා උපාධිධාරියෙකි. විශ්ව විද්‍යාල අධ්‍යාපනයේදී ක්‍රියාකාරී දේශපාලනයට පිවිස ඔහු පළාත් සභා මන්ත්‍රීවරයෙක් පාර්ලිමේන්තු මන්ත්‍රීවරයෙක් නියෝජ්‍ය ඇමැතිවරයෙක් හා කැබිනට් ඇමැතිවරයෙක් ලෙස පියවරින් පියවර පැමිණ ඇත. ඔහු සමග දිනමිණ කළ පිළිසඳරක් මෙසේ පළ කෙරේ.* ඔබේ දේශපාලන ජීවිතය ගැන සඳහන් කරන්නේ නම් ?යාපහුවේ ඉපදුන මා ගමේ පාසලෙන් මූලික අධ්‍යාපනය ලබා පසුව කුරුණෑගල මලියදේව පිරිමි විදුහල මහනුවර කිංස්වුඩ් විදුහල යන විදුහල් වලින් උසස් අධ්‍යාපනය ලබා මොරටුව විශ්ව විද්‍යාලයට ඇතුළු වී රසායන විද්‍යා උපාධිය සමත්ව ඉංජිනේරුවකු ලෙස රැකියාවක් කළා. මගේ මවත්, පියාත් ගුරුවරු වගේම ගොවීන්. විශ්ව විද්‍යාලයේ ඉගෙනීම ලැබූ කාලයේ සිටම මා ප්‍රගතිශීලී දේශපාලන කටයුතු වල නියැලුණා. මා පසුව මගේ දේශපාලන ගමන යාපහුවෙන් ආරම්භ කළා.මේ කාලයේ ජනතා ප්‍රශ්න වෙනුවෙන් අරගල කොට තුන්වතාවක්ම හිරේ ගියා. මගේ පියාගේ හා මවගේ නිවාස දෙකම ජනතා විමුක්ති පෙරමුණෙන් හා පොලිසියෙන් ගිනි තබා විනාශ කළා. මා මෙම තත්වයට ආවේ කම්කටොලු මධ්‍යයේයි. එතෙක් මා අවුරුදු 10 කට පසු පළාත් සභා මන්ත්‍රීවරයෙකු, අවුරුදු 18 ට පසු පාර්ලිමේන්තු මන්ත්‍රීවරයෙකු අවුරුදු 19 ට පසු නියෝජ්‍ය ඇමැතිවරයෙකු හා අවුරුදු 20 ට පසු කැබිනට් ඇමතිවරයෙකු හැටියට අභියෝග හමුවේ ඉදිරියට පැමිණියා.* ගත වූ කාලය තුළ ඔබ කර ඇති සේවය ?1994 න් පසු මා නියෝජනය කරන හිරියාල මැතිවරණ කොට්ඨාසයට මෙන්ම කුරුණෑගල දිස්ත්‍රික්කයට සෑහීමට පත් විය හැකි සේවාවක් ඉටු කළා. 2005 දී අතිගරු ජනාධිපති මහින්ද රාජපක්ෂ මැතිතුමා මා වෙත මුලු රටටම සේවාවක් කළ හැකි වගකිව යුතු අමාත්‍ය පදවියක් මා වෙත පවරා දුන්නා. මේ තුළින් එතුමා අපේ රට ගොඩනැගීමට ගෙන යන වැඩපිළිවෙළට උපරිම ශක්තියක් ලබා දීමට අවස්ථාව ලැබුණා. රසායන විද්‍යා ඉංජිනේරුවකු හැටියට මගේ දැනුම හා පළපුරුද්ද හැම ක්‍ෂේ්ත්‍රයකටම යොමු කළා. විශේෂයෙන්ම එහි තාක්ෂණ දැනුම කෘෂිකර්මාන්තය කෙරෙහි යොදා ගත්තා.කාබනික ක්‍රමයට කරන වී ගොවිතැන් ක්‍රමය රටටම හඳුන්වා දුන්නා. ශ්‍රී වී ගොවිතැන් ක්‍රමය නමින් හැඳින්වෙන මේ සඳහා තෙල් පොහොර භාවිතයක් නැහැ. මෙය අතිගරු ජනාධිපතිතුමාගේ දේශීය චින්තන වැඩපිළිවෙලට රුකුළක්. මේ වන විට මේ ක්‍රමයට වී ගොවිතැන් කරමින් සාර්ථක අස්වැන්නක් ලබා ගන්නා ගොවීන් 30000 ක් පමණ සිටිනවා. හරිත විප්ලවය කියන්නේ උගුලක්. බහු ජාතික සමාගම් වලින් ලබා දෙන වී බීජ විවිධ රෝග කාරක බෝ කරනවා. මෙයට විසඳුමක් හැටියට මා ආරම්භ කොට ඇති හිරියාල ගොවි සමාගම හොඳ බීජ නිෂ්පාදනය කොට ගොවීන්ට ලබාදීමේ සාර්ථක වැඩපිළිවෙළක් ආරම්භ කොට තිබෙනවා. ගොවියා පොහොසත් කිරීමට නම් අතරමැදියා ඉවත් කළ යුතුයි.ජාතිය ගොඩනැගීමේ අමාත්‍යාංශය හරහා රුපියල් කෝටි ගණන් මුදල් සංවර්ධනයට ලබා දී තිබෙනවා. පානීය ජල පහසුකම්, ණැන සල, පාරවල් කොන්ක්‍රිට් කිරීම, නිවාස යෝජනා ක්‍රම, පුස්තකාල, අධ්‍යාපන සංවර්ධනය, වැව් අමුණු හැදීම, විදුලිය සඳහා මුදල් ප්‍රතිපාදන ලබා දෙන්නේ මගේ අමාත්‍යාංශයෙන්.මේ යටතේ හිරියාල මැතිවරණ කොට්ඨාශයේ හිටපු අග්‍රාමාත්‍ය වරයෙකු වූ සර්. ජෝන් කොතලාවල මහතාගෙන් පසු මහජනතාවට දැනෙන සේවාවක් සිදු කර ඇත්තේ 1994 න් පසුවයි. මාර්ග, දැවැන්ත පාලම්, විදුලි යෝජනා ක්‍රම, දුරකථන, තැපැල් කාර්යාල, රෝහල්, වැව් අමුණු හා අධ්‍යාපන සංවර්ධනය, මේ අතර වැදගත්. මේ වන විට කුරුණෑගල දිස්ත්‍රික්කයේ විශාලතම හා හොඳම නගර ශාලාව ඉබ්බාගමුව නගරයේ ඉදි වෙමින් පවතිනවා. නාගරික සංවර්ධන අමාත්‍යාංශය මගින් මෙහි පළමු අදියර සඳහා රුපියල් ලක්ෂ 150 ක් හා දෙවන අදියර සඳහා රුපියල් ලක්ෂ 461 ක් ලබා දී තිබෙනවා.* හිරියාල මැතිවරණ කොට්ඨාසයේ තරුණ තරුණියන් සඳහා වැඩපිළිවෙළක් සකස් කර තිබේද ?හිරියාල රැකියා විරහිත නිදහස් උපාධිධාරී සංගමයද හවුල්කර ගනිමින් ‘තාරුණ්‍යයේ අරුණැල්ල’ වැඩ පිළිවෙළ මේ සඳහා ආරම්භ කොට තිබෙනවා. බොහෝ තරුණ තරුණියන් අඩු අධ්‍යාපනය ලබා රැකියා සොයා යනවා. මේ අයට වෘත්තීය පුහුණුවක් නැහැ. අපේ මැතිවරණ කොට්ඨාසයේ ඕනෑ තරම් සම්පත් තිබෙනවා. මේ අයට වෘත්තීය පුහුණුව ලබාදී ලෝකයේ ඕනෑම රැකියා අවස්ථාවක් ලබා ගත හැකි වෘත්තීය පුහුණු පහසුකම් ඇති කර ගෙන යනවා. අටවෙනි ශ්‍රේණිය සමත් වූවන්ට වෘත්තීය පුහුණුව තුළින් උපාධිය දක්වා ගිය හැකියි. කම්මැලියන්ට මෙය කරන්ඩ බැහැ. 21 වැනි සියවසට ගැලපෙන තරුණ තරුණියන් පිරිසක් බිහි කිරීම මගේ අපේක්ෂාවයි. ලෝකයේ තාක්ෂණය වෙනස් වන්නේ නැහැ. එය අපට ගැලපෙන අන්දමට ගලපා ගත යුතුයි.මැතිවරණ කොට්ඨාසය තුළ ඇඟලුම් ආයතන, කර්මාන්ත ශාලා, ගොවි සමාගම, කෘෂිකාර්මික පහසුකම්, ස්වයංරැකියා අවස්ථා හා බැකු ණය පහසුකම් ඇති කොට තිබෙනවා. මේ මගින් ප්‍රයෝජන ගන්නා විශාල පිරිසක් සිටිනවා.* මේ මැතිවරණයෙන් පසු ඔබට වෙනත් අමාත්‍යාංශයක් ලැබුණහොත්යුද්ධයෙන් රට නිදහස් කර ගෙන රට හදන නායකයෙකු අපට ලැබී සිටිනවා. එතුමා ඕනෑම වගකීමක් ඉටු කිරීමේ දැනුම හා පළපුරුද්ද මට තිබෙනවා. පවරන ඕනෑම විෂයයක් අධ්‍යයනය කර ප්‍රවීණයෙක් බවට පත්ව කටයුතු කීරීමට මා සූදානම්.* මේ පාර්ලිමේන්තු මැතිවරණයේදී තුනෙන් දෙකක (2 / 3) බලයක් ලැබෙන බව රජය කියනවා. විපක්ෂය කියන්නේ තුනෙන් දෙකක (2 / 3) බලයක් නොලැබෙන බවයි ?විපක්ෂය දැනටමත් තමන්ගේ පරාජය පිළිගෙන තිබෙනවා. කුරුණෑගල දිස්ත්‍රික්කයේ මහජන නියෝජිතයින් 15 දෙනා අතරින් අනිවාර්යයෙන්ම අපේ පක්ෂයෙන් නියෝජිතයින් 10 කු ජයග්‍රහණය කරනවා. මෙය පසුගිය පළාත් සභා හා ජනාධිපතිවරණ ප්‍රතිඵල වලින් ඔප්පු කර තිබෙනවා. දිවයිනේ අනිත් පළාත් වලින්ද මෙය පෙන්නුම් කළා.ජනාධිපතිවරණයේදී ජනාධිපතිතුමාට වැඩි ඡන්ද ලක්ෂ 18 ක් ලබා දුන්නා. අපි මෙවර කළ යුත්තේ මේ ඡන්ද ප්‍රමාණය තව ටිකක් වැඩි කර ලීමයි. මනාප ඡන්දයට පොර අල්ලන්නේ නැතිව බුලත් කොළයට ලබා ගත හැකි ඡන්ද ප්‍රමාණය වැඩි කර ගනිමු. ඒ අනුව අනිවාර්යයෙන්ම අපේ පක්ෂයට පාර්ලිමේන්තුවේ තුනෙන් දෙකක බලයක් හිමි කර ගත හැකි වෙනවා.* ජනතාවට දෙන පණිවිඩය ගැන යමක් කිව්වොත් ?ජනාධිපතිවරණයේදී රටට ගැලපෙන හා අවශ්‍ය කරන නායකයා අභියෝග ඛ්මුවේ ජනතාව විසින් තෝරා ගත්තා. මෙය ගැමි ජනතාව ගත් බුද්ධිමය තීරණයක්. තව වසර 7 ක් රට පාලනය කරන්නේ එතුමා. ඊළඟ පාර්ලිමේන්තු මැතිවරණය පැවැත්වෙන්නේත් ජනාධිපතිතුමාගේ පාලන කාලය තුළදී. එසේ හෙයින් එතුමාට ශක්තිය ලබා ගත හැකි බහුතර බලයකින් යුත් පාර්ලිමේන්තුවක් වගේම දූෂණ වංචා වලින් තොර උගත් බුද්ධිමත් ආදර්ශමත් මහජන නියෝජිත පිරිසක් තෝරාදීම බුද්ධිමත් ඡන්ද දායකයින්ගේ වගකීමක්.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>01</day>
    </date>
    <link>http://www.dinamina.lk/2010/04/01/_art.asp?fn=f1004013</link>
    <topic/>
    <author>ඩී. ජේ. විජේසිංහ</author>
    <content>දක්ෂිණ සංවර්ධන අධිකාරියේ සභාපති ලෙස කටයුතු කැර ඇති චන්දිම වීරක්කොඩි අධිනීතිඥවරයෙකි. කෘතහස්ත දේශපාලඥයෙක් වූ අමරසිරි දොඩංගොඩ පරපුරෙන් පැවත එන චන්දිම වීරක්කොඩි මහතා පාර්ලිමේන්තු මන්ත්‍රීවරයෙක් ලෙසත් දකුණු පළාත් සභා මන්ත්‍රීවරයෙක් ලෙසත් ලබා ඇති දේශපාලන අත්දැකීම් පිළිබඳව කළ කතා බහ මෙසේ සටහන් කරන්නෙමු.* ඔබේ දේශපාලන ප්‍රවේශය ගැන සඳහන් කළොත් ?මම දේශපාලන කටයුතු වලට සම්බන්ධ වුණේ තරුණ කාලයේ පටන්මයි. ගාලු දිසාවේ ප්‍රබල දේශපාලන චරිතයක් වෙලා හිටිය අමරසිරි දොඩංගොඩ මැතිතුමා මගේ මවගේ සහෝදරයෙක්. අපි එතුමාට කළු මාමා කියලා කිව්වෙ. මම එතුමාට ගොඩක් කිට්ටුයි. ඒ නිසා අපිට කුඩා කාලයේ ඉඳන් ම දේශපාලන සම්බන්ධකම් තිබුණා. මම තරුණ කාලයේ ශ්‍රී ලංකා නිදහස් පක්ෂයට ගොඩක් ආකර්ෂණය වෙලා හිටියා. ඒ නිසා ශිෂ්‍ය සංවිධානවල, තරුණ සංවිධානවල වැඩ කළා. මම කාලයක් ශ්‍රී ලංකා නිදහස් පක්ෂ තරුණ සංවිධානයේ භාණ්ඩාගාරික ලෙස කටයුතු කළා. නීතිඥයකු ලෙස ගාල්ල අධිකරණයේ කටයුතු කරන කාලයේත්, අධිකරණ අමාත්‍යාංශයේ අධිනීතිඥයකු ලෙස කටයුතු කරන කාලයේත් මම අපේ පක්ෂය වෙනුවෙන් නඩු ගණනාවකට ම පෙනී සිටියා.විශේෂයෙන් 2001 එජාප ආණ්ඩුව පත් වුණ වෙලාවේදී අසාධාරණයට ලක් වුන ශ්‍රීලනිප පාක්ෂිකයන් දහස් ගණනක් වෙනුවෙන් මම කම්කරු උසාවියේ සිට ශ්‍රේෂ්ඨාධිකරණය දක්වා නොමිලේ පෙනී හිටියා. ඒ වගේ ම දක්ෂිණ සංවර්ධන අධිකාරියේ සභාපතිවරයා වශයෙන් කටයුතු කළ කාලයේ දකුණේ සංවර්ධන කටයුතු රාශියකට ම මගේ දායකත්වය සපයා තිබෙනවා. මම දකුණු පළාත් සභාවේ මන්ත්‍රීවරයකු ලෙසත්, පාර්ලිමේන්තුවේ මන්ත්‍රීවරයකු ලෙසත් කටයුතු කර ඇති නිසා මට හොඳ දේශපාලන අත්දැකීම් හා පසුබිමක් ඇති බව මට විශ්වාසයි.* ඔබත් සමඟ මේ මැතිවරණයට ඉදිරිපත් වන අපේක්ෂකයින් ඔබට අභියෝගයක් ද ?පොදුවේ විපක්ෂයේ කිසිම අපේක්ෂකයෙක් සන්ධානයේ අපේක්ෂක කණ්ඩායමට අභියෝගයක් වෙලා නැහැ. විපක්ෂයේ කණ්ඩායම් දැනටමත් පරාජය භාර අරන්. ඔවුන් උත්සාහ කරන්නේ තමන්ගේ ජාම බේරාගන්න පමණයි. අපේ කණ්ඩායමේ අපේක්ෂකයන් අතරින් මට අභියෝගයක් තිබෙනවා කියල මම විශ්වාස කරන්නේ නැහැ. පසුගිය කාලය තුළ ප්‍රදේශයේ සංවර්ධන කටයුතු වලට මට හැකි උපරිම ආකාරයෙන් මම මැදිහත් වෙලා තිබෙනවා. මම ජනතාව සමඟ බිම් මට්ටමේ ඉන්න කෙනෙක්. ඔවුන්ගේ දුකේ දී සැපේ දී මම ඔවුන් සමග ඉන්නවා. ජනතාවගේ මුදල් හොරකම් කළා කියලා. කොමිස් ගැහුවා කියලා මට චෝදනා නැහැ.* මෙම මැතිවරණය ගැන ඔබේ පාක්ෂිකයින්ට ඔබ දෙන පණිවිඩය කුමක් ද ?ගාල්ල ඇතුළු මේ රරටේ සමස්ත ජනතාවගෙන් බහුතරයක් පහුගිය ජනාධිපතිවරණයේ දී මහින්ද රාජපක්ෂ ජනාධිපතිතුමාව නැවත දිනෙව්වේ හේතු කිහිපයක් මුල් කරගෙන. ප්‍රධාන හේතුව එතුමාට කළගුණ සැලකීම. එතුමා පොරොන්දු වූ පරිදි මේ රටට කොඩි විනයක් වෙලා තිබුණ ත්‍රස්තවාදය මුලිනුපුටා දමන්න කටයුතු කළා. ඒකට අවශ්‍ය දේශපාලන නායකත්වය දුන්නෙ එතුමා. ඒ සඳහා සිංහල ජනතාවගේ හා දෙමළ, මුස්ලිම් ජනතාවගේ සහයෝගය ලබා ගන්න විශාල මතවාදී වෙනස්කමක් එතුමා විසින් කළා. ඒ කාලය තුළ එතුමා කිසිම ආකරයකට ජාතිවාදී ලෙස කටයුතු කළේ නැහැ. යුද්දෙ අවසන් වීමත් සමග රටේ ජනතාවට සැනසිල්ලේ නිදාගන්න පුළුවන් වාතාවරණයක් ඇති වුණා.ඒ වගේම ඒ කාලය තුළ, මීට පෙර සිටි පාලකයන් අත නොගහපු ආකාරයේ විශාල සංවර්ධන වැඩ කිහිපයක් ම ආරම්භ කළා. දේශීය ආර්ථිකය ශක්තිමත් කිරීම වෙනුවෙන්, කෘෂිකර්මාන්තය ශක්තිමත් කිරීම වෙනුවෙන් කටයුතු කළා. ලෝක ආර්ථික අඅර්බුදයත් සමග කඩා වැටෙන්න ඕන තරම් හේතු තිබුණ අපේ රටේ ආර්ථිකය ‘මහින්ද චින්තන’ වැඩ පිළිවෙළ නිසා රැක ගත්තා. මේ කාලය තුළ කිසිම සහනාධාරයක් කපා නොදමන්නත් අපේ ආණ්ඩුව සමත් වුනා.දැන් ‘මහින්ද චින්තන – ඉදිරි දැක්ම’ ක්‍රියාත්මක කිරීමෙන් මේ රට ආසියාවේ ආශ්චර්යමත් රටක් කිරීමේ හැකියාව හා අවස්ථාව අපිට උදා වෙලා \;බනවා. ඒ සඳහා වූ උවමනාව හා හැකියාව මේ ආණ්ඩුව පහුගිය අවුරුදු 4 තුළ පෙන්නුම් කළා. ඒ වගේ ම යුද්ධය අවසන් වීමත් සමග උදා වෙලා තිබෙන අනර්ඝ අවස්ථාවෙන් අපි උපරිම ප්‍රයෝජන ගන්න ඕනේ.* ගාල්ල දිස්ත්‍රික්කයේ සංවර්ධනය ගැන ඔබට යම් සැලසුමක් තිබෙනව ද ?ගාල්ල කියන්නේ දියුණු කළ හැකි අවස්ථාවන් රාශියක් තිබෙන දිස්ත්‍රික්කයක්. පොදුවේ කෘෂිකර්මාන්තය හා ධීවර කර්මාන්තය වගේ ම විශේෂයෙන් සංචාරක කරමාන්තයේ දියුණුවෙන් මේ ප්‍රදේශය සංවර්ධනය කරන්න පුළුවන්. ලංකාවේ ප්‍රධාන ම සංචාරක ආකර්ෂණිය ස්ථාන වලින් බහුතරයක් තිබෙන්නේ මේ ගාලු දිස්ත්‍රික්කයේ. මුහුදුබඩ ආශ්‍රිත ව බෙන්තොට, හික්කඩුව, ගාල්ල කොටුව, උණවටුන, කොග්ගල, කතළුව. රූමස්සල, තල්පෙ යනා දී ප්‍රධාන සංචාරක මධ්‍යස්ථානවලට අමතර ව ලෝක උරුමයක් වන සිංහරාජ වනය තිබෙන්නේත් මේ දිස්ත්‍රික්කයේ.එය සංරක්ෂණය කරමින් සංචාරක කර්මාන්තය සඳහා එයින් ආකර්ෂණයක් ලබා ගන්න පුළුවන්. කොග්ගල ගුවන්තොටුපොළ අඩු වියදම් ගුවන් තොටුපොළක් ලෙස දියුණු කිරීමෙන් හා ගාල්ල වරාය සංචාරක වරායක් ලෙස සංවර්ධනය කිරීමෙන් සංචාරක කර්මාන්තයට ලොකු තල්ලුවක් ලැබෙනවා. ඒ මගින් සංචාරක නැව් සේවයකට ආයෝජන අවස්ථාවන් උදා වෙනවා. මේ ක්ෂේත්‍රය දියුණු වීම ප්‍රදේශයේ ජනතාවගේ අතමිට සරුවෙන්න හේතු වෙනවා.ඒ වගේ ම කෘෂිකර්මාන්තය සඳහා වඩාත් උචිත සාරවත් පොළොවක් මේ ප්‍රදේශයේ තිබෙනවා. ඉතා ඉහළ මිලක් ලබා ගන්න පුළුවන් සුළු අපනයන බෝග සරුවට වැවෙනවා. අපේ ප්‍රදේශයේ තිබෙන කුඩා තේ වතු ගැමි ආර්ථිකයට ලොකු ලොකු දායකත්වයක් සපයනවා. ඒ වගේම ධීවර කර්මාන්තය සඳහාත් ගාලු දිසාවට විශාල ඉඩක් තිබෙනවා. මම හිතන්නේ මේ ක්ෂේත්‍ර දියුණු කිරීම සඳහා අවශ්‍ය නිවැරැදි නායකත්වය මේ පළාතට පසුගිය කාලයේ නොලැබුණු බවයි. ඒ නිසා මේ ක්ෂේත්‍ර වෙන වෙනම හඳුනාගෙන නවීන තාක්ෂණය සමඟ එකතු ව ඒවා දියුණු කිරීමේ වැඩපිළිවෙලක් ක්‍රියාත්මක කරන්න පුළුවන්.* මේ මැතිවරණයේ දී සමස්ත ශ්‍රී ලංකාවේ ම ජයග්‍රහණය තුළින් රටේ අනාගතය ගැන සඳහන් කළොත් ?ඔව්, මේ මැතිවරණයේ ප්‍රතිඵලය මේ රටේ අනාගත සංවර්ධනයට ලොකු තල්ලුවක් ලබාදෙන ජනතා කැමැත්ත විමසීමක්. මා පෙර සඳහන් කළ ආකාරයට, ත්‍රස්තවාදී හා බෙදුම්වාදී දේශපාලනය පරාජය කර තිබෙන මේ මොහොත ඒ සඳහා හොඳම අවස්ථාවයි. ‘මහින්ද චින්තන’ වැඩපිළිවෙළට අනුව පසුගිය අවුරුදු හතර තුළ මේ රටේ විශාල සංවර්ධන ක්‍රියාදාමයක් ආරම්භ වෙලා තිබෙනවා. ඉදිරි වසර හය තුළ එම සංවර්ධනයේ අඛණ්ඩ වර්ධනයක් අපිට දකින්න හැකි වේවි. කොළඹ, හම්බන්තොට, ඔලුවිල්, කන්කසන්තුරේ සහ ත්‍රිකුණාමලය යන වරායන් ඇතුළු විශාල භාණ්ඩ වරායන් සංවර්ධනය කිරීමෙන් හා අලුතින් ඇති කිරීමෙන් දිනකට අපේ රට අසලින් ගමන් කරන 200 ක් පමණ භාණ්ඩ නැව් වලට සේවා සපයන්න පුළුවන්. ඒ මගින් අපේ රටට විදේ්ශ මුදල් ගලා ඒම සිදු වෙනවා.මේ වන විට අපි තවත් අන්තර්ජාතික ගුවන් තොටුපොළක් ඉදි කිරීමට පටන් ගෙන තිබෙනවා. ඒ වගේ ම අභ්‍යන්තර ගුවන් තොටුපොළ 14 ක් පමණ සංවර්ධනය කිරීමටත් සැලසුම් කර තිබෙනවා. ඒ මගින් අභ්‍යන්තර ගුවන් සේවා හා කලාපීය ගුවන් සේවා සඳහා ආයෝජන අවස්ථා නිර්මාණය වෙනවා. එය සංචාරක කර්මාන්තයටත් ප්‍රයෝජනවත්.ඒ වගේ ම පරිගණක තාක්ෂණය, තොරතුරු තාක්ෂණය, නැනෝ තාක්ෂණය වැනි නවීන තාක්ෂණික හා විද්‍යාත්මක දැනුම අපේ තරුණ පරම්පරාව ලබාදීම සිදු කළ යුතුයි. ඒ වගේ ම වානිජ හා බලශක්ති ක්ෂේත්‍රයේත් අපි විශාල ප්‍රගතියක් ලබා තිබෙනවා. ඉදිරි වසර කිහිපය තුළ දී එහි ශීඝ්‍ර දියුණුවක් අපිට දැක ගන්න පුළුවන් වේවි. ඒවා අනාගත ශ්‍රී ලංකාව ලබන ජයග්‍රහණ ලෙස මට දක්වන්න පුළුවන්.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>01</day>
    </date>
    <link>http://www.dinamina.lk/2010/04/01/_art.asp?fn=f1004014</link>
    <topic>සහෝදර රට වැසියන්ට හැකි උපරිමයෙන් සේවය කිරීම මගේ ප්‍රධාන අරමුණයි</topic>
    <author>ඉමන්ත කල්දේරා</author>
    <content>ශ්‍රී ලාංකික ජනතාව ඔහු සෘජුව හඳුනා ගත්තේ ස්වාධීන රූපවාහිනී සේවයේ විකාශය වූ තුලාව දේශපාලන වැඩසටහන හරහාය. යුගයේ හදගැස්ම හොඳින් හඳුනන තමාටම අනන්‍ය වූ රිද්මයකින් හා ස්වරයකින් තුලාව තුලනය කරන අතර ආවේගශීලි තර්කවාදීන් මනාව සමනය කරන මේ අපූර්වතම මිනිසා සුධර්මන් රදලියගොඩ නම් වේ. කොළඹ අශෝක විද්‍යාලයෙන් මූලික අධ්‍යාපනය හැදෑරූ ඔහු උසස් අධ්‍යාපනය හැදෑරීමට කොළඹ ආනන්ද විද්‍යාලයට ඇතුල් විය. කොළඹ ආනන්ද විද්‍යාලයේ කීර්තිමත් ආදිශිෂ්‍යයකු වූ හෙතෙම මාධ්‍ය කලාවට එක්වන්නේ මීට දශක දෙකකට පමණ පෙර ශ්‍රී ලංකා නිදහස් පක්ෂයේ නිල ප්‍රකාශනය වන දිනකර පුවත්පත හරහාය. ඉන්පසුව ඔහු ලක්හඬ ගුවන්විදුලියට එක්වෙයි. පසුව ඔහු රූපවාහිනියේ “ඇත්ත නැත්ත” සංවාදය මෙහෙය වන්නා බවට පත්වෙයි. ඉන්පසුව ස්වාධීන රූපවාහිනියට එක්වන ඔහු රටවැසියා අතර ජනප්‍රිය වන්නේ තුලාව දේශපාලන වැඩසටහන හරහාය. මාධ්‍ය ක්ෂේත්‍රයෙන් දේශපාලන ක්ෂේත්‍රයට නව ජවසම්පන්න තරුණ රුධිරය එන්නත් කරමින් කොළඹ දිස්ත්‍රික්කයෙන් එක්සත් ජනතා නිදහස් සන්ධානය නියෝජනය කරමින්, 2010 පාර්ලිමේන්තු මහ මැතිවරණයට ප්‍රවීණ මාධ්‍යවේදී සුදර්මන් රදලියගොඩ මහතා ඉදිරිපත්ව සිටියි. මේ ඔහු දිනමිණ පුවත්පත සමඟ සිදුකළ සාකච්ඡාවකි.ප්‍රශ්නය – මුලින්ම මම කැමැතියි මේ සාකච්ඡාව අරඹන්න ඔබගේ පවුල් පසුබිම හරහා ඔබගේ පවුල් පසුබිම පිළිබඳව කුඩා හැඳින්වීමක් කළොත්?පිළිතුර - මගේ පියා ගැන මම මුලින්ම සඳහන් කරන්නම්. මගේ පියා සිරිවර්ධන රදලියගොඩ. මගේ පියාගේ ගම කුරුණෑගල රදලියගොඩ කියන ප්‍රදේශය රදලියගොඩ කියන්නේ ඉතා සුන්දර පිටිසර ගමක්. ඒ කාලයේ රදලියගොඩ ප්‍රදේශයේ වාසය කරලා තියෙන්නේ පවුල් 28 පමණයි. මගේ පියා තමයි රදලියගොඩ ප්‍රදේශයෙන් පළමු වරට ශ්‍රී ලංකාවේ විශ්වවිද්‍යාලයකට ඇතුල් වූ පළමු සිසුවා.ඔහු ශ්‍රී ලංකා මහ බැංකුවේ දැවැන්ත ප්‍රතිරූපයක් මෙන්ම විශ්වවිද්‍යාල ඇදුරකු ද වූ ප්‍රගතිශීලී පිල නියෝජනය කළ දැවැන්ත දේශපාලන ක්‍රියාධරයෙකි. මගේ පියා එකල කුරුණෑගල දිස්ත්‍රික්කයේ බිංගිරිය ඡන්ද බල කොට්ඨාසයේ ශ්‍රී ලංකා නිදහස් පක්ෂ ප්‍රධාන සංවිධායක ලෙසද කටයුතු කර තිබෙනවා. මම ඉපදුණේ් හා හැදුනේ වැඩුනේ කොළොන්නාව නගරයේ (කොළඹ දිස්ත්‍රික්කයේ පිිහිටි) මට සහෝදර සහෝදරියන් හතරදෙනෙකු සිටිනවා.ප්‍රශ්නය – ඔබ, මාධ්‍ය ජීවිතයෙන් දේශපාලන කරලියට පිවිසීමට මුල්වූ හේතුව?පිළිතුර - ඇත්තටම දේශපාලනය කියන්නේ මට අමුතු ක්ෂේත්‍රයක් නෙමෙයි. මම මේ සාකච්ඡාව ආරම්භයේදී සඳහන් කළා මගේ් පියා පිළිබඳ හැඳින්වීමෙන්ම ඔබට යම් කිසි පිළිතුරක් ලැබුණා කියා මා විශ්වාස කරනවා. මගේ් පවුල් පසුබිම සෘජුවම දේශපාලනය හා බැඳී තිබෙනවා. මගේ පියා හා එකල වමේ ප්‍රබල දේශපාලන ක්‍රියාධරයකු වූ එන්. එම්. පෙරේරා මහතා අතර ඉතා සමීප දේශපාලන සබඳතාවක් පැවතුණා. මගේ මාධ්‍ය ජීවිතයට අවුරුදු 22 පමණ වනවා.මේ අවුරුදු 22 කාලය තුළත් මා විශාල වශයෙන් දේශපාලන වැඩසටහන් මෙහෙයවා තිබෙනවා. ඇත්තටම මා ලාංකික ජනතාව අතර ජනප්‍රිය වුනේ ස්වාධීන රූපවාහිනි සේවයේ විකාශය වූ තුලාව දේශපාලන වැඩසටහන හරහා තුලාව දේශපාලන වැඩසටහන හරහා මා ශ්‍රී ලාංකීය දේශපාලන ක්ෂේත්‍රයේ සුප්‍රසිද්ධ චරිත රැසක් සමග දේශපාලන සාකච්ඡා පවත්වා තිබෙනවා. ඇත්ත වශයෙන්ම, ජනාධිපති මහින්ද රාජපක්ෂ මහතා හා මා අතර පැවති සමීප සබඳතාව දේශපාලන ක්ෂේත්‍රයට මා පිවිසීමට මුල්වූ ප්‍රධානතම හේතුවයි.ප්‍රශ්නය – ලාංකීය දේශපාලන ක්ෂේත්‍රයේ ඉතා සුප්‍රසිද්ධ චරිත සමඟ ඔබගේ කිට්ටු සම්බන්ධකම් පවතිනවා. ඔබ මහින්ද රාජපක්ෂ ජනාධිපතිතුමා සමඟ සබඳකම් පවත්වන්නේ කොපමණ කාලයක සිටද?මම ජනාධිපතිතුමා හඳුනන්නේ 1988 වසරේ සිට. වර්තමාන දේශපාලන ක්ෂේත්‍රයේ මා වැඩිපුරම ගෞරව දක්වන දේශපාලනඥයා ජනාධිපතිතුමා. එතුමා මාගේ ජීවිතයේ දේශපාලන ගුරුවරයා මෙන්ම දේශපාලන මඟපෙන්වන්නායි. මට සැමවිට ආඩම්බර විය හැකි කරුණක් තිබෙනවා. අතීතයේ සිදුවූ සිදුවීම් ආවර්ජනය කරද්දී මට හැඟෙන ප්‍රධාන කරුණක් තිබෙනවා. අතීතයේ ජනාධිපතිතුමන් හට නොයෙකුත් අසීරු අවස්ථාවන්ට මුහුණදීමට සිදුවුණා. එතුමන්ගේ දේශපාලන ජීවිතයට නොයෙකුත් බාධක ඇතිවුණා. අද එතුමන් වටා සිටින සමහර පුද්ගලයින් හා පිරිස් එදා එතුමන් වටා සිටියේ නැහැ.නමුත් මා එතුමා හට මට හැකි උපරිමයෙන් සහය වී ඒ බාධක හා අසීරු අවස්ථා සියල්ල මැඩ ඉදිරියට යාමට අවස්ථාව සලසා දුන්නා. 1988 ඍ 1989 වැනි භයානක කාලයන්හිදී පවා මා එතුමා අත්හැර ගියේ නැහැ. ඒ කාලයේදී මාගේ ජීවිතයට නොයෙකුත් තර්ජන තිබුණත් මා ජනාධිපතිතුමා සමඟ නොසැලී ඉදිරියටම පියමං කළා. ඇත්තටම එය මා හට ආඩම්බර විය හැකි ප්‍රධාන කරුණක්. 2005 ජනාධිපතිවරණ කාලයේ සමහර පුද්ගලයින් මට “මහින්දට කඩේ යනවා කියා” හංවඩු ගසන්න ගත්තා.ඇත්තටම එකල ජනමාධ්‍යවේදියෙක් ලෙස මම මහින්ද රාජපක්ෂ මැතිතුමාට මට හැකි පමණින් සහය වූ එක සත්‍යයක්. මහින්ද රාජපක්ෂ ජනාධිපතිතුමා වැනි එඩිතර, උත්තරීතර, නිර්භීත නායකත්වයක් වෙනුවෙන් සහය වීම සැබවින්ම මට ආඩම්බරයක්. මහින්ද රාජපක්ෂ ජනාධිපතිතුමා විසින් 1988 – 1989 අවධියේ එකල පැවති එක්සත් ජාතික පක්ෂ ආණ්ඩුවට එරෙහි ආරම්භ කළ “පාද යාත්‍රා” සහ “මිනිස් දම්වැල” නම් විරෝධතා පා ගමන්වලටද මම එතුමාට සහය වී තිබෙනවා.ප්‍රශ්නය - දේශපාලන ක්ෂේත්‍රය හා ජනමාධ්‍ය ක්ෂේත්‍රය සසඳා බලනවිට ඔබ විශ්වාස කරන්නේ ජනතාවට වැඩිපුරම සේවය කිරීමට හැක්කේ මේ ක්ෂේත්‍ර දෙකෙන් කුමන ක්ෂේත්‍රයකින්ද?පිළිතුර - ඇත්තටම ජනමාධ්‍ය ක්ෂේත්‍රයෙන් පෙන්වා දිය හැක්කේ යම්කිසි කරුණක් පමණයි. යම්කිසි අසාධාරණ ක්‍රියාවක් හෝ යම් කිසි අසාධාරණ කටයුත්තක් ජනමාධ්‍ය ක්ෂේත්‍රයෙන් පෙන්වා දිය හැකියි. එමෙන්ම යම්කිසි සංවර්ධන ක්‍රියාකාරකමක් අඩපණව ඇති විටක හෝ යම්කිසි සමාජ ප්‍රශ්නයක් ජනමාධ්‍ය ක්ෂේත්‍රය හරහා පෙන්වා දිය හැකියි. නමුත් එය දිගුකාලීන විසඳුමක් සඳහා ප්‍රමාණවත් වන්නේ නැහැ. එයින් එම ප්‍රශ්නවලට පිළිතුරු ලැබීම සියයට සියයක් සිදුවන්නේ නැහැ. නමුත් දේශපාලන ක්ෂේත්‍රය හරහා එම ගැටලු සොයා බලා ඊට ස්ථිර විසඳුම් ලබාදිය හැකියි.ප්‍රශ්නය – ඔබ තරුණ දේශපාලනඥයෙක්. තාරුණ්‍යයේ ඉදිරි දැක්ම සඳහා ඔබ සතුව වැඩපිළිවෙළක් තිබෙනවාද?ඇත්ත වශයෙන්ම තාරුණ්‍යයට ප්‍රයෝජනවත් වන විශාල වැඩපිළිවෙළවල් කිහිපයකට යාමට මා අපේක්ෂා කරනවා. එහි මූලික පියවරක් ලෙස 1000 කින් සැඳුම් ලත් තරුණ පිරිසක් මූලික කර රංග කලා ආයතනයක් පිහිටුවීමට මා දැනටමත් පියවරගෙන අවසන්. මෙම රංග කලා ආයතනය පිළිබඳව මම කෙටි හැඳින්වීමක් කරන්නම්. මෙම රංග කලා ආයතනය මගින් මාධ්‍ය ක්ෂේත්‍රයේ නොයෙකුත් අංශ නියෝජනය කරමින් තරුණ තරුණියන්ට පුහුණුව ලබාදීම මූලිකව සිදුවනවා. මෙහි වැදගත්ම කරුණ වන්නේ මෙම රංග කලා ආයතනයේ පුහුණුව ලබන තරුණ තරුණියන්ට කිසිදු ගාස්තුවකින් තොරව නොමිලේ පුුහුණුව ලැබීමට හැකිවීමයි.මාගේ මෙම වැඩසටහන පිළිබඳව මා අතිගරු ජනාධිපතිතුමාවද දැනුවත් කර තිබෙනවා. මෙම වැඩපිළිවෙළ සාර්ථක කර ගැනීමට රාජ්‍ය හා පෞද්ගලික විද්‍යුත් නාලිකා සමඟ මා පැවැත්වූ සාකච්ඡා ඉතා සාර්ථක වී තිබෙනවා. මෙම රංග කලා ආයතනය හරහා දක්ෂතා ඇති තරුණ තරුණියන්ට තම දක්ෂතාව ඇති අංශය ඔස්සේ ගොස් පහසුවෙන්ම එම අංශයේ රැකියාවක් ලබා ගත හැකියි. මෙම රංග කලා ආයතනයෙන් ලබන පුහුණුව තරුණ තරුණියන්ට අනාගත රැකියා අභියෝග ජය ගැනීමට මහත් රුකුලක් වේවි කියා මා අපේක්ෂා කරනවා.ප්‍රශ්නය - මෙවර 2010 පාර්ලිමේන්තු මහ මැතිවරණයෙන් 2/3 ක බහුතර පාර්ලිමේන්තු බලයක් ලබා ගැනීම රජයේ අපේක්ෂාවයි. ඔබ පෞද්ගලිකව විශ්වාස කරනවාද එක්සත් ජනතා නිදහස් සන්ධානයට පාර්ලිමේන්තුවේ 2/3 ක බහුතර බලයක් ලබා ගැනීමට හැකියාව ලැබෙයි කියා?ඇත්ත වශයෙන්ම මම එය තරයේ විශ්වාස කරන කාරණයක්. 2005 ජනාධිපතිවරණය හා පසුගිය 2010 ජනාධිපතිවරණය උදාහරණයට ගත්තොත් අතිගරු ජනාධිපතිතුමාට වැඩි ඡන්ද ලක්ෂ 18 වඩා ලැබුණා. එතුමා හට 58% ක බහුතර ඡන්ද ප්‍රතිශතයක් හිමිවුණා. එයින් පිළිබිඹු වූයේ ජනතාව එතුමා කෙරෙහි තැබූ විශ්වාසයයි. මෙවර පාර්ලිමේන්තු මහ මැතිවරණයෙන්ද අතිගරු ජනාධිපතිතුමාගේ දෑත් ශක්තිමත් කර මහින්ද චින්තන ඉදිරි දැක්ම ක්‍රියාත්මක කිරීමට ශක්තිමත් පාර්ලිමේන්තුවක් අත්‍යවශ්‍ය වෙනවා. එම නිසා 2/3 ක බහුතර පාර්ලිමේන්තු බලයක් අප හට හිමි වේවි.ප්‍රශ්නය – අවසාන ලෙස මම මෙහෙම ප්‍රශ්නයක් ඔබගෙන් අසන්න කැමැතියි. මෙවර 2010 පාර්ලිමේන්තු මහ මැතිවරණයේ එ.ජ.නි.ස. අපේක්ෂකයන් දෙස බලනවිට ඔබ නවක මුහුණක්. මෙවර මීට පෙර පාර්ලිමේන්තුව නියෝජනය කළ ප්‍රබල දේශපාලන චරිත සමඟ ඔබ මැතිවරණ තරග බිමට පිවිස සිටින්නේ. ඔබගේ ජයග්‍රහණය පිළිබඳව ඔබ තුළ පවතින විශ්වාසය කුමක්ද?පළමුව මම සඳහන් කරන්න අවශ්‍යයි, මාගේ් සහෝදර එ.ජ.නි.ස. අපේක්ෂකයින් මා හට දක්වන සහය පිළිබඳව. ඔවුන් මට ඉතා විශාල සහයක් ලබා දෙනවා. මම මගේ ජීවිතයේ සියලුම අභියෝග පාහේ ජයගෙන තිබෙනවා. මෙවර 2010 පාර්ලිමේන්තු මහ මැතිවරණයට මා ඉදිරිපත් වන්නේ ජයග්‍රහණය පිළිබඳව විශාල විශ්වාසයක් ඇතුවයි. මාගේ පළමු අපේක්ෂාව කොළඹ දිස්ත්‍රික්කයේ එක්සත් ජනතා නිදහස් සන්ධානයේ ජයග්‍රහණයයි. මාගේ මැතිවරණ ප්‍රචාරණ කටයුතුවලදී කොළඹ දිස්ත්‍රික්කයේ සෑම ආසනයකින්ම පාහේ මා හට ලැබෙන ජනතා ප්‍රතිචාර ඉතා ඉහළ මට්ටමක පවතිනවා. මාගේ හිතවතුන්, මිතුරන් මෙන්ම, මා හට නන් අයුරින් සහය දක්වන සැමටද, මාගේ සහෝදර කොළඹ දිස්ත්‍රික් ජනතාවටද ප්‍රණාමය පුද කිරීමට මා මෙය අවස්ථාවක් කර ගන්නවා.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>02</day>
    </date>
    <link>http://www.dinamina.lk/2010/04/02/_art.asp?fn=n1004022</link>
    <topic>ආහාර විසවීමෙන් ඇඟලුම් සේවිකාවෝ 303ක් රෝහලේ</topic>
    <author>මහියංගණ සමූහ - සුනිමල් ශ්‍රියානන්ද සහ හසලක සමූහ - බන්දුල ගොඩකුඹුර</author>
    <content>මහියංගණ – ඌව ගැමුණුපුර පෞද්ගලික ඇඟලුම් ආයතනයක ආහාර විස වීමකින් එහි සේවක සේවිකාවන් 303 දෙනකු ඊයේ (01) මහියංගණ මූලික රෝහලට ඇතුළු කර ඇත.ආහාරවේල විසවීම නිසා මෙසේ ඔවුන් රෝගීවී ඇතැයි මහියංගණ රෝහල් ප්‍රකාශකයෙක් දිනමිණට පෙරේදා (31) පැවැසීය.රෝගී වූ සේවක සේවිකාවන් පෙරේදා දින සේවා මුරය අවසන් වී නිවෙස් බලා යාමෙන් අනතුරුව ඔවුන් සියලු දෙනාටම එදින රාත්‍රී වමනය, ක්ලාන්තය, උණ කැරකැවිල්ල වැනි රෝග ලක්ෂණ පහළ වී ඇත.ඒ අනුව ඔවුහු සියළු දෙනාම මහියංගණ මූලික රෝහලට ප්‍රතිකාර සඳහා ඇතුළු වී සිටිති.ඇඟලුම් ආයතනයෙන් සපයන ලද මුහුදු මාළු ඇතුළු ආහාර කොටස්වල සාම්පල පරීක්ෂාව සඳහා යොමුකර ඇත.මහියංගණ පොලිසිය මහියංගණ සහ රිදීමාලියද්ද සෞඛ්‍ය වෛද්‍ය නිලධාරීන් සමග ඒකාබද්ධව මේ සම්බන්ධව පරීක්ෂණ පවත්වන බව මහියංගණ පොලිසියේ ස්ථානාධිපති ප්‍රධාන පොලිස් පරීක්ෂක ඩී. සී. ඩී. ඉලංගකෝන් මහතා පැවැසීය.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>02</day>
    </date>
    <link>http://www.dinamina.lk/2010/04/02/_art.asp?fn=n1004023</link>
    <topic>පාස්කු මහ සිකුරාදා අද</topic>
    <author/>
    <content>ලොව පුරා කිතුනු බැතිමත්හු අද එනම් මහා සිකුරාදා කිතු සමිඳාණන්ගේ කුරුසියේ දිවි පිදුම සමරති.කිතු සමිඳුන්ගේ කුරුසියේ දුක් ප්‍රාප්තිය, මරණය හා උත්ථානය කිතුණු සභාවේ සුවිශේෂී මංගල්‍යයයි.අද දින සියලුම දේවස්ථානවල කිතුතුමන්ගේ දුක්ප්‍රාප්තිය සිහි ගන්වමින් තුන් පෑ ධ්‍යාන මෙහෙය පැවැත්වේ.මීට අමතරව පසුගිය ඉරිදා ඇරැඹුණු ශුද්ධවූ සතිය තුළ ක්‍රිස්තුස් වහන්සේගේ කල්වාරි ගමන සිහිපත් කෙරෙන පාද නමස්කාර, පසන් ගායනා, පාස්කු නාට්‍ය දර්ශන , විශේෂ දිව්‍ය යාගයන් පැවැත්වේ.මේ සතිය පුරා මෙන්ම අද දින විශේෂකොට කිතුනුවෝ පාස්කුව සමරනුයේ දැඩි මර්දන ක්‍රියාවන්ගෙන් සහා අධ්‍යාත්මික මෙහෙයන්ට නොකඩවා සහභාගී වෙමිනි. අළු බදාදා දිනයෙන් ඇරැඹුණු චාතාරික සමයේ දින 40ක කාලය ද කැප කෙරුණේ විශේෂ මෙහෙයයන් වෙනුවෙනි.කුරුසියේ ඇණ ගසා මරා දැමීමට තීන්දු කෙරුණු ක්‍රිස්තුස් වහන්සේ කුරුසිය කර මතින් ඔසවා කල්වාරි කන්ද වෙත ගෙන යාමෙන් පසු එහි කුරුසිය මත මරණය සිදුවුණේ අද වැනි මහ සිකුරාදාවකය. එතුමන් මරණයෙන් නැගිටීම ඉරුදිනයේදී සිහිපත් කෙරේ.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>02</day>
    </date>
    <link>http://www.dinamina.lk/2010/04/02/_art.asp?fn=n1004024</link>
    <topic>මාර්තු මාසයේ උද්ධමනය 0.6% කින් පහත බැහැලා</topic>
    <author/>
    <content>පසුගිය මාර්තු මාසයේ දී උද්ධමනය සියයට 0.6කින් පහත බැස ඇතැයි ශ්‍රී ලංකා මහ බැංකුව ප්‍රකාශ කෙළේය.පසුගිය පෙබරවාරි මාසයේදී සියයට 6.9 ක්වූ උද්ධමනය මාර්තු මාසයේදී සියයට 6.3 දක්වා පහත වැටී තිබේ. පෙබරවාරි මාසයේ 216.9 ක්වූ කොළඹ පාරිභෝගික මිල දර්ශකය ද සියයට 1.0 කින් අඩු වී ඇතැයි මහ බැංකුව ඊයේ (1) නිකුත් කළ නිවේදනයේ සඳහන් වේ.මේ මාසය තුළ දර්ශකයෙහි පහළ යෑම මුළුමනින්ම පෙර මාසයට සාපේක්‍ෂව ආහාර මිල අඩුවීම නිසා සිදුවූවකි. ආහාර සහ මද්‍යසාර නොවන පාන වර්ග අයත් උප කාණ්ඩය සියයට 2.0 කින් පහළ වැටිණි.විශේෂයෙන්ම සහල්, රතුළූණු, ලොකු ළූණු, අර්තාපල්, පරිප්පු, සීනි, සමහර එළවළු සහ මත්ස්‍ය වර්ගවල මිල මේ උප දර්ශකයේ මිල පහළ යෑම කෙරෙහි දායක විය. කෙසේ වුව ද, ඉහත මිල අඩුවීම් දර්ශකය මතක ඇති කල සමස්ත බලපෑම, රෙදිපිළි හා පාවහන් (සියයට 0.44) විවිධ භාණ්ඩ හා සේවා (සියයට 0.39) සහ ගෘහ භාණ්ඩ, ගෘහ නඩත්තු කටයුතු සියයට 0.04) යන උප කාණ්ඩයන්හි සිදුවූ ආන්තික මිල ඉහළ යෑම් මගින් තරමක් දුරට අඩු කෙළේය.මේ අතර, නිවාස, ජලය, විදුලිය, ගෑස් හා අනෙකුත් ඉන්ධන, සෞඛ්‍ය, ප්‍රවාහන, සන්නිවේදන, විනෝදාත්මක හා සංස්කෘතික සහ අධ්‍යාපන යන උප කාණ්ඩවල මිල ගණන් මේ මාසය තුළ නොවෙනස්ව පැවැතිණි.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>02</day>
    </date>
    <link>http://www.dinamina.lk/2010/04/02/_art.asp?fn=n1004025</link>
    <topic>කුකුළුමස් මිල ඉහළ ගියොත්රටින් ගෙන්වීමට පියවර</topic>
    <author>නිරූෂි විමලවීර</author>
    <content>සිංහල – හින්දු අලුත් අවුරුදු සමයේ බිත්තර හා කුකුළු මස් මිල ඉහළ ගියහොත් පැය විසි හතරක් ඇතුළත ඒවා මෙරටට ගෙන ඒමට අවශ්‍ය කටයුතු දැනටමත්, සකසා ඇති බව රජය පවසයි.උත්සව සමයේ කුකුළු මස් හා බිත්තර මිල ඉහළ දැමීමට හෝ මස් හා බිත්තර හිඟයක් කෘතිම ලෙස ඇති කිරීමට වෙළෙඳුන් කටයුතු කළහොත් රජය එම පියවර ගන්නා බව පශු සම්පත් සංවර්ධන ඇමැති සී. බී. රත්නායක මහතා ප්‍රකාශ කෙළේය.චීනයෙන් බිත්තර ආනයනය කිරීමෙන් රුපියල් දහයකට අඩු මිලට බිත්තරයක් ලබාදීමේ හැකියාව ඇති බවද, කුකුළු මස් කිලෝව රුපියල් 250 ක සහන මිලකට ලබාදීමේ හැකියාව ඇති බවද ඇමැතිවරයා කීය.එහි මුල්පියවර යටතේ බිත්තර ලක්ෂ 50 ක් ආනයනය කිරීමට සැලසුම් සකස් කර ඇතැයිද හෙතෙම කීවේය.කුරුළු උණ අර්බුද හේතුවෙන් රජය අනාරක්ෂිත රටවලින් කුකුළු මස් හා බිත්තර ආනයනය නොකරන බව කී ඇමැතිවරයා ආරක්ෂිත තත්ත්ව සහතිකය ඇති රටවලින් පමණක් ආනයනය කරන බව පැවැසීය.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>02</day>
    </date>
    <link>http://www.dinamina.lk/2010/04/02/_art.asp?fn=n1004026</link>
    <topic>ජෙනරාල්ගේ සෞඛ්‍ය ගැනරජය වගකීමෙන් කටයුතු කරනවා</topic>
    <author>ස්වර්ණා විජේකෝන්, ප්‍රාර්ථනා වීරසිංහ</author>
    <content>හිටපු හමුදාපති සරත් ෆොන්සේකා මහතාගේ ජීවිතය හා සෞඛ්‍ය තත්ත්වය සම්බන්ධයෙන් රජයට දැඩි වගකීමක් ඇති බවත් එම වගකීමෙන් බැහැර වීමට රජය කිසිදු මොහොතක කටයුතු කර නොමැති බවත් ප්‍රවාහන ඇමැති ඩලස් අලහප්පෙරුම මහතා පවසයි.ෆොන්සේකා මහතාට අවශ්‍ය සෞඛ්‍ය පහසුකම් ලබා නොදෙන බව සඳහන් කරමින් දේශපාලන වාසි ලබාගැනීමට දේශපාලන කණ්ඩායමක් උත්සාහ කළද ඒ මහතාට අවශ්‍ය සියලු සෞඛ්‍ය පහසුකම් යුද හමුදාව විසින් ලබාදී ඇති බවත් ඇමැතිවරයා කීය.ෆොන්සේකා මහතාට අවශ්‍ය සෞඛ්‍ය පහසුකම් ලබාදී ඇති ආකාරය පිළිබඳව යුදහමුදා මාධ්‍ය ප්‍රකාශක වරයා ප්‍රකාශ පවා නිකුත් කර ඇති බවද මාධ්‍යවේදියෙකු නැඟූ ප්‍රශ්නයකට පිළිතුරු දෙමින් ඇමැතිවරයා කීය.මාක්ස්වාදයේ සිට ෆොන්සේකාවාදය දක්වා ගමන් කර ඇති මේ දේශපාලන පක්ෂය ෆොන්සේකා පවුල විකුණමින් වාසි ලබාගැනීමට උත්සාහ කරන බවද ඇමැතිවරයා කීය.සරත් ෆොන්සේකා මහතා හා අනෝමා ෆොන්සේකා මහත්මිය එක්ව සිටින දේශපාලන පක්ෂය ලෙයින් තැවරුන පක්ෂයක් මෙන්ම ඔවුන්ගේ ඉතිහාසය තුළ අඳුරු සෙවණැලි පවතින බැවින් අනෝමා ෆොන්සේකා මහත්මියගේ ආරක්ෂාව තහවුරු කර ගැනීම ඇයගේ වගකීමක් බවත් ඇමැතිවරයා වැඩිදුරටත් පැවසීය.  </content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>02</day>
    </date>
    <link>http://www.dinamina.lk/2010/04/02/_art.asp?fn=n1004027</link>
    <topic>මැතිවරණ මාර්ගෝපදේශමාලාවක්සලකා බලන්න නියෝග</topic>
    <author>නෙල්කා මැදගෙදර</author>
    <content>නිදහස් සහ සාධාරණ මැතිවරණයක් පැවැත්වීම සඳහා වන මාර්ගෝපදේශමාලාවක් නිකුත් කිරීම සම්බන්ධයෙන් සලකා බලන ලෙස මැතිවරණ කොමසාරිස්වරයාට ශ්‍රේෂ්ඨාධිකරණය ඊයේ (01) නියෝග කෙළේය.මේ නියෝගය පිළිබඳව මැතිවරණ කොමාසාරිස්වරයා දැනුවත් කරන ලෙස නීතිපතිවරයාටද දැනුම් දෙනු ලැබීය.ඒ අනුව මෙවර මැතිවරණය පැවැත්වීම සහ මාධ්‍ය භාවිතය සම්බන්ධයෙන් මාර්ගෝපදේශ මාලාවක් නිකුත් කරන ලෙස ඉල්ලා එ.ජා.ප. නියෝජ්‍ය නායක කරු ජයසූරිය මහතා ඉදිරිපත් කළ පෙත්සමෙහි විභාගය අත්හිටුවීමට ශ්‍රේෂ්ඨාධිකරණය තීරණය කෙළේය.ශිරාණි තිලකවර්ධන, සලීම් මර්සුප් සහ එස්. අයි. ඉමාම් යන ශ්‍රේෂ්ඨාධිකරණ විනිසුරු මඩුල්ල ඉදිරියෙහි මේ පෙත්සම කැඳවන ලදී. මැතිවරණ කොමාසාරිස්වරයා සහ නීතිපතිවරයා පෙත්සම මගින් වගඋත්තරකරුවෝ කොට සිටියහ.පසුගිය ජනාධිපතිවරණ සමය සහ ඉන් පසුකාලීනව මැතිවරණ කොමසාරිස්වරයා වරින් වර කළ පරස්පර විරෝධී ප්‍රකාශ නිසා මෙවර පාර්ලිමේන්තු මැතිවරණයේදී මැතිවරණ කොමසාරිස්වරයා යහපත් ලෙස සිය තනතුරෙහි කටයුතු කරනු ඇති බව සැක සහිත යැයි පෙත්සම ඉදිරිපත් කරමින් කරු ජයසූරිය මහතා සඳහන් කර සිටියේය. නීතිඥ උපුල් ජයසූරිය මහතා පෙත්සම්කරු වෙනුවෙන් පෙනී සිටියේය. නියෝජ්‍ය සොලිසිටර් ජෙනරාල් එස්. රාජරත්නම් මහතා වගඋත්තරකරුවන් වෙනුවෙන් පෙනී සිටියේය.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>02</day>
    </date>
    <link>http://www.dinamina.lk/2010/04/02/_art.asp?fn=n1004028</link>
    <topic>ත්‍රි’මලයේ ගණන් කිරීමේ මධ්‍යස්ථාන ගණන වැඩි කරයි</topic>
    <author>ත්‍රිකුණාමලය විශේෂ ඒ. ටී. එම්. ගුණානන්ද</author>
    <content>මහා මැතිවරණයට තරග කරන අපේක්‍ෂක සංඛ්‍යාවේ වැඩිවීමක් ඇති බැවින් ත්‍රිකුණාමලයේ ගණන් කිරීමේ මධ්‍යස්ථාන සංඛ්‍යාව හතකින් වැඩි කිරීමට තීරණය කළ බව සහකාර මැතිවරණ කොමසාරිස් එච්. එම්. නිශාන්ත දිනිප්‍රිය මහතා පැවැසීය.ඒ අනුව මෙවර මහ මැතිවරණය සඳහා ගණන් කිරීමේ මධස්ථාන 27 ක් වන බව හෙතෙම පෙන්වා දුන්නේය. ඉන් හතරක් තැපැල් ඡන්දය ගණන් කිරීමේ මධ්‍යස්ථාන වේ. පසුගිය ජනාධිපතිවරණයේදී ගණන් කිරීමේ මධ්‍යස්ථාන සංඛ්‍යාව 20 ක් වූ අතර එයින් හතරක් තැපැල් ඡන්ද ගණන් කිරීමේ මධ්‍යස්ථාන ලෙස ක්‍රියාත්මක විය.මේ අනුව මෙවර ගණන් කිරීමේ මධ්‍යස්ථාන ගණන වැඩිවීම නිසා ත්‍රිකුණාමල දිසාපති කාර්යාලයේ මෙතෙක් ස්ථාපිත කළ ගණන් කිරීමේ මධ්‍යස්ථාන අතරින් මධ්‍යස්ථාන අටක් ත්‍රිකුණාමලය සිංහල මධ්‍ය මහා විද්‍යාලයේ ස්ථාපිත කිරීමට පියවර ගත් බව කොමසාරිස්වරයා පෙන්වා දුන්නේය.ඒ අනුව මුතූර් ආසනයේ ඡන්ද මධ්‍යස්ථාන 94 ක ඡන්ද මෙම මධ්‍යස්ථාන අට තුළදී ගණන් කිරීමට කටයුතු කර ඇති බව කොමසාරිස්වරයා පැවැසීය.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>02</day>
    </date>
    <link>http://www.dinamina.lk/2010/04/02/_art.asp?fn=n1004029</link>
    <topic>සා.පෙළ ප්‍රතිඵල 9දා</topic>
    <author>දයා පෙරේරා</author>
    <content>අධ්‍යාපන පොදු සහතික පත්‍ර (සාමාන්‍ය පෙළ) 2009, විභාගයේ ප්‍රතිඵල ලබන 9 වැනිදා නිකුත් කරන බව විභාග කොමසාරිස් ජනරාල් අනුර එදිරිසිංහ මහතා කියයි. ලබන 8 වැනිදා පැවැත්වෙන පාර්ලිමේන්තු මැතිවරණයේ ප්‍රතිඵල නිකුත් කැරෙමින් පවතින දිනයක දී ජාතික මට්ටමේ විභාගයක ප්‍රතිඵල නිකුත් කැරෙන ප්‍රථම අවස්ථාව මෙය බව ද ඒ මහතා පවසයි.ඉකුත් දෙසැම්බර් මස පැවැති මේ විභාගයට අයදුම්කරුවෝ 555000ක් පෙනී සිටියහ. එයින් 300,000ක් නව නිර්දේශය යටතේ පෙනී සිටි අතර පැරැණි නිර්දේශයෙන් පෙනී සිටි ගණන 255,000ක් බව කොමසාරිස් ජෙනරාල්වරයා කීය.උතුරේ සහන ගම්මානවල සිටියදී මේ විභාගයට පෙනී සිටි දැන් සිය ගම්බිම් හි පදිංචිව සිටින අයදුම්කරුවන් ගේ ප්‍රතිඵල ඔවුන් අතට ම ලබාදීම පිණිස විශේෂ වැඩපිළිවෙළක් ද ක්‍රියාත්මක කරන බව ද ඒ මහතා පැවැසීය.මෙම විභාග ප්‍රතිඵල නැවත සමීක්ෂණය සඳහා අයදුම්පත් අපේ‍්‍රල් 30 වැනිදාට පෙර යොමු කළ යුතු යැයිද කොමසාරිස් ජෙනරාල්වරයා දැනුම් දෙයි.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>02</day>
    </date>
    <link>http://www.dinamina.lk/2010/04/02/_art.asp?fn=n10040210</link>
    <topic>කොටස් වෙළඳ පොළ ඉහළ වර්ධනයක්</topic>
    <author>සන්ධ්‍යා කරුණාරත්න හා විනීතා රණසිංහ</author>
    <content>රටේ දේශපාලන ස්ථාවරය නිසා කොටස් වෙළඳ පොළ දෛනික මිල ගණන් ඉහළ වර්ධනයක් පෙන්නුම් කර ඇතැයි ශ්‍රී ලංකා සුරැකුම්පත් සහ විනිමය කොමිෂන් සභාවේ සභාපති උදය ශ්‍රී කාරියවසම් මහතා පවසයි.ජනාධිපති මහින්ද රාජපක්ෂ මහතාගේ ජයග්‍රහණය සමග එළඹෙන මැතිවරණ ජයග්‍රහණයෙන්ද පසුව ඉකුත් වසර කීපය තුළ මෙන් ඉදිරි වසර කීපය තුළ ද මේ දෛනික පිරිවැටුප් අගය වර්ධනයක් පෙන්නුම් කරනු ඇතැයි ද ඒ මහතා පැවසීය.මාර්තු 01 වැනි දිනට කොළඹ කොටස් වෙළඳ පොළ ක්ෂේත්‍රයේ විශාල වර්ධනයක් ලබා ඇති අතර අද වන විට ලැබෙන ඇනවුම් සංඛ්‍යාව හසුරුවාගත නොහැකි තත්ත්වයකට පත්ව ඇති බවද එය යහපත් තත්ත්වයක් බවද හෙතෙම පැවැසීය.ඒ මහතා මේ අදහස් පළ කෙළේ ඊයේ (01) කොළඹ ලෝක වෙළඳ මධ්‍යස්ථානයේ පැවති මාධ්‍ය හමුවකට එක්වෙමිනි.ඒ මහතා තවදුරටත් මෙසේ ද පැවැසීය. කොළඹ කොටස් වෙළඳ පොළ කොටස් සමාගම් සංඛ්‍යාව වර්ධනය කළ යුතුව තිබෙනවා. පසුගිය කාලයේ රටේ පැවති අයහපත් තත්ත්වය නිසා, ලෝක ආර්ථිකයේ කඩා වැටීම හමුවේ රජයේ ප්‍රාග්ධනයෙන් හෝ වෙළඳ පොළ පවත්වාගෙන යන්නට යෝජනා වූවා. එහෙත් අද වන විට කොළඹ කොටස් වෙළඳ පොළ සඳහා සහභාගි වන සියලුම කොටස් කරුවන් පිළිගන්නට හැකිවී තිබෙනවා.මෙතෙක් ලැයිස්තුගත වී නොමැති වෙළඳ සමාගම් ලැයිස්තුගත කරවා ගැනීමට අප සූදානම්ව සිටිනවා. ඉදිරි වසර කීපය තුළ ආයෝජකයන්ට කොටස් වෙළඳ පොළ සමග සම්බන්ධ වී සාර්ථකත්වය ලබාගත හැකියි. විශේෂයෙන්ම බදු රහිත ලාබ වැඩිකර ගැනීමට ආයෝජකයන්ට අවස්ථාව ලැබෙනවා. මේ රටේ දළ දේශීය නිෂ්පාදිතය වැඩි වී ඇති නිසා මධ්‍යම ආදායම් ලබන රටක් ලෙස පිළිගැනෙනවා.ඒ නිසා ඉදිරියේදී මිලගණන් වැඩි විය හැකියි. පොලී අනුපාතය අඩුවීමටද ඉඩකඩ තිබෙනවා. මේ නිසා බැංකුවල තැන්පත් මුදල් සඳහා අඩු පොළියක් ලැබුණහොත් ආදායම අඩු විය හැකියි. එම නිසා මුදල් මේ කොටස් වෙළඳපොළට යෙදවීමෙන් බදු රහිත සාම්ප්‍රදායික වෙළඳ පොළ මගින් ඉතිරියක් ලැබෙනු ඇති. ශ්‍රී ලංකා මහ බැංකුවට අප යෝජනා කළා මූල්‍ය සමාගම් ලැයිස්තුගත කරන ලෙස. එය ඔවුන් නිකුත් කර තිබෙනවා. ඉදිරියේදී රක්ෂණ සමාගම් කොළඹ කොටස් වෙළඳ පොළට ලැයිස්තුගත කිරීමට අදහස් කරනවා. මේ නිසා ආයෝජකයන්ට මෙය විශේෂ අවස්ථාවක් බවද ඒ මහතා පැවසීය.මේ අවස්ථාවට ශ්‍රී ලංකා සුරැකුම්පත් සහ විනිමය කොමිෂන් සභාවේ අධ්‍යක්ෂ ජෙනරාල් චන්න ද සිල්වා මහතා ද සහභාගි විය.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>02</day>
    </date>
    <link>http://www.dinamina.lk/2010/04/02/_art.asp?fn=n10040211</link>
    <topic>උරණවූ සැමියා බිරියට ගිනි තබා මරයි</topic>
    <author>ජීවනී පතිරණ</author>
    <content>දිඹුල, පතාන පොලිස් වසමේ කොටගල “හැරින්ටන්” ගුරු නිවාසයේ පදිංචිව සිටි පාසල් ගුරුවරියකට ඇගේ සැමියා විසින් පහරදී සිරුරට ගිනි තබා ඇත.මෙහිදී බරපතළ තුවාල ලබා නාවලපිටිය රෝහලට ඇතුළත් කර ඇති ගුරුවරිය පෙරේදා (30) මියගොස් තිබේ. මෙසේ මියගොස් ඇත්තේ දිඹුල ශාන්ත කුම්බස් දෙමළ විද්‍යාලයේ සේවය කළ දේවි ටැන්ජලා මොරීන් හැරින්ටන් නමැති 29 හැවිරිදි කාන්තාවකි.මියගිය තැනැත්තියගේ සැමියා ද ආගරපතන විදුහලේ ගුරුවරයෙකු ලෙස සේවය කර ඇති අතර, දැනටමත් දිඹුලපතාන පොලිසිය ඔහු අත්අඩංගුවට ගෙන තිබේ. කාලයක සිට මොවුන් දෙදෙනා අතර ආරවුලක් තිබී ඇති බවත්, සිද්ධිය වූ දිනයේ මෙම ගුරුවරිය පාසල් ගොස් නිවසට ප්‍රමාදවී පැමිණ ඇති බවත්, ඊට උරණ වී ඇති සැමියා ඇයගේ සිරුරට භූමිතෙල් දමා ගිනි තබන්නට ඇති බවත් පොලිසිය පවසයි.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>02</day>
    </date>
    <link>http://www.dinamina.lk/2010/04/02/_art.asp?fn=n10040212</link>
    <topic>සැකකරුවන් තවදුරටත් රිමාන්ඩ්</topic>
    <author>සිරිසේන රාජපක්ෂ</author>
    <content>ඇමැති ඩග්ලස් දේවානන්ද මහතා ඝාතනය කිරීමට කුමන්ත්‍රණය කිරීම, එල්.ටී.ටී.ඊ. සංවිධානයට ආධාර අනුබලදීම හා ගිනි අවි ළඟ තබාගැනීම යන චෝදනා සම්බන්ධයෙන් සැකපිට අත්අඩංගුවට ගෙන සිටින සැකකරුවන් තවදුරටත් රිමාන්ඩ් භාරයේ තැබීමට කොළඹ ප්‍රධාන මහේස්ත්‍රාත් චම්පා ජානකී රාජරත්න මහත්මිය ඊයේ (1) නියෝග කළාය.මෙසේ තවදුරටත් රිමාන්ඩ් භාරයට පත්කෙරුණේ ජානකී තවරාසා, පුලාන් දේවි තවරාසා සහ ගුවන් හමුදාවේ චමිල ප්‍රියන්ත යන සැකකරුවන් තිදෙනායි. සිද්ධියට අදාළව දැනට අත්අඩංගුවට ගෙන ඇති භාණ්ඩ රජයේ රසපරීක්ෂකවරයා වෙත ඉදිරිපත් කර ඇති නමුත් එම වාර්තාව තවම ලැබී නැති බව කොළඹ අපරාධ කොට්ඨාසයේ අපරාධ විමර්ශන අංශයේ සැරයන් සිදත් පුල්ලෙපෙරුම මහතා අධිකරණයට දන්වා සිටි අතර එම වාර්තාව ලැබුණු පසු එය නීතිපතිවරයා වෙත ඉදිරිපත් කර නීතිමය පියවර ගන්නා බවද ඔහු වැඩිදුරටත් දැන්වීය.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>02</day>
    </date>
    <link>http://www.dinamina.lk/2010/04/02/_art.asp?fn=n10040213</link>
    <topic>ඇමැති මර්වින් සිල්වාගේමෑණියන් අභාවප්‍රාප්ත වෙයි</topic>
    <author/>
    <content>ඇමැති මර්වින් සිල්වා මහතාගේ ආදරණීය මෑණීයන් වූ කුසුමාවතී මුතුකුමාරණ මැතිනිය (88) අභාවප්‍රාප්ත විය. රෝගී තත්ත්වයෙන් පසුවූ ඒ මහත්මිය කොළඹ ආසිරි පෞද්ගලික රෝහලේ ප්‍රතිකාර ලබමින් සිටියාය.අවසන් කටයුතු පසුව දැනුම් දෙනු ලැබේ.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>02</day>
    </date>
    <link>http://www.dinamina.lk/2010/04/02/_art.asp?fn=n10040214</link>
    <topic>දෙමළ ජනතාවට අහිමිවූ දේපළත්ආධ්‍යාත්මික සුවයත් ලබා දෙනවා</topic>
    <author>නුවන් කොඩිකාර, මහින්ද අලුත්ගෙදර යාපනයේ සිට...</author>
    <content>පසුගිය දශක තුනක කාලය තුළ උතුරේ දෙමළ ජනතාවට අහිමි වූ නිශ්චල හා චංචල දේපළ මෙන්ම ආධ්‍යාත්මික සුවයද කඩිනමින් ලබා දීමට පියවර ගන්නා බව ජනාධිපති මහින්ද රාජපක්ෂ මහතා පැවැසීය.ඊට අවශ්‍ය කරන කඩිනම් සංවර්ධන යෝජනා ක්‍රම රැසක් උතුරු වසන්තය වැඩ සටහන හරහා ලබා දී ඇති බවත් ඉදිරියටත් එවැනි වැඩ සටහන් ක්‍රියාත්මක කරන බවත් ජනාධිපතිවරයා අවධාරණය කෙළේ ය.ජනාධිපතිවරයා එසේ පැවසුවේ යාපනය දොරේඅප්පා ක්‍රීඩාංගණයේදී ඊයේ (01) පෙරවරුවේ පැවැති ජන හමුවකට එක් වෙමිනි.එළඹෙන පාර්ලිමේන්තු මැතිවරණය සදහා එක්සත් ජනතා නිදහස් සන්ධානයෙන් යාපනය දිස්ත්‍රික්කයට තරග කරන අපේක්ෂකයන්ගේ ජය තහවුරු කිරීමේ අරමුණින් මේ ජනහමුව සංවිධානය කෙරිණි.ජනාධිපති මහින්ද රාජපක්ෂ මහතා මෙසේ ද පැවසීය.යළිත් වරක් යාපනයට පැමිණ ඔබව ආමන්ත්‍රණය කිරීමට අවස්ථාව ලැබීම ගැන මම සතුටු වෙනවා. පසුගිය ජනාධිපතිවරණයේදී මට පමණක් නොව කුමන හෝ පක්ෂයකට තම ඡන්දය පාවිච්චි කළ යාපනය දිස්ත්‍රික්කයේ සියලු දෙනාටම මගේ ස්තූතිය පිරිනමනවා.දශක තුනකට ආසන්න කාලයක් මේ රටේ පැවැති ත්‍රස්තවාදය නිසා ජනතාවට ප්‍රජාතන්ත්‍රවාදී අයිතිය නැති වී ගියා. මේ රටේ ජනතාවට නැති වී ගිය ඒ අයිතීන් ලබා දීමට මම සහ මගේ රජය කටයුතු කරනවා.දශක තුනක් සංවර්ධනය අතින් ආපස්සට ගිය අපේ රටේ ජනතාවට සංවර්ධනය නැවත ලබාදීම අපේ අරමුණ වෙනවා. මේ ප්‍රදේශවල ජනතාවට ජීවත් විය හැකි පරිසරයක් ගොඩ නඟමින් ආර්ථික අතින් ශක්තිමත් කිරීම අපගේ බලාපොරොත්තුව යි.ඒ සඳහා රැකියා විරහිත තරුණ තරුණියන්ට රැකියා ලබාදීම , යටිතල පහසුකම් සංවර්ධනය ආදී සියල්ල අන්තර්ගත වෙනවා.යාපනය දිස්ත්‍රික්කයේ ජනතාවට බීමට පමණක් නොව කෘෂිකාර්මික කටයුතු සඳහා ද අවශ්‍ය ජලය ඉරණමඩු ප්‍රදේශයෙන් රැගෙන ඒමේ වැඩපිළිවෙළ සකස් කැර තිබෙනවා. මම මේ රටේ සියලු ජාතීන්ට, සියලු ආගමිකයන්ට සළකන්නේ එක හැන්දෙන්, මාළඟ හැඳි දෙකක් නැහැ. හැකි ඉක්මනින්ම මේ පළාත සංවර්ධනයට පියවර ගන්නවා. දෙමළ, සිංහල, මුස්ලිම් වශයෙන් මෙන්ම දේශපාලන වශයෙන්ද අපි බෙදී සිටිය යුතු නැහැ. අපි සියලු දෙනාම එකම රටක වැසියෝ ඉදිරියේ දී අපි අතර කිසිදු භේදයක් නැහැ.ජන සභා සහ ගම්සභා ක්‍රමය මගින් ඔබට අවශ්‍ය කරන නියෝජිතයින් තෝරා පත් කැර ගැනීමේ අවස්ථාව ඉදිරියේ දී අපි ඔබට ලබා දෙනවා. පසුගිය කාලයේ එල්.ටී.ටී.ඊ.සංවිධානයට බැඳී කටයුතු කළ පුද්ගලයන් මේ වනවිට පුනරුත්ථාපනය කරගෙන යනවා. එසේ පුනරුත්ථාපනය කළ සාමාන්‍ය වැසියන් 164 දෙනෙකු අද ඔවුන්ගේ ඥාතීන් වෙත බාර දෙනවා. සෙසු පිරිස තව නොබෝ කලකින් ඔවුන්ගේ පවුල් වෙත බාර කරනවා. එතැන සිටින තරුණ තරුණියෝ පිරිසක් උසස් අධ්‍යාපනය සඳහා යාපනය විශ්වවිද්‍යාලයට ඇතුළු කරනවා. ඒ වගේම යාපනය විශ්වවිද්‍යාලය සංවර්ධනය කරමින් ඉංජිනේරු පීඨය ආරම්භ කිරීමට බලාපොරොත්තු වෙනවා.යාපනය විශ්වවිද්‍යාලයේ පරිගණක අංශයක්ද ඇති කිරීමට පියවර ගන්නවා. මේ වනවිට ඒ සියල්ලේ වැඩ ආරම්භ කැර තිබෙනවා. ළමුන්ගේ අධ්‍යාපනය නඟා සිටුවිය යුතුයි. එය අප රජයේ මූලික අරමුණක් ලෙස පිළිගෙන තිබෙනවා. මේ නගරය හරහා යාල් දේවී දුම්රිය පැමිණෙන කාලය වැඩි ඈතක නොවේ.ඒ සඳහා ද වැඩපිළිවෙළක් ආරම්භ කළා. යාපනය පුස්තකාලය එක්සත් ජාතික පක්ෂයේ පාක්ෂිකයන් විසින් ගිනි තිබ්බා. එම පිරිස අපේ අනාගත පරපුරේ අධ්‍යාපන අවස්ථාවන් අහිමි කළා. එල්.ටී.ටී.ඊ.යද අපිට එවැනිම දෑ කළා. එහෙත් එල්.ටී.ටී.ඊ. ය අද නැහැ.වසර 30කට වැඩි කලක් තිබූ ත්‍රස්තවාදය යළිත් ඔබට අවශ්‍ය දැයි මා ඔබෙන් ප්‍රශ්න කරනවා. ඔබට බුද්ධිමත් තීරණයක් ගැනීම සඳහා අප්‍රේල් 8 වැනිදා අවස්ථාව උදා වෙනවා. එදාට ඔබ අප සමඟ එක් වී අත්වැල් බැඳගෙන රට ගොඩනැඟීමේ කාර්යයට එකතු වේ යැයි දැඩි විශ්වාසයක් තිබෙනවා.ඔබ බොරු ප්‍රචාරයන්ට නොරැවටී මා කෙරෙහි විශ්වාසය තබා ජයග්‍රහණයේ සංකේතය වන බුලත් කොළය ජයග්‍රහණය කරවන්නැයි සමස්ත ජනතාවගෙන්ම ඉල්ලා සිටිනවා.සමාජ සේවා හා සමාජ සුබසාධන ඇමැති ඩග්ලස් දේවානන්ද මහතා කතා කෙළේ ය.මේ අවස්ථාවට ආණ්ඩුකාර මේජර් ජනරාල් ජී.ඒ.චන්ද්‍රසිරි, යාපන නගරාධිපතිනි යෝගේෂ්වරි සත්ගුණරාජා, ජනාධිපති උපදේශක එම්.එච්.එම්.අස්වර්, යාපනයේ ආරක්ෂක සේනා ආඥාපති මේජර් ජෙනරල් මහින්ද හතුරුසිංහ මහත්වරු ද සහභාගී වූහ.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>02</day>
    </date>
    <link>http://www.dinamina.lk/2010/04/02/_art.asp?fn=n10040215</link>
    <topic>මහනුවර නගර සභාව මෙහෙයවීමපළමු වරට විපක්ෂ මන්ත්‍රීවරයකුට</topic>
    <author>අම්පිටිය සමූහ - සිසිර කේ. පීරිස්</author>
    <content>මහනුවර නගර සභා ඉතිහාසයේ ප්‍රථම වරට විපක්ෂයේ මන්ත්‍රීවරයෙක් මහ සභාව මෙහෙයවීම ඉකුත් 31 වෙනි බදාදා මහනුවර නගර සභාවේදී සිදුවිය.ශ්‍රී ලංකා නිදහස් පක්ෂයේ ජ්‍යෙෂ්ඨ මන්ත්‍රීවරයකු වන සේන දිසානායක මහතාට මේ ඓතිහාසික අවස්ථාව ලබා දුන්නේ මහනුවර නගර සභාවේ වැඩබලන පුරපති සුමින්ද වික්‍රමසිංහ මහතා විසින්ය.එදින පස්වරුවේ වැඩබලන පුරපතිවරයාට අත්‍යවශ්‍ය කරුණක් සඳහා සභාවෙන් පිටවයාමට අවශ්‍ය වූ නිසා තමා එනතුරු න්‍යායපත්‍රයට අනුව සභාව මෙහෙයවන ලෙස වික්‍රමසිංහ මහතා සේන දිසානායක මහතාගෙන් ඉල්ලා සිටි අතර ඔහු නැවත පැමිණෙන තුරු අඩ පැයක් පමණ දිසානායක මහතා සභාව මෙහෙයවිය.සේන දිසානායක මහතා නගරාධිපති අසුනේ හිඳගත් වහාම පක්ෂ විපක්ෂ මන්ත්‍රීවරුන් ඉතා සන්තෝෂයෙන් පිළිගත් අතර විපක්ෂයේ මන්ත්‍රීවරයකු පාලක පක්ෂ ප්‍රධාන අසුනේ හිඳගත් ප්‍රථම අවස්ථාව මෙය බැවින් එම අවස්ථාව ලබා දුන් වික්‍රමසිංහ මහතාට සිය කෘතවේදීත්වය පිළිගන්වන බව දිසානායක මහතා පැවැසීය.මේ අවස්ථාව දේශපාලන ඉතිහාසයේ සම්භාවනීය අවස්ථාවක් බවත් ඉදිරියේදී ප්‍රජාතන්ත්‍රවාදය රැකෙන බවට හොඳ පෙර නිමිත්තක් බවත් හෙතෙම පැවැසීය.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>02</day>
    </date>
    <link>http://www.dinamina.lk/2010/04/02/_art.asp?fn=r1004021</link>
    <topic>යතුරු කපන්නට උපන් හපන් කම් ඇති වයිමන්</topic>
    <author>ඡායාරූපය හා සටහන චන්ද්‍රා ශ්‍රී පෙරේරා හොරණ මධ්‍යම විශේෂ</author>
    <content>දෙනෝදාහක් ජනයා සැරිසරන කලබලකාරීත්වයෙන් අනූන පදික වේදිකාව තම වෘත්තීය මධ්‍යස්ථානය කරගනිමින් යතුරු කැපීමේ කර්මාන්තය ජීවන වෘත්තිය කරගත් අපූර්වත්ම භූමිකාවක් හොරණ නගරයේදී දැක ගත හැකිවේ. හොරණ නගරයට මොහු පැමිණ ඇත්තේ, අද ඊයේ නොව දැනට වසර 25ට පමණ පෙර භද්‍ර යෞවනයේ පසුවන වකවානුවකදීය.හෙතෙම අද වයස්ගත තත්ත්වයකින් පසුවුවත් මොහුගේ සේවාව නවීන විද්‍යාත්මක තාක්ෂණය හා සසදා බැලීමේදී ඊට ඉහළින් පසුවන බව කිවහොත් එය අතිශයෝක්තියක් නොවන්නේය. එයට මූලිකම හේතුව වන්නේ තාක්‍ෂණය හා සමගාමීව ඊටත් වඩා සුපිරි ප්‍රමිතියක් හා ඉක්මනින් තම සේවාව ඉටුකිරීමේ හැකියාවකින් යුක්ත වීමය.උදේ සිට ඇඳිරි වැටෙනතුරුම තම උත්සාහය පෙරටු කර ගනිමින් මොහුගේ පියවි ඇසින් බලා සිවුම් යතුරු තව් පීරකින් පිරිමදිමින් සිදුකරන ක්‍රියාවලිය ආශ්චර්යමත් වේ. යතුරු තහඩුවක්, සුවිචයක්, දුටුවහාම එය දෙවරක් නොසිතා හා නොකර ඒ ක්ෂණයෙන්ම යතුර නිර්මාණය කිරීමේ උපන් හපන්කම පිළිබඳව හොරණ පමණක් නොව දිවයිනේ විවිධ පළාත්වල වෙසෙන ජනයා දැන හදුනාගෙන සිටින බැවින් එක දිනෙන් මොහොතෙන් එය ඉටුකර ගැනීම සඳහා ඔව්හු මොහු සොයා පැමිණෙති.මොහුගේ ගම හොරණ අඟුරුවාතොට, උඩුවරය. නමින් වයිමන් සිල්වා වේ. දැනට වයස අවුරුදු 70 කට ආසන්නව සිටී.වයස අවුරුදු 20 දී පමණ නිවෙසින් පිටුවුණු වයිමන් රැකියාවක් සොයා කොළඹ පුරවරයට පා තැබුවේ සෙල්ලම් බඩු එල්ලාගත් රාක්කයක් හිසේ තබාගෙනය. මේ යන අතරතුර මොහුට උරුම වූ ජීවන වෘත්තියට පිවිසීමට මග හෙළිකරදී ඇත්තේ කොළඹ දී හමුවූ ද්‍රවිඩ ජාතික කන්දයියා නැමැත්තා විසිනි.ඉන් අනතුරුව ඔහුගෙන් ලබාගත් කාර්මික ඤාණය හා පළපුරුද්ද මත නව වෘත්තීය රටාවකට යොමුවෙමින් යළිත් මොහු හොරණ නගරය තෝරාගත්තේ තම ගම් ප්‍රදේශයට ළඟපාත වූ බැවිනි. හොරණට අමතරව බදුරලිය, පාදුක්ක හා හෝමාගම නගරද සතියේ දින 03ක් වෙන්කර ගත් මොහු දිනකට රුපියල් 1500/=ක් පමණ ආදායම උපයාගැනීමට තරම් වාසනාවන්ත වී තිබේ.නමුත් අද ඊට වඩා වෙනස් තත්ත්වයක් උද්ගතවී ඇතැයි මොහු පවසයි. වයස්ගතවීමත් සමඟම රෝග තත්ත්වයක් ද පහළවී ඇති බැවින් තම සේවාව ඉටුකිරීම මන්දගාමී තත්ත්වයකට පත්ව ඇති බවයි.මේ කර්මාන්තය කරද්දී හොර යතුරු කපා ගැනීමට එන අයද මුණගැසී ඇතිමුත් එවැනි අවස්ථාවන් හඳුනාගෙන යතුරුතහඩුව නොමැතිව එය ඉටුකරදීමට නොහැකි බැව් පවසා ඔවුන්ව හිත සන්සුන්ව ආපසු යැව¼ අවස්ථා එමට තිබූ බැව් පැවසූ මොහු අදවනතුරුත් එවැනි සමාජ විරෝධී ක්‍රියාවකට දායක වී නැති බැව්ද පවසා සිටී. මෙසේ බලන කල්හි වයිමන් සිල්වා මහතාගේත් සමාජයට සිදුවන්නේ විශාල සමාජ මෙහෙවරකි. තරුණ පරපුරට ආදර්ශයෙකි.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>02</day>
    </date>
    <link>http://www.dinamina.lk/2010/04/02/_art.asp?fn=r1004022</link>
    <topic>දකුණේ මාළු හිඟයක්</topic>
    <author>තෙල්වත්ත සමූහ - ෆ්‍රෙඩ් සිල්වා ජිනසේන</author>
    <content>දකුණේ මුහුදේ වලාල කාලය එළැඹී ඇතත්, උග්‍ර මාළු හිඟයක් දැනට මාස කීපයක සිට පවතින නිසා පාරිභෝගිකයෝ මහත් දුෂ්කරතාවයකට පත්වී සිටිති.මේ ප්‍රදේශවල මාදැල්, ධීවර කාර්මිකයෝ මුළු දවස පුරාම මුහුද දෙස බලාගෙන මාළු ආයිත් එනතුරු කල්ගෙවන අතර බහුදින යාත්‍රා, දෛනික යාත්‍රා, රාත්‍රී මුහුදු යන ඔරු කාර්මිකයෝද කිසිදු ආදායම් මාර්ගයක් නොමැතිව, කල්ගෙවන බවත් ඔව්හු දිනමිණට පැවැසූහ.මේ වකවානුවේ නිරන්තරයෙන්ම හුරුලු අයින් බහුල වශයෙන් වෙරළ තීරුවලට පැමිණීම හිඟවී ඇති හෙයින් අඩස්සි දැල් ධීවරයින්ට බලාපොරොත්තු කඩකර ගැනීමට සිදුවී තිබේ. මෙනිසා ප්‍රදේශයේ බොහෝ මාළු වෙළෙඳසල් හිස්ව තිබෙනු දක්නට ලැබේ.එහෙත් දකුණේ ප්‍රධාන නගරවලත් ආසන්න ප්‍රදේශවලත් පවත්වාගෙන ගිය ධීවර සංස්ථාවට අයත් ධීවර සංස්ථා මාළුසල් ද වසාදමා ඇති අතර ප්‍රදේශවාසීහු කියා සිටින්නේ දිවයිනේ අනෙකුත් පළාත්වලින් ලැබෙන මුහුදු මාළු අස්වැන්න ධීවර සංස්ථාව මඟින් මාළු හිඟ ප්‍රදේශවලට ප්‍රවාහනය කරන්නේ නම්, විශාල ආදායමක් සහ මුහුදු මාළු පාරිභෝගිකයන්ට විශාල සහනයක් ද ගෙන දෙන බවකි. එහෙත් ධීවර සංස්ථා මාළු කඩ දැන්වීම් පුවරුවලට පමණක් සීමා වී ඇති බවත් ඔව්හු පවසති.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>02</day>
    </date>
    <link>http://www.dinamina.lk/2010/04/02/_art.asp?fn=r1004023</link>
    <topic>බේරුවල නළ ළිං රැසක් අක්‍රීයයි</topic>
    <author>කටුකුරුන්ද සමූහ</author>
    <content>බේරුවල ප්‍රදේශයේ නළ ළිං රැසක් මේ වනවිට ක්‍රියා විරහිත වී තිබේ. ජාතික ජල සම්පාදන හා ජලාපවාහන මණ්ඩලය මඟින් හල්කඳවිල, යොවුන්ගම, රාගලවෙල, මොනෝකෝගම ආදී ප්‍රදේශවල ඉදිකොට ඇති නළ ළිං මෙලෙස අක්‍රිය වී තිබේ. මේ නළ ළිං කඩිනමින් පිළිසකර කර දෙන්නැයි ප්‍රදේශවාසීහු ඉල්ලා සිටිති.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>02</day>
    </date>
    <link>http://www.dinamina.lk/2010/04/02/_art.asp?fn=r1004024</link>
    <topic>වල් අලි පන්නන‘කෙස් කොට බේත’</topic>
    <author>බෙලිඅත්ත විශේෂ - සිරිසේන හේවාගම</author>
    <content>අලින් සහ ඌරන් පලවා හැරිය හැකි අපූරු බේතක් බෙලිඅත්තේ ගොවීන් පිරිසක් විසින් සොයාගෙන තිබේ.මේ ‘බේත’ නම් ‘බාබර් සාප්පු’ වලින් ඉවත ලද කෙස් කැබලි වලින් අඟලකට වඩා කොට කෙස් කැබෙලි තම ගොවි පොළ වටාත් පැළෑටි වටාත් හලා තැබීමයි. මේ කෙස් කැබලි අඟලකට වඩා දික්වුවහොත් බලාපොරොත්තු වන ‘ගුණය’ නොලැබෙන බව පවසන ගොවීන් විවිධ උපක්‍රම යොදා දිග කෙස් කොට ඉවත් කරනු දිනමිණ ට ද දක්නට ලැබිණි.පොල්, කිරි අල, කෙසෙල්, වගාවන්ට හානි පමුණුවන අලින් හා ඌරන් වගාවන් විනාශ කිරීම සඳහා පැමිණෙන අතර මගදී තමා අවට ඉව කිරීම කරන අවස්ථාවේ දී අර කෙස් කැබලි අලින්ගේ හොඬය තුළට හෝ ඌරන්ගේ නහය තුළට රිංගා ඒම නිසා ඇතිවන දැවිල්ල හා කැසිල්ල නිසා මේ සතුන් දුවන්නේ මහත් බියට පත්වය.වැසි කාලයේදී මේ උපක්‍රමය එතරම් සාර්ථක නොවිය හැකි වුවත්, එක් දිනක් පෑයූ ගමන්ම ‘කෙස්කොට බේත’ ක්‍රියාත්මක වන බව ගොවීහු පවසති.මේ ගැන බෙලිඅත්තේ හා වීරකැටියේ බාබර් සාප්පු හිමියන් ගෙන් විමසූ විට දිනමිණ ට දැන ගන්නට ලැබුණේ මෙයට මාස කීපයකට පෙර අඳුනන ගොවීන් කීප දෙනෙක් ලොකු බෑග් ගෙනත් දී කෙස්කොට එකතු කරගෙන ගියත් ඇත්ත කීවේ මාස හයක් පමණ ගත වූ පසු බවයි.මේ තත්ත්වය නිසා දැන් ප්‍රාදේශීය සභාවල වාහන වලට දීමටවත් කෙස් කැබලි තමන් ළඟ ඉතිරි නොවන බවයි. ඇතැම් ගොවීන් තමන් වෙනුවෙන් එකතු කරගත් කෙස් කැබලි ප්‍රාදේශීය සභාවල කසළ වාහන මතින් ද ගෙන්වා ගන්නා අවස්ථාද තිබේ.මේ අලි එළවන අපූරු බේත, බෙලිඅත්ත, තංගල්ල, වීරකැටිය, රන්න, අගුණකොලපැලැස්ස යන ප්‍රදේශවල පාවිච්චි කරන බවත්, මේ නිසා කිසිම පාරිසරික විනාශයක් නොවන බවත් ගොවීහු රාශියක් දිනමිණ ට ප්‍රකාශ කළහ.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>02</day>
    </date>
    <link>http://www.dinamina.lk/2010/04/02/_art.asp?fn=r1004025</link>
    <topic>අම්මා ගැහි ගැහීලේ පෙරාගෙනවැටී සිටියා</topic>
    <author>ඉංගිරිය සමූහ - කුමාරි ගමගේ</author>
    <content>අම්මයි මායි ඉංගිරියේ ඉඳලා පයින්ම ආවේ ඉංගිරිය රෝහල ළඟ ගෙදරකට යන්න. පල්ලිය ළඟට එනකම්ම අම්ම ආවෙ මගේ අතින් අල්ලාගෙන අපි දෙන්නම ආවේ පාරේ දකුණු පැත්තෙන්. දකුණු පැත්තේ අයිනේ ලොරියකුත් නවතා තිබුණා. අපි ඒ අසලින් යන කොට හොරණ පැත්තේ ඉඳල පානදුර රත්නපුර පුද්ගලික බස් එකක් වේගෙන් එනවා දැක්කා.පුතේ බස් එක එනවා හරි නෑ. ඉක්මනින් පාරේ අයිනට වෙන්න කියලා අම්මා මගේ අත අතෑරලා මාව ඉස්සර කළා. අම්මා පස්සෙන් ආවා. ඒ එක්කම බස් එක හයියෙන් ඇවිත් එක පාරටම බ්‍රේක් ගහලා ලොරිය නවතා තිබූ තැන නතර කළා. මගේ අම්මා පේන්න හිටියේ නෑ. මා හිතුවා අම්මා අයින් වෙලා ඇති කියලා. අනේ බලනකොට අපේ අම්මා ලේ ගොඩක වැටිලා හිටියා. අම්මා කෑලි ගැලවිලා ගැහෙනවා. ඒත් අම්මාට පණ තියෙනවා කියල මම කෑගැහුවා අම්මාව රෝහලට ගෙනියන්න කියලා. කවුරුවත් කතා කළේ නෑ. මගේ අම්මා නැතිවෙලා.රත්නපුර, පානදුර පාරේ ඉංගිරිය ක්‍රිස්තු දේවස්ථානය අසලදී රත්නපුර පානදුර පුද්ගලික බස්රියකට යටවීමෙන් මිය ගිය ඉංගිරිය මහ ඉංගිරිය පදිංචිව සිටි චන්ද්‍රානි මල්ලිකා රාමනායක (අවුරුදු 53) තිදරු මවගේ මරණය සම්බන්ධව ඇයගේ බාල දියණිය ඩී. පී. නිල්මිණී අනුරාධා ඩයස් බාලසූරිය (අවු.18) ශිෂ්‍යාව පැවසුවාය. ඇය ඉංගිරිය ගාමිණී මධ්‍ය මහා විද්‍යාලයේ උසස් පෙළ ඉගෙනුම ලබයි. මවගේ හදිසි වියෝවෙන් දැඩි කම්පනයට පත්ව රෝහල් ගතකර ප්‍රතිකාර ලබා ගැනීමට පවා ඇයට සිදුවිය.මිය ගිය කතගේ ස්වාමිපුරුෂයා පෙනහලු ආබාධයකින් සදාකාලික රෝගී තත්ත්වයෙන් පසුවේ. වැඩිමල් දියණිය ඩී. පී. ජීවනී මේනකා ඩයස් (අවු.30) බාලසූරිය ආබාධිත සෙබළකු හා විවාහපත්ව රත්නපුර කුරුවිට පදිංචිව සිටී. එකම පුත් සිසිර කුමාර ඩයස් ( අ.33) විවාහ වී කඩවත බිරියගේ නිවසේ ජීවත් වන අතර ස්වයං රැකියාවක් කරමින් යම්තම් ජීවනෝපාය උපයා ගනී.චන්ද්‍රානි මල්ලිකා මහත්මියගේ වියෝවෙන් අසරණවූ ඇගේ මව මල්ලිකාගේ මංගොනෝනා (අවු83) ඇඩූ කඳුලින් පැවසුවේ තමන්ට වතුර පොදක් හෝ දෙන්නට සිටි දියණිය නැතිවීමේ ශෝකය විඳ දරා ගැනීමට නොහැකි බවයි.නිවසේ ප්‍රධාන ආදායම උපයාදුන් චන්ද්‍රානි මල්ලිකා ඉංගිරිය නගරයේ හෝටලයක කෑම පිසීම සිදුකළාය. අවශ්‍ය සෑම අවස්ථාවකම ගම්මුන්ගේ හදිසි කටයුතු වලට ඇය සහයෝගය දැක්වීය.නිවසේ එදිනෙදා කටයුතු සඳහා ජීවත්වීමට අවශ්‍ය වියදම ගැන එතරම් ප්‍රශ්නයක් නොවීය.උසස්පෙළ පංතියේ ඉගෙනුම ලබන නිල්මිණී ට අතිරේක පංති සඳහා අවශ්‍ය මුදල් මව සපයා දුන්නේ පවුලේ එක් අයෙකුවත් හොඳට ඉගෙන ගෙන දුක්විඳින තත්ත්වයෙන් මඳක් හෝ ඉදිරියට ඒමටය. පැතුම් සියල්ල සුන් කරමින් ඇය මහ මග අවසන් ගමන් ගියාය.මේ වියෝව පිළිබඳව නිල්මිණී පැවසුවේ එදා තමා මව සමඟ එම ගමන ගියේ මව රැකියාව කරන හෝටලය වසා දමා තිබූ නිසා බවයි.වැඩිමල් දියණිය ජීවනී අදහස් දක්වමින් අම්මා නංගිත් තාත්තත් ආච්චිත් එක්ක මහ ගෙදර ජීවත්වුණේ. ගෙදර අනිත් අයට රැකියාවක් කරන්න බැහැ. අම්මා හොයන දෙයින් ඒ අය ජීවත් වුණේ. අනේ මගේ නංගිට දැන් කාගේ පිහිටක් ද අපිට කියලා උදවුවක් කරන්න බැහැ. මගේ මහත්තයාට ලැබෙන්නේ රුපියල් අට දහසක මුදලක් පමණයි. රණවිරු ප්‍රමුඛතා හැඳුනුම්පතක් මා සතුව තිබෙනවා.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>02</day>
    </date>
    <link>http://www.dinamina.lk/2010/04/02/_art.asp?fn=r1004026</link>
    <topic>ටිපර් රථයකට යටවීපාසල් දැරිය මිය යයි</topic>
    <author>වවුනියාව උතුර සමූහ බන්දුල සෙනෙවිරත්න</author>
    <content>වවුනියාව - මන්නාරම් පාරේ ගාමිණී මහා විද්‍යාලය ඉදිරිපිටදී සිදුවූ රිය අනතුරකින් අට හැවිරිදි පාසල් දැරියක ජීවිතක්ෂයට පත්ව ඇයගේ සොයුරියද තුවාල ලබා තිබේ.පෙරේදා (31) උදෑසන මේ අනතුර සිදුවී ඇත. පාපැදියකින් පාසල වෙත එමින් සිටි දැරියන් දෙදෙනා වේගයෙන් පැමිණි ටිපර් රථයකට යටවී තිබේ.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>02</day>
    </date>
    <link>http://www.dinamina.lk/2010/04/02/_art.asp?fn=r1004027</link>
    <topic>රත්මලාන-කඳවල ඩෙංගු ආසාධිතකලාපයක් ලෙස නම් කැරෙන ලකුණු</topic>
    <author>දෙහිවල ගල්කිස්ස සමූහ සුරන්ජිත් පෙරේරා</author>
    <content>රත්මලාන කඳවල ප්‍රදේශය ඩෙංගු ආසාධිත ප්‍රදේශයක් ලෙස වසංගත රෝග අංශය මගින් නම් කිරීමට නියමිත බව දෙහිවල ගල්කිස්ස මහ නගර සභාවේ විපක්ෂ නායක කේසරලාල් ගුණසේකර මහතා පවසයි.ඊට අමතරව මේ නගරසභා බල ප්‍රදේශයට අයත් ගල්කිස්ස, කොතලාවලපුර, වෙඩිකන්ද යන ප්‍රදේශ සහ දෙහිවල නැදිමාල කරගම්පිටිය සරණංකර කොහුවල යන ප්‍රදේශ වලද ඩෙංගු ආසාධිත තත්ත්වය මතු වෙමින් පවතින බැවින් සියලු ප්‍රදේශ සිතියම් ගත කොට දුමාරණයට ලක් කිරීමට නියමිත බවද ඒ මහතා කීය.මේ ප්‍රදේශ වලින් හමු වූ ඩෙංගු රෝගීන් සංඛ්‍යාව 2009 වසරේදී 418 වන අතර එම වසරේදී කිසිදු මරණයක් වාර්තා වී නොමැති බවත් 2010 වසරේ මාර්තු වන විට ඩෙංගු රෝගය ආසාධිත වූ රෝගීන් 77 දෙනකු නගර සභා බල ප්‍රදේශයෙන් වාර්තා වී ඇති බවත් ඉන් රෝගීන් 70 දෙනකුම කඳවල ප්‍රදේශයෙන් වාර්තාවීම මත රත්මලාන කඳවල ප්‍රදේශය ඩෙංගු ආසාධිත වූ ප්‍රදේශයක් ලෙස නම් කිරීමට පියවර ගත් බවද ඒ මහතා වැඩිදුරටත් කීය.දෙහිවල ගල්කිස්ස මහ නගරසභාවට අයත් බල ප්‍රදේශයේ ඩෙංගු රෝගීන් සංඛ්‍යාව පසුගිය වසරේ සිට ශීඝ්‍ර ලෙස වර්ධනයක් ඇති වී තිබුණත් එම රෝගීන් පිළිබඳව නගර සභාවේ සෞඛ්‍ය කාරක සභාවට හෙලිවී නැති නිසා මේ සම්බන්ධයෙන් නිසි පියවර ගැනීමට අපහසු වී ඇති බවත් කොළඹ වසංගත රෝගී අංශයේ වෛද්‍යවරු සමග සාකච්ඡා කිරීමෙන් පසු ඩෙංගු මර්දන වැඩ පිළිවෙළ විධිමත්ව සිදු කිරීම කටයුතු සිදු කරන බවත් ඒ මහතා කීය.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>02</day>
    </date>
    <link>http://www.dinamina.lk/2010/04/02/_art.asp?fn=r1004028</link>
    <topic>විනෝද ගමනට මුවාවීගංජා ඇදලා දැලේ</topic>
    <author>දකුණු පළාත් සංචාරක එස්. දීයගහගේ</author>
    <content>විනෝද ගමනක් යන මුවාවෙන් ඇඳුම් බෑග්වල සඟවා ගෙන ගංජා කිලෝ දෙකකට ආසන්න ප්‍රමාණයක් යතුරු පැදියකින් ප්‍රවාහනය කරමින් සිටි පුද්ගලයන් දෙදෙනකු ගාල්ල පොලීසියේ දූෂණ මර්ධන අංශය විසින් ගාල්ල දෙණියාය මහා මාර්ගයේ ඉමදූවේදී අත්අඩංගුවට ගෙන ඇත. ගාල්ල හා අවට ප්‍රදේශවලට කලක සිටම සැකකරුවන් දෙදෙනා විසින් ගංජා බෙදා හැරිය බව පොලිස් පරීක්ෂණවලදී හෙළිවී තිබේ.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>02</day>
    </date>
    <link>http://www.dinamina.lk/2010/04/02/_art.asp?fn=r1004029</link>
    <topic>ට්‍රාන්ස් මීටරය සොයාවිශේෂ පරීක්ෂණයක්</topic>
    <author>පුත්තලම සමූහ ඩබ්ලිව්. සී. බී. ප්‍රනාන්දු</author>
    <content>පුත්තලම නගරයේ පවත්වා ගෙන ගිය අනවසර ගුවන් විදුලි මධ්‍යස්ථානයට සම්බන්ධ ට්‍රාන්ස් මීටරයක් ඇතුළු තවත් විශේෂ උපකරණ කීපයක් සඟවා ඇති බවට ලැබී ඇති තොරතුරක් මත ඒවා අත්අඩංගුවට ගැනීමට පුත්තලම පොලීසිය විශේෂ පරීක්ෂණයක් ආරම්භ කර ඇත.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>02</day>
    </date>
    <link>http://www.dinamina.lk/2010/04/02/_art.asp?fn=r10040210</link>
    <topic>අවවාද මැද දරුවන් පියාගේ බාරයට</topic>
    <author>තිහගොඩ විශේෂ – කැලුම් බෝධිමාන</author>
    <content>තිහගොඩ, බටුවිට 2, බුවරහේන ප්‍රදේශයේ එකම පවුලක දරුවන් දෙදෙනෙකු හදා වඩා ගැනීමට අසීරු බව කියමින් එම ඥාතීහු විසින් දරුවන් දෙදෙනා තිහගොඩ පොලිසියට බාරදී තිබේ. මේ දරුවන්ගේ මව විදේශ රැකියාවක නියැලී සිටින්නීය. පියා කුලී වැඩ කරමින් එදාවේල හම්බකර ගනී.එම නිසා පියාට දරුවන් දෙදෙනා බලා කියා ගත නොහැකි නිසා සිය ඥාති දෙදෙනෙකුගේ නිවෙස්වලට මේ දරුවන් බාරදී තිබේ. ඉන් අනතුරුව මේ දරුවන්ට නොයෙක් අකටයුතුකම් දුක්ගැහැට සිදුවෙන නිසා මෙසේ පොලිසියට බාරදී තිබේ. දරුවෝ පාසල් යන වියේ පසු වුණත් නිතර නිතර පාසල් ගමනද අඩාල වී තිබේ.තිහගොඩ පොලිසිය වෙත භාරදීමෙන් පසුව තිහගොඩ පොලිස් ස්ථානාධිපති පොලිස් පරීක්ෂක සුදත් මාසිංහ මහතා විසින් දරුවන්ගේ පියා කැඳවා දරුවන්ට සිදුවන මේ අකටයුතුකම් සම්බන්ධව සොයා බැලිය යුතු බවත් මීට වඩා දරුවන් කෙරෙහි පියාගේ අවධානය යොමුවිය යුතු බවත් පවසා අවවාද කොට නැවත දරුවන් දෙදෙනා පියාට භාර දී තිබේ.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>02</day>
    </date>
    <link>http://www.dinamina.lk/2010/04/02/_art.asp?fn=s1004021</link>
    <topic>2018 පොදුරාජ්‍ය මණ්ඩල ක්‍රීඩා උළෙලශ්‍රී ලංකාවේ හෝ ඕස්ට්‍රේලියාවේදී</topic>
    <author>ප්‍රින්ස් ගුණසේකර</author>
    <content>වසර 2018 දී පැවැත්වීමට නියමිත පොදු රාජ්‍ය මණ්ඩලීය ක්‍රීඩා උළෙලේ සත්කාරක රට ලෙස ශ්‍රී ලංකාව හෝ ඕස්ට්‍රේලියාව තෝරාගැනීමට පොදුරාජ්‍ය මණ්ඩලීය ක්‍රීඩා සම්මේලනය කටයුතු කරමින් සිටී.ශ්‍රී ලංකාවේ හම්බන්තොට සූරියවැව ක්‍රීඩාංගණය ආශ්‍රිතව හා ඕස්ට්‍රේලියාවේ ගෝල්ඩ් කෝස්ට් නගරය ආශ්‍රිතව 2018 පොදු රාජ්‍ය මණ්ඩලීය ක්‍රීඩා උළෙල පැවැත්වීමට ලැබුණු නාමයෝජනා එම සම්මේලනය පිළිගෙන ඇතැයි ඊයේ නිල වශයෙන් නිවේදනය කළේය.පොදු රාජ්‍ය මණ්ඩලයීය ක්‍රීඩා උළෙල 2018 වසරේදී පැවැත්වීමට නාමයෝජනා කැඳවීම පෙරේදා රාත්‍රියෙන් අවසන් වූ අතර ශ්‍රී ලංකාව හා ඕස්ට්‍රේලියාවේ ඉල්ලීම් 2011 ඔක්තෝම්බර් මාසයේදී බටහිර ඉන්දීය කොදෙව්හි පිහිටා ඇති සාන්ත කිට්ස් හා නෙවීස් සම්මේලනයේ පැවැත්වෙන ඡන්ද විමසීමට ඉදිරිපත් කරනු ඇත.පොදු රාජ්‍ය මණ්ඩල ක්‍රීඩා සම්මේලනයට සාමාජික රටවල් 71 ක් ඇති අතර එම එක් රටකට එක් ඡන්දය බැගින් හිමිවේ. ඡන්ද විමසීමේදී බහුතර කැමැත්ත ලැබෙන රට 2018 දී පොදු රාජ්‍ය මණ්ඩලීය ක්‍රීඩා උළෙලේ සත්කාරක රට බවට ප්‍රකාශ වේ. ඡන්ද විමසීමේ ප්‍රතිඵලය ස්වාධීන පරීක්ෂණ මණ්ඩලයකට ඉදිරිපත් කර තහවුරු වීමෙන් පසුව පොදුරාජ්‍ය මණ්ඩල ක්‍රීඩා සම්මේලනයේ සභාපතිවරයා එම තීරණය ජනතාව වෙත නිවේදනය කරනු ලබයි.ශ්‍රී ලංකාවේ හම්බන්තොට සූරියවැව අන්තර් ජාතික ක්‍රීඩාංගණයේදී 2011 ලෝක කුසලාන ක්‍රිකට් තරගාවලියේ තරග පැවැත්වීමට දැනටමත් සැලසුම් කර ඇත. 2018 පොදු රාජ්‍ය මණ්ඩලීය ක්‍රීඩා උළෙල ශ්‍රී ලංකාවේ පැවැත්වුවහොත් එය 21 වැනි ක්‍රීඩා උළෙල වේ. 19 වැනි පොදුරාජ්‍ය මණ්ඩලීය ක්‍රීඩා උළෙල 2010 ඔක්තෝම්බර් 3 සිට 14 දක්වා නවදිල්ලියේදී හා 20 වැනි ක්‍රීඩා උළෙල 2014 දී ග්ලාස්ගෝව්හිදී පැවැත්වීමට සැලසුම් කර ඇත.පොදුරාජ්‍ය මණ්ඩලයීය ක්‍රීඩා සම්මේලනයේ සභාපති මයික් ෆර්නෙල් මහතා නිවේදනයක් නිකුත් කරමින් සඳහන් කළේ කළාප දෙකකට අයත් රටවල් දෙකක් 2018 ක්‍රීඩා උළෙල සඳහා නාමයෝජනා ඉදිරිපත් කිරීම ගැන තමා සතුටු වන බවයි.පොදු රාජ්‍ය මණ්ඩලීය ක්‍රීඩා උළෙලකට සත්කාරකත්වය ලැබීමෙන් පසුව එම රටට විශාල ප්‍රතිලාභ ප්‍රමාණයක් ලැබේ.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>02</day>
    </date>
    <link>http://www.dinamina.lk/2010/04/02/_art.asp?fn=s1004022</link>
    <topic>වොලිබෝල් උප සභාපති ධූරයට කාංචන ජයරත්න නිතරගයෙන්</topic>
    <author/>
    <content>ශ්‍රී ලංකා වොලිබෝල් සම්මේලනයේ උප සභාපතිවරයෙකු ලෙස සබරගමුව පළාත් සභා මන්ත්‍රී කංචන ජයරත්න මහතා නිතරගයෙන් පත් විය.ශ්‍රී ලංකා වොලිබෝල් සම්මේලනයේ පසුගිය දා පැවති නිලවරණයේදී රත්නපුර ප්‍රාදේශීය ලේකම් කොට්ඨාස වොලිබෝල් සංගමය නියෝජනය කරමින් කංචන ජයරත්න මහතා උප සභාපති තනතුරකට ඉදිරිපත් විය. ඒ මහතා සබරගමු පළාත් සභාවේ ක්‍රීඩා අධ්‍යාපන සහ යෞවන කටයුතු අධීක්ෂණ මන්ත්‍රීවරයා ලෙසද කටයුතු කරයි.රත්නපුර දිස්ත්‍රික් වොලිබෝල් සංගමයේ සභාපති ලෙස 2008 දෙසැම්බර් මාසයේදී නිතරගයෙන් තේරී පත් වූ ඒ මහතා රත්නපුරයේ දුෂ්කර ග්‍රාමීය ප්‍රදේශවල වොලිබෝල් ක්‍රීඩාව ප්‍රචලිත කිරීමෙහිලා විශේෂ ව්‍යාපෘති රැසක් මේ වන විටත් ක්‍රියාත්මක කරමින් සිටී. එම ග්‍රාමීය ප්‍රදේශවල වොලිබෝල් ක්‍රීඩා පිටි ඉදි කිරීම, ක්‍රීඩා සමාජ සහ යෞවන සමාජ සඳහා වොලිබෝල් ක්‍රීඩා භාණ්ඩ ලබා දීම, විවෘත වොලිබෝල් තරඟාවලි පවත්වමින් එහිදී ලංකාවේ දක්ෂ සහ ජනප්‍රිය වොලිබෝල් කණ්ඩායම් සහභාගි වන ප්‍රදර්ශන වොලිබෝල් තරඟ පැවැත්වීම ඒ අතර වේ.එසේම රත්නපුර දිසාවේ වොලිබෝල් විනිසුරු සංචිතයක් ඇති කිරීම සඳහා විනිසුරු පුහුණු වැඩ මුළුවක් ප්‍රථම වරට පසුගිය දා පවත්වනු ලැබීය. දක්ෂ වොලිබෝල් ක්‍රීඩකයන් ජාතික තලයට ඔසවා තැබීම සඳහා අවශ්‍ය මඟ පෙන්වීම සඳහා මේ වන විට විශේෂ පුහුණු කඳවුරු දෙකක් ඒ මහතාගේ මෙහෙයවීමෙන් පුස්සැල්ලේ සහ බලංගොඩ දී පවත්වනු ලැබීය.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>02</day>
    </date>
    <link>http://www.dinamina.lk/2010/04/02/_art.asp?fn=s1004023</link>
    <topic>දිල්ලි - චෙන්නායි ජය ගනිති</topic>
    <author/>
    <content>දිල්ලි පිලේ ෆර්වීස් මහරූෆ් සහ අමිත් මිෂ්රාගේ විශිෂ්ට පන්දු යැවීම හමුවේ ලකුණු 67 ක පරාජයක් විඳ ගැනීමට අයි.පී.එල් තරගමාලාවේ දෙවැනි වටයේ තරගයක දී රාජස්තාන් රෝයල් පිලට සිදුවිය. පළමුව පන්දුවට පහරදුන් දිල්ලි කණ්ඩායම කඩුලු 8 කට ලකුණු 188 ක් රැස් කළේය. දිනේෂ් කාර්තික් ලකුණු 69 ක් ද, ගෞතම් ගම්භීර් ලකුණු 43 ක් ද රැස් කිරීමට සමත් වූ අතර සුමිත් නර්වාල් කඩුලු 3 ක් බිඳ හෙලුවේය.රාජස්තාන් රෝයල් කණ්ඩායමට ලබාගත හැකි වූයේ ලකුණු 121 ක් පමණි. නාමන් ඕරා ලකුණු 17 ක් ලබා ගත්තේය.පන්දු යැවීමේ දී අමිත් මිෂ්රා කඩුලු 3 ක් දවාලූ අතර ෆර්වේස් මහරූෆ් කඩුලු 2 ක් දවාලීය.මේ අතර රෝයල් බැංග්ලෝර් සහ චෙන්නායි කණ්ඩායම් අතර පැවැති තරගයකදී කඩුලු 5 ක ජයක් අත්කර ගැනීමට චෙන්නායි පිල සමත් විය.රෝයල් බැංග්ලෝර් පිල කඩුලු 4 කට ලකුණු 161 ක් ලබාගත් අතර ජැක් කලීස් ලකුණු 53 ක් ද විරාත් කෝලි ලකුණු 34 ක් ද රැස් කළහ.පන්දු යැවීමේ දී ෂදාබ් ජකාති කඩුලු 2 ක් දවාලූ අතර තිළිණ තුෂාර එක් කඩුල්ලක් දවා ගත්තේ ය.චෙන්නායි පිල කඩුලු 5 ක් දැවී නියමිත ඉලක්කය සපුරා ගත්තේය. පන්දු 39 කට මුහුණ දුන් මුරලි විජේ හතරේ පහර 4 ක් සහ හයේ පහර 6 ක් සමඟ ලකුණු 78 ක් රැස් කළේ ය. සුරේෂ් රයිනා නොදැවී ලකුණු 47 ක් ලබා ගත්තේ ය.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>02</day>
    </date>
    <link>http://www.dinamina.lk/2010/04/02/_art.asp?fn=s1004024</link>
    <topic>කරන්දෙණිය මැදි විදුහලට ජය</topic>
    <author>ජගත් ප්‍රේමචන්ද්‍ර</author>
    <content>කරන්දෙණිය මධ්‍ය මහා විද්‍යාලය සහ ඇල්පිටිය ආනන්ද මධ්‍ය මහා විද්‍යාලය අතර ප්‍රථම වරට පැවැති “දක්ෂිණ කේසරුන්ගේ වාර්ෂික මහා ක්‍රිකට් තරගයේ ජය කරන්දෙණිය මධ්‍ය මහා විද්‍යාලය සතු විය.කරන්දෙණියේ දී පැවැති මෙම තරගයෙන් ලකුණු 170 ක ජයක් ඔවුන් සතු වූහ. මෙම තරගයේ දක්ෂතම පිතිකරු ලෙස කරන්දෙනිය මධ්‍ය මහා විද්‍යාලයේ නාමල් දේශාන්ත ද, දක්ෂතම පන්දුයවන්නා ලෙස ඇල්පිටිය ආනන්ද මධ්‍ය මහා විද්‍යාලයේ ප්‍රමෝද් ප්‍රියශාන් ද සහ තරගයේ වීරයා ලෙස කරන්දෙණිය මධ්‍ය මහා විද්‍යාලයේ සුධීර සෙනෙවිරත්නද නම් කෙරුණි.කරන්දෙණිය මධ්‍ය මහා විද්‍යාලය - කඩුලු 8 ක් දැවී 313(40.0) සුධීර සෙනෙවිරත්න 57, අසංක සිංගප්පුලි 53, නාමල් දිශාන්ත 68, ප්‍රභාත් නිශාන්ත 60/2, එරංග පියමාල් 33/2, ප්‍රමෝද් ප්‍රියශාන් 56/4ආනන්ද මධ්‍ය මහා විද්‍යාලය - සියලුම දෙනා දැවී 143 (36.0) කවිඳු මධුසංක 39, ප්‍රභාත් නිශාන්ත නොදැවී 35, සුධීර සෙනෙවිරත්න 7/3, ප්‍රභාත් සම්පත් 20/3, ප්‍රභාත් චතුරංග 14/2</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>02</day>
    </date>
    <link>http://www.dinamina.lk/2010/04/02/_art.asp?fn=s1004025</link>
    <topic>කළුතර තිස්ස කළුතර ම.වි.එක්දින තරගය හෙට</topic>
    <author/>
    <content>කළුතර තිස්ස මධ්‍ය මහා විද්‍යාලයත් කළුතර මහා විද්‍යාලයත් අතර වාර්ෂිකව පැවැත්වෙන එක් දින ක්‍රිකට් තරගය හෙට (3) කළුතර මහජන ක්‍රීඩාංගණයේදී පැවැත්වේ.තුන්වැනි වරටත් පැවැත්වෙන මේ තරගාවලියේ මීට පෙර පැවැති තරගවලදී කළුතර තිස්ස මැදි විදුහල් කණ්ඩායම එක් වරක්ද කළුතර මහා විද්‍යාලය එක් වරක්ද ජයගෙන ඇත. කළුතර තිස්ස විදුහල් කණ්ඩායමේ නායකත්වය මලිත් චතුරංග මෙහෙයවන අතර කළුතර විදුහල් කණ්ඩායම සපුමල් පතිරණ මෙහෙයවයි.ත්‍යාග ප්‍රදාමෝත්සවය තිස්ස විදුහලේ ආදි ශිෂ්‍යයකු වන බ්‍රිගේඩියර් රේණුක රොයෙල් මහතාගේ ප්‍රධානත්වයෙන් පැවැත්වේ.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>02</day>
    </date>
    <link>http://www.dinamina.lk/2010/04/02/_art.asp?fn=s1004026</link>
    <topic>ත්‍රිකුණාමල දිස්ත්‍රික්කයේ පාපන්දු ක්‍රීඩාව නැංවීමට පියවර</topic>
    <author/>
    <content>වසර 30 ක කුරිරු ත්‍රස්තවාදයේ නිමාවත් සමග ශීඝ්‍ර සංවර්ධනයක් කරා ගමන් කරන ත්‍රිකුණාමල දිස්ත්‍රික්කයේ සිංහල දෙමළ මුස්ලිම් ජනතාව අතර ජනප්‍රිය ක්‍රීඩාවක්ව පැවැති පාපන්දු ක්‍රීඩාව නැවත ජනප්‍රිය කර වීමත්, ජාතීන් අතර සමගිය සහයෝගිතාව සහ ක්‍රීඩා කෞෂල්‍යයන් වර්ධනය කිරීමත් අරමුණු කොට ගෙන ශ්‍රී ලංකා යුද හමුදා 22 සේනාංක මූලස්ථානයේ සංවිධානත්වයෙන් ත්‍රිකුණාමලය දිස්ත්‍රික් පාපන්දු ලීගය සමග එක්ව ජාතික ලොතරැයි මණ්ඩලයේ පූර්ණ අනුගුහය ඇතිව ත්‍රිකුණාමල දිස්ත්‍රික් පාපන්දු තරගාවලිය ආරම්භ කරන ලදී.ත්‍රිකුණාමල දිස්ත්‍රික්කය පුරා විහිදී පවතින පාපන්දු ක්‍රීඩා සමාජ 75 ට අධික ප්‍රමාණයක් අතුරින් කණ්ඩායම් 24 ක් මේ තරගාවලිය සඳහා තෝරාගන්නා ලද අතර, එම කණ්ඩායම්වල ක්‍රීඩකයින් සඳහා ශ්‍රී ලංකා පාපන්දු සංගමයේ සහ ක්‍රීඩා අමාත්‍යාංශයේ සහයෝගය ඇතිව පුහුණු කඳවුරක් සහ ක්‍රීඩා උපකරණ බෙදා දීමක් පසුගිය ජනවාරි මාසයේ පවත්වන ලදී. මේ සඳහා ශ්‍රී ලංකාවේ ප්‍රවීණතම පාපන්දු ක්‍රීඩා උපදේශකයෙකු වන පිඩ් සිරිසේන මහතා තම දායකත්වය ලබාදුන් අතර, එම කඳවුරේ ආරම්භක දිනයේ දී සියලු ක්‍රීඩා සමාජ වෙත සහ දිස්ත්‍රික් පාපන්දු ලීගය වෙත පාපන්දු 100 කට වැඩි ප්‍රමාණයක් බෙදාදෙන ලදී.පුහුණු කඳවුරෙන් අනතුරුව පෙබරවාරි මස ආරම්භ කරන ලද තරගාවලියේ පළමු වටයේ තරඟ 16 ක් ප්‍රාදේශීයව පවත්වන ලදී. දෙවන වටය සඳහා තෝරාගන්නා ලද කණ්ඩායම් 8 ලීග් ක්‍රමයට තරග 12 ක් පවත්වා එයින් අර්ධ අවසන් වටය සඳහා “ඊස්ටන් ඊගල් ක්‍රීඩා සමාජය, ජමාලියා ක්‍රීඩා සමාජය, ඔලිම්පික් ක්‍රීඩා සමාජය සහ බිග්පුට් ක්‍රීඩා සමාජය” සුදුුසුකම් ලබන ලදී.ත්‍රිකුණාමල මැක්හෙයිෂර් ක්‍රීඩාංගණයේදී පැවැත්වූ අවසන් මහා තරගය සඳහා “ඊස්ටන් ඊගල් ක්‍රීඩා සමාජය සහ ජමාලියා ක්‍රීඩා සමාජය” සුදුසුකම් ලැබූ අතර එම උත්සවයේ ප්‍රධාන අමුත්තා ලෙස නැගෙනහිර ආණ්ඩුකාර රියර් අද්මිරාල් මොහාන් විජේවික්‍රම මහතා සහභාගි වූ අතර, තරගය ගෝල් 1 – 0 ක් ලෙස ඊස්ටන් ඊගල් ක්‍රීඩා සමාජය ජය ලැබීය.ත්‍රිකුණාමල පාපන්දු ක්‍රීඩා ඉතිහාසයේ, තරගාවලියක ජයග්‍රහකයින් සඳහා ;මතෙක් පිරිනමා ඇති විශාල ත්‍යාග ප්‍රමාණයන් මේ තරගාවලියේ ජයග්‍රාහකයින් සඳහා බෙදාදීමට යුද හමුදා “22 සේනාංකය සහ ජාතික ලොතරැයි මණ්ඩය” කටයුතු කර තිබීම මෙහි විශේෂත්වයක් විය. ජයග්‍රාහී ඊස්ටන් ඊගල් ක්‍රීඩා කණ්ඩායම සඳහා “නැගෙනහිර ආණ්ඩුකාර කුසලානය” සමග රු:50,000ක ත්‍යාගයක්ද, අනු සූර ජමාලියා ක්‍රීඩා සමාජය සඳහා ත්‍රිකුණාමල දිස්ත්‍රික් පාපන්දු ලීග් ශූරතා පලිහ සමග රු : 25,000ක්ද තරගාවලියේ දක්ෂතම ක්‍රීඩකයා ලෙස තේරුණු ඊස්ටන් ඊගල් ක්‍රීඩා සමාජයේ එන් එම් නව්ෂිර් හට රුපියල් 150,000ක් පමණ වටිනා හීරෝ හොන්ඩා වර්ගයේ යතුරුපැදියක්ද, තරගාවලියේ දක්ෂතම ගෝල් රකින්නා ලෙස තේරුණු ඊස්ටන් ඊගල් ක්‍රීඩා සමාජයේ සෆ්රාස් මොහොමඩ් හට අඟල් 24 වර්ණ රූපවාහිනියක් ප්‍රදානය කරන ලදී. අර්ධ අවසන් තරගවල පරාජිත සියලු කණ්ඩායම් සඳහා රුපියල් 15,000 බැගින් පිරිනැමුනු අතර, දෙවැනි වටය සඳහා සුදුසුකම් ලැබූ සියලු කණ්ඩායම් සඳහා අගනා ක්‍රීඩා ඇඳුම් කට්ටලය බැගින් පිරිනමන ලදී.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>02</day>
    </date>
    <link>http://www.dinamina.lk/2010/04/02/_art.asp?fn=s1004027</link>
    <topic>මේ වසරේ ආරක්‍ෂක සේවා ක්‍රීඩා උළෙලේසත්කාරකත්වය ගුවන් හමුදාවට</topic>
    <author>ෆවුස් මොහොමඩ්</author>
    <content>මේ වසරේ පළමු ආරක්‍ෂක සේවා මණ්ඩල රැස්වීම පසුගියදා ගුවන් හමුදා මූලස්ථානයේදී පැවැත්විණි. ආරක්‍ෂක මාණ්ඩලික ප්‍රධානී සහ ගුවන් හමුදාපති එයාර් චීෆ් මාෂල් රොෂාන් ගුණතිලක මහතාගේ ප්‍ර‍්‍රධානත්වයෙන් පැවැති මෙම රැස්වීමට යුද හමුදාපති ලුතිනන් කර්නල් ජගත් ජයසූරිය සහ නාවික හමුදාපති වයිස් අද්මිරාල් තිසර සමරසිංහ යන මහත්වරුන් ද සහභාගි වූහ.2010 වසරේ ආරක්‍ෂක සේවා ක්‍රීඩා උළෙලේ සත්කාරකත්වය හිමි වී ඇත්තේ ගුවන් හමුදාවටය. පසුගිය වසරේ ආරක්‍ෂක සේවා ක්‍රීඩා උළෙල මෙහෙයවනු ලැබුවේ ශශ්‍රී ලංකා නාවික හමුදාවය. එම වසරේ සූරතාව හිමිකර ගනු ලැබුවේ ගුවන් හමුදාව විසිනි.වසර ගණනාවකට පසුව පළමු වරට ආරක්‍ෂක සේවා ක්‍රීඩා උළෙල සම්බන්ධව ත්‍රිවිධ හමුදා ප්‍රධානීහු එක්වූ මේ රැස්වීමට ගුවන් හමුදා මාණ්ඩලික ප්‍රධානී එයාර් වයිස් මාෂල් පී. බී. ප්‍රේමචන්ද්‍ර, යුද හමුදා මාණ්ඩලික ප්‍රධානී මේජර් ජෙනරාල් දයා රත්නායක, නාවික හමුදා මාණ්ඩලික ප්‍රධානී රියර් අද්මිරාල් ඩී. ඩබ්. ඒ. එස්. දිසානායක යන මහත්වරුන් ද සහභාගි වූහ.ගුවන් හමුදාවේ එයාර් කොමදෝරු අනුර සිල්වා මහතා මේ වසරේ ආරක්‍ෂක සේවා ක්‍රීඩා සංවිධායක කමිටුවේ සභාපතිවරයා ලෙස කටයුතු කරයි.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>02</day>
    </date>
    <link>http://www.dinamina.lk/2010/04/02/_art.asp?fn=s1004028</link>
    <topic>කොළඹ අසෝක - කෝට්ටේ ජනාධිපති විදුහල්‘රත් – රන්’ හටන 5 වැනිදා</topic>
    <author/>
    <content>කොළඹ අසෝක විද්‍යාලය හා කෝට්ටේ ජනාධිපති විදුහල අතර 4 වැනි ‘රත් – රන්’ මහ ක්‍රිකට් ගැටුම ලබන 5 වැනි දින එස්. එස්. සී. පිටියේදී පැවැත්වේ.ප්‍රමිති දනංජය අසෝක විද්‍යාල පිල මෙහෙයවන අතර පි‍්‍රයාන් පෙරේරා ජනාධිපති විදුහල් පිලේ නායකත්වය දරයි.අසෝක විදුහල් පිලේ ආරම්භක පිතිකරුවකු වන දනංජය 8 වැනි වසරේ වර්ණලාභියෙකි. තරග 15 කදී ලකුණු 420ක් ලබාගෙන ඇති ඔහු මේ ක්‍රිකට් වාරයේදී කඩුලු 15ක් බිඳහෙලා තිබේ.උප නායක සිතිජ මදුෂාන්ද 8 වැනි වසරේ වර්ණලාභී ක්‍රීඩකයෙකි. මුල් පෙළ පිතිකරුවකු වන ඔහු මෙවර පාසල් ක්‍රිකට් වාරය තුළ තරග 15කදී ලකුණු 610ක් වාර්තා කොට තිබේ. බණ්ඩාරවෙල සාන්ත තෝමස් විදුහලට එරෙහිව ලබාගත් ලකුණු 159 මදුෂාන්ගේ වැඩිම පෞද්ගලික ලකුණු සංඛ්‍යාව වේ.හිටපු නායක චානක හේමචන්ද්‍ර තරග 14 කින් ලකුණු 876ක් වාර්තා කොට සිටින මුල් පෙළ පිතිකරුවෙකි.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>02</day>
    </date>
    <link>http://www.dinamina.lk/2010/04/02/_art.asp?fn=f1004022</link>
    <topic/>
    <author>නිලුකා ඩී. තිලකරත්න</author>
    <content>ඔබෙන් තොර ලෝකයක් කොයින්දෝ ඔබෙන් තොර ගීතයක් ඔබෙන් තොර මාවතක් ඔබෙන් තොර හීනයක් කොයින්දෝසංගීත ලෝකයෙන් නැඟුණු අබේවර්ධන බාලසුරියගේ ඒ ප්‍රේමණීය හඬ අද නිහඬය. කලා ලොවේ ස්වර්ණමය අවධිය වූ 70 දශකයේදී ගී ලොවට පිවිස පුරා දශක හතරක් ශ්‍රාවකයන් සැනසූ ඔහු පසුගිය බදාදාවෙහි අවසන් ගමන් ගියේ අප දෙනෙතට කඳුලක් එක් කරමිනි. වසරකට ආසන්න කාලයක් උගුරේ ආබාධයකට ලක්ව සිට වියෝවූ අබේවර්ධනයන් පිළිබඳ මේ සටහන ඔහුට උපහාර පිණිසම ය.පුරා දශක තුනකට ආසන්න කාලයක් සංගීත ක්ෂේත්‍රයේ නිම් වළළු පුළුල් කළ අබේවර්ධන බාලසුරිය නොමියෙන මතකයන් රැසකට හිමිකරුවෙකි.හලාවත මුගුණුවටවන සුන්දර ගම් පියසෙහි අබේ ගේ ළමා කාලය කෙළි දෙළෙන් ගෙවී ගියේ්ය. ශාන්ත මරියාවෙහි සිප් සතර හැදෑරු ඔහු ගුවන් විදුලියට සම්බන්ධ වන්නේ 60 දශකය අගභාගයේදී ය. ඒ අමර බන්දු රූපසිංහ හා එල්මෝ ප්‍රනාන්දු ගේ මග පෙන්වීම යටතේ නවක මඩල, නැවුම් මිහිර ආදී වැඩසටහන් වලට සම්බන්ධ වීමෙනි. අනතුරව ගී පර්යේෂණයෙන් ඒ ශ්‍රේණියේ ගායකයෙක් බවට පත් වූ අබේවර්ධන බාලසූරිය හා හා පුරා කියා පටිගත කළ ‘කවුරුදෝ කවුරුදෝ’ මං නැතිදා ද්විත්ව සංකල්පනාවන් රසික සිත් තුළ අදත් රැව් දෙනවාට සැක නැත.මීට පසුගාමීව අනේ කුරුලු කූඩු වලට, තොටිල්ලේ ලි වැටෙන් එහා, කල්පනා ලොව, රෑ පැල් රකිනා කුරහන් ආදි ගීත රැසක් ඔහු විසින් ගායනා කරන ලද්දේය. අබේ ගේ දිවියෙහි සංධිස්ථානයක් ලෙස චිත්‍රපට පසුබිම් ගායනය සැලකිය හැක්කේ අදත් එම ගීත තැන තැන රැව් දෙන නිසාය. ඔහු ඊට අවතීර්ණ වන්නේ දුහුළු මලක් චිත්‍රපටයේ බොඳ මීදුම් කඳුරැල්ලේ සුරංගනා රජ දහනේ ගීතය සමඟිනි. අනතුරුව සරුංගලය චිත්‍රපටයෙහි ‘ඉසුරු දෙවිඳු’ ගීතය මෙන්ම චූඩා මාණික්‍යය, බබාකෙටූ හැටි, සඳකඩපහන වැනි චිත්‍රපටයන්හි ඔහු ගීත ගායනා කළේය.ලොවින් එකෙක් එක් දෙයකට වෙයි සමත යැයි කියමනක් ඇත. එහෙත් අබේවර්ධන බාලසුරියගේ දක්ෂකම් කියා පෑවේ එක් දෙයකට නොව ඔහු පුවත්පත් සඳහා ලිපි සැපයුවේය. චිත්‍රපට පසුබිම් ගායකයකු නිෂ්පාදකවරයකු හා අධ්‍යක්ෂකවරයෙකු ද වීය.ජාතික රූපවාහිනියේ ‘නන්දන වින්දන’ සංගීතමය වැඩසටහනෙහි නිර්මාතෘවරයා ඔහුය. ඒ මගින් ආධුනිකයින්ට සංගීත කරළිය හෙළි පෙහෙළි කළේය.ඔහුගේ කලාකාමී ළබැදියාව නිසාම කලා කාමි පවුලකට අබේවර්ධන බාලසුරිය සම්බන්ධ වන්නේ විවාහයත් සමගය. එවක පටන් ඔහුගේ දිවියෙහි පහන් එළිය වූයේ නිරංජලා සරෝජිනී ය. මහචාර්ය සනත් නන්දසිරි, මල්කාන්ති නන්දසිරි, නිර්මලා රණතුංග, විජේරත්න රණතුංග, මනෝජ් පීරිස්, සකුන්තලා පීරිස් ඔහුගේ සංගීතමය ගමන් මග ශක්තිමත් කළෝය. අබේ – නිරංජලා සංගීත ලෝකයෙහි එකම යුග ගීතයකි. ගීතයට බද්ධ වූවෝ ඔවුනොවුන්ටද හෘදයාංගම වූහ. එනිසාම නිරංජලා ඔහුට ශක්තියේ සෙවණැල්ල වීය.අබේ – උනන කඳුළු නෙතු මානෙන් රඳවන හැම විට මට හිතෙනවා ජීවිතයත් එහෙම වැටේවිදනිරංජලා - එහෙමම නැහැ හිමි සඳුනේ යා යුතුමයි දුර වැටුණු කඳුළුවල නං බැහැ අරුත හොයන්නටනිරංජලා එසේ ඔහු දිරිමත් කළේය.අනන්තයට ඉගිළ යන කාලය අබේවර්ධනයන් සමග සැඟව ගියේය. එහෙත් ඔබේ සදානුස්මරණීය හඬ රසික හදවත් ඔප දමනු ඇත. ඔවුහු ඔබේ හඬ ඔස්සේ රුව සොයා ඇදෙනු ඇත. ඇගේ හඬ නැංවෙන මානයක් ගානේ ඔබේ රුව ඇදෙනු ඇත. හඬ අවදි වනු ඇත. ගීත ලෝකයෙහි කටු කොහොල් පාරවා ඔබ තැනූවන් හෙට දිනට ආදර්ශවත් මෙහෙවරක් ඉටු කරනු ඇත. ඒ ඔබගේ හද පිරි ප්‍රාර්ථනාව වන්නට ඇත. නිම් නැතිව ඔබ ගැන ලියැවෙන වැකියට මා කොතැනින් තිත තබමිද ? එහෙත් මම මෙසේ ලියමි.ඔබ ගියාට, ආපසු එන්න!</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>02</day>
    </date>
    <link>http://www.dinamina.lk/2010/04/02/_art.asp?fn=f1004023</link>
    <topic/>
    <author>චන්දන ජයවීර</author>
    <content>“කුරසොව වනාහි චිත්‍රපට රසිකයින් වෙත ජපන් සංස්කෘතිය මගින් පිරිනැමුණු උත්කෘෂ්ට දායාදයකි. ඔහුගේ කෘතීන් කවර රටක ප්‍රේක්‍ෂකයන් වුව රසවිඳිය හැකිය. ඔහු මනුෂ්‍ය වර්ගයා වීරයන් හා දුෂ්ටයන් ලෙස සානුකම්පිතව ඉදිරිපත් කරයි. ඔහු ලොව පුරා සිටින චිත්‍රපටකරුවන්ගේ ගෞරවාදරයට පාත්‍ර වනුයේ එහෙයිනි.”ජපන් සිනමාව වෙත එසේ නැතහොත් පෙරදිග සිනමාව වෙත ජාත්‍යන්තරයේ අවධානය ගෙන ආ ප්‍රමුඛ සිනමාකරුවා අකිර කුරසොවාය. මෙතෙක් ලෝකයේ පහළ වූ උත්තම ගණයේ සිනමාකරුවෙක් ලෙස සැලකෙන කුරසෝවා පුළුල් ජීවන දෘෂ්ඨියක් සහිතව නිර්මාණකරණයේ යෙදුණු කලාකරුවෙක් බව ඔහුගේ දීර්ඝ නිර්මාණාවලිය දෙස පරීක්‍ෂාවෙන් බලන්නෙකුට පෙනී යනු ඇත.දිනෙන් දින අලුත් වෙමින් ප්‍රේක්‍ෂකයා රඳවා ගනිමින් අඛණ්ඩව සිනමා නිර්මාණයෙහි යෙදුණු මෙම විශිෂ්ට සිනමාවේදියාගේ චිත්‍රපට බොහොමයක් සටහන්ව ඇත්තේ කලු සුදු මාධ්‍යයෙනි. එතෙක් කලු සුදු සිනමාවෙහි රැඳී සිටි සිනමාකරුවන් බොහෝ දෙනෙක් වර්ණ සිනමාව ඇරැඹීමත් සමඟම ඒ වෙත පිවිසිීමටත්, ඔහුට පසු පරම්පරාවේ බොහෝ සිනමාකරුවන් තම සිනමා දිවිය වර්ණ සිනමාවෙන් අරඹන විටද කුරසෝවා තවදුරටත් කලු සුදු සිනමාව අතරම රැඳීම එම ප්‍රතිපක්‍ෂ වර්ණ දෙක අතර නෙක අන්තරයන් සොයන්නට ඔහුගේ ඇති කැමැත්ත මැනවින් ප්‍රකාශ වන්නකි.සිනමා මාධ්‍ය භාවිතය, කැමරාකරණය, චරිත හා සිද්ධීන් ගොඩනැගීම අතින් කුරසෝවටම වෙන්වුණු ජවයක් හා එය පසුපස එන සංයමයක් ද දක්නට ලැබේ.මෙම චිත්‍රපට උළෙලේ දී ප්‍රදර්ශනය වීමට නියමිත කුරෝසාවාගේ අද්විතීයම සිනමා නිර්මාණය වන “රෂෝමොන්” නිර්මාණය කරන ලද්දේ 1950 වසරේදීය. රෂෝමොන් වූ කලි කුරෝසාවාගේ චිත්‍රපට අතරින් ජාත්‍යන්තර සිනමා උළෙලකදී අවධානය දිනා ගත් පළමු චිත්‍රපටයය. 1951 දී පැවැත්වූ වැනීස් ජාත්‍යන්තර චිත්‍රපට උළෙලේ දී එයට Grand Prix ත්‍ය්‍යාගය හිමිවූ අතර 1952 දී පැවැත්වූ American Academy උළෙලේ දී එයට හොඳම විදේශීය චිත්‍රපට හිමි සම්මානය හිමිවූයේය.රෂෝමොන් චිත්‍රපටය විශ්ව කීර්තියට පත් වූ ප්‍රථම ජපන් චිත්‍රපටය වන්නාක් මෙන්ම විදේශික ප්‍රේක්‍ෂකයන් අතර වඩාත් ජනපි‍්‍රයත්වයට පත්වූ චිත්‍රපටය ද වන්නේය. අප මෙම කෙටි සටහන ආරම්භ කළ පරිදිම කුරසෝවාගේ චිත්‍රපටවලට වෙනත් දේශයන්හි ප්‍රේක්‍ෂකයන්ටද දේශ සීමා මායිම්වලින් තොරව සමීප වීමේ හැකියාවක් දක්නට ලැබේ. “රෂොමාන්” කුරසෝවාගේ විශිෂ්ට සිනමා නිර්මාණයක් ලෙස සැළකෙන අතරම තවත් සමහර සිනමා විචාරකයින් සලකන්නේ “ඉකිරු” ඔහුගේ විශිෂ්ටතම සිනමා නිර්මාණය ලෙසය.”ඇතැම් අවස්ථාවලදී මට මරණය ගැන කල්පනා වේ. ඉතා කෙටි කාලයක් පමණක් ජීවත් වී ඉටුකිරීමට විශාල වැඩ කොටසක් තවමත් ඉතිරිව තිබියදී අවසන් හුස්ම හෙළිය හැක්කේ කෙසේදැයි සිතෙන විට මා තුළ නොසන්සුන් බවක් හට ගනී. ...... ඉකිරු බිහිවූයේ එබඳු සිතුවිලි වලිනි.””ඉකුරු” කුරසෝවාගේ ලෝක දෘෂ්ඨිය මොනවට පැහැදිලි කරන සිනමා කෘතියකි. නිලධාරිවාදය තියුණු ලෙස විවේචනයට ලක්කරන සිනමාකරුවා ජීවන තතු දෙස මානව භක්තිය මුසු දෑසකින් බලන්නට ඉකිරු හරහා අපට ආරාධනා කරයි. 1961 දී බර්ලින් චිත්‍රපට උළෙලේ දී Dolden Laurel ත්‍යාගය එම චිත්‍රපටයට හිමිවිය.කුරසෝවාගේ ජන්ම ශත සංවත්සරය වෙනුවෙන් කොළඹ දී පැවැත්වෙන මෙම චිත්‍රපට උළෙලට කුරසෝවාට සමකාලීනව ජාත්‍යන්තර අවධානයට ලක්වූ අනෙක් සිනමාකරුවා වූ යසුජිරෝ ඔශුගේ චිත්‍රපට දෙකක් හා මෑත කාලීන ජපන් සිනමාවේ වඩාත් අවධානයට ලක්වූ සිනමාකරුවෙක් වන කොන් ඉචිකාවගේ සිනමා කෘතියක් එක් කර ගැනීමට සංවිධායකයන් ගනු ලැබූ තීරණය අගය කළ යුතුය. ඒ අන් කිසිවක් නිසා නොව අකිර කුරසෝවා හරහා ජපන් සිනමාව අධ්‍යයනය කිරීමට මහඟු අවස්ථාවක් මෙරට ප්‍රේක්‍ෂකයන්ට ලබාදීම නිසාය.යසුජීරෝ ඔශු පමණ දේශීය ලක්‍ෂණ පිළිබිඹු කළ වෙනත් සිනමාකරුවෙක් නැති තරම්ය. ඒ නිසා ඔශුගේ චිත්‍රපට නරඹන ප්‍රේක්‍ෂකයාට ජපන් සිනමාව ගැන පමණක් නොව සුවිශේෂ අනන්‍යතාවයකින් යුත් ජපන් සංස්කෘතිය පිළිබඳවද යම් තරමක අවබෝධයක් ලබා ගත හැක.කුරසෝවා හා ඔශු එකිනෙකට වෙනස් සිනමා මාධ්‍ය භාවිතාවක් පෙන්වන සිනමාකරුවන් දෙදෙනෙකි. ඔශුගේ චිත්‍රපටවල කතා වස්තුව එතරම් වැදගත් නොවන අතර ඔහු නිර්මාණය ගොඩනැගීමේදී අවධානය යොමුකරන්නේ චරිත හා සිද්ධි කෙරෙහිය. චරිත නිරූපණය සරලය. සංකීර්ණ කතා ව්‍යුහයක් ඇත්තේ නැත.කුරසෝවා චිත්‍රපට අභ්‍යන්තර ඝට්ටනයන් බහුලය. සංකීර්ණ කතා තේමාවක් ඇත. චරිත නිරූපණය සංකීර්ණය. කෙතරම් ප්‍රතිවිරෝධතාවයන්ගෙන් බහුල වුවද ජපන් සිනමාවේ ප්‍රධානම ධාරාවන් දෙක නියෝජනය කරන සිනමාකරුවන් දෙදෙනා ඔවුන්ය.ඔශුගේ චිත්‍රපටවලට බොහෝ විට වස්තු විෂය වී ඇත්තේ මධ්‍යම පාන්තික ජීවිත ගතකරන සාමාන්‍ය මිනිසුන්ගේ ජීවන ගැටලුය. විශේෂයෙන්ම ජපන් ජන සමාජය කාර්මිකකරණය යටතේ ලබා ගත් ශීඝ්‍ර ආර්ථික සංවර්ධනයත් සමඟ ඔවුන්ගෙන් අහිමිව ගිය පවුල් සබඳතාවය පිළිබඳවය. අවසානයේ පුද්ගලයාගේ හුදෙකලා වීම පිළිබඳවය.එකී ශෝකාකූල පුවත ඔශු විවරණය කරන්නේ කුරසෝවා මෙන් සංකීර්ණ ව්‍යුහයකින් නොව ඔහුටම අනන්‍යය වූ ආත්ම සංයමයකිනි.මෙලෙස ඔවුන් දෙදෙනාගේම චිත්‍රපට මාලාවක් එකම අවස්ථාවකදී දැකගැනීමට ලැබී ඇති මෙම දුර්ලභ අවස්ථාව ලාංකීය සිනමා රසිකයා ඉතා උද්යෝගයෙන් පිළිගනු ඇතැයි අප එකහෙළා බලාපොරොත්තු වෙමු.කුරසෝවාගේ සිනමා උළෙල චිත්‍රපට ප්‍රදර්ශනයකට පමණක් සීමා නොකිරීමට සංවිධායකයන් අවධානය යොමු කිරීමද වැදගත්ය. සිනමා උළෙලේ ආරම්භක දිනය වන අප්‍රේල් 05 වෙනිදා පෙ. ව. 9.30 සහ ප. ව. 1.30 ට ප්‍රවීණ සිනමා අධ්‍යක්‍ෂ ආචාර්ය ධර්මසේන පතිරාජගේ හා ආචාර්ය ටියුඩර් වීරසිංහ, සංගීතවේදී නදීක ගුරුගේ මෙහෙයවන කුරසෝවගේ සිනමා අධ්‍යයන සැසිය හා අප්‍රේල් 06 හා 07 යන දෙදින කොළඹ ජෝන් ද සිල්වා පරිශ්‍රයේදීම එම වේලාවන් තුළදීම පැවැත්වෙන කුරසෝවාගේ සිනමා කෘති ආශ්‍රය කොටගත් සංවාද සභාව පොදුවේ සිනමා ලෝලීන්ටත් විශ්වවිද්‍යාල ඇතුළු සිනමාව අධ්‍යයනය කරන ආයතනයන්හි දැනුම සොයන විද්‍යාර්ථින්ටත් වැදගත් වේ.මෙයට පෙර 1996 වර්ෂයේදී ජපන් තානාපති කාර්යාලය විසින් මෙරටදී පවත්වන ලද අකිර කුරසෝව සිනමා උළෙල බෙහෙවින් සාර්ථකත්වයට පත්වීමෙන් මෙරට ප්‍රේක්‍ෂකයාත් ඔහුගේ සිනමාව කෙරෙහි දක්වන ඉමහත් ඇල්ම මනාව ප්‍රකට වේ.මෙම කුරසෝවා ජන්ම ශත සංවත්සර සිනමා උළෙල මෙයට පෙර පවත්වන ලද සිනමා උළෙලයන්ට වඩා සුවිශේෂ වැදගත්කමක් දක්වන්නේ කුරසෝවාගේ ජාත්‍යන්තර අවධානයට ලක්වූ ප්‍රමුඛම සිනමා කෘතීන් ද්විත්වය වන “රෂෝමොන්” හා “ඉකුරු” මෙරට තුළදී තිරගත වන ප්‍රථම අවස්ථාව ද මෙය වීමය.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>02</day>
    </date>
    <link>http://www.dinamina.lk/2010/04/02/_art.asp?fn=f1004024</link>
    <topic/>
    <author>සංවාද සටහන චන්ද්‍රා ශශ්‍රී පෙරේරා</author>
    <content>ජනතා විමුක්ති පෙරමුණේ අදූරදර්ශී ක්‍රියා කලාපය හේතු කොටගෙන විමල් වීරවංශ මහතා පක්‍ෂයෙන් ඉවත් වනවාත් සමඟම ඔහු හා සම්බන්ධ වී ජාතික නිදහස් පෙරමුණ ගොඩනඟා එහි ප්‍රචාරක ලේකම් වශයෙන් ද, ජාතික සංවිධායක වශයෙන් ද ජයන්ත සමරවීර කටයුතු කරනු ලබයි. ජනාධිපති මහින්ද රාජපක්‍ෂ හා විමල් වීරවංශ යන මහත්වරුන්ගේ ආශීර්වාදය මැද කළුතර දිස්ත්‍රික්කයෙන් එ. ජ. නි. සන්ධානයෙන් මෙවර පැවැත්වෙන පාර්ලිමේන්තු මැතිවරණයට තරග කරන මොහු සමඟ කළ සාකච්ඡාවකි මේ.* මෙවර පැවැත්වෙන පාර්ලිමේන්තු මැතිවරණය ඔබ දකින්නේ කෙබඳු දෘෂ්ඨි කෝණයකින් ද?මෙවර පැවැත්වෙන පාර්ලිමේන්තු මැතිවරණය මේ රටේ ඉදිරි ගමන් මඟ පිළිබඳ ව තීරණය කරනු ලබන සන්ධිස්ථානයක් වෙනවා. අවුරුදු 30 ක් මේ රට ම්ලේච්ඡ කොටි ත්‍රස්තවාදයෙන් මුදාගෙන පවත්වනු ලබන ප්‍රථම පාර්ලිමේන්තු මැතිවරණයයි මේ. පසුගිය මැතිවරණයේදී යුද ජයග්‍රහණය සඳහා උරදුන් මහින්ද රාජපක්‍ෂ මැතිතුමාට ජනතාව විසින් කෘතවේදී වෙමින් රට භාර දුන්නා.දැන් පවතින්නේ රටේ ඉදිරි ගමන් මඟ සරුකරන දේශප්‍රේමීන්ගෙන් සමන්විත වූ මැති සභාවක් ඇතිකර ගැනීමයි. ලබාගත් ජයග්‍රහණය විනාශ කර රට තුළ නැවතත් ව්‍යාකූල තත්ත්වයක් ඇතිකිරීමට විවිධ බලවේග ක්‍රියාත්මක කිරීමේ සැලසුම් අප දකිනවා. ඒ පිළිබඳ අවබෝධයකින් යුක්තව විජාතික බලවේග හමුවේ දණ නොගසන, විදේශ කුමන්ත්‍රණ පරදවාලීමට උරදිය හැකි, රටට අවංකවම ආදරය කරනු ලබන දේශප්‍රේමීන්ගෙන් සමන්විත පාර්ලිමේන්තුවක් නිර්මාණය විය යුතු වෙනවා.* පසුගිය ජනාධිපතිවරණයේදී මහින්ද රාජපක්‍ෂ මහතා ජයග්‍රහණය කිරීමට ඔබ ඇතුළු ඔබ පක්‍ෂයේ නායක විමල් වීරවංශ මහතා ඉමහත් කැපවීමක් වුණා. ඒ පිළිබඳ ව ජනතා තක්සේරුව කෙබඳු ද?2005 ජනාධිපතිවරණයේදී ජනතා විමුක්ති පෙරමුණේ සිටිමින් අප මහින්ද රාජපක්‍ෂ මැතිතුමාට විශිෂ්ට ජයග්‍රහණයක් ලබා දුන්නා. එදා එය අපි කළේ ශශ්‍රී ලංකා නිදහස් පක්‍ෂයේ සමහර මැති ඇමැතිවරුන්ගේ තාඩන පීඩන මැද්දේ අපි කිසිම ලාභ ප්‍රයෝජන, තාන්න මාන්නවලට නොවේ වැඩ කළේ. 2010 දීත් එහෙමයි. ජනරාල් ෆොන්සේකා කුමන්ත්‍රණකාරයෙකු හැටියට මුලින්ම කීවේ අපි. එහිදී අපි විජාතික බලවේග, අභ්‍යන්තර කුමන්ත්‍රණ දුටුව නිසා ඒවා ලුහුබැඳ ගොස් හඬ නැඟීමක් කළා. ඒ බව ජනතාව හොඳින් දන්නවා. එය මගේ පෞද්ගලික ජයග්‍රහණයටත් හේතු වෙනවා.* ඔබ පක්‍ෂ නායක විමල් වීරවංශ මහතා මෙවර මැතිවරණයේදී “මව්බිමේ පංචායුධය” යන නාමයෙන් ප්‍රසිද්ධියක් දී තිබෙනවා. එහි යථාර්ථය පැහැදිලි කරනවා නම්?අපේ පක්‍ෂයේ තේමාව තමා ඒ. අපි හිතනවා මේ මවුබිම රැකගැනීම. අපල උපද්‍රාවන්ගෙන් රට බේරාගැනීම සිදුවී ඇත්තේ අපගෙන් කියලා. එහි කොටස්කරුවන් වී ඉතිහාසයට එක්වෙනවා. අපි නිර්මාණය කරන්නේ සෞභාග්‍යමත් ශශ්‍රී ලංකාවක්. එයට මුලින්ම භූමිය රැකගන්න ඕනෑ. අනතුරව ප්‍රජාතන්ත්‍රවාදය ස්ථාපිත කරන්න ඕනෑ. යහපාලනයක් ඇතිකරන්න ඕනෑ. ඒ සඳහා අපි කැපවීමෙන් වැඩ කරනවා.* පසුගිය පාර්ලිමේන්තු මැතිවරණයේදී ඔබ පක්‍ෂය සන්ධානගත වුවත් තුන් කට්ටුවක් ලෙසින් තරග බිමේ සිට ජයග්‍රහණය කළා. මෙවර දිස්ත්‍රික්කයකට එක් අපේක්‍ෂකයකු පමණක් තරග කරන්නේ ඇයි?අපේ පක්‍ෂය පිහිටුවා තවම වසර 02 යි. අපි දේශපාලන සංවිධානයක්. අපේ හැකියාව අපි කලින්ම තක්සේරු කළා. එහෙම කරල සෑම දිස්ත්‍රික්කයකටම එක් අපේක්‍ෂකයකු බැගින් සන්ධානගත කළා. මෙහි ප්‍රතිඵලය සෑම දිස්ත්‍රික්කයකින්ම අපේ අපේක්‍ෂකයකු ජයග්‍රහණය කරවීමයි. මේ අවුරුදු 02 ක ඇතුළත දී අපිට පක්‍ෂය ගොඩනඟා ගැනීමට කාලයක් තිබුණේ නැහැ. අපට සිද්ධ වුණේ ආරම්භයේ සිටම මැතිවරණවලට මුහුණදීලා ඒවා ජයග්‍රහණය කරවීමයි.* මෙවර පාර්ලිමේන්තු මැතිවරණයේදී ජ. වි. පෙ. තම පක්‍ෂය හා ලාංඡනය අතහැර අලුත්ම නායකත්වයකින් හා ලාංඡනයකින් තරග කරනවා. මෙහි අවසාන ප්‍රතිඵලය ඔබ දකින්නේ කොහොමද?මහත් වූ සෝදාපාළුවකට ලක්ව පක්‍ෂය අතුගෑවී යනවා.* හොඳයි ඔබ ජයග්‍රහණය කළාට පසු කළුතර දිස්ත්‍රික්කයේ ක්‍රියාත්මක කරන සංවර්ධන සැලැස්මක් තියෙනවද?කළුතර දිස්ත්‍රික්කයේ විදුලිය නොමැති ගම්වල ගම නැඟුම යටතේ රුපියල් එක්කෝටි හැත්තෑ ලක්‍ෂයක් ලබාදුන්නා. වැසී යාමට ගිය පාසල් 3 ක් නැවත ගොඩනැඟුවා. මොරොන්තුඩුව ධම්මානන්ද විද්‍යාලය එවැනි එක් විදුහලක් අද වන විට එහි සිසුන් 03 ක් විශ්වවිද්‍යාලයට යවන්න හැකිවීම අපේ ජයග්‍රහණයක් වෙනවා.විශේෂයෙන් දිස්ත්‍රික්කය පුරා සංචාරක, ධීවර, කර්මාන්ත යන ක්ෂේත්‍රයන්හි ප්‍රගතිය සඳහා ජාතික වැඩපිළිවෙළකට ගොනු වී රැකියා අවස්ථා ඇති කිරීමේ විශේෂ සැලැස්මක් තියෙනවා.ඒ වගේමයි, බොල්ගොඩ උතුර, දකුණ කෘෂිකාර්මික බිම් පුරන්වෙලා ඒවා අස්වැද්දීමේ වැඩපිළිවෙළක් ද තියෙනවා.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>02</day>
    </date>
    <link>http://www.dinamina.lk/2010/04/02/_art.asp?fn=f1004025</link>
    <topic/>
    <author>සාකච්ඡා කළේ මාතලේ දිස්ත්‍රික් සමූහ</author>
    <content>1992 වසරේ රත්තොට ආසනයේ ශ්‍රී‍්‍ර ලංකා නිදහස් පක්ෂයෙන් තම දේශපාලන ගමන ආරම්භ කළ උකුවෙල ප්‍රාදේශීය සභාවේ සභාපති සමන්ත ධර්මසේන මෙවර එක්සත් ජනතා නිදහස් සන්ධානයේ පාර්ලිමේන්තු මන්ත්‍රී ධූර අපේක්ෂකයෙකු ලෙස මාතලේ දිස්ත්‍රික්කයෙන් තරග බිමට පිවිසේ. ඔහු සමඟ කළ සාකච්ඡාවකි මේ.* ඔබේ දේශපාලන පසුබිම කවරාකාර ද?මා 1992 වර්ෂයේ රත්තොට ආසනයේ මැතිවරණ කොට්ඨාසයේ ශ්‍රී ලංකා නිදහස් පක්‍ෂයෙන් දේශපාලන ගමන ආරම්භ කළා. 1993 පළාත් සභා මැතිවරණයත් 1994 පොදු ජන එක්සත් පෙරමුණ ආණ්ඩුවත් ජයග්‍රහණය කරා ගෙන ඒමට කටයුතු කළා. 1997 වර්ෂයේ දී ප්‍රාදේශීය සභා මැතිවරණයට තරග කර වැඩි ම මනාපයෙන් උකුවෙල ප්‍රාදේශීය සභාවේ සභාපති ධූරයත් 2001 වසරේ දී විපක්‍ෂ නායක ධූරයත් 2006 වසරේ දී නැවතත් සභාපති ධූරයත් දරමින් පුරා වසර 13 ක් මුළුල්ලේ මේ ප්‍රදේශයට අවංකව කැපවීමෙන් කටයුතු කළා.මානව දයාව පෙරදැරිකරගත් දේශපාලන ගමන් මඟක ගමන් කරන නිසා මෙවර පාර්ලිමේන්තු මැතිවරණය සඳහා මාව ඉදිරිපත් කිරීමට ජනාධිපතිතුමා තීරණය කිරීම එතුමා මට කළ ගෞරවයක් විදියට සලකන්න පුළුවන්.ඊට අමතරව දිස්ත්‍රික්කය පුරා මහජනතාව රාජ්‍ය නිලධාරින් සමඟ එක්ව ඒ අය වෙනුවෙන් කටයුතු කළා. ඉදිරියේ දී සමාජයේ ආගමික නායකයන් සමඟ තරාතිරම නොබලා එකට එකතු වී නිරන්තයෙන් කටයුතු කිරීමට මා බලාපොරාත්තු වෙනවා.* ඉදිරියේ දී ජනතාව වෙනුවෙන් ඔබ ඉටු කිරීමට බලාපොරොත්තු වන්නේ කුමන ආකාරයේ සේවයක්ද?රටක භෞතික සංවර්ධනය කොතරම් සිදු කළත් පිරිපුන් ජාතියක් ගොඩනගන්න බෑ. පන්සල, කෝවිල, පල්ලිය සමඟ එක්ව සදාචාර සම්පන්න , විනයගරුක, දැහැමි සමාජයක් ගොඩනැඟීම වෙනුවෙන් කටයුතු කරනවා.කෘෂිකර්මාන්තය අපේ ප්‍රධාන ආර්ථික සාධකයක්. අතීතයේ ලොව දියුණු ම කෘෂි තාක්ෂණයක් අප සතුව තිබූ බැවින් අප රට ආහාරයෙන් ස්වයංපෝෂිත සමෘද්ධිමත් දේශයක් වුණත් සමෘද්ධිය යළි අප වෙත ළඟා කර ගැනීමට කෘෂිකර්ම ක්‍ෂේත්‍රයේ සිටින සියලු ම රාජ්‍ය නිලධාරීන් ගේ මෙහෙයවීම මත ගොවි සංවිධාන මැදිහත් විය යුතුයි. ඒ අනුව මාතලේ දිස්ත්‍රික්කයේ කෘෂිකර්ම ක්‍ෂේත්‍රයේ ගැටලු සහ සංවර්ධනය වෙනුවෙන් සංවේදී ව කටයුතු කිරීමට අපේක්‍ෂා කරනවා.රටට අවශ්‍ය ආකාරයෙන් දේශීයත්වය අගයන උගත් බුද්ධිමත් ජන කොටසක් බිහි කරලීම අධ්‍යාපනයේ අරමුණ වෙන්න ඕන. ඒ සඳහා ජාතික අධ්‍යාපන ප්‍රතිපත්ති සැකසීමේ දී දායකවීම මෙන් ම මාතලේ දිස්ත්‍රික්කයේ පාසල් අධ්‍යාපන ක්‍ෂේත්‍රයේ සුවිශේෂී වෙනසක් ඇති කරදීම වෙනුවෙන් ;පනී සිටිනවා.මෙහිදී වෘත්තීය පුහුණු මධ්‍යස්ථාන ක්‍රියාවලිය ශක්තිමත් කිරීම පිළිබඳ ව විශේෂ අවධානය යොමු කළ යුතු යි. පූර්ව ළමාවිය සංවර්ධන මධ්‍යස්ථාන (පෙර පාසල්) සම්බන්ධයෙන් දැනට ඇති වැඩ පිළිවෙළ පිළිබඳ ව එතරම් ම සතුටු වෙන්න බෑ. ඉදිරියේ දී පළාත් පාලන ආයතන සමඟ එක්ව මේ සඳහා ගැලපෙන වැඩපිළිවෙළකට යෑම කෙරෙහි රජයේ අවධානය යොමු කිරීමට අපේක්‍ෂා කරනවා.පෞද්ගලික අංශය අද රටේ ප්‍රධාන සාධකයක් බවට පත්වී තිබෙනවා. රාජ්‍ය අංශය සමඟ ගලපා ගනිමින් පෞද්ගලික ව්‍යාපාරිකයන් කර්මාන්තකරුවන් පිළිබඳ නිරන්තර අවධානය යොමු කරමින් ඔවුන්ගේ ගැටලු සහ අවශ්‍යතා සපුරාලීමට රාජ්‍ය මැදිහත්වීම සම්බන්ධිකරණය වගකීමක් ලෙස සලකනවා.සෞඛ්‍ය ක්‍ෂේත්‍රයේ සියලු රෝහල්, සායන මධ්‍යස්ථාන ඇතුළු සෞඛ්‍ය ක්‍ෂේත්‍රයේ සියලු කාර්යයන් පිළිබඳ විශේෂ අවධානයකින් යුතුව කටයුතු කිරීමට අපේක්‍ෂා කරනවා. කැඩුම් - බිඳුම් වෙදකම ඇතුළුව සිංහල වෙදකමේ විශිෂ්ටත්වය හඳුනාගෙන එය වර්තමානයට උචිත පරිදි වැඩි දියුණු කර, බටහිර වෛද්‍ය ක්‍රමය සමඟ ඒකාබද්ධව වැඩපිළිවෙළකට යාම කෙරෙහි රජයේ අවධානය යොමු කරන්නත් ඉදිරිපත් වෙනවා.තරුණ පිරිසගේ සිතුම් පැතුම් හඳුනාගනිමින් ඔවුන් ගේ අනාගත බලාපොරොත්තු සපත කිරීමට රජය ගෙන යන ජාතික වැඩපිළිවෙළ ශක්තිමත් කිරීමට මූලිකත්වය ගෙන කටයුතු කිරීමට අපේක්‍ෂා කරනවා.දිස්ත්‍රික්කයේ සංරක්ෂණය කළ යුතු ප්‍රදේශ කෙරෙහි අවධානය යොමුකර ජෛව විවිධත්වය අනාගත පරපුර සඳහා ආරක්ෂා කර දීමට පරිසරවේදීන් සමඟ ඒකාබද්ධ වැඩපිළිවෙළක් ගෙනයාම කෙරෙහි අවධානය යොමු කරනවා. දිස්ත්‍රික්කයේ විශාල පිරිසකට ඉඩම් නොමැතිකම පදිංචි ඉඩමට ඔප්පු නොමැතිවීම, බරපතළ සමාජ ගැටලුවක් ලෙස මම හඳුනාගෙන තිබෙනවා. ඒ සඳහා අදාළ ආයතන සමඟ එක්ව කඩිනම් වැඩපිළිවෙළකට යාමට කටයුතු කරනවා.* ඉහතින් කී වැඩපිළිවෙළ ක්‍රියාත්මක කිරීමට ඔබ දැනට සැලසුම් කර ඇති සැලැස්ම කුමක්ද?මාගේ දේශපාලන දිවියේ පුරා 13 වසරක් මුළුල්ලේ මාතලේ දිස්ත්‍රික්කයේ සම්බන්ධීකරණ කමිටුවේ සාමාජිකයකු ලෙස කටයුතු කළා. එනිසා මාතලේ දිස්ත්‍රික්කය තුළ ඇති පොදු කාරණා පිළිබඳ ව මනා අවබෝධයක් මට තියෙනවා.මාතලේ දිස්ත්‍රික්කයේ භූගෝලීය විෂමතාවන්ගෙන් හෙබි ප්‍රදේශයක් සංවර්ධනය කර යටිතල පහසුකම් සංවර්ධනය කර, දැනට අඩු පහසුකම් ඇති ගම් නියම් ගම් නගර බවට සංවර්ධනය කිරීම මාගේ ප්‍රධාන අරමුණයි.ඒ සඳහා ම කැප වූ ජාතික සංකල්පයක් වන මහින්ද රාජපක්‍ෂ මහතාගේ ශ්‍රී ලංකාව ආසියාවේ ආශ්චර්යය බවට පත්කරන සංකල්පය යටතේ මාතලේ දිස්ත්‍රික්කය පුරා සංවර්ධන කටයුතු කර ජනතාව නඟා සිටුවීම මාගේ ප්‍රධාන අභිලාෂයයි.ඔබ මා කෙරෙහි තබන විහ්වාසය කිසි විටෙකත් පළුදු කරන්නේ නෑ. එදා වගේම අදත්, අද මෙන් ම හෙටත් ඔබ සමඟ කටයුතු කරන බව නිහතමානීව සිහිපත් කරන්න කැමැතියි.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>02</day>
    </date>
    <link>http://www.dinamina.lk/2010/04/02/_art.asp?fn=f1004026</link>
    <topic/>
    <author>සාකච්ඡා කෙළේ සංජය අසේල මතුරට</author>
    <content>ලංකා කම්කරු කොංග්‍රසයේ ජ්‍යෙෂ්ඨ දේශපාලනඥයකු වන වී. රාධාක්‍රිෂ්ණන් මහතා නුවරඑළිය දිස්ත්‍රික්කය නියෝජනය කරමින් ප්‍රථම වතාවට මෙවර මහ මැතිවරණයට ඉදිරිපත් වී සිටී. මධ්‍යම පළාත් සභාවේ අධ්‍යාපන අමාත්‍යධූරය හොබවමින් මධ්‍යම පළාතේ අධ්‍යාපන ක්ෂේත්‍රයට සුවිශාල මෙහෙවරක් කළ ඒ මහතා වතුකරයේ ගුරු හිඟය නැති කිරීම සඳහා දැඩි කැපවීමෙන් කටයුතු කළේ ය.රාධාක්‍රිෂ්ණන් 1991 වසරේ නුවරඑළිය ප්‍රාදේශීය සභාවේ සභාපතිවරයා ලෙස පත් වෙමින් ඇරැඹූ දේශපාලන ගමන තුළ වතුකයේ ජීවත්වන සිංහල දෙමළ මුස්ලිම් සියලු ජාතීන්ට භේදයකින් තොරව සැලකූ® දේශපාලනඥයෙකි.මධ්‍යම පළාත් සභාවේ කර්මාන්ත, ක්‍රීඩා හින්දු කටයුතු හා ද්‍රවිඩ අධ්‍යාපන ඇමැතිවරයා වශයෙන් කටයුතු කළ රාධාක්‍රිෂ්ණන් මහතා සමඟ වත්මන් දේශපාලන තත්ත්වය පිළිබඳවත් ලංකා කම්කරු කොංග්‍රසය රජයට දිගටම සහාය ලබාදීමට ගත් හේතු පිළිබඳවත් කළ සාකච්ඡාවකි මේ.* එක්සත් ජාතික පක්ෂය සමඟ දීර්ඝ කාලයක් කටයුතු කළ තොන්ඩමන් මහතා ප්‍රමුඛ ඔබ පක්ෂය එක්වරම එක්සත් ජාතික පක්ෂය මුළු මනින්ම අතහැර එක්සත් ජනතා නිදහස් සන්ධානය සමඟ මෙතරම් සමීප වීමට හේතුව කුමක් ද ?ඊට ප්‍රධාන හේතුව ජනාධිපති මහින්ද රාජපක්ෂ මැතිතුමායි. මෙරට සිටි බොහෝ දේශපාලන නායකයන් සමඟ දේශපාලනය කිරීමේ ඉතිහාසයක් ඇති අප පක්ෂයට මෙරට දේශපාලන නායකයන්ගේ ක්‍රියාකාරිත්වය හොඳින් තේරෙනවා. අපේ ජනතාවට සේවය කරන බවට නොයෙක් පොරොන්දු ලබා දී බලයට පැමිණි බොහෝ නායකයන් වතුකරයේ ජනතාව අමතක කැර දැමුවා. මේ ජනාධිපතිතුමා එහෙම කළේ නෑ. මහින්ද චින්තන වැඩපිළිවෙළ තුළ ඇතුළත් වතුකරයේ විශේෂයෙන් ඉන්දියානු සම්භවයක් සහිත දෙමළ ජනතාව නඟා සිටුවීම සම්බන්ධයෙන් ඇතුළත් කරුණු ඉටු කරමින් සිටිනවා. අපේ ජනතාවට සේවය කරන නායකයා මහින්ද රාජපක්ෂ මැතිතුමා කියලා විශාල විශ්වාසයක් අපේ පක්ෂයට තිබෙනවා. අපේ ජනතාවට තිබෙනවා.* ඔබ පක්ෂය හා ඔබලා මේ තරම් රජයේ හොඳ හා ජනාධිපතිතුමා කළ සේවය ගැන කිව්වත් එම පණිවිඩය හරි හැටි වතුකරයේ ජනතාව අතරට ගොස් නැති බවයි පසුගිය ජනාධිපතිවරණ ප්‍රතිඵලවලින් පෙනී ගියේ ?පසුගිය ජනාධිපතිවරණයේ දී නුවරඑළිය දිස්ත්‍රික්කය පරාජය වීමට බලපෑ ප්‍රධාන හේතුව විපක්ෂයේ පොදු අපේක්ෂකයා ඇතුළු පිරිස ගෙන ගිය බොරු ප්‍රචාරවලට වතුකරයේ සමහර දේශපාලන ක්‍රියාකාරීන් හසු වීමයි. අපි ඔවුන්ට සත්‍ය අවබෝධ කැර දෙමින් මැතිවරණය මෙහෙය වූවා. ඉතිහාසයේ කවදාවත් නොවූ තරම් බොරු සහ මඩ, අවලාද, අසත්‍ය ප්‍රචාර ගියා.නමුත් සත්‍ය අභිබවා වතුකරයේ බොරු පොරොන්දු පැතිරුණා. නමුත් මේ වන විට ජනතාව තේරුම් අරන් තිබෙනවා. තමන් විශාල ලෙස මුලා වූ බව. ඔවුන් අපට ඒ බව කියනවා. ජනාධිපතිවරණ ප්‍රතිඵලයට වඩා මහ මැතිවරණයේ දී ඒ ජනතාව අවබෝධයෙන් ඡන්දය පාවිච්චි කරාවි යැයි අප විශ්වාස කරනවා.* එදා ලංකා කම්කරු කොංග්‍රසය මෙරට රජුන් තනන පක්ෂය ලෙස විශාල අභිමානයක් ගොඩනගා ගෙන තිබුණා. නමුත් දැන් දැන් සිදු වෙන දේ වලින් පේන්නෙ එම පදනම දෙදරා ගොස් ඔබලාට අභියෝග කරන කණ්ඩායම් වතුකරයේ වැඩි බලයක් අත්පත් කැරගෙන සිටින බව නේද ?නැහැ, එම තර්ක වැරැදියි. ඇත්තෙන්ම අපේ ඡන්ද පදනමට කිසිදු හානියක් සිදුවී නැහැ. වතුකරයේ ජනතාවගේ අභිවෘද්ධිය වෙන්‍රුවෙන් කටයුතු කරන ප්‍රබලම දේශපාලන පක්ෂය අපියි. අනෙකුත් පක්ෂත් තිබෙනවා. ඔවුන් ද ඒ අයට හැකි අයුරින් මේ ජනතාවට සේවය කරනවා. පාර්ලිමේන්තුව පළාත් සභා පළාත් පාලන ආයතනවල අප පක්ෂයේ නියෝජිතයන් ගණන අරන් බලන්න ඔබට තක්සේරු කරන්න පුළුවන් අපගේ බලය. වතුකරයේ වෙනත් කිසිදු පක්ෂයකට අපට තරම් ජන පදනමක් නෑ.* ප්‍රජාතන්ත්‍රවාදී ජනතා පෙරමුණ ඔබ පක්ෂයට අභියෝගයක්වී ඇති බවත්, උඩරට ප්‍රදේශයෙන් ඡන්දය ඉල්ලන මනෝ ගනේෂන්, දිගම්බරම් වගේ අය ඔබලාගේ සම්ප්‍රදායික දේශපාලනයට තර්ජනයක්වී ඇති බවත් ඇතැමුන් කියනවා.මොන තර්ජනයක් ද ඔවුන් ඇවිත් ඉන්නෙ අපේ ජනතාවගේ ඡන්දය උදුරාගෙන යන්න. ඡන්දය දිනුවත් පැරැදුනත් ඔවුන් ආපසු යනවා. මෙහි ඉන්නෙ නැහැ. මේ පොළොවෙ හැමදාම පය ගහල ඉන්නේ අපි. ඒ නිසා ජනතාවගේ ප්‍රශ්න වෙනුවෙන් ඉන්නෙත් අපි. අපේ පක්ෂයේ නායකතුමා ඕනෑම වෙලාවක නුවරඑළියේ ඉන්නවා. මහා මැතිවරණයේ දී ජනතාව මේ රැවටිලි කාරයන්ට පාඩමක් උගන්වාවි. ෆොන්සේතා මහත්තයා එක්ක එකතු වෙලා කියපු බොරු මේ පාර කියන්න බෑ.* පසුගිය වසර ගණනාවක් එජාප රජය යටතේ මෙන්ම සන්ධානය යටතේත් ඔබ මධ්‍යම පළාත් සභාවේ ප්‍රබල අමාත්‍යධූරයක් හෙබවූවා. ඒ තුළින් වතුකරයේ ජනතාවට කළ සේවය පිළිබඳ සතුටට පත්විය හැකිද ?මේ ප්‍රදේශවල ජනතාව දීර්ඝ කාලයක් පුරා විශාල දුෂ්කරතා රැසක් මැද ජීවත් වෙන්න, ආර්ථික, සමාජ, දේශපාලන ගැටලු රැසක් ඔවුන්ට තිබෙනවා. නමුත් අපේ ජනතාව කවදාවත් උතුරේ ජනතාව වගේ ආයුධ අතට ගන්න ගියේ නැහැ. අප ඒ සඳහා ඉඩ තැබුවේත් නැහැ. තිබෙන ප්‍රශ්න හඳුනා ගෙන ක්‍රමානුකූලව පැවැති හැම රජයකින්ම වතුකරයේ ජනතාවට ලබා දිය යුතු සියලු වරප්‍රසාද ලබා දුන්නා. වත්මන් ජනාධිපතිතුªමා පත්වීමත් සමඟම අපේ ජනතාවට අප හිතුවාටත් වඩා සුවිශේෂ වරප්‍රසාද රැසක් ලැබී තිබෙනවා.වතුකරයේ ඇවිදල බලන්න අද කොන්ක්‍රීට් කරපු නැති පාරක් හොයා ගන්න නෑ.විදුලිය නැති ලයින් කාමර නැහැ. ප්‍රධාන මාර්ග සියල්ලම කාපට් කරලා. ගමේ පාරවල් හදලා. පානීය ජලය, සෞඛ්‍ය පහසුකම්, බස් රථ සේවාවන්, තමන්ගේ බෝග නිෂ්පාදන නගරයට ගෙන යන්න පහසුකම් මේ සියල්ල මේ ජනාධිපතිතුමාගේ කාලයේ දී දීලා තිබෙනවා. එදා තිබුණ වතුකරය නොවයි අද තිබෙන්නෙ. ශීඝ්‍ර සංවර්ධනයකට යොමු වෙලා.* ශ්‍රී ලංකාව ආසියාවේ ආශ්චර්යය බවට පත් කිරීමේ රජයේ ඉදිරි වැඩපිළිවෙළ මේ මැතිවරණයෙන් පසුව ක්‍රියාවට නැංවීමට බලාපොරොත්තු වෙන බව ජනාධිපතිතුමා පවසනවා. ඊට සමගාමීව උඩරට වතුකරය දියුණු කිරීමට ඔබට විශේෂ වැඩපිළිවෙළක් තිබනෙවාද ?උතුරු වසන්තය නැඟෙනහිර සංවර්ධනය, දකුණු සංවර්ධනය වගේම මධ්‍යම පලාත විශේෂයෙන් නුවරඑළිය ප්‍රදේශය වෙනමම සංවර්ධනය කිරීමේ වැඩපිළිවෙළක් ජනාධිපතිතුමා මේ වන විට ක්‍රියාවට නංවා තිබෙනවා.මා මුලින් කිව්වා වගේ ඒ යටතේ මේ ප්‍රදේශවල සංවර්ධන කටයුතු ආරම්භ කැර අවසන්. සමහර ව්‍යාපෘති නිම කර අවසන්. යුද්ධය තිබියදීත් සමහර සංවර්ධන වැඩ අවසන් කළා. යටිතල පහසුකම් පිළිබඳ සෑහීමකට පත් වන්න පුළුවන්. නමුත් ඊළඟ ප්‍රශ්නය විරැකියාව වතුකරයේ තරුණ තරුණියන්ට හොඳ අධ්‍යාපනික තත්ත්වයක් යටතේ ඉහළ රැකියාවකට යාමට අවශ්‍ය පසුබිම සැකසීමට අප පියවර ගත යුතුයි.වතුකරයේ පාසල් සඳහා මෙතෙක් තිබූ ගුරු හිඟය මගේ දැඩි උත්සාහය නිසා මඟ හරවා ගන්න හැකි වුණා. ද්‍රවිඩ මාධ්‍ය ගුරුවරුන් 3900ක් වතුකරයේ පාසල්වලට ලබාදීම පිළිබඳව අපේ ජනතාව ජනාධිපතිතුමා ට කෘතඥ වෙනවා. තේ කර්මාන්තය මත පදනම් වුණු උඩරට වතුකර ආර්ථිකය ජාත්‍යන්තර ආර්ථිකය හා සම්බන්ධ කළ හැකි ලෙස වෙනත් ක්ෂේත්‍ර කෙරෙහි අවධානය යොමු කිරීමට මා පියවර ගෙන තිබෙනවා. ඉංග්‍රීසි දැනුම පරිගණක දැනුම ඇති තරුණ පරපුරක් බිහි කළ හොත් තව අවුරුදු ගණනාවකට රැකියා ප්‍රශ්නය මඟ හැර ගත හැකිය.* වතුකරයේ ජනතාව වෙන මොන ලකුණ තිබුණත් ඡන්දයකදී අලියා ලකුණු හොයාගෙන ගිහින් ඡන්දය දෙන බවට එදා මතයක් තිබුණා. ඇත්තටම අලියා ලකුණ යටතේ එජාපය සමඟ ළඟින්ම දේශපාලනය කළ ඔබලාට බුලත් කොළය ඉදිරියේ සන්ධානයට කතිරය ගහන්න කියා දෙන්න අපහසු වුණාද ?ඇත්තෙන්ම එහෙම තතත්වයක් තිබුණා. එදා එජාපයට අප උදව් කළ ආකාරය අනුවයි. එය තීරණය වුණේ වතුකරයේ ජනතාවට අලියා ලකුණ ඒ තරම් සමීප වුණේ අප එජාපය සමඟ සිටි කාලයේ දී පමණයි. අද වතුකරයේ ජනතාවට අලියා එපා වෙලා. එදා හිටිය තේජවන්ත අලියා වෙනුවට අද ඉන්නෙ ඇද වැටෙන්න ඔන්න මෙන්න අලියෙක්. එ වගෙ අලියෙක් පිටේ නගින්න තරම් අපේ ජනතාව මෝඩ නැහැ. මොකද දන්නවද අපේ ජනාතව හොඳ ශක්තිවන්ත නායකයන්ට හරි කැමැතියි. අද එජාපයට නාම යෝජනා පත්‍රයක්වත් හරියට දාගන්න බෑ. ඒකෙ ටිපෙක්ස් ගානවා. මේ වගේ දුර්වල අයට ඡන්දය දෙන්නෙ මොකට ද කියලා අපේ මිනිස්සු අහනවා.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>03</day>
    </date>
    <link>http://www.dinamina.lk/2010/04/03/_art.asp?fn=n1004031</link>
    <topic>ඡන්ද අයිතිය පාවාදෙන්න එපාබොරු ප්‍රචාරවලට රැවටෙන්න එපා</topic>
    <author>ධනුෂ්ක ගොඩකුඹුර, කැකිරාව සිට</author>
    <content>තමන්ට හිමි ඡන්ද අයිතිය කිසි විටෙකත් පාවා නොදෙන ලෙසත් බොරු ප්‍රචාරවලට නොරැවටී එක්සත් ජනතා නිදහස් සන්ධානයේ ජයග්‍රහණය වෙනුවෙන් කැප වන ලෙසත් ජනාධිපති මහින්ද රාජපක්ෂ මහතා ජනතාවගෙන් ඉල්ලයි.පරාජිත දේශපාලන පක්ෂවලට ඡන්දය දී තමන්ගේ ඡන්දය අපතේ නොහරින ලෙස ඉල්ලා සිටි ජනාධිපතිවරයා වැඩක් කරන්නට හැකි, නියත වශයෙන්ම ආණ්ඩුවක් පිහිටුවන පක්ෂය වෙනුවෙන් ඡන්දය ප්‍රකාශ කරන්න යැයි ද ඉල්ලා සිටියේය.විපක්ෂයට වී කෑගසමින් සිටින්නට මන්ත්‍රීවරුන් පාර්ලිමේන්තුවට යවා ඵලක් නැතැයි කී ජනාධිපතිතුමා බුලත් කොළයට වැටෙන ඡන්ද ගොඩ වැඩි වුණොත් සන්ධානයේ මන්ත්‍රීවරු සංඛ්‍යාවද වැඩි වෙතැයි ප්‍රකාශ කෙළේය.ජනාධිපතිතුමා මේ අදහස් පළ කෙළේ එළඹෙන මහ මැතිවරණයේ ජයග්‍රහණය වෙනුවෙන් කැකිරාව, මහජන ක්‍රීඩාංගණයේදී ඊයේ (02) පැවැති විජයග්‍රාහී ජන රැලියට එක් වෙමිනි. සමහරුන්ට දැන් මතක ඇත්තේ බුලත් කොළය නොව මනාප අංකය පමණක් බව පැවැසූ ජනාධිපතිවරයා බුලත් කොළයට නොදී කුමන අංකයට දුන්නත් ඵලක් නැති බවත් බුලත් කොළයේ ජයග්‍රහණය සියලු දෙනාගේ ජයග්‍රහණය බවත් කීවේය.පක්ෂ, පාට, ජාති, ආගම් බේද අතහැර රට ගොඩ නැගීමේ සටන වෙනුවෙන් ඒකරාශි වන ලෙස ඉල්ලා සිටි ජනාධිපතිවරයා මේ රටේ අනාගත පරපුර වෙනුවෙන් රට ගොඩ නැගීම සිය අරමුණ බවත් කීවේය. එක්සත් ජනතා නිදහස් සන්ධානයේ අනුරාධපුර දිස්ත්‍රික් කණ්ඩායම් නායක ඇමැති තිස්ස කරලියැද්ද මහතා ඇතුළු අපේක්ෂකයන් මෙහිදී අදහස් දැක්වූහ.උතුරු මැද පළාත් ආණ්ඩුකාර කරුණාරත්න දිවුල්ගනේ, ප්‍රධාන ඇමැති බර්ටි පේ‍්‍රමලාල් දිසානායක මහත්වරු ද මෙහිදී අදහස් දැක්වූහ.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>03</day>
    </date>
    <link>http://www.dinamina.lk/2010/04/03/_art.asp?fn=n1004032</link>
    <topic>මඩකළපුව ඕට්ටමාවඩි පාලමජනපති අතින් ජනතා අයිතියට</topic>
    <author>මහින්ද අලුත්ගෙදර සහ නුවන් කොඩිකාර මඩකලපුවේ සිට</author>
    <content>මඩකළපුව ඕට්ටමාවඩි නව පාලම ජනාධිපති මහින්ද රාජපක්ෂ මහතා අතින් ඊයේ (02) පස්වරුවේදී ජනතා අයිතියට පත් කෙරිණි. රුපියල් මිලියන 770 ක වියදමින් ඉදිකරන ලද නව පාලම දිගින් මීටර් 250 ක් සහ පළලින් මීටර් 10.5 කින් යුක්ත වේ.ස්පාඤ්ඤ රජයේ අරමුදල් මත ඉදිකරන ලද නව පාලම ඕට්ටමාවඩි කළපුව හරහා ඉදිකර තිබෙන අතර එය පොළොන්නරුව මඩකළපුව ප්‍රධාන මාර්ගයේ පිහිටා ඇත. මීට වසර 86 කට පමණ පෙර බ්‍රිතාන්‍ය ජාතිකයන් විසින් ඉදිකරන ලද පරණ පාලම වෙනුවට නව පාලම ඉදිකිරීමත් සමග සංචාරක කර්මාන්තයේ දියුණුවටද ඍජු ලෙස බලපානු ඇත.මහින්ද චින්තනයේ තවත් එක් පොරොන්දුවක් ඉටු කරමින් ජනාධිපති මහින්ද රාජපක්ෂ මහතා මහාමාර්ග ඇමැතිවරයා වශයෙන් ඉදිරිපත් කරන ලද කැබිනට් පත්‍රිකාවක් මගින් මෙහි ඉදිකිරීම් කටයුතු පසුගිය 2007 වර්ෂයේ නොවැම්බර් මස 17 දින එහි ඉදිකිරීම් කටයුතු ආරම්භ කර ඇත.මේ දක්වා පැවැති පාලම දුම්රිය මාර්ගය හා මාහාමාර්ගය යන දෙකෙන්ම සමන්විත වූ හෙයින් ප්‍රදේශයේ ජනතාව දුෂ්කරතාවන් රැසකට මුහුණ දුන් අතර නව පාලම ඉදිකිරීමත් සමග එවැනි දුෂ්කරතා මග හැරෙනු ඇත.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>03</day>
    </date>
    <link>http://www.dinamina.lk/2010/04/03/_art.asp?fn=n1004033</link>
    <topic>පාසල් නිවාඩු 6 වැනිදා</topic>
    <author>දයා පෙරේරා</author>
    <content>රජයේ පාසල් හි පළමුවැනි වාරය ලබන අඟහරුවාදා (6) අවසන්වේ.සියලුම සිංහල, දෙමළ හා මුස්ලිම් පාසල්වලට එම නිවාඩුව හිමිවන බවත්, මුස්ලිම් පාසල් හැර සෙසු සියලුම සිංහල හා දෙමළ මාධ්‍ය පාසල්වල දෙවැනි වාරය මේ මස 22 වැනි බ්‍රහස්පතින්දා ආරම්භ වන බව අධ්‍යාපන අමාත්‍යාංශය පවසයි.මුස්ලිම් පාසල්වල දෙවැනිවාරය මේ මස 19 වැනිදා ආරම්භ වීමට නියමිත ය.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>03</day>
    </date>
    <link>http://www.dinamina.lk/2010/04/03/_art.asp?fn=n1004034</link>
    <topic>ඉන්ධන බෙදාහැරීමේ පමාවක් නෑ</topic>
    <author>නිමල් රාජපක්‍ෂ</author>
    <content>ඉන්ධන බෙදාහැරීමේ කටයුතුවල කිසිදු ප්‍රමාදයක් නැතැයි ලංකා ඛනිජ තෙල් නීතිගත සංස්ථාව කියයි.ගබඩා සංකීර්ණය නව පරිඝනක පද්ධතියකට පත් කිරීම නිසා පෙරේදා (01) සවස හා ඊයේ (02) පෙරවරුවෙ සුලු ප්‍රමාදතාවයක් ඇති වූ බව ඛනිජ තෙල් නීතිගත සංස්ථාවේ මහජන සම්බන්ධතා නිලධාරි නිශ්ශංක ජයවර්ධන මහතා පැවැසීය.නමුත් ඊයේ (02) සවස 3 සිට දිවයින පුරා කිසිදු ප්‍රමාදයකින් තොරව දිවා රාත්‍රිය පුරා තෙල් බෙදා හැරීම සිදු කොට ඇත. ජනතාව කට කතාවලට නොරැවටී සිටින ලෙසත්, කිසිදු හිගයකින් තොරව තමන්ට නිසි පරිදි ඉන්ධන ලංකාවේ ඕනෑම ඉන්ධන පිරවුම් හලකින් ලබාගත හැකි බවද නිශ්ශංක ජයවර්ධන මහතා දිනමිණට පැවැසීය.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>03</day>
    </date>
    <link>http://www.dinamina.lk/2010/04/03/_art.asp?fn=n1004035</link>
    <topic>ත්‍රස්තවාදය තුරන්වී නවෝදය උදාවුණා</topic>
    <author/>
    <content>දශක ගණනක් පුරා අපේ ජනතාව වෙන්කර තැබූ ත්‍රස්තවාදී බලවේග මගින් වන්දනාමානවලට අවහිර කර තිබූ බොහෝ ක්‍රිස්තියානි පූජනීය ස්ථාන අද සමරන පාස්කු උළෙලේදී දේව මෙහෙයන්ගෙන් ආලෝක වනු ඇතැයි ජනාධිපති මහින්ද රාජපක්ෂ මහතා පාස්කු මංගල්‍යය වෙනුවෙන් පණිවිඩයක් නිකුත් කරමින් සඳහන් කරයි.ක්‍රිස්තුන් වහන්සේ ඉගැන්වූ දයාවේ පණිවිඩය මිනිසුන් අතර පමණක් නොව සියලු සත්ත්වයන් මෙත පැතිරවීමට මේ පාස්කු දිනයේදී අදිටන් කරගත යුතු බවද එම පණිවිඩයේ සඳහන් ය.ක්‍රිස්තුන් වහන්සේගේ මරණය ජය ගැනීමෙන් සංකේතවත් වන්නේ කිතු දහමෙහි අඩංගු පුණ්‍යායතනයේ සහ පුනර්ජීවයේ ශක්තිය සහ මිනිසාට බලාපොරොත්තුව ගෙනදීම බවත් ලොවපුරා වෙසෙන කිතුණු බැතිමතුන් මෙදින කිතු දහමේ ගැඹුරු හරය වන අවබෝධය ඉවසීම සහ කරුණා දයාව පිළිබිඹු වන අසීමිත දයාව මෙනෙහි කරන බවත් මෙම පණිවිඩයේ සඳහන්ය.දශක ගණනාවක් පුරා අපේ ජනතාව වෙන් කර තැබූ ත්‍රස්තවාදයේ භීතියේ පරාජයෙන් පසු පුනරුදයේ සහ සංහිදියාවේ නවෝදයක පෙර නිමිති දකින මේ වසරේ පාස්කු උත්සවය ශ්‍රී ලංකාවේ කිතුනුවනට විශේෂයෙන් වැදගත් වන බවද ජනාධිපතිතුමන් එම පණිවිඩයෙන් කියා සිටියි.අද පාස්කු උත්සවය පවත්වනු ලබන්නේ ශ්‍රී ලංකාවේ වාසය කරන සියලුම ජන කොටස් අතර සාමය හා අවබෝධය රජයන වකවානුවකය. ත්‍රස්තවාදී බලවේග විසින් වන්දනාමානවලට අවහිර කරන ලද බොහෝ ක්‍රිස්තියානි පූජනීය ස්ථාන මෙම වැදගත් උත්සව දිනයේ පුද පූජා සහ ස්තුති දේව මෙහෙයන් පවත්වනු ලබයි.මරණයෙන් උත්ථාන වූ ක්‍රිස්තුන් වහන්සේ දේවත්වය පිළිබඳ විශ්වාසයෙන් ශක්තිමත් වූ දයාවෙන් හා අවබෝධයෙන් සපිරි ශ්‍රී ලංකාවේ සියලු කිතුනු බැතිමතුනට ප්‍රීතිමත් හා සාමකාමී පාස්කු උත්සවයක් ප්‍රාර්ථනා කරන බවද ජනාධිපතිතුමන් සිය පාස්කු පණිවිඩයේ සඳහන් කරයි.ත්‍රස්තවාදය පරාජය කර සාමය උදාවී ඇති මේ මොහොතේ අන්‍යෝන්‍ය සුහදතාවයෙන් සපිරි සාරධර්ම සුරකින සමාජයක් බිහිකිරීමට ක්‍රිස්තුස් වහන්සේගේ ධර්මයට අනුව කටයුතු කරන්නැයි පාස්කු මංගල්‍යය වෙනුවෙන් පණිවිඩයක් නිකුත් කරන අග්‍රාමාත්‍ය රත්නසිරි වික්‍රමනායක මහතා පවසයි.වසර ගණනාවක් පුරා පැවැති ත්‍රස්තවාදය හේතුවෙන් අප රටේ එක් එක් ජාතීන් අතර වෛරය ක්‍රෝධය ගොඩනැගුණු අතර මේ ගැටලු හේතුවෙන් තැනුණ හරසුන් සමාජය වෙනුවට සාමයෙන් සතුටින් ජීවත්විය හැකි එකිනෙකාට ගරුකරන සාරධර්ම වලින් යුතු හරවත් මිනිසුන්ගෙන් පිරි සමාජයක් අනාගත පරපුරට දායක කිරීමට අප මෙවර පාස්කු දිනයේදී අදිටන් කරගත යුතු බවද අග්‍රාමාත්‍යවරයා සඳහන් කරයි.දුකින් අත්මිදීමේ සත්‍යතාවය මනුෂ්‍යයනට අවබෝධ කරවමින් කිතුණු බැතිමතුන්ගේ හදවත් තුළ ජේසු සමිඳානෝ ජීවමානව වැඩ වසති. ක්‍රිස්තුස් වහන්සේගේ දුක්ප්‍රාප්තිය, දිවිපිදුම වඩාත් අර්ථපූර්ණ කිරීමට උත්ථානය ස්මරණය කරමින් ලෝ පුරා කිතුණු බැතිමත්හු පාස්කු මංගල්‍යය සමරන්නේ මහත් හරසරිනි.මනුෂ්‍ය සන්තානය වසා පවතින වැලපීමේ කාරනවලින් අත්මිදී ගැලවීම නම් වූ ප්‍රබෝධජනක සිතුවිලි මානව සමාජය පුරා ප්‍රචලිත කිරීම පාස්කුව තුළින් අර්ථවත් වූ ජීවන පාඩම් මාලාවක් ලොවට කියා පාන්නය.මනුෂ්‍යයන් වෙනුවෙන් කුරුසියේදී දිවිපිදූ ජේසු සමිඳානෝ ජීවමාන වීම අරභයා පවත්වන පාස්කු පුද පෙළහර තුළින් වත්මන් සමාජයට අවබෝධ කළයුත්තේ උන්වහන්සේගේ ධර්මයේ හරය බවද අග්‍රාමාත්‍යවරයා සිය පාස්කු පණිවිඩයෙන් සඳහන් කරයි.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>03</day>
    </date>
    <link>http://www.dinamina.lk/2010/04/03/_art.asp?fn=n1004036</link>
    <topic>බස්නාහිර මන්ත්‍රී ධූර 12ක් අවදානම් තත්ත්වයක</topic>
    <author>ජීවනී පතිරණ</author>
    <content>බස්නාහිර පළාත් සභාවේ මන්ත්‍රීවරුන් 12 දෙනෙකුගේ මන්ත්‍රී ධුර අහෝසි කිරීමේ යෝජනාව පළාත් සභා න්‍යාය පත්‍රයට ඇතුළත් කිරීමෙන් පසු මේ මස 20 වැනිදා සභාවට දැනුම් දීමට නියමිතව ඇත.පළාත් සභා පනත යටතේ අඛණ්ඩව දින 90 ක් සභා කටයුතුවලට සහභාගි නොවූ මන්ත්‍රීවරුන්ට මේ තත්ත්වයට මුහුණ දීමට සිදුවනු ඇත. සභා කටයුතු පිළිබඳ කාරක සභාව පෙරේදා (01) රැස්වූ අවස්ථාවේදී බස්නාහිර පළාත් සභා ලේකම්වරයා විසින් මෙසේ සභාවට නොපැමිණි මන්ත්‍රීවරුන්ගේ නාම ලේඛනය ඉදිරිපත් කොට තිබේ.ජනවාරි මස 05 වැනිදා සිට අප්‍රේල් 05 වැනිදා දක්වා (අනිද්දා දක්වා) මේ මන්ත්‍රීවරුන් 12 දෙනා සභා කටයුතුවලට සහභාගි වී නැති අතර, අප්‍රේල් 20 වැනි දින දක්වා නැවත සභා වාරයක් නොමැති වීම හේතුවෙන් ඔවුන්ගේ මන්ත්‍රීධුර ආරක්‍ෂා කර ගැනීමේ අවස්ථාවද අහිමි වී ගොස් ඇත.පළාත් සභා මන්ත්‍රීී සුනිල් විජේරත්න මහතාගේ බලතලවලට අනුව මේ සම්බන්ධ තීරණයක් ගැනීමට සභා කටයුතු කාරක සභාව රැස්වූ අවස්ථාවේදී තීරණය කර තිබේ.මෙසේ මන්ත්‍රී ධුර අහෝසි වීමට නියමිත මන්ත්‍රීවරුන් 12 දෙනා අතර 8 දෙනකු ආණ්ඩු පක්ෂයේද 4 දෙනෙක් විපක්‍ෂයේද වෙති.මොවුන් අතරින් මහා මැතිවරණය සඳහා මන්ත්‍රීවරු 8 දෙනෙක් මහ මැතිවරණයට තරග කරති.ගාමිණී තිලකසිරි, විදුර වික්‍රමනායක, දුමින්ද සිල්වා, සිසිර ජයකොඩි, චන්දන ජයකොඩි, තුෂාර පෙරේරා, පියල් නිශාන්ත හා සුමිත් විජයමුණි සොයිසා යන ආණ්ඩු පක්‍ෂයේ මන්ත්‍රීවරුන්ද, එක්සත් ජාතික පක්‍ෂයේ රුවන් විජයවර්ධන, අජිත් පෙරේරා හා හෂාන් තිලකරත්න යන මන්ත්‍රීවරුද, වරුණ දීප්ත රාජපක්‍ෂ ජනතා විමුක්ති පෙරමුුණේ මන්ත්‍රීවරයා ද සභාවට නොපැමිණි මන්ත්‍රීවරුන්ගේ නාමලේඛනයේ සිටී.සභා කටයුතු පිළිබඳ කාරක සභාවට සහභාගි වූ ආණ්ඩු පක්ෂයේ ප්‍රධාන සංවිධායක රේණුක පෙරේරා හා ඉසුර දේවප්‍රිය යන මන්ත්‍රීවරුන්ගෙන් ‘දිනමිණ’ කළ විමසුමකදී මේ කරුණු අනාවරණය විය.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>03</day>
    </date>
    <link>http://www.dinamina.lk/2010/04/03/_art.asp?fn=n1004037</link>
    <topic>‘රුබෙල්ලා එන්නතේවරදක් නැහැ’</topic>
    <author>සන්ධ්‍යා කරුණාරත්න</author>
    <content>රුබෙල්ලා එන්නතේ ගුණාත්මක භාවය පිළිබඳව කිසිදු ගැටලුවක් නොමැති බව, රුබෙල්ලා එන්නත ලබාදීමෙන් පසු මියගිය දැරියගේ මරණ පරීක්ෂණ කටයුතු සිදුකිරීම සඳහා පත්කළ විශේෂඥ කමිටුවේ නිගමනය වන්නේ යැයි සෞඛ්‍ය අමාත්‍යාංශයේ වැඩබලන ලේකම් වෛද්‍ය නිහාල් ජයතිලක මහතා පැවැසුවේය.රුබෙල්ලා එන්නත ලබාදීමෙන් පසුව වාරියපොළදී මියගිය දැරියගේ මරණ පරීක්ෂණය සිදුකිරීමට මෙම ස්වාධීන කණ්ඩායම පත් කළ බවත්, මෙම කමිටුවේ සෙසු නිගමනය වන්නේ එන්නත ලබාදීම සඳහා කටයුතු කළ සෞඛ්‍ය කාර්ය මණ්ඩලයට දඬුවම් කළ යුතු තරමේ වගකීම් පැහැර හැරීමක් සිදුකර නොමැති බවත් යැයි ද කීය. සෞඛ්‍ය අමාත්‍යාංශයේ පැවැති මාධ්‍ය හමුවක් අමතමින් ලේකම්වරයා මේ කරුණු ඉකුත්දා (01 දා) අනාවරණය කළේය.පුද්ගලයන්ට එන්නත් ලබාදීමේදී විශේෂ අසාත්මිකතා ඇති විය හැකි බවත්, යම් අයෙකුට අසාත්මිකතාවක් වේ නම් ඒ බව වෛද්‍යවරයාට දැන්වීමෙන් සිදුවිය හැකි අවාදනම වළක්වා ගත හැකි බවත් ඔහු සඳහන් කළේය.ඉදිරියේ දී ජාතික ප්‍රතිශක්තිකරණ වැඩසටහන ක්‍රියාත්මක කිරීමේදී පුද්ගලයනට එන්නත් ලබාදීමේදී ඇති විය හැකි සංකූ®ලතා හැකි තරම් අවම කරගනිමින් ක්‍රියාත්මක කළ යුතු බව මෙම විශේෂඥ කමිටුවේ එක් නිර්දේශයක් වන බව ද ලේකම්වරයා කීය.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>03</day>
    </date>
    <link>http://www.dinamina.lk/2010/04/03/_art.asp?fn=n1004038</link>
    <topic>පාසලේ පොකුණට ඇදවැටී 4 වසරේ සිසුවිය මරුට</topic>
    <author>ඉන්දික පොල්කොටුව</author>
    <content>ගම්පොළ ප්‍රදේශයේ ජාත්‍යන්තර විදුහලක සිවු වැනි වසරේ සිසුවියක එම පාසලේ ක්‍රීඩා කරමින් සිටියදී අනාරක්ෂිත පොකුණකට වැටී එහි තිබූ යකට බටයක වැදී සිදුවූ තුවාල හේතුවෙන් පෙරේදා (01) රාත්‍රියේ මියගොස් ඇත.මිය ගොස් ඇත්තේ ගම්පොළ ජයමාලපුර ප්‍රදේශයේ පදිංචි නව හැවිරිදි උම්මු කුල්සුම් නමැති දැරියකි. පාසැලේ ක්‍රීඩා කරමින් සිටි මෙම සිසුවිය එහිදී හදිසියේම අදාළ අනාරක්ෂිත පොකුණට වැටී ඇති අතර අනතුරුව එහි තිබූ යකඩ බටයේ වැදී සිදුවූ තුවාල හේතුවෙන් මෙම මරණය සිදුවූ බැව් ගම්පොළ මූලික රෝහලේ පැවැති මෙහි පශ්චාත් මරණ පරීක්ෂණයේදී අනාවරණය විය.සිසුවියගේ අක්මාවට බරපතළ හානි සිදුවීමෙන් මෙම මරණය සිදුවී ඇති බවද මෙහිදී හෙළි විය.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>03</day>
    </date>
    <link>http://www.dinamina.lk/2010/04/03/_art.asp?fn=n1004039</link>
    <topic>බමන මතිත්සිරිපා වඳින්න ගිහින් 100ක් අත්අඩංගුවේ</topic>
    <author>විජයානි එදිරිසිංහ</author>
    <content>ශ්‍රීපාද වන්දනාවේ ගොස් විවිධ ආකාරයේ නීතිවිරෝධී ක්‍රියාවල යෙදුණු සියයකට වැඩි පිරිසක් පොලිස් අත්අඩංගුවට පත් වී තිබේ.නල්ලතන්නිය පොලිස් ස්ථානාධිපති පොලිස් පරීක්‍ෂක පී. කේ. හෙට්ටිආරච්චි මහතා ප්‍රකාශ කළේ මෙසේ අත්අඩංගුවට පත් වූ අයගෙන් වැඩි පිරිසක් මත්පැන් පාවිච්චි කළ අය බවයි.ඒ අතර ගංජා පාවිච්චි කළ පිරිස සියයට හැටකි. සියයට තිහක් මත්පැන් පාවිච්චි කළ අය වෙති. සියයට දහයක් මත්පැන් අලෙවි කළ අය වෙති. අත්අඩංගුවට පත් වූූ පිරිස හැටන් අධිකරණයට ඉදිරිපත් කර තිබේ.මේ අතර එම ප්‍රදේශයේ පවතින අධික ශීතල නිසා වයස්ගත දෙදෙනකු ජීවිතක්‍ෂයට පත් වී ඇත.පසුගිය ශ්‍රීපාද වන්දනා අවස්ථා හා සසඳන විට වැඩිම පිරිසක් පැමිණ තිබෙන්නේ මෙවර ශ්‍රී පාද වන්දනාවටය. නැගෙනහිර පළාත, වවුනියාව වැනි ප්‍රදේශවලින්ද විශාල වශයෙන් බැතිමතුන් සිරිපා වැඳීමට පැමිණ ඇත.ලබන 28 වැනිදා දක්වා සිරිපා වන්දනා කිරීමට කාලය තිබේ. මෙසේ පැමිණි පිරිස මත්පැන් පානය සහ අලෙවි කිරීමෙන් වැළකී සිටින ලෙසත් අත්අඩංගුවට පත්වන පිරිසට දින 2 – 3 ක් යනතෙක් ඇප ලබාදීම සිදු නොවන බවත් පොලීසිය පවසයි.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>03</day>
    </date>
    <link>http://www.dinamina.lk/2010/04/03/_art.asp?fn=n10040310</link>
    <topic>මහනුවර - කොළඹ බස් රථයකදී පෞද්ගලික ලියකියවිලි නැතිවෙලා</topic>
    <author/>
    <content>ඉකුත් 31 දා මහනුවර සිට කොළඹ බලා ගමන් කළ පෞද්ගලික බස් රථයකදී රියදුරු බලපත්‍රයක්, වාහන ආදායම් බලපත්‍රයක් සහ ජාතික හැඳුනුම්පත සහිත මුදල් පසුම්බියක් නැතිවීය. එය හමුවූ අයෙකු වෙතොත් ඩී. ඒ. සුදත් රෝහණ, අංක 150, ගල්ඔලුව, වැලිවේරිය යන ලිපිනයට දන්වන ලෙස ඉල්ලා සිටියි.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>03</day>
    </date>
    <link>http://www.dinamina.lk/2010/04/03/_art.asp?fn=n10040311</link>
    <topic>කළුතර ප්‍රදේශ කීපයකට ජල සැපයුම් අත්හිටුවයි</topic>
    <author/>
    <content>කළුතර ඒකාබද්ධ ජල සම්පාදන ක්‍රමයට අයත් කෙත්හේන ජල පවිත්‍රාගාරයට සපයනු ලබන විදුලි බලය අත්හිටුවීමේ හේතුවෙන් අද (03) සෙනසුරාදා පෙ. ව. 8.30 සිට ප. ව. 4.30 දක්වා ජල සැපයුම අත්හිටුවීමට සිදුවන බව ජාතික ජල සම්පාදන හා ජලාපවහන මණ්ඩලය දැනුම් දෙයි. ජල සැපයුම අත්හිටුවන ප්‍රදේශයන් වන්නේ පිංවත්ත, තල්පිටිය, වාද්දුව, වස්කඩුව, පොතුපිටිය, කළුතර (උතුර / දකුණ), කටුකුරුන්ද, නාගොඩ, පයාගල, මග්ගොන, බේරුවල, කළුවාමෝදර, මොරගල්ල, දර්ගානගරය, අළුත්ගම, බෙන්තර, බෝම්බුවල, පිලමිනාවත්ත ජල සැපයුම අත්හිටුවීමෙන් සිදුවන අපහසුතාවය පිළිබඳව මණ්ඩලය කණගාටුව පල කරයි.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>03</day>
    </date>
    <link>http://www.dinamina.lk/2010/04/03/_art.asp?fn=n10040312</link>
    <topic>‘9 වැනිදා රජයේ නිවාඩුදිනයක් කරන්න’</topic>
    <author/>
    <content>මහ මැතිවරණය පැවැත්වෙන දිනයට පසුදා එනම් 9 වැනිදා රජයේ බැංකු හා වෙළෙඳ නිවාඩු දිනයක් බවට පත් කරන ලෙස මැතිවරණ නිරීක්ෂණ කේන්ද්‍රය (මැනිකේ) රජයෙන් ඉල්ලා සිටී.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>03</day>
    </date>
    <link>http://www.dinamina.lk/2010/04/03/_art.asp?fn=n10040313</link>
    <topic>මහා භාණ්ඩාගාරයේ සෑම සතයක්ම වියදම් කිරීමට රජය සූදානම්</topic>
    <author>නුවන් කොඩිකාර, මහින්ද අලුත්ගෙදර සහ පොලොන්නරුව දිසා සමූහ, පොලොන්නරුවේ සිට</author>
    <content>ගොවියා රැගෙන එන වී මිලදී ගැනීමට මහා භාණ්ඩාගාරය සතු සෑම සතයක්ම වියදම් කරන බව ජනාධිපති මහින්ද රාජපක්ෂ මහතා පැවැසීය.ඒ සඳහා වී අළෙවි මණ්ඩලය සෑම මොහොතක සූදානමින් සිටින බවද හෙතෙම කීවේය. මුදල් නොමැති බව පවසමින් රැගෙන එන වී හරවා නොහරින බව පවසන ජනාධිපතිවරයා බත සපයන ගොවියා රැක ගැනීම තමන්ගේ වගකීම බවද සඳහන් කෙළේය.එළැඹෙන මහ මැතිවරණයේ ජය තහවුරු කිරීමට හිඟුරක්ගොඩ මහජන ක්‍රීඩාංගණයේ ඊයේ (02) පැවැති ජනරැලිය අමතමින් ජනාධිපති මහින්ද රාජපක්ෂ මහතා එසේ ප්‍රකාශ කෙළේය.සමස්ත ලංකාවට අවශ්‍ය බත සැපයීමේ හැකියාව පුලතිසිපුර ජනතාව සතුව තිබෙන බවද එහිදී ජනාධිපතිවරයා කීය. පාන් රොටී කාපන් කියා ඇතැම් රජයන් ජනතාවට පැවසුවද, තමන් රටේ නායකයා ව සිටින තාක්කල් බතෙන්පිට කිසිවක් කෑමට පුරුදු නොකරන බවද ජනපතිවරයා ප්‍රකාශ කෙළේය.ගිරුවාපත්තුවෙන් පැමිණි තමන්ට පුලතිසිපුර ජනතාවගේ ප්‍රශ්න පිළිබඳ අලුතෙන් හැදෑරීමට අවශ්‍ය නොවන බවත්, එම ජනතාවගේ හදගැස්ම තමන්ගේ හදගැස්ම ලෙස දැනෙන බවත් සඳහන් කෙළේය. රටට අවශ්‍ය බත සැපැයීමේ වගකීම ගොවියාට බාර කරන බවත්, ඊට අවශ්‍ය සියලු පහසුකම් ලබාදීමට රජය කටයුතු කරන බවත් ජනාධිපතිවරයා එහිදී පැවැසීය.මෙහිදී ඇමැතිවරුවන් වන මෛත්‍රීපාල සිරිසේන, සිරිපාල ගම්ලත්, චන්ද්‍රසේන සූරියආරච්චි මහත්වරුන් ප්‍රමුඛ කලාකරුවන් අපේක්ෂකයින්, ආරාධිත කථිකයින් රැසක් රැලිය ඇමැතූහ.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>03</day>
    </date>
    <link>http://www.dinamina.lk/2010/04/03/_art.asp?fn=n10040314</link>
    <topic>මාධ්‍යවේදීන්ට ගම්මානයක්ඉදිකරන ලෙස ඉල්ලීමක්</topic>
    <author>ගම්පහ මධ්‍යම සමූහ පී. ඒ. ඔලිවර් පෙරේරා</author>
    <content>ප්‍රාදේශීය මාධ්‍යවේදීන් සඳහා “මහින්ද රාජපක්‍ෂ” ප්‍රාදේශීය මාධ්‍යවේදීන්ගේ ගම්මානය නමින් ගම්මානයක් ඉදිකරන ලෙස ඉල්ලා ශ්‍රී ලංකා නිදහස් ප්‍රාදේශීය මාධ්‍යවේදීන්ගේ සංවිධානය විසින් එක්සත් ජනතා නිදහස් සන්ධානයේ ගම්පහ දිස්ත්‍රික් කණ්ඩායම් නායක බැසිල් රාජපක්‍ෂ මහතා වෙත සංදේශයක් ඉදිරිපත් කරන ලදී.පසුගියදා ගම්පහ දිස්ත්‍රික්කයේ සියලුම මාධ්‍යවේදීන් සඳහා පැවති සුහද හමුවක් ගම්පහ ජාඇල පාරේ අඹන්විට වෙට් වෝටර් රිසෝට් හෝටලයේ පැවැත්විණි. මේ අවස්ථාවේදී එම සංදේශය බාර දෙන ලදී.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>03</day>
    </date>
    <link>http://www.dinamina.lk/2010/04/03/_art.asp?fn=n10040315</link>
    <topic>අපි බලය ඉල්ලන්නේජනතාව සැපවත් කරන්නයි</topic>
    <author>පොලොන්නරුව දිසා සමූහ ඇම් පී. සරත්</author>
    <content>ගොවි ආර්ථිකය ශක්තිමත් කිරීමට විධිමත් වැඩපිළිවෙළක් දියත් කරන බව විපක්ෂ නායක රනිල් වික්‍රමසිංහ මහතා කීය.ඒ මහතා එසේ ප්‍රකාශ කළේ මාර්තු 26 වැනිදා සවස හිඟුරක්ගොඩ නගරයේ පැවැති එක්සත් ජාතික පක්ෂ මැතිවරණ ජනහමුවකදීය.වික්‍රමසිංහ මහතා මෙසේද කීය. අද මේ රටේ නියම පාලනයක් නැහැ. ගොවීන්ට වී ටික විකුණා ගන්න වැඩපිළිවෙළක් නැහැ. අපි බලයට පත්වූ විට වී මෝල් හිමියන් ගොවීන් ළඟට යවා ගොවීන්ට වැඳ ගොවීන් ගේ වී ටික මිලදී ගැනීමේ වැඩපිළිවෙළක් දියත් කරනවා.ඒ වගේම නාඩු වී කිලෝවක් රුපියල් 35 ට ද සම්බා වී කිලෝවක් රුපියල් 40ටද ගොවීන් ගෙන් මිලදී ගන්නවා. ගොවීන්ට අවශ්‍ය ගබඩා පහසුකම් වගේම අනිකුත් පහසුකම් ලබා දෙනවා. ඒ මිල යටතේ ගොවීන් ගෙන් වී මිලදී නොගන්නා වීමෝල් හිමියන්ට ණය පහසුකම් ලබා දෙන්නේ නැහැ.රටේ නැති දෙයක් ගැන කතා කරනවාට වඩා කතා නොකර සිටීම ඉතාම වැදගත්. මහජනයා තලා පෙලා බදු අයකිරීම ගැන නම් කතා කිරීමට දේ එමටයි. අද ජනතාවට ජීවත් වෙන් ක්‍රමයක් නැහැ. ජනතාවගේ ආර්ථිකය කඩා වැටිලා.මැති ඇමැතිවරුන් නම් අද සුර සැප විඳිනවා. හැම තැනම නාස්තිය දූෂණය, වංචාව පවුල්වාදය රජ වෙලා. තරුණ තරුණියන්ට රක්ෂා නැහැ. සදාචාරාත්මක ගුණාත්මකභාවය සමාජයෙන් තුරන් වෙලා. අපි බලය ඉල්ලන්නේ ජනතාව සැපවත් කිරීමටයි. ඔවුන්ව සූරා කෑමට නොවේ.අපි ළඟ බඩ ගෝස්තර දේශපාලනයක් නැහැ. මේ රටේ නියම පාලනයක් රටට අනාගතයක් නැහැ.එක්සත් ජාතික පක්ෂයේ මහ ලේකම් තිස්ස අත්තනායක මහතාද මෙහිදී කතා කළේ ය.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>03</day>
    </date>
    <link>http://www.dinamina.lk/2010/04/03/_art.asp?fn=r1004031</link>
    <topic>ගබ්සාවක් කිරීමට හවුල් වූවෛද්‍යවරයා හා සහායක කොටු</topic>
    <author>පානදුර සමූහ</author>
    <content>කාන්තාවකට නීති විරෝධී ලෙස ගබ්සාවක් සිදු කිරීම සම්බන්ධයෙන් අධිචෝදනා ලැබූ වෛද්‍යවරයකු සහ ඔහුගේ සහායක පානදුර පළාත්බද මහාධිකරණ විනිසුරු මාලනි ගුණරත්න මහත්මිය විසින් රක්ෂිත බන්ධනාගාර ගත කළාය.මෙසේ බන්ධනාගාර ගත කෙරුණේ පානදුර තන්තිරිමුල්ල කෝන්ගහකොටුවේ පදිංචිකරුවන් දෙදෙනෙකි.පළමුවැනි විත්තිකරු අවුරුදු 81 වයසැති අයෙකි. විත්තිකරුවන් දෙදෙනා අධිචෝදනා ලබා සිටියේ 20. 11. 2004 දින කළුතර දී තරුණ කාන්තාවකට නීති විරෝධී ලෙස ගබ්සාවක් කිරීම සම්බන්ධයෙනි.පළමුවැනි විත්තිකරුට එරෙහිව වෙනත් නඩුවක් පානදුර මහේස්ත්‍රාත් අධිකරණයේ පවරා ඇත. එම නඩුවෙන් ඔහු චෝදනා ලබා ඇත්තේ පොළොන්නරුවේ පදිංචි තරුණියකට ගබ්සාවක් සිදු කිරීම සම්බන්ධයෙන් යැයි රජයේ නීතිඥවරිය අධිකරණයට දන්වා සිටියාය.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>03</day>
    </date>
    <link>http://www.dinamina.lk/2010/04/03/_art.asp?fn=r1004032</link>
    <topic>මාතර-කොළඹ දුම්රිය මඟ ඉදිකිරීම ළඟදීම</topic>
    <author>ඡායාරූපය-දකුණු පළාත් සංචාරක එස්. දීයගහගේ</author>
    <content>මාතර සිට කොළඹ දක්වා වූ සැතපුම් සියයක ගමන පැය දෙකකින් පමණ නිමා කිරීමට හැකි වන පරිදි මාතර කොළඹ දුම්රිය මාර්ගය අලුතෙන් ඉදිකිරීමට ප්‍රවාහන අමාත්‍යාංශ කටයුතු සූදානම් කර ඇත. ජූනි මස 01 වැනි දින සිට මෙහි ඉදිකිරීමේ කටයුතු ආරම්භ කෙරේ.ඉන්දියානු රජයේ ආධාර මත ඉන්දියානු සමාගමක් විසින් නව දුම්රිය මාර්ගය ඉදිකරනු ඇත. නව දුම්රිය මාර්ගයට අවශ්‍ය ඉන්දියාවෙන් ගෙන් වන ලද කොන්ක්‍රීට් සිල්පර කොට සහ රේල්පීලි තොගයක් අහංගම දුම්රිය ස්ථානයේ ගොඩ ගසා ඇති අයුරු.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>03</day>
    </date>
    <link>http://www.dinamina.lk/2010/04/03/_art.asp?fn=r1004033</link>
    <topic>දඹුල්ලේ අතරමැදියන්ගෙන්එළවළු ගොවීන්ට පීඩා</topic>
    <author>ගලේවෙල මධ්‍යම සමූහ</author>
    <content>දඹුල්ල විශේෂිත ආර්ථික මධ්‍යස්ථානයේ සිටින සංවිධානාත්මක අතරමැදි පිරිස් විසින් තමන්ගෙන් අඩු මිලට එළවුළු මිලට ගෙන වැඩි මිලකට තොග වෙළෙඳුන්ට අලෙවි කරන බව අසාධාරණයට ලක්වූ ගොවීහු පවසති.මෙය අනියම් අන්දමින් පාරිභෝගිකයන්ගේ ජීවන වියදම ඉහළ දැමීමට බලපාන බව ගොවීහු පෙන්වා දෙති.මේ අසාධාරණ අයුතු ලාබ ලැබීම නිසා කොහේවත් සිටින පිරිසක් සිය මඩිය තර කර ගන්නා අතර රට පුරා ණය වී ගොවිතැන් කරන ගොවීහු කළකිරීමට පත්වීම නොවැළැක්විය හැකිය. මේ නිසා එළවුළු වගාවෙන් ඈත් වී එදිනෙදා කුලී වැඩක යෙදීම මීට වඩා යහපත් බව ගොවීහු පෙන්වා දෙති.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>03</day>
    </date>
    <link>http://www.dinamina.lk/2010/04/03/_art.asp?fn=r1004034</link>
    <topic>අකුණු සර වැදීමෙන්පුද්ගලයෙක් මරුට</topic>
    <author>ඇළහැර සමූහ සරත් වෙළගෙදර</author>
    <content>දිය බෙදුම රදවිගෙ ඔය නුවරගල වෙල් යායේ ගොයම් කපමින් සිටි පිරිසකට අකුණු සර වැදීමෙන් එක් අයෙක් මිය ගොස් තවත් තිදෙනෙක් තුවාල ලබා රෝහල් ගත කර ඇත.මිය ගොස් ඇත්තේ සමන්තුරේ පදිංචි එම්. ෆාරුක් හසන් අවු (50) නමැති අයෙකි.බකමූණ පොලිස් ස්ථානාධිපති ප්‍රධාන පො. ප. නිහාල් ජයතිලක, පො. කො. 33864 ටී. වී. නවරත්න මහතා වැඩිදුර පරීක්ෂණ පවත්වයි.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>03</day>
    </date>
    <link>http://www.dinamina.lk/2010/04/03/_art.asp?fn=r1004035</link>
    <topic>බස්නාහිර පළාතේහොඳම පාරිසරික පාසලවැලිපැන්න කනිටු විදුහල</topic>
    <author>ඉත්තෑපාන සමූහ – කුමුදු ජයසේකර</author>
    <content>2009 වසරේ ආදර්ශවත් පාරිසරික පාසල තේරීමේ තරගයෙන් බස්නාහිර පළාතේ හොඳම පාසල ලෙස බප/මතු වැලිපැන්න සිංහල කනිටු විදුහල තෝරාගෙන ඇත.මෙම තරගය සංවිධානය කර ඇත්තේ ශශ්‍රී ලංකා හරිත වන සංසදය හා අධ්‍යාපන අමාත්‍යාංශය විසිනි.පාරිසරික හා ස්වාභාවික සම්පත් අමාත්‍ය පාඨලී චම්පික රණවක මහතාගේ ප්‍රධානත්වයෙන් ඉකුත්දා ජෝන් ද සිල්වා සමරු රඟහලේ දී පැවැත්වූ ත්‍යාග ප්‍රදාන උත්සවයේදී හරිත වන සංසදයේ අධ්‍යක්‍ෂක යසස් සේරසිංහ මහතා අතින් ඒ සඳහා නියමිත කුසලානය සහතික පත්‍රය සමඟ දසදහසක ත්‍යාග මුදල එම විද්‍යාලයේ විදුහල්පති විමල් වික්‍රමතන්ත්‍රි මහතා ලබාගන්නා ලදී.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>03</day>
    </date>
    <link>http://www.dinamina.lk/2010/04/03/_art.asp?fn=r1004036</link>
    <topic>වැසි දිනට දෝරෙ ගලන මදුරන්කුලිය තැපැල් හල</topic>
    <author>පුත්තලම දිස්ත්‍රික් සංචාරක ඇන්ටනී ප්‍රනාන්දු</author>
    <content>කොළඹ සිට පුත්තලම දක්වා දිවෙන මහා මාර්ගයේ සැතැපුම් 85ක් යන විට හමුවන මදුරන්කුලිය තැපැල් කාර්යාලය දැනට වසර 50කට පෙර ආරම්භ කර තිබේ. අඩුපාඩු රැසැක් ඇති මේ තැපැල් කාර්යාලය වෙත මෙතෙක් බලධාරීන්ගේ අවධානය යොමු වී නැතැයි ප්‍රදේශවාසීහු පවසති. මේ ප්‍රදේශයට වැසි දිනවලදී තැපැල් කාර්යාලයේ මුදල් ලිපි ලේඛන තෙතබරිත වි යයි සේවා ඉටුකර ගැනීමට එන ජනතාවට වැස්සට තෙමීමෙන් මහත් දුෂ්කරතාවට ගොදුරු වීමට සිදු වේ.මුන්දලම, කල්පිටිය, සහ මහාකුඹුක්කඩවල යන ප්‍රාදේශීය ලේකම් කොට්ඨාසවල සිට පැමිණෙන රජයේ සේවකයන්ගේ වැටුප් විශ්‍රාමික මුදල් සහ මහජන ආධාර මුදල් ලබා ගැනීමට පැමිණෙන දහසක් දෙනාට වැසි දිනවලදී ඉතාමත් දුෂ්කරතාවලට මුහුණ පෑමට සිදුව තිබේ. ආරක්ෂාව උදෙසා කාර්යාලයේ ශක්තිමත් දොරවල් හෝ මුරකරුවන් නැහැ. මැතිවරණ සමයේ දී ඡන්ද කාඩ්පත් රැක ගැනීමට මහත් වෙහෙසක් දැරීමට සිදුව ඇත.මදුරන්කුලිය නගරයේ සිට කිලෝ මීටර් 1 / 4 ඈතින් කැලෑ බද ප්‍රදේශයක පිහිටා තිබෙන මේ කාර්යාලය කීප වරක් සොරුන් බිඳ දමා ඇත. එහෙත් මේ දක්වා කිසිවෙකු අත්අඩංගුවට ගෙන නැත.මෙවැනි ගැටලු සහ ප්‍රශ්න තිබියදී මුන්දලම ප්‍රාදේශීය ලේකම් කොට්ඨාසයේ පාලසෝල කනමුල්ල වීරතොට නල්ලන්දලුව වීරුපාර කඩයාමොට්ටේ මුක්කුගොඩුවාව කන්ද තොඩුවාව සමුද්‍රගම මදුරන්කුලිය වේලුසුමනපාර කිවුල අංක 04 තරුණ ව්‍යාපාරය සොහොන් කලඹ ජයරාජ්පුර කරිකට්ටිය සෙම්බැම්ට සහ මේලාසිය යන ග්‍රාම සේවා වසම්වලට මෙම තැපැල් කාර්යාලය හරහා ලිපි බෙදීම සිදු වේ.මේ පිළිබඳව තැපැල් ස්ථානාධිපතිවරයා විසින් වගකිවයුතු අංශවලට දන්වා ඇතත් මෙතෙක් විසඳුමක් ලැබී නැත.මේ දිනවල ඇඳ හැලෙන ධාරානිපාත වර්ෂාවට මේ අබලන් තැපැල් කාර්යාල ගොඩනැඟිල්ල කඩා වැටෙතැයි සේවකයන් සහ සේවා ලබා ගැනීමට එන අය අතර බියක්ද හටගෙන තිබේ. මේ ගොඩනැඟිල්ල හිසට කඩා වැටීමට පෙර පිළිසකර කිරීමට ඉක්මනින් පියවර ගන්නා ලෙස සේවකයෝ සහ ප්‍රදේශවාසීහු වගකිව යුත්තන්ගෙන් ඉල්ලා සිටිති.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>03</day>
    </date>
    <link>http://www.dinamina.lk/2010/04/03/_art.asp?fn=r1004037</link>
    <topic>මධ්‍යම කඳුකරයේ ජලාශවලට තද වැසි</topic>
    <author>හැටන් සමූහ චන්දන ජයවීර</author>
    <content>මධ්‍යම කඳුකරයේ විදුලිය බලාගාර ජලාශ ආශ්‍රිත ප්‍රදේශ වලට මේ දින වල සවස් කාලයේදී ධාරානිපාත වර්ෂාව ඇද හැලෙමින් පවතී.පැවති වියළි කාලගුණය හේතුවෙන් ලක්ෂපාන ජල විදුලිය බලාගාර සංකීර්ණයට අයත් ලක්ෂපාන නව ලක්ෂපාන විමලසුරේන්ද්‍ර, කැනියොන් හා පොල්පිටිය සමනළ යන විදුලි බලාගාර වල විදුලිය උත්පාදනයටද ගැටලු සහගත තත්ත්වයක තිබූ අතර විදුලිය නිපදවීමට 65 % ක් සඳහා ඩීසල් යොදා ගැනීමට සිදුවූ බව විදුලිබල මණ්ඩලයේ උසස් නිලධාරියකු පැවසීය.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>03</day>
    </date>
    <link>http://www.dinamina.lk/2010/04/03/_art.asp?fn=r1004038</link>
    <topic>මතුගම ශාන්ත මේරි විදුහල් බිමේපිහිනුම් තටාකයක් ඉදිවේ</topic>
    <author>මතුගම සංචාරක</author>
    <content>පස්යොදුන් කෝරළයට මෙතෙක් පැවති අඩුපාඩුවක් සපුරාලමින් අංගසම්පූර්ණ පිහිනුම් තටාකයක් ඉදිකිරීමට කර්මාන්ත සංවර්ධන ඇමැති කුමාර වෙල්ගම මහතා පියවරගෙන ඇත.මෙම පිහිනුම් තටාකයට රුපියල් ලක්ෂ සියයක් වැය කෙරේ. කර්මාන්ත සංවර්ධන ඇමැතිවරයාගේ ප්‍රතිපාදන මුදල් රුපියල් ලක්ෂ දහයක් යොදවා මෙහි ඉදිකිරීම් ආරම්භ කර ඇත.මෙම පිහිනුම් තටාකය මතුගම ශාන්තමේරි විදුහල් භූමියේ ඉදිකෙරේ.විද්‍යාලීය ආදිශිෂ්‍ය සංගමයද මේ සඳහා පූර්ණ සහය ලබාදෙන බව විදුහල්පති මල්ලිකා අබේරත්න මහත්මිය කීවාය.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>03</day>
    </date>
    <link>http://www.dinamina.lk/2010/04/03/_art.asp?fn=r1004039</link>
    <topic>පොල්ගම්පල සති පොළදාට වාහන තදබදයක්</topic>
    <author>මීගහතැන්න සමූහ – කුමාරදාස</author>
    <content>සඳුදා සතිපොළ දිනයේදී මතුගම බලා ධාවනය වන රථවාහනවලට පොල්ගම්පල නගරය පසුකර යෑමට අසීරුය.සති පොළේ වෙළෙන්දන් තම වෙළෙදාම ප්‍රධාන පාර දෙපසට ගෙනයෑමෙන් පාරිභෝගිකයන්ගෙන් මොරගල මතුගම මාර්ගය සඳුදා උදය කාලයේ අවහිරවෙයි. පොළ භූමිය ඉඩකඩ තිබුණත් තම වෙළෙද භාණ්ඩ පාරට ගෙනයෑමට වෙළෙන්දන් පුරුදුව සිටින බැවින් රිය අනතුරුද සිදුවීමට ඉඩකඩ ඇත.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>03</day>
    </date>
    <link>http://www.dinamina.lk/2010/04/03/_art.asp?fn=r10040310</link>
    <topic>හොරණ ප්‍රවේශපත් දෙන්නේ නැතැයි මගීන්ගෙන් චෝදනා</topic>
    <author>හොරණ සමූහ සහ බණ්ඩාරගම විශේෂ</author>
    <content>හොරණ ප්‍රදේශයට අයත් මාර්ග රාශියකම ධාවනය කරන බස්නාහිර මාර්ගස්ථ ප්‍රවාහන අධිකාරියට අයත් පෞද්ගලික බස් රථවල ප්‍රවේශපත් ලබා දීම සිදු නොවන බැව් මගීහු පවසති. බොහෝ බස් රථවල කොන්දොස්තර මහත්වරු ටිකට් නිකුත් කරන යන්ත්‍රය අතේ තබා ගෙන සිටින නමුත් ප්‍රවේශ පත්‍ර නිකුත් කරන්නේ් නැතැයිද මගීහු කියති.ගමන් වාර ප්‍රවේශ පත්‍රයක් මුදල් ගෙවා ලබා නොගතහොත් ගාස්තුව මෙන් දෙගුණයක මුදලක් ද රුපියල් 100 /- ක දඩ මුදලක් ගෙවිය යුතු යැයි බස් රථවල ප්‍රදර්ශන කර ඇති නමුත් ප්‍රවේශ පත්‍ර පරීක්ෂා කිරීම කඩදාසියට පමණක් සීමා වී ඇතැයි මගීහු තවදුරටත් පවසති.ප්‍රවේශපත් ඉල්ලන විට සමහර කොන්දොස්තරවරු තර්ජනාත්මකව කතා කරන බවද ඔව්හු කියති.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>03</day>
    </date>
    <link>http://www.dinamina.lk/2010/04/03/_art.asp?fn=s1004031</link>
    <topic>ලෝක රෝද පුටු ටෙනිස්ශ්‍රේණිගත කිරීම් අතරට</topic>
    <author>ප්‍රින්ස් ගුණසේකර</author>
    <content>වසර 30ක කුරිරු ත්‍රස්තවාදී යුද්ධයෙන් පාද අහිමිවූ වීර හමුදා සෙබලුන් 9ක් රෝද පුටු ටෙනිස් ක්‍රීඩාවේ නිරත වී ලෝක ශ්‍රේණිගත කිරීම් අතරට පැමිණීමට සමත්ව සිටිති.ශ්‍රී ලංකා ටෙනිස් ක්‍රීඩා ඉතිහාසයේ මුල්වරට මෙපමණ ක්‍රීඩකයන් පිරිසක් ලෝක ශ්‍රේණිගත කිරීම් අතරට පිවිස නොමැත. මෙතෙක් රෝදපුටු ටෙනිස් ක්‍රීඩාවෙන් ශ්‍රී ලංකාවේ උපාලි රාජකරුණා හා ඩී. එම්. ගාමිණී යන දෙදෙනා පමණක් ලෝක රෝදපුටු ටෙනිස් ක්‍රීඩක ශ්‍රේණිගත කිරීම් අතරට පිවිස සිටියහ. උපාලි රාජකරුණා 133 වැනි ස්ථානයේ සිට 102 වැනි ස්ථානය දක්වාත්, ඩී. එම්. ගාමිණී 170 වැනි ස්ථානයේ සිට 135 වැනි ස්ථානය දක්වාත් ලෝක ශ්‍රේණිගත කිරීම් අනුව ඉහළට ගොස් ඇත.ලෝක රෝද පුටු ටෙනිස් ක්‍රීඩක ශ්‍රේණිගත කිරීම් අතරට අලුතින් එක්වූ සුනිල් පෙරේරා 209 වැනි ස්ථානයට, මහනාම බස්නායක 255 වැනි ස්ථානයට, ජයලත් මනතුංග 288 වැනි ස්ථානයට, වසන්ත බාලසූරිය හා එම්. එල්. සේනාරත්න 326 වැනි ස්ථානයට, පී. බී. අලගොඩ හා ටී. බී. නන්දසේන 474 වැනි ස්ථානයට පත්ව සිටිති.මේ වසරේ ජූලි 16 වැනිදා කොළඹදී පැවැත්වීමට නියමිත ජාත්‍යන්තර විවෘත රෝද පුටු ටෙනිස් තරගාවලියෙන් පසුව මේ ක්‍රීඩකයන් පිරිස ලෝක ශ්‍රේණිගත කිරීම්වල තව තවත් ඉහළට යනු ඇතැයි අපේක්ෂා කෙරේ. උපාලි රාජකරුණා සිංහ රෙජිමේන්තුවේ සේවය කළ අතර ත්‍රස්තවාදීන්ගේ මෝටර් ප්‍රහාරයකින් පාදයක් අහිමිවිය.ඩී. එම්. ගාමිණී (ගැමුණු රෙජිමේන්තුව) සුනිල් පෙරේරා (ගැමුණු රෙජිමේන්තුව) මහනාම බස්නායක (විජයබා රෙජිමේන්තුව) ජයලත් මනතුංග (විජයබා රෙජිමේන්තුව) වසන්ත බාලසූරිය (ගජබා රෙජිමේන්තුව) එම්. එල්. සේනාරත්න (සිංහ රෙජිමේන්තුව) ඒ. බී. අලගොඩ (නාවික හමුදාව) හා ටී. බී. නන්දසේන (පාබල හමුදාව) උතුරු නැගෙනහිර පළාත්වල යුද්ධයෙන් පාද අහිමිවූවෝ වෙති.රෝදපුටු ටෙනිස් ලෝක ක්‍රීඩකයන් ශ්‍රේණිගත කිරීමේ මුල්තැන ජපානයේ ෂින්ගෝ කුනීඩාට හිමිව ඇත.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>03</day>
    </date>
    <link>http://www.dinamina.lk/2010/04/03/_art.asp?fn=s1004032</link>
    <topic>ලෝක කි‍්‍රකට් ප්‍රවේශපත් සාධාරණ මිලකට</topic>
    <author>වර්නන් ගුණසේකර හා ප්‍රින්ස් ගුණසේකර</author>
    <content>2011 ලෝක කුසලාන ක්‍රිකට් තරග පැවැත්වෙන ක්‍රීඩාංගණ තරුණ පරපුරෙන් පිරී තිබෙනු දැකීම ජගත් ක්‍රිකට් කවුන්සලයේ අරමුණ බවත් එබැවින් තරග නැරඹීම සඳහා වන ප්‍රවේශ පත්වල මිල ගණන් ඉතාමත් සාධාරණ විය යුතු බවට තරගාවලියේ සත්කාරක රටවලට දන්වා ඇති බවත් ජගත් ක්‍රිකට් කවුන්සලයේ උප සභාපති හා 2011 ලෝක කුසලාන ක්‍රිකට් තරගාවලියේ ප්‍රධාන සංවිධායක කමිටුවේ සභාපති ෂරාඩ් පවාර් මහතා ඊයේ කොළඹ දී ප්‍රකාශ කළේය.මේ අනුව තරග ප්‍රවේශ පත්‍රවල උපරිම මිල අමෙරිකානු ඩොලර් 50කි. අවම මුදල, ඩොලර් බාගයකි. (රුපියල් 50 කි) ශ්‍රී ලංකාව සහභාගි නොවන මෙරට පැවැත්වෙන තරග සඳහා වන ප්‍රවේශ පත්වල මිල ඊටත් වඩා අඩු කිරීම පිළිබඳ සලකා බලා ගෙන යන බව සත්කාර තරගාවලි අධ්‍යක්ෂ (ශ්‍රී ලංකාව) සුරාජ් දන්දෙනිය මහතා පැවැසීය.ජගත් ක්‍රිකට් කවුන්සල 2011 ලෝක කුසලාන ක්‍රිකට් තරගාවලියේ ප්‍රවේශ පත් නිකුත් කිරීම හා ලාංඡනය එළිදැක්වීම සම්බන්ධයෙන් ටාජ් සමුද්‍ර හෝටලයේ පැවැති මාධ්‍ය සාකච්ඡාවේදී මේ කරුණු අනාවරණය කෙරිණි. ලබන ජූනි මස 1 වැනිදා සිට ප්‍රවේශ පත් අන්තර් ජාලය ඔස්සේ ලබා ගත හැකි වනු ඇතැයි ජගත් ක්‍රිකට් කවුන්සලයේ ප්‍රධාන විධායක හරූන් ලොගාට් මහතා පවසා සිටියේ ය.ශ්‍රී ලංකාව ඉන්දියාව හා බංග්ලාදේශය යන රටවල පැවැත්වෙන 2011 ලෝක කුසලාන තරගාවලිය සඳහා වැයවන මුදල අමෙරිකානු ඩොලර් මිලියන 100කට අධික බවද ඒ මහතා කියා සිටියේය. ශ්‍රී ලංකාවේ ආරක්ෂක තත්ත්වය මෙන්ම තරග පැවැත්වීමට නියමිත ක්‍රීඩාංගණවල තත්ත්වය පිළිබඳවද ජගත් ක්‍රිකට් කවුන්සලය ඉතාමත් සතුටට පත්ව සිටින බව පවාර් මහතා මෙහිදී දන්වා සිටියේය.පාකිස්තාන කණ්ඩායම සහභාගි වන කිසිම තරගයක් ඉන්දියාවේ නොපැවැත්වෙන බවත් පාකිස්තානය ඔවුන්ගේ තරගවල සත්කාරක රට ලෙස ශ්‍රී ලංකාව යොදා ගෙන ඇති බවත් තරගාවලියේ අධ්‍යක්ෂ මහාචාර්ය රත්නකාර් ෂෙට්ටි මහතා ප්‍රකාශ කළේය. 2011 ලෝක කුසලාන ක්‍රිකට් තරගාවලියේ අවසාන මහා තරගය ලබන අප්‍රේල් මස 2 වැනි දින මුම්බායි හි පැවැත්වේ. ඊට හරියටම දින 365කට පෙර ඊයේ රාත්‍රියේ කොළඹ හිල්ටන් හෝටලයේ දී තරගාවලියේ ප්‍රවේශ පත් නිකුත් කිරීම හා ලාංඡනය එළිදැක්වීමේ නිළ උත්සවය පැවැත්විණි.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>03</day>
    </date>
    <link>http://www.dinamina.lk/2010/04/03/_art.asp?fn=s1004033</link>
    <topic>2010 විස්සයි-20 ක්‍රිකට් ලෝක කුසලාන කණ්ඩායම්</topic>
    <author/>
    <content>කුමාර් සංගක්කාර (නායක), මුත්තයියා මුරලිදරන්, තිලකරත්න ඩිල්ෂාන්, මහේල ජයවර්ධන, දිනේෂ් චන්දිමාල්, ඇන්ජලෝ මැතිව්ස්, තිසර පෙරේරා, නුවන් කුලසේකර, සුරාජ් රන්දිව්, අජන්ත මෙන්ඩිස්, ලසිත් මාලිංග, චානක වෙලගෙදර, චාමර කපුගෙදර, සනත් ජයසූරිය, චින්තක ජයසිංහ.ෂහිඩ් අෆ්රිඩි (නායක), සල්මන් බට්, මොහමඩ් හෆීස්, කාලිඩ් ලතිෆ්, මිස්බා උල් හක්. ෆවාඩ් අලාම්, උමාර් අක්මාල්, අබ්දුල් රසාක්, යසිර් අරෆත්, හමාඩ් අසාම්, කම්රාන් අක්මාල්, උමාර් ගුල්, මොහමඩ් අසිෆ්, මොහමඩ් ආමිර්, සයිඩ් අජ්මාල්.මහේන්ද්‍ර සිං ද්‍රෝනි (නායක), විරේන්ද්‍ර සෙවාග්, ගෞතම් ගම්භීර්, යුවරාජ් සිං, සුරේෂ් රයිනා, යුසූෆ් පතාන්, දිනේෂ් කාර්තික්, රවින්ද්‍ර ජඩේජා, සහීර් ඛාන්, ප්‍රවීන් කුමාර්, අශිෂ් නේරා, හර්බජන් සිං, පියුෂ් චවුලා, විනේ් කුමාර්, රෝහිත් ෂර්මා.මයිකල් ක්ලාක් (නායක), ඩෑන් ක්‍රිස්ටියන්, බ්‍රැඩ් හැඩින්, නේදන් හවුරිට්ස්, ඩේවිඩ් හසී, මයිකල් හසී, මිචල් ජොන්සන්, නේදන් හවුරිට්ස්, ඩේවිඩ් හසී, මයිකල් හසී, මිචල් ජොන්සන්, බ්‍රෙට් ලී, ඩර්ක් නේන්ස්, ටිම් පේන්, ස්ටීවන් ස්මිත්, ෂෝන් ටේට්, ඩේවිඩ් වෝනර්, ෂේන් වොට්සන්, කැමරන් වයිට්.ඩැනියල් වෙටෝරි (නායක), බ්‍රෙන්ඩන් මැකලම්, ජෙසී රයිඩර්, මාටින් ගප්ටිල්, රොස් ටේලර්, ස්කොට් ස්ටයිරිස්, ඒරන් රෙඩ්මන්ඩ්, පේකබ් ඕරම්, ගැරත් හොප්කින්ස්, රොබ් නිකොල්, නේදන් මැකලම්, කයිල් මිල්ස්, ටිම් සවුතී, ෂේන් බොන්ඩ්, ඉයන් බට්ලර්.ග්‍රැහැම් ස්මිත් (නායක), ජැක්ස් කලිස්, ලුට්ස් බොස්මන්, ජොහාන් බොතා, මාක් බවුචර්, ඒ. බී. ඩී. විලියර්ස්, ජේ. පී. ඩ්‍රමිනි, හර්ෂල් ගිබ්ස්, රොරි ක්ලෙයින්වෙල්ඩ්ට්, චාල් ලැන්ග්වෙල්ඩ්ට්, ඇල්බී මෝකල්, මෝන් මෝකල්, ඩේල් ස්ටෙයින්, ජුවාන් තෙරොන්, රෝලොෆ් වැන් ඩර් මර්ව්.පෝල් කොලිංවුඩ් (නායක), ජේම්ස් ඇන්ඩර්සන්, රවි බොපාරා, ටිම් බ්‍රෙස්නන්, ස්ටුවර්ට් බ්‍රෝඩ්, ක්‍රෙග් කීස්වෙටර්, මයිකල් ලම්බ්, ඉයොයින් මෝගන්, කෙවින් පීටර්සන්, අජ්මාල් ෂාසාඩ්, රයන් සයිඩ්බොටම්, ග්‍රැහැම් ස්වෝන්, ජේම්ස් ට්‍රෙඩ්වෙල්, ලුක් රයිට්, මයිකල් යාඩි.ක්‍රිස් ගේල් (නායක), සුලෙයිමාන් බෙන්, ඩ්වේන් බ්‍රාවො, ෂිවනාරයින් චන්ඩර්පෝල්, නර්සිං ඩියොනාරයින්, ඇන්ඩ්‍රි ෆ්ලෙචර්, වේවල් හින්ඩ්ස්, නිකිටා මිලර්, කිරත් පොලාඩ්, ඩිනේෂ් රම්ඩින්, රවි රාම්පෝල්, කෙමාර් රෝච්, ඩැරක් සැමී, රාම්තරේෂ් සර්වාන්, ජෙරම් ටේලර්.ෂකිබ් අල් හසන් (නායක), මුෂ්ෆිකර් රහිම්, ටම්මි ඉක්බාල්,, ඉඬරුල් කේයිස්, මොහොමඩ් අෂ්රෆුල්, අෆ්ටාබ් අහමඩ්, මහ්මුදුල්ලා, නයීම් ඉස්ලාම්, මෂ්රෆි මොටාසා, අබ්දුර් රසාක්, ෂෆියුල් ඉස්ලාම්, රුබෙල් හුසේන්, සයිඩ් රසල්, සුරවාඩි ෂුවො, ජහුරුල් ඉස්ලාම්.වී. පෝටර්ෆීල්ඩ් (නායක), පී. කොනෙල්, ඇලෙක්ස් කුසැක්, ජෝර්ජ් ඩොක්රල්, ට්‍රෙන්ට් ජොන්ස්ටන්, නයිජල් ජෝන්ස්, ජී. කිඩ්, ජෝන් මුනි, කේ. ඕබ්‍රයන්, නියාල් ඕබ්‍රයන්, බොයිඩ් රැන්කින්, පෝල් ස්ටර්ලිං, ඇන්ඩෲ වයිට්, ගැරී විල්සන්.නව්රොස් මන්ගල් (නායක), මොහමඩ් නබි, කරීම් සදික්, මිර්වයිස් අෂ්රෆ්, රයිස් අහමඩ්සායි, ඩෝලට් අමඩ්සායි, මොහමඩ් ෂසාඩ්, හම්ඩ් හසන්, සමියුල්ලා ෂින්වාරි, නුර් අලි, අස්ගාර් ස්ටනික්සායි, ෂාපූර් සඩ්රන්, ෂබිර් නූරි, සයිඩ් නස්රත්, ෂෆික් ෂෆාක්.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>03</day>
    </date>
    <link>http://www.dinamina.lk/2010/04/03/_art.asp?fn=s1004034</link>
    <topic>‘SMASHES 2010’ බැඩ්මින්ටන් තරගාවලිය අප්‍රේල් 24 සිට</topic>
    <author/>
    <content>ශ්‍රී ජයවර්ධනපුර විශ්වවිද්‍යාලයීය ශාරීරික අධ්‍යාපන අංශය හා බැඩ්මින්ටන් කණ්ඩායම එක්ව තෙවන වරට සංවිධානය කරනු ලබන ‘SMASHES 2010’  බැඩ්මින්ටන් තරගාවලිය අපේ‍්‍රල් මස 24, 25 යන දිනයන්හිදී මොරටුව විශ්වවිද්‍යාලයීය ගෘහස්ථ ක්‍රීඩාගාරයේදී හා අපේ‍්‍රල් මස 27 සිට 30 දක්වා ශාන්ත තෝමස් විද්‍යාලයීය ගෘහස්ථ ක්‍රීඩාගාරයේදී පැවැත්වීමට කටයුතු යොදා ඇත.මේ සඳහා පාසල් ශිෂ්‍ය, විශ්වවිද්‍යාල ශිෂ්‍ය හා කාර්යමණ්ඩල යන කාණ්ඩ 3ක් යටතේ දහසකට අධික ක්‍රීඩක ක්‍රීඩිකාවන් පිරිසක් සහභාගි වීමට නියමිතය.විශ්වවිද්‍යාලයීය කාණ්ඩයේ තරග අප්‍රේල් මස 24, 25 යන දිනයන්හිදී පෙ.ව. 8.00 සිට ප.ව. 8.00 දක්වා මොරටුව විශ්වවිද්‍යාලයීය ගෘහස්ථ ක්‍රීඩාගාරයේදී පැවැත්වෙයි. කණිෂ්ඨ අංශයේ තරග අප්‍රෙ‍්‍ර්ල් මස 27 සිට 30 දක්වා දිනයන්හිදී පෙ.ව. 8.00 සිට ප.ව. 8.00 දක්වා ශාන්ත තෝමස් විද්‍යාලයීය ගෘහස්ථ ක්‍රීඩාගාරයේදී පැවැත්වීමට කටයුතු යොදා ඇත.පාසල් අංශයේ වයස අවුරුදු 10න් පහළ, 11න් පහළ, 13න් පහළ සහ 15න් පහළ යන වයස් කාණ්ඩ යටතේ කේවල හා යුගල තරග ද විශ්වවිද්‍යාල ශිෂ්‍ය හා කාර්යමණ්ඩල සඳහා කේවල, යුගල හා මිශ්‍ර යුගල වශයෙන් ද තරග ඉසව් කාණ්ඩ ගත කර ඇත.මෙහි සමාප්ති උළෙල අප්‍රේල් මස 30 වැනි දින ශ්‍රී ජයවර්ධනපුර විශ්වවිද්‍යාලයේ උපකුලපති ආචාර්ය එන්. එල්. ඒ. කරුණාරත්න මහතාගේ ප්‍රධානත්වයෙන් ශාන්ත තෝමස් විද්‍යාලයීය ගෘහස්ථ ක්‍රීඩාගාරයේදී පැවැත්වීමට කටයුතු යොදා ඇත.අයදුම්පත් යොමු කළ යුතු ලිපිනය - “නිශාන්ති විදානගේ මිය, ශාරීරික අධ්‍යාපන අංශය, ශ්‍රී ජයවර්ධනපුර විශ්ව විද්‍යාලය, ගංගොඩවිල, නුගේගොඩ” යන ලිපිනයට යොමු කළ යුතු අතර අයදුම් පත් බාරගැනීම අප්‍රේල් 7 වැනිදායින් අවසන් වේ. වැඩි විස්තර සඳහා නිශාන්ති විදානගේ මිය (0714150712) යසිත් විජයසිරි (0772383273) චින්තක සුරංග (0772273392) පසන් ද සිල්වා (0712877827) අමතන ලෙසට සංවිධායකයෝ නිවේදනය කර සිටිති.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>03</day>
    </date>
    <link>http://www.dinamina.lk/2010/04/03/_art.asp?fn=f1004031</link>
    <topic>පියාගේ දේශපාලන වේදිකාවමගේ දේශපාලන වේදිකාව නොවේ</topic>
    <author>සංවාදය මහින්ද අලුත්ගෙදර</author>
    <content>එළැඹෙන පාර්ලිමේන්තු මැතිවරණය සඳහා අපේක්ෂකයකු හැටියට දේශපාලනයට ප්‍රවිශ්ට වන නවකයෙකු ලෙසත් දේශපාලන අත්දැකීම් ප්‍රයෝජනයට ගෙන ඉදිරියේ දී තම දිස්ත්‍රික්කයේ හා සමස්තයක් ලෙස රටේ ම සිදු කිරීමට අපේක්ෂා කරන වෙනස පිළිබඳවත් තාරුණ්‍යට හෙටක් සංවිධානයේ සභාපති හා හම්බන්තොට දිස්ත්‍රික් එක්සත් ජනතා නිදහස් සන්ධාන අපේක්ෂක නාමල් රාජපක්ෂ මහතා සමඟ ‘දිනමිණ’ කළ සංවාදයකි මේ.* තරුණයෙක් හැටියට එළැඹෙන පාර්ලිමේන්තු මැතිවරණයේ දී දේ්ශපාලනයට ප්‍රවිශ්ටවීමට හේතු සාධක මොනවාද ?ඇත්තටම මම දේශපාලනයට පිවිසිය යුතුයි කියන මතයේ කුඩා කල සිට ම සිටියා. ඒ සඳහා කාලය තීරණය කරන ගැටලුවක් තිබුණා. මගේ පියා වන වර්තමාන ජනාධිපති මහින්ද රාජපක්ෂ මහතා දේශපාලනයට පිවිසියේ වයස අවුරුදු 24 දී. මමත් වයස අවුරුදු 24 දී දේශපාලන ක්ෂේත්‍රයට අවතීර්ණ වුණා. මගේ පියා දේශපාලනය ආරම්භ කළ කාලය තුළ මේ රටේ භීෂණයක් පැවැතියා. ඒ වගේම රටේ ත්‍රස්තවාදය ද ආරම්භ වුණා. නමුත් අද එවැනි වාතාවරණයක් නැහැ.වර්තමාන රජයේ ඉදිරි ගමන් මඟ වී තිබෙන්නේ රටේ අනාගත තරුණ, දූ දරු පරම්පරාව වෙනුවෙන් වඩා හොඳ රටක් ගොඩනැඟීමයි. ඉතිං ඒ වෙනුවෙන් තරුණයන් හැටියට අපෙන් ද යම් කාර්යභාරයක් ඉටුවිය යුතු වෙනවා. මම දේශපාලන ක්ෂේත්‍රයට විශේෂයෙන්ම ප්‍රවිශ්ට වන්නේ ඒ අරමුණ ඉටුකර ගැනීම වෙනුවෙන්.මෙතනදී තවත් වැදගත් දෙයක් මා දකිනවා. දේශපාලන ක්ෂේත්‍රයේ නිරත වී සිටින අය දකිනවාට වඩා වෙනස් යමක් බාහිරින් සිටින අය දකින්න පුළුවන්. සැබෑ ලෙසම දේශපාලනය කරනවා නම් කළ යුත්තේ එවැනි උදවියගේ අදහස්, උදහස් ආදියද ප්‍රයෝජනයට ගනිමින්.ජනාධිපති මහින්ද රාජපක්ෂ මහතාගේ අරමුණ වී තිබෙන්නේ ද එයයි. අපේ මවුපියන්ගේ බලාපොරොත්තුව හෙට දවස තරුණ හදවත්වලට ආමන්ත්‍රණය කිරීමයි. මම දේශපාලනය කිරීමට අපේක්ෂා කරන්නේ ඉහතින් සඳහන් කළ පරිදි බාහිර ලෝකයේ පිරිස් දකින දෑ ද ප්‍රයෝජනයට ගනිමින්.* නවකයෙකු හැටියට ඔබ දේශපාලනයට පිවිසෙන්නේ පියාගේ ශක්තිය ප්‍රයෝජනයට ගෙන නේද ?නෑ, ඇත්තටම ඒක එහෙම නොවේ. මම මගේම අනන්‍යතාවයට අනුව දේශපාලනය කරනවා. ජනාධිපති මහින්ද රාජපක්ෂ මහතා ඒ මහතාට ආවේණික ආකාරයට දේශපාලනය කරනවා. මම දේශපාලන වශයෙන් ජනාධිපතිවරයා සහභාගී වු සියලු ම ප්‍රචාරක රැලිවලට ගියේ නැහැ. ආරම්භක ප්‍රචාරක රැලියට ගියා. පසුව අවසන් ප්‍රචාරක රැලියට යනවා.මම ඒ රැලි දෙක සඳහා සහභාගී වුණේ ද ශ්‍රී ලංකා නිදහස් පක්ෂයේ සාමාජිකයෙකු හැටියටයි. පියාගේ දේශපාලන වේදිකාව මගේ දේශපාලන වේදිකාව නොවේ. මම නීතිය හදාරන නීතිඥයෙකු හැටියට රටට මගෙන් ඉටු විය යුතු යුතුකම් කොටස ඉටුකිරීම මගේ අරමුණ වෙනවා.ජනාධිපති මහින්ද රාජපක්ෂ මහතා මගේ පියා වීම ගැන මම ආඩම්බර වෙනවා. ඒ මහතා හම්බන්තොට දිස්ත්‍රික්කය තුළ හැදී වැඩී ජනතා විශ්වාසය දිනා ගනිමින් පාර්ලිමේන්තු මන්ත්‍රීවරයෙක් නියෝජ්‍ය ඇමැතිවරයෙකු, ඇමැතිවරයෙකු, විපක්ෂ නායකවරයෙකු, අගමැතිවරයෙකු හැටියට පැමිණ අවසානයේ ජනාධිපතිවරයා බවට පත් වුණා.අදටත් ඒ මහතාව ආමන්ත්‍රණය කරන්නේ මහින්ද මහත්තයා කියලයි.නමුත් ඒ මහතා ජනාධිපතිවරයා බවට පත් වු පසුව හම්බන්තොට දිස්ත්‍රික් ජනතාවගෙන් තරමක් දුරස් වී තිබෙනවා. නමුත් මම විශාල උත්සාහයක් ගන්නේ ඒ දුරස් වීම නැති කිරීමටයි. හම්බන්තොට දිස්ත්‍රික් ජනතාව අදටත් ආදරයෙන් මාව ආමන්ත්‍රණය කරන්නේ ලොකු බබා කියලයි. පියාගේ දේශපාලනයෙන් ලද පන්නරය තුළින් මට අවශ්‍ය වුණේ හම්බන්තොට දිස්ත්‍රික්කයටත් රටටත් යම් සේවාවක් කිරීමයි. ඒ වෙනුවෙන් මගෙන් ඉටුවිය යුතු සෑම කාර්යභාරයක් ම ඉටු කරනවා.* ඔබේ ජීවිත කාලය පුරා ම දේශපාලනය කිරීමට බලාපොරොත්තුවක් තිබෙනවාද ?මෙවර මැතිවරණයේ දී ජයග්‍රහණය කිරීමත් සමඟම මම වසර 6ක පමණ කාලයක් පූර්ණ කාලීන වශයෙන් දේශපාලනයේ නිරත වනවා. ඒ වගේම මම කිසි විටෙකත් නීතිඥ වෘත්තියෙන් ඉවත් වන්නේ නැහැ. මම තාම දේශපාලනට පිවිසියා පමණයි. ලබන වසරේ සිට උසාවි යන්නත් බලාපොරොත්තු වෙනවා. මට දේශපාලනය කිරීමට ජනාධිපතිවරයාගේ පුත්‍රයා වීම වාසි මෙන්ම අවාසිද ගෙන දෙනවා. ගමට යන විට වාසි බොහොමයක් තිබෙනවා කියන්න පුළුවන්. ඒ වගේම නිදහස සීමා වී තිබීම අවාසියක් වෙනවා. මම පෞද්ගලිකව ආඩම්බර වෙනවා ජනාධිපතිවරයාගේ පුත්‍රයා වීම ගැන.මම දේශපාලනයේ දිගටම රැඳීමේ බලාපොරොත්තුවක් තිබෙනවා. නමුත් එය කරන්නේ පියාගේ හා මවගේ ගෞරවය රකිමින්. ඒ වගේම දේශපාලනය හරහා ජනතාවගේ අවශ්‍යතා ඉටු කිරීමට ද හැකි උපරිමයෙන් කටයුතු කරනවා. මේ රටේ ජනතාව ජනාධිපතිවරයාට බලය දුන්නා. නමුත් ඒ බලය මට නැහැ.ජනතාව තීරණය කළොත් නාමල් රාජපක්ෂ පාර්ලිමේන්තුවට යැවිය යුතුයි කියා එසේ නම් මම පර්ලිමේන්තුවට යනවා. දේශපාලනඥයන් ඉන්නේ ජනතාව නිසයි. ඒ නිසා ජනතාවට සේවය කිරීම දේශපාලනඥයාගේ යුතුකමක් නොව වගකීමක් වෙනවා. ජනාධිපති මහින්ද රාජපක්ෂ මහතාට මේ රටේ පැවැති ත්‍රස්තවාදය අවසන් කිරීමට හැකි වුණා. ඒ වගේම ඒ මහතාගේ මීළඟ ඉලක්කය රටේ අනාගතය යහපත් ආකාරයෙන් ගොඩනැඟීමයි.* මැතිවරණ ප්‍රචණ්ඩ ක්‍රියා දිනෙන් දින ඉහළ යන බවට චෝදනා තිබෙනවා. එහි සත්‍යතාවය කුමක්ද ?එවැනි ප්‍රචාරයන් විපක්ෂය විසින් තමයි ගෙන යන්නේ. හම්බන්තොට දිස්ත්‍රික්කය තුළ කිසිම ප්‍රචණ්ඩ ක්‍රියාවක් මේ දක්වා වාර්තා වී නැහැ. තම පෞද්ගලික අරමුණු දේශපාලනය සඳහා යොදා ගත යුතු නැහැ.පසුගිය ජනාධිපතිවරණයේ දී ද එක් වෙඩි තැබීමක් හැරෙන්නට කිසිදු ප්‍රචණ්ඩ ක්‍රියාවක් වාර්තා වූයේ නැහැ. අද වන විට හම්බන්තොට දිස්ත්‍රික්කයේ එක්සත් ජනතා නිදහස් සන්ධාන අපේක්ෂකයෝ ඉතාම සාමකාමී ලෙස මැතිවරණ ප්‍රචාරක කටයුතුවල නිරත වී සිටිනවා. කිසිදු ගැටලුවක් නැහැ.මෙවර මැතිවරණය සඳහා හම්බන්තොට දිස්ත්‍රික්කයෙන් එක්සත් ජාතික පක්ෂය නියෝජනය කරන සජිත් පේ‍්‍රමදාස මහතාද මම හොඳින් හඳුනනවා. අපි අතර කිසිදු ගැටුමක් නැහැ. ජනාධිපතිවරුන් දෙදෙනකුගේ පුතුන් දෙදෙනෙකු මහා මැතිවරණයට ඉදිරිපත් වෙනවා කියා කිසිදු මතයක් අවශ්‍ය නැහැ. අපි නිදහස් හා සාමකාමී ලෙස මැතිවරණය සඳහා මුහුණ දෙනවා.* තරුණයෙක් විදියට තරුණ ගැටලු විසඳීම සඳහා ක්‍රියා කරන්නේ කොහොමද ?එළඹෙන පාර්ලිමේන්තු මැතිවරණයේ දී තරුණයින් සඳහා විශාල ලෙස අවස්ථාව ලබා දී තිබෙනවා. ජනතාවට අවශ්‍ය කරන යටිතල පහසුකම් හඳුනාගෙන, රැකී රක්ෂා ලබා දීම, තොරතුරු තාක්ෂණය ඉංග්‍රීසි ආදියෙන් දැනුම ලබා දීම ආදිය සඳහා ප්‍රවිශ්ටවීමට බලාපොරොත්තු වෙනවා.මැතිවරණයෙන් පසුව රැකියා සඳහා මඟ පෙන්වීම කිරීමට බලාපොරොත්තු වෙනවා. ඒ මන්ද යත් හම්බන්තොට දිස්ත්‍රික්යේ ඉදි කෙරෙන වරාය හා ජාත්‍යන්තර ගුවන් තොටුපල නිසා අලුතින් රැකියා දහස් ගණනක් නිර්මාණය වෙනවා. එවිට ඒ රැකියා සඳහා අපේ තරුණ තරුණියන් යොමු කිරීමට නම් ඊට සරිලන ආකාරයේ පුහුණුවක් ලබා දිය යුතුවෙනවා.තරුණ තරුණියන්ගේ ක්‍රීඩා කුසලතාවයන් දියුණු කිරීමට විශේෂ වැඩපිළිවෙළක් ක්‍රියාවට නංවනවා. ජාත්‍යන්තරයට ගැලපෙන ආකාරයට අපේ ක්‍රීඩාව දියුණු කිරීමට උත්සාහ ගන්නවා. අද වන විට සූරියවැව ජාත්‍යන්තර ක්‍රිකට් ක්‍රීඩාංගණය ඉදි කෙරෙනවා. ගම් මට්ටමින් ක්‍රීඩාව දියුණු කිරීමට එය වෘත්තීය මට්ටමට රැගෙන ආ යුතු වෙනවා.මම දේශපාලනයට පැමිණිමට පෙර බෙලිඅත්ත ප්‍රදේශයේ ක්‍රීඩාංගණ, පිහිණුම් තටාක ආරම්භ කළා. ලංකාවේ සෑම දිස්ත්‍රික්කයකම ප්‍රධාන ක්‍රීඩා මධ්‍යස්ථාන නිර්මාණය කිරීමට ද පියවර ගන්නවා. ඒ වගේම නව ක්‍රීඩාවන්ද හඳුන්වා දෙන්නට කටයුතු කරනවා.* හම්බන්තොට දිස්ත්‍රික්කයේ ඉදිරි සංවර්ධන කටයුතු වෙනුවෙන් සිදු කිරීමට අපේක්ෂා කරන්නේ මොනවාද ?හම්බන්තොට දිස්ත්‍රික්කයට බලපාන ප්‍රධාන ප්‍රශ්නයක් තමයි රැකියා හිඟය. ලෝකය පුරාම අද ආර්ථික අවපාතයක් තිබෙනවා. කෙසේ වුව ද දිස්ත්‍රික්යේ ජනතාව අතර ආකල්පමය වෙනසක් ඇති කළ යුතු වෙනවා. ඊට අමතර විදුලිය, මාර්ග, නිවාස ආදී යටිතල පහසුකම් සංවර්ධනය කිරීම හරහා අපේ ආර්ථිකය ශක්තිමත් කළ යුතු වෙනවා.අපේ තරුණ තරුණියන්ට අවශ්‍ය රජයේ රැකියාවක්ම නොවේ. දිස්ත්‍රික්කයේ රැකියා විරහිත සෑම තරුණ තරුණියක් වෙතම රජයේ හෝ පෞද්ගලික අංශයේ රැකියාවක් ලබා දීමට මම බලාපොරොත්තු වෙනවා. රජයේ රැකියාවක් කරනවා යන්නට වඩා අපි සියලු දෙනාටම රට වෙනුවෙන් විශාල වගකීමක් තිබෙනවා.අපේ දිස්ත්‍රික්කයට බලපාන ජල හිඟයට නිත්‍ය විසඳුමක් ලබා දෙන්නට බලාපොරොත්තු වෙනවා. අද වන විට උමා ඔය ජලව්‍යාපෘතිය ක්‍රියාත්මක වෙනවා. එය ක්‍රියාත්මක කිරීමත් සමඟ ජල ප්‍රශ්නයට විසඳුමක් ලැබෙනවා. හම්බන්තොට වරායේ රැකියාවන් දුන්නේ හම්බන්තොටින් පිටස්තර අයට නිසා චෝදනාවක් තිබෙනවා. මෙතනදී පක්ෂ විපක්ෂ භේදයක් නැහැ.හම්බන්තොට දිස්ත්‍රික්කයේ විදුලිය අවශ්‍යතාවයෙන් සියයට 90කට වඩා සම්පූර්ණ කැර තිබෙනවා. ඉතිරි ප්‍රමාණයද ඉදිරියේ දි සම්පූර්ණ කිරීමට අපි උත්සාහ ගන්නවා.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>03</day>
    </date>
    <link>http://www.dinamina.lk/2010/04/03/_art.asp?fn=f1004032</link>
    <topic/>
    <author>සංවාදය ගාමිණි ජයලත් ඡායාරූප අනිල් ලසත් පෙරේරා</author>
    <content>‘දිනමිණ’ ‘දියවන්නාවේ නැදෑයෝ’ විශේෂාංගය ඔස්සේ විමසා බැලූ මහජන නියෝජිතයන් අතරින් 16 වැනි පාර්ලිමේන්තුව නියෝජනය කරමින් අප හා එක්වන අවසන් මහජන නියෝජිතයා වන්නේ් බී. පුත්තරසිගාමනී ඇමැතිවරයා ය. වතුකරයේ ජනතාවගේ හදවත් දිනූ හෙතෙම එක්සත් ජනතා නිදහස් සන්ධාන ආණ්ඩුවේ අධිකරණ හා නීති ප්‍රතිසංස්කරණ ඇමැතිවරයා ද වේ.මේ ‘දියවන්නාවේ නැදෑයෝ’ විශේෂාංගය ඔස්සේ වී. පුත්තරසිගාමනී ගේ ජීවිතයට අප එබී බැලූ අයුරුයි.* අපේ කතාබහ අරඹමින් ප්‍රථමයෙන් ඔබේ සම්පූර්ණ නම පැවැසුවොත්...?‘මගේ සම්පූර්ණ නම වඩිවේල් පුත්තරසිගාමනි. සමහර අය මගේ නම වැරැදියට ලියනවා. එහෙම වැරැදියට ලිව්වහම මගේ නමේ අර්ථකතනය වෙනස් වෙනවා.* එතකොට ඔබේ උපන් දිනය, උපන් ස්ථානය පිළිබඳ සඳහන් කළොත්..?‘මම උපන්නේ 1951 වර්ෂයේ ඔක්තෝම්බර් මස 10 වැනිදා. මම උපන්නේ නුවරඑළියේ. නුවරඑළිය මහ නගර සභා සීමාව තුළ ඉපදිලා නුවරඑළියේ දේශපාලනය කරන එකම දේශපාලනඥයා මමයි.’* ඔබේ මව්පියන් සහ පවුලේ විස්තර කොහොමද..?‘මගේ පියාගේ නම ගෝවින්ද රාජා වඩිවේල්. ඉපදුනේ තලවාකැලේ. එයා වෘත්තිය වශයෙන් රැකියාවල් කීපයක් ම කර තිබෙනවා. රෝයල් ආමි එකේ වැඩකර තියෙනවා. සමූපකාර මැනේජර් කෙනෙක් ලෙස කටයුතු කර තිබෙනවා. මගේ මව තේ වත්තේ. මගේ සීයා ඉන්දියාවේ සිට ශ්‍රී ලංකාවට මිනිස්සු ගෙනවිත් තියෙනවා වැඩ කරන්න. මගේ මවගේ නම සින්නා කුට්ටි වේලම්මාල්. අම්මා ඉපදිලා තියෙන්නෙත් නුවරඑළියේමයි. අම්මයි තාත්තයි යෝජිත විවාහයක් අනුව තමයි විවාහ වෙලා තියෙන්නේ. අපේ පවුලේ ඔක්කොම හත් දෙනයි. පිරිමි හතරයි. ගෑනු තුන්දෙනයි. අම්මයි තාත්තයි එක්ක නම දෙනයි.* පාසල් කාලය පිළිබඳව සිහිපත් කළොත්.?‘කුඩාම කාලයේ මම අකුරු කරවූයේ නුවරඑළිය ‘අවර් ලේඩීස්’ කන්‍යාරාමයෙන්. අනතුරුව නුවරඑළිය ‘හෝලි ට්‍රිනටි’ විද්‍යාලයට ඇතුල් වුණා. ඒ පාසලේ මම ජී. සී. ඊ. ර්‍ණ/ඹ් දක්වා ඉගෙන ගත්තා. අනතුරුව වානිජ විද්‍යාලයට ඇතුල්වෙලා ඒ/ඹ් දක්වා ඉගෙන ගත්තා. ඒ වගේ්ම රාගල විදුහලේත් ඉගෙන ගෙන තියෙනවා. අනතුරුව මම ඉන්දියාවට ගිහින් ඩිප්ලෝමා උපාධියක් ලබා ගත්තා. අනතුරුව මම වෘත්තීය සමිතියට බැඳුණා.* ඔබ දේශපාලනයට පිවිසීම ගැන මතක් කළොත්..?පාසල් කාලයත් සමඟම තමයි මම දේශපාලනයට පිවිසෙන්නේ. පාසල් කාලයේ මට ඉගැන්වූ ගුරුවරයෙක් හිටියා සුබ්‍රමනියම් කියලා. එයා උග්‍ර ලංකා සම සමාජ පක්ෂයේ සාමාජිකයෙක්. එයා රතුපාට ‘ටයි’ හැර කිසිම පාටක ‘ටයි’ එකක් දාන්නේ නෑ. එයා සමහර වෙලාවට අපේ ක්‍රිකට් පුහුණුකරු හැටියට කටයුතු කරනවා. ඒ වෙලාවටත් රතුපාට ටයි එක දාගෙන තමයි පුහුණුවීම් කරන්නේ. ඒ තරම්ම එයා උග්‍ර සම සමාජ පාක්ෂිකයෙක්. ඒ ගුරුවරයා නිසා මුල් කාලයේ අපේ හිත්වලට සම සමාජ පක්ෂයේ අදහස් ඇතුල් වෙලා තිබුණා. නමුත් ක්‍රියාකාරීව දේශපාලනය කළේ නෑ. නමුත් මම ඍජුව ම දේශපාලනයට සම්බන්ධ වුණේ 1972 වර්ෂයේ.‘1972 වර්ෂයේ දී නුවරඑළිය ආසනයට අතුරු මැතිවරණයක් තිබ්බා. ඒ අතුරු මැතිවරණයට ශ්‍රී ලංකාවෙන් තරග කෙළේ අපේ හිතමිත්‍ර අබේසිංහ මහත්තයා. එයාට සහය දක්වන්න පාසලේ ආදි ශිෂ්‍ය රැස්වීමක් කැඳවා තිබුණා. ඒ රැස්වීමේ දී මම ප්‍රශ්න කළා ආදි ශිෂ්‍ය රැස්වීමක් මගින් මේ රැස්වීම සංවිධානය කිරීමෙන් පාසලට දේශපාලනය කැඳවා ගැනීම වැරැදියි කියා. පාසලේ විදුහල්පතිතුමාත් උග්‍ර සම සමාජ පාක්ෂිකයෙක්.මගේ ඒ විරෝධතාව වැඩක් වුණේ නෑ. මම රැස්වීමෙන් පස්සේ නිවසට ආවා. එවිට ගෙදරට ආවා ගාමිණී දිසානායක මහතාගේ මල්ලී කෙනෙක්. එයා ඇවිත් කිව්වා ගාමිණි දිසානායක මහතා එන්න කිව්වා කියා. මම ගියා ගාමිණී දිසානායක මහතාව හමුවෙන්න. එතුමා කිව්වා ඔබ ආදි ශිෂ්‍ය රැස්වීමට ගිහින් කිව්වානේ පාසලට දේශපාලනය ගේන්න එපා කියා. ඒ දේ මගේ රැස්වීම්වලට ගොඩවෙලා කියන්න පුළුවන් ද කියා. මම කිව්වා පුළුවන් කියලා. ඒ අනුව මම ගාමිණී දිසානායක මහතාගේ දේශපාලන වේදිකාවට ගොඩ වුණා.‘එතැනින් තමයි මම මගේ දේශපාලනය පටන් ගත්තේ. ඒ කාලේ තිබුණ ලංකා ජාතික වතු කම්කරු සංගමය කියා වෘත්තීය සමිතියක්. ඒකට ඒකාලේ කියන්නේ ‘ජේ. ආර්. ගේ යුනියන් එක’ කියලා. 1974 දී ගාමිණී දිසානායක මහතාගේ ඉල්ලීම අනුව එම වෘත්තීය සමිතියට මම සම්බන්ධව කටයුතු කළා. එහෙම දිගට ම කටයුතු කරමින් ඉන්න අතරේ 1983 වර්ෂයේ දී මට අවස්ථාව ලැබුණා නුවරඑළිය මහ නගර සභාවට එජාපයෙන් තරග වදින්න. ඒ ඡන්දයෙන් මම නියෝජ්‍ය නගරාධිපති ධූරයට පත් වුණා. එදා සිට අද දක්වා දිගට ම මම දේශපාලනයේ නිරත වෙනවා.’1983 වර්ෂයේ දී මම නුවරඑළිය නියෝජ්‍ය නගරාධිපති වුණේ ලාබාලම දේශපාලඥයෙක් විදිහට 1984 වන විට මාව ජේ. ආර්. ජයවර්ධන මහතා එජාප කෘත්‍යාධිකාරී මණ්ඩලයට පත් කළා. එජාපයේ ද මම ලාබාලම කෘත්‍යාධිකාරී මණ්ඩල සාමාජිකයා බවට පත්වුණා. 1988 වර්ෂයේ පැවැති පළාත් සභා මැතිවරණයෙන් මම මධ්‍යම පළාත් සභා මන්ත්‍රීවරයකු බවට පත්වෙනවා. අනතුරුව මම පළාත් සභාවේ ඇමැතිකම් ඇතුලු විවිධ තනතුරු දරනවා.අනතුරුව මම පාර්ලිමේන්තුවට තේරී පත්වෙනවා. 2001 වර්ෂයේ දී මම එජාපයෙන් ඉවත් වුණා. දේශපාලනඥයකු ලෙස මම ආඩම්බර වෙනවා. කම්කරු පවුලක ඉපදිලා වතුකරයේ වෘත්තීය සමිති කරලා ජාත්‍යන්තර සමුළු සම්මන්ත්‍රණ ඇමැතීම දක්වා යාමට හැකි වූ එකම වතුකරයේ දේශපාලනඥයා මම වීම ගැන. මොකද මට ප්‍රථම මේ ජාත්‍යන්තර සමුළු සම්මන්ත්‍රණ ඇමතුවේ ඒවාට සහභභාගි වුණේ වතු අයිතිකරුවන්.’* දැන් අපි මදකට ඔබේ පුද්ගලික ජීවිතය පැත්තට හැරෙමු. ඔබේ බිරිය, දරුවන්, විවාහය සිදු වූ ආකාරය පාඨකයාට දැන ගැනීමට සැලැස්සුවොත්?‘මගේ බිරිය ඉන්ද්‍රානි අම්මාන් පිල්ලේ මට හමුවන්නේ ඇය මා සේවය කරන ලංකා ජාතික වතු කම්කරු කාර්යාලයට සේවයට පැමිණි අවස්ථාවකදීයි. මම එතැන මූලිකයා. අපි දෙන්නා අතර ඇති වූ ආදර සම්බන්ධතාවක ප්‍රතිඵලයක් ලෙස තමයි අපේ විවාහය සිදුවන්නේ. අපි දෙන්නා විවාහ වුණේ 1977 වර්ෂයේ මාර්තු 6 වැනිදා. දැන් අපි දෙන්නට දරුවෝ හතර දෙනෙක් ඉන්නවා. දුව යදර්සනා.ලොකු පුතා බ්‍රින්ඩා. දෙවැනි පුතා සූරන් සහ බාලයා හරේන්. මගේ ලොකුපුතා දැනට මගේ දේශපාලන කටයුතුවලට උදව් කරනවා. දෙවැනි පුතා ඕ.ම් නමින් ගීත කලාවට යොමු වී තියෙනවා. එයා විදෙස් රටවල සේම ශ්‍රී ලංකාවේ ද ඉංග්‍රීසි ගායකයකු ලෙස ඉතා ප්‍රසිද්ධයි. එයා තමිල්නාඩුවේ චිත්‍රපට පසුබිම් ගායකයකු ලෙස ගීත කියනවා. පොඩි පුතා තවම ඉගෙන ගන්නවා. දුව විවාහවෙලා දැනට දරුවෙක් ඉන්නවා.’* දරුවන් දේශපාලනයට යොමුවීම පිළිබඳව ඔබේ අදහස කෙබඳු ද?‘දරුවන්ගේ දෛවයේ තියෙනවා නම් දේශපාලනයට ආ යුතුයි කියා ඒ දේ සිදුවේවි. දැනට මගේ ලොකු පුතා ජනතාවත් එක්ක ඉන්නවා. බොහෝ වෙලාවට එයාට ජනතාවගේ ඉල්ලීමක් ලැබුණොත් අනිවාර්යයෙන් ම දේශපාලනයට ඒවි කියා මා සිතනවා. බැරිවෙලාවත් එයා දේශපාලනයට නාවොත් එයාගේ කැමැත්තක් තියෙනවා ජ්.ර් ගුවන්විදුලි නාලිකාවක් ආරම්භ කිරීමට.* දේශපාලනඥයකු ලෙස ඔබ යම් තේමාවක් මුල්කරගෙන කටයුතු කරන්නෙක් ද?‘මගේ මූලිකම තේමාව ජාතික සමඟිය’* ඔබ දෙමළ භාෂාව වගේ ම සිංහල භාෂාවත් හොඳට හසුරවනවා?‘ඔව් මම භාෂා තුනක් හොඳට කතා කරනවා. සිංහල - දෙමළ - ඉංග්‍රීසියි. මගේ තාත්තාගේ ඉදලා පවුලේ හැමෝටම භාෂා තුනක් හොඳට කතා කරන්න පුළුවන්. ඒක අපේ පවුලෙ තියෙන විශේෂත්වයක්. මගේ දරුවන්ටත් මේ භාෂා තුනම හොඳට කතා කරන්න පුළුවන්. ඒක ඉතාමත් ම වැදගත්. විශේෂයෙන් මෙවැනි කාලයක භාෂා තුනක් හොඳට කතා කරන්න පුළුවන් නම් තියෙන ප්‍රශ්න විශාල ලෙස අපට අඩුකරගන්න පුළුවන්.භාෂා දැනීම නැතිව ශ්‍රී ලංකාවේ කිසිවකුටවත් ජාතික සමඟිය ගැන කතා කරන්න අයිතියක් නෑ. භාෂා දැනීම ලෝකයට යන්න ඉතාමත් ම වැදගත්. ජනාධිපතිතුමා මට මේ අමාත්‍යාංශය පවා දුන්නේ මට ඒ භාෂා දැනීම තියෙන නිසා. මගේ අමාත්‍යාංශය මේ රටේ අමාත්‍යාංශ අතර පැරැණිම අමාත්‍යාංශයක්. මේ අමාත්‍යාංශය මා යටතේ අද ජනප්‍රිය අමාත්‍යාංශයක් කර තිබෙනවා. ඒ වගේ ම මගේ අමාත්‍යාංශය ජනතාවට විශාල සේවයක් කරන්න පුළුවන් අමාත්‍යාංශය කියා මා පෙන්නුම් කර තියෙනවා. භාෂා දැනීම නැති අය ජාතික සමඟිය පිළිබඳව කටයුතු කිරීම ලොකුම ප්‍රශ්නයක්’* ඔබේ ලග්නය මොකක් ද?‘මගේ ලග්නය මකර’* ඔබ දෙවියන් විශ්වාස කරනවා?‘සියයට සියයක් මම දෙවියන් විශ්වාස කරනවා. ඒ වගේ ම මම සියලු ආගම්වලට ගරු කරනවා. මා සම්බන්ධව සිදුවන හැම දෙයක් ම මම කල්පනා කරන්නේ දෙවියන් නිසා සිදුවන, දෙවියන්ගේ කැමැත්තට සිදුවන දේ හැටියටයි. ජීවිතේ සිදුවන සියලුම දේට අනුග්‍රහය ලැබෙන්නේ දෙවියන්ගෙන්.* නක්‍ෂත්‍රය ඔබ විශ්වාස කරන්නේ නෑ?‘නෑ මම නක්‍ෂත්‍රය බලනවා. නක්‍ෂත්‍රය කියන දේ මම විශ්වාස කරනවා. විශ්වාසයක් නෑ කියා මම කියන්නේ නෑ. නමුත් නක්‍ෂත්‍රය පිළිබඳවම මම සිත සිතා ඉන්නේ නෑ. ඒ වගේ ම මම ඉතාමත් භක්තිමත් හින්දු බැතිමතෙක්. නමුත් මම එක ආගමකට විතරක් වෙන්වුණු කැපවුණු අයෙක් නෙමෙයි. ජනතා සැමට මම සේවය කරනවා. සියලුම ජාතිවල, ආගම්වල අය මගේ ජනතාව. ඒ සියලුම දෙනාට මම එකහා සමානයි. විශේෂයෙන්ම මම බෞද්ධාගමට ඉතාමත් ලැදි ඒ පිළිබඳව දැනීමක් ද තියෙන කෙනෙක්. යුද්ධය එපා කියන එකම ආගම බෞද්ධ ආගම. අනෙක් ආගම් යුද්ධය එපා කියන්නේ නෑ.* යුද්ධය නිසා වසර තිහක් ජනතාව දුක් වින්දා දැන් යුද්ධය අවසානයි. ජනතාව බලාපොරොත්තු වූ සාමය දැන් ලැබී තිබෙනවා නේද?මම උපනගරාධිපති ලෙස වැඩ බාරගන්න කොට නුවරඑළිය ගිනිගොඩක් අළුගොඩක්. අසූ තුනේ කලබල වලින් පසු රටේ තත්ත්වය භයානක වුණා. දැන් යුද්ධය අවසන්. ප්‍රභාකරන්ගේ අවසානය සමඟ මිනිස්සු යළිත් සමඟි වුණා. යුද්ධය අවසාන වීම මත සිංහල මිනිස්සු කිරිබත් දෙමළ මිනිසුන් සමග පුදුමාකාර සතුටකින් භුක්ති වින්දා. එය ජාතික සමගියේ එක් සංධිස්ථානයක්. අද කවුරුත් සිංහල, දෙමළ දෙපැත්තම එකතු වී ඉන්නවා.’* ඔබ හිතන්නේ ප්‍රභාකරන්ගේ අවසානය යුද්ධයේ අවසානය බව කියාද?අසූතුනේ දී කලබල සිදුවුණා ජීවිත දස දහස් ගණනක් නැති වුණා. ඒ හරහා ලෝකයේ කළු පැල්ලම් සටහන් වුණා. ඒත් යුද්ධය අවසාන වී ප්‍රභාකරන් මිය ගිය බව ආරංචි වුණාම ඒ ජයග්‍රහණය සාමාන්‍ය දෙමළ ජනතාවට නැවැත හිරිහැර කරයි දෝ කියා බොහෝ අය මට දුරකතනයෙන් අසා සිටියා. නුවරඑළියේ ජීවත්වන අය පමණක් නොවෙයි කොළඹ, මහනුවර නගරවල ජීවත්වන අයත් මගෙන් ප්‍රශ්න කළා. මම කිව්වා මහින්ද රාජපක්ෂ ජනාධිපතිතුමා කිසි විටක කිසි දිනක දෙමළ ජනතාවට හානියක් සිදු කරන්න ඉඩ දෙන්නේ නෑ.ඔහු කියා සිටියාසේ ශ්‍රී ලංකාවේ ජීවත්වන්නේ එකම ජාතියක් කියා ඒ වචන අනුව ජනාධිපතිතුමා වෙත විශ්වාසය තබන්නැයි කියා මා දෙමළ ජනතාවගෙන් ඉල්ලා සිටියා.යුද්ධය අවසන් වූ වහාම දෙමළ, සිංහල මිනිසුන්ගේ එකමුතු බව ප්‍රදර්ශනය වුණා. පාසල්වල පූජාවලට, පල්ලිවල පූජාවලට, කෝවිලේ පූජාවලට දෙමළ, සිංහල අය ආගම් ගැන සංස්කෘතිය ගැන වෙන් වෙන් නොවී ඉතා සමඟියෙන් එකමුතුකම ප්‍රදර්ශනය කළා.’* ජාතික සමඟිය ගොඩනැඟීමට අපි කුමක් කළ යුතු ද?බොහෝ අය ජාතික සමගිය ගොඩනගමු කියා කටවචනයෙන් කියනවා විතරයි. එක තැනක සමගිය ගොඩනගමු කියා කියනවා තවත් පැත්තකට ගිහින් වෙනත් අදහසක් කියනවා ඒක හරි නැහැ.ජාතික සමගිය ගොඩනැඟීම ඇති කිරීම ආරම්භ විය යුත්තේ පාසල් කාලයේදීමයි. අපි එය පාසලෙන් පටන් ගත යුතුයි.වර්තමාන පාසල් අධ්‍යාපන ක්‍රමයේ වැරැද්දක් මට පේනවා. එය විවිධාකාර ලෙස බෙදීම්වලට හසුවෙලා. අපි ඉගෙනගත්ත කාලේ සිංහල, දෙමළ, මුස්ලිම් සියලු දෙනාම එකම පාසලේ එකම පංතියේ එකම බංකුවේ ඉදගෙන අධ්‍යාපනය කළා. අපි එක් එක් අයගේ ආගම් අනුව සංස්කෘතිය අනුව විවිධ උත්සව පාසල් මට්ටමින් පැවැත් වූවා. අපි දෙමළ අය සිංහල අය සමග භාෂා දෙකෙන් ම කතා කළා. පාසලේ දී ඉංග්‍රීසි අධ්‍යාපනයත් ලැබුවා. එය කොතරම් සාර්ථක ක්‍රමයක් ද කියා සොයා බලන්න.* ආගම ගැන වගේ ම සිංහල හා දෙමළ සංස්කෘතින් ගැන කතා කළොත්?දෙමළ හා සිංහල සංස්කෘතික ගතිලක්ෂණ හුඟක් සමානයි. විවාහ වැඩි විය පැමිණීම් උත්සවවල දී සුබ කාර්යයන් සඳහා සිංහල අය කළයට පොල් මලක් දෙමළ අය කළයට පොල් ගෙඩියක් තබනවා. බුලත් වලටත් තිබෙන්නේ එකම කිට්ටු සම්බන්ධතාවක්. උත්සවයක් හෝ සුබ කටයුත්තක් සඳහා අපි බුලත් දෙනවා. ඒ අපේ දෙපාර්ශවයට ම පොදු දෙයක්.කෑම අතින් ගත්තත් සමානයි. ලෝකයේ කට්ට සම්බල් භාවිතා කරන්නේ ඉන්දියාවේ කේරල ප්‍රාන්තයේ. ශ්‍රී ලංකාවේ අයත් කට්ට සම්බල කනවා. ඇඳුම්, ගෙවල් බොහෝ ම ලංවෙන්න පුලුවන් විදියට දෙරටේ ම සමානයි. නමුත් අපිට මෙතරම් ලංවෙන්න දේ තිබියදීත් දේශපාලනය වශයෙන් කතා කරන්නේ වෙන්වෙන්න අදහස් විතරයි. මේ ක්‍රමය නැති කරන්න ඕනෑ.’</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>03</day>
    </date>
    <link>http://www.dinamina.lk/2010/04/03/_art.asp?fn=f1004033</link>
    <topic/>
    <author>ලලිතා පද්මිණි පතිරණ</author>
    <content>බුදුන් පාමුල පිදෙන නාමල ඉමිහිරි සුවඳක් විහිදුවමින් විකසිත වන්නේ සුළඟට වැනෙන ලපටි පඳුරක හෝ දුර්වල වැලක නොව ශක්තිමත් මුලක් සහිත අතු පතර විහිදුවාලු මනරම් වෘක්ෂයකය. පුණ්‍ය භූමියක වුවද, සුන්දර වනෝද්‍යානයක වුවද සුවිසල් වන අරණකදී වුවද නාගස සුවිශේෂ වූ වෘක්ෂයකි. නාමල් රාජපක්ෂ නමැති නාමල විකසිත වූයේද තුන් සිංහලයේම ප්‍රෞඩත්වය වීරත්වය හා දේශාභිමානය රැක දුන් ජනමූල නායකයකු වන වත්මන් ජනපතිතුමන්ගේ පීතෘත්වයෙනි.පළමුවත්, දෙවනුවත්, තෙවනුවත් මාගේ මවුබිම යන උත්තුංග අධිෂ්ඨානය පෙරටු කොට ලක් ජනතා හදවත්තුළ දේශමාමකත්වය පබුදුවාලු කීර්තිමත් අභීත ජන නායක ජනපති පියතුමන්ගේ මාර්ගෝපදේශකත්වය වන එම අඩි පාරෙහි ගමන් කරන නාමල් රාජපක්ෂයන් වත්මන් දේශපාලන පොර පිටියෙහි දක්වන දක්ෂතාවයන් ඔහුගේ ජන්ම දායාදය නිවැරැදි දර්ශනය මෙන්ම තම පෞරුෂය තුළින් ගොඩ නගා ගත් කුසලතාවයන් ද වේ.නාමල් රාජපක්ෂ නායකත්වයට පන්නරය ලැබුවේ පාසල් අවදියේ සිටමය. ශාන්ත තෝමස් රගර් කණ්ඩායම හා ආනන්ද රගර් කණ්ඩායම අතර වූ සෑම ක්‍රීඩා තරගයකදීම ඔහුගේ ඉදිරි ගමනෙහි මග සලකුණු පැහැදිලිව දැක ගත හැකි විය. ක්‍රීඩා පිටියට අවැසි නායකයකු සතුවිය යුතු ඉවසීම, විනීතබව, යුක්තිගරුක බව හා තම කණ්ඩායම ජයග්‍රහණය කරා මෙහෙයවීමේ නායකත්ව කෞශල්‍යය මැනවින් ප්‍රදර්ශනය විය. එදා ජයග්‍රාහී කුසලානය හිමි කර ගැනීම දක්වා ක්‍රීඩා කණ්ඩායමට නායකත්වය දුන් ඔහු අද මුළු මහත් ශ්‍රී ලාංකික තරුණ පරපුරේ ජනප්‍රියත්ව කුසලානය හිමි කර ගත් තරුණ ජනනායකයෙකි.ලක් මාතාවගේ සියලුම දූ පුතුන් එකම පවුලක සොහොයුරන් ය යන සංකලපය මත පිහිටා තරුණ හදවත් ගැහෙන රාවය මැනවින් හඳුනාගෙන ඇති නාමල් රාජපක්ෂයන් සංකල්පීය නිපුණතාවලින් පිරිපුන් හෘදයංගම ලබැඳියාවෙන් යුතු තරුණයෙකු ලෙස ශ්‍රී ලාංකීය තරුණ පරපුරට අරුණාලෝකය කැඳ වූ ‘තාරුණ්‍යයට හෙටක්’ බිහි කොට එයට නායකත්වය දෙමින් සිටී. ජාතික, ආගමික, වාර්ගික හා දේශපාලන විවිධතාවයන් මුලුමනින්ම බැහැර කර සහෝදරත්වයෙන් අත් වැල් බැඳ ගෙන රටට ස්ථිරසාර සාමයක් උදා කිරීම තුළින් සංවර්ධන ඉලක්ක සපුරා ගැනීමට දායකත්වය ලබාදීම මෙම සංවිධානයේ මූලික අරමුණ වේ.මවුබිමේ ජීවය වන තරුණ පරපුර තම අයිතිවාසිකම් දිනා ගැනීම සඳහා නොමග යැවීම නිසා අදූරදර්ශී තීරණ ගෙන අතීතයෙහි සන්නද්ධ විප්ලව කර දිවි පිදූ අවස්ථා ඉතිහාසයෙහි කළු පැල්ලම් ලෙස සනිටුහන් වී ඇත. එබඳු ඛේදවාචකයන් නැවත ඇති නොවන පරිදි මත ගැටුම් වලින් තොර අන්‍යොන්‍ය අවබෝධය, සුහදතාවය හා සාමූහිකත්වය මුල් කර ගත් තරුණ නායකත්වයක් බිහි කිරීමට තාරුණ්‍යයට හෙටක් තුළින් මංපෙත් විවර කර ඇත.රටක ආර්ථික සංවර්ධනයෙහිලා ක්‍රියාකාරී දායකත්වය හිමි වන්නේ තරුණ ශ්‍රමයටයි. ආර්ථික සංවර්ධනය සඳහා ඵලදායි තරුණ ශ්‍රමයක් ලබාදීමට නම් තරුණ පරපුර රටට ගැලපෙන අධ්‍යාපනයක් ලත් උගතුන් හා බුද්ධිමතුන් විය යුතුය. තාරුණ්‍යයට පා තැබූ හා තාරුණ්‍යයට පා තැබීමට සුදානම් වන දෙපිරිස සඳහාම අවධානය යොමුකරන මෙම සංවිධානය යෝග්‍ය අධ්‍යාපනික වැඩ සැලසුම් සකස් කර ඇත.ප්‍රාථමික අධ්‍යාපනය බුද්ධිමත් තරුණ පරපුරක් බිහි කිරීමට අඩිතාලමක් වන බව පසක් කර දත් මෙම දූරදර්ශී නායකයා තම සැලසුම් පස්වන ශ්‍රේණියේ ශිෂ්‍යත්වයට ප්‍රමුඛතාවය දෙමින් විහිදුවාලීය. ජාති, ආගම්, භාෂා සහ වාර්ගික භේදවලින් තොරව දිවයිනේ පහසුකම් අඩු දුෂ්කර දිස්ත්‍රික්ක 16 ක් සඳහා ‘මතුලොව දියුණුව නැණ ගුණ වඩවමු’ වැඩසටහන ක්‍රියාත්මක විය. ප්‍රාථමික දරුවන්ගෙන්, විදුහල්පතිවරුන්ගෙන්, අධ්‍යාපන බලධරයන්ගෙන් සහ සමාජ සුබ සාධක සංගම් වලින් අපමන ප්‍රශංසා ගලා ආවේ අසරණ දරුවන් එම සත්ක්‍රියාවෙන් ලද විශිෂ්ට ජයග්‍රහණයන් නිසාමය.තරුණ පරපුරේ දැවෙන ප්‍රශ්න හොඳින් හඳුනාගත් නාමල් රාජපක්ෂ ඒවාට පිළියම් යෙදීමේ විවිධ මං සෙවීය. විවිධ වෘත්තීය වැඩසටහන් තුළින් දීප ව්‍යාප්තව තරුණ පරපුරේ වෘත්තීය දැනුම හා කුසලතා දියුණු කිරීම ආරම්භ කරන ලදී.මෙම වැඩසටහන් තුළින් දක්ෂතා ඇති ව්‍යවසායකයන් බිහි කිරීම සඳහා පදනම සකස් කළේය. රැකියා අවස්ථාවන් අපේක්ෂිත තරුණ පරපුර සම්බන්ධීකරණය කිරීම සඳහා රැකියා බැංකුව ඇති කරන ලදී. ආරම්භක ශක්තියෙන් යුතු නිමැවුම් කරුවකුගේ ක්‍රියාකාරී නායකත්වයේ ප්‍රතිඵල ලෙස මෙවන් නවීකරණයන් ක්‍රියාවට නැගුණි.මතින්, දුමෙන් සහ මත්ද්‍රව්‍ය වලින්තොර සෞඛ්‍ය සම්පන්න යහපත් හැදියාවක් ඇති තරුණ පරපුරක් බිහි කිරීමට අපේක්ෂිත සංවිධානයකට යහපත් චරිතයකින් යුත් නායකත්වයක් අවශ්‍යය. එවන් නායකයෙකු ලද ‘තාරුණ්‍යයට හෙටක්’ මගින් සෞඛ්‍ය පිළිබඳ දැනුමෙන් හා ප්‍රායෝගික කුසලතා මගින් රටේ තාරුණ්‍ය ආලෝකමත් කිරීම සිදු කරමින් ඇත.වර්තමාන පාරිසරික ගැටලු පිළිබඳ යථා අවබෝධයක් ලබා දෙමින් ‘හරිත පිරුණ රටක්’ පිළිබඳ තරුණ අවධානය විකසිත කිරීමට මව්බිමේ ස්වභාවික සෞන්දර්ය පිළිබඳ අධ්‍යයනයන්ට යොමුකිරීමේ න්‍යාය පත්‍ර සකස් කළේය. පාසල් හා විශ්ව විද්‍යාල මට්ටමින් ක්‍රියාත්මක කරනු ලබන මෙම අධ්‍යයනයන් තුළින් ශ්‍රී ලංකාවේ ස්වභාවිකත්වය ආරක්ෂා කිරීමේ වැදගත්කම සිතට කා වැද්දීමේ උත්සාහයක නිරතව සිටී.තරුණ හදවත් මුදු මොලොක් වීමට ආදරය මෙන්ම සෞන්දර්යය එක හා සමාන වැදගත්කමක් දරයි. ‘තාරුණ්‍යයට හෙටක්’ තුළින් ඔප් නැංවූ ‘සුසර සර’ තරුණ පරපුරට මිහිරක් සමගම හිඟුරක්ගොඩ මහා විද්‍යාලයීය බාලක බාලිකාවන්ට භාග්‍යයක් ළඟා කරවීය. ‘සඳතරු රාත්‍රිය’ අනුරාධපුර රෝහලට තවත් ගොඩනැගිල්ලක් එක් කරමින් නිමාවිය.වැඩිහිටි පුරවැසියන් ජාතියේ අභිමානයයි. ඔවුන්ගේ මානසික සුවය පතා තරුණයන්ගේ කැපවීම අපගේ සදාචාරය බව නාමල් රාජපක්ෂයන්ගේ පිළිගැනීමයි. විවිධ වැඩසටහන් මගින් ශ්‍රී ලාංකික තරුණයන්ට වැඩිහිටියන්ට ගරු කිරීම නායකත්වය දීම හා ඔවුන් ඇගයීම පිළිබඳ හදවතින්ම නැඹුරුවක් ලබාදීමට උත්සාහ දරයි. සිංහල සංස්කෘතිය අපගේ ජාතික උරුමයයි. දකුණේ සොයුරු සොයුරියන් කැටුව උතුරේ සොයුරියන් සොයා ‘කදමලු බැඳගෙන උතුරට නෑගම්’ ගියේ අපගේ සංස්කෘතික අගයන් මැනවින් දත් බැවිනි.වසර 30 ක බිහිසුණු ත්‍රස්තවාදයෙන් අපගේ දේශය මුදාගෙන එක් ධජයක් යටතට ගෙන එන ලද අභීත ජන නායකයානන්ගේ දෙවන ජනවරම උදාකරලීම සඳහා දේශීය තරුණ පරපුර බලමුලු ගැන්වීමට කළ ගුණ දත් පුතකු විසින් බිහි කරන ලද ‘නව නිදහස් අරගලයේ පළමු වෙඩි මුරය අවුලුවාලීම’ ‘නිල් බලකාය’ නමින් කරලියට ගෙන එන ලදී. ‘තාරුණ්‍යයට හෙටක්’ සහ ‘නිල් බලකාය’ නිවුන් සොහොයුරන්ය. ඔවුන්ගේ සටන්පාඨය ‘ඔබේ ඡන්දයෙන් මව්බිම දිනවමු’ යන්නයි. නිල් බලකායේ ආරාධනය ‘පෙරට එනු මැන මේ ඔබේ කාලයයි - පෙරට එනු මැන මේ ඔබේ දේශයයි’ ජාතික මෙහෙවරක් ඉටු කිරීම සඳහා ඉදිරියට ගිය නිල් බලකාය අති විශිෂ්ට ජයක් ලැබීය. එය මුලු මහත් ජාතියේම අභිමානයයි.මහත්මා ගාන්ධිතුමාගේ අත, හිත, හද (Three – H) සංකල්පයට නැඹුරු වෙමින් හදවතින්, මනසින් හා හසුරු කුසලතාවන්ගෙන් තරුණ පරපුර පෝෂණය කර සාර්ථක අනාගතයක් පිළිබඳ ස්ථිර විශ්වාසයෙන් ඉදිරියට මෙහෙය වීමට නාමල් රාජපක්ෂයන් අරඹා ඇති සමාජ මෙහෙවරෙහි නිම කර ඇති කාර්ය භාරය අපමණය. නිම කිරීමට ඇති දෑ ද බොහෝය. මෙවන් හුරුබුහුටි දක්ෂ තරුණ නායකයෙකුට එය අරුමයක් හෝ අභියෝගයක් නොවනු නිසැකය. බොහෝ මව්වරුන් තැවෙන්නේ තම තරුණ දූ දරුවන්ගේ අවිනිශ්චිත අනාගතය පිළිබඳවයි.නාමල් රාජපක්ෂයන්ගේ වත්මන් යුග මෙහෙවර එවන් මවුවරුන්ගේ සැනසුම සඳහාම වේ. මෙවන් පුතකු ලද මව ලොව දිනූ රැජිනකි. මෙම පුතු එක් අම්මා කෙනෙකුට අයත් නැත. තම දූ දදරුවන් පිළිබඳ අනාගත සුබ සිහින දකින තුන් හෙලයේම මෑණිවරුන්ට අයත් රත්නයකි. තාරුණ්‍යයේ පෙර ගමන්කරු ලෙස ලක්ෂ සංඛ්‍යාත දෙස් විදෙස් ශ්‍රී ලාංකික තරුණ පරපුර පෙළ ගස්වා නාමල් රාජපක්ෂයන් විසින් ගොඩනගන ලද අති දැවැන්ත ශක්තිමත් තරුණ පවුර අනාගතයේදී තුන් සිංහලයම බබලවන නායකත්වයක පෙර නිමිති වේ.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>03</day>
    </date>
    <link>http://www.dinamina.lk/2010/04/03/_art.asp?fn=f1004034</link>
    <topic/>
    <author>සටහන හා ඡායාරූපය දයාරත්න බණ්ඩාර කෑගල්ල දිස්ත්‍රික් සමූහ</author>
    <content>පේරාදෙණිය විශ්වවිද්‍යාලයේ දේශපාලන විද්‍යාව හා ආර්ථික විද්‍යාව පිළිබඳ කථිකාචාර්යවරයකු ලෙස කටයුතු කළ ආචාර්ය ජගත් බාලසූරිය 1977 වසරේ ගලිගමුව මැතිවරණ කොට්ඨාසය නියේජනය කරමින් දේශපාලනයට පිවිසීමෙන් කලක් මන්ත්‍රීවරයකු ඇමැතිවරයකු, ආණ්ඩුකාරවරයකු, ජනාධිපති උපදේශක සහ නීතිවේදීයකුª ලෙස කටයුතු කර ඇත. වසර තිස් තුනක දේශපාලනය පිළිබඳ දැනුම් සම්භාරයක් ඇති ආචාර්ය ජගත් බාලසූරිය මෙවර පැවැත්වෙන මහ මැතිවරණය සඳහා එක්සත් ජනතා නිදහස් සන්ධානය අපේක්ෂකයකු ලෙස කෑගල්ල දිස්ත්‍රික්කයෙන් ඉදිරිපත් ව සිටී. වත්මන් දේශපාලන තත්ත්වය සහ ඉදිරි අපේක්ෂාවන් පිළිබඳ ඔහු සමඟ කළ සාකච්ඡාවකි මේ.* ඔබගේ පියාවන පී. බී බාලසූරිය මහතා හිටපු මන්ත්‍රීවරයෙක් ඔහුගෙන් පසු ඔබ දේශපාලනයට අවතීර්ණවූයේ කොහොම ද ?මම පන්නරය ලැබුවේ විදුහල්පතිවරයකු ගත්කතුවරයකු, නගරාධිපතිවරයකු, හා පාර්ලිමේන්තු මන්ත්‍රීවරයකු වූ මගේ පියාගෙන්. කෑගලු විදුහලින් ඉගෙන ගෙන ආනන්ද විදුහලට ඇතුළු වී පේරාදෙණිය සරසවියට ගියා. ලංකා නීති විද්‍යාලයෙන්, ලන්ඩන් ඉනර් ටෙම්පල් නීති විද්‍යාලයෙන්, දිල්ලි විශ්වවිද්‍යාලයෙන් හා ජර්මනියේ හයිඩිල්බර්ග් විශ්වවිද්‍යාලයෙන්ද ඉගෙනීම් කටයුතු අවසන් කළා. පසුව සරසවියේ කථිකාචාර්යවරයකු, නීතිවේදියකු හා පශ්චාත් උපාධිධාරියකු ලෙස කටයුතු කළා.1977 ගලිගමුව ආසනයට තරග කර පසුව 1979 කෑගලු නගර සභාවේ විපක්ෂ නායකධූරයට පත්වුණා. ඊට පසුව 1989 දී මා පාර්ලිමේන්තුවට තේරී පත් වුණා. 2001 වන තුරු පාර්ලිමේන්තුව නියෝජනය කළා. පසුව උතුරු මැද පළාත් ආණ්ඩුකාරධූරයත් ඉන් පසුව ජනාධිපතිතුමාගේ උපදේශක වශයෙන්ද කටයුතු කරලා මෙවර කෑගල්ල දිස්ත්‍රික්කය නියෝජනය කරන්න කෑගල්ල මැතිවරණ කොට්ඨාසයේ (එක්සත් ජනතා නිදහස් සන්ධානයෙන්) ආසන සංවිධායක වශයෙන් මැතිවරණයට මුහුණ දෙනවා.* දැනට කෑගල්ල දිස්ත්‍රික්කයේ දේශපාලන වාතාවරණය සහ ජයග්‍රහණය ගැන ඔබ හිතන්නේ මොනවා ද ?එක්සත් ජනතා නිදහස් සන්ධානය බලය ලබාගැනීම හෙට පායන ඉර හඳ වගේ විශ්වාසයි. මෙවර මැතිවරණයෙන් කෑගල්ල දිස්ත්‍රික්කයට අවම වශයෙන් ආසන හයක් ලැබෙනවා. පසුගිය ජනාධිපතිවරණයේ දී අපි කෑගල්ල දිස්ත්‍රික්කයට වැඩි ඡන්ද එක් ලක්ෂ විසිදහසක් ලබා ගත්තා.* මෙවර මැතිවරණයෙන් රජය බලාපොරොත්තුවන තුනෙන් දෙකක බලය ලැබෙයි කියා ඔබ හිතනවාද ?තුනෙන් දෙක බලය අපට ලැබෙනවා විශේෂයෙන්ම විධායක ජනාධිපති ක්‍රමයකින් පාර්ලිමේන්තු විධායක අගමැති ක්‍රමවේදයකට යාමටත් දැනට පවතින දිස්ත්‍රික් අනුපාත ක්‍රමය වෙනස් කිරීමටත් අලුත් අල්ලස් දූෂණ පනත් ගෙන ඒමටත් තුනෙන් දෙකේ බලය අවශ්‍ය වෙනවා. සමහරවිට ජනමත විචාරණයක් පැවැත්වීමටත් සිදුවෙයි.* අපේ‍්‍රල් 08 වෙනිදායින් පසු ඔබ පක්ෂය ජයග්‍රහණය කළොත් ඇමැති මණ්ඩලයේ ප්‍රමාණය වෙනස් වේ යැයි කියා සිතනවාද ?ජනාධිපතිතුමා ප්‍රකාශ කර ඇති පරිදි කුඩා ඇමැති මණ්ඩලයක් අපගේ ජයග්‍රහණයෙන් පසුව ඇති වෙනවා. එවිට අප කාටත් පහසුවෙන් රටේ සංවර්ධන කටයුතු කරන්න ඉඩ ලැබෙයි.* මනාප ක්‍රමයට නිසා පක්ෂ අභ්‍යන්තරයේ ගැටුම් ඇති වෙනවා. මේ ගැන ඔබේ අදහස කුමක් ද ?අනුපාත ඡන්ද ක්‍රමය යුරෝපය වැනි දියුණු රටවල දක්නට ලැබෙනවා. 1979 වසරේදී මම කෑගලු නගර සභාවට තරග කරන අවස්ථාවේදී මනාප ක්‍රමයක් නොමැතිව අනුපාත ක්‍රමය ක්‍රියාත්මක කළා. එහි දී පාක්ෂිකයන් අතර ගැටුම් ඇති නොවුණත් ඒ තුළ ප්‍රජාතන්ත්‍රවාදයක් දක්නට නොලැබුණ නිසා ඒක වෙනස් කළා. මේ රටේ අන්මත ඉවසීමේ සම්ප්‍රදායක් දකින්නට නැහැ. එ නිසා මනාප ක්‍රමය තුළින් රටේ නැති ප්‍රශ්න ඇතිවෙලා තියෙනවා. මුළු සමාජ සංවිධානයම වෛරය ක්‍රෝධය ප්‍රචණ්ඩත්වය පතුරවමින් සිටිනවා. එනිසා සිදුවිය යුත්තේ මූලික වශයෙන් කේවල ඡන්ද ක්‍රමයක් හඳුන්වා දීමයි.* වත්මන් දේශපාලනයේ සුපිරිසුදු චරිත දුර්ලභයි. නමුත් අපට චනගන්න ලැබී තිබෙනවා ඔබතුමා අවංක වංචාව දූෂණය මැරබලය පිටු දකින නිහතමානී පුද්ගලයෙකු බව ඒ ගැන ඔබ මොකද කියන්නේමම විශ්වවිද්‍යාලයේ දේශපාලන විද්‍යාව පිළිබඳව හිටපු කථිකාචාර්යවරයෙක්, ඒ වගේම නීතිවේදියෙක් එනිසා න්‍යායාත්මක වශයෙන් ප්‍රචණ්ඩ දේශපාලනය අප උගත් දෙයින් බෙහෙවින්ම විරුද්ධයි. ස්වභාවයෙන්ද අන්මත ඉවසීමෙන් දේශපාලන පළිගැනීම් නොකිරීමටත් යුක්තිය සාධාරණය සාක්ෂාත් කරගැනීමටත් සහාය දීම මගේ එකම අරමුණයි. මගේ පියා වසර දොළහක් පාර්ලිමේන්තුව නියෝජනය කළා. වසර දහහතක් නගරාධිපතිවරයෙන් වශයෙන් ක්‍රියා කරමින් සිට මියගියේ කිසිම ආදායමක් නොමැති පෞද්ගලික දේපළ නොමැති පුද්ගලයෙකු හැටියටයි.* නීතිවේදියකු ලෙස ඔබතුමා සමාජයට කළ මෙහෙවර ගැන යමක් කියන්න තියෙනවාද ?1989 භීෂණ යුගයේ කෑගල්ල මහාධිකරණය ත්‍රස්තවාදී පනතට අනුව නොමිලයේ වැඩිම තරුණ පිරිසකට උසාවියේ පෙනී හිටපු ප්‍රධාන නීතිඥවරයා මමයි. මා අවස්ථාවාදී අසාධාරණ ලෙස සිරගත කළ පිරිස් බේරාගැනීමට ක්‍රියා කළා. එවකට මානව අයිතිවාසිකම් පිළිබඳ නඩු කතා කළ නීතිඥයන්ට සිදු වු මරණීය තර්ජන මටද එල්ල වුණා. ඒවාට මම බය වුණේ් නෑ. මා මරා දැම්මත් කමක් නැහැ කියලා මම එදා නඩුවලට නොමිලයේ කථා කිරීමට ඉදිරිපත් වුණා. එයින් අදත් තෘප්තියක් ලබනවා. ඒකත් මගේ පියාගෙන් උරුම වුණ දායාදයක් කියලා මම හිතනවා.* රටේ සංවර්ධනය ගැනත් කෑගල්ල සංවර්ධනය කටයුතු සිදුකරන ආකාරය පිළිබඳත් පැහැදිලි කිරීමක් කරන්නමෙරට මූලිකම ප්‍රශ්නය තමයි දුප්පත්කම, විරැකියාව, නිවාස හා ඉඩම් හිඟය ඊට අමතරව සෑම තැනකම යටිතල පහසුකම් ප්‍රශ්න තියෙනවා. යුද්ධය අවසන් වීමත් සමඟම රට සුබවාදී අනාගතයකට මුහුණ පා සිටින අවස්ථාවක මගේ අරමුණ වී තිබෙන්නේ රාජ්‍ය හා පෞද්ගලික අංශවලින් කරන සේවාවන්ට අමතරව දිස්ත්‍රික්කය පුරාම අඩු ආදායම්ලාභී පවුල්වලට ස්වයං රැකියා ලබා දීමයි. කෑගල්ල දෙස බලන කල මගේ් මුල්ම අභිලාෂය වන්නේ මධ්‍යස්ථව භේද නොමැතිව සියලු මහජන නියෝජිතවරුන් කෑගල්ල දිස්ත්‍රික්කයේ පොදු සංවර්ධන කටයුතු සඳහා සහභාගී කර ගැනීමටයි.මුළු දිස්ත්‍රික්කයේම මංමාවත් හා ජල සැපයීම් කටයුතු සිදු කරනවා. අධ්‍යාපන කයුතු ඉහළ මට්ටමකට ගෙන ඒමත් මගේ ප්‍රධාන අරමුණක්. සුළු අපනයන බෝගවලට හොඳ මිලක් ලබා දී රබර් වගාව දියුණු කිරීමත් කරනවා. වතුකරය අපගේ් සම්පතක් අපි ඔවුන්ගේ යටිතල පහසුකම් නංවාලනවා. කෑගල්ල නගරය හැකි සෑම අංශයකින්ම සංවර්ධනය කරන්න කැපවීමෙන් කටයුතු කරනවා.* සෑම සාර්ථක මිනිසෙකු පිටුපසම කාන්තාවක් සිටිනවා කියා මතයක් තියෙනවා. කියමනට ඔබ එකඟ වෙනවද ?ඔව් මම තබන හැම පියවරක්ම මගේ බිරිය මට සෙවනැල්ල වගේ ඉන්නවා. ඇය දකුණු පළාත් ආණ්ඩුකාරිනී කුමාරි බාලසූරිය මහත්මියයි. ඇය මෑතක සිට සබරගමුව පළාතේ් වැඩබලන ආණ්ඩුකාරවරිය ලෙසට පත්කරලා සිටිනවා. කාර්යබහුල ජීවිතයක් ගෙවූවත් ඇය මගේ කටයුතුවලට නොමද සහායක් ලබා දෙනවා. ජනාධිපතිතුමන් විසින් ඇයව පත් කරල තියෙන්නෙ ලංකාවේ ප්‍රථම ආණ්ඩුකාරවරිය ලෙසටයි.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>05</day>
    </date>
    <link>http://www.dinamina.lk/2010/04/05/_art.asp?fn=n1004051</link>
    <topic>බලයට ආවොත් කොහොම හිටීවිද?</topic>
    <author>රන්ජිත් පද්මසිරි</author>
    <content>ගිනි අවි පෙන්වා කාන්තාවකට මරණීය තර්ජනය කර පැහැර ගෙන ගොස් පහරදී අයුතු ලෙස සිරකර තැබීම සම්බන්ධයෙන් අත්අඩංගුවට ගෙන සිටි කොළඹ දිස්ත්‍රික් එජාප අපේක්‍ෂක සිරස මාධ්‍ය ජාලයේ හිටපු ප්‍රවෘත්ති අධ්‍යක්‍ෂ සුසිල් කිඳෙල්පිටිය ඇතුළු සැකකරුවන් තිදෙනකු ලබන 16 වැනි දින දක්වා රිමාන්ඩ් භාරයේ තැබීමට නියම කළ කොළඹ අතිරේක මහේස්ත්‍රාත් ප්‍රහාර්ෂා රණසිංහ මහත්මිය බලයට පත්වෙන්න පෙර මෙසේ නම් බලයට පත්වූ පසු කොහොමවේදැයි ප්‍රශ්න කළාය.අංගොඩ පදිංචි එම්. ඩී. වීරක්කොඩි නමැත්තිය පසුගිය 1 වැනි දින කළ පැමිණිල්ලක් සම්බන්ධයෙන් වැලිකඩ පොලිස් වසමේ අග්ගොන දී මේ සැකකරුවන් අත්අඩංගුවට ගන්නා විට ඔවුන් රාජ්‍ය බැංකුවක සේවය කරන වැලිගම දෙනිපිටියේ පදිංචි නිරුප්පද්‍රිකා දහනායක නමැත්තිය පැහැරගෙන යමින් සිටි බව පොලිසිය අධිකරණයට දන්වා සිටි අවස්ථාවේ දී මේ බව සඳහන් කළ අතිරේක මහේස්ත්‍රාත් රණසිංහ මහත්මිය මේ පිළිබඳව ලැබී ඇති සියලු පැමිණිලි විභාග කරන ලෙස නියම කළාය.අග්ගොන රුවන්පුර පදිංචි සුසිල් කිදෙල්පිටිය, නාවික හමුදාවෙන් පැනගිය සෙබලකු වන විජයමුනි දිසාන්ත අමරසිංහ හා උග්ගලගේ රුවන් කුමාර යන සැකකරුවන් රිමාන්ඩ් භාරයට පත් කෙරිණි.මොවුන් තිදෙනා සමඟ අත්අඩංගුවට ගත් නිරුප්පද්‍රිකා දහනායක නමැති අය බලයෙන් රැගෙන සිටි බව තහවුරු වී ඇති නිසා ඇය මුදාහරින ලෙසට පොලිසිය කළ ඉල්ලීම පිළිගත් අතිරේක මහේස්ත්‍රාත් රණසිංහ මහත්මිය ඇය මුදාහරින ලෙස නියම කළාය.මේ සැකකරුවන් සමඟ ඔවුන් ළඟ තිබී සොයා ගත් ගිණි අවිය මහරාජා ව්‍යාපාරයට අයත් මෝටර් රථයක් මැතිවරණ අත් පත්‍රිකා රැසක් ද අධිකරණය වෙත ඉදිරිපත් කළ පොලිසිය ගිනි අවිය රජයේ රස පරීක්ෂකවරයා වෙත යවා වාර්තාවක් කැඳවන ලෙස කළ ඉල්ලීමට ඉඩ ලැබිණි.සැකකරුවන් අධිකරණය වෙත ඉදිරිපත් කළ මිරිහාන පොලිසිය දැනට ඇඹුල්දෙනියේ පදිංචි නිරුප්පද්‍රිකා දහනායක නමැත්තිය පසුගිය මාර්තු 21 වැනි දින පැමිණිල්ලක් කරමින් සැකකාර සුසිල් කිදෙල්පිටිය නමැති අය සමඟ වසර එක හමාරක සිට ප්‍රේම සබඳතාවක් පවත්වා ගෙන ගිය බවත් විවාහ නොවූ අතර අඹු සැමියන් ලෙස එකට ජීවත් වූ බවත් ඔහු වෙනත් කාන්තාවන් සමඟ අනියම් සබඳතා පවත්වන නිසා ඒවා නතර කරන ලෙසට දැනුම් දුන්විට තමාට විවිධ බලපෑම් කර මරණීය තර්ජන කළ බව තමාගේ අනෙක් සබඳතා නතර නොකරන බව පවසන නිතර තමාට මරණ තර්ජන එල්ල කළ බවට සඳහන් කර ඇතැයි දන්වා සිටියේ ය.මේ පිළිබඳ විමර්ශනය සිදු කරන විට අංගොඩ පදිංචි ධම්මිකා වීරක්කොඩි නමැත්තිය පසුගිය පළමුවැනි දින පැමිණිල්ලක් කරමින් ඇය සුසිල් කිදෙල්පිටිය නමැති සැකකරු සමඟ වසර 3ක් අඹු සැමියන් ලෙස ජීවත් වූූ බවත් ඔහු අතින් තමන් ගැහැනියක වූ බවත් තමන් විවාහ කර ගන්නා බව පවසමින් අඹුසැමියන් ලෙස ජීවත් වූවත් විවාහය සිදුනොවන නිසා එම ඇසුර නතර කළ විට තමාට මරණීය තර්ජන කළ බවත් ඔහු ගිනි අවි භාවිත කරන බවත් සඳහන් කර ඇතැයි පොලිසිය දන්වා සිටියේ ය.මේ පැමිණිල්ල විමර්ශනය කිරීම සඳහා කටයුතු කරමින් සිටිය දී ලද තොරතුරක් මත වැලිකඩ අග්ගොන දී ඩබ්ලිව්. පී. එච්. පී. 8249 දරන රථයේ ගමන් කරමින් සිටිය දී කිදෙල්පිටිය අත්අඩංගුවට ගන්නා විට එම වාහනයේ තවත් තිදෙනකු හා ගිනි අවියක් ද තිබී සොයා ගත් බව කී පොලිසිය අත්අඩංගුවට ගන්නා විට එහි පිටුපස අසුනේ් සිටි කාන්තාව පැහැරගෙන යමින් සිටි බවට කරුණු අනාවරණය වූ බව දන්වා සිටියේ ය.මේ සමඟ සිටි අමරසිංහ හෙවත් කළු මල්ලි නමැති සැකකරු නාවික හමුදාවෙන් 2008 දී පැන ගිය අයකු වන අතර ඔහු කිදෙල්පිටියගේ නිවසේ නතර වී සිටිමින් ආරක්ෂකයකු ලෙස කටයුතු කර ඇති බවත් පොලිසිය දන්වා සිටියේ ය.පසුගිය 29 දින දහනායක නමැත්තිය සේවය කළ බැංකුව අසළට පැමිණ ඇති අනෙක් සැකකරුවන් තිදෙනා ඇය බලයෙන් මෝටර් රථයක දමාගෙන අග්ගොන රුවන්පුර අංක 500/9 දරන නිවසට රැගෙන විත් බලහත්කාරයෙන් රඳවා ගෙන ඇති බවත් එහි දී ඇයට පහර දී ඇති කිදෙල්පිටිය ඔහුට එරෙහිව පොලිසියට කර ඇති පැමිණිල්ල ඉවත් කර ගන්නා ලෙසට බලපෑම් කර කාමරයක දමා අගුල් දමා රඳවා ගෙන සිට ඇති බවත් කිදෙල්පිටිය ඇයගේ හිසට පිස්තෝලයක් තබා පැමිණිල්ල ඉල්ලා අස්කර ගත්තේ නැතිනම් වෙඩි තබා මරා තමාත් වෙඩි තබා ගන්නා බවට තර්ජනය කළ බවත් අනාවරණය වූ බව දන්වා සිටි පොලිසිය ඇය බලයෙන් රැගෙන යමින් සිටිය දී අත්අඩංගුවට ගත් බව දන්වා සිටියේ ය.සිද්ධිය සම්බන්ධයෙන් වැඩිදුර විමර්ශන සිදුකරන බව දන්වා සිටි පොලිසිය අත්අඩංගුවට පත් පිස්තෝලය භාවිත කර තවත් අපරාධ සිදුකර තිබේ ද යන්න සොයා බලන බවත් සැකකාර කිදෙල්පිටියට මේ පිස්තෝලය ලැබුණේ කෙසේ දැයි සෙවීමට ඇති බවත් තවත් පැමිණිලි ලැබී ඇති නිසා තවදුරටත් විමර්ශන සිදු කරන හෙයින් සැකකරුවන් රිමාන්ඩ් භාරයේ තබන ලෙස ඉල්ලා සිටියේ ය.මෙහි දී නීතිඥ එස්. රණපාල මහතා කළ ඉල්ලීමක් සලකා බැලූ අතිරේක මහේස්ත්‍රාත් රණසිංහ මහත්මිය සැකකාර කිදෙල්පිටිය නමැති අයට අවශ්‍යනම් බන්ධනාගාර රෝහලෙන් ප්‍රතිකාර ලබා දෙන ලෙසට බන්ධානාගාර අධිකාරිවරයාට නියම කළේය.සැකකරුවන් රිමාන්ඩ් භාරයට පත් කළ රණසිංහ මහත්මිය ලබන 16 වැනි දින විමර්ශනයේ ප්‍රගතිය වාර්තා කරන ලෙස පොලිසියට තවදුරටත් නියම කළාය.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>05</day>
    </date>
    <link>http://www.dinamina.lk/2010/04/05/_art.asp?fn=n1004052</link>
    <topic>ඡන්ද ක්‍රමය වෙනස් කිරීමටජනාධිපතිතුමාට සහාය වන්න</topic>
    <author/>
    <content>අද මහා මැතිවරණය වෛරය, ක්‍රෝධය දනවන්නක් බවට පත් වෙලා. එබැවින් පවතින ඡන්ද ක්‍රමය වෙනස් කිරීම සඳහා ජනතාවගේ නොමද සහාය ජනාධිපතිතුමාට ලබා දෙන්න යැයි ශ්‍යාමෝපාලි මහා නිකායේ අස්ගිරි පාර්ශ්වයේ මහානායක රංගිරි , දඹුළු රජ මහා විහාරාධිපති උඩුගම ශ්‍රී බුද්ධ රක්ඛිත හිමියෝ පවසති.තුනෙන් දෙකක බලයක් ලබා ගනිමින් ශ්‍රී ලංකාවට ගැලපෙන නව ආණ්ඩු ක්‍රම ව්‍යවස්ථාවක් සම්පාදනය කර සුබවාදී ලංකාවක් බිහි විය යුතු බව පෙන්වා දෙන බුද්ධරක්ඛිත හිමියෝ, ඒ සඳහා මහා සංඝරත්නයේත්, ජනතාවගේත් සහාය ලැබිය යුතුª බවද සඳහන් කරති.මෙරට කොටි ත්‍ර‍්‍රස්තවාදය කිසිදිනක ජයගත නොහැකි යැයි දෙස් විදෙස් බොහෝ අය සිතා සිටියත්, ජනාධිපතිතුමාගේ ස්ථානෝචිත ප්‍රඥාවත්, දේශපාලනික වශයෙන් තිබූ කෞෂල්‍යක් නිසාම ‘විශ්ව කීර්ති ශ්‍රී ත්‍රි සිංහලාධීශ්වර’යන ගරු නාමයෙන් රාජිත වූ බවද නාහිමියෝ සිහිපත් කරති. අද රටේ ජනතාව බියකින් තොරව තම දෛනික කටයුතුවල යෙදෙමින් තම දූ දරුවන් සමඟ සතුටින් ජීවත් වන බව පෙන්වා දෙන බුද්ධරක්ඛිත හිමියෝ, යුද ජයග්‍රහණය මෙන්ම එතුමා තුළ වූ ජනතා හිතවාදී මානුෂික ගුණාංගයන්, රට දැය සමය කෙරෙහි තිබූ භක්ත්‍යාදරයත් මේ ජයග්‍රහණය ලබන්නට හේතු පාදක වූ බවද සඳහන් කරති.එළඹෙන මහා මැතිවරණයේ දී සුබ අනාගතයක් පතමින් තම වටිනා ඡන්දය පාවිච්චි කරන ලෙසත්, ඡන්දයෙන් පසු ප්‍රචණ්ඩ ක්‍රියාවලින් වැළකී සිටින ලෙස මහජනතාවගෙන් මෙන්ම දේශපාලන බලය අපේක්ෂා කරන සියලු පක්ෂවලින්ද බුද්ධරක්ඛිත හිමියෝ වැඩිදුරටත් ඉල්ලා සිටිති.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>05</day>
    </date>
    <link>http://www.dinamina.lk/2010/04/05/_art.asp?fn=n1004053</link>
    <topic>අධිකරණයේ කටයුතුවලටඇඟිලි ගසන්න සූදානම් නෑ</topic>
    <author>ධනුෂ්ක ගොඩකුඹුර</author>
    <content>ප්‍රජාතන්ත්‍රවාදය මෙන් ම රටේ නීතියත් සුරැකිය යුතු බව දැඩිව විශ්වාස කරන තමා අධිකරණයේ කටයුතුවලට බලපෑම් එල්ල කරන ජනාධිපතිවරයකු නොවන්නේ යැයි ජනාධිපති මහින්ද රාජපක්ෂ මහතා අවධාරණය කරයි.දුප්පතාගේ සිට බලවතා දක්වා සියලු දෙනාට නීතිය එක සමාන බව පවසන ජනාධිපතිවරයා ජනතාවට එක නීතියකුත් අපේක්ෂකයන්ට තව නීතියකුත් තියෙන්නට පුළුවන් කමක් නැතැයි ද පවසයි.ජනාධිපතිවරයා මේ අදහස් පළ කෙළේ එක්සත් ජනතා නිදහස් සන්ධානයේ ජයග්‍රහහණය තහවුරු කිරීමට කඩුවෙල, බුද්ධදාස ක්‍රීඩාංගණයේ පෙරේදා (03) සවස පැවැති විජයග්‍රාහී මහා ජන රැලියට එක් වෙමිනි.ප්‍රජාතන්ත්‍රවාදය මළගම් ගිය යුගයක් අප පසු කර තිබෙන බව පැවැසූ ජනාධිපතිවරයා අද ප්‍රජාතන්ත්‍රවාදය පිළිබඳ කථා කරන ඇතැමුන්ට ඒ යුගයන් අමතකව තිබෙන බවත් ප්‍රකාශ කෙළේය.වරදක් කරන ඕනෑම පුද්ගලයකු දඬුවම් ලැබිය යුතු බව පැවැසූ ජනාධිපතිවරයා ද¼ඬුවමෙන් බේරෙන්නට තරාතිරම වැදගත් නොවන බවත් කීවේය.ජනාධිපතිවරණයේ දී ජයග්‍රහණය නොකළා නම් අද තමාට ඉන්නට වන්නේ2 ය 2 කූඩුවක බව පැවැසූ ජනාධිපතිවරයා ජනතාව වෙනුවෙන් හිරබත් කෑ තමන්ට හිරගෙය අමුතු තැනක් නොවන බවත් කීවේය.එහෙත් එදා තමන් සිටි කූඩුවේ දුරකථන හෝ වෙනත් පහසුකම් නොතිබූ බවත් මවගේ අසනීපය බලන්නට ඕනෑ වූ විට මාංචු පිටින් යන්නට සිදු වුණේ මවගේ් මළගමට බවත් ජනාධිපතිවරයා පැවැසීය.අද එවන් තත්ත්වයක් නොමැති බව පැවැසූ ජනාධිපතිවරයා ප්‍රජාතන්ත්‍රවාදය උපරිම වශයෙන් සුරකින යුගය දැන් එළඹ තිබෙන බවත් පැවැසීය.එක්සත් ජනතා නිදහස් සන්ධානයේ මහලේකම් කොළඹ දිස්ත්‍රික් කණ්ඩායම් නායක ඇමැති සුසිල් ප්‍රේමජයන්ත මහත්වරුන් ඇතුළු අපේක්ෂකයෝ ද මෙහි දී අදහස් දැක්වූහ.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>05</day>
    </date>
    <link>http://www.dinamina.lk/2010/04/05/_art.asp?fn=n1004054</link>
    <topic>දිනන්නේ ජෙනරාල් ද?රනිල් ද?</topic>
    <author/>
    <content>වැඩිපුර ඡන්ද ලබා ගන්නේ ජෙනරාල් සරත් ෆොන්සේකා ද නැතිනම් රනිල් වික්‍රමසිංහ මහතාද යන්න අප්‍රේල් 08 වැනිදාට බලාගත හැකි යයි ජනතා විමුක්ති පෙරමුණේ සුනිල් හඳුන්නෙත්ති මහතා මැතිවරණ ප්‍රචාරක රැස්වීම් කීපයක දී අභියෝග කර තිබේ.ජෙනරාල් සරත් ෆොන්සේකා නිදහස් කරගත හැක්කේ එක්සත් ජාතික පක්ෂ රජයක් යටතේ බව එජාප මහ ලේකම් තිස්ස අත්තනායක මහතා ප්‍රකාශ කර ඇතත් ජෙනරාල් ෆොන්සේකා කෙරෙහි එක්සත් ජාතික පාක්ෂිකයන් තුළ ලොකු භක්තියක් ඇති බව අප්‍රේල් 08 වෙනිදාට සහතිකවම දැනගත හැකි බවද ඒ මහතා ප්‍රකාශ කර තිබේ.රනිල් වික්‍රමසිංහ මහතාත් ජෙනරාල් ෆොන්සේකාත් දෙදෙනාම කොළඹ දිස්ත්‍රික්කයට තරග කරන නිසා එක්සත් ජාතික පාක්ෂිකයන් තෝරා ගන්නේ ජෙනරාල් ෆොන්සේකා බවද ප්‍රාදේශීය රැස්වීම් කීපයකදී හඳුන්නෙත්ති මහතා ප්‍රකාශ කර තිබේ.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>05</day>
    </date>
    <link>http://www.dinamina.lk/2010/04/05/_art.asp?fn=n1004055</link>
    <topic>ඩී. ඒ. ගුණ සමරුව හෙට</topic>
    <author/>
    <content>දිවංගත ඩී. ඒ. රාජපක්‍ෂ මැතිඳුන්ගේ 105 වැනි ජන්ම දින සංවත්සරය හෙටට (6) යෙදේ. මේ නිමිත්තෙන් හම්බන්තොට සිරිබෝපුර සිංගප්පූරු ශාලාවේදී විශේෂ ගුණ සමරු උත්සවයක් පැවැත්වේ.ජනාධිපති මහින්ද රාජපක්‍ෂ මහතාගේ ප්‍රධානත්වයෙන් පැවැත්වෙන සමරු උත්සවයේ විශේෂ දේශනය “ශක්තිමත් ජාතික රාජ්‍යයක් සඳහා වූ දේශපාලන දැක්මක්” යන මැයෙන් කොළඹ විශ්ව විද්‍යාලයේ දේශපාලන විද්‍යා හා රාජ්‍ය ප්‍රතිපත්ති අධ්‍යයන අංශයේ ජ්‍යෙෂ්ඨ කථිකාචාර්ය ආචාර්ය ධම්ම දිසානායක මහතා විසින් පවත්වනු ලබයි.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>05</day>
    </date>
    <link>http://www.dinamina.lk/2010/04/05/_art.asp?fn=n1004056</link>
    <topic> දෙවැනි යුද අධිකරණයහෙට රැස්වෙයි</topic>
    <author/>
    <content>ජනරාල් සරත් ෆොන්සේකාට එරෙහි චෝදනා විභාග කිරීම සඳහා වූ දෙවැනි යුද අධිකරණය හෙට (06) පස්වරුවේ රැස්වෙයි.ඒ සඳහා ජ්‍යෙෂ්ඨ හමුදා නිලධාරීන් ජනාධිපතිතුමා විසින් පත්කරනු ලැබ තිබේ.මේජ්ර් ජනරාල් එම්. පී. පීරිස්, (යුද අධිකරණ සභාපති) , මේජර් ජනරාල් එස්. ඩබ්ලිව්. එල්. දවුලගල හා මේජර් ජනරාල් එම්. හතුරුසිංහ යන මහත්වරු දෙවන යුද අධිකරණයේ නිලධාරීහු වෙති. රියර් අද්මිරාල් ඩබ්ලිව්. ඩබ්ලිව්. ජේ. එස්. ප්‍රනාන්දු මහතා මෙහි විනිසුරු අධිනීතිඥ ලෙස කටයුතු කරයි.යුද හමුදා මිලදී ගැනීමේ පටිපාටියට පටහැනි ලෙස සිදුකළ මිලදී ගැනීම් සම්බන්ධව විභාග කිරීම සඳහා මෙම දෙවන යුද අධිකරණය පත්කර ඇත. පළමු යුද අධිකරණයද නැවත හෙට (06) පෙරවරුවේ රැස්වීමට නියමිතය.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>05</day>
    </date>
    <link>http://www.dinamina.lk/2010/04/05/_art.asp?fn=n1004057</link>
    <topic>සුබ උපන් දිනයක්</topic>
    <author/>
    <content>හෙළයේ මහා සිනමාකරු ආචාර්ය ලෙස්ටර් ජේම්ස් පීරිස් මහතාගේ 91 වැනි උපන් දිනය අදයි.මේ අග්‍රගණ්‍ය කලාකරුවාට දිනමිණ සුබ උපන් දිනයක් ප්‍රාර්ථනා කරයි.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>05</day>
    </date>
    <link>http://www.dinamina.lk/2010/04/05/_art.asp?fn=n1004058</link>
    <topic>මුදලට එජාපයේ කිසිම නායකයකු අප සමඟ එකතු වූයේ නෑ</topic>
    <author>නුවන් කොඩිකාර, මහින්ද අලුත්ගෙදර සහ මාතර දිසා විශේෂ, තිහගොඩ විශේෂ, මාතර විශේෂ, මාතර සමූහ මාතර සිට...</author>
    <content>මුදල් හෝ තනතුරු තාන්න මාන්න බලාපොරොත්තුවෙන් එක්සත් ජාතික පක්ෂයේ කිසිදු නායකයෙකු වත්මන් රජය සමඟ එක් නොවුන බව ජනාධිපති මහින්ද රාජපක්ෂ මහතා පැවැසීය.එසේ කවුරුන් හෝ පැමිණියේ නම් තමන් දන්නා බවත්, එවැනි අයෙකුට මෙවර මහ මැතිවරණයට නාමයෝජනා ලබා නොදෙන බවද හෙතෙම කීවේය. පරාජයෙන් වියරු වැටී සිිටින විපක්ෂය ගෙනයන ප්‍රචාරවලට නොරැවටී අප්‍රේල් 08 වැනිදා ශක්තිමත් පාර්ලිමේන්තුවක් ලබාදෙන්න යැයි හෙතෙම ඉල්ලා සිටියේය.එළඹෙන මහ මැතිවරණයේ ජය තහවුරු කරමින් මාතර සනත් ජයසූරිය ක්‍රීඩාංගණයේ ඊයේ (04) පැවැති ජන රැලිය අමතමින් ජනාධිපති මහින්ද රාජපක්ෂ මහතා සඳහන් කෙළේය.යුද්ධය අවසන් කරමින් මාතෘ භූමිය රැක ගැනීමේ කාර්යය කරගෙන යද්දී ඊට සහාය දෙන ලෙස තමන් විපක්ෂයේ මන්ත්‍රීවරුන්ගෙන් ඉල්ලා සිටි බවත්, ඊට ප්‍රතිචාර දක්වමින් මවුබිමට ආදරය කළ පිරිස් එකතු වුන බවද ඒ මහතා කීවේය.අප්‍රේල් 08 වැනිදායින් පසු විපක්ෂයේ සිටින බොහෝ නායකයින් පිරිසක් රජයට එක්වීමට සූදානමින් සිටින බවද ජනාධිපතිවරයා පැවසීය.මෙහිදී ඇමැතිවරුන් වන මහින්ද යාපා, ලක්ෂ්මන් යාපා, චන්ද්‍රසිරි ගජධීර, දකුණු පළාත් ප්‍රධාන ඇමැති ශාන් ලාල් ද සිල්වා මහත්වරුන් ඇතුළු අපේක්ෂකයෝ රැසක් අදහස් දැක්වූහ.මේ අවස්ථාවට ඇමැති ඩලස් අලහප්පෙරුම මහතා ප්‍රමුඛ පළාත් සභා, ප්‍රාදේශීය සභා මන්ත්‍රීවරු රැසක් සහභාගි වී සිටියහ.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>05</day>
    </date>
    <link>http://www.dinamina.lk/2010/04/05/_art.asp?fn=n1004059</link>
    <topic>අධිරාජ්‍යවාදීන්ගේ බලපෑම්වලට යට නොවී මේ රටේ ඔවුනට හිමිතැන පැහැදිලි කර දීමට සිදුවුණා</topic>
    <author>ධනුෂ්ක ගොඩකුඹුර සහ කඩුවෙල සමූහ, කෝට්ටේ මධ්‍යම සමූහ</author>
    <content>අපේ රට තවමත් යටත් විජිතයක් කියා සිතන රටවල බලපෑම් හමුවේ නොසැලී හිඳිමින් ඔවුන්ට හිමිතැන පැහැදිලි කර දෙන්නට තමන්ට සිදු වූ බව ජනාධිපති මහින්ද රාජපක්ෂ මහතා ප්‍රකාශ කෙළේය.අපේ රටේ හොඳ නම විනාශ කිරීමේ අරමුණෙන් ඇතැම් කණ්ඩායම් සංවිධානාත්මකව කටයුතු කළත් ආණ්ඩුවේ මැති ඇමැතිවරුන් උගුරේ ලේ රස එනතුරු කෑ ගසමින් රටත් ජනතාවත්, රටේ ඒකීය භාවයත් රැක ගන්නට කැපවුණු බවත් ජනාධිපතිවරයා කීවේය.ජනාධිපතිවරයා මේ අදහස් පළ කෙළේ එක්සත් ජනතා නිදහස් සන්ධානයේ ජයග්‍රහණය තහවුරු කරන්නට කඩුවෙල බුද්ධදාස ක්‍රීඩාංගණයේදී පෙරේදා (03) පැවැති විජයග්‍රාහී ජන රැලියට එක්වෙමිනි.ජනාධිපති මහින්ද රාජපක්ෂ මහතා එහිදී වැඩිදුරටත් මෙසේද පැවැසීය.මා මුලින්ම තමුන්නාන්සේලාට ස්තුතිවන්ත වෙනවා පසුගිය ජනාධිපතිවරණයේදී 18 ලක්ෂයකින් ජයග්‍රහණය කරන්නට දායක වීම පිළිබඳව.තමුන්නාන්සේලා එදා මා ජයග්‍රහණය නොකරවන්නට අද මට ඉන්නට සිදුවන්නේ 2x2 කූඩුවක හෝ 2x6 වළක අපි 2x 2 නොවුණත් කූඩුවල හිටියා. හැබැයි ඒවාට ටෙලිෆෝන් නැහැ. අම්මාගේ අසනීපයට මාව එක්කගෙන ගියේ අම්මාගේ මළගෙදර වුණාමයි. ඒ ගියෙත් මාංචු දාලා.අද ඒ යුගය අමතක කරලයි සමහරු කතා කරන්නේ. ප්‍රජාතන්ත්‍රවාදායේ මළගමයි ඒ යුගයේ තිබුණේ. අද එහෙම දෙයක් නැහැ. අපි ප්‍රජාතන්ත්‍රවාදීව මැතිවරණ තියනවා. කල්දාන්නේ නැහැ. ජනාධිපතිවරණය වසර දෙකක් කලින් තිබ්බා. අපි මේ රටේ මානව අයිතීන් ගැන කතා කළා පමණක් නොව මානව අයිතීන් රකින්නටත් කැප වූ පිරිසක්.නීතිය ඉදිරියේ කවුරුත් එක සමානයි. එදා ශ්‍රේෂ්ඨාධිකරණය සීමාව ඉක්මවා තීන්දු දෙන විටත් අපි ඉවසීමෙන් කටයුතු කළා. මම අධිකරණයට ඇඟිලි ගහන්න සූදානම් ජනාධිපතිවරයකු නොවෙයි. ප්‍රජාතන්ත්‍රවාදය වගේම නීතියත් රැක ගත යුතු බව මා දැඩිව විශ්වාස කරනවා.යුද්ධය තිබියදී වුවත් අපි සංවර්ධන වැඩපිළිවෙළ අතහැරියේ නැහැ. අපිට ලෝක බලපෑම් ආවා. දේශීය වගේම ජාත්‍යන්තර වශයෙන් බලපෑම් එල්ල වුණා. අපේ රටේ හොඳ නම විනාශ කිරීමට ඇතැම් කණ්ඩායම් එක් වී සංවිධානාත්මකව පියවර ගත්තා. අපි සැලුණේ නැහැ. අපි තවමත් යටත් විජිතයක් කියා හිතන රටවල ඇමැතිවරුන් අපිට බලපෑම් කරන්නට ආවා. ඔවුන්ට හිමි තැන පැහැදිලි කර දෙන්නට අපට සිදුවුණා.දේශප්‍රේමීන් යැයි කියා ගන්නා පිරිස විජේවීරගේ පින්තූ®රය ඉවත් කොට විශ්‍රාමියකුගේ පින්තූ®රයත් ගහගෙන. අපේ පැත්තේ තංගල්ලේ තමයි විජේවීරගේ ගම. නමුත් තංගල්ලේ ඉල්ලන අපේක්ෂකයාගේ පෝස්ටරේ විජේවීර නැහැ.එයාලාගේ ප්‍රතිපත්තිය අනුකම්පාව දිනා ගැනීමයි. වරදක් කළා නම් ජනාධිපතිවරයා හැර අගමැතිවරයා, අගවිනිසුරුවරයා ඇතුළු සියලුදෙනාට දඬුවම් කිරීම, නීතිය ක්‍රියාත්මක කිරීම කළයුතුයි.ජනතාවට එක නීතියකුත්, අපේක්ෂකයාට තව නීතියකුත් තියෙන්නට විදියක් නැහැ. මේ රටේ බලවතාගේ සිට දුප්පතා දක්වා කාටත් නීතිය එක සමානයි. ඒ නීතියට ඇඟිලි ගහන්න මම සූදානම් නැහැ. කඩුවෙල ඉන්නේ බුද්ධිමත් ජනතාවක්.මේ රටේ සංවර්ධනයට ඔබ දායක වෙන්න ඕනේ. කඩුවෙල තියන්නේ අනාගතයේදී කොළඹින් පිට බිහිවෙන විශාලතම නගරයයි. කොළඹ වටරවුම් පාර හැදෙන විටසැලසුම් සහගතව ඉදිවෙන නගරය කඩුවෙලයි.සමහරු අහනවා මගෙන් මේවත් වැඩද කියලා. අද වරාය හැදෙනවා. පාලම් හැදෙනවා. අපි රට බේරා ගත්තා. රට බේරා ගත්තට විතරක් මදි රට හදන්න ඕනේ.රට සංවර්ධන කර ඔබේ දරුවන් වෙනුවෙන් රට රැක ගන්න ඕනේ. ඒකටයි මම ශක්තිමත් පාර්ලිමේන්තුවක් ඉල්ලන්නේ. රට රකින ගමන් අපි පාසල්, මාර්ග, රෝහල්, වරාය හැදුවා.අපි ණය ගන්නවා තමයි. හැබැයි අපි කන්න දෙන්න ණය ගන්නේ නැහැ. එදා කන්න ගත්තු ණයවලට පොලිත් එක්ක ගෙවනවා. අපි ජනතාවට කන්න දෙන වගකීම ගොවීන්ට පවරනවා.ඒ සඳහා ගොවීන්ට වතුර දීලා, ඉඩම් දීල ගොවීන් ශක්තිමත් කරනවා. ගොවියා අක්කරයක් වගා කරන්න පොහොරවලට රුපියල් 1435 ක් වැය කරද්දී අපි 27500 ක් වැය කරනවා. අපි ඒ වගකීම භාර දුන්නා ගොවීන්ට. ඔවුන් ඒ වගකීම භාර ගත්තා.අපි රට සංවර්ධනය කිරීමේ වගකීම තියෙනවා. දැන් කියනවා පාලම් හදන්න එපාලු ළමයි ගඟට දානවාලු. මේවා තමයි ඒ අයගේ තර්ක. දැන් කාන්තාවන්ගෙන් සමාව ගන්න හදනවා. අපිට නම් එහෙම අවශ්‍යතාවක් නැහැ. අපි කාන්තාවන්ට සළකන්නේ පූජනීත්වයෙන්. කාන්තාවන් ඉහළ තැනක තියලා මවට සළකනවා වගෙයි අපි සළකන්නේ. මේ රට ඉදිරියට ගෙන යන්නේ අම්මාවරුන්.මේ රට සංවර්ධනය කරන්න අපි සමඟ එකතු වෙන්න. එක්සත් ජාතික පක්ෂයට කුසලානයට දෙන ඡන්දය අපතේ් යන ඡන්දයක්. විපක්ෂයට වෙලා කෑ ගසමින් ඉන්න ඡන්දය දීලා වැඩක් නැහැ. රනිල් මහත්තයා තමයි සදාකාලිකවම විපක්ෂ නායක. මම එතුමාට සුබ පතනවා. දැන් ඒ අය සටන් කරන්නේ දිනන්න නොව අපිට තුනෙක් දෙකක බලය නොදෙන්නයි.ඒ කියන්නේ මම. අපේ සන්ධානය දිනනවා කියලා. මේ අය පටන් ගන්නේම පරාජිත මානසිකත්වයෙන්. ඒ නිසා තමුන්නාන්සේලා දිනන පක්ෂයත් සමඟ එකතු වෙන්න. අපි සමඟ අත්වැල් බැඳ ගන්න. මැතිවරණයට නාම යෝජනා දෙන දවසේ සිටම සුසිල් පේ‍්‍රමජයන්ත ඇමැතිතුමාට ආසනයට යන්න බැරි වුණා. සමහරුන්ට මොණරාගල ලයිස්තුව ටිපෙක්ස් කරන්න වුණත් මුළු ලංකාවෙම අපේ ලයිස්තු හදපු සුසිල් එහෙම දේකට ඉඩ තිබ්බේ නැහැ.මේ ඇමැතිවරුන් උගුරේ ලේ රහ එනකම් අපි වෙනුවෙන්, රට වෙනුවෙන්, රටේ ඒකීයභාවය වෙනුවෙන් කතා කළා. කැප වුණා. ඒ නිසා අපේ යුතුකමක් තියෙනවා මේ කණ්ඩායම ජයග්‍රහණය කරවන්න. මේ සියලුදෙනා මගේ අපේක්ෂකයන්. මේ අය ගැන මම කියනවාට වඩා තමුන්නාන්සේලා හොඳාකාරව දන්නවා.මම අපතේ යන කිසිවෙක් දාලා නැහැ. පැහැදිලිවම හොඳ කණ්ඩායමක් දාලා තියෙනවා. තමුන්නාන්සේලාගේ යුතුකම ඉටුකරන්න. ඡන්ද හතරක් තියෙනවා. පළමු ඡන්ද බුලක් කොළයට දෙන්න. බුලත් කොළයට නොදී කුමන අංකයට දුන්නත් වැඩක් නැහැ.ඒ නිසා බුලත් කොළයට දීලා ඉතුරු මනාප තුන භාවිතා කරන්න. ඒ අයිතිය ඔබට ව්‍යවස්ථාවෙන් දිලා තිබෙනවා. මේ රට රැක ගන්න. ඒකීය භාවය ආරක්ෂා කර ගෙන සංවර්ධනය ඇති කරන්න, ඔබේ දරුවන්ට හොඳ අනාගතයක් උදා කරන්න බුලත් කොළය ඉදිරියේ කතිරය ගහන්න.එක්සත් ජනතා නිදහස් සන්ධානයේ මහලේකම් කොළඹ දිස්ත්‍රික් කණ්ඩායම් නායක අධ්‍යාපන ඇමැති සුසිල් ප්‍රේමජයන්ත මහතා - මෙවර මහ මැතිවරණයට අපි ඉදිරිපත් වන්නේ ජනාධිපතිතුමා පසුගිය ජනාධිපතිවරණයේදී වැඩි ඡන්ද ලක්ෂ 18 කින් ජයග්‍රහණය කළ පසුයි. මේ කඩුවෙලට ආසන්නයේ තිබෙන පාර්ලිමේන්තුවේ ඇමැති මණ්ඩලය මඟින්තමයි එතුමාගේ මහින්ද චින්තන වැඩපිළිවෙළ ක්‍රියාත්මක වන්නේ.කොළඹ දිස්ත්‍රික් ජනතාව වැඩි ඡන්ද 81000 කින් ජනාධිපතිතුමා ජයග්‍රහණය කරවූවා. කොළඹ දිස්ත්‍රික් ජනතාව දේශපාලන වශයෙන් පරිණත, උගත්, බුද්ධිමත් ජනතාවක්. අපේ ලයිස්තුවෙන් පාර්ලිමේන්තුවට නියෝජිතයන් පත් කර යැවීමේ ශක්තිය මේ ජනතාවට තිබෙනවා.එදා භීෂණ යුගයේ එතුමා කොළඹින් අරඹලා කතරගමට පයින් යද්දී අපි එතුමා සමඟ හිටියා. මෙවන් වැඩපිළිවෙළ අරඹලා දුෂ්කර ගමනක් ඔස්සේ තමයි එතුමා ජනාධිපති ධූරයට ආවේ. මෙය තමයි නායකත්වයේ ලක්ෂණය. එතුමා තමයි යුද්ධය නිම කෙළේ. කළ නොහැකි දේ කළ හැකි දේ බවට පත් කළා. ජේ. ආර්. සමානුපාතික ඡන්ද ක්‍රමය ගෙනාවේ කාටවත් තුනෙන් දෙකක බලයක් ලබාගන්න බැරි වෙන්නයි.නමුත් ඒ දේත් කරමින් කොළඹින් මන්ත්‍රීවරුන් දොළොස්දෙනකු පාර්ලිමේන්තුවට යනවා. තුනෙන් දෙකක බලයක් ලබා ව්‍යවස්ථාව වෙනස් කරනවා. මේ රැස් වූ ජනතාව සාක්ෂි දරන්නේ 08 වැනිදා සන්ධානය ලබන ජයග්‍රහණය පිළිබඳවයි. මහින්ද චින්තන ඉදිරි දැක්ම ක්‍රියාත්මක කර ශ්‍රී ලංකාව ආසියාවේ ආශ්චර්ය කරන්නට ශක්තිය ලබාදෙනවා.කොළඹ දිස්ත්‍රික් අපේ්ක්ෂක, නාගරික සංවර්ධන හා පූජාභූමි සංවර්ධන ඇමැති දිනේෂ් ගුණවර්ධන මහතා - අපේ රටේ අනාගතය ගැන තීරණය කරන මැතිවරණයකට අප මුහුණ දෙනවා.ඒ වෙනුවෙන් සන්ධානයේ ජයග්‍රහණය ශක්තිමත් කිරීමට මේ රැලිය පැවැත්වෙනවා. අපේ මුතුන් මිත්තෝ රට බේරා ගන්න සටන් කළා. අධිරාජ්‍යවාදීන්ට එරෙහි සටනේ මුල්ලේරියා වෙළේ වතුර රතට හැරවෙන තුරු ඔවුන් සටන් කළා. ඒ මවුබිම විදේශිකයන් අතට පත් වීමෙන් වැළැක්වීමටයි.ඒ උරුමය ඉදිරියට ගෙනයන්න ශ්‍රී ලංකා නිදහස් පක්ෂය, සම සමාජ, කොමියුනිස්ට්, මහජන එක්සත් පෙරමුණු පක්ෂ ඉදිරියට පැමිණ තිබෙනවා. සුද්දන් ගියාට තාමත් ඉන්නවාද කියන ප්‍රශ්නය තිබෙනවා. ප්‍රභාකරන් පරාජය කරන්න ජනාධිපතිවරුන් හතර දෙනකුට බැරි වුණා එය කළහැකි වුණේ අපේ ජනාධිපතිතුමාට පමණයි.මේ රටේ ඉතිහාසයේ වසර හයසියයකට පසු ඒකඡත්‍ර කළේ අපේ ජනාධිපතිතුමායි. එතුමා පාර්ලිමේන්තුවට එදා ඇවිත් ප්‍රකාශ කළේ මේ ජයග්‍රහණයේ ගෞරවය සියලු දෙනාට හිමි බවයි. ඒ නායකයාට පසුගිය ජනවාරි 26 දා මේ රටේ නායකත්වය යළිත් භාර දෙන්න ජනතාව කටයුතු කළා. ඒ ජනවරම අපි තව ඉදිරියට ගෙන යන්න ඕනේ. ජනාධිපතිතුමාට ශක්තිමත් ආණ්ඩුවක් ඕනේ.අපේ අයවැය, පනත් සම්මත කර ගන්න ඒ ශක්තිමත් ආණ්ඩුව අවශ්‍යයි. තුනෙන් දෙකක බලයක් ඇති සන්ධාන රජය බිහි කරන්න ඕනේ. ආණ්ඩුක්‍රම ව්‍යවස්ථාව වෙනස් කරන්න ඕනේ. මැතිවරණ ක්‍රමය වෙනස් කරන්න අප කැපවී සිටිනවා. ඒ සඳහා වන ජනවරමය අප්‍රේල් 08 වැනිදා ප්‍රකාශ කරන්නට තිබෙන්නේ. ඒ සඳහා ජාතියට, ජනතාවට හිතවත් මිනිසුන් පත් කළ යුතුයි.කොළඹ දිස්ත්‍රික් අපේක්ෂක පරිසර හා ස්වභාවික සම්පත් ඇමැති පාඨලී චම්පික රණවක මහතා - ලබන අප්‍රේල් 08 වැනිදා අපේ රට වෙනුවෙන් ඓතිහාසික කාර්යභාරයක් තිබෙනවා. තව වසර ගණනාවකට මේ රටේ ඡන්ද නැහැ.දේශපාලන ස්ථාවරත්වය සහිත වසර 05 ක් අප ඉදිරියේ තිබෙනවා. අපි මැයි 18 දා ත්‍රස්තවාදය පරාජය කළා. ජනවාරි 26 දා රට හමුවේ ඇති විදෙස් බලවේග පරාජය කළා. දැන් තිබෙන්නේ රට ආසියාවේ බලවත්ම රාජ්‍ය බවට පත් කිරීමයි.එදා අප රටට නිදහස ලැබෙන විට අපට සම කරන්න පුළුවන් එකම රට වුණේ ජපානයයි. එදා අපට පහළින් හිටපු කොරියාව අද තියෙන්නේ කොහෙද ? මාළු වාඩියක්ව තිබූූ සිංගප්පූරුව බලවත් රාජ්‍යයක් වුණා. යුද්ධයෙන් වැනසුණු ජපානය බලවත් වුණා.යුද්ධය නිසා අපි ආපස්සට ගියා. සරසවි දරුවන් පෙළපාළිවලට ගෙන ගිය නිසා පක්ෂ දේශපාලනය නිසා රට පස්සට ගියා. දැන් ඒ යුගය අවසන්. අලුත් අවුරුද්දේ අලුත් රටක් බිහි වෙනවා. අද වරාය හැදෙනවා. කටුනායක ගුවන්තොටුපළ නවීකරණය කළා. මත්තල ගුවන් තොටුපළ හැදෙනවා. ඩුබායිවලට, සිංගප්පූරුවට බඩු ගන්න ගිය යුගය නිමා කර කොළඹ වෙළඳ මධ්‍යස්ථානය වෙනවා. ඉදිරි වසර හය තුළ.කුණුකසළවලින් පෙට්‍රල් හදනවා අපි නිෂ්පාදකයෝ. රට බලශක්ති කේන්ද්‍රයක් වෙනවා. රට දැනුමේ කේන්ද්‍රස්ථානය කරනවා. ඉදිරි වසර හයේදී අතන මෙතන ඡන්දය දීලා ඡන්දය කිළිටි නොකර ගෙන සන්ධානයට ඡන්දය දෙන්න. රට ගොඩනැගිය හැකි උගත්, වියත් කණ්ඩායම ඉන්නේ සන්ධානයේ.කුරුණෑගල දිස්ත්‍රික් අපේක්ෂක, ඉඩම් හා ඉඩම් සංවර්ධන, රණවිරු සුබසාධන ඇමැති ජොන්ස්ටන් ප්‍රනාන්දු මහතා-පසුගිය ජනාධිපතිවරණය වෙලාවේ අමාරු තීන්දුවක් ගන්න මට සිදුවුණා. ලෝක නායකයෝ කිව්වේ මේ යුද්ධය කවදාවත් දිනන්න බෑ කියලා. ඒ මතය පිළිගන්න රනිල් වික්‍රමසිංහ මහත්මයත් කිව්වා. හම්බන්තොටින් ආපු අපේ ජනාධිපතිතුමා ඒ යුද්ධය දිනන්න කටයුතු කරන නිසා තමයි අපටත් ඒ තීන්දුව ගන්න වුණේ.එදා ෆොන්සේකාට බෝම්බ වැදිලා ඉද්දී ජනාධිපතිතුමා කිව්වා අනෝමා ෆොන්සේකාට එයාගේ සැමියා ලෝකේ මොන රටකට හෝ ගෙන ගොස් බේර ගන්නවා කියලා. එහෙම බේරගත් ෆොන්සේකා තමයි රනිල් ළඟට ගොස් හිට ගත්තේ. රනිල් මට එදා කිව්ව ෆොන්සේකා මැරිලද කියලා බලන්න කියලා. ඒ ෆොන්සේකා රනිල් සමඟ හිටගෙන ජනාධිපතිතුමාට මඩ ගැහුවා. මම එදත් කිව්වා රනිල්වත් ෆොන්සේකාට ඡන්දය දෙන්නේ නෑ කියලා.ජනාධිපතිතුමා 60 ලක්ෂයක් ඡන්ද අරගෙන ජයග්‍රහණය කළාම කියනවා ඒවා හොර ඡන්දලු. මමත් රට වටේ ගියා. මම කියනවා ඒ ඡන්ද ලක්ෂ 60 ලක්ෂයේ එකම හොර ඡන්දයක්වත් නැහැ. රනිල්ගෙයි නෝනාගෙයි ඡන්ද දුන්නෙත් ජනාධිපතිතුමාට. රනිල්ගේ කෑම කෑවොත් අජීර්ණය හැදෙනවා. ඒක තමයි අද ෆොන්සේකාට, ජවිපෙට වෙලා තියෙන්නේ. ජවිපෙ අප්‍රේල් 08 වැනිදා යන්නේ පාර්ලිමේන්තුවට නොවෙයි කුණුබක්කියටයි.යුද්ධය ජයගන්න, රටේ ආර්ථිකය හදන්න පුළුවන් එකම නායකයා ජනාධිපතිතුමාය කිව්ව ජවිපෙ අවුරුදු එකහමාරක් යන්නත් පෙර එතුමාට විරුද්ධ වුණා. අපි එජාපයේ සිට බලා සිටියා ජනාධිපතිතුමා යුද්ධයට නිවැරදි නායකත්වය දෙන හැටි. එතුමා යුද්ධය අතරම රට සංවර්ධනය කළා. වරාය පහක්, ගුවන් පාලම්, මහා පාලම්, මාර්ග හැදුවා. ගමේ පාරට ;කාන්ක්‍රීට් දැම්මා.රෝසි සේනානායක කියනවා පාලම් හදපු නිසා අම්මලා ළමයි පාලම්වලින් ගඟට දානවාලු’ රෝසි කියනවා සන්ධානයේ කාන්තාවන් නැහැලු. අපි එයාට පෙන්නනවා ජනතාව ඉන්්නේ සන්ධානය සමඟ බව. එයා ඉන්නේ ද්‍රෝහීන් සමඟයි. බුලත් කොළයට ගහන ඡන්දය රට, ආසියාවේ දිදුලන දේශය බවට පත් කරන්න දෙන ඡන්දයක්.අපි කවුරුත් දන්නවා ප්‍රේමදාස ජනාධිපතිතුමා දක්ෂයෙක් බව. නමුත් ඔහුටත් වඩා දක්ෂයා අපේ ජනාධිපතිතුමායි. ජනතාවට තියෙන්නේ එතුමාට ශක්තිමත් පාර්ලිමේන්තුවක් ලබාදීමයි. රට හදන සටනේ නීතිරීති වෙනස්කොට ව්‍යවස්ථාව වෙනස් කරන්න අපේ ජනාධිපතිතුමාගේ දෑත් ශක්තිමත් කරන්න. මේ ආණ්ඩුව පෙරළන්න බලන් ඉන්න ලෝක නායකයන්ට පෙන්වන්න මේ රටේ ජනතාව සිටින්නේ ජනාධිපතිතුමා සමඟ බව.කොළඹ දිස්ත්‍රික් අපේක්ෂක, ජාතික නිදහස් පෙරමුණේ නායක විමල් වීරවංශ මහතා-අප්‍රේල් 08 වැනිදා මේ රට ආරම්භ කරන්න නියමිත රට ගොඩ නඟන සටනට සෙන්පතීන් නිර්මාණය කරන්න ජනතාව සැදී පැහැදී ඉන්නවා. ජනතාව 26 දා ජනාධිපතිතුමාට දෙවෙනි ජන වරම නිර්මාණය කළා. ඒ දෙවන සටන, මවු බිම ගොඩ නඟන සටන දැන් ඇරඹිලා. ඒ සටනට ඕනෑ කරන සෙන්පතියන් තමයි ජනතාව 08 වැනිදා පාර්ලිමේන්තුවට යවන්නේ.රණවිරුවෝ ජීවිත පුදලා සාමය නිර්මාණය කළාට පසු නිර්මාණය වන පාර්ලිමේන්තුවට සදාචාරාත්මක වගකීමක් තියෙනවා. ඒ රණවිරුවන් අපේක්ෂා කළ සංවර්ධනයට රට ගෙන යාමට. ඒ වගකීම ඉටු කළ හැකි අය පාර්ලිමේන්තුවට යැවීමේ වගකීම ඔබට තිබෙනවා.අද රටම සන්ධානය වටා එකතු වෙලා. රනිල් බයවෙලා රෝසි වැඩි මනාප ගනී කියලා. එජාපයට අද සටන සන්ධානය සමඟ නොවෙයි සටන තියෙන්නේ රෝසි සමඟයි. ජවිපෙ අද අධිරාජ්‍යවාදීන්ගේ දෙපතුල් ළඟ වැටෙන තත්ත්වයට ඇදවැටිලා. අධිරාජ්‍යවාදයට හිස නොනමන මේ රට සංවර්ධනය කරා ගෙන යා හැක්කේ ජනාධිපතිතුමාට පමණයි.සාමය උදා වූ පසු පළමු අලුත් අවුරුද්ද වෙනවා. ඒ අලුත් අවුරුද්ද සුබ අලුත් අවුරුද්දක් කරන්න, තුනෙන් දෙකක බලයක් සහිත පාර්ලිමේන්තුවක් ගොඩ නඟන්න ජනාධිපතිතුමාට ශක්තිය ධෛර්යය දෙන්න.කොළඹ දිස්ත්‍රික් අපේක්ෂක සුමිත් විජයමුණි ද සොයිසා මහතා - ජයවර්ධන ජනාධිපතිතුමාගේ ව්‍යවස්ථාව මේ මැතිවරණ ක්‍රමය නිසා කතිරයට බරවෙලා, ජනතාව තැලී පොඩි වෙලා. නිදහස් කරගත් රට සංවර්ධනය කරන්න යන ගමනේ් දී මේ මැතිවරණ ක්‍රමය වෙනස් කළ යුතුයි. කඩුවෙල ජනතාව කොළඹ දිස්ත්‍රික්කයට නායකත්වය දෙනවා. කොළඹ දිස්ත්‍රික්කය ජයග්‍රහණය කළ හැම අවස්ථාවකම නායකත්වය දුන්නේ කඩුවෙල ජනතාවයි.ජනාධිපතිවරණය අවස්ථාවේ දී කොළඹ පැරදෙයි කියා කට කථාවක් ගෙන ගියා. ළඟ ළඟ සටනක් තියෙනවා කිව්වා. නමුත් ජනතාව තමන්ගේ තීන්දුව ප්‍රකාශ කළේ වැඩි ඡන්ද ලක්ෂ 18 කින් ජයග්‍රහණය ලබාදීලයි. මේ මහා මැතිවරණය දිනන්නේ ලක්ෂ හතළිහකින් බව මා මතක් කරනවා.කොළඹ දිස්ත්‍රික් අපේක්ෂක මහේෂ් අල්මේදා මහතා-අප්‍රේල් 08 වැනිදා කියන්නෙ ලංකා ඉතිහාසයේ ස්වර්ණතම යුගයක් ආරම්භ කරන්න කතිරය ගහන දවසක්. මේ අවස්ථාවේ වමේ නියෝජිතයා ලෙස මා සතුටු වුණා. මේ රටේ වාමාංශික පක්ෂ එකතු වෙලා හදපු වාමවාදී ආණ්ඩු ජනතාවට දීපු සහන අපට මතකයි.මේ රටේ ජනතාවට සුඛිත මුදිත ජීවිතයක් ගත කරන්න පුළුවන් යුගයක් 08 වැනිදායින් පසු ඇරඹෙනවා. දැන් අපිට තුනෙන් දෙකක බලයක් අවශ්‍යයි. ජනාධිපතිවරණ ප්‍රතිඵල දිහා බැලුවාම ඒක අමාරු දෙයක් නොවන බව පැහැදිලියි. අපි තුනෙන් දෙකක බලයක් ඉල්ලන්නේ ජේ. ආර්ගේ 1970 ව්‍යවස්ථාවේ අහිතකර කොටස් ඉවත් කරන්නයි. සන්ධාන ආණ්ඩුව කවදාවත් ප්‍රජාතන්ත්‍ර විරෝධීව කටයුතු කර නැහැ.කොළඹ දිස්ත්‍රික් අපේක්ෂක නීතිඥ හරිගුප්තා රෝහණදීර මහතා - මේ කඩුවෙල තමයි මම ඉපදුණේ. තමුන්නාන්සේලාට මා අලුත් මුහුණක් වගේ පේනවා ඇති. නමුත් මම දේශපාලනයට ආවේ 1989 දී. මගේ පියා ඒ කාලයේ දේශපාලනයේ යෙදුණා ආසන සංවිධායකවරයකු ලෙස.නමුත් 1988, 1989 කාලයේ දී මගේ සොයුරා දේශපාලන බිල්ලක් වුණාම මගේ පියා දේශපාලනයේ අක්‍රීය තත්ත්වයට පත් වුණා.නමුත් මම සරසවියෙ සිටම දේශපාලනයේ යෙදුණා. ජනාධිපතිතුමාගේ වැඩපිළිවෙළ සාර්ථක කර ගන්න මම ආරක්ෂක අමාත්‍යාංශයේ නීති උපදේශකයකු ලෙස කටයුතු කළා. රණවිරුවන්ගේ ගැටලු විසඳන්න මම මැදිහත් වුණා රණවිරු සේවා අධිකාරියේ නීති උපදේශකවරයා ලෙස. රණවිරුවන්ට ඉඩම් ලක්ෂයක් දෙන්න මුලින් තීරණය කළත් පසුව ඉඩම් කොටස් ලක්ෂ 3 ඉක්මවා ලබාදෙන්න අපිට හැකි වුණා.කොළඹ දිස්ත්‍රික් අපේක්ෂක සුධර්මන් රදළියගොඩ මහතා.මේ රටේ ජනතාව වෙනුවෙන් කරන්න පුළුවන් හැම දෙයක්ම කළ මාධ්‍යවේදියකු ලෙසයි මා දේශපාලනයට ආවේ. මට මෙසේ කොළඹ දිස්ත්‍රික්කයෙන් තරග කරන්න අවස්ථාව ලැබුණේ සුසිල් ප්‍රේමජයන්ත ඇමැතිතුමා නිසයි. වසර 30 ක් පුරා පැවැති කුරිරු යුද්ධය අවසන් කරන්න අපි මාධ්‍යවේදීන් ලෙස දායකත්වය දුන්නා. අපි යුදබිමට ගොස් ඒ සද්කාර්යය කළා.ජනාධිපතිතුමන්ගේ සහ ආරක්ෂක ලේකම්තුමන්ගේ මෙහෙයවීම මත යුද්ධය ඉදිරියට යන විට අපි යුද බිමේ හිටියා. ඒ නිසා අපි දැක්කා කවුද යුද්ධයට අණ දුන්නේ කියලා. කවුරු යුද්ධ ජයග්‍රහණයට අයිතිවාසිකම් කියන්න හැදුවත් අපි දන්නවා සැබෑ හිමිකරුවා කවුද කියා.දැන් යුද්ධය අවසන්. අද රට හමුවේ තියෙන්නේ රට සංවර්ධනය කිරීමේ යුද්ධයයි. මේ රටේ ඉන්නේ කෘතගුණ දන්න ජනතාවක් බව ඔබ ජනවාරි 26 දා ලෝකයට පෙන්නුවා. ජනාධිපතිතුමා මේ මැතිවරණයෙන් තුනෙන් දෙකක බලයක් ඉල්ලන්නේ මේ රට හමුවේ ඇති විජාතික බලවේග දන්න නිසයි. එතුමා උත්සාහ කරන්නේ තමන් සතු විධායක බලතල ජනසතු කරන්නයි.ලෝකයේ කිසිම නායකයෙක් එසේ තමන් සතු බලතල ජනසතු කරන්නේ නැහැ. මවුබිමට ආදරය කරන, මවුබිම වෙනුවෙන් ජීවිතය වුණත් කැප කරන්න සූදානම් පිරිසක් මෙවර පාර්ලිමේන්තුවට යවන්නට ඡන්දය භාවිත කරන්න.කොළඹ දිස්ත්‍රික් අපේක්ෂකයන්, මැති ඇමැතිවරුන් ඇතුළු පිරිසක් ද මේ අවස්ථාවට එක්වූහ.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>05</day>
    </date>
    <link>http://www.dinamina.lk/2010/04/05/_art.asp?fn=n10040510</link>
    <topic>තාක්ෂණික දියුණුවත් සමඟමහදවතක් ඇති ජනතාවක් බිහිවිය යුතුයි</topic>
    <author>බුලත්සිංහල විශේෂ සහ හොරණ විශේෂ</author>
    <content>අප රටේ නිෂ්පාදනය කරන රබර් කිරි හා ශීට් රබර් කෙලින්ම විදේශීය රටවලට අපනයනය නොකර ඒවායින් හැකිතාක් නිමි භාණ්ඩ නිෂ්පාදනය කර අපනයනය කිරීමට අපේ කර්මාන්ත ශාලා හිමියන් උනන්දුවිය යුතු අතර ඔවුන්ට ධෛර්යදීම රජයේ ප්‍රතිපත්තිය බව අගමැති රත්නසිරි වික්‍රමනායක මහතා හොරණ දී පැවැසීය.අගමැතිවරයා මේ බව පැවැසුවේ කළුතර දිස්ත්‍රික්කයේ හොරණ, ඉංගිරිය, බුලත්සිංහල, මදුරාවල ප්‍රදේශයන්හි වයස අවුරුදු 60 පිරුණු ගොවීන් 118 දෙනෙකු 2009 වර්ෂයේදී ගොවි විශ්‍රාම වැටුප් ප්‍රථම වාරිකය ගෙවීම නිමිත්තෙන් ඉකුත්දා (03) හොරණ ප්‍රාදේශීය ලේකම් කාර්යාලයේ පැවැති රැස්වීමේදීය. මේ උත්සවය කළුතර දිස්ත්‍රික් කෘෂිකාර්මික හා ගොවිජන රක්ෂිත මණ්ඩලයේ ප්‍රාදේශීය කාර්යාලය මගින් සංවිධානය කර තිබිණි.මෙහිදී වැඩිදුරටත් කරුණු දැක්වූ අගමැතිවරයා,අප රටේ නිෂ්පාදනය කරන රබර්, තේ, පොල් වැනි ද්‍රව්‍යයන් නිමි භාණ්ඩ වශයෙන් අපනයනය කිරීමේදී වැඩි වැඩියෙන් විදේශීය මුදල් උපයා ගන්නට පුළුවන්.මේ පිළිබඳව කර්මාන්ත ක්ෂේත්‍රයට උදව් දෙන්න රජය නිතරම සූදානම්.ගොවීන් සෑමකෙනෙක්ම ගොවිජන රක්ෂණ ක්‍රමයට දායක වීමෙන් ඔවුන්ගේ වයස අවු. 60 න් පසු විශ්‍රාම වැටුපක් ලබන්න පුළුවන්.ඊට දායකවීම හැම ගොවියකුගේම යුතුකමක්. රජයේ සේවකයන්ට අවුරුදු ගණනාවක් මුළුල්ලේ හිමිකම් ලැබූ විශ්‍රාම වැටුප් ක්‍රමය කප්පාදු කිරීමට කටයුතු කළේ මීට කලින් පැවැති රජයයි. අප කිසි දිනක රජයේ සේවකයින්ට දෙනු ලබන විශ්‍රාම වැටුප කප්පාදු කිරීම අනුමත කරන්නේ නෑ.අද වෛද්‍යවරුන්, ඉංජිනේරුවන් වැනි උසස් වෘත්තිකයින්ට පිළිගැනීමක් තියෙනවා. ඊට හේතුව ඒ අය උසස් අධ්‍යාපනය ලබා විභාග සමත් වී පුහුණුව ලබා තිබීමයි. එහෙත් අද අපේ ගොවීන්ට කිසි පිළිගැනීමක් නෑ.ඔවුන් රටට බත සපයන ගොවිතැන් ක්‍රම ගැන පුහුණුවක් ලැබූ අත්දැකීම් ඇති අය. ඒ නිසා වෛද්‍යවරුන්ට, ඉංජිනේරුවන් හා සමානවම ගොවීන්ටද පිළිගැනීමක් තත්ත්වයක් ලබාදීමේ සංකල්පය අප ඇති කළ යුතුව තිබෙනවා. එවිට අපේ ;ගාවීන් තව තවත් උනන්දු වී නිෂ්පාදනය වැඩි කිරීමටත්, වැඩියෙන් වගා කිරීමටත් උනන්දු වෙනවා.අපි අද තාක්ෂණ යුගයට ගමන් කරනවා. තාක්ෂණය අපට අවශ්‍යයි. තාක්ෂණය හැඩ ගසා ගත යුත්තේ අපේ රටේ සභ්‍යත්වයට, සංස්කෘතියට, හැදියාවට බාධාවක් නොවන සේ ආකල්පමය වෙනසක් ඇති කර ගැනීමෙන්.ඇතැම් දියුණු රටවල මිනිසුන් යන්ත්‍ර සූත්‍ර වගේ. ඔවුන්ගේ ආගම්වලට ගරුත්වයක් නැහැ. ශීලාචාරකමක් නෑ. හැදිච්චකමක් නෑ. අප එවැනි තාක්ෂණ යුගයකට ගමන් කළ යුතු නෑ.තාක්ෂණික දියුණුවත් සමගම හදවතක් ඇති ජනතාවක් බිහිවිය යුතුයි. දියුණු රටක්, ජනතාවක් ඇතිවන්නේ එවිටයි. අපේ පරමර්ථයත් එයයි.අද අපේ පොළොව පරිහානියට පත්වෙලා. විවිධ අපද්‍රව්‍ය, රසායනික ද්‍රව්‍ය ජලය හා පස දූෂිත වෙලා. පොළොවේ පණුවෙක්වත් දැකගන්න නෑ. කෘෂිකර්ම කටයුතුවලදී හැකිතාක් දුරට අපේ ගොවීන් රසායනික භාවිතයෙන් ඈත්වී ස්වභාවික ක්‍රම උපයෝගි කර ගැනීමට උනන්දුවිය යුතුයි.ගොවි විශ්‍රාම වැටුප් අධ්‍යක්ෂ උපාලි වික්‍රමතුංග මහතා ද මෙහිදී කතා කෙළේය.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>05</day>
    </date>
    <link>http://www.dinamina.lk/2010/04/05/_art.asp?fn=n10040511</link>
    <topic> ජනපති මහින්ද රට ඉලක්කයකටගෙනයන කාලීන ජන නායකයෙක්</topic>
    <author>වයිමන් හෙට්ටිආරච්චි</author>
    <content>මහින්ද රාජපක්ෂ ජනාධිපතිවරයා සම්ප්‍රදායික දේශපාලනඥයකුª නොව විවිධ දේශපාලකයින් විසින් වල්මත් කරන ලද මේ රටත් සමාජයත් නිසි ඉලක්කයක්. අරමුණක් ඇති උසස් තැනකට රැගෙන යාමට පහළ වූ කාලීන ජනනායකයකු බව ජාතික ළමා අධ්‍යාපන පදනමේ අධ්‍යක්ෂ මුල් ළමා විය සංවර්ධන හා ප්‍රාථමික අධ්‍යාපනය පිළිබඳ ජනාධිපති උපදේශක ආචාර්ය බදගිරියේ සෝමවංශ හිමියෝ පැවැසූහ.මුල්ලේරියාව එක්සෙෆ් විද්‍යාලය මඟින් සංවිධානය කළ අවුරුදු ගම්මාන කලා උළෙලේ දී විශේෂ දේශනයක් පවත්වමින් උන්වහන්සේ එම අදහස් පළ කළහ.ඇම්ටන් ගම්මානයේ නිර්මාතෘ ආචාර්ය උපාලි වික්‍රමසේකර මහතාගේ අනුග්‍රහයෙන් මේ උත්සවය පැවැත්වූයේ ජාතික ළමා අධ්‍යාපන පදනමේ මූලස්ථාන ක්‍රීඩාංගණයේ දීය.රටේ මූලික වූත් ප්‍රධාන වූත් අධ්‍යාපන විෂයයෙහි අවුල් සහගත තත්ත්වයක් පවතින අතර සියල්ලට කලින් එහි සතුටුදායක වෙනසක්. නවෝදයක් ඇති කළ යුතුය යන්න එතුමාගේ දැඩි අධිෂ්ඨානය වී ඇති බව පැවැසූ බඳගිරියේ හිමියෝ දේශීය චින්තනයත් ජාතික සංස්කෘතියත් පදනම් කරගත් නව අධ්‍යාපන රටාවක් නිර්මාණය කිරීමට දැනටමත් එතුමාගේ උපදෙස් පිට කටයුතු කරමින් සිටින බවද කීහ.ජනාධිපතිවරයාට අවශ්‍ය කරන්නේ හුදෙක් බණ දේශනා කිරීම නොව අඩුපාඩු හදාගෙන හා වැරැදි නිවැරැදි කරගෙන වේගවත් සංවර්ධනයක් කරා රට ගෙන යාම බව කී උන්වහන්සේ එහි මුල්ම අඩිතාලම විය යුත්තේ අපේ මානවයා ගුණ දහමින් හා බුද්ධියෙන් පිරි උසස් චින්තනයෙන් යුක්ත කරවීම බව පැවැසූහ.එහිදී සෝමවශ හිමියෝ මෙසේ ද කීහරටට අවශ්‍ය චින්තනය පදනම් කරගනිමින් එම පණිවිඩය රටට දිය හැකි ආකාරයේ උත්සවයක් තමයි අද මෙහි සංවිධානය කෙරුණේ. ගමේ නිහැඬියාව සුන්දර පරිසරය උද්දීපනය කෙරෙන අන්දමිනුයි සියලු කටයුතු සකස් වී ඇත්තේ.පාසල් ගුරු මඩුල්ලේත් මව්පියන්ගේත් සාමුහිකත්වය මෙමඟින් මනාවට පැහැදිලි කෙරෙනවා. මෙවැනි අභිමානවත් අවුරුදු උළෙලක් වෙනත් අධ්‍යාපනික ආයතනයක පැවැත්වෙනවාද යන්න සැකසහිතයි.මෙහි පවතින පරිසරයත් අධ්‍යාපන ක්‍රමයත් දැයට අභිමානවත් පරපුරක්, යහගුණ පිරිපුන් පිරිසක් දායාද කිරීමට ඉවහල් නොවේ යැයි කාට කිව හැකිද ? අකුරු ඉගැන්වීම පමණක් මුල් කරගත් අධ්‍යාපනයක් නොවෙයි දිය යුත්තේ අපේ ශීලාචාරකම් හඳුනාගෙන රට ගොඩනැඟීමට අපි හැම දෙනාම ජනාධිපතිතුමාට ශක්තියක් වෙමු.අධ්‍යාපනයෙන් නියම ඵල ලබන්නට බුද්ධිමතකු විය යුතුයි. අ. පො. ස විභාගයෙන් එකම විෂයයක් හෝ සමත් නොවුණු ශිෂ්‍යයින් 32000ක් සිටිනවා නම් අධ්‍යාපනයේ සඵලකම ගැන කුමක් කියන්නද ? ඇතැම් වෘත්තිය සමිති ක්‍රියාකාරකම් නිසාද පාසල් අධ්‍යාපනයට විශාල ලෙස බාධා ඇති වෙනවා. උනන්දුවෙන් වැඩකරන ගුරුවරුන්ගේ කකුලෙන් ඇදීමයි ඔවුන් කරන්නේ. මේ ජරාජීර්ණ සංස්කෘතිය සමාජයෙන් තුරන් කළ යුතුයි.ආචාර්ය උපාලි වික්‍රමසේකර මහතා ද මෙහිදී කතා කෙළේ ය.සිඟිති රැඟුම් සහිත අවුරුදු ක්‍රීඩා රැසකින් උත්සවය සමන්විත විය.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>05</day>
    </date>
    <link>http://www.dinamina.lk/2010/04/05/_art.asp?fn=n10040512</link>
    <topic>රටට ආදරය කරනමර්වින් වැනි ජනතා නායකයකු බිහිවුණේ ඔහුගේ මෑණියන්ගේ තිබූ ධෛර්ය සම්පන්නකම නිසයි</topic>
    <author>බන්දුල අලහකෝන්</author>
    <content>කම්කරු ඇමැති මර්වින් සිල්වා වැනි සමාජයට ආදරය කරන ජනතා නායකයෙක් රටට බිහි වූයේ ඔහුගේ මෑණියන්ගේ තිබූ ධෛර්ය සම්පන්නකම නිසා බව, ජනාධිපති මහින්ද රාජපක්ෂ මහතා ඒ. කුසුමාවතී මහත්මියගේ අවමගුල් උත්සවයට ශෝක පණිවිඩයක් නිකුත් කරමින්් කියා සිටී.එම නිවේදනයේ මෙසේද සඳහන් වේ.සිය ජීවිතයම තම දරුවන්ගේ දියුණුවට කැප කළ උදාර මාතාවක් ලෙස කුසුමාවතී මාතාව හඳුන්වන්න පුළුවන්. ඒ මාතාව, මර්වින් සිල්වා මහතා ඇතුළු දූ දරුවන්ගෙන් අද සමුගෙන යයි. ඒ මවු සෙනෙහස සිහිපත් කරන ඔබ සැම සමඟ මමද ඉමහත් ශෝකයෙන් යුතුව එක්වෙමි.දෙමාපියන්ගේ ලෝකයම දරුවන් බව සැබෑය. ඒ උතුම් මවුගුණය කුසුමාවතී මාතාව තුළම අප දැක තිබේ. මර්වින් සිල්වා මහතාගේ නිවෙසට ආ ගිය මා ඇතුළු බොහෝ අය ඒ මවු සෙනෙහසට ලෙන්ගතු විය. ඇය සමාජයට ආදරය කළ මාතාවකි.සිය දරුවන් සමාජ මෙහෙවරට දායාද කළ ඇය කිසිවිටෙක සමාජයට වෛර කෙළේ නැත. මර්වින් සිල්වා වැනි සමාජයට ආදරය කරන ජනතා නායකයෙක් රටට බිහිවන්නේ ඒ ධෛර්ය සම්පන්න මව්ගුණය නිසාය.සැබැවින්ම ඇය දිරිය මවකි, ඇයගේ මරණය මර්වින් ඇතුළු සැමට ශෝකය දනවන්නකි. එහෙත් පවතින සත්‍යනම් සියලු සංස්කාර ධර්මයන් අනිත්‍ය බවයි, අප සියල්ලෝම ඊට අවනත විය යුතුය.එබැවින් අප කළ යුත්තේ සම්බුද්ධ දේශණයට අනුව ඒ අනිත්‍ය සිහිකොට දුක ශෝකය තුරන් කොට සංවේගය උපදවා ගැනීමයි. එය කුසුමාවතී මාතාවගේත් අප සැමගේත් පරලොව සැනසීම පිණිස වන්නේය.කම්කරු ඇමැති ආචාර්ය මර්වින් සිල්වා මහතා ඇතුළු දූ – දරු, හිතමිතුරන් සිදු කළ සියලු පින්බෙලෙන් කුසුමාවතී මුතුකුමාරණ මාතාවට නිවන් සුව ලැබේවායි ප්‍රාර්ථනා කරමි.කම්කරු ඇමැති ආචාර්ය මර්වින් සිල්වා මහතාගේ මෑණියන් වූ කුසුමාවතී මුතුකුමාරණ මහත්මියගේ ආදාහණ කටයුතු සිදුකෙරුණු බොරැල්ල කනත්තේ පැවැති ආදාහණ උත්සවයේදී ජනාධිපතිතුමාගේ ශෝක පණිවිඩය ඛ්යවනු ලැබුවේ උඩුවේ ධම්මාලෝක හිමියන් විසිනි.ආදාහණ පූජෝත්සවයට පැමිණ සිටි මහා සංඝරත්නයට දැහැත් වට්ටියක් පූජා කරමින් ආගමික කටයුතු කිරීමට ඇමැති මර්වින් සිල්වා මහතා ආරාධනා කිරීමෙන් පසු බෙංගමුවේ නාලක හිමියන් ආගමික වතාවත් සිදුකළහ.පරලෝසැපත් කුසුමාවතී මුතුකුමාරණ මාතාව වෙනුවෙන් අනුශාසනාවක් කළ මිනුවන්ගොඩ පත්තනුගොඩ බෞද්ධ මධ්‍යස්ථානාධිපති නැදගමුවේ විජයමෛත්‍රී හිමියන්:-කුසුමාවතී මාතාව ශ්‍රී ලංකාවේ කාන්තාවන් අතර වාසනාවන්ත මාතාවක්. එතුමියගේ රූපය තුළම ඒ වාසනා ගුණය දක්නට තිබෙනවා. මර්වින් සිල්වා මහතා සිය මෑණියන් මෙන්ම තුරුණුවන් කෙරෙහි විශාල ලැදියාවක් තිබෙන පුද්ගලයෙක්.ප්‍රභූ පිරිස් මැද වූවත් බෞද්ධ සංස්කෘතියට ගරු කරන කෙනෙක්. එතුමා මෑණියන්ට සියතින්ම උපස්ථාන කළා. පසුගියදා තමන්ගේ උපන් දිනය තම මෑණියන්ට සෙත්පතමින් ආගමික වතාවත් සිදුකිරීමට මර්වින් සිල්වා මහතා කටයුතු කළා.සමහරුන් තමන්ට පාඩු සිදු වෙනවා නම් යමක් පවසන්න බයයි. තමන්ට පාඩු සිදුවූවත් කිවයුතු දේ නොබියව පවසන පුද්ගලයෙක් ලෙස මර්වින් සිල්වා ඇමැතිවරයාව හැඳින්විය හැකියි. මර්වින් සිල්වා ඇමැතිවරයාට මේ සියලු දේ ලැබී ඇත්තේ සිය මෑණියන් නිසා බැව් නැදගමුවේ විජයමෛත්‍රී හිමියෝ පැවැසූහ.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>05</day>
    </date>
    <link>http://www.dinamina.lk/2010/04/05/_art.asp?fn=n10040513</link>
    <topic>ශ්‍රී ලංකාව ඉදිරියේදී තුරුලිය පිරිමහා උද්‍යානයක් බවට පත් කරනවා</topic>
    <author>උපාලි කරුණාරත්න</author>
    <content>ලොව තිබෙන තුරුලිය පිරි මහා උද්‍යානය බවට ශ්‍රී ලංකාව ඉදිරියේදී පත්කරන බව ගම්පහ දිස්ත්‍රික් එක්සත් ජනතා නිදහස් සන්ධානයේ අපේක්ෂක පාර්ලිමේන්තු මන්ත්‍රී අතුරලියේ රතන හිමියෝ පැවැසූහ.රතන හිමියෝ එසේ ප්‍රකාශ කළේ පෙරේදා (03) කැලණිය රජමහා විහාරයේ පැවැත්වූ ‘රාජා භවතු ධම්මිකෝ’ ප්‍රාර්ථනා පූජාවට සහභාගි වෙමිනි.රට සංවර්ධනය කළ යුත්තේ් පරිසරය ආරක්ෂා කරමින් බව මෙහිදී ප්‍රකාශ කළ රතන හිමියෝ ගහකොළ, ඇළ දොළ, සතා සිව්පාවා අපේ ජීවිතයේ කොටස් වශයෙන් සැලකිය යුතු බවත් ප්‍රකාශ කළහ.අප පන්සිල් රකින සමාජයක් සෑදීමට පෙරමුණ ගත යුතුයි. ඒ සඳහා අප කැපවීමට සූදානම්. මේ ලෝකයේ සියලුදෙනා මරණයට බයයි.ඒ නිසා අපි සත්ත්ව හිංසනය සම්පූර්ණයෙන් තුරන් කළ යුතුයි. තමන් ඉදිරි පාර්ලිමේන්තුවේදී ඒ සඳහා කටයුතු කරන බවත් අතුරලියේ රතන හිමියෝ පැවසූහ.අතීතයේ අප රටේ සිටි රජවරු ගව ඝාතනයට දැඩි දඬුවම් ලබා දුන්නා. ඒකට හේතුව තමයි ගවයා ශ්‍රී ලංකාවේ ජන ජීවිතයට ශක්තියක් වීම.ත්‍රස්තවාදයෙන් රට බේරාගත් ජනාධිපති මහින්ද රාජපක්ෂ මහතාට රටේ ඉදිරි සංවර්ධන කටයුතු කිරීම සඳහා අවශ්‍ය ශක්තිය ධෛර්යය ලැබේවා යනුවෙන්ද අතුරලියේ රතන හිමියෝ මෙහිදී ප්‍රාර්ථනා කළහ.අත්තනගලු රජමහා විහාරාධිපති ආචාර්ය පන්විල ආනන්ද නාහිමියෝ -ජාතියේ මුරදේවතාවුන් ලෙස මහා සංඝරත්නය රට වෙනුවෙන් විශාල කාර්ය භාරයක් කරනවා.රටක් භෞතික වශයෙන් පමණක් නොවෙයි අධ්‍යාත්මිකවද සංවර්ධනය කළ යුතුයි. රතන හිමි රටේ ප්‍රශ්නයක් ඇතිවූ තීරණාත්මක අවස්ථාවල රට වෙනුවෙන් පෙරට පැමිණි හිමිනමක්. උන් වහන්සේ ඉදිරියේදීත් රට වෙනුවෙන් හඬක් නගාවි.මෙත් සිසිල මානව සංවර්ධන පදනමේ සභාපති දොබගොඩ සාරානන්ද හිමියෝ -රතන හිමියෝ කියන්නේ රට වෙනුවෙන් සුවිශේෂී කාර්යභාරයක් කළ ඛ්ඹ්මිනමක්. උන්වහන්සේ වසෙන් විසෙන් තොර ගොවිතැනක් ඇති කිරීමට ප්‍රබල උත්සාහයක යෙදෙනවා.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>05</day>
    </date>
    <link>http://www.dinamina.lk/2010/04/05/_art.asp?fn=n10040514</link>
    <topic>ජනපතිට රට ගොඩනැංවීමටශක්තිමත් පාර්ලිමේන්තුවක් ඕනෑ  </topic>
    <author>කැස්බෑව සංචාරක ධර්මසිරි සුරවීර</author>
    <content>මේ රට සෑම ක්‍ෂේත්‍රයකින්ම ගොඩනැඟිය හැක්කේ ත්‍රස්තවාදය අවසන් කර ලෝකයාටම ආදර්ශයක් දී තිබෙන අපේ ජනාධිපති මහින්ද රාජපක්‍ෂ මහතාටයි. ඒ සඳහා සැලැසුම් එතුමා සතුව තිබෙනවා.එය ක්‍රියාත්මක කිරීම සඳහා එතුමාට ශක්තිමත් පාර්ලිමේන්තුවක් අවශ්‍යයි. එනිසා අපි‍්‍රයෙල් 8 වැනිදාට ඔබ සියලු දෙනාම බුලත් කොළයට ඡන්දය ලබාදී එතුමාට සුදුසුම පාර්ලිමේන්තුවක් පත්කර දිය යුතු යැයි කොලඹ දිස්ත්‍රික් එ. ජ. නි. ස. අපේක්‍ෂක චන්දන කත්‍රිආරච්චි මහතා පැවැසීය.පිළියන්දල මාම්පේ පැවැති මැතිවරණ ජන හමුවක් අමතමින් තවදුරටත් අදහස් දැක්වූ චන්දන කත්‍රිආරච්චි මහතා මෙසේ ද පැවැසීය.මහින්ද රාජපක්‍ෂ ජනාධිපතිවරයා තමුන්නාන්සේලා වෙනුවෙන් මා දෙස නොබැලුවානම් අගමැතිවරයා ඇතුළු සමස්ත ශ්‍රී ලංකා නිදහස් පක්‍ෂය මාව ආරක්‍ෂා නොකළානම් අද මට නාමයෝජනා ලැබෙන්නේ නැහැ.කැස්බෑව ආසනයේ දිවංගත සෝමවීර චන්ද්‍රසිරි මැතිතුමාගෙන් පසුව සමූල ඝාතනය වී තිබූ ශශ්‍රී ලංකා නිදහස් පක්‍ෂය නැවත ගොඩනැඟුවේ මමයි. ඒ නිසා අද සමහර දේශපාලඥයන් චන්දන කත්‍රිආරච්චිට බිය වී සිටිනවා.එහෙත් කොළඹ දිස්ත්‍රික්කයේ විශේෂයෙන් කැස්බෑව ආසනයේ ජනතාවට අපි‍්‍රයෙල් 8 වැනිදා ඡන්ද පොළට ගොස් ඡන්ද පත්‍රිකාව අතට ගත්තහම චන්දන කත්‍රිආරච්චිගේ නම මතක් වෙන එක වළක්වන්න කිසිවෙකුට බැහැ.මේ රටේ පුරා වසර 30ක් පැවැති ත්‍රස්තවාදය අපේ ජනාධිපති මහින්ද රාජපක්‍ෂ මහතා අවසන් කළා. පසුගිය ජනාධිපති මැතිවරණයේදී තමුන්නාන්සේලා ලක්‍ෂ 18ක වැඩි ඡන්ද සංඛ්‍යාවකින් එතුමාව ජයග්‍රහණය කරවූයේ එනිසයි.ඒ වගේම එතුමා වෙනුවෙන් තමුන්නාන්සේලාට අපි‍්‍රයෙල් 8 වැනිදාට තවත් වගකීමක් ඉටුකිරීමට තිබෙනවා. ඒ එළැඹෙන පාර්ලිමේන්තුව එතුමාට ඉතා ශක්තිමත් පාර්ලිමේන්තුවක් හැටියට පත් කිරීමයි.මේ රටේ වසර 30කට පසුව ප්‍රභාකරන්ගේ නියෝග නැතිව උතුරේත් දකුණේත් පාර්ලිමේන්තු මැතිවරණයක් එකවිට පවත්වන පාර්ලිමේන්තු මැතිවරණය මෙයයි. එනිසා මේ මහ මැතිවරණය ඉතා වැදගත්.මේ රට සෑම ක්‍ෂේත්‍රයකින්ම ගොඩනැඟිය හැක්කේ ත්‍රස්තවාදය අවසන්කර ලෝකයාට ආදර්ශයක් දී තිබෙන අපේ ජනාධිපති මහින්ද රාජපක්‍ෂ මහතාටයි. එතුමා හැර මේ රට ගොඩනඟන්නට හැකිවෙන කිසිවෙකු තවම මේ මිහිපිට බිහි වී නැහැ. ඒ සඳහා සැලසුම් එතුමා සතුව තිබෙනවා. එනිසා තමුන්නාන්සේලා අපි‍්‍රයෙල් 8 වැනිදාට එතුමාට සුදුසුම පාර්ලිමේන්තුවක් පත්කළ යුතුයි.මහා සංඝරත්නය ඇතුළු පළාත් සභා නගර සභා මන්ත්‍රීවරුන් කිහිප දෙනෙක්ම මෙහිදී කතා කළහ.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>05</day>
    </date>
    <link>http://www.dinamina.lk/2010/04/05/_art.asp?fn=n10040515</link>
    <topic>එජාප ආධාරකරුවන්ගේ ප්‍රහාරයකින්බණ්ඩාරගම ප්‍රා : සභා විපක්ෂ නායකට තුවාල</topic>
    <author/>
    <content>බණ්ඩාරගම ආසනයේ එක්සත් ජාතික පක්ෂ ප්‍රධාන සංවිධායක අජිත් පෙරේරා මහතාගේ ප්‍රධානත්වයෙන් පසුගියදා බණ්ඩාරගම කුරුඳු හන්දියේ පැවැති රැස්වීමකට තවත් එ.ජා.ප ආධාරකරුවන් පිරිසක් එල්ල කළ ප්‍රහාරයකින් බණ්ඩාරගම ප්‍රාදේශීය සභාවේ විපක්ෂ නායක විමලරත්න වික්‍රමගේ මහතා (එ. ජා. ප) ඇතුළු තිදෙනෙකු තුවාල ලබා ඇත.බස්නාහිර පළාත් සභා මන්ත්‍රී (එ. ජා. ප) පී. ඩී. අබේරත්න මහතාගේ ආධාරකරුවන් මේ පහරදීම කර ඇති බව පැවැසෙන අතර තුවාල ලැබූ ප්‍රාදේශීය සභා විපක්ෂ නායකවරයා දැනට කොළඹ මහ රෝහලේද , ඉතිරි පිරිස හොරණ මහ රෝහලේද ප්‍රතිකාර ලබති.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>05</day>
    </date>
    <link>http://www.dinamina.lk/2010/04/05/_art.asp?fn=n10040516</link>
    <topic>රනිල්ගේ බාහුගේ රාජකාරිය අද ජවිපෙ භාර අරගෙන</topic>
    <author>සන්ධ්‍යා කරුණාරත්න</author>
    <content>දේශපේ‍්‍රමී පක්ෂයක් ලෙස කටයුතු කළ ජනතා විමුක්ති පෙරමුණ සියලු සටන් පාඨ ඇත්හැර ‘මිලිබෑන්ඩ් අපට - අපි මිලි බෑන්ඩ්ට’ කියන තත්ත්වයට වැටී සින බව ජාතික නිදහස් පෙරමුණේ නායක විමල් වීරවංශ මහතා කියයි.ලෝක දෙමළ සංසදයට සහභාගීවූ බ්‍රිතාන්‍ය විදේශ ලේකම් ඩේවිඩ් මිලිබෑන්ඩ් බෙදුම්වාදයට පක්ෂව කළ ප්‍රකාශ නිවැරැදි යයි කීමට තරම් විජිත හේරත් පහත් තත්ත්වයට පත්වීම කනගාටුවට කරුණක් බවද වීරවංශ මහතා කියයි.බ්‍රිතාන්‍යය කියන දේවලට ශ්‍රී ලංකා රාජ්‍ය නායකයා හිස නමන්නේ නැති නිසා මිලිබෑන්ඩ්ලා ශ්‍රී ලංකාවට එරෙහිව කටයුතු කරන බව විමල් වීරවංශ මහතා පෙන්වා දෙයි.පසුගිය කාලයේ ත්‍රස්තවාදයට උඩගෙඩි දුන්නේ රනිල් වික්‍රමසිංහ, දොස්තර ජයලත් ජයවර්ධන වික්‍රමබාහු කරුණාරත්න වැනි උදවියයි. අද ඒ රාජකාරිය ජනතා විමුක්ති පෙරමුණ භාර ගෙන ඇති බවද ඒ මහතා කීය.අද රනිල් වික්‍රමසිංහට සිදුවී තිබෙන්නේ ත්‍රස්තවාදයට උඩ ගෙඩි දෙන මිලිබෑන්ලාට ජනතා විමුක්ති පෙරමුණ පණ දෙන හැටි බලාසිටීමට බවද වීරවංශ මහතා සඳහන් කෙළේ ය.ඊයේ කොළඹ පැවැති මාධ්‍ය හමුවකදී වීරවංශ මහතා එසේ ප්‍රකාශ කෙළේ ය.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>05</day>
    </date>
    <link>http://www.dinamina.lk/2010/04/05/_art.asp?fn=r1004051</link>
    <topic>අයියා අප තනිකර ගියා  </topic>
    <author>කතාව සහ ජායාරූප දියතලාව විශේෂ – ජී. එම්. සිරිවර්ධන</author>
    <content>ඓතිහාසික කොකාගල පාමුල පිහිටි සුන්දරත්වයෙන් පිරි පිටිසර ගම් පියසකි කුඹුරුවෙල ගම. ගොවිතැන ජීවනෝපාය කරගත් ආගම දහමට අනුව ජීවත් වන අහිංසක ගැමියන් පිරිසක් ජීවත් වන මේ ගම සසල කරවන එක්තරා දුක්බර කතා පුවතක් පසුගියදා අපට අසන්නට ලැබුණි.ගමේ බාල වැඩිහිටි කොයි කාගේත් සිත් දිනාගෙන කොයි කාටත් උදව් උපකාර කරමින් කෘෂිකර්මය ජීවනෝපාය කරගෙන අහිංසක ලෙස ජීවත් වූ වැඩිහිටි ගැමියන් වසන්ත පුතා යැයි ඇමතූ තරුණ කැළ වසන්ත අයියා යැයි ඇමතූ කුඩා දරුවන් වසන්ත මාමා යනාදී වශයෙන් කා අතරත් ආදරයට පාත්‍රව සිටි වසන්ත හෙවත් සරත් කුමාර මහියංගණයේ 17 ඇළේ දිය යට අතුරුදන් වූ සිද්ධියයි.වසන්ත 31 හැවිරිදි වියේ පසුවූ අවිවාහක තරුණයෙකි. ආගම දහමට ලැදි මොහු පසුගිය මාර්තු 28 තම නිවෙසින් පිටත්ව ඇත්තේ සිරිපා කරුණාකිරීමට ගමෙන් පිටත් වූ බැතිමතුන් පිරිසක් සමගින්ය.සිරිපා කරුණා කිරීමට තිබූ ආශාව නිසාම මාස කීපයක සිට විශාල සූදානමකින් සිටි වසන්ත සිරිපා නඩයට එක්වූයේ දැඩි ආශාවකිනි. සිරිපා ගමන යාමට පෙර ඔහු තම ඥාති හිතවතුන් සියලු දෙනාටම තම ගමන පිළිබඳව පැවැසීමට ද අමතක කර නැත.මාමේ නැන්දේ අයියේ අක්කේ යනාදී ලෙස තම ඥාතීන් ඇමතූ වසන්ත “මං ගිහින් එන්නම්” කියා මේ අයුරින් නොඑන ගමනක් යාවි යැයි හීනෙකින්වත් නොසිතූ වසන්තගේ ඥාති හිතවතුන් ඔහුගේ වියෝව දරා ගැනීමට නොහැකිව අද හඬා වැලපෙති.සරත් කුමාර හෙවත් වසන්තගේ හදිසි වියෝව දැනගත් අප ඔහු පිළිබඳ මතකයන් සොයා ඔහුගේ නිවෙස පිහිටි කුඹුරුවල ගමට යෑමට පිටත් වුණි. ඒ සඳහා පදියතලාව ප්‍රදේශයේ ප්‍රසිද්ධ ඡායාරූප ශිල්පියකු වන සම්පත් මහතාද අප සමඟ එක්විය.පදියතලාව නගරයේ සිට කි. මී. 5ක පමණ දුරක් ගෙවා යන අපට මගදිගට දකින්නට ලැබුණේ වසර ගණනාවකින් ප්‍රතිසංස්කරණය නොකළ නිසා මහ විශාල වළවල් හෑරී ඇති මාර්ගය වසන්තගේ නිසල දේහය නිවෙස කරා ගෙන යෑමට සකස් කරමින් සිටි වසන්තගේ යහළුවන්ය.ඔවුන් සියලු දෙනා සිටියේ දැඩි ශෝකයකිනි. ඔවුන් අප සමඟ වැඩි යමක් පැවැසුවේ නැති වුවද ඇතමකු “වසන්ත අපිව දාලගියා, වසන්ත වෙනුවෙන් අපි මීට වඩා දේවල් වුණත් කරනවා” යැයි පැවැසුවේ බලධාරීන් කිසිවකුගේ අවධානයට හසු නොවූ මාර්ගය වාහනයක් ගැනීමට සුදුසු පරිදි සකස් කරමිණි.යතුරුපැදියකින්වත් යා නොහැකි තරම් දුෂ්කර වූ මාර්ගයේ අමාරුවෙන් යතුරු පැදියෙන් ගිය අප වසන්තගේ නිවහනට ගොඩ වැදුනෙමු. අප එහි යන විට ගමේ තරුණ පිරිස ලහිලහියේ විවිධ වැඩ කටයුතුවල යෙදී සිටිනු දක්නට ලැබුණි.නිවෙසට ගොඩවැදුණු අප ඉතා සාදරයෙන් පිළිගත් වසන්තගේ මාමා පියසේන යන අය “මහත්තයෝ තාම පුතාව ගෙනාවේ නෑ. අද (31) උදේ තමයි මිනිය සොයාගෙන තියෙන්නේ. පෙට්ටිය සීල් තියලලු තියෙන්නේ යැයි පැවැසීය.වසන්ත ගැන වැඩි යමක් දැන ගැනීමේ අදහසින් වසන්තගේ මාමා සමඟ කතාබහ කළ අපට ඔහු පැවැසුවේ “අනේ මහත්තයෝ වසන්ත ගෙදරින් ගියේ සිරිපා නඩයක් එක්ක. එයා සිරිපා වැඳලා බහින කොට අසනීප වෙලා.එයාට ටික කාලයක ඉදල මොලේ අමාරුවක් තිබුණා. බෙහෙත් බීල හොඳ වෙලයි තිබුණේ. එදා සිරීපාදෙදිත් එයාට අසනීප වෙලා. කලබල කළා කියල ගිය අය කියනවා. ආරංචි විදියට කට්ටිය එයාව බලෙන් වාහනයට දාගෙන ඇවිත් තියෙන්නේ.එහෙම ඇවිත් රාත්‍රී 9.30 ට විතර මහියංගණයේ 17 ඇළ ළඟ වාහනේ නවත්තල තියනවා. ඒ වෙලාවේ වසන්ත ජනේලයකින් පැනල දුවල ගිහින් ඇළට වැටිල හරි පැනලහරි තියනවා. දවසක්ම හොයල තියනවා.පස්සෙ දවසේ උල්හිටිය ඔයේ තිබිල මිනිය හම්බවෙලා තියෙන්නේ යැයි පැවැසීය. එච්. කේ. ඒනිස් හා කේ. එම්. සුමනාවතී යන දෙපළගේ දෙවැනි දරුවා වූයේ මියගිය වසන්ත හෙවත් සරත් කුමාරයි. වැඩිමහල් දියණිය එච්. කේ. අනුලාවතී හා බාල සොහොයුරා එච්. කේ. අනුර කුමාරය.පවුලේ අය සමඟ දැඩි බැඳීමකින් සිටි වසන්තගේ වියෝව නිසා දැඩි කම්පනයට පත්ව සිටින වසන්තගේ බාල සොහොයුරා එච්. කේ. අනුර කුමාර අප සමඟ පැවැසුවේ “අයියා මේ වගේ අපිව තනි කරල යයි කියල අපි හීනෙකින්වත් සිතුවේ නෑ.අපි රැකබලාගත්ත ගමේ කාටත් උදව් උපකාර කරල කවුරුත් අතරත් සුහදසීලීව සිටි අයියා පිනක් කර ගෙන හොඳ ගමනක් ගිහින් අවසන් ගමන් ගියා අපිට දරාගන්න බැරි අයියගේ මිනියවත් හොඳ තත්ත්වයෙන් දකින්න නොලැබීම යැයි පැවැසීය.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>05</day>
    </date>
    <link>http://www.dinamina.lk/2010/04/05/_art.asp?fn=r1004052</link>
    <topic>අතරමංවූ අලි පැටවාවනජීවීයට භාරදෙයි</topic>
    <author>ත්‍රිකුණාමලය විශේෂ – ඒ. ටී. එම්. ගුණානන්ද</author>
    <content>ත්‍රිකුණාමලය, මොරවැව යාය අට ප්‍රදේශයේ අතරමංවී සිටි අලි පැටවකු පෙරේදා (03) සොයාගත් මොරවැව පොලිසියේ නිලධාරීන් එම අලි පැටවා වනජීවී සංරක්ෂණ දෙපාර්තමේන්තුව වෙත භාරදෙනු ලැබීය.අලි රැලකින් මගහැරී යැයි සැකසිතිය හැකි මේ පැටවාගේ වයස මාස හයක්, අටක් අතර වන බව වනජීවී සංරක්ෂණ දෙපාර්තමේන්තුවේ කන්තලේ ගජමිතුරෝ අලි පාලන ඒකකයේ වනජීවී අඩවි සංරක්ෂණ ඩී. දහනායක මහතා පැවැසීය.මේ පැටවා නිරෝගි සුවෙන් පසුවන බවත් ඔහු කීය. අලි පැටවාගේ සෞඛ්‍ය කටයුතු සොයාබැලූ වනජීවී පශු වෛද්‍ය ඩබ්ලිව්. එම්. ධර්මකීර්ති මහතා අවශ්‍ය කටයුතු සඳහා ගිරිතලේ පිහිටි වනජීවී පශුවෛද්‍ය ඒකකයට රැගෙන යනු ලැබීය.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>05</day>
    </date>
    <link>http://www.dinamina.lk/2010/04/05/_art.asp?fn=r1004053</link>
    <topic>නාසි අධිරාජ්‍යවාදයට එරෙහිකොග්ගල භූමිකාව</topic>
    <author>නන්දසිරි වැලිගමගේ ගාල්ල දිසා සමූහ</author>
    <content>නාසි අධිරාජ්‍යවාදීන් ලෝකයම තම අණසකට යටත් කොට ගැනීමට යුද වදිද්දී ඊට එරෙහිව මිත්‍ර පාක්ෂික රටවල් අත්වැල් බැඳගත්හ. මිත්‍ර පාක්ෂිකයයෝ එසේ එකමුතුව අධිරාජ්‍යවාදීන්ට එරෙහිව තම හමුදා මෙහෙයවද්දී දකුණු ලක කොග්ගල පුරවරයෙන්ද අධිරාජ්‍යවාදයට එරෙහිව වෙඩි මුරයක් එල්ල කෙළේ ය. එම ඓතිහාසික සිදුවීම සිදු වුයේ හරියටම මීට වසර 68කට පෙරදීය. අද කොග්ගල වාසීන් එම දිනය මහත් අභිමානයෙන් යුතුව සමරයි.සමස්ත ලෝකයාම සිය අණසකට ගැනීමේ නාසි අධිරාජ්‍යවාදීහු දේශ සීමාවන් ජයග්‍රහණයකරමින්, රටින් රටට ප්‍රහාර එල්ල කොට ඒ රටවල් තම අණසකට ගනිමින් ආ ඒ ජයග්‍රාහී පිම්මේ ඊළඟ ඉලක්කය වූයේ මැදපෙරදිගහි රත්තරන්, දොරටුව වූ ශ්‍රී ලංකාව යටපත් කොට ගෙන එතැන සිට මුළු මැද පෙරදිගම සිය අණසකට ගැනීමයි.මේ අනතුර වටහාගත් ලෝකයේ මහ ජාතීහු එකට එක් වී මිත්‍රපාක්ෂික හමුවක් ලෙසින් මේ ආක්‍රමණිකයාට එරෙහි යුද මෙහෙයුම් කරන්නට වූහ.එහි එක් ප්‍රතිඵලයක් ලෙසට බ්‍රිතාන්‍යයේ යටත් විජිතයක්ව තිබූ අපේ රටහිද ඒ මිත්‍ර පාක්ෂික හමුදාවන්ගේ යුද කඳවුරක් බිහි වූයේ ලංකාවේ ප්‍රථම සරණාගතයන් පිරිසක් මේ ඓතිහාසික කොග්ගල ග්‍රාමවරය තුළ ඇතිකරමිනි.කොග්ගලයෝ එදා විසිහතර පැයක් ඇතුළත තම නිවස ගම හැරැපියා සරණාගතව වෙනත් ගම්වලට පිටවී ගියේ මහරජාගේ විසිහතර පැයේ රාජ ආඥාව මත 1942 මාර්තු 24 වැනිදාය.කොග්ගල වහා මිත්‍රපාක්ෂික ගුවන් හමුදා කඳවුරක් වුයේ නිමේෂයකිනි. ඕස්ට්‍රේලියා ඉන්දියන් කාබේරි පංජාබ් ආදී මිත්‍ර පාක්ෂික භට හමුදාවෝ කොග්ගලට විත් බැරැක්ක කොට ගත්හ.ගාලු මාතර මහ මඟට ආසන්නයේ වූ මහා හිරිගලට බෝරා ගැසීය. මහ හිරිගල දෙබෑ කොට සමතලා කිරීමට ගත් උත්සාහය අසාර්ථකව ගියද, හිරි ගලින් අඩකට වඩා කුඩු පට්ටම් කොට දැනුදු දැකිය හැකි කොග්ගල ගුවන් ඒකකය වහා ඉදිවිය.ඒ සියල්ල මැවී අවසන් වන විට සුරපුරක් වැනිව තිබූ කොග්ගල ගමින් ඉතිරිව ගියේ ඒ හිරුගලේ අදටත් තියන පුංචි ගල්කුලක්, දෛවෝපගතවදෝ ඉතිරි වී හෙළදිව මහගත්කරුගේ උපන් ගෙයත් පමණි.මැද පෙරදිග දොරටුව අල්ලා ගැනීමට නොහැකි වූ ජපනා පරාජය භාරගත් ප්‍රථම තැන මේ ශ්‍රී ලංකාව විය ඒ ස්වර්ණමය අවස්ථාව උදා වූයේ මේ කොග්ගල නිසාය.මේ කොග්ගල නොවන්නට එදා එනම් 1942. අපේ‍්‍රල් 05 වැනිදා මේ රට ජපනාට ගොදුරුවීමට ඉඩ තිබිණි.මේ අභය භූමියෙන් ඒ වීර වික්‍රමාන්විතය කළ ඒ වීරෝදාර ගුවන් නැවියා වුයේ ඕස්ට්‍රේලියානු ජාතික බර්චෙලේ වීරයාය. මේ අභීත පුරුෂයා, 1993 වර්ෂයේ අපේ‍්‍රල් මාසයේ දී යළි ලංකාවට ආවේය. ඔහු අපේ‍්‍රල් පස්වැනිදා ගුවන් හමුදාවේ යානයකින් එදා කොග්ගලට ආවේ මේ අමරණීය දිනය සිද්ධිය අනුස්මරණය කොට කොග්ගල ගුවන් හමුදා කඳවුරේ සමරු ඵලකයක් නිරාවරණය කිරීමටයි.ඒ අමරණීය මොහොතට එක්වීමට මටද මාධ්‍යකරුවකු ලෙස එදා වාසනාව ලැබිණ.අද කොග්ගලට යන්නකුට මේ ඉතිහාසයේ නෂ්ඨාවශේෂ කීපයක් දැකබලා ගත හැකිය.ඉන් පළමුවැන්න එදා මිත්‍රපාක්ෂිකයන් විසින් දින කීපයක් තුළ හැදූ ගුවන් හමුදා කඳවුරේ ගුවන් පථයයි.දෙවැන්න ඒ දෙවැනි හමුදාවේ බතරොයිවලින්වත් සූණු විසුණු කරන්නට නොහැකිව අදත් මහත් අභිමානයෙන් යුතුව වැජබෙන මහා ඉරුගල හා දේවාලයයි.තුන්වැන්න ගුවන් යානා එදා බැස්ස වූ කොග්ගල ඔයය. හතරවැන්න මේ දිවයින විශ්ව සාහිත්‍යයට එක්කළ අපේ හෙළදිව මහාගත්කතුවර මාර්ටින් වික්‍රමසිංහයෝ උපන් කොග්ගල මහ ගෙදරය.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>05</day>
    </date>
    <link>http://www.dinamina.lk/2010/04/05/_art.asp?fn=r1004054</link>
    <topic>ඉමදූවපංචාලිය පොළක්‍රමවත්ව ඉදි කැර නෑ</topic>
    <author>ඉමදූව සමූහ ලංකින්ද නානායක්කාර</author>
    <content>ඉමදූව පංචාලිය සිකුරාදා පොළ නිසා පංචාලිය ගමේ ජනතාවට ගම්බිම් හැර යෑමට සිදුව ඇතැයි ගම්වාසීහු පවසති. ඉතා බරපතළ සෞඛ්‍ය ප්‍රශ්න රැසකට විසැඳුම් නොදීම නිසා මේ තත්ත්වය උදා වී ඇතැයි ගම්වාසීහු පෙන්වා දෙති.මේ පිළිබඳව අදහස් දැක් වූ ගම්වැසියකු වන කේ. වයි. ජානක මහතා (50)පංචාලිය මහා විද්‍යාලය, පංචාලිය නෙත් සරණ විද්‍යාලය, පංචාලිය හොටෙල් පාසල, පංචාලිය මහජන පුස්තකාලය, ඉමදූව ප්‍රාදේශීය සභා උප කාර්යාලය, පාංචාලිය ළදරු පාසල, දේශීය ආයුර්වේද බෙහෙත් ශාලාව, පාංචාලිය ගොවිජන මධ්‍යස්ථානය, මාතෘ සායන මධ්‍යස්ථානය, පාංචාලිය බස් නැවතුම් පොළ ආදී රාජ්‍ය ආයතන රැසක ජනතාවද මේ නිසා දුක් විඳිනවා. නියමිත පරිදි කසළ ඉවත් කිරීමක් සිදු වන්නේ නෑ. මාළු වෙළෙඳ සල් හැම තැනම තියෙනවා. පොළට වැසිකිළි පහසුකම් නෑ. වතුර නෑ.එස්. පේ‍්‍රමකාන්ති මහත්මිය (48) - සිකුරාදා පොළ නිසා අනතුරු වැඩි වෙනවා. පොළ පාර අයිනේ වෙළෙන්දන් වෙළෙදාම් කිරීම නිසා ප්‍රශ්න වැඩියි. මාළු වරල් කපුටන් රැගෙන ගොස් හැම තැනම දමනවා. ළිං වලට දමනවා. මේ නිසා වතුර බොන්න බෑ. ළිං ජරා වාස වෙනවා.මැස්සෝ හැම තැනම ගන්දාස්සාරේ නහය තියන් ඉන්න බෑ. උයා ගත්ත බත් ටික කන්න බෑ. මැස්සෝ මැක්කෝ හැම තැනම රෙද්දක් වැලක වනන්න බෑ. වතුªර ටිකක් බොන්න බෑ.පොළේ අනතුරු ගස් නිසා ගෙවල්වලට විදුලි රැහැන්වලට හානි දායකයි නමුත් ඒවා කපන්න කිව්වාම කවුරුවත් එන්නේ නෑ. පක්ෂ තුනේම ප්‍රාදේශීය සභා මන්ත්‍රීවරු පළාත් සභා ඇමැති මන්ත්‍රීවරු සන්ධාන අපේක්ෂකයන් පොළ වටේටම ඉන්නවා.නමුත් ඒ අයට ප්‍රශ්නයක් නෑ. බල්ලන් කබරගොයන් නිල මැස්සන් ගමම ඇවිත් ඉන්නවා බලු පොරයි, කබර ගොයන් නිසා දරුවෙක් පාරක යවන්න බෑ.බී. එස්. හෙට්ටිආරච්චි මහතා 60 - අපේ ගමට තමයි මේ වින්නැහිය වෙලා තියෙන්නේ. මදුරුවන් රෑට ඇවිත් අපිව උස්සන් යන්න හදනවා. මහජන සෞඛ්‍ය නිලධාරි මහත්වරු බෙහෙතකටවත් නෑ.පොළ බදු අයකරනවා ඉමදූව සභාව. නමුත් කිසිම පහසුකමක් දෙන්නේ නෑ. වෙළෙන්දන් දුක් විඳිනවා. මේ සම්බන්ධයෙන් වගකීම භාරගත යුත්තේ ඉමදූව ප්‍රාදේශීය සභාව වේ.එහි සභාපති කේ. ඩී. ජයවික්‍රම මහතා පැවැසුවේ පොළ සංවර්ධනය ආරම්භකර තිබෙන බවත් රුපියල් ලක්ෂ දහයක් වැය කරලා ගොඩනැඟිලිද ලබා දී තිබෙන අතර කසළ ඉවත් කිරීම නියමාකාරව කරනවා. ඉදිරියේදී පොදු පහසුකම් යටිතල පහසුකම් වැඩි කරන බවත්ය.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>05</day>
    </date>
    <link>http://www.dinamina.lk/2010/04/05/_art.asp?fn=r1004055</link>
    <topic> ජනපතිට ශක්තියක් විය හැකි පිරිසක් පාර්ලිමේන්තුවට යවන්න</topic>
    <author>එන්. පී. රාජදොරේ රත්නපුර විශේෂ</author>
    <content>මේ රටේ ජනතාව මහින්ද රාජපක්ෂ ජනාධිපතිට දෙවන වරටත් ජනපතිවරම ලබාදීමෙන් හා පළාත් සභාවල සහ පළාත් පාලන ආයතනවල බලය එක්සත් ජනතා නිදහස් සන්ධානයට ලබා දීමෙන් රටේ දේශපාලන බලය ස්ථාපිත කර අවසන් බවත් මේ මහ මැතිවරණය රට හදන්න තීරණය ගන්නා මහ මැතිවරණයක් නිසා ජනපතිට අවශ්‍ය දක්ෂ බුද්ධිමතුන් තේරා පත්කර යැවීම ජනතාවගේ වගකීමක් බවත් එක්සත් ජනතා නිදහස් සන්ධානයේ රත්නපුර අපේක්ෂක කරුණාරත්න පරණවිතාන මහතා පැවැසීය.ඒ මහතා එසේ කීවේ රත්නපුර රජපීල්ල මාවතේ පැවැති එක්සත් ජනතා නිදහස් සන්ධානයේ ජනහමුවකට සහභාගී වෙමිනි. කරුණාරත්න පරණවිතාන මහතා මෙසේ ද කීය.අද ඉන්දියාවේ පරිගණක අංශයෙන් විශාල දියුණුවක් ලබා තිබෙන රටක්. චීනය ආර්ථික වශයෙන් සංවර්ධිත රටක් බවට පත් වී තිබෙනවා. එම රටවල හිටපු නායකයන් එම රටවල් දියුණු කිරීමට ස්ථිර වැඩපිළිවෙළක් ක්‍රියාත්මක කර තිබෙනවා.වසර 62ක් ගතවෙලත් අපේ රටේ හිටපු නායකයන් ස්ථිර වැඩපිළිවෙළක් ක්‍රියාත්මක නොකිරීම නිසා අපේ රට මේ තත්ත්වයට පත් වෙලා තිබෙනවා.මහින්ද රාජපක්ෂ ජනාධිපතිතුමාට දැන් අවශ්‍ය වී තිබෙන්නේ මේ තත්ත්වයෙන් රට මුදා ගෙන ආසියාවේ දියුණුම රට බවට ශ්‍රී ලංකාව පත් කිරීමයි.ඒ අරමුණ ඉෂ්ඨකර ගැනීමට නම් පාර්ලිමේන්තුවට උගතුන් අවශ්‍යයි.මම මැතිවරණ ප්‍රචාරක කටයුතු කිරීමේ දී හානිකරන අන්දමේ ප්‍රචාරක කටයුතු කිරීමට බලාපොරොත්තු වන්නේ නැහැ.පළමුවරට දේශපාලන මැතිවරණයට තරග කරන නිසා මෙවර පෝස්ටර් අලවා තිබෙනවා. ඉදිරියේ දී එසේ කිරීමට අදහසක් නැහැ.සෑම තරුණ තරුණියකටම තමන්ගේ සුදුසුකම අනුව රැකියාවකට යෑමේ වැඩපිළිවෙළක් නිර්මාණය වියයුතු අතරම සෑම පුරවැසියකුට හොඳ අධ්‍යාපන ක්‍රමයක් සකස් විය යුතුයි.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>05</day>
    </date>
    <link>http://www.dinamina.lk/2010/04/05/_art.asp?fn=r1004056</link>
    <topic>ශ්‍රී ලංකාව කොටු කර ගැනීමේ තැතචීනය සහ රුසියාව ව්‍යර්ථ කළා</topic>
    <author>කුලියාපිටිය විශේෂ ඩබ්ලිව්. රණසිංහ</author>
    <content>එක්සත් ජාතීන්ගේ සංවිධානයේ රැස්වීමේදී සැලසුම් සහගතව ශ්‍රී ලංකාව පරාජය කොට කොටුකර ගැනීමට බටහිර ඇතැම් රටවල් දැරූ උත්සාහය ව්‍යර්ථ කළේ මහජන චීනය හා සෝවියට් රුසියාව ඇතුළු රටවල් යැයි නියෝජ්‍ය අධ්‍යාපන අධ්‍යක්ෂ ජනරාල් හා ශ්‍රී ලංකා - චීන ජනමාධ්‍ය සංගමයේ උපදේශක නන්දසේන මදවන්ආරච්චි මහතා පැවැසීය.ඒ මහතා එසේ කීවේ ශ්‍රී ලංකා චීන ඉපැරණි මිත්‍රත්වය හා දෙරට සංස්කෘතිය සබඳතා පිළිබඳව පාසල් සිසුන් දැනුම්වත් කිරීම සඳහා පැවැති වැඩසටහනකදිය. කුලියාපිටිය කනදුල්ල ශ්‍රී ධර්මරාජ ආදර්ශ මහා විද්‍යාලයේ එම වැඩසටහන පැවැත්විණි.කොළඹ ලුම්බිණි විද්‍යාලයට අනුබද්ධිත කොන්පියුසියස් පංතිය හා චීන ජාත්‍යන්තර ගුවන් විදුලියේ සිංහල සේවා අංශය මගින් වැඩසටහන් මාලාව සංවිධානය කර තිබුණි.නන්දසේන මදවන්ආරච්චි මහතා මෙසේද කීය.වසර 2500 කට වඩා පැරැණි මිත්‍රත්වයක් චීනය හා ලංකාව අතර තිබෙනවා.චීන - ශ්‍රී ලංකා මිත්‍රතත්වයේ පදනම බුදුදහමයි. ඒ මිත්‍රත්වය ඓතිහාසිකයි. චීන ජාතික භික්ෂූවක වූ පාහියන් හිමියන් චීන ශ්‍රී ලංකා මිත්‍රත්වයට පදනම දැම්මා.චීනය සමග මුලින්ම තානාපති සබඳතා ඇති කරගත් රට ශ්‍රී ලංකාවයි. කොළඹ බණ්ඩාරනායක සම්මන්ත්‍රන ශාලාව, කොළඹ අධිකරණ සංකීර්ණය, චීන දුම්රිය මැදිරි කට්ටල නොරොච්චෝලේ විදුලි බලාගාරය හා හම්බන්තොට යෝජිත වරාය ද චීන මිත්‍රත්වය යටතේ අපේ රටට ලැබී ඇති ඉතා වටිනා වස්තූන්.කොළඹ ලුම්බිණි විද්‍යාලයට අනුබද්ධ ඛ්.අ.ධ්.කොන්පියුසියස් පංතියේ අධ්‍යක්ෂිකා සුං පියා පියා මහත්මිය - ශ්‍රී ලංකාව හා චීනය අතර පවතින්නේ ඉතා පැරණි ඉතා සුහද මිත්‍රත්වයක්.දෙරටම ජනතාව ඒ මිත්‍රතත්වය ඉතා ඉහළින් අගය කරනවා. චීන ජාත්‍යන්තර ගුවන් විදුලියේ සිංහල අංශයේ පැරණිම ශ්‍රාවකයෙකු වන එම්. ඒ. තිලකරත්න මහතා වෙත ශ්‍රී ලංකා-චීන මිත්‍රත්වය වෙනුවෙන් වූ ස්වර්ණ ප්‍රදීප පූජා විශේෂ සම්මානය පිරි නැමීමද මෙදින සිදු කෙරුණු අතර, කුලියාපිටිය අධ්‍යාපන කලාපයේ විදුහල් කීපයක පුස්තකාල සඳහා පොත් පරිත්‍යාග කිරීමද සිදුකෙරිණි.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>05</day>
    </date>
    <link>http://www.dinamina.lk/2010/04/05/_art.asp?fn=r1004057</link>
    <topic>උකුවෙල ප්‍රා. සභා ගොඩනැඟිල්ලේපළමු මහලේ වැඩ අවසන්</topic>
    <author>මාතලේ දිසා විශේෂ</author>
    <content>සභා අරමුදල සහ දේශීය ණය සංවර්ධන අරමුදල යටතේ රුපියල් කෝටි පහක වියදමින් ඉදිවෙන උකුවෙල ප්‍රාදේශීය සභා ගොඩනැඟිල්ලේ මුල් අදියරේ පළමු මහලේ ඉදිකිරීම් මේ වන විට නිමාවට පත්ව තිබේ.උකුවෙල ප්‍රාදේශීය සභාවේ සභාපති සමන්ත ධර්මසේන මහතාගේ යෝජනාවකට අනුව මෙහි ඉදිකිරීම් ආරම්භ කෙරිණි.දැනට සභා කාර්යාලය පවත්වාගෙන යනු ලබන්නේ පැරැණි ගම්සභාව පැවැති ගොඩනැගිල්ලේ වීම නිසා පවතින අඩුපාඩුකම් සහ අපහසුතා නව ගොඩනැඟිල්ල ඉදිවීමෙන් පසුව මගහැරී යනු ඇත. තෙමහල් ගොඩනැගිල්ලක් ලෙස ඉදිවෙන මේ සභා කාර්යාලයේ ඉහළ මාලයේ අංගසම්පූර්ණ රැස්වීම් ශාලාවක් ගොඩනැගීමටද සැළසුම් කර තිබේ.එම රැස්වීම් ශාලාව දිවංගත අග්‍රාමාත්‍ය සිරිමාවෝ බණ්ඩාරනායක මැතිනියගේ නමින් නම් කිරීමට සභාව තීරණය කර ඇතැයි සභාපති සමන්ත ධර්මසේන මහතා පැවැසීය.මාතලේ දිසාවේ ප්‍රධාන උප නගරයක් වන උකුවෙලට විශාල අඩුපාඩුවක්ව පැවැති අංගසම්පූර්ණ සභා කාර්යාලයක් හා රැස්වීම් ශාලාවක අවශ්‍යතාවට පිළියමක් ලෙස ඉදිවෙන මේ ගොඩනැගිල්ල ජනාධිපති මහින්ද රාජපක්‍ෂ මහතාගේ රජය යටතේ තමාගේ පාලන කාලය තුළදී ආරම්භ කිරීමට ලැබීම ගැන සතුටට පත්වන බව උකුවෙල ප්‍රාදේශීය සභා සභාපති සමන්ත ධර්මසේන මහතා පැවැසීය.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>05</day>
    </date>
    <link>http://www.dinamina.lk/2010/04/05/_art.asp?fn=s1004051</link>
    <topic>ජාතික නෙට්බෝල් පිලටඅභියෝගාත්මකසංචාරයක්</topic>
    <author>ප්‍රින්ස් ගුණසේකර</author>
    <content>ශ්‍රී ලංකා නෙට්බෝල් පිල මේ මස අගදී එංගලන්තයේ පැවැත්වෙන යුරෝපීය විවෘත නෙට්බෝල් සූරතාවලියට සහභාගිවීමට සූදානම් වේ.අපේ‍්‍රල් මස 23 දා සිට 26 වැනිදා දක්වා පැවැත්වෙන මේ තරගාවලිය ශ්‍රී ලංකා නෙට්බෝල් පිලට අභියෝගාත්මක එකකි. ලෝක නෙට්බෝල් කණ්ඩායම් ශ්‍රේණිගත කිරීමේ ඉහළට ගොස් මේ වසරේ පැවැත්වෙන පොදු රාජ්‍ය මණ්ඩලීය ක්‍රීඩා තරගාවලියට එක්වීමේ සැලසුමක් මත යුරෝපීය සූරතාවලියට ශ්‍රී ලංකා පිල සහභාගි වේ.යුරෝපීය නෙට්බෝල් සූරතාවලියේදී ශ්‍රී ලංකා පිල ලබන ප්‍රතිඵල මත ලෝක ශ්‍රේණිගත කිරීමේ ඉහළ යෑම හෝ පහළ යෑම තීරණය වන හෙයින් මෙවර තරග ජයග්‍රහණය වැදගත් වී ඇත.දැනට ලෝක නෙට්බෝල් ශ්‍රේණිගත කිරීම අනුව 14 වැනි ස්ථානයේ සිටින ශ්‍රී ලංකාවට මේ තරගාවලියෙන් පසුව 11 වැනි ස්ථානය ලබාගත හැකි වුවහොත් පොදු රාජ්‍ය මණ්ඩලීය ක්‍රීඩා උළෙලට එක්වීමේ අවස්ථාව උදාවනු ඇත.එහෙත් යුරෝපීය නෙට්බෝල් තරගාවලියට ලෝක ශ්‍රේණිගත කිරීම අනුව 3 වැනි ස්ථානයේ සිටින එංගලන්තය හා 13 වැනි ස්ථානයේ සිටින ස්කොට්ලන්තය වැනි ප්‍රබල කණ්ඩායම් එක්වන හෙයින් ශ්‍රී ලංකා පිලට ප්‍රබල තරගයක් දීමට සිදුවේ.15 වැනි ස්ථානයේ සිටින උතුරු අයර්ලන්තය හා 17 වැනි ස්ථානයේ සිටින වේල්ස් කණ්ඩායම් ද මේ තරගාවලියට එක්වීම ශ්‍රී ලංකා පිලට ඇති සැනසිල්ලකි.ශ්‍රී ලංකා නෙට්බෝල් පිල මේ තරගාවලියට එක්වීමේදී ඇතුල්වීමේ ගාස්තු හෝ විනිසුරුවරියන්ට ගාස්තු ගෙවීමක් සිදුනොකරන හෙයින් විශාල වාසියක් අත්වූ බව අතුරු කමිටු ලේකම් ට්‍රික්සි නානායක්කාර මහත්මිය ‘දිනමිණ’ට පැවැසුවාය.ජාතික නෙට්බෝල් ක්‍රීඩිකාවෝ ආසියානු සූරතාවලිය හැර වසර තුනකින් ජාත්‍යන්තර නෙට්බෝල් තරගවලට සහභාගි වී නොමැති හෙයින් ශ්‍රේණිගත කිරීමේ ඉහළට යෑමේ අවස්ථාද අහිමි කරගත්හ. එබැවින් යුරෝපීය නෙට්බෝල් සූරතාවලිය ලෝක ශ්‍රේණිගත කිරීමේ ඉහළට යෑමට ශ්‍රී ලංකාවට ලැබුණු හොඳම අවස්ථාවකි.ලෝක නෙට්බෝල් ශ්‍රේණිගත කිරීම් සලකා බැලීම් අනුව 2009 ජූලි මස සිට 2010 ජූලි දක්වා කාලය ශ්‍රී ලංකා පිලට උපරිම ලකුණු ප්‍රමාණයක් ලබාගත හැකි අවස්ථාවක්ද වී ඇත.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>05</day>
    </date>
    <link>http://www.dinamina.lk/2010/04/05/_art.asp?fn=s1004052</link>
    <topic>මුරලි විජේ චෙන්නායි පිලට ජය ගෙනේ</topic>
    <author/>
    <content>චෙන්නායි පිලේ මුරලි විජේ පන්දු 56 කදී හතරේ පහර 8 ක් හා හයේ පහර 11 ක් සමග ප්‍රවේගකාරී පිති හරඹයක නිරත වෙමින් ලකුණු 127 ක් රැස්කිරීම නිසා රාජස්තාන් රෝයල් පිලට එරෙහිව ලකුණු 23 ක ජයග්‍රහණයක් ලබා ගැනීමට චෙන්නායි පිල සමත් විය.කඩුලු 5 කට ලකුණු 246 ක් වාර්තා වූ චෙන්නායි ඉනිමට ඇල්බී මෝකල් ද ලකුණු 62 ක් එකතු කළ අතර, රාජස්තාන් පිලේ පන්දු යවන්නන් අතරින් සාර්ථක ඵල නෙලාගත්තේ ලකුණු 47 කට කඩුලු 2 ක් බිඳ දැමූ ශේන් වොට්සන් පමණි.රාජස්තාන් පිල කඩුලු 5 කට ලකුණු 223 ක් රැස් කළේය. නාමන් ඕජා නොදැවී ලකුණු 94ක් ලබා ගත් අතර, ශේන් වොට්සන් රැස්කළ ලකුණු සංඛ්‍යාව 60 කි.පන්දු යැවීමේදී මෝකල් සහ බොලින්ගර් කඩුලු 2 බැගින් දවා ගත් අතර, මුත්තයියා මුරලිදරන් එක් කඩුල්ලක් දවා ගත්තේය.මේ අතර ඩෙකන් චාර්ජර්ස් පිලට එරෙහිව ලකුණු 63 ක ජයග්‍රහණයක් වාර්තා කළ මුම්බායි පිල තවදුරටත් පෙරමුණේ සිටීමට සමත් සිටී.මුම්බායි පිල කඩුලු 5 කට ලකුණු 178 ක් රැස් කළ අතර, අම්බති රායිදු නොදැවී ලකුªණු 55 ක් ද, සෞරාබ් තිවාරි ලකුණු 44 ක් ද, ලබා ගත්හ. පී. ඕජා කඩුලු 3ක් බිඳ දැමුවේය.ඩෙකන්් පිල ඕවර 18.2 කදී ලකුණු 115 කට දැවී ගියේය. හර්බජන් සිං, රයන් මැක්ලරන්, සහීර් ඛාන් සහ පොලාර්ඩ් කඩුලු 2 බැගින් දවා ගත් අතර ලසිත් මාලිංග එක් කඩුල්ලක් දවා ගත්තේය.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>05</day>
    </date>
    <link>http://www.dinamina.lk/2010/04/05/_art.asp?fn=s1004053</link>
    <topic>මියාමි ටෙනිස් සූරතාව ක්ලිජිස්ටර්ස්ට</topic>
    <author>මියාමි (ඒ. එෆ්. පී)</author>
    <content>අමෙරිකානු විවෘත ටෙනිස් තරගමාලවේ සූරිය වන බෙල්ජියමේ කිම් ක්ලිජිස්ටර්ස් අමෙරිකාවේ වීනස් විලියම්ස් 6 - 2ක් සහ 6 - 1ක් ලෙස පරදවමින් ජගත් ටෙනිස් සම්මේලනය සූරතාව දෙවැනි වරටත් දිනා ගැනීමට සමත් වූවාය.ජගත් ටෙනිස් ශ්‍රේණිගත කිරීම්වල 14 වන ස්ථානයේ පසුවන 26 හැවිරිදි ක්ලිජිස්ටර්ස් මීට පෙර 2005 වසරේදී මෙම සූරතාව දිනා ගත්තේ ය.එය මගේ හොඳම දිනය නෙවේ. මියාමි ටෙනිස් තරගාවලියක අවසන් මහා තරගයකදී මෙතෙක් පරාජයට පත් නොවූ වීනස් විලියම්ස් ප්‍රකාශ කෙළේ ය.ජගත් ටෙනිස් ශ්‍රේණිගත කිරීම්වල 3 වැනි ස්ථානයේ පසුවන වීනස් විලියම්ස් 1998, 1999 සහ 2001 වසර වලදී මියාමි සූරතාව දිනා ගැනීමට සමත් වූවාය.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>05</day>
    </date>
    <link>http://www.dinamina.lk/2010/04/05/_art.asp?fn=s1004054</link>
    <topic>අවසන් තරගයට වර්ෂාවෙන් බාධා</topic>
    <author>ජගත් පේ‍්‍රමචන්ද්‍ර</author>
    <content>සීමාසහිත සිලෝන් බිස්කට් සමාගමේ අනුග්‍රහයෙන් ශ්‍රී ලංකා පාසල් ක්‍රිකට් සංගමය සහ මැස්කොම් සමාගම සංවිධානය කරනු ලැබූ අන්තර් පාසල් 19 න් පහළ සීමිත ඕවර ක්‍රිකට් තරගමාලාවේ ඊයේ කොළඹ සී. සී. සී. පිටියේදී පැවැති අවසාන මහා තරගයට වර්ෂාව හරස්වීම හේතුවෙන් තරගය ජය පරාජයෙන් තොරව නිමාවට පත්විය.මේ අනුව කොළඹ රාජකීය විදුහල් පිල සහ ගාල්ල මහින්ද විදුහල් පිල සම සූරයන් බවට පත්වූ අතර හොඳම පිතිකරු ලෙස මහින්ද විදුහල් පිලේ නායක දෙනුවන් රාජකරුණා ද හොඳම පන්දු යවන්නා ලෙස එම කණ්ඩායමේම කෞශල්‍ය ගජසිංහ ද සම්මාන දිනාගත්තේය.තරගයේ වීරයා සම්මානය හිමිවූයේ කොළඹ රාජකීය විදුහල් නායක භානුක රාජපක්ෂටය.පළමුවෙන් පන්දුවට පහරදුන් කොළඹ රාජකීය විද්‍යාලය පන්දු ඕවර 40 කදී කඩුලු 08 ක් දැවී ලකුණු 244 ක් ලබා ගත්තේය.ආරම්භක පිතිකරුවකු වූ රමින් රඹුක්වැල්ල සහ කිත්රුවන් විතානගේ පළමු කඩුල්ලට පන්දු 98 කදී ලකුණු 94 ක් ලබා ගත්හ. එහිදී රඹුක්වැල්ල පන්දු 55 කදී ලකුණු 31 ක්ද විතානගේ පන්දු 51 කදී ලකුණු 52 ක්ද ලබාගත්හ.ඔවුන්ගේ කඩුලු සබඳතාවයට හතරේ පහර පහක් සහ හයේ පහර පහක් ඇතුළත් විය.නායක භානුක රාජපක්ෂ පන්දු 61 කදී ලකුණු 74 ක් ලබා ගනිමින් විශිෂ්ට ඉනිමක් ක්‍රීඩා කළේය. ඔහුගේ ඉනිම හතරේ පහර පහකින් සහ හයේ පහර දෙකකින් අලංකාර වුණි. පන්දු යැවීමේදී කෞෂල්‍ය ගජසිංහ ලකුණු 28 කට කඩුලු දෙකක් දවාලුවේය.රාජකීය විද්‍යාලය කඩුලු අටක් දැවී 244, (45.0) රමිත් රඹුක්වැල්ල 31, කිිත්රුවන් විතානගේ 52, භානුක රාජපක්ෂ 74, චාරුත රාජරත්න 23, කෞෂල්‍ය ගජසිංහ 28/2ගාල්ල මහින්ද විදුහල – 47 කිසිවකු නොදැවී (ඕවර 6) දෙනුවන් රාජකරුණා නොදැවී 29, නිසල තාරක නොදැවී 15.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>05</day>
    </date>
    <link>http://www.dinamina.lk/2010/04/05/_art.asp?fn=s1004055</link>
    <topic>සූරියවැව ඉදිකෙරෙමින් පවතින ජාත්‍යන්තර ක්‍රිකට් ක්‍රීඩාංගණයේ.....  </topic>
    <author/>
    <content/>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>05</day>
    </date>
    <link>http://www.dinamina.lk/2010/04/05/_art.asp?fn=s1004056</link>
    <topic>ගුවන් හමුදා අන්තර් රෙජිමේන්තු බොක්සිං සූරතාව දියතලාවට</topic>
    <author>ෆවුස් මොහොමඩ්</author>
    <content>ශ්‍රී ලංකා ගුවන් හමුදාවේ බොක්සිං කමිටුව සංවිධානය කළ ගුවන්හමුදා අන්තර් රෙජිමේන්තු බොක්සිං තරගාවලියේ සූරතාව දිනා ගැනීමට දියතලාව ගුවන් හමුදා කඳවුරසමත්විය. අනු සූරතාව හිමිකර ගනු ලැබුවේ කොළඹ ගුවන් හමුදා කඳවුර විසිනි.තරග ඉසව් 10 කින් සමන්විත වූ මෙම තරගාවලිය පසුගියදා කොළඹ ගුවන් හමුදා ගිනි නිවීමේ ඒකක ශාලාවේ දී පැවැත්විණි.මෙහි ප්‍රධාන අමුත්තා වූයේ ආරක්ෂක මාණ්ඩලික ප්‍රධානී සහ ගුවන් හමුදාපති එයාර් චීෆ් මාෂල් රොෂාන් ගුණතිලක මහතාය.මේ තරගාවලියේ හොඳම ක්‍රීඩකයා ලෙස කිලෝග්‍රෑම් 69 බර පන්තියෙන් තරග කළ කොළඹ ගුවන් හමුදා කඳවුරේ හෙට්ටිආරච්චි සම්මාන දිනාගත් අතර හොඳම පරාජිතයා වූයේ කිලෝග්‍රෑම් 56 බර පන්තියෙන් තරග කළ ත්‍රිකුණාමලය ගුවන් හමුදා කඳවුරේ තිස්ස රුවන් ය.පසුගියදා ඉන්දියාවේ පැවැති පොදු රාජ්‍ය මණ්ඩලයීය බොක්සිං තරගාවලියේ දී ලෝකඩ පදක්කමක් දිනූ ගුවන් හමුදා බොක්සිං ක්‍රීඩක සුරේෂ් පට්ටිආරච්චිට ඔහුගේ ඉදිරි පුහුණුවීම් කටයුතු උදෙසා රුපියල් හැත්තෑපන් දහසක මුදල් ත්‍යාගයක් පිරිනැමීම සහ නිලයෙන් උසස්වීමක් ලබාදීම ද එදින ගුවන් හමුදාපතිවරයා අතින් සිදුවිය.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>05</day>
    </date>
    <link>http://www.dinamina.lk/2010/04/05/_art.asp?fn=s1004057</link>
    <topic>දියමත වාර්තා තබනජයසිංහගෙන්තවත් වාර්තාවක්</topic>
    <author/>
    <content>මෙවර මහ මැතිවරණයෙන් එක්සත් ජනතා නිදහස් සන්ධාන රජයට 2/3 ක වැඩි පාර්ලිමේන්තු බලයක් පතමින් සහ ජනාධිපති මහින්ද රාජපක්‍ෂ මහතාට සුබ පතමින් බණ්ඩාරගම රාජගම ජේ. ඒ. කේ. ජයසිංහ විසින් හෙට (06) කැලණි ගඟේ අඩි 15 ක් ගැඹුරු දියේ පැයක් සිටගෙන සිටීමෙන් වාර්තාවක් තැබීමට නියමිතය.මීට පෙර මෙවැනි වාර්තා හතකට හිමිකම් කියන ජයසිංහගේ මේ වාර්තාව අධීක්‍ෂණය කිරීමට ක්‍රීඩා වෛද්‍ය ආයතනයේ අධ්‍යක්‍ෂ ජෙනරාල් වෛද්‍ය ගීතාංජන මෙන්ඩිස් ගේ උපදේශකත්වය මත නිලධාරීහු දෙදෙනෙක් සහභාගි වෙති.ඇඹුල්ගම දෙබරනේ තොටුපළේ දී තැබීමට සූදානම්වන මෙම වාර්තාව සඳහා අනුග්‍රහය ලබා දී ඇත්තේ ඇඹුල්ගම ජල්තර ජයසිංහ ලී මෝලය.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>05</day>
    </date>
    <link>http://www.dinamina.lk/2010/04/05/_art.asp?fn=s1004058</link>
    <topic>නුගේගොඩ සා. ජෝසප්සිසු - ආදි සිසු ක්‍රිකට් අද</topic>
    <author>කෝට්ටේ මධ්‍යම සමුහ</author>
    <content>නුගේගොඩ සාන්ත ජෝසප් විදුහලේ ක්‍රිකට් පිල හා ආදි ශිෂ්‍ය ක්‍රිකට් පිල අතර ක්‍රිකට් තරගයක් අද කොළඹ බී. ආර්. සී. ක්‍රීඩාංගයේදී පැවැත්වීමට විධිවිධාන යොදා ඇති බව ක්‍රීඩා කමිටුවේ සභාපති අනෝජ් තිලකරත්න මහතා ‘දිනමිණ’ට කීය.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>05</day>
    </date>
    <link>http://www.dinamina.lk/2010/04/05/_art.asp?fn=f1004051</link>
    <topic>සන්ධානයට 2/3ක බලය දෙන්න ජනතාව තීන්දු කරලා ඉවරයි</topic>
    <author>සාකච්ඡා කෙළේ -ධම්මික සෙනෙවිරත්න</author>
    <content>ලබන 8 වැනි දා පැවැත්වෙන මහ මැතිවරණය රටේ ඉදිරි ගමන සම්බන්ධයෙන් වැදගත් වන්නේ කෙසේ ද ? යන්න හා ගොඩනඟන අලුත් පාර්ලිමේන්තුවට පැවැරෙන කාර්යභාරය පිළිබඳත්, මැතිවරණය ආශ්‍රිත දේශපාලන කාරණා ගැනත් ජාතික නිදහස් පෙරමුණේ නායක එජනිස කොළඹ දිස්ත්‍රික් අපේක්ෂක පා. ම. විමල් වීරවංශ මහතා දිනමිණට මෙලෙස අදහස් දක්වයි.ඉකුත් ජනාධිපතිවරණය මේ රටේ තීරණාත්මක ම මැතිවරණයක් වුණා. එතරම් උද්යෝගයක් නැතත් මේ මැතිවරණයත් ඉතාමත් වැදගත්. මේ වැදගත්කම ඔබ දකින්නේ කෙසේ ද ?ජනාධිපතිවරණයේ දී මේ රටේ ජනතාව 58% ජනවරමක් මහින්ද රාජපක්ෂ ජනාධිපතිතුමාට නිර්මාණය කරදීලා ප්‍රධාන අපේක්ෂා මුදුන්පත් කරගන්න අරමුණු කළා. ඒ තමයි යුද්ධයේ ගින්දර නිව්වා වගේම බඩේ ගින්දරත් නිවන අනාගතයක් ගොඩනැඟීම. කොටි ග්‍රහණයේ තිබුණු ප්‍රදේශ කොටියාගෙන් මුදාගත්තා වගේම දුප්පත්කමෙන් අපේ රට මුදා ගැනීම, නූගත්කමෙන්, දූෂණයෙන් නාස්තියෙන්, ණය උගුලෙන් අපේ රට මුදා ගැනීම, බුලත් කොළයට කතිරය ගහලා ජනතාව ජනාධිපතිතුමාගෙන් ඉල්ලා සිටියේ මේ දේවල්.දැන් ඒ දෙවෙනි අරගලයට තමයි එතුමා ලෑස්ති වෙන්නෙ. ඒ අරගලය එතුමාට තනියම කරන්න බෑ. ඊට ශක්තියක් විය හැකි සෙන්පතියෝ සමුදායක් අවශ්‍යය යි.මහජනතාව මේ පාර්ලිමේන්තු මැතිවරණයේ දී කරන්නේ අන්න ඒ සටනට අවශ්‍ය කරන සෙන්පතියො ටික තෝරන එකයි. ඒ නිසා තමයි මේ මැතිවරණයේ වැදගත්කම වැඩි වෙලා තියෙන්නේ.සාමය ඇති වුණාට පස්සේ නිර්මාණය කරන පළමුවෙනි මැතිසබය තමයි මේ, සාමය නැති කාලයේ තිබුණ පාර්ලිමේන්තුවේ භූ®මිකාවට වඩා සාමය ඇති කාලයේ හැදෙන පාර්ලිමේන්තුවේ භූ®මිකාව වෙනස්.එය ඉදිරියට තියෙන්නෙ, අලුත් තත්ත්වයක්, අලුත් අභියෝග, අලුත් ගමනක්, ඒ නිසා මේ වැදගත්කම තේරුම් ගනිමින් මහජනතාව ජනාධිපතිවරණයටත් වඩා උද්යෝගයකින් මේ මැතිවරණයේ දී ඉදිරියට එයි කියල මම සිතනවා.එක්සත් ජනතා නිදහස් සන්ධානය වැඩපිළිවෙළක් ඇතිව සැලසුම් සහගත මැතිවරණ ව්‍යාපාරයක යෙදෙනු අප දුටුවා. විපක්ෂය පැත්තෙන් එවැන්නක් පෙනෙන්න තිබුණේ නෑ. නමුත් ප්‍රජාතන්ත්‍රවාදී ජාතික සන්ධානය කිව්වේ එක ම අභියෝගය ඔවුන් කියලා. විපක්ෂයේ අභියෝගය මොන විඳියට ද භාර ගන්නේ ?මේ දෙගොල්ල එකට එකතු වෙලා ඉදිද්දීමත් අභියෝගයක් නොවුණ එකේ දැන්තුනට , හතරට කැඩිල ඉන්නැද්දී කොහොමද අභියෝගයක් වෙන්නෙ ? ජනාධිපතිවරණයේ දී ෆොන්සේකා ගේ වටේට රනිල්, සම්බන්දන්, හකීම්, මනෝ ගනේෂන්, සෝමවංශ මේ සේරම හිටියා.එහෙමනම් අභියෝගයක් වෙන්න තිබුණෙ එතකොටනෙ. ඒකත් නිකම් පුස්ස බින්දා වගේ් ඉවර වුණා. අන්තිමේ කට්ටිය සී. සී. කඩ ගියා එතකොට කොහොමද අභියෝගයක් වෙන්නෙ ?වික්‍රමසිංහට තියෙන අභියෝගය ඔහුට වැඩිය රෝසි මනාප ගනීවිද කියන එක කොළඹ දිස්ත්‍රික්කයේ එජාපයට ඡන්දය දෙන අය ගේ ප්‍රතිශතය මේ වතාවේ බොහොම අඩු වෙනවා.ඒ ඡන්දය දෙන ප්‍රමාණයත් දැන් තීරණය කරලා තියෙනවා. මේ වතාවේ රනිල් වික්‍රමසිංහව පරද්දන්න. ඔවුන් හිතනවා ඒක කළාම එජාප නායකත්වය සුදුසු වෙන කෙනෙකුට ගන්න පුළුවන් කියලා. ඒ නිසා රනිල්ට තියෙන අභියෝගය ඒක.ජවිපෙට දැන් වෙන මොකුත් නෑනෙ. ජෙනරල්, ජෙනරල්, ජෙනරල් කිය කියා ඉන්නවා. ඉස්සර නම් ස්ට්‍රයික් ගැනවත් කතා කළා. දැන් ජෙනරාල් ගැන විතරයි කතාව. රෑ හීනෙනුත් දොඩවන්නෙ ජෙනරාල්, ජෙනරාල් කිය කියා.මේක හරියට අබ්බගාතයාට අන්ධයා හමුවුණා වගේ වැඩක්. ජ.වි.පෙ නායකයෝ ගත්ත මෝඩ, අමන, තකතීරු තීන්දු නිසාම දේශපාලන අබ්බගාතයො බවට පත් වුණා. ඒ දේශපාලන අබ්බගාතයා ගිහින් ජෙනරාල් නැමැති දේශපාලන අන්ධයාව අල්ලාගත්තා.හැබැයි යන්න බෑ. අබ්බගාතයව අරන් යන්න අන්ධයා බලනවා. යන්න බෑ. අන්ධයාව අරන් යන්න අබ්බගාතයා බලනවා, ඒත් යන්න බෑ. ජෙනරාල් දේශපාලන අන්ධයෙක් වෙන්නෙ දේශපාලනය නොදන්න නිසා.තේරෙනව නම් යුද්ධය දිනපු රාජ්‍ය නායකයා දෙවන වතාවට ඉල්ලද්දී ජනාධිපතිවරණයට එන්නේ නෑනෙ. තමන්ට ජනාධිපති කෙනෙක් වෙන්න ආසාවක් තිබුණා නම්, මොළේ කළඳක් හරි තිබුණා නම් කරන්නෙ ඒ රාජ්‍ය නායකයගේ දෙවැනි වතාව ඉවර වුණාට පස්සෙ තරග කරන එකනෙ. මේකවත් තේරුම්ගන්න බැරි දේශපාලන අන්ධයෙක් එක්ක තමයි අද ජවිපෙ කණවැල අල්ලගෙන යන්නෙ.ජවිපෙට වැලේ වැල් නෑ. දැන් ජෙනරාල් වෙනුවෙන් මල් විකුණනවා. රෝහණ විජේවීර ඉතිහාසයේ මැකී ගිහින්, ජෙනරාල් ෆොන්සේකා පුද පූජා පවත්වන සුරුවම බවට පත්කරගෙන තියෙනවා.ජෙනරාල් ෆොන්සේකා තමයි දැන් ජවිපෙ සුරුවම. හැබැයි මේ මැතිවරණයෙන් ෆොන්සේකා වැරැදිලා හරි දිනුවොත් මාස 6ක් යද්දි මේ දෙගොල්ල මරාගන්න හැටි අපට බලාගන්න පුළුවන්. පැරැදුණොත් මාස 3ක් යද්දී දොගොල්ල මරාගන්න හැටිත් බලාගන්න පුළුවන්.මේ මැතිවරණ ව්‍යාපාරය තුළ නිරන්තරයෙන් ඇසුණු දෙයක් තමයි, ශක්තිමත් හා ස්ථාවර ආණ්ඩුවක අවශ්‍යතාව, ඔබ කොහොමද මේ කාරණය තේරුම් කරන්නේ ?දැන් රටට සාමය උදාවෙලා තියෙන්නෙ මේක භාග සාමයක් නෙවෙයි. මොකද මේක කොටියට උතුර - නැඟෙනහිර දීල ඉතුරු ටිකේ සාමය නෙවෙයි. මේක අංගසම්පූර්ණ සාමයක්.අපේ මුහුදු සීමාව දක්වාම මුළු රටේම බල පවත්වන සාමයක්. සාමය තියෙන රටට දැන් ඕන කරන්නෙ දේශපාලන ස්ථාවර භාවයක්, සාමය හා දේශපාලන ස්ථාවරභාවය රටක තියෙනවා. කියන්නේ ඒ රට නඟා සිටුවන්න පුළුවන් කියන එකයි. ලෝකයේ යුද ගැටුම් ඇති වුණු කිසිම රටක් මේ සාධක දෙක නැතිව දියුණු වුණේ නෑ.දැන් අපට සාමය තියෙනවා. නැත්තේ දේශපාලන ස්ථාවර භාවය. 115 - 120ක ආණ්ඩුවක් හැඳුවා කියලා දේශපාලන ස්ථාවරභාවයක් හදන්න බෑ. එහෙම එකක් හැදුණ දවසේ ඉඳන්ම බටහිර බලවේග බලන්නෙ අර ෆොන්සේකාගෙ බෑනගේ අම්මගෙ පෙට්ටගමේ තිබිල හම්බවුණ සල්ලි වගේ් සල්ලි එවලා දුර්වල මන්ත්‍රීවරු මිලට අරන් ආණ්ඩුව වට්ටන්න. පොඩි පොඩි සිත් රිදීම් ඉන්න අය මිලදී ගෙන මේ ගමන වෙනස් කරන එක ඔවුන්ගෙ අරමුණ.ඒ නිසා අද රටේ ජනතාව 2 / 3 බලයක් එක්සත් ජනතා නිදහස් සන්ධාන ආණ්ඩුවට දෙන්න තීරණය කරල ඉවරයි. එමඟින් රට නව වෙනසකට යොමුකරන්න පුළුවන් බව ඔවුන් දන්නවා.එදා ජේ. ආර්. 2/3 බලය හදාගත්තෙ විදේශ බලවේගවල න්‍යාය පත්‍රය ඉටුකරන්න. ජේ. ආර්. විධායක ජනාධිපති ක්‍රමය හදාගත්තෙත් ඒකටම තමයි. හැබැයි, මේ ආණ්ඩුවට විධායක බලයයි, 2/3 බලයයි ඕන ඒ විදේශ බලවේගවල න්‍යාය පත්‍රයට පටහැනි දිශාවකට මේ රට ගෙනියන්නයි.ඒකට 2/3 බලය දෙන එක අපරාධයක්ද? නෑ. සන්ධාන ආණ්ඩුව 2/3 බලයකින් කරන්නෙ ආර්ථිකය, ජාතික මතවාදය ශක්තිමත්කරන එක, සංස්කෘතික වශයෙන් මහජනයා බලමුලු ගන්වන එක, ඒ නිසා කවුරු මොනවා කීවත් 70% ට වැඩි ඡන බලයක් ගොඩනඟල එක්සත් ජනතා නිදහස් සන්ධානයට 2/3 බලය දෙන්න මහජනතාව තීන්දු කරල ඉවරයි.දීර්ඝකාලීන යුද සමය තුළ යටපත්ව තිබූ අත්‍යවශ්‍ය සමාජ, දේශපාලන ප්‍රතිසංස්කරණ සපුරා ගැනීමේ ඉඩකඩ දැන් විවර වෙලා. මේ මැතිවරණය ඊට පාදක කරගත හැක්කේ මොන විදියට ද?පුළුල් ව්‍යවස්ථා වෙනසකට යන්න එමඟින් ඉඩක් පෑදෙනවා. ව්‍යවස්ථා වෙනසක් කියන්නෙ චන්ද්‍රිකාගෙ කාලයේ කතාකළ වෙනස් කම්වත්, බලය බෙදන පැකේජ් වත් නෙවෙයි.නමුත් ජන සභා ව්‍යුහය පණගැන්වීම, ගමේ පාර – ඇළ - දොළ ගමේ දියුණුවට නවීකරණය කරන්නෙ මොන විදියටද කියන එක තීරණය කරන බලය මහජනයා අතට දෙනඑක.පළාත් – පාලන ආයතන නව ප්‍රතිසංස්කරණයකට භාජන කරන එක. අමාත්‍ය මණ්ඩලයේ සංඛ්‍යාව ව්‍යවස්ථාවට ඇතුළත් කරගන්න එක. තව තවත් ප්‍රජාතන්ත්‍රීය වෙනස්කම් කරා යාම.මහජන ධනය ගසා කෑමට විරුද්ධ නීති තව තවත් ශක්තිමත් කරන එක. මේ විදියේ විශාල වෙනස්කම් කරා යාමට මේක අවස්ථාවක් කරගත යුතුයි. ජනාධිපතිතුමා දැනටමත් කියල තියෙන්නෙ මේ ලැබෙන බලය නිසැක වශයෙන්ම රටේ ව්‍යවස්ථා වෙනසකට, ආර්ථික ගමනේ හා සංස්කෘතික වෙනසකට භාජන කරනවයි කියන එක. මෙන්න මේ පුළුල් පරිවර්තනය සඳහා අවශ්‍ය කරන බලය තමයි මහජනතාව මේ මැතිවරණයේදී ගොඩනඟන්නෙ.පවතින මැතිවරණ ක්‍රමය මඟින් අසීමිත හා අප්‍රසන්න තරගයක් නිර්මාණය කරලා. මේ ක්‍රමය තුළ කවර හෝ මාධ්‍යයක ප්‍රචාරක විධික්‍රමයකින් තොරව ඡන්ද ව්‍යාපාරයක් ගෙනයන්න බැරි බවත් ඇත්ත. ඒත් මේ වෙන විදිය පිළිගන්න අමාරුයි. ඔබට පවා ඔබේ මැතිවරණ ප්‍රචාරක ව්‍යාපාරය ගැන විපක්ෂය චෝදනා කළා. ඒ අතරට ජානිපෙ ඉදිරිපත් කළ වැඩපිළිවෙළ ගැන ඔවුන් නිහඬ වුණා. මේ කාරණා දෙක ගැන ම ඔබ මොකද කියන්නෙ?සාමාන්‍ය පවුල්වල මිනිස්සු දේශපාලනයට ඇවිත් මහා බලපරාක්‍රමයක් ෂහිදුවන මිනිස්සු යටකරගෙන උඩට මතුවෙන එක ප්‍රභූ පැළැන්තියට ඇහේ කටු ඇනෙනවා වගේ වැඩක්. ප්‍රභූ සමාජයේ තියෙන කුහකකම සහ මේ අසන්තෝෂය තමයි ඔය විවිධ ආකාරයට පිට වෙන්නෙ. ප්‍රභූ සමාජයේ ඔය කුහකකම අද ජවිපෙත් නියෝජනය කරන්න පටන් අරන්.මේ මනාප පොරය තුළ මැතිවරණ ව්‍යාපාරයට තමන්ගෙ තියෙන ඉඩමක් – කඩමක් උකස් කරල හරි වියදම් නොකළොත් කොච්චර හොඳ මිනිහෙකුට වුණත් එය දිනන්න බැරි බව කවුරුත් දන්නවා.පෝස්ටර් අලවන්නෙ නෑ කියන අපේක්ෂකයො පුවත්පත් දැන්වීම්වලට කෝටි කීයක් වියදම් කරනවද? හොයල බලන්න පෝස්ටර් ගහන්න යන වියදමද පුවත්පත් දැන්වීම් වලට යන වියදමද වැඩි කියලා.කටවුට් එකේ වියදමද රූපවාහිනී දැන්වීමේ වියදමද වැඩි කියල. ඒ නිසා මේ මනාප ක්‍රමය තියෙන තාක් මුදල් නැත්නම් ණයවෙලා හරි මේ මැතිවරණ වලට වියදම් කරන්න වෙලා තියෙනවා.ඔබ ජවිපෙ ප්‍රචාරක ලේකම්වරයාව සිටියා...?ඔව්, මම ජවිපෙ හිටපු ප්‍රචාරක ලේකම්. ඔබ දන්නවා ජවිපෙ මහ ලොකුවට සල්ලි තිබුණ පක්ෂයක් නෙවෙයි. හැබැයි අපි විශාල වැඩ කොටසක් කළා. ඒ හැකියාව, දක්ෂතාව අරගෙන තමයි අපි මේ දේශපාලනයේ නියැලෙන්නෙ.ඒ නිසා හුඟක් අයට කෝටි ගණන් යන වැඩ ඊට වඩා ගොඩක් අඩු වියදමකින් කරන්න අපට පුළුවන්. අපේ ඒ කුසලතාව අගය කරනවා මිසක් ඒ දිහා කුහක විදියට බලන එක නෙවෙයිනෙ වෙන්න ඕන.අනික, ඔබ කිව්වා වගේම අපි “හෘද සාක්ෂියේ මාලිමාව“ කියල අලුත් කතිකාවක් මේ මැතිවරණ ව්‍යාපාරය තුළ පණගැන්වූවා. රට කොතැනටද ගෙනියන්න ඕන කියන එක ගැන එමඟින් අපි හොඳ ප්‍රවේශයක් ගත්තා.ඒක ගැන ඔය මිනිස්සු කතා කරනවද? අපේ අපේක්ෂකයන් පංචවිධ ප්‍රතිඥාවක් දීල තියෙනවා. අපි කොහොමද මහජන නියෝජිතයන් හැටියට වැඩ කරන්නෙ කියල අපි ඉන් කිව්වා. කෝ ඒකෙ හොඳ – නරක කතා කරනවා.මේ කිසි දෙයක් කතා නොකර යහපත් දේශපාලන ව්‍යාපාර කෙරෙහි සැකය, අවිශ්වාසය ඇතිකරන තැනට සමාජය ගෙනයන්න ඔය අය උත්සාහ කරනවා. මේක අලුත් දෙයක් නෙවෙයි.අනගාරික ධර්මපාල තුමත් මේ රටෙන් ගියේ ඔය කුහක ප්‍රභූ පැළැන්තිය ගැන පිළිකුලෙන්. අපි මේක තේරුම්ගන්න ඕන. මහජනයා අපිත් එක්ක ඉන්නවා, ඔය කුහක ප්‍රභූ සමාජයේ මතය ඒ නිසා අපට වැදගත් නෑ.8 වැනිදායින් පසු මේ රටේ නිර්මාණය වන අලුත් පාර්ලිමේන්තුව දෙස ඔබ බලන්නේ් කොහොමද?අලුත් අවුරුද්දත් සමඟයි අලුත් පාර්ලිමේන්තුව නිර්මාණය වෙන්නෙ. අලුත් අවුරුද්දේ අලුත් ඇඳුම් ඇඳලා, නැකතට මුළු රටම එකට වැඩ කරනවා. අලුත් බලාපොරොත්තු එක්ක රටම නැඟිටිනවා. අලුත් ඉදිරි දර්ශනයක් මත පදනම් වූ, අලුත් ඉලක්කයකට මේ රට ගෙනියන සුබ ගමන ඇරැඹෙන්නෙ ඒ සුබ මොහොතෙ.ඒ නිසා ඒ අලුත් ඉදිරි ගමනට අවශ්‍ය පාර්ලිමේන්තුව මේ වතාවෙ හැදෙන්න ඕන. පරණ සටන් පාඨ, වෛරය, ක්‍රෝධය, ගල්මුගුරු අතේ තියාගෙන මේ අලුත් තත්ත්වය තේරුම්ගන්න බැරිව ද්වේශයෙන් මනස වියවුල් කරගත්තු දේශපාලන ඩයිනෝ වරුන් එක්ක මේ අලුත් පාර්ලිමේන්තුවට ඉදිරි ගමනක් නෑ.ඒ නිසා ඒ අය මේකෙන් ඉවත් කෙරෙනවා. මානව පරිණාමයෙදි වෙනස් වෙන්න බැරි සතුන් වඳ වී යනව වගේ තමයි. පාර්ලිමේන්තුවේ වඳභාවයට පත්විය යුතු දේශපාලන සතුන් වඳ කළ යුතුයි. පරිණාමීය ක්‍රියාවලියට අනුගතවන අය ඉදිරියට යයි.රට ඉල්ලන්නෙ සාමය උදාවී ලැබුණු අවස්ථාව රටේ සෞභාග්‍ය කරා මෙහෙයවාගන්න කියන එකයි. ඒක කරන්න පුළුවන් පාර්ලිමේන්තුවක් මේ වතාවෙ හැදෙන්න ඕන. ඒක හැදෙනවා කියන්නෙ මේ රට දියුණුවේ ඉහළටම ගෙනයන හොඳම කාලය බවට ඉදිරි වසර 5 – 6 පත්වෙනවා කියන එකයි. අපට එය විශ්වාසයි.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>05</day>
    </date>
    <link>http://www.dinamina.lk/2010/04/05/_art.asp?fn=f1004052</link>
    <topic>කුසලානයයි අලියයිපුත්තලමෙන් කළපුවට</topic>
    <author>සාකච්ඡා කෙළේ -බුද්ධිකා ඉඹුලාන</author>
    <content>ධීවර හා ජල සම්පත් නියෝජ්‍ය ඇමති නියෝමාල් පෙරේරා මහතා එම ඇමති ධූරය දැරූ කාලය තුළ ජනතාව වෙනුවෙන් සිදු කළ සේවය සහ වත්මන් දේශපාලන වාතාවරණය පිළිබඳ ව ඔහු සමඟ “දිනමිණ” කළ සංවාදයකි මේ.ජනාධිපතිතුමන් මෙවර ජනතාවගෙන් ඉල්ලා සිටින්නේ 2/3 ක ජනවරමක් ලබාදී මහ මැතිවරණයේදී ව්‍යවස්ථා සංශෝධනයකට සහය දක්වන ලෙසයි. එයට පුත්තලම් දිස්ත්‍රික්කයේ ජනතා ප්‍රතිචාරය කෙබඳුද?පුත්තලම් දිස්ත්‍රික්කයේ ජනතාව ඒ සඳහා අනිවාර්යයෙන්ම සහය දෙනවා. සන්ධානයේ ආධාරකරුවන් ඒ සඳහා ජනාධිපතිතුමන්ට සහය දෙන්නේ එක සිතින්. එදා එ.ජා.ප.යේ ආධාරකරුවන් වෙලා හිටපු බහුතරය අද ඉන්නේ මාත් සමඟ එක්වෙලා.ඒ අය මේ කරුණ අනුමත කරනවා. ඇත්තටම මගේ පෞද්ගලික අදහසත් ජනාධිපතිතුමන්ගේ මේ ඉල්ලීමට අප සහය දිය යුතුයි.මේ මනාප අමනාප ක්‍රමය නිසා ජනතාව දැන් ඉන්නේ හෙම්බත් වෙලා. ව්‍යවස්ථා සංශෝධනයට අපි බය නෑ. කොයි ක්‍රමයෙන් ආවත් දක්ෂයාට මනාප ලැබෙනවා. එවිට දක්ෂයාට තැන ලැබෙනවා. විපක්ෂයට මේ දේවල්වලට මුහුණ දෙන්න බය ඇති. ඒ නිසා ඒ අය නිකං පල්හෑලි දොඩවනවා.තුනෙන් දෙකක බලය ඉල්ලන්නේ මේ උඩින් වැටුණු මිනිහෙක් නෙවෙයි. ගමේ ඉපදිලා පොළවෙ පයගහලා ජනතාවට යුතුකම් ඉටුකළ ජනාධිපතිවරයෙක්.පසුගිය මහ මැතිවරණයට වඩා මෙවර පුත්තලම් දිස්ත්‍රික්කයෙන් වැඩි ජයග්‍රහණයක් අත්කර ගැනීමට හැකිවෙතැයි ඔබ විශ්වාස කරනවාද?ඔව්, මොකද පසුගිය මහ මැතිවරණයේදී මාත් සමඟ එ.ජා.ප.යේ සිටි සියලුම දෙනා දැන් මගේ ඡන්ද සටනට ආධාර කරනවා. හිටපු එ.ජා.ප. සංවිධායකවරුන් මාත් සමඟ එකතුවෙලා මාව පුත්තලම් දිස්ත්‍රික්කයෙන් පළමුවෙනියා කරන්න විශාල සහයෝගයක් දෙනවා.ශ්‍රී.ල.නි.ප.ය ප්‍රමුඛ සන්ධානයෙන් සිටින සෑම බුද්ධිමත් පිරිසිදු නායකත්වයක්ම දැන් ඉන්නේ මාත් සමඟ. හිටපු ඇමැති අභාවප්‍රාප්ත ද. මු. දසනායක මහතාගේ ආධාරකරුවන් සහ ඔහුගේ ලේකම්වරුන් ඇතුළු සියලුම දෙනා මෙවර මහ මැතිවරණයේදී මට විශාල සහයෝගයක් ලබාදෙනවා.කියන දේ කරන, කරන දේ කියන නියෝමාල් පෙරේරා ව පුත්තලම දිස්ත්‍රික්කයේ ජනතාව මනාපයෙන් පළමු තැනට පාර්ලිමේන්තු යවන්න තීරණය කරලා හමාරයි. පුත්තලමේ ජනතාව පක්ෂ පාට, ජාති ආගම් කුල භේදවලින් තොරව මට ඡන්දය ලබාදෙන බව විශ්වාසයි.මම යුතුකම් ඉටුකරන කොට පුද්ගලයකු එ.ජා.ප.ද, ශ්‍රී.ල.නි.පද බුද්ධාගමද, කතෝලිකද බලන්නේ නැහැ. මම බලන්නේ ඔහුගේ ගැටලුවට විසඳුම් දෙන්නෙ කොහොමද කියලයි. ඒ නිසා ඔවුනුත් මට ඒ වගේම මහ මැතිවරණයේදී යුතුකම් ඉටුකරයි.ඔබේ දිස්ත්‍රික්කයේ ජනතාවගේ ගැටලුවලට ප්‍රදේශයේ මන්ත්‍රීවරයා ලෙස යුතුකම් ඉටුකිරීම පිළිබඳ ව සෑහීමකට පත්වෙනවාද?සෑහීමකට පත්වෙනවා. ඒත් තවත් කළ හැකි, කළ යුතු දේ බොහොමයක් මගේ සැලසුම්වල තිබෙනවා. පසුගිය වසර තුන තුළ ධීවර නියෝජ්‍ය ඇමැතිවරයා ලෙසත් මම විශාල සේවයක් ඉටුකළා.පුත්තලමට ඉටුකළ සංවර්ධන කාර්යයන් අතර වෙන්නප්පුව, උල්හිටිය ජැටිය රුපියල් ලක්ෂ 300 ක වියදමින් සංවර්ධනය කිරීම, ලක්ෂ 700 ක වියදමින් හලාවත ධීවර වරාය ඉදිකිරීමට කටයුතු යෙදීම, කල්පිටිය සංචාරක පුරය ස්ථාපිත කිරීම, ධීවර තොටුපොළ සඳහා ප්‍රජා ශාලා ඇති කිරීම, ප්‍රදේශයේ ගම්මාන රැසක යටිතල පහසුකම් සංවර්ධනය සිදුකර තිබෙනවා.ධීවර තොටුපොළවලට තාක්ෂණ මධ්‍යස්ථාන ස්ථාපිත කිරීම, මසුන් මිලදී ගැනීමේ මධ්‍යස්ථාන ආරම්භ කිරීම මේ සංවර්ධන කාර්යයන් අතර වනවා. මේ දේවල් සිදුකළා කියලා ලැයිස්තු හදාගෙන ප්‍රසිද්ධ නොකළත් විශාල සංවර්ධන කාර්යයන් රැසක් මම ඉටුකරලා තියෙනවා.දිගු කලක් ත්‍රස්තවාදීන්ගේ බලපෑම්වලට යටත් ව තිබුණු කල්පිටිය ප්‍රදේශයට ඔබෙන් වුණු සේවය කුමක්ද?කල්පිටිය ජනතාව දැන් නිදහස් සුවය විඳිමින් සිටිනවා. අපේ ජනාධිපතිතුමාට අපි ස්තුතිවන්ත විය යුතුයි මේ යුද්ධය නිමා කළාට. නැතිනම් තවමත් කල්පිටිය ජනතාව සිටින්නේ අඳුරේ.කල්පිටිය ජනතාවගේ විසඳෙන්නට ඕනෑ ගැටලු ගණනාවක් තිබෙනවා. එය එක් දිනකින් කළ නොහැකියි. පළමුවෙන්ම මම අවධානය යොමු කළේ ඒ ප්‍රදේශයේ යටිතල පහසුකම් සංවර්ධනයටයි. එය තවදුරටත් සිදුකරමින් පවතිනවා. කල්පිටියධීවර වරාය ගැඹුරු කිරීම සිදුකර තිබෙනවා.දැන් ධීවරයාට පැය 24 ම ධීවර කර්මාන්තය කිරීමට අවකාශ ලැබී තිබෙනවා. විසිතුරු මසුන් කිමිදුම් කර්මාන්තය දියුණුවට කටයුතු යොදා තිබෙනවා. ඔවුන්ගේ ධීවර රැකියාව සුරක්ෂිත නිසා ඔවුනට අවශ්‍ය යාත්‍රා දැල් ආම්පන්න ඇතුළු පහසුකම් තව තවත් සැපයිය යුතුයි.කල්පිටියේ ධීවරයිනට නිවාස ප්‍රශ්න තිබෙනවා. ධීවර පවුල්වල තිබෙන ප්‍රශ්න පුත්තලමේ ධීවරයාට පමණක් නොවෙයි ලංකාවේ හෑම තැනම එකයි.මේ ප්‍රශ්න සියල්ලටම විසඳුම් ලබාදෙන්න මම බලාපොරොත්තු වෙන්නේ ඊළඟ පාර්ලිමේන්තුවේ ධීවර ඇමැතිවරයා හැටියටයි. මට හිතෙනවා කරදිය පාගපු කරදිය මිරිදිය කිවුල්දිය හඳුනන මට ඒ සඳහා සුදුසුකම් තියෙනවා කියලා. ඉදිරි කාලයේදී ජනාධිපතිතුමාගේ උදව්වෙන් ධීවරයාගේ ප්‍රශ්න සියල්ලටම විසඳුම් ලබාදීම මගේ අරමුණයි.ජ.වි.පෙ. කුසලානය සමඟ මේ මැතිවරණ ගමන ඇරැඹීමත් එ.ජා.ප.යේ මැතිවරණ සටනටත් පුත්තලම ජනතාවගේ ප්‍රතිචාර කෙබඳුද?අපේ දිස්ත්‍රික්කයේ ජනතාව ‘අලියෙක්’ ඉන්නවද ‘කුසලානයක්’ තියෙනවාද කියලවත් දන්නේ නැහැ. දැන් ගිහින් කතා කරලා බලන්න ඒ අය එක්ක හංසයට ඡන්දය දාපු කෙනෙක් හොයා ගන්නත් නෑ. මිනිසුන්ට යථාර්ථය දැන් තේරිලා. හමුදා පාට් දාලා මිනිසුන්ගේ ඡන්ද උදුර ගන්න හැදුවට හැමදාමත් මිනිසුන්ව රවටන්න බැහැ.ජ.වි.පෙ. කුසලානයකුත් කරේ ගහගෙන යල් පැන ගිය නායකත්වයකුත් එක්ක මේ කරන්නේ නිරුවත වසා ගැනීමක් කියලා පුත්තලමේ ජනතාව පමණක් නෙවෙයි මුළු රටේම ජනතාව තේරුම් අරගෙන ඉවරයි. ජ.වි.පෙ. සීනුවෙන් ඉල්ලුව නම් අත්වෙන්නෙත් ඔය පරාජයමයි. එහෙනම් සීනුව අල්ලන මිට කෑල්ලත් ඉතිරි වෙන්නේ නැහැ.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>05</day>
    </date>
    <link>http://www.dinamina.lk/2010/04/05/_art.asp?fn=f1004053</link>
    <topic>මගේ දේශපාලන ගමනේශක්තිය ජනපතිතුමයි</topic>
    <author>සංවාදය -අරණායක ප්‍රදීප්</author>
    <content>මුදල් හා රාජ්‍ය ආදායම් අමාත්‍ය මුදල් හා ක්‍රම සම්පාදන නියෝජ්‍ය අමාත්‍ය සහ ශ්‍රී ලංකා නිදහස් පක්ෂයේ උප ලේකම් රංජිත් සියඹලාපිටිය මහතා එක්සත් ජනතා නිදහස් සන්ධානයෙන් කෑගල්ල දිස්ත්‍රික්කය සඳහා තරග වදින්නේ පසුගිය මහ මැතිවරණයේදී මනාප ඡන්ද 80000 ක් ලබා දිස්ත්‍රික්කයේ අංක එකේ මහජන නියෝජිතයා ලෙසය. දේශපාලන ජීවිතයේ දස වසරක පන්නරයෙන් මැතිවරණයට ඉදිරිපත් වී සිටින ඔහු සමග “දිනමිණ” කළ සංවාදයකි.දේශපාලන ජීවිතයේ දස වසරක අතීතයක් පසුකොට දස වසරක පන්නරයෙන් එළඹෙන මහ මැතිවරණයට මුහුණ දෙන ඔබ ගෙවී ගිය දස වසර ආවර්ජනය කරන්නේ කෙසේද ?ඉතාම සතුටින් වසර 30 ක් තිස්සේ අපට අපේ ජන ජීවිතවලට සංවර්ධනයට බාධා කළ ජන නායකයින් ආගමික නායකයින් ස්වාමීන් වහන්සේලා සාමාන්‍ය ජනතාව අමු අමුවේ මරා දමමින් මෙරට ගෙන ගිය ම්ලේච්ඡ කොටි ත්‍රස්තවාදය අවසන් කරමින් රටට පමණක් නොව මුළු ලෝකයටම ආදර්ශයක් ගෙන දුන් ජනාධිපති මහින්ද රාජපක්ෂ මැතිතුමාගේ ළඟම විශ්වාසනීයත්වය දිනා ගනිමින් කටයුතු කිරීමට ලැබීම මගේ දේශපාලන ජීවිතයේ විශාල භාග්‍යයක්.රට ආර්ථික වශයෙන් ආරක්ෂා කිරීමට ජනාධිපතිතුමා කැප වී කටයුතු කරද්දී මා ඊට ශක්තියක් වී එතුමා ළඟම සිටියා. විපක්ෂය මට “ඇම්බැට්ටයා” කියන තරමට මම ජනාධිපතිතුමාට ශක්තියක් වුණා. ජනාධිපතිතුමාගේ ඇම්බැට්ටයා ලෙස මාව හැඳින්වීම මට ලොකු ආඩම්බරයක් අභිමානයක්.1989 සිට 1994 දක්වා සමාජ දේශපාලනයේ හැල හැප්පීම් මැද දේශපාලන ගමන ආරම්භ කළ මම 1998 රුවන්වැල්ල ශ්‍රීලනිප ආසන සංවිධායකවරයා ලෙස පත් වුණා.1999 පළාත් සභා මැතිවරණයේදී මනාප 21000 ක් ලබා ගනිමින්ද 2001 මහ මැතිවරණයේදී මනාප 49000 ක් ලබා ගනිමින් ද 2004 මහ මැතිවරණයේදී මනාප 80000 ක් ලබා ගනිමින්ද ජනතා නියෝජිතයෙකු ලෙස කටයුතු කරනවා.ආසියාවේ ආශ්චර්ය බවට ලංකාව පත් කිරීම ආණ්ඩුවේ අරමුණයි කෑගලු සංවර්ධනයේ නියමුවා ලෙස ඔබ දිස්ත්‍රික්කයට ගෙනා ආශ්චර්ය හා ගෙන එන්න බලාපොරොත්තු වන ආශ්චර්ය කෙබඳුද ?රට තුළ යුද්ධයක් පවතිද්දී කෑගල්ල දිස්ත්‍රික්කයේ විශාල සංවර්ධන වැඩපිළිවෙළක් ක්‍රියාත්මක කිරීමට මට හැකි වුණා. ජනාධිපති මහින්ද රාජපක්ෂ මහතා මට ඒ සඳහා අවශ්‍ය ප්‍රතිපාදන ලබාදුන්නා.ගලිගමුව කර්මාන්ත පුරයම කෑගල්ලට ආශ්චර්යක් නෙමෙයිද? රුපියල් මිලියන 260 ක නව ශල්‍යාගාරයක් සහිත ව කෑගල්ල මහ රෝහල සංවර්ධනය කළා. ‘විදුලමු කෑගල්ල‘ ව්‍යාපෘතිය මගින් 60% ක් තිබූ විදුලිබල අවශ්‍යතාව 80% දක්වා වැඩි කළා. රුපියල් මිලියන 800 ක් වැයකරමින් කෑගල්ල අධිවේගී මාර්ගය ආරම්භ කිරීම හා රුපියල් මිලියන 40 ක වියදමින් රුවන්වැල්ල ක්‍රීඩාපිටිය රුපියල් මිලියන 500 වියදමින් තෝලංගමුව ක්‍රීඩාපිටිය රුපියල් මිලියන 200 ක වියදමින් කෑගල්ල විද්‍යාලීය ක්‍රීඩාපිටිය සංවර්ධනය කොට තිබෙනවා.යුද්ධය තිබූූ කාලේ අප කළ සංවර්ධන වැඩ ආශ්චර්යක් නොවේද ? යුද්ධය නැති නිසා දැන් අපට ආශ්චර්යක් මවන්න පුළුවන්. කෑගල්ලට පමණක් නොව අරණායක, මාවනැල්ල, රඹුක්කන, ගලිගමුව, යටියන්තොට, දැරණියගල, දැදිගම, වරකාපොළ, රුවන්වැල්ල ඇතුළු සෑම ප්‍රදේශයක් ම ආවරණය වන පරිදි දැවැන්ත සංවර්ධන ක්‍රියාවලියක් දියක් කරනවා.ඒ ඒ ප්‍රදේශවල ජනතාවට අවශ්‍ය විදුලිය, පාරවල්, පාලම්, බෝක්කු හදනවා. රැකියා ප්‍රශ්නයට විසඳුම් දෙනවා. යුද්ධය තියාගෙන කරපු සංවර්ධන වැඩ සිය දහස් ගුණයකින් දැන් කරන්න පුළුවන්.වසර දහයක් පුරා ඔබ පක්ෂ විපක්ෂ නායකයින් සමග ඇසුරු කළ පුද්ගලයෙක් ලෙස සෙසු නායකයින් හා වත්මන් ජනාධිපති මහින්ද රාජපක්ෂ මහතා අතර දකින වෙනස්කම් මොනවාද ?ජනාධිපති මහින්ද රාජපක්ෂ මහතා නිදහසින් පසු මෙරට බිහි වූ ශ්‍රේෂ්ඨතම දේශපාලන නායකයායි. එතුමාට සම කළ හැකි නායකයෙකු මගේ ජීවිතයේ හමු වී නැහැ. අනෙක් නායකයින් හා ඔවුන්ගේ නායකත්වය අනුව බලද්දී මම දැකපු නායකයින් අතර වත්මන් ජනාධිපතිතුමා අසමසමයි.රට වෙනුවෙන් නිවැරැදි තීන්දු තීරණ ගත් එතුමාට නායකත්වයේ සියලු ගුණාංග තිබෙනවා. ආසියාවේ ආශ්චර්යවත්ම නායකයා ජනාධිපති මහින්ද රාජපක්ෂ මහතා බව පිළිගත යුතුයි. මගේ දේශපාලන ගමන ශක්තිමත් කළේ මහින්ද රාජපක්ෂ ජනාධිපතිතුමායි.මෙරට පාර්ලිමේන්තු මැතිවරණ ඉතිහාසයේ සුවිශේෂ වූ මේ මැතිවරණයේදී එක්සත් ජනතා නිදහස් සන්ධානය තුනෙන් දෙකේ බලයක් ඉල්ලන්නේ ඇයි ?මේ තියෙන 78 ව්‍යවස්ථාව වෙනස් කළ යුතුයි කියන පොදු මතයක් ජනතාව තුළ තිබෙනවා. විශේෂයෙන්ම තියෙන මනාප ඡන්ද ක්‍රමය වෙනස් කළ යුතුයි. එය වෙනස් කරන්න තුනෙන් දෙකක් නැති ව බැහැ. 17 වන ව්‍යවස්ථා සංශෝධනය මීට වඩා ශක්තිමත් කරන්න ඕනෑ. කොමිෂන් සභා කාර්යක්ෂම කරන්න ඕනෑ. මැතිවරණ ක්‍රමයකින් විය යුත්තේ රටට සුබදායී වැඩපිළිවෙළක් නමුත් අද තිබෙන ක්‍රමය අපට සුදුසු නැහැ. එකම පක්ෂයේ අය අද මනාපය ලබාගන්න තමන්ගේම පක්ෂයේ අයට ගහනවා.සුසන්තිකා ජයසිංහගේ කෑගලු දේශපාලන ආගමනය ඔබ දකින්නේ කුමන ආකාරයටද ?එක්සත් ජනතා නිදහස් සන්ධානය මෙවර මහ මැතිවරණය සඳහා විවිධ ක්ෂේත්‍රවලින් රටට කීර්තියක් ගෙනා පළපුරුදු අයට දේශපාලනයට අවතීර්ණවීමට අවස්ථාව ලබාදී තිබෙනවා.ක්‍රීඩා ක්ෂේත්‍රයෙන් ලංකාවට කීර්තියක් ගෙනා සුසන්තිකා ජයසිංහ කෑගල්ලෙන් මේ මැතිවරණයට ඉදිරිපත්වීම හොඳයි. මොකද සුසන්තිකා කෑගල්ලේ කෙනෙක්. ඇයට අයිතිය තියෙනවා කෑගල්ලේ ජනතාව අතරට ගිහින් ඡන්දය ඉල්ලන්න. සුසන්තිකාට ඉදිරි ගමනක් යන්න හැකියාව තියෙනවා.කෑගලු ජනතාවට ඔබ දෙන මැතිවරණ පණිවිඩය කුමක්ද ?ආසියාවේ ආශ්චර්යමත් ජනතා නායකයා ලෙස ජනාධිපති මහින්ද රාජපක්ෂ මහතා බුහුමන් ලබනවා. එවැනි නායකයෙකු යටතේ පිහිටුවන පාර්ලිමේන්තුව සඳහා උගත් බුද්ධිමත් ජනතා නායකයින් තෝරා යවන ලෙස මා ඉල්ලනවා.දැන් තියෙන්නේ යුද්ධයක් ජයග්‍රහණය කිරීමෙන් පසු මේ රට වේගවත් සංවර්ධනයකට ගෙන යාමයි. මම ජනතාවගෙන් ඉල්ලන්නේ මැරකම් හොරකම් නොකරන උගත් බුද්ධිමත් හය දෙනෙක් පාර්ලිමේන්තුවට තෝරා යවන ලෙසයි. මේ ජාතිය නිවැරැදි මාවතට අරගෙන නිවැරදි නායකත්වය ලබා දී ඇති යුගයක්.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>05</day>
    </date>
    <link>http://www.dinamina.lk/2010/04/05/_art.asp?fn=f1004054</link>
    <topic> දේශපාලනය කලාවටබාධාවක් නොවෙයි</topic>
    <author>සාකච්ඡා කළේ -මනෝලි සුබසිංහ</author>
    <content>මෙවර පාර්ලිමේන්තු මැතිවරණයට විවිධ දේශපාලන පක්‍ෂ තුළින් ජනපි‍්‍රය චරිත ප්‍රවිශ්ට වී සිටීම සුවිශේෂි ලක්‍ෂණයකි. ඒ අතරින් දේශපාලන ක්‍ෂේත්‍රයට එක්ව සිටින නළු නිළියන් ද බොහෝ ය. ජනපි‍්‍රය චරිතාංග රංගන ශිල්පී බුද්ධදාස විතානාරච්චි ද මෙසේ දේශපාලන පිටියට එක්ව සිටින රංගන ශිල්පීන් අතරේ සිටින අපේක්‍ෂකයෙකි. හෙතෙම මෙවර කෑගල්ල දිස්ත්‍රික්කය නියෝජනය කරමින් එක්සත් ජනතා නිදහස් සන්ධානයෙන් පාර්ලිමේන්තු මැතිවරණයට තරග වදී. ඔහු සමඟ කළ සංවාදයකි මේ.රංගන ශිල්පියෙකු හැටියට ඔබගේ තොරතුරු දැන සිටියට දේශපාලනික වශයෙන් ඔබේ නැඹුරුව කොයි වගේද කියලා දැනගන්න පාඨකයෝ කැමැති ඇති. ඒ පසුබිම ගැන මතක් කළොත්?පාර්ලිමේන්තු මැතිවරණයකට ඉදිරිපත් වන ප්‍රථම අවස්ථාව මෙය වුණත් මීට පෙර මම දිස්ත්‍රික් සංවර්ධන සභා මැතිවරණයකදී (1980) අපේක්‍ෂකයකු ලෙස ඉදිරිපත් වෙලා ජයග්‍රහණය කළා.ඒ නිසා දේශපාලනය වශයෙන් මට දීර්ඝ ඉතිහාසයක් තිබෙනවා. වසර 30ක් පමණ විවිධ අයුරින් සමාජ ක්‍රියාකාරිකයකු සහ දේශපාලන ක්‍රියාකාරිකයකු විදියට නියැලී හිටි නිසා ජාතික නිදහස් පෙරමුණේ නායක විමල් වීරවංශ මහතාගෙන් ආරාධනාවක් ලැබුණා.මෙවර මැතිවරණයට කෑගලු ආසනය නියෝජනය කරමින් ඉදිරිපත් වෙන්නට. ඇත්තටම පාර්ලිමේන්තුවට යන්න මගේ ආසාවක් තිබුණේ නැහැ.නමුත් විමල් වීරවංශ මහතා කළ පැහැදිලි කිරීම් ගැන හිතා බලද්දී මා ඉපදුණු කෑගලු ගමට යම් සේවයක් කරන්නට ලැබෙන අවස්ථාව ගැන හිතා මෙවර මහා මැතිවරණයට ඉදිරිපත් වෙන්නට තීරණය කළා.මගේ ජීවිතේ ඉදිරි කාලය සමාජය සහ ජනතාවට සේවයක් කිරීමට වෙන්කළ යුතු යැයි මට හිතුණා. ඒ සේවය කරන්නට මේ මැතිවරණයට ඉදිරිපත් වීම විශාල පහසුවක් වුණා.රංගන ශිල්පියෙකු විදියට ඔබ ලබා ඇති ජනපි‍්‍රයත්වය සහ ප්‍රතිරූපය දේශපාලනයේදී ආශීර්වාදයක් වේ යැයි ඔබ හිතනවාද?කිසියම් ප්‍රමාණයකට උදව්වක් වේවි. මැතිවරණ ප්‍රචාරණ කටයුතුවලදී හමුවන ජනතාව කතා කරන්නේ මා රඟපෑ නාට්‍යවල චරිත. මගේ දේශපාලන ඉතිහාසය නොදන්න නිසා හා හා පුරා කියා දේශපාලනයට පැමිණි නළුවෙක් විදියට තමා මාව ජනතාව පිළි අරගෙන තියෙන්නේ.ඇත්තටම රංගනය හරහා මා ලැබූ ජනපි‍්‍රයත්වය සහ ප්‍රසිද්ධිය මගේ දේශපාලන ගමනට ශක්තියක්.කලාකරුවන් දේශපාලනයට එක්වීම ගැන ජනතාව තුළ ඇත්තේ අප්‍රසාදයක්. ඉදිරියේදී මේ ඉරණමට ඔබත් පත්වේවිද?රසිකයෝ මගෙන් අහනවා ඇයි ඔබ දේශපාලනයට ආවේ? දේශපාලනය කියන්නේ මෙහෙම තැනක්. දේශපාලනයට ඇවිත් ඔබ විනාශ වෙනවා වගේ කතා මට කියනවා. රටේ පවතින ජනපි‍්‍රය දේශපාලන සංස්කෘතියේ ඇති වී තිබෙන වැහැරීම් හේතු කොටගෙන එයාලා එහෙම කතා කරන එක සාධාරණයි.මොකද කලාකරුවා කියන්නේ පොදු දේශපාලන මතධාරීන්ගේ රස නිෂ්පාදනය කරන්නෝ නේ. සියලු දෙනාම සතුටු කරන පුද්ගලයෙක්. අපි එක් දේශපාලන පක්‍ෂයකට වෙන් වුණාම අපේ රසිකයෝ බලන්නේ කිසියම් අප්‍රසන්න හැඟීමකින්.නමුත් මම නම් හිතන්නේ ඕනෑම කලාකරුවෙකු තමන් ගරු කරන දේශපාලන මතයක් තියෙනවා. මක්නිසාද කිවහොත් කලාකරුවා යනු මේ රටේ ජීවත්වන තවත් එක් වැසියෙක්.ඒ මතය අනුව කලාකරුවෙකු දේශපාලනය කිරීම ඔහුගේ කලා භාවිතයට බාධාවක් නෙවෙයි. සමාජයේ ජීවත් වෙද්දී ඇතිවන අනෙකුත් අවශ්‍යතා කලාකරුවාටත් පොදුයි. භෞතික අවශ්‍යතා පිළිබඳ තීන්දු තීරණ ගන්නේ දේශපාලනය විසින්. ඔහු ඒ වෙනුවෙන් ක්‍රියාත්මක වෙනවාද නැද්ද කියන එක වෙනම කාරණයක්.මේ නිසා කලාකරුවන් දේශපාලනයට එක්වීමේදී කෙනෙකුට හිතෙන්න පුළුවන් විනාශ වීමක් කියලා. තව කෙනෙකුට හිතෙන්න පුළුවන්; නැහැ, එබඳු අය සමාජයේ සිවිල් වටිනාකමක් ඇති අය සමාජය වෙනුවෙන් පෙනී සිටීම සුදුසුයි කියලා.කලාකරුවන්, මාධ්‍යවේදීන්, සාහිත්‍යකරුවන්, ලේඛකයින්, සංගීතඥයින් ඒ අයත් සමාජය හමුවේ පෙනී සිටිනවා. ඒ පක්‍ෂ දේශපාලනය නොවෙන්න පුළුවන්. කලාව සඳහා කරන දේශපාලනයක් වෙන්න පුළුවන්.නමුත් දේශපාලනය මනසේ තිබෙනවා. සමාජය වෙනුවෙන් රට වෙනුවෙන්, තමන්ගේ රසිකයින් වෙනුවෙන් පාඨකයින් වෙනුවෙන්. මම හිතන්නේ එහෙම හිතුවාම අර කරන චෝදනාව සාධාරණ නැහැ.නමුත් පවතින දේශපාලන සංස්කෘතියේ තිබෙන ජරාජීර්ණ වූ වැහැරුණු ජඩකම් දුෂ්ටකම් එක්ක ගත්තම එබඳු ක්‍ෂේත්‍රයකට මෙවැනි ආදරයට පාත්‍ර අය ගිහින් ඔහුත් ඒ තත්ත්වය ඇති කර ගනීද කියන අනුමාන කනගාටුවක් රසිකයන් තුළ තිබෙනවා.එළැඹෙන 8 වැනිදායින් පසු පාර්ලිමේන්තුවට පිවිසීමත් එක්ක රංගන ශිල්පියෙකු ලෙස අපි දුටු ඒ භූමිකාවට මොකද වෙන්නේ?ඉස්සර තරම්ම කාලය ගතකරන්න නොලැබෙන්න පුළුවන්. සමහර නිර්මාණවලදී මාසයක් විතර වෙන් කරන්න වුණාම අපි ඒ නිර්මාණයටම වෙන්වෙලා ඉන්නවා. අපි හිතමු පාර්ලිමේන්තුවට ගියොත් දේශපාලන කටයුතු නිරත වෙන විට ඊට වඩාත් කාලයක් මහජනයා සමග ඉන්න වෙනවා. ඒ නිසා කාලය අඩුවෙයි. නමුත් සම්පූර්ණයෙන් ම නිර්මාණවලින් ඉවත් වෙන්න අදහසක් නැහැ.මම කවදත් වෘත්තීය රංගන ශිල්පියෙක් නෙවෙයි. පූර්ණ කාලීනව මම රඟපෑම සඳහා කාලය ගත කළේ නෑ. මම ලාභෙට වැඩ කළේ නැහැ. බාල විදියට වැඩ කළේ නැහැ. ඒ නිසා හැමදාම හැම තැනම මම එදා හිටියේ නැහැ. හෙට ඉන්නෙත් නැහැ. හොඳ නිර්මාණවලට ආරාධනා ලැබුණොත් ප්‍රතික්‍ෂේප කරන්නේ නැහැ.ඔබ දේශපාලනයට එන්නේ කුමක් නිසාද?මම ආවේ දේශපාලනය හරහා ප්‍රතිරූපයක් ගොඩනඟා ගන්න නෙමෙයි. බලය අරඹයා බලය පාචිච්චි කරලා සමාජ ආධිපත්‍ය හෝ සමාජ ප්‍රතිරූපය පතා ගෙනවත් නෙමෙයි. එහෙම නම් මීට කලින් මම දේශපාලනයෙන් අවස්ථාව තිබුණා.සමාජයෙන් බලය ලබාගැනීම මට අවශ්‍ය වුණේ නැහැ. නමුත් පාර්ලිමේන්තු මැතිවරණයක් සඳහා සමාජ පිළිබඳ විවේචනයක්. එය විවේචනයට සීමා නොකර බලය ලබාගෙන ඒ බලය තුළින් විවේචන යථාර්ථයක් කරගන්නයි.හුදු ප්‍රශ්න කිරීම ප්‍රශ්න කිරීමකට පමණක් සීමා නොකොට මගේ දෘෂ්ථිය, මගේ ආකල්පය සමාජගත කරන්නයි. ඒ සඳහා බලය අවශ්‍යයයි. බලය ලැබුණට පස්සේ ඒ සඳහා කිසියම් බලපෑමක් කරන්න පුළුවනි.රාජ්‍ය බලයෙන් පිට ඉඳගෙන උද්ඝෝෂණ කලාට, විවේචනය කළාට වැඩක් නැහැ. එහෙම වුණාම හුදු විවේචකයෙක්, හුදු උද්ඝෝෂකයෙක්, හුදු විචාරකයෙක් පමණයි. නමුත් බලය උපයෝගී කර ගනිමින් බලයට මැදිහත් වී බලයට අභියෝග කරන විට බලය තුළ යම්කිසි දෙයක් ක්‍රියාත්මක වෙන විට සමාජයට එහි ප්‍රතිඵල ලැබෙවි.කලාවට සේවය කිරීමේ ඔබේ අරමුණක් නෙමෙයි ද?මම දේශපාලනයට අවතීර්ණ වන්නේ කලාවට මෙහෙවරක් කිරීමේ පරමාර්ථයෙන් නෙමෙයි. සමස්ත සමාජය සම්බන්ධයෙන් අපට ගැටළු තිබෙනවා. නිදහස ලැබී අවුරුදු 62ක් වුණත් අපි තවමත් නිදහස හරියට සාක්ෂාත් කර ගෙන නැහැ.තවමත් අපි සමාජ, ආර්ථික, සංස්කෘතික, දේශපාලනික නිදහස හරියට තහවුරු කරගෙන නැහැ. පෙබරවාරි 4 වැනිදාට ආචාර පෙළපාලි පැවැත්වූවාට එය නිදහස නෙමෙයි. එය යම් සැමරීමක් විතරයි. බ්‍රිතාන්‍ය අධිරාජ්‍යවාදීන් අදටත් අපට බලපෑම් කරනවා. එක්සත් ජාතීන්ගේ සංවිධානයේ මහලේකම්ගේ හැසිරීම් තුළ අපි දකින්නේ ඒ ලක්ෂණයයි. ඒ තත්ත්වය නැති කර ගැනීම සඳහා සහ ජනතාවට මීට වඩා අලුත් ජීවිතයක් ලබා දීම අපගේ ප්‍රධාන පරමාර්ථයයි.කලාව එහි කොටසක්. ඒ සඳහා යම් සේවයක් කළ යුතුයි. සමාජයේ සුරක්ෂිතභාවය, ආර්ථික සංවර්ධනයෙන් තොරව කලාව විතරක් හුදකලාව පවතින්නට බැහැ. ඒ අඩුපාඩු නිසා තමයි කලාවටත්, කලාකරුවාටත් සමාජයේ පසුගාමී තත්ත්වයක් උදා වෙලා තියෙන්නේ.කෑගලු ජනතාව ඔබට මොනවගේ සහයෝගයක් මෙවර මැතිවරණයේ දී ලබාදේවිද?මේ ප්‍රදේශයෙන් මෙවර පාර්ලිමේන්තුවට ජ්‍යෙෂ්ඨ දේශපාලනඥයෝ ඉදිරිපත් වී ඉන්නවා. ඇමැතිවරු ඉදිරිපත් වී ඉන්නවා. ඒ හැමෝගැනම සමාජ මතයක් තියෙනවා. එවගේ ම මම කවුද කියලත් කෑගලු ජනතාව දන්නවා.පසුගිය අවුරුදු තිහ හතළිහ තුළ මගේ සමාජ භාවිතය ගැන දැනුවත්භාවයක් කෑගලු ජනතාවට තියෙනවා. සුසන්තිකා ජයසිංහ ඉදිරිපත් වී ඉන්නවා. ඇය වෙනම චරිතයක්. ඇයගේ පැමිණීම ගැන මම කැමැතියි. ඇයට යම් පිළිගැනීමක් මේ ප්‍රදේශයේ තිබෙන බව දකිනවා. ඇගේ පැමිණීම සමහරුන්ගේ හිත් සසල වෙන්නට හේතුවක් වෙලා.නමුත් මගේ් හිත සසල වෙලා නැහැ. මම කිසිම දේශපාලනඥයෙකුට අභියෝගයක් වෙන්න කැමැති නැහැ. සියලු දෙනාම මගේ හිතවතුන්. මගේ මනාප පොරයකුත් නැහැ. ඉදිරි පාර්ලිමේන්තු මැතිවරණයේ දී රටට සමාජයට යහපතක් කළ හැකි තුන් දෙනෙකුට මනාප දෙන්න.බලපෑමකින් තොරව නිදහසේ හිතලා. ඒ දේ කළොත් විතරයි හෘදයාංගම වෙන්නේ. කෑගලු ජනතාව පිළිබඳ කිසියම් විශ්වාසයක් මා තුළ තිබෙනවා.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>05</day>
    </date>
    <link>http://www.dinamina.lk/2010/04/05/_art.asp?fn=f1004055</link>
    <topic>හෙට දින සරු කරවන ගම්පහ</topic>
    <author>ධර්මන් වික්‍රමරත්න</author>
    <content>සංවර්ධනයේ සිහින දකිමින් සිටි සියනෑකෝරළයට අද සංවර්ධනයේ අරුණලු උදා වෙමින් පවතී. ඒ බැසිල් රාජපක්ෂගේ රන් අරණ වැඩසටහන යටතේය. එය කෙටිකාලීන, මධ්‍යකාලීන, දිගුකාලීන වශයෙන් ගෙන ගම්පහ දිසාව සංවර්ධනය කිරීමේ කටයුතු දින 30, 60, 100 යටතේ මේ වන විටත් කඩිනමින් ක්‍රියාත්මක වෙමින් පවතී.ගම්පහ දිසාව තුළ ඇති සියලු ම මං මාවත්, ඇළවේලි ජලය, වාරිමාර්ග, කෘෂිකර්මාන්තය, විදුලිය, අධ්‍යාපනය හා සෞඛ්‍ය යන සේවා කඩිනම් සංවර්ධනය සඳහා ඉලක්ක වී ඇත.මේ කටයුතු කෙටි කාලීන සංවර්ධනය යටතේ ක්‍රියාත්මක වෙද්දී එළැඹෙන මහා මැතිවරණයෙන් පසු දිගුකාලීන සංවර්ධන සැලැසුම් ක්‍රියාත්මක කිරීමට මූලික කටයුතු සූදානම් කර ඇත.සියනෑ කෝරළයේ අවිධිමත් සංවර්ධනය විධිමත් ක්‍රමානුකූලව වේගවත් සංවර්ධනයක් කරා ගෙන යෑමේ කටයුතු මේ වන විට ආරම්භ වී ක්‍රියාත්මක වීමත් සමග වසර 16 ට පසු ගම්පහ නගරයේ සියලු මාවත් කාපට් කිරීම ආරම්භ වී ඇත.ඉදිරියේදී නගර සංවර්ධන සැලැස්ම යටතේ නගරය වැඩි දියුණු කිරීමේ වැඩසටහන් සඳහා සැලසුම් ද සකස් වෙමින් පවතී.ප්‍රාදේශීය දේශපාලඥයන්ගේ ජනතා අදහස්, යෝජනා, සැලකිල්ලට ගෙන, සෑම ආයතනයක්ම ආවරණය වන පරිදි ග්‍රාමීය මාර්ග ප්‍රතිසංස්කරණය දැන් ආරම්භ කර ඇත. ඒ සඳහා දස ලක්ෂ 2000 ක් වෙන් කර තිබේ.අවම වශයෙන් ව්‍යාපෘති 1000 ක වැඩ දින 30 වැඩසටහන යටතේ අවසන් කිරීමට අපේක්ෂා කෙරේ. මේ සඳහා එක් ආසනයක් සඳහා අවම වශයෙන් දස ලක්ෂ 150 ක ප්‍රතිපාදන වෙන් කර ඇත.දින 30 වැඩසටහන යටතේ පළාත් සභාවට අයත් මාර්ග කි. මී. 660, සම්පූර්ණයෙන් කාපට් කර අවසන් කිරීමටත්, මාර්ග සංවර්ධන අධිකාරියට අයත් මාර්ග කි. මී. 420 ද, ප්‍රාදේශීය සභාවට අයත් මාර්ග කි. මී. 200 කොන්ක්‍රීට් කර අවසන් කිරීමට රන් අරුණ වැඩසටහන යටතේ කටයුතු යොදා ඇත. මේ සම්බන්ධයෙන් ප්‍රදේශවාසී ජනතාව තුළ ඇත්තේ මහත් ප්‍රසාදයකි.අබලන්වී ඇති ඇළවේලි 40 ක් පමණ නැවත ප්‍රතිසංස්කරණය කිරීම තුළින් අස්වැද්දීමට බලාපොරොත්තු වන අක්කර ප්‍රමාණය අක්කර 1480 කි. ඒ තුළින් ගොවි පවුල් 1060 සෙත සැලසේ.ගම්පහ සංවර්ධනය ගැන ජනතාව තුළ ඇත්තේ බලාපොරොත්තුª සමුදායකි. එය හෙට දිනේ බැසිල් රාජපක්ෂයන්ගේ නායකත්වයෙන් උදා වෙනු ඇතැයි සිතන ඔවුන්, මෙතෙක් කළක් ගම්පහින් බිහිවූ රාජ්‍ය නායිකාවන්ට කළ නොහැකිවූ දේ මොහු අතින් ඉටු වෙතැයි අපේක්ෂා කෙරේ.නගරයට ලැබුණු ගමට නොලැබුණු සංවර්ධනයේ ප්‍රතිඵල අද ග්‍රාමීය පෙදෙස්වලට ගමන් කරමින් ඇත. ඒ ගැන ග්‍රාමීය ජනතාව තුළ ඇත්තේ සුබවාදී ආකල්පයන්ය.ඓතිහාසික වාරණ රජමහ විහාරයට පිවිසෙන ප්‍රධාන පිවිසුම් මාර්ගය වහල්කඩ තෙක් සිමෙන්ති ගල් අතුරා සකස් කර ඇත. පූජාභූමි සංවර්ධන සැලසුම යටතේ ඉතා කෙටි කලකින් මෙය නිම කිරීම සඳහා වැය කළ මුදල මිලියන 05 කි. විහාරාධිපති දොම්පේ පඤානන්ද නායක හාමුදුරුවන් ඒ ගැන සිහිපත් කරන්නේ් කෘතවේදීවය.අත්තනගල්ල ආසනයට අයත් පාඩකඩ දඩුගම වැව, පුරාණ වාන් ඇළ ක්‍රමයට සකස් වී ඇත. මෑතක් වන තුරු මෙය ගොඩවීමෙන් යල මහ දෙකන්නයට වැපුරූ කුඹුරු අක්කර 130 ක් පුරන්වී ඇත.වසර 40 පසු රන් අරණ යටතේ මේ වැව ප්‍රතිසංස්කරණය කිරීම ආරම්භ කර තිබේ. ඒ තුළින් කෘෂිකර්මාන්තය දියුණු වීම, අවට ජල උල්පත් නැවත පණ ලැබීම හෙට දිනයේදී උදා වනු ඇත.සුමිත්‍ර ශ්‍රී සුභද්‍රරාම රජ මහ විහාරයේ විහාරාධිපති මැටිකොටුමුල්ලේ ප්‍රේමරතන හිමියන් පැවසුයේ මේ වැවත් පන්සලත් දෙවැනි පෑතිස් රජු යුගයේ සිටි සුමිත්‍ර ඇමැතියා විසින් කරවන ලද්දක් බවයි.බැසිල් රාජපක්ෂ මහතා පවසන පරිදි ලංකාවේ ඕනෑම පුද්ගලයෙකුට ජීවත්වීමට ඉතාම හිතකර දිස්ත්‍රික්කය බවට ගම්පහ පත් කිරීම සිය ඒකායන අරමුණය.තනි තනිව වැඩ කිරීමෙන් නොව, කණ්ඩායම් හැගීමෙන් යුතුව කැපවීමෙන් කටයුතු කර එම අරමුණ ජය ගත හැකි බව ඔහුගේ තිර අදිටනයි.කිසිම දිස්ත්‍රික්කයකට නොදෙවෙනි ලෙස අංග සම්පූර්ණ පරිසර හිතකාමී දියුණුවක් ගම්පහ ඇති කිරීම සිය ඉලක්කය වේ. බැසිල් රාජපක්ෂ මහතා වැඩිදුරටත් පැවසූ පරිදි ගම්පහ ජනයා ඉහළ අධ්‍යාපන මට්ටමකින් යුක්තය. ආගමට දහමට ළැදිය.එමෙන් ම භෞතික සම්පත්වලින් පරිපූර්ණය. මානව සම්පත්වලින් ගහණය. එබැවින් එම අරමුණ කරා ළඟාවීම අපහසු නොවේ. ඒ සඳහා නායකත්වය සැපැයීමට බැසිල් රාජපක්ෂ මහතා සූදානම් ය. ඔහුගේ හඬ මහ මුහුද මෙනි.ගැඹුරුය. සොඳුරුය. පැහැදිලිය. බැසිල් රාජපක්ෂයන්ගේ චරිතය සම්ප්‍රදායික දේශපාලඥයන්ගේ ප්‍රතිරූපයන්ට සපුරා වෙනස් ය.ඒ වෙනස්කම් වර්තමාන සහ අනාගත ගම්පහ දිසාවේ ජනයාට අපූර්ව ආලෝකයක් දැන් සපයනු ලබයි.වත්මනේදී ක්‍රියාත්මක රන් අරණළු වැඩසටහන ආරම්භ වීමත් සමඟ සියනෑ කෝරළ සංවර්ධනයේ නව අරුනලු උදා වෙමින් පවතින බව ප්‍රදේශවාසීන් බහුතරයකගේ පොදු මතය වී ඇත. එසේ ම ඔවුන්ගේ මූලික බලාපොරොත්තුව වී ඇත්තේ් බැසිල් රාජපක්ෂ මහතා යටතේ ශීඝ්‍ර සංවර්ධනයක් තුළින් යහපත් හෙටක් උදා වනු දැකීම ය.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>05</day>
    </date>
    <link>http://www.dinamina.lk/2010/04/05/_art.asp?fn=f1004056</link>
    <topic>දුගී දුප්පතුන්ට උපකාර කර අප්‍රමාණ සතුටක් ලබනවා</topic>
    <author>සාකච්ඡා කළේ -විජයානි එදිරිසිංහ</author>
    <content>මෙවර මහා මැතිවරණයට කොළඹ දිස්ත්‍රික්කයෙන් එක්සත් ජනතා නිදහස් සන්ධානයෙන් තරඟ වදින බස්නාහිර පළාත් සභා මන්ත්‍රී දුමින්ද සිල්වා මහතා සමඟ දිනමිණ කළ සාකච්ඡාවයි.එක්සත් ජාතික පක්ෂයේ කැපී පෙනන චරිතයක් බවට පත් වී සිටි ඔබ එක්සත් ජනතා නිදහස් සන්ධානයට බැඳී ජනාධිපතිතුමා සමඟ එකතු වුණා. ඔබ එසේ කළේ ඇයි ?එක්සත් ජාතික පක්ෂයේ නායක රනිල් වික්‍රමසිංහ කියන්නේ තරුණ පරම්පරාවට හැකියාවන් දියුණු කරගෙන ඉදිරියට යන්න ඉඩ නොදෙන කුහක නායකයෙක්. එම නායකයා යටතේ මම වසර ගණනාවක් වැඩ කළා.එහෙත් මට ඉදිරියට එන්න ඉඩ නොදී මා වැළැක්වූවා. එම නිසා මම ජනාධිපති මහින්ද රාජපක්ෂ මහතා සමඟ එකතු වුණා. ඔහුට එකතු නොවුණා නම් මට කවදාවත් මෙවර මහ මැතිවරණයට ඉදිරිපත් වෙන්න ඉඩක් ලැබෙන්නේ නැහැ.ජනාධිපතිතුමා කියන්නේ හිත හොඳ අවංක සංවේදී නායකයෙක්. ඔහු මේ රටේ දරුවන්ගේ, තරුණ පරම්පරාවේ ආඩම්බරකාර පියා.රටක නායකයකුට ඒ රටේ තරුණ පරම්පරාවේ ගෞරවය ලබාගන්න වාසනාව තියෙන්න ඕනෑ. ජනාධිපතිතුමා ඒ වාසනාව උරුම කරගත්තේ ක්‍රියාවෙන්.තරුණ පිරිසට රැකියා ලබාදී උසස් අධ්‍යාපනය ලබා ගැනීමට අවශ්‍ය පහසුකම්, ස්වයං රැකියා පමණක් නොවේ විවිධ ආකාරයෙන් තම වෘත්තියෙන් ඉහළට යාමට අවස්ථාව ලබා දී තිබෙනවා.අද බලන්න මේ රටේ තරුණයන් කී දෙනකුට දේශපාලනයට පිවිසීමට ඔහු අවස්ථාව ලබා දී තිබෙනවාද කියලා. නිදහස් සන්ධානයේ පැරණි සාමාජිකයන් කිසිවකුටත් හානියක් සිදු නොවන පරිදි ඉතාමත් ක්‍රමවත්ව විධිමත්ව තරුණ පිරිස ඉදිරියට ගෙන ආවා. අන්න ඒ වගේ සැබෑ නායකත්වයක් ඇති නායකයකුයි මේ රටට අවශ්‍ය වෙන්නේ.මේ රටේ පිළිලයක්ව තිබූ ත්‍රස්තවාදය අවසන් කිරීමත් සමඟ ජනාධිපතිතුමා රටේ සංවර්ධනයට එළැඹුණා. ඔබ ඊට දායක වෙන්නේ කෙසේ ද?ජනාධිපතිතුමා ත්‍රස්තවාදය පරාජය කර රටට ස්ථිර සාමයක් උදා කළා. එය දරාගත නොහැකි කොටස් ඔහුට එරෙහිව නැගී සිටියා. ඊට හොඳම උදාහරණය පසුගිය ජනාධිපතිවරණයයි.රටේ සේනාධිනායකයා ලෙස ත්‍රිවිධ හමුදාව මෙහෙය වූ ඔහු යටතේ සේවය කළ ඔහුගෙන් හමුදාපති ධූරය ලබාගත් ජෙනරල් සරත් ෆොන්සේකා හංසයාගෙන් ජනාධිපතිවරණයට ඉදිරිපත් වුණා.රනිල් වික්‍රමසිංහ ප්‍රමුඛ එක්සත් ජාතික පක්ෂයටත්, ජනතා විමුක්ති පෙරමුණටත් ජෙනරාල් ෆොන්සේකාටත් අන්ත පරාජයක් හිමිවුණා. ජනාධිපතිතුමාට වැඩි ඡන්ද ලක්ෂ 18ක විශිෂ්ට ප්‍රතිඵල හිමිවුණා.සද්භාවයෙන්, සංවේදී හිතක් ඇති ජනාධිපතිතුමා ඔවුන්ට දුන් අත සපා කන්න උත්සාහ කරන විට ඔවුන්ට අන්ත පරාජයක් හිමිවුණා. එයයි ස්වභාව ධර්මය. ජනාධිපතිතුමා උත්සාහ කළේ යුද්ධයෙන් පසු රට ගොඩ ගැනීමට යි.විපක්ෂය ප්‍රමුඛ හංසයින් උත්සාහ කළේ ජාත්‍යන්තර වශයෙන්ද කුමන්ත්‍රණ කර ජනාධිපතිතුමා පරාජය කර යළිත් කොටියාට හිස එසවීමට අවස්ථාව ලබා දීමට යි. රටේ වාසනාවට එය වැළකුණා.අද ජනාධිපතිතුමා ගෙන යන සංවර්ධන වැඩපිළිවෙළ දිහා ලෝකයා බලන්නේ පුදුමයකින්. ලෝකයේ ආශ්චර්යමත් රට කිරීමට එතුමා කරන කැපවීමේ ප්‍රතිඵල මේ වන විට මේ රටේ ජනතාවට පමණක් නොවේ ජාත්‍යන්තරයට පවා දැක ගැනීමට ලැබී තිබෙනවා.මා තරුණයෙක් විදියට එතුමා ගෙනයන සංවර්ධන වැඩ පිළිවෙළට දායක වෙමින් කොළඹ දිස්ත්‍රික්කයේ දුගී දුප්පත් ජනතාව වෙනුවෙන් විශාල සේවයක් කරනවා. එය ඉදිරියේ දී තවත් වැඩි කිරීමට මා බලාපොරොත්තු වෙනවා.කොළඹ දිස්ත්‍රික්කය තුළ මෙවර මැතිවරණයේ දී මනාප සටන ඉතාමත් තියුණුයි. ඔබ හිතනවාද පැහැදිලි ජයග්‍රහණයක් ඔබට හිමිවේවි කියලා?පසුගිය පළාත් සභා මැතිවරණයේදී කොළඹ දිස්ත්‍රික්කයෙන් වැඩිම මනාප ලබාගත්තේ මමයි. එනම් මනාප 1,67,000ක්. මා ජනතාවගෙන් ඡන්දය ඉල්ලුවත් නැතත් ඔවුන් මට ඡන්දය දෙනවා.මා එක්සත් ජනතා නිදහස් සන්ධානයට එකතු වනවිට එක්සත් ජාතික පක්ෂයේ මා වටා සිිටි ඡන්ද දායකයන් සියල්ලද මා සමඟ රජයට එකතු වුණා. මම කවදාවත් වේදිකාවකට ගොස් කරන්න බැරි ඡන්ද පොරොන්දු දී ජනතාව රවට්ටන්නේ නැහැ.පළමුව ඡන්දය දෙන්න. ජයග්‍රහණය කළ පසු ඔවුන්ට සලකන්නම් කියන පුරුද්දක් මට නැහැ. මම එ ජා පයේ සිටින කාලයේ සිට මහ මැතිවරණයට ඉදිරිපත් වීම හීනයක්ව තිබිය දී පවා දුගී දුප්පත් ජනතාවට සැලකුවා.ඔවුන් වෙනුවෙන් ලක්ෂ ගණන් මුදල් වියදම් කළා. පාසල් දරුවන් ලක්ෂ ගණනකට පොත්පත් ශිෂ්‍යත්ව, රෝගී පිරිසට මුදල් ආධාර, ස්වයං රැකියා සඳහා මුදල් ආධාර, ත්‍රිරෝද රථ, මහන මැෂින්, ගෙවතු වගාවලට පොහාර, නිවෙස් හදා ගන්න අවශ්‍ය අමුද්‍රව්‍ය ඇතුළු සියලු දේ මම දුප්පත් ජනතාවට ලබා දුන්නා. ඒ නිසා මම දන්නවා කළ ගුණ දත් මේ කොළඹ දිස්ත්‍රික්කයේ ජනතාව මෙවරත් මා වැඩිම මනාපයෙන් පාර්ලිමේන්තුවට පත් කරන බව.බොහෝ දේශපාලනඥයන් දේශපාලනයට එන්නේ හම්බකරන්න. ඔබ ඔබේ ධනය වියදම් කරමින් ජනතාවට සේවය කරනවා. ඔබ ඉන් බලාපොරොත්තු වෙන්නේ කුමක් ද?මට මුදල් ලොකු නැහැ. දුගී දුප්පත් ජනතාව මගේ ජීවිතයයි. ඔවුන්ට උදවු උපකාර කර මා ලබන සතුට අප්‍රමාණයි. කුඩා කාලයේ පටන් මම දුප්පතුන්ට සැලකුවා. එය දැන් සිය දහස් ගුණයකින් වැඩිවෙලා. ඉදිරියේදී එම සේවය තවත් වැඩි වේවි.ඔබ මෙතරම් විශාල ධනයක් වැය කරන්නේ කොහෙන්ද කියා ජනතාවට ගැටලුවක් ?දූෂණය, වංචාව කියන එකට මගේ ජීවිත පොතේ පිටුවක් වෙන්කර නැහැ. මා එකම එක සතයක්වත් දූෂණයෙන් වංචාවෙන් හම්බකර නැහැ. ඒ චෝදනාව මා ජීවත්වන තුරා කිසිවකුටත් එල්ල කිරීමට ඉඩක් ලැබෙන්නේ නැහැ. මේ වියදම් කරන සියලුම මුදල් මගේ පියා මව ඇතුළු පවුලේ සාමාජිකයෝ මෙන්ම මටද හිමි, සර්ව සාධාරණව හරි හම්බ කළ මුදල් පමණයි.මෙවර මැතිවරණයෙන් විපක්ෂයට මොනවගේ තත්ත්වයක් ලැබේවි කියා ඔබ හිතනවාද?ලැබෙන්නේ මොකක්ද ඉතින් වැලේ වැල් නැතිව යනවා. එක්සත් ජනතා නිදහස් සන්ධානයට තුනෙන් දෙකක බලයක් ලැබෙන බව ස්ථිරයි. අපි තුනෙන් දෙකක බලයක් ලබාගෙන ශක්තිමත් ආණ්ඩුවක් පිහිටුවාට පස්සේ විපක්ෂයටයි ජ.වි.පෙටයි තවත් මොනවා ලබන්නද? එකාට එකා පේන්න බැරිව හිටි විපක්ෂයයි, ජ.වි.පෙ.යි ජනාධිපති වරණයේදී හංසයෙක් ගෙනාවා.අවසානයේ මොකද වුණේ අන්ත පරාජයක් ලැබුණා. අද හංසයොත් නැහැ. සීනුත් නැහැ. දැන් ජ.විපෙ. කුසලානයක් අල්ලගෙන දඟලනවා. හිතන වද ඔය කුසලානෙට මිනිස්සු ඡන්දේ දේවි කියලා.හංසයා උත්සාහ කළේ මොන වගේ කුමන්තුණයකටද කියලා මේ රටේ ජනතාවට තේරිලා තිබෙනවා. හංසයාට ඡන්ද දුන් විශාල පිරිසක් අද වන විට එක්සත් ජනතා නිදහස් සන්ධානයට එකතු වී සිටිනවා.මේ ඡන්දෙදි තමා ජනතා විමුක්ති පෙරමුණ කියන නාමය නැත්තටම නැති වෙන්නේ. එක්සත් ජාතික පක්ෂයටත් මන්ත්‍රී ධූර කිහිපයක් ලැබේවි. ඒ ටික දෙනාත් රජයට එකතුවෙයි.කියලා රනිල් විසින් හැර නොයාමේ ලිපි අරගෙන තිබෙනවා. බලහත් කාරයෙන් හිරකරගෙන පක්ෂ සාමාජිකත්ව රැක ගැනීමට උත්සාහ කරන විපක්ෂ නායකයකු බවට රනිල් පත්වී තිබීම ඇත්තටම රටටම විහිලුවක්.මැතිවරණයෙන් පසු රටේ තත්ත්වය කුමක් වෙයිද ?ජනාධිපතිතුමාගේ නායකත්වයෙන් යුත් එක්සත් ජනතා නිදහස් සන්ධානයට මෙවර ලැබෙන්නේ ජනාධිපතිවරණයේ වගේම විශිෂ්ට ජයග්‍රහණයක්. ජනාධිපතිතුමා සිටින රැස්වීම්වලට සහභභාගි වන ජන ගංගාව දිහා බැලුවම දැනටමත් අපි දිනලා ඉවරයි.රටේ අස්සක් මුල්ලක් නෑර යමින් සෑම කෙනකුගේම දුක සැප සොයමින් ඔවුන් වෙනුවෙන් බොහෝ දේ ඉටුකරන ජනාධිපතිතුමා එතුමගේ ඉදිරි සේවාකාලය තුළ මේ රට සංවර්ධනයෙන් ලෝකයේ ඉහළම තැනකට ගෙන එන බව ස්ථීරයි. මන්ත්‍රීවරු ලෙස එතුමා ගෙන යන එම කැපවීමට අවංකවම දායක වීම අපට පැවරී ඇති වගකීම සහ යුතුකමයි.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>05</day>
    </date>
    <link>http://www.dinamina.lk/2010/04/05/_art.asp?fn=f1004057</link>
    <topic>මැර බලයට එරෙහිව ජනබලය ගොඩනඟමු</topic>
    <author>සාකච්ඡා කළේ -අසේල කුරුළුවංශ</author>
    <content>මෙවර මහ මැතිවරණය සඳහා මහනුවර දිස්ත්‍රික්කයෙන් එක්සත් ජනතා නිදහස් සන්ධානය යටතේ තරග කරන සංචාරක ප්‍රවර්ධන අමාත්‍ය ෆයිසර් මුස්තාෆා මහතා සමඟ කළ සාකච්ඡාවකි මේ.මෙවර මහ මැතිවරණයේ දී එක්සත් ජනතා නිදහස් සන්ධානයේ ප්‍රධාන ඉලක්කය වී ඇත්තේ තුනෙන් දෙකක බහුතර මන්ත්‍රී සංඛ්‍යාවක් දිනාගැනීම යි. මේ ඉලක්කය වෙත යා හැකි යැයි ඔබ විශ්වාස කරනවාද?පැහැදිලිව ම අපි එම ඉලක්කය සපුරා ගන්නවා. එක්සත් ජාතික පෙරමුණ අද ඔවුන්ගේ පරාජය පිළිගෙන අවසානයි. ඔවුන් අද උත්සාහ කරන්නේ් රජයට අවශ්‍ය තුනෙන් දෙකක බලය ලබා ගැනීම වැළැක්වීම පමණයි.මැතිවරණ ඉතිහාසයේ කවමදාවත් එජාපය මෙවැනි පහත් තත්ත්වයට වැටිලා නැහැ. පක්‍ෂයෙන් ඡන්දය ඉල්ලන සෑම පුද්ගලයකු ම දිවුරුම් පෙත්සමක් මගින් ඉල්ලා අස්වීම රනිල් වික්‍රමසිංහ මහත්තයට දීලයි මැතිවරණයට ඉදිරිපත් වෙලා තියෙන්නේ.පක්‍ෂ ලේකම් පවා මේ ලියුමට අස්සන් කරලා. මෙයින්ම පැහැදිලියි අද එජාපය වැටී තිබෙන පහත් තත්ත්වය. සරත් ෆොන්සේකා ඉදිරියේ තබාගෙන ජනතා විමුක්ති පෙරමුණ ගමනක් යන්න හදනවා.මේ සන්ධානය ජනතාව ප්‍රතික්‍ෂේප කරලා ඉවරයි. මේ මැතිවරණ ප්‍රතිඵලයෙන් පසු සරත් ෆොන්සේකා මහතා අවලංගු කාසියක් බවට පත්වෙනවා. මුස්ලිම් කොංග්‍රසයේ කාලයි අද රවුෆ් හකීම් ළඟ තිබෙන්නේ. අනිත් සේරම ජනපතිතුමා සමඟ යි.ජනාධිපතිතුමා ප්‍රමුඛ රජය කළ යෝධ සංවර්ධන ව්‍යාපෘති පිළිබඳ ජනතාව එක් පැත්තකින් පැහැදී රජය සමඟ අත්වැල් බැඳ ගනිද්දී අනික් පැත්තෙන් විපක්‍ෂය දිගින් දිගට ම පිරිහෙනවා. මේ වාසි දෙකම හේතුවෙන් රජයට 2/3 ක බලයක් ලබාගැනීම කොහෙත්ම ගැටලුවක් වෙන්නේ නැහැ.වසර 60 ක් තුළ මහනුවර දිස්ත්‍රික්කයෙන් ශශ්‍රී ලංකා නිදහස් පක්‍ෂය නියෝජනය කරමින් තරග කළ කිසිදු මුස්ලිම් අපේක්‍ෂකයකු පාර්ලිමේන්තුවට තේරී පත් වී නැහැ. මෙවර මහ මැතිවරණයට එජනිස මහනුවර දිස්ත්‍රික්කයට තරග කරන එකම මුස්ලිම් අපේක්‍ෂකයා ඔබයි. මෙවර ඔබට ජයගත හැකි යැයි විශ්වාසයක් තිබෙනවද?පසුගිය කාලයේ මුස්ලිම් ජනතාවගෙන් බහුතර සහාය හිමිවුණේ එජාපයටයි. එය කවුරුත් පිළිගන්නා සත්‍යයක්. මේ නිසා තමයි මහනුවර දිස්ත්‍රික්කයෙන් එජාපය යටතේ තරග කළ මුස්ලිම් අපේක්‍ෂකයන් තිදෙනකු ම පසුගිය වර පාර්ලිමේන්තුවට තේරී පත් වුණේ.එහෙත් දැන් සම්පූර්ණයෙන් ම තත්ත්වය වෙනස් වෙලා. තිස් වසරක් පැවති ත්‍රස්තවාදය වත්මන් ජනපතිතුමන් බලයට පත් වී සිවු වසරක් තුළ විසඳුවා. ඔහු කියන දේ කරන නායකයෙකු බව රටේ කවුරුත් පිළිගන්නවා.ත්‍රස්තවාදය නිමාවට පත්කිරීමේ ප්‍රතිලාභ සිංහල, දෙමළ හා මුස්ලිම් සියලු ජනතාවට එක ලෙස ලැබෙනවා. එල්. ටී. ටී. ඊ. ය ක්‍රියාත්මක වූ සමයේ මුස්ලිම් ජනතාවට තමන්ගේ ව්‍යාපාර කටයුතු පවා හරියාකාරව කරගෙන යන්න බැරි වුණා. අද මේ රටේ සියලු ජනතාව නිදහසේ හුස්ම ගන්නවා.යුද ජයග්‍රහණයෙන් පසු ජනපතිතුමා පැවසුවේ මේ රටේ තවදුරටත් සුළු ජාතීන් කියා කොටසක් නොමැති බවයි. රටට ආදරය කරන බහුතර පිරිස හා රටට ආදරය නොකරන පිරිස ලෙස කොටස් දෙකක් පමණක් රටේ සිටින බව ඔහු කිව්වා.මේ රටේ මුස්ලිම් හා දෙමළ ජනතාව ඇත්තටම මේ ප්‍රකාශය අගය කරනවා. රජය ත්‍රස්තවාදය පරාජය කිරීම සඳහා ගෙන ගිය සටනට දායකත්වය ලබා දීමට නොහැකි වූ මුස්ලිම් හා දෙමළ ජනතාව අද තමන් අතේ වූ අඩුපාඩුව මඟහරවා ගැනීම සඳහා මෙවර සන්ධාන ජයග්‍රහණය වෙනුවෙන් කැප වී ක්‍රියා කරනවා.ජාතිවාදය, කුල වාදය ඉස්මතු කරලා අද ඡන්ද ගන්න බැහැ. ජනපතිතුමන්ගේ දර්ශනය තුළ එවැනි දේකට ඉඩක් නැහැ. අද ජනතාව බුද්ධිමත්. ඔවුන් බලන්නේ මේ රටට වැඩක් කරන්නේ කවුද කියලයි.මෙවර මැතිවරණයේ මගේ තේමා පාඨය මැර බලයට එරෙහිව ජනබලය යන්නයි. මම මුස්ලිම් ජාතිකයෙක් වුණත් මට විශාල ලෙස සිංහල ජනතාව ඡන්දය දෙනවා. භික්ෂූන් වහන්සේ ඒ අතරින් ප්‍රධානයි.මනාප සඳහා එකම පක්‍ෂයේ අය අතර ප්‍රබල තරගයක් නිර්මාණය වෙලා නේද?සාමාන්‍යයෙන් තරගයක් පවතින්නේ ප්‍රධාන පක්‍ෂ දෙක අතරයි. අද විපක්‍ෂය සම්පූර්ණයෙන්ම දියාරූ වෙලා. අපේක්‍ෂකයෝ තමන්ගේ නියත පරාජය දන්න නිසා නිහඬව බලාගෙන ඉන්නවා.අනිත් පැත්තෙන් මනෝ ගනේෂන්, රවුෆ් හකීම් වැනි අය උඩින් ගෙනත් මහනුවරට අත අරින්න පක්‍ෂ නායකත්වය ගත් තීරණය නිසා එජාපයේ සෙසු අපේක්‍ෂකයෝ කළකිරිලයි ඉන්නේ.අපි මහන්සි වෙලා මනෝ ගනේෂන්ලා, රවුෆ් හකීම්ලා පාර්ලිමේන්තු යවන්නේ ඇයි කියලා මේ එළිපිටම කියනවා. මේ පසුබිම තුළ එජාපයෙන් රජයට කිසිදු අභියෝගයක් නැහැ.මේ මැතිවරණ ක්‍රමය තුළ මනාප පොරයක් පවතින බව ඇත්ත. හැම අපේක්‍ෂකයෙකුම බලන්නේ කොහොම හරි තමන්ගේ මනාප ප්‍රමාණය වැඩිකර ගන්න. සන්ධාන ජයග්‍රහණය පිළිබඳ ව කිසිදු ගැටලුවක් නැහැ.මේ නිසා අපේක්‍ෂකයෝ බලන්නේ තමන්ගේ ජයග්‍රහණය ශක්තිමත් කරගන්නයි. බුලත් කොළයට හිමිවන ඡන්ද ප්‍රමාණය වැඩිවන තරමට වැඩි අපේක්‍ෂක පිරිසකට මහජන නියෝජිතයන් ලෙස පත්වීමේ වරම හිමිවෙනවා.මේ පිළිබඳව අවධානය යොමුකර අපි මනාප එකතු කරන අතරතුර පක්‍ෂයේ ජයග්‍රහණය විජයග්‍රහණයක් බවට පත්කරන්න මහන්සි වෙන්න ඕන. දැනට මහනුවරින් අපේ ඉලක්කය ආසන 08 ක්. තවත් මහන්සි වුණොත් එය 09 ක් කර ගැනීම අසීරු නැහැ.ව්‍යවස්ථා සංශෝධනයක් අවශ්‍ය බව රජයේ මතයයි. ඒ සඳහා තුනෙන් දෙකක බලයක් එක්සත් ජනතා නිදහස් සන්ධානය ජනතාවගෙන් ඉල්ලනවා. මේ ව්‍යවස්ථාව වෙනස් විය යුතුයි යන ස්ථාවරයේ ඔබ සිටිනවාද?මේ ව්‍යවස්ථාව රටේ ඉදිරි ගමනට, දියුණුවට බාධාවක්. ජේ. ආර්. ජයවර්ධන මහතා කිව්වේ විධායක ජනපතිට ගැහැණියෙක් පිරිමියෙක් කරන එකත් පිරිමියෙක් ගැහැණියක් කරන එකත් හැර ඕනෑම දෙයක් කරන්න මේ ව්‍යවස්ථාවෙන් බලය තිබෙන බවයි.ජනපති මහින්ද රාජපක්‍ෂ මහතා දන්නවා මේ බලය එක් තැනකට කේන්ද්‍රගතව තිබියදී නුසුදුසු පුද්ගලයකු ජනපති ධූරයට පැමිණියහොත් සිදුවිය හැකි හානිය, මේ නිසා ව්‍යවස්ථා සංශෝධනයක් සිදුවිය හැකිය යන ස්ථාවරයේ ජනපතිතුමන් ඉන්නවා. ඊට විරුද්ධ වුණා.මෙවැනි පටු මානසිකත්වයන්ගෙන් අපි ඈත්වෙන්න ඕන. ඉදිරියේදී මේ රටට විශාල ලෙස සංචාරකයින් ඇදී එනවා. මහනුවර සංචාරක පුරවරය බවට පත්වීමේදී විදේශිකයින්ට අවශ්‍ය පහසුකම් අප සපුරාලිය යුතුයි. ඒ සඳහා වන විධිමත් වැඩපිළිවෙළක් ක්‍රියාත්මක කිරීම මගේ අරමුණයි.මනෝ ගනේෂන් හා රවුෆ් හකීම් මෙවර එක්සත් ජාතික පෙරමුණෙන් මහනුවර තරග කරනවා. මේ තුළ මුස්ලිම් හා දෙමළ ඡන්ද යළිත් එජාපෙට හිමිකර ගන්නා බව ඔවුන් පවසනවා.මනෝ ගනේෂන්ට, රවුෆ් හකීම්ට නුවර ඡන්ද නැහැ. අද මේ රටේ සිංහල, දෙමළ, මුස්ලිම් ජනතාව ඉතා සමඟියෙන් ඉන්නේ. ඔවුන් පසුගිය මැතිවරණවලදී ජාතිවාදය පරාජය කරන්න ඡන්දය පාවිච්චි කළා.මේ රටේ සමහර පක්‍ෂ තාමත් ජාතික සමඟියට බාධා ඇතිවන සේ තම දේශපාලන කටයුතු කරනවා. මේක ජනතාව තේරුම් අරගෙන තමයි පසුගිය ජනපතිවරණයේදී මහින්ද රාජපක්‍ෂ මහතා වැඩි ඡන්ද ලක්‍ෂ 18 කින් ජනපති ලෙස යළි පත්කළේ. ඒ සඳහා එතුමාට අවශ්‍ය ශක්තිමත් පාර්ලිමේන්තුව මෙවර ජනතාව ලබා දෙනවා.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>06</day>
    </date>
    <link>http://www.dinamina.lk/2010/04/06/_art.asp?fn=n1004061</link>
    <topic>ජෙනරාල්ගේ සෞඛ්‍ය තත්ත්වය යහපත්</topic>
    <author>චන්ද්‍රිකා පෙරේරා</author>
    <content>හිටපු යුද හමුදාපති හා ආරක්ෂක මාණ්ඩලික ප්‍රධානී ජෙනරාල් සරත් ෆොන්සේකා මහතාගේ සෞඛ්‍ය තත්ත්වය අත්අඩංගුවට ගනු ලැබූ අවස්ථාවේ තිබූ තත්ත්වයෙන්ම පවතින බව විශේෂඥ වෛද්‍ය පරීක්ෂාවකින් සනාථ කැර තිබේ. ඊයේ (05) උදෑසන කොළඹ ජාතික රෝහලේ උරස් රෝග අංශයේ විශේෂඥ වෛද්‍යවරයෙකු සරත් ෆොන්සේකා මහතා පරීක්ෂාවට ලක්කර ඔහුගේ සෞඛ්‍ය තත්ත්වයේ කිසිදු වෙනසක් සිදුව නැති බවට නිගමනය කැර තිබෙන අතර සාමාන්‍ය පරිදි භාවිතා කරන ඖෂධ අඛණ්ඩව පාවිච්චි කිරීමට උපදෙස් දී ඇත.මේ විශේෂඥ වෛද්‍යවරයා ජෙනරාල්වරයා පරීක්ෂාවට ලක්කරන අවස්ථාවේ නාවික හමුදා විශේෂඥ වෛද්‍යවරයෙකු හා ජෙනරාල් ෆොන්සේකාට දෛනිකව ප්‍රතිකාර ලබාදෙන වෛද්‍යවරු ද සහභාගි වූ බව යුද හමුදාව සඳහන් කරයි.විශේෂඥ වෛද්‍යවරයෙකු ලවා සරත් ෆොන්සේකා මහතා පරීක්ෂාවට ලක්කරන ලෙස දින කීපයකට පෙර අනෝමා ෆොන්සේකා මහත්මිය විසින් යුද හමුදාපති ලුතිනන් ජෙනරාල් ජගත් ජයසූරිය මහතාගෙන් ඉල්ලීමක් කැර තිබිණි. මේ ඉල්ලීමට අනුව ෆොන්සේකා මහතාගේ සෞඛ්‍ය තත්ත්වය පිරිහී ඇති බවට ප්‍රකාශ වී තිබුණු අතර එසේ සෞඛ්‍ය තත්ත්වය පිරිහීමකට ලක්ව නොමැති බව ඊයේ සිදුකළ පරීක්ෂාවෙන් සනාථ වන බව යුද හමුදාව අවධාරණය කරයි.ජෙනරාල් ෆොන්සේකාට ලබාදී ඇති වෛද්‍ය සේවාවන් පිළිබඳ දිගින් දිගටම කරන පදනමක් නැති ප්‍රකාශ පිළිබඳ කනගාටුව ප්‍රකාශ කරන යුද හමුදාව මෙවැනි ප්‍රකාශ මගින් යුද හමුදාව හා නාවික හමුදා වෛද්‍යවරු ද හෑල්ලුවට ලක්නොකරන ලෙස ඉල්ලීමක් කරයි.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>06</day>
    </date>
    <link>http://www.dinamina.lk/2010/04/06/_art.asp?fn=n1004062</link>
    <topic>සන්ධාන ආධාරකරුවකුමාවතගමදී වෙඩි තබා මරයි</topic>
    <author>චන්ද්‍රිකා පෙරේරා, කුරුණෑගල දිස්ත්‍රික් සංචාරක, මධ්‍යම විශේෂ හා පොල්ගහවෙල සමූහ</author>
    <content>එක්සත් ජනතා නිදහස් සන්ධානයේ කුරුණෑගල දිස්ත්‍රික් අපේක්ෂක ආර්. ඩී. විමලදාස මහතාගේ ආධාරකරුවකු ඊයේ (05) අලුයම 2.30 ට පමණ කිසියම් කණ්ඩායමක් විසින් වෙඩි තබා ඝාතනය කැර තිබේ.මේ ප්‍රහාරයෙන් එක්සත් ජනතා නිදහස් සන්ධානයේ තවත් ආධාරකරුවන් තිදෙනකු තුවාල ලබා කුරුණෑගල රෝහලට ඇතුළු කර ඇති බව පොලිසිය පවසයි.මෙසේ ඝාතනය වී ඇත්තේ විමලදාස මහතාගේ ඥාතියෙකු වන අතර මියගිය අය 22 හැවිරිදි ආර්. ඩී. ජීවන් ප්‍රසන්න ජයවර්ධන නැමැති අය බව පොලිසිය කීය.මියගිය අය සමඟ තුවාල ලැබූ තිදෙනා එජනි සන්ධානයේ රැස්වීමකට සහභාගි වී කැබ්රියකින් නිවස වෙත එමින් සිටිය දී මැර ප්‍රහාරයට ලක්ව තිබෙන බව පොලිසිය පවසයි.මාවතගම බරන්දන් රොක්ටේල් වත්ත ප්‍රදේශයේ දී වෙඩි ප්‍රහාරයට ලක්ව තිබෙන අතර විමලදාස මහතාගේ මැතිවරණ කටයුතුවලට යොදා තිබූ කැබ් රථයක මියගිය අය හා තුවාල ලැබූ තිදෙනා ගමන්කරමින් සිටිය දී වෙඩි ප්‍රහාර එල්ල වී ඇත.තවත් කැබ් රථයකින් පැමිණි මැර පිරිසක් වෙඩි ප්‍රහාර එල්ලකැර පලාගිය බවට තුවාලකරුවන් පොලිසියට පවසා ඇත.සන්නද්ධ කණ්ඩායම පිළිබඳ පොලිසියට මෙතෙක් තොරතුරු ලැබී නැති අතර සැකකරුවන් අත්අඩංගුවට ගැනීම සඳහා මාවතගම පොලිසිය පරීක්ෂණ ආරම්භ කැර තිබේ.ඊයේ පෙරවරුවේ සිද්ධිය වූ ස්ථානයේ මහේස්ත්‍රාත් පරීක්ෂණය පැවැති අතර මියගිය අය පිළිබඳ පශ්චාත් මරණ පරීක්ෂණය කුරුණෑගල රෝහලේ දී පැවැත්විණි.සිද්ධිය පිළිබඳ මාවතගම පොලිසිය විසින් වාර්තාවක් අධිකරණය වෙත ඊයේ පෙරවරුවේ ඉදිරිපත් කැර ඇත. මේ පිළිබඳ රසපරීක්ෂක වාර්තාවක් ද කැඳවීමට කටයුතු කළ බව පොලිසිය පැවැසීය.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>06</day>
    </date>
    <link>http://www.dinamina.lk/2010/04/06/_art.asp?fn=n1004063</link>
    <topic>ලාංකික සෙබළුන් 5000ක් හයිට් සාම හමුදාවට</topic>
    <author>භක්ති ධර්මප්‍රිය මෙන්ඩිස්</author>
    <content>හයිටි රාජ්‍යයේ සිටින එක්සත් ජාතීන්ගේ සාම හමුදාව සඳහා එක්වන ශ්‍රී ලංකාවේ යුද හමුදා සෙබළුන් සංඛ්‍යාව පන්දහස දක්වා ඉහළ නැංවීමට සැලසුම් සකස් කරන ලෙස ජනාධිපති මහින්ද රාජපක්ෂ මහතා යුද හමුදාපති ලුතිනන් ජනරාල් ජගත් ජයසූරිය මහතාට උපදෙස් ලබා දී තිබේ. මීට පෙර හයිටි රාජ්‍යයේ සේවය සඳහා එක්සත් ජාතීන්ගේ සාම හමුදාවට වසරකට ශ්‍රී ලංකා යුද හමුදාවෙන් නවසියකට ආසන්න පිරිසක් එක් කෙරිණි.හයිට් රාජ්‍ය සේවය සඳහා එක් කරන යුද හමුදාවේ පන්දහසක පිරිස පුහුණු කිරීම් ඉදිරි දිනවල ආරම්භ කරන බව යුද හමුදාපති ලුතිනල් ජනරාල් ජගත් ජයසූරිය මහතා පැවැසීය.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>06</day>
    </date>
    <link>http://www.dinamina.lk/2010/04/06/_art.asp?fn=n1004064</link>
    <topic>ඡන්දය දා වැඩටනිලධාරීහු 1,23000ක්</topic>
    <author>දයා පෙරේරා</author>
    <content>ඉදිරි මහ මැතිවරණයේදී ඡන්ද විමසීමේ කටයුතු සඳහා පමණක් 123000 කට ආසන්න නිලධාරි සංඛ්‍යාවක් සේවයේ යෙදවීමට නියමිත බව මැතිවරණ මහලේකම් කාර්යාලය කියයි. 2008 ඡන්ද හිමි නාමලේඛනය අනුව ඡන්ද හිමියෝ එක්කෝටි හතළිස් ලක්ෂ අසූ අට දහස් පන්සියයක් ඡන්දය ප්‍රකාශ කිරීමට නියමිතය. ඒ වෙනුවෙන් ඡන්ද මධ්‍යස්ථාන 11098 ක් පිහිටුවනු ලැබේ.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>06</day>
    </date>
    <link>http://www.dinamina.lk/2010/04/06/_art.asp?fn=n1004065</link>
    <topic>උපවාසකරුවන්ගේ අනවසර ඉදිකිරීම්, මහජන පීඩාවන් ඉවත් කිරීමට නියෝග</topic>
    <author>රෝෂන් තුෂාර</author>
    <content>මාරාන්තික උපවාසයක යෙදෙන උපවාසකරුවන් කොටුව දුම්රියපළ ඉදිරිපිට ඉදිකැර ඇති අනවසර ඉදිකිරීම්, මහජන පීඩාවන් ඉවත් කිරීමේ නියෝගය ඒ අයුරින් ක්‍රියාත්මක කරන ලෙස කොළඹ අතිරේක මහේස්ත්‍රාත් ගිහාන් රණවක මහතා ඊයේ පොලිසියට දැනුම් දුන්නේය.උපවාසකරුවන්ගේ අනවසර ඉදිකිරීම් ඉවත් කරන ලෙස පසුගිය 03 දින කොළඹ මහේස්ත්‍රාත් අධිකරණය නියෝගයක් නිකුත් කැර ඇති අතර එහි වැඩිදුර වාර්තා ඉදිරිපත් කිරීම ඊයේ (05) සිදුකෙරිණි.උපවාසය මගින් මහජන පීඩාවන් සිදුවන බවත් එය ඉවත් කිරීමේ නියෝගයක් නිකුත් කරන ලෙස කොටුව පොලිසිය මගින් කළ ඉල්ලීමක් අනුව අධිකරණය මෙම නියෝගය නිකුත් කැර තිබිණි.කොළඹ මහේස්ත්‍රාත් අධිකරණය පසුගිය 03 දින නිකුත් කළ නියෝගය අනුව උපවාසකරුවන්ගේ මහජන පීඩාවන් පොලිසිය මගින් ඉවත් කළ බවත්, එසේ ඉවත්කර පැය 2 ක් යාමට පෙර නැවත එම පීඩාවන් සිදුවන පරිදි උපවාසකරුවන් උපවාසයේ යෙදුණු බවත් කෙසෙල්වත්ත පොලිසියේ ප්‍රධාන පොලිස් පරීක්ෂක ඩබ්ලිව්. එම්. චන්ද්‍රතිලක මහතා අධිකරණයට කරුණු ඉදිරිපත් කළේය. උපවාසය මහජන පීඩාවක් බවට පැමිණිලි ලැබී ඇති බවද චන්ද්‍රතිලක මහතා පැවැසීය.බඩගින්නේ සිට උපවාස කිරීම ආණ්ඩුක්‍රම ව්‍යවස්ථාවට අනුව අයිතිවාසිකමක් බවත් එම අයිතිය උදුරා ගනිමින් උපවාසකරුවන්ව යම් සිවිල් පිරිසක් විසින් ඊයේ (05) සවස රැගෙන ගොස් තිබෙන බව උපවාසකරුවන් වෙනුවෛන් පෙනී සිටි නීතිඥ ගුණරත්න වන්නිනායක මහතා අධිකරණයට පැවැසීය.පසුගිය 03 දින අධිකරණය නිකුත් කළ නියෝගය පරිදි උපවාසකරුවන්ගේ අනවසර ඉදිකිරීම් හා මහජන පීඩාවන් පොලිසිය මගින් ඉවත් කළ බවත්, උපවාසකරුවන්ව ඉවත් කළේද? යන්න පිළිබඳව හෙට දිනයේ අධිකරණයට වැඩිදුර වාර්තාවක් ඉදිරිපත් කිරීමට අවසර දෙන්නැයි පොලිසිය අධිකරණයෙන් ඉල්ලා සිටියේය.දෙපාර්ශ්වයේ කරුණු සලකා බැලූ මහේස්ත්‍රාත්වරයා උපවාසකරුවන්ගේ මහජන පීඩාවන් ඉවත් කරන ලෙස දන්වමින් අධිකරණය නිකුත් කැර ඇති නියෝගය එලෙසම ක්‍රියාත්මක වන බවත්, උපවාසකරුවන් අත්අඩංගුවට ගත්තේද? යම් පිරිසක් පැහැරගෙන ගියේද? යන්න පිළිබඳව පූර්ණ සවිස්තර වාර්තාවක් අද (06) අධිකරණයට ඉදිරිපත් කරන ලෙස පොලිසියට නියෝග කළේය.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>06</day>
    </date>
    <link>http://www.dinamina.lk/2010/04/06/_art.asp?fn=n1004066</link>
    <topic>තීරුබදු නිදහස් වාහනනොගත් එකම මන්ත්‍රී බැසිල්</topic>
    <author/>
    <content>සිය අමාත්‍යාංශයෙන් තීරු බද්දෙන් නිදහස් වාහන ආනයනය කිරීමේ අවසර පත් නිකුත් කොට නොමැති එකම මන්ත්‍රීවරයා ජනාධිපති ජ්‍යෙෂ්ඨ උපදේශක බැසිල් රාජපක්‍ෂ මහතා පමණක් යයි පාර්ලිමේන්තු කටයුතු අමාත්‍යාංශයේ ලේකම් සීතා වික්‍රමආරච්චි මහත්මිය ප්‍රකාශ කළාය.අනෙකුත් පාර්ලිමේන්තු මන්ත්‍රීවරු 224 දෙනාම තීරුබද්දෙන් නිදහස් බලපත් ක්‍රමය යටතේ වාහන මිලදී ගෙන ඇතැයි ද ජනාධිපති ජ්‍යෙෂ්ඨ උපදේශක බැසිල් රාජපක්‍ෂ මහතා හැරුන විට අනෙකුත් සියලු මන්ත්‍රීවරුන්ට එම බලපත්‍ර නිකුත්කොට ඇතැයි ද එම ලේකම්වරිය පැවසීය.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>06</day>
    </date>
    <link>http://www.dinamina.lk/2010/04/06/_art.asp?fn=n1004067</link>
    <topic>අද සිට පාසල් නිවාඩු</topic>
    <author>දයා පෙරේරා</author>
    <content>රජයේ සිංහල දෙමළ හා මුස්ලිම් පාසල්හි මේ වසරේ පළමුවැනි වාරය අද (06) අවසන් වේ.මුස්ලිම් පාසල් හැර සෙසු සියලුම පාසල්වල දෙවැනි වාරය ලබන 22 වැනිදා බ්‍රහස්පතින්දා ඇරැඹේ.මුස්ලිම් පාසල් පමණක් දෙවැනි වාරය සඳහා ලබන 19 වැනිදා යළි විවෘත කැරේ.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>06</day>
    </date>
    <link>http://www.dinamina.lk/2010/04/06/_art.asp?fn=n1004068</link>
    <topic>බැසිල් ඡන්ද ප්‍රචාරක රැස්වීම් 1002ක් තබා මුල්තැනට</topic>
    <author/>
    <content>ගම්පහ දිස්ත්‍රික් එක්සත් ජනතා නිදහස් සන්ධානයේ නායක බැසිල් රාජපක්ෂ මහතා ඡන්ද ප්‍රචාරක රැස්වීම් 1002 ක් පවත්වා නිමවීමෙන් එම දිස්ත්‍රික්ක ඡන්ද ප්‍රචාරක ව්‍යාපාරයේ වාර්තාවක් තබා ඇතැයි ගම්පහ සන්ධාන පක්ෂ කාර්යාලයේ ප්‍රකාශකයෙක් ප්‍රකාශ කළේය.රාජපක්ෂ මහතා පළමු දිනයේ සිට ම අසමානවූත් ආදර්ශවත්වූත් මැතිවරණ ප්‍රචාරක ව්‍යාපාරයක් පවත්වා ඇති අතර එය අතිශයින් ම සාර්ථක වී තිබේ.එක්සත් ජනතා නිදහස් සන්ධානයට ලැබෙන ජයග්‍රහණය වාර්තාගත එකක් වන බවට අපට කිසිත් සැකයක් නැතැ’යි ද රාජපක්ෂ මහතාගේ නායකත්වයෙන් තරග කරන හිටපු පාර්ලිමේන්තු මන්ත්‍රීවරයෙක් පැවසීය. රාජපක්ෂ මහතා මැතිවරණ කොට්ඨාස 13 හිම කුඩා, මධ්‍යම ප්‍රමාණ හා විශාල ප්‍රමාණ ප්‍රචාරක රැස්වීම් සියල්ලට ම සහභාගිවෙමින් එම මැතිවරණ කොට්ඨාස සියල්ලම ආවරණය කොට ඇතැයි ද එලෙසින් දස දහස් සංඛ්‍යාත ඡන්දදායකයින් සංඛ්‍යාවක් එතුමා මුණගැසී ඇතැයි ද ඔහු කීය.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>06</day>
    </date>
    <link>http://www.dinamina.lk/2010/04/06/_art.asp?fn=n1004069</link>
    <topic>සාධාරණ මැතිවරණයක් පැවැත්වීමටඅලුතින් නව ක්‍රියා මාර්ග රැසක්</topic>
    <author>දයා පෙරේරා</author>
    <content>නිදහස් හා සාධාරණ පාර්ලිමේන්තු මැතිවරණයක් පැවැත්වීම සඳහා මීට පෙර මැතිවරණවලදී අනුගමනය නොකල ක්‍රියාමාර්ග කිහිපයක් ම බ්‍රහස්පතින්දා (8) පැවැත්වෙන මැතිවරණයේ දී ක්‍රියාත්මක කිරීමට නියමිත බව මැතිවරණ ආරංචි මාර්ග කියයි.ඡන්දය සළකුණු කිරීම සඳහා මෙතෙක් භාවිතා කළ පැන්සල වෙනුවට පෑනක් යොදා ගැනීම එවැනි වැදගත්ම ක්‍රියාමාර්ගයක් බව මැතිවරණ මහ ලේකම් කාර්යාලයීය ප්‍රකාශකයෙක් කීය.ඡන්ද දිනයේ උදෑසන ඡන්ද සළකුණු කිරීමට පෙර ඡන්ද පොළ නියෝජිතයන්ට අවශ්‍යනම් ඡන්ද පෙට්ටිය ඇතුළත ස්ටිකරයක් ඇලවීම සඳහා ද මැතිවරණ කොමසාරිස්වරයා එකඟ වීමද තවත් ක්‍රියාමාර්ගයකි. අවශ්‍ය නම් ස්ටිකර පෙට්ටිය මුලු හතරේ ඇලවීමටද අවස්ථාව ලබා දී ඇත.ඡන්ද පෙට්ටියේ ආරක්ෂාව සඳහා දේශපාලන පක්ෂ නියෝජිතයන් ඡන්ද පොළේදී අලවන ස්ටිකරය ප්‍රමාණවත් නොමැති යැයි හැඟේ නම් හෝ ගැලවේ යැයි සැකයක් ඇත්නම් බඩු බාහිරාදිය සඳහා යොදන ආරක්ෂක ටේප් එකකින් මනාව වෙලීමට ද ඉඩ දීමට කොමසාරිස්වරයා එකඟ වී තිබීමද මෙවර විශේෂයකි.ඡන්ද පොළ නියෝජිතයන් පත් කිරීමේ දී ප්‍රදේශවාසීන් හොඳීන් හඳුනන අය පත් කිරීමටද කොමසාරිස්වරයා කල් ඇතිවම පක්ෂ ලේකම්වරුන්ට උපදෙස් දී ඇත.ඡන්ද ගණන් කිරීමේ ශාලාවලට පත්කරන නියෝජිතයන්ට වගකීමෙන් ක්‍රියා කිරීම සඳහා ඔවුන් දැනුවත් කිරීමට ද කොමසාරිස්වරයා පක්ෂ ලේකම්වරුන්ට උපදෙස් ලබා දී තිබේ.තරග කරන අපේක්ෂකයන් ගණන වැඩි වීම නිසා ඡන්ද ගණන් කිරීමේ ශාලා ගණන වැඩිකර ඇති අතර ඒ නිසාම රාජකාරි සඳහා යොදවා ගන්නා සේවක පිරිස ද වැඩි කිරීමත් මැතිවරණ කොමසාරිස්වරයා පියවර ගෙන ඇත.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>06</day>
    </date>
    <link>http://www.dinamina.lk/2010/04/06/_art.asp?fn=n10040610</link>
    <topic>පක්‍ෂ හෝ කණ්ඩායම් කීපයකට ඡන්දය දුන්නොත් ඡන්දය අවලංගුයි</topic>
    <author>දයා පෙරේරා</author>
    <content>පාර්ලිමේන්තු මැතිවරණයේදී දේශපාලන පක්‍ෂ හෝ ස්වාධීන කණ්ඩායම් කිහිපයකට ඡන්දය ප්‍රකාශ කළ හොත් එම ඡන්ද පත්‍රිකාව අවලංගු වන බව මැතිවරණ කොමසාරිස් දයානන්ද දිශානායක මහතා පවසයි. ඡන්දදායකයකුට තමා කැමැති එක් පක්‍ෂයට හෝ ස්වාධීන කණ්ඩායමට අයිති ලකුණ ඉදිරියේ කතිරය සළකුණු කර ඡන්දය පාවිච්චි කළ හැකි බවත් මැතිවරණ කොමසාරිස්වරයා පෙන්වා දෙයි.ඒ අයුරින් ඡන්දය ප්‍රකාශ කිරීමෙන් අනතුරුව එම පක්‍ෂයේ හෝ ස්වාධීන කණ්ඩායමේ හෝ අපේක්‍ෂකයන් තිදෙනකුට පමණක් මනාපය පළ කළ හැකි බවත් ඒ සඳහා ඡන්ද පත්‍රිකාවෙහි දෙවැනි කොටසෙහි දැක්වෙන අංක මතුපිට කතිරය සළකුණු කළ යුතු බවත් කොමසාරිස්වරයා වැඩිදුරටත් පවසයි.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>06</day>
    </date>
    <link>http://www.dinamina.lk/2010/04/06/_art.asp?fn=n10040611</link>
    <topic>හමුදාවට බාර වූ හා අත්අඩංගුවට පත් දරුවන් ඥාතීන්ට බාරදීමට පියවර</topic>
    <author>බුද්ධිකා ඉඹුලාන</author>
    <content>යුද සමයේදී අත්අඩංගුවට ගත් සහ රජයේ හමුදාවන් වෙත බාරවූ දරුවන් පුනරුත්ථාපනය කර ඔවුනගේ ඥාතීන් වෙත බාර දීමට පියවර ගන්නා බව සමාජ සේවා හා සමාජ සුබසාධන ඇමැති ඊ.පී.ඩී.පී.මහලේකම් ඩග්ලස් දේවානන්ද මහතා කියයි. මේ පිළිබඳව තමා දැනටමත් ජනාධිපති මහින්ද රාජපක්ෂ මහතා සමග සාකච්ඡා කර ඇතැයිද ඇමැතිවරයා පවසයි.වවුනියාව, සෙට්ටිකුලම් ආනන්ද කුමාරසාමි 4 වන කලාපය ,රාමනාදන්, අරුණාචලම් සහ කදිරගාමර් සුබසාධන මධ්‍යස්ථානවල රඳවා සිටින ජනතාවට ද ඇමැතිවරයා පසුගියදා මේ බැව් අවධාරණය කර ඇත.දැනට අත්අඩංගුවේ පසුවන හා රජයට බාර වූ දරුවන් පිළිබඳව ඔවුනගේ ඥාතීන් අත්විඳින වේදනාව තමන්හට මනාව වැටහෙන බවත් මෙම දරුවන් නිසි අයුරින් පුනරුත්ථාපනය කර යළිත් ඔවුනගේ ඥාතීන් වෙත බාරදීම තම වගකීම වන බවත් ඇමැතිවරයා කියයි. එමෙන්ම යුද සමයේ අතුරුදන් වූවන් සොයා ගැනීම සඳහා ස්වාධීන කණ්ඩායමක් පත් කිරීම සම්බන්ධයෙන් , ජනාධිපති මහින්ද රාජපක්ෂ මහතා සමග තමන් සාකච්ඡා කර ඇති බවත් දේවානන්ද මහතා පවසයි.මේ සම්බන්ධයෙන් විවිධ අදහස් දක්වමින් , විවිධ උපක්‍රම යොදමින් එම ජනතාවගේ ඡන්ද මංකොල්ල කෑමට ඇතැම් පිරිස් සාවද්‍ය ප්‍රචාර ගෙන යන බවත් ඒවාට නොරැවටී තම දේශපාලන බලය ශක්තිමත් කිරීමෙන් මෙම ගැටලුව නිරාකරණය කිරීම කඩිනම් වනු ඇති බවත් දේවානන්ද මහතා පෙන්වා දෙයි.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>06</day>
    </date>
    <link>http://www.dinamina.lk/2010/04/06/_art.asp?fn=n10040612</link>
    <topic>ආචාර්ය ලෙස්ටර් මහත්තයාසිංහල සිනමාවේ නිධානයයි</topic>
    <author/>
    <content>දේශීය සංස්කෘතිය පෙරට ගෙන නිර්මාණකරණයේ යෙදුණ අපේ රටේ කලාකරුවන් අතර විශිෂ්ටතමයෙකු වූ ආචාර්ය ලෙස්ටර් ජේම්ස් පීරිස් මහතාගේ නාමය ජාත්‍යන්තර සිනමාවේ ආසියාවේ පුරෝගාමීන් තිදෙනා අතර සුවිශේෂී යැයි ජනාධිපති මහින්ද රාජපක්‍ෂ මහතා සුබපැතුම් පණිවුඩයක් එවමින් සඳහන් කරයි.ආචාර්ය ලෙස්ටර් ජේම්ස් පීරිස් මහතාගේ 91 වැනි උපන්දිනයට සුබ පතමින් ජනාධිපතිතුමා එසේ සඳහන් කර තිබේ.එම සුබපැතුම් පණිවුඩය මෙසේයි.ශ්‍රී ලාංකේය සිනමාවේ අති විශිෂ්ට සිනමාවේදියාණන් වූ ආචාර්ය ලෙස්ටර් ජේම්ස් පීරිස් මහතාගේ 91 වැනි ජන්ම දිනයට සුබ පතන සුවහසක් සිනමා පේ‍්‍රමීන් සමඟ මටද එක්වීමට ලැබීම ඉමහත් සතුටකි. ලෙස්ටර් ජේම්ස් පීරිස් ජාතියේ වාසනාවට රටට හිමි වූ කලාකරුවෙකි. ඔහුගේ අති විශිෂ්ට ප්‍රතිභාව දේශීය සිනමාව පමණක් නොව ලෝක සිනමාව ද නව මගකට යොමු කොට තිබේ. දේශීය සිනමා ඉතිහාසයේ මෙතෙක් බිහි වූ විශිෂ්ටතම චිත්‍රපටිය වන්නේ ලෙස්ටර් ජේම්ස් පීරිස් මහතාගේ “නිධානය” යි.එය අපේ සිනමාවට මෙන්ම ලෝක සිනමා ඉතිහාසයට ද නිධානයක් ව තිබේ. ලෝක සිනමාවට වසර සියයක් සපිරෙන මොහොතේ මෙතෙක් ලොව බිහිවූ හොඳම චිත්‍රපට පනහ අතරට නිධානය චිත්‍රපටිය ද එක කළ ලෙස්ටර් කෙරෙහි අප තුළ ඇත්තේ ඉමහත් ගෞරවයකි.ජාත්‍යන්තර සිනමාවේ ආසියාවේ පුරෝගාමීන් තිදෙනා අතර ලෙස්ටර් ජේම්ස් පීරිස් නාමය සුවිශේෂී ය. එය තවත් බොහෝ කල් නොවෙනස්ව පවතින බව නොරහසකි.“ටයිම්ස්” පුවත්පතේ සේවය කරමින් ඔහු ලැබූ අත්දැකීම් ද මහා සිනමාවේදියෙකු ලෝක සිනමාවට දායාද කිරීමට හේතු වූ බව මාගේ හැඟීමයි. ඔහු දේශීය සංස්කෘතිය පෙරට ගෙන නිර්මාණකරණයේ යෙදුණ, අප රටේ කලාකරුවන් අතළොස්ස අතර විශිෂ්ටතමයෙකි.ලෙස්ටර් හුදෙක් සම්මාන අපේක්ෂාවෙන්ම නිර්මාණකරණයේ යෙදුණ කලාකරුවෙකු නොවේ. ඔහුගේ නිර්මාණ පසුපස ගලා ආ දෙස් විදෙස් සම්මාන එමටය. ඒ නිසාම ඔහු සැබෑ සිනමා නිර්මාණකරුවෙකු ලෙස හැදින්විය හැක.ඔහු නවක සිනමාකරුවන්ට නිවැරදිම මග පෙන්වන්නකු වන්නේ ඒ නිසාම පමණක්ම නොවේ. දේශීය සංස්කෘතිය සහ සමාජ හරයන් ද ඔහුගේ නිර්මාණ තුළින් මනා ලෙස සුරක්ෂිත වූ නිසා ද වන්නේය.දේශීය සිනමාවට සිනමා සංරක්ෂණාගාරයක අවශ්‍යතාව ඔහු අප වෙත අවධාරණය කළේය. සිනමාකරුවන් අපේක්ෂා කරන චිත්‍රපට සංරක්ෂණාගාරය ද ගොඩ නගන බව ලෙස්ටර් උපහාරයක් ලෙස සඳහන් කරමු.සැබෑ සිනමාව ලොවට හඳුන්වා දුන් මහා සිනමා ප්‍රාඥයන් අතර දැනට අප අතර සිටින එකම සිනමාකරුවීමේ භාග්‍යයද ලෙස්ටර් ජේම්ස් පීරිස් මහතා හිමි කර ගැනීම අප රටට මහත් ආඩම්බරයකි.ආචාර්ය ලෙස්ටර් ජේම්ස් පීරිස් මහතාට නිදුක් නිරෝගී සුවයත්, චිර ජීවනයත් ප්‍රාර්ථනා කරමි.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>06</day>
    </date>
    <link>http://www.dinamina.lk/2010/04/06/_art.asp?fn=n10040613</link>
    <topic>උද්ඝෝෂණය කරමින්, මහජන දේපළවලටහානි කළැයි අත්අඩංගුවට ගත් අය යළි රිමාන්ඩ්</topic>
    <author>රොෂාන් තුෂාර</author>
    <content>සරත් ෆොන්සේකා මහතා නිදහස් කරන ලෙස ඉල්ලමින් කොළඹ අධිකරණ සංකීර්ණය ඉදිරිපස උද්ඝෝෂණ කරමින් මහජන දේපළවලට අලාභහානි කිරීමේ චෝදනාවට අත්අඩංගුවට පත් සැකකරුවන් මැයි 26 දින දක්වා යළි රක්ෂිත බන්ධනාගාරගත කරන ලෙස කොළඹ ප්‍රධාන මහේස්ත්‍රාත් චම්පා ජානකි රාජරත්නම් මහත්මිය ඊයේ (05) නියෝග කළාය.සිද්ධිය සම්බන්ධයෙන් වූ පරීක්ෂණය මේ වනතෙක් අවසන් නොමැති බවත්, සැකකරුවන් සම්බන්ධයෙන් පැති කිහිපයකින් විමර්ශනය කරන බැවින් ඉදිරි දිනකදී වැඩිදුර වාර්තාවක් අධිකරණයට ඉදිරිපත් කරන බව කොළඹ අපරාධ කොට්ඨාසයේ අධ්‍යක්ෂ ඩී. ආර්. එල්. රණවීර මහතා අධිකරණයට කරුණු ඉදිරිපත් කෙළේය.සැකකරුවන් අටදෙනෙක් බන්ධනාගාරය මගින් අධිකරණයට ඉදිරිපත් කැර තිබිණි.අත්අඩංගුවට ගෙන ඇති පුද්ගලයින් මේ සිද්ධියට සම්බන්ධ නොමැති බවත්, සැබෑ අපරාධකරුවන් අත්අඩංගුවට ගැනීමට ක්‍රියාකරන ලෙසත්, සැකකරුවන් වෙනුවෙන් පෙනී සිටි නීතිඥ ගුණරත්න වන්නිනායක මහතා පොලිසියෙන් ඉල්ලා සිටියේය.මාස එකහමාරක් තිස්සේ ඔවුන් අත්අඩංගුවට ගැනීමට පොලිසිය අපොහොසත් වී ඇති බවද නීතිඥවරයා පැවැසීය.නීතිඥවරයාගේ ප්‍රකාශයට විරෝධය පළ කළ පොලිස් අධිකාරිවරයා මෙතෙක් සිදුකැර ඇති විමර්ශන පිළිබඳව අධිකරණයට කරුණු ඉදිරිපත් කළේය.කරුණු සලකා බැලූ මහේස්ත්‍රාත්තුමිය වහා පරීක්ෂණ අවසන් කැර මැයි 26 දින වාර්තා කැඳවන ලෙස දන්වා සිටියාය.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>06</day>
    </date>
    <link>http://www.dinamina.lk/2010/04/06/_art.asp?fn=n10040614</link>
    <topic>ගලේවෙල බුද්ධ ප්‍රතිමාවකසිරස කැඩූ සිද්ධියට ඇමැතිවරයකු සම්බන්ධ නැහැ</topic>
    <author/>
    <content>ගලේවෙල පොලිස් බලප්‍රදේශයේදී බුද්ධ ප්‍රතිමාවකට හානි සිදුකර එහි සිරස කඩා දැමීමේ සිද්ධියට ඇමැති ජනක බණ්ඩාර තෙන්නකෝන් හෝ ඔහුගේ පුත් ප්‍රමිත බණ්ඩාර තෙන්නකෝන් කිසිදු සම්බන්ධයක් නොමැති බවට පරීක්ෂණවලදී හෙළි වූ බව පොලිස් මූලස්ථානය සඳහන් කරයි.මේ සම්බන්ධයෙන් සිදුකළ පරීක්ෂණවලදී ඇමැතිවරයාත් ඔහුගේ පුතුත් දඹුල්ල මුලස්ථාන පොලිස් පරීක්ෂක වෙත ප්‍රකාශයක් ලබා දී තිබේ.පරීක්ෂණ වාර්තාව අනුව පැහැදිලි වන්නේ මෙම අපරාධය සිදුකිරීම ගැන ගරු ඇමැති ජනක බණ්ඩාර තෙන්නකෝන් මහතා හෝ එතුමාගේ පුත් ප්‍රමිත බණ්ඩාර තෙන්නකෝන් මහතා පැමිණ නැති බවයි. එසේම අදාළ දින ඇමැතිතුමා කොළඹ නිල නිවෙසේ සිටි බවට තහවුරු වී ඇත.මෙම සිද්ධිය සම්බන්ධයෙන් පොලිසිය විසින් සිදු කරන ලද විමර්ශනයේදී වෙළෙඳ පොළකට පහරදී අලාභ කිරීම, වෙළෙඳසලේ තිබූ සීවලී බුද්ධ ප්‍රතිමාවේ සිරස කැඩීම හා වෙළෙඳසැල ඉදිරිපිට පාරේ ප්‍රතිවිරුද්ධ පැත්තේ පිහිටා තිබූ බුදු මැදුරේ වීදුරු කඩා අලාභ කිරීම සහ අයුතු ජන රාශියක සාමාජිකයින්වීම යටතේ සැකකරුවන් 06 දෙනකු අත්අඩංගුවට ගෙන දඹුල්ල මහේස්ත්‍රාත් උසාවියට ඉදිරිපත් කිරීමෙන් පසු මහේස්ත්‍රාත්වරිය විසින් එක් සැකකරුවෙකුට රු. 50,000 බැගින් ශරීර ඇප මත මුදා හැර ඇති අතර නැවත මෙම නඩුව 2010.04.27 දින කැඳවීමට නියමිතය.තවද ඉහත සිද්ධිය පුද්ගලික ආරවුලක් මත සිදු වූ වක් වන අතර ගරු අමාත්‍ය ජනක බණ්ඩාර තෙන්නකෝන් මහතා හෝ ඒ මහතාගේ පුත් ප්‍රමිත බණ්ඩාර තෙන්නකෝන් මහතාගේ මෙම සිද්ධිය සම්බන්ධයෙන් කිසිසේත් සම්බන්ධයක් නොමැති බවට පරීක්ෂණවලදී කරුණු අනාවරණය වී ඇති බව තවදුරටත් දන්වා සිටිමි.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>06</day>
    </date>
    <link>http://www.dinamina.lk/2010/04/06/_art.asp?fn=r1004061</link>
    <topic>මහ කළු ගලක් දෙබෑ කර තනනසුවිසල් සුනාමි සංඥා පද්ධතිය</topic>
    <author>අනුරාධපුර අතිරේක දිස්ත්‍රික් සමූහ නිමල් විජේසිංහ ඡායාරූප :- අනුරාධපුර අතිරේක දිස්ත්‍රික් සමූහ</author>
    <content>අනුරාධපුරයට නුදුරු මහකනදරාවේ සහ දකුණේ හක්මන ප්‍රදේශයේ සුනාමි අනතුරු කල්තියා දැනුම් දීමේ මධ්‍යස්ථාන දෙකක් ඉදි කෙරේ. ජර්මන් රජය මේ ව්‍යාපෘතිය සඳහා භූ කම්පන විද්‍යා කටයුතු සඳහා වන ජර්මන් පර්යේෂණ ආයතනය හරහා යූරෝ ලක්ෂයක් වටිනා අති නවීන උපකරණ හා ආම්පන්න විශේෂඥ සහායද ප්‍රදානයක් ලෙස සලසා දෙයි.පුරා විද්‍යා දෙපාර්තමේන්තුවේ විරෝධතා නිසා මහකනදරාව සුනාමි අනතුරු හැඟවීමේ මධ්‍යස්ථානය ඉදිකිරීමේ වැඩ මාස ගණනාවක් අත්හිටුවා තිබිණි. පුරා විද්‍යා කොමසාරිස්වරයාගේ අනුමැතිය ලැබීමෙන් පසු ඉදිකිරීම් කටයුතු හා උපකරණ සවිකිරීම මේ දිනවල ලහි ලහියේ සිදු කෙරේ. ජර්මන් ජාතික භූ® කම්පන ඉලෙක්ට්‍රොනික විද්‍යාඥයන් දෙදෙනකුව වන ඇන්ඩ්‍රීස් වෝල්ටර් මියුන්චෝව් සහ තෝමස් සෙයික් මහකනදරාවේ වැව් ඉස්මත්තේ මහ වනය මැද ව්‍යාපෘතියේ වැඩ අවසන් කිරීමට අපමණ වූ වෙහෙසක් දරති.ව්‍යාපෘතිය මෙහෙයවීම භාරව ඇත්තේ ශ්‍රී ලංකාවේ භූ® විද්‍යා සමීක්ෂණ ආචාර්ය එන්. ඒ. විජයානන්ද මහාතගේ අධීක්ෂණයෙන් කාර්යාංශයේ භූ® කම්පන විද්‍යාඥ මහින්ද සෙනවිරත්න මහතා ජර්මානු ඉංජිනේරුවන්ට මේ කාර්යය කරනගෙන යෑම සඳහා සහාය වෙයි.මහකනදරාව වැව් තාවුල්ලේ මහා ගල්කුලු රැසක් අතර උසින් පිහිටි කලු ගල් පර්වතයක් මීටර් දෙකක් පමණ ගැඹුරට හාරා එහි සවිකරනු ලබන සුනාමි අනතුරු සංඥා ලබා ගැනීමට සමත් අති නවීන හා සූක්ෂම භූ® කම්පන මාන පරිගණක පද්ධතිය හා සෙසු විද්‍යාත්මක උපකරණ ආවරණය වන සේ ශක්තිමත් කොන්ක්‍රීට් කුටියක් තනනු ලබන අතර මේ විද්‍යුත් උපකරණ පද්ධතිය ඊට ඉහළින් ඉදිකර ඇති සුවිසල් ඇන්ටනාවකට කේබල් ජාලයක් මගින් බද්ධ කරනු ලැබේ. මේ ඇන්ටනාව මගින් සියලු සංඥා හා හදිසි අනතුරු හැඟවීමේ පණිවිඩ ශ්‍රී ලංකාව ඇතුළු සමස්ත ආසියානු හා අප්‍රිකා කලාප වෙත සන්නිවේදනය කරනු ලබයි.හක්මන මධ්‍යස්ථානය ක්‍රියාත්මක වනුයේ මේ ආකාරයටම බව මහින්ද සෙනෙවිරත්න මහතා පැවැසීය.මේ ව්‍යාපෘති පිළිබඳ අදහස් පළ කළ ජර්මන් ඉංජිනේ්රු කාර්ය මණ්ඩලයේ කණ්ඩායම් නායක ඇන්ඩ්‍රිස් වෝල්ටර් මියුන්චෝව් මහතා2004 දෙසැම්බර් 26 දා සුනාමි ඛේදවාචකය මුල්කර ගනිමින් ජර්මන් රජය ජර්මනිය කේන්ද්‍රකොට ගනිමින් සුනාමි අනතුරු කළින් දැනුම් දීමේ ක්‍රමවේදයක් ආරම්භ කිරීමට තීරණය කළා. ඒ අනුව එය පසුව ‘ජර්මානු - ඉන්දුනිසියානු සුනාමි අනතුරු කළින් දැනුම් දීමේ පද්ධතිය’ ලෙස ස්ථාපිත කර තිබෙනවා. මෙය ඉන්දුනියාසියාව, මැඩගස්කරය, මාලදිවයින, කෙන්යාව, ඇතුළු ඉන්දියන් සාගරය ආශි‍්‍රතව රටවල් රැසකට සම්බන්ධයි.අපි ශ්‍රි ලංකාවේ ඉදිකරන්නේ මේ පද්ධතියට සම්බන්ධ කරනු ලබන සුනාමි අනතුරු කල්තියා දැනුම් දීමේ මධ්‍යස්ථාන දෙකයි. මුහුදේ අතිවිශාල භූ®මිකම්පාවක් නිසා හටගත හැකි සුනාමි ව්‍යසනයක් පිළිබඳව, උපරිම වශයෙන් එම විනාශයට විනාඩි 20කට කලින් මේ යාන්ත්‍රනය මගින් ලෝකයටම දැනුම් දෙනවා. ඒ කාලය තුළ තම ජීවිත හා අවස්ථානුකූ®ලව, දේපළ මෙම විනාශයෙන් බේරා ගැනීමට ජනතාවට අවකාශ ලැබෙනවා.ජර්මානු ඉංජිනේරු කණ්ඩායම කොළඹදී පාරිසරික කටයුතු හා ස්වභාවික සම්පත් ඇමැති පාඨලී චම්පික රණවක මහතා හමු වී සුනාමි අනතුරු ඇඟවීමේ මධ්‍යස්ථාන ව්‍යාපෘතියේ ප්‍රගතිය හා ඉදිරි වැඩපිළිවෙළ පිළිබඳව ඇමැතිවරයා ඇතුළු භූ® විද්‍යා සමීක්ෂණ , පතල් කාර්යාංශයේ නිලධාරින් දැනුවත් කළහ.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>06</day>
    </date>
    <link>http://www.dinamina.lk/2010/04/06/_art.asp?fn=r1004062</link>
    <topic>දාහේ හොර නෝට්ටු සමඟතිදෙනෙක් අත්අඩංගුවට</topic>
    <author>පුත්තලම සමූහ ඩබ්ලිව්. සී. බී. ප්‍රනාන්දු සහ මාරවිල සමූහ ඡායාරූපය -පුත්තලම සමූහ සහ මාරවිල සමූහ</author>
    <content>රුපියල් දහසේ (රු: 1000/-) ව්‍යාජ මුදල් නෝට්ටු මාරුකිරීමේ ජාවාරමක නිරතව සිටි තිදෙනකු එම ව්‍යාජ මුදල් නෝට්ටු 146 ක් ද සමඟ පෙරේදා (4) පොලිස් අත්අඩංගුවට ගෙන ඇත.කොස්වත්ත පොලිසියේත්, හලාවත කොට්ඨාස නොවිසඳුණු අපරාධ විමර්ශන අංශයේත් නිලධාරීන් එක්ව සිදුකළ විශේෂ පරීක්ෂණයකදී ව්‍යාජ මුදල් නෝට්ටුත් සමගම මොවුන් අත්අඩංගුවට ගත හැකි වූයේ නාත්තණ්ඩියේ කොට්ට්‍රාමුල්ල ප්‍රදේශයේදීය.මේ ව්‍යාජ මුදල් නෝට්ටු ජාවාරමේ මහ මොළකරු මහනුවර දිගන ප්‍රදේශයේ පුද්ගලයෙක් බවත්, ඔහු මේ වන විට රටින් පිටවී ගොස් සිංගප්පූරුවේ සිටින බවටත් තොරතුරු පොලිසිය හෙළිකරගෙන ඇත.ත්‍රීරෝද රථයකින් යමින් සිටි දෙදෙනෙක් ප්‍රථමයෙන් අත්අඩංගුවට ගත් මේ පොලිස් නිලධාරීන් ඔවුන්ගෙන් එක් අයෙක් ළඟ තිබී රුපියල් දහසේ ව්‍යාජ මුදල් නෝට්ටු 19 ක් සොයාගෙන ඇත.කාට්ට්‍රාමුල්ලේම පුද්ගලයෙක් තමන්ට මේ හොර මුදල් නෝට්ටු දුන් බවත් රුපියල් දහසේ එක් නෝට්ටුවක් ඔහු තමන්ට දුන්නේ රුපියල් 500 ක් බැගින් බවත් අත්අඩංගුවට පත් එම සැකකරුවන් විමර්ශන නිලධාරීන්ට පවසා ඇත.වහා ක්‍රියාත්මක වී එම පුද්ගලයාද අත් අඩංගුවට ගෙන ප්‍රශ්න කිරීමේදී ඔහු ළඟ තිබී තවත් රුපියල් දහසේ (රු: 1000/-) ව්‍යාජ නෝට්ටු 127ක් සොයාගැනීමට විමර්ශන නිලධාරීන් සමත්වී ඇත.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>06</day>
    </date>
    <link>http://www.dinamina.lk/2010/04/06/_art.asp?fn=r1004063</link>
    <topic>රන් ආලේපිත ඊයම් කැබලි විකිණූ සැකකරුවෝ කොටු</topic>
    <author>අසේල කුරුළුවංශ ඡායාරූප - උදේනි රාජපක්ෂ</author>
    <content>නිධානයකින් ගත් රන් කැබැලි ලෙස හඳුන්වමින් රන් ආලේපිත ඊයම් කැබලි රටේ විවිධ ප්‍රදේශවල පුද්ගලයනට අලෙවි කර රුපියල් කෝටියකට වැඩි මුදලක් වංචා කළ කල්ලියක් කටුගස්තොට පොලිසියේ නිලධරීන් විසින් ගම්පොලදී පසුගියදා අත්අඩංගුවට ගනු ලැබීය.මේ කල්ලිය අල්ලා ගැනීමට පොලිසිය ගත් උත්සාහය මේ ලිපියෙන් දැක්වෙයි.ලොරියක් මිලදී ගැනීම සඳහා පැමිණි තමන්ගේ රුපියල් දසලක්ෂයක් කටුගස්තොට යහලතැන්න ප්‍රදේශයේදී කිසියම් පිරිසක් පැහැරගත් බවට හම්බන්තොට ප්‍රදේශයේ පදිංචිකරුවකු පසුගියදා කටුගස්තොට පොලිසියේ අපරාධ විමර්ශන අංශයට පැමිණිලි කළේය.සැකකරුවන් පැමිණි වාහනය වාහන කුලියට ලබාදෙන ආයතනයකට අයත් බව අනාවරණය විය. ඒ අනුව එදින එම වාහනය කුලියට ලබාගත් පිරිසගේ තොරතුරු අනාවරණය කර ගැනිණි. මේ විමර්ශනවල ප්‍රතිඵලය ලෙස සැකකරුවන් සිව්දෙනකු ගම්පොළ අවන්හලක මත්පැන් පානය කරමින් සිටියදී අත්අඩංගුවට ගැනීමට පොලිසියට හැකිවිය.සැකකරුවන් අත්අඩංගුවට ගන්නා අවස්ථාවේ ඔවුන් සතුව තිබූ කාරයේ ඊයම් කැබලි කිලෝ ග්‍රෑම් 1 1/2ක් පමණ තිබිණි. දිගින් හා පළලින් සෙන්ටිමීටරය බැගින් වූ මෙම ඊයම් කැබලි 50000 ක් පමණ ඒ අතර විය.මේ පිළිබඳව එම සැකකරුවන්ගෙන් දිගින් දිගටම කළ ප්‍රශ්න කිරීම් වලින් මෙරට විවිධ පුද්ගලයින්ට රන් ආලේපිත ඊයම් කැබලි විකුණා රුපියල් කෝටි ගණනින් වංචා සිදුකළ කල්ලියක් බවට පොලිසිය තොරතුරු අනාවරණය කැර ගත්තේය.ලොරිය මිලදී ගැනීම සඳහා පැමිණි අවස්ථාවේ මුදල් පැහැරගත් බවට හම්බන්තොට ප්‍රදේශයේ පුද්ගලයා කළ පැමිණිල්ලද ව්‍යාජ එකක් බවත් ඔහු ලක්ෂ 6 1/2 ක මුදලක් සැකකරුවන්ට දී රන් ආලේපිත ඊයම් කැබලි මිලදී ගෙන ඇති බවත් පසුව අනාවරණය විය.චීවරධාරියකු වෛද්‍යවරු ඇතුළු විශාල පිරිසක් මේ පිරිසට අසුවී ඇති බවත් ඇතමුන් ඒ පිළිබඳ පැමිණිල්ලක් හෝ ඉදිරිපත් නොකර නිහඬව සිට ඇති බවත් පොලිස් පරීක්ෂණ වලින් අනාවරණය විය.රෝගී වෙස්ගත් කල්ලියේ අයකු වෛද්‍යවරයකු වෙත ගොස් ඇඟ වෙව්ලන බවට පවසා ප්‍රතිකාර ගෙන තිබේ. තම ගෙපළ කැපීමේදී මුට්ටියක් හමුවූ බවත් එහි රන් කැබලි තිබූ බවත් එදින සිට ඇඟ වෙව්ලන බවත් මේ පුද්ගලයා වෛද්‍යවරයාට පවසා ඇත. නියම රන් කැබලි 5ක් සැකකරුවන් සතුව තිබූ බවත් එවැනි එක් රන් කැබැල්ලක් සැකකරු වෛද්‍යවරයාට ලබාදී පරීක්ෂා කර බලන ලෙස පවසා ඇත. පරීක්ෂා කර බැලීමේදී එය නියම රන් බැවින් වෛද්‍යවරයා රුපියල් ලක්ෂ 5ක් ගෙවා රන් ආලේපිත ඊයම් කැබලි 20,000ක් පමණ ලබාගෙන ඇත.මේ ආකාරයෙන්ම සැකකරුවන් චීවරධාරියකුද මුලාකර ඊයම් කැබලි විකුණා ලක්ෂ 10ක් වංචා කර ඇත. හිමිනම හමුවීමට ගිය සැකකරුවකු ගෙපළක් කැපීමට වෙලාවක් ඉල්ලා තිබේ.වේලාව ලබාගත් ඔහු දින කිහිපයකින් හිමිනම හමුවී ගෙපල කැපූ අවස්ථාවේ මුට්ටියක තිබී රන් කැබලි හමුවූ බව පවසා ඇත. පරීක්ෂා කර බැලීමට නියම රන් කැබැල්ලක්ද ඔහු හිමිනමට ලබාදී තිබේ. ඒ අනුව සියල්ල සැබෑ රන් බවට රැවටී භික්ෂූන් වහන්සේ රුපියල් ලක්ෂ 10ක් දී ඊයම් කැබලි මිලදී ගෙන ඇත.බකමූණ පොලිස් වසමේ වයස අවුරුදු 17 ක ගැහැණු ළමයකු පැහැර ගෙන ගොස් දූෂණය කිරීමේ සිද්ධියකට අවශ්‍ය පුද්ගලයකුද, පොලිස් අශ්වාරෝහක අංශයේ නියුක්තව සිට වැඩ තහනමට ලක්වූ අයකු ද සැකකරුවන් අතර සිටිති.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>06</day>
    </date>
    <link>http://www.dinamina.lk/2010/04/06/_art.asp?fn=r1004064</link>
    <topic>සැඟවුණේ ඇයි ඔබ !නිසංසලා</topic>
    <author>කඩුවෙල සමූහ - සමන්ති මිරියගල්ල</author>
    <content>නව යොවුන් වියේ දහසක් පැතුම්, ඇසිපියන් යට සඟවාගෙන, නිසංසලා නදීශානි සඳහටම නිසල වූවාය. ඒ ඉකුත් (30) බක් පුන් පොහොය දවසෙ. තලාහේන, මාලඹේ 51/1ඒ නිවෙසෙහි පදිංචිව සිටි හොඳආරච්චි පටබැඳිගේ නිසංසලා නදීශානිට වයස අවුරුදු 22ක පිරුණෙ පසුගිය පෙබරවාරි මාසෙ විසිදෙවැනිදාටය.ඇයට මෙවැනි විපතක් සිදුවුනේ ඇයි.අගහිඟකම් පිරි නිවෙසක පවුලේ දෙවැනියා වූ නිසංසලාට තවත් සහෝදරියන් තිදෙනෙකි. ඒ අතරින් වැඩිමහල් සොයුරිය විවාහවී පවුලෙන් වෙන්ව ජීවත්වෙයි. පියාගෙ අකල් මරණය නිසංසලාගෙ පවුල තවත් අසරණවීමට හේතුවකි.බාල සොයුරියන් දෙදෙනා සහ මව සමඟ බොහෝ අභියෝගයන් මැද නිසංසලා දිවි ගෙව්වාය. ඔවුන්ට කියා හිසට සෙවනක් තිබුණ නැහැ. පුංචිඅම්මා කෙනකුට අයත් නිවෙසක, බෙදා වෙන්කළ කුඩා කොටසකයි ඔවුන්, ජීවත් වුණේ.ඒ මවගෙ උත්සාහය අපතේ නොහැර නිසංසලා හොඳින් ඉගෙන ගත්තාය. බාල සොයුරියන් තවමත් පාසල්වියේ පසුවෙයි. කවියට, සිතුවමට, ක්‍රීඩාවට, කථිකත්වයට, එකසේ හපන් නිසංසලා සතු සහතික ප්‍රමාණය සියයකට අධිකය. 2006 වසරේ බත්තරමුල්ල සුභූති විද්‍යාලයේ නිවාසාන්තර ක්‍රීඩා උළෙලේ දක්‍ෂතම ක්‍රීඩිකාව වුණෙත් නිසංසලා නදීශානිය.පාසල් වියෙන් සමුගත්තට පස්සෙ තලාහේන ශ්‍රී බෝධිරුක්ඛාරාම විහාරස්ථානයේ වසර 05 කාලයක් පුරා දහම්පාසල් ගුරුවරියක වශයෙන් සොයුරු, සොයුරියන් රැසකට දහම් දැනුම ලබාදෙන්න තරම් පරිත්‍යාගශීලී හිතක් ඈට තිබුණා.නව යොවුන් වියේ අනෙක් තරුණ තරුණියන් වගේම නිසංසලා නදීශානිත් ආදර කතාවකට මුල පිරුවෙ මේ අවදියෙදියි.පෞද්ගලික කළමනාකරණ පාඨමාලාවකදී ඔහු ඇයට හමුවිය. මේ ආදර සම්බන්ධය පිළිබඳව නිසංසලාගෙ මව සහ සහෝදරියන්ගේ විරෝධතාවක් පළ වුණේ නැත. ආදරය දිනෙන් දින දලුලා වැඩිණි. ඔහු ඔවුන්ට තමන්ගෙම සහෝදරයකු බවට පත් විය. නමුත් සියල්ල එක්සැනින් වෙනස් වන ලෝකයක ඔහුගේ සිතත් වෙනස් විය.නිසංසලා විඳින වේදනාව ඉවසාගත නොහැකි තැන ඇගේ මව සන්ධ්‍යා මනෝරත්න මහත්මිය (41) නිසංසලාගේ පෙම්වතා පිළිබඳ කොස්වත්ත පොලිසියට පැමිණිලි කිරීමෙන් අනතුරුව ඔහු ගෙන්වා හේතු විමසන්නට කටයුතු කළේය. නමුත් මේ ආදර සබඳතාව ඉදිරියට ගෙනයාම ඔහු ප්‍රතික්‍ෂේප කළේය. නිසංසලාගෙ ලෝකයම කඩා වැටුණේ ඒ වෙලාවේදීය.නිසංසලාගෙ මව සන්ධ්‍යා මනෝරත්න මහත්මිය (41) සිය දයාබර දියණිය ගැන මතකය අවදි කළායනිසංසලා දුව උපන්නෙ 1988 පෙබරවාරි 22 වැනිදා. පිරිමියෙක් වගේ ගෙදරට හිටිය දරුව මට නැතිවුණා. “අම්මෙ මම රස්සාවක් කරල නංගිලාට හොඳට උගන්වනවා කිවුවා. හැම බලාපොරොත්තුවක්ම විනාශ වුණා. මගේ දුව හොරු අරන් ගියා වගේ. සහතික මිටියක් මට ඉතුරු කරල ගිහින්. ඊයෙ ඉදන් මම මැරි මැරී උපදිනවා.පහුගිය ටිකේම දුව හිටියෙ හිතේ වේදනාවෙන්. අම්මෙ එයා මාව මඟඅරිනවා කියලා දුව කිවුවා.අපි හැමෝම දුවගෙ හිත හදන්න උත්සාහ කළා. ඒත් වැඩක් වුණේ නැහැ.කඩුවෙල හදිසි මරණ පරීක්‍ෂක කේ. ආරියරත්න දෙනවක විසින් නිකුත් කළ මරණ පරීක්‍ෂණ වාර්තාවට අනුව නිසංසලාගේ මරණය උගුරුදණ්ඩ කැඩීම නිසා සිදුවූ මරණයක් බවට වාර්තා වෙයි.තවත් මෙවැනිම වූ නිසංසලාවියන්ගේ් නෑසෙන ඉකිබිඳුම් කෙතරම් නම් මේ සමාජයේ සැඟව ඇතිද? වරද කාගේ වුවද තරුණ ජීවිත අකලට පරව යාම මහත් වූ ඛේදවාචකයකි.ඡායාරූප – කඩුවෙල සමූහ</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>06</day>
    </date>
    <link>http://www.dinamina.lk/2010/04/06/_art.asp?fn=r1004065</link>
    <topic>අතුරුගිරියේ දෙදරු මව ඝාතනයේ සැකකරුවන් කොටුකරගත් හැටි</topic>
    <author>හෝමාගම සංචාරක මංජුල හිරිපිටිය</author>
    <content>අතුරුගිරිය පොරේ ප්‍රදේශයට ආසන්නව පාළු නිවෙසක් තුළ අභිරහස් ලෙස මරා දමා තිබූ දෙදරු මවගේ ඝාතනයේ ප්‍රධාන සැකකරු ඇතුළු දෙදෙනකු අත්අඩංගුවට ගැනීමට අතුරුගිරිය පොලීසිය සමත් වී තිබේ. මෙලෙස ඝාතනය කර ඇත්තේ හෝකන්දර දකුණ සිංහපුර ප්‍රදේශයේ පදිංචි හතළිස් නව හැවිරිදි ටෙක්ලා මාග්‍රට් රන්ජනී නැමැති දෙදරු මවකි.ඇයගේ රැකියාව වී ඇත්තේ නිවාසවල මෙහෙකාර සේවය සඳහා උදෑසනට ගොස් සවසට ඒමය. මෙසේ සිටියදී ඇය පසුගිය මාර්තු (24) දින සිට අතුරුදන් වී ඇති බවට ඇගේ පුතා විසින් කොස්වත්ත (තලංගම) පොලීසියට පැමිණිල්ලක් කැර තිබේ.එහිදී ඇගේ පුතා පොලීසියට ප්‍රකාශ කැර ඇත්තේ මව රැකියාව සඳහා පිළියන්දල ප්‍රදේශයේ නිවෙසකට ගිය බවයි. පැමිණිල්ල කැර දින කීපයක් ගත වුවත් ඒ පිළිබඳව කිසිදු හෝඩුවාවක් දැන ගැනීමට පොලීසියට නොහැකි විය.මෙසේ කාලය ගත වෙද්දී අතුරුගිරිය පොලීසියට අතුරුගිරිය පෝරේ ප්‍රදේශයට ආසන්නව පාළු නිවෙසක නිරුවත් කැර මරා දැමූ කාන්තා මළසිරුරක් ඇති බවට තොරතුරක් පසුගිය (27) ලැබී තිබේ.ඒ අනුව ක්‍රියාත්මක වූ අතුරුගිරිය පොලීසිය එම ස්ථානයට ගොස් මූලික පරීක්ෂණ කටයුතු ආරම්භ කෙළේය. මේ නිවෙස දක්ෂිණ ලංකා අධිවේගී මාර්ගය ඉදිකරනු ලබන ආසන්නයේ ඇති පාළු නිවෙසකි. නිවෙස අධිවේගී මාර්ගයට කැඩීමට නියමිත වුවත් මත්ද්‍රව්‍යවලට ඇබ්බැහි වූවන්ගේ සහ සල්ලාලයන්ගේ තිප්පොළක් බවට පත් වී ඇති ස්ථානයක් වී තිබිණි.ඇය මේ නිවෙසේ නාන කාමරයේ බිම නිරුවත් කැර මරා දමා තිබී ඇත. දින කීපයක් එහි සිරුර තිබීම නිසා මළසිරුර නරක් වන්නට පටන් ගෙන ද තිබේ. අනතුරුව කඩුවෙල මහේස්ත්‍රාත් පැමිණ මහේස්ත්‍රාත් පරීක්ෂණ ආරම්භ කැර මළසිරුර පශ්චාත් මරණ පරීක්ෂණය සඳහා යොමු කැර තිබේ. පශ්චාත් මරණ පරීක්ෂණ වාර්තාව අනුව ඇගේ ගෙල සිර කොට මරා දමා ඇති බවට වාර්තා වී තිබේ. ඇගේ දරුවන් විසින් මෘත ශරීරය මවගේ බවට හඳුනා ගත්තේය. පොලීසිය දිගින් දිගට පරීක්ෂණ කටයුතු ක්‍රියාත්මක කෙළේය.ප්‍රථමයෙන් ඇගේ ජංගම දුරකථනයේ අංක පරීක්ෂා කිරීම ආරම්භ කෙළේය. අනතුරුව ප්‍රධාන සැකකරු අල්ලා ගැනීමට පොලීසියට හැකි වී තිබේ. ඉන් අනතුරුව ඝාතනය සම්බන්ධයෙන් තවත් දෙදෙනකු අත්අඩංගුවට ගෙන තිබේ.ප්‍රධාන සැකකරු, ඝාතනය කර තිබූ කාන්තාව සමඟ කලක සිට අනියම් සම්බන්ධතාවක් තිබූූ බව පොලිස් පරීක්ෂණවලදී හෙළි වී තිබේ. ඇය ප්‍රධාන සැකකරුට රන් ආභරණ, ජංගම දුරකථන මිලදී ගෙන දී තිබේ.ඇයගේ සැමියා හෙරොයින් ළඟ තබා ගැනීමේ චෝදනාවක් සම්බන්ධයෙන් රක්ෂිත බන්ධනාගාර ගත කොට සිටින පුද්ගලයෙකි.ප්‍රධාන සැකකරු යම් ස්ථානයක සිට ත්‍රීරෝද රථයකින් ඝාතනය කර තිබූ පාළු නිවෙසට පැමිණ තිබේ. අනතුරුව සැකකරු සමඟ මුදල් ඉල්ලීමක් නිසා දෙදෙනා අතර බහින් බස්වීමකින් අනතුරුව ඇයව ඝාතනය කර ඇතැයි පොලීසිය සඳහන් කරයි.එම අවස්ථාවේදී ඇය සතුව තිබූ රන් ආභරණ කොළඹ ප්‍රදේශයේ උකස් මධ්‍යස්ථානයක තබා මුදල් ගෙන ඇති බව පොලිස් පරීක්ෂණවලදී හෙළිවී තිබේ.ප්‍රධාන සැකකරු පාළු නිවෙසේ හිමිකරුගේ ඥාති පුත්‍රයකු වන අතර සිද්ධිය සම්බන්ධයෙන් එම නිවෙසට පැමිණි ත්‍රිරෝද රථ රියදුරු සහ එක් අයකු අත්අඩංගුවට ගැනීමෙන් අනතුරුව රක්ෂිත බන්ධනාගාර ගත කැර තිබේ.අතුරුගිරිය පොලිස් ස්ථානාධිපති පොලිස් පරීක්ෂක අනිල් ජයන්ත මහතාගේ මෙහෙයවීම යටතේ අපරාධ අංශයේ පොලිස් පරීක්ෂක වසන්ත කුමාර පොලිස් සැරයන් 56750 පියල් දුනුසිංහ, පොලිස් කොස්තාපල් (40947) ගමගේ යන නිලධාරිහු වැඩිදුර පරීක්ෂණ පවත්වති.</content>
  </post></root>