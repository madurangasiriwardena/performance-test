<?xml version="1.0" encoding="UTF-8" standalone="no"?><root><post>
    <category>NEWSPAPER</category>
    <date>
      <year>2010</year>
      <month>02</month>
      <day>23</day>
    </date>
    <link>http://www.dinamina.lk/2010/02/23/_art.asp?fn=r1002236</link>
    <topic>රජය මෙවර 2/3 බලයක් ලබාගෙනරටට ගැළපෙන නව ව්‍යවස්ථාවක් ගේනවා</topic>
    <author>අතුරුගිරිය විශේෂවික්‍රම සමරසිංහ</author>
    <content>ලබන මැතිවරණයේදී ස්ථිර වශයෙන්ම එක්සත් ජනතා නිදහස් සන්ධානය රජය තුනෙන් දෙකේ බලයක් ලබා රටට නොගැළපෙන ජේ.ආර්. ගේ ව්‍යවස්ථාවට ආයුබෝවන් කියා මෙරටට හැම අතින්ම ගැලැපෙන රටේ නීතිය සහ සාමය ආරක්ෂා වන, වඩාත් යෝග්‍ය වේගවත් සංවර්ධනයක් උදාවන නව ව්‍යවස්ථාවක් ගෙන එන බව නාගරික සංවර්ධන හා පූජා භූමි සංවර්ධන ඇමැති දිනේෂ් ගුණවර්ධන මහතා පැවැසීය.ඒ මහතා එසේ පැවැසුවේ ඡන්දය දුන් ජනතාවට ස්තුති කිරීම සහ ජනතාව දැනුම්වත් කිරීම සඳහා මහජන එක්සත් පෙරමුණේ කඩුවෙල බල මණ්ඩලයේ සංවිධායක, හිටපු පාර්ලිමේන්තු මන්ත්‍රී සෝමවීර චන්ද්‍රසිරි මහතාගේ සංවිධායකත්වයෙන් අතුරුගිරිය සර්වෝදය ශ්‍රවණාගාරයේ පැවැති මහජන රැස්වීමේදීය. ඒ මහතා මෙසේද පැවැසීය.තිස් වසරක යුද්ධය දැන් අවසානයි. එදා හැඩි දැඩි තරුණ අය අද වයසටත් පත්වෙලා. ඉදිරි දස වසරේ මෙරට සංවර්ධනයේ විශාල පෙරැළියක් වෙනවා. ලෝකයේ දියුණුම රට බවට මෙරට පත්විය යුතුයි. ඒ සඳහා සම්පත් සහ පහසුකම් ද අප ලබා තිබෙනවා. ජනාධිපතිගේ නායකත්වයෙන් රටේ සංවර්ධනයත්, ව්‍යවස්ථාවේ වෙනසත් එකට කළ හැකියි.දැන් පිට පිටම රජයට ජයග්‍රහණ ගලා එනවා. වසර දොළහකට පසු මෙවර කොළඹ දිස්ත්‍රික්කයත් අප දිනුවා. සාධාරණ ක්‍රමයට අප දිනන විට පරාජිතයන් බොරු චෝදනා නගල රට ආපස්සට ගෙන යන්න හදනවා. ඡන්දය දූෂිතයි කියනවා. කොහොමද එය වෙන්නේ. එදා ඡන්දයට හැඳුනුම්පත අනිවාර්ය කළයුතු බවට යෝජනාව ගෙන ආවේ මාත් සෝමවීර චන්ද්‍රසිරි මන්ත්‍රීවරයාත් විසිනුයි.එවකට ඇතැම් අය මට විහිළු කළත් මෙවර ඡන්දයේදී එය සැබෑවක් වුණා. ඡන්දය සර්ව සාධාරණව පැවතුණා. මේ කඩුවෙල ප්‍රදේශයට සුසිල් ඇමැතිතුමා, හිටපු ඇමැති කිංස්ලි මහතා හා එක්ව අප සිදුකළ මහජන සේවා, සංවර්ධන ව්‍යාපෘති විශාල ප්‍රමාණයක් තියෙනවා. නිවාස ඉදිකිරීම, පානීය ජල ව්‍යාපෘති, කෘෂි උපකරණ බෙදාදීම, පාසල් උපකරණ හා ක්‍රීඩා භාණ්ඩ සපයාදීම ඉන් කිහිපයක්.මෙම ප්‍රයෝජන ගත් ජනතාව එදත් අදත් අප සමගයි. තවත් කරුණක් නම් ඡන්දයේදී රනිල් මහතා අලියා වෙනුවට හංසයා දාල ;පාඩි ගේම් එකකුයි කළේ. තවත් වසර අටක් ඔහු විරුද්ධ පක්ෂ නායකයා වේවි. ජේ. ආර්. වයස 74 දී ජනාධිපති වූවා සේ රනිල් මහතාද එම වයසේදී ජනාධිපති වෙන්න සැලසුම් කරනවා. අද ජේ.වී.පී එකේ පරාජිත තරම කිවහොත් එහි සීනූව එල්ලන්න තැනක් නැතුව ඉන්නවා.හිටපු පාර්ලිමේන්තු මන්ත්‍රී ආයුර්වේද සංස්ථා සභාපති සෝමවීර චන්ද්‍රසිිරි මහතා - එදා දිනේෂ් ඇමැතිතුමා සමග අප ත්‍රස්තවාදයට එරෙහිව කටයුතු කළ විට අප ජාතිවාදීන් යයි මතයක් ගොඩනැගුවා. ඒත් අප ජනතාව දැනුවත් කරන්න රට වටේ යමින් නොයෙක් ක්‍රියාදාම ගත්තා. එහි ප්‍රතිඵලය ත්‍රස්තවාදයෙන් රට ජය ගැනීමයි. වාන් සංස්ථාව, ලංගම, තුනී ලෑලි සංස්ථාව වැනි ආයතන ඇති කළේ අපේ මහන්සියෙන්. ඒවා යු.එන්.පී. එකෙන් විකුණන් කෑවා. අප දැන් එකමුතුව රට සුරක්ෂිත කළයුතුයි.රජයේ ලිපිකරු සේවා සංගමයේ සභාපති කේ. සී. පෙරේරා - බස්නාහිර පළාත් සභා මන්ත්‍රී සරෝජන ගමගේ, මහජන එක්සත් පෙරමුණ ප්‍රධාන ලේකම් ආචාර්ය කරුණාතිලක දිසානායක, කඩුවෙල ආසන තරුණ සංවිධායක සහන් ගමගේ මහත්වරු ඇතුළු කීප දෙනෙක්ද කතා කළහ.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>23</day>
    </date>
    <link>http://www.dinamina.lk/2010/02/23/_art.asp?fn=s1002231</link>
    <topic>තරගාවලියේ අවසන් පුර්ව තරග හෙට</topic>
    <author>ප්‍රින්ස් ගුණසේකර</author>
    <content>ආසියානු පාපන්දු සම්මේලන කුසලාන තරගාවලියේ අවසන් පූර්ව තරග හෙට පස්වරු 3.30 ට ආරම්භ වේ.කොළඹ සුගතදාස ක්‍රීඩාංගණයේදී ප්‍රථම අවසන් පූර්ව තරගය ටජිකිස්තානය හා ටර්කිමෙනිස්තානය අතරත් දෙවැනි අවසන් පූර්ව තරගය විදුලි ආලෝකධාරා මැද රාත්‍රී 7.00 ට උතුරු කොරියාව හා මියන්මාරය අතරත් පැවැත්වේ.මේ කණ්ඩායම් හතරෙන් උතුරු කොරියාව හා ටර්කිමෙනිස්තානය අපරාජිතව සිටින අතර මියන්මාරය හා ටජිකිස්තානය තරගය බැගින් පරාජයට පත්විය.කණ්ඩායම් හතරම තරග තුන බැගින් ක්‍රීඩාකර ඒ කාණ්ඩයේ පෙරමුණට ටජිකිස්තානයත් දෙවැනි තැනට මියන්මාරයත්, ‘බී’ කාණ්ඩයේ පෙරමුණට උතුරු කොරියාවත් දෙවැනි තැනට ටර්කිමෙනිස්තානයත් පත්ව සිටිති. මියන්මාරය ගෝල් 2 – 1 කින් හා ටජිකිස්තානය ගෝල් 2 – 1 කින් බංග්ලාදේශයට පරාජය විය. උතුරු කොරියාව හා ටර්කිමෙනිස්තානය අතර තරගය ගෝල් 1 – 1 ක් ලෙස ජය පරාජයෙන් තොරව නිමාවට පත්විය.මේ තරගාවලියේ උතුරු කොරියාව ගෝල් 8 ක් වාර්තා කර දැනට වැඩිම ගෝල් ලැබූ කණ්ඩායම බවට පත්ව සිටී. ටජිකිස්තානය ගෝල් 7 ක් ලබා ඇති අතර මියන්මාරය ගෝල් 6 ක් හා ටර්කිමෙනිස්තානය ගෝල් 3 ක් ලබා සිටිති. මෙතෙක් පැවැති ආසියානු පාපන්දු සම්මේලන අභියෝගතා කුසලාන තරගවල 2006 වසරේදී සූරතාව ටජිකිස්තානය දිනා ඇති අතර 2008 වසරේ සූරතාව දිනාගත් ඉන්දියාව මෙවර තරගාවලියෙන් ඉවතට විසිවිය.2006 වසරේ සූරතාවට හා 2008 වසරේ අනුසූරතාවට හිමිකම් කියූ ටජිකිස්තානය මෙවරද අවසන් වටය දක්වා පැමිණ තිබීම විශේෂත්වයකි. එමෙන්ම වසර 44 කට පසුව උතුරු කොරියාව ලෝක කුසලාන පාපන්දු තරගාවලියට සුදුසුකම් ලබාගෙන ඇති අවස්ථාවක මේ තරගාවලියේ අවසන් වටය දක්වා පැමිණීමද විශේෂ සිදුවීමකි.මේ තරගාවලියේ තෙවැනි ස්ථානය තේරීමේ තරග 27 වැනිදා පස්වරු 3.30 ට කොළඹ සුගතදාස පිටියේ පැවැත්වෙන අතර අවසන් මහා තරගය 27 වැනිදා රාත්‍රී 7.00 ට විදුලි ආලෝකධාරා මැද පැවැත්වේ.ආසියානු පාපන්දු සම්මේලන අභියෝගතා කුසලානය දිනාගන්නා කණ්ඩායම ලබන වසරේ කටාර්හි පැවැත්වෙන ආසියානු කුසලාන පාපන්දු තරගාවලියට සුදුසුකම් ලබනු ඇත.මෙවර තරගාවලියට සහභාගි වූ ඉන්දියාව පසුගිය වසරේ සූරතාව දිනාගත් හෙයින් ආසියානු කුසලාන තරගාවලියට දැනටමත් සුදුසුකම් ලබා ඇත.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>23</day>
    </date>
    <link>http://www.dinamina.lk/2010/02/23/_art.asp?fn=s1002232</link>
    <topic>අන්තර් පළාත් විස්සයි-20 ක්‍රිකට් තරග මාලාව හෙට සිට</topic>
    <author>ෆවුස් මොහොමඩ්</author>
    <content>ශ්‍රී ලංකා ක්‍රිකට් ආයතනය විසින් මෙහෙයවනු ලබන අන්තර් පළාත් ඕවර විස්සයි – 20 ක්‍රිකට් තරගමාලාව හෙට (24) මහනුවර දී ආරම්භ වීමට නියමිතය.බස්නාහිර උතුර, බස්නාහිර දකුණ, වයඹ, රුහුණු, කඳුරට සහ ශ්‍රී ලංකා ක්‍රිකට් ඒකාබද්ධ කණ්ඩායම තරග වදින ඕවර විස්සයි – 20 තරගාවලියේ මුලික තරග වටය මහනුවර පල්ලේකැලේ, කුරුණෑගල, ගාල්ල, මොරටුව සහ කොළඹ දී පැවැත්වෙනු ඇත. අවසන් පූර්ව තරග සහ අවසන් මහා තරගය පැවැත්වීමට නියමිතව තිබෙන්නේ මොරටුව ද සොයිසා ක්‍රීඩාංගණයේ දීය.පසුගිය වසරේ සහ 2008 වසරේදී අන්තර් පළාත් ඕවර විස්සයි – 20 සූරතාව දිනා ගැනීමට ජෙහාන් මුබාරක්ගේ නායකත්වයෙන් යුත් වයඹ කණ්ඩායම සමත් විය. 2008 වසරේදී වයඹ පිල සමග අවසන් මහා තරගයට සුදුසුකම් ලැබුවේ රුහුණු පිලය. කුරුණෑගල දී පැවැති මේ තරගයෙන් ලකුණු 31 ක ජයක් හිමි කර ගත් වයඹ පිල සූරතාවට හිමි කම් කිවූ අතර තරගයේ වීරයා වූයේ වයඹ පිලේ ජීවන්ත කුලතුංගය. තරගමාලාවේ වීරයා සම්මානය හිමි කර ගනු ලැබුවේ කඳුරට කණ්ඩායමේ චින්තක ජයසිංහ විසිනි.2009 වසරේදී බස්නාහිර දකුණ කණ්ඩායම සමග අවසන් මහා තරගයට සුදුුසුකම් ලැබූ වයඹ පිල කඩුලු 5 ක ජයක් අත් කර ගනිමින් සූරතාව දිනූ අතර තරගයේ සහ තරගමාලාවේ වීරයා ලෙස සම්මාන හිමි කර ගැනීමට වයඹ පිලේ ඉසුරු උදාන සමත් වූවේය.මෙවර තරගාවලියේ දී ද වයඹ කණ්ඩායමේ නායකත්වය හිමි වී තිබෙන්නේ ජෙහාන් මුබාරක්ටය. බස්නාහිර දකුණ පිල තිලකරත්න ඩිල්ෂාන් මෙහෙයවන අතර බස්නාහිර උතුර පිල මෙහෙයවනු ලබන්නේ තිළිණ කණ්ඩම්බි විසිනි. රුහුණු පිලේ නායකත්වය උපුල් තරංගට හිමි වී තිබෙන අතර කඳුරට පිලට කුමාර් සංගක්කාර නායකත්වය දෙනු ඇත. ශ්‍රී ලංකා ක්‍රිකට් ඒකාබද්ධ පිලේ නායකත්වය දරනු ලබන්නේ හෑන්ස් ප්‍රනාන්දු විසිනි.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>23</day>
    </date>
    <link>http://www.dinamina.lk/2010/02/23/_art.asp?fn=s1002233</link>
    <topic>ඉන්දීය පිලට තියුණු ජයක්</topic>
    <author>ජායිපූර් (ඒ. එෆ්. පී.)</author>
    <content>තම සුපිරි ක්‍රීඩකයින් සිවු දෙනෙකුගෙන් තොරව තරග වැදුණු ඉන්දීය පිල දකුණු අප්‍රිකාව සමග පැවැත්වෙන තරග 3 කින් සමන්විත එක්දින තරගාවලියේ පළමු තරගයෙන් එක් ලකුණක උණුසුම් ජයග්‍රහණයක් හිමි කර ගැනීමට සමත් විය.තරගයේ ජයග්‍රහණය සඳහා දකුණු අප්‍රිකානුවන්ට අවසන් පන්දුවට ලකුණු 3 ක් ලබා ගැනීමට අවශ්‍යව තිබියදී දෙවැනි ලකුණ කරා දිවයමින් සිටි වේන් පානෙල් දුවද්දී දැවී යාමට හසු කර ගැනීමට ඉන්දියානුවන් සමත් විය.පළමුව පන්දුවට පහර දුන් ඉන්දීය පිල ඕවර 50 අවසානයේ කඩුලු 9 ක් දැවී ලකුණු 298 ක් රැස් කිරීමට සමත් වූහ.ඉන්දීය පිලේ වැඩි ලකුණු ප්‍රමාණය රැස් කළ පිතිකරු වූයේ සුරේෂ් රයිනාය. ඔහු පන්දු 63 කදී ලකුණු 58 ක් රැස් කළ අතර විරේන්ද්‍ර ෂෙවාග් ලකුණු 46 ක් රැස් කිරීමට සමත් වූවේය.ලකුණු 299 ක ඉලක්කයක් හඹා ගිය දකුණු අප්‍රිකානු පිලේ වැඩිම ලකුණු ප්‍රමාණය වාර්තා වූයේ ප්‍රවීණ තුන් ඉරියව් ක්‍රීඩක ජැක් කලිස් වෙතිනි. ඔහු ලකුණු 89 ක් රැස් කළේය. වේන් පානෙල් අවසන් පන්දුවට දුවද්දී දැවී යාමට හසු වන විට ලකුණු 49 ක් රැස් කර තිබිණි.ඉන්දීය පිලේ හර්බජන් සිං, සහීර් ඛාන්, ගෞතම් ගම්බීර් සහ යුවරාජ් සිං මේ තරගයට සහභාගී වූයේ නැත.සිය සොයුරියගේ විවාහ මංගලෝත්සවය හේතුවෙන් පළමු එක්දින තරග 2 ට සහභාගී වීමට හර්බජන් සිං ට අවස්ථාව නොලැබෙන අතර සෙසු ක්‍රීඩකයන් තුවාල ලබා සිටීම නිසා එක් දින තරගාවලියෙන් ඉවත්ව සිටිති.මේ එක්දින තරගාවලියේ දෙවැනි තරගය 24 දා සහ අවසන් එක් දින තරගය 27 දා පැවැත්වීමට නියමිතය.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>23</day>
    </date>
    <link>http://www.dinamina.lk/2010/02/23/_art.asp?fn=s1002234</link>
    <topic>ඩුබායි ටෙනිස් කිරුළ වීනස්ට</topic>
    <author>ඩුබායි (ඒ. එෆ්. පී)</author>
    <content>ලෝක ටෙනිස් සම්මේලන තරගවාරයේ වඩාත්ම සාර්ථක ටෙනිස් ක්‍රීඩිකාව බවට පත්වෙමින් අමෙරිකාවේ වීනස් විලියම්ස් ඩුබායි විවෘත ටෙනිස් තරගාවලියේ සූරතාව දිනාගැනීමට සමත්වූවාය.අවසන් මහා තරගයේදී වික්ටෝරියා ඇසරෙන්කා 6 – 3 ක් සහ 7 – 5 ක් ලෙස පරාජයට පත් කළ වීනස් සිය 42 වැනි ටෙනිස් කිරුළට හිමිකම් කීවාය.මීට මාස දෙකකට පෙර වෘත්තීය ටෙනිස් දිවියේ වාර්තාගත අමෙරිකානු ඩොලර් මිලියන 25ක මුලු ත්‍යාග මුදලට හිමිකම් කිවූ වීනස් එම වාර්තාව තැබූ ලොව දෙවැනි ටෙනිස් ක්‍රීඩිකාව ද වන්නීය. ඊට පෙර එම වාර්තාව පසු කිරීමට සමත්වූයේ ඇගේ සොයුරිය වන සෙරීනා විලියම්ස් පමණි.ටෙනිස් කිරුළු 41ක් හිමිකර ගනිමින් බෙල්ජියමේ ජස්ටින් හෙනින් තැබූ වාර්තාව බිඳ දමමින් ඩුබායි ටෙනිස් සූරතාව සමඟ ටෙනිස් කිරුළු 42 කට හිමිකම් කීමට සමත්වූ වීනස් පස්වතාවකදී විමිබල්ඩන් සූරතා හිමිකර ගැනීමට ද සමත්ව සිටින්නීය.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>23</day>
    </date>
    <link>http://www.dinamina.lk/2010/02/23/_art.asp?fn=s1002235</link>
    <topic>ලුම්බිණි ආදි ක්‍රිකට් හමුව 26 දා</topic>
    <author/>
    <content>කොළඹ ලුම්බිණි විද්‍යාලයේ ආදි ක්‍රිකට් ක්‍රීඩකයන්ගේ විශේෂ රැස්වීමක් මේ මස 26 වැනිදා සිකුරාදා සවස 6.00 ට විද්‍යාලයීය රඟහලේ දී පැවැත් වේ.මේ පිළිබඳ වැඩි විස්තර 0773614368 දුරකථන අංකයෙන් ප්‍රමිල ආනන්ද මහතා ඇමැතීමෙන් ලබාගත හැකි යැයි නිවේදනය කෙරේ.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>23</day>
    </date>
    <link>http://www.dinamina.lk/2010/02/23/_art.asp?fn=s1002236</link>
    <topic>ආධුනික කාය වර්ධන සූරතාවලිය 26දා කොළඹ දී</topic>
    <author/>
    <content>ශ්‍රී ලංකා කායවර්ධන අතුරු පාලන කමිටුව සංවිධානය කරන 2010 ආධුනික කාය වර්ධන සූරතා තරගාවලිය මේ මස 26 වැනි දින කොළඹ බිෂෝප් විදුහල් ශ්‍රවනාගාරයේදී පස්වරු 5.00 ට පැවැත්වෙයි.මෙවර තරගාවලියට ක්‍රීඩා සමාජ තිස් පහක් නියෝජනය කරමින් ක්‍රීඩකයන් එකසිය හැත්තෑ අට දෙනෙක් ආධුනික කාය වර්ධන කිරුළ සඳහා තරග වදිති. මේ තරගාවලියේ තරග කිලෝ ග්‍රෑම් 55, 60, 65, 70, 75, 80, සහ 85 බර පංති අනුව පැවැත්වෙයි. මෙවර තරගාවලියට හාර්කෝට්ස් ආයතනය අනුග්‍රහය දක්වයි. ආධුනික කාය වර්ධන සූරතා තරගාවලිය මෙවර පැවැත්වෙන්නේ පනස්වැනි වරටය.මේ පනස් වැනි ආධුනික කායවර්ධන සූරතා තරගාවලිය ක්‍රීඩා අමාත්‍යවරයා විසින් මෑතකදී පත් කරනු ලැබූ ශ්‍රී ලංකා කාය වර්ධන අතුරු කමිටුව මගින් සංවිධානය කරනු ලැබේ. අතුරු පාලක කමිටුවේ හිටපු සභාපති ජෙප්රි සුක්‍රොප්ට් මහතා මෙවරද කමිටුවේ සභාපති ලෙස පත් කර ඇති අතර සචිත් මඩුගල්ලේ මහතා ලේකම් ලෙසත් ජේ. ඇන්. කේ. බී. ජයසේකර මහතා භාණ්ඩාගාරික ලෙසත් පත් වී සිටිති. වින්ග් කමාන්ඩර් සේනක ප්‍රනාන්දු පුල්ලේ, ලුතිනන් කමාන්ඩර් ඩී. එම්. එස්. පෙරේරා, ලුතිනන් කර්නල් මානවඩු සොයිසා යන මහත්වරුන් මේ තරග උළෙල මෙහෙයවන අතුරු කමිටුවේ අනෙකුත් සාමාජිකයෝ වෙති.2010 ට ආධුනික කායවර්ධන සූරතා තරගාවලියේ මූලික තරග 25 වැනි දින පෙරවරු 8.30 සිට කොළඹ කොටුව තරුණ ක්‍රිස්තියානි සංගම් ශාලාවේදී පැවැත්වෙයි.අවසන් තරග 26 වැනි දින පස්වරු 4.00 ට කොළඹ බිෂොප් විදුහල් ශ්‍රවණාගාරයේදී පැවැත්වෙයි. ජයග්‍රාහකයන්ට ජය සංකේත ප්‍රදානය ක්‍රීඩා අමාත්‍ය ගාමිණි ලොකුගේ මහතාගේ ප්‍රධානත්වයෙන් පැවැත්වීමට නියමිතය.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>23</day>
    </date>
    <link>http://www.dinamina.lk/2010/02/23/_art.asp?fn=s1002237</link>
    <topic>කිංග්ස් සුපර් චෙස් තරගාවලිය18න් පහළ සූරයා ගිහාන්-සූරිය උපේක්ෂා</topic>
    <author>මහරගම විශේෂවේහැල්ලේ පියතිලක</author>
    <content>කොට්ටාව ධර්මපාල විද්‍යාලීය චෙන් ඇකඩමිය සංවිධානය කළ බස්නාහිර පළාත් ‘කොට්ටාව ධර්මපාල කිංග්ස් සුපර්’ අභියෝගතා චෙස් තරගාවලිය ඉකුත්දා විද්‍යාලීය පරිශ්‍රයේ දී පැවැත්විණ.තරගාවලිය සඳහා ක්‍රීඩක ක්‍රීඩිකාවන් 750ක් පමණ සහභාගි වූහ.රජයේ පාසල්, පෞද්ගලික පාසල් හා ජාත්‍යන්තර පාසල් රාශියක් මේ තරගාවලියට සහභාගිවීම විශේෂයකි.තරග ප්‍රතිඵලවයස 8 න් පහල (කාන්තා) - 1. එම්. නීලමි (රන් පදක්කම), 2. අශ්කේ රොසෙල් නටාෂා (රිදී), 3. දිල්කි පෙරේරා (ලෝකඩ).වයස 8 න් පහල (පිරිමි) - 1. එච්. ජී. ඩී. තීක්‍ෂණ, 2. භානුක නිවිශිත්, 3. ටී. ජී. ජේ. දිවිෂාන්.වයස 10 න් පහල (පිරිමි) - 1. එම්. එස්. දොළුවීර, 2. එස්. එස්. අමරතුංග, 3. ඩී. ඒ. ඩී. බී. අනුක.වයස 12 න් පහල (කාන්තා) - 1. එස්. දෙවිනි, 2. එන්. එස්. බණ්ඩාර, 3. ඒ. රාජපක්‍ෂ.වයස 12 න් පහල (පිරිමි) – 1. කාලින්ද ප්‍රමෝද්‍ය, 2. අශේන් ජයවර්ධන, 3. එන්. සිරිදේව.වයස 14න් පහල (පිරිමි) - 1. එම්. අකලංක, 2. එස්. එල්. වීරකෝන්, 3. ඩී. ටී. දොළුවීර.වයස 16 න් පහල (කාන්තා) - 1. කල්මි සිරිදේවි, 2. නෙත්මි උදාර, 3. රශ්මි පෙරේරා.වයස 16 න් පහල (පිරිමි) - 1. බී. එම්. සී. එස්. බස්නායක, 2. කේ. වීරසේකර, 3. කේ. ජයසිංහ.වයස 18 න් පහල (කාන්තා) - 1. උපේක්‍ෂා හෙට්ටිආරච්චි, 2. එච්. මීපාගම, 3. එච්. එම්. ඒ. ඩී. එරංගා.වයස 18 න් පහල (පිරිමි) - 1. ගිහාන් කොඩිතුවක්කු, 2. කේ. පී. මිහිරංග, 3. ඩී. නුවන් තිළිණ විජේසිංහ.මේ තරගාවලියට අනුග්‍රහය දක්වන ලද්දේ මෝහන්ලාල් ග්‍රේරු පදනමයි. බස්නාහිර පළාත් මන්ත්‍රී හා පාසල් අධීක්‍ෂණ මන්ත්‍රී ඉසුර දේවපි‍්‍රය මහතා සහ ලයිසියම් ජාත්‍යන්තර පාසල් ජාලයේ විධායක විදුහල්පතිනි කුමාරි ග්‍රේරු යන මහත්ම මහත්මීන් ගේ සහභාගිත්වයෙන් පදක්කම් හා ජය සංකේත ප්‍රදානෝත්සවය පැවැත්විණ.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>23</day>
    </date>
    <link>http://www.dinamina.lk/2010/02/23/_art.asp?fn=s1002238</link>
    <topic>නිවාසාන්තර ක්‍රීඩා</topic>
    <author>මහනුවර සංචාරක</author>
    <content>මහනුවර විහාරමහාදේවි බාලිකා විදුහලේ නිවාසාන්තර මලල ක්‍රීඩා තරග හෙට (24) පස්වරු 2.00ට මහනුවර බෝගම්බර ක්‍රීඩාංගණයේදී මහනුවර දිස්ත්‍රික් ක්‍රිකට් සංගමයේ සභාපති, මධ්‍යම පළාත් සභා මන්ත්‍රී තිළිණ බණ්ඩාර තෙන්නකෝන් මහතාගේ ප්‍රධානත්වයෙන් පැවැත්වේ. වැලිමඩ අධ්‍යාපන කළාප කාර්යාලයට අයත් ගුරුතලාව මුස්ලිම් ජාතික පාසලේ නිවාසාන්තර ක්‍රීඩා උළෙල හෙට (24) ගුරුතලාව පොදු ක්‍රීඩාංගනයේදී පැවැත්වේ.විදුහලේ විදුහල්පති ඒ. ඒ. සම්මුන් මහතාගේ ප්‍රධානත්වයෙන් පැවැත්වෙන ක්‍රීඩා උළෙලට ප්‍රධාන ආරාධිත අමුත්තා වශයෙන් ඌව පළාත් සභා මන්ත්‍රී හා වැලිමඩ ආසනයේ ප්‍රධාන සංවිධායක එස්. ඒ. ආර්. බන්දුසේන මහතාත් විශේෂ ආරාධිත අමුත්තා වශයෙන් වැලිමඩ කළාප අධ්‍යාපන අධ්‍යක්‍ෂ ආර්. එම්. ජයසේකර මහතාත් සහභාගි වෙති.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>23</day>
    </date>
    <link>http://www.dinamina.lk/2010/02/23/_art.asp?fn=f1002231</link>
    <topic>සන්ධානය කුරුණෑගලින් වැඩි ආසන සංඛ්‍යාවක්ලබනවා</topic>
    <author>සංවාදය :- මලික් චමින්ද ධර්මවර්ධන</author>
    <content>*පසුගිය ජනාධිපතිවරණය සමයේදී ඔබ එක්සත් ජාතික පක්ෂයෙන් ඉවත්වී ශ්‍රී ලංකා නිදහස් පක්ෂයට එක්වුණා. ඔබගේ මේ පක්ෂ මාරුවට හේතු වූයේ කවර කරුණු ද ?අපි පසුගිය ජනාධිපතිවරණයේ දී ශ්‍ර‍්‍රී ලංකා නිදහස් පක්ෂයට එක්වූයේ කරුණු කිහිපයක් නිසයි. 2005 තිබුණු ජනාධිපතිවරණයේ දී අපි එක්සත් ජාතික පක්ෂයේ හිටියේ. එදා අපි මහින්ද රාජපක්ෂ ජනාධිපතිතුමාට විරුද්ධව කටයුතු කළා. එහෙත් 2005 ජනාධිපතිවරණයේ දී මහින්ද රාජපක්ෂ මහත්තයා ජයග්‍රහණය කළා.විපක්ෂයේ මන්ත්‍රීවරු වශයෙන් අපි එතුමාගේ ක්‍රියා කලාපය දෙස හොඳින් බලාගෙන හිටියා. පළමුවෙන්ම එතුමා මේ රටේ විධායක ජනාධිපතිවරු හතර දෙනකුටම අවසන් කරන්න බැරි වුණු එල්. ටී. ටී. ඊ ත්‍රස්තවාදය සම්පූර්ණයෙන්ම මවුබිමෙන් අතුගාලා දැම්මා. එතුමාට මේ සඳහා ගතවුණේ ඉතාමත් කෙටි කාලයක්. සැබෑ නායකත්වයක් රටට ලබා දීලා යුද්ධය නියම ජයග්‍රහණය කරා ගෙනියන්න එතුමාට විශාල ශක්තියක් වුවමනාවක් තිබුණා. ඒ වෙනුවෙන් එතුමා ඇප කැප වෙලා ක්‍රියා කළා.ඇත්තෙන්ම මම නියෝජනය කරන කුරුණෑගල දිස්ත්‍රික්කය ගත්තම මේ දිස්ත්‍රික්කයේ ජනතාව යුද්ධයෙන් විශාල ලෙස පීඩා වින්දා. මොකද රණවිරු පවුල් ගණනාවක් මේ දිස්ත්‍රික්කයෙ ඉන්නවා. යුද්ධය පවතින කාලයේ අපිට රණවිරු මළ ගෙවල්වල නිතරම යන්න වුණා.ඒ තරමටම කුරුණෑගල දිස්ත්‍රික්කයේ විශාල පිරිසක් යුද්ධයට සහභාගී වෙලා රට වෙනුවෙන් ජීවිතය පූජා කළා. ඔවුන්ගේ පවුල්වලට විශාල වේදනාවක් උරුම වුණා. එහෙත් දැන් එහෙම තත්ත්වයක් නැහැ. අද සම්පූර්ණයෙන් රටින් ත්‍රස්තවාදය අතුගාලා එකම ධජයක් යටතට ලංකාව ගෙන ඒමට මහින්ද රාජපක්ෂ ජනාධිපතිතුමාට හැකි වෙලා තියෙනවා.ඒ වගේම යුද්ධය තිබුණා කියලා නැහැ එතුමා පාලනය කළ අවුරුදු 4ක කාලය තුළ රටේ විශාල සංවර්ධනයක් කෙරුණා. විදුලි බල ක්ෂේත්‍රය , මහා මාර්ග , පාලම් , වරායවල් , ඉදිකෙරුණා.යුද්ධයෙන් උතුරු නැඟෙනහිර ප්‍රදේශවල ජනතාව ගළවා ගන්නවාත් සමඟම ඒ ජනතාවගේ අනාගත සුබ සිද්ධිය උදෙසා උතුරේ වස්නතය , නැඟෙනහිර උදානය වගේ වැඩසටහන් ක්‍රියාත්මක කළා. මෙහෙම බලපුවාම කෙටි කාලයක් තුළ මේ රටේ ජනතාවට සෑහෙන සේවයක් කළ නායකයා මහින්ද රාජපක්ෂ ජනාධිපතිතුමායි.ඒක ගමේ ගොඩේ විතරක් නොවේ නගරයේ වුණත් කවුරුත් පිළිගන්න දෙයක්. ගෙවුණු අවුරුදු හතර ඉතාමත් නිවැරැදිව රට මෙහෙයවනු නායකයාට තවත් අවුරුදු හයක් රට බාර දෙන්න කටයුතු කරන්න ඕනේ කියලා අපි හිතුවා. ඒ අනුව කෙළෙහිගුණ දන්න රට වැසියෙක් හැටියට අපි කල්පනා කළා, එතුමාගේ නායකත්වය වටා එක් වෙලා එතුමාගේ දෑත් ශක්තිමත් කරන්න පසුගිය ජනාධිපතිවරණයේ දී අපි ජනාධිපතිතුමාට සහය දුන්නා.*ඔබතුමාලා එජාපයෙන් ඉවත් වන විට ප්‍රකාශ කළ දෙයක් තමයි පක්ෂයේ ලාංඡනය ඉවත් වීම සහ පක්ෂ නායකත්වය වැනි කරුණු මත පක්ෂයෙන් ඉවත් වෙන බව. මේ වන විට එක්සත් ජාතික පක්ෂය සිය සුපුරුදු ඡන්ද සලකුණු වන අලියා සලකුණ යටතේ තරග කරන්න තීරණය කරලා. එහෙම තත්ත්වයක ඔබ තුමාලට නැවතත් එජාපයෙන් තරග කරන්න පුළුවන් පසුබිම උදාවෙලා නේද ?ඇත්තෙන්ම අපි පාරම්පරික එක්සත් ජාතික පාක්ෂිකයෝ. අපිට එක්සත් ජාතික පක්ෂයෙන් ඉවත් වෙන එක ඉතාම අමාරු දෙයක් වුණා. එහෙත් පසුගිය කෙටි කාලයේ දී ජනාධිපතිතුමා සමඟ ඇසුරු කිරීමෙන් අපිට තේරුණා මහින්ද රාජපක්ෂ ජනාධිපතිතුමා හොඳ නායකෙයක් බව.එතුමාට හොඳ ඉදිරි දැක්මක් තියෙනවා. ඉතින් අපිට වැදගත් වෙන්නේ පක්ෂයේ පාටවලට ලාංඡනයට වඩා රටේ ඉදිරි සංවර්ධනයයි. එහෙම තත්ත්වයක රට ඉදිරියට අරගෙන යන්න පුළුවන් නායකයා එක්ක එකතු වෙන එකයි අපි කරන්න වුවමනා වෙන්නේ.අනික අද එක්සත් ජාතික පක්ෂය තුළ විශාල අර්බුද ගණනාවක් ගොඩනැගිලා. පක්ෂය ගොඩනඟන්න අමාරු තත්ත්වයක් උදාවෙලා. ඉතින් එහෙම තත්ත්වයක් තියෙන කොට පක්ෂය ගොඩ නඟනවාට වඩා වැදගත් වෙන්නේ රට ගොඩනඟන එකයි. ඒ නිසා අපි එක්සත් ජනතා නිදහස් සන්ධානය සමඟ තරග කරන්න තීරණය කළා. අපි දැන් ශ්‍රී ලංකා නිදහස් පක්ෂයේ සාමාජිකත්වය ලබලා ඉන්නේ. නැවත වතාවක් එජාපයට යන්න මගේ කිසිම බලාපොරොත්තුවක් ඇත්තේ නැහැ.*අපි සාමාන්‍යයෙන් දන්න දෙයක් තමයි රණවිරුවන් විශාල ප්‍රමාණයක් කුරුණෑගල දිස්ත්‍රික්කයේ සිටින බව. ඒ වගේම ජනතා විමුක්ති පෙරමුණටත් විශාල ඡන්ද පදනමක් කුරුණෑගල දිස්ත්‍රික්කයේ තිබෙන බව පෙනෙනවා. මෙවර සරත් ෆොන්සේකා මහතාගේ නායකත්වය යටතේ සන්ධානයක් ලෙස ජ. වි. පෙ මහ මැතිවරණයට ඉදිරිපත්වන බව වාර්තා වෙනවා. මෙවැනි තත්ත්වයක ජ. වි. පෙ ආණ්ඩු පක්ෂයට අභියෝගයක් නොවේ ද ?යුද්ධයේ නියම වීරයා කවුද කියන එක රටම දන්නවා. පසුගිය ජනාධිපතිවරණයේ දී මුළු රටේම ජනතාව ඒ බව ඉතා මැනවින් ලෝකයාටම පෙන්වලා දුන්නා. කුරුණෑගල දිස්ත්‍රික්කය ගත්තම පසුගිය ජනාධිපතිවරණයේ දී විශාල ඡන්ද ප්‍රමාණයකින් ජයග්‍රහණය කළා. මහ මැතිවරණයේ දී ඒ තත්ත්වය තවත් වර්ධනය වනවා මිසක් අඩු වෙන්නේ නැහැ. මේ නිසා ඉදිරි මැතිවරණයේ දී සරත් ෆොන්සේකා නොවේ කවුරු යටතේ ආවත් ජ. වි. පෙට එක ආසනයක් ගන්න බැරි තත්ත්වයක් උදා වෙනවා. ඔවුන්ගේ ඡන්ද මට්ටම පසුගිය මැතිවරණයටත් වඩා කඩා වැටෙනවා.*හොඳයි මහ මැතිවරණ ප්‍රතිඵලය පිළිබඳ ඔබ මොනවගේ ස්ථාවරයක් ද දරන්නේ ?ස්ථිර වශයෙන්ම අපි 2 / 3 කට වඩා වැඩි ඡන්ද ප්‍රමාණයක් ලබලා මහ මැතිවරණය ජයග්‍රහණය කරනවා.*එහෙත් පවතින මැතිවරණ ක්‍රමයේ හැටියට 2 / 3ක් ලබා ගැනීම යථාර්ථයක් වේවි යැයි හිතන්න අමාරුයි ?එහෙත් මම හිතන්නේ නැහැ අපිට ඒක අපහසු ඉලක්කයක් කියලා. අද බලන්න එක්සත් ජාතික පක්ෂය බංකොලොත්වෙලා. කඩා වැටිලා, ජ. වි. පෙ විනාශ වෙලා. එජාපය ගත්තොත් ඔවුන්ගේ ශාඛා සමිති අක්‍රිය වෙලා කඩා වැටිලා. මේ තත්ත්වය උඩ පළාත් සභා, ප්‍රාදේශීය සභා මන්ත්‍රීවරු ගණනාවක් ,ඔවුන් සමඟ සිටි පාක්ෂිකයන් විශාල පිරිසක් අපිත් සමඟ එකතු වෙලා ඉන්නවා. තවත් විශාල පිරිසක් අපිත් සමඟ එකතු වෙන්න සූදානමින් ඉන්නවා.මොකද ජනතාව තුළ එජාපය ගැන එහි නායකයන් ගැන විශ්වාසයක් නැහැ. ජනාධිපතිතුමාගේ නායකත්වය ගැනයි ජනතාව විශ්වාස කරන්නේ. ඒ නිසා මෙවර මහ මැතිවරණයෙන් අපි ඓතිහාසික ජයග්‍රහණයක් ලබනවාමයි.කුරුණෑගල දිස්ත්‍රික්කය සම්බන්ධයෙන් කියනවා නම් ගියවර එක්සත් ජනතා සන්ධානයට ලැබුණට වඩා විශාල ප්‍රමාණයක් ආසන ලබනවා. මම හිතන්නේ ආසන 15න් 11ක්ම අපිට ලැබෙන්න තියෙන ඉඩ කඩ වැඩියි කියලයි.*ආණ්ඩුවට නිතරම එල්ල වුණු චෝදනාවක් තමයි මානව හිමිකම් කඩවීම. මේ වන විටත් එම චෝදනාව ප්‍රබල ලෙස එල්ල වෙමින් පවතිනවා. මේ නිසාම නේද ජී. එස්. පී. ප්ලස් සහනය පවා අපිට අහිමි වෙන බව ප්‍රකාශ වෙලා තියෙන්නේ ?මානව හිමිකම් කඩවීම ගැන කතා කරන කොට ඔය කියන තරම් මානව හිමිකම් කඩවීමක් මේ රටේ වෙන්නේ නැහැ. අද බලන්න ප්‍රජාතන්ත්‍රවාදය තහවුරු වෙලා තියෙනවා. ජනතාවට තමන් කැමැති පරිදි ගමනක් බිමනක් යන්න නිදහස තියෙනවා. කැමැති දෙයක් පිළිබඳ තීරණය ගන්න, අදහස් ප්‍රකාශ කරන්න නිදහස තියෙනවා. නීතිය ක්‍රියාත්මක වෙනවා.එහෙම තත්ත්වයක් තුළ කොහොමද මානව හිමිකම් කඩ වෙනවා කියලා කියන්නේ. ඔය මානව හිමිකම් කඩවීම ගැන මහ ලොකුවට කෑ ගහන්නේ විපක්ෂයයි. ඔවුන් මේක ජාත්‍යන්තරයට අරගෙන ගිහිල්ලා. මේ රටේ මානව හිමිකම් කඩ වෙනවා කියලා ප්‍රකාශ කරනවා. ඒ වගේම ජාත්‍යන්තරය ප්‍රජාවට අවශ්‍ය වෙලා තියෙනවා මහින්ද රාජපක්ෂ ජනාධිපතිවරයාට එරෙහිව කටයුතු කරන්න. මොකද ලංකාවේ යුද්ධය අවසන් කළාට ජාත්‍යන්තර ප්‍රජාව මහින්ද රාජපක්ෂ ජනාධිපතිතුමාට කැමැති නැහැ.ඔවුන් යුද්ධය පැවැත්වෙන කාලය පුරාවටම කිව්වේ මේ ප්‍රශ්නය සාම කතා වලින් විසදා ගන්න කියලයි. එහෙත් ජනාධිපතිතුමා නිවැරැදිව කටයුතු කරලා යුද්ධය ජයග්‍රාහීව අවසන් කළා.මේ නිසා ජාත්‍යන්තර ප්‍රජාව ජනාධිපතිතුමා කෙරේ වපර ඇසින් බලනවා. මේකටම විපක්ෂයෙන් හවුල් වෙලා ඔවුනුත් ජාත්‍යන්තර ප්‍රජාවට උඩ ගෙඩි දෙනවා. මේ නිසාම තමයි ඔය ජී. එස්. පී. ප්ලස් සහනය අහිමි වෙන තත්ත්වය ඇති වෙලා තියෙන්නේ. එහෙත් කුමන අය මොන විදිහේ චෝදනා කළත් මේ රටේ මානව හිමිකම් කඩවීමක් නොමැතිබව අපි කවුරුත් දන්නවා.*මහ මැතිවරණ ජයග්‍රහණයෙන් පසුව කැබිනට් මණ්ඩලය සීමා කරන බව ජනාධිපතිවරයා දැනටම ප්‍රකාශ කරලා තියෙනවා. මෙවැනි තත්ත්වයක ඔබතුමාලට වුණත් ඇමැතිකම් නොමැති වීමේ අවධානමක් තියෙනවා.ඇත්තෙන්ම මේ රටේ වෙනස් වෙන්න ඕනේ තැන් හුඟක් තියෙනවා. ඇමැතිකම් අඩු වීම පමණක් නොවේ. මේ ව්‍යවස්ථාවන් සම්පූර්ණයෙන්ම වෙනස් කරලා දාන්න ඕනේ. කොටස් වශයෙන් නැතිව තවත් එවැනි කරුණු කිහිපයක් තියෙනවා.ඔබ කිව්ව විදිහට දැනටමත් ආණ්ඩුවට චෝදනාවක් තියෙනවා ඇමැති මණණ්ඩලය විශාලයි කියලා. මම හිත්නනේ මේ රටේ ජනතාව මේ චෝදනාවට ස්ථිර විසැඳුමක් බලාපොරොත්තු වෙනවා. ජනාධිපතිතුමාත් ඒ සඳහා විසඳුමක් දෙන්න ඕනේ. ඉතින් ඇමැති මණ්ඩලය අඩු වීම ඉතාමත් හොඳ දෙයක්. අමාත්‍ය මණ්ඩලය අඩු වෙලා සුදුස්සන්ට හැකියාව තියෙන අයට තනතුරු ලැබේවි.ජනාධිපතිතුමා මටත් එවැනි හැකියාවක් සුදුසුකමක් තියෙනවා කියලා හිතනවා නම් ඇමැතිකමක් හෝ නියෝජ්‍ය ඇමැතිකමක් ලබා දේවි. මගේ ඒ ගැන විශාල බලාපොරොත්තුවක් නැහැ. ලැබුණොත් ලබා ගන්නවා. එච්චරයි.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>23</day>
    </date>
    <link>http://www.dinamina.lk/2010/02/23/_art.asp?fn=f1002232</link>
    <topic>පරාජය වහගන්න විපක්ෂයේ ජිල්මාට්</topic>
    <author>ජනතා මිත්‍ර</author>
    <content>මහින්ද රාජපක්ෂ ජනාධිපතිතුමාගේ සහෝදරයන් නොවන්නට මහින්ද රාජපක්ෂ මහතාගේ ආණ්ඩුව බලයෙන් නෙරපා දමා බොහෝ කල් බව කතිරය දේශපාලන කොළමේ සටහන් කළේ කොටි නායක වේළුපිල්ලේ ප්‍රභාකරන් ඝාතනය වීමටත් පෙරය.රටට ආදරය නොකරන බෙදුම්වාදය වෙනුවෙන් පෙනී සිටි කොටස් සහෝදර සමාගම යැයි පවසමින් රාජපක්ෂ මහතාගේ පවුලේ ඥාතීන්ට කෙතරම් අපහාස උපහාස කළද මේ රටට ආදරය කරන අති බහුතර මහජනතාව සිතුවේ සහෝදර සමාගම ශ්‍රී ලංකාවට ආශීර්වාදයක් බවයි. වර්තමානයේ දී එය හොඳින්ම තේරුම් ගැනීමට හැකි වන්නේ සහෝදර සමාගම ශ්‍රී ලංකාවට ආශීර්වාදයක් බව ප්‍රායෝගිකවම ඔප්පු වී ඇති බැවිනි.රාජපක්ෂ සහෝදර සමාගම ශ්‍රී ලංකාවට ආශීර්වාදයක් වී ම මුළු රටේම මහජනතාවගේ භාග්‍යයකි. හොඳ නරක ඉතා හොඳින් හඳුනන මේ රටේ මහජනතාව රටේ සුබ අනාගතය වෙනුවෙන් පැහැදිලි තීන්දු තීරණ ගැනීමට කිසිදු ආකාරයකින් පසුබට නොවන බව පසු‍්‍රගිය කාලයේ පැවැති සියලු මැතිවරණවල ඡන්ද ප්‍රතිඵල බැලූ විට පෙනී යයි.විරුද්ධ පක්ෂය ගෙන ගිය මඩ ප්‍රචාර , අවලාදවලට ජනතාව කදිම පිළිතුරක් ලබා දී ඇත. එනම් රාජපක්ෂ පවුල නැත්නම් රාජපක්ෂ සමාගමට එරෙහිව විරුද්ධ පක්ෂය ඉතා සූක්ෂම ලෙස ගෙන යන මඩ ප්‍රචාර , චරිත ඝාතන කිරීම් ඉතා පිළිකුලෙන් යුතුව ප්‍රතික්ෂේප කිරීමයි.සහෝදර පිරිසමහින්ද රාජපක්ෂ ජනාධිපතිතුමාට ශ්‍රී ලංකාව මුළු මුනින්ම ත්‍රස්තවාදයෙන් බේරා ගැනීමට හැකි වූයේ තමන්ට විශ්වාසවන්තම සහෝදරයන් පිරිසක් සිටින නිසා බව අමුතුවෙන් කිව යුතු නොවේ. ත්‍රස්තවාදය මුළු මනින්ම පරාජය කිරීමෙන් අනතුරුව පැවැති පසුගිය ජනාධිපතිවරණයේ දීත් විරුද්ධ පක්ෂය පෙර පරිදිම උත්සාහ ගන්නා ලද්දේ බෙදුම්වාදය කෙසේ හෝ ජයග්‍රහණය කර වීමටය.නමුත් මේ රටේ වාසනාව සහෝදර සමාගම යළිත් ක්‍රියාත්මක වූ නිසා කිසිදු කරදරයක් මේ රටේ සුබ අනාගතයට සිදු වූයේ නැත. බෙදුම්වාදය වෙනුවෙන් යළි පෙනී සිටි ;දස් විදෙස් බලවේග සියල්ලම පරාජය කිරීමට ජනාධිපති මහින්ද රාජපක්ෂ මහතාට හැකි වූයේ සහෝදර සමාගම ඔහුට යළිත් ශක්තියක් මෙන්ම සෙවණැල්ලක් ද වූ නිසාය.එම නිසා පසුගිය කාලයේ බෙදුම්වාදය තීරණාත්මකව හිස එසවීමට ක්‍රියා කළ අවස්ථාවලදී එය පරාජය කිරීමට ජනාධිපතිතුමා ප්‍රමුඛ එක්සත් ජනතා නිදහස් සන්ධාන ආණ්ඩුව ගත් තීරණවලට රාජපක්ෂ සහෝදරයන් ශක්තියක් වූ හැටි මෙනෙහි කිරීම යුගයේ අවශ්‍යතාවයකි.එය තවදුරටත් වැදගත් වන්නේ මේ වන විටද බෙදුම්වාදයට හිස එසවීම සඳහා දෙස් විදෙස් කුමන්ත්‍රණයක් ක්‍රියාත්මක වන නිසාය. කනගාටුවට කරුණක් වන්නේ දැන හෝ නොදැන හිටපු යුද හමුදාපති ජෙනරාල් සරත් ෆොන්සේකා මහතා එම කුමන්ත්‍රණයේ ප්‍රධාන භූ®මිකාව රඟපා තිබීමයි.සරත් ෆොන්සේකා මහතාට එරෙහිව නීතිය ක්‍රියාත්මක කරන බව යුද හමුදාව පවසයි. අදාල චෝදනාවලට තමන් නිර්දෝෂී නම් සරත් ෆොන්සේකා මහතාට ගැටලුවක් පැන නගින්නේ නැත.නමුත් මේ සිදුවීම්වලට අනවශ්‍ය දේශපාලන අර්ථකථනයන් ලබා දීමට විපක්ෂය ක්‍ර‍්‍රියා කිරීම නිසා අසීරුතාවයට පත් වන්නේ සරත් ෆොන්සේකා මහතාය. එම නිසා වැලේ වැල් නැති වී සිටින විරුද්ධ පක්ෂය ක්‍රියා කළ යුත්තේ සරත් ෆොන්සේකා මහතාගෙන් දේශපාලන වාසි ලබා ගැනීමට ගොස් ඔහු තවදුරටත් අමාරුවේ දැමීම නොවේ.නමුත් සිදුවෙමින් පවතින්නේ විරුද්ධ පක්ෂය ෆොන්සේකා මහතා දේශපාලන තුරුම්පුවක් කරගෙන මේ අර්බුදය මඟින් ප්‍රාථමික දේශපාලන වාසියක් ලබා ගැනීමයි. සරත් ෆොන්සේකා මහතාගේ ගැටලුව අධිකරණමය කටයුත්තක් බැවින් ඒ ගැන එතරම් කතා බස් කිරීම සුදුසු නොවේ.විපක්ෂය පල්ලම් බැසීමජනාධිපතිවරණයෙන් පල්ලම් බැස සිටින විරුද්ධ පක්ෂයට දැන් ඉතිරිව ඇත්තේ පාර්ලිමේන්තු මහ මැතිවරණයෙන් ද දරුණු පරාජයක් ලැබීම පමණි. මහ මැතිවරණයෙන් අත්වන ඉරණම දැන් සිටම දැනගෙන එක්සත් ජාතික පක්ෂයත්, ජනතා විමුක්ති පෙරමුණත් සූදානම්ව සිටින්නේ ආණ්ඩුව ට මේ පරාජයේ වගකීම පවරා ජාම බේරා ගැනීමටය.මේ වන විට අදියර කිහිපයක් යටතේ එක්සත් ජාතික පක්ෂයත් , ජනතා විමුක්ති පෙරමුණත් මෙය ක්‍රියාවට නංවා ඇත. සරත් ෆොන්සේකා මහතාගේ අධිකරණ ක්‍රියාදාමය දේශපාලන කටයුත්තක් කරගෙන ඇතිවීමට යන දැවැන්ත පරාජයේ ජාම යම් තරමකින් හෝ බේරා ගැනීමට විපක්ෂය කැස කවමින් සිටී.අනෙක් කාරණය වන්නේ වෙන් වෙන්ව තරග කිරීමට එක්සත් ජාතික පක්ෂයට හා ජනතා විමුක්ති පෙරමුණට සිදු වුවහොත් ඡන්ද බෙදුණු බව ප්‍රකාශ කරමින් තමන්ගේ ජාම බේරා ගැනීම සඳහා විරුද්ධ පක්ෂය දැන් සිටම සැලසුම් කරගෙන සිටී. ඊට අමතරව එක්සත් ජාතික පක්ෂය හා ජනතා විමුක්ති පෙරමුණ සන්ධානගත වීම සඳහා බාධක කිහිපයක් පැවතුණද ඒවා තවදුරටත් රහස් වශයෙන් තබා ගැනීමට විරුද්ධ පක්ෂය සූදානම් වනුයේ ඔවුන්ගේ බංකොලොත් බව කෙසේ හෝ වසා ගැනීමටය.රාජපක්ෂ සහෝදරවරුන්ට දැවැන්ත මඩ ප්‍රහාරයක් එක්සත් ජාතික පක්ෂය හා ජනතා විමුක්ති පෙරමුණ එල්ල කළ ද එමඟින් සැලුනේ රාජපක්ෂ සහෝදරවරුන් නොවේ. කවුරු හරි විශාල නිවසක් හැදුවොත් ග්‍රාමීය ප්‍රදේශවලට කොන්ක්‍රීට් මාර්ග ලබාදුන්නේ නම් ඒ අනිවාර්යෙන්ම රාජපක්ෂ සහෝදර සමාගමට අයත් එකක් බවට ප්‍රබල කටකතා ගොඩනැඟුවේ විපක්ෂයයි.ගොබෙල්ස් න්‍යාය අනුව මේ කටකතා නිර්මාණය කිරීමට පුරෝගාමී වූයේ මංගල සමරවීර හිටපු මන්ත්‍රීවරයාය. ඔහු තරම් කට කතා නිර්මාණශීලීව ඉදිරිපත් කිරීමට හපන්කමක් දක්වන දේශපාලනඥයකු නැති තරම් ය. එක්සත් ජාතික පක්ෂයේ මන්ත්‍රීවරුන්ට කටකතා නිර්මාණය කිරීම ගැන පාඨමාලාවක් පැවැත්වීමට තරම් මංගල සමරවීර මහතා කාරුණික බවත් දක්වා ඇති බව පෙනේ.කට කතා පන්තියපසුගිය ජනාධිපතිවරණයේ ඡන්ද ප්‍රතිඵල ඉවෙන් මෙන් දැන ගත් විරුද්ධ පක්ෂය ප්‍රකාශ කෙළේ ඡන්ද කොල්ලයක් සිදු වී ඇති බවය. නමුත් ගැටලුව වන්නේ ඡන්ද කොල්ලයක් පිළිබඳව මෙතරම් චෝදනා එල්ල කළ ද ඒවා කිසිවක් සත්‍ය බව ඔප්පු කිරීමට විරුද්ධ පක්ෂයට නොහැකි වීමයි. එම නිසා මංගල සමරවීර මහාගේ උපදෙස් පරිදි කට කතා කල්ලිය යළිත් වැඩ ආරම්භ කර ඇත.එක්සත් ජාතික පක්ෂයේ නායක රනිල් වික්‍රමසිංහ මහතාද ප්‍රකාශ කළේ මේ ජනාධිපතිවරණයේ ඡන්ද විමසීම සමස්තයක් වශයෙන් සාධාරණ හා නිදහස් මැතිවරණයක් බවයි. මහින්ද රාජපක්ෂ ජනාධිපතිවරයාට ද අවශ්‍යව තිබුණේ මුළු රටේම එකවර පවත්වන මැතිවරණයකින් මේ රටේ සත්‍ය ජනවරම දැක ගැනීමටයි. කාට ඡන්දය ප්‍රකාශ කළද කමක් නැත.වැදගත් වනුයේ ඡන්ද අයිතිය කෙරෙහි රටේ බහුතර ජනතාව විශ්වාසයක් ගොඩනැගීමයි. වසර ගණනාවක් තිස්සේ කොටි ත්‍රස්තවාදයෙන් බැට කෑ මෙරට ජනතාවට නිදහසේ තම ඡන්ද අයිතිය ප්‍රකාශ කිරීමට කොටි ත්‍රස්තවාදය ඉඩ ලබා දුන්නේ නැත. නමුත් වසර 30කට අධික කාලයක් තිස්සේ පැවැති ත්‍රස්තවාදය මුළු මනින්ම පරාජය කොට මේ රටේ මහජනතාවට ඡන්ද අයිතිය ඇතුළු නිදහසේ ජීවත් වීමට ඇති අයිතිය ලබා දුන්නේ සේනාධිනායක මහින්ද රාජපක්ෂ ජනාධිපතිවරයාය.එම නිසා තමන් ජනතාවට ලබාදුන් නිදහස අගෞරවයක් කිරීම සඳහා ඡන්දය කිසිදු ආකාරයකින් කොල්ලකෑමට මහින්ද රාජපක්ෂ ජනාධිපතිවරයා සූදානම් නැත.එම නිසා විරුද්ධ පක්ෂය දැන්වත් ජනාධිපතිතුමාට හා ආණ්ඩුවට එරෙහිව ගෙන යනු ලබන මඩ ප්‍රචාර නවත්වන්නේ නැතිනම් ඉදිරි මහ මැතිවරණයේ දී විරුද්ධ පක්ෂය ලබන පරාජය අති දැවැන්ත විය හැකියි. විරුද්ධ පක්ෂය ගෙන ගිය එක් මඩ ප්‍රචාරයක් මේ වන විට අතේ පත්තු වී තිබීමෙන් විරුද්ධ පක්ෂයේ බංකොලොත් භාවය ඉතාම හොඳින් පෙන්නුම් කෙරේ.ජනතා විමුක්ති පෙරමුණේ නායක සෝමවංශ අමරසිංහ මහතාගේ ප්‍රකාශයකින් මේ වන විට ගම්‍ය වී ඇත්තේ දැනටමත් විරුද්ධ පක්ෂය ඉල්ලං කාගෙන ඇති බවකි. ජනාධිපතිවරණයේ ඡන්ද ප්‍රතිඵල නිකුත් වීමට පෙර සිටම සෝමවංශ, ටිල්වින් සිල්වා සහෝදරවරුන් කියා සිටියේ ඡන්දය නිදහස් හා සාධාරණ එකක් නොවන බවයි. පරාජයේ විලි වසා ගැනීමට ඔවුන් මේ අසත්‍ය චෝදනා එල්ල කළ ද අද ඔවුන්ම ඒවා අසත්‍ය චෝදනා බව පිළිගෙන තිබීම එක් පැත්තකින් දෛවයේ සරදමකි.ඉල්ලං කෑම‘කම්පියුටර් ජිමික් එකක් දාලා ජනාධිපතිවරණයේ ඡන්දය කොල්ල කාලා’ යනුවෙන් ජනතා විමුක්ති පෙරමුණේ නායක සෝමවංශ අමරසිංහ මහතා ප්‍රසිද්ධ ප්‍රකාශයක් කළේය. එතනින් නොනැවතුණු සෝමවංශ අමරසිංහ මහතා ප්‍රසිද්ධියේ දිවුරමින් ප්‍රකාශ කළේ කම්පියුටර් ජිමික් එකකින් ඡන්ද ප්‍රතිඵල වෙනස් කර ඇති බවයි. රටේ විවිධ ආගමික ස්ථාන වල නම් සඳහන් කරමින්ද සෝමවංශ අමරසිංහ මහතා දිවුරා ප්‍රකාශ කළේ මෙම ජනාධිපතිවරණය අන්ත දුෂිත එකක් බවයි.ඊට එරෙහිව රට පුරා උද්ඝෝෂණ ගෙන යන බවටද සෝමවංශ අමරසිංහ මහතා අනතුරු ඇඟෙව්වේය. ‘කම්පියුටර් ජිමික්’ ගැන මහා ඉහළින් කතා කළ සෝමවංශ අමරසිංහ මහතාට අපූරුතම කණේ ප්‍රහාරයක් එල්ල කර ඇත්තේ ජනතා විමුක්ති පෙරමුණ විසින්ම වීම අපූරුතම සිදුවීමකි. සෝමවංශ අමරසිංහ නායක සහෝදරයා පරිගණක ජිල්මාට් ගැන කෙතරම් කතා කළද ඡන්ද පෙත්සමට ජිල්මාට් කතාව එක් නොකිරීමට ජනතා විමුක්ති පෙරමුණේ ප්‍රධාන ලේකම් ටිල්වින් සිල්වා සහෝදරයා තීරණය කළේය.කම්පියුටර් ජිල්මාට් කතාව ඔප්පු කිරීමට නොහැකි නිසා ඡන්ද පෙත්සමට එම කරුණු ඇතුළත් නොකළ බවද ටිල්වින් සිල්වා මහතා ප්‍රකාශ කෙළේය. ටිල්වින් සිල්වා ප්‍රධාන ලේකම්වරයාගේ කතාවෙන් සෝමවංශ අමරසිංහ මහතා එක පාරටම ජිල්මාට් වන්නේ ඔහුගේ කම්පියුටර් ජිල්මාට් කතාව අතේ පැල වෙන බොරුවක් වූ නිසායි. ජනතා විමුක්ති පෙරමුණේ ප්‍රධාන ලේකම් ටිල්වින් සිල්වා මහතා නොකියා කියන්නේ පක්ෂයේ නායක සෝමවංශ අමරසිංහ මහතා අසත්‍යයක් ප්‍රකාශ කළ බවක් නොවේද ?දික්කසාදයමේ වන විට එක්සත් ජාතික පක්ෂය හා ජනතා විමුක්ති පෙරමුණ අතර පැවති දීගය දික්කසාද වන්න පටන් ගෙන තිබේ. සහෝදර ප්‍රේමයෙන් එකිනෙකා වෙලාගෙන සිටි රනිල් වික්‍රමසිංහ හා සෝමවංශ අමරසිංහ යන මහත්වරුන්ට දැන් සිදු වන්නේ කුමක්ද ? යාදෙක නොරත රත බව ජනාධිපතිවරණය අවස්ථාවේදී ප්‍රකාශ කළ විට රනිල්ලා, සෝමවංශලා කියා සිටියේ ඔවුන්ගේ දීගයට ඊර්ෂ්‍යා කරන උදවියගේ උපක්‍රම වලට තමන් හසු නොවන බවයි.එපමණක් නොව එක්සත් ජාතික පක්ෂය හා ජනතා විමුක්ති පෙරමුණ එක්වීමෙන් විශාල ආදර්ශයක් ශ්‍රී ලංකාවේ දේශපාලනයට ලබා දුන් බවද රනිල්ලා සෝමවංශලා ප්‍රකාශ කරන්නට වූහ. නමුත් තත්ත්වය බරපතළ වී ඇත. එක්සත් ජාතික පක්ෂයේ හා ජනතා විමුක්ති පෙරමුණේ පාක්ෂිකයන් සිටින්නේ හොඳටම අන්දුන් කුන්දු වීය. ඔවුන්ට කර ගැනීමට කිසිම දෙයක් නැත.ඔවුන්ට ඉතිරි වී තිබෙන එකම කරුණ වන්නේ රෑ වැටුණු වලේ දවල් නොවැටීමය. එම නිසා ජනාධිපතිවරණයේ දී වැරැදි තීන්දුව යළිත් ක්‍රියාත්මක කරන්නේ නැත. ජනාධිපතිවරණයේ දී මහින්ද රාජපක්ෂ ජනාධිපතිතුමා ඇතුළු එක්සත් ජනතා නිදහස් සන්ධානයේ නායකයන්, ජනතා නියෝජිතයන් කළ බොහෝ ප්‍රකාශ නිවැරැදි බව මේ වන විට එක්සත් ජාතික පක්ෂයේත්, ජනතා විමුක්ති පෙරමුණේත් පාක්ෂිකයන්ට තේරුම් ගොස් ඇති බවට සැකයක් නැත.සරත් ෆොන්සේකා මහතා පොදු අපේක්ෂකයෙකු නොවන බව එක්සත් ජනතා නිදහස් සන්ධානය එදා ප්‍රකාශ කරන විට විපක්ෂයේ ඇතැම් දේශපාලනඥයන් ක්‍රියා කළේ දැඩි ආවේගයකිනි. එම චෝදනාවට නිසි පිළිතුරු ලබාදීම වෙනුවට ඔවුන් කළේ ජනාධිපතිතුමාටත් ඔහුගේ පවුලේ ඥාතීන්ටත් විවිධ මඩ ප්‍රහාර එල්ල කරමින් නොයෙකුත් අවලාද නැගීම පමණි.නමුත් සරත් ෆොන්සේකා මහතා පොදු අපේක්ෂකයකු නොවන බව දැන් මුළු රටටම පැහැදිලි වී ඇත. සරත් ෆොන්සේකා මහතා පුද්ගලයකු පමණක් බවත් ඔහුට දේශපාලන දර්ශනයක් හා දේශපාලන යාන්ත්‍රණයක් නොමැති පුද්ගලයකු බවත් මේ වන විට සමාජයට හොඳින්ම පැහැදිලි වී තිබේ. නන්නත්තාර වී සිටි විරුද්ධ පක්ෂයට කෙසේ හෝ අවශ්‍ය වූයේ සරත් ෆොන්සේකා මහතාගේ සහායෙන් හෝ ගොඩ ඒමටය.ඔවුන්ට මහජනතාව අතරට යාමට නොහැකි නිසා සරත් ෆොන්සේකා මහතා ඉදිරියට දාගෙන යාමට රනිල්ලා, සෝමවංශලා, හකීම්ලා, මංගලලා, මනෝ ගණේෂන්ලා, ආර්. සම්බන්ධන්ලා, තීරණය කළ බව රහසක් නොවේ. නමුත් මේ වන විට විපක්ෂයේ පොදු සන්ධානය සී සී කඩ විසිරී යාමෙන් පෙන්නුම් කරනුයේ කුමක්ද ? යන්න සිතා බැලීම ඉතාම කාලෝචිතය.සරත් ෆොන්සේකා මහතා යම් හෙයකින් ජනාධිපතිවරණයෙන් ජයගත්තා නම් මේ රට ලේ විලක් වන බවට තිබෙන තවත් හොඳම සාක්ෂියක් වන්නේ විපක්ෂයේ පොදු සන්ධානය කැඩී බිඳී වෙන්වීමේ ක්‍රියාදාමයයි. සරත් ෆොන්සේකා මහතා ජනාධිපතිවරණයෙන් ජය ගත්තා නම් ඔහු කිසිම ආකාරයකින් දේශපාලන වැඩපිළිවෙළකට ගමන් නොකරන බව මේ බෙදීම් මගින් ප්‍රකට වේ.එක්සත් ජාතික පක්ෂයත්, ජනතා විමුක්ති පෙරමුණත් ප්‍රධාන වශයෙන් එක් වූයේ සරත් ෆොන්සේකා මහතාගේ දේශපාලන යාන්ත්‍රණය ක්‍රියාත්මක කිරීම සඳහාය. නමුත් මේ වන විට එම දේශපාලන යාන්ත්‍රණය කුඩු පට්ටම් කිරීමට පෙරමුණ ගෙන සිටින්නේ ද එක්සත් ජාතික පක්ෂය හා ජනතා විමුක්ති පෙරමුණ යන දේශපාලන පක්ෂ වීම දෛවෝපගත සිදුවීමකි.විපක්ෂයේ පොදු සන්ධානය කඩා බිඳ දැමුවේ එක්සත් ජාතික පක්ෂය බවට ජනතා විමුක්ති පෙරමුණ චෝදනා කීරීම මේ වන විට ආරම්භ කර තිබේ. එක්සත් ජාතික පක්ෂය ප්‍රකාශ කරන්නේ ඇතිවී තිබෙන දේශපාලන සංකූලතාවය තේරුම් ගැනීමට ජනතා විමුක්ති පෙරමුණ අපොහොසත් වී ඇති බවයි. සරත් ෆොන්සේකා මහතා අත් අඩංගුවේ පසු වෙද්දී එක්සත් ජාතික පක්ෂය කර ඇරියාට තමන්ට එසේ කළ නොහැකි බව ජනතා විමුක්ති පෙරමුණ පවසයි.මාස 3 කට ආසන්න කාලයක් තිස්සේ පැවති එක්සත් ජාතික පක්ෂයේ හා ජනතා විමුක්ති පෙරමුණේ දීගය වෙන් කිරීමට මූලික වී ඇත්තේ ද දීගයට කපුකම කළ සරත් ෆොන්සේකා මහතා වීම තවත් විශේෂ සිදුවීමකි. එක්සත් ජාතික පක්ෂයත්, ජනතා විමුක්ති පෙරමුණත් දැන් ආරම්භ කර තිබෙන්නේ එකිනෙකාට චෝදනා කරගන්නා දේශපාලන ක්‍රියාදාමයකි.එම පක්ෂවල පාක්ෂිකයන් මේ පටු දේශපාලනය කුමක්ද ? කියා ඉතා ඉක්මනින් තේරුම් ගනු නොඅනුමානයි. මේ වන විට දේශපාලන සංකූලතාත් ඇතිවී තිබෙන බව එක්සත් ජාතික පක්ෂය පෙන්වා දෙයි. නමුත් ජනතා විමුක්ති පෙරමුණ චෝදනා කරනුයේ එක්සත් ජාතික පක්ෂයට හිටපු යුද හමුදාපති ජෙනරාල් සරත් ෆොන්සේකා මහතා අමතක වී ඇති බවයි.හොඳම සාක්කියසන්ධානගත වීමට නොහැකි නම් අඩුම ගණනේ ‘හංසයා’ ලකුණ දරන නව ප්‍රජාතන්ත්‍රවාදී පෙරමුණ තරග කිරීම සඳහා ලබා දෙන ලෙස ජනතා විමුක්ති පෙරමුණ පවසයි. නමුත් එක්සත් ජාතික පක්ෂයේ නායක රනිල් වික්‍රමසිංහ මහතා ඊට කැමති නැත. නව ප්‍රජාතන්ත්‍රවාදී පෙරමුණ එක්සත් ජාතික පක්ෂයේ කොළඹ දිස්ත්‍රික්කයේ හිටපු පාර්ලිමේන්තු මන්ත්‍රීවරයෙකුගේ අනු දැනුම මත ක්‍රියාත්මක වේ.එම නිසා නව ප්‍රජාතන්ත්‍රවාදී පෙරමුණ හෝ ‘හංසයා’ ලකුණ සරත් ෆොන්සේකා මහතාට හෝ හංසයාට හිමි වෙන්නේ නැත. ‘හංසයා’ ගෙන් තරග කළ හොත් කොළඹ මහ නගර සභාවේ ඇස් කණ්ණාඩියට අත් වූ ඉරණම යළිත් තමන්ගේ පක්ෂයට අයත් වීමට ඉඩ ඇති බව රනිල් වික්‍රමසිංහ මහතා විශ්වාස කරයි. ඒ අතරේ ‘හංසයා’ ලකුණ ලබා ගැනීම සඳහා කළ සාකච්ඡාවේදී හෙළිවී ඇති තවත් කරුණක් වන්නේ ‘හංසයා’ ලබාදීම සඳහා රුපියල් මිලියන ගණනක මුදලක්ද ඉල්ලා ඇති බවයි.‘හංසයා’ ලබා ගැනීමට නොහැකි නිසා ජනතා විමුක්ති පෙරමුණට කුසලානය තෝරා ගැනීමට සිදු වී තිබේ. ජනතා විමුක්ති පෙරමුණට අවශ්‍ය සරත් ෆොන්සේකා මහතා මගින් හෝ තමන්ගේ ජාම බේරා ගැනීමටය. රනිල් වික්‍රමසිංහ, සරත් ෆොන්සේකා යන මහත්වරුන් කොළඹින් තරග කිරීමෙන් ෂරුද්ධ පක්ෂයේ අර්බුදය තවත් දිග් ගැස්සෙනු ඇත. ඉදිරියේදී එක්සත් ජාතික පක්ෂයේ නියෝජිතයන්ම සරත් ෆොන්සේකා මහතාට චෝදනා කළ හොත් එය පුදුමවීමට දෙයක් නොවේ. විපක්ෂය දේශපාලන යථාර්ථය තේරුම් ගන්නා තුරු මේ අර්බුද තවත් දිග් ගැස්සෙනු ඇත.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>23</day>
    </date>
    <link>http://www.dinamina.lk/2010/02/23/_art.asp?fn=f1002233</link>
    <topic>පත් ලොව එකලු කළඅපේ ඇදුරිඳු</topic>
    <author>මලික් චමින්ද ධර්මවර්ධන</author>
    <content>ලාංකේය පුවත්පත් කලාවේ ප්‍රගමනයට බලපෑ සිදුවීම් සහ පුද්ගල චරිත අපමණය. සියවස් දෙකකට ආසන්න ඉතිහාසයකට උරුමහරුමකම් කියන මේ වකවානුව දෙස විමසා බැලුවහොත්, ඒ බව පැහැදිලි වනු ඇත.ලාංකේය පුවත්පත් කලාවේ ගමන්මඟට 19 වැනි ශත වර්ෂය අග භාගයේ පැවැති ජාතික ව්‍යාපාරය සුවිශාල ශක්තියක් විය. ලාංකේය පුවත්පත් කලාවේ නූතන ප්‍රගමනයට ඉමහත් දායකත්වයක් දැරූ චරිත අතර ප්‍රධානියා ලෙස ඩී. ආර්. විජයවර්ධන මහතා හැඳීන්විය හැකිය. එය එසේ වන්නේ ඇයිද යන්න පිළිබඳ අප විමසිය යුතුය.බටහිර ජාතිකයන් අතින් ඇරැඹුණු මෙරට පුවත්පත් කලාව, ඔවුන් භාවිත කළේ සිය පාලන තන්ත්‍රය, ව්‍යාපාරික පසුබිම සවිමත් කර ගැනීම සහ පෞද්ගලික අවශ්‍යතා වෙනුවෙනි. කෙටියෙන් ම කිවහොත් බටහිර ජාතීන්ගේ හඬට අවැසි හඬ ඔහුගේ පුවත්පත්වලින් නිකුත් විය.පසුව 19 වැනි සියවස අගභාගය වනවිට සිංහල පුවත්පත් කලාව ඇරැඹුණි. මෙහි ප්‍රධාන අරමුණ වී තිබුණේ යටත් විජිතයක් ලෙස ලාංකිකයනට අහිමිවී ගිය භාෂා, ආගමික, කලා යන අංශ පිළිබඳ ප්‍රබෝධයක් ඇති කිරීම ය. මේ තත්ත්වය හමුවේ මේ කාලය වනවිට අපට මෙරට දැක ගැනීමට හැකිවූයේ අර්ධ දේශපාලන ව්‍යාපාරයකි.විසි වැනි සියවස ඇරැඹෙනුයේ ජාතික නිදහස කේන්ද්‍රීය කරගෙන ය. මෙහිදී පූර්ණ දේශපාලන නිදහස ලබා ගැනීමේ අරමුණින් මෙරට දේශමාමක පිරිස් කටයුතු කළේය. මේ සඳහා විවිධ සමාගම්, කණ්ඩායම්, විවිධ පුද්ගලයන්ගේ නායකත්වය යටතේ සටන් වැදුණු බව පෙනී යයි.මෙකල විජයවර්ධන මහතා එංගලන්තයේ කේම්බ්‍රිජ් විශ්වවිද්‍යාලයේ අධ්‍යාපනය ලබමින් සිටියේය. ඔහු මේ කාලවකවානුවේ සිට ම ලාංකේය දේශපාලනය කෙරෙහි අවධානය යොමු කරමින් සිටියේය. මේ බැව් ඒ මහතා 1943 මාර්තු 30 වැනි දින ඩේලි නිවුස් පුවත්පතට “මා පුවත්පත් ඇරැඹුවේ ඇයි” යනුවෙන් ලිපියක් ලියමින් පැහැදිලි කරයි.සමකාලීනයන්මෙකල කේම්බ්‍රිජ් විශ්වවිද්‍යාලයේ ඔහු සමඟ සිටි සමකාලීන පිරිස් අතර පොන්නම්බලම් අරුණාචලම්, ජේම්ස් පීරිස් වැනි ලාංකේය පිරිස් මෙන් ම, ඉන්දියානු ජාතික ශ්‍රී ජවහල්ලාල් නේරු ද විය. මේ සැමටම වඩා විජයවර්ධන මහතා ප්‍රකාශ කර තිබූ පරිදි ඔහුට බලපා තිබුයේ ගෝපාල් ක්‍රිෂ්ණා ගොඛාලේය.“..... ස්වකීය රටේ මහජනයා සඳහා කිසියම් සේවයක් කිරීම, ඉන්දියාවේ වේවා ලංකාවේ වේවා තරුණයන් පිට පැවරුණු යුතුකමක් යැයි ද, රටේ ශුභ සිද්ධිය සඳහා පරිත්‍යාග කිරීමට ඔවුන් සූදානම්ව සිටිය යුතු යැයි ද ඔහු මා සිත්හි තදින්ම කාවැද්දීය”ගොඛාලේ ගෙන් ලැබුණු මේ ශක්තිය, විජයවර්ධන කෙරෙහි වඩාත් බලපෑවේය. එය තීව්‍ර කිරීමට එෆ්. එච්. එම්. කෝර්බට් මහතා හා ඇරැඹුණු මිත්‍රත්වය ලංකාවේ නිදහස් රජයක් පිළිබඳ උනන්දුවක් විජයවර්ධන මහතාගේ සිත තුළ ඇති කළේය. කෝර්බට් මහතා විශේෂයෙන් ලංකාව තුළ පෙලඹවීමක් ඇති කළ තැනැත්තා විය. පුවත්පත් තුළින් රට තුළ ප්‍රබල මහජන මතයක් ඇති කිරීමේ හැකියාව මෙන්ම අවශ්‍යතාව ඉතා ප්‍රබල ලෙස විජයවර්ධන ගේ සිතට කාවැද්දවීමට කෝර්බට් මහතා සමත්විය.මෙහි අවසාන ප්‍රතිඵලය වූයේ අහිමිව ගොස් තිබූ ලංකාවේ දේශපාලන නිදහස යළි දිනා ගැනීම පිළිබඳ ඔහු තුළ හැඟීමක් ඇතිවීමයි. ඒ සඳහා අවශ්‍ය මතවාදී වෙනස ඇතිකරනුයේ කෙසේ දැයි විජයවර්ධනයන් විමසිලිමත් වූහ. ඒ අනුව කෝර්බට් මහතා ප්‍රකාශ කළ පරිදි පුවත්පතක් ආරම්භ කර මහජන මතයක් ඇති කිරීමට ඔහු උත්සාහ කළේය.ප්‍රථමයෙන්ම එංගලන්තයේ සිටියදීම ලංකාවේ පළවූ ‘‘The Independent’’ පුවත්පත මිලදී ගැනීමට විජයවර්ධන මහතා උත්සාහ දැරීය. එය අසාර්ථක විණි. පසුව ඔහු ලංකාවට පැමිණියේය. ඔහුගේ මේ ව්‍යායාමය සාර්ථක වූයේ එච්. එස්. පෙරේරා මහතාගෙන් දිනමිණ මිලයට ගැනීමත් සමඟය.මහජන මතය හැඩ ගැස්වීමේදී දේශපාලනමය වශයෙන් අවබෝධයක් ලබාදීම පහසු මාර්ගයක් ලෙස දිනමිණ ගොඩ නගන්නේ කෙසේද යන්න විජයවර්ධන මහතාට අභියෝගයක් විය.විශේෂයෙන් ම ඔහුගේ ප්‍රධාන අවශ්‍යතාව වී තිබුණේ ජාතික මට්ටමේ සන්නිවේදන මාධ්‍යයක් ලෙස දිනමිණ ගොඩ නැගීමය. මෙහිදී විජයවර්ධන මහතා එංගලන්තයේදී ලබා සිටි අත්දැකීම් ඔහුට වඩාත් බලපෑවේය. මේ අත්දැකීම් මත දිනමිණෙන් නොනැවතුණ ඔහු, එංගලන්තයේ පුවත්පත් ආයතනවලට සමාන වූ පුවත්පත් ආයතනයක් ලංකාවේ ගොඩ නැගීමට උත්සාහ කෙළේය. ඒ අනුව දිනමිණෙන් පසුව “ද සීලනීස්” පුවත්පත මිලදී ගත්තේය.පසුව එය ඩේලි නිවුස් ලෙස නම්කර ප්‍රකාශයට පත් කෙරිණි. 1923 දී “සිලෝන් ඔබ්සර්වර්” පුවත්පතත්, 1930 දී “සිළුමිණ”ත් විජයවර්ධනයන් සිය පුවත්පත් ගොන්නට එකතු කර ගත්තේය. මේ පුවත්පත් හතරම 1938 අගභාගයේ දී එකම වහලක් යටට ගෙන යාමට විජයවර්ධන මහතා සමත්විය. දිනමිණෙන් ඇරැඹුණු විජයවර්ධන මහතාගේ මේ ගමන, ලේක්හවුසිය බිහිවීමත් සමඟම මෙරට පුවත්පත් කලාවේ සාධනීය වර්ධනයක් ඇති කෙළේය.ව්‍යාපාරික පසුබිමවඩාත් විධිමත් ආයතනික ව්‍යුහයක් යටතේ ලේක්හවුස් ආයතනය ගොඩනගන්නට විය. මෙසේ ගොඩනැගුණු ලේක් හවුස් ආයතනය, එකල අග්නිදිග ආසියාවේ තිබූ උසස් ම පුවත්පත් ආයතනය විය. තවත් අතකින් ලේක්හවුස් ආයතනය මෙරට පුවත්පත් කලාවේ අංශ ගණනාවක් කෙරේ යොමුකළ පුවත්පත් ආයතනයක් බවට පත්විණි.එතෙක් ලංකාව තුළ දැක ගැනීමට හැකියාව තිබුණු පුවත්පත් බොහෝවිට කර්තෘ මූලික පුවත්පත්විය. ඒවා කර්තෘවරයාගේ අභාවයත් සමඟ හෝ ආර්ථික ගැටලු ආදියේදී වැසී යන තත්ත්වයන්ට පත්විය. එහෙත් විජයවර්ධන මහතා ඇති කළ මේ පුවත්පත් ආයතනය නිසා පුවත්පත්හි ස්ථිර පැවැත්මක් පෙන්නුම් කළේය. ඒ බැව් විජයවර්ධන මහතා එදා ඇති කළ පුවත්පත් අද වනතෙක්ම එලෙසින් ම ජනප්‍රියව පැවතීමෙන් පෙනී යයි.මෙහිදී විජයවර්ධන මහතා කුමන අංශයක් කෙරේ අවධානය යොමු කළේද යන්න විමසා බැලිය යුතුය. ඔහු පුවත්පතක අන්තර්ගතය, ආකෘතිය මෙන්ම ව්‍යාපාරික පසුබිමද ශක්තිමත් කළේය. ජනතාව සහ පුවත්පත අතර සබඳතාව ශක්තිමත් කිරීමට පියවර ගණනාවක් ගෙන තිබුණි. එවැනි අංශ කිහිපයක් මෙහිදී විමසා බැලීම වටී.විජයවර්ධන මහතා පුවත්පත්හි කර්තෘ මණ්ඩල සඳහා පත්කර ගත්තේ වඩාත් කාර්යක්ෂම පුද්ගලයන්ය. විජයවර්ධන මහතාගේ කාලයේ දිනමිණ කර්තෘත්වය දැරූ ඒ. ඩී. ජේ. බී. විජේසේකර, එන්. එම්. ජිනදාස, ජේ. වෙත්තසිංහ, ඩී. ඩබ්ලිව්. වික්‍රමාරච්චි, ඇලෙක්සැන්ඩර් වැලිවිට, මාර්ටින් වික්‍රමසිංහ, පියසේන නිශ්ශංක යන මහත්වරු මේ සඳහා හොඳම උදාහරණය. ඔවුන් හත්දෙනාම කාර්යශූර පුද්ගලයන් විය. රාජකාරියේදී සිය පෞද්ගලිකත්වය පවා අමතක කර කටයුතු කළ අය වූහ.විජයවර්ධන මහතා පුවත්පත්හි කර්තෘ මණ්ඩලයට පුද්ගලයන් තෝරාගත් ආකාරයට ජී. බී. සේනානායක මහතා පුවත්පතට සම්බන්ධ කරගත් ආකාරයද එක් නිදසුනකි. මාර්ටින් වික්‍රමසිංහ මහතාගේ දැනුම්දීම මත ජී. බී. සේනානායක මහතා දිනමිණට බඳවා ගැනීමට විජයවර්ධන මහතා කටයුතු කළේය.ජී. බී. සේනානායක මහතා දිනමිණට බඳවා ගත් පසුව ඔහුට ගෙවූ වැටුප්, එතෙක් කර්තෘ මණ්ඩලයේ සිටි එච්. ජේ. මහින්දදාස මහතාට ගෙවූ පඩියට වඩා වැඩි විය. මේ නිසා මහින්දදාස අමනාපයෙන් පසුවිය. අමනාපය පිළිබඳ විජයවර්ධන මහතාට වික්‍රමසිංහයන් දැනුම් දුන්නේය.“මහින්දදාස දිනමිණ තම ජීවිතයම ලෙස සලකා වැඩ කරන්නෙකි. ඔහුට දිනමිණ නිවස වැනිය. ජී. බී. සේනානායක දිනමිණට ආධුනිකයෙකි. දක්ෂයෙකි. ජී. බී. ට පඩි වැඩි නොකළොත් ඔහුගේ දක්ෂ සේවය අහිමි විය හැකිය. මහින්දදාස පඩි ඇතිවද නැතිවද දිනමිණට සේවය කරන්නට කැමැති වනු ඇති යැයි විජයවර්ධන මහතා පිළිතුරු දුන්නේය.මේ සිදුවීමෙන් පෙනී යන්නේ කර්තෘ මණ්ඩලයට බඳවා ගැනීම සඳහා විජයවර්ධන මහතා සූක්ෂ්ම ලෙස කටයුතු කර ඇති ආකාරයයි. මෙය දිනමිණට පමණක් නොව අනෙක් පුවත්පත්වලටද අනුගමනය කළේය.ඩේලි නිවුස් පුවත්පතට ජේ. කේ. ක්‍රවුදර්, එම්. ඒ. ජේ. හුළුගල්ල, ටාසි විට්ටච්චි වැන්නවුන්ගේද සේවය ලබාගත්තේ විජයවර්ධන මහතා තුළ තිබූ පුද්ගලයන් හඳුනා ගැනීමේ හැකියාවෙනි.එසේ ම විජයවර්ධන මහතා සිය පුවත්පත්හි අන්තර්ගතයේ සහ ආකෘතියේ කළ වෙනස්කම්ද සුවිශේෂීය. එය සෙසු පුවත්පත් හා සසඳන කල වඩාත් ඉහළින්ම කැපීපෙනෙන තත්ත්වයකි. ආරම්භයේ දී පිටු භාග ප්‍රමාණයේ පුවත්පතක් වූ දිනමිණ, විජයවර්ධන මහතා යටතේදී පුළුල් පිටුවෙන් යුතුව මුද්‍රණය කෙරිණි. ආකෘතිය එසේ සැකසෙද්දි අන්තර්ගතය නව හඳුන්වාදීම්වලින් ගහනය.ඒ කාලයෙහි ලංකාවේ පුවත්පත්වල ඡායාරූප පළවූයේ ඉතාම කලාතුරකිනි. එහෙත් 1915 මාර්තු 2 දින දිනමිණ පුවත්පත ඡායාරූපයක් පළ කරමින් අමුතුම ආකාරයෙන් නිකුත් වී තිබිණි. එනම් ලංකාව බ්‍රිතාන්‍ය යටත් විජිතයක් වී සියවසක් පිරෙන දිනයයි. එදින දිනමිණ මුද්‍රණයේ 1815 උඩරට ගිවිසුම් සම්පූර්ණයෙන්ම පළ කෙරිණි.ශ්‍රී වික්‍රම රාජසිංහ රජතුමාගේ හා එම බිසවගේ ඡායාරූප ද රාජකීය සිංහල කොඩියද එහි පළ කරන ලදී. මේවා විජයවර්ධන මහතාගේ බුද්ධිගෝචර මෙහෙයවීමේ ප්‍රතිඵලය. මෙලෙස ඡායාරූප සහ ගිවිසුම පුවත්පතේ පළවීම, රටවැසියා තුළ ජාතික ප්‍රබෝධයක් ඇති කිරීමට හේතුවී තිබිණි. විශේෂයෙන් ම දිනමිණ ජාතික පුවත්පතක් ලෙස රටවැසියාට අමතක නොවන හැඟීමක්ද ඇති කෙළේය. මෙයින් පෙනී යන්නේ පුවත්පතකට ඡායාරූපයක් මගින් කළ හැකි බලපෑම පිළිබඳ විජයවර්ධන මහතා තුළ පුළුල් අවබෝධයක් තිබූ බවයි.එමෙන්ම විජයවර්ධනයන්ගේ අනුදැනුම මත දිනමිණ හා ඩේලි නිවුස් පුවත්පත් පළ කළ තවත් සුවිශේෂී ඡායාරූපයක් විය. ඒ සර් ජෝන් ඇන්ඩර්සන් ආණ්ඩුකාරවරයා මියගිය පසු පළකළ ඡායාරූපයයි.ඩොනමෝර් ව්‍යවස්ථාවඑමෙන්ම විජයවර්ධන මහතා රටට වැදගත් පුවත් ගෙන ඒමට වේගවත් ක්‍රමෝපායන්ද හේතුවිය. එහිදී වියදම සහ ශ්‍රමය යන දෙයට වඩා ඔහු බලා තිබුණේ ප්‍රවෘත්තිමය වටිනාකම සහ පුවත්පත ජනතාවට සමීප කරවීමය.ඩොනමෝර් ව්‍යවස්ථාව එංගලන්තයේ පළවූ අවස්ථාවේ විජයවර්ධන මහතා ක්‍රියා කළේ මෙපරිදිය. ඒ අනුව එංගලන්තයේ ඩොනමෝර් වාර්තාව පළවන වෙලාව වනවිටම ලංකාවේද තමන්ගේ පුවත්පත්වල ඩොනමෝර් ව්‍යවස්ථාව පළ කරන්නට කටයුතු කළේය. එංගලන්තය සහ ලංකාව අතර වේලාවෙහි පවතින වෙනස නිසා මෙය අපහසු කටයුත්තක් විය. දුරකථනයෙන් තොරතුරු ලබාගත්තද ලංකාවේ පළ කිරීමට සිදුවනුයේ රැයක් පසුවීමෙනි.එහෙත් එහිදී අධෛර්යට පත්නොවූ විජයවර්ධන මහතා, එංගලන්තයේ තමාගේ කාර්යාලයේ සිට ලංකාවේ තැපැල් කාර්යාලයට කතාකර වාර්තාව දුරකථනය මගින් ලබාගන්නට කටයුතු කළේය. ඒ අතරම ලැබෙන ලැබෙන කොටස ලේක්හවුස් මුද්‍රණාලයට ගෙන ඒමට මෝටර් රථ පෙරහරක්ම යෙදෙව්වේය. මෙහි ප්‍රතිඵලය වූයේ ලංකා රජයටත් පෙර එම වාර්තාව විජයවර්ධන මහතාගේ පුවත්පත්වල පළවීමය.ආරම්භයේදී දිනමිණ සහ ඩේලිනිවුස් පුවත්පත්වලට ආණ්ඩුවේ තොරතුරු ලබා ගැනීමේදී පැවැතියේ අපහසු තත්ත්වයකි. සෙසු පුවත්පත්හි කර්තෘවරුන්ට සහ අයිතිකරුවන්ට ආණ්ඩුවේ නිලධාරින් සමඟ තිබූ සබඳතා නිසා සමාජශාලා වැනි ස්ථානවලදී හමුවී තොරතුරු ලබාගත්හ. එහෙත් කල්යත්ම මේ අභියෝගය ජයගෙන කටයුතු කරන්නට විජයවර්ධන මහතා සිය කර්තෘ මණ්ඩලවලට සහය ලබාදුනි.මේ අනුව සෑම බදාදා දිනකම ඩේලි නිවුස් පුවත්පතේ දේශපාලන වාර්තාකරු වූ ජේ. එල්. ප්‍රනාන්දු මහතාට ඩී. එස්. සේනානායක අගමැතිවරයා හමුවී කාලීන, නැවුම් රසවත් තොරතුරු ලබා ගැනීමේ හැකියාව ලැබිණි.මෙකල පුවත්පත් ජනතාව අතරට සමීප වී තිබුණේ ඉතාමත් අඩුවෙනි. මේ අඩුපාඩුවට ප්‍රධාන ලෙස බලපා තිබුණේ විධිමත් බෙදාහැරීමක් රහිතවීම, නවීන යන්ත්‍රෝපකරණ හිඟය වැනි කාරණාය. මේ නිසා ප්‍රධාන නගරවලින් පිටස්තර ජනයාට පුවත්පතක් දැක ගැනීමටවත් තිබුණේ ඉතාමත් අඩුවෙනි. මේ තත්ත්වය වෙනස් කිරීම සඳහා විජයවර්ධන මහතා විශාල කාර්යභාරයක් ඉටුකළේය.මෙහිදී ලේක්හවුස් මන්දිරය ඉදිකිරීම සහ මුද්‍රණ යන්ත්‍ර මිලට ගත් ආකාරය ඉතා වැදගත් විය. සියලුම පුවත්පත් එක්තැන් කොට කොළඹ කොටුවේ ගොඩනැගිල්ලක් ඉදිකිරීමට විජයවර්ධන මහතා උත්සාහ කළේ, පුවත්පත්වල ව්‍යාපාරික අංශය ශක්තිමත් කිරීමටය. ඒ වනවිට සිය පුවත්පත් කාර්යාලය පිහිටා තිබුණේ මරියකඩේ ප්‍රදේශයේය.මේ ප්‍රදේශය පුවත්පත් කාර්යාලය පිිහිටා තිබීම නිසා දැන්වීම් පළකිරීම සඳහා පැමිණෙන වෙළෙඳුන්ගේ අවධානය තම ආයතනය කෙරේ යොමු නොවන බවට විජයවර්ධන මහතා දැන සිටියේය. මේ අනුව සෙසු ආයතනවලට මෙන් තම ආයතනයට දැන්වීම් නොලැබෙන හෙයින් ඔහු සිය ආයතනය කොටුවට ගෙනයාමට කටයුතු කෙළේ ය.මහතැපැල් කාර්යාලය, විදුලි පණිවිඩ කාර්යාලය අසලම ලේක්හවුස් මන්දිරය ඉදිවීම නිසා, පුවත්පත්හි පළකිරීමට ප්‍රවෘත්ති ඉක්මනින්ම ලැබිණි. ඒ නිසා මේ කාර්යය වඩාත් පහසුවිය. ව්‍යවස්ථාදායක මන්ත්‍රණ සභා ශාලාව, මහලේකම් කාර්යාලය හා වෙනත් ප්‍රධාන කාර්යාල ආණ්ඩුකාරවරයාගේ නිවස ආදී ස්ථානවලට විනාඩි කිහිපයකින් යා හැකිවිය. එම නිසා ප්‍රවෘත්ති ලබා ගැනීම වඩාත් ඉක්මනින් සිදුවිණි.දැන්වීම් ගාස්තුමෙකල පුවත්පත්හි දැන්වීම් ගාස්තු පැවැතියේ ඉතාමත් පහළ මට්ටමකය. කර්තෘ මණ්ඩලවලට දක්ෂ අය පත්කර ගැනීමටත්, වඩ වඩාත් ප්‍රවෘත්ති පළ කිරීමෙන් පුවත්පත දියුණු කිරීමටත්, දැන්වීම් සඳහා අය කළ යුතු ගාස්තු වැඩි කළ යුතු බව විජයවර්ධන මහතා තේරුම් ගත්තේය. ගාස්තු වැඩිකළ විට දැන්වීම් අඩුවෙතැයි ආයතනයේ සමහර ප්‍රධානීන් දන්වා සිටියද, විජයවර්ධන මහතා ඒ සඳහා පියවර ගත්තේය.අවසානයේ විජයවර්ධන මහතාගේ උත්සාහය වඩාත් සාර්ථක වී දැන්වීම් පෙරටත් වඩා ලැබිණි. එමෙන්ම විජයවර්ධන මහතා පුවත්පත්වලට ග්‍රාමීය තොරතුරු ලබා ගැනීම සඳහා වාර්තාකරුවන් රැසක් හඳුන්වා දුන්නේය. ප්‍රාදේශීය වාර්තාකරුවන්ද, උසාවිවලට පළාත්බදවද, මාණ්ඩලිකවද රටපුරා ප්‍රවෘත්ති වාර්තාකරුවන් පත්කර කඩිනම් ප්‍රවෘත්ති මාර්ග ඇති කළේය.රටපුරා පාඨකයන් අතට සිය පුවත්පත් යැවීම සඳහා විජයවර්ධන මහතා විශේෂ ක්‍රමයන් කිහිපයක්ම ඇති කළේය. රාත්‍රියේ කොළඹින් පිටත් වූ ‘දිනමිණ බස් රථය’ එක් ක්‍රමයක් විය. ඒ හැරුණුකොට ‘දිනමිණ’ යන පුවරුව රැගෙන දිවයිනේ විවිධ ප්‍රදේශවල ගම් කරා පුවත්පත් බෙදාහැරීමේ රථ යැවිණි. මෙලෙස ලාංකේය පුවත්පත් කලාවේ ප්‍රගමනය උදෙසා විජයවර්ධන මහතා අතින් සිදුවූ සේවය විශිෂ්ටය. එතුමාගේ මේ මැදිහත්වීම නොවන්නට ලාංකීය පුවත්පත් කලාව පැවතීමට තිබුණේ ඉතාමත් පහළ මට්ටමකය.පුවත්පත් කලාව ඔස්සේ ලංකාවට අවශ්‍ය දේශපාලන නිදහස ලබා ගැනීමටද එතුමා නිහඬ දේශපාලනයක් ද කළේය. මේ අනුව පෙනී යන්නේ සමාජීය, සංස්කෘතික, දේශපාලනික පුනර්ජීවනයක් සඳහා සිය පුවත්පත් ව්‍යාපාරය ඉදිරියට ගෙන යාමට විජයවර්ධනයන් කටයුතු කළ බවයි. එක් අතකින් එය ව්‍යාපාරයක් ලෙසත්, තවත් අතකින් ජාතියක ගමන්මඟට සංධිස්ථානයක් ලෙසත් වැදගත් වේ.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>23</day>
    </date>
    <link>http://www.dinamina.lk/2010/02/23/_art.asp?fn=f1002234</link>
    <topic/>
    <author>සටහන සකුන්තලා ජයසිංහ ඡායාරූප උපාලි තිලකරත්න අනුරාධපුර අධිකරණචිත්‍රරත්න කළුආරච්චිහිදෝගම සමූහ</author>
    <content>ඇවැස්ස මස්සිනා තමයි මට අම්මලා ජෝඩු කරන්න හිතාගෙන හිටියේ. එයත් මට බොහෝම කැමැතියි. මමත් කැමැත්තෙන් හිටියේ. ඒත් ඒ හැමදේම වෙනස් කරලා විශ්වා මාව රවට්ටා ගත්තා. මගේ ජීවිතය කාලකණ්ණි කළාට දෙවියෝ කවදාවත් එයාට සමාව දෙන එකක් නෑ.කැඩුණු සිංහලයෙන් නොනවත්වා කතා කරන්නට වූ ආරතී ගේ කතා විලාසය සිත් ගන්නා සුළු විය. ජීවිතයේ අමිහිරි මතකයන් පසෙකලා ඈ නිතර කතා කළේ මුහුණ පුරා වූ සිහින් සිනාවක් ද යාන්තමට සඟවාගෙනය.“මම ඉපදුණේ යාපනේ. අම්මටයි අප්පටයි මාත් එක්ක දරුවෝ දහසයදෙනෙක් ඉන්නවා. තාත්තා අපි කුඩා කාලයේ නැති වුණා. අපිට හොඳට සල්ලි තිබුණා. අපි දහසයදෙනාම හොඳට සැපට හිටියා. යාපනේ් ඉස්කොලෙට තමයි ගියේ. හැබැයි අවුරුදු 14 වෙනකම් විතරයි. මොකද දාහතරෙන් තමයි විශ්වා මාව අරන් ගියේ...”ඇවැස්ස මස්සිනාට හිත ගිය ආරතීට විශ්වා කෙරෙහි අබමල් රේණුවක තරම්වත් කැමැත්තක්, ආදරයක් නොදැනිණි. එහෙම නම් විශ්වා ආරතීව විවාහ කරගෙන මන්නාරම පට්ටිතෝට්ටම් හි පදිංචියට ගියේ කොහොමද?“විශ්වා හරිම දුප්පත්. එයා යාපනේට ආවේ මේසන් වැඩ කරන්ඩ. එයා මාව යාළු කර ගන්ඩ හරියට උත්සාහ කළා. මම කැමැති වුණේම නෑ. නමුත් ටික කාලයක් යනකොට එයත් මමත් නිතර නිතර කතා කළා. මටම මාව අදහාගන්ට බැරි වුණා. ඔහොම ඉද්දි මට මන්නාරම එයාලගේ දිහාවට ගිහින් ජීවත් වෙමු කියලා යෝජනා කළා. යාළුකමක් තිබුණු හින්දා යන්ට බෑ කියලා කියන්ඩ මම බය වුණා...”කෙසේ හෝ විශ්වා ආරතී ද කැටුව මන්නාරම තම නිවෙසට ගොස් එහි පදිංචි විය. එය හොර රහසේ ගිය ගමනක් බැවින් ආරතීගේ පවුලේ කිසිවකුට ආරතීගේ ඉරණම් ගමන නවතාලන්නට නොහැකි විය. දිනෙන් දින ගෙවී ගියේය. විශ්වාගේ නිවෙස තුළ ආරතීට පැවරුණු අකැමැතිම කාර්ය වූයේ නිතර දෙවේලේ ගෙට ඇදෙන විශ්වාගේ යාළුවන්ට උඳු වඩේ බැද තේ ඇල්ලීමය.”..... විශ්වට යාළුවෝ ගොඩක් හිටියා. හැමෝම ඇවිත් කාලේ කකා කයිය ගහනවා. ඉතින් මට කියනවා උන්ට තේ හදන්ටලු. මට තරහා යනවා. ඒත් මම තේ හදන අතරේ එයාලා කතා කරන්නේ මොනවද කියලා හොරෙන් අහගෙන ඉන්නවා....”හොර රහසේ කතාවලට කන්දුන් ආරතීගේ මේ පුරුද්ද ජන්මෙන් ලැබුණු නරක පුරුද්දක් නොවුණි. විශ්වා කෙරෙහි මුල සිටම අපැහැදීමක් තිබුණු තමා විශ්වා සමඟ ආවේ මන්දැයි ඇගේ සිත ඇයටම වද දෙමින් විමසීය.”..... දවසක් එයාගේ යාළුවෝ් දෙතුන් දෙනෙක් ගෙදර ආවා. විශ්වා මොනවදෝ කුටු කුටු ගගා කියනවා. මම දොරට මුවාවෙලා අහගෙන හිටියා. මම ඒ අහපු කතාව මටම අදහාගන්න බැරි වුණා. එයා මාව කසාද බැන්දේ මගෙ පවුලේ සල්ලි ලබාගැනීමට බව එයා යාළුවන්ට කිව්වා. ඒ විතරක් නෙමෙයි, යාපනේ පූසාරි කෙනකුට සල්ලි දීලා මට අඳුනක් කවපු බවත් මාව යාළු කර ගැනීමට මගේ ඇඳුම්වල නූල්, කොණ්ඩ ගස් ගෙනත් පූසාරිට ලබා දී වශී ගුරුකමක් කර ගත්තා කියලයි එයා කිව්වේ....”මේ හෙළිදරව්ව විශ්වා තමාට කළ බලවත් වංචාව දෙවියන් විසින් තමාට අඟවාලීමක් බැව් ආරතී සිතුවාය. නමුදු දැන් ආපසු හැරෙන්නට බාධාවක් තිබිණි. ඒ ඈ ඒ වන විටත් තුන් මස් ගැබිනියක වීමය. මේ අතර තමාට පිටුපෑ මුත් තම දියණිය දැන් ගැබිනියක බව දැනගත් ආරතීගේ මව අවස්ථා කිහිපයකදී ඈ සොයා මන්නාරමට ආවාය.”....... මම අම්මව දාලා ආවත් එයාට මාව නොදැක ඉන්න බැරි වුණා. ගෙදරට බොරු කියලා අම්මා මාව බලන්න ආවා. කන්ඩ ආසා කෑම බීම වගේම මට සල්ලිත් දුන්නා. අම්මා අඬනවා මට බලන් ඉන්ට බැරි වුණා....”තමා වෙනුවෙන් මවුගේ මුවින් පිටවූ හැඬුම් මතකයට නැඟූ ආරතීගේ දෙනෙත් ලොවි ගෙඩි මෙන් රතු වී ඉන් කඳුළු කැට ගලා හැලිණි. යළිත් ඈ අතීතයට පිවිසියේ විශ්වාගේ නොපැහැදිලි කල් ක්‍රියාවන් මතකයට නඟිමිනි.”..... අපි කුලියට ගෙයක් අරගෙන එහෙ පදිංචි වුණා. විශ්වාගේ යාළුවෙක් තමයි ගේ හොයා දුන්නේ. කුසට මාස තුනක් වෙනකොට එයා නිතර නිතර ඉන්දියාවට ගියා. තමිල්නාඩුවල අයියලා අක්කලා ඉන්නවා කියලයි මට කිව්වේ. ඊට අමතරව මේසන් වැඩට කොළඹ යනවා කියලත් ගෙදරින් පිට ගියා....”දස මස් ඇවෑමෙන් ආරතී දියණියක වැදුවාය. කුලී ගෙයි අසල්වැසියෝ දරුවා නෑවීමටත්, ආරතීගේ වැඩටත් සහාය වූහ. ආරතීගේ් කුළුඳුල් දරු ප්‍රසූතිය නිසා ඔවුහු ඈට දැක්වූවේ මහත් අනුකම්පාවකි. මෙසේ දරුවාට අවුරුදු දෙකක් පමණ පිරෙන විට ගෙදර අවශ්‍යතා වෙනුවෙන් ආරතී ද මුදලක් ඉපයීමේ මගක් සෙව්වාය.”..... දුව ටිකක් ලොකු වෙනකොට මම කඩේක වැඩට ගියා. දවසෙ පඩිය 200 යි. මාසේ අන්තිමට පඩිය අරගෙන සල්ලි ටිකක් පොතෙත් දැම්මා. ගෙදරට හාල් පරිප්පු කූපන් පොතට ගන්නවා....”ආරතීගේ ජීවිත ගමන නිසොල්මනේ ගලා ගියත් විශ්වා තමාට කළ පිළිකුල් සහගත රැවටීම ඇගේ හිතේ කොනක ගුලි වී පැවතිණි. විශ්වාත් ආරතීත් රණ්ඩු සරුවල් නොකර ගත්තාට ඇතැම් විට මුදල් ප්‍රශ්න හේතුවෙන් දෙදෙනා අතර සුළු බහින්බස්වීම් සිදුවිය.මේ අතරේදී විශ්වා ආරතීට අපූරු යෝජනාවක් කළාය. ඒ පදිංචිය සඳහා ඉන්දියාවට යාමේ අවස්ථාවක් උදා වී ඇති බවයි.විශ්වා එයාගේ හොඳම යාළුවෙක් එක්ක මේසන් වැඩට කොළඹ ගියා. එහේදී විශ්වගේ යාළුවා පොහොසත් කෙල්ලෙක් පැහැරගෙන බෝට්ටුවකින් ඉන්දියාවට පනින්න සැලසුම් කරලා තිබුණා. ඒ ගමනට තවත් යාළුවෝ කිහිපදෙනෙක් තමන්ගේ ගෑනුයි, දරුවොත් එක්ක යන්ට එකතු වෙලා හිටියා. ඒක ඉන්දියාවට නීති විරෝධි විදිහට පනින්ඩ ගිය ගමනක්. එක පවුලකින් බෝට්ටුවට රුපියල් 5000 යි.“විශ්වා මටත් කිව්වා යමු කියලා. මම කිව්වා, මගේ නෑයෝ ඉන්නේ යාපනේ මිස ඉන්දියාවේ නෙවෙයි කියලා. ඊට පස්සේ එයා තනියම ඉන්දියාවට යන්න බෝට්ටුවට නැග්ගා....”ආරතී ගේ වචනයට පිටුපා කටයුතු කිරීමේ විපාකය අත්විඳින්නට විශ්වාට වැඩිකල් ගත වූයේ නැත. ඒ ඉන්දියානු වෙරළාරක්‍ෂක පොලිසිය මගින් විශ්වා ඇතුළු පිරිස අත්අඩංගුවට ගැනිණි. එහිදී සෙස්සෝ තම අනන්‍යතාවන් හා තම දරුමල්ලන්ගේ අනන්‍යතාවන් ඔප්පු කර නිදහස් වූ මුත් කසාද සහතිකයක් හෝ පවුලේ කිසිවකු ඔහු සමඟ නොවූ බැවින් විශ්වා එරට රිමාන්ඩ් භාරයට පත් විය.“එයා රිමාන්ඩ් කළා කියලා මට කෝල් එකක් ආවා. මම කසාද සහතිකයි සියලු ලියකියවිලියි එකතු කරලා රුපියල් ලක්‍ෂ දෙකක් එක්ක එයාට යැව්වා. මේ අතරේ කුලී ගෙදර තනිවම ඉන්න බැරි නිසා මම දරුවා වවුනියාවේ පදිංචි යාළුවෙකුට භාරදීලා මම යාපනයේ මහගෙදරට ගියා...”ආරතී යාපනය බලා යන විට එහි කොටි කලබල උග්‍ර වී පැවතිණි. මේ නිසා දරුවා ද කැටුව යාමේ අවදානම වටහාගත් ඈ වවුනියාවේ විශ්වාසතම හිතවතියකට දරුවා භාර දී ඇය මොන්ටිසෝරියකට ද භාර දුන්නාය.මේ යාළුවා මම ඕමන්තේ කොමිනිකේෂන් එකක වැඩ කළ කාලේ හඳුනාගත් ළමයෙක්. මගෙ දරුවට එයාලා හරිම කරුණාවන්තයි. ඒ විශ්වාසය නිසයි දරුවා දාලා ගියේ. මම යාපනේ ගියේ කිසිම අනන්‍යතා ලියවිල්ලක් මං ළඟ නැතිව. මගෙ අසරණකම දැකලා අම්මලා මාව භාරගත්තා. ඒ දවස්වල එල්. ටී. ටී. ඊ. එකත්, රජයේ හමුදාවත් ගෙවල්වලට ඇවිත් චෙක් කරනවා. මම ළඟ ගෙදරකට ගිහින් නිදාගෙන උදේට එනවා.විශ්වා සමඟ සිදුවූ කසාදයෙන් ආරතීට ලැබුණේ නීත්‍යානුකූල සැමියෙකු පමණි. ඔහුගේ සියලු කටයුතු සිය බිරියට වසන් කළ ඒවා අතර අතිශය ගුප්ත චරිතයක් ඔහු කෙරෙන් දිස් විය. මේ සියලු කාරණා පිටුපස සිටියේ ඔහුගේ නොහොබිනා යහළුවන්ය. මේ නිසා විශ්වා ආපසු නොඑනවා නම් හොඳ යැයි ද ඇයට විටෙක සිතුණි. නමුත් ඒ සිතිවිල්ලට ඉඩ නොදී විශ්වා පෙරළා ලංකාවට පැමිණියේ ආරතීගේ දෛවය විශ්වා අත පැවතුණාක් මෙනි.විශ්වා හරියටම 2006 මාර්තු මාසෙ ලංකාවට ආවා. මම ඒ බව දැනගත්තේ එයා මන්නාරම් ඇවිත් මට දුන් ටෙලිෆෝන් කෝල් එකෙන්. ඒ වෙනකොට මම යාපනේ ෆාර්මසියක වැඩ කරමින් හිටියේ. එයා මම ඉන්දියාවට යවපු ලියකියවිලි පෙන්නලා රිමාන්ඩ් එකෙන් නිදහස් වෙලා. එයාගේ ඉල්ලීම හින්දා මම නැවත මන්නාරම් ගියා. ඒත් දරුවා වවුනියාවේ තියලයි ගියේ. මොකද දුවගේ මොන්ටිසෝරි වැඩ පාඩු වෙන හින්දා....”විශ්වාගේ බලවත් ඉල්ලීම මත ආරතී යළි මන්නාරම පට්ටිතෝට්ටම්හිදී පිහිටි කුලී ගෙට ගියාය. විශ්වා දුටු විගස ආරතීගේ සිත තුළ දුකක් ඉපදිනි. මන්ද ඔහු කෙට්ටු වී ඇදී ගොස් සිටි නිසාවෙනි. මේ නිසා ගඟට කපන ඉනි සේ මුත් පුංචි අවවාදයක් සිය සැමියාට ලබා දීමට ආරතී මුව විවර කළාය.”........ මම දැනගත්තා විශ්වා මේ තරම් නොමඟ ගියේ යාළුවෝ හින්දා කියලා. ඒ නිසා මම එයාට කිව්වා යාළුවන්ගෙන් වැඩක් නෑ, ඔයාට මම ඉන්නවා කියලා. ඒත් මම කී දෙය එයා හිතට ගත්ත බවක් පෙනුණේ් නෑ. එයා කවදාවත් මට්ටු වෙන්නේ නැති බව මට තේරුණා....”විශ්වා කොහෙන් හෝ මුදල් රැගෙන විත් ඉන් සොච්චමක් ආරතී අත තැබුවේ ඉන් තම වගකීම පිරිමැසෙන බව සිතමිනි. නමුත් පෙරළා ආරතීගෙන් මුදල් ඉල්ලීම ද ඔහුගේ පුරුද්දක් විය. එසේ උදාවූ එක් දිනෙකදී ආරතී විශ්වාට මුදල් ලබා දුන්නේ දරුවාගේ කර මාලයත්, තම මාල මංගිලියම් කිහිපයකුත් උකස් තැබීමට ඉඩ දෙමිනි.”...... එයා දවසක් ඇවිත් මුදල් හදිස්සියක් කියලා සල්ලි ඉල්ලුවා. මම දරුවාගේ මාලෙයි මගෙ වළලුයි එයාට දුන්නා. මේ එකක්වත් විශ්වා මට අරන් දුන්න ඒවා නෙමෙයි. මගෙ සහෝදරයෝ මට අරන් දුන්න ඒවා. මම විශ්වට ඒවා දුන්නේ ඉක්මනට මට ආපහු බේරලා දෙන බව පොරොන්දුවක් අරගෙනයි....”විශ්වාට නිතර නිතර ඇතිවන මුදල් අවශ්‍යතා සපුරා ගැනීමට ඔහු විවිධ උපක්‍රම සෙව්වේය. වරක් ඔහු මුදල් සොයා ගත්තේ කුලියට සිටි නිවෙසේ සවිකැර තිබූ තල් රීප්ප කිහිපයක් ගලවා හොර රහසේ විකිණීමෙනි. විශ්වාගේ මේ අනිසි සෙල්ලම කවදා හෝ අමතක නොවන පාඩමක් උගන්වන බව නම් ආරතීගේ සිත නිතර කිව්වාය. මේ දවස උදාවීමට වැඩි කලක් ගත නොවුණි. ආරතී ඒ අතීතයට පිවිසියාය.”..... අපි වතුර ගන්නේ සල්ලිවලට. ඒ කට්ටියට අපි සල්ලි දුන්නම ලොකු වතුර බූලියක් ගෙනැත් දෙනවා. ඒ අය හරිම හිතවත් අපිත් එක්ක. දවසක් පොලිසියෙන් අපේ ගෙදරට පැන්නා. ඒ අපි වතුර ගන්න ගෙදර උදවියගේ රත්තරං බඩු වගයක් නැතිවෙලා කියලා....”පොලිසියේ හදිසි කඩා පැනීම ආරතීට ප්‍රේහෙළිකාවක් විය. ඒ වන විට නිවෙසේ සිටියේද ඈ පමණි. ආරතී කිසිදා අපේක්‍ෂා නොකළ මේ පුවත නිසා පොලිසියෙන් තමාගේ නිවෙසට පැමිණියේ මන්දැයි ඈට ප්‍රශ්නයක් වූවාය. ඒ විගසම පොලිස් නිලධාරියෙක් කතාව හෙළිකළේය.”..... පොලිසිය කියපු විදිහට විශ්වාත් එයාගේ් යාළුවෝ දාහතර දෙනකුත් එකතු වෙලා අර ගෙදර කට්ටියගෙ ලක්‍ෂ ගණනක රත්තරං බඩු උස්සලා. පොලිසියෙන් ඒ රත්තරං බඩුදෙන ලෙස මට බල කළා. අනේ මේ කිසිවක් නොදන්නා මම අසරණ වුණා. මම ඒ ගැන දන්නෙ නෑ කිව්වම පොලිස් නිලධාරියෙක් මට ගැහුවා.”රත්‍රං බඩු සොරකමේ ප්‍රධාන සැකකරු වූ විශ්වා සිද්ධිය පොලිසියට සැළ වූ සැණින් ඉන්දියාවට පැන ගත්තේය. ඔහු වෙනුවට පොලිස් අත්අඩංගුවට පත් වූයේ ආරතීය.ආරතී පැවසූ අන්දමට පහරකෑම නිසා තුවාල ලැබූ ඈ මන්නාරම රෝහලට ඇතුළු කළ අතර සිව් දිනක් සිහිසුන්ව රෝහලේ සිටියාය.මෙම රත්‍රං බඩු සිද්ධිය සම්බන්ධයෙන් වසර දෙකහමාරක් සැකකාරියක ලෙස රිමාන්ඩ් භාරයේ සිටි ඈ පසුව වැලිකඩ බන්ධනාගාරයට පැමිණියාය. ඉන් අනුරාධපුරයට මාරු කළ ඈ තවත් සය මසකින් නිදහස ලබන්නට නියමිතය.මේ අතර යළිත් ලංකාවට පැමිණි විශ්වා වෙනත් සිද්ධියක් සම්බන්ධයෙන් පොලිස් භාරයට ගෙන ඔහු ද දැන් සිරබත් කයි.ආරතී සිරභාරයට පත්වන විටත් ඇගේ දරුවා සිටියේ වවුනියාවේ හිතවතියගේ නිවෙසේය. මෙම මිතුරිය රට රැකියාවකට ගිය පසු ඇගේ මවුපියෝ විසින් ආරතීගේ දරුවා බලා ගත්හ.“මට දැන් තවත් නැති වෙන්ට දෙයක් නෑ. ඒත් මගෙ දරුවා ළඟට මට ආයෙමත් යන්ට ඕනෑ? මගෙ දරුවා දැන් ඉස්කෝලේ යනවා. යාළුවගේ අම්මලා එයා හොඳින් බලාගන්නවා. ඒත් මගෙ දරුවට අම්මා කියලා කතා කරන්න මම එයා ළඟ නෑ....”ආරතීගේ දෙඇස්වලින් ගිලිහී වැටුණේ උතුරා යන මවු සෙනෙහසක සාක්ෂිය. වසර දෙකකින් පමණ ඈ තම දරුවා දෑසින් නොදැක්කාය. වරක් උසාවියට යහළුවාගේ මවුපියන් කැටුව ආ ආරතීගේ දරුවා දුක් ගැනවිල්ල සිය මවට කීවාය.”...... එදා මම දකිනකොට දූ මම ළඟට දුවගෙන ඇවිත් ඇඟේ එල්ලුනා. එයා ඉස්කෝලෙ යනවා කිව්වා. ඒත් අම්මා සපත්තු, බෑග් මට නෑ කිව්වා. එයාට පන්තියෙ ළමයි කියනවලු එයා අනාථ ළමයෙක් කියලා. අම්මා තාත්තා ඉන්නවනං ඇයි එන්නෙ නැත්තේ කියලා අහනවලු. අනේ මගෙ දරුවා දෙයියෝ බලාගන්නට ඕනෑ....”ආරතී දෑත් අහස දෙසට දිගුකොට දෙවියන් යැද්දාය. වරක් දරු දුක ඉවසා ගනු නොහැකිව ඉදිකටු ගිල දැමූ ඈ රෝහල් ගතකොට සැත්කමකට ලක්කිරීමට පවා සිදුවිය. පාපතර සැමියකුගේ පවු ගෙවන ඈ මෙතැන් පසු දෙවියන් තමන්ට දඬුවම් නොකර අනුකම්පා කරනු ඇතැයි විශ්වාසයෙන් ඉදිරි සය මස ගෙවා දමන්නට වෙර දරන්නීය.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>24</day>
    </date>
    <link>http://www.dinamina.lk/2010/02/24/_art.asp?fn=n1002241</link>
    <topic>ෆොන්සේකා මුදා හරින ඉල්ලීමශ්‍රේෂ්ඨාධිකරණය ඉවත දමයි</topic>
    <author>රන්ජිත් පද්මසිරි</author>
    <content>හමුදා පනත යටතේ අත්අඩංගුවට ගෙන රඳවා ගෙන සිටින විශ්‍රාමික ජෙනරාල් සරත් ෆොන්සේකා මහතා කොන්දේසි සහිතව හෝ රහිතව මුදාහරින ලෙසට කර තිබූ ඉල්ලීම ශ්‍රේෂ්ඨාධිකරණය ඊයේ (23) ප්‍රතික්ෂේප කෙළේය. සිය මූලික අයිතිවාසිකම් කඩකළ බවට ප්‍රකාශයක් කරන ලෙස ඉල්ලා ජෙනරාල් සරත් ෆොන්සේකා මහතා හා තවත් දෙදෙනකු ගොනු කර තිබූ පෙත්සමෙන් සහන සැලැසීම සඳහා ඉදිරිපත් කළ කරුණු ඉවත දැමූ ශ්‍රේෂ්ඨාධිකරණය පෙත්සම්කාර ෆොන්සේකා මහතාට එරෙහිව හමුදා පනත යටතේ සිදුකරන විමර්ශනයේ සාක්කි සම්පිණ්ඩනය පැවැත්වෙන හෙයින් මේ අවස්ථාවේදී මුදාහැරීමේ සහනයක් ලබාදීමට නොහැකි බව සඳහන් කෙළේය.වැඩබලන අගවිනිසුරු ආචාර්ය ශිරාණි බණ්ඩාරනායක මහත්මිය හා ශ්‍රේෂ්ඨාධිකරණයේ විනිසුරු වරුන් වන ජගත් බාලපටබැඳි හා කේ. ශ්‍රීපවන් යන මහත්වරු හමුවේ මේ පෙත්සම ඊයේ (23) සළකා බැලිණි.පෙත්සමෙන් ඉල්ලා ඇති අනික් සහන දැනටමත් ෆොන්සේකා මහතාට ලබා දී ඇති බව නීතිපති ජනාධිපති නීතිඥ මොහාන් පීරිස් මහතා අවධාරණය කෙළේය.පෙත්සම්කරුට ඔහුගේ බිරිය ඇතුළු පවුලේ ළඟම සාමාජිකයන් හමුවීමට, අවශ්‍ය වෛද්‍ය පහසුකම් ලබාගැනීම, දිවුරුම් පෙත්සම් අස්සන් කිරීම වැනි කටයුතුවලට අවසරය හා සිය විදේශ ගත දියණිය සමග දුරකථනයෙන් කතා කිරීමට අවස්ථාව දුන් ශ්‍රේෂ්ඨාධිකරණය ඒ පිළිබඳව නීතිපතිවරයාගෙන් විමසා අවශ්‍ය පියවර ගන්නා ලෙස පෙත්සම්කරු ගේ පාර්ශ්වයට උපදෙස් දුන්නේය.ෆොන්සේකා මහතාගේ බිරිය අනෝමා ෆොන්සේකා, නව ප්‍රජාතන්ත්‍රවාදී පෙරමුණේ් ලේකම් නීතිඥ ශාමිලා පෙරේරා යන මහත්මීන් මෙහි අනෙක් පෙත්සම් දෙක ගොනු කැර තිබේ.මේ පෙත්සම්වල වග උත්තරකරුවන් ලෙස යුද හමුදාපති ලුතිනන් ;ජනරාල් ජගත් ජයසුරිය, මේජර් ජෙනරාල් සුමිත් මානවඩු, ආරක්ෂක ලේකම් ගෝඨාභය රාජපක්ෂ, බ්‍රිගේඩියර් විජේසිරි හා නීතිපතිවරයා නම් කැර තිබේ.මේ පෙත්සම්වලින් ඉල්ලා ඇති සහන පිළිබඳ විමසීම ඊයේ (23) සිදුවිය.එය විභාගයට කැඳ වූ අවස්ථාවේදී මූලික විරෝධයක් මතු කළ නීතිපති ජනාධිපති නීතිඥ මොහාන් පීරිස් මහතා වගඋත්තර කරුවන් කිහිප දෙනකුට නොතිසි හා අවශ්‍ය ලේඛන ලබාදී නොමැති බව කීය.එය ශ්‍රේෂ්ඨාධිකරණයේ රීති 45 (3) ට පටහැනි බව නීතිපතිවරයා පෙන්වා දුන් විට එම මූලික විරෝධය පෙත්සම් විභාගයේදී මතුකරන ලෙස වැඩබලන අගවිනිසුරු බණ්ඩාරනායක මහත්මිය දන්වා සිටියාය.තම සේවාදායක සරත් ෆොන්සේකා මහතා හමුවී අවශ්‍ය උපදෙස් ලබා ගැනීමට නොහැකි වීම නිසා අතුරු සහන ඉල්ලා කරන ඉල්ලීම් පිළිබඳ කරුණු දැක්වීමට අපහසුතාවක් ඇති බව පෙත්සම්කරු වෙනුවෙන් පෙනී සිටි ජනාධිපති නීතිඥ ශීබ්ලි අසීස් මහතා කීය.හෙත් අනතුරුව සිය ඉල්ලීම තහවුරු කරමින් කරුණු දැක්වූ අසීස් මහතා තම සේවාදායකයා අසත්‍ය චෝදනා මත අත්අඩංගුවට ගෙන ඇති බවත් ඔහු නීතිවිරෝධී ලෙස අත්අඩංගුවට ගෙන රඳවා සිටින නිසා මුදාහරින ලෙසට නියෝගයක් කරන ලෙසත් ඉල්ලා සිටියේය.ඔහුගේ ආරක්ෂාව සහතික කැර පවුලේ අයට මුණගැසීමට අවස්ථාවක් ලබා දිය යුතු යැයි සහ වෛද්‍ය පහසුකම් සළසා දිය යුතු යැයි අසීස් මහතා ඉල්ලා සිටියේය.පෙත්සම්කරු වෙනුවෙන් කර ඇති ඉල්ලීම් රැසක් මේ වන විට ලබාදී ඇති බව විස්තර කළ නීතිපති පීරිස් මහතා පැවැසීය.මේ විමර්ශනය හමුදා නීතිය යටතේ සිදු කරන බවත් මහේස්ත්‍රාත් අධිකරණයක පැවැත්වෙන ලඝු නොවන විභාගයකට සමාන හමුදා නීතියෙන් සාක්කි සම්පිණ්ඩන විභාගයක් ෆොන්සේකා මහතාට එරෙහිව දැන් පැවැත්වෙන බව කී නීතිපතිවරයා එම විභාගය අවසන් වූ පසු හමුදාපතිවරයා ඊට අදාළව ඉදිරි ක්‍රියාමාර්ග එනම් සැකකරු මුදා හරිනවාද නැතිනම් නඩු පවරනවාද යන්න තීරණය කරන බව කීය.මෙහිදී වැඩබලන අගවිනිසුරු, ආරක්ෂාකාරී ස්ථානයක රඳවා තබා සිටින බවත් බිරිඳ හා ජනාධිපති නීතිඥ විජයදාස රාජපක්ෂ මහතා ඔහු සමඟ අවශ්‍ය ගණුදෙනු කරන බව කීය. ජනාධිපතිවරණය අවසානයේ දී හමුදාවෙන් පැනගිය 400ක් සමඟ කටයුතු කිරීම තරුපහේ හෝටලයකට රැස්වූයේ ඇයිද යන්න, හයිකොප් ගනුදෙනු ආදිය පිළිබඳව ජෙනරාල් ෆොන්සේකා මහතාට එරෙහිව විමර්ශනය කරන බව කී නීතිපතිවරයා ෆොන්සේකා මහතා හමුදාපති ලෙස ටෙන්ඩර් මණ්ඩලයේ මුල් පුටුවේ සිටිමින් සිය බෑනාට ටෙන්ඩර් ලබා දීම පිළිබඳව බණ්ඩාරනායක මහත්මියගේ ප්‍රශ්නයකට පිළිතුරු දුන් නීතිපතිවරයා ඉදිරි සති තුන ඇතුළත මේ සාක්කි සම්පිණ්ඩන විභාගය අවසන් වන බව කීය.මෙහිදී අනෙක් වගඋත්තරකරුවන් වෙනුවෙන් පෙනී සිටි නීතිපතිවරුන් වන නීතිඥ එස්.එල්.ගුණසේකර හා නීතිඥ සංජීව ජයවර්ධන යන මහත්වරු නීතිපතිවරයා ගේ කරුණු තහවුරු කළේ ය.ඔහු රඳවා සිටින ස්ථානය ඔහු පදිංචිව සිටි නිවාසයටත් වඩා ආරක්ෂිත බව ගුණසේකර මහතා කීය.ඔහුගේ ළඟම පවුලේ ඥාතීන්ට ඔහු බැලීමට ඉඩ දෙන ලෙසට ජනාධිපති නීතිඥ අසීස් මහතා කළ ඉල්ලීම පිළිබඳ අදහස් දැක් වූ නීතිපති මොහාන් පීරිස් මහතා ළඟම අය කීවාම බෑනාටත් ඉඩ ලබා දෙන බව කීය.ඉදිරිපත් කළ කරුණු සළකා බැලූ ශ්‍රේෂ්ඨාධිකරණය පෙත්සම්කරු මුදා හැරීමට කළ ඉල්ලීම ප්‍රතික්‍ෂේප කළේ ය.මේ වනවිට පෙත්සම්වලට අදාළ වගඋත්තරකරුවන් ගොනුකර තිබූ සියලු විරෝධතා ඇමනුම් ආදිය ඉවත් කරන ලෙසට නියම කළ ශ්‍රේෂ්ඨාධිකරණය පෙත්සම් විභාගය ලබන අපි‍්‍රයෙල් 26 දිනට නියම කළේ ය. මෙහිදී වගඋත්තරකරුවන් වෙනුවෙන් පෙනී සිටි නීතිඥවරුන් කළ ඉල්ලීමක් සළකා බැලූ ශ්‍රේෂ්ඨාධිකරණය පෙත්සම්කාර සරත් ෆොන්සේකා මහතා අත්අඩංගුවට ගැනීම රඳවා ගැනීම පිළිබඳව පරීක්ෂා කළ ශ්‍රී ලංකා මානව හිමිකම් කොමිසම නිකුත් කළ වාර්තාවේ පිටපතක් සතියක් තුළ ගෙන්වා ගන්නා ලෙස සිය රෙජිස්ටාර්වරයාට නියම කෙළේ ය.පෙත්සම්කරු වෙනුවෙන් ජනාධිපති නීතිඥ ශිබ්ලි අසීස් මහතා පෙනී සිටියේ ය.රජයේ ජ්‍යෙෂ්ඨ නීතිඥ ඒ.එච්.එම්.ඩී.නවාස් නියෝජ්‍ය සොලිසිටර් ජෙනරාල් සංජේ රාජරත්නම් මහතා සමග නීතිපති ජනාධිපති නීතිඥ මොහාන් පීරිස් මහතා පෙනී සිටියේ ය.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>24</day>
    </date>
    <link>http://www.dinamina.lk/2010/02/24/_art.asp?fn=n1002242</link>
    <topic>ධනුනගේ ගිණුම් හතරක රු. කෝටියක් හා විදෙස් මුදල්</topic>
    <author>කුමුදු හෙට්ටිආරච්චි</author>
    <content>ජෙනරාල් සරත් ෆොන්සේකාගේ බෑනා වන ධනුන තිලකරත්නට අයත් පෞද්ගලික බැංකුවක ගිණුම් හතරක තිබී රුපියල් එක්කෝටි විසි ලක්ෂයකට අධික මුදලක් හා ඇමරිකානු ඩොලර් 251ක් සොයාගත් බව රහස් පොලීසිය කොළඹ කොටුව මහේස්ත්‍රාත් ලංකා ජයරත්න මෙනෙවියට ඊයේ (23) දැන්වීය.හයිකෝප් පුද්ගලික සමාගම විසින් ව්‍යාජ ලේඛන යුද හමුදාව වෙත ඉදිරිපත් කැර ඇමරිකානු ඩොලර් 2,99,061.25ක් වංචා කිරීමේ සිද්ධිය හා සම්බන්ධව වැඩිදුර වාර්තාවක් ඊයේ (23) අධිකරණයට ඉදිරිපත් කරමින් රහස් පොලිසිය ඒ බව දැන්වීය.ඔස්ට්‍රේලියාවේ ‘බ්‍රිටිෂ් බෝර්නියෝ ඩිෆෙන්ස්’ ආයතනය වෙත ඉදිරිපත් කරන අයුරින් ව්‍යාජ ලේඛන යුද හමුදාව වෙත ඉදිරිපත් කැර ප්‍රශ්නගත ටෙන්ඩර් හතරක් ලබාගැනීමෙන් ඉහත මුදල වංචා කැර ඇති බව පවසන රහස් පොලිසිය මේ වංචාව සම්බන්ධයෙන් වරෙන්තු නිකුත් කැර සිටි ධනුන තිලකරත්න නමැති සැකකරු පොලිසිය හා අධිකරණය මඟහරිමින් තවමත් සැඟව සිටින බව ද මහේස්ත්‍රාත්තුමියට ඊයේ (23) දන්වා සිටියේ ය.සැකකාර ධනුන තිලකරත්න ගැවසෙන බවට හඳුනාගෙන ඇති ස්ථාන රහස් පොලිසියේ නිලධාරීන් කණ්ඩායමක් විසින් පරීක්ෂාවට ලක් කැර ප්‍රකාශයන් ද සටහන් කැරගෙන ඇති බව ඊයේ (23) අධිකරණයට දන්වා සිටි රහස් පොලිසිය අපරාධ නඩු විධාන සංග්‍රහ පනතේ 60 වැනි වගන්තිය ප්‍රකාරව සැකකාර ධනුන තිලකරත්න ‘ප්‍රකාශිත’ තැනැත්තෙකු ලෙසට නම් කැර ප්‍රකාශයක් නිකුත් කරන ලෙසට ඉල්ලා සිටියේ ය.තවද එම ප්‍රකාශයට ද අනුව සැකකාර ධනුන තිලකරත්න ක්‍රියා නොකරයි නම් 61 වැනි වගන්තිය ප්‍රකාරව සැකකාර ධනුන තිලකරත්න සතු නිශ්චල හා චංචල දේපළ තහනම් කිරීමට අවශ්‍ය පියවර ගැනීමට කටයුතු කරන මෙන් ද රහස් පොලිසිය ඊයේ (23) වැඩිදුර වාර්තාවක් මගින් මහේස්ත්‍රාත්තුමියගෙන් ඉල්ලා සිටියේය.සැකකාර ධනුන තිලකරත්න පොලිසිය මඟහරිමින් පැනගොස් හෝ සැඟව සිටින බව ඒත්තු ගැන්වෙන කිසිදු කරුණක් හෝ සැකකරුට වරෙන්තු ක්‍රියාත්මක කෙළේ කුමන ආකාරයට ද? ඒ සඳහා ගත් ප්‍රයත්න මොනවාද? යන්න හෝ සැකකරු සැඟව සිටින බව තහවුරු කිරීමට අදාළ කරුණු කිසිවක් රහස් පොලිසිය ඉදිරිපත් කළ වැඩිදුර වාර්තාවේ සඳහන් කැර නොමැති බව ප්‍රකාශ කැර සිටි මහේස්ත්‍රාත්තුමිය අපරාධ නඩු විධාන සංග්‍රහ පනතේ 60 (1) උපවගන්තිය ප්‍රකාරව රහස් පොලිසියේ එම ඉල්ලීම ඊයේ (23) ප්‍රතික්‍ෂේප කළාය.අපරාධ නඩු විධාන සංග්‍රහ පනතේ 60 වැනි වගන්තිය ප්‍රකාරව යම් තැනැත්තෙකුට නියමිත ස්ථානයක පෙනී සිටින බවට ප්‍රකාශයක් නිකුත් කිරීම සඳහා ඔහු වරෙන්තු ක්‍රියාත්මක කළ නොහැකි හෝ පැනගොස් හෝ සැඟව සිටින පුද්ගලයෙකු බවට අධිකරණය සෑහීමට පත්වන කරුණු ඉදිරිපත් කළ යුතු බව මහේස්ත්‍රාත්තුමිය රහස් පොලිසියේ ඉල්ලීම ප්‍රතික්‍ෂේප කරමින් ප්‍රකාශ කළාය.රහස් පොලීසිය ඉදිරිපත් කළ වැඩිදුර වාර්තාවෙන් සැකකරු පැනගොස් හෝ සැඟව සිටින බවට හෝ පොලීසිය මඟහරින බවට හේතු හෝ කරුණු ඉදිරිපත් කැර නොමැති අවස්ථාවක අපරාධ නඩු විධාන සංග්‍රහ පනතේ 60 හෝ 61 වන වගන්ති ප්‍රකාරව නියෝගයක් නිකුත් කිරීමට අධිකරණයට නොහැකි බව ද මහේස්ත්‍රාත්තුමිය වැඩිදුරටත් ප්‍රකාශ කැර සිටියා ය.යම් තැනැත්තෙකුට එරෙහි ව වරෙන්තු ක්‍රියාත්මක කළ නොහැකි අවස්ථාවක දී යම් ස්ථානයක පෙනී සිටිය යුතු බවට ලිඛිත ප්‍රකාශයක් කිරීමට අධිකරණයට බලය ඇතත් ඒ තැනැත්තාට එරෙහි ව වරෙන්තු ක්‍රියාකිරීමට නොහැකි බව ඔහු සැඟව සිටින බව හෝ පැනගොස් සිටින බව නිගමනය කළ යුතු වන බව ද මහේස්ත්‍රාත්තුමිය රහස් පොලිසියේ ඉල්ලීම ප්‍රතික්‍ෂේප කරමින් පැවසුවාය.රාජ්‍ය ආරක්ෂාව හා මහජන ආරක්ෂාව පිළිබඳ අමාත්‍යාංශයේ ලේකම්වරයා විසින් රහස් පොලිසිය වෙත කරන ලද පැමිණිල්ලක් මත මේ පරීක්ෂණ කටයුතු සිදු කරන බව ද රහස් පොලිසිය පවසයි.සිද්ධිය නැවත කැඳවීම ලබන 03 වැනිදාට කල් තැබුණි.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>24</day>
    </date>
    <link>http://www.dinamina.lk/2010/02/24/_art.asp?fn=n1002243</link>
    <topic>වහා සමාව නොගත්තොත් රනිල් ට අලුත්ම නමක්</topic>
    <author>උපාලි කරුණාරත්න</author>
    <content>සංඝරත්නයට කළ අපහාසය ගැන ප්‍රසිද්ධියේ සමාව නොගතහොත් රනිල් වික්‍රමසිංහ මහතාට මින් ඉදිරියට වෛතුල්‍යවාදී වික්‍රමසිංහ යනුවෙන් ආමන්ත්‍රණය කරන බව සබරගමු විශ්ව විද්‍යාලයේ කුලපති මහාචාර්ය කුඹුරුගමුවේ වජිර නාහිමියෝ ප්‍රකාශ කරති.භික්ෂු සංඝයා භේද කිරීමට අනුරාධපුර යුගයේදී මහසෙන් රජු ක්‍රියා කළා සේ අද ඒ කටයුත්ත රනිල් වික්‍රමසිංහ මහතා බාර ගෙන ඇති බවත් උන් වහන්සේ පැවසුහ. එදා මහසෙන් රජු අවසානයේ ථෙරවාදී භික්ෂූන් ඉදිරියේ සමාව ගත් ආකාරයට වික්‍රමසිංහ මහතාටද සමාව ගැනීමට සිදු වන බව වජිර හිමියෝ පැවසූහ. සමස්ත ලංකා පැවිදි සංවිධානය සංවිධාන කළ මාධ්‍ය හමුවකදී කුලපති නාහිමියෝ එසේ ප්‍රකාශ කළහ.නාරාහේන්පිට අභයාරාමයේදී මේ සාකච්ඡාව පැවැත්විණි. වගකිවයුතු දේශපාලන නායකයන් බුද්ධ ශාසනය සම්බන්ධයෙන් ප්‍රකාශ නිකුත් කිරීමේදී වගකීමෙන් කළ යුතුය. බුදු දහම අර්බුදයට ලක් කෙරෙන ප්‍රකාශ නිකුත් කිරීම වික්‍රමසිංහ මහතාට අලුත් දෙයක් නොවේ. එය ඔහුට ජන්මයෙන් උරුම වූ කරුණක් බවද වජිර හිමියෝ සඳහන් කළහ.උන් වහන්සේ මෙසේද කීහ.අතීතයේ සිටි එක්සත් ජාතික පක්ෂයේ නායකයෝ බුද්ධ ශාසනයට කළ විවිධ කෙනෙහිලිකම් අප දන්නවා. රනිල් වික්‍රමසිංහ මහතාගේ පරපුර ගැනත් අප දන්නවා. භික්ෂූන් වහන්සේලා ගැන යමක් කතා කරන්න පුළුවන් වන්නේ නිවැරැදිව ධර්මය ඉගෙන ගත් කෙනෙකුටයි. රනිල් වික්‍රමසිංහ මහතා භික්ෂූන් වහන්සේලා සම්බන්ධයෙන් කරන කියන ප්‍රකාශ මගින් ඔහු බෞද්ධ ශික්ෂණයක් යටතේ හැදුණු වැඩුණු කෙනකු නොවන බව පෙනෙනවා. එතුමා මේ රටේ අගමැතිවරයෙක් හැටියටත් කටයුතු කළ පුද්ගලයෙක්.අද අරලියගහ මන්දිරයේ විවිධ බෞද්ධ කටයුතුª සිදු කරනවා. මේවා ජනතාවට ආදර්ශයක්. රනිල් වික්‍රමසිංහ මහතා තමන්ගේ ඉතිහාසයේ එවැනි ආදර්ශ ලබා දී නැහැ. එතුමා මල්වත්තෙ මහානායක හිමිපාණෝ හඳුන්වන්නේ මල්වත්තෙ මහානායක කියායි.දේශපාලන පක්ෂවල නායකයන්ට ශිලාචාරකමක් තිබෙන්න ඕනෑ. අනුරාධපුර යුගයේ සිටි භික්ෂූන් වහන්සේ නමක් වෛතුල්‍යවාදය රැගෙන ආවා. මේකට කියන තවත් නමක් තමා මහායානය. එම භික්ෂුව ආවේ ථෙරවාදය විනාශ කිරීමටයි.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>24</day>
    </date>
    <link>http://www.dinamina.lk/2010/02/24/_art.asp?fn=n1002244</link>
    <topic>‘නව සිහළ උරුමය’ රනිල්ට එරෙහිව නඩු මඟට</topic>
    <author>නිරූෂි විමලවීර</author>
    <content>හංසයා ලාංඡනය යටතේ මහ මැතිවරණයට තරග කිරීම සඳහා පැමිණ එකඟතාව කඩ කිරීම සම්බන්ධයෙන් විපක්ෂ නායක රනිල් වික්‍රමසිංහ මහතාට එරෙහිව නීතිමය පියවරක් ගන්නා බව නව සිහළ උරුමයේ නායක ජනාධිපති අපේක්ෂක සරත් මනමේන්ද්‍ර මහතා කියයි.නීතිමය පියවර ගැනීම සම්බන්ධයෙන් මේ වන විටත් ක්‍රියා කරමින් සිටින බවද ඒ මහතා ‘දිනමිණ’ ට ප්‍රකාශ කෙළේ ය. නාම යෝජනා භාර ගැනීමේ දිනය 26 වැනිදා අවසන් වන බැවින් නීතිමය පියවරක් ගැනීමේ දී කාලය පිළිබඳ ප්‍රශ්නයක් පැන නගින බවද එහෙත් නීතිඥවරුන්ගේ උපදෙස් මත පියවර ගන්නා බවද හෙතෙම කීය.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>24</day>
    </date>
    <link>http://www.dinamina.lk/2010/02/24/_art.asp?fn=n1002245</link>
    <topic>මොරගහකන්ද ව්‍යාපෘතියේදී වන සංරක්‍ෂණයට මුල් තැන</topic>
    <author>ධනුෂ්ක ගොඩකුඹුර මොරගහකන්ද සිට</author>
    <content>මොරගහකන්ද කළු ගඟ සංවර්ධන ව්‍යාපෘතියට අදාළ මාර්ග සංවර්ධන කටයුතුවලදී ගස් කොළන් රැකෙන පරිදි වන සංරක්ෂණ වැඩපිළිවෙළක් අනුගමනය කරන ලෙස ජනාධිපති මහින්ද රාජපක්‍ෂ මහතා ඊයේ (23) උපදෙස් දුන්නේය.එසේම කෘෂිකාර්මික සහ වාරි ව්‍යාපෘති අතින් ඉතිහාසයේ සිටම නමක් දිනා ගෙන සිටින ජාතියක් වශයෙන් වහාම වාරි කෘෂි කෞතුකාගාරයක් ඇරැඹීමට පියවර ගන්නා ලෙස ද ජනාධිපතිතුමා නියෝග කෙළේය.ජනාධිපතිවරයා කෘෂිකර්ම හා ගොවිජන සේවා ඇමැති මෛත්‍රීපාල සිරිසේන මහතාට මෙසේ උපදෙස් දුන්නේ මොරගහකන්ද කළුගඟ සංවර්ධන ව්‍යාපෘතියේ නිරීක්ෂණ චාරිකාවකට ඊයේ (23) එක් වෙමිනි.මහින්ද චින්තන ජාතික ප්‍රතිපත්තිය මඟින් යෝජනා කෙරුණු මොරගහකන්ද කළුගඟ සංවර්ධන ව්‍යාපෘතියට ජනාධිපති මහින්ද රාජපක්‍ෂ මහතාගේ අතින් 2007 වසරේ ජනවාරි මස විසිපස් වැනිදා මුල්ගල් තැබුණු අතර එම ව්‍යාපෘතියේ තෙවසරක ප්‍රගතිය සොයා බැලීම මේ චාරිකාවේ අරමුණ විය.ශශ්‍රී ලංකාවේ විශාලතම සංවර්ධන යෝජනා ක්‍රමය වූ මහවැලි සංවර්ධන යෝජනා ක්‍රමය යටතේ මුලින්ම ඉදිරිපත් කළ මේ ව්‍යාපෘතිය නොයෙකුත් හේතුන් මත වසර හතළිහකට අධික කාලයක් තිස්සේ ක්‍රියාත්මක නොවීය.අක්කර අඩි 463000ක ජල ධාරිතාවකින් යුත් මොරගහකන්ද ජලාශය සහ අක්කර අඩි 216000ක ධාරිතාවකින් යුත් කළු ගඟ ජලාශය ඇතුළු සමස්ත ව්‍යාපෘතිය සඳහා වැය කෙරෙන මුදල රුපියල් කෝටි 7000 කි.මේ ජලාශ මඟින් හෙක්ටයාර් 82,000ක වගා බිම් සඳහා ජලය සැපයෙන අතර අනුරාධපුරය, පොළොන්නරුව, ත්‍රිකුණාමලය සහ මාතලේ දිස්ත්‍රික්කයන්හි පානීය ජල හිඟයද මෙමගින් සම්පූර්ණයෙන් විසැෙඳනු ඇත.මොරගහකන්ද කළුගඟ සංවර්ධන ව්‍යාපෘතිය සඳහා අවශ්‍ය වන සියලු මුදල් ප්‍රතිපාදන මේ වන විට ලැබී ඇති අතර ව්‍යාපෘතිය නිසා උන්හිටිතැන් අහිමිවන පවුල් දෙදහසක් සඳහා වන්දි ගෙවීමේ සහ නැවත පදිංචි කිරීමේ කටයුතු දැනටමත් ඇරැඹී තිබේ.අඹන් ගඟ හරහා ඉදිකෙරුණු මොරගහකන්ද පාලම, කපුයාය පාලම, කාර්යාල මාර්ග පද්ධති ඇතුළු රුපියල් මිලියන 3000ක වියදමින් ඉදි කෙරුණු සංවර්ධන ව්‍යාපෘති ජනාධිපති මහින්ද රාජපක්‍ෂ මහතාගේ අතින් ඊයේ (23) ජනතා අයිතියට පත් කෙරිණි.රජය මොරගහකන්ද කළු ගඟ ව්‍යාපෘතිය ආරම්භ කෙළේ අවශ්‍ය සියලු ප්‍රතිපාදන ඇතිව නොවන බවත් සියලු ප්‍රතිපාදන සොයා ගන්නතුරු ප්‍රමාද කළා නම් මොරගහකන්ද අදටත් ඇරඹීමට හැකියාවක් නොලැබෙන බවත් ජනාධිපති මහින්ද රාජපක්‍ෂ මහතා මෙහිදී පැවැසීය.රුපියල් මිලියන 500 කින් ආරම්භ කළ ව්‍යාපෘතියට අවශ්‍ය සියලු මුදල් දැන් ලැබී තිබෙන බවත් වඩා අමාරු වන්නේ ව්‍යාපෘති ආරම්භ කොට මුල් වසර කිහිපය ගෙවාගැනීම බවත් ජනාධිපතිතුමා ප්‍රකාශ කෙළේය.කෘෂිකර්ම සංවර්ධන හා ගොවිජන සේවා ඇමැති මෛත්‍රීපාල සිරිසේන මහතාද මෙහිදී අදහස් දැක්වීය. රෝහණ දිසානායක, එස්. එම්. චන්ද්‍රසේන මහත්වරු ඇතුළු පිරිසක් ද මේ අවස්ථාවට එක්වූහ.  </content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>24</day>
    </date>
    <link>http://www.dinamina.lk/2010/02/24/_art.asp?fn=n10022410</link>
    <topic>නිසි කලට ආරම්භ නොකළ නිසා මොරගහකන්දව්‍යාපෘතියට අධික වියදමක් දරන්නට සිදු වුණා</topic>
    <author>ධනුෂ්ක ගොඩකුඹුර සහ ඇළහැර සමූහ සරත් වෙලගෙදර මොරගහකන්ද සිට...</author>
    <content>මොරගහකන්ද ව්‍යාපෘතියෙන් ජනතාවට ලැබෙන්නට තිබූ ප්‍රතිලාභ ඉකුත් වසර හතළිහ තුළ අහිමිව ගියේ නිසිකලට ඒවා ආරම්භ කරන්නට දේශපාලනඥයන් ඉදිරිපත් නොවීම නිසා බව ජනාධිපති මහින්ද රාජපක්ෂ මහතා පැවැසීය.එම ව්‍යාපෘති හුදෙක් යෝජනාවලට පමණක් සීමා වී තිබූ නිසා වැඩි බරක් දරන්නට වත්මන් රජයට සිදු වු බවද මොරගහකන්ද කළුගඟ සංවර්ධන ව්‍යාපෘතියේ නිරීක්ෂණ චාරිකාවක නිරත වෙමින් ඊයේ (23) ජනාධිපතිවරයා ප්‍රකාශ කෙළේය.ජනාධිපති මහින්ද රාජපක්ෂ මහතා එහිදී මෙසේ ද පැවැසීය.මේ ප්‍රදේශයට පැමිණ මේ ව්‍යාපෘතියේ ප්‍රගතිය පිළිබඳව සොයා බැලීමට ලැබීම පිළිබඳව මා ඉතා සතුටු වෙනවා. වසර 40 කට පෙර යෝජනා කළ මේ ව්‍යාපෘතිය එදා ඇරැඹුවා නම් අපිට මේ තරම් බරක් දරන්න වෙන්නේ නෑ. එහෙනම් අද අපට කරන්න තිබෙන්නේ ප්‍රතිලාභ භුක්ති විඳින ආකාරය දැක බලා ගන්නටත් අඩුපාඩු සොයා බලන්නටත් පමණයි. ඒ බව දුටු නිසයි මේ ව්‍යාපෘතිය අරඹන්න අපි තීන්දු කෙළේ.1990 සිට වාරි මාර්ගවලට මුදල් වෙන් කෙළේ නෑ. ඒ නිසා ඇළවේළී වැව් අමුණු ගරා වැටුණා. ගොවි ජනතාවගේ විශ්වාසය බිඳ වැටුණා. ඔවුන් ගොවි ආර්ථිකයෙන් ඈත් වුණා. ලෝක බැංකුවේ උපදෙස් මත කෘෂිකාර්මික ආර්ථිකයෙන් ඈත් වී පිටරටින් ගෙනත් කන එක ලාභයි කියන මතයට රට නැඹුරු කළා.අපි මේ තත්ත්වය දැක්කා. ගිරුවායේ ගොවි පවුලකින් ආ මාත්, කෘෂිකර්මයට නෑකම් කියන පෙළපතක අයකුª වූ මෛත්‍රීපාල ඇමැතිතුමා ඇතුළු අනෙක් ඇමැතිවරුනුත් කෘෂිකර්මය කෙරෙහි දැඩි ඇල්මක් දක්වනවා. අනාගතයේදී අපට මුහුණදීමට වන ආහාර හිඟය, කලාපීය පරිසර ප්‍රශ්න, නියඟය යන මේවා අපි කල් තියා දුටුවා. ඉතිහාසයේ අපේ රජවරුන් කෘෂිකර්මයට දැක් වූ ඇල්ම අපි වටහා ගත්තා. ලොවම මවිත කළ ලාංකීය වාරිමාර්ග ක්‍රමවේදය අපට උරුමයෙන් ලැබුණු දෙයක්.අපි කෘෂිකර්මය නොතකා හරින විට අපේ ඉංජිනේරුවන්ට කරන්න දෙයක් නැතිව ගියා. ඒ නිසාම ඔවුන් රට හැර ගියා. ඒ නිසා අපි තීරණය කළා කෘෂිකර්මය කෙරෙහි විශ්වාසය තබන්න. මොරගහකන්ද, වෙහෙරගල, රඹුක්කන්ඔය, මැණික් ගඟ, උමා ඔය, යාන් ඔය වගේ යෝජනා ක්‍රම අරඹා මේ රටේ නව ආර්ථිකයක් ගොඩනගන බව අපි එදා කිව්වේ ඒ නිසයි.මේ ව්‍යාපෘතිවලින් බොහෝ ගණනක වැඩ දැනටමත් අවසන් කරලා. අනෙක් ඒවා කරගෙන යනවා. මෛත්‍රීපාල ඇමැතිතුමා මොරගහකන්ද පිළිබඳ දැඩි උනන්දුවකින් කටයුතු කරනවා. මම රට ගියාම දුරකථනයෙන් මා අමතා කියනවා. ඒ රටවල වගකිව යුත්තන්ට මොරගහකන්ද ගැන කරුණු ඉදිරිපත් කළොත් හොඳයි කියලා. අපි මේ ව්‍යාපෘතිය පටන් ගත්තේ අපේම මුදල් වලින්. පිටරටින් මුදල් ලැබෙනතුරු බලා නොඉඳ අතේ තිබූ මිලියන 500 න් මේක ආරම්භ කළා.අපි එදා යුද්ධය පටන් ගන්නා විටත් සමහරුන් ඇහුවා “කෝ යුද්ධ කරන්න මුදල්” කියලා. ඒ වන විට රටම මානසික අතින් වැටිලා තිබුණේ. ගිවිසුම් මගින් කොටින්ට පාලන ප්‍රදේශ වෙන් කරදී තිබුණා. යුද, ගුවන්, නාවික හමුදා, පොලිස් ඔවුනට තිබුණා. දේශපාලන නායකයන් කොටියට “කොටියා” කියන්න පවා බිය වුණා. ඔවුන් කොටියාට කිව්වේ විමුක්ති කාමීන් කියලයි.මුළු ලෝකයම එදා අපට විරුද්ධ වුණා. ලෝකයම බලා සිටියේ මේ ඊනියා විමුක්තිකාමීන් දෙසයි. අපට තමයි කියන්න සිද්ධ වුණේ මොවුන් ‘කොටි’ ත්‍රස්තවාදීන් මිසක් විමුක්තිකාමීන් නොවන බව. අපි මුල සිටම ‘බෑ’ කියා සිතුවා නම් මේක කවදාවත් කරන්න බෑ. අපට කරන්න තිබෙන්නේ කැපවීමයි. ප්‍රායෝගිකව ප්‍රවේශ වීමයි. ඒ අනුවයි වසර හතළිහක් තිස්සේ කල්යමින් තිබූ මේ දැවැන්ත ව්‍යාපෘතිය ආරම්භ කරන්න අපි ඉදිරිපත් වුණේ.උමා ඔය ආරම්භ කරන්න තිබුණේ තවත් වසර 20 කින්. නමුත් අපි ඒකත් ආරම්භ කළා. එදා සිරිමාවෝ බණ්ඩාරනායක මැතිනිය 1976 දී මහවැලි මුල්ම ව්‍යාපෘතිය ආරම්භ කළා. නමුත් 1977 න් පස්සේ ඒ ගැන කථා කළේ නෑ. ව්‍යාපෘතියක් ඇරැඹීම අපහසුයි. අපි මේ මොරගහකන්ද පටන් ගත්තේ මිලියන 500 කින්. මේකට සම්පූර්ණයෙන් කෝටි 7000 ක් වැය කෙරෙනවා. දැනටමත් මිලියන 6000 ක් වියදම් කර තිබෙනවා.අපි මේවා කෙළේ ජනතාවගේ බදු මුදල් වලින්. ඒ නිසා සැම දෙනාටම මෙහි අයිතියක් තිබෙනවා. අපට චෝදනා කළා අපි පාලම්වලින් මුදල් ගසා කනවා කියලා. නමුත් මේ පාලම අපි ඉදි කළා. මේවා කොන්ත්‍රාත් දීලා හැදූ ඒවා නොවෙයි.මේ ගඟේ ජලය ඝන මීටර් මිලියන 700 ක් වාර්ෂිකව මුහුදට ගලා යනවා. එය නතර කර රටේ සංවර්ධනයට යොදා ගන්න විටයි විරුද්දවාදීන් චෝදනා කරන්නේ. අපි මානුෂිය මෙහෙයුම් අරඹා ජයග්‍රහණය ලබා ගත්තෙත් මේ විවේචන මැදයි.අපි වරාය, ගුවන් තොටුපළ, මහා මාර්ග හදනවා. මම කටුගස්තොට පාලම හදන්න යද්දී එතැන මුල්ගල් 19 ක් තිබුණා. කින්නියා පාලමත් එහෙමයි. මම නැතිවත් මුල්ගල් වලට මගේ නම දමා තියෙනවා. ඒ මුල් ගල් පැලවෙනවා. අපි තියපු මුල්ගල් නම් කොහෙත්ම පැළවෙන්න දෙන්නේ නැහැ.කෘෂිකර්ම සංවර්ධන හා ගොවිජන සේවා ඇමැති මෛත්‍රීපාල සිරිසේන මහතා - ජනාධිපතිතුමා 2007 ජනවාරි මස ඇරැඹු මොරගහකන්ද කළු ගඟ ව්‍යාපෘතිය වසර තුනක් පුරා ලබා ඇති ප්‍රගතිය නිරීක්ෂණය කිරීමට මෙහි පැමිණ සිටිනවා. ඉතා සතුටුදායක ප්‍රගතියක් දක්නට තිබෙනවා.මේ ව්‍යාපෘතිය වසර 40 ක් තිස්සේ සාකච්ඡාවට ලක් වුණා. මෙය, ගොවි ජනතාවගේ ඡන්ද ලබා ගැනීම සඳහා මැතිවරණ වේදිකාවට සීමා වූ ව්‍යාපෘතියක්. එදා සිරිමා බණ්ඩාරනායක මැතිනියගේ නායකත්වයෙන් 1976 ජනවාරි 08 දා මහවැලි ජලය උතුරට නිකුත් කළා.1977 බලයට පත්වූ රජය කඩිනම් මහවැලි වැඩසටහන මගින් විශාල සංවර්ධන වැඩ කොටසක් සිදු කළා. නමුත් කඩිනම් මහවැලියේ ප්‍රධාන අරමුණ වුණේ කෘෂිකර්මය නොව කර්මාන්ත සඳහා අවශ්‍ය විදුලිය ලබා ගැනීමයි. මහවැලි සංවර්ධන සැලසුමේ ප්‍රධානම කෘෂිකර්ම සංවර්ධන වැඩපිළිවෙළ මොරගහකන්ද ව්‍යාපෘතියයි.එයින් විදුලිය නිපදවෙන්නේ මෙගාවොට් 30 යි. ජනාධිපතිතුමාට මා ස්තුතිය පළ කරනවා. රජරට, නැගෙනහිර, මධ්‍යම, වයඹ පළාත්වලට බලපාන මේ ව්‍යාපෘතිය ඇරැඹීම පිළිබඳව. එතුමා 2006 දී ඉදිරිපත් කළ අය වැයෙන් යෝජනා කළා මේ ව්‍යාපෘතිය පිළිබඳව. මොරගහකන්ද කළු ගඟ ව්‍යාපෘතිය මීට වසර 1900 කට පෙර වසභ රජතුමාගේ කාලය දක්වා ඉතිහාසයකට හිමිකම් කියනවා.වසර 2000 කට පෙර ප්‍රථම මහවැලි හැරවුම සිදුකළ ඇළහැර ප්‍රදේශයේ දී තමයි මේ ව්‍යාපෘතිය ක්‍රියාත්මක වන්නේ. 2005 දී ජනාධිපතිතුමන් ඉදිරිපත් කළ මහින්ද චින්තනයේ මේ ව්‍යාපෘතිය පිළිබඳව සඳහන් වුණා. ඉඩම් හෙක්ටයාර් 82,000 කට මෙමගින් ජලය සැපයෙනවා. ඒ වගේම පානීය ජලය සහ වාරි ජලය පිළිබඳව ඇති ගැටලු සම්පූර්ණයෙන් ම විසැදෙනවා.වාර්ෂිකව මෙට්‍රික් ටොන් 4700 ක මිරිදිය මත්ස්‍ය සම්පතක් මෙමගින් ලැබෙනවා. රැකියා උත්පාදනයට පරිසර සමතුලිතතාවට මෙමඟින් ලැබෙන පල ප්‍රයෝජන අසීමිතයි. ව්‍යාපෘතියට වැය කළ වූ මුදලින් තුනෙන් එකක් වැය කෙරෙන්නේ පරිසරය රැකීමටයි. පරාක්‍රම සමුද්‍රය මෙන් හතර ගුණයක ජල ධාරිතාවක් මොරගහකන්ද ජලාශයේත්, එමෙන් දෙගුණයක ජල ධාරිතාවක් කළු ගඟ ජලාශයෙන් රැස් කෙරෙනවා.ව්‍යෘපෘතියෙන් අවනැන් වන පවුල් 1700 ක් දකුණු ඉවුර ප්‍රදේශයේ පදිංචි කෙරෙනවා. තවත් පවුල් 300 ක් මැදිරිගිරිය ප්‍රදේශයේ පදිංචි කෙරෙනවා. සම්පූර්ණයෙන්ම පහසුකම් සහිතව නව පවුල් 12000 ක් පමණ මැදිරිගිරිය ප්‍රදේශයේ පදිංචි කෙරෙනවා.2007 මේ කටයුත්ත ඇරැඹෙන විට මිලියන 500 ක් තිබුණා. මෙහි සම්පූර්ණ වියදම මිලියන 31140 ක් පමණ වෙනවා. කළු ගඟ ව්‍යාපෘතිය සඳහා පමණක් මිලියන 32393 ක් වැය වෙනවා. ඒ අනුව මොරගහකන්ද කළු ගඟ සංවර්ධන ව්‍යාපෘතියට වැය කෙරෙන මුදල රුපියල් කෝටි 7000 ක් වෙනවා. කඩිනම් මහවැලි සම්පූර්ණ වැඩසටහනටම වැය වුණෙත් රුපියල් කෝටි 7000 ක් පමණයි.සමහරුන් චෝදනා කළා මේ වැඩසටහනට ලෝකයේ කිසිම රටක් මුදල් දීලා නැහැ කියලා. පළමු උත්සවයට රුපියල් මිලයන 100 ක් ගියා කියලත් කිව්වා. නමුත් එහෙම දෙයක් සිදුවුණේ නැහැ.පාර්ලිමේන්තු මැතිවරණය ඉවර වුණාම සියලු දෙනා කැඳවා ගෙනැවිත් මේ ව්‍යාපෘතිය පෙන්වන්න බලාපොරොත්තු වෙනවා. ජයිකා ආයතනය ඩොලර් මිලියන 232 ක් දෙන්න කැමැත්ත පළකර තිබෙනවා. සවුදි අරමුදලෙන් ඩොලර් මිලියන 46 ක් ලැබී තිබෙනවා. ක්වේට් අරමුදලින් ඩොලර් මිලියන 37 ක් ලැබී තිබෙනවා.ඉඩම් අත්පත් කැර ගැනීම් ආදිය සඳහා කැරෙන නැවත පදිංචි කිරීම් වෙනුවෙන් ශ්‍රී ලංකා රජයේ අරමුදන් වැය කෙරෙනවා. මේ අනුව මේ ව්‍යාපෘතියට අවශ්‍ය රුපියල් කෝටි 7000 ක මුදල සම්පූර්ණයෙන්ම ලැබී අවසන්.සමහරුන් කිව්වා මේ ව්‍යාපෘතිය කරන්න දෙන්නේ නැහැ කියලා. ව්‍යාපෘතියට ආධාර දෙන්න විදෙස් නියෝජිතයන් මෙහි පැමිණි දිනයකදීත් කළු කොඩි ඇදලා විරෝධතා පළ කළා. රටට ලැබෙන ආධාර නවත්වන්නයි මේ අය උත්සාහ කළේ.මොරගහකන්ද කළු ගඟ ව්‍යාපෘතිය නිසා උන්හිටි තැන් අහිමි වන ජනතාවට වන්දි ගෙවීමට ක්‍රමවත් වැඩපිළිවෙළක් ක්‍රියාත්මක කෙරෙනවා. කඩිනම් මහවැලි වැඩසටහන යටතේවත් මේ තරම් විධිමත් වැඩපිළිවෙළක් ක්‍රියාත්මක වී නැහැ.ඒ අයට ඉඩම් ලබාදීම කෙරෙන්නේ ඉඩම් ප්‍රතිපත්තියකට අනුවයි. පවරා ගත් ඉඩම්වල අබලි ද්‍රව්‍යවලට පවා අපි මුදල් ගෙවනවා. ඒ අයගේ නව ගොවිබිම්වල අස්වනු ලබා ගන්නා තෙක් ආහාර සහනාධාරයකුත් ලබාදෙනවා.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>24</day>
    </date>
    <link>http://www.dinamina.lk/2010/02/24/_art.asp?fn=n1002246</link>
    <topic>මගී ප්‍රවාහන බස්රථ 2ක් ගැටීදෙදෙනෙක් මරුට: 29කට තුවාල</topic>
    <author>භක්ති ධර්මපි‍්‍රය මෙන්ඩිස්, වාද්දුව සමූහ, පාණදුර සමූහ</author>
    <content>ගාල්ල කොළඹ ප්‍රධාන මාර්ගයේ වාද්දුව ප්‍රදේශයේදී මගී ප්‍රවාහන බස්රථ දෙකක් ඊයේ (23) දහවල් මුහුණට මුහුණලා ගැටීමෙන් දෙදෙනකු මියගොස් තවත් විසිනම දෙනකු තුවාල ලබා ඇත. අකුරැස්ස-කොළඹ සහ මතුගම-කොළඹ මාර්ගවල ධාවනය වන බස්රථ දෙකක් මෙලෙස එකිනෙකට ගැටී ඇත.මියගිය පුද්ගලයන් දෙදෙනා අතර එක් බස්රියක රියදුරුද සිටින බව පොලිස් මාධ්‍ය ප්‍රකාශක පොලිස් අධිකාරි පි‍්‍රශාන්ත ජයකොඩි මහතා පැවැසීය.එක් බස්රියක් අනතුරට ලක්වීමෙන් පසු මාර්ගයේ පෙරළී ගොස් ඇති අතර, තුවාලකරුවන්ගෙන් වැඩි පිරිසක් එම බස්රියේ ගමන් ගත් මගීන් බව පොලීසිය කියයි.තුවාලකරුවන් කළුතර නාගොඩ සහ පාණදුර රෝහල්වලට ඇතුළත් කර ඇත.සුඛෝපභෝගී රථයේ රියැදුරාගේ කකුලක් කැඩී තිබුණ අතර එම රථය පාර මැද පෙරැළී තිබේ.පාණදුර ජ්‍යෙෂ්ඨ පොලිස් අධිකාරී සුමිත් එදිරිසිංහ මහතාගේ උපදෙස් මත වාද්දුව සහ පාණදුර පොලීසි රිය අනතුර පිළිබඳව වැඩිදුර පරීක්ෂණ පවත්වයි.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>24</day>
    </date>
    <link>http://www.dinamina.lk/2010/02/24/_art.asp?fn=n1002247</link>
    <topic>අයාලේ යන ජවිපෙටඅද සීනුවත් එපා වෙලා</topic>
    <author/>
    <content>අයාලේ යන ජනතා විමුක්ති පෙරමුණ අද සීනුව ද පාවා දී නායකයා ද පාවා දී ඇතැයි මන්ත්‍රී ආර්. දුමින්ද සිල්වා මහතා ප්‍රකාශ කෙළේය. ඔවුන් පක්ෂයේ ලකුණ ලෙස කුසලානය තෝරාගෙන නායකයා ලෙස විශ්‍රාමික ජෙනරාල්වරයා තෝරාගෙන ඇති බව ද, ඔහු කියා සිටියේය.ඉදිරියේ දී ජනතා විමුක්ති පෙරමුණ සෝමවංශ අමරසිංහ මහතාවත් ඉවත් කර සරත් ෆොන්සේකා මහතා පක්ෂයේ නායකයා ලෙස තෝරා පත්කර ගත්තත්, එය පුදුමයක් නොවන බව මන්ත්‍රීවරයා සඳහන් කෙළේය. ආර්. දුමින්ද සිල්වා මන්ත්‍රීවරයා මෙම අදහස් පළ කෙළේ පසුගිය දා මොරටුවේ පැවති ජන හමුවක් අමතමිනි. එහිදී ඔහු මෙසේ ද පැවසීය.ජනාධිපති මහින්ද රාජපක්‍ෂ මැතිතුමා යටතේ එක්සත් ජනතා නිදහස් සන්ධානය රටට ඉටුකළ සේවය මෙරට කිසිදු නායකයෙක් හෝ පක්ෂයක් විසින් ඉටුකර නැහැ. මහින්ද චින්තන ඉදිරි දැක්ම ආදර්ශයට ගෙන කොළඹ දිස්ත්‍රික්කය පුරා, මා විසින් වැඩ සටහන් රැසක් ක්‍රියාත්මක කර තිබෙනවා.කොළඹ දිස්ත්‍රික්කයේ අහිංසක අසරණ ජනතාවගේ ජීවන තත්ත්වය නඟා සිටුවීම මගේ එකම අරමුණයි. අපි ජනතාව වෙනුවෙන් එවැනි වැඩසටහන් ක්‍රියාත්මක කරන විට ජනතා විමුක්ති පෙරමුණ, එක්සත් ජාතික පක්ෂය ෆොන්සේකා කෙනෙකු අල්ලාගෙන කරන්නේ කුමක්ද? ජනතාවට පිටුපා ජනතා මතයට පයින් ගසා ජනතා විමුක්ති පෙරමුණ යන මේ ගමන නවතින්නේ තමන්ගේ දේශපාලන මිනී පෙට්ටියේ අවසාන ඇණය ද ගසා ගැනීමෙන් පසුවයි.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>24</day>
    </date>
    <link>http://www.dinamina.lk/2010/02/24/_art.asp?fn=n1002248</link>
    <topic>සෞඛ්‍ය ගැටලු විසඳීමටවිශේෂ ඒකකයක් පිහිටුවයි</topic>
    <author>සන්ධ්‍යා කරුණාරත්න</author>
    <content>සමස්ත සෞඛ්‍ය ක්‍ෂේත්‍රය තුළ ඇති වන ගැටලුවලට විසඳුමක් ලබාදීම සඳහා ඉදිරි සති දෙක ඇතුළතදී මහජන සෞඛ්‍ය පැමිණිලි සොයාබැලීමේ විශේෂ ඒකකයක් සෞඛ්‍ය අමාත්‍යාංශයේ පිහිටුවීමට කටයුතු යොදා ඇති බව වැඩබලන සෞඛ්‍ය ලේකම් වෛද්‍ය නිහාල් ජයතිලක මහතා පැවැසුවේය.මේ විශේෂ ඒකකය දවසේ පැය 24 පුරාම ක්‍රියාත්මක වන අතර, රෝහල්වල පවතින ඖෂධ හිඟය ගැන පමණක් නොව රෝගීන්ට මුහුණදීමට සිදුවන ගැටලු පිළිබඳවද මේ විශේෂ ඒකකයට දැනුම් දීමෙන් සෞඛ්‍ය ක්‍ෂේත්‍රයේ පවතින අර්බුදයන් විසඳාගත හැකි බව ද ලේකම්වරයා කීය.රජයේ රෝහලක යම් ඖෂධ හිඟයක් පවතින්නේ නම් ඒ පිළිබඳව 011 – 2681175 දුරකථනය ඇමැතීමෙන් ප්‍රධාන ඖෂධවේදී රංජිත් පෙරේරා මහතාට දැනුම්දිය හැකි බවද, එවැනි ගැටලුවක් මතුවුවහොත් විසඳුම් ලබාදීමට සෞඛ්‍ය අමාත්‍යාංශය වහාම පියවර ගන්නා බව ද වෛද්‍ය නිහාල් ජයතිලක මහතා පැවැසීය.සෞඛ්‍ය අමාත්‍යාංශයේ පැවැති මාධ්‍ය හමුවක් අමතමින් ඒ මහතා මෙම අදහස් ඊයේ (23 දා) ප්‍රකාශ කර සිටියේය.රජයේ රෝහලක ඖෂධ හිඟයක් පවතින බවට තොරතුරක් දැනගැනීමට ලැබුණහොත් ඉහත දුරකථන අංකය අමතා තමාට දැනුම්දෙන ලෙසත්, එම පැමිණිලිවලට අනුව විසඳුම් ලබාදීමෙන් සෞඛ්‍ය ක්‍ෂේත්‍රයේ කටයුතුවල කාර්යක්ෂමතාව වැඩිකිරීමට පියවර ගන්නා බවත් ප්‍රධාන ඖෂධවේදී රංජිත් පෙරේරා මහතා මෙහිදී ප්‍රකාශ කර සිටියේ ය.බොහෝ රෝහල්වල ඖෂධ ගබඩාවල ඖෂධ තිබියදී වුවද ඒවා මහජනතාවට නිකුත් නොකර පෞද්ගලික ඔසුසල්වලින් මිලදී ගන්නා ලෙස ඇතැම් සෞඛ්‍ය සේවකයින් ප්‍රකාශ කිරීම, ඇතැම් රෝහල්වලදී සමහර සෞඛ්‍ය කාර්ය මණ්ඩල විසින් රෝගීන්ට සිත් රිදෙන පරිදි සැරපරුෂ ලෙස කතා කිරීම, විවිධ බෝවන රෝග පාලනය කිරීමේ වැඩසටහන් සිය පදිංචි ස්ථානවල විධිමත් පරිදි ක්‍රියාත්මක නොවීම වැනි කාරණා පිළිබඳව ද මෙම විශේෂ ඒකකයට පැමිණිලි කිරීමේ හැකියාව ඇත.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>24</day>
    </date>
    <link>http://www.dinamina.lk/2010/02/24/_art.asp?fn=n1002249</link>
    <topic>රැඳවුම් නියෝග මත සිටි ලුතිනන් කර්නල් නිදහස්</topic>
    <author>කුමුදු හෙට්ටිආරච්චි</author>
    <content>රජය පෙරලීමට කුමන්ත්‍රණය කළ බවට සැකපිට අත්අඩංගුවට ගෙන රැඳවුම් නියෝග මත රඳවා සිටි විශ්‍රාමික ලුතිනන් කර්නල්වරයෙක් රහස් පොලිසියේ ඉල්ලීම මත කොළඹ කොටුව මහේස්ත්‍රාත් ලංකා ජයරත්න මෙනෙවිය ඊයේ (23) නිදහස් කළාය.මහනුවර පදිංචි විශ්‍රාමික ලුතිනන් කර්නල් රොහාන් ගෝඨාභය විජයසුන්දර එසේ නිදහස් කෙරුණි.“සිනමන් ලේක් සයිඩ්” හෝටලය තුළ යුද හමුදාව හැර ගිය සාමාජිකයන් පිරිසක් සමඟ රජය පෙරලීමට කුමන්ත්‍රණය කළ බවට සැකපිට එම හෝටලය අසල දී පසුගිය ජනවාරි 27 වැනිදා කොම්පඤ්ඤවීදිය පොලිසිය විසින් සැකකරු අත්අඩංගුවට ගෙන තිබුණි.මොහු පසුගිය ජනවාරි 02 වැනිදා යුද හමුදා ලුතිනන් කර්නල්වරයෙකු ලෙස සේවය කැර විශ්‍රාමගොස් ඇති බවත් රැඳවුම් නියෝග මත රඳවා ප්‍රශ්න කිරීමේදී රජය පෙරළීමේ කුමන්ත්‍රණයට මොහු සම්බන්ධ බවට තොරතුරු අනාවරණය නොවුන බවත් පැවසූ රහස් පොලිසිය සැකකරු නිදහස් කරන ලෙසට ඊයේ (23) ඉල්ලා සිටියේය.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>24</day>
    </date>
    <link>http://www.dinamina.lk/2010/02/24/_art.asp?fn=n10022411</link>
    <topic>ඡන්ද නීති රීති කඩ කරමින්පෙළපාළි පවත්වන්න එපා</topic>
    <author/>
    <content>මැතිවරණ නීති රීති උල්ලංඝණය වන අයුරින් පෙළපාළි නොපවත්වන ලෙස හම්බන්තොට දිස්ත්‍රික් එක්සත් ජනතා නිදහස් සන්ධාන අපේක්‍ෂක නාමල් රාජපක්‍ෂ මහතා ජනතාවගෙන් ඉල්ලා සිටී.සාමකාමී මැතිවරණයක් පැවැත්වීමේ ආදර්ශය හම්බන්තොට දිස්ත්‍රික්කයෙන් ලබාදීමට ජනතාවට එක්වන්නැයි ද හෙතෙම නිවේදනයක් නිකුත් කරමින් කියා සිටී.විරුද්ධ පාක්ෂිකයන්ට හිංසා නොකරන ලෙසත්, ආගමික ස්ථානවලට ගොස් සාමකාමී මැතිවරණයක් සඳහා ආගමික වතාවත්වල යෙදෙන ලෙසද එම නිවේදනයෙන් ඉල්ලා සිටී.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>24</day>
    </date>
    <link>http://www.dinamina.lk/2010/02/24/_art.asp?fn=n10022412</link>
    <topic>හත් හැවිරිදි දියණියට හදි කොට මරා දැමූ අයකු අත්අඩංගුවට</topic>
    <author>පුත්තලම සමූහ ඩබ්ලිව්. සී. බී. ප්‍රනාන්දු මුන්නේශ්වරම් සමූහ ඊ. සී. ප්‍රනාන්දු</author>
    <content>හත් හැවිරිදි වියේ පසුවූ තමාගේම දියණිය දූෂණය කර මරා පුළුස්සා දමන ලදැයි සැක කරන තිදරු පියෙක් ආණමඩුව පොලිසිය මගින් අත්අඩංගුවට ගනු ලැබ ඇත. පියා විසින් දූෂණය කර, මෙසේ ඝාතනය කැර ඇතැයි පැවසෙන්නේ ඉහළ උස්වැවදඹුව ප්‍රදේශයේ පදිංචිව සිිටි හත් හැවිරිදි ශශිනි නෙත්මි නම්වූ දැරියකි.මීට අවුරුදු 1 1/2 කට ඉහත දී මුහුණ පෑමට සිදුවී ඇති රිය අනතුරක් නිසා ආබාධිත තත්ත්වයට පත් මේ දැරිය පාසල් ගමනද අතහැර නිවෙසේ ජීවත්ව ඇති බවත් ඉකුත් (පෙබරවාරි) 03 වැනි දින අධික ලෙස බීමත්ව පැමිණි පියා, ආබාධිත තත්ත්වයෙන් පසුවූ තමාගේම දියණිය මෙලෙස දූෂණය කර, මරා පුළුස්සා දමා ඇති බවත් සිද්ධිය පිළිබඳව පරීක්ෂණ පවත්වන ආණමඩුව පොලිසිය හෙළිකැරගෙන ඇත.දැරියගේ මවද මේ සිද්ධිය දැක ඇති නමුත් සැකකරුට තිබෙන බිය නිසා මෙය රහසක් වශයෙන් තබාගෙන ඇතත් පසුව ඇය මේ බව ඇගේ සොහොයුරියකට දන්වා, ඇය මගින් පොලිසිය දැනුවත් කැර ඇති අතර, සිද්ධිය දැනගත් වහාම ක්‍රියාත්මක වූ ආණමඩුව පොලිසිය සැකකරු අත්අඩංගුවට ගෙන ඔහුගෙන් ප්‍රශ්න කිරීමෙන් පසු මරා පුළුස්සා දැමූ දියණියගේ ඇට කටු කීපයක්ද සොයාගෙන ඇත.ආණමඩුව පොලිසිය වැඩිදුර පරීක්ෂණ පවත්වයි.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>24</day>
    </date>
    <link>http://www.dinamina.lk/2010/02/24/_art.asp?fn=n10022413</link>
    <topic>නි.පොලිස්පති කාර්යාලයේ පරිගණකයටකකුල් දෙකේ වයිරසයක් රිංගලා</topic>
    <author>වවුනියාව උතුර සමූහ බන්දුල සෙනෙවිරත්න</author>
    <content>වවුනියාව නියෝජ්‍ය පොලිස්පති කාර්යාලයේ පරිගණක අංශයට පෙරේදා (22) රාත්‍රියේ ඇතුළු වූ පුද්ගලයෙකු එහි ගබඩා කර තිබූ පරිගණක දත්ත නැවත භාවිතා කිරීමට නොහැකි අයුරින් විකෘති කර ඇතැයි වවුනියාව පොලිසිය පවසයි.පරිගණක අංශයේ තිබූ නිලධාරි තොරතුරු ඇතුළු වැදගත් තොරතුරු රැසක් මෙලෙස විකෘති කර ඇතැයි පවසන පොලිසිය මෙලෙස විකෘති කිරීම් කළ පුද්ගලයා පොලිස් නිලධාරියකුම බවට සැක කරයි.සැකපිට පොලිස් නිලධාරියකු පෙරේදා (22) රාත්‍රියේම අත්අඩංගුවට ගෙන ඇති අතර මේ සැකකරු මීට පෙර මෙම පරිගණක අංශයේ සේවය කළ අයෙකු බවද පොලිසිය කියයි.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>24</day>
    </date>
    <link>http://www.dinamina.lk/2010/02/24/_art.asp?fn=n10022414</link>
    <topic>දෙදෙනකු ඝාතනය කොට රට පනින්න හැදූ යුක්රේන ජාතිකයා දැලේ</topic>
    <author>දෙහිවල ගල්කිස්ස සමූහ සුරන්ජිත් පෙරේරා</author>
    <content>වැලිකඩ නාවල ප්‍රදේශයේ පදිංචි චීන ජාතික කාන්තාවකට පිහියෙන් ඇන බරපතළ තුවාල සිදු කොට ඇගේ හත් හැවිරිදි පුතා සහ මෙහෙකාරිය නිවෙසේදීම ඝාතනය කොට රටින් පැන යාමට තැත්කළ යුක්රේන ජාතිකයකු කටුනායක ගුවන් තොටුපළේ බුද්ධි අංශ නිලධාරීන්ගේ සහාය ඇතිව වැලිකඩ පොලිසිය විසින් ඊයේ (23) දහවල් 11.30ට පමණ අත්අඩංගුවට ගෙන ඇත.MASHAR AWGAN නමින් හඳුනා ගෙන ඇති බවත් ඔහුගේ පිහි ප්‍රහාරයට ලක්වූ චීන ජාතික කාන්තාවක් වූ වික්ටෝරියා කිම් නැමත්තිය බරපතළ තුවාල සහිතව කොළඹ ජාතික රෝහලේ හදිසි අනතුරු ඒකකයට ඊයේ උදෑසන 8ට පමණ ඇතුළත් කැර ඇති බවත් වැලිකඩ පොලිසිය කියයි.මේ පිහි ඇනුමෙන් කාන්තාවගේ හත් හැවිරිදි පුතා මියගොස් ඇති අතර මේ දරුවා බලාගැනීම සඳහා එම නිවෙසේ සේවය කළ ශ්‍රී ලාංකික ගෘහ සේවිකාවද එම ස්ථානයේදීම මියගොස් ඇති බවද පොලිසිය වැඩිදුරටත් පවසයි.තුවාල ලත් චීන කාන්තාව සහ මේ යුක්රේන ජාතිකයා අතර සමීප සබඳතාවයක් තිබී ඇති අතර දෙදෙනා එකතු වී ගණිකා ජාවාරමක් පවත්වාගෙන ගොස් ඇති බවට කරුණු අනාවරණය වෙමින් පවතින බවත්, එම ව්‍යාපාරය සම්බන්ධයෙන් හා මුදල් ගනුදෙනුවක් සම්බන්ධව ඔවුන් අතර පැවැති ගැටුමක ප්‍රතිඵලයක් ලෙස ඊයේ උදෑසන 6.30ට පමණ වැලිකඩ නාවල රාජගිරිය ගල්පොත්ත පාරේ පිහිටි නිවෙසට පැමිණි මේ යුක්රේන ජාතිකයා තිදෙනාටම පිහිපහර එල්ලකර කටුනායක ගුවන්තොටුපළට ගොස් සැඟවී සිට ඇත.සිද්ධිය සැලවීමත් සමඟ වැලිකඩ පොලිසිය, සැකකරු විදේශයට පලා යෑම වැළැක්වීම සඳහා ඒ අවස්ථාවේම පියවර ගනිමින් කටුනායක ජාත්‍යන්තර ගුවන්තොටුපළේ පොලිස් බුද්ධි අංශ නිලධාරීන්ගේ සහයෝගයෙන් දැඩි පරිශ්‍රමයක් දරා ඊයේ දහවල් වන විට අත්අඩංගුවට ගෙන වැලිකඩ පොලිසිය වෙත රැගෙන ආ බවද වැලිකඩ පොලිසිය වැඩිදුරටත් කීය.නුගේගොඩ ජ්‍යෙෂ්ඨ පොලිස් අධිකාරි දේශබන්දු තෙන්නකෝන් මහතාගේ උපදෙස් සහ අධීක්ෂණය මත වැලිකඩ පොලිසියේ ස්ථානාධිපති ප්‍රධාන පොලිස් පරීක්ෂක, සී. අයි. ගාමිණී මහතා ඇතුලු අපරාධ අංශයේ නිලධාරීහු වැඩිදුර පරීක්ෂණ පවත්වයි.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>24</day>
    </date>
    <link>http://www.dinamina.lk/2010/02/24/_art.asp?fn=n10022415</link>
    <topic>පොලොන්නරුව දිස්ත්‍රික්කය</topic>
    <author>පොලොන්නරුව දිසා සමූහ ඇම්. පී. සරත්, බද්දේගම මධ්‍යම විශේෂ ජස්ටින් පතිරණ, ඩී. සිරිවර්ධන ගාල්ල දිසා විශේෂ , කෑගල්ල සමූහ පී. එම්. පී. පොල්වත්ත, පුත්තලම සමූහ - ඩබ්ලිව්. සී. බී. ප්‍රනාන්දු, බන්දුල සෙනෙවිරත්න - වවුනියා උතුර සමූහ</author>
    <content>ජාතික සංවර්ධන පෙරමුණ1. එස්. ඩී. එල්. සරත් චන්ද්‍ර(කණ්ඩායම් නායක)2. ඒ. පී. චන්ද්‍රිකා පුෂ්පා3. ටී. එම්. පී. ගුණසේකර4. නාවගේ අබේලංකාර හිමි5. බී. කේ. නිශාන්ත6. මහ බදුගේ සෝමචන්ද්‍ර සිල්වා7. ජෝන් අන්තෝනි තිසේරා8. ලේකම් රාළලාගේ බංඩාරඔක්කොම වැසියෝ - ඔක්කොම රජවරු සංවිධානය1. ආනන්ද ෂෙහාන් දිසානායක මහතා - නායක2 ඩයස් මාලක ගුණවර්ධන මහතා3. දිනේෂ් සිරිල් ප්‍රනාන්දු මහතා4. තෙන්නසිරි ආරියවංශ මහතා5. ඇලවත්තේ ගෙදර ගුණරත්න බණ්ඩා මහතා6. සමන් ධම්මික බණ්ඩාරනායක මහතා7. මංජුල ධර්මප්‍රිය හෙට්ටිආරච්චි මහතා8. තායිබ්දීන් මොහමඩ් සවාහීර් මහතාස්වාධීන1. බී. එස්. පී. පුරිජ්ජලමහතා - නායක2. ඩී. එස්. සි. සෝමරත්න මහතා3. පී. කේ. අලුවිහාරේ මහතා4. ඒ. පී. එන්. නවරත්න මහතා5. ආර්. පී. කීර්තිසේන මහතා6. එච්. කේ. ශාන්ත ඉදුනිල් බණ්ඩාර මහතා7. ඒ. පී. විජේරත්න මහතා8. එල්. ජී. ඒ. බී. ලෝලුගස්වෙල මහතාස්වාධීන(1) සමීර ක්‍රිෂාන්ත(2) කුමාර වික්‍රමනායක(3) සුපුන් චන්දිකවිජේසේකර(4) අශෝක දෙනෙත්තිගේ(5) චාමර සදකැළුම්(6) සමීර ගොඩවත්ත(7) උපුල් ගුණරත්න(8) කුමුදුනී මුදන්නායක(9) නුවන් සමීර ගමගේ(10) බුද්ධි ප්‍රසන්නනානායක්කාර(11) සුනිල් මාපලගම(12) චමින්ද කුමාරඑක්සත් ජනතා නිදහස් සන්ධානය1 පියසේන ගමගේ මහතා2 ගුණරත්න වීරකෝන් මහතා3 ලයනල් ප්‍රේමසිරි මහතා4 චන්දිම වීරක්කොඩි මහතා5 පී. නවනන්දන සිල්වා මහතා6 සාගර කාරියවසම් මහතා7 මොහාන් පී ද සිල්වා මහතා8 රමේෂ් පතිරණ මහතා9 සජින් ද වාස් ගුණවර්ධන මහතා10 නිශාන්ත මුතුහෙට්ටිගම මහතා11 බද්දේගම සමිත හිමි12 ඒ. ජී. සී. පියසිරි මහතා13 කුමාරසිංහ ගීතා සමන්මලී මියස්වාධීන1 එම්. කේ. රණතුංග සිරිවර්ධන2 ආර්. එස්. ගාමිණි ප්‍රියන්ත රත්නායක3 එම්. ඒ. ආර්. ප්‍රනාන්ඩු4 එම්. එම්. නිමල් ප්‍රේමසිරි5 කේ. පී. අජිත් ප්‍රියන්ත6 ඒ. පී. එම්. ඉන්දික කුලරත්න7 ඩී. එම්. ගුණරත්න8 කේ. එස්. ඒ. තිවංකගුණතිලක9 පී. එම්. තරංග රත්නසේකර10පී. කේ. නුවන් කිරිඇල්ල11එස්. ආර්. එල්. ගලප්පත්ති12කේ. ඩී. අයි. නයනජිත් රුවන් කුමාරලංකා කම්කරු පක්ෂය1 එස්. ජී. එම්. නවරත්න සේනානායක (කණ්ඩායම් නායක)2 ආර්. එම්. ගාමිණි රනසිංහ3 බී. ඒ. එන්. වී. පුෂ්පකුමාර4 බී. ඒ. අනුර පෙරේරා5 ජේ. ආර්. ලලිත් සෝමසිරි6ජයලත් සුජීව නාරම්බැද්ද7 ජී. තිස්සගමගේ8 එල්. කුමාරදාස9 ඩබ්ලිව්. එම්. කරුණාරත්න10 ඩබ්ලිව්. ඒ විකුම් ආනන්ද11ඩබ්ලිව්. ඒ. අනිල්ජයරත්න12ඩබ්ලිව්. ඒ. ගුණපාල විජේසිංහදෙමළ මහජන විමුක්ති පක්ෂය1 එඩ්වින් සිල්වා කයිලේස්වර රාසා (කණ්ඩායම් නායක)2 ලෙච්චුමනන් දේව ප්‍රදීපන්3 නමසිවායම් ශ්‍රීදරන්4 සම්මුගම් අන්පුද ලිංගම්5 ගනේෂ් ජෙයකුමාර්6 සෙල්වම් ජෙයකුමාර්7 නේෂරාජා කසල්කසල්විල8 ඔගස්ටින් අමලදාසන්9 ත්‍යාගරාජා රංජිත් කුමාර්.ස්වාධීන කණ්ඩායම1. එස්. ජී. සී. වීරකෝන් මහතා - නායක2. කේ. ජී. කුමාරසිංහ මහතා3. ඩබ්. එල්. ඒ. ගුරුතිලක මහතා4. පී. යූ. පී. ගුණවර්ධන මහතා5. එච්. ඒ. අනුර කුමාර ඇටිපොල මහතා6. හේමන්ත හෙට්ටිආරච්චි මහතා7. ජේ. ජී. ජයසිංහ බණ්ඩා මහතා8. ඊ. එම්. සිසිර ඒකනායක මහතා.ස්වාධීන1. ඩබ්ලිව්. ලියෝ හර්බට් රංජිත් ප්‍රනාන්දු(කණ්ඩායම් නායක)2. ඩබ්ලිව්. අනුර දේවප්‍රිය ප්‍රනාන්දු3. එම්. පි. සුමිත් මධුරංග පෙරේරා4. ඩබ්ලිව්. පී. ආනන්ද ඩික්සන් ප්‍රනාන්දු5. ඩී. එම්. සරත් ඇන්ටනී ප්‍රනාන්දු6. බී. ඩී. සුගත් චානක ප්‍රනාන්දු7. ඩබ්ලිව්. ඒ. සරත් විජේසිංහ8. එස්. ඒ. දොන් නෙවිල් ශමාල් රංජිත් සමරතුංග9. එම්. ඒ. මේරි ඇග්නස් ප්‍රනාන්දු10. පී. කේ. ප්‍රැන්සිස් සාලියස් ප්‍රනාන්දු11. ඩබ්ලිව්. ආනන්ද අයිසෙක් දබරේරා</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>24</day>
    </date>
    <link>http://www.dinamina.lk/2010/02/24/_art.asp?fn=r1002241</link>
    <topic>ජවිපෙ විළිවසා ගැනීමටරටේ සාමය නැති කරන්න හදනවා</topic>
    <author>නිට්ටඹුව සමූහ- ජෙනට් ජයසිංහ</author>
    <content>පසුගිය ජනාධිපතිවරණ ප්‍රතිපල පිටවීමත් සමඟම බිම් මට්ටමේ සාමාජිකයන් හැලීයාම නිසා අන්ත බංකොළොත් භාවයට සහ අසරණත්වයට පත්ව ඇති ජනතා විමුක්ති පෙරමුණ පරාජයේ විළිවසා ගැනීම සඳහා ජනාධිපතිවරණය දූෂිතයැයිද, වංචාසහගත යැයිද කියමින් සමාජයේ කළබැගෑනි ඇතිකර, රටෙහි සාමය දෙදරවා මහජන අනුකම්පාව දිනා ගන්න හදනවා.සංස්කෘතික කටයුතු පිළිබඳ ඇමැති පියසිරි විජේනායක මහතා මෙසේ පැවැසුවේ ගම්පහ – යක්කල පාරේ පිහිටි පක්ෂ කාර්යාලයට කැඳවා තිබූ විද්‍යුත් හා මුද්‍රිත මාධ්‍ය ප්‍රාදේශීය වාර්තාකරුවන් පිරිසක් අමතමිනි.ඇමැතිවරයා මෙසේද පැවැසීය.අතිසුජාත නිර්මල මාක්ස් ලෙනින්වාදී දේශපාලන පක්ෂයක් ලෙස දේශපාලන ව්‍යුහයේ මනා භූ®මිකාවක් රඟපෑ ජනතා විමුක්ති පෙරමුණේ නව නායකත්වය එහි නිර්මාතෘවරයා වූ රෝහණ විජේවීර මහතාටද ද්‍රෝහිවෙමින් පසුගිය ජනාධිපතිවරණයේ දී බලලෝභයෙන් පිස්සු වැටී සිටියා.මෙයට පෙර කාලයක් තිස්සේ පක්ෂයේ උන්නතිය සඳහා කාලය, ශ්‍රමය කැපකළ නායකයින්ගේ පක්ෂ ප්‍රතිපත්ති සහ පක්ෂය වෙනුවෙන් ජීවිත පූජාකළ සහ සිරගෙවල්වල දහසක් අතවර විඳි බිම් මට්ටමේ සාමාජිකයන්ගේ ලේ කඳුළු හෑල්ලුවට පත්කළා.පසුගිය ජනාධිපතිවරණයේ දී ශ්‍රී ලංකා නිදහස් පක්ෂය ඇතුළු එක්සත්් ජනතා නිදහස් සන්ධානයේ ප්‍රධාන ඉලක්කය වී තිබුණේ දිනූ මවුබිමේ නිදහස රැක ගැනීම සහ ඒ සඳහා විරුද්ධව නැඟී සිටින ජාතික බටහිර කුමන්ත්‍රණ බලවේග අඩපණ කිරීමයි.මේ දේශීය හා විදේශීය කුමන්ත්‍රණ බලවේග සමාජයේ විවිධ මුහුණුවරින් වරින්වර හිස ඔසවන බව, රටට ආදරය කරන මවුබිමට ආදරය කරන දේශප්‍රේමීන් කොතෙක් පෙන්වා දුන්නත් එක්සත් ජාතික පක්ෂය සමඟ අත්වැල් බැඳගෙන අලුත් ගමනක් යාම සඳහා දකුණු කකුළ පෙරට තබා සිටි ජනතා විමුක්ති පෙරමුණේ නව නායකයන් ඒ සියල්ල අවඥාවෙන් ඉවත දැමුවා විතරක් නොවෙයි ඒවාට උපහාසාත්මකව හිනාවුණා.නමුත් මොවුන්ගේ මේ නව විනාශකාරී ගමන් මඟ දෙස බලා සිටි ජනතාව ජනාධිපතිවරණයේ දී කතිරයේ බලයෙන් ඔවුන් සිටිය යුතු නියම තැන පෙන්වා දුන්නා.බලයට පත්වීම එකම තේමා පාඨය කරගත් මේ අවස්ථාවාදීන් සියලු දෙනාම ජනාධිපති මහින්ද රාජපක්ෂ රජය සතුව ප්‍රජාතන්ත්‍රවාදී දේශපාලන සදාචාරයක් නැතැයි කියනවා.ජනාධිපතිතුමා රටෙහි දුක් විඳින ජනතාව කෙරෙහි සැබෑ කැක්කුමකින්, ආදරයකින් හා අවබෝධයකින් යුතුව පක්ෂ පාට කුලමල ජාති ආගම් භේදයකින් තොරව රට සංවර්ධනය කරන විට රජයේ දූෂණය වංචාව හා නාස්තිය නිසා රට දිනෙන් දින ආර්ථික වශයෙන් අගාධයට යන බව කියමින් වේදිකා දෙදරන්ට කෑ මොර දෙන්න පටන් ගත්තා. නමුත් ජනාධිපති මහින්ද රාජපක්ෂ රජය ජාතිය සතු දේපොළ ආරක්ෂා කර වැඩිදියුණු කළා විනා ඒවා විකුණුවේ නැහැ.ජනාධිපතිතුමාගේ සැබෑ ජනතා ජයග්‍රහණය පිළිනොගෙන දහසක් අවලාද කටකතා පතුරුවන අවස්ථාවාදී බලලෝභී දේශපාලනඥයන් එළිපත්තෙන් මිදුලට අතුගා දමන ලෙසට ඉල්ලා ඔවුන් දැනුවත් කරමින් මේ මහා මැතිවරණයේ දී අප ගමින් ගමට ගෙයින් ගෙට යනවා.දැනට මේ රටේ ජනාධිපතිතුමා ඇතුළු රජය පිළිබඳව ජනතාව සතුව ඇති ප්‍රසාදය අනුව එතුමා බලාපොරොත්තු වන පරිදි තුනෙන් දෙකක බලයක් සහිත කැබිනට් මණ්ඩලයක් පිහිටුවා ගැනීම අපට පහසුවෙන් කළ හැකිය.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>24</day>
    </date>
    <link>http://www.dinamina.lk/2010/02/24/_art.asp?fn=r1002242</link>
    <topic>ඇතැමුන් කේළාම් කියමින්දෙපැත්ත කෙටවීමට හදනවා</topic>
    <author>කොටදෙණියාව විශේෂ</author>
    <content>ශ්‍රී ලංකා නිදහස් පක්ෂයේ පළාත් සභා මන්ත්‍රීවරුන් දෙදෙනකු දිවුලපිටියේ සිටින නිසා ආසනයේ කිසියම් භේදයක් ඇති බවට ජනතාව විශ්වාසයක් ඇති කරගෙන ඇතැයිද, එබැවින්ම ඇතැමකු දෙපැත්තටම කේළාම් කියමින් දෙපැත්ත කෙටවීමේ වෑයමක යෙදී සිටිතැයිද දිවුලපිටිය ප්‍රධාන සංවිධායක බස්නාහිර පළාත් සභා මන්ත්‍රී චන්දන ජයකොඩි මහතා බලගල්ලේ පැවති රැස්වීමකදී පැවැසීය.ශ්‍රී ලංකා නිදහස් පක්ෂයේ ශාඛා සමිති නිලධාරීන් සහ ක්‍රියාකාරිකයින් දැනුවත් කරනු පිණිස පැවැත්වුණු එම රැස්වීමේදී පළාත් මන්ත්‍රීවරයා මෙසේද කීවේය.“එසේ දෙපැත්ත කෙටවීම මහා අපරාධයක්. සංවිධායක වශයෙන් තේරී පත්වී සිටින කෙනාට සියල්ලන්ම සහාය දිය යුතුයි.වෙන කවරකු හෝ සංවිධායක ධුරයට පත්ව ආවොත් මා අස්වී පසෙකට වී ඒ එන කෙනාට උපරිම සහාය පළකරනවා. සිදුවිය යුත්තේ එයයි.දේශපාලනික වශයෙන් දීර්ඝ ඉතිහාසයක් ඇති දිවුලපිටිය මැතිවරණ කොට්ඨාසයට දිගු කලක සිටම අපේ පක්ෂයේ හෝ වෙනත් පක්ෂයක පාර්ලිමේන්තු මන්ත්‍රීවරයෙකු පත්ව නැහැ. පළාත් සභාව නියෝජනය කරන මන්ත්‍රීවරුන් ඇතත් පාර්ලිමේන්තු මන්ත්‍රීවරයෙකු නැති කමින් ආසනය වෙනුවෙන් කළ හැකි සේවාවන් සීමිත වෙනවා.එම නිසා ඉදිරි හය වසර සඳහා මා තෝරා පත්කර ගතහොත් ඔබ වෙනුවෙන් උපරිම සේවයක් කරන්නට මා කැපවෙනවා. එසේ නොකළොත් ජනතාව මන්ත්‍රී ධුරයෙන් ඉවතට මා ඇද දමනු නොඅනුමානයි.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>24</day>
    </date>
    <link>http://www.dinamina.lk/2010/02/24/_art.asp?fn=r1002243</link>
    <topic>ඉදිරි වසර හය තුළ මෙරටවේගවත් සංවර්ධනයක් සිදු වෙනවා</topic>
    <author>හෝමාගම සංචාරක – මංජුල හිරිපිටිය</author>
    <content>ඉදිරි වසර හය මෙරට වේගවත් සංවර්ධනයක් කිරීමට සැලසුම් කර තිබෙනවා. එසේ කිරීමට ජනතාවට විශාලම වගකීම ඉදිරි මහමැතිවරණයේදී ඉටු කිරීමට පැවරෙනවා.ඒ ජනාධිපති මහින්ද රාජපක්‍ෂ මහතාගේ සංවර්ධන ඉලක්කය ජය ගැනීමට 2/3 සහිත ශක්තිමත් පාර්ලිමේන්තුවක් බවට පත් කරදීමේ ජාතික යුතුකම බව නාගරික සංවර්ධන හා පූජා භූමි සංවර්ධන ඇමැති දිනේෂ් ගුණවර්ධන මහතා පැවැසීය.ඒ මහතා එසේ පැවසුවේ හෝමාගම පිටිපන මාහේන යෝජිත ක්‍රීඩා සංකීර්ණයට මුල්ගල් තබනු ලැබූ උත්සවයේ දීය.අක්කර තුනක භූමියක ඉදිවෙන පිටිපන මාහේන ක්‍රීඩාසංකීර්ණයේ මීටර් දෙසීයක ධාවන පථයක්, අත්පන්දු ක්‍රීඩාපිටියක්, ක්‍රිකට් ක්‍රීඩා පිටියක්, ළමා උද්‍යානයක් සහ ක්‍රීඩාගාරයක් ඉදි කිරීමට නියමිතය.ඇමැති දිනේෂ් ගුණවර්ධන මහතා මෙසේද පැවැසීය. පසුගිය ජනාධිපතිවරණයේ දී හෝමාගම පිටිපන ජනතාවට පොරොන්දුවක් වුණා.ප්‍රදේශයට ඇති විශාල අඩුපාඩුවක් වන ක්‍රීඩාපිටියක් සාදා දෙන බවට, සැමදා පොරොන්දු ඉටු කරන ජනාධිපතිතුමා ප්‍රධාන සන්ධාන ආණ්ඩුව පිටිපන ජනතාවට පොරොන්දු වූ ක්‍රීඩා පිටිය වෙනුවට ක්‍රීඩා සංකීර්ණයක් ඉදිකිරීමට පියවර ගනු ලැබූවා.ඉදිරියේ දී කොළඹ දිස්ත්‍රික්කයේ ප්‍රධාන උප නගරය බවට පිටිපන සංවර්ධනය වෙනවා. තව නිවාස දහසක් සහිත නිවාස සංකීර්ණයක් රජයේ කාර්යාල රැසක් පිටිපන මාහේන ප්‍රදේශයේ ඉදි කිරීමට පියවර ගෙන තිබෙනවා.වෙළෙඳ, අලෙවි සංවර්ධන, සමූපකාර හා පාරිභෝගික සේවා ඇමැති බන්දුල ගුණවර්ධන මහතාපසුගිය ජනාධිපතිවරණයේදී ජනතාව කොටස් දෙකකට බෙදී සිටියා.ඒ අතරින් රට ගැන සිතා රට පැත්තේ සිටි සියලු දෙනා ජනාධිපති මහින්ද රාජපක්‍ෂ මහතා ජයග්‍රහණය කරවීමට දායක වුණා. ඉදිරි සය වසර මේ රට සංවර්ධනය කරනු ලබන කාලයයි. මේ වසර සයට කොළඹ දිස්ත්‍රික්කයේ සංවර්ධිතම ප්‍රදේශය බවට හෝමාගම පත් කරනවා.මේ අවස්ථාවට ඇමැති ඒ. එච්. එම්. ෆවුසි, ඇමැති ගීතාංජන ගුණවර්ධන, පළාත් සභා මන්ත්‍රීවරුන් වන ගාමිණී තිලකසිරි, නීතිඥ ජනක වැලිවත්ත, හෝමාගම ප්‍රාදේශීය සභාවේ සභාපති රංග අබේසිංහ, හෝමාගම ප්‍රාදේශීය ලේකම් ඒ. ජේ. කරුණාරත්න, ප්‍රාදේශීය සභා මන්ත්‍රීවරුන් වන ඒ. ඩී. කුමාරසිරි, කමල් චන්දන, සම්පත් පත්මවර්ණ, සුනිල් පෙරුම්බුලි, ඩික්සන් ගාමිණී යන මහත්වරු අ ැතුළු රැසක් සහභාගි වූහ.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>24</day>
    </date>
    <link>http://www.dinamina.lk/2010/02/24/_art.asp?fn=r1002244</link>
    <topic>බුලත්සිංහල සංවර්ධන ව්‍යාපෘති 31ක වැඩ අවසන්</topic>
    <author>ගුරුළුබැද්ද සමූහ</author>
    <content>කළුතර දිස්ත්‍රික් විමධ්‍යගත ප්‍රතිපාදන යටතේ පසුගිය වසර සඳහා අනුගමත වූ බුලත්සිංහල ප්‍රාදේශීය ලේකම් කොට්ඨාසයේ ව්‍යාපෘති 31 ක වැඩ අවසන් කර ඇති බව ප්‍රාදේශීය ලේකම් පි‍්‍රයන්තා අබේරත්න මහත්මිය පැවසුවාය.ඒ අනුව විදුලිය හා බලශක්ති සම්පාදන ව්‍යාපෘති 10 ක් සඳහා රුපියල් 1269050 ක්ද, ක්‍රීඩා හා විනෝදාත්මක ක්‍රියාකාරකම් සඳහා ව්‍යාපෘති 01 සඳහා රුපියල් 990000 ක්ද මාර්ග හා ඒ ආශි‍්‍රත පාදක ව්‍යූහ ගොඩනැගීම හා පුනරුත්ථාපන ව්‍යාපෘති 6 ක් සඳහා රුපියල් 977000 ක්ද අධ්‍යාපන ව්‍යාපෘති 7 ක් සඳහා රුපියල් 805000 ක්ද, ක්‍ෂේත්‍ර සුළු අපනයන වෙනත් බෝග සංවර්ධන ව්‍යාපෘති 2 ක් සඳහා රුපියල් 235000 ක්ද පොදු ව්‍යාපෘතියක් සඳහා රුපියල් 23204 ක්ද වශයෙන් වැයකර ඇත.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>24</day>
    </date>
    <link>http://www.dinamina.lk/2010/02/24/_art.asp?fn=r1002245</link>
    <topic>ග්‍රාමීය පාසල් මේ වන විටවිශාල දියුණුවක් ලබලා</topic>
    <author>අළුබෝමුල්ල සමූහ</author>
    <content>වත්මන් රජය බලයට පත්වීමෙන් පසු විශේෂයෙන් ග්‍ර‍්‍රාමීය පාසල් විශාල දියුණුවක් ලබා තිබෙන බව ජාතිය ගොඩනැඟීමේ හා යටිතල පහසුකම් ඇමැති රෝහිත අබේගුණවර්ධන මහතා පැවැසිය.ඒ මහතා එසේ පැවැසුවේ පාණදුර ශාන්ත අන්තෝනි විද්‍යාලයේ බාලදක්ෂ ව්‍යාපාරය ආරම්භ කර 53 වසරක් පිරීම නිමිත්තෙන් පැවැති උත්සව සභාවේදී ය.ඒ මහතා වැඩිදුරටත් මෙසේ ද පැවැසීය.පවතින අධ්‍යාපන ක්‍රමය අනුව බාල දක්ෂ ව්‍යාපාරයට ළමයින් සම්බන්ධවීම ඉතා අඩුයි. තරගකාරී අධ්‍යාපනය අනුව මවුපියන්ගේ එකම උත්සාහය තම දරුවන්ට අධ්‍යාපනය ලබා දීමයි. අධ්‍යාපනය අතින් මොනතරම් දක්ෂතාවකයක් දැක් වුවත් පිරිපුන් දරුවකු බිහි වීමට නම් බටහිර ක්‍රියාකාරකම් ද තිබිය යුතුයි.බාලදක්ෂ ව්‍යාපාරයට සම්බන්ධ අය ඒ අතින් සෑම දක්ෂකමක් ඇති අය බිහි කිරීමට දායකත්වය ලබා දෙනවා.මේ විදුහලේ බාල දක්ෂ ව්‍යාපාරය ගෙන යන්නේ ඉතා අපහසුවෙන් බව ප්‍රකාශ වුණා. ප්‍රථමයෙන් පාසලේ ක්‍රීඩා පිටිය නිසි අයුරු සකස්කර දීමට ක්‍රියා කරනවා.පාණදුර , හොරණ, බාලදක්ෂ කොමසාරිස් ආනන්ද කුලසිරි මහතාබාලදක්ෂ ව්‍යාපාරයේ හොඳම දිසාව පාණදුර ප්‍රදේශය බව පිළිගෙන තිබෙනවා. දැනට අපගේ මූලස්ථාන ගොඩනැඟිල්ලක් නැහැ. ඒ සඳහා අගමැතිවරයා විසින් ඉංගිරිය ප්‍රදේශයේ ඉඩමක් ලබාදී තිබෙනවා.මූලස්ථාන ගොඩනැඟිලි එහි ඉදිකිරීමට බලාපොරොත්තු වෙනවා.විදුහල්පති සරත් දසනායක මහතාමේ උත්සවය මෙතරම් උසස් අන්දමින් පැවැත්වීමට හැකියාව ලැබුණේ ඇමැතිවරයා නිසයි. ඒ එතුමාට විද්‍යාලයේ ප්‍රණාමය පළකර සිටිනවා. පාණදුර ප්‍රදේශයේ තිබෙන පාසල් අතුරින් විශාල දියුණුවක් ලැබූ විද්‍යාලයක් පසුගිය කාලයේ දී ඉතා පිරිහීමට ලක්ව තිබුණත් දැන් හොඳ තත්ත්වයකට වැටී තිබෙනවා.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>24</day>
    </date>
    <link>http://www.dinamina.lk/2010/02/24/_art.asp?fn=r1002246</link>
    <topic>කොටිගල අඩු ආදායම්ලාභීපවුල් 8කට නිවාස</topic>
    <author>ඉංගිරිය සමූහ</author>
    <content>සාරධර්ම පිරි ගම්මානයක් ගොඩනැගීමේ අරමුණින් ඉංගිරිය ප්‍රාදේශීය ලේකම් කොට්ඨාසයේ කොටිගල ප්‍රදේශයේ අඩු ආදායම්ලාභී තෝරාගත් පවුල් අටකට නිවාස ඉදිකිරීමේ කටයුතු සැලැසුම් කැර තිබේ.එසේම කඳනපිටිය, හඳපාන්ගොඩ දකුණ, කුරණ උතුර, මාපුටුගල, කැකුලලිය, නිමලගම, පෝරුවදණ්ඩ බටහිර, දොඹගස්කන්ද, ඉංගිරිය බටහිර යන ප්‍රදේශවල නිවාස ඉදිකිරීමේ කටයුතු දැනටමත් අවසන්ව තිබේ. මේ නිවාස ලබා දී ඇත්තේ සැමියා මියගිය හෝ අතහැර ගිය අඩු ආදායම්ලාභී පවුල් සඳහාය.ශශ්‍රී ලංකා සමෘද්ධි අධිකාරිය මේ එක් නිවෙසක් ඉදිකිරීම සඳහා රුපියල් හැටදහසක මුදලක් ලබා දෙන අතර අවට ප්‍රදේශවාසීන්ගේ හා පරිත්‍යාගශීලීන්ගේ සහාය ද මේ සඳහා ලැබී තිබේ.ඉංගිරිය ප්‍රාදේශීය ලේකම් ගාමිණී ජයන්ත ධර්මසේන මහතාගේ සහ මූලස්ථාන සමෘද්ධි කළමනාකරු ඒ. ආර්. ඩී. සේනානායක මහත්වරුන්ගේ මඟපෙන්වීම මත ඉංගිරිය ප්‍රාදේශීය ලේකම් කාර්යාලයේ සමෘද්ධි සමාජ සංවර්ධන නිලධාරි අජිත්සිරි මංජුල සහ ඉංගිරිය පෝරුවදණ්ඩ හඳපාන්ගොඩ සමෘද්ධි බැංකු කළමනාකරුවන්ගේ මූලිකත්වයෙන් අදාළ කොට්ඨාසවල සමෘද්ධි නිලධාරීන් මේ වැඩසටහන ක්‍රියාවට නංවා තිබේ.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>24</day>
    </date>
    <link>http://www.dinamina.lk/2010/02/24/_art.asp?fn=r1002247</link>
    <topic>ජා-ඇළ පවුල් 26කට සමෘද්ධියෙන් නිවාස</topic>
    <author>ජා-ඇළ මධ්‍යම ලෙස්ලි පෙරේරා</author>
    <content>ගම්පහ දිස්ත්‍රික්ක හිටපු පාර්ලිමේන්තු මන්ත්‍රී ධීවර හා ජලජ සම්පත් ඇමැති ෆීලික්ස් පෙරේරා මහතාගේ නිවාස වැඩසටහන ක්‍රියාත්මක කරමින් පසුගිය වසර ඇතුළත ජාඇල ප්‍රාදේශීය ලේකම් විජිත පේ‍්‍රමපිය මහතාගේ පූර්ණ සහයෝගය ඇතිව ජාඇල ප්‍රාදේශීය ලේකම් කොට්ඨාසයේ අඩුආදායම්ලාභීන් 26 දෙනෙකුට අංගසම්පූර්ණ නිවාස ඉදිකර දුන් බව ජාඇල සමෘද්ධි මහා සංගමයේ කළමනාකාරිනී අධ්‍යක්ෂිකා පද්මිකා නානායක්කාර මහත්මිය පැවැසුවාය.ජාඇල සමෘද්ධි මහා සංගමයේ සමාජ සංවර්ධන සහකාර සුමේධ රුක්මාල් ප්‍රනාන්දු මහතා අඩු ආදායම්ලාභි දිරිය පියස නිවාස වැඩසටහන ගැන විස්තර කෙළේය. ඉහත සඳහන් වැඩසටහන සමෘද්ධි කලාප 5 ක් ඇතුළත පිළිවෙළින් ජාඇල කලාපයේ රණවිරු නිවෙසක් සමඟ නිවාස 10 ක්ද, දඬුගම්පේරුව කලාපයේ නිවාස 3 ක්ද, කඳාන කලාපයට නිවාස 3 ක් බැගින්ද, බටුවත්ත කලාපයට නිවාස 5 ක් හා රාගම කලාපයට නිවාස 5 ක් වශයෙන් ලබාදී ඇති අතර මේ වනවිට නිවාස 15 වැඩ අවසන් කර සෙසු නිවාස වැඩ අවසන් වෙමින් පවතින බවද කියා සිටියේය.ජාඇල ප්‍රාදේශීය ලේකම්වරයාගේ මගපෙන්වීම මත මේ නව වැඩසටහන ක්‍රියාත්මක කර ඇති බව කළමනාකාර අධ්‍යක්ෂිකා පද්මිකා නානායක්කාර මහත්මිය පැවැසුවාය.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>24</day>
    </date>
    <link>http://www.dinamina.lk/2010/02/24/_art.asp?fn=r1002248</link>
    <topic> ලොවම එක්කරන ප්‍රධානමෙවලම ඉංගිරිසි භාෂාවයි</topic>
    <author>මහරගම විශේෂ වේහැල්ලේ පියතිලක</author>
    <content>නව තාක්ෂණයත් සමඟ ඉදිරියට යන ලෝකය හමුවේ ඇතිවන විවිධ අභියෝගවලට නොසැලී ඉදිරියට යෑමට ඉංගිරිසි භාෂාව අත්‍යවශ්‍ය මෙවලමක් බව ගුරු අධ්‍යාපන අංශයේ ප්‍රධාන කොමසාරිස් වයි. ඒ. එන්. ඩී. යාපා මහතා පැවැසීය.ඒ මහතා එසේ පැවැසුවේ ඉකුත්දා මහරගම ගුරු විදුහලේ ශ්‍රවණාගාරයේ පැවැති මහරගම සැමට ඉංගිරිසි මධ්‍යස්ථානයේ පුහුණුව ලැබූ අභ්‍යාසලාභීන් 63 දෙනකුට සහතික පත්‍ර ප්‍රදානය සඳහා පවත්වන ලද උත්සවයේ දීය. තවදුරටත් අදහස් දැක්වූ ඒ මහතා මෙසේ ද පැවැසීය.සෑම රටකම අද දෙවැනි හෝ තෙවැනි හෝ බස ලෙස ඉංගිරිසි භාෂාව උගන්වනු ලබනවා. ඉංගිරිසි බස අද ලෝකය එක මිටියකට බැඳ තබන ප්‍රධාන මෙවලම බවට පත්වී තිබේ. වෙළෙඳ ලෝකය තම පාළඟට කැඳවනු ලබන්නේ ඉංගිරිසි භාෂාවයි. පරිගණකය, අන්තර්ජාලය, විද්්‍යුත් තැපෑල ආදී සෑම උපකරණයක්ම ඉංගිරිසි භාෂාව ප්‍රස්තුත කැරගෙන නිපදවා තිබෙනවා.භාෂාවක ප්‍රධාන අංගය කතා කිරීමයි. භාෂණය භාෂාව ඉගන ගැනීමේ ප්‍රධාන සාධකයයි. ගෙදරදී, වැඩ පොළේදී පාසලේ දී මග තොටේ දී තමන් දන්නා ආකාරයට ඉංගිරිසි භාෂාව පරිහරණය ඉංගිරිසි භාෂාව ඉගන ගැනීමේ මූලික සාධකයයි.ඉංගිරිසි භාෂාව පිළිබඳව ඇති බිය අවිස්වාසය එය ඉගනීමට අපහසුවීමේ ප්‍රධාන හේතුවයි. ඉංගිරිසි භාෂාව අප කාගේත් දෙවැනි භාෂාවයි. අප දන්නා මට්ටමින් එදිනෙදා ජීවිතයේදී ඉංගිරිසි බස දන්නා ආකාරයට පරිහරණය කිරීම ඉගනීමේ මූලික ක්‍රමයයි.අද ඒක භාෂා අධ්‍යාපනයක් නැත. අවම වශයෙන් සෑම රටකම ඇත්තේ ද්විභාෂා අධ්‍යාපනයයි. ඉන්දියාවේ ඇත්තේ ත්‍රිභාෂා අධ්‍යාපනයයි. තමන්ගේ ප්‍රාන්ත භාෂාව, රාජ්‍ය භාෂාව සහ තෙවැනි භාෂාව ඉංගිරිසි භාෂාවයි.රජය මේ වසර ඉංගිරිසි හා තොරතුරු තාක්ෂණ වසර ලෙස ප්‍රකාශයට පත්කිරීම නිසා කවරදාකවත් නොතිබුණු ඉංගිරිසි භාෂාව ඉගනීමේ ආශාව ජනතාව තුළ ලියලමින් තිබෙනවා. ලෝකය ජයගත හැක්කේ අපගේ ද්විභාෂා ඥානය දියුණුවූ පමණටයි.මහරගම ගුරු මධ්‍යස්ථානයේ කලමනාකාරිනි රංජනී පතිරගේ මහත්මිය පිළිගැනීමේ කතාව කළාය. ජාතික අධ්‍යාපන ආයතනයේ අධ්‍යක්ෂ (ඉංගිරිසි) සුනිල් අටුගොඩ, නියෝජ්‍ය අධ්‍යක්ෂ (ඉංගිරිසි සහ විදේශ භාෂා) නීලමනී කරුණාරත්න, චන්ද්‍රා අමරසේකර (උපදේශිකා ඉංගිරිසි හා විදේශ භාෂා) පි‍්‍රයනි එස්. විජේසිංහ (විදුහල්පති මහරගම ගුරු විදුහල) කේ. කේ. විජේරත්න (විදුහල්පති මහරගම මැදි විදුහල) යන මහත්ම මහත්මීහු මේ අවස්ථාවට සහභාගී වූහ.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>24</day>
    </date>
    <link>http://www.dinamina.lk/2010/02/24/_art.asp?fn=s1002241</link>
    <topic>පන්දුවෙන් දස්කම් පෑ ශානුකට ‘කැපිල්ලක්’</topic>
    <author>පි‍්‍රන්ස් ගුණසේකර</author>
    <content>අන්තර් පළාත් එක්දින ක්‍රිකට් තරගාවලියේ හොඳම පන්දු යවන්නා තේරීමේදී ශානුක දිසානායක බලවත් අසාධාරණයකට ලක්ව ඇත.තුන් ඉරියව්වෙන්ම කැපී පෙනෙන ශානුකට ශශ්‍රී ලංකා ක්‍රිකට් පිලේ දොරටු විවර නොවී කාලයක පටන් ඇති “කැපිල්ල” මේ සිද්ධියත් සමඟ බොහෝ දෙනාගේ කතාබහට ලක්ව තිබේ. ඔහුට ශ්‍රී ලංකා “ඒ” පිලේ අවස්ථාවක් හෝ නොලැබී යෑම කාලයක පටන් ක්‍රියාත්මක තවත් “කැපිල්ලකි.”අන්තර් පළාත් එක්දින ක්‍රිකට් තරගමාලාවේ මූලික වටයේ තරග 4 කදී ඕවර 37.2 ක් යවා ලකුණු 146 කට කඩුලු 13 ක් ලබාගත් ශානුක දිසානායකට හොඳම පන්දු යවන්නාට හිමි සම්මානය නොදී, මූලික වටයේ තරග 5 කදී ඕවර් 38.1 ක් යවා ලකුණු 138 කට කඩුලු 11 ක් ලබාගත් ක්‍රීඩකයෙකුට එම සම්මානය පිරිනැමීම සිදුවූයේ කෙසේද යන්න ගැන ශශ්‍රී ලංකා ක්‍රිකට් ආයතනය වහාම කරුණු සොයා බැලිය යුතුය.ලොව ඕනෑම තරගාවලියක හොඳම පන්දු යවන්නා මූලික වටයේදී පෙන්වන දක්‍ෂතා අනුව තේරීම සම්මතයක් වුවද එය ඉක්මවා ශානුක දිසානායකගේ දක්‍ෂතා අඩු තක්සේරුවකට දැමීම අනුමත කළ නොහැක.ශානුක නියෝජනය කළ බස්නාහිර උතුර ක්‍රිකට් පිල අවසන් පූර්ව තරගයට හා අවසන් තරගයට සුදුසුකම් නොලැබූ හෙයින් ඔහු තරග 4 කට සීමා විය.හොඳම පන්දු යවන්නා ලෙස තේරූ ක්‍රීඩකයාගේ රුහුණු ක්‍රිකට් කණ්ඩායම අවසන් තරගය දක්වා යෑමෙන් එම ක්‍රීඩකයාගේ තරග ගණන 7 ක් දක්වා වැඩි විය. හොඳම පන්දු යවන්නා ලෙස තේරූ ක්‍රීඩකයා තරග 7 කදී ඕවර 57.1 ක් යවා ලකුණු 203 කට කඩුලු 14 ක් ලබාගත් අතර ශානුක දිසානායක තරග 4 කදී ලකුණු 146 කට කඩුලු 13 ක් වාර්තා කර තිබුණි.මේ තත්ත්වය පිළිබඳ ශශ්‍රී‍්‍ර ලංකා ක්‍රිකට් අතුරු කමිටු ප්‍රධානී ඩී. එස්. ද සිල්වා මහතාගෙන් අප කළ විමසීමකදී පැවැසුවේ අසාධාරණයක් සිදුවූයේ යැයි පැමිණිල්ලක් ලැබී ඇති බවයි.‘අන්තර් පළාත් ක්‍රිකට් තරගාවලියේ තේරීම් කෙළේ අනුර තෙන්නකෝන් හා චමින්ද මෙන්ඩිස් යන මහත්වරුන්. ඒ අය කාටවත් අසාධාරණයක් කරයි කියා හිතන්න බෑ’ යනුවෙන් ඩී. එස්. ද සිල්වා මහතා පැවැසීය.කෙසේ වුවද අන්තර් පළාත් තරගාවලියේ මූලික වටයේ පන්දු යවන්නන්ගේ දක්‍ෂතා අනුව ශානුක දිසානායක ඉදිරියෙන්ම සිටින ක්‍රීඩකයා බව අතුරු කමිටු සභාපතිවරයා ද පිළිගත යුතු වේ. එසේ නම් වරද සිදුව ඇත්තේ කොතැනින් ද? කාගේ අවශ්‍යතාව මතද? යන ප්‍රශ්නය පැන නගී.කොළඹ නාලන්දා විදුහලෙන් බිහිවූ ශානුක දිසානායක බ්ලූම්ෆීල්ඩ් ක්‍රීඩා සමාජය නියෝජනය කරයි. ඔහු 2007 – 2008 විස්සයි/20 තරගාවලියේදී හොඳම පන්දු යවන්නා වූ අතර පසුගිය පි‍්‍රමියර් ලීග් තරගාවලියේදී ද්විත්ව ශතකයක් ද වාර්තා කෙළේය.මේ තුන් ඉරියව් ක්‍රිකට් ක්‍රීඩකයාට නිසි තැන ලබාදීම බලධාරීන්ගේ යුතුකම වේ.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>24</day>
    </date>
    <link>http://www.dinamina.lk/2010/02/24/_art.asp?fn=s1002242</link>
    <topic>මොරටු මහා විද්‍යාලයටඉනිමක ජයක්</topic>
    <author>ෆවුස් මොහොමඩ්</author>
    <content>මොරටු මහා විද්‍යාලයේ සංක රමේෂ් සහ ජනිඳු දේවින්දගේ දක්‍ෂ පිතිහරඹය සහ සුදීප කැළුම් සහ ජනිත නිමේෂ්ගේ තුන් ඉරියව් දස්කම් හේතුවෙන් රාජගිරිය ජනාධිපති විදුහලට එරෙහිව ඉනිමක සහ ලකුණු 111 ක විශිෂ්ට ජයග්‍රහණයක් අත්කර ගැනීමට මොරටු මහා විද්‍යාලයීය 19 න් පහළ ක්‍රිකට් කණ්ඩායම සමත් විය.අන්තර් පාසල් 19 න් පහළ මංචි කුසලාන ක්‍රිකට් තරගමාලාව යටතේ පැවැති මේ තරගයේ මොරටු මහා විද්‍යාලයිය ඉනිමේදී සංක රමේෂ් ලකුණු 162 ක් ද, ජනිඳු දේවින්ද ලකුණු 118 ක් ද රැස්කිරීමට සමත් වූහ.රාජගිරිය ජනාධිපති පළමු ඉනිම 130 - ළහිරු කඹුරුගමුව 41, තනූජ විතානගේ 39, (අසංක සිල්වා 25/4, සුදීප කැළුම් 27/3)සහ දෙවැනි ඉනිම 226 - ළහිරු කඹුරුගමුව 65, තිළිණ මධුසංක 60, (ජනිත නිමේෂ් 32/4, සුදීප කැළුම් 51/3)මොරටු මහා විද්‍යාලය පළමු ඉනිම 467/9 – (ඉනිම අත්හිටුවන විට) සංක රමේෂ් 162, ජනිඳු දේවින්ද 118, ජනිත නිමේෂ් නොදැවී 44, (යෂාන් කුරුවිට 132/4)නාලන්ද විදුහලටකඩුලු 10 ක ජයක්නාලන්දා විද්‍යාලයේ අදීෂ නානායක්කාර සහ නිපුන් කරුණානායකගේ විශිෂ්ට තුන් ඉරියව් දස්කම් හේතුවෙන් මහානාම විද්‍යාලයට එරෙහිව කඩුලු 10 ක ජයක් හිමිකර ගැනීමට නාලන්දා විද්‍යාලය සමත්විය.මහානාම විදුහල පළමු ඉනිම 187 - ඉඳුනිල් කුමාර නොදැවී 92, (අදීෂ නානායක්කාර 21/5, සුරංග තෙන්නකෝන් 38/2) සහ දෙවැනි ඉනිම 176 - දුලීක තිස්සකුට්ටිගේ 54, සජිත් රුබේරු 36, චතුර වන්නිආරච්චි 36, (නිපුන් කරුණානායක 35/5, දිනුක් ජයසිංහ 60/3)නාලන්දා විද්‍යාලය පළමු ඉනිම 295 - අදීෂ නානායක්කාර 54, නිපුන් කරුණානායක 44, ප්‍රශාන් වික්‍රමසිංහ 47, (ඉඳුනිල් කුමාර 80/4, චතුර වන්නිආරච්චි 26/2) සහ දෙවැනි ඉනිම 69/0 - නිපුන් කරුණානායක නොදැවී 51වේල්ස් කුමර විදුහලට කඩුලු 9 ක ජයක්වේල්ස් කුමර විදුහලේ ෂෙහාන් ජයසූරිය විශිෂ්ට පිතිහරඹයක නිරතවෙමින් කොළඹ රාජකීය විදුහලට එරෙහිව ලකුණු 165 ක් රැස්කළ අතර මල්ෂාන් මෙන්ඩිස් දක්‍ෂ පන්දු යැවීමක නිරත වෙමින් රාජකීය පිලේ පළමු ඉනිමේ කඩුලු 7 ක් සහ දෙවැනි ඉනිමේ කඩුලු 2 ක් බිඳහෙළීමට සමත් විය.වේල්ස් කුමර පළමු ඉනිම 304/9 – (ඉනිම අත්හිටුවන විට) ෂෙහාන් ජයසූරිය 165, මල්ෂාන් මෙන්ඩිස් 33, ඉසුරු තිළිණ 32, (මනීෂ තන්ත්‍රිගොඩ 64/3, ඉම්රාන් ඛාන් 34/4)කොළඹ රාජකීය පළමු ඉනිම 124 - කිත්රුවන් විතානගේ 41, මදූෂ රාජරත්න 34, (මල්ෂාන් මෙන්ඩිස් 61/7) සහ දෙවැනි ඉනිම 203 - භානික රාජපක්‍ෂ 89, (බුද්ධික ද අල්විස් 27/4, ෂෙහාන් ජයසූරිය 32/2, නිපුන් පීරිස් 47/2, මල්ෂාන් මෙන්ඩිස් 85/2)</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>24</day>
    </date>
    <link>http://www.dinamina.lk/2010/02/24/_art.asp?fn=s1002243</link>
    <topic>අබ්දුල් රසාක්ගෙන්විශිෂ්ට පිති හරඹයක්</topic>
    <author>ඩුබායි (ඒ. එෆ්. පී.)</author>
    <content>විශිෂ්ට පිති හරඹයක නිරත වූ අබ්දුල් රසාක් එංගලන්තයට එරෙහිව පැවැති ඕවර විස්සයි – 20 දෙවැනි තරගයෙන් කඩුලු 4 ක ජයක් පකිස්තානු පිලට හිමි කර දෙමින් තරග 2 කින් සමන්විත වූ විස්සයි – 20 තරගාවලිය 1 – 1 ක් ලෙස නිම කරලීමට සමත් විය.ඩුබායි ක්‍රීඩා සංකීර්ණ ක්‍රීඩාංගණයේ පැවැති මේ තරගයේ පළමුව පන්දුවට පහර දුන් එංගලන්ත පිල ඕවර 20 අවසානයේ කඩුලු 6 කට ලකුණු 148 ක් රැස් කළේය.එංගලන්ත පිලේ කෙවින් පීටර්සන් පන්දු 40 කදී හයේ පහර 3 ක් සහ හතරේ පහර 4 ක් සමග ලකුණු 62 ක් රැස් කිරීමට සමත් වූවේය.පන්දු යැවීමේදී පාකිස්තානු පිලේ යසීර් අරෆාත් ලකුණු 32 කට කඩුලු 3 ක් බිඳ දැමුවේය.එංගලන්ත පිලේ ආරම්භක පන්දු යවන්නා වූ ෂාහ්සඩ් (38 / 2) සහ ස්ටැන් (14 / 3) ගේ පන්දු යැවීම හමුවේ අසීරු තත්ත්වයකට පත්වූ පකිස්තානු ඉනිම ලකුණු 78 කට කඩුලු 5 ක් බිඳ වැටී තිබු අවස්ථාවේ පිටියට පැමිණි තුන් ඉරියව් ක්‍රීඩක අබ්දුල් රසාක් පන්දු 18 කදී දැවැන්ත හයේ පහර 5 ක් සමග නොදැවී ලකුණු 46 ක් රැස් කරමින් තරගාවලිය සම කරලීමට පකිස්තානුවන්ට අනගි සහයක් ලබා දුන්නේය.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>24</day>
    </date>
    <link>http://www.dinamina.lk/2010/02/24/_art.asp?fn=s1002244</link>
    <topic>රොනල්ඩෝ පාපන්දුවෙන්සමුගනී</topic>
    <author>බ්‍රසීලය (ඒ.එෆ්.පී.)</author>
    <content>දෙවතාවකදීම ජගත් පාපන්දු කුසලානය තම රටට හිමිකර දීමට පුරෝගාමී වූ බ්‍රසීලයේ රොනල්ඩෝ ලබන වසර අවසානයේදී වෘත්තීමය පාපන්දු ක්‍රීඩාවෙන් සමුගන්නා බැව් පසුගියදා ප්‍රකාශ කළේ ය.කෙසේ නමුත් ලබන ජුනි මස දකුණු අපි‍්‍රකාවේ පැවැත්වීමට නියමිත පාපන්දු ලෝක කුසලාන තරගාවලියේ අවසන් මහා තරගය සඳහා තම රට සුදුසුකම් ලබනු ඇතැයි බලාපොරොත්තු වන රොනල්ඩෝ එම කණ්ඩායමේ සාමාජිකයකු ලෙස ක්‍රීඩා කිරීමේ අපේක්ෂාවෙන් පසුවෙයි.තෙවරක්ම වසරේ ජගත් පාපන්දු ක්‍රීඩකයා සම්මානයෙන් පිදුම් ලැබූ 33 හැවිරිදි රොනල්ඩෝ මාධ්‍ය හමුවකදී මේ බව ප්‍රකාශ කළේ ය.‘මං තව වසර 2ක් පාපන්දු ක්‍රීඩාවේ නිරත වෙනවා. එය මගේ පාපන්දු දිවියේ අවසන් වසර 2 වනු ඇත. එය විශාල ජයග්‍රහණයකින් නිමා කිරීමට මම බලාපොරොත්තු වෙනවා’ රොනල්ඩෝ මාධ්‍යවේදීන් හමුවේ පැවසුවේ ය.බ්‍රසීලය වෙනුවෙන් ජාත්‍යන්තර පාපන්දු තරග 97 කට සහභාගි වූ රොනල්ඩෝ එහිදී රැස්කොට ඇති ගෝල සංඛ්‍යාව 62කි.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>24</day>
    </date>
    <link>http://www.dinamina.lk/2010/02/24/_art.asp?fn=s1002245</link>
    <topic>පාණදුර රාජකීය විදුහලෙන්නව වාර්තාවක්</topic>
    <author/>
    <content>අන්තර් පාසල් ක්‍රිකට් තරගමාලාවේ නව පාසල් වාර්තාවක් පිහිටුවීමට පාණදුර රාජකීය විදුහල සමත්ව ඇත.ඒ අනුව ඔවුන් තරග කළ තරග 7න්ම ජය වාර්තා කිරීමට සමත්වීම විශේෂ සිද්ධියකි.අන්තර් පාසල් ක්‍රිකට් තරග මාලාවේ පානදුර රාජකීය විදුහල හා ශ්‍රී සුමංගල අතර පැවැති තරගයේදී ශශ්‍රී සුමංගල විදුහල පරදා පානදුර රාජකීය විදුහල විශිෂ්ට ජයක් වාර්තා කිරීමට හැකිවිය.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>24</day>
    </date>
    <link>http://www.dinamina.lk/2010/02/24/_art.asp?fn=s1002246</link>
    <topic>බ්‍රෙට් ලී ටෙස්ට් පිටිය හැර යයි</topic>
    <author>සිඩ්නි (ඒ.එෆ්.පී.)</author>
    <content>එංගලන්ත තුන් ඉරියව් ක්‍රීඩක ඇන්ඩෲ ෆ්ල්න්ටොෆ් සමඟ කළ සාකච්ඡාවකින් අනතුරුව ඕස්ට්‍රේලියාවේ බ්‍රෙට් ලී ටෙස්ට් ක්‍රීඩාවෙන් විශ්‍රාම යාමේ තීරණයට එළැඹී සිටින බව වාර්තාවකින් කියැවේ.33 හැවිරිදි මේ ඕස්ට්‍රේලියානු වේග පන්දු යවන්නා මේ සතිය ඇතුලත සිය විශ්‍රාම යාමේ නිවේදනය නිකුත් කරනු ඇතැයි සිඩ්නි මෝනිං හැරල්ඩ් පුවත්පත කියයි.මෝනිං හැරල්ඩ් පුවත්පත වාර්තා කරන පරිදි බ්‍රෙට් ලී ටෙස්ට් ක්‍රීඩාවෙන් සමුගැනීමට මීට පෙර සිත යොමුකොට තිබුණ ද මේ වනවිටත් ටෙස්ට් ක්‍රීඩාවෙන් විශ්‍රාම ගෙන සිටින ෆ්ලින්ටොෆ් සමඟ කරන ලද සාකච්ඡාවෙන් අනතුරුව අවසන් තීරණයට එළැඹී සිටියි.ශේන් වෝන්, ග්ලෙන් මැග්‍රාත් සහ ඩෙනිස් ලිලීට පසු ඕස්ට්‍රේලියාව වෙනුවෙන් වැඩිම ටෙස්ට් කඩුලු සංඛ්‍යාවක් බිඳ හෙලීමේ වාර්තාවට හිමිකම් කියන ලී 2008 වසරේ දෙසැම්බර් මාසයෙන් පසුව ටෙස්ට් තරගයකට සහභාගි වූයේ නැත.2006 වසරේ විස්ඩන් සඟරාව මගින් වසරේ හොඳම ක්‍රිකට් ක්‍රීඩකයා ලෙස සම්මානයට පාත්‍ර වූ ලී පකිස්තානයේ ෂොයිබ් අක්තාර්ට පසුව ලොව වේගවත්ම පන්දුව යැවීමේ වාර්තාවටද හිමිකම් කියයි.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>24</day>
    </date>
    <link>http://www.dinamina.lk/2010/02/24/_art.asp?fn=s1002247</link>
    <topic>සාග් රන් පදක්කම්ලාභී එඩ්වඩ්ට වත්තල සාන්ත ආනා විදුහලෙන් උපහාර  </topic>
    <author/>
    <content/>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>24</day>
    </date>
    <link>http://www.dinamina.lk/2010/02/24/_art.asp?fn=f1002241</link>
    <topic>රජය රැක ගැනීමට කැප වී කටයුතු කරනවා</topic>
    <author>සාකච්ඡා කෙළේ -උදිත ගුණවර්ධන</author>
    <content>මෙවර මහ මැතිවරණයට එ. ජ. නි. ස. ලැයිස්තුව යටතේ ජාතික හෙළ උරුමය නියෝජනය කරමින් ගම්පහ දිස්ත්‍රික්කයට තරග කරන අතුරලියේ රතන හිමියන් සමඟ කාලීන දේශපාලන හා සමාජීය කරුණු පිළිබඳව සිදුකළ සාකච්ඡාවකි මේ.ජෙනරාල් සරත් ෆොන්සේකා මහතා හමුදා අත්අඩංගුවට පත්වීම පිළිබඳව භික්ෂු සමාජය තුළ මත දෙකක් ඇතිවෙලා තිබෙනවා. හිමිනමක් විදිහට මේ ප්‍රශ්නය පිළිබඳව ඔබවහන්සේගේ අදහස කුමක්ද?මේ අත්අඩංගුවට ගැනීම දේශපාලන පලිගැනීමක් විදිහට අර්ථගැන්වීමට සමහරු උත්සාහ කරනවා. ඒත් එතැන ඒ විදියේ දේශපාලන පලිගැනීමක් සිදුවෙලා කියලා කවුරු හරි හිතනවා නම් ඒක වැරැදියි. ජෙනරාල් ෆොන්සේකා මහතා අතීත යුද වීරයෙක් බවට කිසිදු සැකයක් නැහැ. ඒත් ඔහුගේ දේශපාලනය ආරම්භ වුණේ පාවාදීම් ප්‍රකාශයක් මාධ්‍යයට ලබා දෙමින්.ඔහු ප්‍රසිද්ධ ඉරිදා පුවත්පතකට යුද රහස් හෙළිකළා. මේ වැඩේ යුද හමුදා නීතිය පැත්තෙන් විතරක් නෙමෙයි සාමාන්‍ය සමාජ සදාචාරය පැත්තෙන් ගත්තත් වරදක්. තමන් එකට එක්ව සිටින කාලයේදී සිදුකළ කාර්යයන් අමනාප වූ පසු හෙළිකිරීම යහපත් දෙයක් නෙමෙයි.ෆොන්සේකා මහතා අත්අඩංගුවට ගැනීම පිළිබඳව ආණ්ඩුව ඉදිරිපත් කරන මතයේ යම්කිසි සත්‍යයක් තිබෙනවා. ඒ නිසා මා විශ්වාස කරන ආකාරයට මේ ප්‍රශ්නයට බාහිර සමාජය අත දමන එක පිළිගන්න බැහැ. රජයත්, ෆොන්සේකා මහතාත් අතර මේ ප්‍රශ්නය විසඳා ගැනීමට ඉඩ දීම තමයි වඩාත් උචිත කාරණය බවට පත්වෙන්නේ.මේ වෙද්දි මහානායක හිමිවරුන්ගේ මැදිහත්වීම පිළිබඳව විවිධ මත ඇතිවෙලා තිබෙනවා. මහානායක හිමිවරුන්ගේ නිවේදනය පිළිබඳව අස්සන්වල අව්‍යාජ භාවය පිළිබඳවත් සැකයි කියලා මතයක් ඇතිවෙලා තිබෙනවා.අනික මීට වඩා ජාතික ප්‍රශ්න තිබුණා. ඒත් තෛ‍්‍ර නිකායික මහානායක ස්වාමීන්වහන්සේලා මේ ප්‍රශ්නවලට මැදිහත් වුණේ නැහැ. රනිල් වික්‍රමසිංහ මහතා හා ප්‍රභාකරන් අතර රට පාවාදීමේ ගිවිසුමට විරුද්ධව උන්වහන්සේලා මේ විදිහට ඒකාබද්ධව විරෝධය පළකළා නම් එදා සිදුවූ විනාශය රට ජාතියට වෙච්ච පාඩුව පියවා ගැනීමට පුළුවන්කම තිබුණා.එමෙන්ම මහානායක හිමිවරුන්ට ප්‍රශ්නයක් පිළිබඳව ඒකාබද්ධ නිවේදනයක් නිකුත් කරන්න නම් උන්වහන්සේලාට හිතුමතේ අස්සන් කරන්න බැහැ. මොකද මෙවැනි නිවේදනයක් අස්සන් කිරීමට පෙර සංඝ කාරක සභාවේ අනුමැතියක් ලබාගත යුතුයි. ඒත් එහෙම අනුමැතියක් ලබාගත්තා කියලා අපිට දැනගැනීමට නැහැ.මේ ප්‍රශ්නය පිළිබඳව මගේ පුද්ගලික මතය කුමක් වුවත් මහානායකවරු සංඝ කාරක සභා අනුමැතිය ඇතිව ෆොන්සේකා මහතාගේ ප්‍රශ්නයට මැදිහත් වුණා නම් මාත් එම තීරණයට හිස නමනවා. ඒත් උන්වහන්සේලාගේ ඒකාබද්ධ නිවේදනයට සංඝ කාරක සභාවල අනුමැතිය ලැබුණා කියලා මම හිතන්නේ නැහැ.ජනාධිපතිවරණය නිමා වී සති කිහිපයක් ගතවුවද ජනතාව බලාපොරොත්තු වූ සහන නොලැබීම පිළිබඳව විපක්‍ෂය ආණ්ඩුවට චෝදනා එල්ල කරනවා?මාත් පිළිගන්නවා බඩු මිල ප්‍රශ්නය ජනතාවට තදින් බලපානවා කියලා. ඒ ගැන ජනතාවට සහනයක් ලබාදිය යුතුයි. ඒ පිළිබඳව ජනතාවට සහන ලබාදීම ගැන ආණ්ඩුවේ අවධානය යොමු විය යුතුයි. අපි ජාතික හෙළ උරුමය විදිහට මේ ගැන ජනතාවගේ පැත්තේ ඉඳන් කටයුතු කරන්නේ.පසුගිය කාලයේදී ඉහළ ගිය සහල් මිල ගණන් දැන් යළිත් පාලන මිලට ලබා දීමට කටයුතු කරලා තිබෙනවා. පසුගිය කාලයේදී ඉහළ ගිය බොහෝ අත්‍යවශ්‍ය ද්‍රව්‍යවල මිල ගණන් මේ වෙද්දි පහළ ගිහින් තිබෙනවා.මේ වෙද්දි ජනමාධ්‍ය ආයතනවලටත් ජනමාධ්‍යවේදීන්ටත් එල්ල වී තිබෙන තර්ජන පිළිබඳව ආණ්ඩුව පාර්ශ්වයට දිගින් දිගටම චෝදනා එල්ල වෙනවා. ඔබවහන්සේ ආණ්ඩුවේ පාර්ශ්වකාරයකු ලෙස මේ තත්ත්වය දකින්නේ කොහොමද?ඔව්. මාත් පිළිගන්නවා පසුගිය මාසයක කාලය ඇතුළතදී සිදුවීම් කිහිපයක් වෙලා තිබෙනවා. මේ දේවල් අපිත් දේශපාලන පක්‍ෂයක් විදිහට අනුමත කරන්නේ නැහැ.පසුගිය කාලයේ ඇතිවූ ජනමාධ්‍යයට සම්බන්ධ සිද්ධි පිළිබඳව අපක්‍ෂපාතී පරීක්‍ෂණයක් සිදුකළ යුතුයි. ඒත් මේ සිදුවීම් කිහිපය පිළිබඳව සැලකීමෙන් පමණක් අපිට කියන්න බැහැ රටේ ජනමාධ්‍ය භාවිතයට තර්ජනයක් එල්ල වෙලා තිබෙනවා කියලා.ඔබවහ්නසේ පසුගිය පාර්ලිමේන්තු වාරයේදී නියෝජනය කළේ කළුතර දිස්ත්‍රික්කය. ඒත් මෙවර ඔබවහන්සේ තරග කිරීමට තීරණය කර තිබෙන්නේ ගම්පහ දිස්ත්‍රික්කයෙන්. ඔබවහන්සේගේ මේ තීරණය වෙනස් වීමට බලපෑවේ මොන විදිහේ කරුණක්ද?මගේ හිතවතුන් පාක්ෂිකයන් මේ පිළිබඳව දිගින් දිගටම ප්‍රශ්න කරනවා. මේ තීරණය මගේ පුද්ගලික තීරණයක් නෙමෙයි, මගේ දේශපාලන පක්‍ෂයෙන් ගත් තීරණයක්. පක්‍ෂයේ තීරණයට අනුව චම්පික රණවක මහතා කොළඹටත්, මා ගම්පහ දිස්ත්‍රික්කයටත් නම් කරලා තිබෙනවා.ඊට අමතරව තවත් නියෝජිතයන් කිහිප දෙනෙකු දිස්ත්‍රික්ක කිහිපයකට තරග කරනවා. කොහොමත් ගම්පහ දිස්ත්‍රික්කය ජාතික හෙළ උරුමයට හොඳ ඡන්ද පදනමක් තිබෙනවා. ඒ නිසා අපිට එක්සත් ජනතා නිදහස් සන්ධාන ලැයිස්තුව යටතේ ජයග්‍රහණය කිරීමට හැකියාවක් තිබෙනවා.පසුගිය පාර්ලිමේන්තු වාරයෙන් පසු මගේ බලාපොරොත්තුව වෙලා තිබුණේ දේශපාලනයෙන් ඉවත් වෙලා අධ්‍යාත්මික හා ආගමික නැඹුරුවක් සහිතව මගේ පැවිදි දිවියේ ඉතිරි කාලය ගතකිරීමටයි.ඒත් අපි මහන්සියෙන් 2005 දී බිහිකර ගත් 2010 දී ආරක්‍ෂා කර ගත් ජනාධිපතිතුමා හා ආණ්ඩුව ඉදිරියටත් ශක්තිමත්ව රැගෙන යාමටත්, වැරැදි පාරවල්වල නොගොස් ආරක්‍ෂා කර ගනිමින් ඉදිරි අවුරුදු හය සඳහාත් රජය රැකගැනීම තමයි අපේ අරමුණ. ඒ සඳහා තමයි ජාතික හෙළ උරුමය කැපවෙලා ඉන්නේ.මේ වෙද්දි ජෙනරාල් සරත් ෆොන්සේකා මුල්කර ගත් සන්ධානයක් ජනතා විමුක්ති පෙරමුණ විසින් ආරම්භ කරලා තිබෙනවා. ඇතිවී තිබෙන අලුත් දේශපාලන තත්ත්වය ගැන ඔබවහන්සේට තිබෙන්නේ මොන විදිහේ මතයක්ද?මේ අලුත් සන්ධානය පිළිබඳව අමුතුවෙන් තක්සේරු කරන්න දෙයක් නැහැ. එක්සත් ජනතා නිදහස් සන්ධානයට අභියෝගයක් නෙමෙයි.මේ අලුත් සන්ධානයට ජයග්‍රහණය කරනවා නම් ජයග්‍රහණය කරන්න ලැබෙන්නේ් ඉතාමත් ස්වල්ප මන්ත්‍රී ධූර ප්‍රමාණයක් පමණයි.ඒ නිසා ජවිපෙ විසින් ඇතිකළ නව සන්ධානයට ඉදිරි දේශපාලනය තුළ වලංගු භාවයක් ඇතිවෙයි කියලා හිතන්න බැහැ.අද මුළු ලෝකයම ආර්ථික අර්බුදයකට මුහුණ දී තිබෙනවා. ඒ තත්ත්වය ශශ්‍රී ලංකාවටත් යම් ප්‍රමාණයකට බලපාලා තිබෙනවා. මේ පිළිබඳව ඔබවහන්සේගේ අදහස මොන වගේද?අද වෙද්දි මුළු ලෝකයේම ආර්ථිකය අර්බුදයකට ලක්වෙමින් තිබෙන්නේ. මෙම තත්ත්වය නිසා තමයි අද ලොව පුරා අවුරුදු දෙසීයකට වැඩි කාලයක් තිබූ ශිෂ්ටාචාරය බිඳ වැටෙමින් තිබෙන්නේ. එමෙන්ම අපි බලශක්තිය විදිහට භාවිතා කළ බලශක්ති බොහොමයක් ක්ෂය වෙමින් තිබෙන්නේ.අපි ආහාර නිෂ්පාදනයේදී සිදුකළ යුතු ප්‍රධාන කාරණයක් විය යුත්තේ පරිසරයට අවම හානියක් සිදුවන ආකාරයටයි. අපි මූලිකවම සිදුකළ යුත්තේ පරිසරය ආරක්‍ෂා කරමින් ආහාර නිෂ්පාදනයට යොමුවීමයි.මේ වෙද්දි වසරකදී පොහොර ඇතුළු රසායනික ද්‍රව්‍ය ආනයනයට පමණක් රුපියල් බිලියන හයසියයක් පමණ විදේශයන්ට ගලාගෙන යනවා. ඒ නිසා අපේ ගොවිතැන දේශීය ගොවිතැනක් විදිහට හඳුන්වන්න බැහැ. ඒ නිසා මූලික වශයෙන් දේශීය නිෂ්පාදනවලට අතහිත දෙන අතර පරිසරය ආරක්‍ෂා කිරීමටත් අවස්ථාවක් විදිහට සැලකිය යුතුයි.අපිට දේශීය ආර්ථිකය ගොඩනැගීම අවශ්‍යතාවයක් තිබෙනවා නම් මුලින්ම විදේශයන් වෙත යන මුදල් නවතා දැමිය යුතුයි. පරිසරය ආරක්‍ෂා කර ගත යුතුයි. එහෙම වුණොත් තමයි අපිට ගෝලීය ආර්ථික අර්බුද හමුවේ රටක් විදිහට ශක්තිමත් විදිහට නැගී සිටීමට අවස්ථාවක් තිබෙනවා.ඔබවහන්සේ ඇතුළු භික්ෂූන් වහන්සේලා 2004 පාර්ලිමේන්තු මැතිවරණයට තරග කළේ අරමුණු රාශියක් මුල්කර ගනිමින්. අද වෙද්දි ඒ අරමුණු ඉෂ්ට කර ගැනීමට මොන විදිහේ හැකියාවක් ද ලැබුණේ?අපි එදා දේශපාලනයට ආවේ රට දැය සමය ආරක්‍ෂා කර ගැනීම මූලික කර ගනිමින්. මේ වෙද්දි අපිට එදා බලාපොරොත්තු වූ අරමුණු රාශියක් ඉෂ්ට කර ගැනීමට පුළුවන්කම ලැබිලා තිබෙනවා.රට එදා මුහුණපා සිටි අර්බුද අනතුරු රාශියකට එදා මුහුණ දී තිබුණා. ජාතික හෙළ උරුමයේ මැදිහත්වීම නිසා මෙම බොහෝ අනතුරුවලින් රට ගලවා ගැනීමට පුළුවන්කම ලැබුණා. අද රට යම් යම් ජයග්‍රහණ ලබාගෙන තිබෙනවා නම් අපිට ආඩම්බරයක් තිබෙනවා ජාතික හෙළ උරුමය එම ජයග්‍රහණ සඳහා දායකත්වයක් ලබා දුන්නා කියලා.ත්‍රස්තවාදය යුදමය අතින් පරාජය කළ හැකි බව එදා බොහෝ පිරිසක් පිළිගත්තේ නැහැ. ත්‍රස්තවාදයට ත්‍රස්තවාදය කියලා කියන්න තරම්වත් එදා ප්‍රධාන දේශපාලන පක්‍ෂවලට හැකියාවක් තිබුණේ් නැහැ. ඒත් අපිට නිර්භයව ත්‍රස්තවාදියාට ත්‍රස්තවාදියා කියලා කියන්න පුළුවන්කම තිබුණා.වර්තමානයේදී අපේ දේශපාලන ආගමනයේ අරමුණ වී තිබෙන්නේ ඉදිරියේදී රටේ ආර්ථිකය ශක්තිමත් කිරීමට ආණ්ඩුව ගෙන යන වැඩපිළිවෙළට එක්ව ඒ සඳහා නිවැරැදි මාර්ගය පෙන්වා දීමයි.මේ අවස්ථාවේදී ආණ්ඩුව ඇතුළත විවිධ විෂම බලවේග ප්‍රතිගාමී කොටස් හිස ඔසවන්න පුළුවන්. ඒ තත්ත්වය පරාජය කිරීමට නම් ජාතික හෙළ උරුමයේ අපිත් එහි කොටස්කරුවන් විදිහට සිටිය යුතුයි. අපේ එකම අරමුණ වෙලා තිබෙන්නේ මේ කාරණය පමණයි.අද මනාප තරගය මහ මැතිවරණ ව්‍යාපාරය තුළ ඉතාමත් තදින් පැතිර ගොස් තිබෙනවා. ඔබවහන්සේලාටත් මේ මනාප පොරයටම වැටීමට සිදුවෙනවා. මේ තත්ත්වය පිළිබඳව ඔබවහන්සේගේ අදහස මොන වගේද?අපේ මැතිවරණ ව්‍යාපාරයේ මූලික පරමාර්ථය වෙලා තිබෙන්නේ අවිහිංසාව හා පරිසර දූෂණයෙන් තොර මැතිවරණ ව්‍යාපාරයක් සිදුකිරීමයි. අපි කැමැති නැහැ, අනවශ්‍ය මනාප පොරයකට වැටිලා ජනමතයේ ගෞරවය විනාශ කර ගැනීමට. ඒත් බහුතර ඡන්ද දායකයන් විශාල ප්‍රමාණයක් අපේ මෙම ප්‍රතිපත්තිය පිළිගන්නවා.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>24</day>
    </date>
    <link>http://www.dinamina.lk/2010/02/24/_art.asp?fn=f1002242</link>
    <topic> </topic>
    <author>සම්පත්</author>
    <content>ලණිය විශ්වවිද්‍යාලයේ සිංහල අධ්‍යයන අංශයේ ජ්‍යෙෂ්ඨ කථිකාචාර්ය සුසන්ත මහඋල්පත මහතා සිංහල සාහිත්‍ය ක්‍ෂේත්‍රයේ නවමං සොයා යන ප්‍රතිභාපූර්ණ තරුණ කෙටි කතා කරුවෙකි.නවකතා කරුවෙකි. විචාරකයෙකි. දිව්‍යාංගනා සඳකත් පවුර, සත්පත්තිනි හා මේල පලඳනා කෙටි කතා සංග්‍රහ සතරේත් ඩබ්ලිව්. ඒ. සිල්වා නවකතා විමර්ශන ශාස්ත්‍රීය ග්‍රන්ථයේත් කතුවරයා වූ ඔහුගේ ‘පද්ම පර්යංක’ නවකතාව නුදුරේදීම එළිදැක්වීමට නියමිතය. අපි මෙතැන් සිට ඒ ජවසම්පන්න කථිකාචාර්යවරයාගේ සාහිත්‍යකරුවාගේ හඬට කන්දෙමු.සුදුමල් විල කෙටි කතා සංග්‍රහයත් මළගිය ඇත්තෝ සහ සමකාලීන නවකතා, සාමාට සමවන විලාසිනියෝ යන විචාර ග්‍රන්ථ දෙකත් දෑරඟමිණ නමැති සංස්කරණයත් පසුගියදා එකවර එළිදැක්වීමට හැකිවීම විශාල සතුටක්. උත්සවයකින් තොරව වූවත් ඒ කාර්ය සිද්ධ වුණු ආකාරය පිළිබඳව මා තෘප්තිමත්.සුදුමල් විල කෙටි කතා සංග්‍රහය ගොඩගේ ප්‍රකාශකයන් විසින් අරඹන ලද ගොඩගේ දීප ව්‍යාප්ත කෙටි කතා අත්පිටපත් තරගයෙන් ජයග්‍රහණය ලැබුවක්.මේ කෙටි කතා සංග්‍රහය මගේ් කියනවාට වඩා එය දේශ බන්දු සිරිසුමන ගොඩගේ මහත්තයාගේ වැඩක් හැටියට හැඳීන්වීම වඩා නිවැරැදියි. එතුමා තමන්ගේ කාලය ශ්‍රමය ධනය කැප කරමින් නිර්මාණශීලී ලේඛකයන් කරළියට ගෙන එනවා.ඔහුගේ ඒ ව්‍යාපෘතිය නොවන්නට සුදුමල් විල නමින් කෙටි කතා සංග්‍රහයක් නැහැ. එහෙයින් සිරිසුමන ගොඩගේ මහත්තයා සිංහල සාහිත්‍යයට ආදරේ කරන හැම දෙනාගේම ආදර ගෞරවය හිමි විය යුතුයි.‘සුදුමල් විල’ කියන්නේ එක් අතකින් පුද්ගල නාමයක්. අනෙක් අතට භෞතික වස්තුවක්. සුදුමල් විලෙන් සංකේතවත් කිරීමට උත්සාහ කෙළේ කථානායකයාගේ චරිතයේ කැපී පෙනෙන සහලක්ෂණයි. මේක සුවිශේෂී පියෙක් හා පුතෙක් අතර කතාවක්. මදක් පණ්ඩිතමානී කොලු ගැටයෙක් කතාව කියනවා.ලොව පහළ වූ විශිෂ්ටතම මාතාව වූ මහා ප්‍රජාපතී ගෝතමී දේවිය කතානායිකාව ලෙසින් නිරූපිත නිර්මාණයන් මේ කෙටි කතා අතර හමුවෙනවා. ඇය කතාව ඉදිරිපත් කරන්නේ උත්තම පුරුෂ දෘෂ්ටි කෝණයෙන්.කෙටි කතාව ඇරැඹෙන්නේ සිදුහත් කුමරු මහ අබිනික්මන කළ රාත්‍රියට පසුව එළැඹෙන උදෑසනින්. මේ කතාවේ සිදුහත් කුමරු ගිහි ගෙය හැරයන්නේ් සිය පියඹට හොර රහසේ නොවේ. මවකගේ සිතේ තම පුතු කෙරෙහි උපන් ස්නේහය මින් විග්‍රහ කෙරෙනවා.ඊට අමතරව විශ්වවිද්‍යාලය, භික්ෂු ජීවිතය, ගම, මිනිස්කමට උරුම දුබලතා හා ප්‍රබලතා ආදිය මේ කතා සංග්‍රහයේ සෙසු නිර්මාණවලට වස්තු විෂය වෙනවා.මා විසින් එළි දක්වනු ලැබූ අනෙක් කෘති දෙක වූ මළගිය ඇත්තෝ සහ සමකාලීන නවකතා ග්‍රන්ථයත් සාමාට සමවන විලාසිනියෝ කෘතියත් විචාර ග්‍රන්ථ ලෙස හැඳින්වීමේ වරදක් නැහැ. මේ කෘති ද්වයම ලියැවී ඇත්තේ මහාචාර්ය එදිරිවීර සරච්චන්ද්‍රයන්ගේ නිර්මාණ දෙකක් පාදක කොට ගෙනයි. එකක් මළගිය ඇත්තෝ.අනෙක විලාසිනියකගේ ප්‍රේමය නම් වූ චම්පු කාව්‍යයයි.මළගිය ඇත්තෝ සහ සමකාලීන නවකතා කෘතියෙන් සරච්චන්ද්‍රයන්ගේ නවකතාව පිළිබඳ වැඩියමක් කියැවෙන්නේ නැහැ. මීට සමකාලීන වූ වෙනත් නවකතා පිළිබඳව එනම් 1956 මාර්ටින් වික්‍රමසිංහයන්ගේ විරාගය නවකතාවේ සිට 1970 මහගමසේකරයන්ගේ තුංමං හන්දිය දක්වා නවකතා පිළිබඳ විස්තර එකතුවක් එහි අන්තර්ගතයි.මෙය උසස් පෙළ සිංහල විෂයය හදාරන ශිෂ්‍ය ශිෂ්‍යාවන්ට ප්‍රයෝජනවත්. ඊට අමතරව මේ නවකතා ගොන්න පිළිබඳ කරුණු එක තැනකට සංග්‍රහ වූ අවස්ථාවක් හැටියට පොදුවේ සියලු පාඨකයන්ටත් මෙය වැදගත්.මළගිය ඇත්තෝ නවකතාව කේන්ද්‍ර කොට ගෙන නවකතා කේෂ්ත්‍රයේ පෘථුලත්වය හා ස්වභාවයන් මැනවින් අධ්‍යයනය කළ හැකියි. මාගේ මළගිය ඇත්තෝ හා සමකාලීන නවකතා කෘතියෙනුත් ලැබෙන්නේ ඊට පිටුබලයක්.සරච්චන්ද්‍රයන්ගේ විලාසිනියකගේ ප්‍රේමය චම්පු කාව්‍යයේ කතානායිකාව සාමා නම් අභිසාරිකාවයි. ඇයට සමවන හා නොසමවන තවත් විලාසිනියන් රැසක් චිරන්තන හා නූතන සාහිත්‍යයෙන් දැක ගත හැකියි. සාමාට සමවන විලාසිනියෝ කෘතියෙන් මා ඒ පිළිබඳ විග්‍රහයක යෙදෙනවා.විලාසිනියකගේ ප්‍රේමය කෘතියෙහි කතානායිකාව ගෞරවාර්ථයෙන් නිරූපිත චරිතයක්. අභිසාරිකාවක සම්බන්ධයෙන් එවැනි පිළිගැනීමක් වර්තමානයේ දැකිය නොහැකියි. අතීත කතාත් සම්බන්ධ කර ගනිමින් මා ඒ පිළිබඳ සංසන්දනාත්මක විග්‍රහයක් ඉදිරිපත් කිරීමට උත්සාහ කළා.ජාතක පොතේ, සද්ධර්ම රත්නාවලියේ, පූජාවලියේ ථෙරි ගාථාවේ, ප්‍රේත වස්තු වර්ණනාවේ සංස්කෘත කාව්‍යයේ සහ නූතන කෙටි කතා හා නවකතාවේ නිරූපිත අභිසාරිකාවන් පිළිබඳ මෙහි කතා බහ කෙරෙනවා.කැලණිය විශ්වවිද්‍යාලයේ බාහිර උපාධි පරීක්ෂණයේ දෙවැනි වසරේ සිංහල විෂයයට නියමිත නවකතාව විලාසිනියකගේ ප්‍රේමය චම්පු කාව්‍යයයි. එම විද්‍යාර්ථීන්ටත් මගේ විචාරාත්මක විග්‍රහය ප්‍රයෝජනවත්. පොදුවේ සියලු පාඨකයන්ට එය වැදගත් වේ යැයි මා කල්පනා කළා.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>24</day>
    </date>
    <link>http://www.dinamina.lk/2010/02/24/_art.asp?fn=f1002243</link>
    <topic>කලා කෙත පෝෂණය කරනනිහතමානි මිනිසා</topic>
    <author>සටහන -ඉරෝෂිනී දීපිකා</author>
    <content>සුන්දර ගම්පියස ඔහුගේ දිවිමඟ ඒකාලෝක කළේය. ගැමි පරිසරයක හැදී වැඩී අධ්‍යාපනය ලබා ගුරු වෘත්තියෙන් කලා ලොවට පිවිසි ඔහු, අද 80 වැනි වියෙහි පසුවෙයි. වේදිකා නාට්‍ය නිර්මාණ රැසකට පිටපත් රචනයෙන් දායක වී ඇති සිරිසේන පේ‍්‍රමලාල් නම් වූ මේ අපූර්ව නිහතමානී මිනිසාගෙන් මෙරට කලා කෙත සුපෝෂණය උදෙසා වූ මෙහෙවර අගයනු වස් අද (24) දින ප.ව. 6.30ට හොරණ නගර ශාලාවේදී ගුණානුස්මරණ උලෙළක් පැවැත්වීමට නියමිතය. මේ ලිපිය ඒ නිමිත්තෙනි.හොරණ – අගුරුවාතොට පාරේ මද දුරක් ගිය විට වෑවල නමැති සුන්දර ගම්පියස හමුවේ. මේ ගම්පියසේ නිස්කලංක දිවිපෙවෙතක් ගෙවමින් ගමට, රටට, කලාවට අපමණ මෙහෙවරක් කළ අපූරු මිනිසකු ජීවත් වේ.ඔහු සිරිසේන පේ‍්‍රමලාල් නම් වූවත් බොහෝ දෙනා මේ මිනිසා පිළිබඳ දන්නේ නැත. එනමුදු ඔහු නිර්මාණය කළ කලා නිර්මාණ හොඳින් ම හඳුනනු ඇත. ඒවායෙහි නිර්මාණ රසය අදටත් විඳිනු ඇත.ගුවන් විදුලියෙන් ඇසෙන ඔහුගේ් වේදිකා නාට්‍ය ගීයක රසය ඔබ හැඳුනුවත්, එහි රචකයා කවුදැයි බොහෝවිට නොදන්නවා විය හැකි ය. ‘අපිට කන්න දෙනව නං - අපට බොන්න දෙනවනං - මොන කෙණ්ගෙඩියද තව ඕනෑ කියන්නේ’, ‘සුවඳ සබන් ඇඟ ගාලා හායි හායි’ වැනි ගීත නිර්මාණ මේ සොඳුරු කලාකරුවාගේ පන්හිඳෙන් පණ පෙවුණු නිර්මාණයන්ය. ඒ ගීත ඇතුළත් වේදිකා නාට්‍යයද ඔහුගේ ස්වයං නිර්මාණයන්ය.නිර්මාණ කලාවට තමන්ගේ දායකත්වය ලබාදුන් ආකාරය ඔහු පැවැසුවේ මෙලෙසිනි.‘වෘත්තියක් විදිහට මං කළේ පාසල් ගුරුවරයකු වශයෙන් කටයුතු කිරීම. 1952 දී තමයි මට පත්වීම ලැබුණේ. එදා ඉඳන් මං පාසල් දරු දැරියන් සමඟ සමීපව කටයුතු කළා. ඔවුන්ගේ අධ්‍යාපන කටයුතුවලට මං මගේ උපරිම සහයෝගය ලබාදුන්නා.පුද්ගලයෙක්ගේ ජීවිතය සංවර්ධනය වෙන්න නම් අධ්‍යාපන කටයුතුවලින් පමණක් ඒ දේ කරන්න බැහැ. මේ ළමයින්ට පොතේ පතේ දැනුම ලබාදෙනවාට අමතරව බාහිර දේ ඉගෙන ගැනීමට අවකාශ සැකසිය යුතුයි කියලා මං හිතුවා.දරුවන් තුළ විවිධ හැකියා පවතින්න පුළුවන්. ගුරුවරයෙක් විදිහට ඒ ශක්‍යතා හඳුනාගෙන, ඒවා දියුණුකර ගැනීමට මඟපෙන්වීම කළ යුතුයි කියන හැඟීම මට තිබුණා. මේ නිසා පාසල් කටයුතු අවසන් වුණාට පස්සේ හවස් යාමයේදී ඔවුන් රැස්කරගෙන නාට්‍ය නිර්මාණ කරන්න පටන් ගත්තා.මං නාට්‍ය පිටපත් ලිව්වා. නිෂ්පාදනය කළා. සෑම වසරකම පාසල් වාරාවසානයට පවත්වන උත්සවයේදී දරුවොත් එක්ක එකතුවෙලා නාට්‍ය නිර්මාණය කරන්න පෙළඹුණා.”සිරිසේන පේ‍්‍රමලාල් මහතා ආත්ම තෘප්තිය උදෙසා නිර්මාණකරනයට අවතීර්ණ වූ කලාකරුවෙකි. තම සිසු දරුවන්ගේ නිර්මාණ කෞශල්‍ය ඔප්නංවනු සඳහා ඔහුගෙන් ඉටුවූ සේවය අප්‍රමාණය.හොරණ ප්‍රදේශයේ දරු දැරියන්ට කලාවේ ආස්වාදය විඳගනු සඳහා මේ සොඳුරු මිනිසා බොහෝ කැපකිරීම් කර ඇත. ඔහුගෙන් ගුරුහරුකම් ලැබූ බොහෝ සිසුන් අදටත් මේ ප්‍රදේශයේ සිටී.එසේ ම ඔහුගෙන් කලා කටයුතු දැන හඳුනාගත් බොහෝ පිරිස්, අද වනවිට වේදිකා නාට්‍ය ක්ෂේත්‍රයේ නෙක් ඉසව් සොයා ගොස් මෙරට ප්‍රසිද්ධ පුද්ගලයන් බවට පත්ව ඇත. එහෙත් ඔහු ප්‍රසිද්ධිය හඹා ගිය කෙනෙක් නොවී ය. ඒ නිසා ම අදටත් ඔහු අප්‍රකට ය.නාට්‍යකරණය පිළිබඳ කිසිදු අධ්‍යාපනයක් නොලබා සිටි පේ‍්‍රමලාල් මහතා ශ්‍රී ලංකාවේ සම්මානයට පාත්‍ර වූ වේදිකා නාට්‍ය කිහිපයකම නිර්මාතෘවරයා විය. ‘අබුද්දස්ස කෝලම’ (1984), ‘රාජකපුරු’ (1988), ‘සූර්යග්‍රහණය’, ‘රජගහේ නාඩගම’ (2000), ‘සක්වල කැළඹිලා’ (2004) යන නාට්‍ය පහ ඔහුගේ නිර්මාණ හැකියාවේ අග්‍රඵලයන්ය.සෞන්දර්ය අධ්‍යාපනය හදාරා නැති, සෞන්දර්ය අධ්‍යාපනයට කැපවූ ගුරුවරයෙක් නොවූ පේ‍්‍රමලාල් මහතා, මෙවන් වේදිකා නාට්‍ය පිටපත් ලියුවේ ඔහු සතුව තිබූ නිසඟ නිර්මාණ කුසලතාව නිසා ම නොවේ ද? තමාගේ විශ්වකර්ම හැකියාව නිසා ම යැයි පැවසුවහොත් නිවැරැදිය.‘අබුද්දස්ස කෝලම’ නම් ඔහුගේ කුළුදුල් වේදිකා නාට්‍ය නිර්මාණයට සම්මාන රැසක් හිමිවිය. මෙය සිරිසේන පේ‍්‍රමලාල් මහතාගේ ප්‍රථම වේදිකා නාට්‍ය රචනය වූවා සේ ම සිය පුත් ජනක් පේ‍්‍රමලාල් මහතාගේ කුළුදුල් අධ්‍යක්ෂණය ද විය.හොඳම තිරරචනය, හොඳම අධ්‍යක්ෂණය, හොඳම නළුවා, හොඳම නිළිය, හොඳම අංගරචනය, හොඳම වේදිකා සැරසිල්ල යන සම්මාන සහ එහි රංගන ශිල්පියකු වූ රවින්ද්‍ර යසස් කුමානායකට කුසලතා සම්මානයක් ද හිමිකර දුන්නේ්ය. ඒ, එවකට පැවැති යෞවන සම්මාන උළෙලකදී ය.ඉන් අනතුරුව ඔහුගේ නිර්මාණයක් සම්මානයට පාත්‍ර වූයේ 1988 දී ය. ඒ ‘රාජ කපුරු’ වේදිකා නාට්‍ය සඳහා ය. එවකට පැවැති ජාතික නාට්‍ය උළෙලේදී හොඳම ස්වීය රචනය, හොඳම රංග වින්‍යාසය, හොඳම රංග වස්ත්‍ර නිර්මාණය යන අංශ සඳහා මේ සම්මාන පිරිනැමුණි.“මගේ කුළුඳුල් නිර්මාණයම සම්මානයට පාත්‍ර වුණා. මට සම්මාන ලැබිය හැකි මට්ටමට නිර්මාණ කරන්න හැකියාව ලැබුණෙ දරු දැරියන් සමඟ පාසලේදි නාට්‍ය නිර්මාණය කරලා අත්දැකීම් තිබුණ නිසයි. බොහෝ කාලයක සිට මං ලද පරිචය නිර්මාණ කටයුතු කරගෙන යාමට බෙහෙවින්ම ඉවහල් වුණා.මං ඉංග්‍රීසි උප ගුරුවරයකු විදිහට සේවය කළ කෙනෙක්. ඒ වගේ කෙනෙක් කලා නිර්මාණවලට යොමු වෙන්නේ ඉතාමත්ම අඩුවෙන්. ගෝවින්න ජ්‍යෙෂ්ඨ පිරිමි පාසලෙන් ඇරැඹුණු මේ ගමන් මඟ ගැන මට තියෙන්නේ පුදුම ආඩම්බරයක්.මං නිර්මාණය කළ වේදිකා නාට්‍ය ප්‍රමාණය අල්ප වුණත්, ඒ මගින් මෙරට සමාජයට සේවාවක් කරන්න හැකිවුණා කියලා මට ලොකු ආඩම්බරයක් තියෙනවා. මං ළමයි සමඟ කළ නාට්‍ය නිර්මාණ සමස්ත ලංකා පාසල් නාට්‍ය උළෙල පවා නියෝජනය කරලා සම්මාන ලබාගෙන තිබෙනවා. 1981 දී ‘ ගුමු ගුමු’ කියන ළමා නාට්‍යය ඒ වගේ සම්මානයට පාත්‍ර වූ එකක්.විශ්‍රාම යන්න වසර දෙකකට පෙර ඉඳන් මං ප්‍රසිද්ධ වේදිකාවට නාට්‍ය පිටපත් ලිව්වා. මං ලියූ සෑම වේදිකා නාට්‍යයකම අධ්‍යක්ෂවරයා වුණේ මගේ පුත් ජනක්.”සිරිසේන පේ‍්‍රමලාල් මහතා ලියූ නාට්‍ය බොහොමයකින්ම විද්‍යාමාන වන්නේ මෙරට සමාජයේ දැකිය හැකි අඩුලුහුඬුකම් ය. විශේෂයෙන්ම ඔහුගේ නිර්මාණ තුළ එක්තරා විදිහකින් දේශපාලනය පිළිබඳ කතා කෙරිණි.අබුද්දස්ස කෝලම මගින් කියැවුණේ දේශපාලන සංස්ථාව මගින් ආගමික සංස්ථාව ඔවුන්ගේ පැත්තට යොමු කරවා ගන්නේ කෙසේද යන්න පිළිබඳයි. ‘රාජ කපුරු’ නාට්‍ය මගින් බලලෝභී දේශපාලනය පිළිබඳ කතා කෙරේ.රජගහේ නාඩගමෙන් පාර්ලිමේන්තු ආණ්ඩු ක්‍රමය ගැනත් කියවේ. සිරිසේන පේ‍්‍රමලාල් මහතා මේ සෑම නිර්මාණයක් මගින්ම අපේ සමාජයේ පවත්නා අඩුලුහුඬුකම් දෙස සූක්ෂ්ම ආකාරයට නෙත් යොමුකර තිබේ. ‘සක්වල කැළඹිලා’ නාට්‍ය මගින් ලොවටම තර්ජනයක්ව පවත්නා පරිසර විනාශය පිළිබඳ කතා කරයි. ඒ මගින් අපට විඳීන්නට වන පලවිපාක කෙබඳුද යන්න පිළිබඳ පේ‍්‍රක්ෂකයාව දැනුම්වත් කරයි.නාට්‍ය කලාව නමැති උතුම් මාධ්‍යයේ නිරත වී, සුවහසක් පේ‍්‍රක්ෂක ජනතාවගේ සිත් සුවපත් කළ සිරිසේන පේ‍්‍රමලාල් නම් වූ කලාකරුවාගේ පාසල් සහ ප්‍රසිද්ධ වේදිකාවේ නාට්‍ය පිළිබඳ අගයමින් පැවැත්වෙන උපහාර උළෙල, හොරණ නාට්‍ය කණ්ඩායමේ සංවිධාන ශක්තියෙන් සිදුවන්නකි. අසූවියට පා තැබූ මේ නිමල කලාකරුවාට නිදුක් නිරෝගී සුවය ලැබී බෝ කලක් ආයු ලැබ ජීවත්වීමට හැකිවේවා! යන්න අපේ පැතුමයි.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>24</day>
    </date>
    <link>http://www.dinamina.lk/2010/02/24/_art.asp?fn=f1002244</link>
    <topic>ජනාධිපතිවරණ ප්‍රතිඵලයට අභියෝග කරන කේවට්ටයන් හා සච්චකයන්</topic>
    <author/>
    <content>ප්‍රජාතන්ත්‍රවාදී පාලන ක්‍රමයක් ක්‍රියාත්මක වන ශශ්‍රී ලංකාවේ මැතිවරණ ඉතිහාසය 1947 තරම් ඈතට විහිදෙන අතර එදා මෙදා තුළ පැවැත්වුණු සියලු මැතිවරණවල යම් යම් සුළු අඩුපාඩකම් තිබෙන්නට ඇත.එහෙත් එම සුළු අඩුපාඩු නිසා මැතිවරණ දූෂිතයයි කියා අවලංගු කළ අවස්ථාවක් දක්නට නැත. එදා මැතිවරණ සඳහා ඉදිරිපත් වූ අපේක්ෂකයෝ මනා දේශපාලන පරිණතභාවයක් ඉසුලූ අතර සිදුවූ යම් අඩුපාඩුවක් නිසා මහජන මතයට බලපෑමක් එල්ල නොවූ බව පිළිගත් ඔවුන් අවසාන මැතිවරණ ප්‍රතිඵලය සතුටින් පිළිගත් අතර තමා පරාජයට පත්වීම නිසා මැතිවරණය අවලංගු කිරීමට යෝජනා ඉදිරිපත් කරමින් විරෝධතා පැවැත්වූ අවස්ථා මැතිවරණ ඉතිහාසයේ දක්නට නොවීය.එසේ වූයේ එකළ සිටි දේශපාලනඥයන් මහත්මා දේශපාලනයට පුරුදු පුහුණු වී සිටි අය බැවිනි. එහෙත් මැතදී පැවැත්වුණු ජනාධිපතිවරණ ප්‍රතිඵල වලින් කෝපයට පත් ලාබාල දේශපාලඥයින් තමන් දේශපාලන වශයෙන් ප්‍රතික්ෂේප වීම නිසා ජනාධිපතිවරණය දූෂිතයයි ඔවුන් නගන හඩ ජනතාවගේ හඩ ලෙස මවා පෑමට උත්සාහ දරන දේශපාලන වශයෙන් නොමේරූ බංකොලොත් එහෙත් තමන් මහා දේශපාලන විශාරදයින් යයි ජනතාවට පෙන්වීමට උත්සාහ දරණ දේශපාලන සච්චකයන් හට තම අණුවනකම් තේරුම් ගැනීමට නොහැකිව ජනතාව මුලාකිරීමට ගන්නා වෑයම ජනතාවගේ අප්‍රසාදයට ලක්වී ඇතත් මොවුන්ට එය තේරුම් ගැනීමට නොහැකිව ඇත.ජනතාවගේ අප්‍රසාදයමෑතකදී පැවැත්වූ ජනාධිපතිවරණය තරම් සාධාරණව පැවැත්වූ ඡන්දයක් ලෝකයේ කිසිදු ප්‍රජාතන්ත්‍රවාදී රටක සිදු නොවූ බවට ඡන්දය පැවැත් වූ මැතිවරණ බලධාරීන් හා මැතිවරණ නිරීක්‍ෂණයට පැමිණි විදේශීය නියෝජිතයින් සහතික වෙද්දී මුළු රටේම මධ්‍යස්ථ මතවාදී ඡන්ද දායකයන් එය පිළිගනිද්දී තමන්ගේ පරාජය පිළිගැනීමට තරම් නිහතමානී නොවන බහුබූත තර්ක ඉදිරිපත් කරන සච්චකයින් ප්‍රජාතන්ත්‍රවාදී පාලන ක්‍රමයක් ක්‍රියාත්මක වන රටක් අගාදයට තල්ලුකර ජනතාවගේ ප්‍රජාතන්ත්‍රවාදී තීරණයන්ට විරෝධතා දැක්වීම මෙරට මහජන මතය කෙලෙසීමට ගන්නා උත්සාහයක් වේ.දූෂිත මැතිවරණ, දූෂිත ජනාධිපතිවරණ මෙරට ඉතිහාසයේ නැත්තේ නොවේ. 1982 මෙරට පවත්වන ලද ලාම්පු - කලගෙඩි ඡන්දය ඉතා දූෂිත ජනාධිපතිවරණයක් ලෙස ඉතිහාසගත වී ඇති අතර ජනාධිපති ප්‍රේමදාස බලයට පත් වු ඡන්දයද සාධාරණව පැවැත් වූ ඡන්දයක් ලෙස පිළිගත නොහැකි වුවද පරාජිත අපේක්‍ෂකයින් රටේ පරිපාලනයට තර්ජන එල්ල කරමින් පෙලපාලි ගියේ නැත.විපක්ෂයේ ප්‍රබලතම පක්ෂය වන එක්සත් ජාතික පක්ෂය ඉහතින් කී ජනාධිපතිවරණය පැවැත් වූ හා ජයග්‍රහණය කළ පිළිවෙත ඔවුන් අමතක කිරීමට උත්සාහ ගත්තද මෙරට ඉතිහාසය දන්නා ජනතාව, ඉතිහාසයේ වූ වැරැදි නොදන්නවා නොවේ. මෑතකදී පැවැත් වූ ජනාධිපතිවරණයේ ඡන්ද විමසීමේ දිනයට සති දෙක තුනක් කල් තිබියදී මුළු රටේම ජනතාව කටයුතු කළේ පුදුම උද්යෝගයකිනි.ශ්‍රී ලංකාවේ පැවැත් වූ කිසිදු මැතිවරණයකට එබඳු උදයෝගයක් ඇතිවූයේ නැත. එම උද්යෝගයට ප්‍රධානතම හේතුව වූයේ ඡන්දය පාවිච්චි කිරීමට ජනතාව තුළ තිබූ දැඩි අවශ්‍යතාවයයි. ජනපති මහින්ද රාජපක්‍ෂයන් ගියගිය හැම තැන අති විශාල ලෙස මහජනතාව එක් රොක් වී සිටියේ එතුමාට ගෞරව දැක්වීම ඔවුන්ගේ යුතුකමක් ලෙස සැලකූ හෙයිනි.මෙරට සාමකාමී යුක්තිගරුක ජනතාව ජනපති මහින්ද රාජපක්‍ෂයන්ට ඡන්දය දීමට නොයිවසිලිමත්ව සිටියේ තමන්ගේ යුතුකම ඉටුකිරීමට අවස්ථාව එනතුරුය. බුද්ධිමත් ඡන්ද දායකයා ජනපති අපේක්ෂක ජනාධිපතිතුමාගේ පසුගිය වසර 40 ක දේශපාලන ඉතිහාසයත් වසර 04 ක ජනාධිපති වශයෙන් ජනතාවට ලබාදුන් ජයග්‍රහණත් පිළිබඳ මනා අවබෝධයෙන් සිටි අතර ශශ්‍රී ලංකාවේ ඡන්ද බලය පවා අහිමි විපක්ෂ අපේක්ෂකයා එතුමා ඉදිරියේ කිසිදු වටිනාකමක් නැති අවලංගු කාසියක් බවට පත්වී සිටියේ ය . මේ හැර ඔහු මැතිවරණ සටන මෙහෙයවීමේදී පාවිච්චිකළ ඇතැම් අදහස් හා වචන ජනතා හිතවාදී නොවීය. ඔහු කරන ප්‍රකාශ ඉටුකළ නොහැකි සාවද්‍ය ප්‍රකාශ බවට ජනතාව තුළ මේවන විට ජනමතයක් ගොඩනැඟී තිබුණි.අවලංගු කාසියක්වසර 30 ක් ගත වූ කුරිරු ත්‍රස්තවාදය අවසන් කර රට එක්සේසත් කළ මහා පරිමාන සංවර්ධන ක්‍රියාවලියන් රටට හඳුන්වා දී එය සාර්ථකව නිමකර ලෝකයේ විවිධ ජාතීන් ඉදිරියේ ශශ්‍රී ලංකාව ගෞරවනීය රටක් ලෙස පිළිගැනීමට පත්කළ මෙම රාජ්‍ය නායකයා රැකගැනීම තමන්ගේ පරම යුතුකම ලෙස ජනතාව තේරුම්ගෙන සිටියහ.මේ හැර කාලයක් තිස්සේ මෙරට ක්‍රියාත්මක වූ සාමකාමී ප්‍රජාතන්ත්‍රවාදී පාලනයට විපක්ෂ කණ්ඩායමෙන් තර්ජනයක් එල්ලවීමට ඇති ඉඩකඩ ගැන ජනතාව තුළ එක්තරා බියක් පැතිර යමින් තිබු අතර තමන් මෙතෙක් භුක්තිවිදි ප්‍රජාතන්ත්‍රවාදී නිදහස ඉදිරියටත් ආරක්ෂා කර ගැනීමට අවශ්‍ය වන්නේ නම් නැවත මහින්ද රාජපක්‍ෂයන් බලයට පත්කළ යුතුය යන්න ජනතාව තුල මහත් විශ්වාසයක් ගොඩනැගී තිබිණ.විපක්ෂ අපේක්ෂකයාගේ ඒකාධිපති මිල්ටරි ස්වරූපයත් ඔහු වටා ඒකාබද්ධව සිටි ධනපති පන්තියේ ඒජන්තවරු හා දහස් ගණනක් තරුණයන්ගේ ජීවිත විනාශයට පත්කළ මෙරට ජාතික දේපළ විනාශයට පත්කරමින් රාජ්‍ය දේපල හා ජනතාවගේ දේපළ විනාශයට පත්කළ ලේ පිපාසිතයින්ගේ කණ්ඩායම ගැනත් රටේ සාමකාමී ජනතාව තුළ බද්ධ වෛරයක් හා පිළිකුලක් තැන්පත් වී තිබිණ.යම් විදියකින් මොවුන් බලයට පත්වුවහොත් මෙතෙක් නමක් දිනා ගෙන සිටි නිදහසත් රට තුළ ක්‍රියාත්මක වූ ප්‍රජාතන්ත්‍රවාදී පාලන ක්‍රමයන් අතුරුදහන්වී ඒකාධිපති පාලනයක් ස්ථාපිත වීම ගැනත් ජනතාව තුළ මහත් සැකයක් පහළ වී තිබිණි.විපක්ෂ අපේක්ෂකයාගේ ඒකාධිපති මිල්ටරි ස්වරූපයත්, ඔහුට සහාය දැක්වු ධනපති පන්තියේ නියෝජිත පක්ෂයත් මේවන විට සදාකාලිකවම ජනතා අප්‍රසාදයට හා පිළිකුලට පාත්‍ර වී ඇති කණ්ඩායමත් අවසාන භාගයේදී මොවුන්ට එකතු වූ ජාතිවාදී ද්‍රවිඩ නියෝජිතයන් ගැන කම්පාවට පත් මෙරට බුද්ධිමත් උගත් ජනතාව තව තවත් මහින්ද රාජපක්‍ෂයන්ට ළං විය.මහින්ද රාජපක්‍ෂයන් විසින් රට වෙනුවෙන් කර තිබූ ජාතික මෙහෙවර ගැන කෘතඥතාව දැක්වූ ජනතාව ලක්ෂ 60 කට ආසන්න ප්‍රමාණයක් ඔහුට ඡන්දය පාවිච්චි කළේ මොනම අන්දමේ හෝ බලපෑමකට යටත්ව නොව සිය කෘතවේදීභාවය මනාව ප්‍රදර්ශනය කරමිනි.අසාර්ථක ප්‍රයත්නයවිපක්ෂයේ සිටින ඇතැම් කේවට්ටයන්ගේ අනුශාසනා මත ඔවුන්ට හිතවත්කම් දැක්වූ විද්‍යුත් හා මුද්‍රිත මාධ්‍ය උපයෝගී කර ගනිමින් ජනාධිපතිවරණය දූෂිතයයි හුවාදක්වමින් ජනතාව වීදි බැස්සවීමට ගත් අසාර්ථක ප්‍රයත්නයත් ලෝක ප්‍රජාවට මෙම පැවැත්වූ ජනාධිපතිවරණය දූෂිත එකක්බව තමාගේ මැතිවරණ සටනට ඩොලර් සැපයූ රටවල් සමඟ එකතුවී ගෙන ගිය ප්‍රචාරයත් අසාර්ථක වූයේ මහින්ද රාජපක්‍ෂයන්ගේ පරිණත බුද්ධිය තුළින් ලෝකයේ රටවල් සමඟ මේ වන විට පවත්වාගෙන ගිය මිත්‍රශීලි සම්බන්ධතාවයන්ගේ ප්‍රතිඵලයක් වශයෙනි.ඉන්දියාව හා අසල්වාසී රටවල් මහින්ද රාජපක්‍ෂයන් විසින් දේශපාලන හා ආර්ථික වශයෙන් මෙරටට කරන ලද ඉමහත් සේවාවත්, ලෝකයටම තර්ජනය වූ කුරිරු ත්‍රස්තවාදය මෙරටින් සහමුලින්ම තුරන් කර ලීමත් නිසා එතුමාගේ ජයග්‍රහණය ගැන එම රටවල බුද්ධිමත් පළපුරුදු දේශපාලනඥයන් තුළ ලොකු විශ්වාසයක් ගොඩනැඟී තිබූ අතර ඒ නිසාම විපක්ෂය විදේශවලට අපනයනය කළ මඩ ප්‍රචාරයන් එම රටවල ජනතාව හා නායකයන් තරයේ ප්‍රතික්ෂේප කළහ.කවර අන්දමකින් හෝ ජනාධිපතිවරණ ප්‍රතිඵල විකෘති කළ බවත් විදේශ රටවල්වල පිළිගැනීමට ලක්නොවූයේ එම රටවල්වල කරන ලද සමීක්ෂණ හා මහින්ද රාජපක්‍ෂයන් ගොඩනඟාගෙන තිබු විශ්වාසය අනුව ස්ථිරවම ඔහු අතිවිශාල ජයග්‍රහණයක් ලබන බව රටවල් තරයේ විශ්වාස කර සිටි බැවිනි’.ජනාධිපතිවරණයේ ඡන්ද සලකුණු කිරීමේ තැන සිට අවසාන ප්‍රතිඵලය දක්වා සිදුවූයේ මැතිවරණ බලධාරීන් හා දෙපාර්ශවයේ නියෝජිතයන්ගේ දැඩි සුපරීක්‍ෂාව යටතේ ය.ඡන්ද දූෂණයක් සිදුවූයේ නම් එසේ වන්නේ මේ සියල්ලන්ගේ එකඟතාව මතය. විපක්ෂයේ අපේක්ෂකයාගේ නියෝජිතයන්ගේ පූර්ණ සහාය නොලද හොත් ප්‍රතිඵලය වෙනස් කළ නොහැකි අතර විපක්ෂ අපේක්‍ෂකයා මෙහිදී ප්‍රතිඵල වෙනස් වූවායයි කියන්නේ නම් ඒ සමඟම තමන්ගේ නියෝජිතයන් පාවාදීමක් සිදුකර ඇති බව සඳහන් කළ යුතුය.විපක්ෂ අපේක්ෂකයාට දිවිහිමියෙන් සහාය දැක්වූ ජනතා විමුක්ති පෙරමුණේ පලපුරුදු නියෝජිතයින් මෙම ප්‍රතිඵල වෙනස් කිරීමට සහයෝගය නොදුනහොත් එය කළ නොහැකි නිසා විපක්ෂ අපේක්ෂකයා තුළ ජනතා විමුක්ති පෙරමුණ සමඟ වුවද මේ වන විට වෛරයක් ගොඩනැගී ඇත. මේ අනුව අදවන විට විපක්ෂ අපේක්ෂකයා තමන් වටා සිටින සියල්ලන් සැකයට භාජනය කරමින් සිටී.ජනාධිපතිවරණ ප්‍රතිඵල දූෂිතයයි තර්කකරන කිසිවෙකු දූෂණය වූයේ කොතැනද යන්න පෙන්වා දීමට කිසිවිටක ඉදිරිපත් නොවූ අතර තමාට අත්වූ දැවැන්ත පරාජය හමුවේ වෙන කිවහැකි කිසිවක් නොමැතිව ජනතාව තම සංවේදී නායකයාට දැක්වූ ගෞරවය ඉදිරියේ කෝපාවිෂ්ඨව කටයුතු කිරීම මහජන මතය නිගරුවට හා හෑල්ලුවට ලක් කිරීමක් ලෙස වෛරී දේශපාලනයට පුරුදු වූවන්ට නොතේරුණ ද ජනතාව එය තේරුම්ගෙන සිටියහ.ජනතාවගේ පරමාධිපත්‍යයමෙරට බුද්ධිමත් ඡන්ද දායකයන් සිය වටිනා ඡන්දය මහින්ද රාජපක්‍ෂ ජනාධිපතිතුමා වෙනුවෙන් පාවිච්චි කළේ ජයග්‍රහණයට පත්කළ යුතු අපේක්ෂකයා ගැන හොඳ අවබෝධයක් ඇතුව වුවද විපක්ෂ නඩය මෙම ජයග්‍රහණය හෑල්ලුවට ලක්කිරීම ජනතාවගේ පරමාධිපත්‍යය අවතක්සේරුවට ලක් කිරීමක් වන අතර මොනම ආකාරයෙන් සත්‍ය පැහැදිලි කර දුන්නද එය පිළිනොගන්නා මොවුන් ඈත අතීතයේ බුදුන්ටවත් දමනය කිරීමට නොහැකි වූ සච්චකයන්ගේ ජාන වලින් පැවැත එන පරපුරක් බවට ජනතාවට මේ වන විට ප්‍රත්‍යක්ෂ වී ඇත.මෑතදී පැවැත්වූ ජනාධිපතිවරණය සාධාරණව හා නිවැරදිව පැවැත්වුණු බව විපක්ෂය පිළිගත්තද මෙහිදී ඔවුන්ට අවශ්‍ය වන්නේ තම පරාජය අවම කර ගැනීම සඳහා ගත යුතු ක්‍රියාමාර්ගයක් ලෙස ප්‍රතිඵලය දූෂිතයයි හුවා දැක්වීමය.යම් විදියකින් ජනාධිපතිවරණය දූෂිතයයි ජනතාවට ඒත්තු ගැන්වීමට කෙසේ හෝ හැකියාවක් ඇත්නම් තම පරාජය වසන් කර ඉදිරි මැතිවරණවලට යාමට යම් පිටුවහලක් හෝ ලබාගත හැකි බව මේ නඩය තුළ සිටින කේවට්ටයින් ගෙන් ලැබෙන උපදෙස්වලින් වුවද තාවකාලිකව ඔවුන්ට සහනයක් ලැබෙනු ඇත.ජනාධිපතිවරණ ප්‍රතිඵලය ඉදිරියේ කිසිවක් කරකියා ගත නොහැකිව ජනතාවට ශාප කරමින් කෝපාවිෂ්ඨව සිටින විපක්ෂයේ කණ්ඩායම් මේ වන විට අපේක්ෂා බංගත්වට පත්වී සිටිය ද ජනතා සහයෝගය නොලැබුණ ද තමන් පුරුදුවී සිටින බාල දේශපාලනය හැර ඔවුන්ට වෙන කළහැකි දෙයක් නොමැති නිසා එළඹෙන පාර්ලිමේන්තු මැතිවරණයට යාම සඳහා ජනාධිපතිවරණයට අභූත චෝදනා එල්ල කරන්නේ තමන් පැරදුනා නොව ආණ්ඩුව ඡන්ද කොල්ලකෑවා කියමින් ජනතාවට වැරදි චිත්‍රයක් පෙන්වා අවම වශයෙන් මහා මැතිවරණය සඳහා ඉදිරිපත් වීමට ඇති ඉඩකඩ ලබාගැනීම සඳහා යි.බංකොළොත් දේශපාලනඥයන් මොන මත ඉදිරිපත් කළද ඡන්ද ලක්‍ෂ 60 කින් පමණ ජනාධිපතිවරණය ඉතා ඉහළ ප්‍රතිශතයකින් ජයගත් අපේක්ෂකයාට සියලුම පක්ෂ ගෞරව කළ යුතු අතර ජනාධිපතිවරයාද මෙම බුද්ධිමත් ඡන්ද දායකයාට තම ගෞරවය පුද කළ යුතුය.මොන අන්දමට තර්ක ඉදිරිපත් කළත් ජනාධිපතිවරණ ප්‍රතිඵලය අති ගෞරවණීය ලෙස ප්‍රකාශයට පත් වුණු ප්‍රතිඵලයක් වූ අතර පරාජිත සච්චකලා හා කේවට්ටයන් තමාගේ පැවැත්ම සඳහා තවදුරටත් විකෘති අදහස් ඉදිරිපත් කරමින් ජනතාව නොමග යවනු ඇත.කෙසේ වුවද මේ වන විට ජනාධිපතිවරණයේ උණුසුම් ක්‍රම ක්‍රමයෙන් පහළ බසින අතර දූෂිත ජනාධිපතිවරණය ගැන කරන ප්‍රකාශ උගත් බුද්ධිමත් ඡන්ද දායකයා විසින් තරයේ ප්‍රතික්ෂේප කර ඇත.විපක්ෂයට අද පැවරී ඇති යුතුකම වන්නේ ඉදිරි මැතිවරණය සාධාරණව පැවැත්වීම සඳහා තමන්ට හැකි උපරිම සහයෝගය රජයට ලබාදීමත් එසේ නැතිව එම මැතිවරණය අවසන් වූ වහාම මෙයත් දූෂිතයයි කියන්නට දැන්ම සිටම කරුණු එකතුකිරීම නොවේ. දැන් ජනාධිපතිවරණ සටන අවසානය.පරාජිත සච්චකලාඡන්දයේ යම් අඩුපාඩුවක් වූයේ යයි සිතන්නේ නම් ඒ සඳහා අධිකරණයට යනවා විනා රටේ සාමකාමී පරිපාලනයට අභියෝග වන අන්දමේ කටයුතුවලින් බැහැරවිය යුතුය.වෛරී දේශපාලනය තම ආත්මය කර ගත් සච්චක හා කේවට්ට නඩයට ඉතිරි මැතිවරණවලදී ලැබෙන පිළිතුරුද මේ හා සමාන වන නිසා ඒ සඳහා ද ඡන්දය දූෂිතයයි කීමට තවත් අවස්ථාවකට ඉඩ නොතබා ඉදිරියේදී ලැබෙන ඊළඟ අන්තපරාජය ඉදිරියේ සාමකාමීව සිටීමට තම සිත් සතන් එකඟත්වයට පත්කර තබා ගැනීම මෙරට ක්‍රියාත්මක වන සාමකාමී ප්‍රජාතන්ත්‍රවාදය හා ගෞරවණීය ඡන්ද දායකයාට කරන ගෞරවයක් වනු ඇත.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>25</day>
    </date>
    <link>http://www.dinamina.lk/2010/02/25/_art.asp?fn=n1002251</link>
    <topic>නව දේශපාලන සංස්කෘතියක් හම්බන්තොටින් අරඹනවා</topic>
    <author/>
    <content>මහමැතිවරණය සඳහා නාමයෝජනා භාරදෙන හෙට (26) හම්බන්තොටින් නව දේශපාලන සංස්කෘතියක් ආරම්භ කරන බව හම්බන්තොට දිස්ත්‍රික් එ. ජ. නි. ස. අපේක්ෂක නාමල් රාජපක්‍ෂ මහතා පවසයි.එදිනට හම්බන්තොට දිස්ත්‍රික්කයේ පෙළපාළි නොයන බවත්, ඒ වෙනුවට විශේෂ ආදර්ශවත් වැඩපිළිවෙළක් ක්‍රියාත්මක කරන බවත් රාජපක්‍ෂ මහතා වීරකැටිය නිල්බළකාය කාර්යාලයේ ඊයේ පැවැති රැස්වීමකදී පැවසීය.උදේ කාලයේදී කිරිබත් දන්සල් ලේ දන්දීම් වැනි වැඩසටහන් ක්‍රියාත්මක කෙරේ.මේ අතර දිස්ත්‍රික්කය පුරාම ශ්‍රමදාන වැඩසටහන් සංවිධාන කර තිබේ.රාත්‍රී කාලයේදී දිස්ත්‍රික්කය පුරාම සියලුම විහාරස්ථානවල ආගමික වැඩ සටහන් සංවිධාන කර තිබෙන බවත් රාජපක්‍ෂ මහතා සඳහන් කළේය. අපි නව දේශපාලන ප්‍රවාහයකට ගමන්කළ යුතුයි.හම්බන්තොටින් රටට රාජ්‍ය නායකයෙක් හඳුන්වා දුන්නා වගේම අපි රටටත් ලෝකයටත් නව දේශපාලන දර්ශනයක් නව දේශපාලන සංස්කෘතියක් හඳුන්වා දෙමු” යනුවෙන් ද රාජපක්‍ෂ මහතා කියා සිටියේ ය.අපි මෙම දේශපාලන සංස්කෘතියට 26 වැනිදා හම්බන්තොටින් මුලපුරමු යනුවෙන් රාජපක්‍ෂ මහතා වැඩිදුරටත් සඳහන් කළේය.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>25</day>
    </date>
    <link>http://www.dinamina.lk/2010/02/25/_art.asp?fn=n1002252</link>
    <topic>හාල්-අල-සීනි-පරිප්පුතොග මිල 20%කින් පහළට</topic>
    <author>නිරූෂි විමලවීර</author>
    <content>දේශීය වෙළෙඳ පොළේ අත්‍යවශ්‍ය ආහාර ද්‍රව්‍ය කිහිපයක තොග මිල සියයට විස්සකින් පහත බැස තිබේ.සහල්, අල, ලූනු, සීනි, පරිප්පු ආදී ආහාර ද්‍රව්‍යයන් මිල මෙසේ පහත බැස ඇති බව, පිටකොටුව ආනයනික තොග වෙළෙඳ සංගමය පවසයි. ආනයනික පාකිස්තාන සුදු සහල් කිලෝව රුපියල් හතළිහ දක්වාත් සුපිරි බාස්මති කිලෝව රුපියල් 100 දක්වාත්, පහත බැස ඇති බවත් සුදුසීනි කිලෝව රුපියල් 92.00 දක්වා පහත බැස ඇති බවත්, එම සංගමය කියයි.පරිප්පු කිලෝව රුපියල් 130/- දක්වාත් අල කිලෝව රුපියල් 45 දක්වාත් ලූණු කිලෝව රුපියල් 48/- දක්වාත් පහත බැස ඇති බව එම සංගමයේ ප්‍රකාශකයෙක් “දිනමිණ”ට කීය.අත්‍යවශ්‍ය ආහාර ද්‍රව්‍ය තොග විශාල ලෙස ආනයනික කිරීම හේතුවෙන් මිල පහත බැස ඇති බව ද ඉදිරියේදී මහකන්න අස්වැන්න ලැබීමෙන් පසු සහල් මිල තවදුරටත් පහත බසිනු ඇති බවද හෙතෙම වැඩිදුරටත් පැවැසීය.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>25</day>
    </date>
    <link>http://www.dinamina.lk/2010/02/25/_art.asp?fn=n1002253</link>
    <topic>විහාරගල ජල ව්‍යාපෘතියජනපති අතින් ජනතා අයිතියට</topic>
    <author>බන්ධුල ගුණසේකර සමඟ සූරියවැව සමූහ, මාලිම්බඩ සමූහ</author>
    <content>නාගරික සංවර්ධන හා පූජා භූ®මි සංවර්ධන අමාත්‍යාංශයේ ප්‍රතිපාදන යටතේ රුපියල් ලක්ෂ නවසියයක වියදමින් ඉදිකරන ලද දකුණු ආසියාවේ විශාලතම ප්‍රජා මූල පානීය ජල සම්පාදන හා සනීපාරක්ෂක ව්‍යාපෘතිය සූරියවැව විහාරගලදී ජනාධිපති මහින්ද රාජපක්‍ෂ මහතා අතින් අද (25) ජනතා අයිතියට පත් කෙරේ.දිනේෂ් ගුණවර්ධන, චමල් රාජපක්‍ෂ,මහින්ද අමරවීර ඇතුළු ඇමැතිවරු මේ සඳහා සහභාගි වෙති.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>25</day>
    </date>
    <link>http://www.dinamina.lk/2010/02/25/_art.asp?fn=n1002254</link>
    <topic>මිලිබෑන් ගේ ක්‍රියාව තරයේ හෙළා දකිනවා</topic>
    <author>මහින්ද අලුත්ගෙදර</author>
    <content>ශ්‍රී ලංකාවට එරෙහිව ලෝක දෙමළ සංසදය විසින් ලන්ඩන් නුවරදී සංවිධාන කළ සම්මේලනයට සහයෝගය ලබාදීමට බ්‍රිතාන්‍ය විදේශ ඇමැති ඩේවිඩ් මිලිබෑන් මහතා ක්‍රියා කිරීම ශශ්‍රී ලංකා රජය තරයේ හෙළා දකින බව විදේශ කටයුතු ඇමැති රෝහිත බෝගොල්ලාගම මහතා පැවැසීය.බ්‍රිතාන්‍ය විදේශ ඇමැතිවරයා මේ සඳහා සහයෝගය ලබා දීම ශශ්‍රී ලංකාවේ ඒකීයභාවයට හා භෞමික අඛණ්ඩතාවට විශාල තර්ජනයක් බවත් ශශ්‍රී ලංකාව තුළ යළිත් වරක් ඊළාම් රාජ්‍යයක් ගොඩනැඟීමට ලබාදෙන උපකාරයක් බවත් ඇමැති රෝහිත බෝගොල්ලාගම මහතා සඳහන් කෙළේ ය.ඇමැතිවරයා මේ කරුණු අනාවරණය කෙළේ විදේශ කටයුතු අමාත්‍යාංශයේ දී ඊයේ (24) පස්වරුවේ පැවැති විශේෂ මාධ්‍ය හමුවකට එක් වෙමිනි.ශශ්‍රී ලංකාවේ ප්‍රජාතන්ත්‍රවාදය හා මානව හිමිකම් සම්බන්ධයෙන් තවමත් ගැටළු තිබෙන බවට පවසමින් ලෝක දෙමළ සංසදය ඊයේ (24) පැවැත්වූ සම්මේලනය සඳහා සහයෝගය දෙන බවට ඩේවිඩ් මිලිබෑන් මහතා පසුගිය (23) දා එරට පාර්ලිමේන්තුවේ දි පවසා ඇත.එල්.ටී.ටී.ඊ සංවිධානයේ මුල් පෙළේ සංවිධානයක් ලෙස ශශ්‍රී ලංකාවේ ස්වෛරී භාවයට හා භෞමික අඛණ්ඩතාවට බලවත් තර්ජනයක් වූ ලෝක දෙමළ සංසදයට සහයෝගය ලබා දීම ශශ්‍රී ලංකාවේ ත්‍රස්තවාදය පරාජය කිරීමට අවතක්සේරුවක් බව කී ඇමැති රෝහිත බෝගොල්ලාගම මහතා, මේ සඳහා රජයේ අප්‍රසාදය පළ කරන බවට ශශ්‍රී ලංකාවේ බ්‍රිතාන්‍ය වැඩ බලන මහ කොමසාරිස් කැඳවා දැනුම් දුන් බවද කියා සිටියේ ය.ශ්‍රී ලංකාව සෑම මොහොතකම බ්‍රිතාන්‍යය සමග සමීප සබඳතාවකින් කටයුතු කරන බවත් මෙවැනි ක්‍රියාමාර්ගයන්ට එරෙහිව කටයුතු කළ යුතු බවත් කී විදේශ කටයුතු ඇමැතිවරයා, ලෝක දෙමළ සංසදයේ සම්මේලනයේ දී ඔවුන්ව දිරිගැන්වීම හා ඵලදායි ප්‍රවේශයක් ලබා ගැනීම වෙනුවෙන් එය අමතන බවට බ්‍රිතාන්‍ය විදේශ ඇමැතිවරයා එරට පාර්ලිමේන්තුවේ දී ප්‍රකාශ කර තිබෙන බවද සඳහන් කෙළේ ය.බ්‍රිතාන්‍ය විදේශ ඇමැති ඩේවිඩ් මිලිබෑන් මහතා තම මිතුරෙකු බව සිහිපත් කළ රෝහිත බෝගොල්ලාගම මහතා ඉදිරියේ දී ශශ්‍රී ලංකාවේ ඒකීය භාවය හා භෞමික අඛණ්ඩතාවයට හානි වන අයුරින් මේ ආකාරයේ ක්‍රියාවලින් ඈත් වනු ඇතැයි විශ්වාසය පළ කෙළේ ය.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>25</day>
    </date>
    <link>http://www.dinamina.lk/2010/02/25/_art.asp?fn=n1002255</link>
    <topic>රට හා රට යන අත මෙන්ම ඊට එල්ල වනඋවදුරු ගැනත් මන්ත්‍රීන් දැන සිටිය යුතුයි</topic>
    <author>ධනුෂ්ක ගොඩකුඹුර</author>
    <content>පාර්ලිමේන්තුව නියෝජනය කරන සෑම මහජන නියෝජිතයකුම රට පිළිබඳව හා රට යන මාවත පිළිබඳව මෙන්ම රටට එල්ලවන උවදුරු පිළිබඳවද සංවේදීව සිටිය යුතුබව ජනාධිපති මහින්ද රාජපක්ෂ මහතා පැවැසීය.එසේ සංවේදීව සිටිමින් ඒ උවදුරු පිළිබඳව මහජනතාව දැනුම්වත් කිරීම සෑම මහජන නියෝජිතයකුගේම වගකීම බවද ජනාධිපතිතුමා ප්‍රකාශ කෙළේ ය. ජනාධිපති මහින්ද රාජපක්ෂ මහතා මේ අදහස් පළ කෙළේ ජාතික නිදහස් පෙරමුණේ නායක විමල් වීරවංශ මහතා පාර්ලිමේන්තුවේදී කළ විශේෂ ප්‍රකාශ ඇතුළත් ‘ගරු කථානායකතුමනි’ ග්‍රන්ථය එළි දැක්වීමේ උළෙලට (24) සහභාගී වෙමිනි. අරලියගහ මන්දිරයේ ඊයේ (24) පැවැති මෙම උත්සවයේ දී ජනාධිපතිතුමා මෙසේ ද කීය.මේ රට නිදහස් කර ගන්නට අපරිමිත කැප කිරීම් කළ අතළොස්සක් පිරිස අතරින් විමල් වීරවංශ , සුවිශේෂී පුද්ගලයෙක්.පසුගිය කාලයේ ජාත්‍යන්තරයෙන් මෙන්ම මේ රට තුළින්ම එල්ල වූ උවදුරු පිළිබඳව ජනතාව නිසි ලෙස දැනුම්වත් වී නොසිටි බව පැවැසූ ජනාධිපතිවරයා මහජන නියෝජිතයකගේ යුතුකම අකුරටම ඉටු කළ වීරවංශ මහතා ජනතාව දැනුම්වත් කරන්නට අප්‍රමාදව ඉදිරිපත් වූ බවත් පැවැසීය.පක්ෂය ද, රට ද, යන්න තීන්දු කරන්නට සිදු වූ සෑම මොහොතකම වීරවංශ මහතා පක්ෂයට පෙර රට යන මතයේ සෑම විටකම සිටි බව පැහැදිලිව දක්නට ලැබුණා යැයි ද ජනාධිපතිතුමා පැවැසීය.මහාචාර්ය කුඹුරුගමුවේ වජිර බෙංගමුවේ නාලක හිමිවරු ප්‍රමුඛ මහා සංඝරත්නය ඩලස් අලහප්පෙරුම, පාඨලී චම්පික රණවක, ඇමැතිවරුද ජනාධිපති ජ්‍යෙෂ්ඨ උපදේශක බැසිල් රාජපක්ෂ, ආරක්ෂක ලේකම් ගෝඨාභය රාජපක්ෂ, මහාචාර්ය කාලෝ ෆොන්සේකා, ආචාර්ය ගුණදාස අමරසේකර, ප්‍රවීණ මාධ්‍යවේදී සුනිල් මාධව පේ‍්‍රමතිලක මහත්වරු ඇතුළු පිරිසක් ද මේ අවස්ථාවට එක්ව සිටියහ</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>25</day>
    </date>
    <link>http://www.dinamina.lk/2010/02/25/_art.asp?fn=n10022514</link>
    <topic>එජාප නායකයාට අද පාරේයන්න බැරි තත්ත්වයක් උදාවෙලා</topic>
    <author/>
    <content>අද එක්සත් ජාතික පක්ෂ නායකයා සිය පාක්ෂිකයන්ට පාරේ බැස යා නොහැකි තත්ත්වයක් උදා කරමින් සිටින බව ආර්. දුමින්ද සිල්වා මහතා කියා සිටියි. ඔහු මේ බව සඳහන් කෙළේ පසුගිය දා අවිස්සාවේල්ලේ පැවැති ජනතා රැස්වීමකට සහභාගි වෙමිනි.අති පූජනීය මහානායක ස්වාමීන්වහන්සේලාට මහානායක යනුවෙන් අමතමින් මහා සංඝරත්නයට පැවිද්දන් යනුවෙන් අමතමින් ඔහු ශාසනයට දැඩි අපහාසයක් සිදු කළ බව මන්ත්‍රීවරයා සඳහන් කෙළේ ය. මන්ත්‍රීවරයා මෙසේ ද කීය. “දේශපාලන නායකයන් වශයෙන් මහා සංඝරත්නයට අපහාස කිරීම සමාව දිය නොහැකි වරදක්.අඩු ගණනේ විපක්ෂ නායකවරයා මෙරට මහා සංඝරත්නය වෙතින් සමාව ඉල්ලා ගත යුතුයි. කිසිදු වගකීමක් නොමැතිව කටට එන වචන භාවිත කරන එක විපක්ෂ නායකවරයෙකුගේ කාර්ය භාරය නොවෙයි. ඡන්ද 13කට වැඩි ප්‍රමාණයක් එක දිගටම පරාජය වෙච්ච විපක්ෂ නායකවරයෙකු ලෝකයේ කොතනකවත් නැහැ. විශේෂයෙන්ම සංඝ රත්නයට අපහාස කළ විපක්ෂ නායකවරයාට සහ එක්සත් ජාතික පක්ෂයට මෙවර මහ මැතිවරණයෙන් හිමි වෙන්නේ අන්ත පරාජයක්.”</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>25</day>
    </date>
    <link>http://www.dinamina.lk/2010/02/25/_art.asp?fn=n1002256</link>
    <topic>නාමයෝජනා බාර ගැනීමහෙට දහවල් අවසන්</topic>
    <author>දයා පෙරේරා</author>
    <content>මහ මැතිවරණය සඳහා නාමයෝජනා බාර ගැනීම හෙට (26) දහවල් 12.00 ට අවසන් වේ.ස්වාධීන කණ්ඩායම්වල ඇප මුදල් තැන්පත් කිරීම අද (25) දහවල් 12.00 ට අවසන් වීමට නියමිත යැයි මැතිවරණ මහ ලේකම් කාර්යාලය කියයි.මේ අතර දේශපාලන පක්‍ෂ හත ක් සහ ස්වාධීන කණ්ඩායම් දහ අටක් පාර්ලිමේන්තු මැතිවරණය සඳහා පෙරේදා (23) සවස් වනවිට නාමයෝජනා භාරදී තිබු බව මැතිවරණ මහ ලේකම් කාර්යාලය කියයි. ස්වාධීන කණ්ඩායම් 170 ක් නාමයෝජනා සඳහා ඇප මුදල් තැන්පත්කර තිබේ.එක්සත් ජනතා නිදහස් සන්ධානය, ජන සෙත පෙරමුණ, සිංහලයේ මහා සම්මත භූ®මි පුත්‍ර පක්‍ෂය, තමිල් මක්කල් විස විසුදෙලෙප් පුළිකල්, ශ්‍රී ලංකා කම්කරු පක්‍ෂය, ජාතික සංවර්ධන පෙරමුණ, දේශප්‍රේමි ජාතික පෙරමුණ එසේ නාමයෝජනා දී තිබේ.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>25</day>
    </date>
    <link>http://www.dinamina.lk/2010/02/25/_art.asp?fn=n1002257</link>
    <topic>කෙරවළපිටියඅවසන් අදියරවිවෘත කිරීම අද</topic>
    <author>සුභාෂිනී සේනානායක</author>
    <content>කෙරවළපිටිය ද්විත්ව චක්‍රීය විදුලි බලාගාරයේ අවසන් අදියර (මෙගවොට් 100) ජනාධිපති මහින්ද රාජපක්‍ෂ මහතා අතින් අද (25) ජනතා අයිතියට පත් වෙයි.අමෙරිකා ඩොලර් මිලියන 309 ක වියදමින් ඉදිකෙරුණු මේ බලාගාරය මෙගවොට් 300කින් යුක්ත වන අතර පළමු අදියර මෙගවොට් 200 පසුගිය වසරේ ජාතික විදුලිබල පද්ධතියට එක් කෙරිණි.මහින්ද චින්තන ප්‍රතිපත්ති යටතේ බලශක්ති අර්බුදයට කඩිනම් විසඳුම් ලබා දෙමින් ඉදිකෙරුණු මේ විදුලි බලාගාරයේ අවසන් අදියර මෙගවොට් 100 වාෂ්ප මගින් නිපදවෙන අතර එමගින් විදුලිය ඒකකයක මිල රුපියල් 30 සිට රුපියල් 12 දක්වා අඩු කෙරේ.ජාතික විදුලිබල ඉල්ලුමෙන් 20%ක් සපුරාලන මෙම විදුලිබලාගාරය වර්ෂයකට විදුලි ඒකක මිලියන 1800ක් නිපදවනු ලබයි. මෙහි ඉදිකිරීම් විදුලිබල හා බලශක්ති අමාත්‍යාංශයේ උපදෙස් පරිදි ලක්දනව් සමාගම සිදුකර තිබේ.මෙම ව්‍යාපෘතිය සඳහා දේශීය ආයෝජන පමණක් උපයෝගී කරගත් බවත් එයට සහභාගිවූ ඉංජිනේරුවරුන් දේශීය අය පමණක් වන බවත් එහෙයින් විදේශ උපදෙස් පවා ලබා ගැනීමට අවශ්‍ය නොවූ බවත්, අමාත්‍ය ලක්ෂ්මන් යාපා මහතා පෙන්වා දුන්නේය. කුරිරු යුද්ධයක් සඳහා විශාල වියදමක් දරන්නට තිබියදීත් මෙම ව්‍යාපෘතිය ක්‍රියාත්මක කිරීමට කටයුතු කිරීම නිසා රටේ ඇතිවන්නට තිබූ විදුලි අර්බුදය මගහැරවීමට සමත්වූ අතර එමගින් දවසකට පැය 6ක් පමණ විදුලි කප්පාදුවක් සිදුකිරීමට තිබූ අවදානම දුරු කර ගත හැකි විය.තවදුරටත් අදහස් දැක්වූ අමාත්‍යවරයා කියා සිටියේ අපේ‍්‍රල් මාසයේදී බිහිවන නව රජය සෑම සංවර්ධන ව්‍යාපෘතියක්ම ඉතා ඉක්මනින් නිම කිරීමට කටයුතු කරන බවය. රටේ යුද වාතාවරණයක් නොමැති නිසා බලගතු ජනාධිපතිවරයෙකු හා රජයක් යටතේ මේ රට සම්බන්ධව විදේශීයන් තුළ ඇති විශ්වාසය දැඩිවනු ඇති අතර එමගින් මෙරටට විදේශ ආධාර හා විදේශීය ආයෝජනද වැඩි වනු ඇති බව ඔහු තවදුරටත් පැවසීය.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>25</day>
    </date>
    <link>http://www.dinamina.lk/2010/02/25/_art.asp?fn=n1002258</link>
    <topic>දැනුමේ කේන්ද්‍රස්ථානයක් බවටගම්පහ දිස්ත්‍රික්කය පත් කරනවා</topic>
    <author>ජයසිරි මුණසිංහ</author>
    <content>ගුවන් සේවාවේ සහ දැනුමේ කේන්ද්‍රස්ථානය බවට ගම්පහ දිස්ත්‍රික්කය පත්කරන බව ජනාධිපති ජ්‍යෙෂ්ඨ උපදේශක සහ හිටපු පාර්ලිමේන්තු මන්ත්‍රී එක්සත් ජනතා නිදහස් සන්ධානයේ ගම්පහ දිස්ත්‍රික් කණ්ඩායම් නායක බැසිල් රාජපක්ෂ මහතා ප්‍රකාශ කෙළේය.මහින්ද චින්තන ඉදිරි දැක්ම වැඩපිළිවෙළින් ගුවන්, නාවික, වෙළඳ, බලශක්ති සහ දැනුම යන අංශවලින් කේන්ද්‍රස්ථානයක් බවට අපේ රට පත් කිරීමට සැළසුම් කොට තිබෙන බවත් එයින් ගුවන හා දැනුම කේන්ද්‍රකොට ගත් මධ්‍යස්ථානයක් ලෙස ගම්පහ දිස්ත්‍රික්කය පත්කරන බවද රාජපක්ෂ මහතා කීවේය.ඉදිරි පාර්ලිමේන්තු මහ මැතිවරණය සඳහා ඉදිරිපත් වී සිටිනසිය කණ්ඩායමේ ජයග්‍රහණය තහවුරු කිරීම සඳහා ගුරු සංගම් නියෝජිතවරුන්, නීතිඥවරුන් සහ විශ්වවිද්‍යාල උප කුලපතිවරුන්, මහාචාර්යවරු, ආචාර්යවරු ප්‍රමුඛ බුද්ධිමතුන් සමඟ පෙරේදා (23) සවස පැවති සුහද හමුවීම් තුනක් අමතමින් රාජපක්ෂ මහතා එසේ සඳහන් කෙළේය.එහිදී වැඩිදුරටත් අදහස් දැක්වූ බැසිල් රාජපක්ෂ මහතා මෙසේ ද කියා සිටියේය.“මා ප්‍රථමයෙන්ම තමුන්නාන්සේලාට ස්තුතිවන්ත වෙනවා. මේ සුහද හමුව සඳහා කාලය කැපකොට පැමිණීම පිළිබඳව. ගම්පහ දිස්ත්‍රික්කයේ ප්‍රගතිශීලී ජනතාව සැමදාම රට නිවැරැදි කරන වැඩ පිළිවෙළ අනුමත කරන පිරිසක්. ඉකුත් ජනාධිපතිවරණයේදී ජනාධිපතිතුමාට ගම්පහ දිස්ත්‍රික්කයෙන් වැඩිම වැඩි ඡන්ද සංඛ්‍යාවක් ලබා දුන්නා.ගම්පහ දිස්ත්‍රික්කයේ 784,000 ක් පමණ ඡන්ද ප්‍රමාණයක් බුලත් කොලයට ලැබුනා. ජනාධිපතිතුමාට 286,000කට වඩා වැඩි ඡන්ද ප්‍රමාණයක් ලැබුනා.ඒ ලැබුනේ අපි 2005 දී ජනතාව ඉදිරියේ තැබූ මහින්ද චින්තන වැඩපිළිවෙළ ඒ අයුරින්ම ගත වූ සිවු අවුරුද්දේදී ක්‍රියාවට නංවා විශ්වාසය තහවුරු කරගත් නිසායි. අපි ජනතාවගේ බලාපොරොත්තු අපේක්ෂා අබමල් රේණුවකින්වත් කඩ නොකර ඉටු කරනවා.මහින්ද චින්තනයෙන් එදා මේ රටේ ජනතාව බලාපොරොත්තු වුණේ ත්‍රස්තවාදය, බෙදුම්වාදය පරාජයට පත්කොට ජනතාවට නිස්කලංකව රටේ එහේ මෙහේ යෑමට නිදහස උදා කිරීම පමණයි.එදා ඔය ජනතා විමුක්ති පෙරමුණ පවා අපෙන් බලාපොරොත්තු වුනේ සුනාමි සහන මණ්ඩලය පිහිටුවන්න එපා ! පෙඩරල් දෙන්න එපා ! කියන එකයි. එසේ නැතුව කිලිනොච්චිය අල්ලන්න, මුලතිව් අල්ලන්න, නාගදීපය යන්න සේරුවාවිල යන්න, කවදාවත් හැකිවේයැයි කවුරුවත් හිතුවේ නෑ.අපි කව්රුවත් නොහිතපු තරම් ඉක්මනට ඒ දේවල් භුක්ති විදින්නට ජනාධිපතිතුමා ඉඩ සලස්වා දුන්නා. මානුෂීය මෙහෙයුම් හරහා රණවිරුවෝ දැවැන්ත යුද ජයග්‍රහණ අත්කර ගත්තා. ඒ සඳහා මේ රටේ මහා සංඝරත්නය සර්වාගමික නායකයන් බුද්ධිමතුන්, කලාකරුවන්, වැඩකරන ජනතාව, ඒ වගේම මුළු රටේම ජනතාව සහයෝගය දැක්වූවා. අපි ඒක අමතක කරන්නේ නෑ.මහින්ද චින්තන වැඩපිළිවෙළ හඳුන්වා දෙන විට රටේ ජනතාව බලාපොරොත්තු වුණේ පාරට බොරළු ටිකක් දාන්න. ඇනිකට් එකක් හදන්න වාගේ දේවල්.ඒත් ගතවූ සිවු අවුරුද්දේ බොරළු වෙනුවට ගමේ පාරට කොන්ක්‍රීට් වැටුනා. පාලම් වෙනුවට ගුවන් පාලම් ඉදි වුනා. ජනතාව නොසිතපු සංවර්ධනයක් රටේ සිදු වුණා.මේ රටේ ගොවි ජනතාව රටේ ජීවනාලියයි. ගොවි ජනතාව නඟාසිටුවන්න පොහොර සහනාධාරය අපි ලබා දුන්නා. ඒ හරහා කෘෂිකර්මාන්තයේ දැවැන්ත සංවර්ධනයක් සිදු වුනා. ලෝක බැංකුව, ජාත්‍යන්තර මුල්‍ය අරමුදල පවා සහනාධාර ලබාදීම නතර කරන ලෙස විටින් විට ඉල්ලා සිටියත් ජනාධිපතිතුමා ඒවා කිසිවක් ගණන් නොගෙන ජනතාවට ලබාදෙන සහනාධාර කප්පාදු කළේ නෑ.මුළු රටේම ජනතාවගේ මූලික අවශ්‍යතාව විදුලිය, මාර්ග, සන්නිවේදන, පහසුකම් සියල්ල 2011 වසර නිමවන විට ලබාදීමට අපිට හැකියාව තිබෙනවා. අපි ඒ තැන නෙමේ බැලිය යුත්තේ ඉන් ඉදිරියයි.තව වසර 06 කින් මේ රට ආසියාවේ ආශ්චර්ය බවට පත් කිරීමට අපි පියවර ගත යුතුයි.එහිදී ගම්පහ දිස්ත්‍රික්කයට සුවිශේෂ අවස්ථා හිමිකරලීම මාගේ අපේක්ෂාවයි.ජනාධිපතිතුමා බලාපොරොත්තු වුන සංවර්ධිත ශ්‍රී ලංකාවක් බිහිකිරීමට අපි අධ්‍යාපන ක්ෂේත්‍රයේ විශාල පුනරුදයක් ඇති කළ යුතුයි. මේ අංශයේ සේවයේ නියුතු සියලුදෙනා තෘප්තිමත් වන ආකාරයේ වැඩපිළිවෙළක් අපි ක්‍රියාත්මක කරනවා. ගැටලු ප්‍රශ්න ඇතිනම් ඒවාට තිරසාර විසඳුමක් ලබා දෙනවා.මේ අවස්ථාව අමතා හිටපු ඇමැතිවරුන් වන පීලික්ස් පෙරේරා, ආචාර්ය මර්විල් සිල්වා, ලසන්ත අලගියවන්න, බස්නාහිර පළාත් ප්‍රධාන ඇමැති ප්‍රසන්න රණතුංග මහත්වරු කතා කළහ.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>25</day>
    </date>
    <link>http://www.dinamina.lk/2010/02/25/_art.asp?fn=n1002259</link>
    <topic>ගුවන් විදුලි සංස්ථා වැඩ සටහන්වලටඉන්දියාවේ කෝටි හයක් සවන් දෙති</topic>
    <author>අනූෂා ගුරුසිංහ</author>
    <content>තමිල්නාඩුවේ කෝටි හයක ජනතාව ශ්‍රී ලංකා ගුවන් විදුලි සංස්ථාවේ වැඩ සටහන්වලට සවන් දෙන බව අනාවරණය වේ.මේ වැඩසටහන්වලට සවන් දෙන ඔවුහු ගුවන්විදුලි සංස්ථාවට කෘතඥතාව පලකර සිටිති.ඉන්දියාවේ කායල්පට්ටනම් සුබසාධක සංගමයේ දූත පිරිසක් ගුවන් විදුලි සංස්ථාවේ සභාපති හමුවූ අවස්ථාවේ මේ බව කියා සිටියේය. එම සුබසාධක සංගමයේ සභාපති එම්. බෂීරී ආරිෆ් මහතා මෙහිදී අදහස් දක්වමින් කියා සිටියේ ගුවන් විදුලිය මගින් ප්‍රචාරය කරන මුස්ලිම් වැඩසටහන් ඇසීමට තමිල්නාඩුවේ සියලුම ගම්වල වාසය කරන මුස්ලිම් ජනතාව කැමැත්තක් දක්වන බවයි.තමිල්නාඩුවේ සමහර ප්‍රදේශවලට මේ ගුවන් විදුලියේ පැහැදිලි ශ්‍රවනයක් නැති නිසා සම්පේ‍්‍රෂණ තරංග ශක්තිමත් කරන ලෙසට ද ඔවුහු ඉල්ලා සිටියේය. මන්නාරමේ සිට තවත් ශක්තිමත් නාලිකාවක් ආරම්භ කිරීමට කටයුතු කරන බවට ගුවන් විදුලි සංස්ථා සභාපති හඩ්සන් සමරසිංහ මහතා මෙහිදී නියෝජිත පිරිසට කියා සිටියේය.ජනාධිපති උපදේශක හා මාධ්‍ය ඔම්බුට්ස්මන් ඒ. එච්. එම්. අස්වර් මහතා වත්මන් ජනාධිපතිවරයා යටතේ ගුවන් විදුලියේ කැපී පෙනෙන දියුණුවක් ලබා ඇති බව කීවේය.මුස්ලිම්වරුන්ගේ දිනපතා පස්වේලේ යාඤ්ඤාව ප්‍රචාරය කිරීම ශ්‍රී ලංකාවේ පමණක් නොව ඉන්දියාවේ මුස්ලිම්වරුන්ගේ ප්‍රසාදයට ලක් වී ඇති බව අස්වර් මහතා කීය. නසිමුල් ඉස්ලාම් මොහමඩ් සාලි, බී. එම්. රෆීක්, ඕ. එල්. එම්. අරීෆ් යන මහත්වරුන් මෙම දූත පිරිසට අතුළත් වූහ.ගුවන් විදුලියේ උපදේශක දෙමළ, තිරුඥාණසුන්දරම්, මුස්ලිම් සේවයේ අධ්‍යක්‍ෂ එම්. ඉසෙඩ්, අහමඩ් මුනාවර් මහත්වරුන්ද මේ අවස්ථාවට සහභාගි වූහ.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>25</day>
    </date>
    <link>http://www.dinamina.lk/2010/02/25/_art.asp?fn=n10022510</link>
    <topic>ෆොන්සේකා සම්බන්ධයෙන් නඩු නිමිත්තක්ඇති නිසා අපේ‍්‍රල් 26දා තෙක් රඳවා තබයි</topic>
    <author>ස්වර්ණා විජේකෝන්</author>
    <content>හමුදා නීතිය යටතේ අත්අඩංගුවට ගත් විශ්‍රාමික ජෙනරාල් සරත් ෆොන්සේකා මහතා සම්බන්ධයෙන් නඩු නිමිත්තක් පවතින බැවින් ඒ මහතා අපේ‍්‍රල් 26 වැනිදා දක්වා රඳවා තැබීමට ශ්‍රේෂ්ඨාධිකරණය පසුගියදා නියෝග කළ බව ජනමාධ්‍ය ඇමැති ලක්ෂ්මන් යාපා අබේවර්ධන මහතා පැවැසීය.සරත් ෆොන්සේකා මහතා අත්අඩංගුවට ගැනීම , නීතිමය ක්‍රියා මර්ග ගැනීම ආදියට රජයේ කිසිඳු බලපෑමක් නොමැති අතර ෆොන්සේකා මහතා අත්අඩංගුවට ගැනීම , ප්‍රශ්න කිරීම ආදි සියල්ලම සිදු වන්නේ මෙරට හමුදා නීතිය අනුව බවත් ඇමැතිවරයා සඳහන් කෙළේ ය.හමුදා අත්අඩංගුවට පත්වන ආරක්ෂක අංශවල අනෙකුත් සාමාජිකයන්ට හා සාමාන්‍ය නීතිය යටතේ අත්අඩංගුවට පත්වන පුරවැසියන්ට මෙන් නොව සරත් ෆොන්සේකා මහතාට සියලු පහසුකම් ලබා දී ඇති බවත් ඇමැතිවරයා සඳහන් කෙළේ ය.රඳවා සිටින සරත් ෆොන්සේකා මහතාට දේශපාලනයෙහි නිරත වීමේ අවස්ථාව , පවුලේ ඥාතීන් හමුවීම, පහසුකම් සහිත නිවස්නයක රඳවා තැබීම, වෛද්‍ය පහසුකම් ආදී සියලු පහසුකම් ලබා දී ඇති බවත් ඇමැතිවරයා කීය. අමාත්‍ය ලක්ෂ්මන් යාපා අබේවර්ධන මහතා මේ බව සඳහන් කෙළේ ජනමාධ්‍ය අමාත්‍යාංශයේ දී ඊයේ (24) පැවති මාධ්‍ය සාකච්ඡාවකට සහභාගී වෙමිනි.එහි දී වැඩිදුරටත් අදහස් දැක් වූ ඇමැතිවරයා සඳහන් කෙළේ සරත් ෆොන්සේකා මහතාට ලබා දී ඇති පහසුකම් හෝ වෙනත් අවශ්‍යතා වෙනුවෙන් ගැටලුවක් වේ නම් ෆොන්සේකා මහතාට නීති ක්‍රියාමාර්ග ගත හැකි බවයි.හමුදා නීතිය යටතේ ෆොන්සේකා මහතා අත්අඩංගුවට ගත්තේ දේශපාලන පළිගැනීමක් සිදු කිරීමට යැයි මතවාදයක් ගොඩනැඟීමට ඇතැම් අය උත්සාහ කළද රඳවා සිටියදී දේශපාලනයෙහි නිරත වීමට ෆොන්සේකා මහතාට අවස්ථාව ලබාදීම මඟින් ලෝකය හමුවේ සත්‍ය හෙළිදරව් වී ඇති බවත් ඇමැතිවරයා කීය.එමෙන්ම සරත් ෆොන්සේකා මහතා අත්අඩංගුවට ගෙන ඇත්තේ රටේ පවතින නීතියට පටහැනි ලෙස බවට අමෙරිකානු රාජ්‍ය ලේකම් රොබට් ඕ බ්ලේක් මහතා සඳහන් කර ඇති අතර එවැනි ප්‍රකාශයක් කිරීමට බ්ලේක් මහතාට කිසිඳු අයිතියක් නොමැති බවත් ඇමැතිවරයා කීය. අපගේ අධිකරණ , ශ්‍රේෂ්ඨාධිකරණ කටයුතු පිළිබඳව සියලු දෙනාම සෑහීමට පත්වන අතර මෙරට අධිකරණ කටයුතු නිරීක්ෂණයට විදේශීය නිරීක්ෂකයන්ගේ කිසිඳු අවශ්‍යතාවක් නොමැති බවත් ඇමැතිවරයා සඳහන් කෙළේ ය.අපගේ අධිකරණය ස්වාධීන බැවින් එවැනි ප්‍රකාශ කිරීමට බ්ලේක් මහතාට අයිතියක් නොමැති බවත් හෙතෙම කීය.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>25</day>
    </date>
    <link>http://www.dinamina.lk/2010/02/25/_art.asp?fn=n10022511</link>
    <topic>ඇමැති මැදිහත්වීමෙන් වනජීවි නියාමක නිලධාරීන්ගේවෘත්තීය සමිති ක්‍රියාමාර්ගය අත්හැරීමට තීරණ</topic>
    <author>ශීලා උඩුවර</author>
    <content>වනජීවි නියාමක නිලධාරීන්ට මෙතෙක් ලබාදුන් දින 6 නිවාඩුව ඉදිරියටත් ලබාදීමට පරිසර හා ස්වභාවික සම්පත් ඇමැති පාඨලී චම්පික රණවක මහතා අදාළ බලධාරීන්ට නියෝග කිරීම නිසා මේ 27, 28 යන දිනවල වනජීවී නියාමක නිලධාරීන් පැවැත්වීමට නියමිතව තිබූ වෘත්තීය සමිති ක්‍රියා මාර්ගය අත්හැරීමට තීරණය කර තිබේ.මේ පිළිබඳව සමස්ත ලංකා වනජීවි නියාමක නිලධාරීන්ගේ සංගමයේ පරිසර ඇමැතිවරයා සමග ඊයේ (24) සාකච්ඡාවක් පැවැත්වූ අතර දින 6 නිවාඩුව ඉදිරියටත් ක්‍රියාත්මක කරන ලෙස අදාළ බලධාරීන්ට දැනුුම් දෙන්නැයි ඇමැතිවරයා අමාත්‍යාංශයේ ලේකම්වරයාට එහිදී උපදෙස් දුන් බව එම සංගමයේ ප්‍රධාන ලේකම් ආර්. කේ. එම්. රනුක් නන්ද මහතා පැවැසීය.මේ පිළිබඳව ඇමැතිවරයාට තම සංගමය ස්තුතිවන්ත වන බව පැවසූ රනුක් මහතා මෙය ඇමැතිවරයා කලින් සිටම ගෙන තිබූ තීරණයක් බවද සඳහන් කෙළේය. එම තීරණය ක්‍රියාත්මක නොකොට දින 6 නිවාඩුව දින 2 කට සීමා කිරීමට පියවර ගැනීමට විරෝධය පෑම සඳහා මෙම වෘත්තීය සමිති ක්‍රියාමාර්ගය සැලසුම් කර තිබිණි.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>25</day>
    </date>
    <link>http://www.dinamina.lk/2010/02/25/_art.asp?fn=n10022512</link>
    <topic>ධනුන සොයා විශේෂ පොලිස් මෙහෙයුමක්</topic>
    <author>භක්ති ධර්මපි‍්‍රය මෙන්ඩිස්</author>
    <content>සරත් ෆොන්සේකා මහතාගේ බෑණාවන ධනුන තිලකරත්න මහතා අත්අඩංගුවට ගැනීම සඳහා රහස් පොලිසියේ විශේෂ කණ්ඩායම් කිහිපයක් පරීක්ෂණ ආරම්භ කර තිබේ.තොරතුරු රැසක් ඔස්සේ අංශ කිහිපයකින් මේ පොලිස් කණ්ඩායම් සිය මෙහෙයුම් ක්‍රියාත්මක කර ඇතැයි පොලිස් මාධ්‍ය ප්‍රකාශක පොලිස් අධිකාරී පි‍්‍රශාන්ත ජයකොඩි මහතා පැවසීය.ධනුන විසින් පවත්වාගෙන ගිය ‘බ්‍රිටිෂ් බෝර්නියෝ ඩිෆෙන්ස්’ බැංකු ගිණුම සහ තවත් මුදල් රැස්කිරීම් සම්බන්ධව වොෂින්ටන් හි ජාත්‍යන්තර පොලිසියේ සහයෝගය ලබාගෙන පරීක්ෂණ සිදු කිරීමට අපරාධ විමර්ශන දෙපාර්තමේන්තුව පියවර ගෙන ඇත.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>25</day>
    </date>
    <link>http://www.dinamina.lk/2010/02/25/_art.asp?fn=n10022513</link>
    <topic>ශ්‍රී ලංකා නීතිඥ සංගමයේනව සභාපති සිබ්ලි අසීස්</topic>
    <author>රංජිත් පත්මසිරි</author>
    <content>ජනාධිපති නීතිඥ සිබ්ලි අසීස් මහතා ශශ්‍රී ලංකා නීතිඥ සංගමයේ නව සභාපතිවරයා ලෙස ඊයේ (24) පැවති නිලවරණයේ දී තේරී පත්විය. අසීස් මහතා වැඩි ඡන්ද 476 කින් ජයග්‍රහණය කළේ ය. අසීස් මහතා නිලවරණයකින් ශ්‍රී ලංකා නීතිඥ සංගමයේ සභාපති ධුරයට පත්වූ ප්‍රථම මුස්ලිම් ජාතික නීතිඥවරයා ද වෙයි. ඒ මහතා කලක් නීතිපතිවරයා ලෙසද විශිෂ්ට සේවයක් සිදුකර ඇත.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>25</day>
    </date>
    <link>http://www.dinamina.lk/2010/02/25/_art.asp?fn=r1002251</link>
    <topic>ඉදිරි වසර හයේ මුල්තැන දෙන්නේරට සංවර්ධනය කිරීමටයි</topic>
    <author>හෝමාගම සංචාරක මංජුල හිරිපිටිය</author>
    <content>ලෝකයේ සංවර්ධිත රටවල් සියල්ල සංවර්ධනය වී ඇත්තේ පාර්ලිමේන්තුවට අනාගතය පිළිබඳව සිතීමට හැකි උගත් වියත් පුද්ගලයන් තෝරා පත් කරගත් නිසා බවත් ජනාධිපති තුමා රට ත්‍රස්තවාදයෙන් නිදහස් කර දුන් නිසා ඉදිරි වසර හය මෙරට වාසනාවන්තම වසර හය බවට පත් වෙන බවත් එම කාලය ඇතුළත රට ගොඩනැගීමට හැකි වන්නේ පාර්ලිමේන්තුවට රට ගැන සිතන පුද්ගලයන් තෝරා පත් කර එවීමෙන් පමණක් බවත් පාරිසරික හා ස්වභාවික සම්පත් ඇමැති පාඨලී චම්පික රණවක මහතා පැවැසීය.ඒ මහතා එසේ පැවැසුවේ බස්නාහිර පළාත් කෘෂිකර්ම අමාත්‍යාංශය මඟින් රුපියල් ලක්ෂ දහසයක මුදලක් වැය කැර හෝමාගම පනාගොඩ මීගස්මුල්ල ප්‍රදේශයේ ගොවීන්ට අත්ට්‍රැක්ටර් සහ ගොයම් කපන යන්ත්‍ර පිරිනැමීමේ උත්සවයේදීය.චම්පික රණවක මහතා මෙසේ ද පැවැසීය.මෙරට දිනෙන් දින නාගරික ප්‍රදේශවල කුඹුරු ගොවි තැන අත්හරිමින් සිටිනවා. මෙයට එක් හේතුවක්වී ඇත්තේ නාගරික ජීවන රටාව නිසයි. මෙරට පාලනය කළ ඇතැම් නායකයන් කිව්වා බස්නාරහිර පළාතේ කුඹුරු ගොඩ කර දමන්නට කියලා.මෙවැනි හේතූ®න් රැසක් නිසා අද බස්නාහිර පළාතේ කුඹුරු වගා කිරීම පහළ ගොස් තිබෙනවා.මීට පෙර පැවැත්වූයේ ඡන්ද කුට්ටි වෙන්දේසි කැර එම ඉල්ලීම් ලබා දෙන්නේ නැතිනම් ආණ්ඩුවෙන් ඉල්ලා අස්වන බව කියා රට ආපස්සට දැමූ යුගයයි. එවැනි යුග නැවත ආරම්භ වන්නේ නැහැ. අද රට නිදහස් නිවහල් රටක් බවට පත්වී තිබෙනවා.ඉදිරි වසර හය තිරසාර වසර හයක් ලෙස හඳුන්වන්නට පුළුවන්.එම කාලය ඇතුළත රටේ තුවක්කු පත්තු වන්නේ නැහැ. භිෂණය නැහැ. උද්ඝෝෂණ, වැඩවර්ජන ඇති වන්නේ නැහැ. වංචාව දූෂණය නැති කැර රට සංවර්ධනය කිරීමට පමණක් මූලිකත්වය ලබා දෙනවා.වෙළෙඳ අලෙවි සංවර්ධන සමූපකාර සහ පාරිභෝගික සේවා ඇමැති බන්දුල ගුණවර්ධන මහතාඅද රටේ සෑම ජන කොටසකටම බියෙන් සැකයෙන් තොරව ජීවත්වීමේ නිදහස ලැබී තිබෙනවා.පසු ගිය ජනාධිපතිවරණයේදී දෙස් විදෙස් කුමන්ත්‍රණ රැසක් ක්‍රියාත්මක වුවත් ජනතාව රට බේරා දුන් ජනපති මහින්ද රාජපක්ෂ මැතිතුමාව ජනාධිපතිධූරයට පත් කරනු ලැබුවා.රටේ ඉදිරි ගමන් මඟ ඉතා පැහැදිලියි. ජනාධිපති තුමා රටේ වේගවත් සංවර්ධනයක් ඇති කිරීමට සැලසුම් කැර තිබෙනවා.මේ අවස්ථාවට බස්නාහිර පළාත් කෘෂිකර්ම හා ඉඩම් ඇමැති උදය ගම්මන්පිල, හෝමාගම, ප්‍රාදේශීය සභා මන්ත්‍රී ඉන්දික කෝරලගේ, පළාත් නියෝජ්‍ය කෘෂිකර්ම අධ්‍යක්ෂ උපුල් මෙන්ඩිස්, හෝමාගම කෘෂිකර්ම උපදේශිකා ඉන්ද්‍රානි කුලතුංග, හෝමාගම පිළිසරු බළකායේ සභාපති ආචාර්ය ප්‍රීති කුලතුංග මහත්ම මහත්මීහුද සහභාගි වූහ.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>25</day>
    </date>
    <link>http://www.dinamina.lk/2010/02/25/_art.asp?fn=r1002252</link>
    <topic>මුල්ගල තැබුවත් තවම වැඩ අවසන් නෑ</topic>
    <author>වස්කඩුව සමූහ</author>
    <content>කළුතර ප්‍රාදේශීය ලේකම් කොට්ඨාසයේ විදාතා මධ්‍යස්ථානයේ ඉදිකිරීම සඳහා මෙයට වසර පහකට පමණ පෙර කළුතර දිස්ත්‍රික් ලේකම් කාර්යාල භූ®මියේ මුල්ගල තැබුවත් තවම වැඩ අරඹා නැත.මේ විදාතා ගොඩනැගිල්ල සඳහා විද්‍යා සහ තාක්ෂණ අමාත්‍යංශය මගින් රුපියල් ලක්ෂ 45 ලබාදී ඇත.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>25</day>
    </date>
    <link>http://www.dinamina.lk/2010/02/25/_art.asp?fn=r1002253</link>
    <topic>දුෂ්කර පාසල්වලළමයින් ගේ ඉංගිරිසිදැනුම වැඩි දියුණු කැරේ</topic>
    <author>මතුගම සංචාරක</author>
    <content>දුෂ්කර පාසල්වල ඉගනුම ලබන පාසල් ළමයින්ගේ ඉංගිරිසි අධ්‍යාපන කටයුතු වැඩි දියුණු කිරීම සඳහා පුළුල් වැඩ පිළිවෙළක් ක්‍රියාත්මක කිරීමට මතුගම කලාප අධ්‍යාපන කාර්යාලය පියවර ගෙන තිබේ. මේ පෙබරවාරි මස ඇතුළත ඉංගිරිසි සති වැඩසටහන් පාසල් වල ක්‍රියාත්මක කිරීමට පියවර ගෙන තිබේ.පාසල් විෂය කටයුතු වලදී මෙන්ම බාහිර කටයුතුවලට ඉංගිරිසි භාෂාව භාවිත කිරීම, කථනය පුහුණු කිරීම, නාට්‍ය, කවි, සින්දු පුහුණු කිරීම බැනර්, පෝස්ටර් ප්‍රදර්ශනය සිදු කෙරේ.ඉංගිරිසි භාෂාවෙන් දැනුම මිනුම තරග, දේශන, උදෑසන රැස්වීම්, සාහිත්‍ය සමිති, බෞද්ධ කටයුතු මෙහෙයවීම කෙරේ.ඉංගිරිසි වැඩ සටහන් හොඳින් ක්‍රියාත්මක කරන ගුරු මහත්මීන්ට සහතික හා ත්‍යාග ලබාදීමටත් බලාපොරොත්තු වේ.මතුගම කලාප අධ්‍යාපන අධ්‍යක්‍ෂිකා පද්මිණි විජේසිංහ, ඉංගිරිසි විෂය පිළිබඳ සහකාර අධ්‍යක්ෂ බර්ටි රණවීර මහත්වරු මේ වැඩ සටහන ක්‍රියාත්මක කරති.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>25</day>
    </date>
    <link>http://www.dinamina.lk/2010/02/25/_art.asp?fn=r1002254</link>
    <topic>බීමත් රියැදුරන් ඇල්ලීමට විශේෂ මෙහෙයුම්</topic>
    <author>කැලණිය සමූහ</author>
    <content>බීමත් රියැදුරන් අත්අඩංගුවට ගැනීමට කිරිබත්ගොඩ පොලිසිය විශේෂ මෙහෙයුම් ආරම්භ කැර තිබේ.කැලණිය ජ්‍යෙෂ්ඨ පොලිස් අධිකාරි කිත්සිරි ගනේගම මහතාගේ උපදෙස් මත කිරිබත්ගොඩ පොලිස් ස්ථානාධිපති චමින්ද එදිරිසූරිය මහතාගේ අධීක්‍ෂණය යටතේ කිරිබත්ගොඩ පොලීසියේ රථවාහන අංශය මාර්ග බාධක යොදවමින් බීමත් රියැදුරන් අත්අඩංගුවට ගැනීමට කටයුතු කැර තිබේ.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>25</day>
    </date>
    <link>http://www.dinamina.lk/2010/02/25/_art.asp?fn=r1002255</link>
    <topic>හොරණ - කොළඹ පාරේ ගෝනපොළහන්දියේ සංවර්ධන වැඩ නිසි අයුරු කළ යුතුයි</topic>
    <author>හොරණ සමූහ – බන්ධුල ආර්. ගුලවත්ත, ඉංගිරිය සමූහකුමාරි ගමගේ</author>
    <content>මාර්ග අංක 120 හොරණ - කොළඹ ප්‍රධාන මාර්ගයේ ගෝනපොළ හන්දියේ සංවර්ධන කටයුතු මාර්ග සංවර්ධන අධිකාරියෙන් විධිමත් ලෙස සිදු නොවීම නිසා අතුරු ප්‍රශ්න කීපයක් මතුව ඇතැයි හොරණ ප්‍රාදේශීය සභාවේ උප සභාපති පි‍්‍රයන්ත පනාගොඩ (එජනිස) මහතා ප්‍රාදේශීය සභා මාසික සභා රැස්වීමේදී පැවැසීය.හොරණ ප්‍රාදේශීය සභාවේ සභාපති යාමිත් චන්දන හතුරුසිංහ මහතාගේ ප්‍රධානත්වයෙන් මාසික සභා රැස්වීම සභා ශ්‍රවණාගාරයේදී පැවැත්විනි.මෙහිදී මාර්ග අංක 120 හොරණ - කොළඹ ප්‍රධාන මාර්ගයේ ගෝනාපොළ හන්දිය කොටසේ පවත්නා ගැටලු ගැන අදහස් දක්වමින් පි‍්‍රයන්ත පනාගොඩ මහතා මෙසේ ද පැවැසීය. ගෝනාපල හන්දිය අයත් කොටසේ අබලන් තත්ත්වය ගැන මාධ්‍ය මගින් කිහිපවරක් පෙන්වා දුන්නා. ප්‍රදේශවාසීන් වගකිවයුතු අයගේ අවධානය යොමු කළා.අගමැති රත්නසිරි වික්‍රමනායක මහතාගේ විශේෂ අවධානය මත මාර්ග සංවර්ධන අධිකාරියෙන් සංවර්ධන කටයුතු ආරම්භ කළා. නමුත් සංවර්ධන කාර්යයන් විධිමත් ලෙස නොකිරීම නිසා අද ගැටලු මතුවෙලා.මේ දිනවල පාර දෙපස කඩ සාප්පු දූවිල්ලෙන් පිරෙනවා. මහජනතාව දූවිල්ලෙන් පීඩාවට ලක්වෙනවා. ඉදිරි වර්ෂා කාලයේදී මාර්ගයේ තැනින් තැන ඇති වළවල්වලට වතුර පිරීමෙන් මහජනතාව තවත් පීඩාවට ලක්වෙනවා. ප්‍රාදේශීය සභාවට ද චෝදනා මතුවෙනවා. ඉක්මන් පියවරක් වෙත අවධානය යොමු කරමු.රංජිත් චන්ද්‍රසිරි මහතා - (එජනිස) - ගෙනත් තිබූ යන්ත්‍රෝපකරණත් ආපසු ගෙනිහින්.සභාපති - යාමිත් චන්දන හතුරුසිංහ මහතා (පො. එ. පෙ.) - අගමැතිතුමන් සහ ජනාධිපතිතුමන්ගේ අවධානය යොමු කරමු. අදාළ කරුණු ඇතුළත් කැර ලිපියක් ද යවමු.සභාපති – යාමිත් චන්දන හතුරුසිංහ මහතා (එජනිස)- සභාවේ මුදල් කමිටුව සහ කර්මාන්ත කමිටුව ප්‍රතිසංවිධානය කිරීම අවශ්‍යයි.ජයසේන වීරක්කොඩි මහතා (එජනිස) - කර්මාන්ත කමිටු සාකච්ඡාවට පළමු වැඩ අවසන් කරන ලද සංවර්ධන ව්‍යාපෘති අධීක්ෂණය කැර වාර්තාවක් ඉදිරිපත් කිරීම වඩාත් යෝග්‍යයි.රංජිත් දාබරේ මහතා (විපක්‍ෂ නායක) - ඒ යෝජනාව ඉතාමත්ම සුදුසුයි. අධීක්ෂණ වාර්තාව ඉදිරිපත් කිරීම වඩාත් සුදුසුයි.සභාපති – යාමිත් චන්දන හතුරුසිංහ මහතා - නර්තන කලාව සම්බන්ධයෙන් විශ්ව කීර්තියට පත් හඳපාන්ගොඩ එන්. එන්. සේදරමන් ප්‍රවීණ කලා ශිල්පියා අප අතරින් සමුගත්තා. දේශීය නැටුම් කලාව ජාත්‍යන්තරයට හඳුන්වා දීමට පියවර ගත්තා.සම්මානලාභී නර්තන ශිල්පියෙක්. රත්මලගොඩ කරුණාසේන ජයලත් අනුස්මරණ සංස්කෘතික මධ්‍යස්ථානයේ උපදේශකවරයකු වශයෙන් පුළුල් සේවයක් ඉටු කළා.සුනිල් ශාන්ත මහතා (එජනිස) - ඉංගිරිය ප්‍රදේශයේ ප්‍රවීණ කලාකරුවකු වූ නෝමන් හේවගේ මහතා ගිය සතියේ අප අතරින් සමුගත්තා. රයිගම් කෝරලයේ කලා හා සංස්කෘතික සේවාවන් උදෙසා ඇප කැපව සේවයක් කළා. හොරණ ප්‍රාදේශීය සභාවේ බලවත් ශෝකය පළ කරනවා.සුනිල් ශාන්ත මහතා (එජනිස) - ඉංගිරිය ජල සම්පාදන ක්‍රමයට ජලය ලබා දෙන ජල මූලාශ්‍ර අවට නාච්චිමලේ රක්ෂිතය හා බඹරලිය ප්‍රදේශය තුළ දේශීය ශාක 500ක් පමණ රෝපණය කිරීම සඳහා යෝජනා කරනවා. උණ, කුඹුක්, ගම්මී, පැළ රෝපණය කරන්නේ. ඉංගිරිය ජල සම්පාදන ක්‍රමයේ සහ ඉංගිරිය වන අඩවි කාර්යාලයේ කාර්ය මණ්ඩලයේ සහයෝගය මේ පැළ රෝපණය සඳහා ලබා ගෙන ක්‍රියාත්මක කිරීම වඩාත් සුදුසුයි.සනත් ඇළපාත මහතා (එජනිස) - රත්මල්ගොඩ ප්‍රදේශයේ ආරම්භ කිරීමට යෝජිත වතුර බෝතල් කිරීමේ ව්‍යාපෘතියකට ප්‍රදේශයේ ජනතා විරෝධතාවක් මතුවෙනවා. සභාවේ අවධානය යොමුකර සුදුසු ක්‍රියා මාර්ගයකට යායුතු වෙනවා.අයි. දයානන්ද මහතා (එජනිස) - අපි මහජනතාවගේ නියෝජිතයන්.අපි ජනතාවගේ පැත්ත ගත යුතු වෙනවා. ව්‍යාපාරිකයන්ගේ පැත්ත ජයග්‍රහණය කරන්නට නොදී අදාළ තීන්දු තීරණ ගත යුතුයි.සුනිල් ශාන්ත මහතා (එජනිස) - ඉංගිරිය සිට බුලත්සිංහලට පිවිසෙන මාර්ගයේ හල්වතුර තොටුපොළ ආරම්භ වන ස්ථානයේ ජලය ගලා යාම විධිමත්ව සිදු නොවීම නිසා අඩි 4 සහ 2 1/2 හියුම් පයිප්ප තුනක් යොදා මාර්ගය නිසි පරිදි සකස් කැර දෙන මෙන් යෝජනා කරනවා.අයි. දයානන්ද මහතා (එජනිස) - ප්‍රශ්නයක් මතු කර ගෙන එ. ජා. ප. සහ ජ. වි. පෙ. කණ්ඩායම සභා ශාලාවෙන් ඉවත් වුණා. ලයනල් දිනපූර්ණ මහතාගේ යථා පරිදි කල්දී ඇති යෝජනාව ඉදිරිපත් කරන්නටවත් නොසිට ඉවත්ව ගියා.දික්හේනගම මාතෘ හා ළමා සායනයට අදාළ යෝජනාව ඉදිරියට මාස හයක් ගතවන තෙක් සභාවට ඉදිරිපත් නොකළ යුතු යැයි යෝජනා කරනවා.එම යෝජනාව ජයසේන වීරක්කොඩි මහතා ස්ථිර කර සභා සම්මත කෙරිණි. ඇස්තමේන්තු ඉදිරිපත් කරන ලද ව්‍යාපෘති වාර්තා කීපයක් ම සභා සම්මත කෙරිණි.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>25</day>
    </date>
    <link>http://www.dinamina.lk/2010/02/25/_art.asp?fn=r1002256</link>
    <topic>මෙවර මැතිවරණයේදී සන්ධානයටසටනක් නෑ: අපේ ජය ස්ථිරයි</topic>
    <author>ගුරුලුබැද්ද සමූහ ජී.එස්.සිල්වා</author>
    <content>අයවැය ලේඛනය පරාජය කොට මේ රජය පෙරළන්න ගත් අසාර්ථක මෙහෙයුම පරාජය කරන්න එජාපයෙන් ආ 17 දෙනාගේ කණ්ඩායම ජනපතිට ශක්තියක් වූ බව ඉදිකිරීම් සහ ඉංජිනේරු සේවා ඇමැති වෛද්‍ය රාජිත සේනාරත්න මහතා පැවැසීය.අයවැය ලේඛනය ගෙනා වෙලාවේ පෞද්ගලික රෝ්හලක බොරුවට සේලයින් හයිකරගෙන සිටි ඇතැම් අය පාර්ලිමේන්තුවට ගෙනැවිත් අයවැය ලේඛනය ජය ගත්තේ දුෂ්කරතා මැද බවත් ඒ මහතා පැවැසීය. ඇමැතිවරයා මෙසේ පැවැසුවේ කළුතර වර්නන් ප්‍රනාන්දු ක්‍රීඩාංගණයේ පැවැති ජනහමුවකදීය.ඒ මහතා මෙසේ ද කීවේය. දේශීය හා විදේශීය බලවේග මේ රජය අස්ථාවර කරන්න මාන බැලූ හැම අවස්ථාවකම විමල් වීරවංශ ලාත් අපිත් රජය ආරක්ෂා කළා. යුද්ධය ජයග්‍රහණයටත් රජයේ ශක්තිමත් බව පිටි වහලක් වුණා. පසුගිය ජනාධිපතිවරණ සටනේදී විමල් වීරවංශත්, මමත් රට පුරාම ගොස් ජනාධිපති මහින්ද රාජපක්ෂ මහතා සමඟ ජනතාව ඇමතුවා.80 ජූලි වැඩ වර්ජකයන් ගෙදර ඉඳිද්දී අපි ඇමැතිවරුන් ලෙස ඉන්න එක ලැජ්ජා නැති වැඩක්. ඒ නිසා අප ජනපති සමඟ සාකච්ඡා කොට ඒ අයට සාධාරණයක් ඉටු කරන්න කටයුතු කළා. පෞද්ගලික වෛද්‍ය විද්‍යාල ඇති කිරීමට විරුද්ධව වෛද්‍ය ක්ෂේත්‍රයේ ඇති වූ නොසන්සුන්තාව ට ඒකාබද්ධ වෛද්‍ය සංගමය පිහිටුවා ශක්තියක් ලබා දුන්නා. අද ඒ වෛද්‍යවරුන් මගේ මැතිවරණ සටනට සහාය ලබා දෙනවා.මේ මැතිවරණයේ දී එක්සත් ජනතා නිදහස් සන්ධානයට සටනක් නැහැ. අපේ ජයග්‍රහණය ස්ථිරයි. මැතිවරණයට ඇත්තේ තවත් මාසයකුත් දින 12 ක් පමණයි. පෝස්ටර් ගැසීමේදී අනෙක් අයගේ පෝස්ටර් ඉරන්න එපා. ඇන කොටා ගන්න එපා. වෛරී දේශපාලනය මේ රටින් අතු ගා දමමු. 26 දාට බුලත් කොළේ ශක්තිය පෙන්වන්න කළුතරට ඒකරාශී වෙන්න.වාසුදේව නානායක්කාර, වික්‍රමබාහු කරුණාරත්න, සිරිතුංග ජයසූරිය ලාගේ කළුතර දිස්ත්‍රික්කයේ සිටින අනුගාමිකයන් ගේ සහාය ද මට ලැබෙන බව විශ්වාසයි. ඒ අනුව මේ මැතිවරණයේදී මට කිසිම අභියෝගයක් නැහැ. මගේ විජයග්‍රහණයට අත හිත දෙන කළුතර දිස්ත්‍රික්කයේ සියලු ජනතාවට සුබ අනාතයක් පතනවා.මේ ජනහමුවට පළාත් සභා මන්ත්‍රී රංජිත් සෝමවංශ මහතා, හිටපු පළාත් සභා මන්ත්‍රිනී ධම්මිකා හඳුවල මහත්මිය ඇතුළු පිරිසක්ද සහභාගි වූහ.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>25</day>
    </date>
    <link>http://www.dinamina.lk/2010/02/25/_art.asp?fn=r1002257</link>
    <topic>බුලත්සිංහලට සමෘද්ධියෙන්කෝටියකට වැඩි මුදලක්</topic>
    <author>ගුරුලුබැද්ද සමූහ ජී. එස්. සිල්වා</author>
    <content>බුලත්සිංහල ප්‍රාදේශීය ලේකම් කොට්ඨාශයේ සංවර්ධනය වෙනුවෙන් ශ්‍රී ලංකා සමෘද්ධි අධිකාරිය රුපියල් එක්කෝටි විසිපන්ලක්ෂ පනස් හතර දහස් හාරසිය හැත්තෑහයක් වැය කර ඇති බව ප්‍රාදේශීය ලේකම් මේනකා පි‍්‍රයන්කා අබේරත්න මහත්මිය පැවසුවාය.ව්‍යාපෘති 269 ක් සඳහා වූ මේ මුදලින් මාර්ග සංවර්ධන ව්‍යාපෘති 12 ක් සඳහා වැය කළ මුදල රුපියල් 6000000 කි. ඉන් සෘජු හා වක්‍ර ප්‍රතිලාභ ලබන පවුල් ගණන 2700 කි.ආදර්ශ ගම්මාන වැඩසටහන යටතේ බෝතලේ ගංගොඩ සංවර්ධනය සඳහා ව්‍යාපෘති 13 කි. ඒ සඳහා රුපියල් 2679246 ක් වැය කොට ඇත. ප්‍රතිලාභ ලබන පවුල් ගණන 186 කි. ජන සංඛ්‍යාව අනුව 627 කි. එම ගම්මානය යටිතල පහසුකම් අතින් 90% ක ප්‍රගතියක් ලබා ඇත.“දිරිය පියස” වැඩසටහන යටතේ ඉදිකළ නිවාස සංඛ්‍යාව 20 කි. එයට සමෘද්ධි අධිකාරියේ සමාජ සංවර්ධන අංශය වැය කළ මුදල රුපියල් 1320000 කි. ඈගල්ඔය කලාපයේ නිවාස 10 ක්ද, ගොවින්න නිවාස 05 ක්ද, මහගම නිවාස 05 ක්ද වශයෙන් ඇතුªළත් මෙයට රණවිරු නිවාස 05 ක්ද ඇතුළත්ය.ජීවනෝපාය සංවර්ධනය යටතේ ව්‍යාපෘති 119 කි. ඒ සඳහා රුපියල් 1109870 ක් වැය කොට ඇත. කර්මාන්ත ව්‍යාපෘති 49 ක්, සත්ව පාලන ව්‍යාපෘති 29 ක්, අලෙවි හා සේවා ව්‍යාපෘති 27 ක්ද මෙයට ඇතුළත්ය.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>25</day>
    </date>
    <link>http://www.dinamina.lk/2010/02/25/_art.asp?fn=r1002258</link>
    <topic>ඊරියගහ ඇළ පිළිසකර කිරීමෙන් සංවර්ධන කාර්යයන් දෙකක් ඉටුවෙයි</topic>
    <author>අත්තනගල්ල විශේෂ</author>
    <content>නිට්ටඹුව නගරාසන්නයේ පිහිටි ඊරියගහ ඇළ ප්‍රතිසංස්කරණය මඟින් එකවර සංවර්ධන කාර්යයන් දෙකක් ඉටු කිරීමට අත්තනගල්ල ප්‍රාදේශීය සභාවට හැකිවී තිබේ.මේ ඇළ මාර්ගය වල් බිහිවී අවහිර වී තිබීම නිසා ජලය බැස නොයෑමෙන් ඬට්ටඹුව මං සන්ධිය අසල අත්තනගල්ල පාර සාමාන්‍ය වර්ෂාවකදී පවා ජලයෙන් යටවන තත්ත්වයක තිබිණි. එසේම මේ ඇළේ අවහිරතාව නිසාම නගරාසන්නයේ වූ අක්කර දහයක පමණ කුඹුරු යාය වගා කිරීම දීර්ඝ කාලයක් තිස්සේ අත්හැර දමා තිබිණ.අත්තනගල්ල ප්‍රාදේශීය සභාව රුපියල් ලක්ෂ 6 ක මුදලක් යොදා ඊරියගහ ඇළේ මායිම් පාදා ගැඹුරුකර පිළිසකර කිරීමට ගත් පියවර නිසා නිට්ටඹුව නගරයේ අත්තනගල්ල පාර වැහිදාට ජලයෙන් යටවීමේ ප්‍රශ්නයටද විසඳුම් ලැබී ඇත. එසේම අක්කර දහයක ඊරියගහ කුඹුරු යායද ලබන යල් කන්නයේ සිට වගාවට යොමු කිරීමට ගොවීහු සූදානම්ව සිටිති</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>25</day>
    </date>
    <link>http://www.dinamina.lk/2010/02/25/_art.asp?fn=r1002259</link>
    <topic>කළුතර නගර සභාවේ එජාප මන්ත්‍රීපුරප්පාඩුව පුරවා නෑ</topic>
    <author>වස්කඩුව සමූහ</author>
    <content>කළුතර නගර සභාවේ එක්සත් ජාතික පක්ෂ මන්ත්‍රී නීතිඥ නලින් මහේෂ් පෙරේරා මහතා ඉල්ලා අස්වීමෙන් ඇති වූ පුරප්පාඩුවට තවමත් මන්ත්‍රීවරයකු පත්කර නැත.2006 මාර්තු මාසයේ පැවැති නගර සභා මැතිවරණයේදී එක්සත් ජාතික පක්ෂයෙන් පිළිවෙළින් මනාප ලබාගත් මන්ත්‍රීවරුන් අතුරින් ඊළඟට සිටින්නේ හිටපු නාගරික මන්ත්‍රීවරියක වන ජයන්ති වීරසිංහ මහත්මියයි.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>25</day>
    </date>
    <link>http://www.dinamina.lk/2010/02/25/_art.asp?fn=r10022510</link>
    <topic>මතුගම නගරය ආශි‍්‍රතඅතුරුමාර්ග නැංවීමටකෝටියක ප්‍රතිපාදන</topic>
    <author>මතුගම සංචාරක</author>
    <content>මතුගම නගරය ආශි‍්‍රත අතුරු මාර්ග පද්ධතිය කඩිනමින් අලුත්වැඩියා කිරීමට රුපියල් කෝටියක මුදලක් වෙන්කර ඇත.මතුගම ප්‍රධාන නගරය වටා ඇති ආනන්ද මාවත, කන්නන්ගර ගම මාර්ගය, ඇතුළත්මුදලිගම මාර්ගය මධ්‍යම පාර අලුත්වැඩියා කටයුතු මේ වන විටත් ආරම්භ කර තිබේ.ම් අතුරුමාර්ග පද්ධතිය පසුගිය වකවානුවේ දැඩි ලෙස අබලන්ව තිබිණි.මේ අලුත්වැඩියා කටයුතු සිදු කරන්නේ මතුගම ප්‍රාදේශීය සභාවේ ප්‍රතිපාදනවලිනි.ප්‍රාදේශීය සභා මන්ත්‍රීවරුන්ගේ ඉල්ලීම් මත මේ මාර්ග අලුත්වැඩියා කැරේ.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>25</day>
    </date>
    <link>http://www.dinamina.lk/2010/02/25/_art.asp?fn=r10022511</link>
    <topic>ඉදිරි දෙවසර ඇතුළත මෙරටශීඝ්‍ර සංවර්ධනයක් ඇති වෙනවා</topic>
    <author>කොටදෙණියාව විශේෂ ඉන්දික නිශ්ශංක පරණවිතාන</author>
    <content>ව්‍යාපාර කරගෙන යෑමේදී ත්‍රස්තවාදය නිසා එදා නොයෙකුත් ගැටලු මතුව තිබුණත් ව්‍යාපාරිකයන් ජනපතිගෙන් ඉල්ලා සිටියේ එම ප්‍රශ්න විසඳා දෙන ලෙස නොව ත්‍රස්තවාදය අවසන් කරන ලෙස බවත් ශ්‍රී ලංකා නිදහස් පක්ෂයේ කටාන ප්‍රධාන සංවිධායිකා විශේෂඥ වෛද්‍ය සුදර්ශිනී ප්‍රනාන්දුපුල්ලේ මහත්මිය පැවැසුවාය.ප්‍රනාන්දුපුල්ලේ මහත්මිය එසේ පැවසුවේ දිවුලපිටිය, කටාන, මීගමුව මැතිවරණ බල ප්‍රදේශයන්හි ව්‍යාපාරික පිරිසක් හමුවේය. මේ සුහද හමුව වැලිහේනේ පැවැත්විණි.ප්‍රනාන්දුපුල්ලේ මහත්මිය මෙසේ ද කීවාය. ගෝලීය ආර්ථිකයේ සිදු වූ පසුබෑම ශ්‍රී ලංකාවට ද බලපෑවා. එංගලන්තය, අමෙරිකාව වගේ බටහිර රටවල් පවා ආර්ථික පසුබෑමකට පත්වෙද්දී ශ්‍රී ලංකාවේ එය සමබරව තබා ගැනීමට හැකිවීම සතුටට කරුණක්. අද ආයෝජකයන් පැමිණ නව ව්‍යාපාර ඇරැඹීමට රජය සමඟ සාකච්ඡා කරනවා. එදා සංචාරක ක්‍ෂේත්‍රයේ පසුබෑමක් ඇති වුණා. සංචාරකයන් දැන් වැඩියෙන් පැමිණෙනවා. ජනාධිපතිගේ ජයග්‍රහණයෙන් පසු එළැඹෙන දෙවසරේදී ශ්‍රී ලංකාවේ ශීඝ්‍ර සංවර්ධනයක් ඇති වේ යැයි විශ්වාස කළ හැකියි.ත්‍රස්තවාදය මැඬලීමේ ජනපතිගේ මෙහෙවරට ජෙයරාජ් ප්‍රනාන්දුපුල්ලේ ඇමැතිතුමා දැවැන්ත ශක්තියක් වුණා. ඒ නිසා ත්‍රස්තවාදීන් එතුමා ඝාතනය කළා. මගේ සැමියා ආරම්භ කළ කාර්යයන් එම ඝාතනයත් සමඟ නතර වේ යැයි ජනතාවට සැකයක් මතු වුණා. එහෙත් එතුමාගේ කාර්යයන් අඩුවක් නැතිව දිගටම කරගෙන යෑමට ඔබ වෙනුවෙන් මා ඉදිරිපත් වුණා. ජනතාවගේ ඉල්ලීම පරිදි වෛද්‍ය වෘත්තීය නවත්වා මා දේශපාලනයට අවතීරණ වුණා. එදා ඔබ මගේ සැමියාට දුන් ශක්තිය, ආශිර්වාදය නොමඳව මටත් දෙනු ඇතැයි මා බලාපොරොත්තු වෙනවා.අද මෙතැන රැස්ව සිටින්නේ ජෙයරාජ් ඇමැතිතුමාගේ හිතවතුන්. ඔවුන් එදා එතුමාට දුන් ශක්තිය මෙදා මටත් දෙනු ඇතැයි මා විශ්වාස කරනවා.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>25</day>
    </date>
    <link>http://www.dinamina.lk/2010/02/25/_art.asp?fn=s1002251</link>
    <topic>ප්‍රබල ටජිකිස්තානය පරදවා ටර්කිමෙනිස්තානය අවසන් සටනට</topic>
    <author>ප්‍රින්ස් ගුණසේකර</author>
    <content>ආසියානු පාපන්දු සම්මේලන අභියෝගතා කුසලාන තරගාවලියේ අවසන් මහා තරගයට ටර්කිමෙනිස්තානය සුදුසුකම් ලැබීය.කොළඹ සුගතදාස ක්‍රීඩාංගණයේ ඊයේ පැවැති ටජිකිස්තානය සමග අවසන් පූර්ව තරගයෙන් ගෝල් 2 – 0 ක ජයක් ලැබූ ටර්කිමෙනිස්තානය මේ තරගාවලි ඉතිහාසයේ මුල්වරට අවසන් මහා තරගයට පිවිසීමද විශේෂත්වයකි.ටර්කිමෙනිස්තානය වෙතින් පරාජයට පත්වූ ටජිකිස්තානය 2006 වසරේදී ආසියානු පාපන්දු සම්මේලන අභියෝගතා කුසලානය දිනාගත් කණ්ඩායම වූ අතර 2008 තරගාවලියේදී අනු සූරයන් බවට පත් විය.ටර්කිමෙනිස්තානය අවසන් මහා තරගය දක්වා පැමිණීමේදී අපරාජිතව සිටි අතර මූලික වටයේදී ඉන්දියාව 1 – 0 කින් හා කිර්ගිස්තානය 1 – 0 කින් පරාජයට පත්විය. උතුරු කොරියාව සමග තරගය ගෝල් 1 – 1 ලෙස ජය පරාජයෙන් තොරව නිමාවට පත්විය.ටර්කිමෙනිස්තානය ලෝක පාපන්දු ශ්‍රේණිගත කිරීමේ 134 වැනි ස්ථානයේ පසුවන අතර ආසියානු පාපන්දු කණ්ඩායම් ශ්‍රේණිගත කිරීමේ 23 වැනි ස්ථානයේ පසුවේ.ටර්කිමෙනිස්තාන – ටජිකිස්තාන අතර තරගයේ ප්‍රථම භාගය ගෝල් 2 – 0 ක් ලෙස ටර්කිමෙනිස්තානය ඉදිරියෙන් සිටි අතර දෙවැනි භාගයේදී ගෝල් ලබා ගැනීමේ පහසු අවස්ථා 3ක් පමණ ගිලිහී ගියේය. ටර්කිමෙනිස්තානය වෙනුවෙන් 34 වැනි මිනිත්තුවේදී අමානොව් ආස්ලන්මයිරට් ද 42 වැනි මිනිත්තුවේදී උරසොව්ද ගෝල් වාර්තා කළහ.ආසියානු පාපන්දු සම්මේලන අභියෝගතා කුසලාන තරගාවලියේ අවසන් මහා තරගය 27 වැනිදා රාත්‍රි 7.00ට සුගතදාස ක්‍රීඩාංගණයේදී පැවැත්වේ.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>25</day>
    </date>
    <link>http://www.dinamina.lk/2010/02/25/_art.asp?fn=s1002252</link>
    <topic>තරංග-ජයසූරිය රුහුණු පිලට ජය ගෙනෙති</topic>
    <author>ෆවුස් මොහොමඩ්</author>
    <content>හයිඩ්‍රාමනී රුහුණ කණ්ඩායමේ නායක උපුල් තරංග සහ සනත් ජයසූරිය වේගවත් පිතිහරඹයක නිරතවෙමින් ඊයේ ආරම්භවු අන්තර් පළාත් ඕවර විස්සයි – 20 ක්‍රිකට් තරගමාලාවේ ශශ්‍රී ලංකා ක්‍රිකට් ඒකාබද්ධ කණ්ඩායම සමඟ මහනුවර ධර්මරාජ විද්‍යාලයීය පිටියේදී පැවැති තරගයෙන් කඩුලු 9 ක ජයග්‍රහණයක් තම පිලට ලබාදීමට සමත් වූහ.පන්දු 58 කට මුහුණ දුන් නායක උපුල් තරංග හතරේ පහර 9 ක් සහ හයේ පහර 3 ක් සමඟ නොදැවී ලකුණු 83 ක් රැස්කළ අතර සනත් ජයසූරිය ලකුණු 53 ක් රැස්කරනු ලැබුවේ පන්දු 23 කට පමණක් මුහුණ දෙමිනි. ඊට හතරේ පහර 9 ක් සහ හයේ පහර 2 ක් අන්තර්ගත විය.ශශ්‍රී ලංකා ක්‍රිකට් ඒකාබද්ධ කණ්ඩායම පළමුව පන්දුවට පහර දී ඕවර 20 අවසානයේ කඩුලු 5 කට ලකුණු 179 ක් රැස්කළ අතර නායක හෑන්ස් ප්‍රනාන්දු පන්දු 50 කදී හතරේ පහර 7 ක් සහ එක් හයේ පහරක් සමඟ ලකුණු 66 ක් ලබා ගත්තේය. නොදැවී ලකුණු 62 ක් වාර්තා කළ කිත් රයන් විතානගේ මුහුණ දුන්නේ පන්දු 30 කට පමණි. හතරේ පහර 3 ක් සහ හයේ පහර 6 ක් ඔහුගේ ඉනිමට ඇතුළත් වී තිබිණි.ශශ්‍රී. ල. ක්‍රි. ඒකාබද්ධ පිල 179/5 (ඕවර 20) - හෑන්ස් ප්‍රනාන්දු 66, කිත්රුවන් විතානගේ නොදැවී 62, (තරංග ලක්‍ෂිත 29/2)හයිඩ්‍රාමනි රුහුණ 185/1 (ඕවර 17.5) - උපුල් තරංග නොදැවී 83, සනත් ජයසූරිය 53, දිනේෂ් චන්දිමාල් නොදැවී 42වයඹ පිලටකඩුලු 4 ක ජයක්පල්ලේකැලේ ක්‍රීඩා පිටියේදී පැවැති බස්නාහිර දකුණ සහ වයඹ කණ්ඩායම අතර තරගයේ කඩුලු 4 ක ජයක් හිමිකර ගැනීමට වයඹ කණ්ඩායම සමත්විය.වයඹ කණ්ඩායම වෙනුවෙන් දක්‍ෂ පිතිහරඹයක යෙදුනු මහේල ජයවර්ධන පන්දු 31 කදී හතරේ පහර 11 ක් සහ එක් හයේ පහරක් සමඟ ලකුණු 64 ක් රැස්කිරීමට සමත් වූවේය.බස්නාහිර දකුණ 143/7 (ඕවර 20) - නුවන් සොයිසා 34, ජානක ගුණරත්න 29, (කෞශල්‍ය ලොකුආරච්චි 23/2, අජන්ත මෙන්ඩිස් 25/2)වයඹ 145/6 (ඕවර 15.3) - මහේල ජයවර්ධන 64, (ජානක ගුණරත්න 21/2)කඳුරට පිලටලකුණු 10ක ජයක්මාස් කඳුරට කණ්ඩායමේ මුත්තයියා මුරලිදරන්, සුරාජ් රන්දිව් සහ චින්තක ජයසිංහ, බස්නාහිර උතුර කණ්ඩායමේ කඩුලු 2 බැගින් දවාලමින් අභියෝගාත්මක පන්දු යැවීමක නිරතවීම නිසා ලකුණු 10 ක පරාජයක් අත් විඳීමට බස්නාහිර උතුර කණ්ඩායමට සිදුවිය.මාස් කඳුරට පිල – 190/6 (ඕවර 20) – තරංග පරණවිතාන 67, කුමාර් සංගක්කාර 29.බස්නාහිර උතුර – 180/8 (ඕවර 20) – තිළිණ කණ්ඩම්බි 36, ඇන්ජලෝ මැතිව්ස් 32, (මුත්තයියා මුරලිදරන් 26/2, සුරාජ් රන්දීව් 26/2, චින්තන ජයසිංහ 41/2)</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>25</day>
    </date>
    <link>http://www.dinamina.lk/2010/02/25/_art.asp?fn=s1002253</link>
    <topic>ශ්‍රී ලංකා පාසල් කණ්ඩායම් අද සිංගප්පූරුවට</topic>
    <author>චන්ද්‍රා ශ්‍රී අසෝක බණ්ඩාර හිඳගොඩ මාතලේ දිසා විශේ්ෂ</author>
    <content>16 වැනි සය සාමාජික එස්. සී. සී. ජාත්‍යන්තර හොකී තරගාවලිය සඳහා සහභාගී වන ශ්‍ර‍්‍රී ලංකා පාසල් බාලක සහ බාලිකා හොකී කණ්ඩායම් අද (25) සිංගප්පූරුව බලා පිටත්ව යාමට නියමිතය.සිංගප්පූරු ක්‍රිකට් සමාජයේ සංවිධානයෙන් මේ තරගාවලිය මේ මස 27 සහ 28 යන දෙදින තුළදී සිංගප්පූරුවේ පචාත් නගරයේදී පැවැත්වේ. මෙහිදී ඉන්දියාව, ඕස්ට්‍රේලියාව, තායිලන්තය, සිංගප්පූරුව, ශ්‍රී ලංකාව ඇතුළුව රටවල් 14 ක කණ්ඩායම් තරග වැදීමට නියමිතය.මේ සංචාරයට එක්වෙන ශ්‍රී ලංකා පාසල් බාලක පිලේ නායකයා මහනුවර ත්‍රිත්ව විදුහලේ ඒ. ලුක්මන් ෂායි. කොළඹ ආනන්ද විදුහලේ හසිත ලක්රුවන් උප නායකත්වය දරයි. මේ කණ්ඩායමේ පුහුණුකරු පාලිත වාසලගේ මහතායි.ශ්‍රී ලංකා පාසල් බාලිකා පිලේ නායිකාව කටුගස්තොට සාන්ත අන්තෝනි බාලිකා විදුහලේ නයෝමි සෙනෙවිරත්න යි. එම විදුහලේම මධුමන්තී කුලසේකර උප නායිකාව ලෙස කටයුතු කරයි. මේ කණ්ඩායමේ පුහුණුකරු මල්රාජ් ෆිගේරා මහතායි.සංචාරයට එක්වෙන ශ්‍රී ලංකා පාසල් බාලක හොකී කණ්ඩායම නියෝජනය කරන ක්‍රීඩකයන් මෙසේඒ. ලුක්මාන් ෂා (නායක – ත්‍රිත්ව විදුහල, මහනුවර) හසිත ලක්රුවන් (උප නායක – ආනන්ද විදුහල, කොළඹ) කේ. ඒ. කේ. එම්. කොඩිසිංහ, එස්. ඒ. එස්. එම්. සුදුසිංහ (බණ්ඩාරනායක විදුහල – ගම්පහ) මාධව චතුරංග පෙරේරා (මරිස්ටෙලා විදුහල මීගමුව) එස්. එස්. මුණසිංහ, ඩී. පී. බී. තැන්න (විජය විදුහල මාතලේ) සුන්දර්රාජ් සුදර්ශන් (ත්‍රිත්ව විදුහල – මහනුවර) තනුක ලක්‍ෂාන් තෙන්නකෝන් (ආනන්ද විදුහල කොළඹ) අතිරේක – ජී. ජී. ලසිත රන්ධීර (රිච්මන්ඩ් විදුහල – ගාල්ල) දිනේශ් සමන්ප්‍රිය (ආනන්ද විදුහල - කොළඹ)සංචාරයට එක්වෙන ශ්‍රී ලංකා පාසල් බාලිකා හොකී කණ්ඩායම නියෝජනය කරන ක්‍රීඩිකාවන් මෙසේයි.නයෝමි සෙනවිරත්න (නායිකා - ශාන්ත අන්තෝනි බාලිකා විදුහල – කටුගස්තොට) මධුමන්ති කුලසේකර (උප නායිකා ශාන්ත අන්තෝනි බාලිකා විදුහල කටුගස්තොට) රුවන්තිකා පී. කොරළගේ (ජනාධිපති විදුහල නාවල) වත්සලා සමරකෝන්,චතුරිකා ඒකනායක (ශ්‍රී පුෂ්පදාන බාලිකා විදුහල මහනුවර) ඕමාලි යුගාන්ති පිටිගල (ගෝතමී බාලිකා විදුහල) දුෂ්සන්තී ශශිනිකා බණ්ඩාර, ලසන්ති තාරිකා ප්‍රේමසිරි (ශ්‍රී සංඝමිත්තා බාලිකා විදුහල මාතලේ) විශ්වනී මලීතා අතාවුද (යසෝදරා දේවී විදුහල ගම්පහ) අතිරේක රිෂ්මා ඒකනායක (ශ්‍රී සංඝමිත්තා බාලිකා විදුහල මාතලේ) කේෂානී හේරත් (ශාන්ත අන්තෝනි බාලිකා විදුහල කටුගස්තොට)මම සංචාරයට කණ්ඩායම් භාරව යන නිලධාරීන් මෙසේයි.කණ්ඩායම් ප්‍රධානී – ඩබ්ලිව්. එම්. තේමියදාස මහතා (විදුහල්පති ශ්‍රී සුමංගල විදුහල මහනුවර) කළමනාකරු (බාලක) ඉන්ද්‍රවංශ හේරත් මහතා කළමනාකරු (බාලිකා) ශිරෝමන්ත විජේසිංහ මහතා. ක්‍රීඩිකාවන් භාර නිලධාරිණී ප්‍රමිතා ද අල්විස් මහත්මිය. සහාය කළමනාකරු ටී. එම්. ෂාපී මහතා, බාලක පුහුණුකරු පාලිත වාසලගේ මහතා. බාලිකා පුහුණුකරු මල්රාජ් ෆිගේරා මහතා.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>25</day>
    </date>
    <link>http://www.dinamina.lk/2010/02/25/_art.asp?fn=s1002254</link>
    <topic>කොළඹ දිස්ත්‍රික් කාන්තා ක්‍රිකට් සංගමයේ නව නිල මඩුල්ල</topic>
    <author/>
    <content>ශ්‍රී ලංකාවෙහි පැරැණිම කාන්තා ක්‍රිකට් සංගමය වන කොළඹ දිස්ත්‍රික් කාන්තා ක්‍රිකට් සංගමයේ 2010 / 2011 වසර වෙනුවෙන් නිල මඩුල්ල තේරී පත් විය.අනුශාසක :- ඛනිජ තෙල් සහ ඛනිජ තෙල් සම්පත් සංවර්ධන අමාත්‍ය ඒ. එච්. එම්. ෆවුසි, උප අනුශාසක :- ස්වර්ණ සිල්වා නගරාධිපති , කෝට්ටේ , උප සභාපති , රෝහිනී ප්‍රනාන්දු , උප සභාපති , ජේෂ්ඨ පොලිස් අධිකාරි , ජයන්ත ප්‍රනාන්දු , ලේකම් රානි සිල්වා , භාණ්ඩාගාරික බී. ඒ. සී. දිප්තිකා (පොලිස් පරීක්ෂිකා) විධායක කමිටු සාමාජිකයන් , සමන්ත ජයවර්ධන , පුෂ්පා රොවෙල් , එල්. පී. දමයන්ති යන මහත්ම මහත්මීහු</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>25</day>
    </date>
    <link>http://www.dinamina.lk/2010/02/25/_art.asp?fn=s1002255</link>
    <topic>සච්න්ගෙන් ලෝක වාර්තාවක්</topic>
    <author/>
    <content>සුපිරි ඉන්දීය පිතිකරු සචින් තෙන්ඩුල්කාර් දකුණු අප්‍රිකානු පිල සමඟ ඊයේ පැවැති එක්දින තරගයේදී නොදැවී ලකුණු 200 ක් රැස්කරමින් එක් දින තරග පිටියේ ද්විත්ව ශතකයක් රැස් කළ පළමුවැනි පිතිකරු බවට පත් විය.මීට පෙර ජගත් එක්දින පිටියේ ඉනිමක වැඩිම ලකුණු සංඛ්‍යාව රැස් කිරීමේ වාර්තාව උසුලනු ලැබුවේ පාකිස්තානයේ සයිඩ් අන්වර් සහ සිම්බාබ්වේ පිලේ චාල්ස් කොවෙන්ටි විසිනි. ඔවුන් ලකුණු 194 බැගින් රැස් කිරීමට සමත් වූහ.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>25</day>
    </date>
    <link>http://www.dinamina.lk/2010/02/25/_art.asp?fn=s1002256</link>
    <topic>ඩුබායි ටෙනිස් තරගාවලියෙන් ෆෙඩරර් ඉවතට</topic>
    <author>ඩුබායි (ඒ.එෆ්.පී.)</author>
    <content>ලොව සුපිරිතම ටෙනිස් ක්‍රීඩක රොජර් ෆෙඩරර්ට පෙනහළුවල ඇතිවී තිබෙන ආබාධ තත්වයක් හේතුවෙන් සති 6ක විවේකයක් ගැනීමට සිදුවීම නිසා මේ දිනවල ඩුබායි නුවර පැවැත්වෙන අමෙරිකානු ඩොලර් මිලියන 2 ක ත්‍යාග මුදලක් හිමිවන ජගත් ටෙනිස් සම්මේලන ඩුබායි විවෘත ටෙනිස් තරගාවලියෙන් ඉවත්වීමට සිදුවී ඇත.ඩුබායි විවෘත ටෙනිස් සූරතාව සිවු වතාවකදීම ජයගත් ෆෙඩරර් මෙවර සූරතාව ජය ගැනීමේ බලාපොරොත්තුවෙන් පසුවිය. ඔහු 2003, 2004, 2005 සහ 2007 වසර වලදී ඩුබායි විවෘත ටෙනිස් සූරතාව ජයගත් අතර 2006 වසරේ දී අනුසූරතාවයට හිමිකම් කීවේය.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>25</day>
    </date>
    <link>http://www.dinamina.lk/2010/02/25/_art.asp?fn=s1002257</link>
    <topic>කොරියානු හිම ක්‍රීඩා සූරියගෙන් නව ලෝක වාර්තාවක්</topic>
    <author>වැන්කුවර් (ඒ. එෆ්. පී.)</author>
    <content>දකුණු කොරියානු හිම ක්‍රීඩා සූරිය වන කිම් යූ නා තම දිගුකාලීන ප්‍රතිවාදී ක්‍රීඩිකාව වන ජපානයේ මාඕ ආසඩා පරාජය කරමින් කැනඩාවේ පැවැත්වෙන සීත ඍතු ඔලිම්පික් තරගාවලියේ හිම මත ලිස්සායාමේ නර්තන ක්‍රීඩා ඉසව්වේ රන් පදක්කම දිනා ගැනීමට සමත් වූවාය.මේ තරග ඉසව්වේ නව ලෝක වාර්තාවක් පිහිටුවමින් ලකුණු 78.50 ක් රැස් කිරීමට කිම් සමත් වූ අතර පසුගිය වසර 2 තුළ කිම් පරාජය කිරීමට සමත් වූ එකම ක්‍රීඩිකාව වූ හිටපු ලෝක සූරිය ආසඩා ලකුණු 73.78 ක් රැස් කරමින් දෙවැනි ස්ථානයට පත්වූවාය. මෙහි තෙවැනි ස්ථානයට පත්වූයේ සත්කාරක කැනඩාවේ පෝඈන් රොසෙට්ය. ඇය රැස් කළ ලකුණු ප්‍රමාණය 71.36 කි.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>25</day>
    </date>
    <link>http://www.dinamina.lk/2010/02/25/_art.asp?fn=s1002258</link>
    <topic> විශාඛා පිහිනුම් සූරතාව වීරසුරිය නිවාසයට</topic>
    <author/>
    <content>කොළඹ විශාඛා විද්‍යාලයේ වාර්ෂික පිහිනුම් තරගාවලියේ සූරතාව වීරසුරිය නිවාසයට හිමි විය. වීරසුරිය නිවාසය ලකුණු 363 ක් ලබා ප්‍රථම ස්ථානයට පත් වෙද්දී ඩෙවෝස් නිවාසය ලකුණු 346 ක් ලබා දෙවැනි ස්ථානය දිනා ගත්තේය. පිහිනුම් ක්‍රීඩිකාවන් 500 ක් පමණ සහභාගී වූ මේ තරගාවලියේ තෙවැනි ස්ථානයට ඩයස් නිවාසය (ලකුණු 324), සිවුවැනි ස්ථානයට ජයතිලක නිවාසය (ලකුණු 321), පස්වැනි ස්ථානයට පුලිමුඩ් නිවාසය (ලකුණු 282) හා හය වැනි ස්ථානයට මොට්වානි නිවාසය (ලකුණු 257) පත් වූහ.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>25</day>
    </date>
    <link>http://www.dinamina.lk/2010/02/25/_art.asp?fn=f1002251</link>
    <topic>ෆොන්සේකාගේ පළිගැනීමේ චේතනාව</topic>
    <author>රාමන්</author>
    <content>ජනරාල්ගෙ ලෝකෙ කඩාගෙන වැටුනෙ ඡන්ද ප්‍රතිඵල නිකුත් වුණාට පස්සේ. පරාජය දැවැන්තයි. දේශපාලනයේ නියැලී සිටි කෙනෙක් නොවන නිසා ජෙනරාල්ට මේ පරාජය දරා ගැනීමට නොහැකි වුණා. ජනාධිපති මහින්ද රාජපක්ෂ දැවැන්ත ජයග්‍රහණයක් අත්පත් කර ගත් පසුවත් ජෙනරාල් එය පිළිගත්තේ නෑ. එයා වෙනුවෙන් කතා කළ ජනතා විමුක්ති පෙරමණේ නායක සෝමවංශ අමරසිංහ සඳහන් කළේ මේක කොම්පියුටර් ජිල්මාට් එකකින් ගත්ත ජයක් කියලයි.ඒත් එම සද්ධන්ත වරද ජනාධිපතිවරණ ඡන්ද පෙත්සමේ චෝදනා පත්‍රයට ඇතුළත් වී නැහැ. ඒ අනුව බොරුව අතේ් පත්තුවෙලා. ජෙනරාල් සරත් ෆොන්සේකා සඳහන් කරන්නේ ඔහුගේ රැස්වීම් වලට පැමිණි සෙනඟ දෙස බලන විට මේ පරාජය පිළිගන්න බෑ කියලයි. රැස්වීම් වලට එන සෙනගින් ජය පරාජය මනින්න බැරි බව දේශපාලනය ගැන උනන්දුවක් නොදක්වන කෙනෙක් වුණත් පිළිගන්නා සත්‍යයක්. ඒ නිසා ඔහු මමයි ජනාධිපති කියමින් සිහින ලෝකෙක පසුවෙන බවයි පෙනෙන්නේ.මේ සියල්ලේ සමස්තය තුළ දක්නට ලැබෙන්නේ සරත් ෆොන්සේකාගේ අධි තක්සේරුව. ජනරාල්වරයා පසුගිය මැතිවරණ සමයේ සිට මේ දක්වාත් පසු වෙන්නේ අධිතක්සේරුවක. එයා දැන් විපක්ෂයේ පක්ෂවල නායක කමට ඇඳල ගහක් උඩ ඉන්නවා වගෙයි. බිමට බහින්න කල්පනාවක් නැහැ වගෙයි. ඔහුගේ කල්පනාව එක්සත් ජාතික පක්ෂය වැනි දැවැන්ත පක්ෂයක් තමන්ගේ කකුල් දෙක ළඟට ගෙන්වා ගන්න වගෙයි.ඔහු තමා ලැබූ 41 ලක්ෂයක ඡන්ද ගොඩ කොහොමද ලැබුණේ කියලවත් කල්පනා කිරීමට සූදානම් නෑ. එතන තිබෙන්නේ යූ. ඇන්. පී., ජේ. වී. පී., මුස්ලිම් කොංග්‍රස්, ද්‍රවිඩ සන්ධානය වගේ පක්ෂ වල ඡන්දයි. එයින්ද වැඩි ප්‍රමාණය එක්සත් ජාතික පක්ෂයේ ඡන්දයි. එක්සත් ජාතික පක්ෂය කියන්නේ මුල් යුගයේ දී ඩී. ඇස්ලා, ඇස්. ඩබ්ලිව්. ආර්. ඩී. බණ්ඩාරනායකලා, සර්. ජෝන් කොතලාවලලා නිර්මාණය කල දැවැන්ත දේශපාලන පක්ෂයක්. අන්ත විදියට පරදින විටත් 30 % ක 32 % ක ඡන්ද පදනමක් ඇති පක්ෂයක්.මේ රටට නිදහස ලැබුණේ එක්සත් ජාතික පක්ෂයේ රජයක් යටතේ. එදා යූ. ඇන්. පී. නායකයා වූ ඩී. ඇස්. සේනානායක කීවේ ජාතියේ පියා කියලයි. එවැනි දැවැන්තයන්ගේ පක්ෂයක් මෙවර තමන්ගේ ලකුණ වූ අලියා ලකුණ අත් හැරල ජනාධිපතිවරණයේ දී ජෙනරාල් සරත් ෆොන්සේකාට සහාය දැක්වීමට තරම් නම්‍යශීලී වුණා. ලකුණත් පක්ෂයත් අත් හැර ප්‍රථම වතාවටයි එක්සත් ජාතික පක්ෂය මේ වගේ් පියවරක් ගත්තේ.ඊට දේශපාලන හේතුවක් තිබුණා. මෙවර ජනාධිපති මහින්ද රාජපක්ෂ සමග සටන යූ. ඇන්. පී. යට දිනන්න බැරි අමාරු සටනක් වුණා. තමා අන්ත පරාජයක් ලබන බව විපක්ෂ නායක රනිල් වික්‍රමසිංහ දැනගෙන සිටියා. ජනතා විමුක්ති පෙරමුණ පත්ව සිටියේ ද මෙවන් අර්බුදයක. මන්ත්‍රීවරුන් 38 ක් නියෝජනය කළ ජනතා විමුක්ති පෙරමුණේ මුළු ඡන්ද ප්‍රමාණය ලක්ෂ 2 1 / 2 කටත් වඩා අඩු වුණා. 1982 පස්සේ මේ තරම්දැවැන්ත පසුබෑමකට හා ඡන්ද පදනම අඩුවීමේ අර්බුදයකට ඔවුන් මුහුණ දී සිටියේ නැහැ. මේ නිසා ඔවුන් ද මෙවර ජනාධිපතිවරණය සදහා අපේක්ෂකයෙක් සූදානම් කරගෙනයි සිටියේ.පරදින්න හරි කියලා යූ. ඇන්. පී. අපේක්ෂකයෙක් දැම්මොත් ඔහු අනාගතේ විපක්ෂ නායක කමට හා පක්ෂ නායක කමට සටන් කරනවා. මේ සියලු තත්වයන් යටතේ රනිල් පිටස්තරයෙකුට එකඟ වුණා. පවතින ආරංචිවල හැටියට ජෙනරාල් සරත් ෆොන්සේකා හා ජනතා විමුක්ති පෙරමුණ අතර සාකච්ඡා ඇරඹී තිබෙන්නේ ඔහු (ජනරාල්වරයා) නිල ඇඳුමේ සිටියදීම වගෙයි. යූ. ඇන්. පී. ය එය දැනගෙන සිට නැහැ වගෙයි. අවසානේ යූ. ඇන්. පී. උගුලකට හසු වුණා වගෙයි. ආණ්ඩුවට තිබෙන ප්‍රශ්නය නිල ඇදුමේ සිටිය දීම ඇති වූ මේ හොර සම්බන්ධය ගැන රජයේ රහස් තොරතුරු අංශ නොදැන ගෙන සිටීමයි.කොහොම වුණත් එක්සත් ජාතික පක්ෂයටත් ජනතා විමුක්ති පෙරමුණටත් ඕනෑ වූයේ පසුගිය ජනාධිපතිවරණයෙන් මග හැර සිටීමටයි. ඊට සුදුසු අපේක්ෂකයෙක් ඔවුන් සොයා ගනු ලැබුවා. ඔහු තමා ජෙනරාල් සරත් ෆොන්සේකා. ජෙනරාල් සරත් ෆොන්සේකාට තිබුණේ රාජපක්ෂවරු සමග විරෝධයකටත් වඩා කොරෝදයක්. යූ. ඇන්. පී. යෙන් අවශ්‍ය වූයේ කොක්කෙන් බැරි නම් කෙක්කෙන් හරි ආණ්ඩුව පෙරලන්න. නැත්නම් ආණ්ඩුවට සටනක් දෙන්න. එහෙමත් නැත්නම් මේ ඡන්දයෙන් මග හරින්න.සාමාන්‍යයෙන් විපක්ෂයක් කටයුතු කරන්නේ කෙසේ හෝ බලයේ සිටින ආණ්ඩුවට රිද්දන්න. නැත්නම් පරාජය කරන්න. එම මානසිකත්වය ස්වභාවිකයි. මේ දේශපාලනය ගැන අවබෝධයක් ජෙනරාල් සරත් ෆොන්සේකාට තිබී නැහැ වගෙයි. ඔහු ජය පරාජය කෙසේ වෙතත් යූ. ඇන්. පී. ඡන්ද පාවිච්චි කර තමාගේ දේශපාලන අනාගතය හදාගන්න වැඩ පිළිවෙළකට යෑමේ සූදානමකින් දැන් පසුවන බවයි පෙනෙන්නේ. දිනුවා නම් යූ. ඇන්. පී. ය ඉවත් කර ජේ. වී. පී. ය සමග එකතු වී ආණ්ඩු කරන්නත්, රාජපක්ෂවරුන්ගෙන් පලි ගන්නත් ඔහු සූදානමින් සිටියා වගෙයි.ඊට මේ රටේ ජනතාව ඉඩ තිබ්බේ නැහැ. මේ සමස්තය තුළ නැවතත් වරද්දාගත්තේ යූ. ඇන්. පී. යයි. යූ. ඇන්. පී. ය රාජපක්ෂ විරෝධය පැත්තකට දාලා ප්‍රතිපත්තිමය දේශපාලනයක යෙදුනා නම් මෙහෙම වෙන්නේ නෑ. දැන් ජෙනරාල්වරයා සූදානම්වෙන්නේ පරාජයෙන් පසුව වුවද තමන්ට උදව් කළ එක්සත් ජාතික පක්ෂයේ අය වහලුන් කරගන්න වගෙයි. ලැබුණු ඡන්ද ටික වුවද එක්සත් ජාතික පක්ෂයේ ඡන්ද නොවන බව පෙන්වා එම පක්ෂය යටත් කරගන්නයි දැන් කොන්දේසි දමන්නේ.යු. ඇන්. පී. ය වැනි පක්ෂයක් ඊට සූදානම් වෙයිද ? ජෙනරාල් ෆොන්සේකා දිනුවා නම් ඒක වෙනම කතාවක්. පරාජිත ෆොන්සේකා වෙනුවෙන් තව දුරටත් කඩේ යන්න යූ. ඇන්. පී. ය සූදානම් නැහැ. තමාට විපක්ෂ නායක රනිල් වික්‍රමසිංහ ගත්ත ඡන්ද ප්‍රමාණයවත් ගන්න බැරි වුණ බව ඔහු කල්පනා නොකරනවා වගෙයි. මේ පසුබිම තුළ විපක්ෂ දේශපාලනයේ නැවතත් ඉස්මතු වන්නේ එක්සත් ජාතික පක්ෂය හා විපක්ෂ නායක රනිල් වික්‍රමසිංහයි.දැන් නැවතත් හෙන්ඩුව ඔහු අතෙයි. ඔහු අලියා හා එක්සත් ජාතික පෙරමුණ ඉදිරියට ගෙන තිබෙන්නේ ඒ නිසායි. පක්ෂයත්, අලියාත් පරිත්‍යාග කර යූ. ඇන්. පී. ය සම්පූර්ණ ශක්තිය යෙදෙව්වත් ෆොන්සේකාට දිනන්න බැරි වූ බව කාටවත් රහසක් නොවෙයි. ජෙනරල් වරයාගේ කටත්, හැසිරීමත් දේශපාලනයට ආධුනික කමත් ඊට හේතුවක් වුණා. ඔහු වෙනුවෙන් තවදුරටත් කඩේ යන්න යූ. ඇන්. පී. ය සූදානම් නැහැ වගෙයි. ඒ සඳහා පක්ෂයක ඡන්ද පදනම තනි පුද්ගලයෙක් වෙනුවෙන් පරිත්‍යාග කිරීමට කිසිම පක්ෂයක් සූදානම් නැහැ.එහෙත් ජෙනරාල් සරත් ෆොන්සේකා මේ යථාර්ථය පිළිගන්න සූදානම් නැහැ. දැන් ඔහු යූ. ඇන්. පී. යට නියෝග නිකුත් කරනවා. මගේ පක්ෂයට වරෙන්, මගේ ලකුණින්තරග කරපන්, මම අගමැති අපේක්ෂකයා ලෙස නම් කරපන්, මාධ්‍ය වාර්තාකර තිබුණේ එහෙමයි. ජෙනරාල්වරයා තමන්ට උදව් කළ දේශපාලන පක්ෂ වලට නියෝග නිකුත් කරන්නේ එම පක්ෂවල අය කැලෑ සටන්වලදී තමන්ට මුණ ගැසෙන හමුදාවේ සොල්දාදුවන් ගනයට දාගෙන බවයි පෙනෙන්නේ.ජෙනරාල් ෆොන්සේකා වැනි දේශපාලනයට ආධුනික වූ කෙනෙකුගේ මේ උද්දච්ච නියෝග යූ. ඇන්. පී. ය පිළිගන්නවා නම් එම පක්ෂයේ වර්තමාන නායකයන් කරන්නේ පක්ෂයේ මිය ගිය නායකයන්ටත් අපහාසයක්. යූ. ඇන්. පී. ය වගේ පක්ෂයක් සරත් ෆොන්සේකා ඉදිරියේ මේ තරම්වත් නම්‍යශීලී වීම පුදුම සහගතයි. ඔහු තමා ගැන දැඩි අධිතක්සේරුවක සිටින බව පේනවා. එක්සත් ජාතික පක්ෂය ඉදිරිපත් කළ සාධාරණ යෝජනා වුව ද ඔහු දිගින් දිගටම ප්‍රතික්ෂේප කිරීමට පෙළැඹී සිටින්නේ මේ අධිතක්සේරුව නිසයි.ජනතා විමුක්ති පෙරමුණ පැත්තෙන් ෆොන්සේකාගේ ස්ථාවරයේ වරදක් නැහැ. ඔවුන් වැටී සිටින අගාදයෙන් ගොඩ ඒමට ෆොන්සේකා වැනි තනි පුද්ගලයෙකු වුවත් ප්‍රයෝජනවත්. මේ නිසා ජනතා විමුක්ති පෙරමුණ බේරා ගැනීමට ෆොන්සේකා හරහා බිල්ලට යෑමට එක්සත් ජාතික පක්ෂය සූදානම් නැහැ වගෙයි.ජෙනරාල් දේශපාලනය ඉගෙන ගත යුතුය කියන්නේ මේ සඳහායි. මෙවන් පසුබිමක් තුළ මේ වන විට විපක්ෂ දේශපාලන බලවේග ද දෙකට තුනට කැඩිලා. ඊටත් ජෙනරාල් සරත් ෆොන්සේකාම හේතුවක් වෙලා වගෙයි. එක්සත් ජාතික පක්ෂය මේ මොහොතේ සූදානම් වෙන්නේ පරදින මැතිවරණයක බහුතර ආසන ප්‍රමාණයක් ජය ගන්න. කෙසේ හෝ අලි ටිකක් වැඩි කර ගන්න පක්ෂයක් විදියට ඒ සමග ම තමන් උදව් කළ සටන් සගයා වූ ජෙනරාල් සරත් ෆොන්සේකා වෙනුවෙන් ද යුතුකමක් ඉටු කිරීමට ඔවුන් ඉදිරිපත් වෙලා.ඔවුන් ජෙනරාල් සරත් ෆොන්සේකා ගෙන් ඉල්ලා සිටින්නේ එක්සත් ජාතික පෙරමුණෙන් නියෝජ්‍ය නායක කමක් ගෙන ජාතික ලැයිස්තුවෙන් පාර්ලිමේන්තුවට එන්න කියලයි. මේ මොහොතේ ෆොන්සේකාත්, තම ඡන්ද පදනමත් දේශපාලන ආත්ම ගෞරවයත් රැක ගැනීමේ එකම මග එය බවයි. යූ. ඇන්. පී. ය කල්පනා කරන්නේ.ප්‍රශ්නයකට ඇත්තේ මේ දේශපාලනය ජෙනරාල් සරත් ෆොන්සේකාට නොතේරීමයි. ඊට පක්ෂය බිලිදීමට යූ. ඇන්. පී. ය සූදානම් නැහැ වගෙයි. මේ වන විට යූ. ඇන්. පී. ය තීරණය වී තිබෙන බව පෙනෙන්නේ බලගතු සන්ධාන රජයේ ප්‍රබලම විපක්ෂයේ පක්ෂය වෙන්නයි. හංසයාගෙන් මැතිවරණයට ඉදිරිපත් වී අගමැති වීම කෙසේ වෙතත් විපක්ෂ නායකයා වෙන්නයි ජෙනරාල්ගේ සූදානම. මහ මැතිවරණයෙන් පසු ඔහු හිරෙන් නිදහස් කරන මෙන් යූ. ඇන්. පී. මන්ත්‍රීවරුන් හරහා උද්ඝෝෂණ ගෙනයා හැකියි. දේශපාලන වශයෙන් ෆොන්සේකා විසින් යූ. ඇන්. පී. ය තමන්ගේ අනාගත බැල මෙහෙවරකටම යොදා ගන්නා උපක්‍රමය මේ වන විට යූ. ඇන්. පී. ය පරාජය කර තිබීම වැදගත්.ආණ්ඩුවට අවශ්‍ය ඔල්මොරොන්දන් විපක්ෂයක් නොව සාධනීය විපක්ෂයකි. ආණ්ඩුවේ විකල්පය විය හැකි විපක්ෂයක් නිර්මාණය කර ගැනීම මේ මොහොතේ රජයේ වගකීමයි. ආණ්ඩුවට කඩේ යන විපක්ෂයක් යන්න මින් අදහස් වන්නේ නැහැ. එහෙත් එය ප්‍රතිපත්තිමය කාරනා ගැන වාද විවාද කරගන්නා විකල්ප අදහස් ඉදිරිපත් කරනා විපක්ෂයක් විය යුතුයි.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>25</day>
    </date>
    <link>http://www.dinamina.lk/2010/02/25/_art.asp?fn=f1002252</link>
    <topic/>
    <author>සටහන ප්‍රමිතා රන්දලී පබසරා , ඉරෝෂිනී දීපිකා ඡායාරූප - සමන් ශ්‍රී වෙදගේ</author>
    <content>ඇය සිනා නොවන්නීය. ඒ දසන් දකීවී යැයි කවුරුන් හෝ සිතන නිසා නම් නොවේ. ඇගේ පෙනුම වයස ඉක්මවා ඇති සෙයකි. බරවුණු හිසින් යුතුව සිටින ඇගේ මුහුණ තරමක් විශාලය. එය ජීවිතයේ ඇය විඳි කටුකත්වයට මතුපිටින් පෙනෙන සාක්‍ෂියක් වැනි ය. නම සුලෝචනා කියා ඇය පැවසූව ද ඇගේ දෙනුවන් එතරම් ම සුන්දර නොවූවා ය. ඇය මංමුලා වී පාර සොයාගෙන හසරක් අසමින් යන්නට වූවා ය. ජීවිතයේ ගමන් මඟ දෙස යළිත් වරක් හැරී බලන්නට ඇය නොසිතූ® මොහොතක, මා ඇගෙන් එය විමසා සිටියේ මෙලෙසිනි.”මගේ අම්මා නැතිවෙනකොට මට මාස තුනයි”ජීවිතය පටන් ගත් තැන ම එහි එක් නැවතුමක් ඇගේ ඉදිරිපිට දිස්වූයේ එලෙසිනි. සුලෝචනාට මවු සෙනෙහස අහිමි වී ගතවූයේ සිවු වසරකි.”මට අවුරුදු හතරක් වෙනකොට මගේ තාත්තත් නැති වුණා. මට කියලා හිටියේ එක ම අයියයි. ඒ වෙනකොට එයාට වයස අවුරුදු හතයි. තාත්තා නැතිවෙලා ටික දවසකින් මොකක්දෝ ලෙඩක් හැදිලා එයාවත් නැති වුණා. අන්තිමේදී මාව මේ ලෝ්කේ තනිකරන්න බෑ කියලා ලොකු අම්මා තමයි හදාගත්තේ.”මට ඇත්තේ පුදුමයකි. ඒ ඇය නොහඬන්නේ මන්ද යන්නයි. ඒ සියල්ල ඇය කියා සිටින්නේ නලයකින් ගලා යන දිය පහරක් පරිදි ය. ඒ කිසිවක හෝ හැඟීම් මාත්‍රයක්වත් තිබුණාදැයි මා නැවත ඈ දෙසට හැරී බැලුව ද, ඊට එහා කිසිවක් ඒ දෑසේ හෝ සටහන් නොවිණි. ඈ යළිත් නැවතිල්ලේ කියාගෙන යයි.”ලොකු අම්මා නුවර. එයාගේ ළඟ තමයි පොඩි කාලේ ඉඳන් හැදුනේ. නිකම්ම ගෙදර ඉන්න බැරි නිසා මං ගාමන්ට් යන්න පටන් ගත්තා. මුලින් අකමැති වුණත්, ලොකු අම්මාගෙන් බලකරලා අවසර ගත්තා.”නුවරින් පිටත් වී ගිය සුලෝචනා කටුනායක වෙළෙඳ කලාපයේ නැවතිණි. ඇගේ ජීවිතය මැෂිමත්, කම්හලත්, බෝඩිමත් අතර සිරවිය. මේ කටුක දිවිය ඈ දරා සිටියාය. කෙමෙන් කෙමෙන් වසර හතරක් ද ඉක්ම ගොසිනි. ඇගේ තුරුණු විය ඇය තනි නොකරන්නට තීරණය කර ඇති සැටියකි. මේ අතර ඇයට ඔහු හමුවන්නේ කටුනායකදී ය. ප්‍රථම ආදරය ලබන සුලෝචනාට එය මහමෙරක් විය.”තුසිත අයියා හම්බ වුණේ ගාමන්ට් ගිය කාලෙදි. ඒ වෙනකොට එයාට අවුරුදු විසි අටක් විතර. මට විසි දෙකක්. අවුරුදු ගාණක් රස්සාව කළා. කාලයක් එයා මට ආදරෙන් හිටියා. මමත් එයාට ආදරේ කළා. ලොකු අම්මා ඒ වෙනකොට මට කසාදයක් කතා කරලා තිබුණේ. එයා නුවරට කිට්ටුව. හමුදාවේ හිටියේ. ඒත් මං එයාට කැමැති වුණේ නෑ. නුවර ගියොත් අනිවාර්යයෙන් ම එයාව කසාද බඳින්න වෙන බව මං දැනගෙන හිටියා. ඒ නිසා තුසිත අයියා එක්ක පැනලා ගියා. එයාගේ ගෙවල් ගාල්ලේ. අපි යන දවසේ එයාගේ අම්මයි, තාත්තයි, නංගි කෙනෙකුයි ගෙදර හිටියා. නංගිව බැඳලා ඉන්නේ සුද්දෙක්. එහේ ගියාට පස්සේ මං ආයෙ රස්සාවට ගියේ නෑ. එයාලගේ ගෙදරමයි අපි නැවතිලා හිටියේ.”සුලෝචනා එලෙසින් ජීවිතය සොයා ගියාය. මුලින් ඇය සිතා සිටියේ තමාට ජීවිතයක් ලැබුණා කියාය. තුසිත ගේ හැසිරීම්වල මොකක් හෝ වරදක්, අමුත්තක් දකින්නට ගතවූයේ මාස හත, අටක් පමණි. දිනපතා ම ඔහු කුඩු වර්ගයක් අදින්නට පුරුදු වී සිටියේය. සුලෝචනාට උපන්නේ කුතුහලයකි. ඈ ඔහුගෙන් ඒ ගැන විමසා සිටියාය.”අයියේ” මොනවද මේ කුඩු ?. ඇයි ඔයා හැමදාම ඒවා පාවිච්චි කරන්නේ.”මේවා මේ හතියට බොන කුඩු වගයක්.”තුසිත එපමණක් කියා ලිස්සා ගියා. එහෙත් ඔහුගේ මේ රැවටීම තාවකාලික ය. සංචාරකයන්ගේ ගයිඩ් කෙනෙක් ලෙස රැකියාව කළ ඔහු ඇය හමුවන්නට ද පෙර සිට කුඩුවලට ඇබ්බැහි වී සිටි බව ඇයට දැනගන්නට ලැබුණේ පසුවය. ඒ වන විට ඇය සිටියේ වැලිකඩ හිරගෙදර ය. ඔහු කුඩු බී පොලිසියෙන් වසන්ව සිටි මොහොතේ ඇගේ කාමරයේ තිබී කුඩු පැකට් කීපයක් හමු වූ වරදින් ඇය සිරබත් කන්නට වූවාය. මාස හයකට පසු සුලෝචනා වැලිකඩ බන්ධනාගාරයෙන් නික්මෙන්නීය.ඒ වන විට ඇයගේ කුස තුළ තුසිතගේ දරුවා වැඩෙමින් සිටියේය. බන්ධනාගාරයෙන් එළියට ආ ඇයට මුහුණ දෙන්නට සිදුවූවේ නොසිතූ® අකරතැබ්බකටය.”එයා ආවේ දවස් දෙකකට පස්සේ. මාව දැක්ක ගමන් මේ නම් මගේ දරුවෙක් නෙවෙයි. උඹ කාට කියලද මේක හදාගත්තේ කියලා මගේ යටි බඩට පයින් ගැහුවා. මාව කැරකිලා ගිහින් බිම වැටුණා. ඒ පාර දරාගන්න බැරුව ගියා. එයා මාව ඉස්පිරිතාලෙටවත් ගෙනිච්චේ නෑ. එයා හැසිරුණේ යකෙක් වගේ. මට නම් එයාව එපා වුණා. ඒ වෙලාවේ මාව හොස්පිටල් ගෙනිච්චේ තුසිතලාගේ ලොකු අම්මාගේ පුතා සනත් අයියා.”රෝහල් ගතවුණ සුලෝචනා බලෙන් ම ටිකට් කපාගෙන ගාල්ල බස් නැවතුම්පොළට පැමිණෙන්නේ තනිවමය. ඒ වන විට ඇයගේ නූපන් දරුවා මෙලොවට නෑවිත්ම යන්නට ගොසින් ය. පාරට වැටුණු ඇය “නුවරට යන බස් එක ගන්නේ කොතනින්ද” කියා අසා සිටින්නේ බස් නැවතුමේ සිටින තරුණයෙකුගෙනි. මේ අවස්ථාව පැහැර හැරිය නොහැක්කකි.ඔහු නුවරට යන බස් රථයක් පෙන්වන්නට යැයි ඇය කැඳවාගෙන යන්නේ තම මිතුරන් කිහිපදෙනා ළඟටය. “මචං මේ නංගිව බස් එකකට දාලා එමුද?” ස්වේච්ඡාවෙන් ම එලෙස ඉදිරිපත් වන පිරිස අතින් ඇය දවස් දෙක තුනක්ම කරදරයේ වැටුණාය. ඔවුන්ට ඇයව මිල කළ හැකි භාණ්ඩයක් වූයේ එතැන් පටන් ය. මුදල් පමණක් සොයා යන රස්තියාදු කොල්ලන්ට ඇය තවත් එකියක් පමණි. දිනෙන් දින ඔවුන්ගේ මඩිය තරවන්නට විය.මේ අතරේදී රන්මල්ට සුලෝචනාව හමුවන්නේ හෝටලය තුළදීම ය. රන්මල් ඇයට සවන් දෙන්නට විය. ඔහුගේ මනුස්සකම ඇය බේරාගැනීමට තරම් වූවා යැයි සිතා ඇය මොහොතක් සැනසුනාය. රන්මල් ගේ අරමුණ වූයේ ඇයව තනිවම නිවසකට ගෙන යෑමටය. “මේ අපායෙන් මාව ගලවගන්න” යි සුලෝචනා කළ ඉල්ලීමට කන් නොදී සිටීමට ඔහුට නොහැකි විය.”මං මහත්තයාට ගොඩක් ආදරෙයි. එයා මං ගැන හිතලා මාව ඒ අපායෙන් ගොඩගත්තා. ඒත් මේ කාලකන්නි මිනිහෙක් නිසා අපි දෙන්නාගේ ම ජීවිතේ අවුල් වුණා. අද මට රන්මල් නැති කළේ එයාගේ අතිජාත මිත්‍රයෝ කියලා කියපු අයමයි.”සුලෝචනා අඳුරින් එළියට ආවේ රන්මල්ගේ අනුකම්පා සහගතභාවය නිසා ම ය. ඔවුන් කුරුලු කැදැල්ලක් තනා ගත්තේ සතුටින් විසීමටය.“සුළඟ සැරෙන් හමනා විටගිනිදැල් තව තව ඇවිලේවිඒ ගිනිදැල් නිවාලන්නඒ සුළඟම විවරණ දේවි””අකීකරු ද ඔබේ සිතත්....” ගීතය සෙමෙන් යමක් මුමුණා සිටී. ඇවිළුණු ගිනිදැල් නිවි නිවී යද්දී ඇයට ඔහු හමු වූ අයුරු සිතට සහනයකි. ඒ ගිනිදැල් නිවී යාමට ආසන්නය. ඔවුන් දෙපළ සිටින්නේ ඉමහත් සතුටිනි.”එදා රෑ අපි කඩෙන් කෑවේ වෙලාව හරියට ම හතයි. මං වෙනදාටත් වඩා සතුටින් හිටියේ.”ඇගේ මුහුණේ හැඟීම් කිසිවක්ම නැත. තම ජීවිතයේ යටගියාව දුක් දොම්නස්, සතුට සමඟ ගෙවී යන කතාව කීමට පැය භාගයකටත් වඩා ගෙවුණ ද, ඇගේ ඇසින් කඳුළක් වැටීම තබා උපේක්‍ෂා සහගත බව හැරුණු කොට එහි කිසිවක් ම නොවිණි. ඇය කාලය විසින් ගහක් ගලක් බවට පත් කර ඇති සෙයකි.”අපි ගෙදර ගියා විතරයි රන්මල් පුටුවේ වාඩිවෙලා ටීවී එක දැම්මා. එයාගේ යාළුවෙක් හිටියා දක්‍ෂිණ කියලා. ඇවිල්ලා කරට අත දාලා එයාගෙන් ඇහුවා “මට සුලෝචනාව දෙනවද? නැද්ද?” කියලා. රන්මල් කලබල වෙලා පුටුවෙන් නැගිට්ටා. ගත් කටට ම කිව්වා. “යකෝ මං මැරුණත් සුලෝචනාව උඹට දෙන්නේ නෑ” කියලා. ඒ දෙන්නා දිගින් දිගට ම බහින්බස් වුණා. කුණුහරුපෙන් බැනගත්තේ. මං එළියට ගියා. මට තාම හිතාගන්න බෑ ඇයි එයා මාව ඉල්ලුවේ කියලා.”ඇතුළත ද්වන්ධ සටනකි. එක්වරම සිහියට නැඟෙන්නේ මනමේ නාටකයයි. කුමරාත් කුමරියත් වනයට පිවිසෙති. එහි රජ කරනුයේ වැදි ගෝත්‍රික නායකයෙකි. කුමරියගේ රූපශශ්‍රීයෙන් මන්මත් වන වැදි රජ කුමරුන් මරා දැමීමට යත්න දරයි. නාටකය කෙළවර,”මනමේ කුමරුන් මරුමුව වැටුණා... කිමද කළේ ඔබ මේඅපරාදේ... යහතින් සිටි ඔහු ඔබ ඇණ මැරුවාමේ ඔබ දෝසා මේ ඔබ දෝසා...”ගේ ඇතුළතට පැමිණෙන ඇය දකින්නේ වැටී සිටින රන්මල් ය. අතින් ගත් පිහිය බිම දමන්නට ඔහුගේ මිතුරාට අමතක වූ සැටියකි. ඔහු සැනකින් ඈ වෙතට කඩා පනී. මනමේ කුමරුට වූ ලෙසම ඔහුට උරුම වී ඇති තත්ත්වය ඇය දකින්නේ එවිටය.කුරුඳු පොතු ගැසුවා වගේ එයාගේ පපුව ළඟ සුදු හම පේන තරමට හිලක් හෑරිලා. මගේ බෙල්ලෙන් අල්ලගෙන දක්‍ෂිණ මගේ කන ගාව කැපුවා. ඔළුව තුවාල කළා. කොණ්ඩෙන් බාගයක් ම කැපුවා. “මේ ගැන උඹ කාට හරි කිව්වොත් උඹවත් මරනවා” කියලා මගේ ඔළුවට ගැහුවා. මං සිහිය නැතුව වැටුණා. කවුරු හරි ඇවිල්ලා අපි දෙන්නව ඉස්පිරිතාලෙට ගෙනියලා තිබුණා. මම දන්නේ නෑ රන්මල් එතනදීම මාව දාලා ගිහින් කියලා. මං ඩොක්ටගෙන් ඇහුවා එයාට කොහොමද කියලා. එයාට සනීපයි කියලා ඩොක්ටර් කිව්වා.”රන්මල්ගේත්, සුලෝචනාගේත් අනතුර ගැන ආරංචි වූ රන්මල්ගේ වැඩිමල් සහෝදරියන් දෙදෙනා රෝහලට පැමිණ ඇත. “අක්කා කිව්වා එයා මැරුණා කියලා” දෙයියනේ මගේ ජීවිතේම ඉවරයි. ඇයි මාව ගෙනිච්චෙ නැත්තේ රන්මල් අයියා. මට ඔයාව බලන්න ඕන.” මම කෑගහගෙන එයාව බලන්න ගියා.රෝහලේ දින තුනක් ගත වූ පසු පොලිසිය ඇය සොයා එයි.”අන්තිමේදී පොලිසියෙන් මාව එක්ක ගිය කටඋත්තරයක් ගන්න. එයාගේ මරණයට මාව සැකයි කියලා. එදා ආපු ගමන් මම තාමත් හිරගෙදර. ඒත් එළියට ගියා කියලත් මට මගේ කියලා කිසිම කෙනෙක් නෑ. මිනීමරුවත් තාම නිදැල්ලේ. මං ඒ ගැන නඩුකාර උන්නාන්සේට රහස් කටඋත්තරයක් දුන්නා. මොනවා වෙයිද දන්නේ නෑ. දැන් අවුරුදු තුනක්ම හිරගෙදර ඇතුළේ. එළියට යන්න ලැබුණු දවසක කාගේ හරි ළඟට වෙලා වැඩක් කරගෙන එයාලටත් සලකගෙන ජීවත්වෙනවා.”නඩුව කතා කරද්දී මාව බේරෙයි. ඒත්....” ඇගේ සුසුමෙන් කියා සිටින්නේ ඇගේ අනාගතය ගැන ඇති අපැහැදිලි චිත්‍රයයි.සුලෝචනා තවමත් ගාලු බන්ධනාගාරයේ නිහඬ තාප්පය දෙස බලා සිටී.මෙහි සියලු නම් ගම් මනංකල්පිත යි.බන්ධනාගාර කොමසාරිස් ජනරාල් මේජර් ජනරාල් වී.ආර්.සිල්වා මහතා,ගාල්ල බන්ධනාගාර අධිකාරි ගාමිණී ජයසිංහ මහතා ඇතුළු ගාල්ල බන්ධනාගාර සුබසාධන අංශයේ සියලු නිලධාරීන්ට විශේෂ ස්තූතිය.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>25</day>
    </date>
    <link>http://www.dinamina.lk/2010/02/25/_art.asp?fn=f1002253</link>
    <topic/>
    <author>සටහන ප්‍රමිතා රන්දලී පබසරා , ඉරෝෂිනී දීපිකා ඡායාරූප - සමන් ශ්‍රී වෙදගේ</author>
    <content>ඈ කෙසඟ ය. හුරුබුහුටි පෙනුමක් ඇත. අහිංසක බැල්ම, ගැමි යුවතියක් බව පෙන්වන කැඩපතක් බඳු ය. සුන්දර ගමන් ලාලිත්‍ය නිසා ඇගේ පියකරු බව තව තවත් ඔප් නැංවී ඇත. වයස අවුරුදු විසි දෙකක් වන මුත්, දහ අටක පෙනුමක් ඇගෙන් දැකිය හැකි ය. උකුලට ගත් දරු සිඟිත්තිය දෙස බලමින් ඈ මද සිනහවක් පෑවා ය. එනමුදු ඒ සිනහව යට ඉකිබිඳින කඳුළක් ඇති සෙයකි. ලොවට පෙනෙන්නට සිනහ නොවී බැරිකමට සිනාසෙන මේ කාන්තාවගේ හිත පුරා පැතිර ඇති දුක්බර කතාවට සවන් යොමු කිරීමට මම සූදානම් වුණෙමි.“මං ඉපදුනේ අම්බලන්ගොඩ. නම සඳමාලි. ආදරේට හැමෝම කිව්වේ සඳා කියලා. මට අවුරුදු දෙක හමාරක දුවෙක් ඉන්නවා. මේ මගේ දුව.”සිය තුරුලට වී ඇඟිල්ලක් උරමින් සිටි දියණිය දෙස බලමින් ඇය පැවැසුවා ය. සිනහව, කඳුළ ගැන හයක් හතරක් නොදන්නා මේ දැරිවිය, අම්මාගේ පව් සමා කරන්නට බන්ධනාගාර සෙවණට පැමිණ ඇත. සඳා දුක් විඳින්නේ සිය සොහොයුරා අතින් සිදු වූ වරදක් වෙනුවෙන් ය. ඊට අමතරව සිය ආදරබර සැමියා තමාට කළ අසාධාරණය හේතුවෙන් ද දුක් විඳිමින් සිටී.“මගේ මේ දරුවගේ තාත්තා නෑ. එයා අපිව දාලා ගියා. මගේ ජීවිත කාලේ පුංචිම පුංචි සංධියේ ඉඳන් මං බොහෝ දුක් වින්දා. පාසල් ගියෙත් ගොඩාක් කරදර මැද්දේ. මට වැඩිදුර ඉගෙන ගන්න අවස්ථාව ලැබුණෙ නෑ. ඒකට හේතුවුණේ ආර්ථික ප්‍රශ්න. කොහොම කොහොම හරි පාසල් යන කාලෙදිම මට ආදරය කරන්න ලැබුණා. එයයි, මායි ගොඩක් සතුටින් හිිටියේ. එයාගේ නම සුගත්. අපි දෙන්නගේ පේ‍්‍රමයේ අවසන් ප්‍රතිඵලය විදිහට අපේ දුව නෙත්මිව අපට ලැබුණා.”සුගත් අපිව දාලා ගියා කිව්වට ඔහු ඔවුන් දාලා ගියේ කොයි ආකාරයට දැයි වටහා ගැනීමට මට නොහැකි විය. ඒ ගැන දැනගනු රිසියෙන් මම ඇගෙන් ප්‍රශ්න කළෙමි. ඇය මදක් නිහඬව සිට, නැවතත් සිය හඬ අවදි කළා ය.“එයා ජීවතුන් අතර සිටිනවා. ඒත් එයා අප දෙදෙනාගේ ජීවිතයෙන් ඈත්වෙලා. මේ දරුවට මාසයක්, දෙකක් වෙනකොට තමයි එයා අපිව දාලා ගියේ.”එයා වෙන කෙනෙක් එක්ක විවාහ වෙලාද? නැත්නම් වෙන මොකක් හරි සම්බන්ධයක් තියෙනවද? මගේ සිත තුළ දහසක් ප්‍රශ්න ඉපැදුනි. දුකෙන් මිරිකී හෙම්බත්ව සිටින මේ ගැහැනියගෙන් ඒ ගැන ඇසීමෙන් ඇය තවදුරටත් දුකට පත්වේද? එහෙත් ඈ මුහුණ දුන් දුක්බර තත්ත්වය ගැන අසා දැනගන්නා තෙක් මසිත සැනසුමක් ලබන්නේ නම් නැත. දුක් දරාගත නොහැකිව උණු කඳුළු බිබී කේඩෑරිව ගිය සදා දෙස බලන්නෙකු තුළ අනුකම්පාවක් උපදිනු ඇත. ඒ තරමට ම ඇය ප්‍රශ්නවලින් මිරිකී, හෙම්බත් වී ඇති සෙයකි.කාන්තාවකට ජීවිත කාලය තුළ මෙතරම් දුකක් ඉසිලිය හැකිද? වසර විසි දෙකක් වනවිට ඇය විඳ ඇති අපමණ දුක් කරදර. එහෙත් අපට අදහාගත නොහැකි වූවත් සදා මුහුණ දුන් ප්‍රශ්න කන්දරාව සුළුපටු නැත.“සුගත්ගෙන් මට දරුවා ලැබෙන්න ඉන්නකොට එයාට කැම්පස් යන්න ආවා. එයා කැම්පස් ගියා. සුගත් එක්දරු පියෙක් වුණා විතරයි. දරුවවයි, මාවයි දාලා යන්න ගියා. කැම්පස් ගියාට පස්සේ එයාගෙ අධ්‍යාපන මට්ටමට මාව ගැලපෙන්නේ නෑ කියලා එයා හිතන්න ඇති. රැකියාවක් කරන ඉගෙන ගත්ත, කෙනෙක්ව විවාහ කරගන්න පුළුවන්කම තියෙද්දී, මං වගේ නූගත්, රැකියාවක් නැති කෙනෙක් එක්ක ඉන්නේ මොකටද කියලා සමහරවිට එයා කල්පනා කරන්න ඇති. කොහොම කොහොම හරි වුණේ දරුවෙක් එක්ක මට තනිවෙන්න වුණ එකයි.එයාට මාව ගැලපෙන්නේ නැත්නම් මුල්කාලෙම මාව අතැරලා යන්න තිබුණා. අපි දෙන්නම එකම ගමේ. ගෙවල් දෙකම කිට්ටුව තිබුණේ. ඒ නිසා මං කවුද කියලා එයාටත්, එයා ගැන මටත් හොයා ගන්න එක අමාරු නෑනේ. එහෙම තියෙද්දිත් සුගත් මගේ ජීවිතයත්, එයාගෙ ලෙයින් ඉපැදුණු අපේ දුවත් තනි කළේ කොහොමද?”ඇය අසන ඒ පැනයට මා පිළිතුරු දෙන්නේ කෙසේද? මගෙන් පිළිතුරක් බලාපොරොත්තුවෙන් සඳා බලා සිටී. ඈ දෙස බලාගෙන සිටිනවා හැරෙන්නට මට වෙන කිසිත් කරන්නට දෙයක් නැත.“දුක කියන දේ මට හොඳට විඳලා පුරුදුයි. ඒක නිසා මං ඒ දුක කොහොම හරි විඳ ගන්නවා. මගේ තනියට දුවෙක් හරි ඉන්නවනේ කියලා වෙලාවකට මට හිතෙනවා. දුව ඇත්තටම මගේ ජීවිතේට හරි හයියක්. එයාවත් නොහිටියානම් මට මොනවා වෙයිද කියලා හිතාගන්නවත් බෑ.”“සඳා කොහොමද හිරකාරියක් වුණේ?”“ඒක අහම්බෙන් වුණ දෙයක්. තාම නඩුව අවසන් වෙලා නෑ. මගේ අම්මයි, මල්ලියි මේ හිරගෙදර ඉන්නේ. අපේ මල්ලි එක දවසක් ගාල්ලේ ඉඳන් බස් එකකින් ගෙදර ආවා. එනකොට රෑ වෙලා තිබුණේ. ඔය අතරෙදි පරණ කෝන්තරයකට අපේ ලොකු අම්මගේ පුතාලා දෙන්නෙක් මෙයාව බස් එකෙන් බස්සලා ගහලා. අපේ මල්ලිගේ හිතේ මේ තරහ තිබුණා. එයා කරපු වැඩේ මෙයාගෙන් පළිගන්න ප්ලෑන් කරපු එකයි. අපි කවුරුත් ඒ ගැන දැනගෙන හිටියේ නෑ. අපි කවදාවත් හිතුවේ නෑ අපේ නෑදෑයෝ නිසා මේ වගේ ප්‍රශ්නයක් මතුවෙයි කියලා. ඒත් නොසිතූ වෙලාවක, නොසිතූ දෙයක් වුණේ. පුංචි ප්‍රශ්නයක් දුරදිග යෑමේ ප්‍රතිඵල අද අපට සදාකාලිකව විඳවන්න වෙලා.”මිනිසුන්ට වරදින්න ගතවන්නේ සුළු මොහොතකි. සඳාට වූයේ ද ඒ දේම ය. සඳා හෝ සඳාගේ දරුවා, මව කිසිදු දිනක මෙවන් සිර කුටියක අපා දුක් විඳින්න ලැබේ යැයි සිතන්නට නැත. පතන්නට ද නැත. එහෙත් ඒ සියල්ල සිදුවී හමාර ය. සිදුවූ සියල්ල අතීතයට බාර කර පසුතැවෙනවාට වඩා, පෙරළුණු පිට හොඳ යැයි සිතා සැනසෙන්නද? එහෙත් සඳාට එසේ සිටීමට සිදුව ඇත.“අපේ මල්ලි එදා තව යහළුවෝ දෙතුන් දෙනෙක්ම අඬගහගෙන ලොකු අම්මලාගේ පුතාලට ගහන්න ගිහින්. ඔය රණ්ඩුව අතරෙදි අපේ මල්ලියි, එයාගෙ යහළුවෙකුයි ගහපු පහරකින් ලොකු අම්මලගේ පැත්තේ යාළුවෙක්ව මැරිලා. ඒ වෙලාවේ මල්ලි අපේ ගෙදරට දුවගෙන ඇවිදින් අපිට කිව්වා. මරලා දාලා තිබුණ තැනට අපේ ගෙදර හැමෝම දිව්වා. ඊට පස්සේ පොලිසියෙන් ඇවිත් අපිට අරගෙන ගියා. මල්ලි එදා රෑම පොලිසියට බාරවෙලා තිබුණා.”සඳාව සිරගෙදරට කැඳවාගෙන එන්නට සිදුවූ සිද්ධිය මෙයයි. පියා හැර දමා ගිය සිඟිති දැරිවිය උකුලට වී ‘අම්මා අම්මා’ යැයි තෙපලන වදන් අසා සිටින අයගේ නෙතග කඳුළක් උපදිනවා ඇත. සිනහව ජීවිතය තුළින් පළා ගියත්, කඳුළ ජීවිතයේ එකම හිමිකරුවා බවට පත්ව ඇතත් සඳා ඒ සියල්ල උසුලා දරා සිටින්නේ ගැහැනියකට සියලු දුක් කරදර විඳීමේ හැකියාව ඇති බව ඔප්පු කරමිනි.“මං මගේ මේ කෙටි ජීවිත කාලය තුළ ලබන්න පුළුවන් උපරිම දුක් වින්දා. ලබන්න පුළුවන් උපරිම නින්දා අපහාස ලැබුවා. තවත් මට ලබන්න කියලා දෙයක් නෑ. මං දන්නවා මගේ දරුවට කවදාවක්වත් එයාගේ තාත්තා ලැබෙන්නේ නෑ කියලා. හිරේ හිටිය ගැහැනියක් වූ නූගත් කෙනෙක්ව හොයාගෙන ආයේ කවදාවක්වත් එයා එන එකක් නෑ. මං දන්නෙ එච්චරයි.”ඇය නෙතඟ කඳුළක් රඳවාගෙන, සිය දියණියගේ හිස අතගාමින් දියණියගේ මුවට එබෙයි. එනමුදු දැරිවියගේ මුවින් නැඟුණේ සුන්දර සිනහවකි.මෙහි සියලු නම් ගම් මනංකල්පිත යි.බන්ධනාගාර කොමසාරිස් ජනරාල් මේජර් ජනරාල් වී.ආර්.සිල්වා මහතා,ගාල්ල බන්ධනාගාර අධිකාරි ගාමිණී ජයසිංහ මහතා ඇතුළු ගාල්ල බන්ධනාගාර සුබසාධන අංශයේ සියලු නිලධාරීන්ට විශේෂ ස්තූතිය.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>25</day>
    </date>
    <link>http://www.dinamina.lk/2010/02/25/_art.asp?fn=f1002254</link>
    <topic>මාළු මාළු මාළුසුපිරි වෙළෙඳසළක් ඒලු</topic>
    <author>බුද්ධිකා ඉඹුලාන ඡායාරූප : ධීවර හා ජලජ සම්පත් අමාත්‍යාංශ මාධ්‍ය ඒකකය</author>
    <content>කොළඹ ශාන්ත ජෝන්ගේ වීදියේ කඩේ මාළු වෙළෙඳාම ආරම්භ කළේ මෙයට වසර 116 කට පමණ පෙර සිටයි. එහෙත් දැන් දැන් එහි මාළු වෙළෙඳාම කිසිම පිළිවෙළක් නැත්තාසේම කඩේ පිරිසිදුකම නම් තුට්ටුවක් නොවටින්නේය.කපන ලද මාළු වලින් විසිරුණු අතුණු බහන්ද බිම හැම තැනම දමා විකුණන මසුන්ද ඒ තුළින් ගලා යන අපද්‍රව්‍යද බල්ලන් බළලුන් කපුටන්ගෙන් අඩු පාඩුවක් නැති භූමියකින්ද නාසය හකුලාගන් වන හුස්ම හිර කරන දුර්ගන්ධයන්ගෙන්ද සපිරි ශාන්ත ජෝන් මසුන් වෙළෙඳ පොළ සතර අපායකින් එකක් දැයි විටෙක සිතේ.මේ මාළු කඩේ තොග වෙළෙන්දන්ගේ ප්‍රදේශයටත් වඩා සිල්ලර මසුන් අංශයට යා යුත්තේ ඉතා කල්පනාවෙනි. කෙටියෙන්ම කියතොත් ‘මාළු කඩේට’ අඩිය තබා ඇතුළු වූ තැන්හි පටන් මාළු මිලදී ගැනීම ආපසු ඒම දක්වා කටයුතු කළ යුත්තේ අතුරේ යනවාටත් වඩා කල්පනාවෙනි. ඒ මන්ද යත් මෙහි ඇති සීමිත ඉඩ කඩ තුළ පාරිභෝගිකයා තම හැසිරීම කෙසේ විය යුතුද යන්න දෙවරක් සිතා බැලිය යුතු නිසාය.මෙහිදී මිනිසුන් එහාට මෙහාට කරමින් ඝෝෂාකාරීව මසුන් කූඩා ඔසවා යන්නන්ගෙන් බේරි නොගිය හොත් ඔවුන් රැගෙන යන මසුන්ගෙන් විසිවන අපවිත්‍ර ජලයෙන් නොමිලයේම ස්නානය වී සුවඳවත් වන්නේ පාරිභෝගිකයායි. බොහෝ දෙනා අද පුරුදු වී සිටින්නේ මාළු කඩේට යන දවසට තමන් සතුව ඇති පරණ ඇඳුමකින් සැරසී යාමටය. තමන්ගේම වාහනයකින් පැමිණිය හොත් නවතා තැබීමේ දුෂ්කරතා විදින පාරිභෝගිකයන්ද එමටයි.දිගින් දිගටම පැවත ආ මේ අඩු පාඩු කරදර නිසාත් මේ සීමිත ඉඩ කඩ තුළ මේ අපහසුතා දුරලීම ඉතා දුෂ්කර බැවිනුත් වඩාත් ඉඩ කඩ සහිත පරිසරයක ක්‍රමවත් මත්ස්‍ය වෙළෙඳ පොළක අවශ්‍යතාවය මතු වුයේ අද ඊයේ නොවේ.මෙවන් මත්ස්‍ය වෙළෙඳපොළක් ඉදි කිරීම පිළිබඳව මුලින්ම අදහසක් ඉදිරිපත් කළේ ජනාධිපති මහින්ද රාජපක්ෂ මහතායි. රටේ එවකට පැවැති අනාරක්ෂිත තත්ත්වයද මෙම පරණ මාළු වෙළෙඳ පොළ භූමියට තර්ජනයක් වීම නිසා කොළඹ නගරයට ආසන්න වෙනත්භූමි ප්‍රදේශයකට එම වෙළෙඳ සල ස්ථාපිත කිරීම ස්ථිර වුයේ ඒ නිසාමය.මෙයින් වසර 116 කට පමණ පෙර ඉදි වූ කොළඹ ශාන්ත ජෝන් මසුන් වෙළෙඳපොළ අද තිබෙන ස්ථානයේ නවීකරණය වී මහල් කිහිපයකින් යුතු වෙළෙඳපොළක් බවට පත්වී ඇත්තේ 1984 වසරේදීය.එයින් සමුගැනීම සඳහා ඉදිවෙන පෑලියගොඩ මධ්‍යම මාළු වෙළෙඳපොළ හෙක්ටයාර 3.17 ක භූමි භාගයක පිහිටා තිබේ.ශ්‍රී ලංකාවේ මාළු නිෂ්පාදනයෙන් 30 % ක ප්‍රමාණයක වෙළෙඳාම කෙරෙන්නේ ශාන්ත ජෝන් මාළු වෙළෙඳපොළ හරහායි. රටේ විවිධ ප්‍රදේශ වලින් මසුන් තොග ළඟා වන මේ වෙළෙඳපොළේ දවසකට මෙට්‍රික් ටොන්200 ක පමණ මසුන් තොග හසුරුවනු ලබයි.වසර 2008 සැප්තැම්බර් විසි තුන්වනදා මුල්ගල තැබුණු (අග්‍රාමාත්‍ය රත්නසිරි වික්‍රමනායක මහතා අතින්) පෑලියගොඩ මසුන් වෙළෙඳපොළෙහි දිනකට මසුන් මෙට්‍රික් ටොන් 500 ක් පමණ හැසිරවිය හැකි වෙයි.රුපියල් කෝටි 150 ක වියදමින් ඉදි වන මෙම වෙළෙඳපොළ සඳහා ආසියානු සංවර්ධන බැංකුව මෙන්ම ශ්‍රී ලංකා රජයද බර පැන දරයි. තොග වෙළෙඳකුටි 148 කින්ද සිල්ලර වෙළෙඳ සල් 136 කින්ද සමන්විත මෙම වෙළෙඳපොළ සියලුම යටිතල පහසුකම් වලින්ද සමන්විතය.දිනකට පතුරු අයිස් ටොන් 25 ක් නිෂ්පාදනය කළ හැකි අයිස් යන්ත්‍රාගාරයකින්ද, ශීතාගාර 03 කින්ද, අපද්‍රව්‍ය සයිලේජ යන්ත්‍රාගාරයකින්ද, අපද්‍රව්‍ය පවිත්‍රතා පද්ධතියකින්ද, ආරක්ෂිත බැමි, පුළුල් අභ්‍යන්තර මාර්ග, පිරිසිදු පානීය ජලය, විද්‍යුත් ආරක්ෂක බාධක, විදුලි ජනක යන්ත්‍ර පහසුකම්, වාහන 500 ක් එකවර ගාල් කිරීමේ පහසුකම් ද මේ නවීන මත්ස්‍ය වෙළෙඳපොළ සතුය. එමෙන්ම බැංකු පහසුකම් වලින් යුතු වීමද මෙම වෙළෙඳපොළ සතු වැදගත් අංගයක් වන අතර ඒ තුළින් වඩා කාර්යක්ෂම මූල්‍ය අවශ්‍යතා සේවා සැපයීම මගින් වෙළෙඳ පාරිභෝගික සැමට තම කටයුතු වඩාත් පහසුවනු ඇත.ඉදිවන නව මත්ස්‍ය වෙළෙඳපොළ පිළිබඳව ධීවර ඇමැතිවරයා මෙන්ම අමාත්‍යාංශ ලේකම්වරයාද දරන්නේ පාරිභෝගික හිතෛෂි මතයකි. ඔවුනගේ වදන් වලින්ම ඒවා මෙසේය.ධීවර හා ජලජ සම්පත් ඇමැති ෆීලික්ස් පෙරේරා මහතා පාරිභෝගිකයාට මෙන්ම තොග සිල්ලර වෙළෙන්දාටත් වඩාත් පහසුකම් ස්ථාපිත කිරීම මෙම ව්‍යාපෘතියේ ප්‍රධානතම අරමුණක් වුණා. ඇත්තටම ශාන්ත ජෝන් වෙළෙඳ පොළ තිබෙන ස්ථානයේ අඩුම වශයෙන් වාහන නැවැත්වීමටවත් ප්‍රමාණවත් පහසුකම් නැහැ. ඒ නිසයි මේ වෙළෙඳ පොළ තිබෙන තැනින් ඉවත් කරලා වඩාත් පහසුකම් ඇති තැනක හදන්නේ.මහින්ද චින්තන වැඩපිළිවෙළට අනුව යෝජනා වුණු එක් ව්‍යාපෘතියක් වුණු පෑලියගොඩ නව මධ්‍යම මත්ස්‍ය වෙළෙඳ පොළ මහින්ද චින්තනයේ තවත් පොරොන්දුවක් ඉටු කිරීමක්.ඕනෑම දැවැන්ත ව්‍යාපෘතියක් සිදු කිරීමේදී යම් යම් සුළු අඩු පාඩු අපහසුතා යම් කොටසකට ඇති වන්න පුළුවන්. එය පාරිභෝගිකයාට හෝ තොග වෙළෙන්දාට හෝ සිල්ලර වෙළෙන්දාට හෝ වෙන යම් කෙනෙකුට විය හැකියි. මෙවන් ගැටලු මේ ව්‍යාපෘතිය තුළින් පැන නැගී ඇත්නම් ඒවා අප සමග සාකච්ඡා මගින් විසඳා ගත හැකියි. ඒ තුළින් මෙම මධ්‍යම මත්ස්‍ය වෙළෙඳපොළෙන් වඩාත් කාර්යක්ෂම සේවාවක් ලබා ගත හැකි බව මගේ විශ්වාසයයි.ධීවර කර්මාන්ත ක්ෂේත්‍රයට සෙත සැලසීමට අමතරව අප වටා ඉන්නා පාරිභෝගිකයින්ටද උසස් සේවාවක් සැලසෙන මේ වැඩපිළිවෙළ තුළින් අපේ රටට තවත් දැවැන්ත සංවර්ධන ව්‍යාපෘතියක් එක්වීමට ඇත්තේ තව මාස කිහිපයක් පමණයි.ධීවර හා ජලජ සම්පත් අමාත්‍යාංශයේ ලේකම් ජී.පියසේන මහතා පෑලියගොඩ නව මත්ස්‍ය වෙළෙඳපොළෙහි ඉදිකිරීම් මෙම මාර්තු මස අවසානයේදී නිම වනවා. දැනට ඉදිකිරීම් කරන සමාගමට දන්වලා තියෙන්නේ අවසන් ඉදිකිරීම් කඩිනම් කරන ලෙසයි.මෙහි කඩ කාමර ලබාදීමේදී ධීවර ඇමැති ෆීලික්ස් පෙරේරා මහතා අපට උපදෙස් ලබා දී ඇත්තේ කොළඹ ශාන්ත ජෝන් මාළු වෙළෙඳපොළෙහි කඩ කාමර හිමි වෙළෙඳුන්ට ප්‍රමුඛතාවය ලබා දෙන ලෙසයි. ඒ උපදෙස් අනුව අප අමාත්‍යාංශය විසින් පුවත්පත් දැන්වීම් පළ කර ඇති අතර ඒ සඳහා අයදුම්පත් එවන අය අතරේ පැරැණි ශාන්ත ජෝන් වෙළෙඳපළේ කඩ කාමර හිමියනට ප්‍රමුඛතාවය ලබාදීමට අපි අවධානය යොමු කර තිබෙනවා.පැරැණි කඩ හිමියනට අසාධාරණයක් වීම මෙහිදී කිසිසේත් වන්නේ නැහැ. කොළඹ පිහිටි ශාන්ත ජෝන් වෙළෙඳසල ඇත්තටම දැන් ඉඩ කඩ මදියි. අපේ රටේ වැඩි වන ජනගහණයත් සමග ඇති වන පාරිභෝගික අවශ්‍යතා විවිධයි. අප ඒ අවශ්‍යතා ගැන අවධානය යොමු කළ යුතුයි. ජනාධිපති මහින්ද රාජපක්ෂ මහතාගේ උපදෙස් මත අප අමාත්‍යාංශය සිදු කළ මේ දැවැන්ත සංවර්ධන කාර්යයේ උපරිම ඵල නෙලා ගැනීමට හැකි වන දිනය වැඩි ඈතක නැහැ.එහෙත් ශාන්ත ජෝන් වෙළෙඳපොළේ වෙළෙඳ මහත්වරුන් වෙනුවෙන් හඬ නගන රොෂාන් පෙරේරා මහතා එහි යම් අඩු පාඩුද පවතින බව මතක් කර දෙන්නේ මෙසේය.සීමාසහිත ශාන්ත ජෝන් මත්ස්‍ය තොග කඩ හිමි ව්‍යාපාරික සුබ සාධක සමිතියේ සභාපති රොෂාන් පෙරේරා මහතා පෑලියගොඩ අලුත් මාර්කට් එකේ ඉඩ පහසුකම් නම් හොඳයි. ඒ ගැන සතුටට පත්විය හැකියි. නමුත් කඩ කාමර ලබාදීමේ නිසි ක්‍රමවේදයක් පවතින බවක් පෙනෙන්නට නැහැ.ශාන්ත ජෝන් පරණ මාර්කට් එකේ අපි පරණ තොග වෙළෙඳුන්ට අලුත් මාර්කට් එකේ කඩ ඉල්ලුම් කරන්න කියලා (ලිඛිතව) අපට අමාත්‍යාංශයෙන් කියනවා. මුලින්ම කිව්වේ පරණ අයට ප්‍රමුඛතාවය දීලා ඉතිරි ඒවාට ටෙන්ඩර් පටිපාටියක් අනුගමනය කරන බවයි. දැන් වෙනස් ක්‍රමයක්. ඒක අසාධාරණයි.අනෙක් එක ලොරි වලින් මසුන් බාන ක්‍රමය ගැන සෑහීමකට පත් වන්න බැහැ. විශේෂයෙන්ම අධි ශීතකරණ පහසුකම් සහිත ට්‍රක් රථ නැවැත්වීමට ඇති ක්‍රමය හරි නෑ. මේ ක්‍රම වෙනස් විය යුතුයි.මාළු මාර්කට් එකක කුලී කාරයා මාළු ඔතන කෙනා කෑලි කපන කෙනා ඉඳලා තොග මුදලාලි දක්වා කී දෙනෙක් ඉන්නවද මේ හැම කෙනාම පිළිවෙළකට නියමිත තැනක දම් වැලක් වගේ එකිනෙක සම්බන්ධ වෙලා වැඩ කළොත් විතරයි හරි විදියට මේ මාර්කට් එකෙන් ප්‍රයෝජනයක් ගන්න පුළුවන්.විශේෂයෙන්ම මම කියන්නේ මේ අලුත් මාර්කට් එකේ කඩ කාමර දීම වෙළෙඳාම් කටයුතු සිදු කිරීම හැම දෙයක්ම අඩංගු වන පරිදි ධීවර අමාත්‍යාංශයත් අපත් ගිවිසුමකට එළඹීමයි.සත්‍ය වශයෙන්ම පෑලියගොඩ නව මත්ස්‍ය වෙළෙඳ පොළ ඉදි කිරීමේදී ශාන්ත ජෝන් මාළු වෙළෙඳ පොළෙහි කාර්යන්හි එයට සංක්‍රමණය කිරීමට වෙළෙඳුන් තම කැමැත්ත පළ කළේ පැරැණි වෙළෙඳ පොළෙහි වූ තවත් අක්‍රමිකතා දූෂණ රැසක් තිබීම යැයි කීම සාවද්‍ය නොවේ.කොළඹ නගර සභාව මගින් පාලනය වූ මේ මාළු වෙළෙඳ පොළ අගාධයට ඇද දමා තිබූ බවත් ඒ ගැන කිසිම අවබෝධයක් නොමැති පිරිසක් හිතු මතේ වැඩ කිරීම නිසා ඒ දේ සිද්ධ වූ බවත් මේ යෝජනාව විමසීමේදී එදා බොහෝ දෙනකු අප සමග පැවැසූ බව අපහට මතකය.මෙයින් වසරකට හමාරකට ඔබ්බෙන් එදා කළ විමසීමකදී අපට දැන ගත හැකි වූයේ ඒ වන විටත් මසුන් වෙළෙඳ පොළේ අයිස් පහසුකම් කූල් රූම් හෙවත් ශීතාගාර පහසුකම් ශාන්ත ජෝන් වෙළෙඳ පොළේ වෙළෙන්දන්ට නොමැති බවය. ඒවා පාලනාධිකාරිය විසින් පෞද්ගලික අංශයට බදු දී ඇත.තමාට හිතුමතේ මාළු ලෑල්ලක් දමා ගන්නට නගර සභාව අවසර ලබාදීම නිසා පාරිභෝගිකයන්ට ඇවිද යන්නට වෙන්වූ බිම් තීරුවල පවා මසුන් බිම දමා ගෙන විකුණන වෙළෙන්දන් මේ වන විටද මෙම වෙළෙඳ පොළේ අඩු නැත. මුළු මාළු වෙළෙඳ පොළටම අද ඇත්තේ එකම වැසිකිළියකි. සනීපාරක්ෂක පහසුකම් සැලසීම අතින් අද ශාන්ත ජෝන් මසුන් වෙළෙඳ සල ඇත්තෙ ඉතා පහත් තලයකය.මෙම පැරැණි මත්ස්‍ය වෙළෙඳ පොළට ඈත නගර වල සිට එන මසුන් ලොරි ගණන දැන් දැන් වැඩිවී ඇත. මත්ස්‍ය අස්වැන්න සරු කාලයට ලොරි ගණන තව තවත් ඉහළ යයි. විශේෂයෙන් උතුරු - නැගෙනහිර මත්ස්‍ය අස්වැන්න ඉහළ යාම නිසා දැන් තවත් ලොරි ගණනාවක් මේ පෙළට එක්වී තිබේ. එහෙත් මෙම ලොරි නවතා තැබීමේ පහසුකම් ශාන්ත ජෝන් වෙළෙඳ සල කුටියෙහි නොමැති වීමෙන් පැන නැගී ඇත්තේ විශාල අර්බුදයකි.1984 දී ශාන්ත ජෝන් මත්ස්‍ය වෙළෙඳ පොළ නවීකරණය කරන විට මාර්කට්ටුව දෙපැත්තෙන් ලුණු වතුර ළිං 02 ක් සාදා තිබේ. අද ඒ ළිං වැසී ගොස් ඇති අතර තිබූ තැනක් පවා සොයා ගැනීම අසීරු වී තිබේ.මෙම ලුණු වතුර ළිං සාදා ඇත්තෙ කුමකටදැයි කෙනෙකු සිතනු ඇත. වෙළෙඳාම් කටයුතු අවසන් වූ පසු ලුණු වතුරෙන් ලෑලි හෝ බක්කි සෝදා දැමීමෙන් මසුන් දැවටීමෙන් එහි වන සුගඳ අවම කර ගැනීම මෙයින් ලැබූ ප්‍රයෝජනයයි.නව ආරකට මනා සැලැස්මකට රුපියල් කෝටිගණනාවක් වියදම් කරමින්ඉදි වන මෙම පෑලියගොඩ මධ්‍යම මත්ස්‍ය වෙළෙඳ පොළෙහි වෙළෙඳ කුටි වෙන් කරවා ගැනීමට අයදුම්පත් කැඳවීම තුළින් ධීවර අමාත්‍යාංශය අපේක්ෂා කරන්නේ අව්‍යාජ වෙළෙඳුන් සඳහා වඩාත් ක්‍රමවත්ව එම කුටි වෙන් කර දීම බව බලධාරීන්ගේ අදහසයි.බොන්නට වතුර ටික පවා නැතිව සිටි මත්ස්‍ය වෙළෙඳුනට වඩාත් පහසුකම් සහිත මසුන් වෙළෙඳ පොළක් ලබාදීමට ජනාධිපතිතුමන් පියවර ගෙන ඇත්තේ හිටපු ධීවර ඇමැතිවරයකු ලෙස තමන් ධීවර ක්ෂේත්‍රයට එක් කළ යුත්තේ මොන මොන පහසුකම් දැයි වඩාත් නිවැරැදිව තෝරා ගෙනය.ධීවර කාර්මිකයා වෙතින් පාරිභෝගිකයා වෙත සපයන මසුන් වඩාත් පිරිසිදුව සෞඛ්‍යාරක්ෂිතව ඉහා පහසු සාධාරණ මිලකට පාරිභෝගික ජනතාව වෙත මෙම වෙළඳ පොළ මගින් ලබා දෙන දිනය වැඩි ඈතක නොවන්නේය.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>26</day>
    </date>
    <link>http://www.dinamina.lk/2010/02/26/_art.asp?fn=n1002261</link>
    <topic>මවුබිම ස්වාධීනව නැගී සිටින විටඇතැම් රටවල් කකුලෙන් අදිනවා</topic>
    <author>ධනුෂ්ක ගොඩකුඹුර</author>
    <content>රට ස්වාධීනව දෙපයින් නැගී සිටීමට උත්සාහ කරන විට ඇතැම් රටවල් ඊට ඊර්ෂ්‍යාවෙන් කකුලෙන් අදින බවත්, කුමන බලවේග ඉදිරිපත් වී කුමක් කළත් මවුබිම රැක ගැනීමේ හා රට ගොඩනැගීමේ කාර්යය අකුරටම ඉටු කරන බවත්, ජනාධිපති මහින්ද රාජපක්ෂ මහතා කීය. ජනාධිපති මහින්ද රාජපක්ෂ මහතා මේ අදහස් පළ කෙළේ කෙරවළපිටිය ද්විත්ව චක්‍රීය තාප විදුලි බලාගාරයේ දෙවැනි අදියර ජනතා අයිතියට පත් කිරීමේ අවස්ථාවට ඊයේ (25) එක්වෙමිණි.2005 වසරේ රට භාර ගන්නා විට රටට අහිමිව තිබූ බොහෝ දේවල් මේ වනවිට නැවතත් ජාතියට හිමි කර දීමට සමත් වී ඇති බව ජනාධිපතිවරයා මෙහිදී කීවේ ය.විදුලිය වෙනුවෙන් ජනතාවට ගෙවන්නට සිදුව තිබෙන වියදම තවදුරටත් අඩුවිය යුතු බව පෙන්වා දුන් ජනාධිපතිවරයා වැඩියෙන් නිෂ්පාදනය කරන විට එහි වාසිය පාරිභෝගිකයා වෙත ලබා දිය යුතු බවත් කීවේ ය.දේශීය ඉංජිනේරුවන්, උගතුන් කෙරෙහි වැඩි විශ්වාසයක් තැබූ රජයක් වශයෙන් ඔවුන්ගෙන් රටට තව තවත් ප්‍රයෝජනගත හැකි වැඩපිළිවෙළ සැකසිය යුතුව ඇතැයිද පැවැසී ය.රටට එල්ල වන බලශක්ති අර්බුදවලදී පවතින ආණ්ඩුව කුමක් ද කියා ගැටලුවක් නොමැති බව පැවැසූ ජනාධිපතිවරයා කුමන ආණ්ඩුවක් වුව ඒවාට මුහුණ දිය යුතු බවත් කීවේ ය. මේ රටේ ආර්ථිකය ගොඩනැගීමට බලාපොරොත්තු වෙනවා නම් අනිවාර්යයෙන්ම විදුලිබල ධාරිතාව ඉහළ දැමිය යුතුයි. විදුලි බලය නොමැතිව රටක් සංවර්ධනය කළ නොහැකි යි යැයි ද ජනාධිපතිතුමා වැඩිදුරටත් පැවැසී ය.විදුලිබල හා බලශක්ති ඇමැති ඩබ්ලිව්. ඩී.ජේ.සෙනෙවිරත්න මහතාද මෙහිදී අදහස් දැක්වීය. ඇමැති ෆීලික්ස් පෙරේරා , සරත් කුමාර ගුණරත්න, ජනාධිපති ජ්‍යෙෂ්ඨ උපදේශක බැසිල් රාජපක්ෂ මහත්වරු ඇතුළු පිරිසක් ද මේ අවස්ථාවට එක්වූහ.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>26</day>
    </date>
    <link>http://www.dinamina.lk/2010/02/26/_art.asp?fn=n1002262</link>
    <topic>නාම යෝජනා අද දහවල් 12තෙක්: විරෝධතා සඳහා ප.ව.1.30 දක්වා ඉඩ</topic>
    <author>දයා පෙරේරා</author>
    <content>පාර්ලිමේන්තු මහා මැතිවරණය සඳහා නාමයෝජනා බාර ගන්නා අවසන් දිනය අද (26) යි.නාමයෝජනා බාර ගැනෙන දිස්ත්‍රික් ලේකම් කාර්යාල විසි දෙකේ ම විශේෂ ආරක්ෂක විධිවිධාන යොදවන ලෙස මැතිවරණ කොමසාරිස් දයානන්ද දිශානායක මහතා දිස්ත්‍රික් තේරීම්භාර නිලධාරීන්ට නියෝග කර ඇත.නාමයෝජනා කලින් දිනවල බාර දී ඇති අයට අවසර පත් තුනක් නිකුත් කැරෙන බැවින් තේරීම්භාර නිලධාරි කාර්යාලයට ඇතුළු විය හැක්කේ එම අවසර පත් ඇති අයට පමණි. එම අවසරපත් මාරුකරගෙන වංචනිකව පැමිණ ඇතුළුවිමට ඉඩ ඇති බැවින් නම සහ හැඳුනුම්පත් පරීක්ෂාකර නාමයෝජනා බාර ගන්නා ශාලාවට ඇතුළු කැර ගත යුතු බවට ද මැතිවරණ කොමසාරිස්වරයා උපදෙස් දී ඇත.අද දහවල් 12.00 දක්වා නාමයෝජනා බාරගැනේ. විරෝධතා ඉදිරිපත්කිරීම සඳහා එතැන් සිට ප.ව. 1.30 දක්වා පැය එකහමාරක කාලයක් ලැබේ. දේශපාලන පක්ෂ අතර ගැටුම් ඇති නොවන පරිදි පක්ෂ අනුව තේරීම්භාර නිලධාරි කාර්යාලයෙන් පිටත සුදුසු ස්ථාන වෙන්කරදීමටත් උපදෙස් ලබා දී තිබේ.දිස්ත්‍රික් ලේකම් කාර්යාල (කච්චේරි) වල අද සාමාන්‍ය මහජන සේවා ක්‍රියාත්මක නොවේ. ස්වාධීන කණ්ඩායම් සඳහා ඇප මුදල් බාර ගැනීම ඊයේ (25) දහවල් 12.00 ට අවසන් විය. ඊයේ දහවල් වන විට ස්වාධීන කණ්ඩායම් 226ක් ඇප මුදල් තැන්පත් කර තිබිණි.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>26</day>
    </date>
    <link>http://www.dinamina.lk/2010/02/26/_art.asp?fn=n1002263</link>
    <topic>සනත් ජයසූරියගෙන් මාතර රෝහලට රු. ලක්‍ෂ 5ක්</topic>
    <author>බන්ධුල ගුණසේතර, මාතර දිසා විශේෂ සහ මාතර විශේෂ</author>
    <content>එක්සත් ජනතා නිදහස් සන්ධානයෙන් මාතර දිස්ත්‍රික්කයට තරග කරන සුපිරි ක්‍රිකට් ක්‍රීඩක සනත් ජයසූරිය මහතා ඊයේ (25 දා) පස්වරුවේ මාතර මහ රෝහලට රුපියල් ලක්ෂ පහක (5,00000.00) විශේෂ පරිත්‍යාගයක් කෙළේ ය.මහ මැතිවරණ අපේක්ෂකයකු වශයෙන් නාම යෝජනා භාරදීමෙන් පසු සුපුරුදු පරිදි සිදු කෙරෙන රිය පෙරහර, පෙළපාලි වැනි දේ අත්හැර ඒ වෙනුවෙන් වැය කෙරෙන මුදල් මාතර රෝහලේ අසරණ රෝගීන් වෙනුවෙන් වෙන් කරමින් මේ මුදල් පරිත්‍යාගය සිදු කරන බව සනත් ජයසූරිය මහතා ‘දිනමිණ’ ට පැවැසීය.මෙම මුදල් පරිත්‍යාග කිරීමේ විශේෂ අවස්ථාවේ දී අදහස් දැක්වූ ජයසූරිය මහතා මෙසේ ප්‍රකාශ කෙළේ ය.රජයේ රෝහල්වල වැඩි දියුණුව සඳහා රජයට පමණක් මුදල් වැය කිරීමට හැකියාවක් නෑ. සෞඛ්‍ය, අධ්‍යාපන වැනි අත්‍යවශ්‍ය ජාතික සේවාවන් සඳහා පරිත්‍යාගශීලීන්ගේ දායකත්වය අත්‍යවශ්‍ය වෙනවා.මා උපන් ගමේ ප්‍රධානතම රෝහල වන මාතර රජයේ රෝහලට සද්කාරයක් කිරීමට හැකිවීම පෞද්ගලිකව මා ලැබූ ජයග්‍රහණයක් වශයෙන් සළකනවා. මාතර මහ රෝහලට රුපියල් ලක්‍ෂ පහක මුදල් ප්‍රදානය කිරීමට මා තීරණයක් ගත්තේ දේශපාලනයට පිවිසීමට ද පෙරයි.මීට දෙවසරකට පමණ පෙර ආරම්භ කෙරුණු මාතර මහ රෝහල් සංවර්ධන පදනමේ විශේෂ ඉල්ලීමකට අනුව එම රෝහලේ වැඩි දියුණුව අරමුණු කරගෙන තම පෞද්ගලික මුදලින් රුපියල් ලක්‍ෂ පහක මුදලක් මාතර මහ රෝහලට ප්‍රදානය කිරීමේ උත්සවයට සහභාගිවෙමින් ඒ මහතා එසේ පැවැසීය.මාතර මහ රෝහල් ළමා ක්‍රීඩාංගන පරිශ්‍රයේ දී 25 වැනි දින පැවැත්වූ මේ චාම් උත්සවයට රෝහලේ වෛද්‍යවරුන්, වෛද්‍යවරියන්, හෙද හෙදියන් ඇතුලු කාර්ය මණ්ඩලයේ ජ්‍යෙෂ්ඨ නිලධාරින් සහභාගී වූහ. සනත් ජයසූරිය මහතා විසින් රුපියල් ලක්‍ෂ පහක් වටිනා චෙක්පත මාතර මහ රෝහලේ අධ්‍යක්‍ෂිකා සමුද්ධි සමරකෝන් වෛද්‍යතුමියට භාර දුන්නේ ය.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>26</day>
    </date>
    <link>http://www.dinamina.lk/2010/02/26/_art.asp?fn=n1002264</link>
    <topic>ඉදිරි දෙසතියේ දී ෆොන්සේකාට සිවිල් නීතිය යටතේ අධි චෝදනා</topic>
    <author>ස්වර්ණා විජේකෝන්</author>
    <content>විශ්‍රාමික ජෙනරාල් සරත් ෆොන්සේකා මහතාට විරුද්ධව ඉදිරි දෙසතියේදී සාමාන්‍ය නීතිය යටතේද අධිචෝදනා ගොනු කිරීමට නියමිත බව අපනයන සංවර්ධන හා ජාත්‍යන්තර වෙළෙද කටයුතු ඇමැති මහාචාර්ය ජී. එල්. පීරිස් මහතා පවසයි.හමුදා නීතිය යටතේ අත්අඩංගුවට ගෙන රඳවා සිටින සරත් ෆොන්සේකා මහතාට හමුදා නීතිය යටතේද ඊට අමතරව සාමාන්‍ය නීතිය යටතේද නඩු පවරා අධි චෝදනා ගොනු කිරීමට නීතිපතිවරයා තීරණය කරනු ඇති බවත් ඇමැති ජී. එල්. පීරිස් මහතා සඳහන් කරයි.දණ්ඩ නීති සංග්‍රහය යටතේ සියලු පුද්ගලයන් නීතිය ඉදිරියේ එක හා සමාන බැවින් තරාතිරම නොබලා ෆොන්සේකා මහතාට එරෙහිව නීතිය ක්‍රියාත්මක කිරීමට පියවර ගැනීමෙහි කිසිදු වරදක් නොමැති බවත් ඇමැතිවරයා සඳහන් කෙළේය.ඇමැති ජී. එල්. පීරිස් මහතා මේ බව සඳහන් කෙළේ රජයේ ප්‍රවෘත්ති දෙපාර්තමේන්තුවේදී ඊයේ (25) විශේෂ ප්‍රවෘත්ති සාකච්ඡාවකට සහභාගි වෙමිනි. එහිදී වැඩිදුරටත් අදහස් දැක්වූ ඇමැති ජී. එල්. පීරිස් මහතා සඳහන් කෙළේ සාමාන්‍ය නීතිය යටතේද සරත් ෆොන්සේකා මහතාට චෝදනා රැසක් පවතින බවයි.වංචා කිරීම, වංචා කිරීමට අනුබල දීම, වංචා සිදුකිරීම සඳහා කුමන්ත්‍රණ කිරීම ෆොන්සේකා මහතාට ඇති චෝදනා වේ. විශේෂයෙන් හයිකෝප් ගනුදෙනුව හරහා ෆොන්සේකා මහතාගේ පවුලේ අයට යහපතක් වූවද රටට සිදුවී ඇත්තේ අයහපතක් බව ඇමැතිවරයා සඳහන් කෙළේය.එමෙන්ම හමුදාව තුළ අසහනය නිර්මාණය කිරීමට ප්‍රයත්න දැරීම, පැනගිය හමුදා සෙබළුන් ළඟ තබා ගැනීම, ඔවුන් රඳවාගෙන ප්‍රචණ්ඩ ක්‍රියාවන්හි නිරතවීමට ප්‍රයත්න දැරිම ආදියද ෆොන්සේකා මහතාට එල්ල වන චෝදනා බව ඇමැති ජී. එල්. පීරිස් මහතා පැවැසීය.මේ චෝදනාවලට අමතරව, විදේශ විනිමය පාලක පනත උල්ලංඝණය කරමින් පෞද්ගලික බැංකුවක රුපියල් ලක්ෂ හත්සිය පනහක මුදලක් රඳවා තැබීමට අනුබල දීමත් ෆොන්සේකා මහතාට එල්ල වී ඇති චෝදනාවක් බව ඇමැතිවරයා කීය.මේ සියලු චෝදනා ගොනු කරමින් ඉදිරි දෙසතියේදී සරත් ෆොන්සේකා මහතාට එරෙහිව අධිචෝදනා පත්‍ර ගොනුකරන බවත් ඇමැතිවරයා සඳහන් කෙළේය. මෙහිදී වැඩිදුරටත් අදහස් දැක් වූ ඇමැති ජී. එල්. පීරිස් සඳහන් කෙළේ පසුගිය කාලයේ දී ශ්‍රී ලංකාවේ නීති ක්ෂේත්‍රය අපකීර්තියට ලක් කිරීමට ඇතැම් අය උත්සාහ කළ බවය.ශ්‍රී ලංකාවේ නීති ක්ෂේත්‍රය අසාධාරණ බව සඳහන් කරමින් ශ්‍රී ලංකාව හා ජාත්‍යන්තරය අතර පවතින ආර්ථික සබඳතා බිඳ දැමීමටත් ඇතැම් අය උත්සාහ කළ බවද හෙතෙම අවධාරණය කෙළේය.එවැනි අයට නිවැරදි පිළිතුරක් ලබාදෙමින් හමුදා නීතිය යටතේ අත්අඩංගුවට පත්ව සිටින සරත් ෆොන්සේකා මහතා තවදුරටත් රඳවා තැබීමට ශ්‍රේෂ්ඨාධිකරණය නියෝග කිරීම මගින් නිවැරදි පිළිතුරක් ලබා දී ඇති බවත් ඇමැතිවරයා කීය.ශ්‍රේෂ්ඨාධිකරණය ලබා දී ඇති තීන්දුව මගින් මනාව පැහැදිලි වන්නේ ෆොන්සේකා මහතාට විරුද්ධව නඩු නිමිත්තක් පවතින බැවින් ඒ මහතා තවදුරටත් රඳවා තැබීමට නියෝගකැර ඇති බවයි. එමෙන්ම ශ්‍රී ලංකාවේ අධිකරණ පද්ධතිය ක්‍රියාත්මක වන්නේ විනිවිදභාවය හා රටේ පවතින නීතිය අනුව බවත් ඇමැතිවරයා අවධාරණය කළේය.රොබට් ඕ බ්ලේක්, ලියන් ෆොක්ස් වැනි විදේශීය නියෝජිතයන්ද මේ තීන්දුව පිළිබඳව විවිධ අදහස් පළ කොට තිබූ බවත් හෙතෙම පැවැසීය.ඔවුන් කවරාකාරයේ ප්‍රකාශ සඳහන් කළ ද, ශ්‍රී ලංකා දේශපාලනයෙහි මුහුණුවර හොඳින් වෙනස් වී ඇති බව ශ්‍රී ලංකාවේ හිටපු අමෙරිකානු තානාපතිනි ඇරෂිමා ෂේපර් මහත්මිය සඳහන් කර තිබූ බවත් ඇමැතිවරයා සඳහන් කෙළේය.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>26</day>
    </date>
    <link>http://www.dinamina.lk/2010/02/26/_art.asp?fn=n1002265</link>
    <topic>පැරිසියේ වෙසෙනදවල් මිගෙල් රෑ දනියෙල් ලා</topic>
    <author/>
    <content>පසුගිය සෙනසුරාදා දිනක පැරීසියේ ශ්‍රී ලංකා තානාපති කාර්යාලය ඉදිරියේ ජවිපෙ සංවිධානය කළ පෙළපාළියක් පැවැත්විණි. ශ්‍රී ලංකා රජයටත් තානාපති කාර්යාලයටත් විරෝධය පළ කිරීමට පැවති එම පෙළපාළියට පැමිණ සිටියේ පනහකටත් අඩු පිරිසකි. ඒ පැරිසියේ වසන ලක්ෂයක් පමණ ලාංකිකයින් අතුරිනි.ඉන්පසු ඉරුදින තානාපති කාර්යාලයේ පි‍්‍රය සම්භාෂනයක් සහ රාත්‍රි භෝජන සංග්‍රහයක් පැවැත්වුණේ සංචාරක ඇමැති අචල ජාගොඩ මහතා වෙනුවෙනි. එයට පැමිණි පිරිස අතර පෙළපාලියේ ඉදිරියෙන්ම සිටි සිංහල සහ අධ්‍යාපන සංවිධානවලට අයත් රනවි බණ්ඩාර ආනන්ද මාපටුන, සහ ජී. රත්නායක විශේෂයෙන් කැපී පෙනුණේ ඔවුන් පෙර දින පෙළපාළියට සහභාගි වූවා පමණක් නොව එහි කතා ද පැවැත්වූ බැවිණි.දේශප්‍රේමී පැරිස් වැසියන් කිහිපදෙනෙක් එම ද්‍රෝහීන් තිදෙනාට කෙළින්ම කථාකර ඔබ තානාපති කාර්යාලයේ සත්කාර විඳින්නේ එයටම විරුද්ධව පෙළපාළි පැවැත්වූ බව අමතක වී දැයි විමසූහ. එහෙත් ඔවුන් දිගටම සත්කාර භුක්ති වින්දේ ලැජ්ජා නැති කම මහ මුදලිකමටත් වඩා ඉහළ බව පිළිබිඹු කරමිනි.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>26</day>
    </date>
    <link>http://www.dinamina.lk/2010/02/26/_art.asp?fn=n1002266</link>
    <topic>දහසය හැවිරිදි මව සියකුලුඳුල් දරුවා කැලේ දමලා</topic>
    <author>අශෝක සේනාරත්න අනුරාධපුර සමූහ</author>
    <content>හේනක පැලකදී 16 හැවිරිදි තරුණියක් ප්‍රසූත කළ දරුවා පොහොර බෑගයකට දමා තිබියදී පොලිසිය විසින් 24 දා සොයාගෙන ඇත. එප්පාවල මාවතගම ප්‍රදේශයේ කැලෑබද හේනකදී මේ සිද්ධිය සිදුවී ඇත.ප්‍රසූත කළ ළදරුවා පොහොර බෑගයකට දමා මව එප්පාවල රෝහලට ප්‍රතිකාර ලබා ගැනීම සඳහා ඇතුළත් වී ඇත.මවගේ සෞඛ්‍ය තත්ත්වය ගැන සැක පහළ වූ රෝහල් කාර්ය මණ්ඩලය තොරතුරු විමසා එප්පාවල පොලිසියට දැනුම් දී ඇත. මේ සිද්ධිය 24 දා දහවල් සිදුවී ඇති අතර සිද්ධියෙන් පසු පැය ගණනාවකට පසුව පොලිසිය හේනට යන විටත් බිළිඳා පොහොර බෑගයේ නිරුපද්‍රිතව කෑගසමින් සිටි බව එප්පාවල පොලිසිය සඳහන් කරයි.ළදරුවා එප්පාවල පොලිසියේ නිලධාරින් විසින් රෝහල වෙත ගෙනඒමෙන් පසු අනුරාධපුර ශික්ෂණ රෝහලට යැවිණි. දැනට අනුරාධපුර ශික්ෂණ රෝහලේ 27 වාට්ටුවේ මේ බිළිදා සුවසේ පසුවෙයි.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>26</day>
    </date>
    <link>http://www.dinamina.lk/2010/02/26/_art.asp?fn=n10022612</link>
    <topic>රට වෙනුවෙන් යුතුකම් ඉටු කළවිමල් සුවිශේෂී පුද්ගලයෙක්</topic>
    <author>ධනුෂ්ක ගොඩකුඹුර</author>
    <content>කුරුඳුවත්තේ නායකයන් මෙන්ම තමන්ගේම පක්ෂයේ අයත් එක්ව විවිධ චෝදනා එල්ල කරද්දී ඒවාට නොසැලී මුහුණ දෙමින් රට වෙනුවෙන් සිය යුතුකම ඉටුකළ විමල් වීරවංශ සුවිශේෂී පුද්ගලයකු බව ජනාධිපති මහින්ද රාජපක්ෂ මහතා ප්‍රකාශ කෙළේය.ජනාධිපතිතුමා මේ අදහස් පළ කෙළේ ජාතික නිදහස් පෙරමුණේ නායක විමල් වීරවංශ මහතා පාර්ලිමේන්තුවේදී කළ විශේෂ ප්‍රකාශ ඇතුළත් “ගරු කථානායකතුමනි” ග්‍රන්ථය එළිදැක්වීමේ උළෙලට පෙරේදා (24) අරලියගහ මන්දිරයේදී එක්වෙමිනි.ජනාධිපති මහින්ද රාජපක්ෂ මහතා එහිදී වැඩිදුරටත් මෙසේද ප්‍රකාශ කෙළේය. මේ ග්‍රන්ථය එළිදැක්වීමේ අවස්ථාවට එක්වන්න ලැබීම පිළිබඳව ඉතා සතුටු වෙනවා. රට නිදහස් කර ගන්න කළ ප්‍රකාශ මෙසේ එළිදක්වා තිබෙනවා. අද වනවිට රටම නිදහස්. මේ රට නිදහස් කර ගන්න අපරිමිත කැපවීම් කළ පිරිස අතර විමල් වීරවංශ සුවිශේෂී පුද්ගලයෙක්. ඔහු ජාතික ආරක්ෂාව වෙනුවෙන් පාර්ලිමේන්තුව නියෝජනය කරමින් කළ විශේෂ ප්‍රකාශ මෙහි ඇතුළත්.රටක පාර්ලිමේන්තුව නියෝජනය කරන මන්ත්‍රීවරයකු තම රට පිළිබඳව, රට යන මාවත පිළිබඳව රටට එල්ල වෙන උවදුරු පිළිබඳව මහත් සංවේදීව සිටිය යුතු බව මා විශ්වාස කරනවා. විමල් ජාතික ආරක්ෂාව දෙස ඉතා උනන්දුවෙන් බලා සිට ඒ සෑම උවදුරක් පිළිබඳවම පාර්ලිමේන්තුවේ විශේෂ ප්‍රකාශයක් කරමින් ලෝකයත් රටත් දැනුවත් කළා.පසුගිය කාලයේ නොයෙක් බලපෑම් රටට ආ බව ජනතාවට අමුතුවෙන් කිව යුතු නැහැ. ලෝකයෙන් වගේම මේ රට ඇතුළිනුත් මේ බලපෑම් එල්ල වුණා. මේ බලපෑම් පිළිබඳව ජනතාව දැනගත්තේ ප්‍රමාද වෙලා. නමුත් පාර්ලිමේන්තුව හරහා මේ පිළිබඳව රට දැනුවත් කිරීම සියලු දේශපාලනඥයන්ගේ යුතුකමයි. විමල් තමන්ගෙන් රටට ඉටුවිය යුතු යුතුකම් අප්‍රමාදව ඉටු කරන්නට හැමවිටම ඉදිරිපත් වුණා.පාර්ලිමේන්තුවේදී ඔහු ක්‍රියාකාරි වූ ආකාරය දෙස බැලුවාම මට පෙනුණේ විමල් සිය පක්ෂය ද රටටද කියා තීරණයක් ගන්නට වූ හැම මොහොතකම පක්ෂයට පෙර රට යන මතයේ සිටි බවයි. හැම අවස්ථාවකම ඒ බව පැහැදිලි වුණා. අපි පළාත් සභා, ජනාධිපති මැතිවරණවලට ගියාම පාර්ලිමේන්තුව ඇතුළත මෙන්ම පිටතදිත් යුතුකම නොපිරිහෙලා ඉටුකළා.විශේෂයෙන් පසුගිය යුගයේ නොයෙක් චෝදනා එල්ල කළ පිරිස ජනාධිපතිවරණයේදී එකට එකතු වී මඩ ව්‍යාපාරයක් එල්ල කරන විට ඒවාට සෘජුව පිළිතුරු දුන් නායකයකු වන්නේ විමල්. ඔහු සමඟ ප්‍රශ්න තිබූ අය සිටියා. කුරුඳුවත්තේ නායකයන්ට ඔහු සමඟ ප්‍රශ්න තිබුණා. ඔවුන් විමල්ට පහර ගැහුවා. කුරුඳුවත්තේ නායකයන් වගේම තමන්ගේම පක්ෂයේ අයත් පහර ගහනවිට ඒවාට නොසැලී උත්තර දුන් විමල් රට වෙනුවෙන් ඉදිරිපත්වුණා.පාර්ලිමේන්තුව නියෝජනය කරන්නට අවශ්‍ය මෙවන් පිරිසක්. රෑ දවල් නොබලා කෑම බීම ගැන නොසිතා වෙහෙස වී ඕනෑම දෙයක් කරන්නට සූදානම් පිරිස ඉතාම අඩුයි. මේ ගමන වෙනුවෙන් විමල් කළ සේවය අපි ඉතාම අගය කරනවා.මේ රටේ ජනතා හදවත් තුළ ඔබේ කටහඬ සැමදා රැව් පිළිරැව් දෙනු ඇති. අපි ඔබට සුබ පතනවා.ජාතික නිදහස් පෙරමුණේ නායක විමල් වීරංවශ මහතා - ගෙවුණු යුගය අපේ රටේ ඉතිහාසයේ තීරණාත්මක යුගයක්. එසේ වුණේ අපේ මවුබිම දෙකඩ වෙනවාද නැද්ද කියන එක තීරණය වූ යුගය නිසයි. එතරම් රට කැළඹීමකට ලක්වූ වෙලාවේ දේශපාලන ව්‍යාපාරවල නායකයන් කැළඹීමට ලක්වීම පුදුමයක් නොවෙයි. එසේ නොවෙනවා නම් ඒ දේශපාලන නායකයන් ඝණීභූත වූ පුද්ගලයන්. මවුබිමට ද්‍රෝහි සියලු කණ්ඩායම් එකට එක්වූ කාලයක් අපි ගත කළා.එබඳු භයානක කාලයක් අපි ගත කළා. මම පාර්ලිමේන්තුවට ගියේ 2000 වසරේදී. එහිදී 2001 වසරේ නැවත මැතිවරණයකට මුහුණ දෙන්න අපට සිදුවුණා. ඒ පත්වුණ ආණ්ඩුව මවුබිම දෙකඩ කරන්න විශාල කාර්යයක් ඉටුකළා. රට අස්ථාවර කරන්න දුබල කරන්න ඔවුන් කටයුතු කළා.එහෙව් අවස්ථාවකයි අප අපේ භූමිකාවට පණ පොවන්න සිදුවුණේ. අද රටට ලැබුණු සාමය, දිදුලන සාමය උදාකරන කාර්යයේ යම් වැඩකොටසක් ඉටු කරන්නට ලැබීම පිළිබඳ අපි නිරාමිස සතුටක් විඳිනවා. එදා ජනතා විමුක්ති පෙරමුණෙන් අපට එළියට බහින්න වුණේ අපේ හෘදය සාක්ෂිය මවුබිම සමඟ බැඳී තිබූ නිසයි. ජවිපෙන් ඉවත්වීම වෙනත් පක්ෂයකින් ඉවත්වීම වගේ නොවෙයි.ජවිපෙ සියලු සාමාජිකයන් පක්ෂය සමඟ ආධ්‍යත්මිකව බැඳී සිටිනවා. අපි බොහෝ දෙනා පක්ෂයට එක්වුණේ මරණීය අවධානමක් තිබූ සමයකයි. ඒ නිසා ඔවුන්ට පක්ෂයෙන් ඉවත්වීම පහසු නෑ. නමුත් අපේ හදවත මවුබිම සමඟ බැඳී තිබූ නිසා අපට ඒ තීරණය ගන්න හැකිවුණා. අපි දැන් සතුරා අලුතින් වෙස් බඳින යුගයකට අපි අවතීර්ණ වෙනවා. වෙනත් පක්‍ෂ මිලිබෑන් මහත්වරු සමඟ සමුළු පවත්වනවා.පරාජය වූ බෙදුම්වාදයට පණ දෙන්න දුෂ්ට බලවේග මේ මොහොතෙත් සූදානම් වෙනවා. ජනාධිපතිතුමාගේ එඩිතර නායකත්වය යටතේ රට සංවර්ධනයට, සෞභාග්‍යයට ගමන් කරනවා. නව පාර්ලිමේන්තුවත් සමඟ නව සංග්‍රාමයකට රට සූදානම් වෙනවා. ඒ නව පාර්ලිමේන්තුව සාමයෙන් දිදුළන රට සෞභාග්‍යය කරා ගෙන යන පාර්ලිමේන්තුව ගොඩනඟන්න ජනතාව සූදානමින් සිටිනවා.2005 ජනවරමින් ලැබූ පොරොන්දුව ජනාධිපතිතුමා ඉටු කළා. දැන් නව සංග්‍රාමය ඇරැඹිලා. සොබාදහම විසින් නිර්මාණය කළ මවුබිම මිනිසාගේ දෑතින් හැඩ කරන යුගය දැන් එළඹිලා. මුළු ලෝකයෙන්ම බලසම්පන්න ජාතිය ලෙස නැගී සිටීමට අපට හැකි බව පෙන්වන යුගය දැන් ඇරැඹිලා.මේ රටේ ප්‍රඥාවන්ත ජනයා අධිරාජ්‍යවාදීන්ගේ අලුත් වෙස් නැටුමට රවටන්න බැරි වුණා.ඒ ජනතාව ඒ ඥානය යොදවලා මේ බිමට ගැලපෙන මැති සබය නිර්මාණය කරන්න සූදානමින් සිටිනවා. අලුත් ජන නායකයෝ රට වෙනුවෙන් කැප වී අනාගතය ගොඩනඟනවා ඇති කියන විශ්වාසයෙන් මවුබිම අද හිනැහෙනවා. ඒ වගකීම අපට පැවරී තිබෙනවා. මේ අවස්ථාව මවුබිම වෙනුවෙන් අපට ලැබෙන අවසන් අවස්ථාවයි. මේ අවස්ථාව ප්‍රයෝජනයට නොගත්තොත් අපට තවත් අවස්ථාවක් ලැබෙන්නේ නැහැ.ඒ අවස්ථාව ගැඹුරින් වටහා ගමු. ඒ අවස්ථාව පූර්ණ ලෙස ග්‍රහණය කර ගමු. රටට අවශ්‍ය බලය දෙන තුනෙන් දෙකක බලයක් සහිත ව්‍යවස්ථාදායකය හදමු. සාමය පරිපූර්ණව දිනා දුන් රටට දේශපාලන ස්ථාවරත්වය පරිපූර්ණව දිනා දෙමු. ජාතික ප්‍රශ්නයට අදාළ හැම චලනයක්ම විශේෂ ප්‍රකාශ තුළින් ආවරණය කර තිබෙනවා. ඒ පිළිබඳව අපි සතුටු වෙනවා.ආචාර්ය ගුණදාස අමරසේකර මහතා - මේ පොතේ තියෙන්නේ පසුගිය වසර පහ ඇතුළත විමල් වීරවංශ මහතා පාර්ලිමේන්තුවේ කළ කතා. මෙහි අවධානයට ලක්විය යුතු කරුණු තුනක් තිබෙනවා. පළමුවැනි කරුණ මේ පොතට වස්තු වූ විෂයය ක්ෂේත්‍රය. පසුගිය වසර පහ ඇතුළත අපේ රට, ජාතිය මුහුණ දුන් ප්‍රශ්න පිළිබඳව වීරවංශ දක්වන ආකල්පය මීට වස්තු බීජය වී තිබෙනවා. ඒ අදහස් හුළඟේ යන්නට නොදී රැකගැනීම ඉතා වැදගත්. සිංහල ජාතිය යමක් වැඩිකල් මතක තියාගන්නා ජාතියක් නොවෙයි.පසුගිය ජනාධිපතිවරණයේදී මේ රටේ වැසියන් ෆොන්සේකාට ඡන්දය දුන්නා. මෙසේ වුණේ ජනාධිපතිතුමා කළ මෙහෙවරේ ගැඹුර වටහා නොගැනීම නිසයි. ජනාධිපතිතුමා කෙළේ ප්‍රභාකරන් කියන පඹයා ඝාතනය කරන අතරම ඔහුගේ පසුපස සිටි දෙස් බලවේග පරාජය කිරීමයි. ෆොන්සේකාට ඡන්දය දුන් අයට මේ දෙය තේරුණේ නෑ. ඒ විඥානය නාවේ ඓතිහාසික ස්මරණයක් නැති නිසයි.මෙය අපිට විදේශික අධ්‍යාපනය මගින් දෙන ලද දායාදයක්. විජාතිකයන් අපට කිව්වේ අපි ඉතිහාසයක් නැති ජාතියක් කියලයි. අපේ දරුවන්ට මෙතෙක් කල් ඉගැන්නුවේ විජාතික දෘෂ්ඨි කෝණයකින් යුත් ඉතිහාසය. දැන් ජාතික දෘෂ්ඨි කෝණයකින් යුත් ඉතිහාසයක් නිර්මාණය කිරීම අනිවාර්යයෙන් කළ යුතුයි. එසේම විමල් වීරවංශ මහතා මෙමඟින් කියා දෙනවා අපේ ප්‍රධාන සතුරා කවුද කියන කාරණය. අපේ ප්‍රධාන සතුරා ප්‍රභාකරන් පමණක් නොවෙයි. එය අප වටහා ගත යුතුයි.අපේ රටේ ක්‍රියාත්මක වන්නේ මහින්ද රාජපක්‍ෂ ජනාධිපතිතුමාගේ රජය පෙරළීමේ කුමන්ත්‍රණයක් බව නොබියව කීවේ විමල් වීරවංශ මහතා සහ ගෝඨාභය රාජපක්‍ෂ මහත්වරු පමණයි. රජය මේ කාරණය පැහැදිලිව කිව්වේ නැහැ. විදේශ ප්‍රතිපත්ති නිසා මේ බව නොකිව්වා වෙන්න පුළුවන්. එසේ මුනිවත රැකීම නිසා පසුගිය දිනවල විශාල හානියක් වුණා.අපේ නිකාය හතරේ මහා සංඝරත්නය සඟ සමුළුවක් කැඳෙව්වා. ඒ ෆොන්සේකා මහතා නිදහස් කරන්න කියන්නයි. මම උන්වහන්සේලාට දොස් කියන්නේ නැහැ. උන්වහන්සේලා සත්‍යය දැක්කේ නැහැ. රජය කෙළින් කිව්වා නම් ෆොන්සේකා පසුපසින් තිබෙන්නේ අධිරාජ්‍යවාදීන්ගේ කුමන්ත්‍රණයක් කියලා මේක වෙන්නේ නෑ. මේ කුමන්ත්‍රණය අදින් අවසන් නොවෙයි. මහින්ද රාජපක්‍ෂ ජනාධිපතිතුමාගේ රජය ක්‍රියාත්මක වනතුරු මේ කුමන්ත්‍රණ පවතීවි.අපි මේ ගෙනියන්නේ විශාල ජාතික සටනක්. දහනවවැනි ශත වර්ෂයේ ආරම්භ කළ ජාතික සටනේ තුන්වැනි අවස්ථාවයි ජනාධිපති මහින්ද රාජපක්‍ෂ මහතා නියෝජනය කරන්නේ. මේක නොනිමි සටනක්. මේක එතුමාට තනිව කරන්නට බැහැ. ඒකට දස මහා බල සහිත යෝධ බලඇණියක් අවශ්‍යයි. මේක කරන්න පුළුවන් රට ගැන හැඟීමක් ඇති කැපවීමකින් යුතු ශ්‍රේෂ්ඨ පුද්ගලයන්ට පමණයි. විමල් වීරවංශ මහතා අපට පෙන්වා දී තිබෙනවා එතුමා ඒ සඳහා සුදුස්සකු බව.හිටපු සංස්කෘතික ඇමැති පියසිරි විජේනායක මහතා - ගරු කතානායකතුමනි කියන පදය ඇහෙන විටම මට මතක් වෙන්නේ විමල් වීරවංශ මහතා සහ ඊළඟට ජෙයරාජ් ප්‍රනාන්දුපුල්ලේ මහතා. අපේ රටේ පැන නැගුණු ගැටලු විසැඳීම පරමාධිපත්‍යයේ බලය උපරිම ලෙස භාවිතා කරමින් පාර්ලිමේන්තුවේ විශේෂ ප්‍රකාශ කරන්නට ලැබුණු කාලය උපරිම ලෙස ප්‍රයෝජනයට ගැනීමේ ප්‍රතිඵලයක් තමයි මේ කෘතිය.මේ කෘතිය ජනතාව අතට පත්වන කාලය වන විට පසුගිය වසර හයක කාලය ඇතුළත විශිෂ්ට සේවාවක් ඉටුකරනු ලැබ තිබෙනවා.මහාචාර්ය කුඹුරුගමුවේ වජිර, බෙංගමුවේ නාලක හිමිවරුන් ප්‍රමුඛ මහා සංඝරත්නයත්, ඩලස් අලහප්පෙරුම, පාඨලී චම්පික රණවක ඇමැතිවරුනුත්, ජනාධිපති ජ්‍යෙෂ්ඨ උපදේශක බැසිල් රාජපක්‍ෂ, ආරක්‍ෂක ලේකම් ගෝඨාභය රාජපක්‍ෂ මහාචාර්ය කාලෝ ෆොන්සේකා, ආචාර්ය ගුණදාස අමරසේකර, ප්‍රවීණ මාධ්‍යවේදී සුනිල් මාධව ප්‍රේමතිලක මහත්වරුන් ඇතුළු පිරිසක් ද මේ අවස්ථාවට එක්වූහ.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>26</day>
    </date>
    <link>http://www.dinamina.lk/2010/02/26/_art.asp?fn=n10022613</link>
    <topic>මෙවර මහා මැතිවරණයෙන්ජවිපෙට යන එන මං නැති වෙනවා</topic>
    <author/>
    <content>එක්සත් ජාතික පක්ෂය අද අපේක්ෂකයන් සොයාගත නොහැකි තත්ත්වයට ඇදවැටී ඇතැයි මන්ත්‍රී ආර්. දුමින්ද සිල්වා ප්‍රකාශ කෙළේ ය. ඔහු පවසන්නේ එක්සත් ජාතික පාක්ෂිකයන් අද බුරුතු පිටින් සන්ධානයට එක්වන බවයි.මන්ත්‍රීවරයා මේ අදහස් පළ කළේ කොළඹ දිස්ත්‍රික්කයේ සන්ධාන නාමයෝජනා ලබා දීමේ අවස්ථාවට කොළඹ දිස්ත්‍රික් ලේකම් කාර්යාලයේ දී ඊයේ එක් වෙමිනි. ආර්. දුමින්ද සිල්වා මන්ත්‍රීවරයා එහිදී මෙසේ ද කීය.“මෙවර මහමැතිවරණයෙන් සන්ධානය තුනෙන් දෙකේ් බලයක් ලබාගැනීම ඉර හඳ වගේ ස්ථිරයි. අලියාට සහ කුසලානයට හිමි වන්නේ අන්ත පරාජයක්. දේශපාලනය සූදුවක් බවට පත් කර ගැනීමට හදන ජනතා විමුක්ති පෙරමුණට යන එන මං නැති වෙනවා.එක්සත් ජාතික පාක්ෂිකයන් සහ ජනතා විමුක්ති පෙරමුණු පාක්ෂිකයන් අද විශාල ලෙස සන්ධානය සමඟ එක් වෙමින් සිටිනවා. විශේෂයෙන් කොළඹ දිස්ත්‍රික්කය සන්ධානය විශිෂ්ට ලෙස ජයග්‍රහනයක් ලබා ගැනීම නියතයි.කොළඹින් එන අලි රනිල්ට සහ කුසලාන ෆොන්සේකාට තමන්ගේ නියම තත්ත්වය බලා ගන්න පුළුවන් මෙවර මහ මැතිවරණයෙන්. රට හදන, රට රකින ජනාධිපතිතුමාට අලගු තියන්නවත් මේ දේශපාලන දුර්වලයන්ට බැහැ.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>26</day>
    </date>
    <link>http://www.dinamina.lk/2010/02/26/_art.asp?fn=n1002267</link>
    <topic>පුල්මුඩේ යාන්ඔය පාලමඅගමැති අතින් ජනතා අයිතියට</topic>
    <author>නුවන් කොඩිකාර පුල්මුඩේ සිට</author>
    <content>නැගෙනහිර නවෝදය යටතේ ඉදිවූ ත්‍රිකුණාමලය, පුල්මුඩේ යාන්ඔය පාලම අගමැති රත්නසිරි වික්‍රමනායක මහතා අතින් ඊයේ (25) ජනතා අයිතියට පැවරිණි.දිගින් මීටර් 150 ක් හා පළලින් මීටර් 9 කින් යුත්, මං තීරු දෙකකින් සමන්විත නව පාලම ඉදිකිරීමට රුපියල් මිලියන හාරසිය අසූවක් වැය කර තිබේ. ස්පාඤ්ඤ රජයෙන් මුල්‍යාධාර යටතේ ඉදි වූ පාලමේ කොන්ත්‍රාත් කටයුතු ගෝල්ඩන් රිලීෆ් රිසෝසස්, ඩුබායි ඉන්ද්‍රා ෆැබ් ඉංජිනියරින් සමාගම එක්ව සිදුකර ඇත. මාර්ග සංවර්ධන අධිකාරිය සුනාමියෙන් විනාශ වූ ජාතික මහාමාර්ග සහ පාලම් පුනරුත්ථාපන මඟින් මෙහි මෙහෙයුම් කටයුතු කර ඇත.මේ අවස්ථාවට ජාතිය ගොඩනැඟීමේ ඇමැති සුසන්ත පුංචිනිලමේ, සමූපකාර ඇමැති අබ්දුල් මජීඩ්, නැගෙනහිර ආණ්ඩුකාර රියර් අද්මිරාල් මොහාන් විජේවික්‍රම, මහාමාර්ග අමාත්‍යංශයේ ලේකම් අද්මිරාල් වසන්ත කරන්නාගොඩ මහත්වරුන් ඇතුළු පළාත් සභා මැති ඇමැතිවරු රැසක් සහභාගි වූහ.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>26</day>
    </date>
    <link>http://www.dinamina.lk/2010/02/26/_art.asp?fn=n1002268</link>
    <topic>වංචාවෙන් දුම්රියේ ගිය 145 දෙනකුට දඩ</topic>
    <author>නිමල් රාජපක්‍ෂ</author>
    <content>අධිබර ප්‍රවාහනය කළ හා ප්‍රවේශපත්‍ර නොමැතිව දුම්රියේ ගමන් කළ මඟීන් 145 දෙනෙකු අත්අඩංගුවට ගෙන රුපියල් 90938/= දඩ මුදලක් රජයට ලබාදීමට දුම්රිය ආරක්‍ෂක හමුදාව සමත්වී ඇත.දුම්රිය තුළ හා දුම්රිය ස්ථාන වල පසුගිය මාස එක හමාර තුළ දිවයින පුරා දුම්රිය ආරක්‍ෂක හමුදාව සෝදිසි මෙහෙයුම් දියත් කොට ඇත.ප්‍රවේශ පත්‍රයක් ලබාගත් මගියකු දුම්රිය තුළ කිලෝ තිහකට වැඩි බරකින් යුතු භාණ්ඩයක් හෝ පාර්සලයක් රැගෙන යන්නේ නම් එයට ගාස්තුවක් ගෙවිය යුතුවේ. මගියකුට අතේ ගෙන යා හැක්කේ කිලෝ තිහකට වඩා අඩු බරකි. නමුත් මගීන් බොහෝ දෙනෙකු දුම්රිය දෙපාර්තමේන්තුවට වංචා කරමින් භාණ්ඩ ප්‍රවාහනය කිරීමේදී දුම්රිය ආරක්‍ෂක හමුදාව කොටුකර ගෙන තිබිණ.ප්‍රවේශපත්‍ර නොමැතිව හා තුන්වන පංතියේ ප්‍රවේශපත්‍ර රැගෙන පළමු පංතියේ ගමන් කළ මගීන් ද කොටුකර ගෙන දඩ මුදල් අය කරගෙන ඇත.දුම්රිය ආරක්‍ෂක හමුදා අධිකාරී ගුණරත්න අතපත්තු මහතා ගේ උපදෙස් මත, දිවයින පුරා සිටින දුම්රිය ආරක්‍ෂක හමුදා නිලධාරීන් දුම්රිය දෙපාර්තමේන්තුවේ ආදායම් ඉහළ දැමීමේ අරමුණින් දිගින් දිගටම සෝදිසි මෙහෙයුම් දියත් කරනු ඇත.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>26</day>
    </date>
    <link>http://www.dinamina.lk/2010/02/26/_art.asp?fn=n1002269</link>
    <topic>බෝධිරාජාරාමයේ දී සැකපිට ගත් දෙදෙනකු නිදහස්</topic>
    <author>සිරිසේන රාජපක්‍ෂ</author>
    <content>තුවක්කු හා බෝම්බ ළඟ තබා ගත් බවට සැකකරමින් මාළිගාවත්තේ බෝධි රාජාරාමයේ ඌවතැන්නේ සුමන හිමියන් සමඟ සැකපිට අත්අඩංගුවට ගන්නා ලද තරුණයින් දෙදෙනකු නිදහස් කිරීමට කොළඹ අතිරේක මහේස්ත්‍රාත් ගිහාන් රණවක මහතා ඊයේ (25) නියෝග කෙළේ ය.නිදහස් කළ සැකකරුවන් වූයේ සමීර ප්‍රසාද් සහ ගයාන් බුද්ධික යන දෙදෙනා ය.රහස් පොලීසිය මගින් අධිකරණය වෙත මෝසමක් ඉදිරිපත් කරමින් දැනට අත්අඩංගුවට ගෙන සිටින සැකකරුවන්ට විරුද්ධ ප්‍රමාණවත් සාක්කි නොමැති බැවින් ඔවුන් නිදහස් කරන ලෙස ඉල්ලා සිටියේ ය.එම ඉල්ලීමට අනුව අතිරේක මහේස්ත්‍රාත්වරයා විසින් ඔවුන් නිදහස් කරන ලදී. නීතිඥ අජිත් පතිරණ, නීතිඥ අසාර් හුසේන් යන මහත්වරු සැකකරුවන් වෙනුවෙන් පෙනී සිටියහ.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>26</day>
    </date>
    <link>http://www.dinamina.lk/2010/02/26/_art.asp?fn=n10022610</link>
    <topic>පුතා මව ගිනි තබාමරන්න හදලා</topic>
    <author>මහරගම විශේෂ වේහැල්ලේ පියතිලක</author>
    <content>තම මවට පැට්‍රල් වත්කර ගිනි තබා මරා දැමීමට තැත් කළ පුතෙකු ගැන හෝමාගම පොලිසියෙන් වාර්තා වේ.ඊයේ (25) පෙරවරු 7 ට පමණ පන්නිපිටිය හිරිපිටිය දොලේකඩේ නැමැති ස්ථානයේ වෙළෙඳ සලක් පවත්වාගෙන යන මාතාවක් මේ ඉරණමට පත්ව ඇත. කලක් ලිපිකරුවකු ලෙස ජාතික තරුණ සේවා සභාවේ සේවය කොට ඩුබායි දේශයේ රැකියාවකට ගොස් ළඟදී ගෙදර පැමිණි සැකකරු රට ගොස් පැමිණෙන විට සැකකරු තදින් මත්ද්‍රව්‍ය පාවිච්චියට පුරුදු වි සිටි බව පැවැසේ.මත්කුඩු සහ දිස්පැන්සරිවලින් ලබා ගන්නා කොරස් ඩී නැමැති ඖෂධ පැනිය පාවිච්චි කිරීමට පුරුදු වී ඇත. කුඩු බීමට මුදල් ඉල්ලා නිතරම කරදර කිරීම නිසා පවුලේ නිතරම ආරවුල් සිදුවි ඇතැයි පැවැසේ. ගින්නෙන් මව බේරා ගැනීමට ගිය පියාගේ අතද පිළිස්සී ඇති අතර දෙදෙනාම හෝමාගම රෝහලට ඇතුළත් කර ඇත.මවට ගිනි තැබූ සැකකාර පුතා දොරවල් අගුළු දමා ගෙන සැඟ වී සිටියදී හෝමාගම පොලිසියේ නිලධාරීන් පැමිණ දොරවල් කඩා ඔහු අත්අඩංගුවට ගෙන පොලිස් රැකවරණ භාරයට පත්කර ඇත. මවගේ තත්ත්වය අසතුටු දායක බව රෝහල් ආරංචි මාර්ග පවසයි. හෝමාගම පොලිසිය වැඩිදුර පරීක්ෂණ පවත්වයි.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>26</day>
    </date>
    <link>http://www.dinamina.lk/2010/02/26/_art.asp?fn=n10022611</link>
    <topic>බඹරු ඇනීමෙන් පේරාදෙණිසරසවියේ හය දෙනෙක් රෝහලේ</topic>
    <author>මහනුවර දකුණ විශේෂ ආර්. එම්. රත්නායක</author>
    <content>පේරාදෙණිය විශ්වවිද්‍යාලයේ ඊයේ (25) පැවැති උපාධි ප්‍රදාන උළෙලට සහභාගී වු පිරිසකට සරසවි උයනේ දී බඹරු ඇනීම නිසා හය දෙනකු පමණ බරපතළ තත්ත්වයෙන් මහනුවර හා පේරාදෙණිය ශික්ෂණ රෝහල්වලට ඇතුළත් කර ඇත.තවත් පිරිසක් පේරාදෙණිය විශ්වවිද්‍යාලයී සෞඛ්‍ය මධ්‍යස්ථානයෙන් ප්‍රතිකාර ලබාගෙන ඇත.අක්බාර් ශාලාව ඉදිරිපිටින් සනාතන මන්දිරය දෙසට මහවැලි ගඟ හරහා ඇති පාලමේ බඹරු කූඩු ඇවිස්සී ඒ අසළ සිටි පිරිස් හිස් ලූ ලූ අත දුවන්නට පටන්ගෙන ඇති අතර කළබලයට පත් පිරිස හසුරුවා පාලනය කිරීමට පොලිසියටත් සරසවි ආරක්ෂක අංශයටත් මහත් ආයාසයක් ගැනීමට සිදුවිය.වෛද්‍ය මධ්‍යස්ථානයේ සේවක පිරිස් විසින් බෙහෙත් ඉසීමෙන් පසු ඇවිසසුණු බඹරු මෙල්ල වී ඇත.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>26</day>
    </date>
    <link>http://www.dinamina.lk/2010/02/26/_art.asp?fn=n10022614</link>
    <topic>සබන් නිෂ්පාදන සමාගමකට එරෙහිව දමයන්ති දර්ශා නඩු පවරයි</topic>
    <author>රෝෂන් තුෂාර</author>
    <content>සබන් සෝදන කුඩු ප්‍රචාරණයට තම ප්‍රතිරූපය හා කීර්ති නාමය යොදා ගැනීම නීති විරෝධී යැයි පවසමින් මලල ක්‍රීඩා ශූ®රී දේශබන්දු දමයන්ති දර්ශා ක්‍රීඩිකාව සබන්, සෝදන කුඩු නිෂ්පාදන සමාගමකට එරෙහිව කොළඹ දිසා අධිකරණයේ නඩු පැවරීය.වාණිජ අරමුණු මුදුන්පත් කැර මූල්‍ය ප්‍රතිලාභ අපේක්ෂාවෙන් අනවසර වෙළෙඳ ප්‍රචාරණයට තම කීර්ති නාමය යොදා ගැනීම අයුක්ති සහගත බව සඳහන් කරමින් දමයන්ති දර්ශා පැවරූ මේ නඩුව කොළඹ ප්‍රධාන දිසා විනිසුරු ලෆාර් තාහීර් මහතා ඉදිරියේ විභාග කෙරිණි.පැමිණිලිකාරියගේ අවසරයකින් තොරව ඇයගේ මව හා ඇගේ ළමා කාලයේ ඡායාරූප උපයෝගී කැරගෙන වෙළෙඳ ප්‍රචාරණය කිරීම, එම ප්‍රචාරණයට සති අන්ත පුවත්පත්වල ලිපි පළ කිරීම නීති විරෝධී බව නීතිඥ කුවේරද සොයිසා අධිකරණයට කරුණු ඉදිරිපත් කළේය.නීතිඥ සංජේ පොන්සේකා මගින් පවරා තිබූ මෙම පැමිණිල්ල සලකා බැලීමෙන් අනතුරුව විත්තිකාර සබන් නිෂ්පාදන සමාගමට අතුරු තහනම් දැන්වීම නිකුත් කළ විනිසුරුවරයා නඩු විභාගය මාර්තු 10 දිනට කල් තබමින් විත්තිකාර සමාගමට සිතාසි හා නොතිසී නිකුත් කළේය.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>26</day>
    </date>
    <link>http://www.dinamina.lk/2010/02/26/_art.asp?fn=r1002263</link>
    <topic>පොළ භූමිය පාරමඩ වගුරක් වෙලා</topic>
    <author>වස්කඩුව සමූහ</author>
    <content>කළුතර නගර සභාවට අයත් ශ්‍රී සාරානන්ද මාවතේ පොළ භූමිය පාර මඩවගුරක් බවට පත්වීම නිසා එම මාවතේ කඩහිමියන්ට හා මගීන්ට මහත් අවහිරතා ඇති වී තිබේ.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>26</day>
    </date>
    <link>http://www.dinamina.lk/2010/02/26/_art.asp?fn=r1002266</link>
    <topic>වැඩිහිටි සමිතිවලට සිල් රෙදි ලබා දෙයි</topic>
    <author>මතුගම සංචාරක</author>
    <content>කළුතර දිස්ත්‍රික්කයේ ප්‍රාදේශීය ලේකම් කොට්ඨාස මට්ටමින් වැඩිහිටි සමිතිවල පෙහෙවස් සමාදන්වන පිරිසට සිල්රෙදි ලබාදීමට අධ්‍යාපන සේවා ඇමැති නිර්මල කොතලාවල මහතා පියවර ගෙන තිබේ. බුලත්සිංහල, මදුරාවල, බණ්ඩාරගම හා දොඩන්ගොඩ ප්‍රාදේශීය ලේකම් කොට්ඨාසවල සිල් රෙදි බෙදාදීම පසුගිය දිනවල සිදු කැරණි.මේ පුන්‍ය සත්කාරය ඉටුකරන්නේ ඇමැතිවරයාගේ පෞද්ගලික ධන පරිත්‍යාගයෙනි.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>26</day>
    </date>
    <link>http://www.dinamina.lk/2010/02/26/_art.asp?fn=r1002261</link>
    <topic>ජනපතිගේ දෑත ශක්තිමත් කිරීමටසන්ධානයට 2/3ක බලයක් ලබා දෙන්න</topic>
    <author>පාණදුර සමූහ – කපිල සෝමරත්න</author>
    <content>මෙවර මහා මැතිවරණයේදී ජනාධිපති මහින්ද රාජපක්‍ෂ මහතාගේ දෑත් ශක්තිමත් කරමින් එතුමාට පාර්ලිමේන්තුවේ තුනෙන් දෙකක බලයක් ලබා දෙන ලෙස වාද්දූවේ දුප්පත් පවුලකින් වාමාංශික දේශපාලනයට පැමිණි ඡන්ද දායකයකු ලෙස තමා සමස්ත ජනතාවගෙන් ඉල්ලා සිටින බව කළුතර දිස්ත්‍රික් ශ්‍රී ලංකා නිදහස් පක්‍ෂ නව සංවිධායක, වැඩබලන තැපැල් හා විදුලි සංදේශ ඇමැති නන්දන ගුණතිලක මහතා පැවැසීය.ඒ මහතා මෙසේ පැවැසුවේ කළුතර දිසා සංවිධායක ලෙස පත්වීමෙන් පසු වාද්දුව විජය කුමාරතුංග ශාලාවේ පැවැති පිළිගැනීමේ උත්සවයකදීය.තමා ජනතා විමුක්ති පෙරමුණේ මන්ත්‍රීවරයකු ලෙස කළුතර දිස්ත්‍රික්කයට ප්‍රථමයෙන් පත්වූයේ වැඩි ඡන්ද එක්ලක්‍ෂ තිස්පන්දාහක් මනාප ලබාගෙන යැයි පැවසූ ඒ මහතා ජනතා විමුක්ති පෙරමුණේ නායකයා ඇතුළු පිරිස බටහිරවාදීන් සමඟ රහසිගත සාකච්ඡා පවත්වා රට විනාශ කිරීමට තැත් කරන විට තමා ඔවුනට කරුණු පැහැදිලි කර පක්‍ෂයෙන් වෙන්ව නිශ්ශබ්ද වී සිටි බවද ඒ මහතා එහිදී පැවැසීය.රට ත්‍රස්තවාදයෙන් මුදාගත්, රටට ආර්ථික නිදහස ලබා දීමටද දක්ෂතාව ඇති නායකයකු වූ ජනාධිපති මහින්ද රාජපක්‍ෂ මහතා හමුවී සිය කැමැත්තෙන්ම ශ්‍රී ලංකා නිදහස් පක්‍ෂයේ සාමාජිකත්වය ලබා ගෙන රටට සේවය කිරීමට තමා තීරණය කළේ යැයි ද නන්දන ගුණතිලක මහතා පැවැසීය.නන්දන ගුණතිලක මහතා මෙසේද පැවැසීය.මා සරසවියට ඇතුළුවී උසස් අධ්‍යාපනය ලබාගන්නට පටන් ගත්තද අධ්‍යාපන කටයුතු නවත්වා ප්‍රගතිශීලී ශිෂ්‍ය කාණ්ඩායමට එක්වී ජනතා විමුක්ති පෙරමුණේ ප්‍රතිපත්ති ක්‍රියාත්මක කිරීමට ජීවිතය කැප කළා. ත්‍රිකුණාමලයේ ජනතා විමුක්ති පෙරමුණේ ලේකම් ලෙස කටයුතු කළා. පසුව පොලිස් අත්අඩංගුවට ගැනීමෙන් පසු ජනතා විමුක්ති පෙරමුණෙන් කළුතර දිසාවට තරග කර පාර්ලිමේන්තු මන්ත්‍රීවරයෙකු ලෙස පත්වුණා. එහෙත් ජවිපෙ සෝමවංශ අමරසිංහ ඇතුළු පිරිස තනතුරු හොරකම් කර ගෙන ලබාගත්තා. ජනතා විමුක්ති පෙරමුණේ තරුණ තරුණියන් අසරණ වුණා.ජවිපෙ නායක සෝමවංශ අමරසිංහ මහතා වයෝවෘද්ධ පුද්ගලයෙක්, හිටිගමන් කෝප වෙනවා. එහෙම පුද්ගලයන්ට දේශපාලනය කරන්න බැහැ. ඔහු දක්‍ෂිණාංශික පැත්තට හැරෙන විට මා කිහිප විටක්ම ඔහු දැනුම්වත් කළා. ඵලක් වුණේ නැහැ.විමල් වීරවංශ ඇතුළු පිරිස පක්‍ෂයෙන් එළියට පැන්නා. මා පක්‍ෂයෙන් ඉවත්ව ක්‍රියාකාරී දේශපාලනයට නොගොස් පැත්තට වී සිටින විට මට දැකගන්න ලැබුණා ත්‍රස්තවාදීන් මර්දනය කර අප රට ගොඩනැඟීමට ජීවිතය පරදුවට තබා ක්‍රියා කළ දේශපාලන නායකයකු අප රටේ ජනතාව සමඟ සිටින බව. ඒ ජනාධිපතියි.එතුමාට සහය දෙමින් රටට සේවය කිරීමට මා ශ්‍රීලනිපයේ සාමාජිකත්වය ගැනීමට කැමැත්ත පළකළා. එතුමා මා කළුතර දිසාවේ ශ්‍රීලනිප නව සංවිධායකවරයෙකු ලෙස පත්කළා.මෙවර මහා මැතිවරණය රටේ ජනතාවගේ පමණක් නොව ඔවුන්ගේ දූ දරුවන්ගේද අනාගත ඉරණම තීන්දු කරන මැතිවරණයක්. රට දකුණට යනවාද නැතහොත් වමට ගමන් කරනවාද යන්න තීරණය කරන දිනයක්. බටහිර කුමන්ත්‍රණවලට ජනතාව අසුවෙනවාද නැතිනම් දේශීය ගතිගුණවලින් හෙබි නිදහස් ජාතියක් ලෙස අප රටේ සියලු ජාතීන් ජීවත්වනවාද යන්න විමසිය යුතුයි. අසමගියෙන් ජීවත්වෙමින් අප රට විනාශ කරන්නට කුමන්ත්‍රණකාරයන්ට ඉඩදෙනවාද යන්න තීරණය කරන දිනය මෙවර මැතිවරණ දිනයයි. එම නිසා සියලු ඡන්දදායකයන් රටේ ඉදිරි සංවර්ධන කටයුතු සහ සාමය ගැන කල්පනා කර ඡන්දය දිය යුතුයි.ජනාධිපති මහින්ද රාජපක්‍ෂ මහතාගේ දෑත් ශක්තිමත් කිරීමට පාර්ලිමේන්තුවේ තුනෙන් දෙකක බලයක් ලබාදීමට මුළු රටේම ජනතාව පෙරමුණ ගත යුතුයි.තමුන්නාන්සේලාගේ ඡන්දයෙන් මන්ත්‍රීකම් ලබාගෙන කොන්ත්‍රාත් කාරයන්ගෙන් කොමිස් ගහන, මහජනතාවගේ පොදු දේපළ හොරකම් කරන, දූෂණ අක්‍රමිකතා සිදුකරන දේශපාලකයන් මෙවර තෝරගන්න එපා. අවංකව දේශපාලනය කරන පගා නොගහන රාජ්‍ය දේපළ භුක්ති නොවිඳින චරිතවත් දේශපාලනඥයින් පිරිසක් කළුතර දිසාවෙන් පාර්ලිමේන්තුවට තෝරා යවන්න.මට මාලිගා හෝ යාන වාහන නැහැ. මා පදිංචිවී ඉන්නේ කුළී ගෙයකයි. විනිවිද පෙනෙන්නට මා දේශපාලනය කරනවා. ඔබට ඇත්ත කියනවා මුළු කළුතර දිසාවටම සේවය කරන්නට මන්ත්‍රීවරුන්ට ලැබෙන මුදල මට මදි. ලැබුණු ප්‍රතිපාදනවලින් මා වාද්දුව ප්‍රදේශයට පමණක් නොව කළුතර දිසාවට හොඳ සේවයක් ඉටු කළා. කළුතර දිසාවේ ශශ්‍රී ලංකා නිදහස් පක්‍ෂයේ ප්‍රාදේශීය ශාඛා සමිතිවල සභාපතිවරුන් ලේකම්වරුන් සහ සාමාජික සාමජිකාවන් අතර මා හොඳහිත පවත්වාගෙන යන දේශපාලනඥයෙකු නිසා ඔවුන්ගේ සහය මට ලැබෙනවා.නුවරඑළිය දිස්ත්‍රික් හිටපු මන්ත්‍රී ශ්‍රී රවිරාජ් මහතා මා බොහෝදුරක සිට මෙම පිළිගැනීමේ උත්සවයට පැමිණියේ නන්දන ගුණතිලක හිතවතාට සහයෝගය දෙන්නටයි. එතුමා බොහොම හොඳ අවංක දේශපාලනඥයෙක්. ජනාධිපතිතුමාට සහයෝගය දෙන්නට ශ්‍රී ලංකා නිදහස් පක්‍ෂයේ සාමාජිකත්වය ලබා ගැනීම හොඳයි. සිංහල, දෙමළ, මුස්ලිම් ජනතාව ජනාධිපතිතුමා වටා රොක්වී සහය දෙන්නට ඕනෑ.නන්දන ගුණතිලක මහතාගේ සම්බන්ධිකරණ ලේකම් මොහොමඩ් අලි මහතාද කතා කෙළේය.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>26</day>
    </date>
    <link>http://www.dinamina.lk/2010/02/26/_art.asp?fn=r1002262</link>
    <topic>නවතා දැමූ බස් සේවයයළි ලබා දෙන්නැයි ඉල්ලීම්</topic>
    <author>කටාන සමූහ</author>
    <content>කටුනායක නිදහස් වෙළෙඳ කලාපය ආසන්නයේ සිට මුතුවාඩිය නව පාලම ඔස්සේ රද්දොලුව මංසන්දිය දක්වා දිවෙන මහා මාර්ගයේ මගී ජනතාවගේ ප්‍රයෝජනය සඳහා බස් රථ ධාවනය නොවීම ජනතාවගේ කනස්සල්ලට හේතුවී ඇත.මෙම මහා මාර්ගය දෙපස ගම්මානවල ජනගහනය ඉතා අධිකය. වසර ගණනාවක සිට මේ මාර්ගය රජයේ හෝ පෞද්ගලික අංශයේ බස් රථ සේවාවක් යොදවන ලෙස ජනතාව විවිධ අයුරින් ඉල්ලීම් කර ඇතත් ඒ සියල්ල නිෂ්ඵල වී ඇත.1970 දශකය තරම් අතීතයේදී මීගමුව ඩිපෝව මඟින් බස් රථයක් දිනපතා ධාවනය සඳහා යොදවා තිබිණි. එම බස්රථය කුමන හෝ හේතුවක් මත ධාවනයෙන් ඉවත් කෙරිණ.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>26</day>
    </date>
    <link>http://www.dinamina.lk/2010/02/26/_art.asp?fn=r1002264</link>
    <topic>බාල වයස්කාරියකපැහැරගෙන ගියේ යැයිතරුණයෙක් රිමාන්ඩ්</topic>
    <author>බුලත්සිංහල විශේෂ</author>
    <content>බුලත්සිංහල පොලිස් කොට්ඨාසයට අයත් කඳන්වාඩිය ප්‍රදේශයේ පදිංචි අවුරුදු 14 ක පමණ බාල වයස්කාර දැරියක් සිය නිවෙසින් පැහැරගෙන සතියක පමණ කාලයක් කතරගම ප්‍රදේශයේ නිවෙසක තබා ගෙන සිටියදී බුලත්සිංහල පොලිසිය විසින් එම නිවෙසේ පදිංචිව සිටි යුවලක් අත්අඩංගුවට ගනු ලැබ ඇත.බාල වයස්කාර දැරිය වෛද්‍ය පරීක්ෂණයක් සඳහා බුලත්සිංහල රෝහලට ඇතුළත් කැර තිබේ. අත්අඩංගුවට ගෙන ඇති සැකකාර 18 වියැති තරුණයා මතුගම මහේස්ත්‍රාත් අධිකරණයට ඉදිරිපත් කරන ලදුව රිමාන්ඩ් භාරයේ තැබීමට නියෝග කෙරිණි.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>26</day>
    </date>
    <link>http://www.dinamina.lk/2010/02/26/_art.asp?fn=r1002265</link>
    <topic>රට සංවර්ධනය කිරීමේ රජයේ වැඩපිළිවෙළට සහාය දීමට ජනතාව සැදී පැහැදී සිටිනවා</topic>
    <author>ගම්පහ සංචාරක නිමල් ජයසිංහ</author>
    <content>වසර තිහක් තිසසේ උතුරු, නැඟෙනහිර පැවැති යුද්ධය නිමවා රටට සාමය උදාකළ ජනාධිපති මහින්ද රාජපක්‍ෂ මහතාගේ කීර්තිය මුළු ලොවම පැතිර ඇති බවත්, එය විඳ දරා ගැනීමට නොහැකි විපක්‍ෂයේ ඇතැමුන් එතුමාගේ ජයග්‍රහණයට නොයෙකුත් අසත්‍ය ප්‍රකාශ අවලාද නැඟුවද සෑම ජන කොට්ඨාසයක්ම ඇතුළත් මෙරට බුද්ධිමත් ජනතාව ජනපතිතුමන්ට ගෞරව කරන්නේ යැයි මීරිගම ශ්‍රී ලංකා නිදහස් පක්‍ෂ සම සංවිධායක වසන්ත සේනානායක මහතා පැවැසීය.ඊනියා සාම ගිවිසුමක් නිසා දෙකඩවීමට ගිය රට එක්සේසත් කර යුද්ධය නිමවා සාමය උදාකළ ජනපතිතුමන්ගේ මීළඟ අරමුණ මේ රටේ ආර්ථික අතින් දැවැන්ත සංවර්ධනයක් ඇතිකර ජනතාවට සියලු සහන ලබාදීම බවද ඒ මහතා පෙන්වා දුන්නේය.වසන්ත සේනානායක මහතා මෙසේ පැවැසුවේ ඉදිරි මහමැතිවරණයට නාමයෝජනා භාරදීමෙන් අනතුරුව මීරිගම ප්‍රචාරක කාර්යාලයේ දී ශ්‍රී ලංකා නිදහස් ප්‍රාදේශීය මාධ්‍යවේදීන්ගේ සංවිධානයේ නියෝජිත හමුව හා මාධ්‍ය හමුවේදීය.වසන්ත සේනානායක මහතා මෙසේද පැවැසීය. ඉදිරියේ පැවැත්වෙන මහමැතිවරණයෙන් ද එක්සත් ජනතා නිදහස් සන්ධානයට විශිෂ්ට ජයග්‍රහණයක් ලබාදී ජනපතිගේ රට සංවර්ධන වැඩපිළිවෙළට දායකත්වයක් ලබාදීමට ජනතාව සැදී පැහැදී සිටිනවා.මීරිගම ඡන්ද කොට්ඨාසයේ මෙතෙක් එක්සත් ජාතික පක්‍ෂයට හා ජනතා විමුක්ති පෙරමුණට එක්රොක්වී සිටි පිරිස්ද මේ වන විට විශේෂයෙන් මටත් , එක්සත් ජනතා නිදහස් සන්ධානයටත් සහාය දීමට පෙරොන්දුවී සිටිනවා.දිනෙන් දින විපක්‍ෂයේ පිරිස් ද සන්ධානයේ නායකත්වය, ප්‍රතිපත්ති, පිළිගෙන අප වටා එක්රොක්වන ආකාරයට ඉදිරි මහමැතිවරණයේදී එක්සත් ජනතා නිදහස් සන්ධානයට තුනෙන් දෙකක විශිෂ්ට ජයක් අත්වන බව සිකුරුයි.මේ වන විට සඟ, වෙද, ගුරු, ගොවි, කම්කරු පමණක් නොව කලාකරුවන්, මාධ්‍යවේදීන් ද ‘මහින්ද චින්තනය’ පිළිගෙන ජනපතිගේ දර්ශනය වැළඳ ගෙන සිටිනවා. ශ්‍රී ලංකා නිදහස් මාධ්‍ය සංවිධානයේ ප්‍රධාන ලේකම් ඔලිවර් පෙරේරා මහතා ඇතුළු කිහිප දෙනෙක්ද අදහස් දැක්වූහ.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>26</day>
    </date>
    <link>http://www.dinamina.lk/2010/02/26/_art.asp?fn=r1002267</link>
    <topic>කර්මාන්ත ක්ෂේත්‍රය නැංවීමටරජය විශාල මුදලක්වැය කැර තිබෙනවා</topic>
    <author>අළුබෝමුල්ල සමූහ</author>
    <content>මේ රටේ කර්මාන්ත ක්ෂේත්‍රය නංවාලීමට වත්මන් රජය යටතේ කෝටි ගණනක් වැයකර ඉදිකිරීම් කටයුතු සිදුකර තිබෙන බවත් කළුතර දිස්ත්‍රික්කයේ පමණක් විදුලිය ලබාදීමට දැනට රුපියල් ලක්ෂ දෙදහක් වෙන්කර ඇති බවත් කර්මාන්ත හා සංවර්ධන ඇමැති කුමාර වෙල්ගම මහතා බේරුවල මොරගල්ලේදී පැවැති මාධ්‍ය හමුවකදී පැවැසීය.ඇමැතිවරයා මෙසේ ද පැවැසීය.රාජ්‍ය නායකයන් කීප දෙනකුට කළ නොහැකි වූ දෙයක් වත්මන් ජනාධිපතිවරයා ඉටුකර රට බේරා ගත්තා. දැන් ඉතිරිව ඇත්තේ රටේ සංවර්ධනය ඇති කිරීමයි. රටේ බහුතර ජනතාව ඒ සඳහා කැමැත්ත ප්‍රකාශ කර තිබෙනවා. ඒ සඳහා තුනෙන් දෙකක ජනමතයක් ඕනෑ. එම නිසා මේ මැතිවරණයේ දී එම බලයත් ලබා දෙනවාට කිසිම සැකයක් නැහැ. කළුතර දිස්ත්‍රික්කයට 13 දෙනකු තරග කරනවා. ඒ ඕනෑම කෙනෙක් බලයට පත් කිරීම ජනතාවගේ කාර්යයක්. ප්‍රථමයෙන් එ. ජ. නි. ස ලබා දෙන ඡන්ද සංඛ්‍යාව වැඩි කළ යුතුයි. ජනාධිපතිවරණයේ දී එ. ජ. නි. ස ලබාදුන් ඡන්ද සංඛ්‍යාවට වඩා සංඛ්‍යාවක් ලබා දෙනවාට කිසිම සැකයක් නැහැ.දැනට විදුලිය ලබාදීම සඳහා අගලවත්ත ආසනයට රුපියල් ලක්ෂ 750ක් ද මතුගමට රුපියල් ලක්ෂ 500ක් , බුලත්සිංහලට ලක්ෂ 450 ක් , බණ්ඩාරගම හොරණ යන ආසනවලටද ඉතිරි මුදල් ලබා දී තිබෙනවා.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>26</day>
    </date>
    <link>http://www.dinamina.lk/2010/02/26/_art.asp?fn=r1002268</link>
    <topic>සතුන්ගේ මස් කෑමෙන්සමාජය පහත් මට්ටමකට වැටිලා</topic>
    <author>කැස්බෑව සංචාරක ධර්මසිරි සුරවීර</author>
    <content>අද මේ රටේ 52% ක්ම පරිසරය දූෂණය වන්නේ සත්ත්ව කර්මාන්තයෙන් බව ශ්‍රී ලංකා අවිහිංසා සංවිධානයේ සභාපති ජාතික හා ජාත්‍යන්තර සංවිධායක සහ උත්තම ප්‍ර‍්‍රජා වැඩසටහනේ නිර්මාතෘ දේශමාන්‍ය නිහාල් ජයමාන්න මහතා පැවැසීය.ඒ මහතා එසේ පැවැසුවේ මරණයට කැප වූ කිරි එළගවයන් තිදෙනකුට අභය දානය ලබාදීම නිමිත්තෙන් ඉකුත් දා පිළියන්දල මඩපාත ජීවක වෙද නිවෙසේ පැවැති පුණ්‍යොත්සවයේ දීය.දේශමාන්‍ය නිහාල් ජයමාන්න මහතාතේ 50 වැනි ජන්ම දිනය නිමිත්තෙන් කැස්බෑව අවිහිංසා සංවිධානය මඟින් මේ පූණ්‍යෙීත්සවය සංවිධාන කැර තිබුණි.අප රටේ මිනිසුන් මරණයට වසරකින් ළං වූ විට කේක් උඩ ඉටිපන්දම් දල්වා ' හැපී බර්ත් ඩේ ටූ යූ' කියා සතුටු වෙනවා. මෙය අපට සුද්දන් විසින් දෙනලද දෙයක්. අප හොඳ සිංහල සංස්කෘතියක් තිබෙන බෞද්ධ ජනතාවක්. එනිසා අප වසරකින් මරණයට ළං වූවිට කළ යුත්තේ උපන්දින සැමරුම් සාද පැවැත්වීම නොව ආගමික කටයුතුවල යෙදීමයි.එවගේම සමාජයට අපගෙන් වූ යහපත හා අයහපත අප විසින්ම තෝරාගෙන ඒ හරහා අපගේ ඉදිරි ජීවිත සාර්ථක කර ගැනීමට කටයුතු කිරීමයි. මිනිසා ආරම්භයේ මිනිසාට තිබුණේ රෝගයන් තුනයි. ඒ කුසගින්න වයසට යාම සහ තෘෂ්ණාවයි. නමුත් මිනිසා සත්ත්ව මාංශ අනුභව කිරීමට පෙළඹුණාට පසුව මිනිසාට අට අනූවක් රෝග නව අනූවක් ව්‍යදී සහ දෙසීය හතරක් අනතුරු වැළදෙන්නට පටන් ගත්තා.අද මේ රටේ 52%ක්ම පරිසරය දූෂණය වන්නේ සත්ත්ව කර්මාන්තයෙන්, බව සොයාගෙන තිබෙනවා.අද ස්වභාව ධර්මයා , පවා අපට එරෙහිව අවි ආයුධ අතට රැගෙන තිබෙන්නේ එහි ප්‍රතිඵලයක් හැටියටයි.එනිසා එදා අපට ස්වභාව ධර්මයාගෙන් ලැබුණු ආශීර්වාදය අද ලැබෙන්නේ නැහැ. සතකු මරණ විටදී එම සතාගේ අදෝනාව වෛරය සහ ක්‍රෝධය ඒ සතාගේ ලේ වලට එකතු වෙනවා.අද මේ සමාජය පහත් තත්ත්වයට ඇද වැටිලා තිබෙන්නේ ඒ මස් මාංශ අනුභව කළ නිසයි.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>26</day>
    </date>
    <link>http://www.dinamina.lk/2010/02/26/_art.asp?fn=s1002261</link>
    <topic>තර්ස්ටන්-ඉසිපතන මහා ගැටුම අද-හෙට</topic>
    <author>පි‍්‍රන්ස් ගුණසේකර</author>
    <content>පාසල් මහා ක්‍රිකට් තරග වාරයේ පළමු තරගය වන තර්ස්ටන් – ඉසිපතන වාර්ෂික ක්‍රිකට් ගැටුම අද සහ හෙට කොළඹ එස්. එස්. සී. ක්‍රීඩාංගණයේදී පැවැත්වේ.බ්ලැක්හැම් විජේවර්ධන කුසලානය වෙනුවෙන් 47 වැනි වරටත් පැවැත්වෙන මේ මහා ක්‍රිකට් ගැටුමේදී තර්ස්ටන් පිලේ නායකත්වය සිවුවැනි වසරේ වර්ණලාභී ශිහාන් කමලීන්ද, ඉසිපතන විදුහලේ නායකත්වය තෙවැනි වසරේ වර්ණලාභී තිවංක රණසිංහ ද උසුලනු ලබති.තර්ස්ටන් උප නායකත්වය තිසුර මධුරප්පෙරුමට ද, ඉසිපතන උප නායකත්වය චාමර වඩුගේට ද හිමිව ඇත. ඉසිපතන විදුහලේ නායකත්වය තිවංක රණසිංහ ද උසුලනු ලබති.මේ විද්‍යාලන්තර ක්‍රිකට් ගැටුමේ මෙතෙක් පැවැති තරගවලදී තර්ස්ටන් විදුහල තරග 5 කදී ජය ලබා ඇති අතර ඉසිපතනය තරග 4 කදී ජය වාර්තා කර ඇත.තරග 36 ක් විසඳුමකින් තොරව අවසන් විය. තර්ස්ටන් විදුහල 1992 වසරේදී මැකෙන්සි පෙරේරාගේ නායකත්වයෙන් අවසන් වරට ජය වාර්තා කළ අතර ඉසිපතන විදුහල 1999 දී ක්‍රිෂාන්ත ජයවර්ධනගේ නායකත්වයෙන් අවසන් ජයග්‍රහණය වාර්තා කළේය.තර්ස්ටන් ක්‍රිකට් පිල මෙවර පාසල් තරග වාරයේදී තරග 18 කට සහභාගි වී කිංග්ස්වුඩ්, මලියදේව හා වෙස්ලි විදුහල් පරාජයට පත් කළේය. නාලන්දාවට පමණක් තර්ස්ටන් විදුහල පරාජය විය.තර්ස්ටන් නායක ශිහාන් කමලීන් හා උදාර මුණසිංහ මෙවර ලකුණු 1000 සීමාව පසුකිරීමට සමත් වූහ. කමලීන් තරග 18 කදී ලකුණු 1116 ක් හා පිට දඟ පන්දු යවමින් කඩුලු 46 ක් ද, බිඳ හෙලීය. ඔහුගේ ඉනිමක වැඩිම ලකුණු සංඛ්‍යාව 120 ක් විය. උදාර තරග 18 කදී ලකුණු 1093 ක් වාර්තා කළ අතර ගල්කිස්ස ශාන්ත තෝමස් විදුහලට එරෙහිව ලකුණු 123 ක් ලබා ගත්තේය.මෙයට අමතරව තර්ස්ටන් පිතිකරු ලැයිස්තුවේ ජාවිඩ් සියඹලාපිටිය (ලකුණු 697), ප්‍රබෝධ අර්ථවිදු (ලකුණු 553), සජීව සල්ගාදු (ලකුණු 422), තිසුර මධුරප්පෙරුම (ලකුණු 396) හා සුපුන් නවරත්න (ලකුණු 394) දක්‍ෂතා දක්වා ඇත. සචිත් ඩයස් මේ තරග වාරයේ කඩුලු 46 ක් බිඳ හෙලා ඇති අතර කඩුලු රකින ක්‍රීඩක සුපුන් නවරත්න දවාලීම් 32 කට හවුල් ස ඇත.ඉසිපතන විදුහල මෙවර තරග වාරයේදී තරග 17 කට සහභාගි වී ශාන්ත සර්වේශස්, ධර්මපාල, මහානාම, මරදාන සහිරා, රාජගිරිය ජනාධිපති, ශාන්ත ඇලෝසියස් හා ඩී. එස්. සේනානායක විදුහල් පරාජයට පත් කළේය. ශාන්ත සෙබස්තියන්, නාලන්දා හා ලුම්බිණි විදුහල් හමුවේ ඉසිපතන ක්‍රීඩකයෝ පරාජයට පත් වූහ. ඉසිපතන විදුහලේ දිමිත්‍රි පෙරේරා තරග 15 කදී ලකුණු 538 ක් ලබා දක්‍ෂතා දැක්වීය. එමෙන්ම නිලූක සසංඛ (ලකුණු 485), හරින් කලිදු (ලකුණු 356), තිවංක රණසිංහ (ලකුණු 353), විදර්ශන ෂෙනුක (ලකුණු 326) හා දිමුත් වරාපිටිය (ලකුණු 326) පිතිකරු ලැයිස්තුවේ දක්‍ෂතා දැක්වූහ.මෙවර තරගාවලියේ තරග 15 කදී කඩුලු 141 ක් බිඳ හෙලූ වමතින් පාදඟ පන්දු යවන අනුෂ්ක සමරතුංග තරග වාරයක වැඩිම කඩුලු දවාගත් ක්‍රීඩකයා ලෙස වාර්තාවක් බිහිකරමින් දක්‍ෂතා පෙන්වා ඇත. ඔහු මහානාම විදුහලට එරෙහිව ලකුණු 22 කට කඩුලු 9 ක් බිඳහෙලීම හොඳම පන්දු යැවීමකි. එයට අමතරව ඉසිපතනයේ සමිත සුලෝචන තරග 15 කදී කඩුලු 70 ක් බිඳහෙලා ඇත.තර්ස්ටන් – ඉසිපතන එක්දින ක්‍රිකට් ගැටුම මාර්තු 7 දා පී. සරවනමුත්තු පිටියේදීත්, විස්සයි – 20 ක්‍රිකට් ගැටුම මාර්තු 14 දා තර්ස්ටන් ක්‍රීඩාංගණයේදීත් පැවැත්වේ.තර්ස්ටන් ක්‍රිකට් සංචිතයශිහාන් කමලීන් (නායක), තිසුර මධුරප්පෙරුම (උප නායක), ජාවිඩ් සියඹලාපිටිය, උදාර මුණසිංහ, ප්‍රබෝධ අර්ථවිදු, සුපුන් නවරත්න, සචිත් ඩයස්, සජීව සල්ගාදු, සචින්ත විජේසිංහ, රංග විජේවික්‍රම, කවින් නවිදු, හරිත් ඩයස්, ප්‍රභාත් විජේසිංහ, මින්හජ් ජලීල්, ලුවින ලෝචන, ලිලාන් ප්‍රනාන්දු, පුහුණුකරු - අරවින්ද සමරසේකර, ක්‍රිකට් භාර ආචාර්ය – ඩී. එන්. ගුරුදෙනිය.ඉසිපතන ක්‍රිකට් සංචිතයතිවංක රණසිංහ (නායක), චාමර වඩුගේ (උප නායක), දිමුත් වරාපිටිය, අනුෂ්ක සමරතුංග, දිමිත්‍රි පෙරේරා, සසංඛ නිලූෂ, චානක ජයනෙත්ති, දිනූෂ ප්‍රනාන්දු, සමිත සුලෝචන, හරිත් කලිදු, හර්ෂක කුරේ, විකුම්ද කොස්තා, ඉර්ෆාන් රහීම්, දනුෂ්ක සඳරුවන්, විදර්ශන සෙනුක, සිදත් විමුක්ති, භූෂන නිබන්ද, පුහුණුකරු - සුරංග විජේනායක, ක්‍රිකට් භාර ආචාර්ය – එල්. එල්. සිසිර කුමාර  </content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>26</day>
    </date>
    <link>http://www.dinamina.lk/2010/02/26/_art.asp?fn=s1002262</link>
    <topic>කෝසල කුලසේකරගෙන් තුන් ඉරියව් දස්කම්</topic>
    <author>ෆවුස් මොහොමඩ්</author>
    <content>හයිඩ්‍රාමනී රුහුණ කණ්ඩායමේ කෝසල කුලසේකර (26/4), සචිත්‍ර සේනානායක (25/3) සහ සජීව වීරකෝන්ගේ (16/2) දක්‍ෂ පන්දු යැවීම හමුවේ අසරණ වූ බස්නාහිර උතුර කණ්ඩායම ලංකා බැංකු කුසලාන අන්තර් පළාත් ඕවර විස්සයි – 20 ක්‍රිකට් තරගමාලාව යටතේ ඊයේ පල්ලේකැලේ ක්‍රීඩාංගණයේදී හයිඩ්‍රාමනී රුහුණ කණ්ඩායම හමුවේ ලකුණු 27 ක පරාජයක් ලබමින් මේ තරගමාලාවේ පිට පිටම ලැබූ දෙවැනි පරාජය අත්විඳ ගත්තේය.හයිඩ්‍රාමනී රුහුණ 187/7 (ඕවර 20) - දිනේෂ් චන්දිමාල් 75, කෝසල කුලසේකර 42, (නුවන් කුලසේකර 33/2)බස්නාහිර උතුර 153 (ඕවර 19.4) - දිමුත් කරුණානායක 50, ඇන්ජලෝ මැතිව්ස් 24, (කෝසල කුලසේකර 26/4, සචිත්‍ර සේනානායක 25/3, සජීව වීරකෝන් 16/2)වයඹ පිලට කඩුලු 7 ක ජයක්වයඹ කණ්ඩායමේ ඉසුරු උදාන ප්‍රමුඛ පන්දු යවන්නෝ ශශ්‍රී ලංකා ක්‍රිකට් ඒකාබද්ධ පිලට එරෙහිව දක්‍ෂ පන්දු යැවීමක නියැලෙමින් කඩුලු 7 ක ජයක් තම පිලට හිමිකර ගැනීමට දායක වූහ.මේ තරගය ජය ගනිමින් තරගාවලියේ දෙවැනි ජයත් වාර්තා කරලීමට වයඹ කණ්ඩායම සමත් විය.ශ්‍රී. ල. ක්‍රි. ඒකාබද්ධ පිල 143/6 (ඕවර 20) - හෑන්ස් ප්‍රනාන්දු 54, චරිත් ජයම්පති 36, (ඉසුරු උදාන 21/2)වයඹ පිල 148/3 (ඕවර 18.3) - ජීවන්ත කුලතුංග 38, ශාලිත කරුණානායක නොදැවී 30, ජෙහාන් මුබාරක් නොදැවී 26, (දේමින්ත දහනායක 12/2)බස්නාහිර දකුණ පිලටකඩුලු 3ක ජයක්මාස් කඳුරට පිලේ මුත්තයියා මුරලිදරන්, තිළිණ තුෂාර, දිල්හාර ප්‍රනාන්දු සහ සුරාජ් රන්දීව් ගේ පන්දු යැවීම හමුවේ දක්‍ෂ පිතිහරඹයක නිරතවූ බස්නාහිර දකුණ කණ්ඩායමේ ක්‍රීඩකයෝ කඩුලු 3 ක ජයග්‍රහණයක් ලබා ගැනීමට සමත් වූහ.මාස් කඳුරට පිල – 163/9 (ඕවර 20) තරංග පරණවිතාන 57, ජීවන් මෙන්ඩිස් 36 (ජානක ගුණරත්න 23/3, චින්තක පෙරේරා 27/3, මාලිංග බණ්ඩාර 40/2)බස්නාහිර දකුණ – 166/7 (ඕවර 20) ලහිරු තිරිමාන්න 34, දිල්රුවන් පෙරේරා 20, ප්‍රසන්න ජයවර්ධන නොදැවී 20 (මුත්තයියා මුරලිදරන් 22/2, සුරාජ් රන්දීව් 24/2, දිල්හාර ප්‍රනාන්දු 48/3)</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>26</day>
    </date>
    <link>http://www.dinamina.lk/2010/02/26/_art.asp?fn=s1002263</link>
    <topic>එක්දින තරගාවලියේ ජය ඉන්දියාවට</topic>
    <author>ඉන්දියාව (ඒ.එෆ්.පී.)</author>
    <content>සචින් තෙන්ඩුල්කාර් ගේ වාර්තාගත ද්විත්ව ශතකය හේතුවෙන් දකුණු අප්‍රිකාව සමඟ පැවැති දෙවැනි එක්දින තරගයෙන් ලකුණු 153 ක ජයක් ලැබූ ඉන්දීය පිල තරග 3 කින් සමන්විත එක්දින තරගාවලිය 2 - 0 ක් ලෙස ඉදිරියෙන් සිටිමින් තරගාවලිය ජය ගැනීමට සමත් විය.ප්‍රවීණ ආරම්භක පිතිකරු තෙන්ඩුල්කාර් එක්දින පිටියේ ද්විත්ව ශතකයක් රැස් කළ පළමුවැනි පිතිකරු බවට පත්වෙමින් පන්දු 147 ක දී හතරේ පහර 25 ක් සහ හයේ පහර 3 ක් එල්ල කොට නොදැවී ලකුණු 200 ක් වාර්තා කළේය.කඩුලු 3 කට ලකුණු 401 ක් රැස් කළ ඉන්දීය ඉනිමට දිනේෂ් කාර්තික් ගේ ලකුණු 79 ද, නායක මහේන්ද්‍ර සිං දෝනි නොදැවී රැස් කළ ලකුණු 68 ද ඇතුළත් විය.පිළිතුරු ඉනිම ක්‍රීඩා කළ දකුණු අප්‍රිකාව ඕවර 42 ක් සහ පන්දු 5 ක දී සියලු දෙනාම දැවී රැස්කරනු ලැබුවේ ලකුණු 248 ක් පමණි.ඒ. බී. ඩී. විලියර්ස් නොදැවී ලකුණු 114 ක් රැස් කළේය.36 හැවිරිදි තෙන්ඩුල්කාර් මේ වන විට ටෙස්ට් සහ එක්දින පිටියේ වැඩිම ලකුණු සහ වැඩිම ශතක හිමිකරගෙන සිටින පිතිකරු ද වේ.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>26</day>
    </date>
    <link>http://www.dinamina.lk/2010/02/26/_art.asp?fn=s1002264</link>
    <topic>සය සාමාජික ක්‍රිකට් තරගාවලියක්</topic>
    <author/>
    <content>දිවුලපිටිය හුණුමුල්ල මධ්‍ය මහා විද්‍යාලයීය ආදි ශිෂ්‍ය සංගමය මගින් සංවිධානය කරනු ලබන දීප ව්‍යාප්ත සය සාමාජික ක්‍රිකට් තරගාවලිය මාර්තු මස 20 – 21 දෙදින විද්‍යාලීය ක්‍රීඩා පිටියේදී පැවැත්වේ.තරගාවලිය සඳහා සීමිත කණ්ඩායම් පමණක් බඳවා ගන්නා බැවින් මාර්තු 01 වැනි දිනට පෙර අයදුම්පත් භාරගනු ලැබේ.0727553097 (ලේකම්) අංකය අමතා වැඩි විස්තර ලබාගත හැක.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>26</day>
    </date>
    <link>http://www.dinamina.lk/2010/02/26/_art.asp?fn=s1002265</link>
    <topic>‘හාෆර් රගර් ඇකඩමි’ සැණකෙළියේදක්ෂතම ක්‍රීඩකයා සා. පීතර විදුහලේ සෙනුර</topic>
    <author>ජගත් ප්‍රේමචන්ද්‍ර</author>
    <content>ශ්‍රී ලංකා රගර් කණ්ඩායමේ හිටපු නායකයෙක් වූ හිෂාම් ආබ්ඩීන් මහතා මෙහෙයවන ‘හාෆර් රගර් ඇකඩමියේ’ පළමු සංවත්සරය වෙනුවෙන් පැවැති රගර් සැණකෙළියේ දක්ෂතම රගර් ක්‍රීඩකයා සම්මානය කොළඹ සාන්ත පීතර විද්‍යාලයේ සෙනුර ප්‍රේමවර්ධන දිනා ගත්තේ ය.\සෙනුර පීතර විද්‍යාලයීය වයස අවුරුදු 14න් පහළ කණ්ඩායම නියෝජනය කරන අතර තරගාවලියේ දී ඔහුට ‘බූර’ කුසලානය පිරිනැමුණි.මේ අතර තරගාවලියේ ශක්තිමත් ම ක්‍රීඩකයාට හිමිවන සම්මානය තල්දූව බෞද්ධ ජාතික පාසලේ ශාලිත සඳරුවන්ට හිමිවිය.තරගාවලියට ආරාධිත පාසල් සහ රගර් ක්‍රීඩා සමාජ අතර තරග ඇතුළත් වුණි. ක්‍රීඩා සමාජ තරගාවලියේ දී සබරගමුව විශ්වවිද්‍යාලයීය පිල ලකුණු 10 – 5 කින් පරාජය කළ තල්දූව බෞද්ධ විද්‍යාලයීය ආදි ක්‍රීඩකයෝ සූරතාව දිනා ගත්හ.කාන්තා ප්‍රදර්ශන තරගාවලියේ දී ශ්‍රී ලංකා යුද හමුදා ක්‍රීඩිකාවෝ ඉතා ලෙහෙසියෙන් ම 5 – 0 කින් පන්නල ස්ලිම්ලයින් ක්‍රීඩිකාවෝ පරාජය කළහ. තරගාවලියේ ජය සංකේත ප්‍රධානය ශ්‍රී ලංකා රගර් සංගමයේ හිටපු සභාපති සහ අතුරු කමිටුවේ සභාපති වෛද්‍ය මයියා ගුණසේකර මහතා ඇතුළු පිරිසකගේ ප්‍රධානත්වයෙන් සිදුවිය.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>26</day>
    </date>
    <link>http://www.dinamina.lk/2010/02/26/_art.asp?fn=s1002266</link>
    <topic>‘සාග්’ පදක්කම් දිනූ නාවික හමුදා ක්‍රීඩකයින්ට හරසර</topic>
    <author>ෆවුස් මොහොමඩ්</author>
    <content>බංග්ලාදේශයේ ඩකා නුවරදී නිමාවට පත්වු 11 වැනි දකුණු ආසියානු ක්‍රීඩා උළෙල සඳහා ශ්‍රී ලංකාව නියෝජනය කළ ශ්‍රී ලංකා නාවික හමුදා ක්‍රීඩක ක්‍රීඩිකාවෝ පදක්කම් 30 ක් හිමිකර ගැනීමට සමත් වූහ.ඊට රන් පදක්කම් 7 ක්, රිදී පදක්කම් 5 ක් සහ ලෝකඩ පදක්කම් 18 ක් ඇතුළත් විය.ඔවුන්ගේ ක්‍රීඩා දක්ෂතා අගය කරමින් ඔවුන් වෙත නාවික හමුදා ක්‍රීඩා අරමුදලින් මූල්‍යමය ත්‍යාගයන් ලබාදීම පසුගියදා නාවික හමුදා මූලස්ථානයේදී නාවික හමුදාපති වයිස් අද්මිරාල් තිසර සමරසිංහ මහතාගේ ප්‍රධානත්වයෙන් සිදුවිය.නාවික හමුදා ක්‍රීඩා මණ්ඩලයේ ලේකම්වරයා විසින් සංවිධානය කරනු ලැබූ මේ අවස්ථාවට නාවික හමුදාවේ ජ්‍යෙෂ්ඨ නිලධාරීහු ද සහභාගි වූහ.මෙහිදී මීටර් 100 ඉසව්වේ රන් පදක්කම දිනූ ෂෙහාන් අඹේපිටියට නාවික හමුදාපතිවරයා විසින් මූල්‍යමය ත්‍යාගය පිරිනමන ලද අවස්ථාවයි මේ.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>26</day>
    </date>
    <link>http://www.dinamina.lk/2010/02/26/_art.asp?fn=s1002267</link>
    <topic>‘නෙත්’ පාපැදි තරගාවලියේදකුණේ සූරයා දිලීප්</topic>
    <author/>
    <content>නෙත් ජාතික පාපැදි සූරතාවලියේ දකුණු පළාත් අදියරේ ජය දිලීප් ප්‍රභාත් සතුවිය. කිලෝමීටර් 120 ක දුරකින් යුත් මේ තරගය ජය ගත් දිලීප් ප්‍රභාත් පැය 2 විනාඩි 58 යි තත්පර 42 ක කාලයක් ගතකළේය.ගාල්ල බස් නැවැතුම්පොළ අසලින් ආරම්භ වූ තරගය වැලිගම දක්වා ගොස් ආපසු ගාල්ල පසුකර අම්බලන්ගොඩින් නැවත හැරී ගාල්ල බස් නැවතුම්පොලින් අවසන් විය.නෙත් ජාතික සූරතා පාපැදි තරගාවලිය පාපැදි සම්මේලනයේ සංවිධානයෙන් පැවැත්වේ. පළාත් මට්ටමේ ජයග්‍රාහකයන් සහභාගි වන අවසන් ජාතික අදියර මේ වසරේ සැප්තැම්බර් මාසයේ පැවැත්වේ.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>26</day>
    </date>
    <link>http://www.dinamina.lk/2010/02/26/_art.asp?fn=s1002268</link>
    <topic>සිද්ධාර්ථ විද්‍යාලයීය ක්‍රීඩා උළෙල අද</topic>
    <author/>
    <content>බලපිටිය දප/අම්/සිද්ධාර්ථ මධ්‍ය මහා විද්‍යාලයීය නිවාසාන්තර මලල ක්‍රීඩා උළෙල අද (26) ප.ව. 1.30ට විද්‍යාලයීය ක්‍රීඩාංගණයේ දී පැවැත්වේ. මෙම උත්සවයේ ආරාධිත අමුත්තන් වශයෙන් අම්බලන්ගොඩ කලාප අධ්‍යාපන අධ්‍යක්ෂිකා එම්. එස්. මෙන්ඩිස්, බලපිටිය කොට්ඨාස භාර නියෝජ්‍ය අධ්‍යාපන අධ්‍යක්ෂ ජී. සී. ද සොයිසා මහත්මිය සහභාගි වන අතර ඇල්පිටිය පශු වෛද්‍ය නිලධාරී ගා/සිද්ධාර්ත මධ්‍ය මහා විද්‍යාලයේ ආදි ශිෂ්‍ය වෛද්‍ය කේ. සමන් කුමාර ද සොයිසා මහතා විශේෂ ආරාධිතයකු ලෙස සහභාගි වේ.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>26</day>
    </date>
    <link>http://www.dinamina.lk/2010/02/26/_art.asp?fn=f1002261</link>
    <topic>භික්ෂූන් වහන්සේටඅපහාස කර රනිල් කරගත්තේ ආනන්තරීය පාප කර්මයක්</topic>
    <author>සාකච්ඡා කෙළේ බුද්ධික සමන් ගුණවර්ධන</author>
    <content>විපක්ෂ නායකතුමා විසින් භික්ෂුන් වහන්සේට වෛතුල්‍යවාදීන් ලෙස චෝදනා කිරීම සමාජයේ කැළඹීමක් ඇති කරවන ප්‍රකාශයක් විය. එතුමා මෙසේ සංඝයාවහන්සේට චෝදනා කිරීමට හේතු වූ කරුණත් එම ප්‍රකාශයේ ප්‍රති විපාක පිළිබඳත් සබරගමුව විශ්වවිද්‍යාලයේ කුලපති මහාචාර්ය කුඹුරුගමුවේ වජිර හිමියන් සමඟ කළ සම්මුඛ සාකච්ඡාවකි මේ.* ඉකුත් දිනක මහානායක හිමියන් බැහැ දැකීමට වැඩම කළ දිවයිනේ කීර්තිධර භික්ෂුන් වහන්සේ පිරිසකට විපක්ෂ නායකතුමා විසින් පැවිදි වෛතුල්‍යවාදි පිරිසක් යයි චෝදනා කළා. වෛතුල්‍යවාදීන් යනු කවුද ?වෛතුල්‍යවාදය කියන්නේ මහායාන ධර්මයට යි. වෛතුල්‍ය පිටකය (මහායාන පොත්පත්) ලංකාවට ආවේ අනුරාධපුර යුගයේ යි. එවකට සිටි මහා විහාරික භික්ෂුන් වහන්සේ හා උගත් පඬිවරුන් මේවා පිළිබඳ පරීක්ෂණයක් පවත්වා මෙය ථේරවාදයට පටහැනි ධර්මයක් ලෙස හඳුනාගත්තා. ඒ වගේම වංශ කතාවල හැටියට මේ වෛතුල්‍ය ධර්මය අනුගමනය කළ භික්ෂුන් පිරිසකගේ මෙවර ලකුණ (හංවඩු) තබා රටින් පිටුවහල් කළ බවත් සඳහන් වෙනවා. මේ විදියට රටින් පිටුවහල් කළ භික්ෂුන් දකුණු ඉන්දියාවට පැන ගොස් තිබුණා.එහි දී ඔවුන්ගේ පිටේ තිබූ ඒ සලකුණු දැක ඒ රටෙන් ප්‍ර‍්‍රශ්න කළාම ඔවුන් අත් විඳින දඬුවම දැන ගන්න ලැබුණා. මෙහි දී ලංකාවේ ථේරවාදී භික්ෂුන් වහන්සේ පිළිබඳ වෛර බැඳගත් සංඝමිත්‍ර නම් වු වෛතුල්‍යවාදි භික්ෂුව මහා විහාර භික්ෂුන්ගෙන් පළිගන්නා චේතනාවෙන් ලංකාවට පැමිණියා. ලංකාවට පැමිණ උපක්‍රමශීලීව රජ මැදුරේ සිටි ජෙට්ඨතිස්ස හා මහසෙන් කියන කුමාරවරු දෙදෙනාගේ ගුරුවරයා බවට පත්වුණා. එතැන දී මහසෙන්කුමරු හරහා තම අරමුණු ඉටුකර ගැනීමේ බලාපොරොත්තුවෙන් ඔහුට වෛතුල්‍ය දහම තදින් කා වැද්දුවා. ඒ අනුව මහා විහාරික භික්ෂුන් කෙරෙහි වෛරයක් ඇති කළා.පිය රජුගේ ඇවෑමෙන් බලයට පත් මහසෙන් සිය ගුරුවරයාගේ අරමුණු සඵල කරමින් මහා විහාරික භික්ෂූන් කෙරෙහි වෛරයක් ඇති කළා. පිය රජුගේ ඇවෑමෙන් බලයට පත් මහසෙන් සිය ගුරුවරයාගේ අරමුණු සඵල කරමින් මහා විහාරික භික්ෂූන් බේද කිරීමට , විනාශ කිරිමට, කටයුතු ආරම්භ කළා. එහි පළමු පියවර වුණේ් මහා විහාරික භික්ෂූන්ට දන්්දීම තහනම් කිරීමයි.ආහාර පාන නොලැබුණු මහා විහාරික භික්ෂූන් මහා විහාරය අතහැර වෙනත් ප්‍රදේශවලට වැඩම කළා. මෙසේ මහා විහාරය ජන ශුන්‍ය ස්ථානයක් බවට පත් වූ විට එහි තිබූ සියලු වටිනා භාණ්ඩ ඔවුන් පැහැර ගනු ලැබුවා. මහා විහාර ගොඩනැඟිල්ල පවා විනාශ කළා. ඒ මත උඳු වැපුරුව බවයි කියැවෙන්නේ. මෙසේ මහා විහාරයට භෞතික වශයෙන් විනාශයක් අත් කළත් ඒ කිසිවකින් භික්ෂුන් වහන්සේලාගේ ථේරවාදී මතය විනාශ කරන්නට හැකි වුණේ නැහැ.මෙසේ කල්යත්ම රජු මහජන උදහසට ලක්වුණා. ඉන් පසුව මහසෙන් රජු මහා විහාර භික්ෂූන් වහන්සේලාගෙන් සමාව අයැද ථේරවාදය නැවත පවත්වාගෙන යාම සඳහා කටයුතු කළා. ජනතාව විසින් සංඝමිත්‍රව මරා දැමූ බවයි කියැවෙන්නේ. රජතුමා පසුව ධාර්මික රජෙක් ලෙස ඉන්දියාවේ පවා ප්‍රචලිත වුණා. ලංකාවට දන්තධාතුන් වහන්සේ පවා වැඩම කරවූයේ මහසෙන් රජු නිසයි. එහෙත් දන්ත ධාතුන් වහන්සේ මෙලකට වැඩම වන විට රජු මියගොස් ඔහුගේ පුතා රට පාලනය කරමිනුයි සිටියේ. මහසෙන් රජු ජනතාව අතර දේවත්වයට පත් වෙන්න තරම් ප්‍රබල වුණා. මේකයි ඉතිහාසය.* විපක්ෂ නායකතුමා මහායාන සම්ප්‍රදායක් පිළිබඳ කතා කළාට අපේ රටේ අදටත් තියෙන්නේ ථේරවාදී සම්ප්‍රදාය නේද ?ඔව් , රනිල් වික්‍රමසිංහ මහත්තයා මේ ගැන අවබෝධයක් නැතිව තමයි ඒ වගේ ප්‍රකාශයක් කරල තියෙන්නේ. මං හිතන්නේ ඔහු මේ වචනෙ තේරුමවත් දන්නවද දන්නෙ නෑ. මේ රටේ ඉතිහාසය නොදැනයි ඔහු කතා කරන්නේ. මේ රටේ කිසිදු භික්ෂූන් වහන්සේ නමක් වෛතුල්‍යවාදය පිළිගන්නේ නෑ. පිළිගත් අයටත් රටින් පිටුවහල් වෙන්න සිදු වුණා. ඒ නිසා මේ රටේ කවදාවත් මහායානය ස්ථාපිත වෙලා නෑ. අද දකින්න තියන නිකායන් දකින්න ලැබුණත් ඒ කියන මල්වතු පාර්ශ්වය , අස්ගිරි පාර්ශ්වය , අමරපුරනිකාය, රාමඤ්ඤ නිකාය මේ කවුරුත් පිළිගන්නේ ථෙරවාදි බුදු දහම යි. එබඳු තත්ත්වයක් යටතේ මේ රටේ විද්‍යෝදය , විද්‍යාලංකාර ආයතන ඇතුළු අනුරාධපුර මූලස්ථාන භික්ෂූන් වහන්සේ ප්‍රමුඛ භික්ෂූන්ට වෛතුල්‍යවාදයෙන් ඇමැතීම වික්‍රමසිංහ මහතා කළ බරපතළ අනුවන ක්‍රියාවක් ලෙස මම දකිනවා.* විපක්ෂ නායකතුමාගේ චෝදනාවට පාත්‍ර වූ භික්ෂූන් වහන්සේ මල්වතු මහානායක හිමිපාණන් හමු වීමට වැඩම කෙළේ කුමන කාරණයක් සම්බන්ධයෙන් ද ?උන්වහන්සේලා සාකච්ඡා කෙළේ සම්බුද්ධ ශාසනයේ චිරස්ථිතිය වෙනුවෙන් භික්ෂූන් වහන්සේගේ , ගෞරවය, බෞද්ධ මූලස්ථානවලට, ඒ කියන්නේ දළදා මාලිගය , මහ මළුව වැනි පූජනීය ස්ථානවල ගෞරවය හා ඓතිහාසික උරුමය ආරක්ෂා කරගැනීම වැනි වැදගත් කරුණු සම්බන්ධවයි. මෙවන් උතුම් ශාසනික මෙහෙවරක යෙදුන භික්ෂූන් වහන්සේ වෛතුල්‍යවාදින් ලෙස හංවඩු ගැසීම බරපතළ පාප කර්මයක්. ඉතිහාසයේ මෙවැනි පාපකර්මයක් කළ එකම පුද්ගලයා අනුරාධපුර යුගයේ සිටි මහසෙන් රජුයි. වර්තමානයේ ඒ පාප කර්මය සිදු කරගත් පුද්ගලයා රනිල් වික්‍රමසිංහ මහතායි.* මෙසේ ශාසනික සේවයට කැප වූ භික්ෂූන් වහන්සේ කෙරෙහි විපක්ෂ නායකතුමා මෙතරම් උරණ වීමට මොන විදියෙ හේතුවක් බලපාන්න ඇති ද ?18 වැනිදාට මහා නායක හිමිවරු මහ මළුවේදී සංඝ සම්මේලනයක් කැඳවා ඇති බව පුවත්පත්වලින් දන්වා තිබුණා. එහෙත් ඒ සංඝ සම්මේලනය පිළිබඳ ලිපි ලේඛන කිසිදු භික්ෂූන් වහන්සේ කෙනෙක්ට ලැබී තිබුණේ නැහැ. එහි කැඳවුම්කරුවන් ලෙස කිසිදු වගකීමක් නැති භික්ෂූන් වහන්සේ දෙතුන් නමක් ජනමාධ්‍යයන්ට ප්‍රකාශ නිකුත් කරමින් සිටියා. ඒ අතර මහානාහිමිවරු අස්සන් කළ ලිපියක් හැටියට ශාසනික ප්‍රශ්න සාකච්ඡා කරන බවට සඳහන් ලිපියකට මහා නායක හිමිවරුන්ගේ අනුමැතිය ලැබී ඇති බව ප්‍රකාශයට පත් වුණා.පසුව සොයා බැලීමේ දී මේ ලිපියේ තිබුණේ ශාසනික ප්‍රශ්න නොවෙයි, සරත් ෆොන්සේකා මහතාට එල්ල වී ඇති සියලු චෝදනාවලින් ඔහු නිදහස් කරන ලෙස ජනාධිපතිවරයාට බල කරන්න ලිපියක්. මෙය මොන අන්දමකින්වත් මහානායක හිමිවරුන්ගේ ලියැවිල්ලක්නොවන බව වගකිවයුතු භික්ෂූන් වහන්සේට අවබෝධ වීම නිසාත්, ඒ පිළිබඳ කැඳවුම්කරුවන් ලෙස ක්‍රියාකළ, කිසිදු වගකීමකින් තොර දේශපාලනය කරට ගත් භික්ෂුන් කීපදෙනා පිළිබඳ ඇති වූ සැකය පැහැදිලි කර ගැනීම සඳහාත් වගකිවයුතු භික්ෂූන් වහන්සේ මහානායක හිමි හමුවී සාකච්ඡා කළා.මේ සාකච්ඡාවේ ප්‍රතිඵලය වශයෙන් මහානායක හිමියන් සත්‍ය වටහාගෙන, සාසනයට සිදුවන්න යන බරපතළ උපද්‍රවය තේරුම් අරන්, ඓතිහාසික මහ මළුව ඇතුළු දළදා මාලිගය අපිරිසුදු කිරීමට දරන ලද වෑයම නුවණින් තේරුම් ගෙන එම සංඝ සම්මේලනය උන් වහන්සේ අත්හිටෙව්වා. මෙයින් බලධාරින් අපහසුතාවට ලක්වුණා. බලාපොරොත්තු සු‍්‍රන් වූ රනිල් මහතා බලවත් කෝපයට පත්ව මහානාහිමියන් සමඟ සාකච්ඡා කළ සියලු නායක හිමිවරුන්ට වෛතුල්‍යවාදීන් ලෙස නම් කර නින්දා කරන්නට පටන් ගත්තා.මේ සියලු ක්‍රියාදාමවලින් මැනැවින් පිළිඹිබු වන්නේ සංඝ සම්මේලනය කැඳවීමේ පසුබිමෙන් සිටි පුද්ගලයා රනිල් වික්‍රමසිංහ මහතා බවයි. භික්ෂු සමාජය අවුල් කිරීම, භික්ෂූන් අතර අරගලයක් ඇති කිරීම, ඒ අරගලය ලෝක ජනමාධ්‍යවලට ලබා දී ලොව පුරා මේ රටේ භික්ෂුන් වහන්සේ අපකීර්තියට පත් කිරීමේ පවිටු චේතනාවක් මේ ක්‍රියාදාමය තුළ තිබූ බව අපට පැහැදිළියි.රනිල් මහතාගේ චරිතාපදානය තුළ අපි දකින්නේ එතුමාට මේ රටේ චිරාගත සම්ප්‍රදාය , වත් පිළිවෙත් , ආචාරධර්ම පිළිබඳ කිසිදු අවබෝධයක් නැති බවයි. ඔහු දහම් පාසලක් හෝ පන්සල ඇසුරු කිරීමෙන් ශික්ෂණය ලැබූවෙක් නොවෙයි. එබඳු පුද්ගලයකුට මේ ආගමික සිරිත් විරිත්, භාෂා ව්‍යවහාර පුරුදු පුහුණු නොවීම පුදුමයට කරුණක් නොවෙයි.එතුමාගේ රාජ්‍ය බලය පැවැති කිසිදු අවස්ථාවක අරලියගහ මැදුරේ ආගමික වතාවත් සිදු කරනවා අපි දැකල නෑ. බුදු දහමේ චිරස්ථිතිය වෙනුවෙන් එතුමා කළ කිසිදු කාර්යයක් සඳහන් වෙන්නෙත් නෑ.මෙබඳු තත්ත්වයක් යටතේ රනිල් වික්‍රමසිංහ මහතාගේ හැසිරීම, කතා කිරිම හා ඔහුගේ ප්‍රතිපත්ති පිළිබඳ මහා සංඝරත්නය මෙන්ම පොදු ජනතාවත් බලවත් ලෙස සැකය හා අප්‍රසාදය පළ කරන බව සඳහන් කළ යුතුයි. ඔවුන්ගේ දේශපාලන ධර්මය පමණක් රැකගෙන බැරි බව මේ අය තේරුම් ගත යුතුයි . රටේ ආගම ධර්මය රැක ගත්තත් ඔවුන්ට වගකීමක් තිබෙනවා.* වික්‍රමසිංහ මහතා කළ එක් ප්‍රකාශයකින් හැඟී යන්නේ මල්වතු පාර්ශ්වය හා රෝහණ පාර්ශ්වය අතර බල අරගලයක් තිබෙන බව යි. ඒ ප්‍රකාශය පිළිබඳ ඔබ වහන්සේ දක්වන ආකල්පය කුමක් ද ?රෝහණ සංඝසභාව කියන්නේ මල්වතු දෙපාර්ශ්වයේ ම කොටසක්, දකුණු ප්‍රදේශයේ භික්ෂූන් වහන්සේට උපසම්පදා විනයකර්මය සිදු කිරීමට මහනුවරට වැඩම කිරීම අසීරු නිසා ඒ ප්‍රදේශයේ දී ඒ කටයුතු පහසුවෙන් සිදුකර ගැනීමටයි රෝහණ සංඝ සභාව පිහිටවලා තියෙන්නේ. මේ දෙක අතර කිසිදු තරගයක් හෝ නිකාය බේදයක් නැහැ. වික්‍රමසිංහ මහතා කියන විදිහට පන්සියයක් වෙහෙර විහාර රෝහණ පාර්ශ්වයට පවරා දෙන බවට ප්‍රකාශ කළේ කවුද ? ඒ කවදා කොතැන දී ද ? යන කරුණු ඔහු වහාම රටට හෙළි කළ යුතු යි. ඒ වගේ වාචාල ප්‍රකාශ කරන එක සුදුසු දෙයක් නොවෙයි. මේවා සංඝ බේදය කියන ආනන්තරිය පාපකර්ම ඇති කරවන ප්‍රකාශ. මේ රටේ සංඝ සමාජය තුළ ඔය කියන විදියෙ පාර්ශ්ව අතර බේදයක් හෝ නිකාය බේදයක් දකින්න නෑ.* මේ රටේ සියලු රාජ්‍ය නායකයන් බුදුදහම ආරක්ෂා කර ගැනීම සඳහා ව්‍යවස්ථාවෙන්ම බැඳී සිටිනවා. විපක්ෂ නායකතුමාගේ මේ ප්‍රකාශය සමඟ ව්‍යවස්ථාවේ ඒ වගන්තිය සම්බන්ධ කළොත් ?ව්‍යවස්ථාව තුළ රාජ්‍ය නායකයන් බුදු දහම හා අනෙකුත් ආගම් ආරක්ෂා කරන්න නීිතියක් තිබෙනවා. රාජ්‍ය සංස්ථාවත් ආගමත් අතර දැඩි සම්බන්ධයක් තිබෙනවා. පුරාණයේ මේ රටේ බලයට පත්විය යුත්තේ බෞද්ධයෙක් කියලයි තිබුණේ. කවරෙක් බලයට පත් වුණත් ආගම දහම ආරක්ෂා කළ යුතු යි. රනිල් මහතාගේ මේ ප්‍රකාශය මඟින් අපට ඇති කරවන බිය හා සැකය නම් මෙ බඳු පාලකයෙක් මේ රටේ බලයට පත් වුණොත් මේ රටේ පිරිසිදු ථේරවාදී බුදුදහමට සිදුවිය හැකි විපත පිළිබඳ යි. එතුමාගේ අතීත වර්තමාන ක්‍රියාවලින් මේ සැකය තව තවත් තීව්‍ර වෙනවා.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>26</day>
    </date>
    <link>http://www.dinamina.lk/2010/02/26/_art.asp?fn=f1002262</link>
    <topic/>
    <author>මනෝලි සුබසිංහ ඡායාරූප කෝසල සෙනරත්</author>
    <content>හෂිනි ගෝනගල . . . මුළු රටක්ම හඳුනා ගත්තේ Dancing Star වලින්. හෂිනි ට මේසා ජනප්‍රියත්වයක් ගෙන දෙන්නට හේතු වුණේ දුෂ්‍යන්ත් ගේ Partner විදියට එක් කළ ආකර්ෂණිය නර්තන විලාසය යි. දුෂ්‍යන්ත් හෂිනි සමග එක්ව Dancing Star කිරුළ දරන විට හෂිනි ද ඇයටම අනන්‍ය වූ ගමනකට පියවර තැබුවාය. හෂිනි නිළියක් වූවාය. හෂිනි ට නිළි වරම ගෙන දුන් ‘උත්තරා’ රට පුරා ඇති සැවෝයි සිනමා ශාලා වන්හි මේ දිනවල අති සාර්ථක අයුරින් තිරගත වෙයි.මේ උදා වී ඇත්තේ හෂිනි ගේ කාලයයි. මේ සුරූපී තරුණිය තවමත් පාසල් යන බව කිව්වොත් ඔබ විශ්වාස කරනවාද ? ඇය කොළඹ ජාත්‍යන්තර පාසලක වානිජ අංශයෙන් උසස් පෙළට පෙනී සිටින්නේ මේ වසරේ ජුලි මාසයේ දීයි. ‘උත්තරා’ චිත්‍රපටයත් සමග විවිධ උත්සව සහ මාධ්‍ය හමුවීම් නිසා අතිශය කාර්යබහුල මොහොතක අපි හෂිනි හමු වුනෙමු.*‘උත්තරා’ චිත්‍රපටයට හෂිනිට අවස්ථාව ලැබුණේ කොහොමද ?‘Dancing Star’ මගේ නර්තනයන් දැකලා වජිරා ඇන්ටි (නිෂ්පාදිකා වජිරා රාජපක්ෂ) මට කතා කරලා ඇහුවා, උත්තරා කියලා චිත්‍රපටයක් කරනවා. ඒකේ ප්‍රධාන චරිතයට එන්න කැමැතිද කියලා. අම්මිගෙනුයි තාත්තිගෙනුයි ඇහුවම එයාලා කැමැති වුණා. ඇත්තටම මම හුඟක්ම කැමැති වුණේ ඒ චරිතේ මට හුඟක් සමීපයි වගේ දැනුණ නිසයි.*උත්තරා ඔයාට එච්චරටම දැනෙන්නට තිබූ විශේෂත්වය මොකක්ද ?උත්තරා කියන්නේ නටන්නට පුළුවන් තරුණියක්. මේ චිත්‍රපටයේ හුඟක් නර්තන තියෙනවා. වජිරා ඇන්ටි මට මේ චරිතයට කතා කරලා තියෙන්නෙත් මට නටන්න පුළුවන් නිසයි. මමත් මේ චරිතය කරන්න බාර ගත්තේ හරිම සතුටින්.*‘උත්තරා’ ට ලැබෙන ප්‍රේක්ෂක ප්‍රතිචාරත් සතුටු ද ?මම හිතුවාටත් වඩා ප්‍රේක්ෂක ප්‍රතිචාර ලැබෙනවා. හැමෝම කියන්නේ හොඳට කරලා තිබෙන බවයි. එහෙම අහන්න ලැබෙන කොට මට හරි සතුටක් දැනෙනවා. ‘උත්තරා’ තමයි මම මුලින්ම රඟ පෑ චිත්‍රපට ය.*ඒ වුණාට හෂිනිව ‘ඩාන්සින් ස්ටාර්’ චිත්‍රපටයෙන් අපි කලින්ම දැක්කනේ ?‘ඩාන්සින් ස්ටාර්’ චිත්‍රපටය කළේ ‘උත්තරා’ ට පස්සෙයි. ඒත් ‘ඩාන්සින් ස්ටාර්’ මුලින් තිරගත වුණා. ඒ චිත්‍රපටයේ චරිතයටත් හුඟක් හොඳ ප්‍රතිචාර ලැබුණා. ප්‍රධාන චරිතයකින් පැමිණි ප්‍රථම අවස්ථාව ‘උත්තරා’ යි.*දිගටම නිළියක් විදියට මේ ක්‍ෂේත්‍රයේ රැඳෙන්නට ද බලාපොරොත්තුව ?මේ දවස්වල නම් මම A/L වලට තමයි මුල් තැන දීලා තියෙන්නේ. ‘උත්තරා’ තිරගත වීමත් එක්ක මට ෆිල්ම් එකේ Promotions නිසා රූපවාහිනි සාකච්ඡාවලට එහෙම නිතරම යන්න සිද්ධ වුණු නිසා ටියුෂන් ක්ලාස් Cut වුණා. ඒ නිසා මම පහුගිය දවස් වල ටීචර්ස්ලාගෙන් බැනුම් අහලා ඉන්නේ. මේ අවුරුද්දේ ජූලි මාසේ වන තුරු රඟපෑම් ගැන හිතන්නවත් බැහැ. A/L වලින් පස්සේ තමයි හැමදේම. කොහොම වුණත් මම රඟපානවාට වඩා ආසා නර්තනයටයි. ඒක මගේ born talent එක.*මේ හැමදේම ලැබුණේ ඔයා ‘ඩාන්සින් ස්ටාර්’ සම්බන්ධ වූ නිසා නේද ?ඇත්තටම ඔව්. ඒ අවස්ථාව මට හොඳ ඔපචුනිටි එකක් වුණා. මාව මුළු රටක්ම හඳුනා ගත්තේ dancing star නිසයි. ඒ ගෞරවය සම්පූර්ණයෙන්ම අයිති වෙන්න ඕනේ දුෂ්‍යන්ත්ටයි.*ආයේමත් හෂිනිට ඒ වගේ සුපිරි තරු බිහි කිරීමේ වැඩසටහනකට ආරාධනා ලැබුණොත් බාර ගන්නවාද ?‘Dancing star’වලට පස්සේ ආරාධනා ලැබුණා. නමුත් මම බාර ගත්තේ නැහැ. වෙන තරගයකට ගිහින් Place එකක් ගන්න බැරි වුණොත් ‘Dancing Star’ වලින් ලැබූ ජයග්‍රහණයටත් මදිකමක් වෙයි. එනිසා ඒ ජයග්‍රහණය තියා ගෙන ඉන්න එක හොඳයි. අනෙක මමයි දුෂ්‍යන්තයි හොඳ යාළුවෝ. එනිසා අපි දෙන්නා වෙන වෙනම තරගවලට යන්නේ නැහැ. ඉදිරියේදී මොනවා හරි දෙයක් කරනවා නම් අපි දෙන්නම එකතු වෙලා කරන්නේ.*නර්තනයට මේ තරම්ම කැමැති හෂිනි ඇයි උසස් පෙළට වානිජ විෂයය තෝරා ගත්තේ ?මම ඉගෙන ගන්න ජාත්‍යන්තර පාසලේ නැටුම් විෂය නැහැ. එනිසයි commes තෝරා ගත්තේ. විෂයයක් විදියට නැටුම් තිබ්බා නම් මම නැටුම් තමයි තෝරා ගන්නේ. මගේ ප්‍රියතම විෂය නර්තනයයි. බුදවත්ත සර් චන්න සර් මගේ ගුරුවරු.*හෂිනි රංගනයට නවකයෙක්. නමුත් ඔයා රඟපෑ චිත්‍රපට දෙක තුනේම රඟපෑවේ ප්‍රවීණ නළු නිළියන් සමගයි. ප්‍රවීණයන්ගෙන් නවක පිරිසට ලැබෙන සහයෝගය ගැන හෂිනිට දැනුණේ කොහොමද ?මට නම් ඉතාම හොඳ සහයෝගයක් ලැබුණා. ‘ඩාන්සින් ස්ටාර්’ චිත්‍රපටයේ මාලිනි ආන්ටිගෙන් (මාලිනි ෆොන්සේකා) රවී අන්කල්ගෙන් (රවීන්ද්‍ර රන්දෙණිය) ඉතාම හොඳ සහයෝගයක් මට ලැබුණා. ‘උත්තරා’ චිත්‍රපටයේදී සනත් අන්කල් (සනත් ගුණතිලක) මගේ තාත්තා හැටියට රඟපානවා. මේ අය රංගනයේ දී අති විශිෂ්ටයෝයි. නමුත් නිහතමානීව ආදරයෙන් අපට නිවැරැදි මග පෙන්වා දෙනවා. අපි ප්‍රවීණ අයට respect කළ යුතුයි. නවකයින් හැටියට අප එය කළ යුතුයි. මගේ අත්දැකීම් අනුව නම් මේ ක්‍ෂේත්‍රයට අලුතෙන් එන පිරිසට ප්‍රවීණ පිරිසගෙන් ඉතාම හොඳ සහයෝගයක් ලැබෙනවා. ඒ සහයෝගය මට නම් උපරිමයෙන්ම ලැබුණා.*හෙට දවස ගැන ඔයාට තියෙන්නේ මොන වගේ බලාපොරොත්තුවක් ද ?මගේ ලොකු dream එකක් තියෙනවා. ඒ තමයි Dancing Academy  එකක් කරන්නට. දැනට මමයි දුෂ්‍යන්ත් එකතු වෙලා Dancing Academy එකක් පවත්වාගෙන යනවා.බස්නාහිර පළාත් සෞන්දර්ය නිකේතනයේ. දැනට ළමයි අසුවක් ඉන්නවා.බදාදා සහ ඉරිදා දිනවල හවස හතරේ ඉඳලා පහ දක්වා මේ පන්තිය පැවැත්වෙනවා. Dancing Star වැඩසටහන ඉවර වුණාට පස්සේ හැමෝගෙම ඉල්ලීම වුණේ අපි දෙන්නගෙන් නැටුම් ඉගෙන ගන්න අවස්ථාවක් ලබා දෙන්න කියන එකයි. දැනටමත් අපි දෙන්නා Dancing Group එකක් හදාගෙන යනවා.*හෂිනි කැමැතිද මේ රටේ ජනප්‍රිය කෙනෙක් වෙන්න ?මම ජනප්‍රිය වෙන්න ආසයි.*ඉදිරියටත් ඔයා රඟපානවාද ?නර්තන කටයුතුවලට කරදරයක් නොවන විදියට රඟ පාන්න කැමැතියි.*හෂිනිගේ පවුලේ තොරතුරු දැන ගන්නත් රසිකයෝ කැමැති ඇති ?මගේ තාත්තා අජිත් ගෝනගල. අම්මා ප්‍රින්සි ගෝනගල. අයියායි මල්ලිලා දෙන්නයි මමයි. මල්ලිලා දෙන්නා තවම පාසල් යනවා.*ජනප්‍රිය වෙන කොට කට කතාත් හැදෙනවානේ ? ඔයාට තාම එහෙම කතා හැදිලා නැද්ද ?කට කතා හැදෙනවා නම් ඒකට වග කියන්න ඕනේත් අපිමයි. අපි දැන ගන්න ඕනේ කතාවක් නොහැදෙන විදියට කලා ක්‍ෂේත්‍රයේ හැසිරෙන්න. එතකොට අපට කතාවක් හදා ගන්නේ නැතිව ඉන්න පුළුවන් වෙනවා. මම ගැන කතා කළොත් මම මා ගැන දන්නවා. මට මාව විශ්වාසයි. මගේ අම්මිත් තාත්තිත් මා ළඟින්ම ඉන්න නිසා මම හරිම පරිස්සම්.*ඔයාට පෙම්වතෙක් ඉන්නවාද ?අනේ නැහැ. දැන්ම ඒ ගැන හිතන්නෙත් නැහැ. මේ මගේ ඉගෙන ගන්න කාලයයි.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>26</day>
    </date>
    <link>http://www.dinamina.lk/2010/02/26/_art.asp?fn=f1002263</link>
    <topic/>
    <author>- මනෝලි</author>
    <content>මද සීත නල රැල්ල දැඟලිල්ල පා කැලඹිල්ල දී දසත විසිරී ගියා සිතිවිල්ල ඉතිරි සැනසිල්ල පැතිරි පෙම් ලෝකයේ සුවඳ මුසු වී ගියාආර්මුත්තුසාමිගේ සුමදුර සංගීත නාදයෙන් මාධුර්යයට පත්ව අප දෙසවනට විඳින්නට හඬින් තිළින කළ ඔහු ඔබට මතක ද ? සමහර විට ඒ පැනයට ඔබේ පිළිතුර ‘නැත’ විය හැකිය. මක් නිසාද මේ ගීතය ඒ තරමට විවිධ වූ හඬින් ගැයෙන්ට වූ නිසයි. එහෙත් මා ඉදිරියේ ඒ ගීයේ සැබෑ හිමිකරු දැන් හිඳී. ඔහු සරත් සන්දනායක ය. එදා මෙදා තුර අතිශය ජනප්‍රිය ‘මද සීත නලරැල්ල දැඟලිල්ල පා’ ගීතයේ මුල් හිමිකරු නැතිනම් සැබෑ අයිතිකරු ඔහු ය.දශක හයකට ආසන්න කලක් ගී ගයමින් ගී ලොවට ගීත 400 කට ආසන්න ප්‍රමාණයක් තිළිණ කළ සරත් සන්දනායක ගුවන් විදුලියේ ඒ ශ්‍රේණියේ ගායකයෙකි. ගායනයට උරුම හිමි කම් කියන පවුලක උපන් සරත් සන්දනායක මහතා ගී ලොවේ ජ්‍යෙෂ්ඨතම ගායිකාවක වූ වසන්තා සන්දනායකගේ පුතුණුවන් කෙනෙකි. දයා හේමන්තා අබේසේකර, ශ්‍රීමතී වසන්තා සන්දනායක එක කුසහොත් සහෝදරියන් ය. සුප්‍රියා අබේසේකර ඥාති දියණියකි.අක්කෙ ටිකක් එන්නකෝ, කැලණි ගඟෙන් නාලා, ඔන්න පුතේ ඔය නාමල නෙලා වරෙන්, මගේ දයාබර ගැමුණු පුතේ ආදී ජනප්‍රිය ගී රැසක් ගයා ඇති සරත් සන්දනායක ඔහුගේ පනස් හතර වසරක දීර්ඝ සංගීත චාරිකාවෙහි අතීතාවර්ජනයක යෙදෙමින් ‘ගී රස ගංගා’ නමින් ප්‍රසංගයක් සමග කලකට පසුව ඔබ අප හමුවට පැමිණ සිටී. ඉඩම් හා සංවර්ධන හිටපු අමාත්‍ය රාජිත සේනාරත්නයන් සහ මහාචාර්ය සනත් නන්දසිරි කලා වියතාණන් සහ කලාකරුවන් රැසකගේ දායකත්වයෙන් ‘ගී රස ගංගා’ මාර්තු මස පස් වැනිදා එල්ෆිනිස්ටන් රඟහලේදී පැවැත්වෙනු ඇත.තාරුණ්‍යයට කෙරෙන ආමන්ත්‍රණයක් ලෙස තේමා කොට ගෙන පැවැත්වෙන ‘ගී රස ගංගා’ ප්‍රසංගයේදී සරත් සන්දනායක ගේ පැරැණි ජනප්‍රිය ගීත සහ එදා මෙදා තුර අප අසන ලද සිංහල, දෙමළ, හින්දි ජනප්‍රිය ගීත විසි හයකින් මෙම ප්‍රසංගය වර්ණවත් වෙයි.යුද හමුදා පෙරදිග තූර්ය වාදක කණ්ඩායම සංගීතවත් කරන මෙම මියුරු සර ප්‍රසංගය නර්තනයෙන් විචිත්‍රවත් කරනුයේ යුද හමුදා නර්තන කණ්ඩායම විසිනි. ශෂිකා නිසංසලා, යමුනා විනෝදනී, රංජනී පෙරේරා, ශ්‍රීමති වසන්තා සන්දනායක ආදි ගී ලොවේ නවක මෙන්ම ප්‍රවීණයන් යුග ගායනයෙන් අත්වැල් බැඳ ගන්නා මෙහි සරත් සන්දනායකගේ පුත් තුෂාර සන්දනායක ද ගී ගයනු ඇත. ප්‍රවීණ නිවේදක රංජිත් එදිරිසිංහ, කුමාරි පෙරේරා සහ ජයන්ත අමරතුංග මෙදින ප්‍රසංගයට කථනයෙන් එක් වන්නෝ වෙති.එෆ්. එම්. අපට එමට ඇත. ඒවායෙන් නිතර අසන්නට ලැබෙනුයේ් කඨෝර බසින්, හඬින්, සංගීතයෙන් යුත් ගී යැයි කියා ගන්නා ගීතයන් ය. පැරණි ගීයක් අසන්නට, විදින්නට අපට සිත් වුවද එෆ්. එම්. වලින් ලබා දෙන ඉඩහසර ඉතාම අල්ප ය. ඔබත් පැරැණි ගීත අසන්නට විඳින්නට ලෝලියෙක් නම් මාර්තු 5 වැනිදා සවස 6.30 ට මරදානේ එල්ෆිනිස්ටන් රඟහලට ගොඩ වැදුණොත් ඒ සුමිහිරි මිහිර ඔබටත් විඳ ගත හැකි වේවි.වසර පනස් හතරක් පුරා ගීතයටම කැප වූ සරත් සන්දනායක නම් වූ ඒ ප්‍රවීණ ගායකයාණන් ඔබට ඒ සඳහා ගෞරවනීය ආදරණීය විවෘත ආරාධනයක් කරයි. පියෙකු උදෙසා පුතු විසින් සංවිධානය කරනු ලබන ‘ගී රස ගංගා’ ප්‍රසංගය මෙරට පුරා ගෙන යෑමට සරත් සන්දනායක පුත් තුෂාර සංජය බලාපොරොත්තු වෙයි.මෙම ප්‍රසංගයේදීම සරත් සන්දනායක ගැයූ ගී අතරින් ජනප්‍රිය ගීත 75 ක් ඇතුළත් ගොඩගේ ප්‍රකාශකයන් වෙතින් ‘අක්කෙ ටිකක් එන්නකෝ’ නමින් ගී පොතක් ද එළි දැක්වීමට නියමිත ය. කිඳෙල්පිටිය බණ්ඩාරගම ඔහුගේ ලිපිනයයි.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>26</day>
    </date>
    <link>http://www.dinamina.lk/2010/02/26/_art.asp?fn=f1002264</link>
    <topic>ආසියාවේ ආශ්චර්ය: ශ්‍රී ලංකාවට ශක්තිමත්මාර්ග පද්ධතියක්</topic>
    <author/>
    <content>ශ්‍රී ලංකා ප්‍රජාතන්ත්‍රික සමාජවාදී ජනරජයේ ජනාධිපතිතුමන් මෑත ඉතිහාසයේ පහළ වූ අභීත නිර්භීත එකම සේනාධිනායකයා ය. ලෝකයම බියකර ගෙන සිටි කොටි ත්‍රස්තවාදීන් ශ්‍රී ලංකා මාතාවගෙන් උදුරාගෙන තිබූ නිදහස යළිත් දිනාගෙන සැමරූ පළමු නිදහස් දිනය සෙංකඩගල පුරවරයේ සැමරීම සිංහලයන් වන අපට මහත් අභිමානයක් විය. නිදහස ලැබූවත් පසුගිය තිස්වසර ප්‍රුරා අධිරාජ්‍යවාදීන්ට ගැතිකම් කරන රට පාවාදුන් පිරිස පුරාජේරු දෙඩවුවත් අපට මුළු ශ්‍රී ලංකාවම අද වන විට අහිමි වන්නට තිබූ තත්ත්වය ජනාධිපතිතුමා විසින් වෙනස් කර ඇත.අපට ජීවත් වන්නට තබා ගමනක් බිමනක් යන්නටවත් නොහැකිව තිබුණු යුගය අපට අපේ දූ දරුවන්ට හොඳින්ම මතකයේ රැඳී තිබේ. ජාතියක් ජන්මයක් නොබලා රුදුරු බෝම්බය දහස් ගණන් මිනිස් ජීවිත බිලිගත් යුගය මේ නිදහස් සැමරුම වන විට අවසන් කර තිබිණි. අරන්තලාව පිහිටා තිබෙන්නේ මහියංගන පදියතලාව මහඔය හරහා අම්පාර දෙසට දිවයන මාර්ගයේයි. අරන්තලාවේ භික්ෂු ඝාතනය අපට මතක ය.උතුරේ නන්දිකඩාල් කළපුවෙන් නිමා කරමින් දිනාගත් නිදහසින් පසුව ප්‍රථම වරට සැමරූ නිදහස මුළුමහත් ශ්‍රී ලංකා වාසීන්ගේ නියම නිදහස් සැමරුම විය. ඉතින් ඒ නිදහස සමරණ මොහොත වන විට නැඟෙනහිර පළාතේ මුළුමහත් ජනතාවගේම සිත්වල පැවැති සියලුම දුක් දොම්නස් පහකර දමා ඔවුනට අවශ්‍ය සියලු යටිතල පහසුකම් මේ වන විට සපුරමින් ඔවුන්ගේ එදිනෙදා ජීවිත ගොඩනගා ගන්නට අවශ්‍ය සියලු පහසුකම් රජය විසින් සපයමින් සිටී. ඒ අතර ඉතාමත්ම වැදගත් වන්නේ උතුරු නැගෙනහිර දෙපළාතේම මාර්ග පද්ධතිය සංවර්ධනය කිරීමයි. තිස් වසරකට අධික කාලයක් නඩත්තු නොවූ මේ මාර්ග සියල්ල සම්පූර්ණයෙන්ම විනාශයට පත්ව තිබූ අතර වාහන ගමනාගමනයට කිසිසේත් සුදුසු නොවන තත්ත්වයට මෙම සියලු මාර්ග විනාශයට පත්ව තිබිණ.තිස් වසරකට අධික කාලයක් සම්පුර්ණයෙන්ම විනාශ වී ගිය උතුරු නැඟෙනහිර ජනතාවගේ ජීවන තත්ත්වය ගොඩනැගීමට නම් කඩිනමින් රටේ අනෙකුත් ප්‍රධාන නගර හා එම ප්‍රදේශ අතර ගමනාගමනය පහසු කරවිය යුතු බැවින් රජය මේ දැවැන්ත අභියෝගය මහාමාර්ග හා මාර්ග සංවර්ධන අමාත්‍යාංශයට භාර කළේය. වත්මන් මහාමාර්ග හා මාර්ග සංවර්ධන කැබිනට් අමාත්‍යධූරය හොබවන ජනාධිපතිතුමා මේ සියල්ල විශේෂයෙන් අධීක්ෂණය කරනු ලබයි.ඒ අනුව නැඟෙනහිර පළාතෙන් මුදාගත් සියලු ප්‍රදේශවල මාර්ග සියල්ලම මේ වන විට 90% කට වැඩි ප්‍රමාණයක් සංවර්ධනය කර රටේ ජනතාවට කාර්යක්ෂම ප්‍රවාහන පද්ධතියන් පවත්වාගෙන යාමට මෙම මාර්ග සියල්ල කාපට් කර බස්නාහිර පළාතටත් වඩා උසස් අන්දමින් නිමකර ඇත.මඩකළපුව නගරයේ සියලු ග්‍රාමීය මාර්ගද ඇතුළු නාගරික මාර්ග පද්ධතියත් පැරැණි බෝක්කු හා පාලම් සියල්ලමත් සංවර්ධනය කර ඇත. මඩකළපුවේ සිට වාලච්චේන, ත්‍රිකොණ්ඩියාඩුමඩු දක්වා මාර්ගයත් එම මාර්ගයේ චෙංකල්අඩි නගරයේ සිට මහඔය දක්වා මාර්ගයත් පුළුල්කොට සංවර්ධනය කරමින් විනාශ වී ගිය පාලම් බෝක්කු පිළිසකර කරමින් නැඟෙනහිර ජනතාවට නිදහසේ ජීවත්වීමේ අයිතිය යළිත් උදාකර දී ඇත.මඩකළපුව, ත්‍රිකුණාමලය ඒ 015 මාර්ගය ආශි‍්‍රත ප්‍රවාහන ජාලය කාර්යක්ම කිරීමේ අරමුණින් පැරණි පාලම් වෙනුවට නව පාලම් නිර්මාණය කිරීමත් මෙතෙක් පැවැති පාලම් පාරු සේවාවන් වෙනුවට නව පාලම් ඉදිකිරීමත් විශේෂයෙන් පෙන්වාදිය හැක.විදේශිකයන් විසින් ශ්‍රී ලංකාවට යකඩ පාලම් හඳුන්වා දුන් යුගයේදී නිර්මාණය කළ පාලම් තවමත් ශ්‍රී ලංකාවේ ප්‍රවාහන ජාලයේ ඉතිරිව තිබේ. එදා පැවැති රථවාහන ධාරිතාවයට සරිලන දුම්රිය සහ රථවාහන එකම පාලම මතින් ගමන් කිරීමේ ක්‍රමයද අද දක්වා ඉතිරිව පවතී. නමුත් එම පැරැණි පාලම් මගින් ප්‍රවාහන ජාලයේ ඇතිවන කාලය අපතේ යාම වටහාගත් මහින්ද චින්තනය ඒ වෙනුවෙන්ද නව පාලම් නිර්මාණය කිරීම ආරම්භ කර ඇත. මෑත කාලයක් වනතුරු ශ්‍රී ලංකාවේ රථවාහන සහ දුම්රිය එකම පාලම මතින් ගමන්ගත් පාලම් 03 ක් ඉතිරිය තිබිණි.ඒවා නම් මනම්පිටිය පාලමත්, ඔඩිඩමාවඩිඩි පාලමත්, මන්නාරම පාලමත් වේ. මහින්ද චින්තනය මගින් මනම්පිටිය නව පාලම රථවාහන වෙනුවෙන් අලුතින් ඉදිකර එතෙක් පැවති අවහිරතා මගහැර දමා ඇති අතර, ඊට සමගාමීව උතුරු මැද පළාත හා නැඟෙනහිර සම්බන්ධ වන ඒ 11 මරදංකඩවල, හබරණ, ත්‍රිකොණ්ඩියාඩුමඩු මාර්ගයද පුළුල්කොට සංවර්ධනය කර ඇත. පැරැණි වාලච්චේන ඔඩිඩමාවඩිඩි කළපුවට ඉහළින් ඉදිකර තිබූූ යකඩ පාලම වෙනුවට මේ වන විට තවත් පුළුල් යකඩ පාලමක් නිම කරමින් පවතී.මඩකළපුව ති‍්‍රකුණාමලය ඒ 15 මාර්ගයේ මෑතක් වනතුරුම පැවැති කින්නියා තොටුපළ නැඟෙනහිර පළාතේ පිහිටි විශාලතම පාලම් පාරු සේවය පැවැති තොටුපළයි. මෙම තොටුපළ ආශි‍්‍රත පාලම් පාරු සේවාව මගින් එකවර ලොරි, බස්, වෑන්, කාර් ආදී රථවාහන රාශියක් එගොඩ මෙගොඩ කළහැකිව තිබුණත් එය ඉතාමත් අනතුරුදායක ගමනක් විය. දස දහස් ගණනක් ජනතාව දිනපතා මෙම පාලම් පාරුවලින් එගොඩ මෙගොඩ විය. මහින්ද චින්තනය මගින් එම අවධානමටද පිළියම් සපයා නව පාලමක් ඉදිකර මේ වන විට කින්නියා තොටුපළේ ප්‍රවාහන පද්ධතියට පැවැති සියලු අවහිරතා මගහැර ඇත. වසර 30 කට පමණ පසුව ඒ 15 මාර්ගයේ ගමන් ගන්නා ජනතාවට නිදහසේ එහා මෙහා යාමට අවස්ථාව සලසා දී ඇත.පසුගිය කාලයේ කොටි ත්‍රස්ත ග්‍රහණයෙන් බියපත්ව ගමන් කළ රථවාහනවලට නිදහසේ පහසුවෙන් ගමන් කිරීමට හැකිවන අයුරින් හබරණ සිට කන්තලේ දක්වා මාර්ගය තිස් වසරකට පසුව පුළුල්කොට සංවර්ධනය කරනු ලැබේ. මීට වසරකට පමණ පෙර තිබූ පටු වංගු සහිත මාවත දැන් සම්පූර්ණයෙන්ම පුළුල් කොට කාපට් කර ඇත. අතීතයේ රාත්‍රී කාලයේදී රියදුරන් ඉතාමත් සැකයෙන් සංකාවෙන් ගමන්ගත් හබරණ කැලයේ යකා වංගුව දැන් මිනිසුන්ට අමතකව ගොස්ය.මේ වන විට නිරතුරුව මුුළු රැය පුරා සිය ගණනක් රථවාහන නැගෙනහිර නවෝදය වැඩපිළිවෙළ යටතේ සංවර්ධනය වන නැගෙනහිර ප්‍රදේශය කරා රැගෙන යන කාර්මික උපකරණ හා බඩු බාහිරාදිය පුරාවගත් රථවාහනත් නැඟෙනහිර ප්‍රදේශයෙන් කොළඹට රැගෙන එන තිරිඟු පිිටි සිමෙන්ති ආදී අමුද්‍රව්‍ය රැගත් කන්ටේනර් රථත් දැන් නිදහසේ එහා මෙහා ගමන් කරයි. නැඟෙනහිර ප්‍රදේශය නව පිබිදීමකින් අලුත් කර්මාන්ත ශාලා, කුඩා හා මධ්‍යම ප්‍රමාණ කර්මාන්ත හා ව්‍යාපාර බිහිවෙමින් විශාල පෙරළියකට පරිවර්ථනය වෙමින් පවතී.62 වැනි නිදහස සැමරූ ඓතිහාසික සෙංකඩගල පුරවරයේ සිට උතුරටත් නැඟෙනහිරටත් දිවයන මාර්ග පද්ධතියද මේ වන විට සංවර්ධනය කරමින් පවතී. ඒ නිදහසේ නියම අර්ථිය උතුරු නැගෙනහිර ජනතාවට ඒ අයුරින්ම ලබාදීමේ අරමුණ ඇතිවයි. ඒ අරමුණින් නැඟෙනහිර සෙංකඩගල පුරවරයෙන් දිවයන මහනුවර මහියංගනය පදියතලාව දක්වා දිවෙන ඒ 26 මාර්ගය එසේත් නැතිනම් ඉතා දුෂ්කර වූ 18 වංගුව මාර්ගය මේ වන විට පුළුල්කොට සංවර්ධනය කරනු ලැබේ. එමගින් නැඟෙනහිර පදියතලාව මාර්ගයේ මහඔය දක්වා නිදහසේ ගමන් කර එතැනින් අරන්තලාව හරහා අම්පාර දෙසටත් මහඔය හරහා නැඟෙනහිර චෙංකල්අඩි මඩකළපුව වාලච්චේන, කල්කුඩා, පාසිකුඩා ආදී සංචාරක ප්‍රදේශවලටත් කාර්යක්ෂමව ගමන් කළ හැකිවන අයුරින් එම මාර්ග පද්ධතිය සංවර්ධනය මේ වන විට සාර්ථකව සිදුවේ.මෙමගින් නැඟෙනහිර පළාතේ වෙසෙන විපතට පත් වූ ප්‍රදේශවල සිංහළ, දෙමළ, මුස්ලිම් සියලු ජනතාවට නිදහසේ ජීවත්වීමටත් නිදහසේ එහා මෙහා යාමටත් අවස්ථාව සලසා දී ඇත.සෙංකඩගල පුරයේ සිට උතුරට දිවයන සියලු මාර්ග පද්ධතියන්ද මේ වන විට සංවර්ධනය කරමින් පුළුල් කරමින් පවතී. ඒ අතර මහනුවර යාපනය ඒ 09 මාර්ගයේ මහනුවර කටුගස්තොට පැරණි පාලම වෙනුවට නව පාලමක් ඉදිකොට ප්‍රවාහන ජාලය කාර්යක්ෂම කර ඇත එතැන් සිට මාතලේ, දඹුල්ල, කැකිරාව, මරදංකඩවල, මිහින්තලේ, රඹෑව, මැදවච්චිය, වවුනියාව සිට යාපනය දක්වාත් කඩිනමින් එම මාර්ගය නිම කෙරෙන අතර මැදවච්චියේ සිට මන්නාරම මාර්ගයේ සංවර්ධන කටයුතු වලට සමගාමීව මන්නාරම පැරණි පාලම වෙනුවට නව පාලමක් ඉදිකරමින් එම මාර්ගය තලෙයි මන්නාරම් ජැටිය දක්වා පුළුල් කොට සංවර්ධනය කරමින් පවතී.පුල්මුඩේ ත්‍රිකුණාමල මාර්ගයේ සුනාමියෙන් විපතට පත් වූ පැරණි ඉරක්කණ්ඩි පාලම වෙනුවට නව පාලමක් ස්පාඤ්ඤ රජයේ ආධාර මත ඉදිකොට (ඉහත පුදුවෙයිකට්ටු සහ යාන් ඔය ඇතුළු පාලම් 03 ම ස්පාඤ්ඤ රජයේ ආධාර මත ඉදිවේ) පසුගියදා ජනාධිපතිතුමාගේ සුරතින් ජනතා අයිතියට පත්කර ඇත. යාන් ඔය නව පාලම වෙනුවෙන් රුපියල් මිලියන 480 ක් වැය කොට ඇත. මෙවර 62 වන නිදහස සමරණ මොහොත වන විට යුද්ධයට පමණක් මේ රටේ ජනතාවගේ මුදල් වැය නොකොට විදේශ රටවලද පූර්ණ සහයෝගයෙන් මුලින්ම මුදාගත් නැඟෙනහිර පළාතේ ජනතාවගේ සියලු පොදු අවශ්‍යතා සහ ඔවුන්ගේ ජන ජීවිතය ගොඩනගන්නට අවශ්‍ය සියලු පහසුකම් සපයමින් තිබීමද සමස්ත රට වැසියන් ලද විශාල ජයග්‍රහණයකි.ශ්‍රී ලංකාවේ මාර්ග පද්ධතිය සංවර්ධනය තුළින් රටේ ජනතාවගේ ජීවන තත්ත්වය උසස් කරමින් මුළු මහත් ආර්ථිකයම සංවර්ධනය කරමින් නිදහසේ මුළු ශ්‍රී ලංකාවාසී ජනතාවටම ජීවත්වීමේ අයිතිය තහවුරු කරදුන් ජනාධිපතිතුªමා අසීමිත සතුටකින් යුක්තව ඉදිරි සංවර්ධන සංග්‍රාමය නිදහසේ අරඹා ඇත. නැඟෙනහිර සිට උතුරට පිවිසෙන යාන් ඔය නව පාලම අග්‍රාමාත්‍යතුමානන්ගේ සුරතින් ඊයේ (25 වැනිදා) ජනතා අයිතියට පත්කරන ලද අතර, මෙම සියලු සංවර්ධන කටයුතු මහාමාර්ග හා මාර්ග සංවර්ධන අමාත්‍යාංශයේ ලේකම් අද්මිරාල් වසන්ත කරන්නාගොඩ මහතාගේද අධීක්ෂණය යටතේ සිදුවේ.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>27</day>
    </date>
    <link>http://www.dinamina.lk/2010/02/27/_art.asp?fn=n1002271</link>
    <topic>නබිතුමාගේ ඉගැන්වීම්සංවර්ධනයට පිටුබලයක්</topic>
    <author/>
    <content>ශුද්ධ වූ මහම්මද් නබිතුමා විසින් උගන්වන ලද සහෝදරත්වය, සුහදශීලී බව ඉවසීම හා අවබෝධය යන ගුණාංගයන් සාමදානයෙන් යුතු ශ්‍ර‍්‍රී ලංකාවක් ගොඩ නැගීමට මහෝපකාරි වනු ඇතැයි ජනාධිපති මහින්ද රාජපක්ෂ මහතා ප්‍රකාශ කරයි.ශුද්ධ වූ නබි නායකතුමාගේ ජන්ම දිනය වෙනුවෙන් පණිවිඩයක් නිකුත් කරමින් එසේ ප්‍රකාශ කරන ජනාධිපති මහින්ද රාජපක්ෂ මහතා එම ඉගැන්වීම් ශ්‍රී ලංකාවේ සංවර්ධන ක්‍රියාවලියට අනුබලයක් වනු ඇතැයි යන්න තම බලාපොරොත්තුව බව සඳහන් කරයි.ජනාධිපති මහින්ද රාජපක්ෂ මහතා විසින් නිකුත් කර ඇති එම පණිවිඩයේ මෙසේද සඳහන් වේ. ශ්‍රී ලංකාවේ ඉස්ලාම් බැතිමතුන් ලෝ පුරා වෙසෙන සමලබ්ධික තම සහෝදරයින් හා එක්වී ශුද්ධ වූ මුහම්මද් නබිතුමාගේ ජන්ම දිනය වන මිලාද් – උන් – නබි උත්සවය සමරන අවස්ථාවේ මා මෙම සුබපැතුම් පණිවිඩය එවන්නේ ඉමහත් සතුටිනි.මෙම උත්සවය මුස්ලිම් ජනතාව විසින් සාමය හා සංහිදියාවට ප්‍රමුඛත්වය දුන් ශුද්ධ වූ මුහම්මද් නබිතුමාගේ ඉගැන්වීම්වලට මුල්තැන දෙන අතර අපිරිමිත කරුණාව හා පරාර්ථකාමීත්වය පරිත්‍යාගශීලී බව වැනි එතුමන් තුළ පැවැති සියලු උතුම් ගුණාංගයන් පිළිබඳ අවධානය යොමු කරන අවස්ථාවකි.ශ්‍රී ලංකාව මිලාද් – උන් – නබි උත්සවය ජාතික උත්සවයක් වශයෙන් සලකන අතර මේ වසරේ එය මඩකළපුවේ කල්කුඩා නගරයේ දී එහි වසන මුස්ලිම් ජනතාවගේ ආගමික සහ සංස්කෘතික චාරිත්‍ර කෙරෙහි නිසි අවධානයෙන් යුතුව පවත්වනු ලැබේ.ශ්‍රී ලංකාව පුරා සාමය හා ප්‍රජාතන්ත්‍රවාදය ස්ථාපිත වී ඇති අවස්ථාවක මෙවර මෙම උත්සවය පැවැත්වීමට හැකිවීම මුස්ලිම් ජනතාවගේ උද්දාමයට හේතුªවනු ඇත. ශුද්ධ වූ මුහම්මද් නබිතුමා විසින් උගන්වන ලද සහෝදරත්වය, සුහදශීලීබව, ඉවසීම හා අවබෝධය යන ගුණාංගයන් සමාදානයෙන් යුත් ශ්‍රී ලංකාවක් ගොඩනැගීමට මහෝපකාරි වී ශ්‍රී ලංකාවේ සංවර්ධන ක්‍රියාවලියට අනුබලයක් වනු ඇතැයි යන්න අපගේ බලාපොරොත්තුවයි.මෙම වැදගත් දිනයේ මම ශ්‍රී ලංකාවේ ඉස්ලාම් බැතිමතුනට මගේ් උණුසුම් සුබපැතුම් පිරිනමන අතර සාමය, අවබෝධය සහ සියලු ජන කොටස් අතර ඉවසීම ප්‍රගුණ කිරීම සඳහා උද්යෝගයෙන් කටයුතු කරන මෙන් ඉල්ලා සිටිමි.මිනිස් ප්‍රජාව තුළ සාමයත්, සහජීවනයත් ඇති කළ උදාර ශාස්තෘවරයෙකු ලෙස මිලාදුන් නබි නායකතුමන් හඳුන්වන බව අගමැති රත්නසිරි වික්‍රමනායක මහතා සඳහන් කරයි.මිලාදුන් නබි නායකතුමන්ගේ ජන්ම දින සැමරුම වෙනුවෙන් නිවේදනයක් නිකුත් කරමින් අගමැති රත්නසිරි වික්‍රමනායක මහතා සිය සුබ පැතුම් පිරිනමා තිබේ. එම සුබ පැතුම් පණිවිඩයේ දක්වා ඇත්තේ නබි නායකතුමන් කුඩා කළ බොහෝ දුක් පීඩාවන්ට මුහුණ දුන් නමුත් ‘සත්‍යය’ පමණක් ප්‍රකාශ කිරීමට තරම් උදාර චරිතයක් වූ බවයි. ‘අල් අමීන්’ යනුවෙන් අන්වර්ථ නාමයක් පටබැඳුනේද එම විශ්වාසවන්ත භාවයට ගරු කිරීමක් වශයෙන් බවද අගමැති රත්නසිරි වික්‍රමනායක මහතා සඳහන් කරයි.එම නිවේදනයේ මෙසේද සඳහන් වේ.මීට බොහෝ කලකට පෙර සවුදි අරාබියේ මක්කම ශුද්ධ නගරයේදී මිලාදුන් නබි නායකතුමන් උපත ලද බව ඉස්ලාම් ආගමික ඉතිහසයේ දැක්වේ. එතුමා මුස්ලිම් ජනතාව තුළ විශ්වාසයේත්, සත්‍යයේත් භක්තිමත් හැඟීම ජනිත කරවන්නට සමත් විය.එවැනි සද්ගුණවත් චරිත මාර්ගෝපදේශකයන් අද අපේ මාතෘ භූමියටද තව තවත් අවශ්‍යව තිබේ. දශක ගණනාවක් පුරා රටත් රටවැසියාත් වෙලා ගත් ත්‍රස්තවාදයේ අන්ධකාරය නිමවා මවුබිම නව මාවතකට යොමුව ඇති මෙවන් මොහොතක එම අවශ්‍යතාවය ඉහළය.නබි තුමන්ගේ ජන්ම දින සැමරුමට එක් වෙමින් ඉස්ලාමීය දහමේ මානුෂීය හරයන් ප්‍රතිපත්තිගරුකව ආරක්ෂා කිරීමේ වැදගත්කම අගය කරමි. වසර දහස් ගණනක් මුළුල්ලේ ජන හදවත් තුළ භක්තිමත් ව විසීමට උපහාර ලැබීමට සමත් අන් පුරුෂයෝ විරලය. මුහම්මද් නබිනායකතුමන් එවැනි විරල වීරෝදාර චරිතයකි.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>27</day>
    </date>
    <link>http://www.dinamina.lk/2010/02/27/_art.asp?fn=n1002273</link>
    <topic>සන්ධාන අපේක්ෂකයෝ නාම යෝජනාබාර දී ආගමික වතාවත්වල නිරත වෙති</topic>
    <author>ස්වර්ණා විජේකෝන් සහ ශීලා උඩුවර</author>
    <content>මෙවර මහ මැතිවරණය සඳහා එක්සත් ජනතා නිදහස් සන්ධානයෙන් තරග වදින සියලු අපේක්ෂකයෝ නාමයෝජනා භාර දීමෙන් පසුව ඊයේ සිය ප්‍රදේශවල (26) ආගමික වතාවත් වල නිරත වූහ. නාමයෝජනා භාර දී අවසන් කිරීමෙන් පසුව සියලු දිස්ත්‍රික්වල සන්ධාන අපේක්ෂකයෝ ආගමික සිද්ධස්ථානවලදී ආගමික වතාවත්හි නිරත වූහ.එක්සත් ජනතා නිදහස් සන්ධානයේ දිස්ත්‍රික් නායකයින්ගේ ප්‍රධානත්වයෙන් මෙම ආගමික වතාවත් සිදු කෙරිණි. නාම යෝජනා භාරදීමෙන් පසුව පෙළපාලි යාම වෙනුවට නව දේශපාලන සංස්කෘතියක් බිහි කරලීමේ අපේක්ෂාවෙන් එක්සත් ජනතා නිදහස් සන්ධාන අපේක්ෂකයින් ආගමික වතාවත්හි නිරත වීම මෙවර මැතිවරණ ව්‍යාපාරය ආරම්භයත් සමඟ දක්නට ලැබුණු සුවිශේෂි සිද්ධියක් ද වේ.එමෙන්ම හම්බන්තොට දිස්ත්‍රික්කය සඳහා නාමයෝජනා භාර දීමෙන්පසුව ආගමික වතාවත් හි නිරත වීම , ශ්‍රමදාන පැවැත්වීම , ලේ දන්දීමේ කඳවුරු පැවැත්වීම , සහ කිරිබත් දන්සැල් පවත්වනු ආකාරයද දක්නට ලැබිණි.කොළඹ දිස්ත්‍රික් කණ්ඩායම් නායක සුසිල් පේ‍්‍රමජයන්ත මහතාගේ ප්‍රධානත්වයෙන් යුත් අපේක්ෂක කණ්ඩායම ඊයේ (26) උදේ හුණුපිටිය ගංගාරාමයට ගොස් ආගමික වතාවත්වලට සහභාගී වී ආශීර්වාද ලබා ගත්හ.හුණුපිටිය ගංගාරාමාධිපති ගලබොඩ ඤාණිස්සර නාහිමියන්ගේ මූලිකත්වයෙන් ආශීර්වාද පූජාවක් ද මෙහි දී පැවැත්විණි.ලෙඩක්, දුකක් ,කරදරයක් නොමැතිව මැතිවරණ කටයුතු සාර්ථකව කරගනිමින් තමාගේත් තම පක්ෂයේත් ජයග්‍රහණය හිමිකර ගැනීමටත් තමාගෙන් රටට සිදුවිය යුතු යුතුකම් වගකීම් හරියාකාරව ඉටු කරමින් රට දියුණු කිරීමටත් ශක්තිය ධෛර්යය ලැබේවා යැයි ඤාණිස්සර හිමියෝ ආශීර්වාද කළහ.පිරිත් සජ්ඣායනා කිරීමෙන් අනතුරුව අපේක්ෂකයන් අත පිරිත් නූල් ගැට ගැසීමද සිදුකැරිණි.සුසිල් පේ‍්‍රමජයන්ත, පාඨලී චම්පික රණවක, ඒ. එච්. එම්. ෆවුසි , ජීවන් කුමාරතුංග , දිනේෂ් ගුණවර්ධන ගාමිණී ලොකුගේ , බන්ධුල ගුණවර්ධන , විමල් වීරවංශ , ආර්. දුමින්ද සිල්වා ගීතාංජන ගුණවර්ධන රෝහිත බෝගොල්ලාගම යන මහත්වරු ඇතුළු අපේක්ෂකයන් මෙම අවස්ථාවට සහභාගි විණි.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>27</day>
    </date>
    <link>http://www.dinamina.lk/2010/02/27/_art.asp?fn=n1002274</link>
    <topic>බැසිල්ගේ වත්කම්-බැරකම් ප්‍රකාශයගම්පහ දිසාපතිට බාර දෙයි</topic>
    <author>ජයසිරි මුණසිංහ</author>
    <content>එළැඹෙන මහ මැතිවරණයට එක්සත් ජනතා නිදහස් සන්ධාන කණ්ඩායම් නායකවරයා වශයෙන් ඉදිරිපත් වන ජනාධිපති ජ්‍යෙෂ්ඨ උපදේශක හා හිටපු පාර්ලිමේන්තු මන්ත්‍රී බැසිල් රාජපක්ෂ මහතා සිය වත්කම් බැරකම් ප්‍රකාශය ඊයේ (26) ගම්පහ දිස්ත්‍රික් ලේකම් වෙත බාර දුන්නේය.රාජපක්ෂ සමාගම මේ රටේ මුදල් සොරකම් කරන බවත්, හැකිනම් ඔවුන්ගේ වත්කම් බැරකම් ප්‍රකාශ ඉදිරිපත් කරන ලෙසටත් විපක්ෂය නඟන චෝදනා හා අභියෝගයන්ට කදිම පිළිතුරක් ලෙස මේ වත්කම් බැරකම් ප්‍රකාශය ඉදිරිපත් කෙළේය.සියලු අපේක්ෂකයින්ට ආදර්ශමත් ලෙස මැතිවරණ ව්‍යාපාරය සිදුකිරීමට බලාපොරොත්තු වන බැසිල් රාජපක්ෂ මහතා සිය ක්‍රියාදාමය වචනයට පමණක් සීමා නොකොට ක්‍රියාවෙන්ම ඔප්පු කරමින් තිබෙන බව මින් පැහැදිලි වන බව දේශපාලන විචාරකයෝ පවසති.ගම්පහ දිස්ත්‍රික්කයේ සිය කණ්ඩායමේ නාම යෝජනා බාරදීමෙන් පසු අද දහවල් පටන් සාමකාමී නිදහස් හා සාධාරණ මැතිවරණ ව්‍යාපාරයක් සඳහා කැපවන බවද මෙහිදී මාධ්‍යයට කරුණු දක්වමින් බැසිල් රාජපක්ෂ මහතා කීවේය.ප්‍රචණ්ඩත්වය සහ මැර කටයුතුවලින් තොරව මැතිවරණ ව්‍යාපාරය මෙහෙයවීමට තමා බලාපොරොත්තු වන බවත්, මනාප පොරයකට නොයා හැකිතරම් එක්සත් ජනතා නිදහස් සන්ධානයේ සලකුණ වන බුලත් කොලයට ඡන්දය ලබාගැනීමට තම කණ්ඩායම මෙහෙයවන බවත් ඔහු කීය.ගම්පහ දිස්ත්‍රික්කයේ වැඩිම පාර්ලිමේන්තු මන්ත්‍රීවරු පිරිසක්, එනම් 14 දෙනකු පත්කර ගැනීමට හැකිවන සේ තම කණ්ඩායම මෙහෙයවීම තමාගේ අවසාන ඉලක්කය බව බැසිල් රාජපක්ෂ මහතා එහිදී වැඩිදුරටත් අදහස් දක්වමින් ප්‍රකාශ කෙළේය.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>27</day>
    </date>
    <link>http://www.dinamina.lk/2010/02/27/_art.asp?fn=n1002275</link>
    <topic>ෆොන්සේකාට නඩු පවරන්න 25ක ගෙන් කටඋත්තර ගනී</topic>
    <author>විජයානි එදිරිසිංහ</author>
    <content>හිටපු මාණ්ඩලික ප්‍රධානි ජෙනරාල් සරත් ෆොන්සේකා මහතාට යුද අධිකරණය යටතේ නඩු පැවැරීම සඳහා දැනට සාක්කිකරුවන් විසිපස් දෙනකුගෙන් කට උත්තර ලබාගෙන තිබේ.එම පිරිස අතර යුද හමුදා සේවයේ යෙදී සිටින අයට අමතරව සිවිල් පුද්ගලයන්ද සිටින බව හමුදා මාධ්‍ය ප්‍රකාශක මේජර් ජෙනරාල් ප්‍රසාද් සමරසිංහ මහතා කීය. දැනට සාක්කි ලබාගැනීම අවසන්ව ඇති නිසා ජෙනරාල් ෆොන්සේකා යුද්ධාධිකරණයට ඉදිරිපත් කිරීම ඉදිරි සති දෙක තුළ සිදුකළ හැකි බවද පැවැසේ.හමුදාපතිවරයා විසින් නම් කරනු ලබන යුද්ධාධිකරණ විනිසුරුවරුන් තිදෙනෙකු ඉදිරියේ ජෙනරාල් ෆොන්සේකාට එරෙහි චෝදනා විභාග කිරීමට නියමිතය. යුද්ධාධිකරණයකට ඉදිරිපත් කෙරෙන පුද්ගලයකු වෙනුවෙන් පෙනී සිටීම සඳහා නීතිඥ සහාය ලබාගැනීමට අවස්ථාව ඇත.යුද හමුදා සේවයේ යෙදී සිටියදී සිදුකළැයි කියන යම් වැරැදි සම්බන්ධව ජෙනරාල් ෆොන්සේකාට එරෙහිව චෝදනා එල්ල වී තිබේ.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>27</day>
    </date>
    <link>http://www.dinamina.lk/2010/02/27/_art.asp?fn=n1002276</link>
    <topic>නිදහස් හා සාධාරණමැතිවරණයකට කැප වෙනවා</topic>
    <author>ස්වර්ණා විජේකෝන්, ධනුෂ්ක ගොඩකුඹුර</author>
    <content>නිදහස් සහ සාධාරණ මැතිවරණයක් උදෙසා කැප වන බවට එක්සත් ජනතා නිදහස් සන්ධානයේ සියලු අපේක්ෂකයෝ අද (27) ප්‍රතිඥා දෙති. එක්සත් ජනතා නිදහස් සන්ධානයේ සියලු අපේක්ෂකයෝ ආගමික වතාවත් හි නිරත වීමෙන් පසුව පස්වරු 4.00 ට පමණ ජනාධිපති මහින්ද රාජපක්ෂ මහතා ඉදිරිපිටදී ප්‍රතිඥා ලබාදීමට නියමිතය.නිදහස් සහ සාධාරණ මැතිවරණයක් උදෙසා කැප වන බවට ප්‍රතිඥා දීමේ උත්සවය අනුරාධපුර ජනාධිපති මන්දිරයේදී පැවැත්වේ. එක්සත් ජනතා නිදහස් සන්ධානය සහ සහෝදර දේශපාලන පක්ෂ අපේක්ෂකයින්ද ප්‍රතිඥා ලබාදීමට නියමිත වේ. ප්‍රතිඥා ලබාදීමට පෙර පස්වරු 2.30 ට පමණ සියලු අපේක්ෂකයෝ ඒ ඒ ආගමික ස්ථාන වලදී ආගමික වතාවත්හි නිරත වෙති. බෞද්ධ අපේක්ෂකයින් ජය ශ්‍රී මහා බෝධිය අභියසදීත් කතෝලික අපේක්ෂකයින් අනුරාධපුර ශාන්ත ජෝන් දෙව් මැදුර අභියසදීත් ආගමික වතාවත් හි නිරත වේ.හින්දු ආගමික වතාවත් අනුරාධපුර කදිරේෂන් කෝවිල මුස්ලිම් ආගමික වතාවත් අනුරාධපුර මුස්ලිම් ජුම්මා පල්ලිය අභියසදීත් සිදු කෙරේ.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>27</day>
    </date>
    <link>http://www.dinamina.lk/2010/02/27/_art.asp?fn=n10022715</link>
    <topic>අපේ ජාතියට අහිමි කර තිබූ බොහෝ දේගෙවී ගිය සිවු වසරේදී යළි රටට ලබා දුන්නා</topic>
    <author>ධනුෂ්ක ගොඩකුඹුර</author>
    <content>එදා 2005 වසරේදී තමා බලයට පත්වන්නට පෙර සිටි නායකයන් ජාතියට අහිමි කැර තිබූූ බොහෝ දේ පසුගිය වසර හතරේදී නැවත ආපසු ජාතියට ලබාදෙන්නට හැකි වූ බව ජනාධිපති මහින්ද රාජපක්‍ෂ මහතා පැවැසීය.එසේ්ම 2005 වන විට මේ පොළව මත නොතිබූ බොහෝ දේ දැන් ඉදි වී තිබෙන බව ද පැවැසූ ජනාධිපතිවරයා කෙරවළපිටිය තාප බලාගාරය ඒ සඳහා විශිෂ්ට උදාහරණයක් බවත් ප්‍රකාශ කෙළේය.ජනාධිපති මහින්ද රාජපක්‍ෂ මහතා මේ අදහස් පළ කෙළේ ශ්‍රී ලංකාවේ ප්‍රථම ද්විත්ව චක්‍රීය තාප බලාගාරය වන කෙරවළපිටිය බලාගාරය විවෘත කිරීමේ අවස්ථාවට (25) එක් වෙමිණි.මහින්ද චින්තන ජාතික ප්‍රතිපත්තිය යටතේ යෝජනා කෙරුණු මේ බලාගාරයේ පළමු අදියර ජනාධිපතිවරයාගේ අතින් 2008 වසරේ දෙසැම්බර් මස 08 වැනිදා විවෘත කෙරුණු අතර ඊයේ විවෘත කෙරුණේ එහි දෙවැනි අදියරයි.කෙරවළපිටිය බලාගාරයේ පළමු අදියරෙන් මෙගාවොට් 200ක් හා දෙවැනි අදියර වූ යුගදනවි බලාගාරයෙන් මෙගාවොට් 100ක් වශයෙන් මෙගාවොට් 300ක් මෙරට ජාතික විදුලි බල පද්ධතියට එක්කැරෙයි.වායු ටර්බයින දෙකක් සහ හුමාල ටර්බයිනයක් මගින් විදුලිය නිපදවන යුගදනවි බලාගාරයේ අරමුදල් සම්පාදනය, ඉදිකිරීම්, ඉංජිනේරු මෙහෙයවීම් ඇතුළු සියලු කාර්යයන් ලක්දනවි සමාගම ඉටු කළ අතර එහි සමස්ත වියදම ඩොලර් මිලියන 295 කි.දැවි තෙල් යොදා ගනිමින් විදුලිය නිපදවන මේ බලාගාරය අවශ්‍ය විටෙක ඔටෝ ඩීසල් හෝ ස්වභාවික වායු ආශ්‍රයෙන් විදුලිය නිපදවීමට ද භාවිතා කළ හැකිය.දැවි තෙල් ආශ්‍රයෙන් විදුලිය නිපදවීම පළමු අදියර යටතේ අවසන් කැරුණු අතර දෙවැනි අදියරට අයත් වුණේ හුමාලය ආශ්‍රයෙන් විදුලිය නිපදවීමයි.දැවි තෙල් මගින් විදුලිය මෙගා වොට් 200ක් නිපදවීමේදී පිට වන තාපය මගින් තවත් මෙගාවොට් 100ක විදුලියක් නිපදවෙන අතර ඒ සඳහා කිසිදු මුදලක් වැය නොවේ.සමස්ත බලාගාරයෙන් නිපදවෙන විදුලිය ඒකකයක් රුපියල් 12 කට ආසන්න මුදලකට විදුලි බල මණ්ඩලය වෙත ලබාදීමට නියමිතය.ජනාධිපති මහින්ද රාජපක්‍ෂ මහතා එහිදී වැඩිදුරටත් මෙසේ ද පැවැසීය.අද අප තවත් බලාගාරයක දෙවැනි පියවර තබනවා. මීට වසරකට පමණ පෙර ඇවිත් අප මෙහි පළමු අදියර විවෘත කළා. 2005 වසර වන විට ජාතියේ බොහෝ දායාද ජාතියට අහිමි වී තිබුණා. මුහුදු වෙරළෙන් තුනෙන් දෙකක්, සිංගප්පූරුව වගේ විසි ගුණයක ගොඩ බිමත් ජාතියට අහිමි වී තිබුණා . මේ රටේ ස්වාධීනත්වය, නිදහස අහිමි වී තිබුණා.යම් යම් ගිවිසුම්වලින් අපේ රට කොටස්වලට වෙන් වී, එල්. ටී. ටී. ඊ. සංවිධානයට ඔවුන්ගේ පාලන ප්‍රදේශ පවරා දී තිබුණා. පොලිසි ඇතුළු ත්‍රිවිධ හමුදා, නීති, අධිකරණ ස්ථාපිත කැර ගෙන තිබුණා. එයාර් ලංකා, රක්ෂණ සංස්ථා වැනි අපේ දේපළ විකුණා ගෙන කන යුගයක් අප පසුකරමින් සිටියා.රටේ බුද්ධිමතුන් රට භැර ගිය නිසා අපට අපගේ මානව සම්පත අහිමි වුණා. ගොවීන් කුඹුරු අත හැරියා. වාරිමාර්ග, කෘෂි ආර්ථිකය අත හැර තිබුණා. අධ්‍යාපනය පිළිබඳ නොයෙක් ආකල්ප ඇති වී තිබුණා. මේ තත්ත්වය වෙනස් කරන්නට ආකල්ප වෙනසක් ඇති කර රට මුදා ගැනීමේ ක්‍රියාවලියට 2005 දී අප අවතීර්ණ වුණා. අප බොහොම අමාරුවෙන් මේවා නැවතත් ජාතියට හිමි කර දුන්නා.ඒ නැති වූ දේ ලබාදෙන අතරම අලුත් සම්පත් ලබා දෙමින් අප ගමන පටන් ගත්තා. 2005 වන විට මේ පොළොව මත නොතිබූ බොහෝ දේ අප ඉදි කළා. කින්නියා, ආරුගම්බේ පාලම්, ගුවන් පාලම්, අධිවේගී මාර්ග, ගුවන් තොටුපළ, වරාය ආදී බොහෝ දේ අප ඉදි කළා. විදුලිය ක්ෂේත්‍රයේ කෙරවළපිටිය තාප බලාගාරය එවන් විශිෂ්ට ඉදිකිරීමක්.රටට බලශක්ති ප්‍රශ්නයක් ආවාම පවතින්නේ මොන රජය ද කියලා නෑ. ඕනෑම ආණ්ඩුවක් ඒවාට මුහුණ දෙන්න ඕනෑ. අප රටේ ආර්ථිකය ගොඩනඟන්න බලාපොරොත්තු වෙනවා නම්, ආර්ථික වර්ධනයේ ඉහළට යන්න බලාපොරොත්තු වෙනවා නම්, විදුලිය නොමැතිව මේ රටේ සංවර්ධනයක් ඇතිකරන්න පුළුවන්කමක් නෑ කියලයි මා විශ්වාස කරන්නේ. මට මතකයි රුසියාව ගොඩනඟන්න හදනකොට ඔවුන්ගේ මූලික අරමුණ වුණේ රට පුරා විදුලිය නිෂ්පාදනය කිරීමයි. ඔවුන් කිව්වා “විදුලි බලය එකතු කිරීම සෝවියට් දේශය, සෝවියට් දේශය එකතු කිරීමට විදුලි බලය” තමයි අවශ්‍ය කියලා. ඔවුන් එයින් අදහස් කළේ, රටේ සංවර්ධනයට අනිවාර්යයෙන් ම තමන්ගේ රටට වුවමනා විදුලිය රටේම නිපදවාගත යුතුයි කියලයි.රටේ සංවර්ධනයක් තියෙන්න නම් විදුලිය කැපෙන්නේ නැතිව තියෙන්න ඕනෑ. විදුලිය කැපෙනවා නම්, විදුලිය නැත්නම් කොහොමද නිෂ්පාදනයක් වර්ධනය වෙන්නේ. අපට තිබුණේ පායන කාලයට විදුලිය කපන රටක්. ඒකට විසඳුමක් හැටියට ගෙනාවේ ඩීසල් බලාගාර. අපේ රටේ ජාතික වියදමෙන් වැඩිම ප්‍රතිශතයක් වැය වෙන්නේ තෙල් ගෙන්වන්න.මා රුසියාවට ගිහිල්ලා රුසියානු ජනාධිපතිතුමා සමඟ සාකච්ඡා කළා. රුසියාවේ තෙල් නිෂ්පාදනය කරනවා නම් ඇයි අපට කෙළින්ම තෙල් දෙන්නේ නැත්තේ, තුන්වැනි පාර්ශ්වයක් හරහා අප තෙල් මිලදී ගන්නේ ඇයි කියලා අප ප්‍රශ්න කළා. එතුමා විශේෂ කණ්ඩායමක් එවනවා ඒ පිළිබඳ සොයා බලන්න. අපේ රටට අවශ්‍ය තෙල් ලබා දීම සඳහා අවශ්‍ය තත්ත්වය සොයා බලන්න.ඒ සමඟම අප උත්සාහ කළා තෙල් වෙනුවට වෙනත් බලශක්ති ප්‍රභවයන් යොදාගෙන විදුලිය නිපදවන්න. අද මේ කෙරවලපිටිය තාප බලාගාරයෙන් විදුලිය නිපදවන්නේ වැඩිපුරම දැවිතෙල් යොදාගෙන මේ බලාගාරයේ විදුලිය මෙගාවොට් සියයක් නිපදවන්නේ ඉන්ධන නොමැතිව. අද ඉන්ධනවලට වැයවන මුදල් පිළිබඳව අවබෝධ කරගෙන වෙනත් ලාභදායී විදුලිය නිපදවන වැඩපිළිවෙළකට යා යුතුව තිබෙනවා. ඒ නිසා තමයි අප නොරොච්චෝලේ බලාගාරය, ඉහළ කොත්මලේ වගේ තැන් නිර්මාණය කෙළේ. අපේ ඊළඟ පියවර හැකිතාක් ඉක්මනින් මේ විදුලියට පාරිභෝගිකයා ගෙවන මුදල අඩු කිරීමයි. නිෂ්පාදනයේ මිල අඩුවෙලා පාරිභෝගිකයාට ගෙවන මුදලත් අඩුකර ගැනීම තමයි සිදුවිය යුත්තේ. ඒ සඳහායි දැන් අප කටයුතු කරන්නේ. මේ නිෂ්පාදන ජාතික පද්ධතියට එකතු වෙනකොට පාරිභෝගිකයාට මේකේ වාසිය ලබාදීමේ වගකීමක් හා යුතුකමක් අපට තියෙනවා.අපේ මීළඟ පියවර කඩිනමින් පාරිභෝගිකයාගේ විදුලි බිල අඩුකිරීමයි අප හැමදාම අපේ දේශීය ඉංජිනේරුවන්, උගතුන්, බුද්ධිමතුන් ගැන විශ්වාසය තියපු රජයක්. ඒකට හොඳම උදාහරණය තමයි ඔබේ මේ විදුලි බලාගාරය. මීටර් විස්සක් විතර ගැඹුරට පොළොව කැනලා, කොන්ක්‍රීට් කුළුණු යවලා අපේ ඉංජිනේරුවරු මුහුදේ කිමිදිලා කරපු කටයුතු පිළිබඳව අපට ඇතිවෙන්නේ් මහත් ආඩම්බරයක්.අද විදුලි බලාගාර ඇතිකරගෙන ඉදිරියට යනවා වගේම අලුතින් ත්‍රිකුණාමලය, උමා ඔය, මොරගහකන්ද, කළුගඟෙන් නිෂ්පාදනය පටන් ගන්නවා. මා හිතන්නේ මෙයින් අපේ ඉලක්කයට යන්න පුළුවන්.තමුන්නාන්සේලා දන්නවා එක්තරා අවස්ථාවකදී අපේ විදේශ මුදල් සංචිතය ඩොලර් 1200 ට බැහැලා තිබුණේ. අප ඩොලරයත් පාලනය කරගෙන රට සංවර්ධනය කරගෙනයි ඉදිරියට ගියේ’ දැන් අපට අයි. එම්. එෆ්. එකෙන් ලැබෙන්නා වූ සහායත් අරගෙන මේ රටේ බුද්ධිය අපේ රටට ප්‍රයෝජනයක් වන විදියට වැඩ කටයුතු සැලසුම් කරලා තියෙනවා. මා මේ පිළිබඳව මුදල් අමාත්‍යාංශයෙන් විතරක් නෙවෙයි, මහා බැංකුවේ අධිපතිතුමාත් එක්ක සාකච්ඡා කරලා ඒක ක්‍රියාත්මක කරන ආකාරය පිළිබඳව සැලසුම් සකස් කරගෙන යනවා. ඒ වගේ වැඩපිළිවෙළකට අප යා යුතුව තිබෙනවා. දැන් මේවා කරගෙන යනකොට දේශීය චින්තනයක් ගොඩනැඟෙනකොට, තමන්ගේ කකුල් දෙකෙන් හිටගන්න පුළුවන් රටක් ගොඩනඟන්න හදනකොට නොයෙක් අය ඒකට විරුද්ධ වෙන්නේ. කුමන බලවේග ආවත්. කුමන බලපෑම් ආවත් අපේ රට, මේ මාතෘ භූමිය තමයි අපට පළමුවත්, දෙවනුවත්, තෙවනුවත් වැදගත්. මේ මාතෘ භූමිය ඔබ රැකගන්න ඕනෑ.මා ස්තූතිවන්ත වෙනවා මේ කණ්ඩායමට. මේ පිළිබඳව ඔවුන්ගේ කැපවීම සහ ඔවුන් කරපු කාර්ය භාරය පිළිබඳව. වෙහෙස නොබලා වැඩ කරන විදුලිබල ඇමැතිතුමාටත් අපේ ස්තූ®තිය පුදකරන්න ඕනෑ. මේ කාර්ය භාරයන්වලදී අමාත්‍යාංශයේ ලේකම්තුමන්ලා ඇතුළු සියලු දෙනාම එකතුවෙලා කළ සේවය අප අගය කරනවා.අප ගොඩනඟන මේ සම්පත් මේ රටේ අනාගත පරපුරට, මේ රටේ ඉපදෙන්න ඉන්න මතු පරපුරට ලබාදීමයි අපේ බලාපොරොත්තුව. අපේ අයිතීන් රැකගෙන අපේ මාතෘ භූමිය රැකගැනීම අප සියලුදෙනාගේම වගකීම බව මා ගෞරවයෙන් මතක් කරනවා.විදුලිබල හා බලශක්ති ඇමැති ඩබ්ලිව්. ඩී. ජේ. සෙනෙවිරත්න මහතා - ජනාධිපතිතුමාගේ මහින්ද චින්තන වැඩපිළිවෙළේ ප්‍රකාශ කළ වැදගත් කාරණයක් තමයි බලශක්ති සංවර්ධනය. ඒ පිළිබඳව එතුමා සතුව පැහැදිලි දර්ශනයක් තිබුණා. ජනාධිපතිතුමා හැමදාම මට කිව්වේ සියලු දෙනාටම විදුලිය අඩු මිලට දෙන්න ඕනෑ කියලයි. එතුමා බලයට පත් වූ පසු විදුලිබල අමාත්‍යාංශයෙන් විශාල වැඩ කොටසක් ඉටුකෙරුණා.එතුමා බලයට පත්වන විට මේ රටේ විදුලිය තිබුණේ් ජනතාවගෙන් සියයට 68 කට පමණයි. අද එය සියයට 85 දක්වා ඉහළ ගිහින් මේ ප්‍රමාණය සියයට 95 දක්වා ඉහළ දමන්න පුළුවන්. ග්‍රාමීය ප්‍රදේශවලට විදුලිය බෙදාහරින්න ඉරාන රජයෙන් අපට මුදල් ලැබී තිබෙනවා.යථාර්තයක් බවට පත්කරමින් කෙරවලපිටිය ද්විත්ව චක්‍රීය තාපවිදුලි බලාගාරයේ අවසන් අදියර ජනතා අයිතියට තිළිණ කිරීම ශ්‍රී ලාංකීය ජනතාවට මහත් ආඩම්බරයක්.යුද්ධයකට මුහුණ දෙමින් රටේ සංවර්ධනය අබමල් රේණුවක් තරමින්වත් අඩු නොකර, මේ රටේ ත්‍රස්තවාදයට පමණක් දෙවැනි වූ බලශක්ති අර්බුදය ජයගැනීම සඳහා නිසිකලට, වේලාවට, නිවැරදි තීන්දු, තීරණ ගැනීම නිසා දශකයකට අධික කාලයක් ඉදිකිරීම් කටයුතු ප්‍රමාද වූ දැවැන්ත විදුලි බලාගාර තුනක් ඉදිකරන්න අපට හැකිවුණා. ඒ ඉහළ කොත්මලය, නොරොච්චෝල ගල් අඟුරු බලාගාරය හා කෙරවලපිටිය බලාගාර තුනයි.එදා මහවැලි සංකල්පයෙන් මේ රටට වික්ටෝරියා, රන්දෙණිගල, කොත්මලේ, රන්ටැඹේ බලාගාර ඉදිකර විදුලිය ලබාදුන්නත් එයින් ජාතික විදුලිබල පද්ධතියට එකතු වුණේ මෙගාවොට් 660ක් පමණයි. නමුත් වසර හතරක් වැනි කෙටි කාලයකදී ජනපතිතුමන්ගේ නායකත්වය යටතේ මෙගාවොට් 1350ක බලාගාර තුනක් අපට ඉදිකරන්න හැකිවුණා. අද ජනතා අයිතියට පැවරෙන කෙරවලපිටිය ද්විත්ව චක්‍රීය බලාගාරයේ අවසන් අදියර යටතේ වාෂ්ප බලයෙන් මෙගාවොට් 100ක්, වසරක් වැනි කෙටි කාලයකදී ජාතික විදුලිබල පද්ධතියට එක්කෙරෙනවා.මහින්ද චින්තන ප්‍රතිපත්තිය යටතේ බලශක්ති සුරක්ෂිත ශ්‍රී ලංකාවක් බිහිකරන බවට දුන් ප්‍රතිඥාව අද අප යථාර්තයක් බවට පත්කර තිබෙනවා.එදා 2005දී අප මේ අමාත්‍යාංශය භාරගන්නා විට මේ රටේ විදුලි ධාරිතාවය තිබුණේ මෙගාවොට් 2400යි. අද මෙගාවොට් 2645ක් දක්වා විදුලි ධාරිතාවය වර්ධනය කර තිබෙනවා. එදා හම්බන්තොට, රත්නපුර, කෑගල්ල වැනි දිස්ත්‍රික්කවල ග්‍රාමීය විදුලිබලය ව්‍යාප්ත වී තිබුණේ 58%කට වඩා අඩුවෙන්. නමුත් අද ලයිටින් හම්බන්තොට, ලයිටින් රත්නපුර, ලයිටින් කෑගල්ල වැනි සැමට විදුලි ව්‍යාපෘති දිවයිනේ සෑම දිස්ත්‍රික්කයකම ආරම්භ කර තිබෙනවා. එදා උතුරු පළාතේ විදුලිය ලබාදී තිබුණේ ඉතාම සුළු පිරිසකටයි.නමුත් නැඟෙනහිර උදානය, උතුරු වසන්තය වැනි වැඩපිළිවෙළවල් යටතේ අද එම පළාත්වල ජනතාවට පැය 24 පුරාම, විදුලිය කැපීමකින් තොරව ලබාදී තිබෙනවා. යාපනය අර්ධද්වීපයට විදුලිය ලබාදෙන්න අපට ධාරිතාවයක් තිබුණේ නැහැ. නමුත් අපේ අමාත්‍යාංශයේ උපදෙස් මත පසුගිය කාලපරිච්ඡේදයේදී නොදර්න්පවර් සමාගම විසින් චුන්නාකම් විදුලි බලාගාරය ඉදිකළා. අද මේ රටේ විදුලිබල අවශ්‍යතාවලට ගැළපෙන ලෙස විදුලි ජනනය, සම්ප්‍රේෂණය හා බෙදාහැරීම අප කාර්යක්ෂම කැර තිබෙනවා.විදුලි බල ක්ෂේත්‍රයේ වසර ගණනාවක් තිබුණු අඩුපාඩු අපි වසර හතරක් වැනි කෙටි කාලපරිච්ඡේදයකදී නිවැරදි කර කාර්යක්ෂම සේවාවක් බවට පත්කළා. සුනිත්‍ය බලශක්ති අධිකාරිය පිහිටුවලා විකල්ප ස්වභාවික බලශක්ති සංවර්ධනයට වේගවත් වැඩපිළිවෙළක් ආරම්භ කළා. විදුලිබල සේවාව නියාමනය කිරීම සඳහා මහජන උපයෝගිතා කොමිෂන් සභාව පිහිටුවීමට කටයුතු කළා. බ්‍රෝඩ්ලන්ඩ්, උමා ඔය වැනි මධ්‍යම පරිමාණ ජලවිදුලි බලාගාර ආරම්භ කළා. මෙගාවොට් 1000ක ගල්අඟුරු බලාගාරයක් සාම්පූර්හි ඉදිකිරීමට කටයුතු ආරම්භ කළා.ඉන්දු - ලංකා අන්තර් විදුලි හුවමාරු සම්ප්‍රේෂණ පද්ධතියේ වැඩ ආරම්භ කළා. මේ සියලු සංවර්ධන කාර්යයන් දියත් කරමින් දශක ගණනාවක් තුළ ඉටුකළ යුතුව තිබූ මහා දැවැන්ත වැඩකොටසක් අපි පසුගිය සිවුවසරේදී ඉටු කළා.මේ සියල්ල ඉටු කළේ ඔබතුමන් වැනි ඍජු එඩිතර නායකත්වයක් ලබාදෙන නිවැරැදි මගපෙන්වීම මත බව ප්‍රකාශ කළ යුතුයි. ඔබතුමන් නොසිටින්න කෙරවලපිටිය බලාගාරයත් නැහැ. ඉහළ කොත්මලේ විදුලි බලාගාරයත් නැහැ. නොරොච්චෝල ගල් අඟුරු බලාගාරයත් නැහැ. සංවර්ධනය ගැන කතාකර කර හිටිය යුගය නිමාකර වැඩකරන යුගයක් බවට පරිවර්තනය කළේ ඔබතුමායි. ඔබතුමන් අප කෙරෙහි තැබූ විශ්වාසය, විදුලිබල අමාත්‍යාංශය මේ ඉටු කළ දැවැන්ත මෙහෙවරෙන් පැහැදිලි වෙනවා.2001 දී මෙන්ම 2003 දීත් මේ රටේ විදුලිය කැපීම් සිදු වුණා. විදුලිය බෙදා හැරීම මෙන්ම විදුලිය ජනනය කිරීම කෙරෙහිත් අපේ අවධානය යොමුව තිබෙනවා. සෑම වසරකම මෙගාවොට් 200 ක් අපේ පද්ධතියට එක් විය යුතුයි. එදා අපට කිව්වා විදුලිය ජනනය නොකළොත් විදුලිය කැපීමකට යන්න සිදු වන බව. ඒ අනුව අප වහාම කෙරවළපිටිය බලාගාරය ආරම්භ කර 2008 වසරේ දී මෙගාවොට් 200 ක් විදුලි පද්ධතියට එක් කළා.අපට චෝදනා කළා කෙරවළපිටිය මෙගාවොට් 200 නැවතිලා කියලා. නමුත් ඒ අය කල්පනා කෙළේ නෑ මේක අදියර දෙකක බලාගාරයක් බව. දේශපාලන වශයෙන් ප්‍රයෝජන ගැනීමේ අරමුණෙන් මේ ව්‍යාපෘතියට පහර දුන්නා. විදුලි ඒකකයක් රුපියල් 12 කට මේ ආයතනයෙන් ලබා ගැනීමට පුළුවන්. නොරොච්චෝලෙන් මෙගාවොට් 300 ක් ලැබෙනවා. ඒ අනුව ඉදිරියේ දී ඩීසල් බලාගාර අයින් කරලා විදුලිය අඩු මිලට ලබා දෙන්න පුළුවනි.මේ රටේ අධ්‍යාපනය ලබන සෑම ළමයකුටම පරිගණකයක් ලබා දීම ජනාධිපතිතුමාගේ අරමුණයි. ඒ සඳහා විදුලිය වැඩි වැඩියෙන් නිපදවන්නට ඕනේ. විදුලිය ජනනය කිරීම වගේ ම සම්ප්‍රේෂණ පද්ධති නවීකරණය කිරීමටත් අප කටයුතු කරනවා. උතුරු නැඟෙනහිර ජනතාවටත් විදුලිය ලබා දෙන්න පියවර ගෙන තිබෙනවා. පැය කිහිපයයි එදා යාපනය ජනතාවට විදුලිය ලැබුණේ. අද ඔවුන්ට පැය 24 ම විදුලිය ලැබෙනවා. මේ සියල්ල කරගත හැකි වුණේ ජනාධිපතිතුමාගේ නායකත්වය මතයි.කොළඹ, හුණුපිටිය ගංගාරාමාධිපති ගලබොඩ ඤාණිස්සර හිමියෝ - අද හුඟ දෙනකුට අතීතය අමතකයි. වෙන රටවල ත්‍රස්තවාදීන් පහර දුන්නේ පාලක පක්ෂයට පමණයි. නමුත් අපේ රටේ ජනතාව බියෙන් ඇළලී සිටියා. සමහරු සාමය ගැන කතා කළා. ත්‍රස්තවාදීන් සෑම නායකයකුටම පහර දුන්නා. ත්‍රස්තවාදීන් දළදා මාලිගයට පවා පහර දුන්නා. සමහරුන්ට මේවා මතක නෑ. ත්‍රස්තවාදීන්ට කිරි පොවන්න සමහරු වෙහෙසෙනවා. රටට එන ආධාර නතර කරන්න උත්සාහ කරනවා.ජනාධිපතිතුමා ත්‍රස්තවාදය පරාජය කළා. මාර්ග හැදුවා. බලාගාර හැදුවා. රජයේ හා පෞද්ගලික අංශයේ වැටුප් වැඩි කළා. හුඟ දෙනෙක් කතාව මිස වැඩ නෑ. අපට තියෙන අභියෝග ජය ගන්න සියලු දෙනාම එක්ව වැඩ කළ යුතුයි. මේ බලාගාරය මෙරට ඉදිවූ සුවිශාලම බලාගාරයයි. මේ අපේ ඉංජිනේරුවන්ගේ ජවයයි. මේ ප්‍රාතිහාර්ය පිටුපස තවත් බලවේග දෙකක් තිබෙනවා. ජනාධිපතිතුමාගේ නොසැලෙන නායකත්වය සහ මේ බලාගාරයේ සභාපතිතුමා ගේ ධෛර්යයි ඒ.ශ්‍රී ලාංකිකයන්ට වැඩක් භාර දුන්නාම ඔවුන් එය ඉතා ඉහළින්, ජාත්‍යන්තර මට්ටමින් නිම කරනවා. දැනගන්නට ලැබුණු විදියට මේ ඉංජිනේරුවන්ට ඕමානයේ සහ කෙන්යාවේ බලාගාර දෙකක් ඉදිකරන්නට ආරාධනා ලැබී තිබෙනවා. ඒ කාර්යයන් සාර්ථකව ඉටුකර ගන්නට ලැබේවා කියා ප්‍රාර්ථනා කරනවා. එය තමයි මේ රටට උදාවෙන සුබ අනාගතය.විදුලි බල හා බලශක්ති අමාත්‍යාංශයේ ලේකම් එම්. සී. ෆර්ඩිනැන්ඩු මහතා - මේ බලාගාරය ආරම්භ කරන්න ඇමැති මණ්ඩල පත්‍රිකාව ඉදිරිපත්කළේ 2005 දෙසැම්බර් වලදී. මෙතරම් කෙටි කාලයකදී මේ බලාගරය ඉදි කරන්න ලැබුණේ ජනාධිපතිතුමාගේ උනන්දුව මතයි. ඇමැති මණ්ඩල සන්දේශ 19 ක් ඉදිරිපත් වූ පළමු ව්‍යාපෘතිය මෙයයි. මේක අපිට අභියෝගයක් වුණා. ඒ අභියෝගය දැන් ජය ගෙන තිබෙනවා.යුගදනවි බලාගාරයේ ඉංජිනේරු නිසල් පෙරේරා - පළමු අදියර යටතේ මෙගාවොට් 100 බැගින් වූ ගෑස් ටර්බයින දෙකක් ඉදි කළා. එම ගෑස් ටර්බයින දෙක කැරකවීමෙන් නිපදවෙන තාපය උපයෝගී කර ගෙන හුමාලය නිපදවන අතර එමගින් හුමාල ටර්බයිනයක් මගින් තවත් මෙගාවොට් 100 ක විදුලි බලයක් නිපදවෙනවා. ඒ මෙගාවොට් 100 ක විදුලිය ලබා ගන්නේ කිසිදු අතිරේක ඉන්ධන භාවිතයකින් තොරව වීම විශේෂ කරුණක්.ලංකාවේ අනෙකුත් සංයුක්ත විදුලි බලාගාර ක්‍රියාත්මක වන්නේ ඔටෝ ඩීසල් භාවිතයෙන්. නමුත් යුගදනව් බලාගාරය ඔටෝ ඩීසල්, දැවි තෙල් ස්වභාවික වායු යන ඉන්ධන තෙවර්ගයෙන් ඕනෑ ඉන්ධනයක් භාවිතයෙන් ක්‍රියාත්මක කළ හැකියි. මෙගාවොට් 300 ක බලාගාරය මෙගාවොට් 200 කින් අවසන් වූ බවට නොයෙකුත් චෝදනා කළා. නමුත් අද ඒ සත්‍ය හෙළිදරව් වී තිබෙනවා.ඇමැති ෆීලික්ස් පෙරේරා, ජනාධිපති ජ්‍යෙෂ්ඨ උපදේශක බැසිල් රාජපක්ෂ, හිටපු නියෝජ්‍ය ඇමැති සරත් ගුණරත්න, හිටපු මන්ත්‍රී නීල් රූපසිංහ මහත්වරු ඇතුළු පිරිසක් ද මේ අවස්ථාවට එක් වූහ.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>27</day>
    </date>
    <link>http://www.dinamina.lk/2010/02/27/_art.asp?fn=n1002277</link>
    <topic>හයිකොප් අධ්‍යක්‍ෂකගෙන් ප්‍රකාශයක් ගන්න යළිත් රහස් පොලිසියට අවසර</topic>
    <author>කුමුදු හෙට්ටිආරච්චි</author>
    <content>”හයිකෝප් ප්‍රයිවට් ලිමිටඩ්” ආයතනය යුද හමුදාව වෙත ව්‍යාජ ලේඛන ඉදිරිපත් කැර අමෙරිකානු ඩොලර් 2,99,061.25 ක් වංචා කැර ඇතැයි පවසන සිද්ධිය සම්බන්ධයෙන් දැනට රක්ෂිත බන්ධනාගාරයේ පසුවන එම ආයතනයේ අධ්‍යක්‍ෂවරයාගෙන් සිද්ධිය සම්බන්ධයෙන් නැවත ප්‍රකාශයක් ලබාගැනීමට රහස් පොලිස් නිලධාරීන්ට ඉඩ සලසන මෙන් කොළඹ කොටුව මහේස්ත්‍රාත් ලංකා ජයරත්න මෙනෙවිය බන්ධනාගාර අධිකාරිවරයාට ඊයේ (26) නියෝග කළාය.”හයිකෝප් ප්‍රයිවට් ලිමිටඩ්” ආයතනයේ අධ්‍යක්‍ෂවරයෙකු වන වැලන්ටන් ට්‍රෙන්ටන් ඩේහොට් නමැති සැකකරුගෙන් අධිකරණ නියෝග මත කලින් ලබාගත් ප්‍රකාශයෙන් පසු සිදුකළ විමර්ශනවලින් අනාවරණය වූ තොරතුරු සම්බන්ධව එම සැකකරුගෙන් නැවත ප්‍රකාශයක් ලබාගැනීමට අවශ්‍යව ඇති බව රහස් පොලිසිය මහේස්ත්‍රාත්තුමිය වෙත ඊයේ (26) දන්වමින් කළ ඉල්ලීමක් සලකා බැලීමෙන් අනතුරුව එම නියෝගය නිකුත් කෙරුණි. තවද බන්ධනාගාර නිලධාරීන් ඉදිරියේ සැකකරුගේ එම නැවත ප්‍රකාශ රහස් පොලිසියට සටහන් කැර ගැනීමට ඉඩ සලස්වන ලෙස ද මහේස්ත්‍රාත්තුමිය බන්ධනාගාර අධිකාරිවරයාට ඊයේ (26) නියෝග කළාය.අධිකරණයෙන් ලබාගත් නියෝගයක් අනුව බන්ධනාගාර නිලධාරීන්ගේ රැකවරණය යටතේ රහස් පොලිසිය විසින් පසුගිය 05 වැනිදා සැකකරු ඔහු පදිංචි නුගේගොඩ කන්දවත්ත පාරේ පිහිටි නිවසට රැගෙන යන ලදී. එහිදී සැකකරුගේ මඟපෙන්වීම යටතේ මෙම වංචාව සඳහා ව්‍යාජ ලේඛන සකස් කිරීමට භාවිතා කළ පරිගණකයේ දත්ත ගබඩාව සැකකරුගේ නිවසේ තිබී රහස් පොලිස් නිලධාරීන් විසින් සොයාගෙන තිබුණි.ඉන්පසු පසුගිය 08 වැනිදා අධිකරණයෙන් ලබාගත් නියෝගයක් මත බන්ධනාගාරය ඇතුළත දී මෙම වංචාව සම්බන්ධව රහස් පොලිසිය සැකකරුගෙන් ප්‍රකාශයක් ලබාගෙන තිබුණි.වංචාව සම්බන්ධයෙන් අවශ්‍ය ලියකියවිලි හා දත්ත සොයා ගැනීම සඳහා බන්ධනාගාර නිලධාරීන්ගේ රැකවල් මැද රහස් පොලිසිය විසින් සැකකාර අධ්‍යක්‍ෂවරයා කොළඹ 05 ලෙයාර්ඩින් පාරේ පිහිටි “හයිකෝප් ප්‍රයිවට් ලිමිටඩ්” ආයතනයටද රැගෙන යන ලදී.අමෙරිකාවේ “බ්‍රිටිෂ් බෝර්නියෝ ඩිෆෙන්ස් ඕස්ට්‍රේලියා” නමින් පවත්වාගෙන යන ගිණුමට සිද්ධියට අදාළව වංචනිකව ලබාගත් මුදල ගොස් ඇති බවත්, එම ගිණුම ධනුන තිලකරත්නගේ බවටත්, රක්ෂිත බන්ධනාගාරයේ පසුවන සැකකාර අධ්‍යක්‍ෂවරයා සිය ප්‍රකාශයෙන් පවසා සිටි බව රහස් පොලිසිය පවසයි. මෙම සිද්ධිය සම්බන්ධයෙන් සැකකරුවෙකු ලෙස නම් කැර ඇති විශ්‍රාමික ජෙනරාල් සරත් ෆොන්සේකා මහතාගේ බෑණා වන ධනුන තිලකරත්න අත්අඩංගුවට ගැනීමට අධිකරණය මගින් වරෙන්තු නිකුත් කැර ඇත. ධනුන තිලකරත්න අත්අඩංගුවට ගැනීම සඳහා රහස් පොලිසිය විසින් නිලධාරීන් කණ්ඩායමක් ද යොදවා ඇත.ඕස්ට්‍රේලියාවේ “බ්‍රිටිෂ් බෝර්නියෝ ඩිෆෙන්ස්” ආයතනයට ඉදිරිපත් කරන ආකාරයේ ව්‍යාජ ලේඛන යුද හමුදාවට ඉදිරිපත් කැර ප්‍රශ්නගත ටෙන්ඩර් හතරක් ලබාගෙන ඉහත මුදල වංචා කැර ඇති බව රහස් පොලිසිය පවසයි.රාජ්‍ය ආරක්‍ෂාව හා මහජන ආරක්‍ෂාව පිළිබඳ අමාත්‍යාංශයේ ලේකම්වරයා විසින් පසුගිය දෙසැම්බර් මස 23 වැනිදා රහස් පොලිසියට කරන ලද පැමිණිල්ලක් මත රහස් පොලිසිය විසින් මෙම සිද්ධිය සම්බන්ධයෙන් පරීක්‍ෂණ ආරම්භ කරන ලදී.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>27</day>
    </date>
    <link>http://www.dinamina.lk/2010/02/27/_art.asp?fn=n1002278</link>
    <topic>ගංගාරාම විහාරයේඅවසන් පෙරහර අද-හෙට</topic>
    <author>සුභාෂිනි සේනානායක</author>
    <content>හුණුපිටිය ගංගාරාම විහාරයේ අවසන් පෙරහර අද (27) සහ හෙට (28) පැවැත්වේ.හුණුපිටිය ගංගාරාමාධිපති ගලබොඩ ඥාණිස්සර නාහිමියන්ගේ අනුශාසනා පරිදි 31 වැනි වරට පැවැත්වෙන මේ පෙරහර රාත්‍රි 7.00 ට පෙරහර මාවතින් ආරම්භවී වීදි සංචාරය කෙරේ.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>27</day>
    </date>
    <link>http://www.dinamina.lk/2010/02/27/_art.asp?fn=n1002279</link>
    <topic>ගම්පහටකාන්තාවන්ගෙන් සමන්විතස්වාධීන කණ්ඩායමක්</topic>
    <author>නිට්ටඹුව සමූහ – ගම්පහ සංචාරක ගම්පහ මධ්‍යම සමූහ</author>
    <content>කාන්තාවන්ගෙන් පමණක් සමන්විත ස්වාධීන කණ්ඩායමක් ඊයේ (26) ගම්පහ දිස්ත්‍රික්කය සඳහා නාමයෝජනා ලබාදීම සිදුකෙරිණි.”අභිමානී” නමින් යුත් කාන්තා සංවිධානයක් විසින් මේ ස්වාධීන නාමයෝජනා ලැයිස්තුව ගම්පහ තේරීම් භාර නිලධාරියා වෙත ඉදිරිපත් කරන ලදී.එම ස්වාධීන කණ්ඩායමේ නායිකාව වූයේ නාලනී කරුණාරත්න මහත්මියයි.මේ අතර 2010 මහා මැතිවරණය සඳහා ගම්පහ දිස්ත්‍රික්කය සඳහා පිළිගත් දේශපාලන පක්‍ෂ දහසයක් සහ ස්වාධීන කණ්ඩායම් 18 ක් නාමයෝජනා පත්‍ර ඉදිරිපත් කර තිබුණි.පිළිගත් දේශපාලන පක්‍ෂ දහසය අතර එක්සත් ජනතා නිදහස් සන්ධානය, ශශ්‍රී ලංකා කම්කරු පක්‍ෂය, රුහුණු ජනතා පක්‍ෂය, එක්සත් ජාතික පක්‍ෂ විකල්ප පෙරමුණ, ශශ්‍රී ලංකා ජාතික පෙරමුණ, දේශප්‍රේමී ජාතික පෙරමුණ, එක්සත් ජාතික පක්‍ෂය, ප්‍රජාතන්ත්‍රවාදී ජාතික පක්‍ෂය, අපේ ජාතික පෙරමුණ, එක්සත් ලංකා මහා සභාව, එක්සත් ප්‍රජාතන්ත්‍රවාදී පෙරමුණ, සිංහලයේ මහා සම්මත භූමි පුත්‍ර පක්‍ෂය සහ ඔක්කොම වැසියෝ ඔක්කොම රජවරු යන පක්‍ෂ විය.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>27</day>
    </date>
    <link>http://www.dinamina.lk/2010/02/27/_art.asp?fn=n10022710</link>
    <topic>හොරෙන් ගෙනා රු. කෝටි 6කසිගරට් තොගයක් රේගු දැලේ</topic>
    <author>සුභාෂිනි සේනානායක</author>
    <content>නීති විරෝධී ලෙස මෙරටට ගෙනා රුපියල් කෝටි හයකට වඩා වටිනාකමකින් යුත් සිගරට් තොගයක් ශ්‍රී ලංකා රේගුව මඟින් අත්අඩංගුවට ගෙන තිබේ.මේ සිගරට් තොගය මඟින් රජයට අහිමි වූ බදු ආදායම රුපියල් දහඅට කෝටි හැටහය ලක්ෂ විසි දෙදහස් අටසිය අනූහයකි.මෙසේ ගෙන්වා ඇති සිගරට් ප්‍රමාණය 8,199,600 කි. නියෝජ්‍ය රේගු අධ්‍යක්ෂ මාලි පියසේන, සහකාර රේගු අධිකාරි කේ. ඩී. ආර්. පෙරේරා, සනත් ප්‍රනාන්දු යන මහත්වරු මේ වැටලීම සිදුකර ඇත.අත්අඩංගුවට පත් සිගරට් තොගය මත්ද්‍රව්‍ය හා දුම්කොළ පිළිබඳ ජාතික අධිකාරියේ හා සුරාබදු නිලධාරීන්ගේ ඉදිරිපිට රේගු නිලධාරීන්ගේ අධීක්ෂණය යටතේ ශ්‍රී ලංකා දුම්කොළ සමාගම වෙත භාර දෙනු ලැබීය. රේගු අධීක්ෂණ අංශයේ සහකාර රේගු අධ්‍යක්ෂ ජයන්ත පොන්නම්පෙරුම, රේගු අධිකාරි එල්. එන්. ජයසේන, ආර්. පී. හේවාගම සහ සහකාර රේගු අධිකාරි පී. එස්. මානවඩු යන මහත්වරුන් මේ අවස්ථාවට සහභාගි වූහ.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>27</day>
    </date>
    <link>http://www.dinamina.lk/2010/02/27/_art.asp?fn=n10022711</link>
    <topic>පක්‍ෂවල ජාතික ලැයිස්තුවට හිටපු මන්ත්‍රීවරු 10ක්</topic>
    <author>දයා පෙරේරා නිරූෂි විමලවීර</author>
    <content>මහජන ඡන්දයෙන් පසුගිය පාර්ලිමේන්තුව නියෝජනය කළ මන්ත්‍රීවරු දසදෙනෙකු මෙවර මහ මැතිවරණයේදී ජාතික ලැයිස්තුවට ඇතුළත් කර ඇත.දි. මු. ජයරත්න, අචල ජාගොඩ, එම්. එච්. මොහොමඩ්, වි. ජ. මු. ලොකුබණ්ඩාර, මුත්තු සිවලිංගම්, ෂන්මුගම් ජෙගදීස්වරන් යන මහත්වරු එක්සත් ජනතා නිදහස් සන්ධාන ජාතික ලැයිස්තුවට ඇතුළත් වෙති.එක්සත් ජාතික පක්‍ෂයේ මහ ලේකම් තිස්ස අත්තනායක, ජෝශප් මයිකල් පෙරේරා හා රුක්මන් සේනානායක යන මහත්වරු එජාප ජාතික ලැයිස්තුවට ඇතුළත්ව සිටිති.ජනතා විමුක්ති පෙරමුණේ අනුර කුමාර දිසානායක මහතා ප්‍රජාතන්ත්‍රවාදී ජාතික සන්ධානයෙන් ජාතික ලැයිස්තුවට ඇතුළත් වේ.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>27</day>
    </date>
    <link>http://www.dinamina.lk/2010/02/27/_art.asp?fn=n10022712</link>
    <topic>මුස්ලිම් පවුල් ආරවුල් විසැඳීමටකාති අධිකරණ 58ක් අලුතින්</topic>
    <author>විජයානි එදිරිසිංහ</author>
    <content>රට පුරා සිටින මුස්ලිම් ජනතාවගේ පවුල් අරාවුල් නිරාකරණය කිරීම විධිමත් කිරීම සඳහා කාති අධිකරණ 58 ක් අලුතින් ඉදිකිරීමට අධිකරණ හා නීති ප්‍රතිසංස්කරණ අමාත්‍යාංශය පියවර ගෙන තිබේ.ඒ අනුව 2010 වසරේදී කාති අධිකරණ 68 ක් අලුතින් ඉදිකෙරේ. මේ වන විට එම කාති අධිකරණ පවත්වාගෙන යන්නේ ඒ ඒ විනිසුරුවරුන්ගේ නිවෙස්වල සිටය.එමනිසා මුස්ලිම් ජනතාව නීතිමය කටයුතු ඉටුකර ගැනීමේ දැඩි පීඩාවට පත්ව ඇතැයි ඇමැති මිලින්ද මොරගොඩ මහතා පවසයි.වාකරේ, බේරුවල, අක්කරේපත්තු, මඩකළපුව, අම්පාර, පොතුවිල් හා සමන්තුරේ යන ප්‍රදේශවල මේ වසරේදී මෙම කාති අධිකරණ ඉදිකෙරේ. මේ සඳහා රුපියල් මිලියන 38 ක් පමණ වෙන්කර ඇත.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>27</day>
    </date>
    <link>http://www.dinamina.lk/2010/02/27/_art.asp?fn=n10022713</link>
    <topic>රඹුක්කන් ඔය ව්‍යාපෘතියට රුපියල් දස ලක්ෂ 2500ක්</topic>
    <author/>
    <content>අම්පාර දිස්ත්‍රික්කයේ ක්‍රියාත්මක කිරීමට නියමිත රඹුක්කන් ඔය ව්‍යාපෘතිය සඳහා රජය රුපියල් මිලියන 2500ක මුදලක් වැය කිරීමට අපේක්ෂා කරයි.මෙම ව්‍යාපෘතිය යටතේ නැගෙනහිර පළාතේ කුඹුරු ඉඩම් අක්කර 3600ක් සංවර්ධනය කෙරෙන අතර ගොවි පවුල් 3000කට පමණ ඍජු ප්‍රතිලාභ හිමි වේ. ව්‍යාපෘතියේ වැඩ කටයුතු ලබන වසරේදී අවසන් කර ජනතා අයිතියට පත් කිරීමට බලාපොරොත්තු වන බව වාරිමාර්ග හා ජල කළමනාකරණ අමාත්‍යාංශයේ අධ්‍යක්ෂ ඩී.එම්.අබේරත්න මහතා පැවැසී ය. මහ ඔය ප්‍රාදේශීය ලේකම් කොට්ඨාසයේ මුන්දෙනි ආරු ගංගා නිම්නය ආශ්‍රිතව මෙම ව්‍යාපෘතිය ආරම්භ කෙරේ. මේ සඳහා දේශීය මුදල් හා සම්පත් උපයෝගී කර ගැනීමට නියමිතය.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>27</day>
    </date>
    <link>http://www.dinamina.lk/2010/02/27/_art.asp?fn=n10022714</link>
    <topic>නව ප්‍රජාතන්ත්‍රවාදී පෙරමුණෙන්මූලික අයිතිවාසිකම් පෙත්සමක්</topic>
    <author>රෝෂන් තුෂාර</author>
    <content>ජනාධිපතිවරණයේ දිස්ත්‍රික්ක හතරක ඡන්ද ප්‍රතිඵලය නැවත ගණන් කරන අතුරු නියෝගයක් නිකුත් කරන ලෙස ඉල්ලා නව ප්‍රජාතන්ත්‍රවාදී පෙරමුණේ මහලේකම් ශ්‍යාමිලා පෙරේරා මහත්මිය ශ්‍රේෂ්ඨාධිකරණය හමුවේ මූලික අයිතිවාසිකම් පෙත්සමක් ඊයේ (26) ගොනු කළාය.මැතිවරණ කොමසාරිස් දයානන්ද දිශානායක හා නීතිපතිවරයා වගඋත්තරකරුවන් කරමින් මේ පෙත්සම ගොනුකැර තිබේ. රත්නපුර, මාතලේ, පුත්තලම හා අනුරාධපුර දිස්ත්‍රික්කවල ඡන්දය නැවත ගණන් කරන අතුරු නියෝගයක් නිකුත් කරන ලෙස පෙත්සමෙන් ඉල්ලා තිබිණි.මේ දිස්ත්‍රික්කවල ඡන්ද අක්‍රමිකතා, දූෂණ, ඡන්දදායකයන් බිය වැද්දීම් සිදු වී ඇති බවත්, ජනවාරි 27 දින මැතිවරණ කොමසාරිස්වරයා ඒ පිළිබඳ ප්‍රකාශ කැර ඇති බවත් පෙත්සමේ සඳහන් වේ.සමරරත්න නීතිඥ සමාගම මගින් මේ පෙත්සම ගොනුකළේය.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>27</day>
    </date>
    <link>http://www.dinamina.lk/2010/02/27/_art.asp?fn=r1002271</link>
    <topic>උසාවිය අසල උද්ඝෝෂණයේලැබී ඇත්තේ එක් වීඩියෝ පටයයි</topic>
    <author>සිරිසේන රාජපක්ෂ</author>
    <content>පසුගිය 10 වැනිදා අලුත්කඩේ උසාවි සංකීර්ණය ඉදිරිපිට පැවැති උද්ඝෝෂණය පිළිබඳ විධිමත් පරීක්ෂණයක් සඳහා එම අවස්ථාව පටිගත කරන ලද වීඩියෝ පට කොළඹ අපරාධ කොට්ඨාසයට භාර දෙන ලෙස අධිකරණය මඟින් විද්‍යුත් මාධ්‍ය පහකට (5) කරන ලද නියෝගය මත මෙතෙක් ලැබී ඇත්තේ එක් විද්්‍යුත් මාධ්‍ය ආයතනයක් පමණක් බැවින් සිද්ධියට අදාළ පරීක්ෂණ අවසන් නැති බව කොළඹ අපරාධ කොට්ඨාසය ඊයේ (25) අධිකරණයට දැනුම් දුන්නේය.අධිකරණ නියෝගයට අනුව ජාතික රූපවාහිනී ‘’ස්වාධීන රූපවාහිනි’’ සිරස , දෙරණ ‘’ස්වර්ණවාහිනි’’ යන විද්්‍යුත් මාධ්‍ය ආයතනවල ඇති සිද්ධියට අදාළ දර්ශන ඇතුළත් වීඩියෝ පට කොළඹ අපරාධ කොට්ඨාසයට භාර දෙන ලෙස එම ආයතන වල ප්‍රවෘත්ති අධ්‍යක්ෂවරුනට අධිකරණයෙන් කරන ලද නියෝගයට අනුව මෙතෙක් ලැබී ඇත්තේ සිරස ආයතනයෙන් පමණක් බව කොළඹ අපරාධ කොට්ඨාසය වැඩිදුර වාර්තාවක් මඟින් අධිකරණයට දැනුම් දෙන ලදී.එබැවින් සිද්ධිය පිළිබඳ වැඩිදුර පරීක්ෂණ පවත්වා පරීක්ෂණ වාර්තාවක් අධිකරණයට ඉදිරිපත් කිරීම සඳහා දිනයක් ලබාදෙන ලෙසද කොළඹ අපරාධ කොට්ඨාසය අධිකරණයෙන් ඉල්ලා සිටියේ ය.එම ඉල්ලීමට ඉඩදුන් කොළඹ ප්‍රධාන මහේස්ත්‍රාත් චම්පා ජානකී රාජරත්න මහත්මිය එදිනට අදාළ සැකකරුවන් අධිකරණයට ඉදිරිපත් කරන ලෙසත් අපරාධ කොට්ඨාසයට දැන්වීය.එසේ නොකළහොත් සිද්ධිය සම්බන්ධයෙන් අත්අඩංගුවට ගෙන දැනට ඇප මත මුදා හැර සිටින සැකකරුවන් මුදා හැරීමට සිදුවන බව මහේස්ත්‍රාත්වරිය පැවැසුවාය.ගුණරත්න වන්නිනායක , හා මංජුල පතිරාජ යන නීතිඥවරු සැකකරුවන් වෙනුවෙන් පෙනී සිටියහ.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>27</day>
    </date>
    <link>http://www.dinamina.lk/2010/02/27/_art.asp?fn=r1002272</link>
    <topic>ඩෙංගු වසංගතය මර්දනයටවිශේෂ කාර්ය සාධක බළකායක්</topic>
    <author>සන්ධ්‍යා කරුණාරත්න</author>
    <content>ඩෙංගු වසංගත රෝගය මර්දනය කිරීමට අවශ්‍ය විධිවිධාන ක්‍රියාත්මක කිරීමට විශේෂ කාර්ය සාධක බළකායක් පිහිටුවා තිබේ.මෙම කාර්ය සාධක බළකායට සෞඛ්‍ය අමාත්‍යාංශයේ ලේකම්වරයා එහි සභාපති ලෙස ද, අධ්‍යාපන අමාත්‍යාංශයේ ලේකම්, පරිසර අමාත්‍යාංශයේ ලේකම්, පළාත් සභා සහ පළාත් පාලන ආයතනවල ලේකම්වරු, ලෝක සෞඛ්‍ය සංවිධානයේ ශ්‍රී ලංකාවේ නිත්‍ය නියෝජිතවරයා, ජනමාධ්‍ය අමාත්‍යාංශශයේ ලේකම්වරයා හෝ ඔහු නියෝජනය කරමින් නියෝජිතයෙක් වසංගත රෝග විද්‍යා අංශයේ නිලධාරින් සහ සෞඛ්‍ය අමාත්‍යාංශයේ නිලධාරින්ද ඇතුළත් වෙති.සෞඛ්‍ය අමාත්‍යාංශයේ පෙරේදා (23) පැවැති මාධ්‍ය හමුවක් අමතමින් වැඩබලන ලේකම් වෛද්‍ය නිහාල් ජයතිලක මහතා මෙම කමිටුව පිළිබඳ විස්තර පැවැසීය.මෙම වසරේදී පැතිරිය හැකි ඩෙංගු වසංගත රෝගය පාලනය කිරීමත්, මර්දනය කිරීමත් මෙම කමිටුව මගින් සිදුකිරීමට අපේක්ෂා කරන බව සෞඛ්‍ය ලේකම්වරයා වැඩිදුරටත් පැවැසීය.මෙම කමිටුව සති දෙකකට වරක් රැස්වී ඩෙංගු මර්දනයට අවශ්‍ය කටයුතු පිළිබඳ සාකච්ඡා කරන බව ද ඒ මහතා කීය.ඩෙංගු මදුරුවන් මර්දනයට කියුබාවෙන් ඩී.ටී.අයි. බැක්ටීරියාව ඉදිරි සති කිහිපය තුළදී ගෙන්වන බවත්, අකුරණ, ගම්පොළ සහ මහනුවර නගර සභා බල ප්‍රදේශවලට මෙම බැක්ටීරියාව යෙදීමට කටයුතු කර තිබෙන බවත් මහජන සෞඛ්‍ය සේවා නියෝජ්‍ය අධ්‍යක්ෂ ජනරාල් වෛද්‍ය පාලිත මහීපාල මහතා සඳහන් කෙළේය.ඩෙංගු මදුරුවන් බෝවිය හැකි ස්ථාන විනාශ කිරීමෙන් ඩෙංගු මර්දන වැඩසටහනට ජනතාවගේ ද දායකත්වය ලබාදිය හැකි යැයි ද වෛද්‍යවරයා කීය.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>27</day>
    </date>
    <link>http://www.dinamina.lk/2010/02/27/_art.asp?fn=r1002273</link>
    <topic>රාජ්‍ය ආයතන වලට එරෙහිව පැමිණිලි කිරීමට වෙබ් අඩවියක්</topic>
    <author>ජීවනී පතිරණ</author>
    <content>රාජ්‍ය ආයතනයකින් සේවාවක් ලබා ගැනීමට යාමේදී යම් දුෂ්කරතාවකට ලක් වුවහොත් ඒ පිළිබඳ රාජ්‍ය තොරතුරු කේන්ද්‍ර වෙබ් අඩවිය ඔස්සේ ජනතාවට පැමිණිලි කිරීමට දැන් හැකියාව ලැබී තිබේ.අන්තර්ජාලය ඔස්සේ www.gie.gov.lk වෙබ් අඩවියට පිවිසීමෙන් මෙසේ පැමිණිලි කිරීමට හැකි වේ.අන්තර්ජාල පහසුකම් නොමැති අයකුට තම ප්‍රදේශයේ නැණසල මධ්‍යස්ථානයකට ගොස් මේ පහසුකම් ලබා ගත හැකි බව ශ්‍රී ලංකා තොරතුරු හා සන්නිවේදන තාක්ෂණ නියෝජිතායතනය (ICTA) සඳහන් කරයි.සාමාන්‍යයෙන් ලිපි ඔස්සේ මෙවැනි කටයුතු කිරීමෙන් සිදුවන ප්‍රමාදයන් මග හරවා ගැනීමට මේ නව ක්‍රමවේදය නිසා හැකි වන බව ද නියෝජිතායතනය වැඩිදුරටත් සඳහන් කරයි.ජනතාව යොමු කරන පැමිණිලි වලට දින තුනක් ඇතුළත අදාළ අංශ මගින් පිළිතුරු ලැබීම ද මේ ක්‍රමවේදයේ විශේෂත්වයකි.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>27</day>
    </date>
    <link>http://www.dinamina.lk/2010/02/27/_art.asp?fn=r1002274</link>
    <topic>බස් ධාවනය පිළිබඳ කිසිදු මහජන පැමිණිල්ලක් නැහැ</topic>
    <author/>
    <content>මතුගම ලංගම ඩිපෝවේ බස් ධාවන කටයුතු නිසි පරිදි සිදු කෙරෙන බවත් බස් ධාවනය අඩාලවීම් පිළිබඳව මේ වනතුරු කිසිදු මහජන පැමිණිල්ලක් ලැබී නොමැති බව ඩිපෝ කළමනාකාර ප්‍රකාශ කරයි.තමන් ඩිපෝවේ කළමනාකාර ධූරයට පත් වන අවස්ථාවේදී කිලෝ මීටරයකට රුපියල් 13 ක අලාභයක් ලැබූ බවත් මේ වන විට එය කිලෝමීටරයකට රුපියල් 3.50 ක් දක්වා ලාභ ලබන තත්ත්වය වර්ධනය කර ඇති බව කළමනාකාර වරයා ප්‍රකාශ කරයි.මතුගම ලංගම ඩිපෝවේ බස් ධාවනය අඩාලයි යන මැයෙන් පළවූ ප්‍රවෘත්තිය නිවැරදි නොවන බව ප්‍රකාශ කරන කළමනාකාරවරයා තමා වසර 34 ක් පළපුරුදු නිලධාරියකු වන බවත් සුදුසුකම් මත තනතුර ලබා ඇති බව ප්‍රකාශ කරයි.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>27</day>
    </date>
    <link>http://www.dinamina.lk/2010/02/27/_art.asp?fn=r1002275</link>
    <topic>උතුරු පළාතේ පාසල් 100 කටසාහිත්‍ය පොත් බෙදා දෙයි</topic>
    <author>මහින්ද අලුත්ගෙදර</author>
    <content>උතුරු පළාතේ පාසල් 100 කට සාහිත්‍ය පොත් බෙදාදීම උතුරු පළාත් ආණ්ඩුකාර මේජර් ජනරාල් ජී. ඒ. චන්ද්‍රසිරි මහතාගේ ප්‍රධානත්වයෙන් යාපනය වෙම්බඩි උසස් බාලිකා විද්‍යාලයේදී පසුගියදා සිදුකෙරිණි.උතුරු පළාතේ සෑම දිස්ත්‍රික්කයක්ම ආවරණය වන පරිදි මෙම පාසල් තෝරාගෙන ඇති අතර ලේඛකයන් සඳහා සම්මාන ප්‍රදානය කිරීමක් ද මෙහිදී සිදුවිණි.උතුරේ ලේඛකයින් විසින් රචිත සාහිත්‍ය පොත් මේ සඳහා මිලදී ගෙන ඇති අතර ලේඛකයන් 112 කගේ පොත් ඊට අයත් වේ. මේ වෙනුවෙන් ආණ්ඩුකාර අරමුදලින් වෙන්කැර ඇති මුදල රුපියල් ලක්‍ෂ 20 කි.උතුරු පළාතේ ලේඛකයන් රචනා කරන ලද නවකතා, කෙටිකතා, පද්‍ය කෘති හා වෙනත් විවිධ සාහිත්‍ය කෘති මේ සඳහා මිලදී ගෙන තිබෙන අතර ඒ කෘති මිලදී ගැනීමෙන් ලේඛකයන්ගේ ආර්ථික මට්ටමද ඉහළ යන බව උතුරු පළාත් ආණ්ඩුකාර මේජර් ජනරාල් ජී. ඒ. චන්ද්‍රසිරි මහතා සඳහන් කරයි. මේ අතර රුපියල් ලක්‍ෂ 20 ක මුදලක් වැය කරමින් මිලදී ගත් සංගීත භාණ්ඩ තොගයක් උතුරු පළාතේ සංස්කෘතික සංවිධාන 16 ක් වෙත බෙදා දෙන ලදී.යාපනය දිස්ත්‍රික්කයේ සංස්කෘතික මධ්‍යස්ථාන 9, වවුනියාව දිස්ත්‍රික්කයේ සංස්කෘතික මධ්‍යස්ථාන 3 ක්, මුලතිවු දිස්ත්‍රික්කයේ සංස්කෘතික මධ්‍යස්ථානයක්, කිලිනොච්චිය දිස්ත්‍රික්කයේ සංස්කෘතික මධ්‍යස්ථානයක් සහ මන්නාරම දිස්ත්‍රික්කයේ සංස්කෘතික මධ්‍යස්ථාන 2 ක් සඳහා මෙම සංගීත භාණ්ඩ බෙදා දෙන ලදී.මේ අවස්ථාවට උතුරු පළාත් අධ්‍යාපන ලේකම් ලක්‍ෂ්මන් ඉලංගෝවන්, උතුරු පළාත් සංස්කෘතික දෙපාර්තමේන්තුවේ අතිරේක සහකාර ලේකම් එන්. සිරිදේවී, උතුරු පළාත් ක්‍රීඩා දෙපාර්තමේන්තුවේ සහකාර අධ්‍යක්‍ෂ එස්. අන්නදුරෙයි, යාපනය පළාත් අධ්‍යාපන අධ්‍යක්‍ෂ එස්. සෙල්වරත්නම් යන මහත්ම මහත්මීහු ඇතුළු පිරිසක් මේ අවස්ථාවට එක්ව සිටියහ.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>27</day>
    </date>
    <link>http://www.dinamina.lk/2010/02/27/_art.asp?fn=s1002271</link>
    <topic>පේදුරුතුඩුව සිට දෙවුන්දරතුඩුවට‘ශ්‍රී ලංකා එකමුතු සවාරියක්’</topic>
    <author>වර්නන් ගුණසේකර</author>
    <content>යුද ගිනිදැල් නිවී උදාවූ සාමයත් සමග අපි සියලු දෙනාම ශ්‍රී ලාංකිකයන් බව ගෞරවාන්විතව පිළිගනිමින් සියලු ජාතීන් අතර එකමුතුකම ප්‍රදර්ශනය කිරීමේ උදාර අරමුණින් පේදුරුතුඩුවේ සිට දෙවුන්දරතුඩුව දක්වා මහා පාපැදි තරගයක් පැවැත්වීමට කටයුතු සංවිධානය වෙමින් පවතී.මාර්තු 18 සිට 21 දක්වා පැවැත්වීමට නියමිත මේ රේසිං පාපැදි තරගය නම්කොට ඇත්තේ “ශ්‍රී ලංකා එකමුතු සවාරිය” ලෙසිනි.සමඟියේ ආදර පණිවිඩය දකුණේ ජනතාවගෙන් උතුරේ ජනතාවට සන්නිවේදනය කිරීමේ මේ දැවැන්ත කාර්යය බාරගෙන සිටින්නේ “තාරුණ්‍යයට හෙටක්” සංවිධානයේ නායක නාමල් රාජපක්‍ෂ මහතායි. තරගය සංවිධානය කිරීම සඳහා ජාතික මවුන්ටන් පාපැදි සංගමය “තාරුණ්‍යයට හෙටක්” සංවිධානයට සහාය වෙයි.තරගය මෙහෙයවනු ලබන්නේ ශ්‍රී ලංකා පාපැදි සම්මේලනයයි. සංවිධාන කටයුතු කළමනාකරණය කරනු ලබන්නේ සීමාසහිත “ඔප්ටිමම් කිව්” ජාත්‍යන්තර (පෞද්ගලික) ආයතනයයි.බලපත්‍රලාභී රේසිං පාපැදි තරගකරුවන්ට පමණක් සහභාගි විය හැකි “ශ්‍රී ලංකා එකමුතු සවාරිය” මාර්තු 18 වැනි දින ආරම්භ වන්නේ වව්නියාවෙනි.වව්නියාවේ සිට සාම සවාරියක් ලෙසින් පැමිණෙන තරගකරුවෝ තරගය නියමාකාරයෙන් ආරම්භ කරන්නේ මැදවච්චියෙනි. අනුරාධපුර, දඹුල්ල හරහා පැමිණෙන තරගයේ පළමු අදියර මාතලේ නගරයෙන් අවසන් වේ.පසුදින මාතලෙන් ඇරැඹෙන දෙවැනි අදියර මහනුවර හරහා කොළඹට පැමිණ පාර්ලිමේන්තුව අසලින් අවසන් වේ.මාර්තු 20 වැනි දින කොළඹ ගාලු මුවදොර පිටියෙන් ඇරැඹෙන තෙවැනි අදියර තරගය කළුතර, ගාල්ල හරහා මාතරට පැමිණ අවසන් වෙයි. මාර්තු 21 වැනි දින තරගයේ සිවුවැනි හා අවසන් අදියර මාතර සිට තංගල්ල හරහා තිස්සමහාරාමයට පැමිණ අවසන් වනු ඇති අතර සමස්ත තරගයේ දුර ප්‍රමාණය කිලෝමීටර් 600 ක් පමණ වේ.මේ තරගය ආරම්භයට පෙර දින එනම් මාර්තු 17 වැනි දින යාපනයේදී පාසල් සිසු සිසුවියන් වෙනුවෙන් බාලක හා බාලිකා තරග දෙකක් ද විවෘත පිරිමි තරගයක් ද ස්ටෑන්ඩර්ඩ් පාපැදි තරගයක් ද පැවැත්වේ.මාර්තු 19 වැනි දින තිස්සමහාරාමයේදී මවුන්ටන් පාපැදි රට හරහා තරගයක් පැවැත්වෙනු ඇත. ඉන්දියාව, මලයාසියාව, නේපාලය, පාකිස්තානය හා සිංගප්පූරුව යන රටවලින් තරගකරුවන් මේ සඳහා ගෙන්වා ගැනීමට ශ්‍රී ලංකා පාපැදි සම්මේලනය කටයුතු කරමින් සිටී.ඊට අමතරව වයස අවුරුදු 10 න් පහළ, 13 න් පහළ, 16 න් පහළ, 19 න් පහළ බාලක බාලිකා තරගද විවෘත හා ප්‍රවීණයන්ගේ තරග ද පැවැත්වෙනු ඇත. තරග සඳහා අයදුම් පත් “මවුන්ටන් පාපැදි සංගමය”, අංක 524, මරදාන පාර, කොළඹ 10 යන ලිපිනයට හෝ 0114718289 දරන ෆැක්ස් අංකයට යොමු කළ හැක. එසේත් නැත්නම් තිස්සමහාරාම තරග පැවැත්වෙන ස්ථානයේ පිහිටි ලේකම් කාර්යාලයට මාර්තු 16, 17, 18 දිනවල මධ්‍යහ්න 12.00 තෙක් අයදුම්පත් බාරදිය හැක. තාරුණ්‍යයට හෙටක් සංවිධානය සමග මේ මවුන්ටන් පාපැදි තරග මෙවර පැවැත්වෙන්නේ පිට පිට පස්වැනි වසරටය.මේ සියලු තරග සඳහා නාමල් රාජපක්‍ෂ අභියෝග කුසලානවලට අමතරව මුදල් ත්‍යාග හා විශේෂ ත්‍යාග වශයෙන් බයිසිකල් ද පිරිනැමේ. “ශශ්‍රී ලංකා එකමුතු සවාරිය” තරගයේ පළමු ජයග්‍රාහකයන් 15 දෙනාට රුපියල් ලක්‍ෂ පහක ත්‍යාග මුදල් පිරිනැමෙනු ඇත.මේ තරග පිළිබඳ මාධ්‍ය දැනුවත් කිරීමේ සාකච්ඡාවක් “තාරුණ්‍යයට හෙටක්” සංවිධානයේ ක්‍රීඩා අධ්‍යක්‍ෂ රොනී ඉබ්‍රහිම් මහතාගේ ප්‍රධානත්වයෙන් පෙරේදා කොළඹ දී පැවැත්විණි.එහිදී අදහස් දැක්වූ ඉබ්‍රහිම් මහතා, “ශ්‍රී ලංකා එකමුතු සවාරිය” ඉදිරියේදී වාර්ෂිකව පැවැත්වීමට තීරණය කර ඇති බව කියා සිටියේය. නාමල් රාජපක්‍ෂ මහතා මේ තරග පිළිබඳ දැඩි කැපවීමකින් යුතුව ක්‍රියා කරන බව ප්‍රකාශ කළ ඉබ්‍රහිම් මහතා, මෙරට පාපැදි තරගකරුවන්ට මාස දෙකකට වරක් හෝ මෙවැනි තරගයක් තිබිය යුතු බවත්, මෙය ඊට හොඳ ආරම්භයක් වනු ඇතැයි තමා සිතන බවත් පවසා සිටියේය.ජාතික මවුන්ටන් පාපැදි සංගමයේ සභාපති අමල් සූරියගේ මහතා කතා කරමින්, මෙරට පාපැදි ක්‍රීඩාව ඉහළ තලයකට ගෙන ඒමට නම් එය පාසල් සිසුන් අතර ජනපි‍්‍රය කරවීමේ අවශ්‍යතාව පෙන්වා දුන්නේය. පාපැදි තරග පැවැත්වෙන මාර්ගය අවට පාසල් දසදහසක් පමණ තිබෙන බව ද ඒ මහතා කියා සිටියේය.මෙතෙක් තිස්සමහාරාම නගරයට පමණක් සීමාව තිබූ පාපැදි තරග ගමටත් මුළු රටටත් ගෙන යාම නාමල් රාජපක්‍ෂ මහතාගේ වුවමනාව වී තිබෙන බව ප්‍රකාශ කළ සූරියගේ මහතා කැළෑව මැදින් අලුතින් සකස් කළ ධාවන පථයක පැවැත්වෙන මවුන්ටන් පාපැදි තරගය මෙවර ගම්මානයට ගෙන යන බව කියා සිටියේය.මීට සිවු වසරකට පෙර තිස්සමහාරාමයේදී මවුන්ටන් පාපැදි තරග පැවැත්වීම ආරම්භ කරන විට ගැමි ක්‍රීඩකයෝ පැමිණියේ සෙරෙප්පු හා බැනියම් ඇඳගෙන බවත්, නමුත් ඔවුන් අද තරග බිමට පිවිසෙන්නේ ක්‍රීඩා සපත්තු හා හෙල්මට් පමණක් නොව අව් කණ්ණාඩි ද පැළඳගෙන බවත් සූරියගේ මහතා සතුටින් ප්‍රකාශ කළේය.ශ්‍රී ලංකා පාපැදි සම්මේලනයේ ලේකම් නිශාන්ත පියසේන මහතා කතා කරමින්, “ශශ්‍රී ලංකා එකමුතු සවාරිය” පාපැදි තරගය සඳහා ජාතික හා දිස්ත්‍රික් මට්ටමේ තරග විනිසුරුවන් යොදවන බව කියා සිටියේය.”ඔප්ටිමම් කිව්” ආයතනයේ ප්‍රධාන විධායක නිලධාරි සුරේෂ් රත්නසිංහ මහතා කතා කරමින්, “ශ්‍රී ලංකා එකමුතු සවාරියේ” පාපැදි ගමත් නගරයත් හරහා ධාවනය වෙද්දී විශාල රථයක් ද ඒ සමඟ ධාවනය කරවීමට සැලසුම් කර ඇති බවත්, එම රථයේ සවිකර ඇති “සාමයේ බිත්තිය” නමැති දැවැන්ත පුවරුවට මග දෙපස තරගය නරඹන සියලු ජාතීන්ට අයත් ජනතාවගේ අස්සන් මිලියනයක් ලබාගැනීමට බලාපොරොත්තු වන බවත් පැවැසීය.අවසානයේ තිස්සමහාරාමයේදී එම අස්සන් පුවරුව නාමල් රාජපක්‍ෂ මහතාට බාර දෙන බවත් ඒ මහතා එම පුවරුව ජනාධිපති මහින්ද රාජපක්‍ෂ මහතාට පිළිගන්වනු ඇති බවත් රත්නසිංහ මහතා වැඩිදුරටත් කියා සිටියේය.ශ්‍රී ලංකා පාපැදි සම්මේලනයේ උප සභාපති ගෲප් කපිතාන් එස්. කේ. එස්. සේනාරත්න හා ජාතික මවුන්ටන් පාපැදි සංගමයේ උප සභාපති පැට්‍රික් හපුආරච්චි යන මහත්වරු ද එම සංගමයේ උප සභාපතිනි වසන්තා කහපොලආරච්චි මහත්මිය ද මේ අවස්ථාවට සහභාගි වූහ.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>27</day>
    </date>
    <link>http://www.dinamina.lk/2010/02/27/_art.asp?fn=s1002272</link>
    <topic>ඉසිපතනයේ ලකුණු 221ටතර්ස්ටන් පිලෙන් ප්‍රබල පිළිතුරක්</topic>
    <author>පි‍්‍රන්ස් ගුණසේකර</author>
    <content>පාසල් මහා ක්‍රිකට් තරග වාරය ආරම්භ කරමින් 47 වැනි වරටත් පැවැති තර්ස්ටන් – ඉසිපතන මහා ක්‍රිකට් තරගයේ ඊයේ ප්‍රථම දිනය නිමාවෙද්දී තර්ස්ටන් විදුහල කඩුලු 2 කට ලකුණු 91 ක් ලබා ගත්තේය. එය ඉසිපතනය ලබාගත් ලකුණු 221 ට කදිම ආරම්භයක් ද විය.කොළඹ එස්. එස්. සී. ක්‍රීඩාංගණයේ පැවැති මේ තරගයේ කාසියේ වාසිය දිනාගත් තර්ස්ටන් විදුහල මුලින් පන්දුවට පහරදීමට ඉසිපතන විදුහලට ආරාධනා කළේය. ඉසිපතන ක්‍රීඩකයෝ සියලු දෙනා දැවී ලකුණු 221 ක් ලබාගැනීමට සමත් වූහ.ඉසිපතන ඉනිම ඊයේ දිනයේ තේ පානයෙන් පසුව විනාඩි කිහිපයක් ගතවෙද්දී නිමාවට පත්විය. ඉසිපතනය වෙනුවෙන් අගනා ඉනිමක් ක්‍රීඩා කළ තිවංක රණසිංහ ලකුණු 86 ක් වාර්තා කළේය.එයට හතරේ පහර 9 ක් ඇතුළත් වූ අතර ඔහු තෙවැනි කඩුල්ලට ධනුෂ්ක සඳරුවන් සමග එක්ව ලකුණු 50 ක සම්බන්ධතාවක් හා 8 වැනි කඩුල්ලට සමිත සුලෝචන සමග එක්ව ලකුණු 56 ක සම්බන්ධතාවක් ද ගොඩනැංවීය.ඉසිපතනයේ කඩුලු 5 ක් ලකුණු 89 කට දිවා විවේකයේදී බිඳ වැටී තිබුණු අතර සමිත සුලෝචන එක්කළ ලකුණු 44 ද, මුළු ලකුණු එකතුවට ප්‍රබල දායකත්වයක් විය. සුලෝචන දකුණතින් පිට දඟ පන්දු යවමින් තර්ස්ටන් විදුහලේ බිඳ වැටුණු කඩුලු දෙකම දවාලීම ද විශේෂත්වයකි. ඔහුගේ දඟ පන්දුවෙන් ඉසිපතන විදුහලේ ආරම්භක පන්දු යැවීමේ කාර්යය ද ඉටුවිය.තර්ස්ටන් ක්‍රිකට් නායක ෂිහාන් කමලීන් නොදැවී ලකුණු 32 ක් ද, ජාවෙඩ් සියඹලාපිටිය නොදැවී ලකුණු 23 ක් ද ලබා දිනය නිමාවෙද්දී කඩුල්ලේ රැඳී සිටියහ. තර්ස්ටන් ප්‍රථම කඩුල්ල ලකුණු 13 දී බිඳ වැටුණු අතර සුපුන් නවරත්න ලකුණු 7 කට දැවී ගියේය.ඉසිපතන විදුහල ප්‍රථම ඉනිම ලකුණු 221 (ඕවර් 81.3) - නිලූෂ සසංක 19, දනුෂ්ක සඳරුවන් 19, තිවංක රණසිංහ 86, සමිත සුලෝචන 44, අතිරේක 14, රංග විජේවික්‍රම 48/3, කවීන් තරිඳු 31/2, සචිත් ඩයස් 60/3,තර්ස්ටන් විදුහල කඩුලු 2 ක් දැවී ලකුණු 91 (ඕවර් 22) - උදාර මුණසිංහ 20, සුපුන් නවරත්න 7, ෂිහාන් කමලීන් නොදැවී 31, ජාවෙඩ් සියඹලාපිටිය නොදැවී 23, සමිත සුලෝචන 35/2</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>27</day>
    </date>
    <link>http://www.dinamina.lk/2010/02/27/_art.asp?fn=s1002273</link>
    <topic>සුඛිත සංකලනගෙන් තුන් ඉරියව් දස්කම්</topic>
    <author>ෆවුස් මොහොමඩ්</author>
    <content>මීගමුව සාන්ත පීතර මහා විද්‍යාලයීය 19න් පහළ ක්‍රිකට් කණ්ඩායමේ නායක සුඛිත සංකලනගේ විශිෂ්ට තුන් ඉරියව් දස්කම් හේතුවෙන් 19න් පහළ අන්තර් පාසල් ක්‍රිකට් තරගමාලාවේ තුන්වැනි කොටස යටතේ මහනුවර, මඩවල මදිනා මධ්‍ය මහා විද්‍යාලයය පිල සමඟ මීගමුව කඩොල් කැලේ ක්‍රීඩා පිටියේ පැවැති එක්දින තරගයෙන් ලකුණු 103 ක පහසු ජයක් අත්කර ගැනීමට සාන්ත පීතර විද්‍යාලයීය පිල සමත් විය.පන්දු 23 කදී හතරේ පහර 4ක් සහ හයේ පහර 4ක් සමඟ ලකුණු 52ක් රැස් කළ සුඛිත සංකලන පන්දු යැවීමේදී මදීනා විදුහල් පිලේ කඩුලු 4ක් ලකුණු 33කදී බිඳ දමන්නට සමත් වූවේ ය.සාන්ත පීතර පිල - 295 / 7 (ඕවර 50) හර්ෂන ඉසරින්ද 87, සුඛිත සංකලන 52, නිමන්ත පීරිස් 37, මහේෂ්කුමාරසිංහ36 (ඩබ්.එස්.එම්.වසීර් 32/2, එම්.වයි.ඉන්සාන් 29/2)මදීනා විදුහල් පිල - 192 (ඕවර 44.5) ආර්.එම්.ෆස්මි 50, එල්.එම්.සුහේල් 47, (සුඛිත සංකලන 33/4, ඩිලාන් මධුසංක 33/2)</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>27</day>
    </date>
    <link>http://www.dinamina.lk/2010/02/27/_art.asp?fn=s1002274</link>
    <topic>දෙපයින් මෝටර් රථයක් පදවාලෝක වාර්තාවක් තැබීමට බුද්ධික සැරසෙයි</topic>
    <author/>
    <content>යාපනයේ පේදුරුතුඩුවේ සිට තිස්සමහාරාමය දක්වා දෙපයින් මෝටර් රථයක් පදවා ලෝක වාර්තාවක් තැබීමට සිනමා හා රූපවාහිනී නළු බුද්ධික රඹුක්වැල්ල සූදානම් වේ.පේදුරුතුඩුවේ සිට යාපනය, අනුරාධපුරය, මාතලේ, මහනුවර, කෑගල්ල, වරකාපොළ, යක්කල, කොළඹ, ගාල්ල, මාතර, හම්බන්තොට හරහා තිස්සමහාරාමය තෙක් කිලෝමීටර් 800 ක පමණ දුර ප්‍රමාණයක් ආවරණය වන පරිදි මාර්තු 18, 19 සහ 20 දින වලදී මේ ලෝක වාර්තාව තැබීමට නියමිතය.තාරුණ්‍යයට හෙටක් සංවිධානයේ සභාපති නාමල් රාජපක්ෂ මහතාගේ අනුග්‍රහය යටතේ පැවැත්වීමට නියමිත මේ ලෝක වාර්තා ප්‍රයත්නයට සම්බන්ධීකරණ කටයුතු වලින් දායක වන්නේ තාරුණ්‍යයට හෙටක් සංවිධානයේ ක්‍රීඩා අධ්‍යක්ෂ රොනී ඒබ්‍රයන්ට් මහතාය.බුද්ධික රඹුක්වැල්ල විසින් මීට පෙර මෝටර් රථයක් කිලෝමීටර් 101 ක දුර ප්‍රමාණයක් පසු පසට පදවා වාර්තාවක් පිහිටුවා ඇත.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>27</day>
    </date>
    <link>http://www.dinamina.lk/2010/02/27/_art.asp?fn=s1002275</link>
    <topic>භාරත ක්‍රිකට් ඇකඩමිය අපරාජිතව ඉදිරියට</topic>
    <author>දිනේෂ් බාලසූරිය</author>
    <content>කුරුණෑගල දිස්ත්‍රික් ක්‍රිකට් සංගමය සංවිධානය කළ තෙවන කොටසේ ක්‍රිකට් තරගාවලියේ දී කුරුණෑගල භාරත ක්‍රිකට් ඇකඩමි කණ්ඩායම කුලියාපිටිය ක්‍රිකට් සමාජය කඩුලු 4 කින්ද, පොල්ගහවෙල වික්ටරි ක්‍රිකට් සමාජය ලකුණු 74 කින් ද පරදා ජයග්‍රහණය අත්කර ගත්හ.මෙම ජයග්‍රහණ දෙක සමග භාරත ක්‍රිකට් ඇකඩමි කණ්ඩායම එම කොටසේ අපරාජිත ක්‍රිකට් කණ්ඩායම ලෙස අවසන් පූර්ව වටයට සුදුසුකම් ලබා ඇත.භාරත – කුලියාපිටිය ක්‍රි. ස.කුලියාපිටිය ක්‍රි. ස. ලකුණු 120: ඒ. එස්. ජේ. ඒ. එස්. සී. පි‍්‍රයදර්ශන 33, (උපුල් ප්‍රනාන්දු 23 ට 4, ෆර්නාස් අහමඩ් 21 ට 2, අක්තාබ් නයීම් 18 ට 2)භාරත ක්‍රිකට් ඇකඩමි කණ්ඩායම කඩුලු 6 ට ලකුණු 121: එස්. මදුරංග 28, ටී. ලක්මාල් 41 (එන්. එම්. එම්. ටී. කුමාර 29 ට 6)වික්ටරි – භාරතභාරත ක්‍රිකට් ඇකඩමි කණ්ඩායම ලකුණු 147: සුදීර මදුරංග 45, දේශාන් සංජය 23, ධනංජය බස්නායක 20 (කේ. ඩී. ආර්. එම්. ඩී. සී. ආරියරත්න 39 ට 4, කේ. ඩී. ආර්. වීරසූරිය 19 ට 4)පොල්ගහවෙල වික්ටරි ක්‍රිකට් සමාජය ලකුණු 73 (ෆර්නාස් අහමඩ් 15 ට 5, අක්තාබ් නයීම් 15 ට 2, අර්ජුන කරුණාරත්න 16 ට 2)</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>27</day>
    </date>
    <link>http://www.dinamina.lk/2010/02/27/_art.asp?fn=s1002276</link>
    <topic>මීගොල්ල ග්‍රාමයටක්‍රීඩා පිටියක්ඉල්ලයි</topic>
    <author>මහවැලි කලාපීය වාර්තාකරු</author>
    <content>ඌව පළාත් බදුල්ල දිස්ත්‍රික්කයට අයත් මීගහකිවුල ප්‍රාදේශීය ලේකම් කාර්යාල බල ප්‍රදේශයේ පිහිටා තිබෙන මීගොල්ල ග්‍රාමයට ක්‍රීඩාපිටියක් ලබාදෙන්නැයි එහි ළමා හා තරුණ ප්‍රජාව ඉල්ලීමක් කරති. මීගොල්ල රජයේ පාසලට හෝ ක්‍රීඩාපිටියක් ලබාදුන්නොත් අනුමැතියක් ලබාගෙන එය ප්‍රයෝජනයට ගතහැකි වන බව ඔව්හු පෙන්නා දෙති.ඉතා දුෂ්කර ජනපදයක් වන මීගොල්ල ග්‍රාමයේ පවුල් 50ක් පමණ ජීවත් වෙති.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>27</day>
    </date>
    <link>http://www.dinamina.lk/2010/02/27/_art.asp?fn=s1002277</link>
    <topic>උ. කොරියා - ටර්කිමෙනිස්තානඅවසන් ගැටුම අද කොළඹ දී</topic>
    <author>පි‍්‍රන්ස් ගුණසේකර</author>
    <content>ආසියානු පාපන්දු සම්මේලන අභියෝගතා කුසලාන පාපන්දු තරගාවලියේ අවසන් මහා තරගය අද රාත්‍රී 7.00 ට කොළඹ සුගතදාස ක්‍රීඩාංගණයේදී පැවැත්වේ.රටවල් 8 ක පාපන්දු කණ්ඩායම් සහභාගි වූ මේ තරගාවලියේ අවසන් මහා තරගයට උතුරු කොරියාව හා ටර්කිමෙනිස්තානය සුදුසුකම් ලබා ගත්හ.මේ තරගයේ ප්‍රධාන ආරාධිතයා ලෙස ආසියානු පාපන්දු සම්මේලනයේ සභාපති මොහොමඩ් බින් හමාම් මහතා සහභාගි වීමට නියමිතය. අද කොළඹ ගලදාරි හෝටලයේදී පැවැත්වෙන දකුණු ආසියානු පාපන්දු සම්මේලනයේ විධායක සභාවේද විශේෂ ආරාධිතයා ලෙස බින් හමාම් මහතා සහභාගි වේ. එම විධායක සභාව බංග්ලාදේශ පාපන්දු සම්මේලනයේ ප්‍රධානී කාසි සලාහුඩීන් මහතාගේ ප්‍රධානත්වයෙන් පැවැත්වේ.උතුරු කොරියාව හා ටර්කිමෙනිස්තානය අතර පැවැත්වෙන අවසන් තරගය නැරඹීමට මලයාසියාව, ටජිකිස්තානය, තායිලන්තය, එක්සත් අරාබි එමිර් රාජ්‍යය, උස්බෙකිස්තානය, ඉන්දුනීසියාව, නැඟෙනහිර ටිමෝරය, ලාඕස්, මොන්ගෝලියා හා ස්විස්ටර්ලන්තයේ නියෝජිතයන් පිරිසක් ද සහභාගි වෙති. ශශ්‍රී ලංකාවේ පැවැත්වෙන අවසන් මහා තරගයක් නැරඹීමට විශාල විදෙස් නියෝජිතයන් පිරිසක් පැමිණෙන ප්‍රථම අවස්ථාව ද මෙය වේ.ආසියානු පාපන්දු සම්මේලන අභියෝගතා කුසලාන අවසාන මහා තරගයට සුදුසුකම් ලැබූ උතුරු කොරියාව අවසන් පූර්ව තරගයේදී ගෝල් 5 – 0 කින් මියන්මාරය පැරදවීය. උතුරු කොරියාව මීළඟ ලෝක කුසලාන තරගාවලියට ද සුදුසුකම් ලබා සිටී. ටර්කිමෙනිස්තානය වෙතින් ටජිකිස්තානය ගෝල් 2 – 0 කින් අවසන් පූර්ව තරගයේදී පරාජයට පත්විය. ටර්කිමෙනිස්තානය මේ තරගාවලියේ අවසන් තරගයට සුදුසුකම් ලැබූ ප්‍රථම අවස්ථාව මෙය වේ.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>27</day>
    </date>
    <link>http://www.dinamina.lk/2010/02/27/_art.asp?fn=f1002271</link>
    <topic>ජවිපෙ කාලකණ්ණි නායකයන්පක්‍ෂය වළපල්ලට ගෙනගියා</topic>
    <author>සාකච්ඡා කළේ ධම්මික සෙනෙවිරත්න</author>
    <content>ශ්‍රී ලංකා නිදහස් පක්ෂයට එක්වීම හා ඉදිරි දේශපාලන ක්‍රියාමාර්ග පිළිබඳත්, ඉදිරි මැතිවරණය හා එජාප, ජවිපෙ මුහුණ දී සිටින අර්බුදය පිළිබඳත්, රට දිනාගත් නිදහස රටේ අනාගතය නිර්මාණය කර ගැනීම සඳහා මෙහෙයවීමට ඉදිරි මැතිවරණය යොදවා ගත හැක්කේ කෙසේද යන්න පිළිබඳත් තැපැල් හා විදුලි සංදේශ අමාත්‍ය නන්දන ගුණතිලක මහතා ‘දිනමිණ’ ට මෙලෙස අදහස් දක්වයි.* විප්ලවවාදී දේශපාලන ව්‍යාපාරක දීර්ඝ කාලීන අත්දැකීම් මෙන්ම දේශපාලනයේද පරිණත දැක්මකින් යුතු දේශපාලනඥයකු ලෙස ඔබ ශ්‍රී ලංකා නිදහස් පක්ෂයට එකතු වීම පිළිබඳ කාරණයෙන්ම අපි මේ සංවාදය අරඹමු ?ශ්‍රී ලංකා නිදහස් පක්ෂයේ කළුතර දිස්ත්‍රික් සංවිධායකවරයෙක් හැටියට පසුගිය 15 දා මම ජනාධිපතිතුමා අතින් එම පත්වීම ලබා ගත්තා. ඇත්තටම, 2006 පෙබරවාරි 7 දා මම ජනතා විමුක්ති පෙරමුණෙන් ඉවත් වෙද්දී මා තුළ තිබුණ දේශපාලන වුවමනාවට ගැලපෙන දේ්ශපාලන ව්‍යාපාරයක් ලෙස මේ රටේ තිබුණෙ ශ්‍රීලනිප යයි. එතැන් සිටම ශ්‍රීලනිප ය හා එක්වීමේ වුවමනාව මා තුළ තිබුණත් මට වගකීමක් ඉටු කරන්න තිබුණා. ඒ තමයි වැරැදි මාර්ගයේ යන ජවිපෙ නැවත නිවැරැදි මාර්ගයට ගැනීම සඳහා කළ යුතු දේවල් කිරීම.ජනාධිපතිතුමාත්, රජයත් සමඟ කටයුතු කරන්නට පටන්ගත් පසු අවසානයේ මම තීරණය කළා ශ්‍රීලනිප ය සමග සෘජුව සම්බන්ධ වෙන්න. ශ්‍රීලනිප ය කියන්නෙ මගේ් දේශපාලන වුවමනාවට ගැලපෙන විතරක් නෙවෙයි, මේ රටේ අනාගතය නිර්මාණය කිරීමේදී ඊට ගැලපෙන බලගතුම දේශප්‍රේමීන්ගෙන් ප්‍රගතිශීලීන්ගෙන් පිරි දේශපාලන ව්‍යාපාරයක් ශ්‍රීලනිප යයි. ඒ මගේ පක්ෂය වෙනුවෙන් මට කළ හැකි යුතුකම් හා කාර්යභාරය නොපිරිහෙලා ඉටු කරන්න මම කැපවෙනවා.* ඔබ ජවිපෙ සිටියදී සහ ඉන් ඔබ්බටත් ඔබ ගත් තීන්දු තීරණ රට මුල් කොට ගනිමින් ගත් ඒවා බව නිරන්තරයෙන් ඔබ පැහැදිලි කළා. මෙවරත් එය එසේම ද ?මම ජවිපෙන් ඉවත් වෙන්නෙ පක්ෂයට පෙර රට යන මතයේ සිටි නිසා. අපි රට පෙරට තබා වැඩ කළ මිනිස්සු. ඒ නිසා තමයි 1989 දී ලෙහෙසියෙන් පලා යන්න, සැඟවෙන්න පුළුවන්කම තිබියදීත් එහෙම නොකළේ. සමහර අය දරු පවුල් එක්කම රටත් අත් හැරලා ගියා, සමහරු පක්ෂය අත් හැරලා විශ්වවිද්‍යාල උපාධිය ලබා ගන්න පලා ගියා. තවත් අය පක්ෂය පැත්තක තියලා තම තමන්ගෙ කර්මාන්ත කර ගන්න ගෙදර ගියා.අපේ තව සමහර පැරැණි නායකයො අපිට කිව්වා මල්ලි දැන් ආයෙමත් ඕක හදන්න බෑ. ඕකට අතගහන එක තේරුමක් නැති වැඩක්, අපි අපේ වැඩක් බලාගෙන ඉමු කියලා. එහෙම කියද්දීත් තවදුරටත් භීෂණය තිබියදී සහ අප පසුපසින් මර්දනය හඹා එද්දී පක්ෂය නැවත ගොඩ නගන්න අපේ සම්පූර්ණ කාලය අපි යෙදවූවා. එහෙම කළේ රට පෙරට තියපු නිසා නැතුව මම පෙරට තිබ්බා නම් ආයෙම කොහොමටවත් ජවිපෙ හදන්න මැදිහත් වෙන්නෙ නෑ.ඉන් පසු එක්සත් ජනතා නිදහස් සන්ධානය ගොඩනැගීමේ සාකච්ඡාවල නිත්‍ය සාමාජිකයකු ලෙස වැඩ කළා. මුළු මහත් දේශප්‍රේමී – ප්‍රගතිශීලී බලවේග එකට එකතු නොකර කොටි ත්‍රස්තවාදය පැරදවිය නොහැකි බවත් රට නොඩනැගිය නොහැකි බවත් අපේ මතය වුණා. ඒක ජවිපෙ ට තනියම කළ නොහැකිය යන මතයේ මම සිටියා. ඒ නිසයි පක්ෂයට වඩා රට පෙරට තියාල අපි කටයුතු කළේ.නමුත් ඔවුන්ට අති විශාල මනාප සංඛ්‍යාවක් ලබා දෙමින් තමන් කෙරෙහි විශ්වාසය තියපු ජනතාවට පයින් ගසමින් ජවිපෙ ගමනක් යද්දී මාව හදපු සහ මමත් එක්වී නිර්මාණය කළ පක්ෂය අත් හැරලා ජනාධිපතිතුමාත් සමග එක්සත් ජනතා නිදහස් සන්ධානයත් සමග එකතු වෙන්න තීරණය කළා.* ඔබ එක්සත් ජනතා නිදහස් සන්ධානයේ සභාපතිවරයා වශයෙන්ද කටයුතු කළා. . . ?2004 දී එය ආරම්භ කළ තැන් පටන් අවුරුදු 5 ක් තිස්සේ එජනිස සභාපති වුණේ් මමයි. ඒ කාලයේ ජවිපෙ සිටියදී එජනිස බිහි කිරීම සඳහා මා කළ කාර්යභාරය සලකා තමයි ජවිපෙ මාව ඒ සඳහා යෝජනා කළේ. ඒ යෝජනාවට ශ්‍ර‍්‍රීලනිප එකඟතාවය ද ලැබීමෙන් මම සභාපති ලෙස කටයුතු කළා. දැන් සභාපතිත්වය දරන්නේ අගමැතිතුමා.* සන්ධාන ආණ්ඩුවට එක්වීමත් සමග ඔබ සංචාරක අමාත්‍යවරයා ලෙස පත් කෙරුණා. එහිදී ඔබ යම් කාර්යභාරයකට මුල පිරුවා. මේ වන විට ඔබ තැපැල් හා විදුලි සංදේශ ඇමැතිවරයා. මෙහිදී ඔබේ දැක්ම කෙබඳුද ?රටේ ආර්ථිකය ගොඩනැගීමේදී සංචාරක අමාත්‍යාංශය හරිම වැදගත්. දැන් යුද්ධය අවසන්වී ඇති වාතාවරණය තුළ එම කටයුතු නිවැරැදිව කළමනාකරණය කළ හොත් ඉදිරියේදී ලංකාවට වැඩිම ආදායමක් උපයා දෙන අමාත්‍යාංශය බවට එය පත් කළ හැකියි. මේ වන විට සංචාරකයන්ගේ පැමිණීම ඉහළ යමින් තියෙනවා. හෝටල් බොහොමයක් පිරී පවතිනවා. සංචාරක ක්‍ෂේත්‍රයේ වර්ධනයට අවශ්‍ය ආරම්භක පියවර අපි තිබ්බා. ඒ අතරතුර ඒ අමාත්‍යාංශය අත් හැරලා තැපැල් හා විදුලි සංදේශ අමාත්‍යාංශය භාර ගැනීමට සිදු වුණා.මේ අමාත්‍යාංශයත් ජන ජීවිතයත් සමග සමීපව සම්බන්ධයි. තැපැල් කාර්යාලය රජය හා ජනතාව අතර සන්ධිස්ථානයක් ලෙස නොඩනැගිය හැකියි. ගමේ ජනතාවට නගරයට නොගොස් සමහර විට මීටර් 200, 300 ත් වැඩිම වුණොත් කිලෝමීටර් භාගයක් දුර ගිහින් මේ සේවා ලබා ගන්න පුළුවන්කම තියෙනවා.* ඉදිරි මහ මැතිවරණයේදී රජයට 2 / 3 බලයක් ලබා දෙමින් ශක්තිමත් - ස්ථාවර ආණ්ඩුවක් බිහි කරන ලෙස සන්ධානය ජනතාවගෙන් ඉල්ලා සිටියදී විපක්ෂ නායකයා අහන්නේ මොකටද 2 / 3 ක් කියලා. එවැනි බලයක් අවශ්‍ය ඇයි ?රනිල් වික්‍රමසිංහ මහත්තයට නම් ඉතින් මේ කපේදී 2 / 3 ක් නෙවෙයි හතෙන්, අටෙන් එකක් වත් ගන්න ලැබුණොත් ලොකු දෙයක්. නැවත එතුමාගේ අගමැති සිහින හෝ වෙනත් සිහින සැබෑ කරගන්න පුළුවන් වේ යැයි මම සිතන්නේ නෑ. එහෙම කියන්නෙ එතුමාට නිග්‍රහ කරන්න නෙවෙයි. නමුත් ඒක තමයි යථාර්ථය.ඕන කරන්නේ සමහර පැතිවලින් මේ රටට වහ වහා කළ යුතු වෙනස්කම් කරන්න. ආණ්ඩු ක්‍රම ප්‍රතිසංස්කරණ එක වෙනසක්. ඒ හරහා මැතිවරණ ක්‍රමය වෙනස් කළ යුතුයි. මේ විධියේ වෙනස්කම් කරන්න ජනතාව සැදී – පැහැදී සිටින බව අපි දන්නවා.රනිල් වික්‍රමසිංහ මහත්තයලත් දන්නවා ජනාධිපතිවරණයේදී තමන්ට අත්වූ ඉරණමත් එක්ක පාක්ෂිකයො ඡන්ද පොළට එන්න ධෛර්යයමත් වෙන්නෙ නෑ කියලා. ඒ කියන්නේ අපේ ප්‍රතිශතය තවත් ඉහළ නගිනවා. 2 / 3 බලය ලබා ගැනීමේ හැකියාව ඇති වෙලා තියෙනවා. ඒ ගැන බයවෙලා තමයි 2 / 3 දුන්නොත් මෙහෙම කරයි, අරහෙම කරයි කිය කියා තමන්ගේ නායකයන්ම කළ දේවල් මතක් කර කර ජනතාව බිය වද්දන්න හදන්නෙ. අනේ ඉතිං විපක්ෂ නායකතුමාට අනුකම්පා කරනවා ඇරෙන්න වෙන දෙයක් කරන්න නෑ.* එජාපය එවැනි අර්බුදයක සිටියදී ජවිපෙත් ලොකුම අර්බුදයකට ගිහින්. එජාපය අලියගෙන් මැතිවරණයට ඒම තුළ හංස සන්ධානය බිඳ වැටිලා. ජවිපෙ සීනුවෙන් නැතුව සරත් ෆොන්සේකා මහතාගේ නායකත්වයෙන් කුසලානයෙන් එනවා. මේ මැතිවරණයේදී තීරණය වන ජවිපෙ අනාගත ඉරණම දෙස ඔබ බලන්නෙ මොන විදියට ද ?අද ජවිපෙ සිය කැමැත්තෙන් විනාශය උදා කර ගන්නා නායකයො ඉන්න පක්ෂයක් බවට පත්වෙලා. ජවිපෙ කියන නාමය මෙහිදී භාවිත කරන්න මම කැමැති නෑ. මොකද ඒ නමත් එක්ක බැඳුණු කීර්තිමත් ඉතිහාසයක් තියෙනවා. සමහර අඩු පාඩු පිළිබඳ විවේචන රටේ තිබුණත් රට මේ මට්ටමින් හරි තියා ගන්න ජවිපෙ සාමාජිකයො ගම්වල ඉන්න අපේ ආදරණීය සහෝදර සහෝදරියො දැවැන්ත කැප කිරීම් – පරිත්‍යාගයන් ප්‍රමාණයක් කරලා ඔවුන් ජීවිත පරිත්‍යාගයෙන් වැඩ කළා. එදා 87’ දී ඉන්දියන් හමුදාවට විරුද්ධව සටන් නොකළා නම් ඔවුන් මෙහෙ ලගින්න ඉඩ තිබුණා. වික්‍රමසිංහ මහත්තයා සටන් විරාම ගිවිසුම ගහද්දී ජවිපෙ සහෝදර සහෝදරියන්ගෙ මැදිහත් වීමත් එක්ක එය ආපස්සට හරවන්න පුළුවන්වුණා. නමුත් මේ තත්ත්වය ජවිපෙ වර්තමාන කාලකණ්ණි නායකයො නැති කළා. ඔවුන් ජවිපෙ වළපල්ලට දක්කගෙන යනවා. මේ මැතිවරණයේදී ඒ ගමන වළක්වන්න බෑ.* ඉදිරි මැතිවරණයේදී දුර්වල විපක්ෂයක් ඇති වීම වළක්වන්න බෑ. එවැනි තත්ත්වයක් තුළ ආණ්ඩුවට තියෙන වගකීම තවත් වැඩි වෙනවා. ඒ අභියෝගයට මුහුණ දෙන්න එක්සත් ජනතා නිදහස් සන්ධාන ආණ්ඩුව සූදානම් ද ?මේ වතාවෙ නිර්මාණය වෙන්නෙ දුර්වල විපක්ෂයක් කියන එක හරිම පැහැදිලියි. එහෙම වුණාම ඉතිහාසයේ සමහර අත්දැකීම් තියෙනවා වැඩි බලයක් ලැබුණු අය ඒ බලය අයුතු ලෙස භාවිත කරන්න හදනවා. එය වැළැක්විය හැකි හොඳම ක්‍රමය තමයි ගොඩනගන ආණ්ඩුව ගුණාත්මකව හා ප්‍රමාණාත්මකව ශක්තිමත් කිරීම. රට හදන්න සූදානම් ඊට අවශ්‍ය දැනුම – අත්දැකීම් ඇති පරිණත වගේම කැප කිරීම් කරන්නත් සූදානම් නියෝජිතයන් පිරිසක් පත් කිරීම මගින් එය කළ හැකියි. එහෙම පිරිසක් ජනතාවට අහිතකර හා අනවශ්‍ය අන්දමින් බලය අයුතු ලෙස යොදවයි කියල කිසිම බියක් ඇති කරගත යුතු නැහැ.මේ නිසා ඉදිරි මැතිවරණයේදී ජනතාව ඉදිරිපිට විශාල වගකීමක් තියෙනවා. අපි මේ නිදහස අත් කර ගත්තේ ඉතා අසීරුවෙන්. එසේ අත් පත් කර ගත් නිදහස රට ගොඩනගන්නට යොදා ගත යුතුයි. එසේ කරන්න නම් ඊට ඉතාමත් සුදුසු නියෝජිතයන් පාර්ලිමේන්තුවට තෝරා යැවීමට ජනතාව ක්‍රියා කළ යුතුයි. එය සිදු වුණොත් තමයි මේ ලබා ගත් ජයග්‍රහණ වඩාත් අර්ථාන්විත වෙන්නෙ.* නමුත් මේ මැතිවරණය පැවැත්වෙන්නේ සමානුපාතික නියෝජන ක්‍රමය යටතේ. ඒ තුළ එවැනි නියෝජිතයන්ට වඩා ඉස්මතු වෙන්නෙ වැඩියෙන් වියදම් කළ හැකි අයයි. දක්ෂයන් - බුද්ධිමතුන් හා නිර්මාණශිලී මිනිසුන් මේ ක්‍රමය තුළ යටපත්ව යා හැකියි. මේ කාරණය මේ රටේ ඡන්ද දායකයන් ඉතා වගකීමෙන් තේරුම් ගත යුතුයි නේද ?මේ ගොඩනැගෙන අලුත් දේශපාලන සංස්කෘතිය තුළ මහජන දේපල නාස්ති කරන, දූෂණයේ යෙදෙන, වංචාකාරී දේශපාලකයන්ට ඉඩක් තැබිය යුතු නෑ. මේ තමයි රට හදන්න තියෙන අවස්ථාව. මේ අවස්ථාව පැහැර හැරියොත් අපේ අනාගත පරම්පරාව අපට ශාප කරයි. ඒ නිසා මේ යන ගමනට සුදුසු මිනිසුන් තෝරා පත් කර ගැනීම ජනතාවට පැවරෙන වගකීමක්. විවිධ පක්ෂවල අය වාහන 7 – 8 පාවිච්චි කරමින්, සමහර විට තමන්ට තියෙන බලය අයුතු ලෙස යොදා ගනිමින්, සහ මහජන මුදලින් කළ යුතුව තිබූ සේවය පැහැර හරිමින් ක්‍රියා කළ අය ප්‍රතික්ෂේප කරන්න ජනතාවට පුළුවන්.ජනාධිපතිතුමාව ජයග්‍රහණය කරවීමේදී ඔය දේවල් ගැන කල්පනා කරන්න ඕන වුණේ නෑ. ඔවුන් දැන් ඒවා ගැන හිතලා සාධනීය විවේචනයන් දෙස බලලා තමන් කම්පාවෙන් දැකපු - ඉවසපු දේවල් නැවත ඇති නොවන්න සුදුසුම නියෝජිත පිරිසක් පාර්ලිමේන්තුවට යැවිය යුතුයි. කොළඹ නගරයේ විතරක් එක් රැයකට පෝස්ටර් ලක්ෂ ගණන් ඇළවෙනවා. ඩිජිටල් මුද්‍රිත කටවුට් කොච්චර තියෙනවද ? මෙහෙම වියදම් කරන්න සල්ලි කොහෙන්ද ? කියල හිතාගන්නත් බෑ. මේ දේවල් වෙනස් විය යුතුයි, වෙනස් කළ යුතුයි.අප අසීරුවෙන් දිනාගත් නිදහස් ශ්‍රී ලංකා දෙරණ මත යහපත් දේශයක් නිර්මාණය කිරීම වෙනුවෙන් යොදා ගැනීමට මේ මැතිවරණය හොඳම අවස්ථාවක්.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>27</day>
    </date>
    <link>http://www.dinamina.lk/2010/02/27/_art.asp?fn=f1002272</link>
    <topic/>
    <author>සංවාදය ගාමිණි ජයලත් ඡායාරූප අනිල් ලසත් පෙරේරා</author>
    <content>ටී. බී. ඒකනායක මෙරට දේශපාලන ක්ෂේත්‍රයේ කැපී පෙනෙන චරිතයකි. හේ දේශපාලනය සේම කලාව ද එකසේ ඇසුරු කරන්නෙකි. වැඩ කරන ඇමැතිවරයෙක් ලෙස ප්‍රකට ටී. බී. ඒකනායක මාර්ග සංවර්ධන ඇමැතිවරයා ලෙස පසුගිය කාලයේ කළ කාර්යභාරය පිළිබඳ රටේ ජනතාව ප්‍රසංශා මුඛයෙන් කතා කරති. යාපහුව ආසනයේ ශ්‍රී. ල. නි. ප ප්‍රධාන සංවිධායකවරයා ලෙස කටයුතු කරන ටී. බී. එළැඹෙන මහ මැතිවරණයට සූදානම් වන මොහොතක ‘දිනමිණ’ දියවන්නාවේ නෑදෑයෝ විශේෂාංගයට අප හා එක් වූයේ මේ අයුරිනි...* අපේ කතා බහ අරඹමින් ඔබේ සම්පූර්ණ නම අපට පැවැසුවොත් .. ?‘’ මගේ සම්පූර්ණ නම විජේසුන්ද මුදියන්සේලාගේ තිලකරත්න බණ්ඩාර ඒකනායක , බොහෝ දෙනා මා හඳුන්වන්නේ ටී. බී. ඒකනායක ලෙසයි. හිතවතුන් ටී. බී කියා කියනවා. ‘’* ඔබේ උපන් දිනය සහ උපන ගම පැවැසුවොත් .. ?මගේ උපන් දිනය 1954 වර්ෂයේ අගෝස්තු මස 28 වැනිදා. මගේ උපන් ගම යාපහුව ආසනයේ හාතිගමුව කියන ගම. මම උපන්නේ පොල්පිතිගම රෝහලේ.* ඔබේ මව්පියන් පිළිබඳ විස්තර අපට පැවැසුවොත් .. ?මගේ පියාගේ නම් විජේසුන්දර මුදියන්සේලාගේ ජයසුන්දර බණ්ඩා. අම්මාගේ් ටිකිරි මැණිකේ කුමාරිහාමි. මගේ මව්පියන් ගමේ වැවිලිකරුවන් ලෙස කටයුතු කෙළේ . අපේ ගම බොහොම සුන්දර ගමක්. ගමේ ජනතාව සමඟ කටයුතු කළ පවුලක් තමයි අපේ පවුල. අපේ පවුලේ වැඩිමලා මම. පිරිමි තුන් දෙනයි. ගැහැණු තුන් දෙනකි. අම්මයි තාත්තයි එක්ක අපේ පවුලේ ඔක්කොම අට දෙනයි.. ‘’* කුඩා කල ඔබ අකුරු කරවන්නේ.... ?ප්‍රථමයෙන් මට අකුරු කරවන්නේ යාපහුව ආසනයේ මම උපන්ගම හිතිගමුව ප්‍රාථමික විදුහලෙන්. දෙක වසර දක්වා මම ඒ විදුහලේ ඉගෙනුම ලැබුවා. අනතුරුව වැඩිදුර අධ්‍යාපනය සඳහා ඇතුල් කරනු ලැබුයේ කුරුණෑගල මලියදේව විදුහලට. උසස් පෙළ දක්වා එහි ඉගෙනුම ලැබුවා.. ‘’* අධ්‍යාපනය ලබන කාලයත් සමඟම ඔබට දේශපාලන රස්නය දැනෙනවා. දේශපාලනයට හිතයන්න මූලිකම හේතුව වුණේ?පාසල් යන කාලයේ සිටම අපි දැක්කා අපේ ගම් පළාත්වල සූරා කෑමට ලක් වූ ජනතාව. වැඩවසම් ක්‍රමයෙන් පීඩාවට ලක්වූ ජනතාව. ඔවුන් පිළිබඳව එදා සිටම මා තුළ ලොකු අනුකම්පාවක් තිබුණා. අපි අපේ දේවල් බලා කියාගෙන ඉන්නවට වඩා මේ අසාධාරණයට මැදිහත්වෙලා මේ මිනිසුන්ට යම් සහනයක් ලබා දිය යුතුයි කියන සිතිවිල්ල පාසල් කාලයේ, තරුණ කාලයේ අපේ සිත්වලට තදින් ඇතුල්වුණා. ඒ එක්කම ඒ කාලය වනවිට අපට සමීප වූ දේශපාලන ව්‍යාපාරයක් තිබුණා. ඒ ලංකා සම සමාජ පක්ෂය. මම එහි සාමාජිකයෙක් වුණා.නමුත් මගේ මව්පියන් පාරම්පරික එක්සත් ජාතික පාක්ෂිකයන්. ඔවුන්ගේ දේශපාලනය තෝරා ගන්නවා වෙනුවට මම තෝරා ගත්තේ ඊට හාත්පසින්ම වෙනස් වමේ දේශපාලනය. ලංකා සම සමාජ පක්ෂයට බැඳී ටික ටික මම ගමේ වැඩ කරන කොට මා පිළිබඳව ආසනයේ ජනතාව දැනුවත් වෙන්න පටන් ගත්තා. ඔය අතරේ 1977 වසරේ මහ මැතිවරණය ආවා. ඔය වෙනකොට මම අවුරුදු 19 - 20 පමණ තරුණයෙක්. 1977 මහ මැතිවරණය ලංකා සම සමාජ පක්ෂයෙන් තරග කරන්න කියා මට පක්ෂයෙන් කිව්වා. අපේ පක්ෂයේ නායක ආචාර්ය එන්. එම්. පෙරේරා මහතා මා දෙස බලා කීවා , ඡන්දයට තරග කරන්න තරුණ වැඩියි නේ ද...‘’ කියා. කොහොම හරි නාම යෝජනා භාර දෙන්න මම කුරුණෑගල කච්චේරියට ගියා.එහි දී ශ්‍රී ලනිපයෙන් නාම යෝජනා භාර දෙන්න ගොස් සිටි රාජා ධර්මපාල මහතාගේ නාම යෝජනාව ප්‍රතික්ෂේප වුණා. රාජා ධර්මපාලට මල් මාලා දාන්න ආපු පිරිස් නිල්පාට මල් මාලා ටික මගේ කරට දාලා ජයඝෝෂා කරලා එජාපයට එරෙහි වමේ අපේක්ෂකයා ලෙස මට සහය පළ කළා. ඒ එක්කම යාපහුව ආසනය තුළ වෙනම දේශපාලන තත්ත්වයක් ඇති වුණා. මුළු ශ්‍රිලනිප බල මණ්ඩලයම මට සහය දුන්නා. ඒ අනුව මහ මැතිවරණයෙන් මම 1977 ඡන්දයේ දී වැඩිම ඡන්ද ගත්ත වමේ අපේක්ෂකයා බවට පත් වුණා. ඡන්ද 17879 ඡන්ද ලබා ගෙන පක්ෂයේ නායක ආචාර්ය එන්. එම්. පෙරේරාටත් වඩා ඡන්ද මට ලබාගන්න පුළුවන් වුණා. ශ්‍රී. ල. නි. පයෙන් තරග කරපු සියලු අපේක්ෂකයන්ද 1977 මහ ඡන්දයට ලබා ගත්තේ මට වඩා අඩු ඡන්ද සංඛ්‍යාවක් .. ‘’* සාම්ප්‍රදායික එජාප පවුලක දරුවෙක් සම සමාජයේ ව්‍යාපාරයට බැඳී දේශපාලනය කිරීම පවුලේ අය දැක්කේ කොහොමද ?සර් ජෝන් කොතලාවල මහත්තයා තමයි අපේ ආසනයේ ඒ කාලේ සංවිධායක. ඔහුට තමයි මගේ මව්පියන් සහය දුන්නේ. යාපහුව ඉස්සෙල්ලාම අයිති වුණේ දොඩම්ගස්ලන්ද ආසනයට. ඊට පස්සේ ඒ ආසනය හිරියාල ආසනයට අයිති වුණා. 1977 වර්ෂයේ දී තමයි යාපහුව ආසනය ලෙස කැඩුණේ. තාත්තා එජාපයට සහය දුන්නට පාසල් යන කාලයේ මම කියවන ලද පොත පත අනුව අපේ සිතුවිලි වෙනස් වුණා. ඒ අනුව වමේ දේශපාලනය කුඩා කල සිට මගේ සිත ඇඳී ගියා. ඒ අනුව සමාජ කටයුතුවලදී මම පෙරමුණ ගෙන කටයුතු කළා. ආසනයට හොඳ වැඩ කළා. ඒ අනුව අද මේ වන විට යාපහුව ආසනය ශ්‍රී. ල. නි. ප ය ප්‍රමුඛ සන්ධානය ඡන්ද 25000 - 30000 කින් ජය ගන්න ආසනයක්බවට පත්කර ගැනීමට මට හැකි වී තිබෙනවා.* ඔබේ පාර්ලිමේන්තු සම්ප්‍රාප්තිය සිදුවන්නේ .. ?1977 මහ මැතිවරණයට තරග කළාට මට පාර්ලිමේන්තු යන්න බැරි වුණා. පසුව මම පළාත් සභා මන්ත්‍රීවරයෙක් ලෙස වසර තුනක් පමණ කටයුතු කර 1994 මහ මැතිවරණය තරග කර දිස්ත්‍රික්කයේ දෙවැනි තැනට මනාප ලබා ගෙන පාර්ලිමේන්තුවට තේරුණා. එදා සිට දිගටම මම පාර්ලිමේන්තුව නියෝජනය කරනවා.* ඔබේ බිරිය සහ දරුවන් පිළිබඳව කතා කළොත් .. ?මගේ බිරියගේ නම රංජනී කැටවල. ඇගේ ගම රත්නපුරය. මම පාසල් ගියේ කුරුණෑගල මලියදේව මහ විදුහලට. රංජනී පාසල් ගියේ මලියදේවයේ බාලිකා විදුහලට. ඒ යන කාලේ මම රංජනීව දැකලා තිබුණා. අපි දෙන්නා අතර ඇති වූ පේ‍්‍රම සම්බන්ධයක් මත තමයි 1993 වර්ෂයේ මාර්තු 21 අපි විවාහ වුණේ.ඇය සාමාන්‍ය පවුලක කෙනෙක්. මාව තේරුම් ගත් තැනැත්තියක්. මගේ දේශපාලන වැඩකටයුතුවලට ඇයගෙන් ලැබෙන සහය සුවිශාලයි. පේ‍්‍රම සම්බන්ධයක් පටන් ගන්නා විට දෙපැත්තේ පවුල් දෙකෙන් එම සාම්ප්‍රදායික විරෝධතා අපි දෙන්නට තිබුණේ නෑ. අද අපිට එක දුවක් ඉන්නවා. ඇයගේ නම ඕවිනි නතාරා ඒකනායක.* දේශපාලනඥයකු ලෙස අවිවේකී ජීවිතයක් ගත කරන ඔබ කොහොමද බිරියට සහ දරුවාට තම යුතුකම් ඉෂ්ට කරන්නේ..?මම වෙන මන්ත්‍රීවරු වගේ භාර්යාව දේශපාලනය සම්බන්ධකර ගන්නේ නෑ. භාර්යාවට කියන්නේ ගෘහනිය කියලානේ. මේ ගෘහනිය දේශපාලනයට පටලවා ගත්තොත් මේ දෙකම අවුල් වෙනවා. දැන් අපි දන්නවා වෙන මන්ත්‍රීවරු නෝනලා ලේකම් කරගෙන , අමාත්‍යාංශයේ තියාගෙන ඉන්නවා. සමහරු නෝනලාව පළාත් සභා මැතිවරණයට දානවා. මේක ලොකු අවුලක් නේ. එතකොට ආසනයේ වෙනත් කෙනෙකුට මතු වෙන්න බෑ. මම එහෙම වැඩ කරන මනුස්සයෙක් නෙමෙයි. මම කන බොන ටික හදන එක, මගේ ඇඳුම් පිළියෙළ කරන එක, දරුවාගේ කටයුතු සොයා බලන එක ඉතා ඉහළින් මගේ බිරිය කරනවා. ඒවා සොයා බලන්න මට වෙලාවක් නෑ.. ‘’* ඔබේ ලග්නය මොකක් ද ?කුම්භ ලග්නය.* නක්‍ෂත්‍රය ගැන බහුතරයෙක් දේශපාලනඥයෝ තදින් විශ්වාස කරනවා. ඔබ ඒ පිළිබඳව දක්වන මතය.. ?මමත් ඉතා ගැඹුරින් නක්‍ෂත්‍රය විශ්වාස කරනවා. නක්‍ෂත්‍රය විද්‍යාත්මකයි. අපි ජීවත් වන්නේ ඉර හඳ යට. වඩ දිය බා දිය එන්නේ මේ බලපෑම මත. ඥානයන් පිහිටා ඇත්තේත් ඒ අනුව. මේ මහ පොළොවේ අඩිය කියන සෑම මනුස්සයකුටම මේ ඥානයන්ගේ බලපෑම තියනවා. ඒවා සත්‍යය කරුණුයි. නිවැරැදි කරුණුයි. සමහරු මේ කියන බලපෑම පිළිගන්නවා. සමහරු පිළිගන්නේ නෑ. නක්‍ෂත්‍රය මම ඉතා ගැඹුරින් අදහනවා. ඒ පිළිබඳව ගැඹුරින් අධ්‍යනය කරනවා. ඒ පිළිබඳව මට හොඳට කතා කරන්නත් පිළිවන්.. ‘’* ඔබේ ආගම .. ?මම හොඳ බෞද්ධයෙක්.* ඔබ දෙවියන් ඇදහීම පිළිබඳව දක්වන්නේ කුමන අදහසක් ද .. ?දෙවිවරු කියන්නේ පින් කරපු අය. දැන් ඒ අයට පින් කරන්න බෑ. ඒ අය රැකෙන්නේ අපි දෙන පින් බලයෙන්. මම නිතර ප්‍රසිද්ධියේ කියන කතාවක් තමයි අපේ ඉන්න දෙවිවරු බොහෝ දෙනෙක් ඉන්දියාවෙන් ආපු අය. ඒ අය අතරේ අපේම කියා දෙවිකෙනනෙක් ඇත්නම් ඒ ඉන්නේ සුමන සමන් දෙවියන් පමණයි දේශීය දෙවියා. සෑම දෙවි කෙනෙක් අගේ තියෙන්නේ ආයුධ. සුමන සමන් දෙවියන්ගේ අතේ පමණයි සුදු නෙළුම් මලක් තියෙන්නේ අනෙක් දෙවිවරු අතේ තියෙන්නේ ‘ත්‍රීශූල’ ‘පරාවළලු’ ‘යකඩ’, ‘කඩු’ ‘තෝමර’ වැනි ආයුධ. ඒ නිසා මා තුළ ලොකු භක්තියක් තියෙනවා සුමන සමන් දෙවියන්ට. පසුගිය ජනාධිපතිවරණයේ දී ජනාධිපතිතුමා වෙනුවෙන් මම භාරයක් වුණා ශ්‍රී පාදයට ගිහිල්ලා කෝටි දෙකක් දීලා සිරීපාදේ යන මාර්ගයේ පඩි පෙළ හඳන්න. ඒ භාරය මම ඉෂ්ට කරනවා.. ‘’* කලාව සහ කලාකරුවන් සමඟ ඔබට තියෙන මේ සහ සම්බන්ධය මොකක් ද ?අපේ අප්පච්චි කලාවට හිතවත් කෙනෙක්. මීගමුවේ මිනර්වා නාට්‍ය කණ්ඩායමක් එක්ක අප්පච්චි වැඩකර තියෙනවා. ඒ වගේම අපේ ගෙදරදී අප්පච්චි වේදිකා නාට්‍ය නිර්මාණය කර තිබෙනවා. මමත් ඒ ආභාෂය ඔස්සේ පාසල් කාලයේ දී වේදිකා නාට්‍යයක් නිර්මාණය කළා. ඒ නාට්‍යය සර්වෝදය නාට්‍ය උළෙලේ දී දිස්ත්‍රික්කයෙන් පළමු තැන දිනුවා. ඒ වගේම විවිධ නාට්‍යවල මා රඟ පෑවා. කවුරුත් නොදන්නවාට මම හොඳ වේශ නිරූපන ශිල්පියෙක්. ඒ වගේම වේදිකා සැරසිලි නිර්මාණය කරන්නෙක්.පාර්ලිමේන්තුවට ගියාට පසුව මම චන්ද්‍රිකා මැතිනියගේ ඉල්ලීමටකට සුගතපාල ද සිල්වා මහතාගේ පිටපතකට අනුව මම ‘යුග විලක්කුව‘ ටෙලි නාට්‍යය නිෂ්පාදනය කළා. එය යාපනේ , මන්නාරම වැනි ප්‍රදේශවල රූප ගත කළා. මම නිෂ්පාදනය කළ ඒ මුල්ම ටෙලි නාට්‍යයට විශාල ප්‍රතිචාරයක් ප්‍රසිද්ධියක් ලැබුණා. මම කාර්යය බහුල ඇමැතිවරයෙක් වීම නිසා ඉන් පසු ටෙලි නාට්‍ය කරන්න යන්න බැරි වුණා. විවිධ ටෙලි නාට්‍යවල මම විවිධ චරිත රඟපෑවා. ‘ කටු ඉඹුල’ , ‘ මහතලා හටන’, ‘සරදියෙල්’, කළුවර ගෙදර , ‘පබා’ එවැනි කීපයක්.. ඉදිරියේ දී මම චිත්‍රපටයක් අධ්‍යක්ෂණය කරන්න කටයුතු කරගෙන යනවා.. ‘’* යාපහුවේ ජනතාව ටී. බී. ඒකනායකගෙන් මොනවද ඉල්ලන්නේ.. ?මම යාපහුව උඩු යටිකුරු කළා. එදා තිබූ යාපහුව නෙමෙයි අද තියෙන්නේ. සංවර්ධනය පැත්තෙන් ඉතා ඉහළ තත්ත්වයකට යාපහුව අද මම ගෙනත් තියෙනවා. කවුරු හරි වැඩ බලන්න ඕන්නම් යාපහුවට එන්න කියලා මම ආරාධනා කරනවා. අපි බලයට එනවිට එදා මේ ප්‍රදේශ පාලනය කළ පාලකයන් යාපහුවට කිසි දෙයක් කර තිබුණේ් නෑ. ඒ සම්බන්ධය මම වෙනස් කළා. මම සොයා බැලුවා ජනතාව ඉල්ලන්නේ මොනවද කියා. ජනතාව ඉල්ලන්නේ ගමට සංවර්ධනය. මගේ අමාත්‍යාංශය ඔස්සේ රට තුළ මට වෙනසක් කරන්න පුළුවන් වුණා. ඉඳිරි වසර 5 තුළ යාපහුවට මම සංවර්ධනය වැඩපිළිවෙළක් සාදා අවසන් කළා. මම අභියෝග භාර ගන්න කැමැති ජනතා නියෝජිතයෙක්. 2015 අවසන් වන විට ප්‍රශ්න නැති ගැටලු නැති ස්වර්ග රාජ්‍යය යාපහුවේ ඉදි වෙනවා.* ඔබ ඡන්දවලට බයද ? එළැඹෙන මහ මැතිවරණයෙන් ඔබ පිළිබඳව ජනතාව කුමන තීන්දුවක් ගනීවිද ?මම ඡන්දවලට බය නෑ. මොකද මම හැමදාම ජනතාවත් එක්ක ඉන්න මනුස්සයෙක්. මම කොළඹ පදිංචිවෙලා ඉන්න කෙනෙක් නෙමෙයි. ගිය ජනාධිපතිවරණයේ දී යාපහුවෙන් මම වැඩි ඡන්ද 50000ක් අරන් දුන්නා. මේ කුරුණෑගල දිස්ත්‍රික්කයේ ආසන දාහතරෙම පාරවල් හදලා තියෙන්නේ මම. ප්‍රාදේශීය සභා සියලු මන්ත්‍රීවරුන්ට සල්ලි දීලා තියෙන්නේ මම. පළාත් සභා මන්ත්‍රීවරුන්ට සල්ලි දීලා තියෙන්නේ මම. සංවිධායකවරුන්ට සල්ලි දීලා තියෙන්නේ මම. පාරවල් , පාලම් මගේ අනු දැනුමෙන් හදලා තියෙන්නේ. මගේ ඒ සේවයට , මහත්මා දේශපාලනයට ජනතාව බලා ඉන්නවා අංක එකට මට ඡන්දය දෙන්න. මෙදා ඡන්දෙදී මම රටට දැනෙන ඡන්ද ප්‍රචාරයක් අරන් පෙන්වනවා.* ඔබේ සිත් ගත්ම දේශපාලනඥයා කවුරු කියල ද ඔබ හිතන්නේ ?‘’මගේ සිත්ගත් දේශපාලනඥයෝ තුන් දෙනෙක් ඉන්නවා. ආචාර්ය එන්. එම්. පෙරේරා ඒ එක්කෙනෙක්. අනෙක් දේශපාලඥවරිය සිරිමාවෝ බණ්ඩාරනායක මැතිනියයි. මගේ සිත්ගත් අනෙක් දේශපාලනඥයා වර්තමාන ජනාධිපති මහින්ද රාජපක්ෂ මැතිතුමායි. මේ තුන් දෙනාම රට ඉදිරියට ගෙනියන්න වැඩ කටයුතු කළ නායක නායිකාවන්. මේ තුන් දෙනාගේම ජීවිතය, දින චර්යාව ඉදිරියේ බිහිවන සෑම දේශපාලන චරිතයකටම අත් පොතක්.* ජනාධිපති මහින්ද රාජපක්ෂ මහතාගේ ඔබ දකින විශේෂත්වය පැහැදිලි කළොත් ..?එතුමා අධිෂ්ඨානශීලී නායකයෙක්. ඔහු නොවෙන්නට මේ රටේ පිලිලයක්ව තිබූ ත්‍රස්තවාදය නිමා කරන්න ඉඩ ලැබෙන්නේ නෑ. මුළු ලෝකයක් එරෙහි වුනත් ඔහු ගත් තීරණය බිඳකුදු වෙනස් නොකළ එකම නායකයා එතුමායි. බලවේග පීඩනයන් හමුවේ නොනැමුණු නායකයා ඔහුයි. ඔහුට පමණයි අද මේ රට සංවර්ධනය කරා ගෙන යා හැක්කේ.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>27</day>
    </date>
    <link>http://www.dinamina.lk/2010/02/27/_art.asp?fn=f1002273</link>
    <topic/>
    <author>සටහන මානෙල් පුෂ්ප කුමාරි</author>
    <content>ශ්‍රීලංකාවේ බුලත් වැඩි වශයෙන් වගා කෙරුණේ දේශීය පරිභෝජනය සඳහාය. නමුත් විදේශීය වෙළෙඳ පොළ විවෘත වීමත් සමඟ ඒ සඳහා ඉතා හොඳ විදේශීය වෙළෙඳ වටිනාකමක් හිමිකර ගෙන ඇත. ඒ බව රේගු වාර්තා හා වාණිජ දෙපාර්තමේන්තුවේ මූලාශ්‍රයෙන් වසර කීපයක බුලත් අපනයන ආදායම පෙන්වා දී ඇත. ඒ අනුව වසර කීපයක බුලත් අපනයන ආදායම මෙසේ දැක්විය හැකිය.2005200620072008257.1 301.2450.1720.6මේ අනුව අපට පැහැදිලි වන්නේ බුලත් අපනයන ආදායම ශීඝ්‍ර ලෙස වර්ධනය වී ඇති බවයි. ශ්‍රී ලාංකීය ගොවි ජනතාවගේ ඉතා ජනප්‍රිය අතුරු වගාවක් වන බුලත් වගාව ආරම්භ කිරීමට ඉතා පහසු වීමත් , පළිබෝධ නාශක සඳහා ඉතාමත් අඩු වියදමක් දැරීමත් , වර්ෂය පුරාම අස්වනු නෙළා ගැනීමට හැකියාව ලැබීමත් හා ඉතා හොඳ වෙළෙඳ පොළක් පැවැතීමත් යන කරුණු නිසා මෙම වගාව ගොවි මහතුන් ඉතාමත් ඇලුම් කරන වෙළෙඳ භෝගයක් වී ඇත.සමාජ මට්ටමින් තොරව බුලත් සැපීම ආසියාතික රටවල් බොහොමයක වැසියන්ගේ පුරුද්දක් වී ඇති අතර අපගේ ප්‍රධාන ගැණුම්කරුවා වන්නේ පාකිස්තානයයි. එම රටට අමතරව සුළු ප්‍රමාණවලින් ඇතැම් මැද පෙරදිග සහ ප්‍රංශය , කැනඩාව , ස්විට්සර්ලන්තය , ජර්මනිය වැනි යුරෝපීය රටවලටද බුලත් අපනයන කෙරේ.අග්නිදිග ආසියාවේ මැලේසියාව හෝ ඊට ආසන්න දිවයිනක උපත ලැබූ බුලත් පැළෑටිය පසුව ආසියාවේ නිවර්තන කලාපීය රටවල් කීපයකට පැතිරී ඇත. ශ්‍රී ලංකාවේ පස සහ දේශගුණික තත්ත්වය බුලත් වගාවට ඉතාමත් හිතකර බැවින් ඉහළ ගුණාත්මක අගයෙන් යුත් බුලත් මෙහි වගා කරනු ලැබේ.බුලත් කොළයේ 80%ක් පමණ ප්‍රමාණයක් ඇත්තේ ජලයයි. කොළයේ ඇති වාෂ්පශීලී තෙල් වර්ග නිසා සැර ගතිය ඇතිවේ. ෆීනෝල් වර්ග මෙම වාෂ්පශීලී තෙල් වර්ගවල අඩංගු වන ප්‍රධාන සංඝටකය ය. චැව්බිටෝල් ඇසිටේට් , ඇලීල් පයිරොකැටිකෝල් ඩයි ඇසිටේට් , ඉයුජිනෝල් ටර්පිනෝල් , බීඩා පෙලඩ්‍රින්, බීටා කැරියොපෙලන් හා සැප්රෝල් බුලත් කොළයේ ඇති ප්‍රධාන සංඝටකයන් ය. ශ්‍රී ලංකාවේ වගා කරනු ලබන සියලු බුලත් ප්‍රභේදවල ප්‍රධාන සංඝටකය වන්නේ සැප්රෝල් ය.නිවර්තන කලාපීය ශාකයක් වන බුලත් වැල මුහුදු මට්ටමේ සිට මීටර් 1,000 දක්වා සාර්ථකව වගා කළ හැකිය. වර්ෂය මුළුල්ලේම හොඳින් පැතිරුණු වර්ෂාපතනයක් තිබීම කාර්යක්ෂම බුලත් වගාවන් පවත්වා ගැනීමට වැදගත් වේ. ශාකය දීප්තිමත් හිරු එළිය ප්‍රිය කළ ද අපනයනය පිණිස බුලත් වගාව සඳහා වියළි කලාපයට වඩා අන්තර් මධ්‍ය කලාපය සහ තෙක් කලාපය හිතකරය. කුරුණෑගල සහ ගම්පහ දිස්ත්‍රික්කවල ඇති ලැටරයිට් පස (බොරළු ගතියක් ඇති පස) බුලත් වගාව සඳහා ඉතාමත් යෝග්‍ය වේ.ශ්‍රී ලංකාවේ වගා කරනු ලබන බුලත් ප්‍රභේද රාශීයක් වේ. මේවායින් රටදළු, මානේරු හා ගල්දලු අපනයනය සඳහා වගා කිරීමට සුදුසු බුලත් වර්ගයන් වේ.මානේරු වර්ගය විශාල තද කොළ පැහැති දිලිසෙන සුළු පත්‍ර තලයක් ඇති කොළවලින් සමන් විතය. අපනයනය සඳහා ඉතාමත් සුදුසු වේ. ඉතා ඉහළ අස්වැන්නක් ලබා දෙයි. වයස අවුරුදු 1 1/ 2 -2 ක් වූ ඉනි 1000ක වගාවකින් සති 03 කදී බුලත් පත්‍ර 40,000 - 60,000 අතර ප්‍රමාණයක අස්වැන්නක් ලබාගත හැකිය.කළු බුලත් වර්ගය විශාල තද කොළ පැහැති පත්‍රවලින් සමන්විත වන අතර අපනයනය සඳහා ඉතාමත් සුදුසුය. වයස අවුරුදු 1 1 / 2 - 2 ක් වූ ඉනි 1000ක වගාවකින් සති 03 කදී බුලත් පත්‍ර 40,000 - 60,000 අතර ප්‍රමාණයක අස්වැන්නක් ලබා දෙයි.රට දළු නම් බුලත් වර්ගය විශාල , මධ්‍යස්ථ කොළ පැහැයකින් යුක්ත , තරමක් දිගටි පත්‍ර දරයි. අපනයනය සඳහා ඉතාමත් සුදුසුය. මධ්‍යස්ථ අස්වැන්නක් ලබාදෙයි. වයස අවුරුදු 1 1/2 - 2 ක් වූ ඉනි 1000ක වගාවකින් සති 03 කදී බුලත් පත්‍ර 25,000 - 40,000ත් අතර ප්‍රමාණයක අස්වැන්නක් ලබාගත හැකිය.ගල් දළු බුලත් වර්ගය නියඟයට ඔරොත්තු දෙන ප්‍රභේදයකි. අස්වැන්න තරමක් අඩුය. වයස අවුරුදු 1 1/2 - 2 ක් වූ ඉනි 1000ක වගාවකින් සති 03ක දී බුලත් පත්‍ර 20,000 - 40,000ක් ලබා දෙයි. අපනයනයට සුදුසුයි.ගැට තෝඩු බුලත් වර්ගය තරමක කුඩා පත්‍ර කහ පැහැයට හුරු කොළ පැහැයෙන් යුක්තය. කොළවල බොකුටු ස්වභාවයක් දැකිය හැකිය. ඉනි 1,000ක වගාවකින් අස්වැන්න ලෙස සති 03 කදී බුලත් පත්‍ර 15,000 - 20,000 අතර ලබා ගත හැකි නමුත් අපනයනයට නුසුදුසුය.මේ අනුව වැල් බුලත් ද අස්වැන්න ඉතාමත් අඩු වන අතර අපනයනය සඳහා නුසුදුසු ය.ෆැරඬි මානේරු ද අස්වැන්න ඉතාමත් අඩුය. අපනයනය සඳහා නුසුදුසුය.නාගවල්ලි නම් බුලත් වර්ගය චිත්තාකර්ෂණීය පත්‍රවලින් යුක්ත වන බුලත් විශේෂයක් වුවත් නිෂ්පාදනය දුර්වලය. අපනයනය සඳහා සුදුසු නොවේ.මැටිපලා ඉතා කුඩා ප්‍රමාණයේ පත්‍ර දරයි. අස්වැන්න දුර්වලය. පත්‍රවල ගුණාත්මය ඉතාමත් පහත් ය. අපනයනට මෙන්ම දේශීය පරිභෝජනය සහ වගාවටද නුසුදුසුය.බුලත් වගාවට වඩාත්ම යෝග්‍ය පොහොර වන්නේ ගොම පොහොරය. එළු පොහොර ද අවශ්‍ය නම් භාවිත කළ හැකිය. ඒවා දිරා යාමට තරමක් කල් ගත වේ. කුකුළු පොහොර පෝෂ්‍ය ගතිය අනිත් පොහොර වර්ග දෙකටම වඩා උසස් වන අතර අධිකව යෙදීමේ දී වගාව සරුවට වැඩෙන අතර බැක්ටීරියා කොළ පුල්ලි රෝගයට ලෙහෙසියෙන් ගොදුරු වන බව කිව යුතුයි. කොම්පෝස්ට් කරන ලද ග්ලිරිසීඩියා කාබනික පොහොරක් ලෙස ඉතාමත් යෝග්‍ය වේ.බුලත් වගාවේ අස්වනු නෙළීම බුලත් වැල මීටර් 1.2 ක ප්‍රමාණයකට වර්ධනය වූ විට ආරම්භ කළ යුතුයි. බුලත් කැඩීම උදය හා සවස් කාලයේ දී සිදු කිරීම වඩා යෝග්‍ය වේ. ඊට හේතුව වන්නේ එහි අන්තර්ගත ජල ප්‍රමාණය හොඳින් පැවතීමයි.අපනයන තත්ත්වයේ බුලත්වල තිබිය යුතු ගුණාංග කීපයක් වෙයි. හොඳින් මේරූ තද කොළ පැහැයෙන් යුත් බුලත් කොළ විය යුතුයි. කඩතොළුවලින් තොර විය යුතුයි. සැපීමේ දී සැර ගතියකින් යුක්ත වීම , බුලත් කොළ විශාල වීම, කොළයේ දිග සෙන්ටිමීටර 20ක් සහ පළල සෙන්ටිමීටර් 15ක් පමණක් වීම වඩා යෝග්‍ය වේ. වියළීමෙන් තොර අලුත් බුලත් කොළ විය යුතුයි.ඉහත කරුණුවලට අනුකූ®ල වනසේ බුලත් කොළ තෝරා ඒවා සර්පිලාකාරව කූඩයකට අසුරනු ලැබේ. මෙම කූඩය තුළ බුලත් කොළ කිලෝ ග්‍රෑම් 09ක ප්‍ර‍්‍රමාණයක් අසුරා එම කූඩයේ පියනෙන් වසා, අඩංගු බුලත් කොළ වර්ගය පිළිබඳව නියමිත සලකුණු යොදා කූඩය වටා අරීය ව ලණු බැමි කීපයක් යොදා හොඳීන් තද කරනු ලැබේ. එක් කූඩයක බුලත්වල බර අනුව කොළ 800 - 2, 500 ක් දක්වා ප්‍රමාණයක් අඩංගු වේ. මෙසේ සකසා ගන්නා ලද බුලත් හැකි ඉක්මනින් ගුවන් තොටුපලට ප්‍රවාහනය කළ යුතුවේ.වැඩි විස්තර - 0112893380 උපදෙස් හෝමාගම අපනයන කෘෂිකර්ම දෙපාර්තමේන්තුවේ , කෘෂි ව්‍යාප්ත නිලධාරීනී , චන්ද්‍රලතා තන්තිරිවත්ත.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>27</day>
    </date>
    <link>http://www.dinamina.lk/2010/02/27/_art.asp?fn=f1002274</link>
    <topic/>
    <author>සටහන හා ඡායාරූප ඒ.ඇන් ගුණපාල ඌව සමූහ</author>
    <content>බිබිලේ පැණි දොඩම් වගාව දිලීරයක් නිසා විනාශවී යාමේ තර්ජනයකට මුහුණ පා ඇති බව බිබිල ගොවි පුහුණු ආයතනයේ කළමනාකාර ටී. ඇම්. හරිස්චන්ද්‍ර මහතා පවසයි.1948 වර්ෂයවන විට බිබිලේ දොඩම් වගාව ඉතා සරුවට තිබූ අතර ‘වැලන්සියා ලේම්’ නැමැති දොඩම් ප්‍රභේදය මෙරටට ඕස්ට්‍රේලියාවෙන් ගෙන්වා ගෙන බිබිල ගොවිපළේ රෝපණය කිරීමෙන් අනතුරුව විවිධ රෝග දොඩම් වගාවට වැළදෙන්නට පටන් ගත් බව දොඩම් වගා කරුවෝ කියති.1950 න් පසුව ‘ට්‍රිස්ටියා’ නම් වෛරස් රෝගයක් නිසා දොඩම් වගාව විනාශවී යාමට පටන්ගෙන තිබේ. ඊට අමතරව දිලීර බැක්ටීරියා , වැනි රෝග ද එම වගාව ආක්‍රමණය කරමින් දොඩම් ඵලදාවට හානි කරන්නට විය. ඒ වන විට අක්කර 4000ක පමණ ව්‍යාප්ත වී තිබූ පැණි දොඩම් වගාව වර්තමානයේ අක්කර 600 දක්වා පහත වැටී තිබේ.1956 වර්ෂයේ දී කෘෂිකර්ම දෙපාර්තමේන්තුව මඟින් බිබිල ඊතණවත්ත ප්‍රදේශයෙන් දොඩම් ප්‍රභේදයක් හඳුනාගෙන ඇති අතර එය බිබිල ස්වීට් නමින් අද හඳුන්වනු ලැබේ. 1970 න් පසුව නැවත දොඩම් වගාව ව්‍යාප්ත කිරීම සඳහා පියවර රැසක් ගනු ලැබිණි.මේ පිළිබඳ අදහස් දැක් වූ ටී. ඇම්. හරිස්චන්ද්‍ර මහතා ‘බිබිලේ දොඩම් වගාවට විවිධ තර්ජන ආවා. විශේෂයෙන්ම වෛරස් රෝග වැළඳීම නිසා සමහර කාලවල දොඩම් වගාව විනාශ වෙලාම ගියා. 1950 ගණන්වල දොඩම් වගාවට වැළදුන ‘’ට්‍රිස්ංට්‍රිසා’’ නැමැති වෛරසය තවමත් අපේ දොඩම් වගාවට හානි පමුණුවනවා. ඒ නිසා බිබිලේ දොඩම් වගාව ව්‍යාප්ත කිරීම සඳහා අපි දැන් පියවර රැසක් අරන් තිබෙනවා.දොඩම් වගාව සඳහා සහනාධාර රැසක් දැන් අපි ක්‍රියාත්මක කරනවා. නොමිලේ දොඩම් පැළ ගොවියන්ට ලබාදීම , උපදෙස් හා ගොවි පුහුණු පන්ති පැවැත්වීම මූල්‍යමය පහසුකම් ලබා දීම , දැන් අපි සිදුකරගෙන යනවා.නමුත් දොඩම් වගාවට වැළදෙන රෝග වළක්වා ගැනීම සඳහා නිවැරැදි ක්‍රමවේදයන් හඳුනා නොගැනීම නිසා මේ වන විට බිබිලේ පැණි දොඩම් වගාව විනාශවී යාමේ අවධානමකට ලක් වෙලා. දොඩම් වගාකරුවන්ගේ උනන්දුව හා කැපවීමේ ඌනතාවය නිසා හොඳ දොඩම් අස්වැන්නක් ඔවුන්ට ලබා ගැනීමට බැරි වෙලා තියෙනවා.මේ වන විට බිබිල ප්‍රදේශයේ දොඩම් අක්කර 3000ක් පමණ වගා කරල තියෙනවා. අපේ මේ ගොවිපළේ අක්කරයක ආදර්ශ වගාවක් තියෙනවා. දොඩම් වගාකරුවන්ට පුළුවන් මේ ගොවිපළට ඇවිල්ලා තමන්ට අවශ්‍ය උපදෙස් ලබා ගන්න. හරියට වගා කළොත් දොඩම් අක්කරයකින් රුපියල් ලක්ෂයකට වැඩි ආදායමක් ලබා ගන්න පුළුවන්. දැනට බිබිල ප්‍රදේශයේ දොඩම් ගෙඩියක් රුපියල් 15 - 20 ත් විතර වෙනවා. විධිමත් ලෙස පැණි දොඩම් වගා කරල හොඳ ආදායම් ලබා ගන්නා ගොවියන් මේ ප්‍රදේශයේ ඉන්නවා. හැබැයි වැළදෙන රෝග හඳුනාගෙන ඒවාට නියම ප්‍රතිකාර නොකළොත් දොඩම් වගාව සම්පූර්ණයෙන්ම විනාශවී යන්න ඉඩ තියෙනවා.මේ පිළිබඳ අදහස් දැක් වූ ජාතිය ගොඩනැඟීමේ හා වතු යටිතල පහසුකම් අමාත්‍ය ඒ. පී. ජගත් පුෂ්ප කුමාර මෙසේ කීය.බිබිල ප්‍රදේශයේ පැණි දොඩම් වගාව ව්‍යාප්ත කිරීම සඳහා විශේෂ වැඩසටහන් රාශීයක් ආරම්භ කරල තියෙනවා. කන්න පුරාවට , මැදගම , බුළුපිටිය , නිල්ගල වගේ ප්‍රදේශවල පැණි දොඩම් වගා කරල තියෙනවා. ඒ ගොවියන්ටත් අපි උසස් වර්ගයේ පැළ ලබා දුන්නා. උපදෙස් හා මූළ්‍ය පහසුකම් ලබා දුන්නා. දිලීර වගේ රෝග වැළදෙනවා ඒවාට අවශ්‍ය ප්‍රතිකර්ම කළාම හොඳ දොඩම් අස්වැන්නක් ලබා ගන්න පුළුවන්. රජය මඟින් දොඩම් වගාව ව්‍යාප්ත කිරිම සඳහා පියවර රැසක් අරගෙන තියෙන නිසා බිබිල ප්‍රදේශයේ පැණි දොඩම් වගාව විනාශවී යාමේ තර්ජනයකට මුහුණ පාන්න විදියක් නෑ. ගොවියන්ගේ උනන්දුව නැති වුණොත් නම් දොඩම් විතරක් නොවෙයි වෙනත් වගාවක් වුණත් විනාශ වෙලා යන්න පුළුවන්.</content>
  </post><post>
    <category>NEWSPAPER</category>
    <date>
      <year>2010</year>
      <month>02</month>
      <day>27</day>
    </date>
    <link>http://www.dinamina.lk/2010/02/27/_art.asp?fn=f1002275</link>
    <topic/>
    <author>සටහන හා ඡායාරූප බර්ටි ලයනල් උඩුගම්පොළ</author>
    <content>උඩුගම්පොළ ගොවිජන සේවා ප්‍රදේශීය මධ්‍යස්ථානයේ ප්‍රාදේශීය නිලධාරි ඩී. එම්. ඩී. ජයවර්ධන මහතාගේ අදහසක් අනුව දැනට භාවිතයෙන් බැහැර වෙමින් පවතින පැරණි වී වර්ග නව පරපුරට හඳුන්වාදීමේ ව්‍යාපෘතියක් මධ්‍යස්ථානයේ නිලධාරින් හා එක්ව දියත්කර ඇත. ඒ අනුව මධ්‍යස්ථාන භූමියේ නිතර ජලයෙන් යටවෙන පර්චස් හතරක පමණ බිම් පමාණයක් තෝරා කුඹුරක් සකස් කෙරිණි.මේ ව්‍යාපෘතියේ ආරම්භය වශයෙන් රත්කඳඇල්” නමින් හඳුන්වන වී වර්ගය තෝරා අස්වද්දා අස්වැන්න ගණනය කර බලා ඒ අනුව වැඩිම අස්වැන්නක් ලබාගත හැකි ඉහළ ප්‍රමිතියකින් යුතු වී වර්ගද වගා කර අත්හදා බලමින් බිත්තර වී ලෙසින් ගොවීනට හඳුන්වා දීමට පියවර ගැනීම මෙහි අරමුණ බව ජයවර්ධන මහතා පැවැසීය.වී කිලෝ 1/2 ක් පමණ යොදාගනිමින් කි. 45 ක් පමණ අස්වැන්නක් ලබාගත හැකි බව පසුගියදා එම කුඹුරේ අස්වැන්න නෙළා පරීක්‍ෂා කර බලා සොයාගෙන ඇත. මේ අනුව අක්කරයක වී බුසල් 02 ක් වපුරා ගැනීමෙන් කි. 90 ක අස්වැන්නක් ලබා ගත හැකි බවද ගණනය කරන ලදී.මේ වගාබිම රසායනික පොහොර හා පළිබෝධ නාශක භාවිතයෙන් තොරවීමද විශ්ෂත්වයකි. වී ගසේ ආයුකාලය මාස 3 කි. ගස, කොළය රත්පැහැයෙන් යුක්තය. එතරම් උසට නොවැඩුනද පඳුරු ගැසීමෙන් වැඩි පලදාවක් ලබාදීමටත් හැඩ ගැසී ඇත.රෝගවලට ඔරොත්තු දෙන හැකියාවක් ඇති මෙම වී වර්ගය මනුෂ්‍ය ශරීරයේ ලෙඩ රෝග කීපයකටම ඖෂධයක් ලෙසින් භාවිතයට ගත හැකි බවද ආයුර්වේද ග්‍රන්ථවල සඳහන් වී ඇති බව ජයවර්ධන මහතා තවදුරටත් පැවසීය.උඩුගම්පොළ ගොවිජන සේවා ප්‍රාදේශීය නිලධාරි ඒ. එම්. ඩී. ජයවර්ධන මහතාට විශේෂ ස්තුතිය</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>01</day>
    </date>
    <link>http://www.dinamina.lk/2010/03/01/_art.asp?fn=n1003011</link>
    <topic>සන්ධානයේ අපේක්ෂකයන්මට හොඳටම විශ්වාසයි</topic>
    <author>ජයසිරි මුණසිංහ සහ ධනුෂ්ක ගොඩකුඹුර අනුරාධපුර සිට</author>
    <content>‘එක්සත් ජාතික පෙරමුණේ නායකයා නම් දැනටමත් මත්ත්‍රීධුර අපේක්ෂකයන්ගෙන් දින රහිත අස්වීමේ ලිපි ලබාගෙන ඉවරයි. මා නම් ජීවිතයට එවැනි ලිපි ලබා ගන්නේ නෑ. මට තමුන්නාන්සේලා විශ්වාස’ යැයි ජනාධිපති මහින්ද රාජපක්ෂ මහතා ප්‍රකාශ කෙළේය.එළැඹෙන පාර්ලිමේන්තු මහා මැතිවරණයට එක්සත් ජනතා නිදහස් සන්ධානයෙන් ඉදිරිපත් වන අපේක්ෂකයන් සියලු දෙනා නිදහස් සහ සාමකාමී මැතිවරණයක් පැවැත්වීම සඳහා නීතිරීතිවලට ගරුකරමින්, නායකත්වය කෙරෙහි අචල විශ්වාසයෙන් යුතුව ක්‍රියා කරන බවට ප්‍රතිඥා දීමේ චාම්, අභිමානවත් උත්සවය අමතා අදහස් දක්වමින් ජනාධිපතිවරයා එසේ පැවැසීය.අනුරාධපුරය පිහිටි ජනාධිපති මැදුරේ දී මේ ප්‍රතිඥාව ලබාදීම සිදුවූයේ පෙරේදා (27) ය.එහි දී වැඩිදුරටත් අදහස් දැක් වූ ජනාධිපතිවරයා ජනතාව වැඩි වැඩියෙන් සන්ධානය වටා රොක්වන්නේ, කාගේවත් අතකොළුවක් නොවන ශක්තිමත් ආණ්ඩුවක් පිහිටුවා ගැනීමට බව කීය.විවිධ බලවේගවල පදයට නටන්නේ නැති ශක්තිමත් ආණ්ඩුවක් අවශ්‍යයැයි ද ජනාධිපතිවරයා පැවැසීය.‘අපේ සන්ධානයේ නියෝජිතයන් වන තමුන්නාන්සේලා ජනතාවගේ හඬට වඩාත් ඇහුන්කන්දීමට හුරුවිය යුතුයි. ඔවුන්ගේ මතයන්ට මිස ඔබගේ මතය ඔවුන් වෙත පටවන්න යන්න එපා. ජනතා මතයට කන්දෙන පිරිසකගෙන් යුතු පාර්ලිමේන්තු මන්ත්‍රී කණ්ඩායමක් පත් කිරීමට ක්‍රියා කිරීම ජනතාවගේ වගකීම බව මහින්ද රාජපක්ෂ මහතා සඳහන් කෙළේය.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>01</day>
    </date>
    <link>http://www.dinamina.lk/2010/03/01/_art.asp?fn=n1003012</link>
    <topic>නව රජයෙන් රටට ඔරොත්තු දෙන ඇමැති මඬුල්ලක්</topic>
    <author>ජයසිරි මුණසිංහ සහ ධනුෂ්ක ගොඩකුඹුර</author>
    <content>මෙවර මහ මැතිවරණයෙන් පසු පත්වන එක්සත් ජනතා නිදහස් සන්ධාන රජයේ ඇමැති මණ්ඩලය, රටට දරාගත හැකි, විෂයානුබද්ධ ඇමැති මණ්ඩලයක් විය යුතු බවට සන්ධාන අපේක්ෂකයෝ යෝජනාවක් ඉදිරිපත් කළහ.ජනාධිපති මහින්ද රාජපක්ෂ මහතාගේ ප්‍රධානත්වයෙන් අනුරාධපුර, ජනාධිපති මන්දිරයේ පෙරේදා (27) පැවැති සන්ධාන අපේක්ෂකයන්ගේ ප්‍රතිඥා දීමේ උත්සවයට මේ යෝජනාව ඉදිරිපත් කැරිණ.සෞඛ්‍ය ආරක්ෂණ හා පෝ්ෂණ ඇමැති නිමල් සිරිපාල ද සිල්වා මහතා සභාවට ඉදිරිපත් කළ යෝජනාව සී. බී. රත්නායක ඇමැතිවරයාගේ ස්ථිරත්වයෙන් සභා සම්මත විය.පසුගිය කාලයේ ජනාධිපතිමහින්ද රාජපක්ෂ මහතා මෙරට සියලු දේශපාලන බලවේග එකතු කොටගෙන පාර්ලිමේන්තුවේ බල තුලනය සඳහා අනුගමනය කළ ක්‍රමෝපායන්වලට විවිධ චෝදනා එල්ල වුණු බව නිමල් සිරිපාල ද සිල්වා මහතා මෙහිදී ප්‍රකාශ කෙළේ ය.ජනාධිපතිවරණයේ දී ලද විශිෂ්ට ජයග්‍රහණයෙන් මහින්ද චින්තන ඉදිරි දැක්ම ඔස්සේ රට පෙරට ගෙන යන වැඩපිළිවෙළ ක්‍රියාත්මක කිරීමට පත්වන රජයේ ඇමැති මණ්ඩලය රටට ඔරොත්තු දිය හැකි අන්දමේ එකක් විය යුතු යැයි හෙතම යෝජනා කෙළේ ය.මෙවර මහ මැතිවරණයට තරග කරන එක්සත් ජනතා නිදහස් සන්ධාන අපේක්ෂකයන් අතරින් මේ යෝජනාව ඉදිරිපත් වූ බව ඇමැතිවරයා වැඩිදුරටත් ප්‍රකාශ කළ අතර, යෝජනාවට සියලු අපේක්ෂකයන්ගේ එකඟතාව පළ කැරිණ.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>01</day>
    </date>
    <link>http://www.dinamina.lk/2010/03/01/_art.asp?fn=n1003013</link>
    <topic>ලක්ෂ 38ක් එජාප ඡන්ද ගත්ෆොනීට දැන් මුල අමතක වෙලා</topic>
    <author>අසේල කුරුළුවංශ හා ඉන්දික පොල්කොටුව</author>
    <content>සරත් ෆොන්සේකා ගේ ඇතුළ හොඳද නරකද කියලා හාරලා බලන්න එයා කොස් ගෙඩියක් නොවෙයි. අපි හිතුවේ එයා හොඳයි කියලායි. ඒත් දැන් තේරෙනවා එයාට මුල අමතක වෙනවා කියලා.එහෙම නැත්නම් අපේ ඡන්ද ලක්ෂ 38 කට වඩා අරන් එයා ජ.වි.පෙට එකතු වෙන්නේ නැතැයි එජාප හිටපු මන්ත්‍රී මහනුවර දිස්ත්‍රික් අපේක්ෂක අබ්දුල් කාදර් මහතා පවසයි.ජනාධිපතිවරණයේ දී සරත් ෆොන්සේකාට ජ.වි.පෙ ඡන්ද හිමි වූයේලක්ෂ 03 ක් පමණ බවත් ලක්ෂ 38ක් පමණ එජාප පාක්ෂිකයන් අමතක කර ඔහු ජ.වි.පෙ සමඟ එකතු වී ගමන් කරන්නේ දේශපාලනික වශයෙන් විනාශය කරා බවත් ඒ මහතා කීය.ගම්පොළ පැවති මාධ්‍ය හමුවකදී අබ්දුල් කාදර් මහතා පෙරේදා (27) මේ අදහස් පළ කළේය.මෙවර මහනුවර දිස්ත්‍රික් එජාප ලැයිස්තුවේ පැරෂුට් කාරයින් සිටින බවත්, ඔවුනට තමන් ගේ් කිසිදු සහයක් ලබා නොදෙන බවත් කී ඒ මහතා කන්ද උඩරට මුස්ලිම් ජනතාවගේ නායකයා තමන් බවද අවධාරණය කෙළේ ය.එජාපය නියෝජනය කරන දෙමළ මුස්ලිම් නායකයන් කන්ද උඩරට සිටියදී පැරෂුට් නියෝජිතයන් එවීම පාක්ෂිකයින්ට කරන අවමානයක් බවද හෙතෙම කීය.තමන් තුළ ජාති, ආගම්, කුල, පක්ෂ භේද නොමැති බවත් සියලු ජනතාව තමන් සමඟ එකතුවී ක්‍රියා කරන බවත් කී ඒ මහතා ජාතිවාදී අදහස් ඇති පිරිස් පරාජය කරන ලෙස තමන් එජාප පාක්ෂිකයන් ගෙන් ඉල්ලා සිටින බවත් කීවේය.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>01</day>
    </date>
    <link>http://www.dinamina.lk/2010/03/01/_art.asp?fn=n1003014</link>
    <topic>කුරිරු වෙඩි පහරින්අලි අම්මා මරුමුවට</topic>
    <author>අනුරාධපුර සමූහ අශෝක සේනාරත්න</author>
    <content>කෑම සොයා නෙල්ලිකුලම වෙල්යායට පැමිණි ඇතින්නක හා අලිපැටියකු තුවක්කු කරුවකුගේ වෙඩි පහරට ලක්ව ඇත. අලි අම්මා වෙඩි වැදී රැයක් තිස්සේ දඟලමින් කෑ ගසමින් සිට 27 දා සවස මිය ගොස් ඇත. අවුරුදු තුනහමාරක් පමණ වයසැති අලි බබාටද වෙඩි වැදී බරපතළ ලෙස තුවාල ලබා ඇත. මවු සෙනෙහස හඳුණන මේ අලි බබා මව හැර දමා පලා ගියේ නැත.රැයක් තිස්සේ වැටී සිටි සිය මව නැගිට්ට වීමට මේ පුංචි අලි බබා නොගත් උත්සාහයක් නැත. අන්තිමේ දී මේ බබාගේ සියලු උත්සාහයන් වියර්ථ විය.එසේ වූවත් වරෙක සිය මවගේ හොඬයෙන් අල්ලා එසවීය. තවත් වරෙක වැටී සිටි මවට තුරුළුව කඳුළු සලමින් ඇගේ මුව පෙදෙස සිඹගත්තේය.හිරු උදාවත් සමඟම බොහෝ පිරිස් මේ ඛේදවාචකය දැක ගැනීමට වැළ නොකැඩී වෙල් යායට එකතු විය.එහෙත් මේ අලි බබා තුවාල වී සිටියද කිසිවෙකුටවත් සිය මව අසළට වත් ළං වීමට ඉඩ නොඳුන්නේය. මවට කළ හදියට වාඩු ගැනීමට මෙන් දුටුවන් පසු පස ලුහුබැඳීමට අමතක නොකළේය.වනජීවි දෙපාර්තමේන්තුවේ නිලධාරීන් පැමිණෙන විටත් අලි බබා තනියම මෙහෙයුමක නිරතව සිටියේ ය.නොමේරු වයසේ වුවත් මේ අලි බබා පාලනය කිරීමට වනජීවී නිලධාරීන්ට සාමාන්‍ය මත් වීමේ ඖෂධ දීමට සිදුවිය. අලි බබා ට්‍රක්රථයට නංවාගෙන උඩවලව ඇත් අතුරු සෙවණට ගෙන ගියේ ය. තුවාල වී සිටි පැටවාට සියලු ප්‍රතිකාර කෙරුණේ මධ්‍යම මහවැලි කලාපය භාර පශු වෛද්‍ය ඩබ්ලිව්. ඒ. ධර්මකීර්ති මහතා අතිනි.මියගිය අලි අම්මාගේ පශ්චාත් මරණ පරීක්ෂණය ද වෛද්‍ය ධර්ම කීර්ති මහතා විසින් පැවැත්වීය. ඇතින්නගේ වම් අතේ රත්කිහිල්ලට ඇස්. ජී. උණ්ඩ වැඳීමෙන් පෙණහළුවලට ලේ පිරීම නිසා මරණය සිදුවී ඇති බව හෙතෙම නිගමනය කෙළේ ය.වන සත්ත්ව නියාමක ඒ. එම්. සෝමතිලක , සරත් රත්නායක , බණ්ඩාර සහ කුමාර යන මහත්වරු මේ අවස්ථාවට එක් වූහ.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>01</day>
    </date>
    <link>http://www.dinamina.lk/2010/03/01/_art.asp?fn=n1003015</link>
    <topic>ලේක්හවුස් මුදල් අධ්‍යක්ෂසන්ධාන ජාතික ලැයිස්තුවට</topic>
    <author/>
    <content>සීමාසහිත එක්සත් ප්‍රවෘත්ති පත්‍ර සමාගමේ (ලේක්හවුස්) මුල්‍ය අධ්‍යක්ෂ ෂාන් ෂන්මුගනාදන් මහතා එක්සත් ජනතා නිදහස් සන්ධානයේ ජාතික ලැයිස්තුවට නම් කැර තිබේ.ෂන්මුගනාදන් මහතා ශ්‍රී ලංකාවේ වරලත් ගණකාධිකාරී ආයතනයේ මාණ්ඩලික සාමාජිකයෙකි.ඔහු ෆයින්ඩර් 2000 සමාගමේ සභාපතිවරයා ද විය. යුනියන් බැංකුවේ ආරම්භක කළමනාකාර අධ්‍යක්ෂ හා ප්‍රධාන විධායක නිලධාරි ලෙසද කටයුතු කෙළේය.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>01</day>
    </date>
    <link>http://www.dinamina.lk/2010/03/01/_art.asp?fn=n1003016</link>
    <topic>ඇමැති අනුර යාපාඅද ‘සුභාරතී’යේ</topic>
    <author/>
    <content>ශ්‍රී ලංකා ගුවන් විදුලි සංස්ථාවෙන් ස්වදේශීය සේවය ඔස්සේ විකාශය වන සුභාරතී වැඩසටහනට අද (1) සහභාගි වන්නේ ව්‍යවසාය සංවර්ධන හා ආයෝජන ප්‍රවර්ධන ඇමැති අනුර ප්‍රියදර්ශන යාපා මහතාය.“විදේශ ආයෝජනවල ප්‍රතිලාභ ගමට ගෙන යෑමේ වැඩපිළිවෙළ කුමක්ද?” යන්න අද වැඩසටහනේ මාතෘකාව වන අතර පෙ.ව. 7.00 සිට 8.00 දක්වා වැඩසටහන විකාශනය කෙරේ.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>01</day>
    </date>
    <link>http://www.dinamina.lk/2010/03/01/_art.asp?fn=n1003017</link>
    <topic>මියන්මාරයේශ්‍රී ලංකා විහාරයක්</topic>
    <author/>
    <content>ලෝකයේ ප්‍රධානම ථෙරවාදී බෞද්ධ රාජ්‍යයක් වන මියන්මාරයේ ශ්‍රී ලංකා විහාරය පිහිටුවීම සඳහා ගිවිසුම් අස්සන් කෙරේ.මෙම ගිවිසුමට අස්සන් තැබීම පෙරේදා (27) මියන්මාර් ස්වේදගොන් විහාරස්ථ සභා ශාලාවේ දී සිදු කැරිණි. ශ්‍රී දළදා මාලිගාවේ විදේශ කටයුතු අධ්‍යක්ෂ ගාමිණී බණ්ඩාර මහතා සහ මියන්මාරයේ ස්වේදගොන් චෛත්‍ය භාරකාර මණ්ඩලයේ සභාපති මයාතීන් මහතා ගිවිසුමට අස්සන් තැබූහ.මියන්මාරයේ ශ්‍රී ලංකා විහාරයේ ඉදිකිරීමට මීට පෙර උත්සාහ කළද එය ව්‍යර්ථවී තිබේ.එහෙත් ශ්‍රී ලංකා ජනාධිපති මහින්ද රාජපක්ෂ මහතාගේ මියන්මාර් සංචාරයෙන් ශක්තිමත් වූ දෙරටේ මිතුදම නිසා එය කළහැකි වූ බව මියන්මාරයේ ශ්‍රී ලංකා තානාපති නිව්ටන් ගුණරත්න මහතා කියයි.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>01</day>
    </date>
    <link>http://www.dinamina.lk/2010/03/01/_art.asp?fn=n1003018</link>
    <topic>නැවුම් රටක් බිහිකරන්නටසන්ධාන අපේක්ෂකයෝ ප්‍රතිඥා දෙති</topic>
    <author>ජයසිරි මුණසිංහ සහ ධනුෂ්ක ගොඩකුඹුර අ’පුර සිට...</author>
    <content>මහා සංඝරත්නය ප්‍රධාන සර්ව ආගමික නායකයන්ගේ අනුශාසනා මැද ජනාධිපති මහින්ද රාජපක්ෂ මහතා පෙරටුකොටගත් එක්සත් ජනතා නිදහස් සන්ධානයේ මන්ත්‍රීධූර අපේක්ෂකයෝ පෙරේදා (27) අනුරාධපුර ඓතිහාසික ජය ශ්‍රී මහා බෝ සමිඳුන් අභියසදී “මෙත් සිතුවිලි වඩා” සිය මැතිවරණ ව්‍යාපාරය සිදුකරන්නට ආශීර්වාද ලබා ගත්හ.පුරා වසර දෙදහස් පන්සියයකට වඩා ඉපැරැණි ප්‍රෞඪ ඉතිහාසයකට හිමිකම් කියන ශ්‍රී ලාංකේය ජාතියට, අද දවසේ නායකත්වය සැපැයීමට අපේක්ෂා කරන අප, නැවුම් රටක් බිහිකිරීමට මෛත්‍රී සහගත සිතුවිලිවලින් පෝෂිතව ක්‍රියාකරමු යන අධිෂ්ඨානයට ඔවුහු මෙහිදී එළැඹියහ.ශ්‍රී ලාංකේය දේශපාලන භූමියට තදින්ම ඇවැසි නව මඟක් ගැනීමේ වුවමනාව සැපැයීමට තැබූ මුල් පියවරක් ලෙස මේ “සමාධි සම්භාවනා වැඩසටහන” නම් කළ හැකිය. මනාප පොරයට වැට බැඳීම, එකිනෙකා පරයා ක්‍රියා නොකිරීම සහ පොදුවේ එක් කණ්ඩායම් ලෙස සාමුහිකත්වය මුල්කොටගෙන රටටත්, ජනතාවටත් වඩා වැඩි ප්‍රතිලාභ අත්කරදෙන නැවුම් දේශපාලන ගමනක් රටට උරුම කිරීම මේ සමාධි වැඩසටහනේ පරමාර්ථය වේ.ජනාධිපති මහින්ද රාජපක්ෂ මහතාගේ පූර්ණ ආශීර්වාදය යටතේ ඔහුගේ සංකල්පයකට අනුව මේ වැඩසටහන සංවිධානය කොට තිබුණි. මෙය මෙරට අන් සියලු දේශපාලන පක්ෂ, කණ්ඩායම්වලට පවා ආදර්ශයට ගත හැකි වැඩපිළිවෙළකැයි සර්ව ආගමික නායකයෝ පැවසූහ.හිරු බැස යෑමට සැරසෙන සැන්දෑවේ ජයශ්‍රී මහා බෝ සමිඳු පිස ආ මද සුළඟේ සිසිලසේ සුවය මධ්‍යයේ මේ සමාධි සම්භාවනාව පැවැත්විණි.වැඩසටහන ආරම්භ වූයේ ජනාධිපතිතුමා, අගමැති රත්නසිරි වික්‍රමනායක, කථානායක වි. ජ. මු. ලොකුබණ්ඩාර මහත්වරු ඓතිහාසික ජය ශ්‍රී මහා සමිඳුන් වැඩ හිඳින උඩ මළුවට පැමිණ ආගමික වතාවත්වල යෙදීමෙන් අනතුරුවය.ඊට පෙරාතුව බෞද්ධ, හින්දු, කතෝලික සහ ඉස්ලාම් ආගමික නායකයෝ සිරිලක සිවු කොනින් මහ මැතිවරණයට ඉදිරිපත්වන සිංහල, දමිළ, මුස්ලිම් ප්‍රමුඛ සියලු ජාතීන් නියෝජනය කරන හිටපු මැති ඇමැතිවරු, නවක මන්ත්‍රීධූර අපේක්ෂකයෝ, පළාත් ආණ්ඩුකාරවරු, පළාත් ප්‍රධාන ඇමැතිවරු ඇතුළු සම්භාවනීය පිරිස මහමෙව්නා උයනට සැපැමිණ සුදුවැලි තලාවේ වාඩිවී සිටියහ.වැව් බැඳි රාජ්‍යයට උරුම අගනා සංස්කෘතික අංගයක් වන දවුල්, තම්මැට්ටම්, හේවිසි සහිත පංච තූර්යවාදක කණ්ඩායම පෙරටුකොට නුවර කලාවිය දෙපළාතේ ප්‍රධාන සංඝනායක අටමස්ථානාධිපති අතිපූජ්‍ය පල්ලේගම සිරිනිවාස නාහිමියෝ ප්‍රමුඛ මහා සංඝරත්නය වැඩම කොට වැඩසටහනට මුලපිරූහ. මෙත් සිත් වඩන මේ වැඩසටහන ඇරඹීමට පෙර පංචශීලයේ පිහිටුවීම රැලපනාවේ ධම්මජෝති නාහිමියෝ විසින් සිදුකරනු ලැබූහ.අනුරාධපුර සම්බුද්ධ ජයන්ති විහාරාධිපති නුගේතැන්නේ ශ්‍රී පඤ්ඤානන්ද හිමියෝ මෙහිදී කෙටි අනුශාසනාවක් සිදුකළහ.පෙර රජ දවස මෙරට පාලනය කළ රාජරාජ්‍ය මහාමාත්‍යවරු බුදුදහමට මුල්තැන සහ අන් ආගම්වලට ගරු බුහුමන් කරමින් පාලන තන්ත්‍රය ගෙන ගිය බව කී උන්වහන්සේ ඒ පරිද්දෙන්ම වත්මන් ජනාධිපතිතුමා ක්‍රියා කිරීමට වාසනාවක් බව ද පැවැසූහ.ඉන්පසු හිටපු පාර්ලිමේන්තු මන්ත්‍රී උඩුවේ ධම්මාලෝක හිමියෝ සිය සුමධුර හඬින් සමාධි සම්භාවනා වැඩසටහන පැවැත්වූහ.අනතුරුව මහා සංඝරත්නයේ ජය පිරිත් සජ්ඣායනා හඬ මුළු මහමෙව්නා උයනම පුරා රැව්පිළිරැව් දුනි.සැමට සුබ අනාගතයක් ප්‍රාර්ථනා කරමින් මේ ආගමික වැඩසටහන නිමාවූයේ එලෙසිනි.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>01</day>
    </date>
    <link>http://www.dinamina.lk/2010/03/01/_art.asp?fn=n1003019</link>
    <topic>තුනෙන් දෙකක බලයක් අවශ්‍ය වන්නේව්‍යවස්ථාමය වෙනසක් ඇති කිරීමටයි</topic>
    <author>මහින්ද අලුත්ගෙදර, නිට්ටඹුව සමූහ ජෙනට් ජයසිංහ, සීදූව සමූහ නිශ්ංශක පියරත්න, බියගම විශේෂ රංජිත් අම්පිටියාව</author>
    <content>පාර්ලිමේන්තුව තුළ තුනෙන් දෙකක බලයක් අවශ්‍ය වන්නේ ජනාධිපති මහින්ද රාජපක්ෂ මහතාට බලය ලබා ගැනීමට නොව මේ රටේ ජනතාවට හිතකර ආකාරයෙන් ව්‍යවස්ථාමය වෙනසක් ඇති කිරීමට යැයි ජනාධිපති ජ්‍යෙෂ්ඨ උපදේශක හා පාර්ලිමේන්තු මන්ත්‍රී බැසිල් රාජපක්ෂ මහතා පැවැසීය.අද පවතින ව්‍යවස්ථාවට විවිධ අවස්ථාවන්හිදී සංශෝධන ඇතුළත් කළද එහි අඩුපාඩු පවතින බව පෙන්වා දුන් මන්ත්‍රීවරයා ව්‍යවස්ථා සංශෝධනයට සේම රටේ සංවර්ධනය වේගවත් කරන්නට ද ශක්තිමත් ජනවරමක් අවශ්‍ය බව අවධාරණය කෙළේය.මන්ත්‍රීවරයා මේ බව කියා සිටියේ සීදූව, අත්තනගල්ල හා ගම්පහ යන ප්‍රදේශවල ඊයේ (28) පැවැති ජනහමු කීපයකට සහභාගි වෙමිනි.එහිදී වැඩිදුරටත් කතා කළ බැසිල් රාජපක්ෂ මහතා, පසුගිය ජනාධිපතිවරණයෙන් වැඩිම ඡන්ද ප්‍රමාණයක් ලබාදුන් ගම්පහ දිස්ත්‍රික් ජනතාවට අපේ ප්‍රණාමය පිරිනමනවා. අත්තනගල්ල මැතිවරණ කොට්ඨාශයේ ශ්‍රී‍්‍ර ලංකා නිදහස් පක්ෂ උරුමකරුවන් වන්නේ මේ පිරිසයි. අත්තනගල්ල ජනතාව බණ්ඩාරනායකවරුන්ට ශක්තියක් වුණා.අද ගම්පහ දිස්ත්‍රික්කය තුළ විශාල සංවර්ධනයක් සිදු වෙනවා. එදා රනිල්- ප්‍රභා ගිවිසුම හරහා මේ රටේ විශාල ප්‍රදේශයක් එල්.ටී.ටී.ඊ.යට නතු වී තිබුණා.අපේ කිසිදු හමුදා නිලධාරියෙකුට ආයුධ සහිතව ඒ ප්‍රදේශවලට ඇතුළු වන්නට ඉඩක් තිබුණේ නැහැ. එදා මහින්ද රාජපක්ෂ මහතාට මඩු ප්‍රදේශය බලන්න යාමට නොහැකි තත්ත්වයක් තිබුණා.කිසිවෙකු බලාපොරොත්තු නොවූ ආකාරයට වසර 4 ක් වැනි කාලයක් ඇතුළත අපගේ වීරෝදාර රණවිරුවන් විසින් එල්.ටී.ටී.ඊ ත්‍රස්තවාදීන් පරාජය කොට රටට සාමය උදා කැර ගත්තා.ත්‍රස්තවාදය තුරන් කැර රටේ ඕනෑම ප්‍රදේශයකට නිදහසේ ගමන් බිමන් යාමට අවස්ථාව උදා කැර දුන්නා. ත්‍රස්තවාදය තුරන් කිරීමට කටයුතු කරන අතරේ මේ රටේ සංවර්ධන කටයුතු ද ඉදිරියට ගෙන ගියා.2005 දී ජනාධිපති මහින්ද රාජපක්ෂ මහතා "මහින්ද චින්තනය" ප්‍රතිපත්ති ප්‍රකාශය හඳුන්වා දුන් පසු බොහෝ දෙනා සිතුවේ එය ඡන්ද පොරොන්දුවකට සීමා වූ එකක් කියලයි. එහෙත් "ගම නැඟුම" "මග නැඟුම" ආදී සංවර්ධන වැඩසටහන් යටතේ විශාල සංවර්ධනයක් රටපුරා ඇති වී තිබෙනවා. ගුවන් පාලම්, කාපට් මාර්ග, පාලම් ආදී දැවැන්න සංවර්ධන කටයුතු රටපුරාම ක්‍රියාත්මක වෙනවා.රුපියල් 350 කට පොහොර ලබාදෙන බව කියූ විටද ඇතැමුන් පැවැසුවේ එය පොරොන්දුවක් පමණයි කියලයි. ජනාධිපති මහින්ද රාජපක්ෂ මහතා බලයට පත් වී මාස දෙකක් ඇතුළත අයවැය දෙකක් ඉදිරිපත් කළා.එදා සිට අද වන තුරු පොහොර සහනාධාරය ලබා දෙනවා. තවත් පිරිසක් කීවා මෙවැනි සහනාධාර ලබා දෙන විට ආසියානු සංවර්ධන බැංකුව, ලෝක බැංකුව ආදී ආයතනවලින් ණය ආධාර නොලැබෙන බව මහින්ද චින්තන ප්‍රතිපත්ති ප්‍රකාශනයෙන් සඳහන් කළ ආකාරයට රාජ්‍ය අංශයේ කිසිදු ආයතනයක් නොවිකුණා රාජ්‍ය සේවය පුළුල් කළා.ලෝක ආර්ථික අර්බුදයන් හමුවේ ලෝකයේ සෑම රටකම රාජ්‍ය අංශයේ ආයතන පෞද්ගලීකරණය කළා. අපේ රටේ කිසිවක් පෞද්ගලීකරණය නොකර ආර්ථික අතින් වැදගත් ආයතන සියල්ල නැවත රජයට පවරා ගන්නට හැකි වී තිබෙනවා. රාජ්‍ය සේවය ලක්ෂ 12 දක්වා වර්ධනය කළා.මහින්ද චින්තනය යන්න දේශීය චින්තනයක් වෙනවා. 2005 වර්ෂයේදී මහින්ද රාජපක්ෂ මහතා සියයට 50 කට වඩා ඡන්ද ලබා ගත්තා.2010 දී වැඩි ඡන්ද ලක්ෂ 18 ක් ලබා ගත්තා. ඊට පෙර "මහින්ද චින්තන" ඉදිරි දැක්ම ඉදිරිපත් කළා. මේ තුළ ජනතාවගේ බලාපොරොත්තු ඉහළ දැම්මා.මහින්ද චින්තන ඉදිරි දැක්ම තුළ විශාල වැඩ කොටසක් කළ යුතු වෙනවා. ආසියාවේ ආශ්චර්යය බවට ශ්‍රී ලංකාව පත් කිරීම සඳහා මහින්ද චින්තන ඉදිරි වැඩපිළිවෙළින් බලාපොරොත්තු වෙනවා. මේ සඳහා ගම්පහ දිස්ත්‍රික්කයට වැඩි වැදගත්කමක් හිමි වෙනවා. පසුගිය කාලය තුළ මේ දිස්ත්‍රික්කයේ නායකයන් 4 ක් මියගියා.මේ ආකාරයට කටයුතු සිදුවීමෙන් පසු ගම්පහ දිස්ත්‍රික්කයට නායකයෙක් අවශ්‍ය බවට මේ දිස්ත්‍රික්කයේ පිරිස් ජනාධිපති මහින්ද රාජපක්ෂ මහතා වෙත දැන්වූවා. ඉන්පසුව ඒ මහතා විසින් මාව මේ දිස්ත්‍රික්කයේ නායකත්වයට පත් කළා.රාජපක්ෂවරු මේ රටේ වසර 70 කට වඩා දේශපාලනය කැර තිබෙනවා. මගේ පියා වසර 20 ක් පමණ පාර්ලිමේන්තුව නියෝජනය කළා. ඒ මහතා මියයන විට සියලු දේපළ උගස් කැර තිබුණා.ඇතැමුන් රාජපක්ෂ සමාගම් ගැන කියනවා. එහෙත් සමාගම් ලියාපදිංචි කිරීමේ දෙපාර්තමේන්තුවේ ලියාපදිංචියත් නැති එකම සමාගම රාජපක්ෂ සමාගමයි කියලා කියන්න පුළුවන්. දිගින් දිගටම එවැනි චෝදනා පැමිණීමත් සමඟ අපි රාජ්‍ය කටයුතුවලින් ඉවත් වන්නට තීරණය කළා.එහෙත් මේ රටේ ජනතාව බුද්ධිමත්ව කටයුතු කළා. ඇතැම් පිරිස් පත්‍රිකා බෙදුවා. අපි වෙනුවෙන් කැපවීමෙන් කටයුතු කළා. චෝදනා කෙසේ එල්ල කළත් ජනතාවගේ බුද්ධිමත් තීරණ ජය ගත්තා.ඔබලාගේ විශ්වාසය නොබිද අපි කටයුතු කළා.අද ගම්පහ දිස්ත්‍රික්කයේ විශාල සංවර්ධනයක් සිදු වෙනවා. සෑම සංවර්ධන කටයුත්තක්ම නැගෙනහිර හා උතුරේ ආරම්භ කළා.උතුරු පළාත බේරාගත් පසු අවතැන් වූවන් පිළිබඳව ජාත්‍යන්තරයෙන් විවිධ බලපෑම් ආවා. ගම්පහ දිස්ත්‍රික්කය තුළ විශාල සංවර්ධනයක් ඇති කැර දිවයිනේ ප්‍රමුඛතම දිස්ත්‍රික්කය බවට පත් කරනවා.ඉදිරියේදී අපේ ව්‍යවස්ථාවේ විශාල වෙනස්කම් කළයුතු වෙනවා. ඒ සඳහා පාර්ලිමේන්තුවේ තුනෙන් දෙකක බලයක් අවශ්‍ය වෙනවා. නීතිවල පවතින අඩුපාඩු සංශෝධනය කරමින් රට සංවර්ධනය කරන්නට ශක්තිමත් ජනවරමක් අවශ්‍ය වෙනවා.තුනෙක් දෙකක බලයක් අවශ්‍ය වන්නේ ජනාධිපති මහින්ද රාජපක්ෂ මහතාට බලය ලබා ගැනීමට නොව මේ රටේ ජනතාවට හිතකර ව්‍යවස්ථාමය වෙනසක් ඇති කිරීමටයි. අමාරු දෙයක් වුණත් රටට අවශ්‍ය දේ ජනතාව සිදුකැර තිබෙනවා.අද හම්බන්තොට දිස්ත්‍රික්කයේ දැවැන්ත සංවර්ධනයක් සිදු වෙනවා. මම වසරක පමණ කාලයක් එහේ් සේවය කළා. අන්තර්ජාලය උපයෝගී කැරගෙන අපිට මඩ ගැසුවත් මේ රටේ සංවර්ධන කාර්යය සඳහා අපිව තෝරා ගත්තේ මේ රටේ බුද්ධිමත් ජනතාවයි.අද අපේ රටේ දැවැන්ත වාරිමාර්ග යෝජනා ක්‍රම රැසක් ක්‍රියාත්මක වෙනවා. මොරගහකන්ද, දැදුරුඔය, උමා ඔය, හොරගල, රඹකැන් ඔය ආදී දැවැන්ත සංවර්ධන ව්‍යාපෘති ක්‍රියාත්මක වෙනවා. උතුරේ සංවර්ධන කටයුතු වෙනුවෙන් "උතුරු වසන්තය" සංවර්ධන වැඩසටහන ආරම්භ කළා. ඒ තුළින් උතුරේ ප්‍රදේශ වෙත දකුණේ ජනතාවට යාමට අවශ්‍ය පරිසරය නිර්මාණය කැර දුන්නා.මේ දිස්ත්‍රික්කයේ සංවර්ධන කටයුතු සිදුකිරිමට තවත් කෙනෙකුට ඉඩ තබන්නේ නැහැ. මේ දිස්ත්‍රික්කයේ රැකියා ප්‍රමාණය වැඩි කොට ජනතාවගේ ආදායම් මට්ටම ඉහළ නැංවීමට පියවර ගන්නවා. ඒ සඳහා ශක්තිමත් කණ්ඩායමක් පාර්ලිමේන්තුවට යාමට බලාපොරොත්තුවෙන් සිටිනවා. අපි වගකීමක් බාර ගන්නේ නම් ඒවා අකුªරටම ඉටු කරනවා.මල්වත්ත ශ්‍රී බෝධි විහාරයේ විහාරාධිපති කලටුවාව පඤ්ඤාසාර හිමි – අත්තනගල්ල ආසනය තුළ දශක දෙකකට ආසන්න කාලයක් පැවැති අඳුර මකාදමා යම් මෙහෙවරක් කළ හැකි නායකයෙක් පත්ව සිටිනවා. ජනාධිපති මහින්ද රාජපක්ෂ මහතා දශක තුනකට ආසන්න කාලයක් පැවැති ත්‍රස්තවාදය අවසන් කොට සංවර්ධන කටයුත්ත ආරම්භ කළා.මේ රටේ සංවර්ධන කටයුතු කරගෙන යන පාර්ලිමේන්තු මන්ත්‍රී බැසිල් රාජපක්ෂ මහතා ගම්පහ දිස්ත්‍රික් නායකත්වයට පත් කිරීම අප වෙනුවෙන් කළ විශාල පරිත්‍යාගයක් වෙනවා. අත්තනගල්ල ජනතාව දේශපාලන වශයෙන් අතරමංව සිටිනවා. ඒ නිසා අපි අද ලබා තිබෙන ජයග්‍රහණය පිළිබඳව ජනාධිපති මහින්ද රාජපක්ෂ මහතාට ස්තුතිවන්ත වෙනවා.ආගමික කටයුතු ඇමැති පණ්ඩු බණ්ඩාරනායක මහතා - ගම්පහට පමණක් නොව මේ රටේ සැමටම සාමය උදා කරන්නට ජනාධිපති මහින්ද රාජපක්ෂ මහතා කටයුතු කළා. මේ මැතිවරණයෙන් ඒ මහතා බලාපොරොත්තු වන ආකාරයට තුනෙක් දෙකක බලයක් ලබාදිය යුතු වෙනවා. ඒ සඳහා මේ රටේ විශාල පිරිසක් එක්ව සිටිනවා. පසුගිය කාලයේ මූලික වශයෙන් ගතයුතු පියවර වුණේ පාර්ලිමේන්තුව ශක්තිමත් කිරීමයි.ඒ නිසා එක්සත් ජාතික පක්ෂයෙන්ද පිරිසක් ගෙන පාර්ලිමේන්තුව ශක්තිමත් කළා. ජනාධිපති මහින්ද රාජපක්ෂ මහතාට යුද්ධය අවසන් කරන්නට ඒ නිසාම ශක්තිය ලැබුණා. මෙවර මැතිවරණයේදී ඒ ශක්තිය ලබාදිය යුතු වෙනවා. අපි බුලත් කොළයට ගහන සෑම කතිරයක්ම තුනෙන් දෙකක බලයක් සඳහා ලබාදෙන ඡන්දයක් වෙනවා.හිටපු පාර්ලිමේන්තු මන්තී‍්‍ර සරණ ගුªණවර්ධන මහතා - අපිට අවශ්‍ය රටට වැඩ කරන්නයි. ජනාධිපති මහින්ද රාජපක්ෂ මහතා විසින් අත්තනගල්ල සංවිධායකවරයා වශයෙන් මාව යොමු කළේ මේ ප්‍රදේශයේ ජනතාව රැක ගන්නයි. අපි මේ ප්‍රදේශයේ ශක්තිමත්ම රැලිය ජනාධිපතිවරණයේදී පැවැත්වුවා. අපි සියලු ශාඛා සමිතිවලට ගොස් සංවිධාන කටයුතු මෙහෙයවූවා.ගම නැගුම, මඟ නැගුම සංවර්ධන කටයුතු හරහා විශාල වැඩ පිළිවෙළක් ගම්පහ දිස්ත්‍රික්කයේ ක්‍රියාත්මක වුණා. අද අපිට විශාල ශක්තියක් ලැබී තිබෙනවා. වසර 12 ක පමණ කාලයක් මේ දිස්ත්‍රික්කයට සේවයක් ඉටුවූයේ නැහැ. අපි රට වෙනුවෙන් අපේ යුතුකම ඉටුකළ යුතු වෙනවා.විශේෂඥ වෛද්‍ය සුදර්ශනී ප්‍රනාන්දුපුල්ලේ මහත්මිය – මේ රටේ උගත් බුද්ධිමත් සියලු දෙනා සැමදාම ජනාධිපති මහින්ද රාජපක්ෂ මහතා සමග සිටියා. ඒ මහතා කියන දේ කරන, කරන දේ කියන නායකයෙක්. පසුගිය ජනාධිපතිවරණයේදී ඒ බව ඔප්පු කැර පෙන්වා තිබෙනවා.මේ රටේ උපාධිධාරියෙක් කියන්නේ ජනතාවගේ ඉදිරියෙන් සිට ඔවුන්ට නායකත්වය දියයුතු පිරිසක් වෙනවා. අපේ රටේ උපාධිධාරියා හෑල්ලුවට ලක් කළ යුගයක් තිබුණා. තවත් කලක් ඔවුනට මරණ වරෙන්තුව දී තිබුණා. ;ම් රටේ බලයට පැමිණි ශ්‍රී ලංකා නිදහස් පක්ෂ රජය ඒ තත්ත්වය වෙනස් කළා.දොම්පේ ශ්‍රී ලංකා නිදහස් පක්ෂ ප්‍රධාන සංවිධායක උපාලි ගුණරත්න මහතා - බස්නාහිර පළාතේ වැඩිම ඡන්ද ප්‍රතිශතය ලබා දෙන්නට දොම්පේ ආසනයට හැකි වී තිබෙනවා.එළඹෙන පාර්ලිමේන්තු මැතිවරණයේ දී ද විශිෂ්ට ජයග්‍රහණයක් කරා යාමට දොම්පේ ආසන ජනතාව කටයුතු කරනවා. මෙවර මැතිවරණය තරගකාරිව ඉදිරියට යනවා. ජනාධිපතිවරණයේදී එක්සත් ජනතා නිදහස් සන්ධානය විශිෂ්ට ජයක් ලබා ගත්තා සේම එළඹෙන පාර්ලිමේන්තු මැතිවරණයෙන් ද ජයගත යුතු වෙනවා.සිවිල් ගුවන්සේවා ඇමැති සරත් කුමාර ගුණරත්න, බස්නාහිර පළාත් සභා මන්ත්‍රී රංජිත් රූපසිංහ, බස්නාහිර පළාත් සභා මන්ත්‍රිනී සන්ධ්‍යා සිරිවර්ධන, හිටපු පාර්ලිමේන්තු මන්ත්‍රී එස්. ඩී. බණ්ඩාරනායක මහත්ම මහත්මීහු ඇතුළු විශාල පිරිසක් මේ අවස්ථාවට එක්ව සිටියහ.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>01</day>
    </date>
    <link>http://www.dinamina.lk/2010/03/01/_art.asp?fn=r1003011</link>
    <topic>සන්ධානය මන්ත්‍රීවරු එකොළොස් දෙනෙක් කුරුණෑගලින් පාර්ලිමේන්තුවට යැවීම ස්ථිරයි</topic>
    <author>මොහමඩ් මහරුප් - කුරුණෑගල දකුණ සමූහ සමඟඅතිරේක දිස්ත්‍රික් විශේෂ සහ පොල්ගහවෙල සමූහ</author>
    <content>ජනතාව අද ඒකරාශි වී ඇත්තේ එක්සත් ජනතා නිදහස් සංධානය සමඟ යි. ප්‍රචණ්ඩත්වයෙන් තොර සාමකාමි මැතිවරණයක් පැවැත්වීම අප සැමගේ බලාපොරොත්තුවයි. ඒ අනුව කුරුණෑගල දිස්ත්‍රික්කයෙන් මෙවර මන්ත්‍රීවරුන් එකළොස් දෙනෙකුම පාර්ලිමේන්තුවට යැවීමට හැකිවීම ස්ථිර බව ඇමැති අනුර පි‍්‍රයදර්ශන මහතා පැවැසීය. කුරුණෑගල දිස්ත්‍රික් ලේකම් කාර්යාලයේ දී එ.ජ.නි. සංධානයේ නාම යෝජනා භාරදීමෙන් අනතුරුව එහි රැස්ව සිටි ජනතාව අමතා ඇමැති අනුර යාපා මහතා එසේ පැවැසීය.පසුගිය වයඹ පළාත් සභා මැතිවරණයේ දී ජනතා සහයෝගය මත තුනෙන් දෙකක ජයග්‍රහණයක් ලබාගැනීමට අපට හැකි වුණා. ඒ අනුව මෙවර මහ මැතිවරණයේදීත් කුරුණෑගල දිස්ත්‍රික්කයෙන් තුනෙන් දෙකක ජයග්‍රණයක් ලබාගැනීමට හැකි වෙනවා ඒකාන්තයි.සියලුම බලවේගවලට වඩා ජනතා බලවේගය වේගවත්. ‘මහින්ද චින්තන’ වැඩපිළිවෙළ යටතේ සීඝ්‍ර සංවර්ධනයකට යන මේ අවස්ථාවෙහි ජනතාවගේ බලාපොරොත්තුවී ඇත්තේ ද මේ “සුබ අනාගතයක්” උදාකිරීම බවද ඒ මහතා එහිදී වැඩිදුරටත් පැවැසීය.ස්වයං රැකියා ප්‍රවර්ධන හා ග්‍රාමීය කර්මාන්ත සංවර්ධන ඇමැති එස්. බී. නාවින්න මහතා - පසුගිය වර්ෂ ගණනාව ඇතුළත වත්මන් රජය රට තුළ ඇති කරන ලද සංවර්ධන වැඩපිළිවෙළ දෙස බලන විට ජනතාව මේ රජය කිසි විටෙකත් අමතක කරන්නෙ නැහැ.කුරුණෑගල දිස්ත්‍රික්කය තුළද දැවැන්ත සංවර්ධන ව්‍යාපෘති රැසක් ක්‍රියාත්මක වෙනවා. දැදුරු ඔය ව්‍යාපෘතිය මගින් දිස්ත්‍රික්කයේ ජනතාවට මේ වන විටත් විශාලවූ සහන ලබාදීමට කටයුතු කරගෙන යයි. ජනතාව කිසි දිනෙක මේ රජයේ නිවැරදි වැඩපිළිවෙළ අමතක කරන්නෙ නැහැ.ජාතිය ගොඩනැගීමේ ඇමැති සාලින්ද දිසානායක මහතා - විරුද්ධ පාක්‍ෂිකයින් රජය දැඩිසේ විවේචනයට ලක් කරමින් විවිධ අවලාද නැගුවත් ඔවුන්ගේ ඒ අවලාදයන් කිසි විටෙකත් ජනතාව විශ්වාස කරන්නේ නැහැ.පරාජයේ වේදනාව විඳ දරා ගැනීමට නොහැකිව විවිධ කටකථා පැතිරුවත් මේ රටේ ජනතාව ජනාධිපතිවරයා කෙරෙහි තබා ඇති විශ්වාසය කිසි දිනක අඩු කර ගන්නෙ නැහැ. ඒ අනුව එක්සත් ජනතා නිදහස් සංධානයේ ජයග්‍රහණය ඒකාන්තයි.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>01</day>
    </date>
    <link>http://www.dinamina.lk/2010/03/01/_art.asp?fn=r1003012</link>
    <topic>එජාපයෙන් මාතරට ගයාන් සංජීවගේ නම නැහැ</topic>
    <author>ජයසිරි පේදුරුආරච්චි – ගන්දර සමූහ, මාතර විශේෂ</author>
    <content>එක්සත් ජාතික පක්‍ෂය මාතර දිස්ත්‍රික්කය සඳහා ප්‍රකාශිත නාම ලේඛනයට දකුණු පළාත් සභා මන්ත්‍රී ගයාන් සංජීව මහතා ගේ නම ඇතුළත් නොවී ය. එහෙත් පසුගිය දිනවල මාතර බෝධිය අසල උයන්වත්ත ක්‍රීඩාංගනයේ ගයාන් සංජීව මහතාගේ විශාල ප්‍රමාණයේ ප්‍රදර්ශන පුවරු දක්නට ලැබුණු අතර, එහි සඳහන් කර තිබුණේ “මාතරින් පාර්ලිමේන්තුවට” යනුවෙනි.ගයාන් සංජීව මහතා දකුණු පළාත් සභා මැතිවරණයේ දී මාතරින් තේරුණ එක්සත් ජාතික පක්‍ෂ කණ්ඩායමේ හතර (04) වැන්නා වූ, අතර, මහ මැතිවරණයට ඉදිරිපත් කර ඇති නාම යෝජනා ලේඛනයේ පළාත් සභා මැතිවරණයේ දී පස්වැණියා ලෙස තේරුණ මන්ත්‍රීවරයා හා පරාදවූ කිහිප දෙනෙකුගේ ද නම් ඇත.මේ තත්ත්වය හමුවේ ඉදිරියේ දී මාතර එක්සත් ජාතික පක්‍ෂ දේශපාලනයේ පෙරළියක් සිදුවනු ඇතැයි රාවයක් පවතී.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>01</day>
    </date>
    <link>http://www.dinamina.lk/2010/03/01/_art.asp?fn=r1003013</link>
    <topic>මෙවර මහමැතිවරණයෙන් පසුව ජනතාවට හිතකර නව ව්‍යවස්ථාවක් රටට හඳුන්වා දෙනවා</topic>
    <author>සන්ධ්‍යා කරුණාරත්න</author>
    <content>ජනාධිපතිවරණයෙන් ලැබූ ජයග්‍රහණය වඩාත් අර්ථවත් කිරීමට නම් මෙවර මහ මැතිවරණයෙන් ද එක්සත් ජනතා නිදහස් සන්ධානය ජයග්‍රහණය කළ යුතු බව සෞඛ්‍ය ආරක්ෂණ හා පෝෂණ ඇමැති නිමල් සිරිපාල ද සිල්වා මහතා ප්‍රකාශ කෙළේය.මෙවර මහ මැතිවරණය බහුතරයකින් ජයග්‍රහණය කරමින් පවතින ව්‍යවස්ථාව වෙනස් කර ජනතාවට හිතකර නව ව්‍යවස්ථාවක් රටට හඳුන්වාදීම සිදුකළ යුතු බව ද ඇමැතිවරයා අවධාරණය කෙළේය.ජනතාවට හිතැති මේ නව ව්‍යවස්ථාව ව්‍යවස්ථා සංශෝධන මණ්ඩලයක් විසින් දැනටමත් කෙටුම්පත් කර අවසන් බවත්, මහ මැතිවරණයෙන් පසුව මේ ව්‍යවස්ථාව රටට හඳුන්වාදෙන බවත් ඇමැතිවරයා මෙහි දී කීය.බදුල්ල පළාත් සභා ශ්‍රවනාගාරයේ පැවැති මහජන හමුවක් අමතමින් ඇමැතිවරයා මේ අදහස් ප්‍රකාශ කර සිටියේ ය. මහ මැතිවරණයේ දී එක්සත් ජනතා නිදහස් සන්ධානය බදුල්ල දිස්ත්‍රික්කය ජයග්‍රහණය කරවීම මෙම ජනහමුවේ අරමුණ වේ.ඇමැතිවරයා එහි දී මෙසේ කියා සිටියේ ය. ජනාධිපතිවරණයේ ප්‍රතිඵල පිටවෙන්නත් පෙර සරත් ෆොන්සේකා මහතා ඇමැති මණ්ඩලයක් පත්කර තිබුණා. ෆොන්සේකා මහතා ජනාධිපතිවරණය ජයග්‍රහණය කළා නම් මේ රට අද ලේ විලක් වෙලා අවසන්.ජනාධිපති මහින්ද රාජපක්ෂ මහතා ජයග්‍රහණය කළ පසු දේශපාලන පළිගැනීම් සිදු කළේ නැහැ. අපේ දේශපාලන ක්‍රමයේ වෙනස එයයි.පවතින රජයෙන් ජනතාවට විශාල ලෙස ප්‍රතිලාභ ලබාදීම සිදුකරනවා. මම ඇමැතිවයෙක් ලෙස පත්කළේ මේ ජනතාව. උණු උණුවේ කැඳ බොන්න නම් හැන්දක් තිබිය යුතුයි. හැන්ද නැතිව උණු උණුවේ කැඳ බොන්න බැහැ.ජනතාවට උණු උණුවේ බෙදන්න නම් දේශපාලන බලය නමැති හැන්ද අතේ තිබිය යුතුයි. එහෙම නැතිව ජනතාවට වැඩ කරන්න බැහැ. සෞඛ්‍ය ආරක්ෂණ හා පෝෂණ ඇමැතිවරයා ලෙසත්, පාර්ලිමේන්තු සභානායකවරයා ලෙසත්, ශ්‍රී ලංකා නිදහස් පක්ෂයේ ජ්‍යෙෂ්ඨ උපසභාපතිවරයෙක් ලෙසත්, ජාත්‍යන්තර ලෙසත් මට තනතුරු කිහිපයක් ලැබී තිබෙනවා. මට මේ තනතුරු ලැබීමේ වාසිය බදුල්ලේ ජනතාවට ලැබී තිබෙනවා.බදුල්ලේ ජනතාවට ලබාදිය හැකි සියලු සහන මේ ජනතාවට ලබාදීමට මං කටයුතු කර තිබෙනවා. මගේ දේශපාලනයේ හැටි එහෙමයි.බදුල්ල දිස්ත්‍රික්කය නියෝජනය කරමින් පළාත් සභා මන්ත්‍රීවරුන් රැසක් ද මෙම අවස්ථාවට සහභාගි වූහ.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>01</day>
    </date>
    <link>http://www.dinamina.lk/2010/03/01/_art.asp?fn=r1003014</link>
    <topic>ගාල්ලේ සෑම කොට්ඨාසයකින්ම සන්ධානය සියයට හැත්තෑවට වැඩියෙන් මෙවර ගන්නවා</topic>
    <author>ජගත් ප්‍රේමචන්ද්‍ර සහ අම්බලන්ගොඩ සමූහ – ආර්. ඤාණදාස</author>
    <content>නිමා වූ ජනාධිපතිවරණයේ දී හංසයගෙන් ඡන්දයට ආ ජෙනරාල් ෆොන්සේකාට ගාල්ල දිස්ත්‍රික්කයෙන් සියයට පනහක ඡන්ද ප්‍රතිශතයක් ලබා ගැනීමට හැකි වූවේ ගාල්ල මැතිවරණ කොට්ඨාසයෙන් පමණක් බවත් සෙසු ඡන්ද කොට්ඨාස නවයේදීම ජනාධිපති මහින්ද රාජපක්ෂ මහතා සියයට හැටකට වැඩි ඡන්ද ප්‍රතිශතයක් ලබා ගත් බවත් එය මේ මහමැතිවරණයේ දී සියයට හැත්තෑවකට වැඩි ඡන්ද ප්‍රතිශතයක් බවට පත්කරමින් ඉතිහාසයේ නොවූ විරූ ජයග්‍රහණයක් එක්සත් ජනතා නිදහස් සන්ධානයට ලබාදීමට ගාල්ල දිස්ත්‍රික් එක්සත් ජනතා නිදහස් සන්ධාන කණ්ඩායමට හැකි බවත් දකුණු පළාත් සභා මන්ත්‍රී, ගාල්ල දිස්ත්‍රික් ශ්‍රී ලංකා නිදහස් පක්ෂ සංවිධායක සජින් ද වාස් ගුණවර්ධන මහතා පැවැසීය.මෙවර මහ මැතිවරණය සඳහා එක්සත් ජනතා නිදහස් සන්ධානයෙන් ගාල්ල දිස්ත්‍රික්කයට ඉතා දක්ෂ අපේක්ෂක කණ්ඩායමක් ඉදිරිපත් කර තිබෙන බව ද පැවැසූ ඒ මහතා මෙම කණ්ඩායමට පළපුරුදු දේශපාලනඥයන්, ව්‍යාපාරිකයන්, නීතිඥවරුන් මෙන්ම කලාකරුවන් සිටින බව ද පැවැසීය.ගුණවර්ධන මහතා මේ බැව් පැවැසුවේ අම්බලන්ගොඩ පිහිටි ගාල්ල දිස්ත්‍රික් ශ්‍රී ලංකා නිදහස් පක්ෂ ප්‍රධාන කාර්යාලයේ දී පැවැති ජනහමුවකදී ය.පසුගිය ජනාධිපතිවරණයට හංසයාගෙන් ආ එක්සත් ජාතික පක්ෂයටත්, ජනතා විමුක්ති පෙරමුණටත් තම සන්ධානය මාස තුනක කලායක්වත් පවත්වා ගැනීමට නොහැකි වීමෙන් පෙනී යන්නේ ඔවුන් දේශපාලන වශයෙන් මේ වන විට පත්ව ඇති අසරණ හා අනාථ භාවය යැයි ද හෙතෙම පැවැසුවේ ය.එසේම නිමා වූ ජනාධිපතිවරණයෙන් අනතුරුව රනිල් වික්‍රමසිංහ ඇතුළු එක්සත් ජාතික පක්ෂය ජෙනරාල්ව අමතක කර දැමූ බවත් මහ මැතිවරණයෙන් පසුව ජනතා විමුක්ති පෙරමුණ ද ඒ දේම සිදු කරනු ඇතැයි ද ගුණවර්ධන මහතා මෙහි දී අවධාරණය කෙළේය.තවදුරටත් කතා කළ සජින් ද වාස් ගුණවර්ධන මහතා මෙසේ ද කීය,මේ වන විට ජෙනරාල්ව අත්අඩංගුවට ගැනීම පිළිබඳව සමාජයේ විවිධාකාර කටකතා පැතිරී තිබෙනවා. මේ රජය ජෙනරාල්ව අත්අඩංගුවට ගත්තේ ඔහුට ෂරුද්ධව නැගී තිබෙන චෝදනා නිසා.ජෙනරාල් අලියත්, සීනුවත් අනුව යමින් හංසයා පිට පැමිණ ජනතාවට විශ්වසනීය වෙනසක් ගැන කතා කළා. අපි ජෙනරාල්ගේ විශ්වසනීය වෙනස පිළිබඳ ජනතාවට කරුණු කිව්වා. එදා අපි කියූ කරුණු එකින් එක අද ජනතාව ඉදිරියේ හෙළිවෙමින් පවතිනවා.එදා අපි ජෙනරාල්ගේ විශ්වසනීය වෙනස කුමක් ද කියා ජනතාවට හෙළිකළ නිසයි ජනාධිපති මහින්ද රාජපක්ෂ මහතා සියයට හැට ඉක්මවා යන ග්‍රාමීය ඡන්ද ප්‍රතිශතයක් ලබා ගත්තේ. විශේෂයෙන්ම මම අම්බලන්ගොඩ ජනතාවට ස්තූතිවන්ත වෙනවා. ජෙනරාල්ට තම උපන් ගමෙන් ලබා ගන්නත් පුළුවන් වුණේ සියයට තිස්පහක ඡන්ද ප්‍රතිශතයක් පමණයි.ඒ උදාර තීරණය ඔබ විසින් ගෙන තිබුණේ මේ රටට ඔබ ආදරය කරන නිසා. ජෙනරාල් ෆොන්සේකා මහතා ඇතුළු පොදු විපක්ෂය සූදානම් වුණේ මේ රට නැවත ඊළාම් සිහින රාජ්‍යයක් බවට පත්කරන්නයි. ජෙනරාල් රට පාවාදීමට ගියේ මොනවිදිහට ද කියලා දැන් ජනතාව හොඳින් දන්නවා යැයි ද කීය.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>01</day>
    </date>
    <link>http://www.dinamina.lk/2010/03/01/_art.asp?fn=r1003015</link>
    <topic>මැතිවරණයේ දී කිසිවකුට බලපෑමක්හිරිහැරයක් නොවන අයුරින් කටයුතු කළ යුතුයි</topic>
    <author/>
    <content>මැතිවරණ ව්‍යාපාරයේ දී කිසිදු පුද්ගලයෙකුට බලපෑමක් හා හිරිහැරයක් නොවන පරිදි කටයුතු කිරීමට සන්ධානයේ සියලු පාක්ෂිකයින් වගබලා ගත යුතු බව පොදුජන එක්සත් පෙරමුණේ මහ ලේකම්, වැවිලි කර්මාන්ත ඇමැති දි. මු. ජයරත්න මහතා පවසයි.මැතිවරණ ව්‍යාපාරයේ දී පක්ෂයට කැළලක් නොවන අයුරින් කටයුතු කිරීම සියලු දෙනාගේ වගකීම බවද හෙතෙම ප්‍රකාශ කෙළේ ය.ගම්පොළ ශ්‍රී ලංකා නිදහස් පක්ෂ ආසන බල මණ්ඩල රැස්වීමට සහභාගී වෙමින් ඇමැතිවරයා මේ බව කීවේය.එහිදී ඒ මහතා සඳහන් කෙළේ අනිසි සිද්ධීන්වලට සම්බන්ධ වන පාක්‍ෂිකයින්ට එරෙහිව ක්‍රියා කිරීමට පොලිසියට පූර්ණ බලයක් තිබෙන බවයි. එවැනි සිද්ධීන්ට සම්බන්ධ වුවන් නිදහන් කර ගැනීමට තමා මැදිහත් නොවන බවද ඒ මහතා කීවේය.එක්සත් ජනතා නිදහස් සන්ධානයට එක්ව සිටින වෙනත් පක්ෂ වල නියෝජිතයින් ආරක්ෂා කර ගැනීම සඳහා ද ප්‍රමුඛතාවය ලබාදිය යුතු යැයි ද හෙතෙම කීවේය.ජනාධිපතිවරණය ජයග්‍රාහී මාවතට රැගෙන ගියා සේම මහ මැතිවරණය ද ජයග්‍රාහී මාවතට ගෙන යා යුත්තේ ඉතා සාමකාමී හා නිදහස් වාතාවරණයක් තුළ යැයි ද ඇමැතිවරයා සඳහන් කෙළේ ය.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>01</day>
    </date>
    <link>http://www.dinamina.lk/2010/03/01/_art.asp?fn=r1003016</link>
    <topic>අධිවේගී ගමන් යන අය වැටෙන්නේ ද දැඩි වේගයකින්</topic>
    <author>සෙනරත් බණ්ඩාර කුලසේකර</author>
    <content>අධි වේගී ගමන් යන අය වැටෙන්නේ ද දැඩි වේගයකින් බව මෑත කාලීනව අපට හොඳම උදාහරණ දකින්න ලැබුණේ යැයි අනුරාධපුර දිස්ත්‍රික් පාර්ලිමේන්තු මැතිවරණ අපේක්‍ෂක ශෙහාන් සේමසිංහ මහතා කීය.සේමසිංහ මහතා මෙසේ සඳහන් කෙළේ අනුරාධපුරයේ දී විශේෂ හමුවක් පවත්වමිණි.මෙහිදී තවදුරටත් අදහස් දැක්වූ ශෙහාන් සේමසිංහ මහතා,ජනපතිතුමා එදා මෙදා තුර සිදු කෙළේ මහත්මා දේශපාලනයක්.එසේම මගේ සීයා මෙන්ම තාත්තා ද මහත්මා දේශපාලනය සමඟ සෙමින් දුර ගමනක් ගියා.මැරකම් ජඩකම් මාද කිසි දිනක කිසි විටක අනුමත කරන්නේ නැහැ. ඒ නිසා කොතරම් කල් ගියත් මා යන්නේ ද මහත්මා දේශපාලනය සමඟයි.උගත් බුද්ධිමත් තරුණ පිරිස් දේශපාලනයට අවශ්‍යයි. ඒ වගේම පලපුරුදු අපේ පෙර පරම්පරාව දේශපාලනය තුළ අපට යම් යම් උපදෙස් අනුශාසනා දිය යුතුමයි. ජවයෙන් පිරුනු උගත් බුද්ධිමත් තාරුණ්‍ය ආවේගශීලී වීමෙන් පමණක් මදි එයට ගවේශනශීලී බවද එක් විය යුතුයි.පක්‍ෂ විපක්‍ෂ කවුරු උනත් කරන්නේ මොනවද එය හරිද වැරදිද කියන එක ජනතාව බලා සිටිනවා. ඒ නිසා තම නිදහස් ඡන්යෙන් හරි දෙය අනුමත කිරීමටත් වැරදි දෙය ප්‍රතික්ෂේප කිරීමටත් ජනතාව සූදානම් බව ස්ථිරයි.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>01</day>
    </date>
    <link>http://www.dinamina.lk/2010/03/01/_art.asp?fn=s1003011</link>
    <topic>වසර 18කට පසුව තර්ස්ටන් ජය විනිසුරු තීන්දුවෙන් වැළකෙයි</topic>
    <author>ප්‍රින්ස් ගුණසේකර</author>
    <content>තර්ස්ටන් - ඉසිපතන මහා ක්‍රිකට් තරගයෙන් වසර 18කට පසුව තර්ස්ටන් මහා විදුහලට ජය ගැනීමට තිබූ පහසු අවස්ථාවක් විනිසුරු තීන්දුවකින් වැළකී ගියේ ය.47 වැනි වරටත් කොළඹ එස්. එස්. සී ක්‍රීඩාංගණයේ දී නිමා වූ මේ තරගය ජය ගැනීමට තර්ස්ටන් විදුහලට කඩුලු 7ක් අතැතිව ලකුණු 14ක් ලබාගත යුතුව තිබිය දී ඉසිපතන පන්දු රකින්නන්ගේ ඉල්ලීමක් සලකා තරගය පැවැත්වීමට විනිසුරුවෝ තීරණය කළහ.තර්ස්ටන් ජයග්‍රහණය ප්‍රාර්ථනා කරමින් ක්‍රීඩා මණ්ඩපවල සිටි පේ‍්‍රක්ෂක පිරිස් අමාරුවෙන් ඉවසා සිටි මේ තීරණයත් සමඟම දැඩි නොසන්සුන්තාවක් ඇති වූ අතර විනිසුරුවන් දෙදෙනා දැඩි පොලිස් රැකවරණ මැද ක්‍රීඩාංගණයෙන් ඉවතට රැගෙන ගියහ.මේ මහා ක්‍රිකට් තරගය විනිශ්චය කළ සාගර ගාල්ලගේ හා ලාල් දිනපූර්ණ විනිසුරුවන් දෙදෙනා පස්වරු 6.05 ට පමණ තණ තීරුව අසලට පැමිණ අලෝක මාපකය භාවිතා කරමින් ලබාගත් දත්ත මත විකට්ටුවේ බේල්ස් ඉවත් කරමින් තරගය නැවැත්වීමේ තීරණය ප්‍රකාශ කළහ. එවිට ඉසිපතන ක්‍රීඩකයෝ අවසන් පැය තුළ යැවිය යුතු අනිවාර්්‍ය ඕවර් 15න් 9 යවා තිබුණි. අනිවාර්ය ඕවර් යැවීම ආරම්භ වූයේ පස්වරු 5.00 ට පමණය. ක්‍රිකට් විචාරකයන්ගේ ප්‍රධාන චෝදනාව වූයේ ඉසිපතන පන්දු යවන්නන් පැයක් තුළදී යැවිය යුතු අනිවාර්ය ඕවර් 15 යැවීමට උපදෙස් නොදුන් විනිසුරුවෝ පිතිකරුවන් පහරදීමට දැඩි කැමැත්ත පළ කරද්දී තරගය පැවැත්වීම අසාධාරණ බවයි.ක්‍රිකට් නීති පොතේ 42 වැනි කොටසේ එක් වගනිත්තියක් අනුව පන්දු යවන්නෙකු හෝ පන්දු රකින්නෙකු හිතාමතාම කාලය නාස්ති කරන්නේ නම් පළමු හා දෙවැනි අවවාද ලබාදී තෙවැනි අවවාදයෙන් පසුව ලකුණු 5ක් ප්‍රතිවාදී කණ්ඩායමට පිරිනැමීය යුතු බව සඳහන් වේ. මේ අතර 42 වැනි කොටසේ තවත් වගන්තියක් අනුව දෙපිලට සාධාරණ හා අසාධාරණ පදනම යටතේ සම්මත අලෝක තත්ත්වයක් නොමැති ඕනෑම අවස්ථාවක විනිසුරුවන්ට තරගය නැවැත්වීමේ අයිතියද ලබා දී ඇත. මේ විනිසුරුවන් දෙදෙනා දැනට සිටින හොඳම අය ලෙස පිළිගෙන තර්ස්ටන් - ඉසිපතන මහා ක්‍රිකට් තරගයේ ඒකාබද්ධ කමිටුව ඉල්ලා සිටි බව ක්‍රිකට් විනිසුරුවන්ගේ සංගමයේ ප්‍රකාශකයෙක් ‘දිනමිණ’ ට පැවැසීය.තර්ස්ටන් දෙවැනි ඉනිමේ ආරම්භක පිතිකරුවන් වූ උදාර මුණසිංහ හා සුපුන් නවරත්න ප්‍රථම කඩුල්ලට ලකුණු 124 ක සම්බන්ධතාවක් ගොඩනඟා නව වාර්තාවක් බිහි කෙළේ ය. මේ තරගයේ එම කඩුල්ලට පිහිටුවා තිබූ පැරැණි වාර්තාව 1972 දී දිනේෂ් රාජරත්නම් (68) හා ජයන්ත සිල්වා (27) පිහිටුවා තිබුණි.තර්ස්ටන් විදුහල කාසියේ වාසිය දිනා ඉසිපතනයට මුලින් පන්දුවට පහරදීමට ආරාධනා කළ අතර ඉසිපතන විදුහල ප්‍රථම ඉනිමට ලකුණු 221 ක් හා දෙවැනි ඉනිමට කඩුලු 5 ක් දැවී ලකුණු 135ක් ලබාගත්තේ ය. තර්ස්ටන් විදුහල මුල් ඉනිම ලකුණු 168කට සීමා වූ අතර දෙවැනි ඉනිමට කඩුලු 3 ක් දැවී ලකුණු 175 ක් ලබා ගත්තේ ය. එම ඉනිමේ දී උදාර මුණසිංහ ලකුණු 74ක්ද සුපුන් නවරත්න ලකුණු 65ක් ද ලබාගත්තේ ය.තර්ස්ටන් විදුහලට තරගය ජයගැනීම සඳහා ලකුණු 189ක ඉලක්කයක් ලබා දී තම දෙවැනි ඉනිම අත්හිටවූ ඉසිපතන ක්‍රිකට් නායක තිවංක රණසිංහ බොහෝ දෙනාගේ පැසසුමට ලක් වූ අතර තරගයේ වීරයා සම්මානයද පිරිනැමුණි. හොඳම පන්දු රකින්නා ලෙස ජාවෙඩ් සියඹලාපිටිය ( තර්ස්ටන්) , හොඳම පිතිකරු , උදාර මුණසිංහ , (තර්ස්ටන්) හොඳම පන්දු යවන්නා දිනූෂ ප්‍රනාන්දු ( ඉසිපතන) සම්මාන දිනා ගත්හ.ඉසිපතන ප්‍රථම ඉනිම ලකුණු 221 (83) නිලූශ සසංක 19, ධනුෂ්ක සඳරුවන් 19 , තිවංක රණසිංහ 86, සමිත සුලෝචන 44 , (රංග විජේවික්‍රම 48 / 3, කවීන් සිල්වා 31 / 2 , සචින්ත ඩයස් 60 /3)තර්ස්ටන් ප්‍රථම ඉනිම ලකුණු 168 (53) උදාර මුණසිංහ 20, ෂිහාන් කමලීන් 38 , විවේඩ් සියඹලාපිටිය 26 , ප්‍රභාත් අර්ථවිදු නොදැවී 33 ( දිනූෂ ප්‍රනාන්දු 75 / 5, සමිත සුලෝචන 44 / 4)ඉසිපතන දෙවැනි ඉනිම කඩුලු 5ට ලකුණු 135 (38) නිලූශ සසංක 28, ඉර්ෆාන් රහීම් 22, දිමිත්‍රි පෙරේරා 26 , තිවංක රණසිංහ 36 (සචිත් ඩයස් 28/2)තර්ස්ටන් විදුහල දෙවැනි ඉනිම කඩුලු 3 කට ලකුණු 175 (29.2) උදාර මුණසිංහ 74 , සුපුන් නවරත්න 65, (සමිත සුලෝචන 79 / 1)</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>01</day>
    </date>
    <link>http://www.dinamina.lk/2010/03/01/_art.asp?fn=s1003012</link>
    <topic> යාපනය ශා. පැට්‍රික් ක්‍රිකට් පිලෙන් වාර්තාවක්</topic>
    <author/>
    <content>93 වැනි වරටත් පැවැති යාපනය විදුහල හා ශාන්ත පැට්‍රික් විදුහල අතර පැවැති මහා ක්‍රිකට් තරගයේ දී ශාන්ත පැට්‍රික් විදුහල මේ තරග ඉතිහාසයේ ඉනිමක වැඩිම ලකුණු ලබා නව වාර්තාවක් පිහිටුවීමට සමත් විය.යාපනයේ දී නිමා වු මේ තරගයේ මුලින් පන්දුවට පහරදුන් යාපනය විදුහල ලකුණු 180ක් ලබාගත් අතර ශාන්ත පැට්‍රික් විදුහල ප්‍රථම ඉනිමට කඩුලු 9ක් දැවී ලකුණු 324ක් ලබා ගත්තේ ය. මෙයට පෙර 1975 දී පැවැති මහා තරගයේ දී ශාන්ත පැට්‍රික් විදුහල ලකුණු 320ක් ලබා පිහිටවූ වාර්තාව පෙරේදා මකා දැමුණි.ශාන්ත පැට්‍රික් විදුහල වෙනුවෙන් ලකුණු 61 ක් ලැබූ එම්. හැමිල්ටන් තරගයේ දක්ෂතම පිතිකරුට හිමි සම්මානය දිනා ගත්තේ ය.යාපනය විදුහල ප්‍රථම ඉනිම ලකුණු 180 (58.3) ජේ. නිකේතන් 49 , එස් ශ්‍රී රලන් 36 , එස්. නිරෝෂන් 31 (එම්. සී. සජීන් තිරන් 29 / 3 , එම්. හැමිල්ටන් 44 / 3 ඒ. කවස්කාර් 39 /2)ශාන්ත පැට්‍රික් විදුහල ප්‍රථම ඉනිම කඩුලු 9කට ලකුණු 324 (98) එම්. හැමිල්ටන් 61, බී. මයිකල් 54 , ඒ කවස්කාර් 33 , මිලන්ඩෝ ජැනිෆර් 29 , පී. නවතීවන් 24 , එම්. ඩී. සංජින්දරන් 19 , එරික් ප්‍රතාප් නොදැවී 19 (ටී. ප්‍රියලක්ෂන් 74 / 3 , එස්. නිරොෂෙන් 66 / 2 , ජේ. නිකේතන් 54 /2)යාපනය විදුහල දෙවැනි ඉනිම කඩුලු 6කට ලකුණු 106 (47) එස්. නිරෝෂන් 42, ශ්‍රී කුහාන් නොදැවී 12, (එම්. හැමිල්ටන් 34/3)උතුරු මහා ක්‍රිකට් සටනේ පිට පිට සිවුවැනි වරටත් ජය තහවුරු කරගැනීමට යාපනය මධ්‍ය මහා විදුහල සමත්විය.යාපනය මධ්‍ය මහා විදුහල් ක්‍රීඩාංගණයේ දී පෙරේදා නිමාවූ මේ මහා ක්‍රිකට් ගැටුම 104 වැනි වරට සංවිධානය විය.මුලින් පන්දුවට පහරදුන් ශාන්ත ජෝන් විදුහල ලකුණු 165ක්ද දෙවැනි ඉනිමට ලකුණු 124ක්ද ලබාගත්තේ ය.යාපනය මධ්‍ය මහා විදුහල ප්‍රථම ඉනිමට ලකුණු 159ක් ලැබූ අතර දෙවැනි ඉනිම සඳහා කඩුලු 6 කට ලකුණු 132 ක් ලබා ගත්තේ ය.මේ මහා තරගයේ දී වී හරිවිතානන්, ජේම්ස් පැන්සන් ආර්ධ ශතක වාර්තා කළහ.ශාන්ත ජෝන් විදුහල ප්‍රථම ඉනිම ( ලකුණු 165 (57.3)වී. හරිවිතානන් 85, වී. පරණවාන් 29, (ජී. පේරික්තුෂාර 55 / 3, ටී. තර්ෂාන් 23 /3)යාපනය මධ්‍ය මහා විදුහල ප්‍රථම ඉනිම ලකුණු 159 (49)එන්. තිවාකර් 26, ජේම්ස් ජෙන්සන් 50 , පී. ජෙරිකුතුගන් 46 , (වී. හරිවිතානන් 39 / 7, කේ. යෝගේෂ්වරන් 28 / 2)ශාන්ත ජෝන් විදුහල දෙවැනි ඉනිම ලකුණු 124 (67) එන්. පි‍්‍රයතර්ෂන් 33 , ඒ. විතුෂාන් 20 (ආර්. වතුෂානන් 22 / 4, ටී. තර්ෂන් 20 / 4)යාපනය මධ්‍ය මහා විදුහල කඩුලු 6 කට ලකුණු 132 (41)ජේම්ස් ජෙන්සන් 25 , එන්. ජෙනෝෂාන් නොදැවී 25 ( වී. හරිවිතානන් 48 /2 , ඒ. විනුෂාන් 36 / 2)</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>01</day>
    </date>
    <link>http://www.dinamina.lk/2010/03/01/_art.asp?fn=s1003013</link>
    <topic>වයඹ-බස්නාහිර දකුණ-රුහුණු කණ්ඩායම් ජය ලබති</topic>
    <author/>
    <content>අන්තර් පළාත් ඕවර් විස්සයි – 20 ක්‍රිකට් තරගාවලියේ ඊයේ පැවැති තරගවලින් වයඹ, බස්නාහිර දකුණ හා රුහුණු පළාත් කණ්ඩායම් ජය වාර්තා කළහ.කුරුණෑගල වෙළගෙදර ක්‍රීඩාංගණයේ පැවැති මේ තරගයේදී බස්නාහිර උතුරු පිල ඕවර් 20 කදී කඩුලු 8 කට ලකුණු 160 ක් ලැබූ අතර වයඹ පිල ඕවර් 20 කදී කඩුලු 6 කට ලකුණු 162 ක් ලැබීය.වයඹ පිලේ ජීවන්ත කුලතුංග පන්දු 34 කදී හතරේ 6 ක් හා හයේ 2 ක් සමඟ ලකුණු 53 ක්ද ජෙහාන් මුබාරක් පන්දු 49 කදී හතරේ 6 ක් හා හයේ පහරක් සමඟ නොදැවී ලකුණු 62 ක්ද ලබා ගත්හ.බස්නාහිර උතුරුපිල කඩුලු 8 කට ලකුණු 160 (20)අමල් ඇතුලත්මුදලි 30 කෞෂල්‍ය සිල්වා 47 (මුබාරක් 23/2, රංගන හේරත් 29/2)වයඹ පිල කඩුලු 6 කට ලකුණු 162 (20)කුලතුංග 53, මුබාරක් නොදැවී 62, ලොකුආරච්චි 29පල්ලේකැලේ ජාත්‍යන්තර ක්‍රීඩාංගණයේ පැවැති තරගයේදී බස්නාහිර දකුණ පිල කඩුලු 6 ක ජයක් ලබා ගත්තේය.ශ්‍රී ලංකා ක්‍රිකට් ඒකාබද්ධ පිලේ භානුක රාජපක්ෂ පන්දු 35 කදී හතරේ 6 ක් හා හයේ 3 ක් සමඟ ලකුණු 58 ක් ලබා ගත්තේය.ශ්‍රී ලංකා ක්‍රිකට් ඒකාබද්ධ පිල ලකුණු 130 (19.2)භානුක රාජපක්ෂ 58, දේමින්ද දහනායක 25 (මාලිංග බණ්ඩාර 27/3, මිලින්ද සිරිවර්ධන 5/3)බස්නාහිර දකුණ පිල කඩුලු 4 කට ලකුණු 131)දිල්රුවන් පෙරේරා 40, ප්‍රසන්න ජයවර්ධන නොදැවී 29 (එරික් ජයම්පති 28/2)කුරුණෑගල වෙලගෙදර ක්‍රීඩාංගණයේ පැවැති මේ තරගයෙන් රුහුණු පිලට ජය හිමිවිය.කඳුරට පිලේ තිලාන් සමරවීර පන්දු 43 කදී හතරේ 10 ක් හා හයේ පහරක් සමඟ ලකුණු 67 ක්ද රුහුණු පිලේ දිනේෂ් චන්දිමාල් පන්දු 42 කදී හතරේ 4ක් හා හයේ 3ක් සමඟ ලකුණු 65ක් රැස් කළහ.කඳුරට පිල කඩුලු 6 කට ලකුණු 164 (20)තිලාන් 67, සංගක්කාර 28, ජීවන් මෙන්ඩිස් නොදැවී 25 (සචිත්‍ර සේනානායක 24/2)රුහුණු පිල කඩුලු 6කට ලකුණු168 දිනේෂ් චන්දිමාල් 65, අශාන් පි‍්‍රයන්ජන 28</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>01</day>
    </date>
    <link>http://www.dinamina.lk/2010/03/01/_art.asp?fn=f1002281</link>
    <topic>ෆොන්සේකා යළිත් දේශපාලන උගුලක පැටලිලා</topic>
    <author>සාකච්ඡා කෙළේ උදිත ගුණවර්ධන</author>
    <content>විපක්ෂ සන්ධානය ජනාධිපතිවරණයට කලින් කීවේ යහ පාලනය විධායක ජනාධිපතිධූරය අහෝසි කිරීම වගේ ප්‍රබුද්ධ මාතෘකා . ඒත් අද ඒ මාතෘකා පිළිබඳ විපක්‍ෂය කතා කරන්නේ නැහැ. අද විපක්‍ෂයේ එකම අරගලය වෙලා තියෙන්නේ තම තමන්ගේ පක්‍ෂවල කුට්ටිය වැඩිකර ගැනීම හා ලාංඡන බදාගෙන සිටීමයි. මීට මාස තුනකට කලින් යහපාලනය , විධායක ජනාධිපතිධූරය ගැන ගිරිය පුප්පාගෙන කෑගහපු අය අද මේ ගැන වචනයක් කතා කරන්නේ නැහැ. මෙයින්ම තේරෙනවා එදා විපක්‍ෂයේ සටන් පාඨය බොරුවක් මිසක් සද්භාවයෙන් සිදුකළ උත්සාහයක් නෙමෙයි කියලා.ඒ වෙලාවේදී විපක්‍ෂයට ඕනෑ වෙලා තිබුණේ මොන උපක්‍රමයකින් හරි මහින්ද රාජපක්‍ෂ ජනාධිපතිතුමා පරාජය කිරීම පමණයි. එතැන එයින් එහා ගිය අරමුණක් තිබුණේ නැහැ. එජාපය, ජවිපෙ, දෙමළ සන්ධානය අතර ප්‍රතිපත්තිමය එකඟතාවක් නෙමෙයි තිබුණේ, බලතණ්හාවක් සහ ජනාධිපතිවරයා කෙරෙහි වෛරයක් පමණයි. පසුගිය ඡන්ද ප්‍රතිඵලයෙන් තහවුරු වුණා බලතණ්හාව, වෛරය මුල් කරගෙන දේශාපලනය කිරීමෙන් ජයග්‍රාහී ප්‍රතිඵලයක් ලබාගන්න බැහැ කියලා.රටට යහපාලනයක් ඇති කරන්න විධායක ජනාධිපතිධූරය අහෝසි කිරීමට විපක්‍ෂයට අවංක අවශ්‍යතාවක් තිබුණා නම් මෙවර මහ මැතිවරණයේදීත් ඒ අයට තිබුණා එකතු වෙලා තරඟ කරන්න. ඒත් ඔවුන් තුළ එහෙම අවංක අවශ්‍යතාවක් තිබුණා නම් එහෙම අවංක පරමාර්ථයක් අවශ්‍යතාවක් නැති නිසා තමයි අද විපක්‍ක්‍ෂය දෙකට තුනට කැඩිලා තරඟ කරන්නේ.1994 දී අපිද එකතු වෙලා ජනතා විමුක්ති පෙරමුණ යළිත් ශක්තිමත් කරලා ඉදිරියට ගත්තා. අපේ ශක්තිය නිසා අවසානයේදී ජනතා විමුක්ති පෙරමුණ ආසන 39ක් ලබාගත් ශක්තිමත් දේශපාලන පක්‍ෂයක් බවට පත් කළා. ඒත් ජවිපෙ ඉහළ මට්ටමේ නායකයන් පිරිසක් ජනතා විමුක්ති පෙරමුණ විනාශ කිරීමේ කුමන්ත්‍රණයක් ක්‍රියාත්මක කළා. එහි ප්‍රතිඵලයක් විදිහට තමයි අපි ඇතුළු පිරිසක් ජවිපෙන් ඉවත්වන තැනට කටයුතු සිද්ධ වුණේ. එම තත්ත්වයත් සමඟ තමයි ජනතා විමුක්ති පෙරමුණේ බිඳ වැටීම වේගවත් වුණේ.ජනතා විමුක්ති පෙරමුණට මේ මහ මැතිවරණයේදී ලබාගැනීමට ඉරණම විසින් ලියා දී තිබෙන්නේ ඉතාමත් සුළු මන්ත්‍රීධූර ප්‍රමාණයක් පමණයි . මෙය ලියැවුන ඉරණමකට වඩා ඔවුන් විසින් උදා කරගත් ඉරණමක් විදිහට සඳහන් කිරීම තමයි වැදගත් වෙන්නේ.ජනතා විමුක්ති පෙරමුණ මෙවර මැතිවරණයේදී තරඟ කරන්නේ කුසලානය ලකුණෙන් එහෙම නැතිනම් කප් එකෙන්. අපේ ගම්වල අය කප් එක ගහනවා කියලා කියන්නේ ජීවිතය අවසාන වෙද්දී. නැතිනම් මිය ගියාම. අද ජනතා විමුක්ති පෙරමුණත් දේශපාලනිකව අකල් මරණයකට ගොදුරු වෙමින් ඉන්නේ. කප් එක කියන්නේ එයටම ගැලපෙන සලකුණක්.පසුගිය පාර්ලිමේන්තු වාරයේදී සිදු වූ හෙයියන්මාරු කුමන්ත්‍රණ මතකනේ. එදා ඒ කුමන්ත්‍රණ හෙයියන්මාරුවලට ආණ්ඩුව මුහුණ දුන්නේ දැඩි දුෂ්කරතා මැදයි. දැන් රටට අවශ්‍ය වෙලා තිබෙන්නේ සංවර්ධනය. දේශපාලන ස්ථාවරත්වයක් දේශපාලන කැලඹිලි රහිත පසුබිමකුයි. ඒ දේ ඒ විදිහට ඉෂ්ඨ වුණොත් පමණයි ජනතාව බලාපොරොත්තුවන ආකාරයේ සංවර්ධනයක් රටේ ඇති කරගන්න පුළුවන් කමක් ලැබෙන්නේ.යුද්ධය ජයග්‍රහණය ලබා රට තුළ සාමය ඇතිවී තිබෙන මේ මොහොතේදී රටට දේශපාලන ස්ථාවරත්වයක් අවශ්‍යයි. එය දීර්ඝ කාලීන විය යුතුයි. ඒ සඳහා ආණ්ඩුවට 2/3 පාර්ලිමේන්තු බහුතරයක් ලැබුනොත් තමයි එම දේශපාලන ස්ථාවරත්වය ඇති කරලා සංවර්ධනය සඳහා වූ අලුත් ගමන ආරම්භ කිරීමට පුළුවන්කම ලැබෙන්නේ.ඒ වගේම ඉදිරි පාර්ලිමේන්තුව සඳහා අවශ්‍ය කරන්නේ රටට හිතැති නැවුම් අදහස් සහිත පුද්ගලයන්. මේ මහ මැතිවරණයේදී ඡන්ද දායකයා අතේ තමයි මේ වගකීම තිබෙන්නේ්. ඒ නිසා මේ මොහොතේදී බුලත් කොළයට ඡන්දය දෙන අතර මනාප දෙන්නේ කාටද කියලයි කල්පනා කළ යුත්තේ. බුද්ධිමත්ව කල්පනා කරලා මනාප සලකුණු කළොත් තමයි ජනාධිපතිතුමාගේ ඉදිරි ගමනට අවශ්‍ය කරන ශක්තිය ලබාදිය හැක්කේ.සරත් ෆොන්සේකා මහතාත් ඔහු තරඟ කළ හංසයා ලකුණත් මේ වෙද්දි දේශපාලනිකව වලංගු සාධක නෙමෙයි. ඒ නිසා ෆොන්සේකා මහතාගෙන් විශේෂ අභියෝගයක් නැහැ ආණ්ඩුවට. ජෙනරාල් ෆොන්සේකා මහත්මයා යළිත් දේශපාලන උගුලකට පැටලීම විතරයි වෙලා තිබෙන්නේ. ජනාධිපතිවරණයේදී ෆොන්සේකා මහතාව බිල්ලට දීලා රනිල් වික්‍රමසිංහ මහතා ගැලවුණා. හැමදාම පරාදයි රනිල්ට බැහැ වගේ අපවාදවලින් ගැලවිලා පක්‍ෂයේ අභ්‍යන්තර අර්බුදවලින් ගැලවිලා තමන්ගේ දේශපාලන ශරීර සෞඛ්‍ය ආරක්‍ෂා කර ගත්තා.ෆොන්සේකා මහතාට මුවා වෙලා ඉදිරි මහ මැතිවරණයේදී ජනතා විමුක්ති පෙරමුණ ලබන අන්ත පරාජය වසා ගැනීමට තමයි සරත් ෆොන්සේකා මහතාට මුවා වෙලා කුසලානයෙන් තරඟ කිරීමට තීරණය කරලා තිබෙන්නේ. ලබන මහ මැතිවරණයෙන් අන්ත පරාජයක් ලැබීමත්, ෆොන්සේකා මහත්මයා පිට වරද පටවලා අත හෝදා ගනියි. අද ජනතා විමුක්ති පෙරමුණ රඟපාමින් සිටින්නෙත් එදා ජනාධිපතිවරණයේදී රනිල් වික්‍රමසිංහ මහත්මයා රඟපෑ භූමිකාවමයි අද ජවිපෙ විසින් රඟපාන්නේ. අහිංසක ෆොන්සේකා මහත්මයා රනිල්ගේ ගැටයට අහුවුනා වගේම ජවිපෙ ගැටයටත් අහුවුනා.පැරදුනාම ඕනෑම කෙනෙක් කියන්නේ ඔය කතන්දරයම තමයි. ජවිපෙ කියලා තියෙනවා ජනාධිපතිවරණයේදී සරත් ෆොන්සේකා මහත්මයා ඡන්ද ලක්‍ෂ පනස් පහක් ගත්තා කියලා. එහෙනම් මේ පාර එජාපයයි ජවිපෙයි එකට ඉල්ලන්නේ නැත්තේ ඇයි? හංසයා ලකුණ අත හැරියේ ඇයි කියන එක ප්‍රශ්නයක්.ඉදිරි මහ මැතිවරණයේදී එජාපයත්, ජවිපෙත් නිශ්චිතව අන්ත පරාජයක් ලබනවා. ඒ නිසා තමයි එජාපයත් ජවිපෙත් ඉදිරියේදී ලබන අනිවාර්ය පරාජයේ ලැජ්ජාව වසා ගන්න තමයි දැන්ම තියාම කරුණු ඉදිරිපත් කරන්නේ. ඒත් ලබන මහ මැතිවරණය ඉතාමත් සාධාරණ සහ නිදහස් මැතිවරණයක් විදිහට පැවැත්වීමට කටයුතු සූදානම් කරලා තිබෙන්නේ . පසු ගිය ජනාධිපතිවරණයේදී වගේම මෙවර මහ මැතිවරණයේදීත් මහජන බලය මහජන මතය තිබෙන්නේ එක්සත් ජනතා නිදහස් සන්ධානයටයි.ත්‍රස්තවාදය මතු පිටින් නිහඬව වී සිටියත් තාම අළුයට ගිනිවගේ ත්‍රස්තවාදය ක්‍රියාත්මක වෙනවා . මේ හැම දෙයක්ම පිටුපස්සේ බටහිර විජාතික කුමන්ත්‍රණ රාශියක් ක්‍රියාත්මක වෙනවා. මේ සමුළුවත් ඒ කුමන්ත්‍රණයකම එක් අදියරක් විදිහටයි අපි දකින්නේ. ඒ නිසා මේ මොහොතේදි විතරක් නෙමෙයි ඉදිරියටත් අපි ජාතියත් විදිහට අවදියෙන් ඉන්න ඕනෑ.අපි දේශපාලන පක්‍ෂයක් විදිහට ජාතියට උපරිම සේවය සිදුකළ හැකි මාර්ගයයි තෝරා ගත්තේ. රටට විශාල සේවයක් සිදුකළ හැකි හොඳම හා ජනතාවාදි ආකාරයට තමයි තීරණය කළේ. අපිට අවශ්‍ය වෙලා තිබෙන්නේ රජය නිසි මාර්ගයේ අරගෙන යමින් ඒ සඳහා අවශ්‍ය ජනතා ශක්තිය ජනාධිපතිතුමාට ලබාදීමයි. මීට අවුරුදු එකහමාරකට කලින් අපි ජනතා විමුක්ති පෙරමුණ ඇතුළේ සිදු වූ වැරැදි සහගත දේශපාලන ක්‍රියාකාරකම් නිසා තමයි එම පෙරමුණෙන් ඉවත් වෙලා ජාතික නිදහස් පෙරමුණ බිහි කළේ.රටේ බිහිවන දේශද්‍රෝහි බලවේග පරාජය කරමින් ප්‍රතිගාමීත්වය පරාජය කරමින් ප්‍රගතිශිලි ජාතික ව්‍යාපාරයක් බිහි කිරීම යි අපේ අරමුණ වුණේ. අද අපේ අරමුණු සඵල කර ගැනීමට හැකියාව ලැබී තිබෙනවා. ඉදිරියේදීත් අපිට රට වෙනුවෙන් ඉෂ්ඨ කිරීමට විශාල කාර්ය භාරයක් තිබෙනවා. අප මෙවර ජනතාව ඉදිරියට ගිහින් ඔවුන්ගේ වරම ඉල්ලන්නේ ඒ සඳහායි. මට විශ්වාසයි අති බහුතර ඡන්ද දායකයන් පිරිසක් බුලත් කොලය ඉදිරියේ තමන්ගේ ඡන්දය පාවිච්චි කරමින් අපේ පක්‍ෂයේ අපේක්‍ෂකයාටත් මනාපයක් ලබා දෙයි කියලා.ඉදිරි අවුරුදු හතේදී ජනාධිපතිතුමාට රට පාලනය කිරීමට නිල අයිතිය තිබෙනවා. ඒ නිසා දැන් රටට අවශ්‍ය කරන්නේ එතුමාට සහය ලබාදිය හැකි බුද්ධිමත් ජනතා නියෝජිතයන් පිරිසක්. අපි පෙරට ඇවිල්ලා සිටින්නේ ඒ සඳහායි.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>01</day>
    </date>
    <link>http://www.dinamina.lk/2010/03/01/_art.asp?fn=f1002282</link>
    <topic>සරල බවින් දුරස්වීම නිසා බොහෝ ජීවිත අසහනයෙන් පිරිලා</topic>
    <author>සාකච්ඡා කළේ බුද්ධික සමන් ගුණවර්ධන</author>
    <content>හාමුදුරුවනේ, අද ලෝකය එක් පාර්ශ්වයකින් දියුණුවෙන විට තවත් පාර්ශ්වයකින් පරිහානියට පත් වෙලා. එහෙත් අතීත සමාජය පිළිබඳ අපට ලැබෙන මූලාශ්‍රවලින් හෙළිවන්නේ ඒ සමාජය සියලු සාධකවලින් තුලනාත්මක දියුණුවක් අත්කරගෙන තිබූ බවයි.ඔව්. ඇත්තටම අද සමාජය බැලුවාම භෞතික වශයෙන් තාක්ෂණික දියුණුවක් දකින්න ලැබුණත් අධ්‍යාත්මික දියුණුවක් නම් දකින්නේ නෑ. භෞතික දියුණුව ඉහළ යනවාත් සමඟම අධ්‍යාත්මය පරිහානියට යන බවක් තමයි දකින්න ලැබෙන්නේ. දැන් බලන්න අද මොන වැඩේ කරගන්න ගියත් පොඩි හරි බොරුවක් කියන්න වෙලා තියෙනවා. තියන තත්ත්වයට වඩා ටිකක් හරි වෙනස් තත්ත්වයක් තමයි හැම කෙනාම අපේක්‍ෂා කරන්නේ. ඒ කියන්නේ යථාර්ථයට බොහෝ දෙනා කැමති නෑ.පිටකොටුවෙන් මොනව හරි ගන්න යන්න. භාණ්ඩයේ මිල රුපියල් විස්ස වෙන්න පුළුවන්. ඒත් ඒක විකුණාගන්න ඒ මනුස්සයා බොරු විස්සකට වඩා කියනවා. හැබැයි ඒ බොරු නොකියා භාණ්ඩය විකුණාගන්නත් අමාරුයි. මොකද මුදලේ වටිනාකමට ගැලපෙන ආකාරයේ තත්ත්වයක් ඒ භාණ්ඩය සතුයි කියන යථාර්ථයට බොහෝ දෙනා අකමැතියි. මෙන්න දැන් අධ්‍යාත්මික වශයෙන් අපි පරිහානියට ගිහින් තියන දුර තේරුම් ගන්න පුළුවන්.ඒත් පැරණි සමාජයේ බැලුවාම බුද්ධ කාලයේ සුද්ධෝදන රජතුමා වුණත් ගොවියෙක්. ඒ වගේම බොහෝ දෙනා කළේ ගව පාලනය. “නත්ති ගො සමිතං ධනං” ඒ මගින් සාධාරණවයි මුදල් උපයා ගත්තේ. කාවත් රැවැට්ටුවේ නැති වුණාට හොඳින් මුදල් උපයාගෙන දැවැන්ත වෙහෙර විහාර පවා ඉදිකෙරුවා. ඒ තාක්ෂණය අදටත් ලොව මවිත කරනවා. ඒ කාලේ තාක්ෂණය නොදියුණුයි කියන්න බෑ. ඔබ කිවුව ආකාරයට භෞතික හා අධ්‍යාත්මික යන අංශ දෙකේම තුලනය වූ සංවර්ධනයක් තමයි ඒ සමාජයේ තිබුණේ.හාමුදුරුවනේ ඔබවහන්සේ දේශනා කළ පරිදි ඔවුන් විශාල ධනයක් උපයාගෙන වෙහෙර විහාර ගොඩනැගුවා. අදත් සමග සසඳා බලන විට අවශ්‍යතා අතිනුත් මේ සමාජ දෙකේ වෙනසක් තිබෙනවා නේද?මිනිස්සු ජීවත්වෙන්නේ අවශ්‍යතාත් එක්කයි. අද වෙලා තියෙන්නේ හැම අවශ්‍යතාවක් ම සුපිරි අවශ්‍යතා බවට පත්වීමයි. විශේෂයෙන් ආදායමට අනුව නෙවෙයි වියදම් කරන්නේ. ජීවිත සරල බවින් මිදිලා. අවශ්‍යතාත් සංකීර්ණ වෙලා. අද මිනිස්සු හැමදේම කරන්නේ භෞතික වශයෙන් ජීවත්වීම සඳහායි. එතනින් එහාට දෙයක් නෑ. හොරකම් කරලත් ගොඩනඟා ගෙන තිබෙන්නේ භෞතික අවශ්‍යතා පමණයි. සමාජයේ දකින්න තියන සර්ව පිත්තල අවශ්‍යතා ව්‍යාප්ත වීමත් සමඟ තමයි හොර හතුරන් වැඩි වන්නේත්. සරලව ජීවත්වෙන කෙනෙකුට හොර හතුරන් නෑ. මේ කියන්නේ නැවත පැරණි සමාජයට ගිහින් ජීවත්වෙන්න කියන දේ නෙවෙයි. අපි සමාජයට පෙන්වන දේ සමාජයට හිතකර විය යුතුයි.අතීතයත් සමග සසඳනවා නම් ඒ මිනිස්සුන්ට තිබුණේ භෞතික වශයෙන් ජීවත්වීමේ අවශ්‍යතාව පමණක් නොවෙයි. ඔවුන්ට අත්‍යාවශ්‍ය දෙයක් වුණා අධ්‍යාත්මික සංවර්ධනය. භෞතික ජීවිතය සාර්ථක කර ගැනීමට කරන කැපකිරීම්වලට සමාන කැපකිරීමක් අධ්‍යාත්මික සංවර්ධනය උදෙසාත් සිදුකළා. ඒකයි වෙහෙර විහාර ගොඩනැගුණේ. හතර පෝයට අටසිල්, දසසිල් සමාදන් වුණා. නිරන්තරයෙන් පන්සිල් රැක්කා. මේකට මුලින්ම අවශ්‍යතාවය තිබිය යුතුයි. ඒ අවශ්‍යතාවය ඇතිවන්නේ ජීවිතය පිළිබඳ යම් හෝ අවබෝධයක් තියනවා නම් විතරයි.අද ජීවිතය අවබෝධ කර ගැනීම සඳහා මිනිසුන්ට තිබෙන්නේ මොන වගේ ක්‍රමවේදයක් ද? පොතක් පතක්? ජනමාධ්‍ය කලාවක්? ගීතයක්? චිත්‍රයක්? චිත්‍රපටයක්? කිසිම දෙයක් නෑ. අපට ජීවිත අවබෝධය සඳහා තවමත් තිබෙන්නේ පැරණි සාහිත්‍ය කෘති වැනි කලා අංග විතරයි. අද මිනිසුන්ට ජීවිත සරල කර ගැනීමට අරමුණ නැති වෙලයි තියෙන්නේ.මේ විදියට ජීවිත සංකීර්ණ වීම සඳහා බලපාන සාධාරණ හේතුත් තියනවාද?මෙතනදි විශේෂම දෙය තමයි මිනිසුන් දහමින් ඈත්වීම. ඒක කොහොමත් සාධාරණීකරණය කරන්න බෑ. හැම මනුෂ්‍යයෙකුට ම මඟපෙන්වන දහමක් හෝ දර්ශනයක් තියනවා. ඒ දහමට අනුගත වීමක් නැතිව ඒක උප්පැන්න සහතිකයට සීමා කර තැබීම නෙවෙයි කළ යුතු වන්නේ.අනෙක් කාරණය තමයි, මේ සමාජ රටාව. අධ්‍යාපන රටාවේ ඉඳන්ම අඩුපාඩු අපට දකින්න ලැබෙනවා. ළමයින් ශිෂ්‍යත්ව විභාගය ලියන්නේ හොඳ පාසලකට යන්නයි. සාමාන්‍ය පෙළ, උසස් පෙළ, උපාධි මේ සියලු විභාග සමත් වීමෙන් සිසුන් බලාපොරොත්තු වන්නේ උසස් රැකියාවක් ලබාගන්නයි. හැබැයි මේ විභාග සමත් වූ පමණින් රැකියා ලැබෙන්නෙත් නෑ. මොකද මේ විභාගවලින් විශාල ප්‍රමාණයක් රැකියා ඉලක්ක කළ විභාග නෙවෙයි. ඒත් මේ තරග හා විභාග මත පදනම් වූ රැකියා අපේක්‍ෂිත අධ්‍යාපන රටාවෙන් ජීවිතය පිළිබඳ පාඩම් කියා දෙන්නේ නැහැ. ඉතිං කොහොමද බාල පරපුර ජීවිතය ගැන ඉගෙන ගන්නේ? සරල බව ඇතිකර ගන්න, සංකීර්ණ බවින් මිදෙන්න අරමුණක්වත් ඇතිකර ගන්නේ කොහොමද?ඉස්සර නම් පොතක් කියෙවුවත් පත්තරයක් කියෙවුවත් සිංදුවක් ඇහුවත් ඒකෙ ධර්මය හා ජීවිතයේ හරය තිබුණා. අද මේ කිසිවකට ප්‍රමිතියක් නෑ. ඉස්සර ගීත රචකයා ආදරය ගැන ගීත ලියද්දීත් කිව්වෙ ලොවේ පැරදුම මිසෙක දිනුමක් නෑ කියල. මේවගෙ ලොකු ගැඹුරක් තිබුණා. ආදරය කියන සංකල්පය සමඟ බුදු දහමේ ගැඹුරු සංකල්පය මිශ්‍ර කරලයි ගීතයක් වුණත් රචනා වුණේ.ජීවිතය පිළිබඳව විතරක් නෙවෙයි කරන කටයුත්ත පිළිබඳව හා තමන්ගේ භූමිකාව පිළිබඳවත් මීට වඩා අවබෝධයෙන් කටයුතු කළ යුතුයි. මේ විදියට ප්‍රමිතියක් නැති අධ්‍යාපනයක්, කලා මාධ්‍යයක් ඇසුරේ ජීවත්වන ජීවිතවලටත් ප්‍රමිතියක් නැතිවෙලා තියනවා. මේ වැරදිවලට සාමාන්‍ය බුද්ධි මට්ටමක් ඇති ජනතාව නතුවීම යම් විදියකින් සාධාරණීකරණය කළ හැකි වුණත් සමාජයක් ලෙස මේවා සිදුවීම හා සිදුකිරීම සාධාරණීකරණය කළ නොහැකියි.ලෝකවාසී බෞද්ධයන්ගේ උපදේශකත්වය දරන්නේ භික්ෂූන්වහන්සේලායි. මේ කාරණයේදී උන්වහන්සේලාටත් විශාල කාර්ය භාරයක් පැවරෙනවා නේද?”විනයො නාම සාසනස්ස ආයු” කියලයි බුදුන්වහන්සේ දේශනා කරල තියෙන්නේ. ඒ කියන්නේ ශාසනයේ ආයුෂය විනය කියලයි. විනය මත තමයි ශාසනයේ පැවැත්ම තීරණය වෙන්නේ. සමාජය යහපත් කිරීමට වගේම ශාසනයේ පැවැත්මටත් භික්ෂූන් වහන්සේලාට විශාල කාර්ය භාරයක් ඉටුකිරීමට පැවරිලා තිබෙනවා. ගමේ උපදේශකයා වුණේ භික්ෂුවයි. එතනදි මතක් කරන්න ඕනෑ. ගමේ දායක සභාවේ උපදේශක මිසක් ගොවි සමිතියෙයි, ධීවර සමිතියෙයි ඔය ඔක්කොගෙම ප්‍රධානත්වය හාමුදුරුවන්ට බාර වුණේ් නෑ.වර්තමානයේ තත්ත්වය සලකා බලද්දි අතීතයේ තරම් සාර්ථක ලෙස බොහෝ භික්ෂූන්ගෙන් මේ කාර්ය භාරය ඉටුවන බවක් දකින්න ලැබෙන්නෑ. භික්ෂූන් වහන්සේලා නිතරම ධර්ම දේශනා, මල් පූජා පෙරහර ආදී බොහෝ දේ කරන එක ඇත්ත. ඒත් ඒක මේ සමාජයට ප්‍රමාණවත් නෑ,, ජනතාව වන්දනාමාන කරවීමකින් මේ තත්ත්වය මඟහරවන්න බැහැ. ආදර්ශයෙන් භික්ෂූන් වහන්සේලා මේ බව ඔප්පු කරල පෙන්වල ඔවුන් සරල ජීවිතයකට ප්‍රවිශ්ට කරන්නට ප්‍රමුඛස්ථානය ගත යුතුයි.භික්ෂූන් වහන්සේලා භික්ෂු ආකල්පවලින් මිදී කටයුතු නොකළ යුතුයි. කුඩා කාලයේම පැවිදි වූ භික්ෂුවක් කුඩා කාලයේ සිටම භික්ෂු ආකල්ප ප්‍රගුණ කරනවා. ඒ වගේම කුමන අවදියක වුණත් ජීවිතය පිළිබඳ කලකිරිල මහණ වෙන භික්ෂූන්ට වුණත් නිරායාසයෙන් මේ ආකල්ප ළඟා වෙනවා. ඒත් වෙන වෙන දේවල් පිළිබඳ කලකිරිල මහණ වෙලා මේක කරන්න අමාරුයි. ඒ නිසා භික්ෂූත්වයට ඉතා විශාල වගකීමක් හා කාර්ය භාරයක් තිබෙනවා.අද ජනපි‍්‍රය මාධ්‍යවලින් උත්සාහ කරනවා මාධ්‍ය ස්ටාර් හාමුදුරුවරු බිහිකරන්න. මේ උගුල්වලට හසුවෙන්නේ අර කිව්ව විදියෙ අයයි. ජනපි‍්‍රයත්වය මත මාධ්‍ය තුළ ඉඳන් බණ දේශනා කරන එක විතරක් නෙවෙයි භික්ෂුවගේ කාර්ය භාරය වෙන්නේ. ජනපි‍්‍රයත්වය කියන්නේ තව තවත් ලාභ සත්කාර පිළිබඳ බලාපොරොත්තු ඇතිකරවන්නක්. ඒ නිසා ඒ දේවල්වලින් මිදිලා භික්ෂුව ජීවිතාදර්ශයෙන් දහම් දෙසිය යුතුයි.හාමුදුරුවනේ සමාජය තුළ ජීවිතාවබෝධයෙන් යුතු සරල දිවි පැවැත්මක් ඇතිකර ගැනීමට ඔබවහන්සේ මොන විදියේ පණිවිඩයක් ද ලබා දෙන්නේ?මම මුලින් කිව්ව වගේ ආගමට නැඹුරුවීමක් ඇතිකර ගත යුතුයි ප්‍රථමයෙන්ම. එවිට බොහෝ වැරදිවලට හා ආඩම්බරකාර ජීවිත ඇතිකර ගන්න සිත් දෙන්නේ නැහැ. ඒ වගේම තමයි බුදු දහමේ ඉගැන්වෙන ආමිස හා ප්‍රතිපත්ති පූජා කියන දෙකම පිළිබඳ අවබෝධයක් ඇතිකර ගත යුතුයි. අද දකින්න තියෙන්නේ වැඩිපුරම ආමිස පූජාවට යොමුවීමක්. මේ තත්ත්වයෙන් ඉවත් වෙලා වැඩි වශයෙන් ප්‍රතිපත්ති පූජාවට යොමු වුණොත් තමයි ජීවිත වඩාත් සාර්ථක කර ගත හැකි වන්නේ.ජීවිතාවබෝධය ඇතිවන්නේ එවිටයි. තමන් වටේ තියන පරිසරය ඒ කියන්නේ ගේදොර වත්ත පිටිය ආදිය සරල හා චාම් ලෙස පවත්වාගෙන යාමෙන් ද සරල වීමේ සංකල්පය මනසට ඇතුළු කර ගත හැකියි. නිතර පැරණි ධර්ම ග්‍රන්ථ කියැවීම වැනි දේත් සරල බව හා ජීවිතාවබෝධය ඇතිකිරීමට රුකුලක් වෙනවා. කෙසේ වෙතත් මේවා ප්‍රායෝගිකව ක්‍රියාත්මක කිරීම මිසක් දැනසිටීම හෝ අන් අයට කියාදීම නොවෙයි වැදගත් වන්නේ.රත්නපුර දිස්ත්‍රික්කයේ බෙලිහුල්ඔය මුත්තෙට්ටුවේගම ශ්‍රී බෝධිමාලකාරාම පුරාණ විහාරස්ථානය ඇතුළු විහාරස්ථාන රාශියක ආධිපත්‍ය දරන පල්ලේවෙල විසුද්ධාජීව හිමියන්ට ශ්‍රී ලංකා අමරපුර සිරි සද්ධම්මවංස මහා නිකායේ රාස්සගල විහාර පාර්ශවයේ කාරක සංඝ සභාවේ සමානච්ඡන්දයෙන් “සමථබලධර ධර්මභභිධජ” යන ගෞරවනාම සම්මුතිය සහිත අධිකරණ උප ප්‍රධාන සංඝනායක ධූරය පිරිනමා ඇත.1956 මැයි මස 16 වන දින 2500 ශ්‍රී සම්බුද්ධ ජයන්ති උත්සවය වෙනුවෙන් කුඹල්ගම ශ්‍රී විසුද්ධාරාම විහාරස්ථානයේ දී සියක් නමක් සඟරුවන ඉදිරිපිට කුඹල්ගම විසුද්ධාලෝක නාහිමි ගැටඅරළුවේ ධම්මරතන නාහිමි යන දෙනමගේ ආචාර්යත්වයෙන් අග්ග මහා පණ්ඩිත බලංගොඩ ආනන්ද මෛත්‍රිය මහා නාහිමිපාණන් වහන්සේගේ සුරතින් ගිහි උපතින් දහතුන් වන වියේ දී බුදු සසුන්හි පල්ලේවෙල විසුද්ධාජීව නාමයෙන් පැවිදි උපත ලදහ.1970 දී පාසල් ගුරුසේවයට ඇතුළත්ව ර /මැද්දේකන්ද මහා විද්‍යාලය, ර /ඉහළ ගලගම විද්‍යාලය හා අම්පාර නුගේලන්ද විද්‍යාලය යන විදුහල්වල ධර්මාචාර්යවරයෙකු හා නියෝජ්‍ය විදුහල්පතිවරයෙකු ලෙස ද, රත්නපුර දිස්ත්‍රික් බුද්ධ ධර්මය විෂය පාසල් පරීක්ෂක වරයෙකු ලෙස ද ක්‍රියා කරමින් සිසු දරු දැරියන් දහස් ගණනකගේ නැණ පහන දැල්වීමට සමත්විය. මීට අමතරව ආගමික සේවාවන් රැසක් සිදුකළ අප මාහිමිපාණෝ ඉඹුල්පේ ශාසනාරක්ෂක බල මණ්ඩලයේ ගරු ලේඛකාධිකාරී ධූරය දරමින් වසර 13 ක් තුළ අමරණීය සේවාවක් සිදු කළහ.ඉතා නොදියුණු තත්ත්වයකට පත්ව තිබූ ඉහළ ගලගම ශ්‍රී සුදර්ශනාරාමය, බෙලිහුල්ඔය ශ්‍රී සුවිසුද්ධාරාමය, මුත්තෙට්ටුවේගම ශ්‍රී බෝධිමාලකාරාමය යන විහාරස්ථාන සියලු විහාරාංග වලින් දියුණු කර වැඩි ජනතා සේවය සළසන අගනා බුදබිම් ලෙස පත් කිරීමට උන්වහන්සේ සමත් වියදසක අටකට වැඩි දීර්ඝ කාලයක් ප්‍රදේශයේ මුළු මහත් ප්‍රජාව වෙනුවෙන් අනූපමේය සමාජ මෙහෙවරක් කරන තෙල්වත්තේ බුද්ධප්පිය නා හිමිපාණන් වහන්සේ පසුගියදා සිය දිවි මගෙහි සිය වැනි වසරට පා තැබූහ.1911 පෙබරවාරි මස 12 දින තෙල්වත්ත ග්‍රාමයේ තොටගමුව රජ මහා විහාරය පෙනෙන තෙක් මානයේ සොඳුරු පින් බිමෙක උන්වහන්සේ උපත ලැබූහ. අන්තෝනි ගමගේ අන්තො අප්පු උපාසක තුමා සහ ගාල්ලගේ රැඟිස්හාමි මාතාව උන්වහන්සේගේ පින්බර මවුපියෝ වූහ. දරුවන් සත් දෙනකුගෙන් යුත් පවුලක හතරවැනියා වීම එනම් මද්දුමයා වීම ද උන්වහන්සේගේ වාසනාවකි. නිසි අවැසි වයසේ දී නැකතට අකුරු කියවා තෙල්වත්තේ රාහුල විදුහලෙන් 6 ශ්‍රේණිය දක්වා මේ පින්වත් කුමරු මූලිත අධ්‍යාපනය ලැබීය.මවු - පිය සෙනෙහස සහ සොයුරු ආදරයෙන් පෝෂිත වූ මේ කුමරුවා අනාගතයේදී බුදු සසුන බුබුළුවන මහ තෙර නමක් වීමට පෙර පින් කළ නිසා 1925 ජනවාරි 10 දින බෝධිසත්ව ගුණෝපේත බටපොළ ධර්මපාල අනුනා හිමියන්ගේ ආචාර්යත්වයෙන් උතුම් ප්‍රව්‍රජ්‍යා භූ®මියට ඇතුළත් විය.මූලික සාමණේර බණ දහම් වත් පිළිවෙත් හා වතාවත් ආදිය ගුරු හිමියන් සමීප ඇසුරේ බටපොළ සුභද්‍රාරාම මහා විහාරයේ සිට උගත් උන්වහන්සේ විසි වයස් සම්පූර්ණ කොට 1931 දී දොඩන්දූව ශෛලබිම්බාරාම විහාරස්ථ උදකුක්බෙප සීමාවේ දී උතුම් උපසම්පදාව ලැබූහ.අනතුරුව සමීප ගම්මාන වූ ඇත්කඳුර හා කුරුඳුගහහැතැක්ම ප්‍රදේශවල දහම් අධ්‍යාපනය වෙනුවෙන් ඇප කැප වී ක්‍රියා කළ උන්වහන්සේ පැවිදි ජීවිතයේ වැදගත් සන්ධිස්ථානයක් වූ වැඩිදුර අධයාපනය සඳහා මාළිගාකන්දේ විද්‍යෝදය පිරිවෙණට ඇතුළත් වූහ. භික්ෂු ජීවිතයට අත්‍යවශ්‍ය ධර්ම ශාස්ත්‍ර හා ප්‍රාචීන භාෂාවන් මැනෙවින් හැදෑරීමට පිරිවෙන් අධ්‍යාපනය උන්වහන්සේට සවිමත් අත්වැලක් විය.ඒ නිසා ම ත්‍රිපිටක බුද්ධ ධර්මය සහ සිංහල, පාළි, සංස්කෘත භාෂා පිළිබඳව ද මනා පරිචයක් ලැබීමට උන්වහන්සේ සමත් වූහ. විද්‍යෝදය පිරිවෙන් ආයතනයේ විශිෂ්ට පැවිදි ගුරුවරුන් වූ වේරගොඩ අමරමෝලි බද්දේගම ශ්‍රී පියරතන දෙනිගස්පේ ප්‍රඥාසර වැනි නා හිමිවරුන්ගේ ගුරු ඇසුර අපේ නා හිමියෝ අදත් කෘතවේදී ව සිහිකරති.අපේ හාමුදුරුවෝ තමන් නිසා ගමටත් සමීප ගම් වලටත් වන මහඟු සේවාව දැත නිතර සතුටු වූහ. කල්‍යාණවංශ මහා නිකායේ උත්තරීතර කාරක සංඝ සභාව මඟින් 1984 දී ගාල්ල උතුරු වැල්ලබඩ පත්තුවේ උප ප්‍රධාන සංඝ නායක පදවියෙන් ද 1998 දී ප්‍රධාන සංඝ නායක පදවියෙන් ද උන්වහන්සේ පුදනු ලැබූහ.ශ්‍රී කල්‍යාණවංශ නිකායේ මහෝපාධ්‍යාය ගෞරව නාමයෙන් ද පිදුම් ලද උන්වහන්සේ තත් නිකායික වෘද්ධතම යතිවරයාණෝ ද වෙති.ගාල්ල ඇත්තිලිගොඩ ශ්‍රී ජිනේන්ද්‍රාරාමාධිපති ගාලු කඩවත් සතර හා තල්පෙ පත්තුවේ ප්‍රධාන අධිකරණ සංඝනායක හීනටිගල පියනන්ද නාහිමියෝ පසුගියදා සිය දිවි මගේ හැත්තෑවන විය සපිරූහ.ගාලු දිස්ත්‍රික්කයේ තිත්තගල්ල ග්‍රාමයේ වැදගත් දම්පති යුවලක් වූ කේ. ඒ. දනෝරිස් හාමි මහතාගේ හා කේ. ඩබ්ලිව්. ඒ. නොනන් හාමි මාතාවගේ පුත්‍රයකු වශයෙන් 1939.12.19 වන දින ගාල්ල, හීනටිගල ග්‍රාමවරයේදී උන්වහන්සේ උපත ලැබූහ.ඇත්තිලිගොඩ ශ්‍රී ජිනේන්ද්‍රාරාමාධිපතිව වැඩ විසූ ගාල්ල කඩවත් සතර හා තල්පෙ පත්තුවේ ද්විතීය සංඝනායක ඇත්තිලිගොඩ ජිනානන්ද නාහිමිපාණන් වහන්සේගේ ආචාර්යත්වයෙන් හා ගාලු පළාතේ ප්‍රධාන සංඝනායක කලේගානේ පඤ්ඤාලෝක නාහිමිපාණන් වහන්සේගේ උපාධ්‍යායත්වයෙන් 1953.11.19 වන දින ශ්‍රී ජිනේන්ද්‍රාරාමයේ දී “හීනටිගල පියනන්ද” යන නමින් ප්‍රවෘජ්‍යා භූමියට ප්‍රවිෂ්ට විය.ගාල්ලේ සුප්‍රසිද්ධ විද්‍යාස්ථානයක් වන ගල්වඩුගොඩ ශ්‍රී විද්‍යාරාජ මහ පිරිවෙණට ඇතුළත්ව මූලික අධ්‍යාපනය ලැබුවේ එවකට එහි පරිවෙණාධිපතිව වැඩ විසූ ගාල්ලේ සුමංගල නාහිමිපාණන් වහන්සේ වෙතිනි. පසු කාලයේ දී කොළඹ දෙමටගොඩ විද්‍යාලංකාර පිරිවෙණින් ද, අදාළ අධ්‍යාපනික සුදුසුකම් ලබා ගත්හ. උසස් අධ්‍යාපනය හැදෑරීම සඳහා කැළණිය විද්‍යාලංකාර විශ්වවිද්‍යාලයට ඇතුළත්ව 1964 දී ශාස්ත්‍රවේදී උපාධිය ලබා ගත්හ.1959 ජුනි 13 වන දින ගාල්ලේ සුමංගල නාහිමිපාණන්ගේ උපාධ්‍යායත්වයෙන් හා ඇත්තිලිගොඩ ජිනානන්ද නාහිමිපාණන් වහන්සේගේ ආචාර්යත්වයෙන් සුපරිශුදෙධීප සම්පත්තියට පත් වූහ.ශ්‍රී ජිනේන්ද්‍රාරාමය සියලු විහාරාංගයන්ගෙන් සම්පූර්ණ කළ නාහිමිපාණෝ අපවත් වී වදාළ තම ගුරු දේවයන් වහන්සේ අනුස්මරණය පිණිස “ඇත්තිලිගොඩ ජිනානන්ද නාහිමි අනුස්මරණ” මහජන පුස්තකාලය ආරම්භ කිරීම ඉතා අගනා මෙහෙයකි.දැනට ගරු නාහිමිපාණන් වහන්සේ ප්‍රදේශයේ අති උදාර මෙහෙවරක් සිදු කරන ලබන, ගාල්ල තරුණ බෞද්ධ සමිතියේ ද, සම්බෝධි සුභ සාධක සංගමයේ ද, ශ්‍රී ලංකා සමාජ සංවර්ධන පදනමේ ද, ඇත්තිලිගොඩ විසාකා කුලඟන සමිතියේ හා ශ්‍රී ජිනේන්ද්‍රාරාම සමගි අන්‍යොන්‍යාධාර සමිතියේ ශ්‍රී ජිනේන්ද්‍රාරාම දහම් පාසලේ අනුශාසකත්වය දරති.1984 සිට ඇත්තිලිගොඩ ශ්‍රී ජිනේන්ද්‍රාරාමාධිපති තනතුරට පත්වීමත්, මාතර දිස්ත්‍රික් දහම් පාසල් ගුරු උපදේශකවරයෙකු වශයෙන් පත් කිරීමත්, වසර 17ක් පමණ ගාල්ල දිස්ත්‍රික් හා ගාල්ල කඩවත් සතර ශාසනාරක්ෂක ප්‍රාදේශීය මණ්ඩලයේ ලේකාධිකාරී වශයෙන් පත්කර ගැනීමත්, අමරපුර සිරි සද්ධම්මවංස මහා නිකායේ ගාල්ල ප්‍රාදේශීය සංඝ සභාවේ ලේකම් තනතුරත්, ගාල්ල කඩවත් සතර හා තල්පේ පත්තුවේ අධිකරණ සංඝ නායක පදවියත්, දැනට ගාල්ල කඩවත් සතර ශාසනාරක්ෂක බල මණ්ඩලයේ උප සභාපති තනතුරත්, “සමස්ත ලංකා සාමවිනිසුරු” පදවියකින් පිදුම් ලැබීමත් ඒවා අතර වේ.සෑම සෙනසුරාදාකම උදේ 8 සිට දවල් 12 දක්වා පොල්ගස්ඕවිට දී, මත්තේගොඩ අත්තනායක මෑණියන් මෙහෙයවන භාවනා පන්ති පැවැත්වේ. මාසයකට වරක් එක් සෙනසුරාදාක උදේ 7 සිට සවස 4 දක්වා ශීල භාවනා වැඩසටහන් පැවැත්වේ.සමථ - විපස්සනා භාවනා සඳහා උපදෙස් ලබා දෙන සහ භාවනාවේ යොදවන මේ වැඩසටහන්වලට ඕනෑම අයකුට සහභාගි වියහැකිය. 011 - 2844788 දුරකථනයෙන් මේ පිළබඳව විමසිය හැකිය.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>01</day>
    </date>
    <link>http://www.dinamina.lk/2010/03/01/_art.asp?fn=f1002283</link>
    <topic>සාධාරණ සාමකාමි මැතිවරණයක්සෑම දෙනාම පිළිගත යුතුය</topic>
    <author>සටහන ධම්මික සෙනෙවිරත්න</author>
    <content>1977 පසුව මේ රටේ ඇති වූ මැතිවරණ ප්‍රචණ්ඩත්වය නැති කිරීමට කාලය පැමිණ තිබේ. ඡන්ද පොලට යන මුල්ම දහදෙනා මරා දැමීම ගිනි අවි පෙන්වා ඡන්ද දායකයන් හා ඡන්ද නියෝජිතයන් එලවා දැමීම ආදී සියලු දේ මුළුමනින්ම නතරවිය යුතු කාලය දැන් එළැඹ තිබේ.මැතිවරණ ප්‍රචණ්ඩත්වය නිසා අහිංසක ජීවිත රැසක් විනාශ විය. මේ තත්ත්වය යටතේ හම්බන්තොටින් ආදර්ශයක් දී ඇත. ඒ නාමල් රාජපක්ෂ මහතා සාමකාමී සාධාරණ මැතිවරණයකට කරන යෝජනාව සියලු දෙනා විසින් ම පිළිගත යුතුය.යහපත් හා නව දේශපාලන සංස්කෘතියක් නිර්මාණය කරගැනීම පිළිබඳ රටට ආදරය කරන මිනිසුන් අතර කාලයක් තිස්සේ කතිකාවක් ගොඩනැඟී ඇත. මේ අවශ්‍යතාවය යම් විශාල ප්‍රමාණයකට දැනටමත් සමාජගතවීද තිබේ. එහෙත්, දශක තුනක් ත්‍රස්තවාදයේ පීඩනයටත්, විනාශයටත් හසුවී තිබූ ලාංකීය සමාජය තුළ මේ කාරණය සේම තවත් බොහෝ සාධනීය දේවල් ද යටපත් ව ගොස් තිබිණි.දැන් ත්‍රස්තවාදයෙන් නිදහස් වී නව දේශයක් ලෙස රට ගොඩනැඟීමේ ගමන ඇරැඹී තිබියදී එලෙස යටපත් ව තිබූ බොහෝ දේවල් වැඩිකල් නොයා සපුරාගත යුතු සමාජමය අවශ්‍යතාවන් ලෙස අප ඉදිරිපිට පවතී. මේ අතරින් මුලින් සඳහන් කළ යහපත් හා නව දේශපාලන සංස්කෘතියක් බිහිකර ගැනීමේ අවස්ථාව සඳහා මුල පුරන්නට සුදුසුම අවස්ථාව අප්‍රේල් 8 දා මහජනතාවට ලැබී තිබේ. ඒ මහ මැතිවරණයයි. නියෝජිතයන් පිරිසක් අලුත් පාර්ලිමේන්තුව තුළ සිටීම අවශ්‍යම කාරණයකි.මේ මැතිවරණය පැවැත්වෙන්නේ ද සමානුපාතික නියෝජන ක්‍රමය යටතේ වීම නිසා ප්‍රතිවාදී අපේක්ෂකයන් සමඟ නොව එකම පක්ෂයක අපේක්ෂකයන් අතර පවා මනාප ලබාගැනීම සඳහා තරඟයක් ඇතිවීම අසාමාන්‍ය තත්ත්වයක් නොවේ. ප්‍රශ්නය ඇත්තේ එය කොහෙත්ම ශිෂ්ට සම්පන්න තරඟයක් නොවන බව අතීත අත්දැකීම් තුළින් පිළිබිඹුව තිබීමයි.කොටින්ම කිවහොත් මේ තරඟය මනාප ලබා ගැනීම සඳහා වන ‘බලු පොරයක්’ බවට පත්ව තිබේ. සමහරු එළිපිටම මේ බලු පොරයට වැටී ඇති අතර තවත් සමහරු අනෙකාට රහසිගතව තම මනාප ගොඩ වැඩිකරගැනීම අරමුණු කරමින් සිය ඡන්ද ව්‍යාපාරය දියත් කරයි. මනාප ක්‍රමය නිසා නිර්මාණය වී ඇති මේ පිළිකුල් සහගත ප්‍රවණතාව මඟ හරවා ගැනීම සම්බන්ධයෙන්ද සන්ධාන අපේක්ෂකයන් ‘අනුරාධපුර ප්‍රතිඥාව‘ මඟින් ලබාදෙන පණිවිඩය සුබ පණිවිඩයකි.මේ සමඟම සිහිපත් කළ යුතු කාරණයක් වන්නේ යහපත් දේශපාලන සංස්කෘතියක් නිර්මාණය කරගැනීමේදී අත්‍යවශ්‍ය කොන්දේසියක් බවට පත්ව ඇති ‘මනාප ක්‍රමය අහෝසි කර ගැනීම සඳහා නව ව්‍යවස්ථාමය ප්‍රතිසංස්කරණ කරා යාමේ අවකාශයද මේ මහමැතිවරණයේදී උදා වී ඇති බවයි. ඊට අවශ්‍ය බලය ඇති පාර්ලිමේන්තුවක් නිර්මාණය කරගැනීමට ජනතාවට පැවරී තිබේ. යහපත් දේශපාලන සංස්කෘතියක් නිර්මාණය කර ගැනීම හුදෙක් මහජනයාට පමණක් සපුරාගත හැකි කාරණයක් නොවේ.ඊට දේශපාලන පක්ෂ හා දේශපාලනඥයින්ගේ සහාය හා කැපවීම ද විශාල ලෙස අවශ්‍ය කරයි. ඇත්තටම මේ කාරණයේදී පෙරමුණ ගත යුත්තේත් ඔවුන්මය. ජනතාවට කළ හැක්කේ ඊට අවශ්‍ය ප්‍රවේශය තම කතිරය මඟින් සලසාලමින් ඉන් පසුවද රටට ආදරය කරන පුරවැසියන් ලෙස ඊට අවශ්‍ය මැදිහත්වීම් කිරීමයි.මේ මහ මැතිවරණයේදී රටට අවශ්‍යම කරන්නා වූ මේ වෙනස ඇති කිරීම සඳහා එක්සත් ජනතා නිදහස් සන්ධානය පෙරමුණ ගෙන තිබේ. එය සතුටට කාරණයකි. මැතිවරණය සඳහා තරඟ කරන සියලු සන්ධාන අපේක්ෂකයන් අනුරාධපුර ජයශ්‍රී මහ බෝ සමිඳුන් අබියසට රැස්ව නිදහස් සාධාරණ හා ආදර්ශවත් මැතිවරණ ව්‍යාපාරයක් සඳහා ප්‍රතිඥා ලබාදෙමින් සිය ඡන්ද ව්‍යාපාරය ආරම්භ කිරීම මෙකී යහපත් වෙනස ඇතිකිරීම සඳහා වැදගත් මුල පිරීමක් බව සඳහන් කළ යුතුයි.මේ ප්‍රතිඥාව හුදු වචන සමූහයකට සීමා නොකරමින් එය අකුරට ආරක්ෂා කිරීමත් එය ශක්තිමත් පදනමක් කරගනිමින් ඉදිරි ක්‍රියාමාර්ග කරා යොමුවීමත් එම අපේක්ෂකයන් වෙත පැවරෙන නොපිරිහෙලා ඉටුකළ යුතු වගකීමකි. රටට ආදරය කරන, පළමුවද , දෙවනුවද, තෙවනුවද මවුබිම මුලින් තබා තීරණ ගන්නා වූ නායකත්වයක් රට බිහි කරගෙන තිබියදී එම නායකත්වය යටතේ රට දිනවන ගමන යාමට නම් එවැනි ජනතා නියෝජිත පිරිසක් ද පාර්ලිමේන්තුවේ සිටිය යුතු වෙයි.මැතිවරණය සඳහා නාම යෝජනා භාරදීමටත් පෙර සිටම ඇතැම් අපේක්ෂකයන් තම ඡන්ද ව්‍යාපාරය ආරම්භ කර ඇති බව දැකගත හැකිවිය. නාම යෝජනා භාරදීමද බොහෝ විට සිදුවන්නේ පෙළපාළි පිළිගැනීම් ආදියද සමඟිනි.එහෙත් මේ සම්ප්‍රදායික ක්‍රියා පිළිවෙතෙන් බැහැර වෙමින් නාම යෝජනා භාරදුන් දා ආගමික කටයුතු , ලේ දන්දීමේ ව්‍යාපාර, ප්‍රජා සේවා සහ පක්ෂ - විපක්ෂ කාටත් කැවුම්, කිරිබත් වලින් සංග්‍රහ කිරීමේ අලුත් සංස්කෘතියක් ඇති කිරීමට හම්බන්තොට දිස්ත්‍රික්කයෙන් මැතිවරණය සඳහා තරඟ කරන නාමල් රාජපක්ෂ තරුණ දේශපාලනඥයා පෙරමුණ ගෙන තිබිණි.රාජපක්ෂ පරපුරේ මෙන්ම රටේ වත්මන් නායකයාද වන සිය පියාණන්ගේ ද ගෞරවය ආරක්ෂා කරමින් තම මැතිවරණ ව්‍යාපාරය සඳහා එබඳු ප්‍රවේශයක් ලබා ගැනීමෙන් ඔහු ලබා දී ඇත්තේ මහඟු ආදර්ශයකි. දේශපාලන තාත්තලාගේ බලය තමන්ට ආරෝපණය කර ගත් ඇතැම් පුත්තු අතීතයේදී හැසිරී ඇති ආකාරය සිහිපත් කරන විට නාමල් ගේ භාවිතාව හැසිරීම සමාජයේ අවධානයට ලක්විය යුතු වෙයි.එක්සත් ජනතා නිදහස් සන්ධානයෙන් මේ මැතිවරණයට තරඟ කරන සෙසු තරුණ හා නවක දේශපාලනඥයන් අතර දේශපාලන ජීවිතයේදී සාර්ථක වර්තමානයක් මෙන්ම ආලෝකවත් අනාගතයක් ද හිමි දක්ෂ - බුද්ධිමත් හා නිර්මාණශීලී චරිත ගණනාවක් සිටී. ඔවුහු දිවයිනේ නොයෙක් ප්‍රදේශවලින් මැතිවරණයට ඉදිරිපත්ව සිටිති.ආදර්ශයක් කොටගත හැකි පියවරුන්ගේ හා පරපුරේ දේශපාලන භූමිකාව ඔස්සේ උදිත ලොකු බණ්ඩාර, රමේශ් පතිරණ, සාගර කාරියවසම්, දිළුම් අමුණුගම , වසන්ත සේනානායක, විදුර වික්‍රමනායක ආදීන්ද වත්මන් දේශපාලන සංස්කෘතියේ අලුත් වෙනස්කම් ඇති කළ හැකි කරු පරණවිතාන වැනි තරුණ බුද්ධිමතුන්ද මේ පාර්ලිමේන්තු මැතිවරණ තරඟ බිමේ සිටී.සෙසු දේශපාලනඥයන්ට මෙන්ම දේශපාලනය පිළිබඳ උනන්දුවක් යොවුන් පරපුරට ද ආදර්ශයක් කොටගත හැකි අලුත් මුහුණු ගණනාවක්ම මේ මැතිවරණය සඳහා තෝරාගැනීමට එක්සත් ජනතා නිදහස් සන්ධානයට හැකිවීමද අගය කළ යුතුය. ශ්‍රී ලංකා නිදහස් පක්ෂයේ අනාගතය තරුණ නියෝජනයෙන් නිර්මාණය වීම පිළිබඳ ශ්‍රීලනිප නායකයාද , රාජ්‍ය නායකයාද වන මහින්ද රාජපක්ෂ ජනාධිපතිතුමා දරන විශ්වාසය සමඟ ද එය හොඳින්ම ගැලපේ. මේ ආදර්ශයන් වලංගු වන්නේ එක්සත් ජනතා නිදහස් සන්ධානයට පමණක්මත් නොවේ.එක්සත් ජාතික පක්ෂයට ද එහිදී විශාල වගකීමක් පැවරේ. හම්බන්තොට දී නාමල් රාජපක්ෂ මහතා ලබා දී ඇති ආදර්ශය නිදසුන් කොට දැක්වූ පරිදිම මෙහිදී ද හම්බන්තොට දිස්ත්‍රික්කයේ දේශපාලනය වෙත හැරී බැලුවහොත් හිටපු ජනාධිපති දිවංගත ආර්.ප්‍රේමදාස මහතාගේ පුත් සජිත් ප්‍රේමදාස තරුණ දේශපාලනඥයා දේශපාලනය කරමින් සිටින ආකාරය එජාපයේ සෙසු දේශපාලනඥයන් ආදර්ශයක් කොටගත යුතු බව සඳහන් කළ හැකිය.මේ තේරුමෙන් අලුත් දේශපාලන සංස්කෘතියක් සඳහා හම්බන්තොටින් මනා ආදර්ශයක් සැපයිය හැකි බව දැන් සිටම පෙනෙන්නට තිබේ. ඒ ආදර්ශය මැතිවරණ ව්‍යාපාරය වඩා උණුසුම් වන ඉදිරි සති කිහිපය තුළ ද බිඳ නොවැටෙනු ඇත යන්න අපගේ විශ්වාසයයි.සම්ප්‍රදායික හා ගඳගසන දේශපාලන සංස්කෘතියක් වෙනුවට නැවුම් හා ලස්සන දේශපාලන සංස්කෘතියක් සඳහා දරන ලද ප්‍රයත්නයන් විරළ වශයෙන් වුවද මින් පෙරත් දැක ගත හැකි විය.ප්‍රබල නිදසුනක් වන්නේ 94’ දී මාතර දිස්ත්‍රික්කය තුළ ඩලස් අලහප්පෙරුම තරුණ දේශපාලනඥයා සිය ඡන්ද ව්‍යපාරය මෙහෙය වූ ආකාරයයි.ඔහු ගොඩ නැඟුවේ මැතිවරණයට තරග කළ සියලු පක්ෂ වලට ඉඩ තිබූ වේදිකාවකි. ඒ වේදිකාව මත සිට තම තමන්ගේ ප්‍රතිපත්ති හා වැඩපිළිවෙළ, පක්ෂ මතවාදය ජනතාව හමුවේ තබන්නට ඔහු හා තරඟ කළ සෙසු විපක්ෂ අපේක්ෂකයන්ට ද ලැබිණි. මේ ආදර්ශය ජනතාව කොපමණ අගය කළේ ද කිව හොත් ඩලස් අලහප්පෙරුම ජනතා නියෝජිතයකු ලෙස පාර්ලිමේන්තුවට තේරී පත් වූයේ මාතර ජනතාවගේ වැඩිම මනාපයෙනි. අද ට සහ හෙටට ද මේ ආදර්ශයන් වලංගු බව කාටත් පිළිගත හැකි කාරණයකි.සමානුපාතික නියෝජන ක්‍රමය යටතේ පැවැත්වෙන මැතිවරණවල දක්නට ලැබෙන තවත් අවලස්සන කාරණයක් වන්නේ මුදල් කන්දරාවක් වැය කළ හැකි අපේක්ෂකයන් පෙරට ඒමේ ප්‍රවණතාවයයි. වැඩිම මුදලක් වැය කිරීමෙන් වැඩිම මනාපයක් ලබා ගත හැකිය යන මිථ්‍යා විශ්වාසය මේ මැතිවරණ ක්‍රමය තුළම කිඳා බැස ඇති සෙයකි. ඉදිරි මැතිවරණය ආශ්‍රිතව සිදු කෙරී ඇති ඇතැම් විමර්ශනයන්ට අනුව ඊට තරග වැදී සිටින සමහර අපේක්ෂකයන්ගේ් ප්‍රචාරක ව්‍යාපෘතින් සඳහා වන වියදම රුපියල් කෝටි 200 ද ඉක්මවන බව සඳහන් වේ. මෙය විමතියකට පත් විය යුතු කාරණයකටත් වඩා පවතින දේශපාලන සංස්කෘතිය තුළ හඳුනාගත හැකි ඛේදවාචකයකි.සිය ප්‍රචාරක ව්‍යාපෘතීන් සදහා තමන් උපයාගත් මුදල් යෙදවීම වරදක්දැයි කිසිවකු ප්‍රශ්න කරන්නට බැරි නැත. එහෙත් එලෙස උපයා ගත් මුදල් හෝ පරිත්‍යාගශීලීන්ගෙන් ලැබෙන මුදල් රටටත් – ජනතාවටත් යහපතක් වන පරිදි යෙද විය හැකි ක්‍රම කොතෙකුත් තිබේදැයි මේ අපේක්ෂකයන්ට ඔවුන්ගේ උපදේශකයන් පෙන්වා නොදෙන්නේ ඇයි ද යන ප්‍රශ්නය අපට තිබේ.මෙපමණ විශාල මුදලකින් තමන් නියෝජනය කරන ප්‍රදේශයේ හෝ දිස්ත්‍රික්කයේ මිනිසුන්ට බලපාන ප්‍රශ්න කොපමණක් විසඳාලිය හැකිද ? ඔවුන්ගේ අවශ්‍යතා කොපමණක් සපුරාලිය හැකිද ? නිදසුන් කිහිපයක් දක්වන්නේ නම් රජයේ වියදමින් නොව තම වියදමින් නිවාස දහස් ගණනක් සාදා දිය හැකියි, මාර්ග සිය දහස් ගණනක් පිළිසකර කර දිය හැකියි. දිස්ත්‍රික්කයේ නොව රටේම ඇති පාසල්වලට ලක්ෂ ගණනක වටිනාකමක් ඇති පුස්තකාල පොත – පත ලබා දිය හැකියි. පානීය ජල ප්‍රශ්න විසඳාලිය හැකියි. සෞඛ්‍ය පහසුකම් ඉහළ නැංවිය හැකියි. මේ නිසා අප කාරුණිකව ඉල්ලා සිටින්නේ එවැනි ක්‍රමවේදයන් කරා යොමු වීමට ඇති හැකියාව පිළිබඳ සොයා බලන ලෙසයි. පාර්ලිමේන්තුවට තේරී පත් වීමෙන් පසු වසර 6 ක කාලයක් පාර්ලිමේන්තුව නියෝජනය කරන්නේ නම් විමධ්‍යගත අරමුදල සඳහා ලැබෙන ප්‍රතිපාදන මෙන් කිහිප ගුණයක් මාසිකව මහජන යහපත උදෙසා වැය කිරීමට මේ මුදල් ඉතිරි කර ගැනීමෙන් හැකි වන බව පෙනී යා යුතුය. මේ මැතිවරණ ක්‍රමය යටතේ කිසිදු ප්‍රචාරක ව්‍යාපෘතියක නොයෙදිය යුතු බවක් මින් අදහස් නොකෙරේ. එහෙත් අනුපාතිකව බලන විට ඉතාමත් අසමබර අන්දමින් අපේක්ෂකයන් අතළොස්සක් පමණක් අති විශාල ධනස්කන්ධයක් ප්‍රචාරක ව්‍යාපෘතීන් සඳහා වැය කිරීම අපරාධයකි.මෙහිදී සඳහන් කළ යුතුම වන මහඟු ආදර්ශයක් හිටපු ශ්‍රී ලංකා ක්‍රිකට් නායක හා මාතර දිස්ත්‍රික් එජනිස අපේක්ෂක සනත් ජයසූරිය කර තිබේ. ඒ නාම යෝජනා භාරදීමෙන් පසු සිදු කෙරෙන සුපුරුදු රිය පෙරහර - පෙළපාළි ආදිය සඳහා මුදල් වැය නොකර රුපියල් ලක්ෂ 5 ක මුදලක් මාතර රෝහලට පරිත්‍යාග කිරීමයි. මේ පරිත්‍යාගය කරන්නේ් මැතිවරණයට ඉදිරිපත් වන නිසාම නොවන බවත් ඔහු කියයි.එය ඔහු තුළ තිබූ අපේක්ෂාවක් සපුරා ගැනීමකි. තවදුරටත් ජයසුරිය සඳහන් කර තිබුණේ සෞඛ්‍ය, අධ්‍යාපන වැනි අත්‍යවශ්‍ය කාරණා සපුරාලීම රජයට පමණක්ම කළ නොහැකි බවයි. දේශපාලනඥයකු ලෙස තමන් හමුවේ ඇති සමාජ වගකීම නිසි ලෙස වටහා ගන්නා ලකුණු ජයසූරිය පළ කර තිබීම අගය කළ යුතුය. තමන් ජනප්‍රිය බව පෙන්වීම සඳහා නිශ්ඵල වියදම් දැරීම අවශ්‍ය නොවන බව ඔහු තේරුම් ගැනීමද වැදගත්ය.මේ උදාහරණ හැරුණු විට මෙතරම් ප්‍රසිද්ධියක් නොලැබුණු තවත් ආදර්ශයන් ද තිබිය හැකිය. ඒ සෑම කාරණයක්ම යහපත් දේශපාලන සංස්කෘතියක් නිර්මාණය කිරීම වෙනුවෙන් දායක කර ගත හැකි වනු ඇත. ප්‍රචාරක කටයුතු වලදී පොලිතීන් භාවිතයෙන් වැළකී සිටීමට ඇතැම් දේශපාලනඥයන් ගත් තීරණ ද අගය කළ යුතුය. එමෙන්ම ඒවා රටට ආදරය කරන මිනිසුන්ගේ ඇගයීමට ලක්ව ඇති බවද ඔවුන් ලැබූ ප්‍රතිචාර වලින් පෙනේ. එය ඉදිරියට ද එසේම වනු ඇත. මනාප ක්‍රමය යටතේ වෙන් වෙන්ව ප්‍රචාරක ව්‍යාපාරයේ යෙදීමෙන් සිදු වන හානිදායක තත්ත්වයන් දේශපාලන පක්ෂ ලෙස සාමූහිකව ප්‍රචාරක ව්‍යාපාරයේ යෙදීමෙන් අවම කර ගත හැකි වන බවද පෙන්වා දිය යුතුය. දිස්ත්‍රික්කයක් සඳහා ඉදිරිපත් වන අපේක්ෂක කණ්ඩායමට එක්ව ප්‍රචාරක ව්‍යාපාරයේ යෙදිය හැකිය. ඡන්දය දෙන්නේ් කාටදැයි තීරණය කරන්නේ ඡන්ද දායකයා විසිනි. දැනටමත් පෙන්නුම් කර ඇති භාවිතාව හා අනාගත භූමිකාව පිළිබඳ කල්පනා කර බැලීමෙන් පසු ඔවුන් සිය තීරණය ගනු ඇත.මැතිවරණ සමයක නගර අලංකරණයට ඇතිවන බලපෑම ගැනද අවධානයට ලක් විය යුතුය. මාර්ග අයිනේ ඇති පෞද්ගලික පොදු තාප්ප බිත්ති වලට පෝස්ටර් වලින් ගැලවීමක් නැත. විචිත්‍ර පෝස්ටර් වලින් සැරසී ගැනීමෙන් ඒවායේ කිසිදු ලස්සනක් ඇති වන්නේ නැත. ඇතැම් අපේක්ෂකයන් වෙනුවෙන් ඇල වෙන පෝස්ටර් වීදි නාම පුවරු පවා වසා ගෙන ඇලවී තිබීම කනගාටුදායක තත්ත්වයකි. ලයිට් කණු වල එතී ඇති පොලිතීන් වැල් ඉවත් කිරීමට එම ආයතන වලට අමතර වෙහෙසක් හා මුදලක්ද වැය වේ. පෝස්ටර් – කටවුට් ඉවත් කිරීම සඳහා පොලීසියට මැතිවරණ දෙපාර්තමේන්තුව මගින් ලබා දෙන මුදල කෝටි ගණනකි.යහපත් දේශපාලන සංස්කෘතියක් නිර්මාණය කර ගැනීමෙන්ම රටේ සියලු ප්‍රශ්න විසදෙන්නේ නැති බව සැබෑය. එහෙත් යුද්ධය දිනා ගනිමින් මහා අභියෝගය ජය ගත් රටට සෙසු අභියෝග දිනා ගැනීමට නම් යහපත් දේශපාලන සංස්කෘතියක් නිර්මාණය විය යුතුමය. අප්‍රේල් 8 දා ඔබ ඉදිරිපිට සිටින්නේ ඔබ විසින් කිසිසේත් පැහැර හැරිය යුතු නැති එකී වගකීම ඉටු කිරීමේ වාරයයි. මෙතෙක් රට දිනා ගත් සියලු ජයග්‍රහණයන්ට සැබෑ අර්ථයක් එක් කරමින් යහපත් දේශයක් නිර්මාණය කිරීමේ ජාතික මෙහෙවර ඇරැඹෙන්නේ එතැනිනි.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>01</day>
    </date>
    <link>http://www.dinamina.lk/2010/03/01/_art.asp?fn=f1002284</link>
    <topic>අත හිත දුන්නොත් පින්</topic>
    <author/>
    <content>කෑගල්ල දිස්ත්‍රික්කයේ වරකාපොළ ප්‍රාදේශීය ලේකම් කොට්ඨාසයට අයත් මදුරපිටිය සුන්දර මෙන්ම සරුසාර ගම්මානයකි.මෙම ගම්මානය ඓතිහාසික ගම්මානයක් වශයෙන් ගම්වාසීන් විසින් හඳුන්වනු ලබති. එයට උදාහරණ ලෙස ඔවුන් දක්වන්නේ බෞද්ධයන් වන්දනීය ලෙස පිළිගනු ලබන පිරිත් පොතේ්විහාර අස්නට ‘මදුරපිටිය’ නාමය එක් වී තිබීමයි. අතීතයේ දරු දැරියන්ට ඉගැන්වීම සඳහා භාවිතා කළ නම් පොතේද මදුරපිටිය ග්‍රාමයේ නම සඳහන් වී තිබීම ඊට තවත් සාක්ෂියක් ලෙස ඔවුහු ඉදිරිපත් කරති.වළගම්බා රජු සැඟවී සිටීම සඳහා රටේ නොයෙකුත් ස්ථානවල සැරිසරද්දී මෙම ‘මදුරපිටිය’ ප්‍රදේශයේද කාලයක් සැඟවී සිට ඇති බවත් ඒ නිසා මදුරපිටිය ඓතිහාසික පුරාවෘත්තවල සඳහන්ව ඇති බවත් ගම්මු අතර විශ්වාසයක් ඇත. මෙම ගම්මානයේ දැනට පවුල් 236ක් සිටින අතර ඒ සෑම පවුලක්ම ගොඩනැගී ඇත්තේ ගොවිතැනත් සමඟය.මෙම ගමෙහි ජීවත්වන පිරිසට තම වැඳුම් පිදුම් කිරීම සඳහා පුදබිමක් නොවීමෙන් කාලයක් තිස්සේ ඔවුන් අපහසු තාවයකට ලක් වී සිටියහ.මෙම ජනතාව එක්වී තමන්ට ඇති අපහසුතාවය මගහරවා ගැනීමට කතිකා කළේ මිට වසර තුනකට පෙරය. තම ගම්මානයේ ස්ථානයක් තෝරාගෙන තමන්ගේම ශ්‍රමය යොදාගෙන විහාරස්ථානයක් ගොඩනැගීමට ඔවුහු තීරණය කළහ.ඒ අනුව ගම්මානය කෙළවර කඳුමුදුනක පිහිටි සුන්දරම ස්ථානයක් ඔවුන් තෝරාගත්හ. එම ඉඩමේ අයිතිකරුවන් වන එස්’ බී. එම්. සෝමපාල සහ එච්. ඩී. නන්දදාස යන මහත්වරු ඉඩමේ අයිතිය ඔප්පුවකින්ම පුදබිම සකස් කිරීම සඳහා පූජා කළහ. එම බිමේ පූජනීය ස්ථාන ඉදිකිරීම සඳහා ගම්වාසීන් තම තමන්ට හැකි පමණ දායකත්ව සැපයූහ.එම විහාරස්ථානයේ මූලිකම අඩුපාඩුව ලෙස ගම්වැසියන් හඳුන්වන්නේ විහාරවාසී හිමිවරුන්ට වැඩ විසීමට ආවාස ගෙයකි. ගම්වාසීන් විසින් තම ශක්ති ප්‍රමාණයෙන් ඉදිකර දී ඇති ආවාස ගෙය අඩුපාඩු රැසකින් සමන්විත වී ඇත. ලී දඬුවලින් සකසා වහළයට ටකරන් අතුරා සකසා ඇති බුදුගෙය තුළ නිර්මාණය කර ඇති කුඩා බුදු පිළිමයකට ඔවුන් වන්දනා මාන කරති. සඳගිරිපව්ව විහාරස්ථානයේ විහාරාධිපති ඉළිඹේ අනෝම හිමියෝ මෙසේ අදහස් දැක් වූහ.මෙම විහාරය මේ තත්ත්වයට ගෙන එන්නට ගමේ වැසියන් විශාල ඟයකත්වයක් ලබා දුන්නා. විහාරස්ථානයට දැනට දායකයන් 550 ක් පමණ සිටිනවා. විහාරයේ ඉදිරි දියුණුව සඳහා දායක මහත්වරුන්ගෙන් ලැබෙන්නේ විශාල සහයීගයක්.මේ ගම්මානයේ වෙසෙන වැඩි පිරිසක් එදිනෙදා ජීවත්වෙන්න රක්ෂාවක් හැටියට කරන්නේ කුලී වැඩ. ගොවිතැන් කරන අයත් ඉන්නවා. පන්සලට අවශ්‍ය මූල්‍ය දායකත්වයක් ලබා දීමට ඔවුන්ට අපහසුයි.මදුරපිටිය ගම්වාසීන්ගේ ශක්තියෙන් ඉදිවූ සඳගිරි පව්ව විහාරස්ථානයේ ඉදිරි දියුණුව සඳහා යම්කිසි දායකත්වයක් ලබා දෙන්නට හැකිනම් එය මහඟු පින්කමකි. එම ගම්වාසීන්ගේ බලාපොරොත්තු මල් ඵල ගන්වන්නකි.සඳගිරිපව්ව විහාරස්ථානයේ ඉදිරි දියුණුව සඳහා යම් මුල්‍ය දායකත්වයක් ලබා දිය හැකි අයෙක් වෙත්නම් මාවනැල්ල සෙලාන් බැංකු ශාඛාවේ 0480 – 02241504 – 101 දරන අංකය සහිත ගිණුමට මුදල් බැර කළ හැකිය.සඳගිරිපව්ව විහාරය, මදුරපිටිය, අල්ගම එහි ලිපිනයයි. 0725378022 හෝ 033568 0333 යන දුරකථන අංක වලින් ඉළිඹේ අනෝම හිමියන් සහ විහාරයේ ප්‍රධාන දායක එච්. ඒ. ජයසේන මහතා සම්බන්ධ කරගත හැකිය.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>01</day>
    </date>
    <link>http://www.dinamina.lk/2010/03/01/_art.asp?fn=f1002285</link>
    <topic>රට සංවර්ධන යුගයකට ගෙන යා හැක්කේ ජනාධිපතිතුමාටයි</topic>
    <author>සාකච්ඡා කෙළේ උදිත ගුණවර්ධන</author>
    <content>ඕනෑම පුද්ගලයකුට, පාර්ශ්වයකට විරුද්ධව චෝදනා එල්ල කරන්න පුළුවන්. චෝදනා එල්ල කරන එක ඉතාමත් පහසු දෙයක්. ලේසියෙන්ම කරන්න පුළුවන් දෙයක්. ඒත් මට ඕනෑ නම් මේ මොහොතේදී ඔබ නොකළ දෙයක්, නොකරන දෙයක්, කළා කියලා චෝදනා එල්ල කරන්න පුළුවන්. ඒත් මට ඒ දේ තහවුරු කරන්න පුළුවන් සාධක නැහැ.අද රටේ ප්‍රජාතන්ත්‍රවාදය නැහැ. ඒකාධිපතිත්වයට රට ගමන් කරනවා කියලා විපක්ෂය ආණ්ඩුවට එල්ල කරන්නෙත් ඔප්පු කරලා පෙන්වන්න බැරි, තහවුරු කරලා පෙන්වන්න බැරි දෙයක්. මේ පිළිබඳ විපක්ෂය මොන විදිහේ චෝදනාවක් එල්ල කළත් ඔවුන්ට එය තහවුරු කරන්න ක්‍රමයක් නැහැ. ඒ නිසා රටේ ප්‍රජාතන්ත්‍රවාදය අනතුරේ. රට ඒකාධිපතිවාදයට ගමන් කරනවා කියලා. විපක්ෂය චෝදනා එල්ල කරනවා නම් ඒක පිළිගන්න බැහැ.රට ඒකාධිපතිවාදයට ගමන් කරනවා නම් නිසි කාලයට නිසි වෙලාවට මහ මැතිවරණ, ජනාධිපතිවරණ තියන්නේ නැහැ. පළාත් සභා මැතිවරණ පවත්වන්නේ නැහැ. ඒත් ජනාධිපති මහින්ද රාජපක්ෂ මහතා මැතිවරණ සියල්ල නිසි පරිදි පැවැත්වූවා. ඒ නිසා රට ඒකාධිපතිත්වයට ගමන් කරනවා කියලා තහවුරු කරලා පෙන්වන්න විපක්ෂයට බැහැ. මීට පෙර පාලන කාලවලදී නම් මැතිවරණ නොපවත්වමින් අවුරුදු හය හතකට මැතිවරණ සිතියම හැකිළුවා. අද එහෙම නෙමෙයි, මහින්ද රාජපක්ෂ ජනාධිපතිතුමා ප්‍රජාතන්ත්‍රවාදය තහවුරු කරමින් රට අලුත් යුගයකට සංවර්ධන යුගයකට, රැගෙන යාමට සුදානමින් ඉන්නේ.යුද්ධය නිමාවීමත් සමඟ දේශපාලන ස්ථාවරභාවයක් ඇති කිරීමත්, සංවර්ධනයක් ඇති කිරීමටත් අවස්ථාව උදා වෙලා තිබෙන්නේ. ඒ නිසා ප්‍රජාතන්ත්‍රවාදය, ජනසම්මතවාදය ගොඩනැගීමට රජයට පුළුවන්කම තිබෙනවා.මම කතා කරන්නේ මාධ්‍යවේදියකු, පුවත්පත් කර්තෘ වරයකු හා මාධ්‍ය ආයතන පරිපාලන නිලධාරියකු හා පොදුවේ මාධ්‍ය ග්‍රාහකයකු ලෙසයි. මාධ්‍ය ආයතනයකට, මාධ්‍යවේදියකුට, මාධ්‍ය සේවකයකුට කවුරුන් හෝ පුද්ගලයකු, කණ්ඩායමක් හෝ ආයතනයකින් ප්‍රහාරයක්, හානියක් සිදු වෙනවා නම් මං ඒ දේ කිසිසේත් පිළිගන්නේ නැහැ. ඒ ආකාරයේ පිළිකුල් සහගත දේ සිදු වෙනවා නම්, ඒ දේ අනුමත කරන්න බැහැ. ඒත් සිදුවීම් වලට සම්බන්ධ අහවල් පිරිස කියලා තහවුරු වෙලා නැහැ. එම තත්ත්වය තුළ මේ හැමදේටම ආණ්ඩුව සම්බන්ධ කරලා විපක්ෂය චෝදනා එල්ල කරන එක පිළිගන්න බැහැ.ඒත් මේ සිදුවීම් පිළිබඳ සාධාරණ පරීක්ෂණ පවත්වලා වැරැදිකරුවන් සොයා දඬුවම් කළ යුතුයි. අද මාධ්‍ය වුණත් ඔවුන්ගේ මධ්‍යස්ථ භාවය, මැදිහත්වීමේ ස්වභාවය පිළිබඳ ජනතාව තුළ ගොඩනඟා ගෙන තිබූ විශ්වාසය බිඳ වැටිලා තිබෙන්නේ. මේ වෙද්දී රාජ්‍ය මාධ්‍ය පමණක් නෙමෙයි, ඊනියා නිදහස් මාධ්‍ය විදිහට පෙනී සිටි පුද්ගලික මාධ්‍යයත් දේශපාලන න්‍යාය පත්‍රවලට අනුගතවයි කටයුතුª කරන්නේ. ඒ තත්ත්වය අපිට පසුගිය ජනාධිපතිවරණය අවස්ථාවේදී ඉතාමත් පැහැදිලි විදිහට දැක ගන්න ලැබුණා. අද මාධ්‍ය සම්බන්ධ අර්බුදයට මේ සෑම දෙයක්ම බලපා තිබෙනවා.රටේ තිබූ ප්‍රචණ්ඩකාරී වටපිටාව දැන් සම්පූර්ණයෙන්ම ඉවත් වෙලා දැන් අවශ්‍ය කරන්නේ අලුත් සංවර්ධන යුගයකට රට රැගෙන යාමයි. එම හැකියාව ශක්තිය හා බලය තිබෙන්නේ ජනාධිපතිතුමාටයි. ඒ නිසා අපි ඉදිරි මහ මැතිවරණයේදී බලය ලබා දිය යුත්තේ ඔහු සමඟ එකට වැඩ කරන්න පුළුවන් පිරිසකටයි. ඒ සඳහා සම්ප්‍රදායික අදහස්වලින් මිදුන අලුත් පිරිසක්ද ජනාධිපතිතුමා සමඟ සිටිය යුතුයි. මේ අදහස ජනාධිපතිතුමා පවා පිළිගන්නවා. ඒ නිසා තමයි මෙතෙක් කල් ක්‍රියාකාරී දේශපාලනයට සම්බන්ධ නොවූ වෘත්තිකයන්, බුද්ධිමතුන් සමාජ ක්‍රියා කාරිකයෝ රාශියක් මෙවර මහ මැතිවරණයට බුලත් කොළය ලාංඡනය යටතේ තරග කරන්නේ.ඒ සියලු කාරණා අනුව කල්පනා කාරීව ජනාධිපතිතුමා සමඟ එකට වැඩ කරන්න පුළුවන් පිරිසක් සමඟ එක්සත් ජනතා නිදහස් සන්ධාන ආණ්ඩුව යළිත් බලය ලබාදිය යුත්තේ.ඒ වගේම රට ඉදිරියට යද්දී රටේ දේශපාලන ස්ථාවරභාවය ඉතා ඉහළින් තිබිය යුතුයි. ඒ විදිහේ දේශපාලන ස්ථාවරභාවයක් රටේ පැවැතිය යුතු නම් පාර්ලිමේන්තුවත් ස්ථාවර විය යුතුයි. ඒ නිසා තමයි එක්සත් ජනතා නිදහස් සන්ධානය 2 / 3 බහුතර බලයක් අවශ්‍ය බව දිගින් දිගටම කියන්නේ. වර්තමානයේදී තිබෙන දේශපාලන තත්ත්වය අනුව සන්ධානයට 2 / 3 බලයක් ලබා ගැනීම ජයගත නොහැකි ඉලක්කයක් විදිහට සලකන්න බැහැ.ඔව්. පැහැදිලිවම අපේ ඉදිරි අවුරුදු හයක පාලන කාලය තුළ මේ ජනතා බලාපොරොත්තු ඉෂ්ට කිරීමට පුළුවන්කම තිබෙනවා. යුද්ධ කාලයේදී සිදු වන්නේ සියලු දේ විනාශ වීම, ඇස්වලට උණු කඳුළු එකතු වීම වගේ කනගාටුදායක දේවල් පමණයි. ඒත් ප්‍රශ්චාත් යුද සමය කියන්නේ එහෙම නෙමෙයි. සියල්ල අලුතින් ගොඩනගන, කඳුළ වෙනුවට සිනහව ගෙන එන සමයක්. ජනාධිපති මහින්ද රාජපක්ෂ මහතාට ඒ පිළිබඳ හොඳ හැකියාවක් තිබෙනවා.සාමාන්‍යයෙන් ලොකු දෙයක් සාර්ථකව ඉෂ්ට කළ නායකයකුට තමයි තවත් ලොකු දෙයක් සාර්ථකව ඉෂ්ට කරන්න පුළුවන්කම ලැබෙන්නේ. කාටවත් ජයග්‍රහණය කරන්න බැහැ කියපු යුද්ධය ජයග්‍රහණය කළ ජනාධිපතිතුමාට, රටේ අනාගතය ජයග්‍රහණය වෙත මෙහෙයවීම දුෂ්කර ඉලක්කයක් නෙමෙයි.ඉදිරි මහ මැතිවරණයේදී ලබන නියත ජයග්‍රහණයත් සමඟ රටට අලුත් යුගයක් ආරම්භ වෙනවා. රටේ ජනතාව අප්‍රේල් 8 වැනිදා තිබෙන මහ මැතිවරණයේදී කිසිසේත්ම ආණ්ඩු පෙරැළියක් බලාපොරොත්තු වෙන්නේ නැහැ. ඒත් ආණ්ඩුව ඇතුළේ වෙනසක් ජනතාව බලාපොරොත්තු වෙනවා.මේ ක්‍රමය වෙනස් කරන්නේ අහවල් දිනයේ කියලා මට ස්ථිර අදහසක් දක්වන්න බැහැ. ඒත් මේ ක්‍රමය සංශෝධනය කළ යුතුයි කියලා පක්ෂ විපක්ෂ බේදයකින් තොරව සමාජය තුළ පොදු අදහසක් මතු වෙලා තිබෙනවා. ආණ්ඩුවක් විදිහට මේ පිළිබඳ අපෙත් අවධානය යොමු වෙලා තිබෙනවා. බොහෝ විට ඉදිරි දේශපාලන ජයග්‍රහණවලින් පසුව ව්‍යවස්ථා සංශෝධනයකට යාමටත් ඉඩක් තිබෙනවා.මං පුද්ගලිකව කල්පනා කරන විදිහට අද රට තුළ ඇති වෙලා තිබෙන බල රණ්ඩුවලට මුල් වෙලා තිබෙන්නේ එම මැතිවරණ ක්‍රමය ඇතුළු දේවලුයි.මගේ ගම රත්නපුර දිස්ත්‍රික්කයේ් ලෙල්ලුපිටිය ප්‍රදේශය. ඒ නිසා තමයි දේශපාලනයට මං මගේ ගම තෝරා ගත්තේ. මගේ ඥාති මිත්‍ර සබඳතා පැතිරී තිබෙන්නේ රත්නපුරයේ. එමෙන්ම මං උපන්න ගමට සේවය කිරීමට ලැබීමත් භාග්‍යක්. රත්නපුර දිස්ත්‍රික්කයේ නාගරිකව දියුණු තත්ත්වයක් තිබුණේ ග්‍රාමීය මට්ටමට සංවර්ධනය ගිහින් නැහැ. මට අවශ්‍ය කරලා තිබෙනවා ගම නගරය කියලා වෙනසක් නැතිව මුළු රත්නපුරයටම පැතිරුණ සංවර්ධනයක් ලබා දෙන්න.මං ශ්‍රීලනිප දේශපාලනය තුළ දීර්ඝ කාලයක් කටයුතු කරනවා. ශිෂ්‍ය අවදියේදී තමයි මං ශ්‍රීලනිප යට සම්බන්ධ වුණේ. එතැන් සිට දිගටම පක්ෂය වෙනුවෙන් කටයුතු කළා. ශ්‍රීලනිප යට බලය නැතිව විපක්ෂයේ සිටි අවදියේදී පවා පක්ෂය අත් නොහැර කටයුතු කළා. ඒ නිසා ශ්‍රීලනිප ය හා මා අතර ඇත්තේ ප්‍රාණ සම සබැඳියාවක්. මේ කාලය ඇතුළත ඇතැමුන් පක්ෂය අත හැර ගියා. යළිත් ආවා. ඒත් මගේ දේශපාලන ප්‍රතිපත්තිය කිසිදු අභියෝගයක් ඉදිරියේ වෙනස් කළේ නැහැ.ඒ නිසා තමයි මං රත්නපුර ජනතාව ඉදිරියට ඇවිල්ලා ඉල්ලන්නේ දිස්ත්‍රික්කයට මගෙන් ඉටු විය යුතු සේවය ඉෂ්ට කිරීමට ජනවරමක් ලබා දෙන්න කියලා.සල්ලි මත පිහිනා ගොස් බලය ලබා ගන්න, පාර්ලිමේන්තු මන්ත්‍රී ධුර ලබා ගැනීමට අවශ්‍යතාවක් මට නැහැ. මට රත්නපුර ජනතාව පිළිබඳ විශ්වාසයක් තිබෙනවා. එදා ඉදන්ම රත්නපුරයේ තිබුණේ වැදගත් ප්‍රබුද්ධ දේශපාලනයක්. එජාප, ශ්‍රීලනිප, කොමියුනිස්ට් කියලා ඒක වෙනස් වුණේ නැහැ. නන්ද එල්ලාවල, සරත් මුත්තෙට්ටුවේගම, ධර්මදාස වන්නිආරච්චි වගේ ජනතා නියෝජිතයෝ ඉතාමත් සුපිරිසුදු දේශපාලනයකුයි කළේ. මගේ බලාපොරොත්තුව ඔවුන් ගිය මඟ ඉදිරියට යමින් දේශපාලන ගමනක් යාමටයි. ඒ සඳහා ජනතා ආශිර්වාදය, ජනතා ප්‍රතිචාරය මාවෙත ලැබෙමින් තිබෙන්නේ. ඒ නිසා මගේ ජයග්‍රහණය මට විශ්වාසයි.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>01</day>
    </date>
    <link>http://www.dinamina.lk/2010/03/01/_art.asp?fn=f1002286</link>
    <topic>පවතින ආර්ථික තත්ත්ව හා අනාගත අභියෝග</topic>
    <author/>
    <content>ආයෝජන මණ්ඩල සභාපති ධම්මික පෙරේරා මහතා ඔක්ස්ෆර්ඩ් සංගමය අමතමින් ශ්‍රී ලංකාව හමුවේ පවතින අනාගත අභියෝග පිළිබඳ රැස්ව සිටි විද්වතුන්, වෘත්තිකයන් සහ සෙසු සම්භාවනීය අමුත්තන් දැනුවත් කළේය.‘බිහිවෙමින් පවතින ආර්ථිකයන් හමුවේ පවතින වර්තමාන හා අනාගත අභියෝග’ යන මැයෙන් සිය දේශනය පවත්වන ලද හෙතෙම, ව්‍යවසායකයකු හා රාජ්‍ය තාන්ත්‍රිකයකු වශයෙන් තමන් සතු පෘථුල දැනුම් සම්භාරය ආශ්‍රයෙන් ශ්‍රී ලාංකීය අත්දැකීම් මැනවින් පැහැදිලි කළේය.ගෝලීය උණුසුම පිළිබඳ මතුව ඇති විවාදාත්මක තත්ත්වය පවතින ආර්ථිකයන් කෙරෙහි දැඩි බලපෑමක් එල්ල කරන බව පවසමින් පෙරේරා මහතා සංවර්ධනය වෙමින් පවතින රටවල වර්ධනය සීමා කිරීම ඔස්සේ ‘’වර්තමානයේ ජීවත් වීම’ සඳහා පවතින මානව අයිතිය උල්ලංඝනය වන බව ලෝක ප්‍රජාව විසින් අවබෝධ කොට ගත යුතු බවද ප්‍රකාශ කෙළේ ය. මේ පිළිබඳ තවදුරටත් කරුණු දක්වමින් හෙතෙම සංවර්ධනය වෙමින් පවතින රටවල සිය ආර්ථිකයන් ව්‍යාප්ත කිරීම සඳහා යොදා ගනු ලබන්නේ තමන් සතු අව පිරිවැයකින් යුතු ශක්ති ප්‍රභවයන් බව පැවැසීය.බිහි වෙමින් පවතින ආර්ථිකයන් පාරිසරික සංරක්ෂණය කෙරෙහි අඩු අවධානයක් දක්වමින් කෙටි කාලීන පැවැත්මක් කෙරෙහි යොමුව ඇති බවත් ඒවා නිතරම කෙටි කාලීන පැවැත්ම ඉලක්ක කොට ගන්නා බවත් ඒ මහතා විස්තර කළේය. සිය කරුණු දැක්වීමෙහි හරය හුවා දක්වමින් හෙතෙම අවධාරණය කෙළේ කාර්මිකකරණය පාරිසරික සංරක්ෂණය සඳහා මාධ්‍යයක් වශයෙන් යොදා ගත හැකි බවත්, බිහි වෙමින් පවතින ආර්ථිකයන් හට යෝග්‍ය වූ තාක්ෂණයන් භාවිත කරමින් පරිසර හිතකාමී අයුරින් තිරසාර සංවර්ධනයක් අත්පත් කරගත හැකි බවත්ය.ශ්‍රී ලංකාවේ තත්ත්වය පිළිබදව විශේෂයෙන් පැහැදිලි කරමින් ඒ මහතා ත්‍රස්තවාදය , සුනාමි ඛේදවාචකය , ඛනිජ තෙල් ආශ්‍රිත ගැටලුව සහ වත්මන් මූල්‍ය අර්බුදය යන කරුණු හේතුවෙන් අතීතයේ දි ආර්ථිකය මුහුණ පෑ අභියෝගයන් විමසුමට ලක් කෙළේ ය. සිය දේශනයේ දී අයෝජන මණ්ඩල සභාපතිවරයා අතීතය පිළිබඳව විමර්ශනාත්මක දෘෂ්ඨියකින් යුතුව ශ්‍රී ලංකාවේ අනාගත ස්වරූපය පිළිබඳ යථාර්ථවාදී විග්‍රහයක් ඉදිරිපත් කළේ ය.ශ්‍රී ලාංකිකයන්ගේ සුබවාදී බව , දරා ගැනීමේ හැකියාව සහ ඉවසීම යන ගුණාංගයන් පිළිබඳ ප්‍රශංසා මුඛයෙන් අදහස් දක්වන ලද පෙරේරා මහතා පැවැසුයේ යුද්ධය නිම කරමින් ජාතියේ සෞභාග්‍යය උදෙසා ජනාධිපති මහින්ද රාජපක්ෂ මැතිතුමන් විසින් ඉටු කරනු ලබන විශිෂ්ට කාර්යභාරය හේතුවෙන් අර්බුදකාරී අතීතයක් සහිත වුවද ශ්‍රී ලංකාව අනාගත ආර්ථික වර්ධනයේ දොරටුව අභිමුවට පැමිණ ඇති බවයි.වසර හැටකට අධික කාලයක් තිස්සේ අප ජාතියෙහි ඒක පුද්ගල ආදායම අමෙරිකානු ඩොලර් 1000ක් හෝ එයට පහළ මට්ටමක පැවතුණා. පසුගිය වසර හතර තුළ ක්‍රියාතක්මක කරන ලද විචක්ෂණශීලී දිළිඳුබව පිටුදැකීමේ ක්‍රමෝපායන් හේතුවෙන් ජාතික ආර්ථිකයෙහි ඒක පුද්ගල ආදායම අමෙරිකානු ඩොලර් 2000 දක්වා වර්ධනය වී තිබෙනවා.වසර 2015 වන විට සහස්‍ර සංවර්ධන ඉලක්කයන් රැසක් අත්පත් කර ගැනීම සඳහා ශ්‍රී ලාංකීය ජාතිය මේ වන විට ක්‍රියාත්මක වෙමින් පවතිනවා. එම නිසා ශ්‍රී ලංකාව සතුව අඩු ආදායම් සහිත අර්බුදකාරී රටක තත්ත්වයේ සිට සදාතනික සාමය සපිරි මධ්‍ය ආදායම් සහිත රටක් දක්වා වර්ධනය වීමේ ඓතිහාසික අවස්ථාව උදා වී තිබෙනවා. යනුවෙන් හෙතෙම වැඩිදුරටත් පැවැසීය.සෘජු විදේශ අයෝජනයන් දිරිගැන්වීම සඳහා ශ්‍රී ලංකාව විසින් දරනු ලබන නිරන්තර ප්‍රයත්නය පිළිබඳව අදහස් දක්වමින් ඒ මහතා පැවැසුවේ විදේශ ආයෝජන සඳහා අතිශය හිතකර වටපිටාවක් ශ්‍රි ලංකාවේ පවතින බවයි. සෘජු විදේශ අයෝජනයන් සඳහා කිසිදු සීමාකාරී සාධකයන් ශ්‍රී ලංකාවේ ක්‍රියාත්මක නොවන අතර විදේශ අයෝජනයන්හී සුරක්ෂිතභාවය ව්‍යවස්ථාව මඟින් තහවුරු කොට තිබෙනවා. එයට අමතරව ශ්‍රී ලංකාව රටවල් 25 කට අධික සංඛ්‍යාවක් සමඟ ආයෝජන සුරක්ෂිතතා ගිවිසුම්වලට එළැඹ ඇති අතර රටවල් 37කට අධික සංඛ්‍යාවක් වෙත ද්විත්ව බදු සහන ලබා දී තිබෙනවා.අයෝජන ප්‍රවර්ධනය සඳහා ශ්‍රී ලංකාවේ පවතින පහසුකම සැලසීමෙ ආයතනය වන අයෝජන මණ්ඩලය ප්‍රතිව්‍යුහගත කිරීම ඔස්සේ වඩාත් ක්‍රියාකාරී අවධානාත්මක දූෂණයෙන් තොර අයෝජන වටපිටාවක් නිර්මාණය වී තිබෙනවා. වසර 2005 සිට 2009 දක්වා වු සිව් වසර තුළ ආයෝජන මණ්ඩලය මඟින් වසර 26 කට අධික කලක් තිස්සේ ආකර්ෂණය කර ගැනීමට සමත් වූ සෘජු විදේශ අයෝජනයන් ප්‍රමාණයක් හිමිකර ගැනීම තුළින් මෙම තත්ත්වය මැනවින් තහවුරු වෙනවා.ලෝක බැංකුව විසින් ලෝක අයෝජන ප්‍රවර්ධන තත්ත්ව සම්මතයන් සම්බන්ධයෙන් ප්‍රකාශිත වාර්තාවේ 2009 වසර සඳහා දකුණු ආසියාවේ අංක 1 ප්‍රවර්ධණ හා පහසුකම් සැලසීමේ ඒජන්සිය වශයෙන් ආයෝජන මණ්ඩලය නම් කොට තිබෙනවා ‘’ යනුවෙන් හෙතෙම තවදුරටත් පැවැසීය.අනාගතය පිළිබඳව සිය අවධානය යොමු කරමින් අදහස් දක්වන ලද පෙරේරා මහතා පැවැසුයේ ශීඝ්‍ර ආර්ථික වර්ධනයක් අත්පත් කර ගැනීම සඳහා උතුරු නැඟෙනහිර පළාත් සංවර්ධන මාධ්‍යයක් වශයෙන් භාවිත කළ හැකි බවයි. මෙම පළාත් දෙක සමස්ත ආර්ථිකය සමඟ යළි ඒකාබද්ධ කිරීම මඟින් රටේ සාගර හා වෙරළ සම්පතෙන් තුනෙක් දෙකක් පමණ සංවර්ධන ක්‍රියාදාමය වෙත ෂවෘත වන බව ඔහු පැවැසීය. තවද මෙතෙක් කලක් නොසලකා හැර තිබූ රටේ තුනෙක් එකක් පමණ වන සශ්‍රීක භූ®මි භාගයක් සමඟින් සමස්ත ජනගහනයෙන් සියයට පහළොවක් පමණ වන ජනතාවක් යළි පිබිදුණු ආර්ථික ක්‍රියාවලිය වෙත දායක කර ගැනීමේ අවස්ථාව ද මේ සමඟ උදා වන බව හෙතෙම අවධාරණය කෙළේ ය.කෙසේ වුවද බටහිර ජාතීන් ආර්ථික අවගමනයකට මුහුණ පෑම හේතුවෙන් මතු වූ ආරක්ෂණවාදය සංවර්ධනය කරා පියනගන ආර්ථිකයන් කෙරෙහි අහිතකර ලෙස බලපානු ඇතැයි හෙතෙම පැවැසීය.ශ්‍රී ලංකාව තුළ සුබවාදී වාතාවරණයක් පැවැතිය ද ලෝක ආර්ථිකය සහ සෙසු බාහිර සාධක මත ශ්‍රී ලංකාවේ අනාගත ස්වරූපය තීරණය වන බවද අප දැන සිටිය යුතුයි. ලෝක ආර්ථිකය යථා තත්ත්වයට පත් කිරීම සඳහා වෙළඳාම ප්‍රමුඛ සාධකය වශයෙන් සැලකුන ද සංවර්ධිත ජාතීන් විසින් අනුගමනය කරනු ලබන වෙළෙඳ ආරක්ෂණ ක්‍රමෝපායන් මඟින් සංවර්ධනය වෙමින් පවතින ආර්ථිකයන් වෙත තවදුරටත් දුෂ්කරතා ඇති කරනු ලබනවා.ශ්‍රී ලංකා පාර්ශ්වයෙන් සලකන කල යුරෝපා සංගමයේ බලපෑම මත ට්ඉර්‍ථ + බදු සහනය අහිමි වීම තුළින් ඇඟලුම් ක්ෂේත්‍රයේ තරගකාරීව කටයුතු කිරීම අපහසු වන අතර එමඟින් සැලකිය යුතු රැකියා ප්‍රමාණයක් අහිමිවීමේ අවදානමක් ද මතු වෙනවා.කෙසේ වුවද සිදුකරන ලද අයෝජනයන්හි සවිමත්බව සහ අපගේ ඇඟලුම් ක්ෂේත්‍රයෙහි විශිෂ්ටත්වය හේතුවෙන් ශ්‍රී ලංකාව බාහිර වටපිටාව යථා තත්ත්වයට පත්කර ගනිමින් මෙම අභියෝගය ලංකාව බාහිර වටපිටාව යථා තත්ත්වයට පත්කරගනිමින් මෙම අභියෝග ජයගනු ඇතැයි මා විශ්වාසය පළ කරනවා.යනුවෙන් හෙතෙම විස්තරාත්මක වශයෙන් පැවැසීය. සිය දේශනය සමාප්ත කරමින් පෙරේරා මහතා ඔක්ස්ෆර්ඩ් සංගමයේ සම්භාවනීය පිරිස වෙත අවසන් වශයෙන් මෙසේ ද පැවැසීය. ‘’එම නිසා ශ්‍රී ලංකාවේ ආර්ථික වර්ධනය කෙරෙහි අහිතකර බලපෑම් ඇති නොවේ යැයි සිතීම එතරම් ප්‍රායෝගික නොවිය හැකියි. නමුත් යථාර්ථවාදී එළැඹුමක් ඔස්සේ විවෘත හා සුබවාදී මානසිකත්වයකින් යුතුව කටයුතු කිරීමෙන් අප හට අපේක්ෂිත සංවර්ධන ඉලක්ක සාක්ෂාත් කරගත හැකි වනු ඇතැයි මා විශ්වාසය පළ කරනවා.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>02</day>
    </date>
    <link>http://www.dinamina.lk/2010/03/02/_art.asp?fn=n1003021</link>
    <topic>ගෑස් මිල වැඩි කිරීමටසමාගම් කළ ඉල්ලීම ඉවතට</topic>
    <author>නුවන් කොඩිකාර හා ප්‍රාර්ථනා වීරසිංහ</author>
    <content>ගෑස් මිල වැඩි නොකිරීමට රජය ඊයේ තීරණය කෙළේ ය. ෂෙල් හා ලාෆ්ස් ගෑස් සමාගම් ගෑස් මිල වැඩි කරන ලෙසට රජයෙන් කළ ඉල්ලීම ප්‍රතික්ෂේප කරමින් එම තීරණය ගනු ලැබීය.ෂෙල් සමාගම රුපියල් 224 කින් සහ ලාෆ්ස් සමාගම රුපියල් 198 කින් සාමාන්‍ය ගෑස් සිලින්ඩරයක මිල වැඩි කරන ලෙසට රජයෙන් ඉල්ලීම් කර තිබිණි.ගෑස් මිල වැඩි නොකිරීමට රජයේ තීරණයට අනුව කිලෝග්‍ර‍්‍රෑම් 12.5 ගෘහස්ථ ෂෙල් ගෑස් සිලින්ඩරයක මිල රුපියල් 1550ක සහ ලාෆ්ස් ගෑස් සිලින්ඩරයක මිල වූ රුපියල් 1421 ක මිල ගණන් වෙනස් නොවන බව වෙළෙඳ අලෙවි සංවර්ධන සමුපකාර හා පාරිභෝගික සේවා ඇමැති බන්දුල ගුණවර්ධන මහතා ප්‍රකාශ කෙළේ ය.රජය ගෑස් මිල ස්ථාවරව පවත්වාගෙන යෑමට තීරණය කළේ මහ මැතිවරණය ඉලක්කකර නොවන බව පවසන ඇමැතිවරයා සිංහල හා හින්දු අලුත් අවුරුද්ද වෙනුවෙන් ජනතාවට සහන සැලසීමේ අරමුණින් බවද කීවේ ය.හෙතෙම මේ අදහස් පළ කෙළේ ගෑස් මිල සංශෝධනය පිළිබඳ මාධ්‍ය දැනුවත් කිරීම සඳහා වෙළෙඳ අමාත්‍යාංශයේ ඊයේ (01) පැවැති මාධ්‍ය හමුවේදීය.ඉකුත් නොවැම්බර් මාසයේ සිට ෂෙල් හා ලාෆ්ස් සමාගම් විවිධ මිල ගණන් වලින් ගෑස් මිල ඉහළ දැමීමට පාරිභෝගික අධිකාරියෙන් ඉල්ලීම් කර ඇතත් යුද්ධය නිම වීමෙන් පසු ජනතාවට සහන සැලැසීම රජයේ වගකීම බැවින් ගෑස් මිල ඉහළ නොදමා අඛණ්ඩව මාස 06ක් ගෑස් මිල වෙනස් නොකර පවත්වාගෙන ආ බවද ඇමැතිවරයා මෙහි දී පැවැසීය.සමාගම් ඉල්ලූ මිල වැඩි වීම නොදීම නිසා ෂෙල් සමාගම පාරිභෝගික අධිකාරියෙන් රුපියල් මිලියන 1.4 ක වන්දියක් ඉල්ලා ශ්‍රේෂ්ඨාධිකරණයේ නඩු පවරා තිබෙන බවද ඒ මහතා ප්‍රකාශ කෙළේ ය.රජය මැදිහත් වීම් නොකර සමාගම්වලට අවශ්‍ය පරිදි ගෑස් මිල ඉහළ දැමීමට ඉඩ ලබා දුන්නේ නම් ජනතාවට දරාගත නොහැකි මිලකට මේ වන විට ගෑස් සිලින්ඩරයක් ගැනීමට සිදුවන බවද ඇමැතිවරයා කීවේය.මේ අවස්ථාවට පාරිභෝගිකසේවා අධිකාරියේ සභාපති රූම් මර්ෂුක් මහතා ඇතුළු නිලධාරිහු රැසක් ද සහභාගී වී සිටියහ.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>02</day>
    </date>
    <link>http://www.dinamina.lk/2010/03/02/_art.asp?fn=n1003022</link>
    <topic>බිම් බෝම්බ ගැළවීම කඩිනම් කිරීමටචීන රජයෙන් මිලියන 50ක උපකරණ</topic>
    <author>නුවන් කොඩිකාර</author>
    <content>බිම්බෝම්බ ඉවත් කිරීමේ කාර්යය කඩිනම් කිරීමට චීන රජය රුපියල් මිලියන 50ක් වටිනා උපකරණ තොගයක් ශ්‍රී ලංකා රජයට ඊයේ (01) පරිත්‍යාග කෙළේ ය.එම අවස්ථාව සංකේතවත් කරමින් ශ්‍රී ලංකාවේ චීන තානාපතිනී යැන්ගි සුපීන් මහත්මිය අදාළ උපකරණ කට්ටලයක් අගමැති රත්නසිරි වික්‍රමනායක , යුද හමුදාපති ලුතිනල් ජනරාල් ජගත් ජයසූරිය මහත්වරුන්ට අගමැති කාර්යාලයේදී ඊයේ (01) පිරිනැමුවා ය.බිම්බෝම්බ ඉවත් කිරීමේ කාර්යය කඩිනම් කිරීමට චීන රජය ලබාදෙන සහයට රජයේ ස්තූතිය පිරිනමන බව මෙහිදී අගමැතිවරයා තානාපතිනිය ඇතුළු නිලධාරින්ට පැවසී ය.චීන රජය හා ශ්‍රී ලංකා රජය අතර දීර්ඝ කාලයක සිට දැඩි මිත්‍රත්වයක් තිබූ බවත්, මෙවැනි ක්‍රියාවලින් එම සම්බන්ධතාව ශක්තිමත් වන බවත් ඒ මහතා කීය.චීන රජයේ ආධාර යොදාගෙන බිම්බෝම්බ ඉවත් කිරීම කඩිනම්කර, නැවත පදිංචි කිරීම සිදු කරන බවද හෙතෙම කීය. බිම්බෝම්බ ඉවත් කිරීමට යොදා ගන්නා ඇඳුම් , හිස් වැසුම්, සපත්තු ඇතුළු උපකරණ මේ ආධාර තොගයට ඇතුළත් ය.යුද හමුදාවේ ඉංජිනේරු බළකායේ ප්‍රධානී බ්‍රිගේඩියර් උදය නානායක්කාර, ජාතිය ගොඩනැගීමේ අමාත්‍යාංශයේ ලේකම් කේ.කේ. කුමාරසිරි මහත්වරුන් ඇතුළු නිලධාරිහු රැසක්ද මේ අවස්ථාවට සහභාගි වී සිටියහ.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>02</day>
    </date>
    <link>http://www.dinamina.lk/2010/03/02/_art.asp?fn=n1003023</link>
    <topic>‘ශ්‍රී ලාංකීය දේශපේ‍්‍රමී ජනතාවමිලිබෑන්ට හොඳ පාඩමක් උගන්වනවා’</topic>
    <author>මහින්ද අලුත්ගෙදර</author>
    <content>කොටි හිතවාදි කණ්ඩායම් වෙත උඩගෙඩි දෙන ඩේවිඩ් මිලිබෑන්ට ලෝකයේ කිසිදු තැනකින් ඉගෙන නොගත් පාඩමක් ශ්‍රී ලාංකීය දේශපේ‍්‍රමී ජනතාව උගන්වනු ඇතැයි ජාතික නිදහස් පෙරමුණේ නායක හා පාර්ලිමේන්තු මන්ත්‍රී විමල් වීරවංශ මහතා පැවැසීය. ශ්‍රී ලංකාවට අත තැබීමට කිසිවෙකුටත් ඉඩ නොදෙන බව කී මන්ත්‍රීවරයා කිසියම්පුද්ගලයකු හෝ කණ්ඩායමක් එසේ උත්සාහයක නිරත වන්නේ නම් එය හුදෙක්ම සිහිනයක් පමණක් බවද අවධාරණය කෙළේ ය. මන්ත්‍රීවරයා මේ බව කියා සිටියේ කොළඹ බෞද්ධාලෝක මාවතේ පිහිටි ශ්‍රී ලංකාවේ බ්‍රිතාන්‍ය මහ කොමසාරිස් කාර්යාලය ඉදිරිපිට දි ඊයේ (1) පැවැති උද්ඝෝෂණයකට එක්’ වෙමිනි.ප්‍රජාතන්ත්‍රවාදය හා මානව හිමිකම් සම්බන්ධයෙන් ශ්‍රී ලංකාව තුළ තවමත් ගැටලු පවතින බව පවසමින් ලෝක දෙමළ සංසදය විසින් පසුගියදා ලන්ඩන් නුවරදී සංවිධානය කළ සම්මේලනය සඳහා එරට විදේශ ඇමැති ඩේවිඩ් මිලිබෑන් සහයෝගය දැක්වීමට එරෙහිව මේ උද්ඝෝෂණ ව්‍යාපාරය පැවැති අතර ඉන් අනතරුව බ්‍රිතාන්‍ය අගමැතිවරයා වෙත ඉදිරිපත් කිරීමට විශේෂ සංදේශයක්ද බාර දෙන ලදී. විමල් වීරවංශ මහතා ශ්‍රී ලංකාවේ බ්‍රි‍්‍රතාන්‍ය මහ කොමසාරිස් කාර්යාලයේ දෙවැනි ලේකම්වරයා වෙත එම සංදේශය බාර දුන්නේ ය.ඩේවිඩ් මිලිබෑන් හා ගෝර්ඩන් බ්‍රවුන් වැනි පුද්ගලයන් කොටි ත්‍රස්තවාදීන්ට පණ දීම සඳහා දරන උත්සාහයට එරෙහි මේ උද්ඝෝෂණ ව්‍යාපාරය සංවිධාන කළ බවත් බ්‍රිතාන්‍ය රජය තවදුරටත් එවැනි ක්‍රියාමාර්ගවල නිරත වීමෙන් වැළකී සිටිනු ඇතැයි විශ්වාස කරන බවත් වීරවංශ මහතා කීවේ ය.බෙදුම්වාදයට පණ දීම සම්බන්ධයෙන් හීන දකිනවා නම් එය සැබෑ වන්නට ඉඩ නොදෙන බව සඳහන් කළ වීරවංශ මහතා මේ ආකාරයට බෙදුම්වාදය සඳහා උඩගෙඩි දෙමින් ඔවුන් උත්සාහ ගන්නේ කොටි ත්‍රස්තවාදීනගේ පණ බේරා ගැනීමට බවද කීය.ත්‍රස්තවාදය තුරන් කළ පසු බ්‍රිතාන්‍යයේ වෙසෙන දෙමළ ජනතාවගෙන් ඡන්දය ලබා ගැනීමට ඔවුන් උත්සාහ ගන්නා බව පෙන්වා දුන් ඒ මහතා ශ්‍රී ලංකාව හා බ්‍රිතාන්‍ය අතර තිබෙන සබඳතාව දිගින් දිගටම පවත්වා ගැනීමට නම් මෙවැනි ක්‍රියාමාර්ග වලින් ඉවත් වියයුතු බවද අවධාරණය කෙළේ ය.ජාතික නිදහස් පෙරමුණ විසින් සංවිධානය කරන ලද උද්ඝෝෂණ ව්‍යාපාරය සඳහා විශාල පිරිසක් සහභාගී වූ අතර බ්‍රිතාන්‍ය පාර්ලිමේන්තුව කොටි ගුහාවක්ද , ශ්‍රී ලංකාවට අත නොතබනු , අපේ සටන ලෝක සාමයට තොපේ සටන ලෝක ඊළමට යනුවෙන් නම් කළ පුවරු රැගෙන උද්ඝෝෂණකරුවෝ උද්ඝෝෂණයේ නිරත වූහ.මොහොමඩ් මුසම්මිල් , බස්නාහිර පළාත් සභා මන්ත්‍රී රොජර් සෙනෙවිරත්න මහත්වරුන් ඇතුළු පිරිසක් මේ අවස්ථාවට එක්ව සිටියහ.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>02</day>
    </date>
    <link>http://www.dinamina.lk/2010/03/02/_art.asp?fn=n1003024</link>
    <topic>ගුවන් හමුදාවට 59 යි</topic>
    <author/>
    <content>ශ්‍රී ලංකා ගුවන් හමුදාව සිය 59 වැනි සංවත්සරය අද (02) අභිමානවත් අයුරින් සමරයි.රාජකීය ලංකා ගුවන් හමුදාව ලෙසින් 1951 මාර්තු 02 දා ස්ථාපිත වූ මෙරට ගුවන් හමුදාව වර්තමානය වන විට ලොව කිසිදු ගුවන් හමුදාවකට නොදෙවෙනි අයුරින් අති දක්ෂයන් ලෙස දැයේ ආරක්ෂාව ස්ථාපිත කිරීමට දායක වී සිටී.වසර තිහකට අධික කාලයක් පැවැති කොටි ත්‍රස්තවාදය ශ්‍රී ලංකා භූමියෙන් මුලිනුපුටා දැමීමේ කාර්යය සාර්ථක කැර ගැනීමට පෙර ගමන්කරුවා ලෙස කටයුතු කළ ශ්‍රී ලංකා ගුවන් හමුදාව පිරිස් බලය , නවීන තාක්ෂණ මෙවලම් හා දක්ෂතා වැඩි දියුණු කරගනිමින් සිය කාර්යය තවදුරටත් මැනවින් ඉටු කරනු ලබයි.එයාර් චීෆ් මාර්ෂල් රොෂාන් ගුණතිලක මහතාගේ උපදෙසින් ත්‍රස්තවාදය නිමා කිරීමේ කාර්යය මැනවින් ඉටු කළ ශ්‍රී ලංකා ගුවන් හමුදාව මාතෘ භූමියේ අවශ්‍යතාව හොඳින් හඳුනාගෙන සාමය ස්ථාපිත කිරීමට ක්‍රියා කෙළේ ය.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>02</day>
    </date>
    <link>http://www.dinamina.lk/2010/03/02/_art.asp?fn=n1003025</link>
    <topic>වැලිඅමුණ ගේ ට්‍රාන්ස්ෆේරන්සියට කෝටි 18ක විදේශ ආධාර</topic>
    <author/>
    <content>නීතීඥ ජේ. සී. වැලිඅමුණ මහතාගේ ප්‍රධානත්වයෙන් මෙරට ක්‍රියාත්මක වන ප්‍රමුඛ පෙළේ රාජ්‍ය නොවන සංවිධානයක් වන ට්‍රාන්ෆේරන්සි ඉන්ටර් නැෂනල් ආයතනයට පසුගිය වසරේ ජනවාරි සිට මේ දක්වා රුපියල් දස ලක්‍ෂ 179 ක (කෝටි 17.9) විදේශ ආධාර ලැබී ඇති බව එම සංවිධානයේ ගිණුම් වාර්තා පෙන්වා දෙයි.පසුගිය වසරේදී ලැබී ඇති විදේශ ආධාර ප්‍රමාණය රුපියල් දස ලක්‍ෂ 110 ක් (කෝටි 11ක්) වන අතර පසුගිය මාස දෙකේදී පමණක් රුපියල් දස ලක්‍ෂ 69 ක් (කෝටි 6.9) ලැබී ඇත. නෝර්වේ ස්වීඩනය සහ ඇමෙරිකා එක්සත් ජනපදය යන රටවලින් ට්‍රාන්ස්ෆේරන්සි ඉන්ටර්නැෂනල් ආයතනයට මේ මුදල් ලැබී ඇත.ට්‍රාන්ස්ෆේරන්සි ඉන්ටර්නැෂනල් ආයතනය මගින් ක්‍රියාත්මක කෙරෙන විවිධ වැඩසටහන් හරහා මුදල් ලබාගෙන ඇති අතර මැතිවරණ නිරීක්‍ෂණ කටයුතු සඳහා මේ ආයතනය ක්‍රියාත්මක වුවත් ඒ වෙනුවෙන් කිසිදු මුදලක් ලැබී නොමැති වීම මේ වාර්තාවේ විශේෂත්වයකි.සෞඛ්‍ය අධ්‍යාපනය ජාතික ඒකාබද්ධතාව සම්මාන සඳහා ෆෙඩ්‍රික් ඊබට් පදනමෙන් රුපියල් 6,40,000ක් මේ සඳහාම පෞද්ගලික පරිත්‍යාගශීලින්ගෙන් රු.290,000ක් ආරක්ෂක ප්‍රවර්ධන කටයුතු සඳහා රු.1421,220 ක් ක්‍රමෝපාය සැලසුම් කටයුතු සඳහා ස්වීඩන් ජාත්‍යන්තර සංවර්ධන ආයතනයෙන් රු.31,995,787 ක් මේ සඳහාම නෝර්වේ විදේශ කටයුතු අමාත්‍යංශයෙන් රු.9,764,573ක්, හෙල්වටාස් පදනමෙන් රු.2,700,000ක් ද 2008 වසර්දී ලැබී ඇත.මීට අමතරව ගවේශනාත්මක පුවත්පත් කලාව පිළිබඳ වැඩමුළු පැවැත්වීම, ආරක්ෂක ප්‍රදානයන්, වතුකරයේ ප්‍රජා සංවර්ධන කටයුතු බීජ පුරෝහණය හුවමාරු වැඩසටහන්, රාජ්‍ය නිලධාරීන්ගේ ධාරිතා වර්ධනය, පළාත් පාලන ආයතනවල වැඩසටහන් සඳහා ආදී වශයෙන් විවිධ ශීර්ෂයන්ට රු.69,189,458ක මුදලක් 2000 වසරේදී ට්‍රාන්ෆේරන්සි ඉන්ටර්නැෂනල් ආයතනයට ලැබී ඇත.ස්වීඩන් නෝර්වේ සහ ඇමෙරිකා එක්සත් ජනපදයේ විවිධ ආයතනවලින් ට්‍රාන්ස්ෆේරන්සි ඉන්ටර්නැෂනල් ආයතනයට මේ මුදල් ලැබී තිබේ.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>02</day>
    </date>
    <link>http://www.dinamina.lk/2010/03/02/_art.asp?fn=n1003026</link>
    <topic>දරු දැරි දෑස් පාදන්නටරජ ගෙදරින් තුටු පඬුරක්....</topic>
    <author>සටහන -ඇම්. පී. සරත් පොළොන්නරුව දිසා සමූහ</author>
    <content>මෙරට පළමු පුරවැසි කාන්තාව මෙන්ම සේවා වනිතා සභාපතිනි ජනාධිපති ආර්යා ශිරන්ති රාජපක්ෂ මැතිනියගේ සංකල්පයකට අනුව හිඟුරක්ගොඩ ප්‍රදේශයේ ජනතාව වෙනුවෙන් විශේෂ සද්කාරක වැඩපිළිවෙළක් ඊයේ (1) හිඟුරක්ගොඩ ගුවන් හමුදා කඳවුරේදී සිදුකෙරුණි.ශිරන්ති රාජපක්ෂ මැතිණියගේ සංකල්පයකට අනුව හිඟුරක්ගොඩ ගුවන් හමුදා කඳවුරු පරිශ්‍රයේදී ජාත්‍යන්තර පෙර පාසලක් ආරම්භ කිරීම, ආබාධිත ගම්වැසියන් සහ ගුවන් හමුදා සාමාජිකයන්ගේ පවුල්වල අය වෙනුවෙන් රෝද පුටු පරිත්‍යාග කිරීම, ගම්බද දරුවන් සඳහා ශිෂ්‍යත්ව ප්‍රදානය කිරීම, ගැබිනි මාතාවන්ට අවශ්‍ය උපකරණ කට්ටල බෙදාදීම සහ ගුවන් හමුදා සෙබලු වෙනුවෙන් පොලී රහිත නිවාස ණය ලබාදීම එම සද්කාර්යයේ සුවිශේෂී අංගයන් වෙයි.ඊයේ පෙරවරු 10.00 ට පමණ ශිරන්ති රාජපක්ෂ මැතිනිය, ආරක්ෂක මාණ්ඩලික ප්‍රධානී ගුවන් හමුදාපති එයාර් චීප් මාෂල් රොෂාන් ගුණතිලක, ගුවන් හමුදා සේවා වනිතා ඒකකයේ සභාපතිනි නෙළුම් ගුණතිලක, හිඟුරක්ගොඩ ගුවන් හමුදා කඳවුරේ අණදෙන නිලධාරි ගෲප් කපිතාන් ඩී. කේ. වනිගසූරිය මහත්ම මහත්මීන්ගේ ප්‍රධානත්වයෙන් එම උත්සවය ආරම්භ කෙරුණි.ගුවන් හමුදා සාමාජිකයන්ගේ ඥාතීන් සහ හිඟුරක්ගොඩ එම කඳවුර අවට පදිංචි ගම්වාසීන්ද උත්සව අවස්ථාවට සහභාගි වී සිටියහ.ගුවන් හමුදා නිල නිවාසයක ඉතා කුඩාවට පවත්වාගෙන ගොස් තිබූ එම පෙර පාසල ජාත්‍යන්තර පෙර පාසලක් බවට පත්කිරීමේ අදහස ක්‍රියාත්මක වූයේ ශිරන්ති රාජපක්ෂ මැතිනියගේ අදහසකට අනුවය. රුපියල් ලක්ෂ 52 ක වියදමින් දරුවන්ට අවශ්‍ය සියලු පහසුකම්වලින්සමන්විතව එම ජාත්‍යන්තර පෙර පාසල ඉදිකර තිබෙන්නේ හිඟුරක්ගොඩ ගුවන් හමුදා කඳවුරු පරිශ්‍රයේය.සේවා වනිතා ඒකකයේ සහ රජයේ වියදමින් එම පෙර පාසල ඉදිකර තිබේ. ඉංග්‍රීසි මාධ්‍යයෙන් අධ්‍යාපන කටයුතු සිදුවූවත් සිංහල අනිවාර්යයෙන්ම ඉගැන්වීම මෙහි සිදුකෙරේ.තවද මේ පෙර පාසලේ ඇති සුවිශේෂීයත්වය වන්නේ ජාත්‍යන්තර පෙර පාසලක් වූවත් මෙහි පවතින ග්‍රාමීය පාරිසරික වටපිටාවයි. ග්‍රාමීය සෞන්දර්යාත්මක ස්ථාන සහ ගෙවතු, වී බිස්ස, හේන් රකින පැල්පත් ආදිය මෙන්ම නාට්‍ය කලාවට අවශ්‍ය අංගද මෙහි ඉදිකර තිබීම තවත් සුවිශේෂීයත්වයකි.දරුවන් වෙනුවෙන් පාලිකාවන් සිවුදෙනෙකු මේ පෙර පාසලේ යොදා ඇත. ඊයේ ශිරන්ති රාජපක්ෂ මැතිණියගේ ප්‍රධානත්වයෙන් දරුවන් 82 ක් එහි ලියාපදිංචි කරනු ලැබිණි.හිඟුරක්ගොඩ කඳවුරේ ගුවන් හමුදා සාමාජික සාමාජිකාවන්ගේ දරුවන් මෙන්ම කඳවුර අවට ගම්මානවල පදිංචි ගම්වැසියන්ගේ දරුවන්ද එහි අධ්‍යාපනය ලැබීමට වරම් ලබා ඇත.ශිරන්ති රාජපක්ෂ මැතිනියට ඊයේ දිනය ඉතාමත් සතුටු දිනයක් විය. පෙර පාසලේ දරුවන් පිරිවරාගෙන ඇය ඊයේ පෙරවරුවම එම ජාත්‍යන්තර පෙර පාසල තුළ ගත කළා ය. සිංහල, දෙමළ, මුස්ලිම් ඇතුලු සියලු දරුවන් ඇයගෙන් තෑගි ලබාගෙන සතුටු වූ අතර එම පුංචි දරු පැටව් විසින් ඉදිරිපත් කළ නැටුම් ගැයුම් වැයුම්වලින් ජනපති ආර්යාවට උපහාර දැක්වූයේ ඔවුන් වෙනුවෙන් විශාල සද්කාර්යයක් කළ ජනපති ආර්යාවට කෘතගුණ සැලැකීමක් වශයෙනි.ජාත්‍යන්තර පාසලට අවශ්‍ය උපකරණ පරිගණක සේවා වනිතා ඒකකයේ මෙන්ම දෙමාපියන්ගේ පරිත්‍යාගද විය. දරුවන් වෙනුවෙන් ඉදිකර ඇති අලංකාර උද්‍යානය මෙන්ම එම ගොඩනැඟිල්ල තැනීමට ගුවන් හමුදා සාමාජිකයන්ගේ සහ ගම්වැසියන්ගේ ශ්‍රමය ලැබී තිබීම විශේෂ කරුණකි.හිඟුරක්ගොඩ ප්‍රදේශයේ සෙසු පාසල්වල අධ්‍යාපනය ලබන දරුවන් මෙහිදී විශේෂ ශිෂ්‍යත්ව ලබා ගත්හ.හිඟුරක්ගොඩ ගුවන් හමුදා කඳවුරේ වෛද්‍ය නිලධාරිනී වෛද්‍ය කුමාරි දිසානායක මහත්මිය උත්සව අවස්ථාව අමතමින් සේවා වනිතා සභාපතිනී ශිරන්ති රාජපක්ෂ මැතිණිය මේ රටේ රණවිරු පවුල්වල මෙන්ම රටේ ජනතාවගේ පවුල්වල සුබසාධනය වෙනුවෙන් කරගෙන යන වැඩසටහන අගය කළ අතර ඊයේ ආරම්භ කළ ජාත්‍යන්තර පෙර පාසල් වැඩපිළිවෙළද ඉතාමත් සාර්ථක මෙන්ම දරුවන්ගේ අනාගතය වෙනුවෙන් ඉටුකෙරෙන විශේෂ සද්කාර්යයක් බවද පැවැසුවාය.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>02</day>
    </date>
    <link>http://www.dinamina.lk/2010/03/02/_art.asp?fn=n1003027</link>
    <topic>එජාප මන්ත්‍රීන් 18 දෙනාගේ අයිතිවාසිකම් පෙත්සමවගඋත්තරකරුවන්ගෙන් උපදෙස් ලබා ගැනීමට</topic>
    <author>නෙල්කා මැදගෙදර</author>
    <content>තමන්ට ලබා දී තිබූ ආරක්ෂාව ඉවත් කිරීමට එරෙහිව එක්සත් ජාතික පක්ෂයේ හිටපු පාර්ලිමේන්තු මන්ත්‍රීවරු දහඅට දෙනකු ගොනු කළ මූලික අයිතිවාසිකම් පෙත්සම සම්බන්ධයෙන් වගඋත්තරකරුවන්ගෙන් උපදෙස් ලබා ගැනීම සඳහා ශ්‍රේෂ්ඨාධිකරණය නීතිපතිවරයාට ඊයේ (1) කල් ලබා දුන්නේය.එම පෙත්සම සම්බන්ධයෙන් තමාට ලැබී ඇත්තේ සීමිත උපදෙස් කිහිපයක් බවට නීතිපතිවරයා වෙනුවෙන් පෙනී සිටි රජයේ නීතිඥ විවේකා සිරිවර්ධන ද සිල්වා මහත්මිය අධිකරණයට දැනුම් දීමෙන් අනතුරුව ශ්‍රේෂ්ඨාධිකරණය මෙම අවසරය ලබා දුන්නේය.පෙත්සම මාර්තු මස 5 වැනිදා නැවත කැඳවීමට තීරණය කෙරිණි. එක්සත් ජාතික පක්ෂයෙහි හිටපු පාර්ලිමේන්තු මන්ත්‍රීවරුන් වන කරු ජයසූරිය, තිස්ස අත්තනායක, රවි කරුණානායක, ගාමිණී ජයවික්‍රම පෙරේරා, ඒ. එල්. එම්. අබ්දුල් කාදර්, අකිල විරාජ් කාරියවසම්, එම්. එල්. පෙරේරා, දිනේෂ් ගන්කන්ද, විජේදාස රාජපක්ෂ, ඒ. ඩී. බණ්ඩාර, රේණුකා හේරත්, පාලිත රංගේ බණ්ඩාර, කබීර් හෂීම්, දොස්තර ජයලත් ජයවර්ධන, තලතා අතුකෝරාල, ගයන්ත කරුණාතිලක සහ එඩ්වඩ් ගුණවර්ධන මහත්ම මහත්මීන් විසින් මේ පෙත්සම ඉදිරිපත් කරනු ලැබ තිබුණි.පොලිස්පතිවරයා, ඇමැති ආරක්ෂක අංශයෙහි නියෝජ්‍ය පොලිස්පතිවරයා, එහි අධ්‍යක්ෂවරයා, ආරක්ෂක අමාත්‍යාංශ ලේකම්වරයා, මැතිවරණ කොමසාරිස්වරයා සහ නීතිපතිවරයා පෙත්සම ම¼ඟින් වගඋත්තරකරුවන් කොට ඇත.නිමල් ගාමිණී අමරතුංග, පි. ඒ. රත්නායක, චන්ද්‍රා ඒකනායක යන ශ්‍රේෂ්ඨාධිකරණ විනිසුරු මඩුල්ල ඉදිරියෙහි මෙම පෙත්සම කැඳවිණි.පෙත්සම්වරුවන් සඳහන් කර සිටියේ පාර්ලිමේන්තු මන්ත්‍රීවරුන්ගේ ආරක්ෂාව ඉවත් කිරීමට වගඋත්තරකරුවන් කටයුතු කළ බවය. එක් අයෙකුට පොලිස් නිලධාරීන් 04 දෙනකුගේ ආරක්ෂාව හිමි බවට පෙත්සම්කරුවෝ සඳහන් කර සිටිති.එසේම පාර්ලිමේන්තුව විසිරුවා හැරියද ඊළඟ මැතිවරණය පවත්වා ප්‍රතිඵල ගැසට් මඟින් ප්‍රකාශ කරන තෙක් පෙර පාර්ලිමේන්තුවෙහි මන්ත්‍රීවරු ලෙස කටයුතු කළ තමන් එම මන්ත්‍රී ධුරවලට හිමි වරප්‍රසාද හිමිකම් කියන බවට පෙත්සම්කරුවෝ කරුණු ඉදිරිපත් කර සිටිති.සිය ආරක්ෂාව ඉවත් කළද ආණ්ඩු පක්ෂයේ මන්ත්‍රීවරුන්ට, සහ ආණ්ඩුවට සහයෝගය දක්වන දේශපාලඥයන්ට ලබාදී තිබූ අවස්ථාව ඉවත් කර නැතැයි පෙත්සම්කරුවෝ පැමිණිලි කර සිටියහ.එමඟින් සිය මූලික අයිතිවාසිකම් උල්ලංඝනය කර ඇතැයි සඳහන් කරන පෙත්සම්කරුවන් තමන්ට නිසි ආරක්ෂාව සපයන ලෙස වගඋත්තරකරුවන්ට නියෝග කරන්නැයි ශ්‍රේෂ්ඨාධිකරණයෙන් ඉල්ලා ඇත.ජනාධිපති නීතිඥ තිලක් මාරපන මහතා පෙත්සම්කරුවන් වෙනුවෙන් පෙනී සිටියේය.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>02</day>
    </date>
    <link>http://www.dinamina.lk/2010/03/02/_art.asp?fn=n1003028</link>
    <topic>අනියම් ඇසුර බැහැ කීවාමපිහියෙන් ඇන මරා දමලා</topic>
    <author>පුත්තලම සමූහ ඩබ්ලිව්. සී. බී. ප්‍රනාන්දු</author>
    <content>හැටපස් හැවිරිදි දෙදරු මවක දූෂ්‍ය කර පසුව පිහියකින්ද ඇන , ගෙලපාගා මරා දමා පලාගොස් ඇතැයි කියන අයෙක් කල්පිටිය පොලිසිය මගින් අත්අඩංගුවට ගනු ලැබ සිටී.කල්පිටිය ඒත්කාලේදී සිදුකර ඇති මේ සාහසික අපරාධයෙන් අවසනාවන්ත ලෙස මියගොස් ඇත්තේ ඒත්කාලේ පදිංචිව සිටි ආඩිපට බැඳිගේ තෙරේසා (65) නැමැත්තියකි.තම දරු දෙදෙනා සමඟ ඒත්කාලේ ප්‍රදේශයේ කුඩා නිවෙසක ජීවත් වී ඇති කාන්තාව සමඟ අනියම් සබඳතාවක් අපේක්ෂාවෙන් එම නිවෙසට ආ ගිය සැකකරු තම අපේක්ෂාවන්ට ඇය එකඟ නොවීම නිසා දරුවන් නොමැති අවස්ථාවක ඇගේ නිවෙසට කඩා වැදී මේ අපාරධය සිදුකර පලාගොස් ඇති බව පරීක්ෂණවලින් හෙළි වී යැයි කල්පිටිය පොලිසිය පවසයි.සැකකරු අපේක්ෂාකර ඇති අනියම් ඇසුරට ඇය එකඟ නොවීම නිසා , ඇය බලහත්කාරයෙන් දූෂ්‍ය කර , පසුව පිහියකින් ඇන ඉන් නොනැවතී ගෙලපාගා ඇය ඝාතනය කර පලාගොස් ඇති බවත් ඇගේ සිරුරේ පිහි පහරවල් 13ක් තිබූ බවත් මූලික පරීක්ෂණවලින් හෙළි වී යයිද කල්පිටිය පොලිසිය වැඩිදුරටත් පවසයි. කල්පිටිය පොලිස් ස්ථානාධිපති පොලිස් පරීක්ෂක ලක්ෂ්මන් රංවලආරච්චි මහතා ප්‍රමුඛ පොලිස් කණ්ඩායමක් සිද්ධිය පිළිබඳ වැඩිදුර පරීක්ෂණ පවත්වයි.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>02</day>
    </date>
    <link>http://www.dinamina.lk/2010/03/02/_art.asp?fn=n1003029</link>
    <topic>ට්‍රක් රථ-යතුරු පැදි ගැටුමෙන්මිද්දෙණියේ දී 2ක් නසිති</topic>
    <author>චන්ද්‍රිකා පෙරේරා</author>
    <content>මිද්දෙනිය උඩහකඩේ ප්‍රදේශයේ දී ඊයේ (1) අලුයම ට්‍රක් රථයක් හා යතුරු පැදියක් එකිනෙක ගැටීමෙන් යතුරු පැදිකරු හා එහි පිටුපස ගමන් කළ අය සිද්ධිය වූ ස්ථානයේ දීම මරු මුවට පත් වූහ. අනතුරෙන් මියගොස් ඇත්තේ කටුවන ප්‍රදේශයේ පදිංචිව සිටි චන්දන කුමාර හා එම්. සී. ප්‍රසාද් උදයංග නැමැත්තන් බව පොලිසිය පවසයි.එකිනෙකට විරුද්ධ දිසාවෙන් පැමිණි ට්‍රක් රථය හා යතුරු පැදිය මිද්දෙනිය කටුවන ප්‍රධාන මාර්ගයේ දී ඊයේ අලුයම 12.15ට පමණ මෙසේ අනතුරට පත්ව ඇත. සිද්ධිය සම්බන්ධයෙන් ට්‍රක් රථයේ රියැදුරු අත්අඩංගුවට ගෙන තිබේ. කටුවන පොලිසිය වැඩිදුර පරීක්ෂණ පවත්වයි.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>02</day>
    </date>
    <link>http://www.dinamina.lk/2010/03/02/_art.asp?fn=n10030210</link>
    <topic>මවුබිමට උවදුරක් ආ හැමවිටම මහ සඟරුවන රට එයින් ගලවා ගැනීමට දිවි නොතකා සටන් කළා</topic>
    <author>ධනුෂ්ක ගොඩකුඹුර</author>
    <content>අප මවුබිමට කිසියම් උවදුරක් එල්ල වූ සෑම අවස්ථාවකම එය ඉවෙන් මෙන් දැනගත් මහා සංඝරත්නය උවදුරෙන් රටත් ජාතියත් ගලවා ගැනීමට දිවි නොතකා සටන් කළ බව ජනාධිපති මහින්ද රාජපක්‍ෂ මහතා පැවැසීය.ජනාධිපතිවරණ ප්‍රතිඵලය වෙනස් වුණා නම් කුමන තත්ත්වයක් ඇති විය හැකිව තිබුණාදැයි සිතා ගන්නත් අපහසු බව පැවැසූ ජනාධිපතිවරයා එදා මහා සංඝරත්නය ජය පිරිත් සජ්ඤායනා කරමින් සමස්ත රට වැසි ජනතාවගේම ආරක්ෂාව වෙනුවෙන් ඉදිරිපත් වූ බවත් කීවේය.ජනාධිපති මහින්ද රාජපක්‍ෂ මහතා මේ අදහස් පළ කළේ රත්නපුර දිස්ත්‍රික් දහම් හමුවට පැල්මඩුල්ල රජමහා විහාරයේදී පෙරේදා (28) එක් වෙමිනි. බෙංගමුවේ ධම්මදින්න හිමියන්ගේ ජන්ම දිනය වෙනුවෙන් උපහාර තිළිණ ජනාධිපතිවරයා අතින් මෙහිදී පිරිනැමිණි .ජනාධිපති මහින්ද රාජපක්‍ෂ මහතා එහිදි වැඩිදුරටත් මසේද පැවැසීය.මම ඉතාම සතුටු වෙනවා මේ විහාරස්ථානයට පැමිණීමට ලැබීම පිළිබඳව. මට මතකයි එදා මම කම්කරු ඇමැතිවරයා වශයෙන් ප්‍රථම වතාවට මේ විහාරස්ථානයට ආවේ වෘත්තීය පුහුණු මධ්‍යස්ථානයක් විවෘත කරන්න. ඊට පසු හිටපු නායක හාමුදුරුවන්ගේ ආදාහන උත්සවයටත් මා පැමිණියා විපක්ෂ නායක වශයෙන් සිටියදී. සෑම අවස්ථාවකම මේ පන්සල සමඟ මගේ දැඩි සම්බන්ධතාවයක් තිබුණා.අද මම මෙහි ආවේ ධම්මදින්න හාමුදුරුවන්ගේ උපන් දිනයට සුබ පතන්නත් එක්කයි. මේ මහා සංඝරත්නය මගේ ජයග්‍රහණයට විශාල මෙහෙවරක් ඉටු කළා. මේ රට යම් උවදුරකට පත්වූ සෑම මොහොතකම ඒ දේ ඉවෙන් වගේ දැන ගන්නා මහා සංඝරත්නය ඉදිරිපත් වෙලා ඒ සෑම උවදුරකින්ම රට ගලවා ගත්තා. එදා මැතිවරණ ප්‍රතිඵලය වෙනස් වුණා නම් අපිට මොන වගේ වාතාවරණයක් උදා වෙයිද කියන්නට බැහැ.මහා සංඝරත්නය එදා සුගතදාස ක්‍රීඩාංගණයට ශශ්‍රී මහා බෝධිය, ශ්‍රී පාදස්ථානයට රැස් වෙලා ජය පිරිත කියමින් සෙත් පැතුවේ මේ රටේ ජනතාව වෙනුවෙන් කියා මා විශ්වාස කරනවා. අපි සෑම අවස්ථාවකම මේ රට තුළ ප්‍රජාතන්ත්‍රවාදය රැක ගනිමින් දැහැමි සමාජයක් ගොඩ නගන්න සූදානම් පිරිසක්.වෛරී දේශපාලනයට තිත තැබිය යුතුª යුගයක් උදා වී තිබෙනවා. අපි මතට තිත තිබ්බේ මේ රට දැහැමි කරන්න අවශ්‍ය නිසයි.වසර තිහක යුද්ධය අවසන් කර මේ රට ඉතා කෙටි කාලයක් තුළ එක්සේසත් කර මහජනතාවට බියෙන් සැකෙන් තොරව ජිවත් විය හැකි සමාජයක් ගොඩ නඟන්න අපට හැකි වුණා.අපි මේ යුද්ධය හිඟන්නාගේ තුවාලය කර ගත්තේ නැහැ. පුළුවන් තරම් ඉක්මණින් යුද්ධය අවසන් කළා. ඒ වගේම මේ රට සංවර්ධනය කරන ක්‍රියාවලියට අවතීර්ණ වුණා. වසර ගණන් කරන්න බෑ කියමින් අතහැර දමා තිබූ සංවර්ධන වැඩ අපි ආරම්භ කළා.මොන සංවර්ධනය තිබුණත් වැඩක් නැහැ ජනතාව සංවර්ධනය නොවුණොත්. ජනතාව සංවර්ධනය නොවුණොත් වෙන්නේ මහා විනාශයක්. ඒ නිසා රට සංවර්ධනය වන අතරම මිනිසාගේ ජීවිත ගොඩ නැඟෙන්න ඕනේ. මිනිසුන් දැහැමි කරන්න ඕනේ. දැහැමි මිනිසුන් ගොඩ නැ¼ගුවේ නැති නම් මේ කරන දෙයින් ඵලක් නැහැ. මේ සඳහා මහා සංඝරත්නය මැදිහත් විය යුතුයි. මේක අපිට තනිව කරන්න බැහැ.මේ රටේ දේශපාලනඥයන් ආදර්ශවත් විය යුතුයි. දේශපාලනය තුළින් සමාජයට හරි මඟ පෙන්වන්න ඕනෑ. අපහාස කළොත් ඒ අපහාසය ආපසු එනවා. වසර 2500 කට වැඩි කාලයක් තිස්සේ මිහිඳු මහා රහතන් වහන්සේ මේ රටට ගෙනා බුදු දහමට අපි දැඩි ලෙස බැඳී සිටිනවා.මේ රටට වැඩදායි පුද්ගලයන් බිහි කිරීමේ කාර්යයට මහා සඟරුවනින් ලැබෙන දායකත්වය අගය කරනවා. අපි මේ රටට පමණක් නොව ලෝකයට බුදු දහම කියා දෙන්න ඕනෑ. ඔවුන්ගේ භාෂාවෙන් ඒ දැනුම ලබා දෙන වැඩපිළිවෙළක් සැකසිය යුතුයි.අපේ ජනතාවට වඩා ඵලදායි දැනුමක් ලබා දිය හැකි අන්දමින් පිරිවෙන් අධ්‍යාපනය වැඩි දියුණුකළ යුතුයි. මේ දේශයට හොඳ නායකත්වයක් තිබෙනවා.ඒ අය ජනතාවට කරන සේවයත් අපි අගය කරනවා. මහා සංඝරත්නයේ උපදෙස් මත මීට වඩා වැඩ කොටසක් ජනතාව වෙනුවෙන් කරන්නට අදිටන් කර ගත යුතුයි. මැණික් තිබුණත් තවම රත්නපුරයේ දුෂ්කර ජනතාවක් ඉන්නවා. ඒ ගම්මාන සිතියමෙන් ඉවත් කළ යුතුයි. ඒ ප්‍රදේශ අපි හඳුනාගෙන විශේෂ අවධානයක් යොමු කළ යුතුයි.රත්නපුර ප්‍රධාන සංඝනායක බෙංගමුවේ ධම්මදින්න හිමියන් ප්‍රමුඛ මහා සංඝරත්නයත් ඩබ්ලිව්. ඩී. ජේ. සෙනවිරත්න පවිත්‍රා වන්නිආරච්චි මැති ඇමැතිවරුන් ඇතුළු පිරිසක් ද මේ අවස්ථාවට එක් වූහ.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>02</day>
    </date>
    <link>http://www.dinamina.lk/2010/03/02/_art.asp?fn=n10030211</link>
    <topic>ත්‍රස්තවාදය මුළුමනින්ම විනාශ කළත් ඔවුන්ගේ අවතාර පිටරටවල තවම ක්‍රියාත්මකයි</topic>
    <author>මහින්ද අලුත්ගෙදර සූරියවැව සිට. . .</author>
    <content>කොටි ත්‍රස්තවාදය සම්පූර්ණයෙන්ම ශ්‍රී ලංකාවෙන් තුරන් කළ ද ඔවුන්ගේ අවතාර විදේශ රටවල දී විවිධාකාරයෙන් ක්‍රියාත්මක වන බව ජනාධිපති මහින්ද රාජපක්ෂ මහතා පැවසීය.විදේශීය රටවලින් අපේ රටට විවිධ බලපෑම් එල්ල කරන්නේ ආර්ථිකයට යම් බලපෑමක් එල්ල කිරීමට බව ද එවැනි ඕනෑම අභියෝගයකට මුහුණ දෙන්නට අවශ්‍ය සියලු ශක්තිය අප සතු බවද ජනාධිපතිතුමා ප්‍රකාශ කෙළේය.ජනාධිපතිතුමා මේ බව කියා සිටියේ සූරියවැව ඒකාබද්ධ ප්‍රජා ජල සම්පාදන යෝජනා ක්‍රමය ජනතා අයිතියට පත් කිරීම වෙනුවෙන් පසුගියදා (25) පැවැති උත්සවයක් අමතමිනි.නාගරික සංවර්ධන හා පූජා භූමි සංවර්ධන අමාත්‍යාංශයේ ප්‍රජා ජල සම්පාදන හා සනීපාරක්ෂක ව්‍යාපෘතිය මගින් ක්‍රියාත්මක කරන ලද මෙම ප්‍රජා ජල සම්පාදන යෝජනා ක්‍රමය දකුණු ආසියාවේ විශාලතම ප්‍රජා ජල සම්පාදන යෝජනා ක්‍රමය වන අතර ඒ වෙනුවෙන් වැය කර ඇති මුදල රුපියල් ලක්ෂ 910 කි.බලපෑම්මෙම මුදලින් රුපියල් ලක්ෂ 276 ක මුදලක් ප්‍රජාවගේ දායකත්වයෙන් වන අතර සෙසු රුපියල් ලක්ෂ 634 ක මුදල ව්‍යාපෘතියේ දායකත්වය වේ. මෙම ව්‍යාපෘතිය ක්‍රියාත්මක කිරීමත් සමග සූරියවැව ග්‍රාම නිලධාරී වසම් 6 කට අයත් පවුල් 3000 ක වෙසෙන පුද්ගලයෝ 15700 කට සෙත සැලසේ.ජනාධිපතිතුමා එහිදී මෙසේද පැවසීය.අපි දන්නවා මේ ව්‍යාපෘතිය ආසියාවේ විශාලම ජල ව්‍යාපෘතිය යි කිව්වොත් එය නිවැරැදියි. එය විවෘත කරන්න අද අවස්ථාවක් ලැබීම පිළිබඳව මං සන්තෝෂ වෙනවා. මගේ යුතුකමක් තියෙනවා තමුන්නාන්සේලාට මගේ කතාව පටන් ගන්න ඉස්සරවෙලා මේ රටේ ප්‍රජාතන්ත්‍රවාදය ආරක්ෂා කරමින් විතරක් නෙවෙයි හාමුදුරුවනේ, මගේ ජීවිතයත් ආරක්ෂා කර දීම පිළිබඳව මුලින්ම තමුන්නාන්සේලාට මගේ ස්තූතිය ගෞරවය මම පුද කරනවා.තමුන්නාන්සේලා දන්නවා මොන තරම් නින්දිත විදියට ද පසුගිය යුගයන්හි දේශපාලනය සිදු වුණේ කියලා. ඒ යුගය අද අවසන් කර තියෙනවා. වෛරක්කාරී දේශපාලනය අපි අවසන් කර තියෙනවා. අද මේ රටට අවශ්‍ය වන්නේ මේ රටේ සංවර්ධනය, මේ රට එක්සේසත් කරන්න. අපිට නැති ;වච්ච දේවල් බොහොමයක් තිබුණා 2005 ට ඉස්සරවෙලා. අපේ රටේ කොටසක් අපට නැතිව තිබුණේ. මුහුදු තීරයෙන් තුනෙන් දෙකක් අපට තිබුණේ නෑ.අපේ රටේ භූමි භාගයෙන් සෑහෙන කොටසක් සිංගප්පූරුව වගේ 20 ගුණයක් විශාල භූමි ප්‍රදේශයක් අපිට අහිමි වෙලා තිබුණේ. වෙනම රාජ්‍යයක් බිහි කිරීම සඳහා අවශ්‍ය මූලික කාරණා එකතු කරමින් හිටියේ’ මේ තත්ත්වය වෙනස් කර රට එක්සේසත් කර රට නිදහස් කරන ගමන්ම රටේ සංවර්ධනයට අඩිතාලම දාන්න අපිට පුළුවන්කම ලැබුණා.අපිට මතකයි ඉතිහාසයේ අපි බෝක්කුවක් ඉල්ලුව නම් පාරට තාර ටිකක් දාන්න කිව්ව නම් ගමකට ලයිට් ඉල්ලුව නම් කිව්වේ මේ යුද්ධය තියනවා. යුද්ධය නිසා විශාල වියදමක් දරනවා. ඒක හින්දා අපිට මේවා කරන්න බෑ කියලා. නමුත් අපි ඒක අනෙක් පැත්ත හැරෙව්වා. අපි සටන්කළා.ඒ මානුෂික මෙහෙයුම ජයග්‍රහණය කළා. අවුරුදු 30 ක් අත ගගා හිටපු යුද්ධය අවුරුදු 2 1 / 2 කින් අවසන් කරන්න ඒ එන බලවේග වලට මුහුණ දෙමින් අපි මේ රටේ පළමු වෙනි වතාවට වරායවල් 05 ක් හදනවා. චමල් රාජපක්ෂ අමාත්‍යතුමා එය අධීක්ෂණය කරමින් එයට දායකත්වය ලබා දෙනවා. කොළඹ, ගාල්ල, හම්බන්තොට, ඔලුවිල්, කන්කසන්තුරේ වරායවල් 05 මේකෙන් විශාල ආර්ථික ප්‍රතිලාභයක් අනාගත පරපුරට ලැබෙනවා.මම අද උදේ ගියා හාමුදුරුවනේ කෙරවලපිටිය බලාගාරයට. ඒ මහා බලාගාරයේ ජනාධිපති මැතිවරණයට ඉස්සර වෙලා මෙගාවොට් 200 ක් විවෘත කළා. අනෙක් මෙගාවොට් 100 අද විවෘත කළේ. මම දවස් 02 කට කලින් ගියා මොරගහකන්ද ව්‍යාපෘතියට. ඒ ව්‍යාපෘතියට සතපහක් වත් තවම පිටරටින් අරගත්තේ නෑ හාමුදුරුවනේ. අද පාරවල් ටික හැදෙනවා, ගොඩනැගිලි හැදෙනවා, සේවකයන්ගේ නිවාස යෝජනා ක්‍රම ඉදි වෙමින් පවතිනවා. මිලියන 4000 – 5000 ක දැවැන්ත වැඩපිළිවෙළක් ඒ ප්‍රදේශයේ සංවර්ධනයට යොදවලා තියෙනවා.වාරිමාර්ග ඇමැති චමල් රාජපක්ෂ මහතා දැදුරුඔය පටන් අරගෙන තියෙනවා. එවැනි විශාල සංවර්ධනයක් අද සිදු වෙමින් පවතිනවා. මේ දැවැන්ත සංවර්ධනය කෘෂිකර්මය කෙරෙහි අපි දැක්වූ විශ්වාසය. අපේ රටේ කාලයක් තිබුණා 1990 ගණන් වල වාරිමාර්ග කෙරෙහි, කෘෂිකර්මය අතහැරලා දැම්මා. එදා තමයි කිව්වේ පුළුවන් තරම් කුඹුරු ගොඩ කරලා ගොඩනැගිලි හදන්න කියලා. ඒව කරන යුගයක් තිබුණා. කෘෂිකර්මය කෙරෙහි අපේ ආණ්ඩු අහක බලාගෙන හිටියා එක්තරා යුගයක. නමුත් අපි මේකෙ වැදගත්කම දැක්කා.අපි මේ සංවර්ධන යෝජනා ක්‍රම වලට කෘෂිකර්මය කෙරෙහි විශ්වාසය අපිට තිබුණා. මේ දැවැන්ත කෘෂි ආර්ථිකයට අපි අත ගැහුවා. අනෙක් පැත්තෙන් අපි ගම නැගුම, මග නැගුම හරහා ගමේ ජීවත් වන ජනතාවගේ ජීවිත සුඛිත මුදිත කරන්න අවශ්‍ය වැඩපිළිවෙළ අපි සකස් කළා. ගමේ ජනතාවට සියලු පහසුකම් අපි දෙන්න ඕනෑ. විදුලිය දෙන්න ඕනෑ. විදුලිය නැතිව ගමක් සංවර්ධනය කරන්න බෑ. ජනතාවට විදුලිය විතරක් දීලා මදි.ගැමි ජනතාවට වතුර ටිකක් දෙන්න ඕනෑ. මේ මහා යෝජනා ක්‍රම වලින් අපි කරන්නේ නගරයේ ජනතාවට ඇති පහසුකම් ගමේ ජනතාවටත් ලබා දීම. සනීපාරක්ෂාව ගැන සැලකිලිමත් වෙන්න ඕනෑ. අද 25 % ක් විතර ඉන්නවා වැසිකිළි නැති ජනතාව. රටේ තත්ත්වය ඒක. මේවා වෙනස් වෙන්න ඕනෑ. මේවා වෙනස් කිරීමේ වගකීමක් අපිට තියෙනවා.මේ යෝජනා ක්‍රම වලට මිලියන 6200 ගණනක් අය වැය ලේඛනයෙන් මේ වර්ෂ 04 ට දීලා තියෙනවා. අපේ ගමේ ජනතාවගේ පහසුකම් සලසන්න ඕනෑ නිසා. මේ ජල යෝජනා ක්‍රම වලට ඔබේ දායකත්වයක් තියෙනවා. අපි මේක ආරක්ෂා කරන්න ඕනෑ. මේක රැක ගන්න ඕනෑ. මේ රටේ මේ වැඩපිළිවෙළ අපි දියත් කරන්න ඕනෑ මේ නිසයි අපි ගම් වලට ජලය ලබාදීමේ වැඩ පිළිවෙළ දියත් කළේ. විදුලිය වගේම ජලය ඉතා අත්‍යාවශ්‍යයි. නිවාස වැනි මූලික පහසුකම් තියෙනවා නම් අපේ ජනතාවගේ ජන ජීවිතය මීට වඩා සැපවත් කරන්න පුළුවන්.හාමුදුරුවනේ නිදහස ලැබිච්ච දවසේ ඉඳලා 2005 මම රට භාර ගන්න තුරු මේ රටේ ඒක පුද්ගල ආදායම ඩොලර් 1000. 2005 ඉදලා අද වෙන කොට ඒක පුද්ගල ආදායම ඩොලර් 2200 කට ආදායම වැඩි වෙලා. අපේ ඊලග ඉලක්කය 2000 ඉඳලා 4000 දක්වා ගොඩනගන්න. අපි ජනතාවට අවශ්‍ය මූලික පහසුකම් සහ ජීවන තත්ත්වය ගොඩනැගෙන වැඩපිළිවෙළ සකස් කරන්න ඕනෑ අනාගතයේ මේ තරුණ පරපුර රැකියා පස්සෙන් යන්න ඕනෑ නෑ.රැකියා තරුණයා පස්සේ එන්න ඕනෑ ඒකයි අපි විශ්වාස කරන්නේ. මේ සඳහා අවශ්‍ය පසුබිමයි අපි හදන්න ඕනෑ. ඒකට අවශ්‍ය පසුබිම දැන් හැදෙනවා. වරාය හැදෙන කොට ගුවන් තොටුපළවල් හැදෙන කොට ජාත්‍යන්තර සම්මන්ත්‍රණ ශාලා හැදෙන කොට 2011 දී ක්‍රිකට් ලෝක ශූරතාවය සුරියවැව. අද අපිට පේනවා සංවර්ධනය මේ දැවැන්ත වැඩපිළිවෙළවල් එක්ක රටේ ජනතාව ඉන්න ඕනෑ මේ රටේ ජනතාවගේ සහාය අපිට අවශ්‍යයි. පිටරටින් බලවේග එනවා, අපිට ඒවාට මුහුණ දෙන්න ශක්තිය තියෙනවා. අද ඔබේ ශක්තිය එක්ක තමයි අපි මේ ගමන යන්නේ.දැන් අපිට තියෙනවා රට ගොඩනගන්න. අපි මහින්ද චින්තනයේ දෙවන අදියර ජනාධිපතිවරණයේ දී ඔබට ඉදිරිපත් කළා. අපි විතරයි ඒ වැඩපිළිවෙළ ඉදිරිපත් කළේ. ඒ වැඩපිළිවෙළ අපි දැන් ක්‍රියාත්මක කරන්න ඕනෑ. ජනතාවගේ හදගැස්ම හඳුනගෙන මේ රටේ ස්ථිරසාර සාමයක් ඇති කිරීමට අවශ්‍ය පසුබිම සකස් කිරීම දැන් අපට භාරව තියෙනවා. මේ රටේ දූෂණයට වැට බැඳලා, භීෂණය නැති කළා වගේ සංවර්ධනයේ ඉහළම ඉලක්කය කරා ඉතාමත් කෙටි කාලයකින් ගමන් කිරීමේ වගකීමයි ඔබ මට භාර දුන්නේ කියන එක මම මේ අවස්ථාවේදී මතක් කරනවා.රට සංවර්ධනය කිරීමේ ගමන ඉක්මන් කරන වැඩපිළිවෙළ ඉටු කරනවයි කියන එක මතක් කර දෙමින් මේ සූරියවැව ජනතාවට නැවත වරක් මගේ ස්තූතිය පුද කරනවා. මේ ප්‍රදේශයට අපේ අවධානය හැම වෙලාවකම යොමු කර තියෙනවා. මේ සංවර්ධන ක්‍රියාවලියට ඔබත් අත්වැල් බැඳ ගෙන එකතු විය යුතුයි කියලා මතක් කරමින් ඔබ සියලු දෙනාටම සුබ අනාගතයක් පතමි.වරාය හා ගුවන් සේවා ඇමැති චමල් රාජපක්ෂ මහතා- අද මේ ජල ව්‍යාපෘතිය යටතේ 15700 කට ප්‍රයෝජන ලැබෙනවා. මෙයට අති විශාල මුදලක් රජය වැය කළා. ඔබ ද මේ සඳහා ධනය හා ශ්‍රමය වැය කළා. මෙය අනාගතයේදී ඔබම කළමනාකරණය කළ යුතු වෙනවා. මෙම ව්‍යාපෘතිය දකුණු ආසියාවේ විශාලතම ප්‍රජා ජල සම්පාදන ව්‍යාපෘතිය වෙනවා.එදා මේ ප්‍රදේශවල පාරවල්, ඇළවල් තිබුණේ නෑ. නමුත් අද තත්ත්වය ඔබ දන්නවා. විදුලිය ඇතුළු අනෙකුත් පහසුකම් තිබුණේ නෑ. අද වන විට සියලු පහසුකම් ලැබී තිබෙනවා. මේ ප්‍රදේශයට වෙනමම ප්‍රාදේශීය සභාවක් තිබෙනවා. ඒ වෙනුවෙන් ප්‍රණාමය පිරිනැමිය යුත්තේ ඔබටයි. පැවැති ආණ්ඩුව වෙනස් කරමින් 1994 දී නව රජයක් පත් කිරීම මෙයට හේතු වුණා.මේ සංවර්ධන සියල්ල සිදු වන්නේ තිස්සමහාරාම මැතිවරණ කොට්ඨාසය තුළයි. විශාල මුදලක් මේ වෙනුවෙන් වැය කළා. හම්බන්තොට දිස්ත්‍රික්කයේ දැවැන්ත සංවර්ධන ව්‍යාපෘති සිදු කෙරෙනවා. ඉදි කෙරෙන වරායේ මුල් අදියර මේ වසරේ සැප්තැම්බර් වන විට අවසන්කරනවා. ඊළඟ වසර වන විට එයට නැව් ගේනවා.ඔබගේ නිෂ්පාදන වැඩි කළ යුතු වෙනවා. ඒවා විදේශ රටවලට යැවිය හැකි වෙනවා. ඔබගේ ප්‍රදේශයට ජාත්‍යන්තර ගුවන්තොටුපළක් මත්තල ප්‍රදේශයේ ඉදි කෙරෙනවා. ඔබලාට ඒවා දැක ගන්නට පුළුවන්. අපේ රට ඉංග්‍රීසින්ගෙන් මුදා ගත් පසු වරායක් හා ගුවන් තොටුපළක් ඉදි වන්නේ පළමු වතාවටයි.එදා අපේ දිස්ත්‍රික්කය දිළිඳු එකක් වුණා. නමුත් අද පොහොසත් එකක් බවට පත් වී තිබෙනවා. අනාගතයේ දී මීට වඩා ඉදිරියට යාමට හැකි වෙනවා. තරුණ පිරිසගේ අපේක්ෂාවන් ඉටු කිරීමට ඔබ යළිත් වරක් ජනාධිපති මහින්ද රාජපක්ෂ මහතා බලයට පත් කළා. අපේ‍්‍රල් 8 දාට ද ඔබගේ යුතුකම ඉටු කළොත් රටේ අනාගතය යහපත් වෙනවා. එළැඹෙන පාර්ලිමේන්තු මැතිවරණයේදී ශක්තිමත් තරුණයන් පිරිසක් වගේම බුද්ධිමත් පිරිසක් බලයට පත් කළ යුතු වෙනවා.නාගරික සංවර්ධන හා පුජා භූමි සංවර්ධන ඇමැති දිනේෂ් ගුණවර්ධන මහතා- පානීය ජලය රටට දීමට ජනාධිපති මහින්ද රාජපක්ෂ මහතාගේ රජයෙන් විශාල මුදලක් වැය කැර තිබෙනවා. මේ රටේ ජනතාවට ආඩම්බර වෙන්න පුළුවන්. මීට ජනාධිපති මහින්ද රාජපක්ෂ හා චමල් රාජපක්ෂ යන මහත්වරු විශාල ශක්තියක් දුන්නා.ප්‍රජාව විසින් මෙය ඉදි කැර ඔවුන් විසින්ම නිම කිරීම ප්‍රධාන ඉංජිනේරුවන්ගේ කාර්ය භාරය ඉටු කිරීමක් හැටියට හඳුන්වන්න පුළුවන්. ප්‍රජාවගේ දායකත්වයෙන් ග්‍රාමීය ආර්ථිකය ශක්තිමත් කරන්නට එය අතිශය වැදගත් වෙනවා. මීට දායක වූ සියලු දෙනාට අපගේ ගෞරවය පිරිනමනවා. ජල සම්පාදන ඇමැති මහින්ද අමරවීර, නියෝජ්‍ය විදේශ කටයුතු ඇමැති හුසේන් බාහිලා, ඌව පළාත් ප්‍රධාන ඇමැති ශෂින්ද්‍ර කුමාර රාජපක්ෂ, මාලදිවයිනේ ශ්‍රී ලංකා තානාපති ඩික්සන් දෑල, නාගරික සංවර්ධන හා පූජා භූමි සංවර්ධන අමාත්‍යාංශයේ ලේකම් පී. රාමනුජම් යන මහත්වරුන් ඇතුළු විශාල පිරිසක් මේ අවස්ථාවට එක් වූහ.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>02</day>
    </date>
    <link>http://www.dinamina.lk/2010/03/02/_art.asp?fn=n10030212</link>
    <topic>කදිරගාමර් මහතාගේ නිවෙසට අල්ලපු ගෙදරජනෙල් වසර 5ක් තිස්සේ වසා දමා තිබුණා</topic>
    <author>ශිරෝමි අබයසිංහ</author>
    <content>හිටපු විදේශ ඇමැති ලක්ෂ්මන් කදිරගාමර් මහතාගේ පෞද්ගලික නිවෙසට අල්ලපු ඉඩමේ පිහිටි තලෙයිසිංහම් නිවසේ, ඇමැතිවරයාගේ නිවස පැත්තේ වූ ජනෙල් වසර පහක් පමණ තිස්සේ වසා දමා තිබුණේ යැයි කදිරගාමර් මහතාගේ සමීප ආරක්ෂක අංශයේ සේවය කළ ලුතිනන් ජගත් කුමාර මාරසිංහ මහතා කොළඹ මහාධිකරණයේ සාක්කි දෙමින් ඊයේ (01) පැවසීය.කදිරගාමර් මහතා ඝාතනය කිරීමට කුමන්ත්‍රණය කිරීම සහ ඊට ආධාර අනුබලදීම සහ අධිචෝදනා යටතේ විත්තිකරුවන් දෙදෙනෙක්ට එරෙහි නීතිපතිවරයා පවරා ඇති නඩුවේ සාක්කි දෙමින් ඒ මහතා එසේ කීය.කොළඹ මහාධිකරණ විනිසුරු කුමුදිනි වික්‍රමසිංහ මහත්මිය හමුවේ නඩුව විභාගයට ගැනේ.මුත්තයියා සහදේවන් සහ ඉසිතෝර ආරෝක්‍යනාදන් යන අය මෙම නඩුවේ විත්තිකරුවෝ වෙති.2005 ජනවාරි 01 සහ අගෝස්තු 12 අතර කාලයේදී මුලතිව් සහ කිලිනොච්චියේදී එල්.ටී.ටී.ඊ. නායකයා වූ ප්‍රභාකරන්, පොට්ටු අම්මාන්, ශිවසංකර්, විනෝදන්, චාල්ස් කෝමදි මනිමේකලා සමග විදේශ ඇමැතිවරයා වූ ලක්ෂ්මන් කදිරගාමර් මහතා මැරීමට කුමන්ත්‍රණය කිරීම සහ ආධාර අනුබලදීම යන අධිචෝදනා ත්‍රස්තවාදය වැළැක්වීමේ පනත යටතේ විත්තිකරුවන්ට එරෙහිව ඉදිරිපත් වී තිබේ.ලුතිනන් ජගත් කුමාර මාරසිංහ මහතා නියෝජ්‍ය සොලිසිටර් ජනරාල් කපිල වෛද්‍යතිලක මහතාගේ මෙහෙයවීම මත සාක්කි දෙමින් මෙසේ කීය.අංක 36, බුලර්ස් පටුමගෙහි පිහිටි ලක්ෂ්මන් කදිරගාමර් මහතාගේ පුද්ගලික නිවසේ 2005 අගෝස්තු 12 දා මා සේවයේ යෙදුණා. මා නිරත වූයේ සමීප ආරක්ෂක රාජකාරියේයි. එම නිවසට ගියේ රාත්‍රී 9.30 න් පසුවයි. ඇමැතිවරයා රාත්‍රී 10.20 ට පමණ පිහිනුම් තටාකයට පැමිණියා. එතුමා පිහිනන අවස්ථාවේදී ළගින්ම සිටියේ මේජර් මනතුංගය. ඔහු මීට ;පර සාක්කි දුන්නා.ඇමැතිවරයා පිහිනන විට මේජර් මනතුංග ගොඩ සිට සමාන්තරව ඇවිද ගෙන ගියා. පිහිනුම් තටාකයෙන් ඇමැතිවරයා එළියට විත් “සවර්නට්” එක ඇතුළට යන විට වෙඩි ශබ්ද ඇසුණා. “ලයිට් නිවන්නැයි” මේජර් මනතුංග කෑගැසුවා. ඇමැතිවරයා සවර්නට් තුළ වැටී සිටියා. අප ඔහු වත්තන් කරගෙන නිවස තුළට ගෙන ගියා. ඉන්පසු එතුමාගේ වෙඩි නොවදින රථයේ දමාගෙන ඔහු ජාතික රෝහලට රැගෙන ගියා. මේජර් මනතුංග සහ රියදුරු එම වාහනයේ තුවාලලත් ඇමැතිවරයා සමග ගියා. මා ගියේ ආරක්ෂක රථයේයි.ඇමැතිවරයා හදිසි ශල්‍ය කර්මයට භාජනය කෙරුණා. කදිගාමර් මහත්මියද එම රෝහලට පැමිණ සිටියා. ඇමැතිවරයා මියගිය බව මධ්‍යම රාත්‍රියේ දැන ගැනීමට ලැබුණා. පසුවදා පාන්දර මා පොලීසියට කටඋත්තරයක් දුන්නා.පළමු විත්තිකරු වෙනුවෙන් පෙනී සිටින නීතිඥ ඒ. විනයාගමුර්ති මහතා ඇසූ හරස් ප්‍රශ්නවලට පිළිතුරු දෙමින් සාක්කිකරු මෙසේ කීය.ඇමැතිවරයාට ආරක්ෂක නිලධාරීන් හතළිස් දෙනෙක් සිටියා. ඔවුන් නවාතැන් ගත්තේ ඔහුගේ නිල නිවසේයි. කෑම බීම සැපයුවේත් නිල නිවසේදීයි. මා ඇමැතිවරයාගේ සමීප ආරක්ෂක සේවයේ කටයුතු කළා. එදින රාත්‍රියේ ඔහු පිහිනන විට මා පිහිනුම් තටාකය පිහිටි ගෙවත්තේ සිටියා.වෙඩි තැබීමෙන් ඇමැතිවරයා හැර වෙනත් කිසිවෙක්ට තුවාල සිදුවුණේ නැහැ.ඇමැතිවරයා යම් ස්ථානයකට යාමට පෙර ආරක්ෂක කණ්ඩායමක් එහි ගොස් ස්ථානය පරීක්ෂා කරනවා ආරක්ෂාව තහවුරු කළ පසුවයි ඇමැතිවරයා යන්නේ. අසල නිවාස පරීක්ෂා කරන්නේ නැහැ අල්ලපු ඉඩමේ වූ තලෙයිසිංහම්ගේ නිවසේ උඩුමහලේ සිට බලන විට පිහිනුම් තටාකය පෙනෙනවා.නීතිඥ - එසේ නම් එම ස්ථානය පරීක්ෂා නොකළේ ඇයි. ?සාක්කිකරු - නිවෙස් පරීක්ෂා කිරීම පොලීසියට අයත් රාජකාරියක්. එම අවස්ථාවේදී ජනෙල් වසා දමා තිබුණා. අප පෞද්ගලික නිවසට යන විට පෙර ගමන් රාජකාරි නිලධාරීන් එහි ගොස් සිටියා. කදිරගාමර් මහත්මිය නිවසේ සිටි බව දැනගත්තේ වෙඩි වැදීමේ සිද්ධියෙන් පසුවයි.ඇමැතිවරයා රෝහලට ගෙනගිය පසු වෙඩි වැදීම සිදුවූ ස්ථානයේ සිදු වූ දේ පිළිබඳව මා දන්නේ නැහැ.දෙවැනි විත්තිකරු වෙනුවෙන් පෙනී සිටින නීතිඥ කේ. තවරාසා මහතාගේ හරස් ප්‍රශ්නවලට පිළිතුරු දෙමින් සාක්කිකරු මෙසේ කීය.තලෙයිසිංහම් මහතාගේ නිවසේ ජනෙල් වසර 5 ක් පමණ කාලය පුරාවට වසා දමා තිබුණා. ඒ පිළිබඳව සැකයක් මතු වුණේ නැහැ. එම ජනේලය පරණ නාන කාමරයක පිහිටා තිබුණා. පොලිස් නිලධාරීන් මගේ කටඋත්තරය ලියා ගන්නා අවස්ථාවේදී ඔවුන් අසා සිටි ප්‍රශ්නවලට මා පිළිතුරු දුන්නා. මගෙන් ඇසූ ප්‍රශ්න මොනවාදැයි දැන් මතකයක් නැහැ. කට උත්තරය දී අවු. හතරහමාරක් වෙනවා.වෙඩි ශබ්දය ඇසුණු දිසාවට ආරක්ෂක නිලධාරීන් වෙඩි තැබුවා. අඳුර නිසා පෙනුණේ නැහැ. මගේ කණ්ඩායමේ සිටි නිලධාරීන් හැර අනෙක් කණ්ඩායම්වල සිටි ආරක්ෂක නිලධාරීන් කොපමණදැයි මට හරියට කීමට බැහැ. සිද්ධිය වන අවස්ථාවේදී සියලුම ආරක්ෂක නිලධාරීන් හතළිහක් එහි සිිටියා.වැඩිදුර විභාගය කල් තැබිණි</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>02</day>
    </date>
    <link>http://www.dinamina.lk/2010/03/02/_art.asp?fn=n10030213</link>
    <topic>යුද්ධයට වැය කළ මුදල්දැන් රටේ සංවර්ධනයට</topic>
    <author/>
    <content>ත්‍රස්තවාදය නැති කිරීමට රජය සිදු කළ ආයෝජනයන් වසර තිස් එකකට පසු රට ආර්ථික අතින් සංවර්ධනය කිරීමට සෘජුවම යෙදවීමට අපට අද අවස්ථාව උදා වී ඇති බව ශ්‍රී ලංකා නිදහස් පක්ෂයේ කෝට්ටේ සංවිධායක හා විදේශ කටයුතු පිළිබඳ ඇමැති රෝහිත බෝගොල්ලාගම මහතා ප්‍රකාශ කළේය.ඇමැතිවරයා අවධාරණය කළේ එක් එක් අයගේ මතවලට හා බලපෑම්වලට යටත්ව අප රට පාලනය කිරීමට සිදු වූ ඒ අඳුරු යුගය ජනාධිපති මහින්ද රාජපක්ෂ මහතා අවසන් කර රටේ සංවර්ධනය අපගේම න්‍යාය පත්‍රයක් තුළ දැනටමත් ආරම්භ කර ඇති බවයි.ඇමැති රෝහිත බෝගොල්ලාගම මහතා මේ බව සඳහන් කෙළේ තලංගම හා දෙමටගොඩ ප්‍රදේශවල පසුගියදා පැවති ජනහමු කීපයකට සහභාගි වෙමිනි.මෙම රැස්වීම්වලට පෙරාතුව ඇමැතිවරයා ඇතුළු පාක්ෂිකයන් විසින් මෙදින රාජගිරිය ඔබේසේකරපුර ප්‍රදේශයේ ගෙයින් ගෙට ගොස් අත් පත්‍රිකා බෙදා දෙමින් සිය ඡන්ද ප්‍රචාරක කටයුතු ආරම්භ කරන ලදී. විදේශ ඇමැති රෝහිත බෝගොල්ලාගම මහතා කියා සිටියේ මෙයට පෙර පැවැති රජයන් ජනතාව හමුවේ කියා සිටියේ යුද්ධය සඳහා සිදු කෙරෙන ආයෝජනයන් එය නතර කරන තුරු සංවර්ධනයට යෙදවීමට ප්‍රමාණවත් ඉඩක් නොමැති බවයි.එහෙත් ත්‍රස්තවාදය මෙරටින් තුරන් කිරීමෙන් පසු සෘජු විදෙස් ආයෝජන අවස්ථාවන් සංචාරක ව්‍යාපාර හා කඩිනම් සංවර්ධනය ක්‍රියාත්මකවීම මහින්ද රාජපක්ෂ රජයේ තීරණය උඩ ප්‍රතිපත්ති රාමුවක් තුළ සිදුකෙරෙන බව ඔහු පෙන්වා දුන්නේය. පසුගිය ජනාධිපතිවරණයේ දී ජනතාව ජනාධිපති මහින්ද රාජපක්ෂ මහතා වෙත වසර හතකට ලබාදී ඇති ජනවරමට අනුව මේ රටේ ගෙන යන සංවර්ධනය වේගවත් කිරීමට ශක්තිමත් පාර්ලිමේන්තුවක් පත්කර ගත යුතුයි.මවර පාර්ලිමේන්තු මහා මැතිවරණයෙන් එක්සත් ජනතා නිදහස් සන්ධානය 2/3 ක අතිවිශිෂ්ට ජයග්‍රහණයක් ලබා ගන්නා බව සඳහන් කළ රෝහිත බෝගොල්ලාගම මහතා පෙන්වා දුන්නේ එක්සත් ජාතික පක්ෂයේ නායකයා රනිල් වික්‍රමසිංහ මහතා මෙවර මහා මැතිවරණයෙන් පරාජය පිළිගෙන රජයට තුනෙන් දෙකක බලයක් ලබා නොදෙන ලෙස ජනතාවගෙන් ඉල්ලා සිටීමට තරම් දේශපාලන බංකොළොත්භාවයකට පත්ව ඇති බවයි.විදේශ අමාත්‍යකමත් එම විෂයේ සීමාබන්ධනත් කොළඹ දිස්ත්‍රික්කයේ ජනතාව සමග පවත්වන සම්බන්ධතාවයන් නිරන්තරව පවත්වාගෙන යාමට ඔවුන්ගේ වගකීම් කොටස ඉටු කිරීමට කිසිම බාධාවක් නොවන බව සඳහන් කළ ඇමැතිවරයා එම තත්ත්වය අවබෝධ කරගෙන තමා දේශපාලනයේ යෙදෙන බව සිහිපත් කළේය.පළාත් සභා මන්ත්‍රී ජගත් කුමාර මහතා - අපි මෙතෙක් කල් කඩුවෙල ආසනයට පත් වූ ඇමැතිවරු සමඟ වැඩ කළත් සමහර අවස්ථාවලදී අපේ ප්‍රදේශවල අවශ්‍යතා සම්පූර්ණ කර ගන්න තරුණයන්ගේ අවශ්‍යතා සම්පූර්ණ කර ගන්න ඇමැතිවරුන්ගෙන් උදව් ලබා ගැනීමට අසීරු වූ බවයි.එහෙත් කිංස්ලි වික්‍රමරත්න ඇමැතිවරයා මේ ප්‍රදේශයට විශාල වැඩ කොටසක් ඉටුකළ අයෙක් බව කී මන්ත්‍රීවරයා එතුමාගේ ආභාෂය ඇති ඔහු මෙන්ම බුද්ධිමත්, ජනතාවත් සමඟ වැඩ කරන ලෝකය පිළිගත්ත නායකයෙක් වශයෙන් රෝහිත බෝගොල්ලාගම මහතාව මෙවර අපි හඳුනාගෙන ඇති බව සඳහන් කෙළේය.මේ රටේ යුද්ධය පැවැති අවධියක විශේෂයෙන් ශ්‍රී ලංකාවෙන් එල්.ටී.ටී.ඊ. ය තුරන් කිරීමට මානුෂික මෙහෙයුමක් ජනාධිපතිවරයා කරගෙන යන අවස්ථාවේ ජාත්‍යන්තරව එල්.ටී.ටී.ඊ. ය නැති කිරීමේ යුද්ධය මෙහෙයවමින් ජනාධිපතිතුමාගේ දෑත් ශක්තිමත් කිරීමට සුවිශේෂී මෙහෙවරක් කළේ විදේශ ඇමැති රෝහිත බෝගොල්ලාගම මහතා බව කී ඔහු මේ රට බේරා ගැනීමට ඉටු කළ මෙහෙයට අපි ගරු කළයුතු බවත් ත්‍රස්තවාදය ජාත්‍යන්තරව පිටු දැකීමට ඔහු කළ කැපවීමට ශක්තියක් දීම හැමගේ යුතුකමක් බවද ඔහු සඳහන් කළේය.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>02</day>
    </date>
    <link>http://www.dinamina.lk/2010/03/02/_art.asp?fn=r1003021</link>
    <topic>ජනපතිගේ දෑත ශක්තිමත් කිරීමටසන්ධානයට 2/3ක බලයක් ලබා දෙන්න</topic>
    <author>පාණදුර සමූහකපිල සෝමරත්න</author>
    <content>මෙවර මහා මැතිවරණයේදී ජනාධිපති මහින්ද රාජපක්‍ෂ මහතාගේ දෑත් ශක්තිමත් කරමින් එතුමාට පාර්ලිමේන්තුවේ තුනෙන් දෙකක බලයක් ලබා දෙන ලෙස වාද්දූවේ දුප්පත් පවුලකින් වාමාංශික දේශපාලනයට පැමිණි ඡන්ද දායකයකු ලෙස තමා සමස්ත ජනතාවගෙන් ඉල්ලා සිටින බව කළුතර දිස්ත්‍රික් ශශ්‍රී ලංකා නිදහස් පක්‍ෂ නව සංවිධායක, වැඩබලන තැපැල් හා විදුලි සංදේශ ඇමැති නන්දන ගුණතිලක මහතා පැවැසීය.ඒ මහතා මෙසේ පැවැසුවේ කළුතර දිසා සංවිධායක ලෙස පත්වීමෙන් පසු වාද්දුව විජය කුමාරතුංග ශාලාවේ පැවැති පිළිගැනීමේ උත්සවයකදීය.තමා ජනතා විමුක්ති පෙරමුණේ මන්ත්‍රීවරයකු ලෙස කළුතර දිස්ත්‍රික්කයට ප්‍රථමයෙන් පත්වූයේ වැඩි ඡන්ද එක්ලක්‍ෂ තිස්පන්දාහක් මනාප ලබාගෙන යැයි පැවසූ ඒ මහතා ජනතා විමුක්ති පෙරමුණේ නායකයා ඇතුළු පිරිස බටහිරවාදීන් සමඟ රහසිගත සාකච්ඡා පවත්වා රට විනාශ කිරීමට තැත් කරන විට තමා ඔවුනට කරුණු පැහැදිලි කර පක්‍ෂයෙන් වෙන්ව නිශ්ශබ්ද වී සිටි බවද ඒ මහතා එහිදී පැවැසීය.රට ත්‍රස්තවාදයෙන් මුදාගත්, රටට ආර්ථික නිදහස ලබා දීමටද දක්ෂතාව ඇති නායකයකු වූ ජනාධිපති මහින්ද රාජපක්‍ෂ මහතා හමුවී සිය කැමැත්තෙන්ම ශශ්‍රී ලංකා නිදහස් පක්‍ෂයේ සාමාජිකත්වය ලබා ගෙන රටට සේවය කිරීමට තමා තීරණය කළේ යැයි ද නන්දන ගුණතිලක මහතා පැවැසීය.නන්දන ගුණතිලක මහතා මෙසේද පැවැසීය.මා සරසවියට ඇතුළුවී උසස් අධ්‍යාපනය ලබාගන්නට පටන් ගත්තද අධ්‍යාපන කටයුතු නවත්වා ප්‍රගතිශීලී ශිෂ්‍ය කාණ්ඩායමට එක්වී ජනතා විමුක්ති පෙරමුණේ ප්‍රතිපත්ති ක්‍රියාත්මක කිරීමට ජීවිතය කැප කළා. ත්‍රිකුණාමලයේ ජනතා විමුක්ති පෙරමුණේ ලේකම් ලෙස කටයුතු කළා. පසුව පොලිස් අත්අඩංගුවට ගැනීමෙන් පසු ජනතා විමුක්ති පෙරමුණෙන් කළුතර දිසාවට තරග කර පාර්ලිමේන්තු මන්ත්‍රීවරයෙකු ලෙස පත්වුණා. එහෙත් ජවිපෙ සෝමවංශ අමරසිංහ ඇතුළු පිරිස තනතුරු හොරකම් කර ගෙන ලබාගත්තා. ජනතා විමුක්ති පෙරමුණේ තරුණ තරුණියන් අසරණ වුණා.ජවිපෙ නායක සෝමවංශ අමරසිංහ මහතා වයෝවෘද්ධ පුද්ගලයෙක්, හිටිගමන් කෝප වෙනවා. එහෙම පුද්ගලයන්ට දේශපාලනය කරන්න බැහැ. ඔහු දක්‍ෂිණාංශික පැත්තට හැරෙන විට මා කිහිප විටක්ම ඔහු දැනුම්වත් කළා. ඵලක් වුණේ නැහැ.විමල් වීරවංශ ඇතුළු පිරිස පක්‍ෂයෙන් එළියට පැන්නා. මා පක්‍ෂයෙන් ඉවත්ව ක්‍රියාකාරී දේශපාලනයට නොගොස් පැත්තට වී සිටින විට මට දැකගන්න ලැබුණා ත්‍රස්තවාදීන් මර්දනය කර අප රට ගොඩනැඟීමට ජීවිතය පරදුවට තබා ක්‍රියා කළ දේශපාලන නායකයකු අප රටේ ජනතාව සමඟ සිටින බව. ඒ ජනාධිපතියි.එතුමාට සහය දෙමින් රටට සේවය කිරීමට මා ශ්‍රීලනිපයේ සාමාජිකත්වය ගැනීමට කැමැත්ත පළකළා. එතුමා මා කළුතර දිසාවේ ශ්‍රීලනිප නව සංවිධායකවරයෙකු ලෙස පත්කළා.මෙවර මහා මැතිවරණය රටේ ජනතාවගේ පමණක් නොව ඔවුන්ගේ දූ දරුවන්ගේද අනාගත ඉරණම තීන්දු කරන මැතිවරණයක්. රට දකුණට යනවාද නැතහොත් වමට ගමන් කරනවාද යන්න තීරණය කරන දිනයක්. බටහිර කුමන්ත්‍රණවලට ජනතාව අසුවෙනවාද නැතිනම් දේශීය ගතිගුණවලින් හෙබි නිදහස් ජාතියක් ලෙස අප රටේ සියලු ජාතීන් ජීවත්වනවාද යන්න විමසිය යුතුයි. අසමගියෙන් ජීවත්වෙමින් අප රට විනාශ කරන්නට කුමන්ත්‍රණකාරයන්ට ඉඩදෙනවාද යන්න තීරණය කරන දිනය මෙවර මැතිවරණ දිනයයි. එම නිසා සියලු ඡන්දදායකයන් රටේ ඉදිරි සංවර්ධන කටයුතු සහ සාමය ගැන කල්පනා කර ඡන්දය දිය යුතුයි.ජනාධිපති මහින්ද රාජපක්‍ෂ මහතාගේ දෑත් ශක්තිමත් කිරීමට පාර්ලිමේන්තුවේ තුනෙන් දෙකක බලයක් ලබාදීමට මුළු රටේම ජනතාව පෙරමුණ ගත යුතුයි.තමුන්නාන්සේලාගේ ඡන්දයෙන් මන්ත්‍රීකම් ලබාගෙන කොන්ත්‍රාත් කාරයන්ගෙන් කොමිස් ගහන, මහජනතාවගේ පොදු දේපළ හොරකම් කරන, දූෂණ අක්‍රමිකතා සිදුකරන දේශපාලකයන් මෙවර තෝරගන්න එපා. අවංකව දේශපාලනය කරන පගා නොගහන රාජ්‍ය දේපළ භුක්ති නොවිඳින චරිතවත් දේශපාලනඥයින් පිරිසක් කළුතර දිසාවෙන් පාර්ලිමේන්තුවට තෝරා යවන්න.මට මාලිගා හෝ යාන වාහන නැහැ. මා පදිංචිවී ඉන්නේ කුළී ගෙයකයි. විනිවිද පෙනෙන්නට මා දේශපාලනය කරනවා. ඔබට ඇත්ත කියනවා මුළු කළුතර දිසාවටම සේවය කරන්නට මන්ත්‍රීවරුන්ට ලැබෙන මුදල මට මදි.ලැබුණු ප්‍රතිපාදනවලින් මා වාද්දුව ප්‍රදේශයට පමණක් නොව කළුතර දිසාවට හොඳ සේවයක් ඉටු කළා. කළුතර දිසාවේ ශශ්‍රී ලංකා නිදහස් පක්‍ෂයේ ප්‍රාදේශීය ශාඛා සමිතිවල සභාපතිවරුන් ලේකම්වරුන් සහ සාමාජික සාමජිකාවන් අතර මා හොඳහිත පවත්වාගෙන යන දේශපාලනඥයෙකු නිසා ඔවුන්ගේ සහය මට ලැබෙනවා.නුවරඑළිය දිස්ත්‍රික් හිටපු මන්ත්‍රී ශශ්‍රී රවිරාජ් මහතාමා බොහෝදුරක සිට මෙම පිළිගැනීමේ උත්සවයට පැමිණියේ නන්දන ගුණතිලක හිතවතාට සහයෝගය දෙන්නටයි. එතුමා බොහොම හොඳ අවංක දේශපාලනඥයෙක්.ජනාධිපතිතුමාට සහයෝගය දෙන්නට ශ්‍රී ලංකා නිදහස් පක්‍ෂයේ සාමාජිකත්වය ලබා ගැනීම හොඳයි. සිංහල, දෙමළ, මුස්ලිම් ජනතාව ජනාධිපතිතුමා වටා රොක්වී සහය දෙන්නට ඕනෑ.නන්දන ගුණතිලක මහතාගේ සම්බන්ධිකරණ ලේකම් මොහොමඩ් අලි මහතාද කතා කෙළේය.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>02</day>
    </date>
    <link>http://www.dinamina.lk/2010/03/02/_art.asp?fn=r1003022</link>
    <topic>රණවිරුවන් බේරාදුන් රට නැංවීමේකාර්යය අප වෙත පැවරී තිබෙනවා</topic>
    <author>එන්. විජේරත්න – නාගොඩ විශේෂ</author>
    <content>වසර 33ක් පැවැති ත්‍රස්තවාදය අවසන්වීම නිසා නිදහසේ ජීවත් වීමට අවස්ථාව සැලැසී තිබෙන බවත්, එදා එල්. ටී. ටී. ඊ. සංවිධානයෙන් තමාටද තර්ජන එල්ලවී තිබූ බැවින් හැංගිමුත්තන් කරමින් ජීවිත ආරක්‍ෂා කරගැනීමට සිදුවූ බවත් ඉදිකිරීම් සහ ඉංජිනේරු සේවා ඇමැති වෛද්‍ය රාජිත සේනාරත්න මහතා පැවැසීය.ඇමැතිවරයා මෙසේ පැවැසුවේ නාගොඩ, නාමල්ගම ප්‍රදේශයේ පැවැති උත්සවයකදීය.රාජිත සේනාරත්න පදනමේ අනුග්‍රහයෙන් පාසල් දරු දැරියන්ට නිල ඇඳුම් සහ පොත්පත් බෙදාදීම සඳහා එම පදනමේ නාමල්ගම සංවිධායක ජේ. ඒ. සී. පීරිස් මහතා මේ උත්සවය සංවිධානය කර තිබිණි.ඇමැතිවරයා එහිදී මෙසේද කීවේය. අපි ආණ්ඩුව ආරක්‍ෂා කිරීමට කටයුතු කළා.රට වෙනුවෙන් ගත් එම තීරණය නිසා රටත් බේරුණා. අපත් බේරුණා. රට බේරාගැනීම වෙනුවෙන් ජීවිත පූජා කළ ආබාධිත වූ හා වැන්දඹුවන් වූ පිරිස විශාලයි.රණවිරුවන් ජීවිත පූජා කොට බේරාගත් රට සංවර්ධනය කිරීමේ කාර්යය අප විසින් ඉටු කළ යුතුව තිබෙනවා. නැහැ බැහැ කියන්න ඉදිරියේදී අපට හැකි වන්නේ නැහැ.ආසියානු සංවර්ධන බැංකු ආධාර යටතේ නාගොඩ ප්‍රදේශයේ වගුරු බිමක විවෘත විශ්වවිද්‍යාලය ඉදිකර තිබෙනවා.ශශ්‍රී ලංකාවේ දෙවැනි විවෘත විශ්වවිද්‍යාලය වන මෙහි දරුවන්ට පාඨමාලා 32ක් හැදෑරීමේ අවස්ථාව ලැබෙනවා. ඉන් පාඨමාලා 23ක් ජාත්‍යන්තර පාඨමාලා වෙනවා.ලක්‍ෂ 600ක වියදමින් කෙත්හේන ජල පොම්පාගාරය නවීකරණය කිරීමට මා කටයුතු කළා. පානීය ජලය සෑම ප්‍රදේශයකටම ලබා ගැනීමට මේ නිසා හැකිවී තිබෙනවා.බේරුවලට ජලය ලබාදීමට රුපියල් මිලියන 1366ක් වැය කරනවා. රාජිත සේනාරත්න පදනම දේශපාලන බේදයකින් තොරව ජනතාවට සේවය කරනවා.නාගොඩ සෙත්සිරි උයන විජේමාන්න බෞද්ධ මධ්‍යස්ථානාධිපති දම්බුළුවන සුමංගල හිමි.මහින්ද රාජපක්‍ෂ ජනාධිපතිතුමාගේ විජයග්‍රහණයට රාජිත සේනාරත්න ඇමැතිවරයා සුවිශාල දායකත්වයක් ලබා දුන්නා. බොරු නොකියන කී දේ කරන අමාත්‍යවරයෙක් ලෙස මෙතුමා හඳුන්වා දිය හැකියි.නාවල විවෘත විශ්වවිද්‍යාලයට නොගොස් මේ ප්‍රදේශයේ දරුවන්ට ඉගෙනීමේ කටයුතු කිරීමට විවෘත විශ්වවිද්‍යාලයක් මේ ප්‍රදේශයට ලැබී තිබෙනවා. ලඟදී මෙය විවෘත වීමට නියමිතව තිබෙනවා.මර්වින් ප්‍රනාන්දු පියතුමා ද, කළුතර ප්‍රාදේශීය සභා මන්ත්‍රී සංජීව ආරියරත්න, දොඩම්ගොඩ හිටපු ප්‍රාදේශීය සභා මන්ත්‍රී ධර්මසේන එදිරිසිංහ මහත්වරු ඇතුළු කීපදෙනෙක් ද කතා කළහ.ඉදිකිරීම් සහ ඉන්ජිනේරු සේවා ඇමැති රාජිත සේනාරත්න මහතා අතින් පාසල් දරුදැරියන්ට නිල ඇඳුම් පාසල් පොත් හා ක්‍රීඩා භාණ්ඩ බෙදා දෙනු ලැබිණි.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>02</day>
    </date>
    <link>http://www.dinamina.lk/2010/03/02/_art.asp?fn=r1003023</link>
    <topic>රට සංවර්ධනය කිරීමේ රජයේ වැඩපිළිවෙළටසහාය දීමට ජනතාව සැදී පැහැදී සිටිනවා</topic>
    <author>ගම්පහ සංචාරක නිමල් ජයසිංහ</author>
    <content>වසර තිහක් තිසසේ උතුරු, නැඟෙනහිර පැවැති යුද්ධය නිමවා රටට සාමය උදාකළ ජනාධිපති මහින්ද රාජපක්‍ෂ මහතාගේ කීර්තිය මුළු ලොවම පැතිර ඇති බවත්, එය විඳ දරා ගැනීමට නොහැකි විපක්‍ෂයේ ඇතැමුන් එතුමාගේ ජයග්‍රහණයට නොයෙකුත් අසත්‍ය ප්‍රකාශ අවලාද නැඟුවද සෑම ජන කොට්ඨාසයක්ම ඇතුළත් මෙරට බුද්ධිමත් ජනතාව ජනපතිතුමන්ට ගෞරව කරන්නේ යැයි මීරිගම ශශ්‍රී ලංකා නිදහස් පක්‍ෂ සම සංවිධායක වසන්ත සේනානායක මහතා පැවැසීය.ඊනියා සාම ගිවිසුමක් නිසා දෙකඩවීමට ගිය රට එක්සේසත් කර යුද්ධය නිමවා සාමය උදාකළ ජනපතිතුමන්ගේ මීළඟ අරමුණ මේ රටේ ආර්ථික අතින් දැවැන්ත සංවර්ධනයක් ඇතිකර ජනතාවට සියලු සහන ලබාදීම බවද ඒ මහතා පෙන්වා දුන්නේය.වසන්ත සේනානායක මහතා මෙසේ පැවැසුවේ ඉදිරි මහමැතිවරණයට නාමයෝජනා භාරදීමෙන් අනතුරුව මීරිගම ප්‍රචාරක කාර්යාලයේ දී ශ්‍රී ලංකා නිදහස් ප්‍රාදේශීය මාධ්‍යවේදීන්ගේ සංවිධානයේ නියෝජිත හමුව හා මාධ්‍ය හමුවේදීය.වසන්ත සේනානායක මහතා මෙසේද පැවැසීය. ඉදිරියේ පැවැත්වෙන මහමැතිවරණයෙන් ද එක්සත් ජනතා නිදහස් සන්ධානයට විශිෂ්ට ජයග්‍රහණයක් ලබාදී ජනපතිගේ රට සංවර්ධන වැඩපිළිවෙළට දායකත්වයක් ලබාදීමට ජනතාව සැදී පැහැදී සිටිනවා.මීරිගම ඡන්ද කොට්ඨාසයේ මෙතෙක් එක්සත් ජාතික පක්‍ෂයට හා ජනතා විමුක්ති පෙරමුණට එක්රොක්වී සිටි පිරිස්ද මේ වන විට විශේෂයෙන් මටත් , එක්සත් ජනතා නිදහස් සන්ධානයටත් සහාය දීමට පෙරොන්දුවී සිටිනවා.දිනෙන් දින විපක්‍ෂයේ පිරිස් ද සන්ධානයේ නායකත්වය, ප්‍රතිපත්ති, පිළිගෙන අප වටා එක්රොක්වන ආකාරයට ඉදිරි මහමැතිවරණයේදී එක්සත් ජනතා නිදහස් සන්ධානයට තුනෙන් දෙකක විශිෂ්ට ජයක් අත්වන බව සිකුරුයි.මේ වන විට සඟ, වෙද, ගුරු, ගොවි, කම්කරු පමණක් නොව කලාකරුවන්, මාධ්‍යවේදීන් ද ‘මහින්ද චින්තනය’ පිළිගෙන ජනපතිගේ දර්ශනය වැළඳ ගෙන සිටිනවා.ශශ්‍රී ලංකා නිදහස් මාධ්‍ය සංවිධානයේ ප්‍රධාන ලේකම් ඔලිවර් පෙරේරා මහතා ඇතුළු කිහිප දෙනෙක්ද අදහස් දැක්වූහ.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>02</day>
    </date>
    <link>http://www.dinamina.lk/2010/03/02/_art.asp?fn=r1003024</link>
    <topic>විවිධත්වයට කැමැති පෙර පාසල් දරුවානිල ඇඳුමට හුරු නොකළ යුතුයි</topic>
    <author>මහරගම විශේෂ වේහැල්ලේ පියතිලක</author>
    <content>දරුවාගේ අධ්‍යාපනයේ අඩිතාලම වන පෙර පාසල් අධ්‍යාපනය ගැන අධ්‍යාපන බලධාරීන් දක්වන අවධානය අල්ප බවත් මවගේ තුරුලෙන් පෙර පාසලට එන දරුවා පාසලට භාර දෙන තුරු සමාජයට හා අධ්‍යාපනයට හුරු කරන තිඹිරිගෙය පෙර පාසල බවත් ජාතික අධ්‍යාපන ආයතනයේ ආගම් පිළිබඳ අංශයේ අධ්‍යක්ෂ ආචාර්ය මාබුල්ගොඩ සුමනරතන හිමියන් පැවැසූහ.සුමනරතන හිමියෝ මෙසේ පැවැසුවේ ජාතික අධ්‍යාපන ආයතනයට අනුබද්ධ ළමා සංවර්ධන හා පර්යේෂණ මධ්‍යස්ථානයට නවක සිසුන් බඳවා ගැනීමේ උත්සවයේදීය.සුමනරතන හිමියෝ මෙසේ ද පැවැසූහ. අධ්‍යාපන මනෝවිද්‍යාව හෝ අධ්‍යාපන ක්‍රමවේදවල මළපොතේ අකුරවත් නොදන්නා අවම අධ්‍යාපන සුදුසුකම් නැති අයත් පෙර පාසල් පවත්වාගෙන යනවා. මේක හරියට හැදෙන පැළයට උණුවතුර වක්කරනවා. වැනි ක්‍රියාවක්.ජාතික අධ්‍යාපන ආයතනයේ ළමා සංවර්ධන අංශය මේ වැදගත් කාරණයට අත ගසා තැබීම සතුටට කරුණක්. මවුපියන් තම දරුවාට පෙර පාසලක් සෙවීමේදී පරීක්ෂා කර බැලිය යුත්තේ ඉංග්‍රීසි නමක් තිබීම ආටෝපය, ළමා නිල ඇඳුමේ ලස්සන ගැන නොව පාසලේ ගුරුභවතුන්ගේ අධ්‍යාපන සුදුසුකම් ගැනත් දරුවාගේ ඇඳුම පැළඳුම, ගැන සැලකිලිමත් ගුරු මණ්ඩලයක් සිටීම ගැනත් ය.දරුවන් විවිධත්වයට, විවිධ පාට ඇඳුම් ඇඳීමට ආශා කරනවා. එම නිසා දිනපතා දරුවන් එකම හැඩය ගත් පාසල් නිල ඇඳුමට හුරු නොකළ යුතුයි. එම ගුණාංග මේ පෙර පාසලේ දක්නට ලැබෙනවා. අප පැසසිය යුතුයි. ජාතික අධ්‍යාපන ආයතනයේ අධ්‍යක්ෂ ජනරාල් මහාචාර්ය ලාල් පෙරේරා මහතා ද මේ අවස්ථාවට සහභාගිවිය.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>02</day>
    </date>
    <link>http://www.dinamina.lk/2010/03/02/_art.asp?fn=r1003025</link>
    <topic>දුණුවිලපිටිය සමූහ ගොවිපොළේඉදිකිරීම් වැඩට බාධා</topic>
    <author>රත්තොට සමූහ</author>
    <content>ගොවිජන සේවා දෙපාර්තමේන්තුවේ මාතලේ දිස්ත්‍රික් කාර්යාලය මඟින් ලග්ගල විල්ගමුව ප්‍රාදේශීය ලේකම් බල ප්‍රදේශයේ දුණුවිලපිටිය ගම්මානයේ ආරම්භ කෙරුණු සමූහ ගොවිපළේ වැඩ වන ජීවි සංරක්‍ෂණ දෙපාර්තමේන්තුවේ විරෝධතාවක් හේතුවෙන් අතර මඟ නතර කර දමා ඇත.අක්කර දහයක භූමි භාගයක ඉදි කරගෙන ගිය මෙම ගොවිපළ ඉදි කිරීම් කටයුතු හරි අඩකටත් වඩා නිමකර තිබිය දී, මෙලෙස එය නතර කර දමා ඇත. අදාළ ඉදිකිරීම කරන භූමිය තම වන ජීවි ප්‍රදේශයට අයත් බව එහි නිලධාරීන් පැවසීම මේ තත්ත්වය ඇති වීමට හේතු වී ඇත.මේ පිළිබඳව මාතලේ ගොවිජන සේවා කොමසාරිස් මාධව වර්ණකුලසූරිය මහතාගෙන් කරන ලද විමසීමකදී ඒ මහතා මෙසේ කීය. මෙතන අපි කළේ තරුණයන් සඳහා තරුණ ගොවි පළක් ආරම්භ කරන එකයි.ඒ සඳහා වන අදාළ භූමි භාගය අපි තෝර ගත්තේ අදාළ රාජ්‍ය අංශ සමග අවස්ථා ගණනාවකදී සාකච්ඡා කරලයි. ඊට අමතරව ප්‍රාදේශිය කෘෂිකර්ම කමිටුවට හා දිස්ත්‍රික් කෘෂිකර්ම කමිටුවත් , මේ පිළිබඳව දැනුවත් කරලා. ඒ අයගේ පූර්ණ අනුමැතිය මතයි. මේක කළේ. එහෙම තිබියදී අලුතෙන් ප්‍රශ්නයක් මතුවීම තමන්ට ප්‍රශ්නයක් බවයි.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>02</day>
    </date>
    <link>http://www.dinamina.lk/2010/03/02/_art.asp?fn=r1003026</link>
    <topic>වරාය පහක් සංවර්ධනය කරතරුණ පිරිසට රැකියා ලබා දෙනවා</topic>
    <author>දික්වැල්ලේ තිලකරත්නගාල්ල උතුර සමූහ</author>
    <content>ශ්‍රී ලංකාව ලෝකයේ නාවුක සමුද්‍රීය කේÁද්‍රස්ථානය බවට පත්කර එමගින් තරුණ තරුණියන්ගේ රැකියා ප්‍රශ්නයට විසැඳුම් ලබා දෙන්නේ යයි වරාය සංවර්ධන හා සිවිල් ගුවන් සේවා ඇමැති චමල් රාජපක්ෂ මහතා පැවැසීය.ඇමැතිවරයා එසේ කීවේ ගාල්ල බටගන්විල පැවැති ශ්‍රී ලංකා නිදහස් පක්ෂ ගාල්ල මධ්‍ය සංවිධානයේ රැස්වීමකට සහභාගි වෙමිනි.ඇමැතිවරයා මෙසේද කීය. එකවර අප වරායන් පහක් සංවර්ධනය කරනවා. කොළඹ දකුණ, ගාල්ල , ඔලුවිල් කන්කසන්තුරය හා හම්බන්තොට එම වරායන් ඉදිවෙමින් පවතිනවා. කොඹ දකුණ කිලෝමීටර් හයක් දිග දිය කඩනයක් හදනවා. ඒ මගින් අපට අක්කර 450ක් අලුත් ගොඩබිමක් නිර්මාණය වෙනවා. මෙය එජාප රජය ජෝන් කීල්ස් සමාගමට විකිණීමට ගිවිසුම් අස්සන් කර තිබුණා.ඒ හානිකර ගිවිසුම් ඉවත් කිරීමට අපිට හැකිවුණා. හම්බන්තොට වරායේ ඉදිකිරීම් කටයුතු ශීඝ්‍රයෙන් සිදුවෙමින් පවතිනවා. ඔක්තෝබර් මාසයේ හම්බන්තොට වරායට පළමු නැව ගේනවා. විශාල ප්‍රචාරයක් නැති වූවත් හැම වැඩක්ම වේගයෙන් සිදුවෙනවා. මේවායේ ප්‍රතිලාභ ඔබ සැමටම ලැබෙනවා. මේ මගින් ඔබදුන් කතිරයට වටිනාකමක් ලැබී තිබෙනවා. කතිරයේ වටිනාකම තවත් ශක්තිමත් කරගන්න ජනපතිට ශක්තිත් ආණ්ඩුවක් ලබාදිය යුතුයි. රටේ අනෙකුත් ප්‍රශ්න විසදාගත හැක්කේ ශක්තිමත් පාර්ලිමේන්තුවක් මගිනි.පසුගිය පාර්ලිමේන්තුවේ වැඩි බලයක් වැඩි මන්ත්‍රීවරු සංඛ්‍යාවක් රජයේ සිටියේ නැහැ. රජයට අවංකවම උදවු කරන්නේ කවුද කියා ජනපති දැන සිටියා.ගාල්ලේ ජනතාවට සුවිශාල සේවාවක් වනවා දකින්න අපි කැමතියි. ගාල්ල පසුගිය මැතිවරණයේදී ඡන්ද කීපයකින් පැරදුණා. පැරදීම මෙවර ජයග්‍රහණයක් බවට පත්කර ගත යුතුයි. අපි දැන් කළ යුතුව ඇත්තේ වැඩි ඡන්ද ලබා ගැනීමට ඇපකැප වී ක්‍රියා කිරීමයි.ජනාධිපති තුමා ත්‍රස්තවාදය පරාජය කළා. ත්‍රස්තවාදය පරාජය කිරීමට ජනතාවගේ ඉවසීම ලොකු හයියක් වුණා. යුද්ධය පැවතුනත් රටේ සංවර්ධන කටයුතු අතපසු කළේ නැහැ. ප්‍රධාන නගර සංවර්ධනය කළා. ප්‍රධාන පාරවල් හැදුවා. විදුලිය හා පානීය ජල පහසුකම් ලංකාව පුරාම ජනතාවට ලබාදුන්නා. අමාරුකම් මැද්දේ දරුවන්ගේ රැකියා ප්‍රශ්නයට විසඳුම් දුන්නා. රාජ්‍ය සේවයට ලක්‍ෂ තුනක් පමණ බඳවා ගත්තා.රට පුරාම මහා වාරිමාර්ග ක්‍රම ක්‍රියාත්මක වෙනවා. දැදුරුඔය රඹුක්කන් ඔය ඒ අතර වෙනවා. මේ මගින් දැනටමත් දහස් ගණනකට රැකියා ලැබී තිබෙනවා.විවිධ ප්‍රශ්න නිසා ඇරඹිය නොහැකිව අතපසු වී තිබූ නොරොච්චොල් තාප බලාගාරය ඉහළ කොත්මලේ විදුලි බලාගාරය අපි ක්‍රියාවට නැංවූවා. දැන් මේවායේ වැඩ නිමාවෙමින් පවතිනවා.ගාල්ල වරාය සංචාරක වරායක් ලෙස දියුණු කරනවා. ඒ මගින් රැකියා උත්පාදනය කරනවා.වෘත්තීය පුහුණු ඇමැති පියසේන ගමගේ මහතා පසුගිය ජනපතිවරණයෙන් මවුබිම ත්‍රස්තවාදයෙන් වළක්වා ගත් නායකයා ජයග්‍රහණය කළා. ජනාධිපතිතුමාට ශක්තියක් වීමට ශක්තිමත් ආණ්ඩුවක් පිහිටුවිය යුතුයි. බහුතර බලයක් ඇති ආණ්ඩුවක් අවශ්‍යයි.දැන් හංසයෝ සොගන්නත් නැහැ. මේ මැතිවරණයෙන් ගාලු දිසාවට මන්ත්‍රීවරු හත් දෙනෙක් තෝරා ගැනීමට හැකියාව තිබෙනවා. අපේ වගකීම වැඩිම ඡන්ද ගණනකින් ගාල්ල දිනවීමයි. ඒ සඳහා අපෙන් වෙන්වුණු සියලු දෙනාම එකතු කරගත යුතුයි.ඉදිරි පාර්ලිමේන්තු මැතිවරණයට තරග කරන වෛද්‍ය රමේෂ් පතිරණ, නීතිඥ ලයනල් ප්‍රේමසිරි , ගාල්ල නගරාධිති මෙත්සිරිද සිල්වා මහත්වරුද එහිදී කතා කළහ.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>02</day>
    </date>
    <link>http://www.dinamina.lk/2010/03/02/_art.asp?fn=s1003021</link>
    <topic>පිහිනුම්-කායවර්ධන-නෙට්බෝල් බැඩ්මින්ටන් අතුරු කමිටු විසුරුවයි</topic>
    <author>ප්‍රින්ස් ගුණසේකර</author>
    <content>පිහිණුම්, කායවර්ධන, නෙට්බෝල් හා බැඩිමින්ටන් අතුරු කමිටු විසුරුවා අප්‍රේල් මාසයට පෙර නිලවරණ පැවැත්වීමට ක්‍රීඩා සංවර්ධන දෙපාර්තමේන්තුව කටයුතු යොදා ඇත.ක්‍රීඩා අමාත්‍යංශයේ උපදෙස් අනුව මේ පියවර ගත් බව ක්‍රීඩා අධ්‍යක්ෂ ජෙනරාල් ඩී. දහනායක මහතා “දිනමිණ”ට පැවැසීය.මේ අතර ටයිකොන්ඩෝ සම්මේලනය විසුරුවා අතුරු කමිටුවක් පත් කිරීමට ක්‍රීඩා අමාත්‍යංශයේ අවධානය යොමු වී ඇති බවද වාර්තා විය. මේ පිළිබඳව ක්‍රීඩා අධ්‍යක්ෂ ජෙනරාල් දහනායක මහතාගෙන් කළ විමසුමකදී සඳහන් කළේ පසුගියදා නිමා වූ සාග් ක්‍රීඩා උළෙලේදී සිදු වූ සිද්ධීන් කිහිපයක් පිළිබඳ වාර්තාවක් ලැබී ඇති අතර ඉදිරියේදී ඒ ගැන තීරණයක් ප්‍රකාශ කිරීමට නියමිත බවයි.සාග් ක්‍රීඩා උළෙලේ නිරීක්ෂණ වාර්තා අධ්‍යයනය කර ඒ පිළිබඳව ක්‍රීඩා අමාත්‍යංශයට දැනුම්දීමෙන් පසුව ටයිකොන්ඩෝ සම්මේලනය පිළිබඳ තීරණය ඉතා ඉක්මනින් දැනුම්දිය හැකි බවද දහනායක මහතා වැඩිදුරටත් පැවැසීය.ටයිකොන්ඩෝ ක්‍රීඩිකාවක් මානව හිමිකම් නඩුවක් පවරා සාග් ක්‍රීඩා උළෙලේදී අසාධාරණයක් සිදුවූ බවට චෝදනාවක්ද නගා ඇත. තවද සාග් ක්‍රීඩා උළෙලට සහභාගී වූ ටයිකොන්ඩෝ ක්‍රීඩක ක්‍රීඩිකාවන්ට ක්‍රීඩා උපකරණ ලබා ගැනීම සඳහා අමාත්‍යංශයෙන් ලබාදුන් රුපියල් 914000 ක මුදලින් උපකරණ ලබානොගත් බවටද ක්‍රීඩක ක්‍රීඩිකාවෝ සම්මේලනයට එරෙහිව චෝදනා ගොනු කරති.එම මුදල්වලට කුමක් වූයේද යන්න ඔවුහු ප්‍රශ්න කර සිටිති. මේ පිළිබඳව ක්‍රීඩා අමාත්‍යංශයට ද පැමිණිලි කර අති බවට ටයිකොන්ඩෝ ක්‍රීඩක ක්‍රීඩිකාවෝ වැඩිදුරටත් සඳහන් කරති.ඉදිරි නිලවරණයේ දී පිහිනුම් අතුරු කමිටුවේ දැනට සභාපතිධූරය දරණ ඇමැති මෛත්‍රීපාල සිරිසේන මහතා නිතරගයෙන් එම තනතුරට පත්වනු ඇතැයි පිහිනුම් අතුරු කමිටුවේ ප්‍රකාශකයෙකු “දිනමිණ”ට පැවැසීය.ග්‍රාමීය පළාත්වල පිහිනුම් ක්‍රීඩාව දියුණු කිරීම ඇතුළු ජාතික සැලසුම් රැසක් ක්‍රීයාවට නැගීම හේතුවෙන් පිහිනුම් සභාපතිධූරය ඇමැති මෛත්‍රීපාල සිරිසේන මහතාට භාර ගන්නා ලෙස විශාල ඉල්ලුමක් පවතින බවද අනාවරණය විය. එමෙන්ම කොළඹට සීමා වී තිබූ පිහිනුම් ක්‍රීඩා සංගම් රටපුරා ඇති කිරීම මගින් අතුරු කමිටු සභාපතිවරයා කෙරෙහි විශාල විශ්වාසයක් ගොඩනැගී ඇතැයිද එම ප්‍රකාශකයා පැවැසීය.මේ අතර නෙට්බෝල් අතුරු කමිටුවේ සභාපතිනී අජන්තා විජේසේකර මහත්මිය හා ලේකම් ට්‍රික්සි නානායක්කාර මහත්මිය ඉදිරියේ පැවැත්වෙන නිලවරණය සඳහා ඉදිරිපත් වනවාද යන්න තවම තීන්දුකර නැතැයි පැවැසූහ.නෙට්බෝල් අතුරු කමිටුව පත් කිරීමේදී පැවැරූ ප්‍රධානතම වගකීම වූයේ ආසියානු නෙට්බෝල් සූරතාව දිනා ගැනීමට අවශ්‍ය වාතාවරණය සැකසීම හෙයින් එම කාර්යය මනාව ඉටුකළ බව නෙට්බෝල් අතුරු කමිටු සභාපතිනිය සිහිපත් කළාය.බැඩ්මින්ටන් අතුරු කමිටුවේ සභාපති මහාචාර්ය රංජිත් සිල්වා මහතා පැවැසුවේ බැඩ්මින්ටන් පරිපාලනයේ සිදු වූ බොහෝ වැරැදි නිවැරදි කර ඇති බැවින් ඕනෑම අයෙකුට යහපත් ලෙස කටයුතු කිරීමට හැකියාව ඇති බවයි.“මා ලෝක බැඩ්මින්ටන් සම්මේලනයේ සාමාජිකයෙක් ලෙස වසර 4 ක් ඉදිරියට කටයුතු කරනවා. බැඩ්මින්ටන් සංගමයට අලුත් ව්‍යවස්ථාවක් සාදා තිබෙනවා. නැවැත සභාපතිධූරයට පැමිණීම ගැන තීරණයක් ගෙන නෑ” සිල්වා මහතා පැවැසීය.කායවර්ධන අතුªරු කමිටු සභාපති ජෙෆ්රි සුක්‍රොෆ්ට් මහතා සඳහන් කළේ සියලු ක්‍රීඩා සංගම්වල එකඟතාවක් ඇත්නම් සභාපතිධූරය භාර ගැනීමට කැමැත්තෙන් පසුවන බවයි.“ක්‍රීඩා ඇමැති වින්සන්ට් පෙරේරා මහතාගේ කාලයේ සිට දහවතාවක් මා කායවර්ධන සභාපති වුණා.ක්‍රීඩාවට වියදම් කළා මිස ක්‍රීඩාවෙන් මුදල් හම්බ කළේ නෑ. මේ මස 10 වැනිදා නැවැත තරග කරනවා ද යන්න ස්ථිරව ප්‍රකාශ කරනවා” සුක්‍රොෆ්ට් මහතා පැවැසීය. කායවර්ධන සම්මේලනයේ හිටපු සභාපතිවරුන් දෙදෙනෙකු නැවැත තරග කිරීමට සූදානම්ව සිටින බවද වාර්තා වේ. එක් අයෙකුට වසර දෙකක තහනමක් ක්‍රීඩා අමාත්‍යංශයෙන් පනවා ඇති හෙයින් තරග කිරීම ගැටළු සහගත බවද පැවැසේ.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>02</day>
    </date>
    <link>http://www.dinamina.lk/2010/03/02/_art.asp?fn=s1003022</link>
    <topic>වයඹ රාජකීය විදුහලට ජය</topic>
    <author>ප්‍රැන්සිස් වර්ණකුලසූරිය පොතුහැර විශේෂ</author>
    <content>කුරුණෑගල වෙලගෙදර ක්‍රීඩාංගණයේදී තෙවැනි වරටත් පසුගියදා පැවැති වයඹ රාජකීය සහ ශ්‍රීමත් ජෝන් කොතලාවල විදුහල අතර එක්දින ක්‍රිකට් තරගයේ ජය වයඹ රාජකීය විදුහලට හිමිවිය.මුලින් පන්දුවට පහරදුන් ශ්‍රීමත් ජෝන් කොතලාවල පිලට සියල්ලන්ම දැවී ඕවර 47.4කදී ලබාගත හැකිවූයේ ලකුණු 228ක් පමණි.එයට පිළිතුරු වශයෙන් පන්දුවට පහරදුන් වයඹ රාජකීය ක්‍රීඩකයෝ ඕවර 43.5 කදී කඩුළු පහක් පමණක් දැවී ලකුණු 229ක් ලබා ගනිමින් තරගයේ ජය වාර්තා කළහ.තරගයේ දක්ෂතම පිතිකරු ලෙස ශ්‍රීමත් ජෝන් කොතලාවල පිලේ ඩී. එම්. එල්. එම්. දිසානායක සම්මාන ලැබූ අතර හොඳම පන්දු යවන්නා වූයේ වයඹ රාජකීය පිලේ ජේ. එච්. ඩී. ඩබ්ලිව්. නවරත්නය.වයඹ රාජකීය විදුහලේ එච්. ඩබ්ලිව්. ටී. ඩී. විමලසූරිය දක්ෂතම පන්දු රකින්නා ලෙස සම්මාන ලැබූ අතර ‘තරගයේ වීරයා’ සම්මානය හිමිවූයේ වයඹ රාජකීය විදුහලේ එච්. එච්. වයි. එල්. හේරත්ටය.ශ්‍රීමත් ජෝන් කොතලාවල:– ලකුණු 228 (ඕවර 47.4) ඩී. එම්. එල්. එම්. දිසානායක 52, ආර්. ඩී. ඒ. එම්. රත්නායක 43, ඩබ්ලිව්. ඒ. ආර්. මිතුන 31, ජේ. එම්. ඩී. එන්. නවරත්න 43 ට 3වයඹ රාජකීය පිල:- කඩුළු 5 කට 229 (ඕවර 43.5) එච්. එච්. වයි. එල්. හේරත් 71, පී. ආර්. නානායක්කාර 49, ඩී. එච්. ඒ. යූ. දිසානායක 39 ට 2</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>02</day>
    </date>
    <link>http://www.dinamina.lk/2010/03/02/_art.asp?fn=s1003023</link>
    <topic>මියසටෝට සිංගප්පූරු ගොල්ෆ් සූරතාව</topic>
    <author>සිංගප්පූරුව (ඒ.එෆ්.පී.)</author>
    <content>ජපානයේ අල් මියසටෝ සිංගප්පූරුවේ පැවැති ඩොලර් මිලියන 1.3 ක් වටිනා කාන්තා ගොල්ෆ් තරගාවලිය ජයග්‍රහණය කළා ය.මේ ජයග්‍රහණයත් සමග ඇයට ඩොලර් 195,000ක චෙක්පතක් ලැබිණි.24 හැවිරිදි මියසටෝ පසුගිය සතියේ තායිලන්තයේ පැවැති ගොල්ෆ් තරගාවලියද ජය ගැනීමට සමත් වූවා ය.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>02</day>
    </date>
    <link>http://www.dinamina.lk/2010/03/02/_art.asp?fn=s1003024</link>
    <topic>මහා ක්‍රිකට් තරග 17කට ඩයලොග් අනුග්‍රහය</topic>
    <author>වර්නන් ගුණසේකර සහ පි‍්‍රන්ස් ගුණසේකර</author>
    <content>දිවයිනේ ප්‍රථම වතාවට අන්තර් පාසල් මහා ක්‍රිකට් තරග රැසකට අනුග්‍රහය දැක්වීමට ඩයලොග් ටෙලිකොම් ආයතනය ඉදිරිපත්ව සිටී. මේ අනුව මේ වර්ෂයේ පැවැත්වෙන පාසල් මහා ක්‍රිකට් තරග 17ක් සඳහා පාසල් 34ක් නියෝජනය කරනු ලබන ක්‍රීඩකයන් 374 දෙනෙකුට මේ අනුග්‍රාහකත්වය සැපයේ. උතුරු නැඟෙනහිරද ඇතුළුව දිවයිනේ සියලුම පළාත් ආවරණය වන පරිදි වන මේ අනුග්‍රාහකත්වය යටතේ මාර්තු 28 වැනිදා තෙක් දිවයිනේ විවිධ නගර 14කදී මේ පාසල් මහා ක්‍රිකට් තරග පැවැත්වේ.යලොග් අනුග්‍රහය ලබන පාසල් මහා ක්‍රිකට් තරග මෙසේ ය.මේ පාසල් 34 සඳහා අනුග්‍රාහක චෙක්පත් ලබාදීමේ උත්සවය ඩයලොග් ටෙලිකොම් සමූහ ප්‍රධාන අළෙවි නිළධාරි නුෂාඩ් පෙරේරා මහතාගේ ප්‍රධානත්වයෙන් ඊයේ කොළඹ ටාජ් සමුද්‍ර හෝටලයේදී පැවැත්විණි.එහිදී කතා කළ නුෂාඩ් පෙරේරා මහතා, මේ අනුග්‍රාහකත්වය තම ආයතනය විසින් සලකනු ලබන්නේ දේශීය ක්‍රීඩා කුසලතාවන් වැඩිදියුණු කිරීම සඳහා අපගේ අඛණ්ඩ කැපවීමේ කොටසක් ලෙසින් බවත් මේ වසරේ ලබා දෙන මේ අනුග්‍රාහකත්වයේ විශේෂත්වය වනුයේ තම ආයතනය කොළඹින් දුර බැහැර පාසල් රැසක් සඳහා අනුග්‍රාහකත්වය ලබා දෙමින් ඔවුන්ට අන්තර් පාසල් මහා ක්‍රිකට් තරග බිමට පිවිසීමේ අවස්ථාව උදාකර දීම බවත් ප්‍රකාශ කර සිටියේ ය.ශ්‍රී ලංකා පාසල් ක්‍රිකට් සංගමයේ ලේකම් අබ්දුල් රවුෆ් මහතා කතා කරමින්, අන්තර් පාසල් මහා ක්‍රිකට් තරග 17ක් වෙනුවෙන් පාසල් 34කට මෙවැනි ආකාරයේ අනුග්‍රාහකත්වය ලැබෙන්නේ මෙරට පාසල් ක්‍රිකට් ඉතිහාසයේ ප්‍රථම වතාවට බවත් මෙවැනි දැවැන්ත අනුග්‍රාහකයත්ව වැඩපිළිවෙළක් දියත් කිරීම පිළිබඳව තමා ඩයලොග් ආයතනයට විශේෂ ස්තූතිය පිරිනමන බවත් පවසා සිටියේ ය.පාසල් තිස් හතරේ විදුහල්පතිවරුන් හා නියෝජිතයෝද ඔවුන්ගේ මහා ක්‍රිකට් තරග වෙනුවෙන් ලැබුණු මේ අනුග්‍රහය සම්බන්ධයෙන් ඩයලොග් ආයතනයට ඔවුන්ගේ ප්‍රශංසාව මෙහිදී පුදකර සිටියහ.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>02</day>
    </date>
    <link>http://www.dinamina.lk/2010/03/02/_art.asp?fn=s1003025</link>
    <topic>දඹුල්ල ක්‍රිකට් සමාජයට ජය</topic>
    <author>මහවැලි කලාපීය වාර්තාකරු</author>
    <content>දඹුල්ල ක්‍රිකට් ක්‍රීඩා සමාජයත් මාතලේ ක්‍රිකට් ක්‍රීඩා සමාජයත් අතර අන්තර් සමාජ ක්‍රිකට් තරගාවලියේ තෙවැනි කොටසේ පළමු වටයේ තරගයකට එක්වූ අතර ඉන් ජයග්‍රහණය හිමිකර ගත්තේ දඹුල්ල ක්‍රිකට් සමාජයයි.දඹුුල්ල පිල ඕවර 44 ක දී කඩුලු 9ක් ලකුණු 214 ක් ලබා ගත් අතර එය හඹාගිය මාතලේ ක්‍රිකට් සමාජ පිලට ඕවර් 31.3 දී ලබාගත හැකි වූයේ ලකුණු 211 ක් පමණි.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>02</day>
    </date>
    <link>http://www.dinamina.lk/2010/03/02/_art.asp?fn=s1003026</link>
    <topic>සිවිල් ආරක්ෂක දෙපාර්තමේන්තු වොලිබෝල් ද්විත්ව සූරතා කන්තලේ පළාත් මූලස්ථානයට</topic>
    <author>මහින්ද ජිනදාස</author>
    <content>සිවිල් ආරක්ෂක දෙපාර්තමේන්තුව ප්‍රථමවරට සංවිධානය කළ වොලිබෝල් තරගාවලියේ කාන්තා හා පිරිමි සූරතා දෙකම කන්තලේ පළාත් මූලස්ථානය දිනා ගත්තේය.සුගතදාස ගෘහස්ථ ක්‍රීඩාංගණයේ පසුගියදා පැවැති මේ තරග මාලාවට පිරිමි කණ්ඩායම් 18 ක්ද, කාන්තා කණ්ඩායම් 7 ක්ද සහභාගි වූහ. කාන්තා අවසන් තරගය සඳහා කන්තලේ පළාත් මූලස්ථාන පිල සහ උහන මධ්‍යම පළාත් මූලස්ථාන පිල තරග වැදනි. උහන කණ්ඩායම පරදවා කන්තලේ කණ්ඩායම ජය ලබා ගත්තේය.ලකුණු තත්ත්වය 25 – 21, 25 – 19 මේ තරගාවලියේ තෙවැනි ස්ථානය හිමිකර ගනු ලැබුවේ වැලිඔය මූලස්ථානයයි. කාන්තා තරගාවලියේ දක්ෂතම ප්‍රහාරක ක්‍රීඩිකාව ලෙස සම්මාන දිනා ගත්තේ කන්තලේ පළාත් කණ්ඩායම නියෝජනය කළ අහිංසා සෙව්වන්දි විසින්ය. කන්තලේ පළාත් පිල නියෝජනය කළ වාසනා සෙව්වන්දි දක්ෂතම ක්‍රීඩිකාවට හිමි සම්මානය දිනා ගත්තාය.පිරිමි අවසන් තරගයට කන්තලේ පළාත් මූලස්ථානය සහ පොළොන්නරුව පළාත් මූලස්ථානය තරග වැදුණි. තරගය නිමාවූයේ පොළොන්නරුව පරදවා කන්තලේ පිල වට 2 – 0 ක ජයක් අත්කර ගනිමිනි.ලකුණු තත්ත්වය 25 – 8, 25 – 19 ය. මේ තරගයේ දක්ෂතම ප්‍රහාරක ක්‍රීඩකයා සහ දක්ෂතම ක්‍රීඩකයාට හිමි සම්මාන දිනා ගත්තේ පිළිවෙළින් දිනේෂ් කුමාර සහ සමිත් නිලන්තයි. ඔවුන් දෙදෙනාම කන්තලේ පිල නියෝජනය කළ ක්‍රීඩකයන්ය. මෙහි තෙවැනි ස්ථානය දිනා ගත්තේ පුත්තලම පළාත් මූලස්ථානයයි.තරග මාලාවේ ප්‍රධාන අමුත්තා වශයෙන් සහභාගි වූයේ රාජ්‍ය ආරක්ෂක මහජන ආරක්ෂාව, නීතිය හා සාමය පිළිබඳ අමාත්‍යාංශයේ අතිරේක ලේකම් සහ හිටපු පොලිස්පති ජයන්ත ෂක්‍රමරත්න මහතාය.සිවිල් ආරක්ෂක දෙපාර්තමේන්තුවේ අතිරේක අධ්‍යක්ෂ ජනරාල් ජ්‍යෙෂ්ඨ පොලිස් අධිකාරි නන්දන විජේරත්න, අධ්‍යක්ෂ ජනරාල් රියර් අද්මිරාල් ආනන්ද පීරිස්, අධ්‍යක්ෂ ක්‍රීඩා බ්‍රිගේඩියර් මොහාන් සුමනසේන යන මහත්වරු විශේෂ අමුත්තන් වශයෙන් සහභාගි වූහ.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>02</day>
    </date>
    <link>http://www.dinamina.lk/2010/03/02/_art.asp?fn=s1003027</link>
    <topic>ඉෂාරාට සම්මානයක්</topic>
    <author>ජගත් ප්‍රේමචන්ද්‍ර</author>
    <content>අම්බලන්ගොඩ ශ්‍රී දේවානන්ද විද්‍යාලයීය ක්‍රීඩා මණ්ඩලය සහ විද්‍යාලයීය ආදි ශිෂ්‍ය සංගමය සංවිධානය කළ විද්‍යාලයීය වර්ණ ප්‍රදානෝත්සවයේදී 2007, 2008 සහ 2009 වසර ත්‍රිත්වයේ ම විද්‍යාලයීය විශිෂ්ටතම ක්‍රීඩිකාව ලෙස ඉෂාරා මදුරංගී සම්මාන ලැබුවාය.ශ්‍රී ලංකා මේස පන්දු ශ්‍රේණිගත කිරීම අනුව වසර කිහිපයක් ම අංක 1 ක්‍රීඩිකාව ලෙස ඉදිරියෙන් පසුවෙන ඉෂාරා ජාතික මේස පන්දු සූරිය සහ ජාතික කනිෂ්ඨ මේස පන්දු සූරිය ලෙස අවස්ථා කිහිපයක දී ම සම්මාන දිනා ඇත. ඊට අමතරව ඇයගේ දක්‍ෂතා අතරට සාග් සහ පොදු රාජ්‍ය මණ්ඩලයීය තරග පදක්කම් ද ඇතුළත් වේ. මේ වර්ණ ප්‍රදානෝත්සවය පසුගියදා ක්‍රීඩා අමාත්‍යාංශයේ අධ්‍යක්‍ෂ ජනරාල් බන්දුල දහනායක මහතාගේ ප්‍රධානත්වයෙන් අම්බලන්ගොඩ නගර සභා ශාලාවේ දී පැවැත්විණි.මෙහිදී 2007 සහ 2008 වසර ද්විත්වයේ විශිෂ්ටතම ක්‍රීඩකයා ලෙස අමිල චාමිත් ප්‍රනාන්දු සම්මාන ලැබුවේය. ඔහු ශ්‍රී ලංකා බැඩ්මින්ටන් සංගමයේ ශ්‍රේ්ණිගත ක්‍රීඩකයෙක් වන අතර ශ්‍රී ලංකා බැඩ්මින්ටන් කණ්ඩායම නියෝජනය කරමින් අවස්ථා කිහිපයකදීම විදෙස් සංචාරවලට සහභාගි වී ඇත.වර්ණ ප්‍රදානෝත්සවයේ 2009 වසරේ විශිෂ්ටතම ක්‍රීඩකයා ලෙස ශශ්‍රී‍්‍ර ලංකා මේස පන්දු ශ්‍රේණිගත කිරීම අනුව වයස අවුරුදු 21 න් පහළ අංක 1 ස්ථානයට ශ්‍රේණිගතව සිටින චතුර විස්කම් සිරිවර්ධන සම්මාන ලැබුවේය. ඔහු පසුගිය වසරේදී ලෝක කනිෂ්ඨ මේස පන්දු තරගාවලිය නියෝජනය කිරීමට වරම් ලැබූ ක්‍රීඩකයෙකි.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>02</day>
    </date>
    <link>http://www.dinamina.lk/2010/03/02/_art.asp?fn=s1003028</link>
    <topic>සාග් පදක්කම්ලාභී ක්‍රීඩක ක්‍රීඩිකාවන්ට මහනුවර පාසල් උපහාර</topic>
    <author>උපනන්ද ජයසුන්දර මහනුවර ක්‍රීඩා විශේෂ</author>
    <content>බංග්ලාදේශයේ ඩකා නුවර පැවති 11 වැනි දකුණු ආසියානු ක්‍රීඩා උළෙලේ දස්කම් දැක්වූ මහනුවර පාසල් ක්‍රීඩක ක්‍රීඩිකාවන්ට උපහාර පිදීම පසුගියදා සිදු විය.එම ක්‍රීඩා උළෙලේ ආසියානු වාර්තාවක් තබා මීටර් 800 පිටුපස ආර තරගයේ රන් පදක්කමක් රිදී පදක්කම් 2 ක් සහ ලෝකඩ පදක්කම් 2 ක් දිනා මව්බිමට ගෞරවය ලබා දුන් මහනුවර ත්‍රිත්ව විදුහලේ හේෂාන් උනම්බුව ශිෂ්‍යයාට ත්‍රිත්ව විදුහලේ විදුහල්පති බ්‍රිගේඩියර් ආරියරත්න මහතා ඇතුළු ගුරු මණ්ඩලය සහ ශිෂ්‍යයින් විසින් උපහාර පුදන ලදී.මහනුවර උසස් බාලිකා විදුහලේ ශිෂ්‍යාවක් වන මිනිරුවනි, සමරකෝන් ශිෂ්‍යාවද විදුහල විසින් පිළිගැනීමට ලක් විනි. මිනිරුවනි එම ක්‍රීඩා උලෙළේ පිහිනුම් ඉසව්වෙන් රිදී පදක්කම් දෙකක් සහ ලෝකඩ පදක්කමක් දිනා ගත්තාය.ඇය උසස් බාලිකා විදුහලට පළමුව මහනුවර හිල්වුඩ් සහ ගේට්වේ යන විදුහල් වලින් ප්‍රාථමික අධ්‍යාපනය ලබා ගන්නා ලදී. මහනුවර මහාමායා බාලිකා විදුහලේ ශිෂ්‍යයා මාදවී වීරතුංග ශිෂ්‍යයාව මේ තරගාවලියේදී පිහිනුම් ඉසව්වෙන් එක් රිදී පදක්කමක් සහ එක් ලෝකඩ පදක්කමක් දිනා ගත්තාය. ඇයට විදුහලෙන් ප්‍රදානය කරන උසස්ම සම්මානය වන ‘මහාමායා ස්වර්ණ විභූෂණ’ සම්මානය පසුගියදා විදුහල්පතිනිය විසින් ප්‍රදානය කරන ලදී.මහනුවර විහාර මහා දේවි බාලිකා විදුහලේ 15 හැවිරිදි අචිනි වැලිගම්පොල ශිෂ්‍යාවද 11 වැනි දකුණු ආසියානු තරගාවලියේදී ජාතික කාන්තා පාපන්දු කණ්ඩායමට තේරුණි. ජාතික කණ්ඩායමට විදුහලෙන් තේරුණු පළමු ක්‍රීඩිකාව අචිනිය. ඇයව විදුහල්පතිනිය චම්පිකා මායාදුන්න මහත්මිය ගුරු මණ්ඩලය සහ ශිෂ්‍යාවන් විසින් පිළිගන්නා ලදී.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>02</day>
    </date>
    <link>http://www.dinamina.lk/2010/03/02/_art.asp?fn=s1003029</link>
    <topic>විද්‍යාලෝක-අමරසූරිය සුහදයින්ගේ හටන මාර්තු 4-5</topic>
    <author/>
    <content>ගාල්ල විද්‍යාලෝක විදුහල හා මීපාවල අමරසූරි විදුහල අතර පැවැත්වෙන ‘සුහදයින්ගේ හටන’ මහා ක්‍රිකට් තරගය ලබන 4, 5 දෙදින ගාල්ල ජාත්‍යන්තර ක්‍රිකට් ක්‍රීඩාංගණයේ දී පැවැත්වේ.විද්‍යාලෝක හා අමරසූරිය විදුහල් සුහදයින්ගේ හටන ක්‍රිකට් තරගය 1998 වසරේ දී ආරම්භ කරනු ලැබිණි. 98 සිට 2002 දක්වා සුහදයින්ගේ හටන ක්‍රිකට් තරගය පවත්වනු ලැබිණි.රටේ පැවැති අයහපත් තත්ත්වය නිසා ක්‍රිකට් තරගය පසුගිය අවුරුදු 8 තුළ නොපැවැත්විණි. දැන් රටේ පවතින සාමකාමී තත්ත්වය නිසා ක්‍රිකට් තරගය මේ වසරේ සිට නැවත පැවැත්වීමට විදුහල්වල ක්‍රිකට් කණ්ඩායම් අවශ්‍ය පියවර ගනු ලබයි.විද්‍යාලෝක ක්‍රිකට් කණ්ඩායමේ නායක ලෙස කේ. ටී. එරංග මධුෂාන්ද උපනායක ලෙස ඒ ශෂිත ගයාන්ද ක්‍රීඩා කරති. තුසිත කාරියවසම් පුහුණුකරුය.අමරසූරිය ක්‍රිකට් කණ්ඩායමේ නායකයා ලක්ෂිත ලක්මාල් ය. උප නායකයා භාතිය සවිපංචය. කසුන් ගනේෂ් එරංග පුහුණු කරුවේ.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>02</day>
    </date>
    <link>http://www.dinamina.lk/2010/03/02/_art.asp?fn=f1003021</link>
    <topic>දේශපාලනයට ආවේ ජනතාවට සේවය කරන්නයි</topic>
    <author>සංවාදය මලික් චමින්ද ධර්මවර්ධන ඡායාරූප සමන් ශ්‍රී වෙදගේ</author>
    <content>* මෙපමණ කලක් සිනමාවේ රැඳී සිටි ඔබ මෙවර ගාල්ල දිස්ත්‍රික්කයෙන් මහ මැතිවරණයට ඉදිරිපත් වෙනවා. මොකක්ද මේ දේශපාලන ආගමනයට හේතුව ?සිනමාවේ හිටියට මටම ආවේණික වූ දේශපාලන දර්ශනයක් ඒ කාලයේ මට තිබුණා. මම දේශපාලනයට අලුත් කෙනෙක් කියලා කවුරුහරි කියනව නම් ඒක සම්පූර්ණ බොරුවක්. මම සිනමාවට ආව කාලයේදී ඒ කියන්නේ 1977 දී මම නතර වෙලා හිටියේ සීවලී රත්වත්තේ මහත්තයාලගේ ගෙදරයි. සීවලී රත්වත්තේ කියන්නේ සිරිමාවෝ බණ්ඩාරනායක මැතිණියගේ සොහොයුරායි.ඒ නිවසේ මම නතර වෙලා ඒ ගෙදරම ඉන්න කාලයේ සිරිමාවෝ බණ්ඩාරනායක මැතිණිය, චන්ද්‍රිකා මැතිණිය, අනුර බණ්ඩාරනායක මහත්තයා ආවා ගියා. මම අවුරුදු 16 ක පොඩි ගැහැනු ළමයෙක් හැටියට එදා මගේ කණට වැටුණේ ඒ දේශපාලනයයි.ඒ වගේම මගේ් දේශපාලනයට විශාල බලපෑමක් එල්ල කළ චරිතයක් තමයි විජය කුමාරතුංග. විජයයි මමයි එකට රඟපෑවා. ඒ කාලයේ තමයි විජයගේ ජනප්‍රියම කාලය. ඔහුගේ දේශපාලන ජීවිතයත් ඉහළම තැනක තිබුණා. ඒ වෙලාවේ විජයට මම විශාල සහයක් දුන්නා. මොකද විජයගේ මානව හිතවාදී ප්‍රගතිශීලී ගමන් මඟට මගේ හිත ඇදිලා ගියා.අනික ඒ කාලයේ හිටපු අවංකම දේශපාලඥයා ලෙස මම දකින්නේ විජය කුමාරතුංගයි. විජය කියන්නේ මේ රටේ ජනවාර්ගික ප්‍රශ්නයට ස්ථිරසාර විසඳුමක් සාමය මඟින් ලබා දෙන්න කටයුතු කළ කෙනෙක්. ඔහුගේ උත්සාහයත් ව්‍යර්ථ වුණා. කොහොම වුණත් ඔහු අද හිටියා නම් ඔහුත් ජනාධිපති මහින්ද රාජපක්ෂ මහත්තයා සමඟ එකතු වෙලා කටයුතු කරයි කියලා මම විශ්වාස කරනවා. මොකද විජයටත් අවශ්‍ය වුණෙත් රටේ ජනතාවට සාමය උදා කිරීමයි.* ඔබගේ ක්‍රියාකාරී දේශපාලනය ඇරඹීම සඳහා ශ්‍රී ලංකා නිදහස් පක්ෂය තෝරා ගත්තේ ඇයි ?පසුගිය ජනාධිපතිවරණය කාලයේදී මට හිතුණා මහින්ද රාජපක්ෂ ජනාධිපතිතුමාට සහය දක්වන්න ඕනේ කියලා. මොකද මේ රටේ නියම නායකත්වයක් තියෙන නායකයා ඔහුයි. ඔහුට සමාන කරන්න පුළුවන් තරමේ නායකයෙක් අද මේ රටේ නැහැ. එතුමා බොහාම අවංකව තමන්ගේ කාර්යයන් රට වෙනුවෙන් කළා. යුද්ධය නිමා කරලා සාමය ගේන්න කටයුතු කරන කොට ඒ බව අපිට තේරුම් ගියා.යුද්ධය අවසන් කරන්න යන ගමනේදී එතුමාට විපක්ෂයෙන් විවිධ බලපෑම් එල්ල වුණා. ඒ වගේම ජාත්‍යන්තරවත් රටට එල්ල වුණේ් විශාල බලපෑමක්. විවිධ සංවිධාන පුද්ගලයෝ යුද්ධය ජයග්‍රාහීව අවසන් කරන්න යන ගමන වළක්වන්න නොයෙක් කුමන්ත්‍රණ දියත් කළා. ඒත් ඒ හැම අවස්ථාවකදීම ජනාධිපතිතුමා තමන්ගේ අරමුණ වෙනුවෙන් නිර්භීතව ගමන් කළා. කිසිම අභියෝගයකට සැලුණේ නැහැ. අන්තිමට රටේ හැම පුරවැසියාටම එතුමාගේ ඒ අභීත නායකත්වයේ ප්‍රතිලාභ ලබා ගන්න පුළුවන්කම ලැබුණා.අනිත් එක තමයි මම පසුගිය කාලයේ ජනාධිපතිවරණයට ක්‍රියාකාරීව වැඩ කරන කොට මගෙන් බොහෝ දෙනෙක් ඉල්ලුවා ක්‍රියාකාරී දේශපාලනයට එන්න කියලා. විශේෂයෙන්ම මගේ ගම් පළාත වුණු බෙන්තර – ඇල්පිටිය ආසනයට අවුරුදු 10 කින් මන්ත්‍රී කෙනෙක් ඉඳලා නැහැ. ඒ ජනතාවගේ ප්‍රශ්න කතා කරන්න කෙනෙක් නැහැ. මේ නිසා ජනතාව මගෙන් ඉල්ලීමක් කළා ඒ අය වෙනුවෙන් කටයුතු කරන්න ඉදිරිපත් වෙන්න කියලා. ඒ ආරාධනයත් මට විශාල ලෙස බලපෑවා.* ඔබ ජනප්‍රිය නිළියක්. ඔබට ව්‍යාපාරික පසුබිමකුත් තියෙනවා. දැන් ඔබට අවශ්‍ය වෙලා තියෙන්නේ බලය ලබා ගැනීමයි. ඒ බලය ලබා ගැනීමට නේද ඔබ දේශපාලනයට ආවේ ?නැහැ. කොහෙත්ම නැහැ. මම ඔබට කලිනුත් කිව්වා මේ රටේ දේශපාලනය සමඟ මට තිබුණු සබඳතා ගැන. මගේ තිබුණු ජනප්‍රියත්වයේ හැටියට මට උදව් කරන්න ඕනේ තරම් පිරිස් හිටියා.ජනතාව ළඟට ගියත් ඒ අය මට උදව් කරනවා. රටේ දේශපාලඥයෝ ගාවට ගියත් මට අවශ්‍ය රාජකාරිය වුවමනාව ඉටු කර ගන්න පුළුවන්කම තිබුණා. ඒත් මම අල් පෙනෙති තුඩක දෙයක් එහෙම අරගෙන නැහැ.ඒ නිසා මේ ගීතා කුමාරසිංහට අලුතින් බලයක් ගොඩනඟා ගන්න අවශ්‍ය නැහැ. මට අවශ්‍ය කරන බලය, ශක්තිය, සිනමාවෙන් ප්‍රේක්ෂකයන්ගෙන් ලැබිලා ඉවරයි.මට දැන් තියෙන්නේ අවංකවම රටට ජනතාවට සේවය කිරීමේ අරමුණක්. මගේ ගමට මගේ ජනතාවට සේවය කරන්නයි මම ගාල්ලට ආවේ.අනික මට දේශපාලනයට ඇවිල්ලා අලුතින් හම්බ කරගන්න කිසිම දෙයක් නැහැ.මට අවශ්‍ය කරන හැම සැපතක්ම මගේ ජීවිතේ මම ලබලා තියෙනවා.එහෙම තත්ත්වයක් තියාගෙන මම මොකටද අලුතින් බලය ගන්න යන්නේ.ඒ නිසා ඔබේ ප්‍රකාශයට මම එකඟ වෙන්නේ නැහැ.මම අහලා තියෙනවා ඩඩ්ලි සේනානායක මහත්තයාගේ දේශපාලනය ගැන. එතුමා මැරෙන කොට එතුමාගේ සියලු සම්පත් රට වෙනුවෙන් ජනතාව වෙනුවෙන් කැප කරලා තිබුණේ. අන්තිමේදී එතුමාගේ පර්ස් එකේ තිබුණේ කීයද ? කවදහරි දවසක මටත් වෙන්නේ ඒ වගේ දෙයක් වෙන්න පුළුවන්. ඒ තරමටම මගේ දේශපාලන ගමන පිරිසිදු අවංක ගමනක්.* පසුගිය පළාත් සභා මැතිවරණයට ගාල්ල දිස්ත්‍රික්කයෙන් අපේක්ෂිකාවක් මැතිවරණයට ඉදිරිපත් වුණා. ඇය ජයග්‍රහණයෙන් පසුව ගාල්ලේ ජනතාව අතරට යන්නේ් නැහැ කියලා විපක්ෂය චෝදනාකරනවා. ඔබත් ඡන්දයට ගාල්ලෙන් ඉදිරිපත් වෙලා ජයග්‍රහණය කරලා කොළඹට යාවි කියලා සමහර පිරිස් මත පළ කරනවා.මම වෙනත් අය ගැන කියන්න දන්නේ නැහැ. නමුත් මම ගැන කතා කරන්නම්. ගාල්ලේ නම ලෝකයට ගෙන ගිය සිනමා නිළිය මමයි. මට ලැබුණු හැම සම්මානයකම ප්‍රතිචාරයකම අයිතිය ඒ ජනතාවටත් තියෙනවා. මම කොළඹට වෙලා ඉන්නේ මගේ ව්‍යාපාරික කටයුතු සහ කලා කටයුතු වෙනුවෙනුයි.එහෙම වුණත් මගේ හදවත ගමත් එක්ක බැඳිලා තියෙන්නේ. පසුගිය කාලයේ මම ජනාධිපතිවරණ කටයුතු සඳහා ගාල්ලට ගිය වෙලාවේ ඒ ජනතාවමයි මගෙන් ඉල්ලුවේ මැතිවරණයට ඉදිරිපත් වෙන්න කියලා.ඒ හින්දා මම ගාල්ලේ ජනතාව තනි කරලා යන්නේ නැහැ. හැබැයි මෙහෙම දෙයක් තියෙනවා. මම ඒක අවංකවම කියන්න ඕනේ. මට මගේ ව්‍යාපාර කටයුතුª සහ කලා කටයුතු සඳහා කොළඹට යන්න වේවි. ඒත් මම සතියේ වැඩි කාලයක් ගාල්ලේ ජනතාව එක්ක ඉන්න සූදානම්.* ඔබ ගාල්ලට තරග කරන්නේ පක්ෂයේ ජ්‍යෙෂ්ඨයන් සමගයි. එහෙම තත්ත්වයක මනාප අර්බුදයට ලක්වේවි. පසුගිය කාලයේ ඔබගේ මැතිවරණ ප්‍රචාරක කටයුතු සඳහාත් යම් බාධා එල්ල වෙලා තිබුණා ?මම ක්‍රියාකාරී දේශපාලනයට නවකයි. ඒකේ ඇත්තක් තියෙනවා. ඒත් මම ඔබට කලින් කිව්වා වගේ ජනතාවට ආධුනික නැහැ. හැත්තෑව දශකයේ ඉදන්ම මම ජනතාවගේ හදවත් වල ජීවත් වෙනවා. සමහර පිරිස් මගේ ප්‍රචාරක ව්‍යාපාරයට යම් යම් බාධා එල්ල කරලා තියෙනවා තමයි. මගේ පෝස්ටර් ඉරලා තියෙනවා.ඒත් මම කියන්න කැමැතියි මම ජනතාවගේ හදවතේ ජීවත් වෙන චරිතයක්. පෝස්ටර් එකක් ඉරුවට කටවුට් එකක් ඉරුවට මේ ගීතා කුමාරසිංහගේ රූපය ජනතාවගේ හිත් වලින් මකලා දාන්න බැහැ.අනික් කරුණ තමයි මට මැතිවරණයට ඉදිරිපත් වෙලා ජයග්‍රහණය කරන්න බයක් තියෙනවා නම්; ජාතික ලැයිස්තුවෙන් ඉදිරිපත් වෙන්න තිබුණා. පසුගිය ජනාධිපතිවරණයේ වැඩ කරපු හැටියට මට ඒ අවස්ථාව ලබා ගන්න තිබුණා. ඒත් මම දන්නවා ජනතාව හැමදාම මාත් එක්ක ඉන්නවා කියලා. ඒ හින්දා තමයි මම බය නැතිව ඡන්දයට ඉදිරිපත් වුණේ.* මේ වන විට වර්තමාන ආණ්ඩුව විශාල ලෙස විපක්ෂයට චෝදනා කරනවා. විශේෂයෙන්ම ජාත්‍යන්තරවත් ඇතිවෙලා තිබෙන තත්ත්වය සුබදායි නැති බවයි පෙනෙන්නේ. මානව හිමිකම් සම්බන්ධයෙන් දිගින් දිගටම චෝදනා එල්ල වෙනවා.ලංකාවට ජාත්‍යන්තරයේ සහය අවශ්‍යයි. ඒ සඳහා ජනාධිපතිතුමා කටයුතු කරනවා. ඒත් අපිට පේනවා විපක්ෂය රටට එරෙහිව නොයෙක් චෝදනා ජාත්‍යන්තරය තුළ ගොඩ නඟන බව. විපක්ෂයට මැතිවරණයක් ජයගන්න ශක්තියක් නැහැ. ඒ හින්දා ඔවුන්ට කරන්න තියෙන්නේ අපේ පක්ෂය, ජනාධිපතිතුමා කරන වැඩ පිළිවෙළවල් පිළිබඳ විවේචනය කරමින් ඉඳීමයි.මේ අතරම ඔවුන් ජාත්‍යන්තරය තුළත් නොයෙක් අසත්‍ය මතවාද ගොඩ නඟලා තියෙනවා. මේ අය කල්පනා කරන්න ඕනේ මේ වයේ හානිය ඇති වෙන්නේ රටේ සමස්ත පුරවැසියන්ටම බව. ජාත්‍යන්තරයට රට පාවා දීලා බලය ලබා ගන්න විපක්ෂය දරන පහත් උපක්‍රමය මේ ජනතාව අනුමත කරන්නේ නැහැ. මේ පාර මැතිවරණ ප්‍රතිඵල වලිනුත් ඒ බව ජනතාව විපක්ෂයට හොඳ හැටි කියලා දේවි.* මහ මැතිවරණ ජයග්‍රහණයෙන් පසුව ඔබ මොනවගේ වැඩපිළිවෙළක්ද ජනතාව වෙනුවෙන් ක්‍රියාත්මක කරන්නේ් ?මම ඒ සඳහා අවශ්‍ය පියවර රැසක්ම දැනට කල්පනා කරලා ඉවරයි. ජනාධිපතිතුමාගේ මහින්ද චින්තනය වැඩපිළිවෙළට අද මුළු රටම ගරු කරනවා. ඒ තුළ රැඳෙමින් ගාල්ල දිස්ත්‍රික්කයේ වගේම සමස්ත රටේම ජනතාවට විශාල සේවයක් කරන්න මම ලෑස්තියි. අපේ කාන්තාවෝ ගෘහ සේවිකාවන් වශයෙන් විදේශ ගත වෙලා අපමණ දුක් විදිනවා. අපි මේ ගැන සැලකිලිමත් වෙන්න ඕනේ. ඔවුන්ට විදේශයන්ගෙන් සිදු වන දුක් ගැහැට, කරදර වලක්වන්න කටයුතු කරන්න අවශ්‍යයි.ඒ වගේම ගාල්ල දිස්ත්‍රික්කය ගත්තම අපිට සංචාරක ව්‍යාපාරය හරහා විශාල වැඩ කොටසක් කරන්න පුළුවන්. අපේ ගම් වල බීරළු, රේන්ද කර්මාන්ත තියෙනවා. මේ වගේ ස්වයංරැකියා අපි නංවලා ගන්න ඕනේ. රටේ සාමය උදාවෙලා තියෙන නිසා විදේශිකයන් ලංකාවට විශාල වශයෙන් එනවා.ඒ අයට මේ අපේ පාරම්පරික නිර්මාණ අලුත් ක්‍රම යටතේ් බිහි කරලා විකිණීමට කටයුතු කළ හැකියි. මෙයින් ගාල්ලේ පාරම්පරික කර්මාන්ත වල නියැලෙන පිරිසට විශාල සහයක් ලැබෙනවා. ඒ වගේම රැකියා විරහිත පිරිසට රැකියාත් ලැබෙනවා.කොහොමත් මම දේශපාලනයට ආවේ වැටකොලු පතෝල වගේ ඉන්න නොවේ. ජනතාවට දැනෙන සේවයක් කරන්නයි. ඒක මම කරනවා.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>02</day>
    </date>
    <link>http://www.dinamina.lk/2010/03/02/_art.asp?fn=f1003022</link>
    <topic/>
    <author>සටහන සන්ධ්‍යා කරුණාරත්න</author>
    <content>‘දස දෙසින්ම මට ඇහුණේ මගේ නම කියමින් කොල්ලො හුරේ තියන හඬයි. ඒ හඬත් එක්ක මට තව තවත් ශක්තිය ලැබුණා. මගෙ ඇඟට ලැබුණ ශක්තියෙන් මට හැකි උපරිම වේගයෙන් දුවන්න පටන් ගත්තා. දිවීම නතර කළේ තරගය අවසන් කිරීමෙන් පසුවයි. ඒ වනවිටත් මං තරගයෙන් පළමුවැනියාවී හමාරයි. මාත් එක්ක තරගයට සහභාගි වූ තරගකරුවන්, මං තරගය අවසන් කරන විටත් දුවනවා.දවසක් පත්තරයේ මං දැන්වීමක් දැක්කා. කොළඹ ආනන්ද විද්‍යාලයේ විශ්වවිද්‍යාල ප්‍රවේශ පන්තියට ළමයින් ඇතුළත් කරගන්නවා කියා ඒ දැන්වීමේ පළවී තිබුණා. ගෙදරටත් නොකියා මං ආනන්ද විද්‍යාලයට අයැදුම්පතක් දැම්මා. මාව ඒ විද්‍යාලයට තෝරාගත් බවට ලිපියක් ලැබුණා.ඒ නිසා මං ගෙදර අයගේ උදවු ඇතිව කොළඹ ආනන්ද විද්‍යාලයට ඇතුළත් වුණා. ඒ 1952 වසරේ දී අවුරුදු දෙකක් මං ආනන්ද විද්‍යාලයෙන් ඉගෙන ගත්තා. ඒ වසර දෙක තුළ පාසලේ ජනප්‍රියම සිසුවකු බවට පත්වුණා. ඉගෙනීමෙන් මෙන් ම ක්‍රීඩා කටයුතුවලිනුත් මං ඉදිරියෙන් සිටියා.ඒ කාලයේ සැතපුම සහ සැතපුම් භාගය නමින් ධාවන තරගයක් තිබුණා. ආනන්ද විද්‍යාලයට මං ඇතුළත් වෙන්න කලින් මේ ධාවන තරගය ජයගත්තේ මදුරප්පෙරුම කියලා ශිෂ්‍යයෙක්. ඔහුගේ ධාවන වාර්තාව මං බිඳ දැම්මා. මදුරප්පෙරුමගෙන් පස්සේ චියර් එක ලැබුණෙ මට. එදා සිට කොල්ලො හුරේ දැම්මෙ මට. සැතපුම සහ සැතපුම් භාගය ධාවන තරග ජයග්‍රහණයෙන් මං වාර්තා තැබුවා. ඒ වාර්තා අද වනවිටත් කිසි කෙනෙක් බිඳ දමා නෑ. ඉදිරියේ දී ඒ වාර්තා බිඳ දමන්න හැකිවෙන්නෙත් නෑ.ඒ කාලෙ මං වාර්තා තියන කොට ධාවන තරග නම් කර තිබුණෙ සැතපුම් නමින්. අද තිබෙන්නෙ මීටර් නමින්. ඒ නිසා කොළඹ ආනන්ද විද්‍යාලයේ ධාවන තරගවලින් මං තැබූ වාර්තා අද වනවිටත් ඒ විදිහටම තිබෙනවා.අපේ පාසලේ කානිවල් එකක් තිබුණා. බිල්ඩිං හදන්න මුදල් එකතු කරන්න තමයි කානිවල් එක තිබ්බෙ. ඒ සඳහා මුදල් එකතු කරන්න ටිකට් පොත් ගහලා කොල්ලො කට්ටිය එකතු වෙලා ටිකට් විකිණුවා. මටත් ටිකට් පොත් කීපයක්ම විකිණීමට ලැබුණා. එල්. එච්. මෙත්තානන්ද මහත්තයා ඉස්කෝලේ ප්‍රින්සිපල් විදියට ඒ කාලෙ හිටියා.මේ ටිකට් පොත්වලින් ටිකට් එකක් අපේ ප්‍රින්සිපල්ටත් මං විකිණුවා. දිනුම් අඳිනකොට ප්‍රින්සිපල්ට මං විකුණූ ටිකට් එක ඇඳුණා. තෑගි වශයෙන් ඔහුට ලැබුණෙ පාකර් ෆිෆ්ටි වන් රන් කොපුව සහිත ෆවුන්ටන් පෑනක්. වැඩියෙන් ම ටිකට් විකිණුවේ මං. ඒ නිසා මට කේම්බ්‍රිජ් ඩික්ෂනරියක් ලැබුණා. මගේ ඉගෙනීමට මේ ඩික්ෂනරිය බෙහෙවින් ප්‍රයෝජනවත් වුණා.ප්‍රින්සිපල්ට මං ටිකට් එකක් විකිණුවා කිව්වහම කොල්ලො පුදුම වුණා. ළමයි ප්‍රින්සිපල්ට බයයිනෙ. ඒක නිසා කවුරුත් එයාට ටිකට් විකුණන්න යන්නෙ නෑ. මං කොහොම හරි ප්‍රින්සිපල්ට ටිකට් එකක් දීලා සල්ලි ගත්තා. ඒවා මතක් වෙන කොට මට අදටත් හිනා යනවා.තිලක් මැහැම්මුද් මහතාගේ සින්දු කියන්න මං හරි ආසයි. ඉස්සර ඉස්කොලෙ ඉන්න කාලෙ විවේකයක් ලැබුණොත් ඔහුගේ සින්දු අපේ කොල්ලො කට්ටිය එක්වෙලා කියනවා. හරිම විනෝදාත්මකයි. කොල්ලො බලාගෙන ඉන්නෙ කොයිවෙලාවෙ හිස් පීරියඩ් එකක් ලැබෙයි ද කියලයි. අපෙ පන්තියට දවසක් හිස් පීරියඩ් එකක් ලැබුණා. ඉස්කෝලෙ පුස්තකාලෙට යන තැන පොඩි ඉඩක් තිබෙනවා. එතනට ගිහිං අපි සින්දු කියන්න පටන් ගත්තා.ඔය වෙලාවට කවුරු ආවත් පේන්නෙ නෑනෙ. ඉස්කෝලෙ උප ප්‍රින්සිපල් විදිහට හිටියෙ ජයරත්න මහත්තයා. ඔහු වේවැලකුත් අරගෙන අපි සිටි තැනට ආවා. ‘මොකද මෙතැන කරන්නෙ? පුස්තකාලෙට ගිහිං පාඩම් කරන්නයි කිව්වෙ.’ කියල එයා අපි හැමෝටම ගැහුවා. එකෙක් නෑර එතැන හිටි හැම කෙනාම ගුටි කෑවා. අපි පස්ස අතගගා යන්න ගියා.සිංහල, බෞද්ධ සාහිත්‍යය සහ තවත් විෂයයන් කීපයක් ම අපේ පන්තියට උගන්වන්න හිටියේ ඩබ්ලිව්. එස්. කරුණාරත්න කියලා සර් කෙනෙක්. එයා චතුර කථිකයෙක්. පන්තියට පාඩම් උගන්වන්න ආවහම ළමයින් නිශ්ශබ්දව තුෂ්නිම්භූතවෙලා ඔහුගේ පාඩමට සවන් දෙනවා. කරුණාරත්න සර් පන්තියට එනවා. ඇවිත් මේසෙ උඩ ඉඳගන්නවා. ඉඳගෙන එළිය බලා ගන්නවා. එළිය දිහා බලාගෙන එක් වරක්වත් නිකමටවත් පාඩම් පොත නොබලා චතුර විදිහට ළමයින්ට පාඩම කියා දෙනවා.සමහරදාට ඉස්කොලෙ අන්තිම පීරියඩ් එක අපි ඉන්නෙ විවේකීව. අන්තිම පීරියඩ් එකේ වැඩක් නැති වුණොත් කොල්ලො කට්ටිය එකතු වෙලා ඉස්කෝලෙන් පනිනවා. ඒ වෙලාවට ඉස්කෝලෙ ගේට්ටුව ළඟ ඉන්නෙ බුම්පි කියලා මනුස්සයෙක්. කොල්ලො ඔහුව හඳුන්වන්නෙ තට්ට බුම්පි කියලා.ඉස්කෝලෙ ඇරෙන වෙලාවට ප්‍රින්සිපල්ටත් වඩා ලොක්කා එයා. අන්තිම පීරියඩ් එකේ වැඩක් නැති වුණත් තට්ට බුම්පි අපට ඉස්කෝලෙන් යන්න දෙන්නෙ නෑ. ඒ වෙලාවට අපි ඔහුත් එක්ක ගෝරි දාගන්නවා. තට්ට බුම්පිගෙ ඔළුවට චූටි ගල්කැටවලින් ගහනවා. එයාට හොඳට ම තරහ ගියහම කොල්ලො ගැන ප්‍රින්සිපල්ට පැමිණිලි කරන්න යනවා.ඒ වෙලාවට සමහරදාට කරුණාරත්න සර් පාසලෙන් පිටවෙන්න ගේට්ටුව ළඟට එනවා. සර්ට යන්න ගේට්ටුව අරින්නම වෙනවානෙ. ගේට්ටුව අරිනකං කොල්ලො බලාගෙන ඉඳලා, එළියට පැනගන්නවා. සර්ට ගේට්ටුව ඇරිය ගමන් ම තට්ට බුම්පිට හූ කියලා කොල්ලො කට්ටියම ගේට්ටුවෙන් එළියට පැන ගන්නවා.සමහර වෙලාවට ‘බුම්පි ඔය ළමයි තියාගෙන ඉන්නෙ නැතිව යවන්ත. අන්තිම පීරියඩ් එකේ වැඩක් නැත්තං ඉස්කොලෙ තියාගෙන ඉඳලත් වැඩක් නෑනෙ. ඒ හින්දා ඔය ළමයින්ට යන්න දෙන්න’ කියලා කරුණාරත්න සර් බුම්පිට කියනවා.මයික් සිල්වා, ග්‍රේෂන් සිල්වා, ග්‍රැන්විල් ඇළපාත මගේ සමකාලිනයො. මායි ඒ තුන් දෙනයි එක් වෙලා යුද හමුදාවට බැඳෙන්න අයැදුම්පත් දැම්මා. ඒ දවස්වල යුද හමුදාවට බඳවා ගත්තට පස්සෙ අවුරුදු දෙකකට එංගලන්තයෙ පුහුණුවකට යවනවා.ඒ පුහුණුවෙන් පස්සෙ තමයි යුද හමුදා නිලධාරියෙකු ලෙස බඳවා ගන්නෙ. කැඩෙට්ලා විදියට බඳවාගෙන, ඒ පුහුණුවෙන් පස්සෙ දෙවැනි ලුතිනන් තනතුරට බඳවා ගන්නවා. මාත් අයැදුම්පතක් පිරෙව්වා. අයැදුම්පත බාරදීමට පියාගේ, භාරකරුගෙ අත්සන ඕනෑ. මේ අත්සන ගන්න මං අපෙ පප්පට අයැදුම්පත දුන්නා.පප්පා මගෙන් ‘මේ මොකද්ද?’ කියලා ඇහුවා. යුද හමුදාවට බැදෙන්න අයැදුම්පතක් කියලා මං උත්තර දුන්නා. ‘යුද හමුදාවට බැඳෙන්න අයැදුම්පතක් නේද? උඹට යුද හමුදාවට බැඳෙන්න තමයි දැන් ඕනෑ. යුද හමුදාවට බැඳෙන්න ඇයි? මිනිස්සු මරන්න. මිනිස්සු මරලා සල්ලි හොයන්න. මේ උඹට ඉගෙන ගන්න බැරි නං ඕන තරම් අපට උරුම කුඹුරු තියෙනවා. ගිහිල්ලා කුඹුරු කොටපං.’ කියලා පප්පා මගේ අයැදුම්පත කීතු කීතුවලට ඉරුවා.යුද හමුදාවට බැඳෙන්න එදා පප්පා අවසර දුන්නා නම්, අද මං යුද හමුදා නිලධාරියෙක්. මට ඒ අංශයෙන් ඉහළටම යන්න තිබුණා. මාත් එක්ක යුද හමුදාවට බැදෙන්න ගිය යහළුවන් බ්‍රිගේඩියවරු, මේජර් ජනරාල්වරු බවට පත්වුණා.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>02</day>
    </date>
    <link>http://www.dinamina.lk/2010/03/02/_art.asp?fn=f1003023</link>
    <topic/>
    <author>බන්ධුල ආර්. ගුලවත්ත</author>
    <content>බැරිස්ටර් විභාගය සමත්ව පැමිණි බණ්ඩාරනායක මහතා ටික කලක් නීතිඥ වෘත්තියෙහි යෙදුණේය. පියාට අවශ්‍ය වුයේ පුතා කොටුවේ රජකු කිරීමටය. විනිශ්චයකාර ධූරයක් දක්වා ඉහළට ගෙන යාමටය. පුතාට අවශ්‍ය වූයේ කෝටුව රජ කිරීමටය.පොඩි හාමුදුරුවනේ ! පින් අයිති වෙයි. ඔය නඩුවට නම් පෙනී සිටින්නට එපා’’ යැයි වරක් අත්නගල්ලේ පිරිසක් බණ්ඩාරනායක අද්වකාත් හාමුදුරුවන්ට කන්නලව් කළහ. බණ්ඩාරනායක අද්වකාත් පෙනි සිටියේ මිනීමරුම් නඩුවක විත්තිකරු වෙනුවෙනි.“ හොඳයි මං ඒක බලාගන්නම්”මේ පිරිසට අවශ්‍ය වූයේ විත්තිකරු පෝරකයට නැංවීමටය.අද්වකාත් බණ්ඩාරනායක විත්තිකරු වෙනුවෙන් පෙනී සිට , ඔහු නිදහස් කර ගත්තේ ය. වලව්වට පැමිණියේ ය. පැමිණිලිකාර ස්ත්‍රියට ඇගේ පවුලේ නඩත්තුව පිණිස වලව්වේ ඉඩමක් පරිත්‍යාග කෙළේ ය.‘’ මිනී මරුවන් බේරීම බැරිස්ටර්කම නම් , මේ බැරිස්ටර් කමෙන් වැඩක් නෑ ‘ යි කියමින් බණ්ඩාරනායක මහතා නීතිඥ වෘත්තියට ආයුබෝවන් කීවේ ය.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>02</day>
    </date>
    <link>http://www.dinamina.lk/2010/03/02/_art.asp?fn=f1003024</link>
    <topic/>
    <author>බන්ධුල ආර්. ගුලවත්ත</author>
    <content>වමේ දේශපාලනයේ මහා පෙරළිකාරයකු , මන්ත්‍රීවරයකු , ඇමැතිවරයකු මෙන්ම , සුළු කලක් අගමැති ධූරය ද හෙබවූ විජයානන්ද දහනායක එකල නිකම්ම දහනායකය. බණ්ඩාරනායක ඝාතන නඩුව ඉදිරියේ ඔහු පෙනී සිටියේ නීතිඥ සහාය ද නොමැතිව තනිවමය.රිවිරැස පුවත්පත මඟින් එකල ලොකු ලොක්කන්ගේ හපන්කම් අළලා ‘තරුණ කාලෙ හපන්කම්’ මැයෙන් විචිත්‍රාංගයක් පටන් ගෙන තිබුණි. මේ විශේෂාංගය ලියන්නට පැවැරුණේ ගුණදාස ලියගේට ය. ගුණදාස ලියනගේ කිහිප දිනක් ම දහනායක මහතා මේ විශේෂාංගය සඳහා සම්බන්ධ කර ගැනීමට උත්සාහ කෙළේ ය.වෑයම අසාර්ථක විය. බණ්ඩාරනායක ඝාතන කොමිසම ඉදිරියේ දහනායක මහතා පෙනී සිටි නිසා ඒ දින ඔහුට ඉතා කාර්ය බහුල විය. කොමිසම තේ විවේකය සඳහා කල් තබන අවස්ථාවේ , ගුණදාස ලියනගේ දහනායක ළඟට කිට්ටු වුණේ ය.‘ අපි ‘තරුණ කාලෙ හපන්කම්’ ගැන ලිපි පෙළක් ලියනවා. පොඩ්ඩක් ඒ ගැන කතා කරන්න..මේ.. තමුසෙ යකාගෙ මිනිහෙක්නෙ ඕයි. මං මේ රැවුල ගිනි අරං දඟලනවා. තමුසෙ එනවා සුරුට්ටු පත්තු කරන්න’’ දහනායක කතා කළේ යක්ෂාවේෂයෙනි.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>03</day>
    </date>
    <link>http://www.dinamina.lk/2010/03/03/_art.asp?fn=n1003031</link>
    <topic>මහ මැතිවරණයට තරග කරන අපේක්ෂකයන්ට පොලිස් ආරක්ෂාව</topic>
    <author>නෙල්කා මැදගෙදර</author>
    <content>පසුගිය පාර්ලිමේන්තුවෙහි මන්ත්‍රීවරු ලෙස කටයුතු කළ මීළඟ මහ මැතිවරණයට තරග කරන සියලු ලියාපදිංචි දේශපාලන පක්ෂවල නායකයන්ට සහ ලේකම්වරුන්ට ආරක්ෂාව සැපැයීමට පොලිස්පතිවරයා තීරණය කර ඇතැයි නීතිපතිවරයා ශ්‍රේෂ්ඨාධිකරණයට ඊයේ (02) දැනුම් දුන්නේය.එක් අයකුට පොලිස් නිලධාරීන් 4 දෙනකුගෙන් යුත් ආරක්ෂක පිරිසක් ලබාදීමට පොලිස්පතිවරයා මාර්තු 01 වැනි දින තීරණය කර ඇතැයි නීතිපතිවරයා වෙනුවෙන් අධිකරණයෙහි පෙනී සිටි නියෝජ්‍ය සොලිසිටර් ජෙනරාල් ඉන්දිකා දෙව්මුණි ද සිල්වා මහත්මිය ශ්‍රේෂ්ඨාධිකරණයට දැනුම් දුන්නාය.තමන්ගේ ආරක්ෂාව ඉවත් කිරීමට එරෙහිව ශ්‍රී ලංකා මුස්ලිම් කොංග්‍රසයෙහි නායක රවුෆ් හකීම් මහතා ගොනු කළ මූලික අයිතිවාසිකම් පෙත්සමක් කැඳවූ අවස්ථාවේදී නියෝජ්‍ය සොලිසිටර් ජෙනරාල්වරිය මේ බව කියා සිටියාය.වැඩබලන අගවිනිසුරු ආචාර්ය ශිරාණි බණ්ඩාරනායක, මහත්මිය සහ පී. ඒ. රත්නායක, චන්ද්‍රා ඒකනායක ශ්‍රේෂ්ඨාධිකරණ විනිසුරු මඩුල්ල ඉදිරියෙහි මේ පෙත්සම කැඳවිණි. පෙත්සම්කාර හකීම් මහතා වෙනුවෙන් පෙනී සිටි ජනාධිපති නීතිඥ ඉක්‍රාම් මොහොමඩ් මහතා සඳහන් කෙළේ පොලිස් නිලධාරීන් 4 දෙනකුගේ ආරක්ෂාව පමණක් තම සේවාදායකයාට ප්‍රමාණවත් නොවන බවයි.මහනුවර දිස්ත්‍රික්කයෙන් මැතිවරණයට තරග කරන හකීම් මහතා උතුරු නැඟෙනහිර ප්‍රදේශවල සංචාරය කරන නිසා අතිරේක ආරක්ෂාව අවශ්‍ය බව ජනාධිපති නීතිඥවරයා කීය.මෙහිදී වැඩබලන අගවිනිසුරු ආචාර්ය ශිරාණි බණ්ඩාරනායක මහත්මිය පොලිස්පතිවරයා සමඟ ඒ පිළිබඳව සාකච්ඡා කරන ලෙස ජනාධිපති නීතිඥවරයාට දැනුම් දුන්නාය. ඒ අනුව එම ප්‍රශ්නය පිළිබඳව පොලිස්පතිවරයා සමඟ සාකච්ඡා කර සෑහීමකට පත්විය හැකි පිළිතුරක් නොලැබුණහොත් නැවත අධිකරණයට සහන පතා පැමිණෙන බව ජනාධිපති නීතිඥවරයා මෙහිදී ප්‍රකාශ කෙළේය.පොලිස්පතිවරයා, රාජ්‍ය ආරක්ෂක අමාත්‍යාංශ ලේකම් ගෝඨාභය රාජපක්ෂ මහතා සහ නීතිපතිවරයා පෙත්සම මඟින් වගඋත්තරකරුවන් ලෙස නම් කර ඇත. පෙත්සම්කාර රවුෆ් හකීම් මහතා සඳහන් කර සිටියේ ඉකුත් පෙබරවාරි 15 වැනිදා පාර්ලිමේන්තුව විසුරුවා හැරීමෙන් අනතුරුව තමන්ට සපයා තිබූ ආරක්ෂාව ඉවත් කළ බවයි.පාර්ලිමේන්තුව විසුරුවා හැරියද තමන්ට ඇති තර්ජන අවසන්ව නැතැයි පෙත්සම්කරු සඳහන් කෙළේය. පිළිගත් දේශපාලන පක්ෂ නායකයකු වන තමන්ට නිසි ආරක්ෂාවක් ලබා නොදී ඇතැම් දේශපාලනඥයන්ට ලබාදුන් ආරක්ෂාව එලෙසට පැවැතීම මඟින් සිය මූලික අයිතීන් උල්ලංඝණය කර ඇතැයි හකීම් මහතා පෙත්සම මඟින් සඳහන් කරයි.එබැවින් තමන්ට ප්‍රමාණවත් ආරක්ෂාවක් ලබාදෙන ලෙස වගඋත්තරකරුවන්ට නියෝග කරන්නැයි පෙත්සම්කරු අධිකරණයෙන් ඉල්ලා සිටියේය. පෙත්සම මාර්තු මස 10 වැනි දින නැවත කැඳවීමට නියම විය.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>03</day>
    </date>
    <link>http://www.dinamina.lk/2010/03/03/_art.asp?fn=n1003032</link>
    <topic>ධනුනගේ මව මුදල් ගෙනගියඩිෆෙන්ඩරය සොයා ගනී</topic>
    <author>සරත් මලලසේකර</author>
    <content>විශ්‍රාමික ජෙනරාල් සරත් ෆොන්සේකාගේ බෑනාගේ් මව පෞද්ගලික බැංකුවක තැන්පත් කිරීම සඳහා විදේශ මුදල් සහිත රුපියල් කෝටි හත හමාරක මුදල් ගෙන ගිය බව කියන කළුපැහැති ඩිපෙන්ඩර් ජිප් රියක් රහස් පොලිසිය විසින් අත්අඩංගුවට ගෙන තිබේ.පෞද්ගලික බැංකුවක සේප්පු හතරක තැන්පත් කිරීම සඳහා ධනුන තිලකරත්නගේ මව වන අසෝකා තිලකරත්න මේ ජිප් රියෙන් මුදල් ගෙන ගිය බව පරීක්ෂණවලදී හෙළිව ඇත.මේ ඩිපෙන්ඩර් ජිප් රිය ධනුන තිලකරත්න විසින් 2008 පෙබරවාරි 14 වෙනිදා මිලට ගෙන ඇත්තේ හමුදාවේ වාහන වෙන්දේසියකිනි. එවකට හමුදාපතිවරයාව සිටියේ ජෙනරාල් ෆොන්සේකා මහතායි.මෙම ඩිපෙන්ඩර් රථය හමුදා වෙන්දේසියෙන් මිලදී ගත් ආකාරය ගැන විශේෂ රහස් පොලිස් කණ්ඩායමක් මගින් පරීක්ෂණ පවත්වනු ලබයි. ධනුන තිලකරත්නගේ මව වන අශෝකා තිලකරත්න මහත්මිය ගල්කිස්ස ප්‍රධාන මහේස්ත්‍රාත් හා අතිරේක දිසා විනිසුරු හර්ෂ සේතුංග මහතා විසින් රුපියල් කෝටි 2 ක ඇප හතරක් මත පසුගියදා නිදහස් කැරිණි.බැංකුවේ තිබී සොයා ගත් රුපියල් කෝටි 7 1/2 ක මුදල් සිද්ධිය සම්බන්ධයෙන් ඇය උසාවියට ඉදිරිපත් කැර තිබේ. රහස් පොලිසිය විසින් විනිසුරුවරයාට කළ ඉල්ලීමක් අනුව බැංකුවේ තිබුණු මුදල ලැබුණු ආකාරය සොයා ගැනීමට අවශ්‍ය තොරතුරු රහස් පොලිසියට දෙන ලෙස පෞද්ගලික බැංකුවේ කළමනාකරුට නියෝග කැර තිබුණි.විනිමය පාලක පනත යටතේ මෙම මුදල් යොදා ගත් ආකාරය පිළිබඳව විශේෂ පරීක්ෂණයක් පවත්වන බව උසාවියට වාර්තාවක් ඉදිරිපත් කළ රහස් පොලිසියේ මොහාන් මස්ඉඹුල මහතා පැවැසීය. මෙම මුදල් ත්‍රස්තවාදී කටයුතුවලට යොදා ගත්තේද යන්න සොයා බලන බවද ඒ මහතා කීය.බැංකුවේ සේප්පු 4 ක තිබී සොයා ගත් අමෙරිකානු ඩොලර් 527000, රන් පවුම් 100 සහ මුදලින් රුපියල් ලක්ෂ 150 ක් ඇතුළු කෝටි 7 1/2 ක මුදල එම සේප්පුවලම තබා ඇතැයි මස්ඉඹුල මහතා උසාවියට කීවේය.මේ මුදල්වලට සම්බන්ධ ව්‍යාජ ලියකියවිලි පිළිබඳවද පරීක්ෂණ පවත්වන බව මස්ඉඹුල මහතා අධිකරණයට දැනුම් දුන්නේය.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>03</day>
    </date>
    <link>http://www.dinamina.lk/2010/03/03/_art.asp?fn=n1003033</link>
    <topic>ලේක්හවුස් ජාතික සේවකසංගමයේ පිරිසක් ශ්‍රීලනිපයට</topic>
    <author/>
    <content>ජනාධිපති මහින්ද රාජපක්ෂ මහතාගේ මහින්ද චින්තන වැඩපිළිවෙළට සහය පළ කරමින් ලේක්හවුස් ආයතනයේ ජාතික සේවක සංගමයේ හිටපු ලේකම්, භාණ්ඩාගාරික ඇතුළු ක්‍රියාකාරි පිරිසක් අද (03) ලේක්හවුස් ශ්‍රී ලංකා නිදහස් පක්ෂ ශාඛාවේදී පක්ෂ සාමාජිකත්වය ලබා ගනිති.මේ අවස්ථාව මුල්කර ගනිමින් ලේක්හවුස් ආයතනයේදී පැවැත්වෙන උත්සවයේදී මෙම පිරිස ශ්‍රී ලංකා නිදහස් පක්ෂයේ සාමාජිකත්වය ලබා ගැනීමටද නියමිතය.මේ අවස්ථාවට ජනමාධ්‍ය ඇමැති ලක්ෂ්මන් යාපා අබේවර්ධන, ජනාධිපතිතුමන්ගේ වෘත්තීය සමිති හා දේශපාලන කටයුතු අධ්‍යක්ෂ ජනරාල් භාරත ලක්ෂ්මන් පේ‍්‍රමචන්ද්‍ර, රාජ්‍ය සමාගම් හා පුද්ගලිකරණය වූ ව්‍යාපාර ලේකම් රංජිත් හෙට්ටිආරච්චි, ලේක්හවුස් ආයතනයේ සභාපති බන්දුල පද්මකුමාර මහත්වරුන් ඇතුළු අධ්‍යක්ෂ මණ්ඩලයද සහභාගි වේ.සියලු මෙහෙයවීම් කටයුතු ලේක්හවුස් ආයතනයේ ශ්‍රීී ලංකා නිදහස් පක්ෂ ශාඛාව මගින් සිදුකෙරේ.  </content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>03</day>
    </date>
    <link>http://www.dinamina.lk/2010/03/03/_art.asp?fn=n1003034</link>
    <topic>රාජ්‍ය ආයතනවල ප්‍රදර්ශිතපෝස්ටර්-බැනර් ඉවත් කරන්න</topic>
    <author>දයා පෙරේරා</author>
    <content>රාජ්‍ය ආයතන තුළ ප්‍රදර්ශනය කැරෙන මහමැතිවරණ පෝස්ටර් බැනර් යනාදිය වහා ඉවත් කරන්නැයි මැතිවරණ කොමසාරිස් දයානන්ද දිශානායක මහතා එම ආයතන ප්‍රධානින්ට දැනුම් දෙයි.විවිධ අමාත්‍යාංශ, දෙපාර්තමේන්තු, සංස්ථා, මණ්ඩල, ඇතුළු රජයට අයත් ආයතන බොහෝමයක විවිධ ඡන්ද අපේක්ෂකයන්ගේ පෝස්ටර් බැනර් යනාදිය ප්‍රදර්ශනය කැරෙන බවට ලැබී ඇති පැමිණිලි නිසා කොමසාරිස්වරයා මේ පියවරගෙන ඇත.රාජ්‍ය ආයතනයක් තුළ ඡන්ද ප්‍රචාරක කටයුතු කිරීම රාජ්‍ය දේපළ අයථා අයුරින් පාවිච්චි කිරීමත් වශයෙන් ගිනිය හැකි බව මැතිවරණ මහලේකම් කාර්යාලය කියයි. පොලිසිය ඡන්ද පෝස්ටර්, කටවුට්, බැනර් යනාදිය ඉවත් කිරීම හරිහැටි සිදු කරන්නේ දැයි අධීක්ෂණය කර ඒ කටයුතු සඳහා ගෙවන සම්පූර්ණ මුදල ලබාදීමට මැතිවරණ කොමසාරිස් දයානන්ද දිශානායක මහතා අදහස් කර ඇත.නීති විරෝධි පෝස්ටර් කටවුට් බැනර් යනාදිය ඉවත් කිරීම වෙනුවෙන් පොලිසිය ඉල්ලා ඇති රුපියල් දස ලක්ෂ විසි දෙකක මුදලින් දසලක්ෂ එකොළහක් මේ වන විට ලබා දී ඇතැයි මැතිවරණ මහලේකම් කාර්යාලය කියයි.පාර්ලිමේන්තු මැතිවරණ ප්‍රචාරය සඳහා මේ වන විට යොදාගෙන ඇති පොස්ටර්, කටවුට් යනාදිය ගලවා දැමීම සඳහා පොලිසියට ලබා දී ඇති කාලය අද (3) අවසන් වන බවත් මැතිවරණ මහලේකම් කාර්යාලයීය ප්‍රකාශකයෙක් කීවේය.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>03</day>
    </date>
    <link>http://www.dinamina.lk/2010/03/03/_art.asp?fn=n1003035</link>
    <topic>විද්‍යාපීඨ විභාගය යළි පැවැත්වීමට රු.කෝටි 1¼ක්</topic>
    <author>දයා පෙරේරා</author>
    <content>ප්‍රශ්නපත්‍ර සොරකම් කිරීම නිසා කල්දමන ලද විද්‍යාපීඨ අවසන් විභාගය නැවත පැවැත්වීමට රුපියල් එක්කෝටි විසිලක්‍ෂයක මුදලක් වැයකිරීමට සිදුවන බව විභාග කොමසාරිස් ජනරාල් අනුර එදිරිසිංහ මහතා කියයි.විද්‍යාපීඨ දහහතේම මේ විභාගය පැවැත්වීමට සිදුවන්නේ යැයි ද හෙතෙම පැවැසීය.ඉකුත් වසරේ පැවැති විද්‍යාපීඨ අවසන් විභාගය සඳහා රුපියල් එක්කෝටි දහඅටලක්‍ෂයක පමණ මුදලක් වැය කිරීමට සිදුවී යැයි ද ඒ මහතා කීය.විභාග ප්‍රශ්නපත්‍ර රාජ්‍ය දේපළක් බව පෙන්වාදෙන කොමසාරිස් වරයා, ඒවා හොරකම් කිරීම සඳහා ඊට අදාළ නීති මෙන්ම විභාග නීතිය යටතේද කටයුතු කිරීමට සෑම පියවරක්ම ගන්නා බවද අවධාරණය කෙළේය.  </content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>03</day>
    </date>
    <link>http://www.dinamina.lk/2010/03/03/_art.asp?fn=n1003036</link>
    <topic>මඩු වලිගයකින් පියාට පහර දුන්සුජිත් කුරේට සිර දඬුවම්</topic>
    <author>පාණදුර සමූහ කපිල සෝමරත්න</author>
    <content>සිය පියා වන හිටපු විදුලි බල හා බලශක්ති රාජ්‍ය ඇමැති මර්වින් ජේ. කුරේ මහතාට මඩු වලිගයකින් පහර දී තුවාල සිදුකිරීම සම්බන්ධයෙන් චෝදනාවට වරද පිළිගත් බස්නාහිර පළාත් සභාවේ හිටපු එක්සත් ජාතික පක්ෂයේ මන්ත්‍රී සුජිත් කුරේ නමැති විත්තිකරුට මාස 6ක බරපතල සිර දඬුවමක් ඊයේ (2) නියම කළ පාණදුර මහේස්ත්‍රාත් රංග දිසානායක මහතා විසින් එම සිර දඬුවම වසර 5කට අත්හිටුවන ලදී.මේ සිද්ධියට අදාළව අත්අඩංගුවට ගෙන සිටි විත්තිකාර හිටපු පළාත් සභා මන්ත්‍රීවරයා රිමාන්ඩ් භාරයේ සිට ඊයේ අධිකරණය වෙත ඉදිරිපත් කර තිබුණි. වාද්දුව පොලිසිය ඊයේ ඔහුට එරෙහිව චෝදනා පත්‍රයක් ගොනු කෙළේය.ඔහුගේ පියා වූ මර්වින් ජේ. කුරේ මහතා ද අධිකරණයේ පෙනී සිටියේය. තම පුතා මඩු වලිගයකින් පහර දීම නිසා තුවාල ලැබ පාණදුර රෝහලේ දින හතක් නේවාසිකව ප්‍රතිකාර ලැබූ බව මර්වින් ජේ. කුරේ මහතා අධිකරණය හමුවේ පැවැසීය.මින් මතුවට යම් සිද්ධියක් සම්බන්ධයෙන් පොලිසිය විසින් ඉදිරිපත් කරන ලද හොත් අත්හිටවූ සිර දඬුවම ක්‍රියාත්ම වන බවද ඇප දීමක් නොකෙරෙන අතර ඉතා ප්‍රවේශමෙන් ජීවත්වන ලෙසටද මහේස්ත්‍රාත් වරයා විත්තිකාර සුජිත් කුරේට දැඩි ලෙස අවවාද කරමින් පැවැසීය.නීතිඥ වජිර කවිසිංහ මහතා සහ සැරයන් සුගත් ප්‍රනාන්දු පැමිණිල්ල වෙනුවෙන් කරුණු දැක්වූහ.  </content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>03</day>
    </date>
    <link>http://www.dinamina.lk/2010/03/03/_art.asp?fn=n1003037</link>
    <topic>ෆොන්සේකා මුදාගැනීමේ උවමනාවක් එජාපයට නැතැයි ජවිපෙන් චෝදනා</topic>
    <author>චන්දිමා එදිරිමාන්න</author>
    <content>සරත් ෆොන්සේකා මහතා නිදහස් කර ගැනීමේ සැබෑ උවමනාවක් එක්සත් ජාතික පක්ෂ නායකත්වයට නැතැයි ජනතා විමුක්ති පෙරමුණ චෝදනා කරයි.ෆොන්සේකා මහතා අත්අඩංගුවේ සිටීමෙන් වඩාත්ම සතුටුවන පුද්ගලයා රනිල් වික්‍රමසිංහ මහතා බවද ඔවුන් අවධාරණය කර තිබේ.මහ මැතිවරණ ප්‍රචාරක රැස්වීම්වලදී මේ කරුණු අනාවරණය කළ යුතු යැයි ජනතා විමුක්ති පෙරමුණේ ඉහළ පෙළේ නායකයන්ගේ හමුවකදී එම කරුණු සාකච්ඡාවට ලක්කොට ඇත.ඉකුත් දිනක හම්බන්තොට දී පැවැති දිස්ත්‍රික් සමුළුවකදී ජනතාව මහින්ද රාජපක්‍ෂ මහතාට කලගුණ සලකා ඇතැයි යන ප්‍රකාශය කරමින් රනිල් වික්‍රමසිංහ මහතා උත්සාහ කර ඇත්තේ ආණ්ඩුව ජිල්මාට් එකකින් ජනාධිපතිවරණය දිනූ බවට ජ. වි. පෙ ගෙන යන ප්‍රචාරය සාවද්‍ය එකක් බවට ජනතාවට ඒත්තු ගැන්වීමටය යැයිද ජනාධිපතිවරණය නිදහස හා සාධාරණ එකක් බවට මුල්ම ප්‍රකාශය සිදු කළේ වික්‍රමසිංහ මහතා බවටද එහිදී චෝදනා ඉදිරිපත් වී තිබේ.මේ නිසා ඉදිරියේදී සරත් ෆොන්සේකා මහතා නිදහස් කරගැනීමේ වැඩසටහන සඳහා එක්සත් ජාතික පක්‍ෂය සක්‍රීය ලෙස දායක කර නොගැනීමට ද ජනතා විමුක්ති පෙරමුණ තීරණය කර ඇතැයි කියති.පසුගියදා මහනුුවරදී පැවැති සත්‍යග්‍රහයට එක්සත් ජාතික පක්‍ෂය සම්බන්ධ කර නොගත්තේ ද සරත් ෆොන්සේකා මහතා නිදහස් කරන ලෙස ඉල්ලමින් එ. ජා. ප. හා ජ. වි. පෙ. ඒකාබද්ධව ඉදිරිපත් කිරීමට නියමිතව තිබූ මහජන පෙත්සම තිබියදීම අන්තර් ජාල පෙත්සමක් අත්සන් කිරීමෙන් වෙනත් වැඩපිළිවෙළක් ආරම්භ කිරීමට ජනතා විමුක්ති පෙරමුණ කටයුතු යොදා ඇත්තේ ජවිපෙ හා එජාපය අතර ඇති මේ අර්බුදය දුර දිග යාම නිසා බව පැවසේ.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>03</day>
    </date>
    <link>http://www.dinamina.lk/2010/03/03/_art.asp?fn=n1003038</link>
    <topic> කාන්තා දින ජාතික උළෙලසිරිබෝපුරදී</topic>
    <author>බුද්ධිකා ඉඹුලාන</author>
    <content>ජාත්‍යන්තර කාන්තා දින ජාතික උත්සවය මේ 08 දා හම්බන්තොට සිරිබෝපුර සිංගප්පූර් ප්‍රජා ශාලාවේ දී පැවැත්වීමට කටයුතු යොදා ඇත.කාන්තා අභිවෘද්ධි හා ළමා සංවර්ධන අමාත්‍යාංශයේ මෙහෙය වන උත්සවයට ඇමැතිනී සුමේධා ජී. ජයසේන මහත්මියගේ ආරාධනයෙන් ප්‍රධාන ආරාධිතයන් ලෙස සහභාගී වන්නේ ජනාධිපති මහින්ද රාජපක්ෂ මහතා සහ ශිරන්ති රාජපක්ෂ ආර්යාවයි.මෙවර ජාතික කාන්තා දින උත්සවයේ තේමාව ‘සෞභාග්‍ය දශකයේ කාන්තා දායකත්වය යන්නයි’ එම උත්සවයේ ප්‍රධාන දේශනය පවත්වනු ලබන්නේ හිටපු පුරාවිද්‍යා නියෝජ්‍ය අධ්‍යක්ෂ ජනරාල්වරියක වන ආචාර්ය මාලනී ඩයස් මහත්මියයි.කාන්තාවන් දහසකගේ පමණ සහභාගීත්වයෙන් පැවැත්වෙන මෙවර කාන්තා දින ජාතික උත්සවය සඳහා හම්බන්තොට , මාතර , ගාල්ල, මොනරාගල , බදුල්ල , අම්පාර සහ රත්නපුර දිස්ත්‍රික් කාන්තා බල මණ්ඩල නියෝජනය කරමින් කාන්තාවෝ 700ක් සහභාගී වෙති.ජගත් කාන්තා දින උත්සවය වෙනුවෙන් ශ්‍රී ලංකා කාන්තා කාර්යාංශය මඟින් දිස්ත්‍රික්ක 18ක කාන්තාවන් සඳහා පැවැත්වූ විවිධ තරගවල අවසාන තරග මාර්තු 05 දා මහරගම තරුණ සේවා සභා පරිශ්‍රයේ දී පැවැත්වෙයි.දේශීය කෑම වර්ග සකස් කිරීම , විසිතුරු මැහුම් ගෙතුම් , අත්කම් , චිත්‍ර , ගායනා, නැටුම්, සහ සාහිත්‍ය නිර්මාණකරන අංශ ඇතුළත් මේ තරගයන්ගෙන් ජයගන්නා කාන්තාවනට මේ 08 දා හම්බන්තොට පවත්වන ජගත් කාන්තා දින ජාතික උත්සවයේ දී ත්‍යාග හා සහතික පත් පිරිනැමේ .</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>03</day>
    </date>
    <link>http://www.dinamina.lk/2010/03/03/_art.asp?fn=n1003039</link>
    <topic>හදිසි නීතිය දීර්ඝ කර ගැනීමටපාර්ලිමේන්තුව 9 වැනිදා රැස්වෙයි</topic>
    <author/>
    <content>හදිසි නීතිය යළි මසකින් දීර්ඝ කර ගැනීම සඳහා පාර්ලිමේන්තුව මෙම 09 වැනිදා යළි රැස්වීමට නියමිතය.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>03</day>
    </date>
    <link>http://www.dinamina.lk/2010/03/03/_art.asp?fn=n10030310</link>
    <topic>අපේ තරුණ තරුණියන්ට අහිමි වූ අවස්ථානිර්මාණය කරන යුගයකට රට ගමන් කරනවා</topic>
    <author>මහින්ද අලුත්ගෙදර</author>
    <content>අපේ තරුණ තරුණියන්ට අහිමි වූ අවස්ථාවන් නිර්මාණය කෙරෙන යුගයක් වෙත අපේ රට ගමන් කරනවා යැයි ජාතික නිදහස් පෙරමුණේ නායක සහ හිටපු පාර්ලිමේන්තු මන්ත්‍රී විමල් වීරවංශ මහතා පැවැසීය.ලෝකයේ ඉදිරියට යාමට හැකි වූයේ තරුණ පරම්පරාවට අවස්ථා නිර්මාණය කළ රටවලට පමණක් බව පෙන්වා දුන් මන්ත්‍රීවරයා ලෝකයේ දියුණු රටවල සංවර්ධන ඉලක්කය බවට ඒ ඒ රටවල තරුණ පිරිස පත්ව ඇතැයි ද අවධාරණය කළේ ය.හෙතෙම මේ බව කියා සිටියේ කොට්ටාව, මාකුඹුරේදී පසුගියදා (01) පස්වරුවේ පැවැති තරුණ හමුවකට එක් වෙමිනි. එහිදී වැඩිදුරටත් කතා කළ විමල් වීරවංශ මහතා මෙසේ ද කීය.ඉතා වැදගත් මැතිවරණයකට අපි මුහුණ දී සිටිනවා. මේ රටේ මහජනතාව තමයි දේශපාලනඥයන් ඔසවා තබන්නේ. මැතිවරණයක් යනු දේශපාලනඥයා මහජනතාව ඉදිරියට පැමිණ තමන් කළ කී දේ හරිද වැරැදිද කියා ලබා ගන්නා විනිශ්චයක් වෙනවා. අපි ඒ සඳහා ඉදිරිපත් වන්නේ කිසිදු චකිතයකින් තොරවයි.අද අපේ මාතෘභූමිය ඓතිහාසික කඩ ඉමක තිබෙනවා. දැන් හතුරු බලවේග වලින් රට මුදා ගැනීමේ සටන ඉදිරියට පැමිණ තිබෙනවා. ඒ සඳහා ඓතිහාසික කඩ ඉමක් නිර්මාණය වි තිබෙනවා.රටට හතුරු බලවේග සියල්ල පරදා යළිත් අපේ රට ආපස්සට රැගෙන යා නොහැකි වන පරිදි අභිමානවත් ආකාරයෙන් රට ගොඩ නැගීම අප ඉදිරියේ තිබෙන ප්‍රධාන කඩ ඉම වෙනවා.මේ මැතිවරණයේ දී එම සංග්‍රාමයට අවශ්‍ය ජවය, ශක්තිය ඇති බලයක් ගොඩනැඟිය යුතු වෙනවා. 2005 වසරේදී ධෛර්ය සම්පන්න නායකයෙක් ජනපති පුටුවට රැගෙන ආවා.ඒ නිසාම අපේ රටේ පැවැති ත්‍රස්තවාදී උවදුර අවසන් කැර ගෞරවාන්විත සාමයක් ළඟා කැර ගැනීමට හැකි වූවා. දෙවැනි වරටත් මේ රටේ ජනතාව සියයට 58කට වැඩි ප්‍රතිශතයක් ලබා දෙමින් මහින්ද රාජපක්ෂ මහතාට බලය දුන්නා.අද අපේ මාතෘ භූමිය සූදානම් වන්නේ ඒ නායකත්වය යටතේ රට නැංවීමටයි. ඊට අවශ්‍ය සෙන්පතියන් මේ මැතිවරණයේදී නිර්මාණය කරන්නට හැකි වෙනවා. මේ රට ගොඩනැගීමේ කාර්යයට උර දිය හැකි ශක්තිමත් පිරිසක් පාර්ලිමේන්තුවට යැවිය යුතු වෙනවා.බටහිර අධිරාජ්‍යවාදී පිල්ලි වල වුවමනාවන් මේ රටේ ජනතාව ඉටු නොකරන බව පසුගිය ජනාධිපතිවරණයේදී ඔප්පු කළා.අද සරත් ෆොන්සේකා මහතා මහ ඡන්දය සඳහා ඉතිරි කළ මුදල් නැන්දම්මාගේ සේප්පු වලින් එළියට ගන්නවා. එවැනි කරුණු කාරණා මත මේ රටේ ජනතාව පරිණත දේශපාලන දැනුමක් ලබා ගත්තා. යුද්ධය කියන්නේ මහා දේශපාලන කතිකාවක්. මා ජනතාව අධිරාජ්‍යවාදීන් පිළිබඳව දැන ගත්තේ යුද්ධය තුළින්. කොටි ත්‍රස්තවාදීන් අවසන් කිරීම ඥානාන්විතව කළා.ඒ නිසා සරත් ෆොන්සේකාගේ අධිරාජ්‍යවාදී වුවමනා ඉටු කරන්න බැරි වුණා. මේ රටේ තරුණයින්ව ගොදුරක් හැටියට ඩැහැ ගන්නට ඇතැමුන් උත්සාහ කරනවා. සමාගම් බලන්නේ අඩු වැටුපට තරුණයින් බඳවා ගන්නයි. බොහෝ පිරිසක් විවිධාකාරයෙන් ඩැහැ ගැනීමට උත්සාහ කරනවා. තරුණ පිරිස වෙළෙඳ පොළක් හැටියට හෝ ගොදුරු බිමක් හැටියට ඩැහැ ගැනීමට උත්සාහ කළා.ලෝකයේ දියුණු කිසිදු රටක් තරුණයන්ට එසේ සැලකුවේ නැහැ. තරුණ පිරිසට අවස්ථා නිර්මාණය කළ හැකි රටවල් පමණයි ලෝකයේ ඉදිරියට ගමන් කළ හැක්කේ. ලෝකයේ දියුණු රටවල් තම රටේ සංවර්ධන ඉලක්කය බවට තරුණයන් පත් කැර ගෙන තිබෙනවා. සමාජ, දේශපාලන, ආර්ථික සියලු අවස්ථාවන් නිර්මාණය කොට තිබෙනවා.අපිට අහිමි වූ අවස්ථා බොහෝමයි. පංච බල කේන්ද්‍රස්ථානය බවට අපේ රට පත් කරනවා කියන්නේ තරුණ තරුණියන්ගේ හැකියාවට, ශක්තියට වැඩි ඉඩක් ලබා දීමයි. අද අපේ රට මහා පරිවර්තන යුගයකට ගමන් කරනවා. එවැනි තරුණ ජවයකින් සපිරි පාර්ලිමේන්තුවක් නිර්මාණය කළ යුතු වෙනවා. ජනාධිපති මහින්ද රාජපක්ෂ මහතා ඒ සංග්‍රාමය ආරම්භ කිරීමට සූදානම්.රට වෙනුවෙන් කැපවන බවට අනුරාධපුරයේදී ප්‍රතිඥා දුන්නා. සන්ධානයේ අපේක්ෂකයන් මේ සටනට ඉදිරිපත් වන්නේ විශාල කාර්යභාරයක් ඉටු කරන්නයි. ජනාධිපති මහින්ද රාජපක්ෂ මහතා රටට සාමය දිනා දුන්නා. ඉතිරි සංවර්ධන සංග්‍රාමය රැගෙන යාම සඳහා දේශපාලන ස්ථාවර භාවයක් ඇති කිරීමේ වගකීම ජනතාවට තිබෙනවා. ඒ සඳහා තුනෙන් දෙකක පාර්ලිමේන්තු බලයක් අවශ්‍ය වෙනවා.තුනෙන් දෙකක පාර්ලිමේන්තු බලයක් ලබා දුන් විට ඩේවිඩ් මිලිබෑන් වැනි අයට හොඳ පාඩමක් ඉගැන්විය හැකි වෙනවා. ඒ තුළ රටේ ජනතාවද සතුටු කළ හැකි වෙනවා. තවද ඒ හරහා තරුණ පිරිසට ඉදිරියට යා හැකි ;වනවා. ජාතිය ගොඩනගන සටනට පණ පොවන්නට අවස්ථාව එළැඹෙන අප්‍රේල් 8 දා උදා වෙනවා. සියලු දෙනාම ඒ වෙනුවෙන් කැපවිය යුතු වෙනවා.මේ රටේ ජනතාව ඒ යුතුකම ඉටු කරන්නේ නම් යළිත් කිසිදු අවස්ථාවක අපේ රට ආපස්සට හරවන්නට පුළුවන්කමක් නැහැ. මාතෘභූමිය කේන්ද්‍රකොට ගෙන කැපවන නායකයන් තේරීමේ වගකීම ඔබට තිබෙනවා.අලියාගේ වල්ගේ එල්ලී දිව්‍ය ලෝකයේ යාමට උත්සාහ කළ අය අද දුක් වෙනවා. අද වනවිට කෙටි කළක් තුළ වැඩිම ඡන්ද ලකුණු ප්‍රමාණයක් හඳුන්වා දී තිබෙනවා. ඉදිරියේදී ඒ සඳහා මල්වඩමක් එන්න පුළුවන්. ඒකයි දේශපාලනයේ අනාථ භාවය රට ආපස්සට හැරවීමට නොව රට ඉදිරියට ගෙන යාමට මේ සියලු උත්සාහයන් දරනවා. ඒ සඳහා සියලු දෙනාම කැපවිය යුතු වෙනවා.අනුරාධපුර බුද්ධශ්‍රාවක විශ්වවිද්‍යාලයේ ජ්‍යෙෂ්ඨ කතිකාචාර්ය පාතේගම ඤාණිස්සර නාහිමි.- අද වනවිට අපේ රට එක්සේසත් වී තිබෙනවා. අපේ ජන විඥානය තුළ පැවැති මතවාද වෙනස් වෙමින් තිබෙනවා. භික්ෂූන්, ගිහි පිරිස මවුබිම ආරක්ෂා කිරීමට එක් වී සිටිනවා. මීට ටික කලකට ඉහතදී ජීවත් වූ මිනිස් සිතට දැනුනේ මේ රට අපේ නොවේ කියලයි. රටෙන් ඉල්ලන කොටසක් දීලා නිදහසේ ජීවත් වෙමු කීවා.ඒ මත දේශපාලනඥයන් තීන්දු ගත්තා. අනෙක් අයද ඒ ආකාරයේ තීන්දු තීරණ ගත්තා. අද වනවිට මේ චින්තනය වෙනස් පැත්තකට හැරී තිබෙනවා. අද එය මේ රට අපේය. අපි විසින් රට නඟා සිටුවිය යුතුයි යන මතවාදයට රට පත්ව තිබෙනවා. අපේ දේශපාලනඥයන් ඒ මතයේ සිට වැඩ කරනවා.අපේ රණවිරුවෝ දහඩිය හෙළා මවුබිම රැක්කා. මේ ජාතික වගකීම මනසට පැමිණියේ එකවර නොවේ. එය විශාල පුද්ගල ක්‍රියාදාමයක් හේතුවෙන් පැමිණියා. ජනාධිපති මහින්ද රාජපක්ෂ මහතා මේ රට ආරක්ෂා කිරීමට කටයුතු කළා. ඒ මහතාගේ ක්‍රියාදාමය සමගම විමල් වීරවංශ මහතාද සිටියා.මේ රට දැන් නව මාවතකට යනවා. රට තුළ තරුණ පිරිසගේ නැඟිටීමක් දකිනවා. අපේ රටේ 1971 හා 1989 ද තරුණ පෙළක් නැගී සිටියා. නමුත් එදා අපේ සංස්කෘතිය හඳුනාගත් පිරිසක් සිටියේ නැහැ. සිංහල සංස්කෘතික විඥානය තිබුණේ නැහැ. වර්තමානයේ එවැන්නක් දකින්නට නැහැ. අද අපේ තරුණයෝ සිංහල ජන විඥානය හඳුනාගෙන තිබෙනවා.අද අපේ රටට යම් විදියක ආශිර්වාදාත්මක තරුණ නැගිටීමක් දකිනවා. ඔවුන් ඉදිරියේ අභියෝග රැසක් තිබෙනවා. අද දේශපාලනයට සිංහල, සංස්කෘතික ඇස තැබිය යුතු වෙනවා. සිංහල සංස්කෘතය තුළ හැදුණු වැඩුණු ජන විඥාණය හඳුනාගත යුතු වෙනවා.මේ රට ගොඩනගන්නට සංඝරත්නයේ ආශිර්වාදය ලැබෙනවා. ඒ ආශිර්වාදය මධ්‍යයේ අද ඡන්ද සටනකට පැමිණ තිබෙනවා. එය කොළඹ දිස්ත්‍රික්කය තුළ ප්‍රබලව දකින්නට පුළුවන්. ඒ නිසා මෙහිදී බුද්ධිමත්ව කටයුතු කළ යුතු වෙනවා.ජාතිය අර්බුදයකට පත් වූ මොහොතක නොයෙක් ආකාරයේ කැපවීම් කරන තරුණ පිරිසක් විමල් වීරවංශ මහතා වටා ඉන්නවා. අපි ජීවත්වන කාලය තුළ රටට ආලෝකයක් දිය යුතු වෙනවා.අපි ජීවත්ව සිටිනා ටික කාලය තුළ රට වෙනුවෙන් යම් මෙහෙවරක් කළ යුතු වෙනවා. තරුණ පිරිස තරුණ ජවයෙන්ද වැඩි හිටි පිරිස පරිණත බවින්ද සංඝරත්නයේ ආශිර්වාදයෙන්ද රට ගොඩනැඟිය යුතු වෙනවා.හම්බන්තොට දිස්ත්‍රික් එක්සත් ජනතා නිදහස් සන්ධාන අපේක්ෂක නාමල් රාජපක්ෂ මහතා- රටක් ජාතියක් විදියට ඒකීය රටක් තුළ ජීවත් වන අපිට ඉදිරි කාලය තීරණාත්මක එකක් වෙනවා.අද වනවිට ත්‍රස්තවාදය සම්පූර්ණයෙන්ම අවසන් කැර තිබෙනවා. ඒ සමගම රටේ දැවැන්ත සංවර්ධනයක් සිදු වෙනවා. එක් පැත්තකින් අධිවේගී මාර්ග ඉදිවෙනවා. තවත් පැත්තකින් ගුවන් පාලම් ඉදි වෙනවා.දුෂ්කර ගම්මාන කියා හැඳින්වූ ප්‍රදේශ පවා අද සංවර්ධනය වෙනවා. නිදහස් නිවහල් භූමිය ආරක්ෂා කැරගෙන අනාගත සංවර්ධනය කරා ගමන් කළ යුතු වෙනවා. පසුගිය කාලයේ අපි ත්‍රස්තවාදීන් සමග සටන් කළා.ඒ මොහොතේ අපි ජාතියක් විදියට අත්වැල් බැඳගත්තා. විමල් වීරවංශ මහතා වැනි නායකයන් ජනාධිපති මහින්ද රාජපක්ෂ මහතා සමග එකතු වී ඒ සටන ඉදිරියට ගෙන ගියා.මාතෘභූමියේ හෙට දවස වෙනුවෙන් අපිට අභියෝගයක් තිබෙනවා. ඒ වෙනුවෙන් තරුණ පිරිසට යුතුකමක් හා වගකීමක් තිබෙනවා. උගත් බුද්ධිමත් තරුණ පිරිසක් හැටියට මේ රටේ තරුණ පිරිස කටයුතු කළ යුතු වෙනවා.අපේ ඉතිහාසය අමතක කළ යුතු නැහැ. ඒ සියල්ල සමග රට පෙරට ගෙන යා යුතු වෙනවා. එළැඹෙන පාර්ලිමේන්තු මැතිවරණයේදී තුනෙන් දෙකක බලයක් ලබා මැතිවරණ ක්‍රමයේ වෙනසක් ඇති කළ යුතු වෙනවා.මේ සඳහා රටට ආදරය කරන සියලු දෙනාම ජනාධිපති මහින්ද රාජපක්ෂ මහතා සමග අත්වැල් බැඳගෙන සිටිනවා. මම දේශපාලනයට අලුත් අයෙක් වුණාට ජනාධිපති මහින්ද රාජපක්ෂ මහතා ළඟින්ම සිටි නිසා ඒ ගැන අත්දැකීම් තිබෙනවා.අද අපි එකම රටක් වෙනුවෙන් හඬක් නගන්නට ඉදිරිපත් වී සිටිනවා. අපිට ජයග්‍රහණය නියතයි. එය ශ්‍රී ලංකාවේම ජයග්‍රහණයක් බවට පත් කළ යුතු ;වනවා. අපි පොරොන්දු දේශපාලනයෙන් ඉවත් වී ජනතාවගේ හෙට දවස වෙනුවෙන් ක්‍රියා කරන දේශපාලන සංස්කෘතියක් නිර්මාණය කළ යුතු වෙනවා.පටු දේශපාලන හා වෛරී දේශපාලනයෙන් ඈත් වී සියලු දෙනාම ඒ සඳහා අත්වැල් බැඳගත යුතු වෙනවා.හිටපු පාර්ලිමේන්තු මන්ත්‍රී මොහොමඩ් මුසම්මිල් මහතා:- වසර 30ක් ත්‍රස්තවාදයෙන් බැට කෑ රටක් යළිත් නැගී සිටින්නට උත්සාහ කරන මොහොතක පාර්ලිමේන්තු මැතිවරණයක් පැවැත්වෙනවා. එහිදී රටේ අනාගතය ගොඩනැගිය හැකි පිරිසක් පාර්ලිමේන්තුවට යැවිය යුතු වෙනවා. රටේ අනාගතය රැඳී තිබෙන්නේ තරුණ පිරිස තුළයි. යුද්ධයෙන් ජයග්‍රහණය කරන තුරු තරුණ ශක්තිය ලැබුණා.ඉදිරියට කළ යුත්තේ රට ගොඩනැගීමයි. පරිණත නායකත්වයක් සමගින් තරුණ ජවය ඒ වෙනුවෙන් මෙහෙයවිය යුතු වෙනවා. ඒ වගකීම අපිට පැවැරී තිබෙනවා. විමල් වීරවංශ මහතා ඒ වෙනුවෙන් විශාල ශක්තියක් ලබා දෙනවා.ජාති, ආගම් කිසිදු භේදයකින් තොරව එකමුතුව රට ගොඩනැගීමේ කාර්යයට එක්විය යුතු වෙනවා. ඒ සඳහා එළැඹෙන පාර්ලිමේන්තු මැතිවරණයේදී ශක්තිමත්, බුද්ධිමත් පිරිසක් බලයට පත් කැර ගත යුතු වෙනවා.ප්‍රවීණ කලාකරු ජැක්සන් ඇන්තනී මහතා:- ලාංකීය දේශපාලන ඉතිහාසය තුළ අපි දුටු විශේෂ පුද්ගලයෙක් හැටියට විමල් වීරවංශ මහතා හඳුන්වන්න පුළුවන්. දේශපාලනය තම ඇඟ තුළ බද්ධ වී තිබෙනවා කියන්න පුළුවන්.එදා අපේ අයට දේශීයත්වය හසුවූයේ නෑ. විදේශීය මතවාද වලට යට වුණා. අපේ රටේ ක්‍රියාත්මක වුණේ ක්‍රියාවෙන් තොර න්‍යායක් වෙනවා. නමුත් එය අපිට වැදගත් ලෙස පරිවර්තනය කැර ගත්තේ නැහැ.අද තරුණ දේශපාලන ජවය හරහා රට ඉදිරියට ගමන් කරනවා. ශ්‍රී ලාංකීය දේශපාලන ක්‍රියාවලිය තුළ උතුම් සිදුවීමක් සිදු වෙනවා. පංචායුධය නැමැති සංකල්පය පැවත එන්නේ අපේ සංස්කෘතිය නිර්මාණය කළ ජාතක පොතෙනි.මේ රටට වින කරන විදේශ බලවේග තුරන් කළ යුතු වෙනවා. ඔවුන් විසින් මේ රටේ බිහි කළ අධ්‍යාපන ක්‍රමයෙන් ඉගෙන ගත් අයද කළු සුද්දන් සේ කටයුතු කරනවා. එකම දර්ශනයක් හරහා ඔහු ඉදිරියට ගමන් කරනවා. මවුබිම ආරක්ෂා කැර ගැනීමේ අපේක්ෂාවෙන් විමල් වීරවංශ මහතා කටයුතු කරගෙන යනවා.ජනාධිපති මහින්ද රාජපක්ෂ මහතා මේ රටට බිහිවන්නේ යෝධ මෙහෙවරකටයි. හතුරා හඳුනාගෙන ඒ මහතා කටයුතු කරනවා. අපිට කිසිවක් අඩු වූයේ නැහැ. නමුත් නිවැරැදි ඥානයක් තිබුණේ නැහැ.ඒ නිසා මහින්ද රාජපක්ෂ මහතා නිවැරැදි ඥානය හඳුනාගන්නවා. ඒ සඳහා විශාල මෙහෙයක් විමල් වීරවංශ මහතා ඉටු කළා.රටේ සංවර්ධනයක් ඇති කිරීමට ත්‍රස්තවාදය සමූල ඝාතනය කළ යුතු වෙනවා. ඔවුන්ගේ බලවේග තවමත් විදේශ රටවල ක්‍රියාත්මක වෙනවා. ඒවා සියල්ල අවසන් කළ යුතු වෙනවා. අපි ලෝකයා දෙස බැලිය යුතු වෙනවා.අතීත ඥානය අපෙන් ගලවාගෙන ගොස් තිබුණා. රැකියා උත්පාදක විෂයන් පමණක් ඉගැන්විය යුතුයි කියා එදා මතයක් තිබුණා. එහි ප්‍රතිඵලයක් ලෙස සමාජ අධ්‍යයනය විෂය පැමිණියා. එය ඇත්තටම අච්චාරුවක් කියා කියන්න පුළුවන්. ජනාධිපති මහින්ද රාජපක්ෂ මහතා මේ රටට නිදහස ලබා දුන්නා. දැන් ඒ මහතා රටේ සංවර්ධනය වෙනුවෙන් රට මෙහෙයවනවා.ඊළඟ මැතිවරණයේදී මේ රටේ අනාගතය තීරණය කළ හැකි නායකයන් පත් කළ යුතු වෙනවා.එක්සත් ජනතා නිදහස් සන්ධානයේ කොළඹ දිස්ත්‍රික් අපේක්ෂක සුදර්මන් රදලියගොඩ මහතා- මාධ්‍යවේදියෙකු හැටියට කටයුතු කළ මා අද දේශපාලන වේදිකාවට පැමිණියා. විමල් වීරවංශ මහතා තුලාව සංවාදයට රැගෙන ආ සෑම විටම මට වැදුණු ලේබලය තමයි ජනතා විමුක්ති පෙරමුණේ සාමාජිකයෙක් කියලා. ජනතා විමුක්ති පෙරමුණේ හඬ බවට පත් වූ විමල් වීරවංශ මහතා අපේ ස්වාධීන රූපවාහිනියට පැමිණෙන විට වැඩිම ප්‍රේක්ෂක ප්‍රතිචාරයක් ලැබුණා.ඔහු සමඟ සංවාදයක නිරත වන්නට අපිට හැකි වුණා. මවුබිමේ මහඟු කාර්ය වෙනුවෙන් අපි උතුරේ ක්‍රියාන්විත රාජකාරි වෙනුවෙන් දායක වුණා. මාධ්‍ය සගයන්ගේ කාර්යයන් ධෛර්යමත් කරන්නට අපිට හැකි වුණා.විමල් වීරවංශ හා මම අතර දිගු මිතුදමක් තිබෙනවා. ජනාධිපති මහින්ද රාජපක්ෂ මහතාගේ ඇරැයුම මට මහත් ගෞරවයක් වෙනවා. ශක්තිමත් අනාගත නායකත්වයක් සමග අපි ඉදිරියට ගමන් කරනවා.ඉදිරි මහ මැතිවරණයේ දී කොළඹ දිස්ත්‍රික්කයේ ජයග්‍රහණය නියතයි. එහිදී විමල් වීරවංශ මහතා ප්‍රමුඛත්වය ලබා ගන්නවා. මේ රටේ හැට ලක්ෂයකට වැඩි පිරිසක් ජනාධිපති මහින්ද රාජපක්ෂ මහතා වෙනුවෙන් පෙනී සිටියා.හිටපු හමුදාපති සරත් ෆොන්සේකා මහතා බලයට පත්වූවානම් ඔහුගේ ඝාතන ලැයිස්තුවේ අපිත් සිටියා. විමල් වීරවංශ, නාමල් රාජපක්ෂ වැනි අය දකින්නවත් නැහැ. මේ රටේ ඝාතන රැල්ල වැළැකූ සැමට මගේ ආචාරය පිරිනමනවා. ඔවුන් අපිටත් රටටත් ජීවය ලබා දුන්නා.විමල් වීරවංශ මහතාගේ වටිනාකම මවුබිම හඳුනා ගත්තා. ඉදිරි අනාගතයේදීද ඔහු ජනාධිපති මහින්ද රාජපක්ෂ මහතාට යෝධ ශක්තියක් වෙනවා. ඉදිරියේදී අපි ලබන විජයග්‍රහණය හමුවේ ඉදිරියෙන්ම සිටින්නේද ඒ මහතායි.ඔබ ගේ යුතුකම ඉටු කළ යුතු වෙනවා. එළැඹෙන පාර්ලිමේන්තුව තුළ නව පිරිසක් එක් කර වැඩක් කළ හැකි පිරිසක් පත් කිරීමට ජනාධිපති මහින්ද රාජපක්ෂ මහතා අදහස් කරනවා. ඒ පිරිස සමග ඉදිරියට ගමන් කළ යුතු වෙනවා.ඉදිරි පාර්ලිමේන්තුව තුළ සිටින්නන්ට වංචාවට, දූෂණයට ඉඩ නැති බව ජනාධිපති මහින්ද රාජපක්ෂ මහතා පැවැසුවා. මේ නායකයා සමග අපි දැවැන්ත ගමනක් යා යුතු වෙනවා.දේශයේ විරුවන්ට ඉදිරියට යාමට තම කැමැත්තෙන් සහයෝගය දිය යුතු වෙනවා. අද විපක්ෂය ඉන්නේ කොතැනකද යන්න ගැටලුවක් තිබෙනවා. ජනතා විමුක්ති පෙරමුණට සිදු වී තිබෙන දේ පිළිබඳව කනගාටු වෙනවා. අද ඔවුන් ජනතාවගෙන් ප්‍රතික්ෂේප වී තිබෙනවා යනුවෙන් කියා සිටියේ ය.බස්නාහිර පළාත් සභා මන්ත්‍රී රොජර් සෙනෙවිරත්න මහතා ඇතුළු විශාල පිරිසක් මේ අවස්ථාවට එක්ව සිටියහ.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>03</day>
    </date>
    <link>http://www.dinamina.lk/2010/03/03/_art.asp?fn=n10030311</link>
    <topic>අමෙරිකානු ඩොලර් දස ලක්ෂ 3 ගැන කරුණු විමසා රවීට ලිපියක් යැවුවා</topic>
    <author>රන්ජිත් පද්මසිරි</author>
    <content>අමෙරිකාවෙන් එවා තිබූ ඩොලර් නෙක්සියා සමාගම නමින් රුපියල් ගිණුමක තැන්පත් කිරීම පිළිබඳව කරුණු විමසා ප්‍රශ්න 7 කින් යුතු ලිපියක් රවි කරුණානායක මහතාට තමන් යැවූ බව නියෝජ්‍ය විනිමය පාලක සිසිර කුමාර පෙරේරා මහතා ඊයේ (2) කොළඹ මහාධිකරණය හමුවේ සාක්කි දෙමින් කීය.අමෙරිකානු ඩොලර් දශ ලක්ෂ 3 ක් විනිමය පාලන ආඥාපනතට පටහැනිම ශ්‍රී ලංකා මහ බැංකුවේ අවසරයක් නොමැතිව පෞද්ගලික බැංකුවක ගිණුමක රඳවා ගැනීම සම්බන්ධයෙන් හිටපු පාර්ලිමේන්තු මන්ත්‍රී රවි කරුණානායක මහතා ඇතුළු තිදෙනෙකුට එරෙහි නඩුවේ පැමිණිල්ල වෙනුවෙන් සාක්කි දෙමින් එසේ කී නියෝජ්‍ය විනිමය පාලක පෙරේරා මහතා එහිදී යූනියන් බැංකුවේ කොටස් මිලදී ගැනීම පිළිබඳව නෙක්සියා සමාගමට දී තිබූ උපදෙස් පිළිබඳව විමසූ බව කීය.කොළඹ මහාධිකරණ විනිසුරු දීපාලි විජේසුන්දර මහත්මිය හමුවේ මේ නඩුව විභාග කෙරේ.අනේවාසික පදිංචිකරුවන් වන ගැලියන් ඉන්ටර් නැෂනල් මාස්ටර් ෆන්ඩ් ආයතනය ශ්‍රී ලංකාවට එවූ අමෙරිකානු ඩොලර් දස ලක්ෂයක්ද (රුපියල් 107049464) රාජ් රාජරත්නම් මහතා එවූ අමෙරිකානු ඩොලර් දශ ලක්ෂ දෙකක්ද (රුපියල් 214100000) ශ්‍රී ලංකා මහ බැංකුවේ නිසි අවසරයකින් තොරව ස්ටැන්ඩඩ් චාර්ටඩ් බැංකුවේ කිරුලපන ශාඛාවේ රඳවා තබා ගනිමින් අනේවාසිකයන් වෙනුවෙන් යූනියන් බැංකුවේ කොටස් මිලදී ගැනීම සඳහා ගිණුම්වල තැන්පත් කිරීම සම්බන්ධයෙන් පළමු විත්තිකාර සීමාසහිත නෙක්සියා කෝපරේට් කන්සල්ටන්ස් පුද්ගලික සමාගමට එරෙහිව පළමු අධිචෝදනාවද ගැලිසන් ඉන්ටර්නැෂනල් මාස්ටර් ෆන්ඩ් ආයතනය වෙනුවෙන් 2006 දෙසැම්බර් 22 දිනයේදීත් රාජ් රාජරත්නම් මහතා වෙනුවෙන් 2007 ජනවාරි මස 03 දිනයේදීත් ඉහත සඳහන් වැරදි කිරීම සඳහා පළමුවන ෂත්තිකාර සමාගමට ආධාර අනුබල දෙන ලදැයි දෙවන විත්තිකාර ලින්කන් පියසේන හා තෙවන විත්තිකාර හිටපු පාර්ලිමේන්තු මන්ත්‍රී රවි කරුණානායක මහතාටත් එරෙහිව දෙවැනි හා තෙවැනි අධිචෝදනා මේ නඩුවෙන් නීතිපතිවරයා ඉදිරිපත් කැර තිබේ.රජයේ ජ්‍යෙෂ්ඨ නීතිඥ දිලීප චමත් පීරිස් මහතාගේ මෙහෙයවීම මත ඊයේ (2) තවදුරටත් සාක්කි දුන් නියෝජ්‍ය විනිමය පාලක සිසිර කුමාර පෙරේරා මහතා මෙසේ ද කීය.ස්ටැන්ඩඩ් චාර්ටඩ් බැංකුව හා නෙක්සියා සමාගම ඉදිරිපත් කර ඇති ලිපි මගින් ඉල්ලා ඇත්තේ ඩොලර් මිලියන 03 ක් රාජ් රාජරත්නම් මහතාගේ සියරා ගිණුමට තැන්පත් කරන ලෙස ඉල්ලා තිබුණා. මේ ඉල්ලීම කරනවිට මේ මුදල් ඩොලර්වලින් රුපියල්වලට පරිවර්තනය වී තිබුණා. රුපියල් ගිණුමක ඇති මුදල් යළි සියරා ගිණුමකට මාරු කිරීමට විනිමය නීති අනුව හැකියාවක් නැහැ.ආයෝජන සඳහා පනවා ඇති සීමාවන් හරි හැටි ඉටුවනවාද කියා විමසීමටත් විනිමය ගනුදෙනු හරි හැටි සිදුවෙනවාද කියා විමසා බැලීමට මේ නීති පනවා ඇත. රාජ් රාජරත්නම් නමැති අය වසර 2004 දී ද්‍රවිඩ පුනරුත්ථාපන සංවිධානයට බැංකු අණකරයක් මගින් මුදල් එවා තිබුණා. මේ මුදල් ගෙවීමට පෙර මුදල් එවූයේ කුමන කාරණයකටද යන්න හොයා බලන ලෙස විනිමය පාලක උපදෙස් දුන්නා.මේ සංවිධානය රාජ්‍ය නොවන සංවිධානයකි. එහි අරමුණ කිසිවකු අපට පැහැදිලි නොකළ නිසා එම මුදල් ටී. ආර්. ඕ. සංවිධානයට ගෙවීමට අවසර දුන්නා. පසුව රාජ් රාජරත්නම් මහතා තවත් අමෙරිකානු ඩොලර් 44000 ක් මේ සංවිධානයට එවා තිබුණා. එහිදී කරුණු සොයා බැලීමේදී මුදල් එවන පුද්ගලයන් ගැන පැහැදිලි විස්තර නොලැබුණු නිසා මුදල් ගෙවීමට අවසර දුන්නේ නැහැ.මේ වනවිට ටී. ආර්. ඕ. සංවිධානයේ මූල්‍ය කටයුතු පිළිබඳ මහාධිකරණයේ නඩුවක් පවතින බව දන්නවා. ආයෝජනයක් සඳහා රාජ් රාජරත්නම් මහතා එවා තිබූ මුදල් පිළිබඳ විමර්ශනයක් සිදුකිරීමට පියවර ගත්තා.ඒ වනවිට මේ මුදල් නෙක්සියා සමාගමේ ගිණුමට බැර වී තිබූ නිසා එහි විධායක නිලධාරි වේරගල මහත්මියගෙන් ප්‍රකාශයක් සටහන් කර ගත්තා. එහිදී ඇය 2006 දෙසැම්බර් මස 16 දිනැති ලිපියක් ස්වේච්ඡාවෙන්ම අපට භාර දුන්නා. එම ලිපිය ලියා ඇත්තේ ප්‍රසන්න සිරිවර්ධන නමැති අයකු විසිනි.එම ලිපිය මගේ විමර්ශනයට වැදගත් වූවා. රාජරත්නම් එවූ මුදල් නෙක්සියා සමාගමේ ගිණුමට බැරවූයේ වැරදීමකින් බවට එම සමාගම කලින් කර තිබූ ප්‍රකාශය අසත්‍ය බව අනාවරණය වුවා.මේ මුදල් නෙක්සියා සමාගමේ ගිණුමට බැර වූයේ තුන්වන විත්තිකාර රවි කරුණානායක මහතාගේ අවශ්‍යතාවය මත කලින් සැළසුම් කර තිබූ ආකාරයට බව එයින් තහවුරු වූවා. යූනියන් බැංකුවේ කොටස් මිලදී ගැනීමට රාජරත්නම් එවන මුදල් තැම්පත් කිරීමට නෙක්සියා සමාගම වෙනම ගිණුමක් පවත්වාගෙන යාමට කරුණානායක මහතා අපේක්ෂා කරන බව ප්‍රසන්න සිරිවර්ධන මහතා එම සමාගමට ලියූ ලිපියේ සඳහන් වෙනවා.මේ මුදල් ලංකාවට ගෙන ඒම පිටුපස කරුණානායක මහතා සිටින බව එම ලිපියෙන් තහවුරු වුණා. මේ වනවිට කරුණානායක මහතාගේ සබඳතාව දෙවන විත්තිකාර ලින්කන් පියසේන මහතා මා වෙත දන්වා සිටියේ මේ පිටුපස රවි කරුණානායක සිටිනවා යනුවෙනි. ඒ වනතුරු මේ ගනුදෙනුව පිළිබඳව කරුණානායක මහතා මා සමඟ කටයුතු කර තිබුණේ නැහැ. එහෙත් මේ මුදල් මුදාහරින ලෙස ඔහු විනිමය පාලකවරයාට දුරකතනයෙන් කතාකර ඉල්ලීමක් කර තිබුණා.මේ ප්‍රශ්නකාරි ගනුදෙනුව පිළිබඳව ඉහළ නිලධාරින්ගේ උපදෙස් මත මා විමර්ශනයක් ආරම්භ කළා. ඒ අනුව මා ප්‍රකාශයක් සටහන් කර ගැනීමට වේරගල මහත්මිය කැඳවුවා. ඇය දෙවන විත්තිකරු පියසේන මහතා සමඟ පැමිණියා. මා මේ පිළිබඳව ඇයගෙන් පිටු 6 ක ප්‍රකාශයක් සටහන් කර ගත්තා.(එම ප්‍රකාශය ඉදිරිපත් කරයි) එහිදි ඇයගෙන් ලබාගත් ලිපියට අනුව යූනියන් බැංකුවේ කොටස් මිලදී ගැනීමට රාජ් රාජරත්නම් මහතාගෙන් මුදල් ගෙන්වා ගැනීමට රවි කරුණානායක මහතා ක්‍රියාකර ඇති බව හෙළිවුණා. මේ සිද්ධියට කරුණානායක මහතා සම්බන්ධ බවට මුලින්ම අනාවරණය වූයේ නෙක්සියා සමාගමේ ලින්කන් පියසේන මහතා සමඟ කළ සාකච්ඡාවකදීයි.රවි කරුණානායක මහතාගේ මූල්‍ය පාලකවරයා වන පී. සිරිවර්ධන මහතා එවූ ලිපිය එහිදී ඇය ඉදිරිපත් කළා. ඔවුන්ගේ ඉල්ලීමට එකඟව මේ මුදල් සඳහා වෙනම ගිණුමක් ආරම්භ කළ බව ඇය කීවා. ඒ අනුව ස්ටැන්ඩඩ් චාර්ටඩ් බැංකුවේ කිරුලපන ශාඛාවේ මේ ගිණුම ආරම්භ කළ බව ඇය කීවා.මෙහිදී අනාවරණය වූ කරුණු මත ප්‍රසන්න සිරිවර්ධන මහතාගෙන් ප්‍රකාශයක් ලියා ගැනීමට මා ඔහු කැඳවූවා. 2007 මැයි 28 දින ඔහුට මා ලිපියක් යැවූ අතර ජූනි 1 දින ඔහු පැමිණියා. ඔහුගෙන් පිටු 2 ක ලිපියක් මා සටහන් කර ගත්තා.(එය ඉදිරිපත් කරයි) ඔහු රවි කරුණානායක මහතාට අයත් සමාගමක මූල්‍ය පාලකවරයා වේ. වරලත් ගණකාධිකාරිවරයෙකි. වේරගල මහත්මිය මා වෙත ඉදිරිපත් කළ 2006 දෙසැම්බර් 12 වන දිනැති ඔහු අස්සන් කළ ලිපියේ කරුණු සත්‍ය බවට ඔහු පිළිගත්තා. මේ ගනුදෙනුව පිළිබඳ සාකච්ඡාවලට ඔහු සහභාගි වී ඇත. මේ මුදල් තැන්පත් කිරීමට වෙනම ගිණුමක් ආරම්භ කර පවත්වාගෙන යාමට කරුණානායක මහතා කළ ඉල්ලීම ඒ අනුව කටයුතු කිරීම ඔහු පිළිගත්තා.සිරිවර්ධන මහතාගෙන් අනාවරණය වූ කරුණු මත රවි කරුණානායක මහතාගෙන් කරුණු විමසීමට මා පියවර ගත්තා. ඒ අනුව ප්‍රශ්න අටකින් යුත් ප්‍රශ්න මාලාවක් ඇතුළත් ලිපියක් මා 2007 ජූනි 06 දින කරුණානායක මහතාට යැව්වා.එම ලිපියට කරුණානායක මහතා පිළිතුරු එවා තිබුණා. යූනියන් බැංකුවේ කොටස් මිලදී ගැනීම සඳහා ආයෝජකයින් එවා තිබූ මුදල් නෙක්සියා සමාගමේ ගිණුමකට බැරවූයේ වැරදීමකින් නිසා එය නිවැරැදි කළ යුතු බව ඔහු ඉල්ලා තිබෙනවා.මුදල් ගෙන්වා ගැනීම පිළිබඳව නෙක්සස් සමාගම සමඟ සාකච්ඡා කළ බව කරුණානායක මහතා පිළිගෙන තිබුණා. සෙල්වස්කන්ධ වාතස් හා ප්‍රධාන කොටස්කරු බවත් ඔහු යූනියන් බැංකුවේ කොටස් මිලදී ගැනීමට අපේක්ෂා කළ බවත් ප්‍රකාශ කර තිබුණා.මේ රාජරත්නම් හා ස්කන්ධන් යන අයට අමතරව යූනියන් බැංකුවේ කොටස් මිලදී ගැනීමට එන අනෙක් ආයෝජකයෝ කවුද කියා අසා තිබූ ප්‍රශ්නයට කරුණානායක මහතා නිසි පිළිතුරක් දී තිබුණේ නැහැ.ස්ටෑන්ඩඩ් චාටඩ් බැංකුවේ කිරුළපන ශාඛාවේ කළමනාකාරිනී ඉද්දමල්ගොඩ මහත්මියගේ ප්‍රකාශයෙන් කරුණු රැසක් අනාවරණය වූවා. තවත් විශාල විදේශ මුදල් ප්‍රමාණයක් අපේක්‍ෂාවෙන් සිටින බව නෙක්සියා සමාගමේ වේරගල මහත්මිය දුරකතනයෙන් ඇයට ප්‍රකාශ කර ඒ සඳහා කාලීන තැන්පතු රුපියල් ගිණුමක් විවෘත කරන ලෙස ඉල්ලා සිටි බව ඇය කීවා.බැංකුව ප්‍රථමයෙන් ඩොලර් ගිණුමක් විවෘත කර පසුව රුපියල් ගිණුමක් විවෘත කර ලැබී තිබූ අමෙරිකානු ඩොලර් දශලක්‍ෂ 3 ක මුදල නෙක්සියා සමාගම ඉල්ලා සිටි ආකාරයට එහි තැන්පත් කර ඇත.මේ මුදල් ආයෝජන සඳහා ලැබී තිබුණු බව වේරගල මහත්මිය හා ලින්කන් පියසේන මහතා බැංකුවට දැනුම් දී ඇත. ආයෝජනය සඳහා නිම් සියරා ගිණුමක් විවෘත කළ යුතු බව බැංකුව දැනුම් දුන් විට අවශ්‍ය ලේඛන ලැබුණු පසු එය විවෘත කරන බව ඔවුන් දැනුම් දී ඇත.රජයේ ජ්‍යෙෂ්ඨ නීතිඥ - තුන්වන විත්තිකාර කරුණානායක මහතා සිය පිළිතුරේ සඳහන් කර ඇත්තේ ගිණුම විවෘත කිරීමේදී බැංකුව වරදක් කර ඇති බවයි ඔබගේ විමර්ශනයේදී එවැන්නක් නිරීක්‍ෂණය වූවාද?සාක්කිකරු - බැංකුව වරදක් කර නැහැ. එහෙත් මෙහිදී යම් වරදක් සිදුකර ඇති බව පෙනී ගිය නිසා මා නිදහසට හේතු දක්වන ලෙස ඉල්ලා නෙක්සියා සමාගමට ලිපියක් ලියූවා. එය 2007 ජූනි 26 දින එම සමාගමට යැව්වා.ඩොලර් මිලියන 3 ක් රුපියල්වලින් රුපියල් ගිණුමක තැන්පත් කිරීම ගැන එමඟින් විමසා සිටියා. මේ කටයුතු එනම් ගැරිසන් ඉන්ටර්නැෂනල් මාස්ටර් ෆන්ඩ් ආයතනය හා රාජ් රාජරත්නම් එවූ මුදල් ස්ටැන්ඩඩ් චාටඩ් බැංකු ශාඛාවක රඳවා ගැනීම විනිමය පාලන පනත උල්ලංඝනය කිරීමක් බව මා දන්වා යැව්වා.මේ ලිපියට සති දෙකක් තුළ පිළිතුරු ඉල්ලා සිටියත් නෙක්සස් සමාගම ඊට කල් ලබාගෙන පිළිතුරු ලිපියක් සැප්තැම්බර් 3 දින මා වෙත එවා තිබුණා. තමන් මේ ගනුදෙනුවට මැදිවූයේ වසර 10 ක පමණ තම සේවාදායක ලෙස කටයුතු කරන රවි කරුණානායක මහතාගේ ඉල්ලීම මත බවත්, විදේශ ආයෝජකයන් යූනියන් බැංකුවේ කොටස් මිලදී ගැනීමට පැමිණෙන නිසා මේ මුදල් රුපියල්වලට මාරු කර ඔහු වෙනුවෙන් ප්‍රතිලාභය පිණිස රඳවා තබන ලෙස කරුණානායක මහතා ඉල්ලා සිටි බවත්, මේ මුදල් වියදම් කිරීම ඔහුගේ නියෝග හා උපදෙස් මත පමණක් කළ යුතු බවත් තමන් කරුණානායක මහතා හා ආයෝජකයන් අතර තිබූ ඒකඟතාවන් නොදැන සිටි බවත්, එම නිසා කරුණානායක මහතාගේ ඉල්ලීම මත තම ගිණුමට මුදල් මාරු කිරීමට එකඟ වූ බවත් නෙක්සියා සමාගම සිය නිදහසට ඉදිරිපත් කළ කරුණුවල සඳහන් වූවා. ආයෝජන සඳහා මුදල් එවූ සමාගම හෝ රාජරත්නම් එම සමාගම නොදැන සිටි බවත්, තමන් අවංකව සත් භාවයෙන් කටයුතු කර ඇති නිසා චෝදනා ඉවත් කර ගන්නා ලෙස නෙක්සියා සමාගම ඉල්ලීමක් කර තිබුණා. විභාගය අද (3) උදේ 10.00 ට යළි ආරම්භ කෙරේ.නීතිඥ සුදත් ජයසුන්දර මහතා සමග ජනාධිපති නීතිඥ ආනන්ද විජේසේකර මහතා පළමු විත්තිකාර සමාගම වෙනුවෙන් ද, රසික බාලසූරිය හා ශාන් සේනානායක නීතිඥ මහත්වරුන් සමඟ නීතිඥ අනිල් සිල්වා මහතා දෙවන විත්තිකරු වෙනුවෙන් ද, නීතිඥ පී. ජී. අරුල් ප්‍රකාශම්, නීතිඥ තේජක කෝරළගේ මහත්වරු සමඟ ජනාධිපති නීතිඥ රියන්සි අර්සකුලරත්න මහතා තෙවන විත්තිකරු වෙනුවෙන් ද පෙනී සිටියේය.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>03</day>
    </date>
    <link>http://www.dinamina.lk/2010/03/03/_art.asp?fn=n10030312</link>
    <topic>රට සංවර්ධනය කළ හැකිඑකම නායකයා ජනපති මහින්දයි</topic>
    <author>හෝමාගම සංචාරකමංජුල හිරිපිටිය</author>
    <content>”අද සෑම ජනකොටසක්ම පිළිගෙන තිබෙනවා රටට සාමය ඇතිකළා සේම රට සංවර්ධනය කළ හැකි එකම නායකයා ජනාධිපති මහින්ද රාජපක්‍ෂ මහතා බව. ජනාධිපතිතුමාට රට සංවර්ධනය කිරීම වේගවත් කිරීමට තුනෙන් දෙකක පාර්ලිමේන්තු බලයක් අවශ්‍ය වෙනවා.රටට ආදරය කරනු ලබන සියලු ජනකොටස් එම බලය ලබාදෙන බවට දැඩි විශ්වාසයක් පවතින බව බස්නාහිර පළාත් සභා මන්ත්‍රී දුමින්ද සිල්වා මහතා පැවැසීය.ඒ මහතා එසේ පැවසුවේ හෝමාගම දියගම පැවැති ජනහමුවකදීය.මෙහිදී අදහස් දැක්වූ ඒ මහතා මෙසේ ද පැවැසීය.පසුගිය ජනාධිපතිවරණයට ජෙනරාල් ෆොන්සේකා ඉදිරිපත් කරලා රනිල් වික්‍රමසිංහ පරාජයෙන් බේරුණා. දැන් ජ. වි. පෙ. මහ මැතිවරණයෙන් ලබන අන්ත පරාජයෙන් බේරෙන්නට ජෙනරාල්ව අල්ලගෙන තිබෙනවා.ජනතාව එ. ජා. ප. සහ ජ. වි. පෙ. ප්‍රතික්‍ෂේප කර තිබෙන නිසා ඉල්ලන ඉල්ලන ඡන්දයෙන් පරාජය වෙනවා. පසුගිය ජනාධිපතිවරණයේදී හංසයාට වැඩ කළ පිරිස් දහස් ගණනින් සන්ධානය වටා ඒකරාශී වීමට පටන් ගෙන තිබෙනවා.අද රටේ සෑම ජනකොටසක්ම බියෙන් සැකයෙන් තොරව ජීවත්වෙනවා. රටට ජනතාවට අවශ්‍ය වී ඇත්තේ රට සංවර්ධනය කර ගැනීමටයි. එය ජනාධිපතිතුමා ඉටුකරන බව සෑම දෙනෙකු තුළම වැඩි විශ්වාසයක් පවතිනවා.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>03</day>
    </date>
    <link>http://www.dinamina.lk/2010/03/03/_art.asp?fn=n10030313</link>
    <topic>සමාජයට වැඩදායී පුරවැසියකු වීමටසෑම දරුවකුම අදිටන් කර ගත යුතුයි</topic>
    <author>මානෙල් පුෂ්ප කුමාරි</author>
    <content>ජනාධිපති මහින්ද රාජපක්ෂ මහතා යුද්ධයක් නැති නිදහස් නිවහල් දේශයක් මේ රටේ දරුවන්ට උදාකරදී තිබෙනවා. ඒ නිසා රටට ජාතියට වැඩදායී උතුªම් පිරිසක් වීමට දරුවන් අදිටන් කරගත යුතුයි” යනුවෙන් රාජකීය පණ්ඩිත සුනේත්‍රා දේවි පරිවෙණාධිපති මැදගොඩ අභයතිස්ස හිමියෝ පැවැසූහ.උන්වහන්සේ එසේ පැවැසුවේ ටී. බී. ඉලංගරත්න මහතාගේ 97 වැනි ජන්ම දින සැමරුව සහ එතුමන් නමින් අඩු ආදායම්ලාභී උසස් පෙළ හදාරන ස්වාමීන් වහන්සේලා පස්නමක් ඇතුළු සිසු දරුවන් 39 දෙනකු වෙනුවෙන් මහජන බැංකුවේ අනුග්‍රහයෙන් රුපියල් 5000 (පන්දහස) බැගින් වූ ශිෂ්‍යත්ව පිරිනැමීමේ උත්සවයේදී ය.අධ්‍යාපනය නිසා තමයි අප අද මේ තැන්වල ඉන්නේ. එහෙත් අද මුදල ඉදිරියට ඇවිල්ලා තිබෙනවා. සමාජය ඉදිරියේ කොතරම් රත්තරන් පොරව ගත්තත් වැඩක් නැහැ. පිරිසක් මැදට ගිය පසු අධ්‍යාපනය ආලෝකයක් බවට පත්වෙනවා. එය හරියට හංසයෝ මැද්දේ කොකෙක් ඉන්නවා වගේ.අධ්‍යාපනය ලබන තැනැත්තා තුළ කාක දෘෂ්ටිය, කොක් සමාධිය, බලු නින්ද තිබිය යුතු අතර, මද පමණට ආහාර ගැනීමත් කළ යුතුයි. මෙසේ අධ්‍යාපනය ලබන තැනැත්තා පරිනතභාවයට පත්වන විට හොඳ චරිතයකින් හෙබි පුද්ගලයෙක් වෙනවා. අධ්‍යාපනයෙහි නියැළෙන සිසුවා අලස නොවිය යුතුයි. ඒ වගේම මන්දගාමීවීමත්, සැප සෙවීමත්, ලෙඩවීමත්, නිදිබර ගතියත් සහ කාමුක බවත් අධ්‍යාපනය අසාර්ථක වීමට හේතු වෙනවා.ටී. බී. ඉලංගරත්න මහතා මෙරටට අමරණීය සේවයක් කර තිබෙනවා. ශ්‍රී ලංකා රක්ෂණ සංස්ථාව, මහජන බැංකුව, සමුපකාර, සේවා නියුක්තිකයන්ගේ භාරකාර අරමුදල ආදී සියල්ලක්ම ආරම්භ කර ඒවා ස්ථාවරත්වයට පත් කර ගැනීමට විශාල කැපවීමක් කළ නායකයෙක්. අපට එතුමාගෙන් ලබාගත හැකි ආදර්ශ බොහෝ සේ තිබෙනවා.අප මෙලොවට උපදින විට මවගේ යෞවනය පැහැර ගන්නවා. එය හරියට මව නැමති ගස කපාගෙන එන පොරව වැනියි. එයට ණය ගෙවන්න හැකිවන්නේ රටට ජාතියට උදාර සේවයක් කළොත් පමණයි.ඉලංගරත්න කියන තැනැත්තා මා දකින විදියට සෝවාන් ඵලයට පත්වූවෙක්. තමා ආටෝපයෙන් හුවා දක්වන්න හදන අයගේ ඇතුළාන්තය හිස් එකක්. මනුෂ්‍ය වර්ගයා වෙනුවෙන් කටයුතු කළ පුද්ගලයන් බුදුන්වහන්සේගේ පවා ගෞරවාදරයට පාත්‍ර වුණා.ඉලංගරත්න මහතාගේ චරිතයත් එවැනිම ශ්‍රේෂ්ඨ චරිතයකි. මොහු මේ තැනට පත් වුණේ සුන්දර මාවතක නොවෙයි. එතුමාටත් බොහෝ ආක්‍රෝෂ පරිභව අසන්නටත් අත්විඳින්නටත් සිදු වුණා.නියම මිනිසාට පහර වදින්න වදින්න ශක්තිමත් වෙනවා. එතුමා ද එවන් පුද්ගලයකු බව කිව යුතුයි.ශ්‍රී ලංකාවේ උරුමයන් තේරුම් ගන්නා වූ පිරිසක් හැටියට මේ දරුවන්ද වැඩකටයුතු කළ යුතුයි.මහජන බැංකුවේ සභාපති නීතිිඥ ඩබ්ලිව්. කරුණාජීව මහතා - ටී. බී. ඉලංගරත්න මහතා පොදුජන මෙහෙවරෙහි අපූරුතම නිර්මාණය වූ මහජන බැංකුව පිහිටුවීම සඳහා පුරෝගාමීව ක්‍රියා කළා.ආහාර වෙළෙඳ හා නාවික ඇමැතිධූරය හෙබ වූ ඒ මහතා කම්කරු පන්තියේ හිත සුව පිණිස ආයතන රාශියක් බිහිකිරීමට මූලික වී තිබේ. ඉංගී‍්‍රසි භාෂාව කතා කළ කීප දෙනකුට සීමා වී තිබූ කටයුතු ජාති ආගම් කුලමල භේදවලින් තොරව විශේෂයෙන් ගැමි ජනයා අතරට ගෙනයෑමේ ගෞරවය මහජන බැංකුව පිිහිටුවීමත් සමඟ ඉලංගරත්න මහතාට හිමි වුණා.වසර කිහිපයක සිට මහජන බැංකුවේ අනුග්‍රහය දායකත්වය ලබා දෙමින් ඩොනල් රත්නවීර මහතාගේ මෙහෙවීම මත ඉලංගරත්න සමරු ශිෂ්‍යාධාර භාරය සංවිධානය කරනු ලබන ශිෂ්‍යත්ව ප්‍රදානය එතුමා මෙරට සිසු දරු පරපුර වෙනුවෙන් දායාද කර ඇති සුවිශේෂී සේවාවක් බව කිව යුතුයි.මෙම උත්සව අවස්ථාවේදී සිසු දරුවන් වෙනුවෙන් ප්‍රශ්න විචාරාත්මක වැඩසටහනක්ද පවත්වා ඔවුන්ට ත්‍යාග ප්‍රදානය කෙරිණි.මේ අවස්ථාවට ජයතිස්ස සමරනායක, මහජන බැංකුවේ ජාතික සේවක සංගමයේ සභාපති රාජසේකර, ශාන්ත අත්තනායක, ඩී. කේ. රත්නායක, ඩබ්. එම්. පී. අපෝන්සු ජයවීර වල්පොළ, නීතිඥ නාලිනී ද සිල්වා මහත්ම මහත්මීහු සහභාගි වූහ.මහජන බැංකුවේ ප්‍රධාන මූල්‍ය භාරකරු නීතිඥ ගුණසිරි විජේමාන්න මහතා විසින් ස්තුති කතාව කරන ලදී.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>03</day>
    </date>
    <link>http://www.dinamina.lk/2010/03/03/_art.asp?fn=n10030314</link>
    <topic>රාජපක්ෂ පවුලේ නම විකුණාකූට ව්‍යාපාර කළ අයට වැඩ වරදී</topic>
    <author>විජයානි එදිරිසිංහ</author>
    <content>ජනාධිපති මහින්ද රාජපක්ෂ මහතා ආරක්ෂක ලේකම් ගෝඨාභය රාජපක්ෂ මහතා ඇතුළු එම පවුලේ සාමාජිකයන්ගේ නම සඳහන් කරමින් වංචනික ලෙස කූඨ ව්‍යාපාර සිදුකරන පුද්ගලයන් නීතියේ රැහැනට හසුකර ගැනීම සඳහා පොලිස්පති මහින්ද බාලසූරිය මහතා විසින් විශේෂ විමර්ශන ඒකකයක් පිහිටුවා තිබේ.පොලිස් මාධ්‍ය ප්‍රකාශක පොලිස් අධිකාරී ක්‍රිෂාන්ත ජයකොඩි මහතා ප්‍රකාශ කෙළේ පොලිස්පතිවරයාගේ නියෝග සහ උපදෙස් පරිදි ජ්‍යෙෂ්ඨ නියෝජ්‍ය පොලිස්පති එන්. කේ. ඉලංගකෝන් මහතාගේ සෘජු අධීක්ෂණය යටතේ නියෝජ්‍ය පොලිස්පති (අපරාධ හා සංවිධානාත්මක අපරාධ) අනුර සේනානායක මහතාගේ මෙහෙයවීමෙන් කොළඹ අපරාධ කොට්ඨාසයට අනුයුක්තව එම විශේෂ විමර්ශන ඒකකය පිහිටුවා ඇති බවයි.ජනාධිපතිවරයා ඇතුලු එම පවුලේ සාමාජිකයන්ගේ කීර්ති නාමයට හානිවන පරිදි විවිධ වංචනික ජාවාරම් කූඨ ව්‍යාපාරවල යෙදෙන්නන් සිදුකරන අපරාධ සම්බන්ධ පැමිණිලි පොලිස් මූලස්ථානයට ලැබී තිබේ.ඔවුන්ගේ එම වැඩපිළිවෙළවලට හසුවූ මහජනතාව දැඩි අපහසුතාවට පත්වූ අවස්ථා පිළිබඳවද වාර්තා වී ඇති අවස්ථා බොහෝය. මෙම තත්ත්වයෙන් මහජනතාව මුදා ගැනීම උදෙසා ජනතාව නොමඟ යවමින් මුලාකරන වංචනිකයන් නීතියේ රැහැනට හසුකර ගැනීම සඳහා පොලිසිය පුළුල් ලෙස පරීක්ෂණ පවත්වයි.මෙම අපරාධවල යෙදෙන්නන් නීතියට හසුකර ගැනීම සඳහා පොලිසිය මහජනතාවගේ සහායද බලාපොරොත්තු වෙයි. එබැවින් එවැනි පුද්ගලයන් පිළිබඳව යම් තොරතුරක් වෙතොත් හෝ එවැනි පුද්ගලයන්ට හසුවී තිබේ නම් පහත සඳහන් දුරකතන අංක ඔස්සේ දැනුම් දෙන ලෙස පොලිස්පතිවරයා මහජනතාවගෙන් ඉල්ලා සිටියි.නියෝජ්‍ය පොලිස්පති අපරාධ 011-2441197 විශේෂ මෙහෙයුම් මැදිරිය 011-2333496 සහ ෆැක්ස් අංක 011-2325391 සහ 011-2333496 වෙයි. සමස්ත ශ්‍රීී ලංකාවාසී ජනතාවගේ ආරක්ෂාව සහ සුරක්ෂිතතාවය උදෙසා මෙම වැඩපිළිවෙළ ක්‍රියාත්මක වන බව පොලිස්පතිවරයා පවසයි.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>03</day>
    </date>
    <link>http://www.dinamina.lk/2010/03/03/_art.asp?fn=n10030315</link>
    <topic>දෙහිවල සතුන් වත්තටචීනයෙන් සුදු ව්‍යාඝ්‍ර ජෝඩුවක්</topic>
    <author>සුරන්ජිත් පෙරේරාදෙහිවල ගල්කිස්ස සමූහ</author>
    <content>චීනයේ සූ එන්සු පළාතේ සියෑන් ජියෑන් සත්ව උද්‍යානයෙන් දෙහිවල සත්වෝද්‍යානයට පරිත්‍යාග කළ පැන්තර් ටයිග්‍රිස් ටයිගර් නොහොත් බෙංගාලි සුදු ව්‍යාඝ්‍රයන් යුවළ මහජන ප්‍රදර්ශනය සඳහා ඊයේ (02) ඔවුන් වෙනුවෙන් හැදූ අලුත් නිවහනට මුදා හරිනු ලැබුවා.ශ්‍රී ලංකාවේ සහ චීනයේ ද්විපාර්ශ්වික සත්ත්ව හුවමාරු වැඩපිළිවෙළ යටතේ පසුගිය කාලයේ චීනයට ලබාදුන් චිම්පන්සි පැටවෙකු රිලව් දෙදෙනකු සහ සිළු වඳුරු ජෝඩුවක් වෙනුවට ශ්‍රී ලංකාවට පරිත්‍යාග කළ බෙංගාලි සුදු ව්‍යාඝ්‍ර යුවළ චීනයේ සිට ක්වාලාලාම්පූර් හරහා පසුගිය 27 දින ශ්‍රී ලංකාවට ගුවන් මගින් ගෙන එනු ලැබූ බව සත්ත්ව උද්‍යානයේ අධ්‍යක්ෂ ආනන්ද ලොකුරණමුක මහතා පැවැසීය.ආසියාව දකුණු අමෙරිකාව සහ සුමාත්‍රා දූපත් ආශ්‍රිතව වාසය කරන සුදු බෙංගාලි ව්‍යාඝ්‍රයා රතු දත්ත පොතට ඇතුළත් වූ ලෝකයේ වඳවී යන තර්ජනයට ලක් වූ සත්ව විශේෂයකි.නිලීන ජාන ක්‍රියාකාරිත්වය හේතුවෙන් බිහි වූ මේ සතුන් වර්ගය ලෝකය පුරා උපවර්ග 9 ක් වාසය කරයි. අන්තර් අභිජනන ක්‍රියාවලියෙන් සුදු සහ කහ පාට වර්ණ වලින් මේ ව්‍යාඝ්‍රයින් දැක ගත හැකිය.ශ්‍රී ලංකාවට ගෙන ආ ව්‍යාඝ්‍රයුවලට තවමත් නම් තබා නැති අතර පිරිමි සතා අවුරුදු 3 යි මාස 6 ක් වන අතර ගෑණු සතා වසර 3 යි මාස 2 ක් වේ. සත්ව උද්‍යාන දත්ත වාර්තාවලට අනුව සුදු ව්‍යාඝ්‍රයන් දෙදෙනකු ශ්‍රී ලංකාවට ගෙන ආ මුල්ම අවස්ථාව.මේ ව්‍යාඝ්‍රයන් දෙදෙනා වන බවත් ඔවුන් ගෙන ඒමට පෙර ඔවුන්ට සුදුසු නිවහනක් සහ පරිසරය සත්ව උද්‍යානය තුළ ස්ථාපිත කළ බව සත්ව අංශය බාර නියෝජ්‍ය අධ්‍යක්ෂිකා දම්මිකා මල්සිංහ මහත්මිය පැවැසුවාය.පසුගිය කාලයේ සත්ව උද්‍යානයේ නොයෙක් අඩුපාඩු දුරලා ඉදිරියේදී මින් මැදුරු සංකීර්ණය නවීකරණය කර ජපානයේ ටෝකියෝ නගරයේ ඌයිනෝ සත්ව උද්‍යානයෙන් පෙන්ගුවින් විශේෂ වර්ගයකින් 15 දෙනෙකු ශ්‍රී ලංකාවට ගෙන ඒමට කටයුතු යොදා ඇති බවත් ඊට අමතරව දැනට සත්ව උද්‍යානයේ සිටින මුහුදු සිංහයන් දෙදෙනාම පිරිමි සතුන් බැවින් ගෑණු සත්වයෙකු ඇමරිකාවෙන් ගෙන්වීමට කටයුතු යොදා ඇති බව සාගර අධ්‍යක්ෂිකා (සත්ව හා පර්යේෂණ) රේණුකා බණ්ඩාරනායක මහත්මිය පැවැසුවාය.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>03</day>
    </date>
    <link>http://www.dinamina.lk/2010/03/03/_art.asp?fn=r1003031</link>
    <topic>ශක්තිමත් පාර්ලිමේන්තුවක් ඇතිකැර සංවර්ධනයට උපරිම දායකත්වය දිය යුතුයි</topic>
    <author>හෝමාගම විශේෂ ජිනදාස ගමගේ හෝමාගම සංචාරක</author>
    <content>අපේ දරුවන්ගේ අනාගතය සුරක්ෂිත කිරීම සඳහා ජනාධිපතිතුමා ගන්නා උත්සාහයට අපටත් දායකවන්නට ලැබීම විශාල සතුටක් බවත් තමා ටෙලිකොම් ආයතනයපවරාගත් නිසා ජපන් රටට ඇදී ගිය රුපියල් ලක්ෂ 5000ක් මේ රටේ ඉතුරු කරගන්නට හැකි වූ බවත් බස්නාහිර පළාත් සභා මන්ත්‍රී කොළඹ දිස්ත්‍රික් පාර්ලිමේන්තු මැතිවරණ අපේක්ෂක තිලංග සුමතිපාල මහතා පැවැසීය.ඒ මහතා එසේ පැවැසුවේ ඉකුත් දින හෝමාගමදී සිය මැතිවරණ කාර්යාලය විවෘත කිරීමෙන් අනතුරුව පැවති ජනහමුවේදීය.තවදුරටත් අදහස් දැක්වූ තිලංග සුමතිපාල මහතා මෙසේද පැවැසීය.අලුත් ශ්‍රී ලංකාවක් ගොඩනැඟීමට ජනාධිපතිතුමා අත්තිවාරම දමා තිබෙනවා. එම අත්තිවාරම උඩ ශක්තිමත් පාර්ලිමේන්තුවක් ඇතිකර රටේ සංවර්ධනයට උපරිම දායකත්වය දියයුතුයි.අපේ දරුවන්ගේත් දරුවන්ගේ දරුවන්ගේත් අනාගතය සුරක්ෂිත කිරීමට ජනාධිපති තුමා ගන්නා උත්සාහයට අපටත් දායක වන්නට ලැබුණොත් එය ලොක සතුටක්. ජපනුන් පළවා දමා ටෙලිකොම් එක අපට පවරාගත් නිසා රුපියල් ලක්ෂ 5000ක් මේ රටේ රඳවා ගන්ට ලැබුණා.හෝමාගම ප්‍රාදේශීය සභා මන්ත්‍රී ඩික්ෂන් ගාමිණී හිටපු ප්‍රාදේශීය සභා මන්ත්‍රී කරුණාදාස පිංදෙනිය මහත්වරුද කතා කළ අතර මේ අවස්ථාවට බස්නාහිර පළාත් සභා මන්ත්‍රී තිලකරත්න රාජපක්ෂ, හිටපු ප්‍රාදේශීය සභා මන්ත්‍රීවරුන් වන පී. සෙනෙවිරත්න , ගාමිණී පෙරේරා මහත්වරු ඇතුළු විශාල පිරිසක් සහභාගි වූහ.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>03</day>
    </date>
    <link>http://www.dinamina.lk/2010/03/03/_art.asp?fn=r1003032</link>
    <topic>ඩෙංගු මදුරු උවදුරමැඬලීමට සහාය වෙන්න</topic>
    <author>පාණදුර සමූහකපිල සෝමරත්න</author>
    <content>පාණදුර මහජන සෞඛ්‍ය බල ප්‍රදේශයේ ව්‍යාප්තවෙමින් පවතින ඩෙංගු මදුරු උවදුර පාලනය කිරීම සඳහා පියවර ගැනීමට සහය වන්නැයි පාණදුර ප්‍රාදේශීය මහජන සෞඛ්‍ය නිලධාරී වෛද්‍ය ඇන්. සිවකුමාරන් මහතා පාණදුර සහ අවට ජනතාවගෙන් ඉල්ලා සිටියේ ය.ඒ මහතා මේ ඉල්ලීම කෙළේ පාණදුර බාලිකා මහා විදුහලේ පැවැත්වූ දැනුම්වත් කිරීමේ වැඩ මුළුවක දීය. මේ වැඩමුළුවට මහජන සෞඛ්‍ය නිලධාරීන්, පොලිස් නිලධාරීන් සහ පෞද්ගලික ආයතනවල නියෝජිතයෝ ද සහභාගි වූහ.බස්නාහිර පළාත් සභාවේ සෞඛ්‍ය, වනිතා කටයුතු දේ්ශීය වෛද්‍ය සහ ළමාරක්‍ෂක ඇමැති ජගත් අංගගේ මහතා ද සෞඛ්‍ය කාර්යාලයේ හෙදි හෙදියෝ ද සහභාගි වූහ.ඒ මහතා මෙසේ ද පැවැසීය.පසුගිය වසරට වඩා මෙම වසරේ ඩෙංගු උවදුර හිස ඔසවාගෙන යන බව පරීක්ෂණ වලින් පෙනෙනවා. මේ උවදුර පාලනය කිරීමට සෞඛ්‍ය අංශයට පමණක් බැහැ මහජනතාවගේ සහාය අවශ්‍යයි.නිවෙස්වල එකතුවන කුණු කසළ විනාශ කළ යුතුයි. ඉඩකඩම්වල තිබෙන වැසි ජලය රැදෙන ස්්ථාන, කසළ වළවල් තුළ විවිධ වර්ගයේ මදුරුවන් බෝවෙනවා. එම ඉඩම්වල තිබෙන තැඹිලි සහ පොල් කෝම්බ විනාශ කළ යුතුයි.පාණදුර මහජන සෞඛ්‍ය කොට්ඨාසයේ මහ පාරවල් දෙපස තිබෙන පැති කාණුවල වැසි ජලය රැදීමෙන් මදුරුවන් බෝවෙනවා. පාණදුර කොසෙල්වත්ත නගරය ඉතා අපිරිසුදු තත්ත්වයක පවතිනවා. පරිසර දූෂණය ඉහළ ගොස් තිබෙනවා.ඉකුත් වසරේ දී පාණදුර සෞඛ්‍ය බල ප්‍රදේශය තුළ ඩෙංගු රෝගීන් 500 කට වැඩි ප්‍රමාණයක් හමු වුණා. පස් දෙනකු පමණ මිය ගියා.ඩෙංගු මර්ධන වැඩපිළිවෙළක් මේ මස අගදී පාණදුර නගරයේ සිට වාද්දුව දක්වා ආරම්භවන අතර ඒ සඳහා පොදු ආයතන සහ වැසියන් ගේ සහයෝගය ද අවශ්‍යයි.කීට විද්‍යාඥවරියක විසින් ඩෙංගු මදුරුවා ගේ කාර්ය පටි පාටිය ගැන පැමිණ සිටි සියලු දෙනා දැනුවත් කරනු ලැබුවා.දැනට හමුවී ඇති මදුරු වර්ග වලට අමතරව පාණදුර නගරය තුළ කාණුවල ;ඩංගු මදුරුවන් බෝවෙන බවත් අවුරුදු ගණනාවකින් පාර දෙපැත්තේ තිබෙන පැති කාණු සුද්ද පවිත්‍ර කිරීමට පාණදුර නගර සභාවට නොහැකිවී ඇත. කාණු උඩ අනවසර වෙළෙඳසල් ඉදිකර තිබේ.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>03</day>
    </date>
    <link>http://www.dinamina.lk/2010/03/03/_art.asp?fn=r1003033</link>
    <topic>හොරණ පාසල් 24කටපරිගණක 70ක්</topic>
    <author>බුලත්සිංහල විශේෂ හොරණ විශේෂ</author>
    <content>බස්නාහිර පළාත් සභා මන්ත්‍රී හොරණ ශශ්‍රීලනිප ප්‍රධාන සංවිධායක විදුර වික්‍රමනායක මහතාගේ ඉල්ලීම පරිදි අගමැති රත්නසිරි වික්‍රමනායක මහතා විසින් හොරණ ආසනයේ පාසල් 24 කට රුපියල් කෝටියකටත් අධික වටිනාකමකින් යුත් පරිගණක 70 ක් ලබා දී තිබේ.සැලැසුම් අනුව හොරණ මැතිවරණ කොට්ඨාසයේ සෑම පාසලකටම පරිගණක කට්ටලය බැගින් ලබා දෙන අතර සිසුන් සංඛ්‍යාව අනුව ඒ ඒ පාසල්වලට ලබාදෙන පරිගණක සංඛ්‍යාව වැඩිවේ.මේ වනවිට අගමැතිවරයාගේ මැදිහත් වීම යටතේ මධ්‍යම රජය, ආසියා සංවර්ධන බැංකු ආධාර මත පරිගණක 31 ක්ද, මැලිබන් බිස්කට් සමාගම මගින් පරිගණක 20 ක් ද, සිරිලිය සවිය වැඩසටහන මගින් පරිගණක 2 ක් ද, හේමන්ත පුංචිහේවා මහතාගෙන් පරිත්‍යාග ලෙස ලැබුණු පරිගණක 03 ක් ද, අගමැතිතුමාගේ විශේෂ අනුග්‍රහය යටතේ පරිගණක 07 ක් ද පාසල්වලට ලබා දී තිබේ.සැමට පරිගණක අධ්‍යාපනය යන තේමාව යටතේ ආසනයේ සියලුම පාසල්වලට ඉදිරි මාස කීපය තුළදී පරිගණක ලබා දීමට දැනටමත් කටයුතු යොදා ඇති බව බස්නාහිර පළාත් සභා මන්ත්‍රී විදුර වික්‍රමනායක මහතා පැවැසීය.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>03</day>
    </date>
    <link>http://www.dinamina.lk/2010/03/03/_art.asp?fn=r1003034</link>
    <topic>බස්නාහිර හොඳම දිස්ත්‍රික්කයකළුතර බවට පත් කරනවා</topic>
    <author>මතුගම විශේෂකුමාර ජයසේකර</author>
    <content>ළුතර දිස්ත්‍රික්කය බස්නාහිර පළාතේ සංවර්ධන වූ හොඳම දිස්ත්‍රික්කය බවට පත් කිරීම තමාගේ අරමුණ බව එක්සත් ජනතා නිදහස් සන්ධානයේ කළුතර දිස්ත්‍රික් කණ්ඩායම් නායක කර්මාන්ත සංවර්ධන ඇමැති කුමාර වෙල්ගම මහතා පැවැසීය.කුමාර වෙල්ගම මහතා එසේ ප්‍රකාශ කෙළේ රු. තුන්කෝටි හැට හතර ලක්ෂයක් යොදමින් ඉදිකළ ඉහළ හෙවෙස්ස - හල්විල්දොළ විදුලිය යෝජනා ක්‍රමය ජනතා අයිතියට පවරා දීමෙන් අනතුරුව පැවැති ජන හමුවකදීය. ඒ මහතා මෙසේද පැවැසීය.අගලවත්ත ආසනය දිස්ත්‍රික්කයේ දුෂ්කරම ආසනයයි. මා අගලවත්ත ආසනයේ සංවිධායකයා ලෙස සෑම ගමක් ගානේ ගිහින් ජනතාවගේ ප්‍රශ්න හඳුනා ගත්තා. ඉහළ හෙවෙස්ස ගම්මානය යාවෙන්නේ දකුණට හිනිදුම මැතිවරණ කොට්ඨාසයට මේ ගම්මානයේ ජීවත්වන ජනතාවට එදා යන්න එන්න පාරක්වත් තිබුණේ නෑ. අඩු ගානේ තමන්ගේ නිෂ්පාදනවත් ගෙනියන්න මාර්ගයක් තිබුණේ නෑ.අපි ඒ පාර සකස් කළා. අදවනතුරු විදුලිය තිබුණේ නෑ . මා විදුබල නියෝජ්‍ය ඇමැති කාලේ මේ වගේ දුෂ්කර ගම්මාන ගණනාවකට ස්වීඩන් ආධාර යටතේ විශාල විදුලි ව්‍යාපෘති ගණනාවක් ලබා දුන්නා.ඊට අමතරව නව විදුලි මාර්ගය, විදුලි දිගුකිරීම් ඇතුළු විදුලිය යෝජනා ක්‍රමවලට කෝටි දෙසියක මුදලක් ලබා දුන්නා. මේනිසා අඳුරුව තිබුණ ගෙවල් අද ආලෝකය දැල්වෙනවා.මේ විදුලි යෝජනා ක්‍රමය කෝටි හතරකට කිට්ටු වුණා. ඉදි කිරීමේ යම් ප්‍රමාදයක් වූ බව ඇත්ත. කන්කොට වත්ත, තුංදොළහේන ජනතාවට මේ මඟින් සෙතක් සැලසුණා. අපි අනුන්ගේ දරුවන්ට කේන්දර හදන මිනිස්සු නොවේ.මේ ජනතාව තමයි මාව කවදත් පාර්ලිමේන්තු ඇරියේ .අපේ යුතුකම තමයි ඒ ජනතාවට සේවය කිරීම. මා කොහේ හිටියත් අගලවත්තේ ජනතාව අමතක කරන්නේ නෑ.ඒ ජනතාව තමයි මට දේශපාලනයේ “ අ “ කියා දුන්නේ කවුරු ආවා ගියත්, මම අගලවත්ත ජනතාව දාලා යන්නේ නෑ. දැන් මහ මැතිවරණයක් පවතිනවා අපි ඉතාමත් පහසුවෙන් මේ මැතිවරණය ජයගන්නවා. බලයක් වැඩි ආණ්ඩුවක් පිහිටුවනවා.අද සරත් ෆොන්සේකා මහතාට වෙලා තියෙනදේ පේනවා නේද? ගම් මට්ටමින් සරත් ෆොන්සේකාලා බිහිවෙන්න මා ඉඩ තියෙන්නේ නෑ. මා හැමදාමත් ඉන්නේ ජනතාවත් එක්ක.බස්නාහිර පළාත් සභාවේ උප සභාපති රංජිත් සෝමවංශ මහතා :- අපි මේ විදුලිය යෝජනා ක්‍රමය ජනතාවට ලබා දෙන්න විශාල මහන්සියක් ගත්තා. ආසන සංවිධායකවරයා වශයෙන් මේ යෝජනා ක්‍රමයට තරම් මා වෙන දේවල් වලට මහන්සි වුණේ නෑ.විශේෂයෙන් කුමාර වෙල්ගම මැතිතුමා අපේ දිස්ත්‍රික්කයට කෝටි ගණනක විදුලිය ලබා දුන්නා. දිස්ත්‍රික්කය නඟාසිටුවීම සඳහා එතුමා ගත්ත උත්සාහය, උනන්දුව වෙනුවෙන් අපේ ගෞරවය එතුමාට පුද කළයුතුයි. මා පළාත් සභා මන්ත්‍රීවරයෙක් වශයෙන් විශාල වැඩ කොටසක් කර තිබෙනවා.වලල්ලාවිට ප්‍රාදේශීය සභාවේ උප සභාපති උපසේන හේවගේ ප්‍රාදේශීය සභා මන්ත්‍රී නාලක සමරසිංහ ඇතුළු තවත් කීපදෙනෙක් කතා කළහ.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>03</day>
    </date>
    <link>http://www.dinamina.lk/2010/03/03/_art.asp?fn=r1003035</link>
    <topic>පොතුපිටියේ ළමා හා මාතෘ සායනය වසා දමලා</topic>
    <author>වාද්දුව සමූහසු. රූපරත්න පියදාස</author>
    <content>වසර පනහකට අධික කාලයක් තිස්සේ වාද්දුව පොතුපිටියේ පවත්වාගෙන ආ කළුතර ප්‍රාදේශීය සභාවේ ළමා හා මාතෘ සායනය අබලන්වීම නිසා දැනට හය මාසයකට ආසන්න කාලයක් තිස්සේ වසා දමා ඇති බැවින් පොතුපිටිය අවට ගම් රැසක ගැඹිනි මාතාවෝ සහ සායන කටයුතුවලට ළදරුවන් ගෙනයන මාතාවෝ තදබල පීඩාවට පත්ව සිටිති.මේ නිසා එම මාතාවන්ට කිලෝ මීටර් තුනකට වඩා ඈතින් වස්කඩුවේ තිබෙන සායනයට යෑමට සිදුවී තිබේ.ඒ තරම් දුරක් එම මාතාවන්ට යෑම ඉතාමත් අසීරුය. මේ සායනයට පැමිණෙන්නේ අඩු ආදායම් ලාභී පවුල්වල මාතාවන් නිසා ඔවුනට රු. 250 – 300 ක් වැනි මුදලක් ගෙවා ත්‍රිරෝද රථවලින් යෑමට ඉතා අසීරුය.ඒ නිසා මේ සායන ගොඩනැගිල්ල ඉදිකරන තුරු කොතෙක් කලක් බලා සිටීමට සිදුවේ දැයි කිව නොහැකි නිසා මෙම සායනයට ආසන්නව හෝ පොතුපිටිය ගම්මානයේ වෙනත් තැනක හෝ නිවෙසක් කුලියට ගෙන පෙර සායනය පවත්වා ගෙන යන ලෙස ප්‍රදේශවාසී ජනතාව වගකිව යුතු අංශ වලින් ඉල්ලා සිටිති.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>03</day>
    </date>
    <link>http://www.dinamina.lk/2010/03/03/_art.asp?fn=r1003036</link>
    <topic>අද අපි සියලුම දෙනාඅලුත් රටක් දෙස බලා සිටිනවා</topic>
    <author>මල්වාන සමූහ මහනාම විතානගේ දෙල්ගොඩ සමූහ සුදත් පුබුදුකීර්ති</author>
    <content>අද අපි සියලු දෙනාම අලුත් රටක් දිහා බලා ගෙන සිටින අවස්ථාවක් වන්නේ යැයි ද ඒ නිසා ඒ අපගේ එම පැතුම මල්ඵල ගැන්වීමට නම් ජනපතිතුමා නායකත්වය ලබාදෙන වත්මන් රජය වටා නැවතත් අපි සෑම දෙනාම ඒකරාශී වියයුතු යැයිද බස්නාහිර පළාත් සභාවේ ප්‍රධාන ඇමැති ප්‍රසන්න රණතුංග මහතා පැවසීය.ප්‍රධාන ඇමැතිවරයා එසේ පැවසුවේ පසුගියදා පෙරවරුවේ බිය/දරණාගම මහා විද්‍යාලයීය ක්‍රීඩාපිටියේ පැවැති එම විද්‍යාලයේ නිවාසාන්තර ක්‍රීඩා උළෙල අමතමිනි.ඇමැතිවරයා මෙසේ ද කීය.පුරා දශක තුනකට අධික කලයක් මේ රටේ පැවතුන කුරීරු යුද්ධය අවසන් වෙලා මේ රටේ අනාගතය ගැන තීරණාත්මක අවස්ථාවකයි අද අප සිටින්නේ. ඉතින් මේ වෙනස රටේ ඇති වුණේ වත්මන් ජනපතිතුමා නිසයි.ඒ සඳහා එතුමාට වත්මන් රජයේ පූර්ණ දායකකත්වයද ලැබුණා. පසුගිය දවසක මට ජපානයේ තානාපතිතුමා හමුවුණා. මා එතුමාගෙන් ඇසූ එක් කාරණාවක් තමයි දෙවැනි ලෝක යුද්ධයෙන් පසුව ජපානය ගොඩනගන්නට ආර්ථිකය ශක්තිමත් කරන්නට ගත් පියවරවල් මොනවද කියලා.එතුමා එකපාරටම ගත් කටටම කීවේ අපි එය ආරම්භ කෙළේ අධ්‍යාපනයේ වෙනසක් එක්ක කියලයි. එබැවින් අධ්‍යාපනයේදී දූ දරුවන් විෂය දැනුමට පමණක් සීමා කරන්නේ නැතිව තමන්ගේ රට ගැන හැගීමක් ඇති කරලා රට වෙනුවෙන් අපට කළ හැක්කේ මොකක්ද කියන එක ගැන මතවාදයක් හදල ඒ ඔස්සේ අධ්‍යාපනය ලබා දෙන්නට ඕනෑ.ජපානයේ සියලු දෙනාටම තමන්ට පෙර රට ගැන සිතන්නට පුරුදු කිරීමයි කෙළේ කියලාත් ජපන් තානාපතිවරයා කීවා. මෙය අපටත් ඉතාමත් වැදගත් ආදර්ශයක් වෙනවා.බස්නාහිර පළාත් සභා මන්ත්‍රී ගුණසිරි ජයනාත් මහතා (එජනිස) - රටට එල්ල වන අභියෝගවලට සාර්ථකව මුහුණ දී එයින් ජය ලබා ගත හැකි දරු පරපුරක් බිහි කළ යුතුයි.ඒ සඳහා ක්‍රීඩාවෙන් ලබාගත හැකිවන අත්දැකීම් අති විශාලයි. එබැවින් දරුවන් පොතට පතට පමණක් සීමා නොකොට ක්‍රීඩාවටද ;යාමු කරන්නට ඕනෑ.විදුහල්පතිනි ශිරන්ති බියට්‍රිස් දිසානායක මහත්මිය - අපගේ පාසලට පවතින විශාල අඩුපාඩුවක් වන ශ්‍රවණාගාරයක් ලබාදීමට ප්‍රධාන ඇමැතිතුමා පොරොන්දු වුණා. එහි මුල් අදියර මේ වසරේදී ආරම්භ කිරීමට අපි කටයුතු කරනවා. ඒ ගැන ප්‍රධාන ඇමැතිතුමාට අපගේ ආචාරය පිරිනමනවා.බියගම ප්‍රාදේශීය සභාවේ සභාපති ප්‍රසන්න සම්පත් (එජාප) හා ආදී ශිෂ්‍ය සංගමයේ ලේකම් උදයසිරි කොරතොට මහත්වරුද ප්‍රධාන ශිෂ්‍ය නායක තිසර ශානක ශිෂ්‍යාද කතා කළහ.කැලණිය කලාප අධ්‍යාපන අධ්‍යක්ෂ එම්. එස්. චන්ද්‍රසේකර මහතා හා බියගම කොට්ඨාශ අධ්‍යාපන අධ්‍යක්ෂිකා රේණුකා එදිරිසිංහ මහත්මියද මීට සහභාගි වූහ.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>03</day>
    </date>
    <link>http://www.dinamina.lk/2010/03/03/_art.asp?fn=r1003037</link>
    <topic>සතොස ලංකාවේ ශක්තිමත්මවෙළෙඳ ජාලය බවට පත් කරනවා</topic>
    <author>අවිස්සාවේල්ල විශේෂ එස්. පද්මපෙරුම</author>
    <content>අපේ රටේ මින් පෙර පැවැති කිසිම රජයක් සමුපකාරය බදුබරින් නිදහස් කළේ නැහැ. නමුත් සමුපකාරයේ අගය දන්නා වර්තමාන ජනාධිපතිතුමා සමුපකාර ව්‍යාපාරය සියලු බදුවලින් නිදහස් කිරීමට පියවර ගත්තා.එහි ප්‍රතිඵලයක් ලෙස ශක්තිමත් වූ සමුපකාරය නිසා ජනාධිපතිවරණ සමයේදී පෞද්ගලික වෙළෙඳුන් ඇති කිරීමට සූදානම් වූ භාණ්ඩ හිඟය ජනතාවට දැනුණේ නැතැයි වෙළෙඳ හා පාරිභෝගික ඇමැති බන්දුල ගුණවර්ධන මහතා අවිස්සාවේල්ලේ දී පැවැසීය.ඒ මහතා එසේ පැවැසුවේ ඉකුත්දා අවිස්සාවේල්ල මැතිවරණ කොට්ඨාශයේ ප්‍රදේශ කිහිපයක “මිනිකෝප්සිටි” පහක් විවෘත කිරීමෙන් පසු පැවැති උත්සවයකදීය.ඇමැතිවරයා මෙසේ ද කීය. දැනට අපගේ රජය සතොස එකසිය පනස් නමයක් විවෘත කර සේවාවන් ලබාදෙමින් සිටිනවා. ඒවාගේම මේ එන සිංහල, දෙමළ අවුරුද්දට පෙර දෙවුන්දර තුඩුවේ සිට පේදුරුතුඩුුවට යන තෙක් සතර දිග්භාගයේම සතොස වෙළෙඳ සල් 200 ක් විවෘත කර සතොස ලංකාවේ ශක්තිමත්ම වෙළෙඳ ජාලය බවට පත් කරනවා. අපේ ගිය මාසයේ ආදායම බිලියන එකහමාරයි.යාපනයේ සතොසේ දිනක ආදායම ලක්ෂ දහයකට වැඩියි.56 න් පසු මහින්ද චින්තන පුනර්ජීවන වැඩසටහන මගින්් තමයි සමුපකාරය නැගිටවීමට කටයුතු කළේ. ඒවාගේම සමුපකාරයට වැඩිම අනුග්‍රහයක් ලබාදුන්නේ මහින්ද රාජපක්ෂ රජයයි කියන එක මා නොබියව මේ අවස්ථාවේදී කියා සිටිනවා.බස්නාහිර පළාත් සමුපකාර ඇමැති උපාලි කොඩිකාර මහතා - “මහින්ද චින්තන” වැඩසටහන යටතේ පසුගිය අයවැය ලේඛනයෙන් සෑම සමුපකාර සමිතියකටම ලක්ෂ 10 බැගින් ලබා දුන්නා.“කෝප් සිටි” “මිනිකෝප් සිටි” “බිග් කෝප් සිටි” නමින් අලුත් සමුපකාර ව්‍යාපාර ආරම්භ කළා. බස්නාහිර පළාත් සමුපකාර අමාත්‍යාංශයෙනුත් රුපියල් ලක්ෂ තුන බැගින් ලබාදී තවදුරටත් ඒවාට අවශ්‍ය පහසුකම් වැඩි දියුණු කිරීමට උපකාර කළා.දැන් අපේ පළාත් අමාත්‍යාංශයත් මධ්‍යම රජයේ අමාත්‍යාංශයත් එකට එකතු වී අත්‍යවශ්‍ය භාණ්ඩ ආනයනය කිරීමටත් පියවර ගත්තා. එමගින් ජනතාව සමුපකාරය දෙසට ආකර්ෂණය කර ගැනීමයි අපේ බලාපොරොත්තුව.ඒ වාගේම සමුපකාර සේවකයන්ගේ ජීවන තත්ත්වය නඟා සිටුවීමටත් පියවර රැසක් ගෙන තිබෙනවා.බ. පළාත් සභා මන්ත්‍රී සුමිත් විජේමුණි සොයිසා, සමුපකාර සංගමයේ සභාපති ඩී. ඩී. නිමල්සිරි, සීතාවක ප්‍රා. සභාවේ සභාපති රවීන්ද්‍ර ජයසිංහ මහත්වරුද මේ අවස්ථාවට සහභාගි වී සිටියහ.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>03</day>
    </date>
    <link>http://www.dinamina.lk/2010/03/03/_art.asp?fn=r1003038</link>
    <topic>කළුතර ආසන දහයෙන්හතක්ම සන්ධානය ජය ගන්නවා</topic>
    <author>කුමාර ජයසේකරමතුගම විශේෂ</author>
    <content>එළැඹෙන මහා මැතිවරණයෙන් එක්සත් ජනතා නිදහස් සන්ධානය තුනෙන් දෙකේ බලයක් ලබාගන්නා විට කළුතර දිස්ත්‍රික්කයේ මන්ත්‍රීවරු 10න් 7ක්ම අපි ලබාගන්නා බව එක්සත් ජනතා නිදහස් සන්ධානයේ කළුතර දිස්ත්‍රික් නායක කුමාර වෙල්ගම මහතා පවසයි.ඇමැතිවරයා මේ බව පැවැසුවේ මතුගම ශ්‍රවණාගාරයේ පැවති කළුතර දිස්ත්‍රික් ක්‍රියාකාරීන්ගේ රැස්වීමක් අමතමිනි.ඇමැතිවරයා මෙසේද කීය අද පාර්ලිමේන්තු මැතිවරණය පවත්වන්නේ රටේ නිදහස, සාමය ඇතිකළ අවස්ථාවකයි. මුළු දිවයින පුරා සිටින ජනතාවට නිදහසේ ඡන්දය පාවිච්චි කරන්න අවස්ථාව සැලසී තිබෙනවා.අපි ප්‍රජාතන්ත්‍රවාදී අයිතීන් තහවුරු කරලයි තියෙන්නේ. පසුගිය ජනාධිපතිවරණය අපි අපේක්‍ෂා කළ ජයග්‍රහණයට වඩා විශිෂ්ට ජයක් තමුන්නාන්සේලා ලබාදුන්නා. එතුමාට ඒ යෝධ ජනවරම ලබාදුන්නේ රට සංවර්ධනය කරන්නයි.රට නගා සිටුවන්නයි. ආසියාවේ ඇති හොඳම රට බවට පරිවර්තනය කරන්නයි. දැන් එතුමාට ඒ වැඩ කොටස කරන්න ශක්තිමත් ආණ්ඩුවක් අවශ්‍යයි.ව්‍යවස්ථාවේ වෙනසක් කරන්න රටේ වෙනසක් කරන්න තුනෙන් දෙකේ බලය අත්‍යවශ්‍යයි. එය ලබාදෙන බවට කිසිම සැකයක් නැහැ.තමුන්නාන්සේලාට මනාප ඡන්ද තුනක් තිබෙනවා. තමන් කැමති තුන්දෙනෙකුට මනාපය ලකුණු කරන්න. අපිට අවශ්‍ය වන්නේ අපේම අයව පාර්ලිමේන්තු යවන්නයි. ඒ නිසා එක් අයෙකුට පමණක් මනාප ලකුණු කරන්න එපා.මම කවදාවත් පක්‍ෂය හැර ගිය මිනිහෙක් නෙමෙයි. මම වසර 28ක් තිස්සේ පක්‍ෂය ආරක්‍ෂා කළාවගේම තමුන්නාන්සේලාවත් ආරක්‍ෂා කළා. භීෂණ කාලවලදී ජනතාව අතහැරලා මම පැනලා ගියේ නැහැ.ජනතාව ඒක දන්නවා. ඒකයි අද මේ තරම් පිරිසක් පැමිණිලා මගේ ජයග්‍රහණය විජයග්‍රහණයක් කරන්න උර දෙන්නේ.පළාත් සභා මන්ත්‍රී චන්ද්‍රභානු අදිකාරම් මහතා එක්සත් ජනතා නිදහස් සන්ධානය ලබන ජය කාටවත් වළක්වන්න බැහැ.අපි ස්ථිරවශයෙන් ජයගන්නවා.පමණක් නොවෙයි මැතිවරණ ඉතිහාසයේ වාර්තාවක්ද තබනවා. අපි දිස්ත්‍රික්කය ජයගන්නේ ලක්‍ෂ 2කට ආසන්න වැඩි ඡන්ද ගණනකින්.ඒ වගේම මන්ත්‍රීවරු 7 දෙනෙක් අපි දිස්ත්‍රික්කයෙන් පාර්ලිමේන්තුවට යවනවා.ග්‍රාමීය ජනතාව දන්නවා අපි ගම වෙනුවෙන් කළ වැඩ කොටස් මොනවාද කියලා.අපි දීර්ඝකාලයක් තිස්සේ ගම් දියුණු කරන්න ගමේ ජනතාවගේ ආර්ථිකය නංවන්න විවිධ සංවර්ධන ව්‍යාපෘති දියත් කළා. අද ඒවායේ ප්‍රයෝජන ජනතාව ලබාගන්නවා. ඒ නිසා ජනතාව කවදත් එක්සත් ජනතා නිදහස් සන්ධානය වටා රොක් වෙනවා.මතුගම ප්‍රාදේශීය සභාවේ සභාපති මෙරිල් මුණසිංහ, මදුරාවෙල ප්‍රාදේශීය සභාවේ සභාපති පුෂ්පජිත් ශිල වික්‍රම, නීතිඥ ජයන්ති පෙරේරා ඇතුළු ගිහි පැවිදි කිහිප දෙනෙක්ම මෙහිදී කතා කළහ.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>03</day>
    </date>
    <link>http://www.dinamina.lk/2010/03/03/_art.asp?fn=s1003031</link>
    <topic>ජනාධිපති දියගම මහින්ද රාජපක්‍ෂ ජාත්‍යන්තර ක්‍රීඩාංගණය නිරීක්‍ෂණයේ......  </topic>
    <author/>
    <content/>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>03</day>
    </date>
    <link>http://www.dinamina.lk/2010/03/03/_art.asp?fn=s1003032</link>
    <topic>කිංස්වූඩ්-ධර්මරාජ මහා ගැටුම5-6 දිනවල අස්ගිරියේ දී</topic>
    <author>උපනන්ද ජයසුන්දරමහනුවර ක්‍රීඩා විශේෂ</author>
    <content>‘ද බැට්ල් ඔෆ් ද මෙරූන්ස්’ නමින් හැඳින්වෙන කන්ද උඩරට පැරණිතම ක්‍රිකට් තරගය වන මහනුවර ධර්මරාජ – කිංස්වුඩ් 104 වැනි මහා ක්‍රිකට් තරගය ටී. බී. තෙන්නකෝන් අනුස්මරණ කුසලාන සඳහා ලබන 5 සහ 6 යන දෙදින අස්ගිරිය ජාත්‍යන්තර ක්‍රිකට් ක්‍රීඩාංගණයේදී පැවැත්වේ.මෙතෙක් පැවති මහා තරග 103 න් 31 ක් ජය ගෙන ඇත්තේ මහනුවර ධර්මරාජ විදුහලයි. කිංස්වුඩ් විදුහල තරග 19 කින් ජය ගෙන ඇත. සෙසු තරග 53 ජය පරාජයෙන් තොරව නිමා වී ඇත.මේ මහා තරගයේ පිට පිට වර්ෂ 2 ක් ශතක වාර්තා කර ඇත්තේ ධර්මරාජ විදුහලේ අජිත් නාරන්පන වේ. (1975 සහ 1976) සහ කිංස්වූඩ් විදුහලේ ප්‍රියන්ත වික්‍රමසූරිය (1976 සහ 1977) කිංස්වුඩ් විදුහල වෙනුවෙන් වැඩිම ලකුණු රැස් කර ඇත්තේ 1957 ලේක් වීව් හිදි පැවැති මහා ක්‍රිකට් තරගයේදී ක්ලිෆඩ් රත්න විභූෂණ විසිනි.මහා ක්‍රිකට් තරගයේ ද්විත්ව ශතකයක් මෙතෙක් වාර්තා කර ඇත්තේ 1984 දී සේනක දිසානායක ධර්මරාජ විදුහල වෙනුවෙන් ලකුණු 200 ක් ලබා ගනිමිනි.කිංස්වුඩ් විදුහල විසින් වාර්තා වී ඇති වැඩිම කඩුලු ගණන ලබා ඇත්තේ 1966 වර්ෂයේ සේන අබේගුණරත්න පළමු ඉනිමේදී ලකුණු 39 කට කඩුලු 8 ක් සහ දෙවැනි ඉනිමේදී ලකුණු 68 ට කඩුලු 3 ක් දවාලීමය.ධර්මරාජ විදුහල වෙනුවෙන් වැඩිම කඩුලු ගණන වාර්තා කර ඇත්තේ 1961 වර්ෂයේ තරගයේදී එස්. රාජකරුණා පළමු ඉනිමේදී ලකුණු 20 කට කඩුලු 7 ක් සහ දෙවැනි ඉනිමේදී ලකුණු 34 කට කඩුලු 6 ක් ලබා ගැනීමය.මෙවර මහ තරගයට කණ්ඩායම් දෙකක සමබර තාවයකින් තරගයට ඉදිරිපත් වී සිටියි.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>03</day>
    </date>
    <link>http://www.dinamina.lk/2010/03/03/_art.asp?fn=s1003033</link>
    <topic>මීටර් 100 අවසන්: සුසන්තිකාදියවන්නා ගමන අරඹයි...</topic>
    <author>සටහන -පි‍්‍රන්ස් ගුණසේකර</author>
    <content>එදා මෙදාතුර ශශ්‍රී ලාංකීය ක්‍රීඩා ක්‍ෂේත්‍රයේ බිහිවූ අසමසම ක්‍රීඩිකා සුසන්තිකා ජයසිංහ කෙටිදුර ධාවනයෙන් ලොවම ජයගෙන දැන් ජනතාව වෙනුවෙන් දිගු ධාවනයකට පිවිස සිටින්නීය.ඇත්නාවල ගමේ සොඳුරු වෙල්යාය මැදින් දිවගිය සුසන්තිකා ක්‍රීඩාවේ මුදුන්මල්කඩක් සේ සැළකෙන ඔලිම්පික් පිටියේ ධාවන මංතීරුවකට පිවිස රිදී පදක්කමක් දිනා ලක්මවගේ් සැබෑ සොඳුරු දිරිය දියණිය බවට පත්වූවාය.ඇය රටේ ජනතාවගේ හදවත සතුටින් පුරවාලූ අවස්ථා අපමණය. තරග දිනනතුරු රූපවාහිනිය ඉදිරියේ හා ක්‍රීඩාංගණයේ දෑස් දල්වා බලාසිටි ක්‍රීඩා ලෝලීන්ගේ බලාපොරොත්තු ඉටුකළ සුසන්තිකා කෑගල්ල දිස්ත්‍රික්කයෙන් මෙවර පාර්ලිමේන්තු මැතිවරණයට පිවිසෙන්නේ ජනතාවට සුබ අනාගතයක් උදා කිරීමේ පරමාර්ථයෙනි.අපමණ බාධක දුක් කම්කටොළු මැදින් වේගයෙන් දිවගොස් තම ඉලක්කය ජයගෙන ජාතියටම ගෞරවයක් ගෙනදුන් සුසන්තිකාගේ මේ අලුත් ගමන ගැන මුළු රටේම අවධානය යොමුව පවතී.“කොහොමද දේශපාලන කටයුතු” සුසන්තිකාගෙන් විමසුවෙමි.“මේකත් රේස් එකක්. හොඳ ආරම්භයක් අරගෙන අනෙක් තරගකරුවන්ගේ ඇෙඟ් හැප්පෙන්නේ නැතිව ජයග්‍රාහී අවසානයකට යනවා” සුසන්තිකා අභීත ස්වරයෙන් යුතුව පැවැසුවාය.සුසන්තිකා ජයසිංහ වේගවත් ක්‍රීඩිකාවක් මෙන්ම වේගවත්ව සමාජ අසාධාරණ හමුවේ පෙනී සිටි චරිතයකි. එහෙයින් බොහෝ දෙනා පවසන්නේ ඇය මහජන නියෝජිතවරියක වීම වඩා සාධාරණ බවය.ක්‍රීඩා ක්‍ෂේත්‍රයේ නවක ක්‍රීඩක ක්‍රීඩිකාවන්ට සිදුවන අසාධාරණකම් පිළිබඳව හා ලැබිය යුතු පහසුකම් පිළිබඳව ඇය කතා කළ අවස්ථා එමටය. එහෙයින් ක්‍රීඩා පරිපාලනයත් සමඟ ඇය බොහෝවිට ගැටුම් ද ඇතිකරගත්තාය. ඒ අසාධාරණයට එරෙහිවය.“ඇත්ත කතා කිරීම මගේ පුරුද්දක්. ඒ නිසා බොරු පොරොන්දු නැති දේශපාලනයක මා නිරත වෙනවා.ඡන්ද දායකයන් මගෙන් බලාපොරොත්තුවන්නේ කෑගල්ලේ ඉටුනොවූ ජනතා අවශ්‍යතා වෙනුවෙන් කැපවීම හා ක්‍රීඩාවේ දියුණුවට කටයුතු කිරීමයි. ඒ වෙනුවෙන් ලෝකයටම කතා කිරිමේ හැකියාව මට තිබෙනවා.”ක්‍රීඩිකාවක් ලෙස ජාත්‍යන්තරය ජයගැනීමේදී සුසන්තිකාට ගොඩනැගුණු සම්බන්ධතාවලින් පළාතටත් රටටත් සේවයක් කිරීමට හැකියාව ඇති බව ඇගේ විශ්වාසයයි. ක්‍රීඩාවෙන් සමුගත් බොහෝදෙනා නිහඬවෙද්දී සුසන්තිකා ජනතාව වෙනුවෙන් කැපවීමට කල්පනා කිරීම යහපත් ක්‍රියාවකි.පුංචි තැනින් ඉහළට ගිය ක්‍රීඩිකාවක් නිසා ඇයට විශාල අත්දැකීම් සම්භාරයක් තිබේ. ඒ අත්දැකීම් අනුව ක්‍රීඩා ලෝකයේ ප්‍රශ්නවලට ප්‍රායෝගික විසඳුම් සෙවීමට හා ප්‍රදේශයේ ප්‍රශ්නවලට විසඳුම් සෙවීම එතරම් අපහසු කරුණක් නොවනු ඇතැයි බොහෝ දෙනාගේ විශ්වාසය යි.‘මා රට වෙනුවෙන් දිව්වේ මීටර් 100 හා 200 තරගවලටයි. ඒවායින් හැම වෙලාවෙම පළමු හෝ දෙවැනි ස්ථාන දිනාගත්තා.මුළු රටම අවදි කරන්න ජාතියට ගෞරවයක් දෙන්න හැකිවුණා. ඒ අංක දෙක මගේ ජීවිතයට කොතරම් සම්බන්ධද කිව්වොත් මනාප අංකයත් එකයි දෙකයි වුණා.”එදා අත්පොලසන් නගා ධෛර්යය හා ආශිර්වාදය පළකළ අය බොහොම දෙනෙක් දැන් තමාගේ මැතිවරණ ව්‍යාපාරයේ නියැළී සිටින බව සුසන්තිකා පැවැසුවාය.මැතිවරණ ව්‍යාපාරයේ දී කෑගල්ලේ ජනතාවගෙන් ඉහළ ප්‍රතිචාරයක් ලැබෙන බවද ඇය සිහිපත් කළා ය. “විශාල ජනතා ප්‍රතිචාරයක් තිබෙනවා.මා අම්මා කෙනෙක් නිසා වැඩිහිටි අයගේ හා තරුණ අයගේ විශාල විශ්වාසයක් කෙටි කලකදී ගොඩනැගුණා. ගෙයින් ගෙට යන්න කාලය මදි. ඒක කෑගල්ල දිස්ත්‍රික්කයේ ජනතාව වටහා ගනීවි කියා මා විශ්වාස කරනවා’‘ජනතාවගේ ප්‍රශ්නවලට පාටක් නෑ. ක්‍රීඩාවේදීත් පක්ෂ පාට නෑ. ප්‍රශ්නවලට අවශ්‍ය වන්නේ පිළිතුරු පමණයි. එහෙම පිළිතුරු හොයද්දී පාට කණ්නාඩි දාගෙන බෑ. අපේ ජනාධිපතිතුමාගේ දර්ශනයත් එයයි. ඒ ගමන් මගේ ගොස් සුබ අනාගතයක් වෙනුවෙන් වේගවත් කැපවීමක් කිරීම මගේ එකම පැතුමයි.’‘මගේ ඡන්ද ව්‍යාපාරය අරක්කු සිගරට් වලින් තොරයි. ඒ නිසා ස්වාමින්වහන්සේලා හා පූජකතුමන්ලාගේ විශාල සහයෝගයක් ලැබී තිබෙනවා. හොඳ ක්‍රීඩකයෙක් වෙන්නත් දුම්වැටි අරක්කුවලින් තොර වෙන්න ඕනෑ. සමාජය හදන්න කතා කරන අය ක්‍රියාවෙන්ම එය ඔප්පු කළ යුතුයි” සුසන්තිකා පැවැසුවාය.‘මා රටට ණය ගැති නෑ. ලෝකය ජයගෙන පහනක් වුණා. එහි ආලෝකයෙන් මා උපන්බිම එළිය කරන්න කැපවීම එකම බලාපොරොත්තුවයි. ක්‍රීඩා පිටියේදී කණ්ඩායම් හැඟීම ගැන හොඳ වැටහීමක් තියෙන නිසා දේශපාලන ගමන් මගේදී මනාප පොරයකට යන්න මා සූදානම් නෑ. චේතනාව පිරිසුදු නිසා බුලත් කොළයි මනාපයි පිරී ඉතිරී යනවා’ සුසන්තිකා ‘ දිනමිණ’ ට පැවැසුවා ය.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>03</day>
    </date>
    <link>http://www.dinamina.lk/2010/03/03/_art.asp?fn=s1003034</link>
    <topic>ආනන්ද රණතුංග අනුස්මරණඑල්ලේ 13-14 ඉන්දොලමුල්ලේදී</topic>
    <author/>
    <content>දොම්පේ ඉන්දොලමුල්ල දීප්ති ක්‍රීඩා සමාජය සංවිධානය කරන පළාත් සභා මන්ත්‍රීනි කොි්කිලා හර්ෂනී මහත්මියගේ හා රණතුංග පවුලේ ඥාතීන්ගේ අනුග්‍රහයෙන් පැවැත්වෙන ආනන්ද රණතුංග අනුස්මරණ අභියෝගතා එල්ලේ තරගාවලිය මාර්තු 13 හා 14 දිනවල ඉන්දොලමුල්ල වෙල්යායේදී පැවැත්වේ.සූරතාව සඳහා රුපියල් 10000 ක් හා කුසලානයද අනුසූරතාවට රුපියල් 7500 ක්ද පිරිනැමේ.හොඳම පන්දු රකින්නා හොඳම පිතිකරු හා හොඳම ක්‍රීඩකයාට මුදල් තෑගි පිරිනැමේ. වැඩි විස්තර 077 3779406 මහේෂ් හා 077 4245821 ජනකගෙන් ලබා ගත හැක.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>03</day>
    </date>
    <link>http://www.dinamina.lk/2010/03/03/_art.asp?fn=s1003035</link>
    <topic>බස්නාහිර කනිෂ්ඨ ශ්‍රේණිගත මේස පන්දු සූරයා තිවංක-සූරිය මනීෂා</topic>
    <author>ජගත් ප්‍රේමචන්ද්‍ර</author>
    <content>ශ්‍රී ලංකා මේස පන්දු සංගමය සංවිධානය කළ බස්නාහිර පළාත් කනිෂ්ඨ ශ්‍රේණිගත මේස පන්දු තරගාවලියේ සූරයා ලෙස එෙ¼ඩ්රමුල්ල සාන්ත ජෝසප් විද්‍යාලයේ තිවංක තෙන්නකෝන් ද සුරිය ලෙස කොළඹ විශාඛා විද්‍යාලයේ මනීෂා පෙරේරාද තේ්රිණි.මේ තරගාවලිය පසුගියදා හොරණ එම්. සී. වී. ක්‍රීඩා සමාජ ගෘහස්ථ ක්‍රීඩාංගණයේදී පැවැත්විණි.මේ තරගාවලියේ දී කොළඹ මහානාම විද්‍යාලයේ ලිත්මිණ මහානාම විසින් වයස අවුරුදු 10 න් සහ 12 න් පහළ සූරතා දිනා ගනිමින් දක්ෂතා දැක්වූවේය.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>03</day>
    </date>
    <link>http://www.dinamina.lk/2010/03/03/_art.asp?fn=f1003031</link>
    <topic>සියලු ජන කොටස්එකතු කළේ ජනාධිපතිතුමායි</topic>
    <author>සාකච්ඡා සටහන -විජයානි එදිරිසිංහ ඡායාරූප -රංජිත් ජයවීර</author>
    <content>ජනාධිපතිවරණයෙන් ජනාධිපතිතුමා ලබාගත් අති විශිෂ්ට ජයග්‍රහණය, රටේ ඉදිරි සංවර්ධන වැඩපිළිවෙළ, ෆොන්සේකා අත් අඩංගුවට ගැනීම, සහ අධිකරණවල නඩු ගොඩ ගැසීම ඇතුළු තවත් කාලීන දේශපාලන සිදුවීම් රැසක් පිළිබඳ අධිකරණ හා නීති ප්‍රතිසංස්කරණ පිළිබඳ අමාත්‍ය මිලින්ද මොරගොඩ මහතා සමඟ පැවැත් වූ සම්මුඛ සාකච්ඡාවකි.වසර තිහක යුද්ධය නිමාවුණා. ජනාධිපතිතුමා පැහැදිලි ජනවරමක් ලබා ගත්තා. ඒ පිළිබඳ ඔබේ අදහසජනාධිපති මහින්ද රාජපක්ෂ මහතා ලබා ගත්තේ සුවිශේ්ෂී වූ අති විශිෂ්ට ජයග්‍රහණයක්. එතුමාගේ සැබෑ නායකත්වය රටේ නායකයා සේනාධිනායකයා වශයෙන් ත්‍රිවිධ හමුදාව මෙහෙයවා යුද්ධය නිමා කළා.අපේ ඉතිහාසයේ අතිතයේ සිටි රජවරුත් මෙවැනි ජයග්‍රහණ ලබා ගත්තා. මෑත කාලයේ බිහි වූ විශිෂ්ටතම නායකයකු වශයෙන් ජනාධිපතිතුමා සිදු කළ ඒ අභීත ක්‍රියාව හඳුන්වන්න පුළුවනි.ඕනෑම රටක නායකත්වය නිවැරැදි නම් ඒ රටේ නායකයා පිටුපස වන ඒ අණ පිළිපදින කොටස් ද නිවැරැදි වෙනවා. දශක තුනක කාලයක් පුරා පැවැති ත්‍රස්තවාදී උවදුර මේ ආකාරයෙන් නිමා කර රටට සාමය උදා කරන්න හැකි වුණේ ජනාධිපතිවරයා තුළ වූ සුවිශේෂී නායකත්වය නිසයි.විධායක ජනාධිපතිධුරය මේ රටට නොගැලපෙනවා හෝ එම ධුරය අහෝසි කළ යුතු යැයි ඔබ අදහස් කරනවාද ?විධායක ජනාධිපතිධුරය අහෝසි කිරීමේ අදහස්වලට මා සම්පූර්ණයෙන්ම විරුද්ධයි. නමුත් එහි යම් යම් කොටස් තිබෙනවා. සංශෝධනය කළ යුතු තත්ත්වයේ ඒවා. ඒවා සංශෝධනය කළ යුතු වෙනවා.විධායක ජනාධිපතිධුරයට අයත් බලතල සම්බන්ධ කොටස් සකස් කෙරුණේ මීට වසර ගණනාවකට පෙර ජනාධිපති ජේ. ආර්. ජයවර්ධන මහතාගේ කාලය තුළයි. එදා තිබූ සමාජ තත්ත්වය හා අද තත්ත්වය වෙනස්. එම නිසා විධායක ජනාධිපතිධුරයට හිමි යම් බලතලවලට අදාළ වගන්ති යළි සංශෝධනය විය යුතුව තිබෙනවා.කෙසේ වෙතත් මේ රටට ගැලපෙන තනතුරක් වෙන්නේ විධායක ජනාධිපතිධුරයයි. එම නිසා එම ධුරය අහෝසි කළ යුතු නැහැ.යුද්ධය ජයගත් ජනාධිපතිතුමා රට සංවර්ධනය කිරීම සඳහා ක්‍රියාත්මක කර ඇති වැඩපිළිවෙළ කෙබඳුද ?යුද්ධය අවසන්. රටේ ආරක්ෂාව තහවුරු වී තිබෙනවා. ජනාධිපතිවරයා අතගසා තිබනේනේ විශාල සංවර්ධන ක්‍රියාවලියකටයි. උතුරු නැඟෙනහිර ඇතුළුව රට පුරා ආරම්භ කර ඇති එම වැඩපිළිවෙළ තුළින් මේ රටට විශාල සංවර්ධන යුගයක් උදාවී රටේ ජනතාවගේ අවශ්‍යතා සපුරාලමින් ඔවුන්ගේ ජීවන තත්ත්වය ඉහළම මට්ටමකට ගෙන එන බව පැහැදිලියි.එතුමා වැනි නායකයකුට හැර මෙවැනි සංවර්ධන ක්‍රියාවලියකට වෙනත් කිසිවකුටත් අත ගැසීම අපහසුයි. මේ සඳහා මනා කළමනාකරණයක් තිබිය යුතුයි. ජනාධිපතිතුමා සතුව ඒ හැකියාව තිබෙනවා.මෙරට පවතින මැතිවරණ ක්‍රමය පිළිබඳ ඔබ දරන අදහස ?මේ මැතිවරණ ක්‍රමයේ බොහෝ අඩු පාඩු තිබෙනවා. විශේෂයෙන් මනාප ක්‍රමය. එවැනි සංශෝධනය විය යුතු කොටස් මැතිවරණ ක්‍රමයට අදාළ ව්‍යවස්ථාවල තිබෙනවා. අප රටේ ඇති ඡන්ද ක්‍රමය විදේශ රටවල් කිහිපයක තිබෙනවා.එහෙත් ඒ රටවල ඒවා ක්‍රියාත්මක වීමේදී මීට වඩා සුවිශේෂ වැදගත් ආකාරයකට ක්‍රියාත්මක වෙනවා. මෙරට දේශපාලනයට යන වැඩි පිරිසක් උත්සාහ කරන්නේ ඉතාමත් ඉක්මණින් ඉහළට යාමටයි.දේශපාලනය කිරීමේ යම් කිසි පිළිවෙළක් තිබෙනවා. මෙරට පදිංචිව සිටි ලක්ෂ 20 ක පමණ ජනතාවක් විදේශගතව සිටිනවා. ඔවුන්ට ද ඡන්ද අයිතිය ලබාදිය යුතු යැයි මා සිතනවා. ඒ සඳහා යම් කිසි වැඩපිළිවෙළක් සකස් වෙනවා නම් එය වැදගත්.රටේ ඉදිරි ආරක්ෂක තත්වය ගැන ඔබ යමක් කියනවා නම් ?මේ රටේ වසර ගණනාවක් ආරක්ෂාව පැහැදිලි තත්ත්වයක නොතිබූ බව සෑම කෙනකුම දන්නා දෙයක්. ඈත කාලයේ සිටම අපට දක්නට ලැබුණ පැහැදිලි දෙයක් තමයි රටේ විවිධ ජාතීන් අතර වූ අසමගිතාවය.එම අසමගිතාව නැති කර සෑම ජන කොටසක්ම එකට එකතු කළ එකම නායකයා ජනාධිපති මහින්ද රාජපක්ෂ මහතා බවට විවාදයකින් තොරව පිළිගත හැකියි. යුද්ධය නිම කර ජනතා කොටස් අතර සමගිය ඇතිවූ ප්‍රථම අවස්ථාව මෙයයි.රටක විවිධ ජන කොටස් අතර පවතින සමගිය මේ රටේ ජනතාවට බෙහෙවින් බලපානවා. ජනාධිපති මහින්ද රාජපක්ෂ මහතා ප්‍රථමයෙන්ම කළේ රටේ ජන කොටස් අතර සමගිය ඇති කිරීමයි.ඒ සමගිය ඇති කිරීමත් සමගම එතුමා විදේශ ගතව සිටින ලක්ෂ සංඛ්‍යාත ජනතාවට විවෘතවම ආරාධනාවක් කළා රට ආරක්ෂිතයි, රටේ ජනතාව සමගියි, දැන් පැමිණ මේ රටේ පදිංචි වෙන්න කියලා.ඇත්ත වශයෙන්ම එතුමාගේ නායකත්වයේ දක්නට ලැබුණ තවත් සුවිශේෂී ලක්ෂණයක් එය. යුද්ධය නිසා රට හැර ගිය පිරිසට යළි පැමිණෙන්නැයි ආරාධනා කිරීමේ යුතුකම ජනාධිපතිවරයා ඉතා ඉහළින් ඉෂ්ඨ කළා. රටට ජනතාවට ආදරය කරන නායකයකු සතු උතුම් ගුණාංගයක් ලෙස එම ගති ලක්ෂණ අපට දක්නට හැකියි.එතුමාගේ ඒ නායකත්වය අද ලෝකයේ රටවල් විශාල ප්‍රමාණයක ප්‍රචලිත වී තිබෙනවා. ජාත්‍යන්තර රටවල් විශාල ප්‍රමාණයක් මෙරටට උදව් උපකාර කිරීමට ඉදිරිපත් වී සිටින්නේ ජනාධිපතිවරයාගේ එම දක්ෂතාව නිසයි.නැවත මෙරට තුළ කොටි ත්‍රස්තවාදී ප්‍රශ්නය ඇති නොවේ යැයි ඔබ සිතනවාද ?ජනාධිපතිවරයා ත්‍රස්තවාදය නිමා කිරීමත් සමග අවධානය යොමු කළේ රටේ ආරක්ෂාව සහ දියුණුව සම්බන්ධවයි. අත් අඩංගුවට ගත් සහ බාර වූ ත්‍රස්තවාදීන් විශේෂයෙන් ළමා වයසේ සිටින පිරිස තෝරාගෙන අධ්‍යාපන කටයුතුවලට යොමු කළා.මට අධිකරණ ඇමැති වශයෙන් එම කටයුතුªවලදී විශේෂ වගකීමක් පැවරී තිබෙනවා. පුනරුත්තාපන කටයුතු මෙහෙයවීම සිදු කෙරෙන්නේ අධිකරණ අමාත්‍යාංශය යටතේ.දැනට අධ්‍යාපන කටයුතුවලට යොමුකළ ළමයින්ගේ අධ්‍යාපන කටයුතු ඉතාමත් හොඳින් සිදු කෙරෙන අතර සෙසු පුනරුත්තාපන කටයුතු වලට යොමු කළ පිරිස්වලටද නැවතත් ත්‍රස්තවාදයට යොමු නොවන ආකාරයේ මානසික තත්ත්වය සකස් කෙරෙන ඉහළම පුනරුත්තාපන වැඩපිළිවෙළක් සිදු කෙරෙනවා.තවත් ටික කාලයක් තුළ ඔවුන්ගේ පුනරුත්තාපන කටයුතු අවසන් වීමෙන් පසු ඔවුන්ගේ හැකියාවන් අනුව ඒ ඒ අංශවලට යොමු කර රැකියා අවස්ථා ලබාදීමට කටයුතු කෙරෙනවා. ඒ අතර ඔවුන් පිළිබඳව නිරතුරුවම අධීක්ෂණය කරන වැඩපිළිවෙළක් ක්‍රියාත්මක වන බවද මෙහිදී සඳහන් කළ යුතුයි.යහපත් ජීවිතයක් ගත කිරීමේ කැමැත්ත ඇති පිරිස් පුනරුත්තාපනය වන ත්‍රස්තවාදී සාමාජිකයන් අතර සිටිනවාද ?එම තරුණයන් කාලයක් ගමන් කර තිබුණේ වැරැදි ගමන් මාර්ගයක් තුළයි. නමුත් දැන් ඔවුන්ට නිවැරැදි ගමන් මග කුමක් දැයි අවබෝධ වී සිටිනවා. සෑම තරුණයකු පාහේම උත්සාහ කරන්නේ යහපත් ගමනක් යාමටයි. ඔවුන්ට ඒ ගමන යාමට අවශ්‍ය ගමන් මග කුමක්දැයි රජය හඳුන්වා දී තිබෙනවා. මම සිතනවා ඔවුන් ඒ මග ගොස් ජීවිත ජයග්‍රහණය ලබා ගනීවි කියලා.මෙරටට එල්ලවන ජාත්‍යන්තර කුමන්ත්‍රණ ගැන ඔබ දකින්නේ කෙසේද ?මෙරට විවිධ කොටස් විදේශ ගත වී සිටිනවා. ඒ කොටස්වල සහයෝගය නොමැතිව මෙරටට එරෙහි කුමන්ත්‍රණ කිරීමට විදේශිකයන්ට හැකියාවක් නැහැ.මෙරට ත්‍රස්තවාදී කලබල ආරම්භ වූ අවදියේදී එනම් මීට වසර ගණනාවකට පෙර විදේශ ගත වූ පිරිස් සිටිනවා. ඔවුන් මේ රටේ තත්ත්වය හරියට දැක නැහැ. යුද්ධය අවසන් වීම තුළින් රට තුළ සිදුවී ඇති වෙනස ඔවුන් දැක නැහැ.එවැනි කරුණු හරි හැටි නොදන්නා නිසා ඔවුන් කුමන්ත්‍රණවලට හසුවෙනවා. කෙසේ වෙතත් ජාත්‍යන්තර වශයෙන් එල්ල වන කුමන්ත්‍රණ ගැන නොසිතා රටේ ඉදිරි කටයුතු ගැන සිතා ඒ පිළිබඳව කාලය යෙදවීම වැදගත් යැයි මා සිතනවා.ජෙනරාල් ෆොන්සේකා අත් අඩංගුවට ගැනීම සම්බන්ධව ඔබ දරන අදහස කුමක්ද ?එය නීතිමය ප්‍රශ්නයක්. ඒ නිසා රටේ නීතියට අනුව එම කරුණු සම්බන්ධව සිදු වන දේවල් ගැන කතා කිරීම අනවශ්‍ය දෙයක් ලෙසයි මා දකින්නේ.අද මේ රටේ අධිකරණවල නඩු ගොඩ ගැසීම මේ නිසා විශාල තදබදයක් ඇති වී තිබෙනවා. අමාත්‍යාංශයෙන් ඊට ලබා දෙන විසඳුම කුමක්ද ?මෙය ඉතා වැදගත් ප්‍රශ්නයක්. දිවයිනේ සෑම ප්‍රදේශයකම මේ අධිකරණ තදබදය අධික ලෙස තිබෙනවා. ඒ වගේම සිරගෙවල් වල මේ සඳහා අවශ්‍ය විසඳුම් සඳහා යෙදිය යුතු සැලසුම් ක්‍රියාත්මක වෙමින් පවතිනවා.දිවයින පුරා උසාවි අලුතින් පිහිටුවීම සිදු කෙරෙන අතර නඩු කල්ගත වීම වැළැක්වීම සඳහා අධිකරණ ක්‍රියාමාර්ග තුළ වෙනත් වැඩපිළිවෙළක් අනුගමනය කිරීමට මේ වන විටත් පියවර ගෙන තිබෙනවා.කෙසේ වුවත් මෙම නඩු කල්යාම වළක්වා ඉතාමත් කඩිනමින් නඩු විභාග අවසන් කිරීමේ වැඩපිළිවෙළක් සැලසුම් කර තිබෙනවා. ඒ මගින් එම නඩු ගොඩගැසීමේ තදබදය ලිහිල් කර ගැනීමට හැකි වන බව සඳහන් කළ හැකියි.ඔබ මහා මැතිවරණයට ඉදිරිපත් වෙන්නේ බැනර් කටවුට් පෝස්ටර් වැනි ප්‍රචාරක කටයුතු වලින් තොරවයි ?ඔව් මම මහජනතාව අතරට යන්නේ ඔවුන් වෙනුවෙන් විශාල වැඩ කොටසක් ඉටු කිරීමෙන් අනතුරුවයි. මට පැවරුන වගකීම මා ඔවුන් වෙනුවෙන් ඉෂ්ඨ කරනවා නම් මා කවුද යන්න අමුතුවෙන් හඳුන්වාදීමට අවශ්‍ය නැහැ.ඒ අනුව මම මේ වන විට මගෙන් සේවයක් ඉෂ්ඨ විය යුතු සෑම ජන කොටසකගේම අවශ්‍යතා වගකීම් ඉටු කර දී තිබෙනවා. ඔවුන්ගේ ගැටලුවලට විසඳුම් ලබා දී තිබෙනවා. මට ලැබී ඇති අමාත්‍යාංශ කටයුතු පැහැර හැර නැහැ.ඒ අනුව මට ඡන්දය අමුතුවෙන් ලබා දෙන්න කියා මා කවුද යන්න ඔවුන්ට හඳුන්වා දිය යුතු වෙන්නේ නැහැ. අති විශාල මුදල් සම්භාරයක් වියදම් කර බැනර් කටවුට් යෙදීමට යන මුදල් සියල්ලම මේ වන විට සමාජ සුබ සාධන කටයුතුවලට යොදමින් තිබෙනවා.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>03</day>
    </date>
    <link>http://www.dinamina.lk/2010/03/03/_art.asp?fn=f1003032</link>
    <topic>සන්ධානයේ ජයඉර හඳ වගේ විශ්වාසයි</topic>
    <author>සාකච්ඡා කෙළේ -පත්මසේකර නිශ්ශංක</author>
    <content>ජනාධිපතිවරණයේ උණුසුම පහව යන්නත් කලින් මහ මැතිවරණයකට ප්‍රවිශ්ට වීමත්, පසුගිය ජනාධිපතිවරණය දෙස මේ රටේ තරුණ පරපුරේ දැක්ම හා ඉදිරි මහ මැතිවරණයට ආණ්ඩු පක්ෂය මුහුණදෙන ආකාරයත්, පවතින රජයේ ස්ථාවරය, රටේ සමස්ත තරුණ පරපුර වෙනුවෙන් ඉදිරියේ දී කිරීමට අපේක්ෂිත කටයුතු පිළිබඳ ගුවන්සේවා අධිකාරියේ විධායක අධ්‍යක්ෂ හා කෑගල්ල දිස්ත්‍රික් ශ්‍රී ලංකා නිදහස් පක්ෂ තරුණ සංවිධානයේ සභාපති, මහීපාල හේරත් ජන සහන පදනමේ සභාපති හා පොදුජන එක්සත් පෙරමුණෙන් කෑගල්ල දිස්ත්‍රික්කය නියෝජනය කරමින් ඉදිරි මහ මැතිවරණයට තරග කරන කනක හේරත් මහතා සමඟ කළ සාකච්ඡාවකි මේ.කෑගල්ල දිස්ත්‍රික්කයේ ශ්‍රී ලංකා නිදහස් පක්ෂ තරුණ සංවිධානයේ සභභාපතිවරයා හැටියටත්, මහීපාල හේරත් ජන සහන පදනමේ සභාපතිවරයා හැටියටත්, කෑගල්ල දිස්ත්‍රික්කයේ දැවැන්ත තරුණ පරපුරක් නියෝජනය කළ ඔබ, පසුගිය ජනාධිපතිවරණයේ දී මහින්ද රාජපක්ෂ මැතිතුමා ලැබූ ජයග්‍රහණය දකින්නේ කොහොමද?ලංකාවේ දේශපාලන ඉතිහාසයේ කිසිම දවසක අපිට දැකගන්න නොලැබුණු විශිෂ්ට ජයග්‍රහණයක් හැටියටයි මං මේ ජයග්‍රහණය දකින්නේ. මේ රටේ පක්ෂ බේද, ජාති බේද, කුල බේද, ආගම් බේද සියලු ම සමාජ වර්ගීකරණයන් අමතක කරලා, ජනාධිපතිතුමා වටා ඒකරාශි වුණ සියලුම ජනතාව, එතුමාට කළගුණ සලකපු අවස්ථාවක්.මේ රටේ වසර තිහකට ආසන්න කාලයක ඉඳලා කුරිරු ත්‍රස්තවාදීන්ගෙන් වටිනා ජීවිත, දේපළ, අහිමිකළ, මේ රටේ ආර්ථිකය උඩු යටිකුරු කළ, අවි අමෝරාගෙන ස්වයං පාලනයක සිහිනයක් මුදුන්පත් කර ගැනීමට කළ ම්ලේච්ඡ කොටින්ගේ සැහැසිකම් මුළුමනින්ම මේ රටෙන් අතුගාලා දැමූ ජනාධිපතිතුමාට, ජනතාව හදවතින් ම කෘතගුණ දැක්වූවා. ඒ නිසා තමයි වැඩි ඡන්ද දහඅට ලක්ෂයකින් එතුමා ජයග්‍රහණය කළේ.මේ ජයග්‍රහණයට කෑගල්ල දිස්ත්‍රික්කයේ තරුණ පරපුර පමණක් නොවෙයි, තාරුණ්‍යයට හෙටක් සංවිධානයේ සභාපති නාමල් රාජපක්ෂ මැතිතුමාගේ මාර්ගෝපදේශකත්වයෙන් සමස්ත රටේ තරුණ පරපුරම එකාවගේ අත්වැල් බැඳගත්තා.මේ රටේ තරුණ තරුණියන්ට හොඳ අනාගතයක බලාපොරොත්තු ඇතිකරන්න නම් ජනාධිපතිතුමා සමඟ අත්වැල් බැඳගන්න ඕනේ කියලා හිතුවා. රටේ තරුණ පරපුරේ හද ගැස්ම ගැන හඳුනන එකම සංවේදී නායකයා ජනපති මහින්ද රාජපක්ෂ පමණයි.පසුගිය ජනාධිපතිවරණයේ ප්‍රතිඵල දූෂිතයි කියලා එක්සත් ජාතික පක්ෂයත්, ජනතා විමුක්ති පෙරමුණත් චෝදනා කරනවා නේද?ඕක මේ රටේ දේශපාලන ඉතිහාසය පුරාවට දකින්න තිබුණ දෙයක්. මේ මැතිවරණ ප්‍රතිඵලය ගැන විපක්ෂයට බරපතළ සිත්තැවුලක් ඇති. ජනතා විමුක්ති පෙරමුණයි, එක්සත් ජාතික පක්ෂයයි මොන චෝදනා නැගුවත්, ඉදිරි මහ මැතිවරණයේ දී විපක්ෂය නගන චෝදනාව නිවැරැදිද කියලා අපට තේරුම් ගන්න පුළුවන් වේවි. ඒ අප ලබන විශිෂ්ට ජයග්‍රහණයත් සමඟයි.එක්සත් ජාතික පක්ෂයේ හිටපු දේශපාලන බලකණු ඉන්නේ අපත් සමඟයි. ඒ මදිවට ඒ පක්ෂ අතහැරලා රොද බැඳුණු ජන ගඟක් තාමත් අප අතරට ගලාගෙන එනවා. රටේ අරටු බැහැපු එක්සත් ජාතික පක්ෂයේ පාක්ෂිකයෝ, ජනතා විමුක්ති පෙරමුණේ පාක්ෂිකයෝ ජනාධිපතිතුමන් සමඟයි ඉන්නේ. මේ රට තුළ ප්‍රධාන පක්ෂ දෙකට ස්ථාවර ඡන්ද ප්‍රමාණයක් තියෙන්න පුළුවන්.ඒත් ආණ්ඩු පිහිටුවීමේ බලය තීරණය කරන්නේ පාවෙන ඡන්ද ටිකයි. මෙවර ජනාධිපතිවරණයේ දී පාවෙන ඡන්ද ලක්ෂ හතකට වැඩි ප්‍රමාණයක් ජනාධිපතිතුමාට පාවිච්චි කරල තියෙන්නේ කියලා පැහැදිලි සාක්ෂි මෙවර ඡන්ද ප්‍රතිඵලයේ තියෙනවා.ඉදිරියේදී ඔබට පළපුරුදු දේශපාලඥයන්ගේ තරග පිටියක ඉඳලා මහ මැතිවරණයට මුහුණදෙන්න වෙන්නේ. ඒ අභියෝගයට මුහුණදෙන්නේ කොහොමද?මට ඒ ගැන කිසිම අභියෝගයක් නැහැ. කෑගල්ල දිස්ත්‍රික්කයේ සියලු ම දේශපාලඥයන්ගේ ආශිර්වාදය මට නොඅඩුවම ලැබෙනවා. පුරා වසර දාසයක් මගේ පියාගේ දේශපාලන ගමන් මඟ මට හොඳ තක්සලාවක්.මා ලැබූ අත්දැකීම්, දේශපාලන ජීවිතයක් ආරම්භ කරන්න බලාපොරොත්තුවන මට බෙහෙවින්ම වැදගත් වෙනවා. ජනාධිපතිතුමා ඇතුළු අතාවුද සෙනවිරත්න, මනෝ විජයරත්න, රංජිත් සියඹලාපිටිය වැනි අමාත්‍යවරුන්, ජනාධිපතිතුමාගේ ජ්‍යෙෂ්ඨ උපදේශක ආචාර්ය ජගත් බාලසූරිය, හිටපු පාර්ලිමේන්තු මන්ත්‍රී ලලිත් දිසානායක, අමාත්‍ය මිත්‍රපාල මැතිතුමන්ලා ඇතුළු පළාත් සභා මන්ත්‍රීතුමන්ලාගේ, ඇමැතිතුමන්ලාගේ, ප්‍රාදේශීය සභා සභාපතිවරුන්, මන්ත්‍රීවරුන් සියලු ම දෙනාගේ ආශිර්වාදය මට තියෙනවා.තාරුණ්‍යයට හෙටක් සංවිධානයේ සභාපති නාමල් රාජපක්ෂ මැතිතුමාගේ ආශිර්වාදය වගේම, ජනාධිපති ජ්‍යෙෂ්ඨ උපදේශක පාර්ලිමේන්තු මන්ත්‍රී බැසිල් රාජපක්ෂ මැතිතුමාගේ පූර්ණ ආශිර්වාදය මට තියෙනවා.ඒවගේම ගුවන්සේවා අධිකාරියේ හිටපු ක්‍රියාකාරී අධ්‍යක්ෂවරයා වූ මට, චමල් රාජපක්ෂ මැතිතුමාගේ ආශිර්වාදයත් නොඅඩුව ලැබෙනවා. මෙවැනි දැවැන්ත සමාජ පසුබිමක් ගොඩනැඟුණු මට, නොමේරූ දේශපාලඥයෙක් හැටියට පළපුරුදු දේශපාලනඥයන් අතරට එන්න කිසිම අභියෝගයක් නැහැ. මට දිස්ත්‍රික්කයේ තරුණ පරපුරේ සිතුම් පැතුම් මැනවින් තේරුම් ගැනීමේ හැකියාවක් තියෙනවා.ඒ දේශපාලන පන්නරය හරහා මට විශාල වැඩ කොටසක් ඉදිරි කාලයේ දී කරන්න මගේ පියාගේ ආශිර්වාදය තියෙනවා. වැඩ කටයුතු කිරීම සඳහා මට හොඳ ආත්ම විශ්වාසයක් තියෙනවා. රඹුක්කන මැතිවරණ කොට්ඨාසය කේන්ද්‍ර කරගෙන කෑගල්ල දිස්ත්‍රික්කයට විශාල වැඩකොටසක් කරන්න පාර්ලිමේන්තු නියෝජනයක් ලබන්න ජනාධිපතිතුමාගේ ආශිර්වාදය තිබෙනවා.අද මේ රටේ විධායක ජනාධිපති ක්‍රමය පිළිබඳ දේශපාලන වේදිකාව හරහා නොයෙක් තර්ක මතුවෙනවා. විධායක ජනාධිපති ක්‍රමය අහෝසි කළ යුතුයි කියලා කතා වෙනවා. මේ පිළිබඳ ඔබේ මතය කුමක්ද?ඒ ගැන ජාත්‍යන්තරය සමඟ සංසන්දනාත්මක අදහස් පැහැදිලි කරන්න මා සූදානම් නැහැ. මේ විධායක ජනාධිපති ක්‍රමය ජේ. ආර්. ජයවර්ධන හිටපු ජනාධිපතිතුමා ඇතිකළේ තුන්කල්හී දැක්මක් ඇතිව, ආසියාතික රටක් හැටියට මේ රටේ පාලන ව්‍යුහය ගැන දුරදක්නා නුවණකින් තමයි ඔය දේ ස්ථාපනය කළේ.විධායක ජනාධිපති ක්‍රමය හරහා මේ රටේ බිහිවුණු ඇතැම් නායකයන් අයුතු පල ප්‍රයෝජන ලබන්න ඇති. ඒත් මේ විධායක ජනාධිපති ක්‍රමය නිසා තමයි ජනාධිපතිතුමාට කිසිම බියක්, සැකයක් නැතුව සේනාධිනායකයා හැටියට වසර තිහක් පැවැති යුද්ධය නිමාකරන්න පුළුවන් වුණේ.ඒ නිසා රටට ආදරය කරන දේශපාලන නායකයෙක් හැටියට, මහින්ද රාජපක්ෂ මැතිතුමා ඉදිරි දේශපාලන කාලසීමාවත්, එතුමා විධායක ජනාධිපතිතුමා හැටියට ඉන්න එක තමයි මේ රටේ සංවර්ධනයේ අරුණැල්ලේ රිදී රේඛාවක් හැටියට මං දකින්නේ්.විධායක ජනාධිපති ක්‍රමය නැතුව මේ රටේ කිසිම වැඩක් කරන්න බැහැ. ඒත් ඒක තිබිය යුත්තේ වර්තමාන ජනාධිපති මහින්ද රාජපක්ෂ මැතිතුමා අතේ පමණයි. එතුමා ඉන්නකල් මේ රටට ස්වර්ණමය අනාගතයක් උදාවෙනවා.විධායක ජනාධිපති ක්‍රමය නිසා තමයි අද යුද බියෙන් තොර නිවහල් දේශයක අපි උරුමක්කාරයෝ වුණේ. අද උතුර – දකුණ යා වුණේ විධායක ජනාධිපති ක්‍රමය නිසායි. ඒ නිසා මේ රටේ ජනාධිපතිතුමා ඉදිරි නිලකාලයත් විධායක ජනාධිපති හැටියට සිටිය යුතුයි. එතන කිසිම තර්කයක් නැහැ.ලෝකයේ අනෙක් රටවලට සාපේක්ෂව අපේ රටේ තිබෙන්නෙ දැවැන්ත කැබිනට් එකක්. මේ නිසා රට ආර්ථික අගාධයකට ඇදවැටිලා කියලා විරුද්ධ පාක්ෂිකයන් චෝදනා කරනවා. ඔබ මේ දේ දකින්නෙ කොහොමද?බලයට එන්න කිසිම ජනතා වරප්‍රසාදයක් නොලබපු දේශපාලන පක්ෂවලට මේ ගැන සියුම් ඊර්ෂ්‍යාවක් තියෙනවා. මගේ මතය නම් අපේ ආණ්ඩු පක්ෂයේ හිටපු කැබිනට් එක නිසා තමයි මේ රටේ ආර්ථිකය, සමාජිමය, සංස්කෘතික සංවර්ධනයක් දකින්න ලැබුණේ.සුනාමි ව්‍යසනයෙන් පස්සේ දකුණේ සංවර්ධනය, එල්.ටී.ටී.ඊ. යුද්ධයෙන් පසුව උතුරු -නැඟනහිර දැවැන්ත සංවර්ධනය, මේ රටේ ජනාධිපතිතුමාගේ වගකීම්වල බර සැහැල්ලු කරන්න, පැවැති කැබිනට් එක හා අමාත්‍ය මණ්ඩලය තමයි බර කරට අරගෙන වැඩ කළේ.ජනාධිපතිතුමාට මේ රටේ යුද්ධය කරන ගමන්, ජාත්‍යන්තරයත් එක්කත් යුද්ධයක් කරන්න තිබුණා. එල්.ටී.ටී.ඊ. මතවාද නිසා ඔය යුද්ධය යන ගමන් රටේ සංවර්ධනයත් ඒ ආකාරයෙන්ම ගමන් කළා. ඒ බර කරට ගත්තේ කැබිනට් එකේ මැති ඇමැතිවරු.මේ අමාත්‍ය මණ්ඩලයේ දැඩි කැපවීම නිසා ජනතාව වර්තමාන රජයත් සමඟ ඒකරාශී වෙනවා බලන් ඉන්න බැරි විපක්ෂය බරපතළ සිත්තැවුලකට පත්වෙලා. නොයෙකුත් කටකතා, යටිකූට්ටු වැඩ ක්‍රියාත්මක කරලා ජනතාවගේ සිත් බිඳින්න හැදුවා. ඒක සාර්ථක වුණේ නැහැ.ඒ නිසා රජයට අභූත චෝදනා නගන්න පටන්ගත්තා. පරාජිත දේ්පාලනය හමුවේ අද ජනතා විමුක්ති පෙරමුණටයි, එක්සත් ජාතික පක්ෂයටයි ඉදිරි මහ මැතිවරණයට ලාංඡනයක් සොයාගන්න බැරිව තවම කුලල් කනවා. ඕකයි ඇත්ත තත්ත්වය. එහෙම තියෙද්දි විපක්ෂය ආණ්ඩුවක් හදන්නේ කොහොමද?රටේ ජීවන ප්‍රශ්න දැවෙමින් පවතිනවා. එදා බඩ ගැන අපි බලාගන්නම්, රට ගැන ඔබතුමා බලාගන්න කියූ ජනතාව, අද ජීවන ප්‍රශ්නය ගැන නිතර කතාබහට ලක්කරලා. මැතිවරණ වියදම් දිහා බලනකොට මහා මැතිවරණයකට අවතීර්ණ වීම ජනතාව කබලෙන් ළිපට වැටුණා වගේ වැඩක් නේද?බඩු මිල ටිකක් අධිකයි තමයි. ඒත් මේ ප්‍රශ්නය අපේ රටට පමණක් බලපාන එකක් නෙමෙයි. අපේ රට තවමත් ඌණ සංවර්ධිත රටක් හැටියට, ජාත්‍යන්තර මුල්‍ය අරමුදලට, ලෝක බැංකුවට, ආසියානු සංවර්ධන බැංකුවට වගේම, ලෝකයේ ආධාර නැතිව තනියෙන් ඉදිරියට යන්න බැහැ මේ ජීවන මිල ඉහළ, පහළ යාම ලෝකයත් සමඟ සසඳන කල්හී, අපේ රටේ ජීවන ප්‍රශ්නය ඉතාම අවමයි. අපේ රටේ ඔය ප්‍රශ්නය ගැන කතා කරන්නේ ඉතාම අතලොස්සක්.අපේ රටේ රාජ්‍ය සේවකයනුයි, පෞද්ගලික අංශයේ සේවකයොයි, ගත්තහම ඉතා හොඳ ජීවන ප්‍රවණතාවක් තියෙනවා. බොහෝ දුරට වරදින්නේ තමන්ගේ පවුලට උචිත විදිහට, තමන්ගේ ආර්ථික රටාව කළමනාකරණයක් නැතිකමයි.ඒත් ඉදිරි අනාගතයේදී ඔය කිසි ම ප්‍රශ්නයක් උද්ගතවන්න ජනාධිපතිතුමා ඉඩ තියන්නේ නැහැ. මේ වනවිටත් රැකීරක්ෂා ක්ෂේත්‍රය, ව්‍යාපාර, කර්මාන්ත ඉදිකිරීම සඳහා මූලික සැලැසුම් ඇතිකරලා අවසන්.ජනතාව අතර මුදල් ගැවසෙන යුගය උදාවනවාත් සමඟ ම, ජීවන ප්‍රශ්නය ගැටලුවක් වන්නේ නැහැ. මේ වනවිට උපාධිධාරී තරුණ තරුණියන් 60,000 අධික සංඛ්‍යාවකට රැකියා දීලා ඉවරයි.පළාත් සභාවල බොහෝ රැකී රක්ෂා ලබාදීලා තියෙනවා. රැකීරක්ෂා ක්ෂේත්‍රය දියුණුවක් ඇතිවනකොට නිරායාසයෙන්ම ජීවන ප්‍රශ්න විසඳෙනවා. මේ ඔක්කෝම බලයට කෑදරකමින් ඉන්නෙ. විපක්ෂයේ අඳෝනා මිස, රටේ සංවර්ධනය ගැන පෙරනිමිති දකින ජනතාව කවදාකවත් ජනාධිපතිතුමාගේ රජයට කිසිවෙකුත් දොස් කියන්නේ නැහැ.ඔබ ජය ගත්තොත්, ප්‍රදේශයට ඉටු කරන මෙහෙවරේ යම් සැලැස්මක් තියෙනවද?මං මේ වනවිටත් මහීපාල හේරත් ජන සහන පදනම හරහා සුවිශාල වැඩකොටසක් ඉටුකරලා තියෙනවා. ප්‍රදේශයේ තරුණ තරුණියන්ගේ ක්‍රීඩා කෞශල්‍යය වැඩිදියුණු කිරීමට, ආගමික හා සමාජික ප්‍රවර්ධන වැඩකටයුතු වගේම, මට තියෙන වරප්‍රසාද වපසරිය හරහා මං උපරිම සේවාවක් කෑගලු දිස්ත්‍රික්කයට කරලා තියෙනවා.මට ඒ සේවාව ඉදිරියට පුළුල් වපසරියක් හරහා ඉටුකිරීමට ආත්ම ශක්තියක් තියෙනවා. ජනාධිපතිතුමාගේ එක ම බලාපොරොත්තුව, රටේ නායකත්වය, තරුණ පරපුර අතරේ විමධ්‍යගත කිරීමයි.කෑගල්ල දිස්ත්‍රික්කයට සේවාවක් ඉටුකරන්න මට අලුතෙන් පන්නරයක් අවශ්‍යවන්නේ නැහැ. මගේ් ආදරණීය පියාණන්ගේ ප්‍රදේශයේ සංවර්ධන වැඩපිළිවෙළත් සමඟ ඉදිරියට යන්න කිසිම බියක් සැකයක් නැහැ.ඉදිරි මහ මැතිවරණය ජයග්‍රහණය ගැන ඔබේ මතය කුමක්ද?ජනාධිපතිවරණයේ ප්‍රතිඵල වගේම, උත්තරීතර ඡන්ද ප්‍රතිඵලයත් සමඟ ජනාධිපතිතුමාගේ විධායක ජනාධිපති ධුරය නායකත්වය කර ගනිමින්, ශක්තිමත් රජයක් පිහිටුවනවා. ඒක ඉර හඳ වගේ විශ්වාසයි.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>03</day>
    </date>
    <link>http://www.dinamina.lk/2010/03/03/_art.asp?fn=f1003033</link>
    <topic> </topic>
    <author>සටහන -ඉරෝෂිණී දීපිකා</author>
    <content>යම් රටක මගී ප්‍රවාහන සේවාව විධිමත්ව පවතී නම්, එය එම රටේ ජනතාවට සලසන විශිෂ්ට සේවාවක් වනු ඇත. එහෙත් ශ්‍රී ලංකාවේ මගී ප්‍රවාහන සේවාව සම්බන්ධයෙන් ජනතාව තුළ ඇත්තේ සුබවාදී දැක්මක් නොවේ. විශේෂයෙන් ම පෞද්ගලික බස් ධාවනය සම්බන්ධයෙන් මගීන් තුළ අප්‍රසාදයක් පවතී.ප්‍රවේශ පත්‍රයක් ගෙන බසයක යන මගීන්ට කොන්දොස්තර සහ රියදුරන්ගෙන් වන තාඩන පීඩන සඳහා දඬුවම් ලබාදීමේ ක්‍රමවේදයක් පවතීද ? එවන් අවස්ථාවක මගීන්ට ගත හැකි පියවර මොනවාද ? ප්‍රවාහන සේවකයන්ට ආචාර ධර්ම පද්ධතියක් හඳුන්වාදීමට පමා වන්නේ ඇයි ? ඒ පිළිබඳ බස්නාහිර පළාත් මාර්ගස්ථ මගී ප්‍රවාහන අධිකාරියේ සභාපති නීතිඥ පියසේන දිසානායක මහතා සමඟ කළ කතාබහකි මේ.මාර්ගස්ථ මගී ප්‍රවාහන අධිකාරිය වෙත පැවරී තිබෙන්නේ මොනවගේ කාර්යභාරයක් ද ?බස්නාහිර පළාත් මාර්ගස්ථ මගී ප්‍රවාහන අධිකාරිය 13 වැනි ආණ්ඩු ක්‍රම ව්‍යවස්ථා සංශෝධනය අනුව එහි පළාත් සභා උප ලේඛනයේ දැක්වෙන පරිදි පළාත තුළ මගී ප්‍රවාහන හා ගමනාගමනය සම්බන්ධයෙන් පවරන ලද බලතල අනුව බස්නාහිර පළාත් ප්‍රඥප්තියට අනුව පිහිටවා තිබෙනවා.මේ මගින් බස්නාහිර පළාත තුළ මාර්ගවල මගීන් ප්‍රවාහනයට යොදා ගන්නා බස් රථ ඇතුළු වාහනවලට අවසර පත් ලබා දීම, මගී ප්‍රවාහන බලපත්‍ර ලබා දීම, ඒ සඳහා අවශ්‍ය බස් නැවතුම් පළ ඉදි කර පවත්වාගෙන යාම, මගී ප්‍රවාහනයේ යෙදෙන බස් රථ වල කාර්ය මණ්ඩලය පිළිබඳ විනය කටයුතු කර ගෙන යාම, පළාත තුළ දිවෙන බස් රථවල රියදුරු, කොන්දොස්තර මහතුන් ගේ බලපත් ලබාදීම සහ ප්‍රවාහනයේ යෙදෙන මගීන්ගේ සුවපහසුව සලසා දීම ප්‍රධාන වශයෙන් සිදු කෙරෙනවා. ඊට අමතරව බස් රථ ධාවනයේ දී විධිමත් කාලසටහන්වලට අනුකූලව ප්‍රවාහනයේ යෙදෙන බස් රථ පරිපාලනය කිරීම තවත් එක් අංගයක්.මගී ප්‍රවාහනයේ දී කොන්දොස්තර රියදුරු මහතුන් සහ මගීන් අතර නිරන්තරයෙන්ම ගැටලු ඇති වෙනවා. රියදුරු කොන්දොස්තර මහතුන් සඳහා ආචාර ධර්ම පද්ධතියක් හඳුන්වාදීමේ අවශ්‍යතාව ඔබ දකින්නේ කොහොම ද ?මෙතෙක් මේ අය සඳහා ආචාර ධර්ම පද්ධතියක් තිබුණෙ නෑ. ඉදිරියේ දී එවැන්නක් සකස් කිරීමට බලාපොරොත්තුවක් තිබෙනවා. මගීන් හා මනා මහජන සම්බන්ධතාවක් ඇති කිරීමට වැඩපිළිවෙළක් සැකසීමට ඒ මගින් හැකි වෙනවා.මේ වන විට අප ඔවුන් වෙනුවෙන් යම් යම් ක්‍රම හඳුන්වාදීලයි තියෙන්නේ. මාර්ග බලපත්‍ර ලබාදීමේදී ඒවායේ කොන්දේසිවලට අනුව බස් රථ රියදුරන්ගේ පැවැත්ම ඔවුන් වෙත හඳුන්වා දුන් නිල ඇඳුම, ප්‍රවේශ පත්‍ර අනිවාර්ය කිරීම, ඒ සඳහා ටිකට් පත් නිකුත් කරන යන්ත්‍රයක් හඳුන්වා දීම සහ එය භාවිතය අනිවාර්ය කිරීම, බස් රථයේ ගමන් ගන්නා මගීන්ට විනීතව සහ ආචාරශීලීව කතා කිරීම සහ සංයමයකින් යුතුව හැසිරීම කියන කරුණු දැනට ක්‍රියාත්මක ආචාරධර්ම විදිහට හඳුන්වා දෙන්න පුළුවන්.බස් රථවල ගමන් වාර ආරම්භය සහ ගමනාන්තය සඳහා නියමිත වෙලාවක් ලබා දී තිබෙනවා. ඒත් සමහර බස් රථ තමන්ට නියමිත කාලයට වඩා වැඩි වේලාවක් ගන්නවා. එවන් අවස්ථාවක බස් රථයේ යන මගීන්ට ගත හැකි පියවර මොනවා ද ?බස් කාල සටහන් සැකසීමේ දී ආරම්භක සහ අවසාන ස්ථානය අතර කාල පරාසයක් නියම කර තිබෙනවා. ඒ අනුව නියමිත වෙලාවට බස් රථය ගමන් අවසන් කළ යුතුයි. එවැනි ගමන් අන්තයකට නොපැමිණෙන බස් රථ සඳහා ඊළඟ ගමන් වාරය නොදීමේ විනයානුකූල පිළිවෙතකට යටත් කර තිබෙනවා.ඒත් සාමාන්‍යයෙන් රියැදුරන් පුරුදු වී තිබෙන්නේ නියමිත වෙලාවට ගමන් ඇරැඹීමෙන් අනතුරුව මඟ තිබෙන නැවතුම්පළවල නියමිත වෙලාවට වඩා වැඩි වේලාවක් නතර කර තැබීමටයි. ඒ අයට එක් නැවතුම් පළක නතර වෙලා ඉන්න පුළුවන් තත්පර 30 ක් වගේ කෙටි කාලයක් පමණයි.ඒත් විනාඩි ගණන් නතර කර ගෙන සිටීම නිසා මහජනතාවට මානසිකව පීඩාවක් ඇති වෙනවා. ඒත් මුලින් සඳහන් කළ විනයානුකූල පිළිවෙතින් මග හැරීම සඳහා මේ අය අවසන් නැවතුම් පළ වලදී ධාවන වේගය වැඩි කර කාල පරාසය රැක ගැනීමේ උත්සාහයක නිරත වෙනවා. මේ හේතුව නිසා අනතුරු සිදුවීමේ ප්‍රවණතාව වැඩියි.ඒ බව පසුගිය දිනවල සිදු වූ බොහෝ බස් අනතුරුවලින් පැහැදිලි වෙනවා. ඒත් බොහෝ විට අපගේ මාර්ග පරීක්ෂකවරුන් මේ තත්ත්වය වැළැක්වීමට ක්‍රියා කරනවා.මේ වගේ අවස්ථාවකදී බස් රථයේ යන මගීන් විදිහට අපව දැනුවත් කිරීමේ වගකීමක් ඔවුන්ටත් තිබෙනවා. එහෙම නොවුණොත් අපට මෙවැනි අවස්ථාවක ක්‍රියාත්මක වීමට හැකිවෙන්නේ නෑ.සෑම බස් රථයක ම මගීන්ගේ පැමිණිලි ලබාදීම සඳහා දුරකථන අංකයක් සඳහන් කර තිබෙනවා. එය අපට ඒ මොහොතේම දැන්වුවහොත්, ඒ මොහොතේම ගමනාන්තයේ සිටින වේලා සටහන්කරුවන් මගින් ඔවුන්ට විරුද්ධව විනයානුකූලව කටයුතු කරනවා.බස් රථයේ ගමන ප්‍රමාද බව දැන්වූවොත් කොන්දොස්තරවරයා මගීන්ට පරුෂ වචන පවසමින් බණින අවස්ථා තිබෙනවා. වෙනත් බස් රථයක නැගලා එන්න කියලා අපවාද කරනවා. මෙවන් අවස්ථාවක දී ප්‍රවාහන අධිකාරිය මගීන්ට සහන සලසන්නෙ කුමන ආකාරයකටද ?පැමිණිලි කොළොත් දැඩි දඬුවම් ලබා දෙනවා. ඒත් මගීන් අපට මෙවැනි දේ පිළිබඳ පැමිණිලි කරන්නෙ නෑ. මේ නිසා අපට පරීක්ෂණ කරන්න හැකියාවක් නැහැ. එවන් අවස්ථාවක දී කළ යුත්තෙ තමන්ට පරිභව කළ කොන්දොස්තර හෝ රියදුරා සිටි බස් රථයේ අංකය, මාර්ග අංකය සහ කුමන දිනයක කුමන වෙලාවක ධාවනය කළ බස් රථයක් ද යන්න ලිඛිතව සඳහන් කර බස්නාහිර පළාත් මාර්ගස්ථ මගී ප්‍රවාහන අධිකාරිය, අංක 59, රොබට් ගුණවර්ධන මාවත, බත්තරමුල්ල යන ස්ථානය වෙත ලැබෙන්න සැලැස්වීමයි. මීට අමතරව 011 2871353 යන දුරකථන අංකයට ඔබේ පැමිණිලි ඉදිරිපත් කරන්න පුළුවන්. ඒ රාජකාරී කාල වේලාව තුළ පමණයි.ඕනෑම කෙනෙක්ට ඕනෑම මොහොතක 071 4445975 කියන මගේ ජංගම දුරකථනයට ප්‍රවාහනයේ යෙදෙද්දී තමන්ට මුහුණපෑමට සිදු වූ බැරෑරුම් ප්‍රශ්න පිළිබඳ දැන්වීමට පුළුවන්. රෑ 12 ට කිව්වත් මං ජනතාවගේ පැමිණිලි ගැන සවන් දෙන්න සූදානම්. ජනතාව ඉදිරිපත් කරන පැමිණිලි සෑම එකක් ම අප විභාග කරනවා.මගීන්ගේ පැමිණිලිවලින් වැරැදිකරුවන් වන රියැදුරන්ට සහ කොන්දොස්තර මහත්වරුන් වෙනුවෙන් ලබා දෙන්නෙ මොන වගේ දඬුවම් ද ?සදාචාර විරෝධී ක්‍රියා කළොත් දෙදෙනාට ම තුන්වරකට වැඩිය චෝදනා තිබුණොත් ඔවුන්ට ප්‍රවාහන අධිකාරිය මගින් රියදුරන් සහ කොන්දොස්තරවරුන් ලෙස පිළිගෙන තිබූ බලපත්‍රය (ඹ්ඪජඥදජඥ) අවලංගු කරන්න පුළුවන්.පැමිණිල්ලක් විභාග කිරීමේදී පැමිණිල්ල ඉදිරිපත් කළ මගියාව සහ චෝදනාවට ලක් වූ පුද්ගලයාව ගෙන්වනවා. පැමිණිලි සටහන් කරලා පරීක්ෂණයක් පවත්වලා වැරැද්ද ඔප්පු වුණොත් සිද්ධියට අදාළ පුද්ගලයාට විනයානුකූලව දඬුවම් ලබා දෙනවා.මාර්ග පරීක්ෂකවරුන් නිතර ම බස් පරීක්ෂා කිරීමට රැඳී සිටින්නෙ එකම ස්ථානයක. ඔවුන් සිටින ස්ථානය දන්න නිසා බස් රථ ඒ ස්ථානවලදී වැරැදි නොකර සිටිනවා. වැරැදි තිබුණොත් පරීක්ෂකවරුන්ට අතමාරුවක් දීලා වරදෙන් මිදෙනවා.බස් රථ මගින් කරන වැරැදි ක්‍රියා බස් රථවල ප්‍රවේශ පත්‍ර නිකුත් නොකිරීම, බසයේ ගුණාත්මක තත්ත්වය, නිල ඇදුම ගැන සොයා බැලීම මාර්ග පරීක්ෂකවරුන්ට අදාළ දෙයක්. බසය ගමන් කරන අතරතුර බසයට ගොඩවෙලා පරීක්ෂණ පැවැත්වීම ඔවුන්ට නියමිත දෙයක්. ඒත් සමහර අවස්ථාවල දී පරීක්ෂකවරු අතින් විවිධ වැරැදි සිදු වන බවට අපට දැන ගන්න ලැබී තිබෙනවා.බස් සේවකයන් වෙනුවෙන් ලබා දුන් නිල ඇඳුම සම්බන්ධයෙන් විවිධ ගැටලු පැන නැගුණාබස්නාහිර පළාත තුළ නිල ඇඳුම ක්‍රියාත්මක වෙන්නෙ ශ්‍රේෂ්ඨාධිකරණය ලබා දුන් නියෝගයක් මතයි. පෞද්ගලික බස් රථ සංගම් මගින් මෙය දැනට ක්‍රියාත්මක කර ගෙන යනවා. ඉදිරියේදී අදාළ බස් සංගම් සමග සාකච්ඡා කර විධිමත් ඇඳුමක් ලබාදීමේ කාර්යයට මැදිහත්වීම අධිකාරියේ බලාපොරොත්තුවක්.බස් රථවල ගුවන් විදුලි යන්ත්‍ර සහ කැසට් යන්ත්‍ර ක්‍රියා කරවීමේ දී ශබ්දය පාලනය සම්බන්ධයෙන් යම් යම් සීමා මායිම් පැනවෙන බවට පසුගිය කාලයේ දී අදහස් ඉදිරිපත් වුණා. එහි ක්‍රියාත්මකභාවය කෙබඳු ද ?මේ සම්බන්ධ නීතියක් මධ්‍යම පරිසර අධිකාරිය හෝ මෝටර් රථ ප්‍රවාහන කොමිසම මගින් මෙතෙක් සකසා නෑ. බස් රථ වල නළාව හැඬවීම, සයිලන්සරයෙන් අනවශ්‍ය ශබ්ද නිකුත් කිරීම, බස් රථ තුළ පීඩාකාරී අන්දමින් ගුවන් විදුලි යන්ත්‍ර ක්‍රියා කරවීම වැනි ශබ්ද පාලනයට රෙගුලාසි පැනවීම සඳහා පරිසර අධිකාරිය සමඟ සාකච්ඡා කරලා නියෝග පැනවීමට කටයුතු කරනවා. එම රෙගුලාසි නීතිගත කිරීමට පරිසර අධිකාරිය උනන්දු කරලයි තියෙන්නෙ.මාධ්‍යවේදීන් සඳහා ලබා දුන් නිදහස් ගමන් බලපත්‍රය අවලංගු කර ඇති බවට එක්තරා මාධ්‍යයක පළවී තිබුණා. මෙහි සත්‍ය අසත්‍යතාව කුමක් ද ?ප්‍රවාහන අධිකාරිය මගින් නිකුත් කළ, එහි සභාපතිවරයාගේ අස්සන සහිත ගමන් බලපත්‍ර අහෝසි කරල නෑ. ඒ විදිහට පළවී තිබුණ ප්‍රවෘත්තියේ සත්‍යතාවක් නෑ. එය නොලැබිය යුතු අයට ලබාදී ඇති බවට සමහරු චෝදනා කරනවා. ඒ නිසා අප ඉදිරියේ දී මාධ්‍ය ආයතන සමඟ කතා කරලා ඒක යථාවත් කරන්න පියවර ගන්නවා.පෞද්ගලික මගී ප්‍රවාහන සේවාව වැඩි දියුණු කිරීම සඳහා අධිකාරිය මගින් ඉදිරියේ දී මොන වගේ ක්‍රියාමාර්ගයක් ද අනුගමනය කරන්නෙ ?බස්වල ගුණාත්මක බව පහළ බැසීම සහ බස් කර්මාන්තයේ මූල්‍ය කළමනාකාරීත්වය නිසි ලෙස නොපැවතීම නිසා සමහර බස් හිමියන් මේ සේවාවෙන් ඉවත්වීම පිළිබඳ සලකා බලලා ඔවුන්ව දැනුවත් කර සේවාව දියුණු කිරීමට පියවර ගන්නවා. ඒ සඳහා අප පුහුණු වැඩමුළු ක්‍රියාත්මක කිරීමට සූදානම්.ඊට අමතරව මාර්ගස්ථ මගී ප්‍රවාහන අධිකාරිය සමාජ ආරක්ෂණ අධිකාරිය සමග එක්ව ඒකාබද්ධ ව්‍යාපෘතියක් විදිහට රියැදුරු, කොන්දොස්තර සහ බස් හිමියන්ට බලපාන ආකාරයේ විශ්‍රාම වැටුප් ක්‍රමයක් හඳුන්වාදීමට බලාපොරොත්තුවෙන් සිටින්නෙ. එහි මුල් පියවර ලෙස බස් හිමියන්ව සහ සේවකයන්ව දැනුවත් කිරීමට මේ වන විට පියවර ගෙන තිබෙනවා.මේ මගින් අවුරුදු 60 න් ඔබ්බට ජීවිතාන්තය දක්වා විශ්‍රාම වැටුපකට හිමිකම් ලැබෙනවා. මේ වැඩසටහන පසුගිය දා ජනාධිපතිතුමන් ඉදිරිපත් කළ මහින්ද චින්තන ඉදිරි වැඩපිළිවෙළට ඇතුළත්.බස් රථවල සේවකයන් සඳහා රක්ෂණ ක්‍රමයක් හඳුන්වා දීමට ශ්‍රී ලංකා රක්ෂණ සංස්ථාව සමඟ අප සාකච්ඡා කර ව්‍යාපෘතියක් සකසා තිබෙනවා. ඒ අනුව බස් සේවකයන්ව විශේෂිත රක්ෂණයකින් ආවරණය කිරීමට හැකියාව තිබෙනවා. මරණයකදී ලක්ෂ 15 ත් හදිසි අනතුරකදී ඇති වෙන ආබාධිත තත්ත්වයකදී රු. 20000 සිට ප්‍රතිලාභ ගෙවීමේ ක්‍රමයක් සකසා තිබෙනවා.මීට අමතරව මනා විනයානුකූල සහ ආචාරශීලී බස් රථ කාර්ය මණ්ඩලයක් බිහි කිරීම උදෙසා අප අධිකාරිය යටතේ කොට්ටාවේ පවතින රියදුරු සහ කොන්දොස්තරවරුන් පුහුණු අභ්‍යාස විද්‍යාලය මගින් රැකියා නොමැති තරුණ කොටස් පුහුණු කර, බස්වලට ඔවුන් යෙදවීමේ සංචිතයක් අරඹා තිබෙනවා.ඉදිරියේ දී මගී ප්‍රවාහනය සඳහා බස් රථ යොදවන අයට ඉතා වගකීමෙන් යුතු කාර්ය මණ්ඩලයක් මේ සංචිතය මගින් ලබා ගන්න පුළුවන්. මේ මගින් මනා ශික්ෂණයකින් යුතු බස් කාර්ය මණ්ඩලයක් රටට හඳුන්වා දීමටත්, විරැකියාවට පිළියමක් යෙදීමටත් අපට හැකියාව ලැබෙනවා.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>03</day>
    </date>
    <link>http://www.dinamina.lk/2010/03/03/_art.asp?fn=f1003034</link>
    <topic> </topic>
    <author>මනෝලි සුබසිංහ</author>
    <content>අපගේ සාහිත්‍ය නිර්මාණකරණය තුළ සිංහල හා ඉංග්‍රීසි ද්විභාෂික ලේඛනයෙහි සමත්කම් පාන ලේඛකයෝ ඉතා විරල ය. පසුගියදා අප අතරින් වියෝ වූ ඊවා රණවීර ද්විභාෂික ලේඛන කලාවේ නියැලුණු අතිවිශිෂ්ට ගනයේ ලේඛිකාවකි. එවන් අතළොස්සක් වූ ලේඛක පිරිස අතරේ ප්‍රවීණයකු ලෙස අපට ටෙනිසන් පෙරේරා හමුවෙයි.මෙරට සාහිත්‍ය ක්ෂේත්‍රයෙහි ස්වතන්ත්‍ර නවකතාකරුවකු, කෙටිකතාකරුවකු, පරිවර්තකයකු, ළමා කතා රචකයකු සේ සිංහලෙන් සේම ඉංග්‍රීසියෙන් ද පතපොත ලියන්නෙකි. විචාරක ඇගැයීම්වලට ද පාත්‍ර වී ඇති ටෙනිසන් පෙරේරා විසින් මේ වනවිට විවිධ විෂයය සහ ක්ෂේත්‍ර අළලා ග්‍රන්ථ හැටකට ආසන්න ප්‍රමාණයක් ලියා ඇත.ඔහු විසින් ලියන ලද නවතම කෘති ද්විත්වය ‘කැලණි නදිය ගලා බසී’ සහ ‘භවාන්තරය’ පනස් වසරක සාහිත්‍ය චාරිකාවේ අද්විතියීය තවත් පියවරකි. මෙම පොත් දෙකම සම්මානනීය පොත් ප්‍රකාශක ඇස්. ගොඩගේ සමාගමේ ප්‍රකාශනයන්ය.‘කැලණි නදිය ගලා බසී’ සහ ‘භවාන්තර’ බිහිවීමේ පසුබිම මොකක්ද?මා උපන් කැලණි මිටියාවතේ මීට වසර හැත්තෑවකට අසූවකට පෙර ජීවත් වූ ගමේ වීරයන් නැත්නම් ගමට පණ දුන් ඇත්තන්ගේ ජීවිත පසුබිම් කරගෙන ‘කැලණි නදිය ගල බසී’ නවකතාව බිහිවුණේ. ඒ කාලේ කැලණි ගඟත් මිනිස්සුන්ගේ ජීවිතත් අතරේ තිබුණේ සමීප සබඳතාවයක්.කැලණි මිටියාවතේ ජීවත් වන්නන්ගේ සෞභාග්‍ය වගේම දුර්භාග්‍යයත් දුන්නේ කැලණි ගඟයි. ඒත් මේ මිනිස්සු කවදාවත් කැලණි ගඟට සාප කළේ නැහැ. මේ විවිධ වූ ගති ස්වභාවයෙන් යුත් කැලණි මිටියාවතේ මා දුටු කතන්දරය දේශපාලනික, ආගමික හා වෙනත් සිදුවීම්, ඓතිහාසික වර්ණයන් හා මුසු කරමින් ඉදිරිපත් කරන්නට මම ගත් වෑයමක් ; ‘කැලණි නදිය ගලා බසී’ නවකතාව. මෙය කැලණි මිටියාවතේ සත්‍ය කතාවක්.‘භවාන්තරය’ මම ලියූ විසි දෙවැනි ප්‍රබන්ධ කතාවයි. ප්‍රධාන වශයෙන්ම අද්‍යතන පවුල කියන ඒකකයේ සම්බන්ධතාවය බිඳී විසිරී යන හැටි මේ පොතේ මම කතා කළා. මේ වෙනස්වීමේදී බිරිඳ හා ස්වාමියා අතර දරුවන් හා දෙමාපියන් අතර ඇතිවන පීඩනයත් ආධ්‍යාත්මික පරිහානියත් මැනැවින් දෝලනය වෙමින් කතා පුවත ගලාගෙන යනවා.භවාන්තරය’ මම ලියන්න හිතුවේ මීට අවුරුදු පහකට විතර කලින්. ගිය අවුරුද්දේ මම අමෙරිකාවට ගියා. ඒ ගිහින් මම අවුරුද්දක් විතර හිටි කාලය තුළ තමයි මේ නවකතාව ලිව්වේ.‘භවාන්තරය’ මා ලියූ අනෙකුත් පොත් සියල්ලටම වඩා සුවිශේෂී වෙනවා. ඒකට ප්‍රධානම හේතුව මා ලියූ නවකතා අතුරින් දිගම ප්‍රබන්ධ කතාව ‘භවාන්තරයි’. ඒවගේම මම විදේශයකදී ලියා හමාර කළ එකම නවකතාවත් ‘භවාන්තරය’ යි.සාහිත්‍ය ක්ෂේත්‍රය තුළ නවකයන්ගේ පිවිසුම අද බහුල ලෙස දකින්නට ලැබෙනවා. නමුත් මේ සියලු දෙනා ලේඛකයන්ද යන ගැටලුව අපට නැතුවා නොවෙයි. පොතක් පළ කළ පමණින් ලේඛකයකු වෙනවාද? නවක ලේඛකයකුට නිවැරැදි මඟපෙන්වීමක් ඇති කරලීම සඳහා කුමක් කළ යුතුද?අද ලංකාවේ පොත පත බිහිවීම ශීඝ්‍රයෙන් දක්නට ලැබෙනවා. පොත් ලියන එක හොඳයි. මේ ලියන පළවන පොත් පත්තරවලට යැව්වම පළ වෙනවා. ඒ ක්‍රමය ඇත්තටම හොඳ දෙයක්.නමුත් මට හිතෙනවා මෙහෙම දෙයක් ගැන. ඉස්සර කාලේ පත්තරවල අලුතෙන් පිටවන පොත් ගැන විස්තරයක් පළවෙන තීරුවක් තිබුණා. මේ ‘කොලම්’ එක ඉංග්‍රීසි පත්තරවලත් සිංහල පත්තරවලත් තිබුණා. ‘එහෙම පොත්පත් ගැන හොයලා ඒ පොත ගැන හොඳ නරක මධ්‍යස්ථව ලියන ‘කොලම්’ නැවතත් පත්තරවල ඇරැඹෙනවා නම් හොඳයි.මේ විශේෂාංගය වඩාත් වැදගත් වෙන්නේ නවක ලේඛකයන්ටයි. මොකද ප්‍රවීණ ලේඛක ලේඛිකාවන්ගේ පොත්පත් ගැන පත්තරවල ලොකු විස්තර පළ කෙරෙනවා. නමුත් නවකයන්ට එවැනි ඉඩකඩක් ලැබෙන්නේ නැහැ.මෙවැනි තීරුවක් හරහා ලේඛකයන්ට දිරියක් ලැබෙනවා. ඒවගේම තමන් තෝරාගත යුතු පොතපත පිළිබඳව පාඨකයාටත් කිසියම් මඟපෙන්වීමක් (Gideline) ලැබෙනවා. නවක ලේඛකයකුට එයාගේ කුසලතා වර්ධනය කර ගන්නට යම් උපදෙසක් ලබාදීමත් මේ හරහා කළ හැකියි. ඇත්තටම මෙවැනි විශේෂාංග හරහා සිද්ධ වෙන්නේ; සාහිත්‍යයට විශාල සේවයක්.පරිවර්තන සාහිත්‍යයේ නියැළෙන ලේඛකයින් ස්වතන්ත්‍ර නිර්මාණ තරමක් ප්‍රතික්ෂේප කරන බවක් පෙනෙනවා. එහෙම වෙන්නේ ඇයි?පරිවර්තන සාහිත්‍ය කියන්නේ ලෝකය හඳුනා ගන්නට කරන උත්සහයක්. ලොව සිටින විවිධ මානව වර්ගයාගේ ගති ස්වභාවයන්, සංස්කෘතීන්, චරිත ස්වභාවයන් හඳුනාගැනීමට අපට පරිවර්තන කෘති හරහා ඉතා පහසු වෙනවා.නමුත් මම හිතන විදියට නම් ලේඛකයකු එක් නිර්මාණයකට කොටුවිය යුතු නැහැ. ලේඛකයා කියන පුද්ගලයා තුළ ඔහුගේ ප්‍රකාශය ඉදිරිපත් කිරීමේ ශෛලිය තුළ ක්ෂේත්‍රය තුළ විශේෂත්වයක් තිබෙන්නට පුළුවනි.නමුත් ඔහු විශ්ව සාහිත්‍යයේ විවිධ ක්ෂේත්‍ර හඳුනාගත් පුද්ගලයෙක් විය යුතුය. ඒනිසා පරිවර්තිත ලේඛකයා ඒ කටයුත්තට පමණක් සීමාවිය යුතු නැහැ. කෙටිකතාව ලියන්නට පුළුවන් කෙනාට නවකතාවක් ලිවිය හැකියි.මේ කොයික ගත්තත් නිර්මාණාත්මක උත්සහයන්. එනිසා මම හිතන්නේ කිසිම ලේඛකයකු එක දේකට සීමාවිය යුතු නැති බවයි. පරිවර්තන සාහිත්‍යකරුවා කෙටිකතාවක් හෝ නවකතාවක් ලිවීම ඔහු හෝ ඇගේ ප්‍රතිරූපයට කිසියම්ම විදියක හානියක් නෙමෙයි.ඒ හරහා ලැබෙන්නේ ආලෝකයක්. පරිවර්තනයක් කළත් කෙටිකතාවක් ලිව්වත් ළමා කතාවක් ලිව්වත් නවකතාවක් ලිව්වත් කවි පංතියක් ලිව්වත් ඒකෙන් වෙන්නේ ලේඛකයා සතු සමර්ථය ඉස්මතුවීමයි.ඒවගේම නවකතාකරුවෙක් හෝ කෙටිකතාකරුවෙක් පරිවර්තන කිරීමට පෙළඹීමත් ඉතාම හොඳ දෙයක්. හේතුව ඔහුට හෝ ඇයට ලේඛනයට ඉතා හොඳ පුහුණුවක්. එනිසා කෙටිකතා, නවකතා ලියන කෙනෙකුට පරිවර්තන සාහිත්‍ය හුඟක් පහසුයි.පාඨකයාගේ වැඩි කැමැත්ත සහ ඉල්ලුම තිබෙන්නෙත් පරිවර්තන සාහිත්‍යටයි. අද සමාජය තුළ පරිවර්තන සාහිත්‍ය කෘතියක් පරිශීලනය කිරීම කියවීමේ ප්‍රමිතියෙහි උසස් මිම්මක් බවට පත්වී තිබෙනවා. ඇත්තටම පාඨකයෝ මේ තරමටම පරිවර්තන කෘතිවලට ඇල්මක් දක්වන්නේ ඇයි?පාඨකයා නිතර කැමැතියි, හැමදාම දකින දේට වඩා අලුත් දෙයක් දකින්න. එතැනදී ඔහු හිතනවා පරිවර්තන සාහිත්‍ය තුළින් ඒ වෙනස අත්දකින්න පුළුවන් වෙයි කියලා. විශ්වය පිළිබඳ වෙනස් අත්දැකීමක් සහ ලොකු පෝෂණයක් ලැබේවි යැයි සිතන නිසා පරිවර්තන සාහිත්‍යයට ලැදියි; ප්‍රියයි.ඒවගේම අපගේ නිර්මාණ සාහිත්‍යයේ ඇති අඩුපාඩුත් පරිවර්තන සාහිත්‍යයට අසීමිත ලෙස පාඨකයා යොමුවීමටත් ප්‍රධාන හේතුවක් වී තිබෙනවා. අපේ නිර්මාණ සාහිත්‍යයේ ගැඹුරු අත්දැකීම් පලකරන ස්වභාවය අඩුවෙලා. පසුගිය කාලසීමාව තුළ ජීවන අත්දැකීම් පරිකල්පනය හා දැක්වීමේදී අප රටේ ස්වතන්ත්‍ර නිර්මාණ දුර්වල මට්ටමකට වැටී තිබෙනවා. එවැනි හේතුන් පරිවර්තන සාහිත්‍ය ජනප්‍රිය වන්නට බලපෑවා.ඒවගේම ඉංග්‍රීසි යනු ජාත්‍යන්තර භාෂාවක්. ඉංග්‍රීසි පිරිශීලනය කරන්නට බැරි අයට ඒ සංස්කෘතිය හඳුනා ගන්නට පුළුවන්කම ලැබී තියෙන්නේ පරිවර්තන හරහායි. ඒකත් එක හේතුවක්.කොහොම වුණත් පරිවර්තන සාහිත්‍ය සිංහල සාහිත්‍යයට අලුත් දෙයක් නෙමෙයි. අපේ පැරණි සාහිත්‍යයේ බහුතරයක් තියෙන්නේ පාලි භාෂාවෙන් හෝ සංස්කෘත භාෂාවෙන් පරිවර්තනය වූ ඒවායි. අපි කතාකරන අමා වතුර, බුත්සරණ, ජාතක කථා, රාමායනය, මේ සියල්ල පරිවර්තිත සාහිත්‍ය කෘතියි. එනිසා පරිවර්තන සාහිත්‍ය කියන්නේ අපට අමුතු දෙයක්වත් අලුත් දෙයක්වත් නෙමෙයි.සාර්ථක නිර්මාණයක් බිහි කිරීමේදී නිර්මාණකරුවෙකුට වඩා වැදගත් වන්නේ අත්දැකීම් ද නැතහොත් පරිකල්පන ශක්තියද?නිර්මාණ කටයුත්තකදී ලේඛකයකු හට අත්දැකීම් වැදගත් සාධකයක්. අත්දැකීම් තිබූ පමණින් ඔහුට උසස් නිර්මාණයක් බිහි කරන්නට ලැබෙන්නේ නැහැ. උසස් කෘතියක් නිර්මාණය කළ හැකි වන්නේ ඒ අත්දැකීම් පරිකල්පනය කරන ආකාරය අනුවයි. අපට ගොඩක් අත්දැකීම් තියෙන්න පුළුවන්. අත්දැකීම් තිබූ පළියට පරිකල්පනය කරන්නට බැහැ. පාඨක සිත් පැහැර ගැනීමට සමත් උසස් නිර්මාණයකදී අත්දැකීම් තරමටම පරිකල්පනයත් වටිනවා. පරිකල්පනයෙන් තොර කලාව බංකොලොත්.ලෝක සාහිත්‍යයේ අතිශය ජනප්‍රිය චරිතාපදාන සාහිත්‍ය කලාව හා සසඳා බලන විට මෙරට බිහිවන චරිතාපදාන සාහිත්‍ය පිළිබඳ ඔබේ අදහස කෙබඳු ද ?ලෝකයේ චරිත කතා සාහිත්‍ය කියන්නේ විශේෂ සාහිත්‍ය අංගයක්. ඒ සාහිත්‍යාංගය විවිධාකාරයෙන් ලියනවා. ස්වයං ලිඛිත චරිතාපදාන ලෙස හඳුන්වන්නේ තමන් විසින් ලියන ලද ලේඛනයයි.බටහිර ලේඛකයන් හුඟක් ස්වයං ලිඛිත චරිතාපදාන ලියා තිබෙනවා. ඒවායේ බොහෝ වෙලාවට තියෙන්නේ සත්‍යයි. ලංකාවේ ස්වයං චරිතාපදාන සාහිත්‍ය ස්වයං වාරණයෙන් යුක්තයි.වෙන අර්බුද නිසා තමන්ට ඇත්ත කියන්න බැහැ. අනෙක් කාරණය අපේ සංස්කෘතිය. නමුත් බටහිර ස්වයං චරිතාපදනාවල ඒ බොහෝ දේ තිබෙනවා. ඒ නිසා ඒ චරිතාපදානවල බොහෝ වටිනාකමක් තියෙනවා.යම් ශ්‍රේෂ්ඨ පුද්ගලයකු ගැන වෙන කෙනෙකු ලියන චරිතාපදාන තව එකක්. එතැන දී තොරතුරු ලබා ගන්නේ අධ්‍යයන හරහායි. පවුලේ අයගෙන් තොරතුරු ලබා ගන්නවා. ලංකාවේ බහුතරයක් තියෙන්නේ මෙයාකාරයේ චරිතාපදානයි.මගේ හැඟීම නම් මේ බහුතරයක් අසම්පූර්ණ බවයි. ගැඹුරින් අධ්‍යයන නොකරන නිසා අඩුපාඩු හුඟක් තියෙනවා. මෙවැනි චරිතාපදාන ශාස්ත්‍රීය අන්දමින් ලියන විට වඩාත් සාර්ථක වෙනවා.තවත් චරිතාපදාන වර්ගයක් ඒභබධ ඕඪධඨපචනඩරජචත (ප්‍රබන්ධ චරිතාපදාන) ‘කැලණි නදිය ගලා බසී’ එවැනි කතාවක්. තමන්ගේ ජීවිතය කලාත්මක ඇසින් විවරණය කර ලිවීම මෙහි අදහසයි. එවැන්නක තිබෙන්නේ ප්‍රබන්ධ ස්වරූපයක්. එහි සත්‍ය සහ මායාව අතර දෝලනය වන බවක් තියෙනවා.ඉහත චරිතාපදානවලට අමතරව යුරෝපයේ තව එක් චරිතාපදාන සාහිත්‍යාංගයක් තියෙනවා. ඒ තමයි දින සටහන්. යුරෝපීය ලේඛකයන් බොහෝ දෙනෙක් දින සටහන් ලියා තිබෙනවා.ෆ‍්‍රාන්ස් කෆ්කාගේ දිනපොත එයාගේ සාහිත්‍යයට වඩා වටිනවා. ඒවායෙත් ගැඹුරක් තියෙනවා. ලෙනාඩ් වුල්ෆ්ගේ බිරිඳ වර්ජිනිය, වුල්ෆ් ගේ දිනපොත එයාගේ ප්‍රබන්ධවලට වඩා ප්‍රබලයි. මෙම සාහිත්‍යාංගය ස්වයං ලිඛිත චරිතාපදානවලට වඩා ප්‍රබලයි. 100% ක්ම සත්‍ය තොරතුරු තියෙන්නේ.ඔබ විශාල කෘති සංඛ්‍යාවක් ලියා ඇතත් සම්මානයට බඳුන් වී ඇති අවස්ථා ඉතාම අල්පයි.මම කිසි දවසක සම්මාන බලාපොරොත්තු වෙලා නැහැ. නමුත් කිහිප විටක් ලැබිලා තියෙනවා. අනෙක සම්මාන ලැබීමට සම්මත ආකෘතියක් තියෙනවා. ලංකාවේ ඉන්නේ අධිපතිවාදී සාහිත්‍යකරුවන්.ඒ කියන්නේ තමන් ලියනදේ තමයි විශිෂ්ට. මේ පිරිස හැම තිස්සේම තමන් ලියන හැම දේම උසස් කියලා හිතන නිසා සම්මාන බලාපොරොත්තු වෙනවා. සම්මාන නොලැබුණොත් කැරලි ගහනවා.මීට අමතරව තවත් කණ්ඩායමක් ඉන්නවා. අපේ සමහර ලේඛකයෝ කල්ලි ගැහිලා ඉන්නවා. තම කල්ලියේ එක් කෙනෙක් කබල් පොතක් ලිව්වත් ඒකට සම්මාන ලැබුණම කෑ ගහන්නේ නැහැ.තම කල්ලියෙන් පිටස්තර කෙනෙකු උසස් පොතක් ලියලා සම්මාන ලැබුණොත් කෑ ගහනවා. සම්මාන දෙනකොට විශේෂ අර්බුද ඇති වෙන්නේ සතර අගතියෙන් යුක්ත අදහස් ඇති මේ පිරිස් නිසයි.ඔබ අයිති මේ කුමන කණ්ඩායමට ද ?මට කණ්ඩායමක් නැහැ. මම ස්වාධීන ලේඛකයෙක්.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>04</day>
    </date>
    <link>http://www.dinamina.lk/2010/03/04/_art.asp?fn=n1003041</link>
    <topic>‘හයිකෝප්’ අධ්‍යක්‍ෂ යළි රිමාන්ඩ්</topic>
    <author>කුමුදු හෙට්ටිආරච්චි</author>
    <content>යුද හමුදාව වෙත ව්‍යාජ ලේඛන ඉදිරිපත් කැර ප්‍රශ්නකාරී ටෙන්ඩර් හතරක් ලබාගෙන අමෙරිකා ඩොලර් 2,99,061.25 ක් වංචා කළැයි පවසන සිද්ධිය ඊයේ (03) අධිකරණයේ කැඳවූ අවස්ථාවේ කොළඹ කොටුව මහේස්ත්‍රාත් ලංකා ජයරත්න මෙනවිය ඉහත සඳහන් නියෝගයන් නිකුත් කළ අතර රහස් පොලිසිය වැඩිදුර වාර්තා මඟින් අධිකරණයට තොරතුරු වාර්තා කෙළේය.හයිකෝප් වංචාව සම්බන්ධයෙන් රක්‍ෂිත බන්ධනාගාරයේ පසුවන “හයිකෝප්” ආයතනයේ අධ්‍යක්‍ෂ වෙලින්ටන් ට්‍රෙන්ටන් ඩේ හොට් වෙනුවෙන් ඔහුගේ නීතිඥ මහත්වරුන් අධිකරණයට ඉදිරිපත් කළ ඇප අයැදුම ඊයේ (03) ප්‍රතික්ෂේප කළ කොළඹ කොටුව මහේස්ත්‍රාත් ලංකා ජයරත්න මෙනවිය සැකකරු ලබන 17 දා තෙක් තවදුරටත් රක්‍ෂිත බන්ධනාගාරයේ රඳවා තැබීමට නියෝග කළාය.සැකකරු පොදු දේපළ පනත යටතේ අධිකරණය වෙත ඉදිරිපත් කැර ඇති බව පසුවන “හයිකෝප්” ආයතනයේ අධ්‍යක්‍ෂ වෙලින්ටන් ට්‍රෙන්ටන් ඩේ හොට් වෙනුවෙන් ඔහුගේ නීතිඥ මහත්වරුන් අධිකරණයට ඉදිරිපත් කළ ඇප අයැදුම ඊයේ (03) ප්‍රතික්ෂේප කළ කොළඹ කොටුව මහේස්ත්‍රාත් ලංකා ජයරත්න මෙනවිය සැකකරු ලබන 17 දා තෙක් තවදුරටත් රක්‍ෂිත බන්ධනාගාරයේ රඳවා තැබීමට නියෝග කළාය.සැකකරු පොදු දේපළ පනත යටතේ අධිකරණය වෙත ඉදිරිපත් කැර ඇති බව ප්‍රකාශ කළ මහේස්ත්‍රාත්වරිය පරීක්ෂණවල කිසිදු ප්‍රගතියකින් තොරව රඳවා ගැනීමේ වගන්තියට පටහැනිව සැකකරුට ඇප නියම කිරීමට අධිකරණයට බලයක් නොමැති බවද ඇප දීමට තරම් වූ සුවිශේෂී කරුණු ඉදිරිපත් නොවන බවද ප්‍රකාශ කළා ය.තම සේවා දායකයා පැමිණිල්ලට අදාළ සිද්ධිමය කරුණුවල සිටින පුද්ගලයෙක් පමණක් බවත් ඔහු කිසිදු දේශපාලන කටයුත්තකට සම්බන්ධ නොවන බවත්, තම සේවා දායකයා දැනට මාස තුනක සිට රක්ෂිත බන්ධනාගාරයේ සිටින බවත් මේ වන තෙක් ඔහුගේ හා බැංකු ගිණුම, හයිකෝප් ගිණුම රහස් පොලිසිය පරීක්ෂා නොකිරීම ගැන පුදුමයට පත්වන බවත් පැවසූ සැකකාර අධ්‍යක්ෂවරයා වෙනුවෙන් පෙනී සිටි ජ්‍යෙෂ්ඨ නීතීඥ අශෝක වීරසූරිය මහතා සැකකරුට ඇප නියම කරන ලෙස ඉල්ලා සිටියේ ය.මෙය ව්‍යාපාර කටයුත්තක් සම්බන්ධව කෙරෙන පරීක්ෂණයක් බවත් එහිදී බොහෝ දේවල් සොයා ගැනීමට ඇත්තේ සැකකරුවන්ගේ ප්‍රකාශ මත බවත් මුලින් සැකකරුවන් තොරතුරු හෙළි නොකළද විමර්ශන කටයුතු සිදුකරන අතරේ සැකකරු තොරතුරු ලබාදෙන බවත් ඊයේ (03) අධිකරණයට පැවසූ රජයේ ජ්‍යෙෂ්ඨ නීතීඥ දමිත් තොටවත්ත මහතා මෙය ශීඝ්‍රයෙන් අවසන් කළ හැකි විමර්ශනයක් නොවන බවද පැවසී ය. සැකකරු රක්ෂිත බන්ධනාගාරයේ සිටින බැවින් සිද්ධිය සම්බන්ධව විමර්ශන කටයුතු හැකි ඉක්මනින් සිදු කිරීමට නීතිපතිවරයා රහස් පොලිසියට උපදෙස් ලබා දී ඇතැයි ද රජයේ ජ්‍යෙෂ්ඨ නීතීඥ දමිත් තොටවත්ත මහතා ඊයේ (03) අධිකරණයට දැන්වීය.හයිකොප් ප්‍රයිවට් ලිමිටඩ් ආයතනයේ අධ්‍යක්ෂ ‘වෙලින්ටන් ට්‍රෙන්ටන් ඩේ හොට්’ ගෙන් ‘ හයිකොප්’ ගනුදෙනුව සම්බන්ධව සාක්කි වාර්තාවක් ලබා ගැනීම සඳහා සැකකරු නාවික හමුදා මූලස්ථානයට ඉදිරිපත් කිරීමට මහේස්ත්‍රාත් වරිය ඊයේ (03) නියෝග කළාය.ඒ අනුව බන්ධනාගාරය මගින් සැකකාර අධ්‍යක්ෂවරයා ඊයේ (03) සවස 2.00ට නාවික හමුදා මූලස්ථානයට රැගෙන යන ලදී.යුද හමුදාපතිවරයා විසින් “හයිකොප්” ගනුදෙනුව සම්බන්ධව රක්ෂිත බාරයේ සිටින සැකකාර අධ්‍යක්ෂගෙන් සාක්කි වාර්තාවක් ලබා ගැනීමට අවශ්‍ය බවට බන්ධනාගාර අධිකාරිවරයා ඒ සම්බන්ධව අධිකරණයට දන්වා අධිකරණයෙන් උපදෙස් පතා තිබුණි.දැනට රක්ෂිත බන්ධනාගාරයේ සිටින සැකකරු වෙනත් විමර්ශන කාර්යයක් සඳහා අවශ්‍යනම් ඒ සඳහා නීත්‍යානුකූල ඉල්ලීමක් කැර ඇත්නම් බන්ධනාගාර රෙගුලාසිවලට අනුකූ®ලව සැකකරු එම විමර්ශන සඳහා ඉදිරිපත් කිරීම සම්බන්ධයෙන් මෙම නඩුවේදී විරෝධතාවක් නොමැති බවද මහේස්ත්‍රාත්වරිය බන්ධනාගාර අධිකාරිවරයාට දැන්වූවාය.“හයිකොප්” ආයතනයේ බැංකු ගිණුම පවත්වාගෙන යන හැටන් නැෂනල් බැංකු ග්‍රීන්පාර්ත් ශාඛාවේ හා, සැකකාර අධ්‍යක්ෂ වෙලින්ටන් ට්‍රෙන්ටන් ගේ නුගේගොඩ ලංකා බැංකු ශාඛාවේ පවත්වන්න යන ගිණුම් සම්බන්ධව වැඩිදුරටත් පරීක්ෂණ පවත්වන බව රහස් පොලිසිය ඊයේ (03) අධිකරණයට දැන්වීය.තවද එම ගිණුම්වලට මුදල් ලැබීම සහ විදේශවලින් ලැබී ඇති මුදල් පිළිබඳව විස්තර ලබාගත යුතු බවද රහස් පොලිසිය අධිකරණයට දැන්වීය.ජාත්‍යන්තර පොලිසිය වොෂින්ටන් මගින් අමෙරිකාවේ” හයිකොප් ඉන්ටර් නැෂනල් ඉන්කෝපරේෂන්” ආයතනයේ හා බෑන්ක් ඔෆ් ඇමෙරිකා හි “බ්‍රිටිෂ් බෝර්නියෝ ඩිෆෙන්ස්” නමින් පවත්වාගෙන යන ගිණුම් සම්බන්ධව විස්තර ලබා ගැනීමට ඇති බවද රහස් පොලිසිය මහේස්ත්‍රාත්වරියට දන්වා සිටියේය.ලංකා බැංකු මූලස්ථානයෙන් අමෙරිකාවේ “බෑන්ක් ඔෆ් ඇමෙරිකා” බැංකුවේ “බ්‍රිටිෂ් බෝර්නියේ ඩිෆෙන්ස්” නමින් පවත්වාගෙන යන ගිණුමට මුදල් බැරවීම සම්බන්ධයෙන් ද පරීක්ෂණ පැවැත්විය යුතු බවද රහස් පොලිසිය පැවසීය.ඒ අනුව රහස් පොලිසිය සිදුකරන විමර්ශන සඳහා අවශ්‍ය දත්ත හා විස්තර වහා රහස් පොලිසිය වෙත ලබා දෙන ලෙසට මහේස්ත්‍රාත්වරිය හැටන් නැෂනල් ග්‍රීන්පාර්ත් හි ද, ලංකා බැංකු මූලස්ථානයේ හා ලංකාබැංකු නුගේගොඩ ශාඛාවේ කළමනාකරුවනට ඊයේ (03) විශේෂ නියෝගයක් නිකුත් කළාය.මෙම ගිණුම් විස්තර රහස් පොලිසියට ලබාදෙන ලෙසට මීට පෙරද මහේස්ත්‍රාත්වරිය ඉහත බැංකු කළමනාකරුවනට රහස් පොලිසියේ ඉල්ලීම මත නියෝග නිකුත් කැර තිබුණි.සැකකාර ධනුන තිලකරත්න හා දැනට රක්ෂිත බන්ධනාගාරයේ පසුවන “වෙලින්ටන් ට්‍රෙන්ටන්” යන අය විසින් පවත්වාගෙන ගිය සබඳතා එනම් ලංකාවේ “හයිකෝප් ප්‍රයිවට් ලිමිටඩ්” හා අමෙරිකාවේ “හයිකොප් ඉන්ටර්නැෂනල්” ආයතනය අතර සබඳතා පිළිබඳ වැඩිදුරටත් පරීක්ෂණ සිදුකරන බව රහස් පොලිසිය ඊයේ (03) මහේස්ත්‍රාත්වරියට පැවසීය.සැකකාර ධනුන තිලකරත්න හා සැකකාර අධ්‍යක්ෂ වෙලින්ටන් ට්‍රෙන්ටන් ඩෙ හොට්” අතර ඊ මේල් මගින් සිදුවූ සබඳතා පිළිබඳව පරීක්ෂණ පවත්වන බවත් සැකකාර අධ්‍යක්ෂකවරයා බාරයේ තිබී අත්අඩංගුවට ගත් පරිගණකවල දත්ත පිළිබඳ පරීක්ෂණ පවත්වා ඒ සම්බන්ධව වාර්තාවක් කොළඹ විශ්වවිද්‍යාලයේ පරිගණක අංශයෙන් ලබාගත යුතුව ඇති බවත් රහස් පොලිසිය වැඩිදුරටත් මහේස්ත්‍රාත්වරියට දන්වා සිටියේය.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>04</day>
    </date>
    <link>http://www.dinamina.lk/2010/03/04/_art.asp?fn=n1003042</link>
    <topic>දේශපාලන පළිගැනීම් එපා</topic>
    <author>ධනුෂ්ක ගොඩකුඹුර සහ නුවන් කොඩිකාර</author>
    <content>කිසිදු දේශපාලන පළිගැනීමක නිරත නොවන්නැයි ජනාධිපති මහින්ද රාජපක්‍ෂ මහතා දැඩි ලෙස උපදෙස් දී තිබේ.එසේ දේශපාලන පළිගැනීමක් සිදුව ඇත්නම් ඒ පිළිබඳ සොයා බලා සහනයක් ලබාදීමට පියවර ගන්නා ලෙසත් ජනාධිපතිවරයා උපදෙස් දී තිබෙන බව ශ්‍රී ලංකා නිදහස් පක්ෂ මහ ලේකම් ඇමැති මෛත්‍රීපාල සිරිසේන මහතා පැවැසීය.එක්සත් ජනතා නිදහස් සන්ධානය එවැනි පළිගැනීම් කිසිසේත් අනුමත නොකරන බවද ඇමැතිවරයා, කොළඹ ඊයේ (03) පැවැති මාධ්‍ය හමුවකදී පැවැසීය.දේශපාලන පළිගැනීමේ සම්ප්‍රදාය  වහා වෙනස් කළ යුතු යැයි අවධාරණය කළ ඇමැතිවරයා තමන්ගේ අමාත්‍යාංශයේ සිදුවූ එවැනි සිද්ධීන් වහා නිවැරදි කොට සහන දීමට තමා කටයුතු කළ බවත් කීවේය.එක්සත් ජාතික පක්‍ෂය නම් ඉතිහාසය පුරා එවැනි පළිගැනීම්වල නිරත වූ බව පෙන්වා දුන් ඇමැතිවරයා 1977, 2001 එජාප ආණ්ඩුවලින් කළ පළිගැනීම් ජනතාවට තවම මතක යැයිද පැවැසීය.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>04</day>
    </date>
    <link>http://www.dinamina.lk/2010/03/04/_art.asp?fn=n1003043</link>
    <topic>ජනතාවගේ යහපතට හේතුවන ව්‍යවස්ථා වෙනසකට 2/3 බලයක් අවශ්‍ය වෙනවා</topic>
    <author>දයා පෙරේරා සහ නිරූෂි විමලවීර</author>
    <content>ආණ්ඩුක්‍රම ව්‍යවස්ථාව වෙනසක් සිදුකර, සේවක අරගල නොමැති, ජනතාවට සෙත සළසන ආයතන දියුණු කළ හැකි ක්‍රමවේදයක් ඇති කිරීම සඳහා මේ මහා මැතිවරණයේ දී එක්සත් ජනතා නිදහස් සන්ධානයට තුනෙන් දෙකක බලයක් ඉල්ලා සිටින බව ජනමාධ්‍ය ඇමැති ලක්ෂ්මන් යාපා අබේවර්ධන මහතා පැවැසීය.ඇමැතිවරයා එසේ පැවැසුවේ ලේක්හවුස් ආයතනයේ ජාතික සේවක සංගමයේ ක්‍රියාකාරීන් පිරිසක් ඊයේ (03) පෙරවරුවේ එම ආයතනයේම ශ්‍රී ලංකා නිදහස් සේවක සංගමයේ සාමාජිකත්වය ලබා ගැනීම අවස්ථාවට සහභාගි වෙමිනි.ජාතික සේවක සංගමයේ ක්‍රියාකාරිකයෝ 125 ක් මේ අවස්ථාවේ ශ්‍රී ලංකා නිදහස් සේවක සංගමයේ සාමාජිකත්වය ලබා ගත්හ.එහිදී ඇමැතිවරයා මෙසේද පැවැසීය.මෙරට වෘත්තිය සමිති ව්‍යාපාරය වාමාංශික පක්ෂවලින් ආරම්භ වුණා. 1951 බණ්ඩාරනායක මැතිතුමා ශ්‍රී.ල.නි.පය බිහි කළා. එතුමා ඒ වනවිට එ.ජා.ප.යේ තුන්වැනි ස්ථානයේ සිටියා.රටේ පැවැති හිස් තැනක් පිරවීම සඳහා එතුමා තීරණය කළා එ.ජා.පයට හා වාමාංශික ව්‍යාපාරයට යා නොහැකි මධ්‍යස්ථ පිරිසට එක්විය හැකි තැනක් තිබිය යුතු බව සිතා එතුමා කටයුතු කළා. පංච මහා බලවේගය ඒකරාශි කරමින් ආරම්භ වූ ශ්‍රී.ල.නි.පය විශාල සේවයක් රටට ඉටුකළා.මේ රටේ පැවැති බැරෑරුම්ම ප්‍රශ්නයට ජේ. ආර්. ජයවර්ධන, ප්‍රේමදාස, ඩී. බී. විජේතුංග, චන්ද්‍රිකා බණ්ඩාරනායක කුමාරතුංග ජනාධිපතිවරුන්ට විසඳුමක් ලබා ගන්න බැරිවුණා. රනිල් විධායකය හා ව්‍යවස්ථාදායකය ඉක්මවා ගොස් ප්‍රභාකරන් සමඟ ගිවිසුමක් ඇතිකර ගත්තා. විසඳුමක් ලබාගත නොහැකි වුණා. පාර්ලිමේන්තුවේ එක් ආසනයක් හෝ නොමැති රජයක් තිබියදී විධායක ජනාධිපති ධුරයට මහින්ද රාජපක්ෂ මැතිතුමා පත්වුණා.එදා එතුමාට සහාය දැක්වීමට අප තීරණය නොකළානම් රට අද තිබෙන තත්ත්වෙ නැහැ. එසේනම් තවමත් ප්‍රභාකරන් ජීවතුන් අතර. වර්තමාන එ.ජා.පයේ ක්‍රියාදාමය එම පක්ෂයේ පෙරසිටි නායකයන්ගේ ක්‍රියාදාමයන් වෙනස් වුණා. 1971 කැරැල්ලේ දී ජේ. ආර්. ජයවර්ධන මහතා ජවිපෙ කැරැල්ල මැඩලන්න බණ්ඩාරනායක මැතිණියට සම්පූර්ණ සහාය දුන්නා. පසුගිය කාලයේ එජාප නායකයන් එවැනි සහායක් දුන්නේ නැහැ. එජාප නායකයාගේ එවැනි දෙයක් අපි දැක්කේ නැහැ. රටට ආදරය ඇති නායකයෝ ජාතිය වෙනුවෙන් තීරණ ගත්තා.2005 ජනාධිපතිවරණය අවසන් වූ පසු ඊට ඉහත මැතිවරණවලින් අනතුරුව සිදුවූ ඛේදවාචක අප දුටුවේ නැහැ. මේ ජනාධිපතිවරණයෙන් පසු පුංචි සිදුවීමක් හෝ වුණේ නැහැ. ජනාධිපතිතුමා ඒ ආදර්ශය ලබා දුන්නා. බැරිවීමකින් හෝ ෆොන්සේකාට ජයග්‍රහණය ලැබුණානම් මේ රට මහා ව්‍යසනයකට පත්වෙනවා. වාසනාවකට ඒ වෙනස සිදුවුණේ නැහැ.ජනාධිපතිතුමා තවත් අවුරුදු 6 මාස අටක් මේ රටේ නායකයායි. එතුමා නොවැම්බර් වනතුරු 2005 ජනාධිපතිවරණ ප්‍රතිඵල අනුව සිටිනවා. 2010 ඡන්දයෙන් ජනාධිපතිතුමා නොවැම්බර් සිට තව අවුරුදු හයක් ඉදිරියට ඉන්නවා. 1994 න් පසු ස්ථාවර පාර්ලිමේන්තුවක් ලැබෙන්නෙ මෙවර මැතිවරණයෙන්. එදා තිබුණේ වැඩි ආසනයක් පමණයි. ජනාධිපතිතුමාට ස්ථාවර පාර්ලිමේන්තුවක් නොතිබුණත් විවිධ මත තිබෙන මන්ත්‍රීවරුන් සම්බන්ධ කර ගන්න හැකිවුණා.ජනාධිපතිතුමාට ස්ථාවර පාර්ලිමේන්තුවක් අවශ්‍යයි. බලය මාරුවීමත් සමඟ වෘත්තිය සමිති මාරුවෙනවා. මෙය බලයත් සමඟ සිදුවන මාරුවීමකට වඩා හැඟීමෙන් සිදුවන මාරුවීමක්. රටේ බැරෑරුම් ඕනෑම ප්‍රශ්නයක් ඕනෑම වෘත්තිය සමිතියක කෙනකු සමඟ වාඩිවී සිනාසෙමින් කතා කරන්න ජනාධිපතිතුමාට පුළුවන් වුණා. රටට ආදරය ඇති හා ආදරය නැති කොටසක් පමණක් සිටින බව එතුමා පැවැසුවේ ඒ නිසයි.ජනාධිපතිතුමාගේ ඍජුබව, උදාරබව නිසා බටහිර රටවලට එතුමා පාලනය කළ නොහැකි හිතුවක්කාර නායකයෙක් බවට පත්වුණා. ඒ නිසා ඔවුන් සරත් ෆොන්සේකා ජනාධිපතිවරණ සටනට දැම්මා. වැරැදිලාවත් ෆොන්සේකා ජනාධිපති වුණානම්, මොකද වෙන්නෙ. අද ජ.වි.පෙ. හා එ.ජා.පයට කුසලානයට එකතුවෙන්නැයි එහි සිට කියනවා. බලයට ආවා නම්, ඡන්දය දුන් අයට සති දෙකක් තුළ කණගාටුවිය හැකි මහා ව්‍යසනයකට රට පත්වෙනවා. එහෙත් ජනතාව වැඩි ඡන්ද දහඅට ලක්ෂයක් ලබාදී නිවැරැදි දේ සිදුකළා.අද අපි තුනෙන් දෙකක බලයක් ඉල්ලන්නෙ ඇයි? සුනාමිය අවසන් වුණා වගේ යුද්ධය අවසන් වුණාමත් නියම ප්‍රයෝජනය නොගෙන ඉන්න බැහැ. ඒ සඳහා තුනෙන් දෙකක බලයක් ලබාදී නියම ප්‍රයෝජනය ගත යුතුයි. ව්‍යවස්ථා වෙනසක් කර ජනතාවට සෙත සැලසෙන සේවක අරගල නැති ආයතන දියුණු කළ හැකි ක්‍රමවේදයක් ගෙනඒමට ආයතන දියුණු කළ යුතුයි. ලේක්හවුස් ආයතනය රටේ ඉතාම වැදගත් ආයතනයක්.ලේක්හවුස් සභාපතිතුමා ඕනෑම අභියෝගයක් හමුවේ නොසැලී ක්‍රියා කළ අයෙක්. තවත් අවුරුදු හයක් එතුමාට මෙහි සභාපති වශයෙන් කටයුතු කළ හැකියි. ජනාධිපතිතුමා, ජනමාධ්‍ය ඇමතිතුමායි. මෙය ජනාධිපතිතුමා යටතේ පවතින ආයතනයක් නිසා ප්‍රශ්න සිදුවෙන්න බැහැ. තිබෙන සියලු ප්‍රශ්න සාකච්ඡා කර විසඳා ගනිමු. ඩී. ආර්. විජේවර්ධන පාලන කාලයේ පැවැති තත්ත්වයට ඉදිරි අවුරුදු හයේ දී ලේක්හවුස් ආයතනය ගෙනයායුතුයි. ඒ සඳහා සියලුදෙනාගේම සහාය දෙන්නැයි ඉල්ලනවා.සීමාසහිත එක්සත් ප්‍රවෘත්ති පත්‍ර සමාගමේ අධ්‍යක්ෂිකා කමලා රණතුංග මහත්මිය:-යුගයේ අවශ්‍යතාව අවබෝධ කරගෙන ජනාධිපතිතුමාගේ ජයග්‍රහණයට දායකත්වය දුන් ආකාරයට රට දිනවීමේ ගමනට එක්වීම සතුටට කරුණක්. මේ වනවිට රටේ හැම තැනකින්ම බුලත් හුරුළු අරගෙන ජනාධිපතිතුමාගේ ගමනට වැඩකරන ජනතාව එක්වෙමින් සිටිනවා. එසේ වැඩ කරන ජනතාව ජනාධිපතිතුමාට සහාය දීම විශාල ශක්තියක්.අපේ පළිගැනීම් නැහැ. මේ එසවූ පියවර එකාමෙන් ඉදිරියට ගෙන යමු, රට ගොඩනඟා ආයතනය දියුණු කරන්න කළ හැකි සියලුම දේ අපි කරමු.ශශ්‍රී ලංකා නිදහස් සේවක සංගමයේ රාජ්‍ය ව්‍යාපාර හා පෞද්ගලික ආයතන පිළිබඳ ලේකම් රංජිත් හෙට්ටිආරච්චි මහතා:-මහින්ද චින්තන වැඩපිළිවෙලේ ප්‍රතිඵල ලෙස තිස් වසරක් පුරා විසඳන්න බැරිව තිබූ යුද්ධය නිම කිරීමට හැකිවුණා. අපේ රටේ තිබෙන යුද්ධය සංවර්ධන යුද්ධයයි. එම යුද්ධයද සාර්ථකව විසඳාගත හැකි බව මගේ අදහසයි. ඒ සඳහා වැඩ කරන ජනතාවට මූලිකත්වය දිය යුතුයි. අද ශ්‍රී ලංකා නිදහස් පක්ෂ සංගමයට ජාතික සේවක සංගමයේ වැඩ කරන ජනතාව ඒකාබද්ධ වුණා. ඒ අනුව සංවර්ධන යුද්ධයට මුහුණදීමට ඔවුන් ඒකාබද්ධ වුණා.ලේක්හවුස් ආයතනයේ ශ්‍රී ලංකා නිදහස් සේවක සංගමයේ සභාපති ඩී. එම්. පී. ඒ. දසනායක මහතා:-එජාප කණ්ඩායමක් ‘මහින්ද චින්තනය’ පිළිගෙන එහි ඉදිරි දැක්මට සහාය දීමට එක්වීම පිළිබඳ බෙහෙවින් සතුටුවෙනවා. අද නිල වශයෙන් මේ කණ්ඩායම එක්වුවද මීට පෙර සිට ජනාධිපතිතුමා දිනවීමට අප හා එකට අත්වැල් බැඳගෙන ක්‍රියා කළා. ඉදිරියේදී ශක්තිමත් පාර්ලිමේන්තුවක් ගොඩනැගීමට අප හා එක්වන ලෙස සියලුදෙනාගෙන් ඉල්ලා සිටිනවා. රට දියුණු කිරීමටත් ආයතනය දියුණු කිරීමටත් මෙය හොඳ අවස්ථාවක් කර ගනිමු.ජාතික සේවක සංගමයේ හිටපු ප්‍රධාන ලේකම් සුනිල් සෙන්දනායක මහතා:-තීරණාත්මක වෙනසක් වූ 2005 ජනපතිවරණයෙන් පසු රටට වැඩදායක ගමන් මගට එක්වීමට අප තීරණය කළා. මීට අවුරුදු තුනකට පමණ පෙර සිට අප ජනාධිපතිතුමාගේ දර්ශනය පිළිගෙන, ජාතික සේවක සංගමයේ එතුමාට සහාය දක්වන කණ්ඩායමක් ලෙස ත්‍රිකුණාමලය අනුරාධපුර වැනි ඈත දුෂ්කර ප්‍රදේශවල ජනපතිතුමා හා පළාත් සභා ජයග්‍රහණ වෙනුවෙන් කැපවුණා. ජාතික සේවක සංගමයේ සාමාජිකත්වයෙන් තුනෙන් දෙකක පිරිසක් ශ්‍රී.ල.නි.ප. සේවක සංගමයට බැඳීමට පෙළගැසී සිටිනවා. අපේ තීරණය නිවැරැදි බව එයින්ම පෙනීයනවා. ඉතිරි වී සිටින ජාතික සේවක සංගමයේ කිහිපදෙනාටත් අප සමඟ එක්වන්නැයි ආරාධනා කරනවා.ලේක්හවුස් ශ්‍රී ලංකා නිදහස් සේවක සංගමයේ ලේකම් ධම්මික ගුණසිංහ මහතා ස්තුති කතාව කෙළේය.ලේක්හවුස් ආයතනයේ සභාපති බන්දුල පද්මකුමාර, කර්තෘ මණ්ඩල අධ්‍යක්ෂ නිහාල් රත්නායක, සාමාන්‍යාධිකාරී අභය අමරදාස මහත්වරුද, සමාගමේ ලේකම් කුමුදු ගුණවර්ධන මහත්මිය හා කර්තෘ මණ්ඩල ප්‍රධාන පරිපාලන නිලධාරී රෝහණ ආර්යරත්න මහතා ඇතුළු කාර්ය මණ්ඩලයේ පිරිසක් ද මේ අවස්ථාවට එක්වූහ.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>04</day>
    </date>
    <link>http://www.dinamina.lk/2010/03/04/_art.asp?fn=n1003044</link>
    <topic>හිටපු අගවිනිසුරු කළ විග්‍රහයදේශපාලන කතාවක් පමණයි</topic>
    <author/>
    <content>ජෙනරාල් සරත් ෆොන්සේකා අත්අඩංගුවට ගැනීම වැරැදි බවට හිටපු අගවිනිසුරු සරත් එන්. සිල්වා කැර ඇති විග්‍රහය හුදු දේශපාලන කතාවක් පමණක් බව නීති විශාරදයෝ පවසති.මෙරට බලපවත්වන 1949 හමුදා පනත හා ආරක්‍ෂක මාණ්ඩලික ප්‍රධානී පනත අනුව හමුදා සේවයෙන් විශ්‍රාම ගොස් මාස හයක් ගතවන තෙක් හමුදාවේ සිටි පුද්ගලයකු හමුදා නීතියට යටත් බව දන්නා හිටපු අගවිනිසුරුවරයා ඒ පිළිබඳ කිසිදු ප්‍රකාශයක් කැර නැති බව ද ඔවුහු පවසති.සරත් ෆොන්සේකා මහතාගේ බිරිය හා ජනතා විමුක්ති පෙරමුණු ආධාරකරුවන් ඉදිරියේ ඉකුත් දා සරත් එන්. සිල්වා මහතා මේ ප්‍රකාශය කැර තිබිණි. හිටපු ජෙනරාල්වරයා වෙනුවෙන් ඡන්ද ව්‍යාපාරයේ නියැලුණු සිල්වා මහතා කැර ඇති මේ ප්‍රකාශය කිසිසේත්ම නීති විග්‍රහයක් ලෙස පිළිගත නොහැකි වන අතර එය හුදු දේශපාලන කතාවක් පමණක් බව ද, යුද හමුදා නීතියට අනුව ජෙනරාල්වරයා අත්අඩංගුවට ගැනීම වැරදි බවට ඔහු කැර ඇති ප්‍රකාශය ඔහුගේ මිත්‍ර ෆොන්සේකා වෙනුවෙන් කළ දේශපාලන කතාවක් පමණක් බව ද ඔවුහු පෙන්වා දෙති.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>04</day>
    </date>
    <link>http://www.dinamina.lk/2010/03/04/_art.asp?fn=n1003045</link>
    <topic>ෆොන්සේකා යුද්ධාධිකරණයටඉදිරිපත් කිරීමට සූදානම්</topic>
    <author>විජයානි එදිරිසිංහ</author>
    <content>හිටපු ආරක්ෂක මාණ්ඩලික ප්‍රධානි ජෙනරාල් සරත් ෆොන්සේකා මහතා යුද්ධාධිකරණය වෙත ඉදිරිපත් කිරීමට අවශ්‍ය සියලු කටයුතු සූදානම් බව හමුදා මාධ්‍ය ප්‍රකාශක මේජර් ජෙනරාල්් ප්‍රසාද් සමරසිංහ මහතා පැවැසීය. ජෙනරාල් ෆොන්සේකාට එරෙහිව නැගී ඇති චෝදනාවලට අදාළව 25 දෙනෙකුගෙන් පමණ සාක්කි ලබාගෙන තිබේ. එම සාක්කි අදාළ නීති අංශවල විමර්ශනයට ලක්වෙමින් පවතී.යුද හමුදාපතිවරයා විසින් නම්කර ඇති විනිසුරුවරුන් තිදෙනෙක් යටතේ යුද්ධාධිකරණ නඩුව විභාග කිරීමට නියමිතය. මේ වනවිටත් එම විනිසුරුමඬුල්ල නම්කර ඇති අතර ජෙනරාල් ෆොන්සේකා මහතා යුද හමුදාපතිවරයා වශයෙන් කටයුතු කරන සමයේ සිදුකළැයි කියන වැරැදි කිහිපයක් සම්බන්ධව චෝදනා ගොනුවී තිබේ.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>04</day>
    </date>
    <link>http://www.dinamina.lk/2010/03/04/_art.asp?fn=n1003046</link>
    <topic>මුහුදු කොල්ලකරුවන් පැහැරගත් නැවේ ශ්‍රී ලාංකිකයන් 13ක් ඉඳලා</topic>
    <author/>
    <content>සෝමාලියානු මුහුදු සීමාවේදී සෞදි අරාබි නෞකාවක් මුහුදු කොල්ලකරුවන් පිරිසක් විසින් ඊයේ (03) පැහැරගෙන ඇති අතර එහි ශ්‍රී ලාංකිකයන් 13 දෙනකු සිටි බව වාර්තාවේ.ගී‍්‍රක කපිතාන්වරයකු යටතේ සෝමාලියානු මුහුදු සීමාවේ ගමන් කරමින් තිබූ මේ නැවෙහි කාර්ය මණ්ඩල සාමාජිකයන් ලෙස මෙම ශ්‍රී ලාංකිකයන් කටයුතු කර ඇත. ජපානයේ සිට ජෙඩා නුවර බලා ගමන් කරමින් තිබූ මේ නෞකාව අපි‍්‍රකානු සහන සේවා කටයුතුවල නියුතුව තිබූවක් බව ප්‍රංශ පුවත් සේවය වාර්තා කරයි.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>04</day>
    </date>
    <link>http://www.dinamina.lk/2010/03/04/_art.asp?fn=n1003047</link>
    <topic>හිටපු අගවිනිසුරුතුමා කළප්‍රකාශය වගකීමෙන් තොරයි</topic>
    <author>ස්වර්ණා විජේකෝන්</author>
    <content>විශ්‍රාමික ජෙනරල් සරත් ෆොන්සේකා අත්අඩංගුවට ගැනීම සම්බන්ධයෙන් හිටපු අගවිනිසුරු සරත් එන්. ද සිල්වා මහතා සිදුකර ඇති ප්‍රකාශය පිළිබඳව තමන් කනගාටු වන බව ජනමාධ්‍ය ඇමැති ලක්ෂ්මන් යාපා අබේවර්ධන මහතා පවසයි. නඩු නිමිත්තක් ලෙස පවතින කරුණක් සම්බන්ධයෙන් අදහස් දැක්වීමේදී හිටපු අගවිනිසුරුවරයා ලෙස සරත් එන්. ද සිල්වා මහතා වගකීමෙන් කටයුතු කළයුතු බවත් ඇමැතිවරයා සඳහන් කෙළේය. ඇමැතිවරයා මේ බව ප්‍රකාශ කෙළේ ජනමාධ්‍ය අමාත්‍යාංශයේදී ඊයේ (03) පැවැති මාධ්‍ය සාකච්ඡාවකට සහභාගි වෙමිනි.සරත් ෆොන්සේකා මහතා අත්අඩංගුවට ගෙන ඇත්තේ හමුදා පනත යටතේ වන අතර ඒ මහතා සම්බන්ධයෙන් නඩු නිමිත්තක් පවතින බැවින් අප්‍රේල් 26 දක්වා නැවත රඳවා තබන ලෙස ශ්‍රේෂ්ඨාධිකරණය නියෝග කර ඇති බවත් ඇමැතිවරයා සඳහන් කෙළේය.එමෙන්ම සරත් ෆොන්සේකා මහතාට චෝදනා ගණනාවක් එල්ල වී ඇති අතර ඒ මහතා සම්බන්ධයෙන් කටයුතු කරන්නේ ශ්‍රී ලංකා හමුදා පනතට අනුව බවත් ඇමැතිවරයා සඳහන් කෙළේය.විශේ්ෂයෙන්ම සරත් ෆොන්සේකා මහතා සම්බන්ධයෙන් තීන්දු තීරණ ගැනීමට රජය මැදිහත් වී නොමැති අතර අදාළ ඒ ඒ ආයතන ඒ වෙනුවෙන් කටයුතු කරන බවත් ඇමැතිවරයා සඳහන් කෙළේය.එමෙන්ම ෆොන්සේකා මහතාට සියලු පහසුකම් ලබාදීමට රජය කටයුතු කර ඇති අතර රජය එලෙස සිදුකර ඇත්තේ ශ්‍රේෂ්ඨාධිකරණයේ ඉල්ලීම මත නොව මානුෂිකව සිතා බලා පමණක් බවත් ඇමැතිවරයා පැවැසීය. සරත් ෆොන්සේකා මහතාගේ කිසිඳු මානව හිමිකමක් අහෝසි කිරීමට රජය කටයුතු කර නොමැති අතර ෆොන්සේකා මහතාට එල්ල වී ඇති චෝදනාවලින් ඒ මහතා නිදොස් වුවහොත් ඉදිරියේදී නිදහස් වනු ඇති බවත් ඇමැතිවරයා සඳහන් කෙළේය.ජනාධිපතිවරණ ඉතිහාසය තුළ කිසිදු ජනාධිපතිවරණ අපේක්ෂකයෙක් ප්‍රතිඵලවලට සවන්දීමට හෝටල් කාමරවලට නොගිය අතර එබැවින් ෆොන්සේකා මහතාගේ අරමුණ හොඳින් පැහැදිලි බවත් ඇමැතිවරයා සඳහන් කෙළේය.ෆොන්සේකා මහතාගේ මැතිවරණ ව්‍යාපාරය වෙනුවෙන් යොදවා සිටි කළමනාකාර ලේකම්වරයා වන සේනක හරිපි‍්‍රය අර්නෝලිස් මහතා අපරාධකරුවෙක් බවද ඇමැතිවරයා කීය. ෆොන්සේකා මහතාගේ පෞද්ගලික ලේකම්, මැතිවරණ ව්‍යාපාර කළමනාකරු, රහස්‍ය ලේකම් ආදි තනතුරු රැසක් දරා ඇති මේ පුද්ගලයා දැනට අත්අඩංගුවේ පසුවන බවත් ඇමැතිවරයා වැඩිදුරටත් පැවැසීය.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>04</day>
    </date>
    <link>http://www.dinamina.lk/2010/03/04/_art.asp?fn=n1003048</link>
    <topic>මුදලුත් නැත-පොලියත් නැතරාජ්‍ය මාධ්‍ය පළි ද නැත</topic>
    <author>- ගවේෂක</author>
    <content>උද්ඝෝෂණ, විරෝධතා, පිකටිං ආදියට බොහෝවිට තෝරා ගන්නේ කොටුව දුම්රිය පොල ඉදිරිපස සහ ලිප්ටන් වට රවුමයි. එහෙත් වැඩි පොලියක් ලබා පොහොසතුන් වීමේ ක්‍රමයක් සොයා ගෙන කාටත් හොරා පෞද්ගලික බැංකුවල මුදල් තැන්පත් කළ තිස්දෙනෙක් පමණ ඊයේ දහවල් විරෝධතාවකට ලේක්හවුස් ආයතනය ඉදිරිපිට රැස්ව සිටියහ.රාජ්‍ය මාධ්‍යවලට නොව තමන්ගේ ළඟම ඥාතියාටත් නොදන්වා හොර රහසේම ලක්ෂ ගණන් මුදල් පෞද්ගලික බැංකුවල තැන්පත් කළ මේ පිරිස දැන් ලේක්හවුස් ආයතනයට දොස් පවරන්නේ ඇයිදැයි අපේ වාර්තාකරුවෝ විමසිලිමත් වූහ.ඒ එනුව විරෝධතාවේ යෙදුණ අයගෙන් ඒ ගැන ඔවුහු විමසූහ.“අපි මුදල් තැන්පත් කළා තමයි. වැඩි පොලියක් ගන්න අවශ්‍ය හින්දා සෙලින්කෝ ආයතනයේ මුදල් තැන්පත්් කළ බවත් ඇත්තයි. තණ්හාවට නෙමෙයි. ජනාධිපතිතුමා අපට මුදල් ලබා දෙන්න කටයුතු කරන බවත් අපි දන්නවා. ඒකයි අපේ විරෝධය” විරෝධතා දැක්වූවෝ කීහ. “ඉතින් ලේක්හවුසියට දොස් කියන්නේ ඇයි” අපේ වාර්තාකරුවෝ ඇසූහ.“බැංකුකාරයෝ ආරක්ෂා කරන්න රාජ්‍ය මාධ්‍ය කටයුතු කළ නිසයි” ඔවුහු කීහ. මහ බැංකු අධිපති අජිත් නිවාඩ් කබ්රාල් මහතාටද විරෝධතා දැක්වූවෝ දොස් කීහ.“ලක්ෂයේ කැරට් අපට එපා. අපට ඕනෑ ලක්ෂ පහේ කැරට්” යයිද කීහ. මේ පිරිස සල්ලි තැන්පත් කරද්දී සටන් පාඨ කීවේ නැත.රාජ්‍ය මාධ්‍ය දැනුවත් කළේ නැත. ඉතා දුකසේ සොයා ගත් මුදල් ලක්ෂ ගණනින් සක්තිවිත්තලාට දුන්නේ වැඩිම පොලිය ලබන්නටය. ඒත් මුදලත් නැත. පොලියත් නැත. රාජ්‍ය මාධ්‍ය පළිත් නැත.විශේෂයෙන් ලේක්හවුස් පත්‍ර කළේ මේ සම්බන්ධ නඩු සම්බන්ද වාර්තා එහි පළ කිරීම පමණි. කිසිවකු රැක්කේද නැත. සල්ලි තැන්පත් කළ අයට එරෙහි වූවේද නැත.සියලුම මුදල් දෙන්නට පොරොන්දු වූ සරත් ෆොන්සේකා පරාජයට පත්වීම ඊයේ ලේක්හවුස් ඉදිරිපිටට රැස්වූ විරෝධතා දැක්වූ අයට ඔරොත්තු දුන්නේ නැතිවා විය හැකිය. ෆොන්සේකාගේ බෑනා ධනුනගේ අම්මා තැන්පත් කළ මුදලවත් තැන්පත්කරුවන්ට සෑහෙන්නේ නැත.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>04</day>
    </date>
    <link>http://www.dinamina.lk/2010/03/04/_art.asp?fn=n1003049</link>
    <topic>කොටි සාමාජිකයකුට එරෙහි නඩු දෙකමැයි 24දා සිට විභාගයට ගැනේ</topic>
    <author>රන්ජිත් පද්මසිරි</author>
    <content>කෘෂිකර්ම හා ගොවිකම් සංවර්ධන ඇමැති මෛත්‍රීපාල සිරිසේන මහතා ඝාතනය කිරීමට සූදානම් වීම හා ඒ සඳහා කුමන්ත්‍රණය කිරීම සම්බන්ධයෙන් එල්.ටී.ටී.ඊ. සංවිධානයේ සාමාජිකයකුට එරෙහිව පවරා ඇති නඩු දෙකක් ලබන මැයි මස 24 වන දින සිට විභාගයට ගැනීමට පොළොන්නරුව මහාධිකරණ විනිසුරු අමේන්ද්‍ර සෙනෙවිරත්න මහතා නියම කෙළේය.මේ නඩු දෙකෙන් අධිචෝදනා ලැබ සිටින්නේ යාපනයේ අච්චුවේලි හි පදිංචිකරුවකු වන සිවරාජා ජෙනීවන් හෙවත් මොහොම්මදු සුල්තාන් කාදර් මොහිදීන් නමැති විත්තිකරු ය. මොහුට එරෙහිව ත්‍රස්තවාදය වැළැක්වීමේ පනත යටතේ මේ නඩු නීතිපතිවරයා පවරා ඇත.පසුගියදා මේ නඩු දෙක විභාගයට ගැනීම සඳහා පොළොන්නරුව මහාධිකරණය හමුවේ අඬ ගැසිනි. එහිදී දැනට රිමාන්ඩ් භාරයේ සිටින විත්තිකරු අධිකරණය වෙත ඉදිරිපත් කළ අතර ඔහු වෙනුවෙන් නීතිඥ ටී. ජෙයකුමාර් මහතා පෙනී සිටියේය.එල්.ටී.ටී.ඊ. සංවිධානයේ සාමාජිකයකු වන මේ විත්තිකරු මුස්ලිම් නමකින් මුස්ලිම්වරයකු ලෙස පොළොන්නරුවට පැමිණි ඇමැති මෛත්‍රීපාල සිරිසේන මහතාගේ් කටයුතු දීර්ඝ කලක් නිරීක්ෂණය කර තිබේ. ඔහු ඒ සඳහා සිංහලයකු ගේද ආධාරය ලබාගෙන තිබේ. පොළොන්නරුවේ පිහිටි ඇමැතිවරයාගේ කාර්යාලයට නිතර ගොස් ඇති විත්තිකරු එහිදී එහි ඇමැතිවරයා සිටින අවස්ථාවකදී පිපිරීමක් සිදුකර ඇමැතිවරයා ඝාතනය කිරීමට සැළසුම් කර තිබෙන බව අනාවරණය කරගෙන තිබේ.දැනට මියගොස් සිටින ඩබ්ලිව්. එම්. පේ‍්‍රමසිරි නමැති අය සමඟ විත්තිකාර එල්.ටී.ටී.ඊ. සාමාජිකයා වසර 2005 දෙසැම්බර් 01 දින සිට 2006 අප්‍රියෙල් 23 අතර කාලය තුළ මේ ඝාතන සැළසුම සිදුකළ බව අධිචෝදනාවේ සඳහන් වේ.ඇමැතිවරයා පැමිණෙන ස්ථානය පරීක්ෂා කිරීම ඝාතනය සඳහා සැළසුම් කිරීම, ඒ සඳහා සූදානම් වීම යන කරුණු මත එක් නඩුවක්ද ඇමැතිවරයා ඝාතනය කිරිමට කුමන්ත්‍රණය කිරීම ගැන කරුණු මත අනෙක් නඩුවද මේ විත්තිකරුට විරුද්ධව ඉදිරිපත් කර ඇත.මේ නඩුව සඳහා විත්තිකරු ඉදිරිපත් කළ අවස්ථාවේදී විභාගය ආරම්භ කිරීමට පෙර විත්තිකරුට අධිචෝදනා පත්‍රය කියවා දීමට නියමිතව තිබුණි.එහිදී රජයේ නීතිඥ ශෙහාන් ද සිල්වා මහතා සමඟ මේ නඩුවේ පැමිණිල්ල වෙනුවෙන් පෙනී සිටි රජයේ ජ්‍යෙෂ්ඨ නීතිඥ චමත් දිලීප පීරිස් මහතා කරුණු දක්වමින් මේ නඩු දෙක විත්තිකරුගේ අපරාධ පාපොච්ඡාරණයක් මත පදනම්ව විභාගයට ගන්නා බව කීය.පැමිණිල්ලේ ප්‍රධාන සාක්කිය වශයෙන් එම අපරාධ පාපොච්ඡාරණය අධිකරණයට ඉදිරිපත් කිරීමට අපේක්ෂා කරන බව කී රජයේ ජ්‍යෙෂ්ඨ නීතිඥ පීරිස් මහතා ත්‍රස්තවාදය වැළැක්වීමේ පනත යටතේ එම පාපොච්ඡාරණය සටහන් කර ගත් රහස් පොලිසියේ සහකාර පොලිස් අධිකාරි සේනක කුමාරසිංහ මහතාගේ සාක්කිය ප්‍රථමයෙන් කැඳවීමට අපේක්ෂා කරන බව කීය.එහෙත් පසුගියදා ඇතිවූ හෘද රෝගයක් නිසා දීර්ඝ ලෙස ගමන් යාමෙන් වළකින ලෙසට කුමාරසිංහ මහතාට වෛද්‍යවරු උපදෙස් ලබා දී ඇති නිසා ඒ මහතා පැමිණ නොමැති හෙයින් විභාගය වෙනත් දිනයකට කල්තබන ලෙස පීරිස් මහතා ඉල්ලා සිටියේය.විත්තිය මතුකළ කරුණකට මෙහිදී පිළිතුªරු දුන් රජයේ ජ්‍යෙෂ්ඨ නීතිඥ පීරිස් මහතා අදාළ සියලු ලේඛන විත්තියට ලබාදී ඇතැයි කීය.මෙහිදී පැමිණිල්ල කළ ඉල්ලීම පිළිගත් මහාධිකරණ විනිසුරු අමේන්ද්‍ර සෙනෙවිරත්න මහතා නඩු විභාගය ලබන මැයි 24 දිනට කල්තැබීය.එදිනට විත්තිකරු අධිකරණයට ඉදිරිපත් කරන ලෙස බන්ධනාගාරයට නියම කළ සෙනෙවිරත්න මහතා පැමිණිල්ලේ සාක්කිකරුවන් ද කැඳවන ලෙස තවදුරටත් නියම කෙළේය.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>04</day>
    </date>
    <link>http://www.dinamina.lk/2010/03/04/_art.asp?fn=n10030410</link>
    <topic>චිතගොන් බෞද්ධයන්ට වන හිරිහැර නවතන ලෙස බලකරමින් උද්ඝෝෂණයක්</topic>
    <author>මහින්ද අලුත්ගෙදර</author>
    <content>බංග්ලාදේශයේ චිතගොන් ප්‍රාන්තයේ බෞද්ධයින් අතර කැළඹීමක් ඇති කිරීමේ අරමුණින් එරට රජය හා රජයේ හමුදාව සිදු කරන හිරිහැර හා පහරදීම් වහාම නවත්වන ලෙස බල කරමින් ශ්‍රී ලංකාවේ වෙසෙන චිතගොන් කඳුකර බෞද්ධ භික්ෂූ ශිෂ්‍ය සංගමය සංවිධානය කළ උද්ඝෝෂණ ව්‍යාපාරයක් කොළඹ විහාර මහා දේවී උද්‍යානය ආසන්නයේදී ඊයේ (03) පැවැත්විණි.බංග්ලා දේශ රජය හා රජයේ හමුදාව දැනුවත්ව එරට මුස්ලිම් වැසියන් බලහත්කාරයෙන් මේ ප්‍රදේශයට ඇතුළු වී තිබෙන අතර පසුව එහි වෙසෙන බෞද්ධයින්ට විවිධ හිරිහැර හා පහරදීම් සිදු කැර තිබෙන බව එම ශිෂ්‍ය භික්ෂු සංගමය කියයි.එරට රජය ගත් ක්‍රියාමාර්ගයක් අනුව මුස්ලිම් වැසියන් මේ ප්‍රාන්තයේ පදිංචි කරමින් එහි වෙසෙන බෞද්ධයින්ටත්, වෙහෙර විහාරස්ථාන වලටත් නිවාස වලටත් දැඩි ලෙස හානි කැර තිබෙන අතර මේ පහර දීම් හේතුවෙන් බෞද්ධයින් සය දෙනෙකු මියගොස් ඇතැයිද ශ්‍රී ලංකාවේ වෙසෙන චිතගොන් කඳුකර බෞද්ධ ශිෂ්‍ය භික්ෂු සංගමයේ රට්ටපාල හිමියෝ පැවැසූහ.බෞද්ධ ප්‍රදේශවල කැළඹීමක් ඇති කිරීමේ අරමුණින් බංග්ලාදේශ රජය මේ ප්‍රාන්තයේ බෞද්ධයින්ට හිරිහැර කරනවා. චිතගොන් ප්‍රාන්තයේ බෞද්ධයින් හා වෙහෙර විහාරස්ථාන රැසක් මුස්ලිම් අන්තවාදීන්ගේ පහරදීම් වලට ලක්වුණා. එරට රජය හා රජයේ හමුදාවන් මුස්ලිම් අය බලෙන් පදිංචි කළා. ඉඩම් බලහත් කාරයෙන් අත්පත් කැර ගත්තා යැයිද කීහ.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>04</day>
    </date>
    <link>http://www.dinamina.lk/2010/03/04/_art.asp?fn=n10030411</link>
    <topic>චිතගොන් බෞද්ධයන්ට වන හිරිහැර නවතන ලෙස බලකරමින් උද්ඝෝෂණයක්</topic>
    <author>මහින්ද අලුත්ගෙදර</author>
    <content>බංග්ලාදේශයේ චිතගොන් ප්‍රාන්තයේ බෞද්ධයින් අතර කැළඹීමක් ඇති කිරීමේ අරමුණින් එරට රජය හා රජයේ හමුදාව සිදු කරන හිරිහැර හා පහරදීම් වහාම නවත්වන ලෙස බල කරමින් ශ්‍රී ලංකාවේ වෙසෙන චිතගොන් කඳුකර බෞද්ධ භික්ෂූ ශිෂ්‍ය සංගමය සංවිධානය කළ උද්ඝෝෂණ ව්‍යාපාරයක් කොළඹ විහාර මහා දේවී උද්‍යානය ආසන්නයේදී ඊයේ (03) පැවැත්විණි.බංග්ලා දේශ රජය හා රජයේ හමුදාව දැනුවත්ව එරට මුස්ලිම් වැසියන් බලහත්කාරයෙන් මේ ප්‍රදේශයට ඇතුළු වී තිබෙන අතර පසුව එහි වෙසෙන බෞද්ධයින්ට විවිධ හිරිහැර හා පහරදීම් සිදු කැර තිබෙන බව එම ශිෂ්‍ය භික්ෂු සංගමය කියයි.එරට රජය ගත් ක්‍රියාමාර්ගයක් අනුව මුස්ලිම් වැසියන් මේ ප්‍රාන්තයේ පදිංචි කරමින් එහි වෙසෙන බෞද්ධයින්ටත්, වෙහෙර විහාරස්ථාන වලටත් නිවාස වලටත් දැඩි ලෙස හානි කැර තිබෙන අතර මේ පහර දීම් හේතුවෙන් බෞද්ධයින් සය දෙනෙකු මියගොස් ඇතැයිද ශ්‍රී ලංකාවේ වෙසෙන චිතගොන් කඳුකර බෞද්ධ ශිෂ්‍ය භික්ෂු සංගමයේ රට්ටපාල හිමියෝ පැවැසූහ.බෞද්ධ ප්‍රදේශවල කැළඹීමක් ඇති කිරීමේ අරමුණින් බංග්ලාදේශ රජය මේ ප්‍රාන්තයේ බෞද්ධයින්ට හිරිහැර කරනවා. චිතගොන් ප්‍රාන්තයේ බෞද්ධයින් හා වෙහෙර විහාරස්ථාන රැසක් මුස්ලිම් අන්තවාදීන්ගේ පහරදීම් වලට ලක්වුණා. එරට රජය හා රජයේ හමුදාවන් මුස්ලිම් අය බලෙන් පදිංචි කළා. ඉඩම් බලහත් කාරයෙන් අත්පත් කැර ගත්තා යැයිද කීහ.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>04</day>
    </date>
    <link>http://www.dinamina.lk/2010/03/04/_art.asp?fn=n10030412</link>
    <topic>ප්‍රංශයෙන්ශ්‍රී ලංකාවට සංචාරකයන්50,000ක්</topic>
    <author>භක්ති ධර්මපි‍්‍රය මෙන්ඩිස්</author>
    <content>සංචාරකයන් පන්දහසක් ඉදිරි මාස කිහිපයේදී ප්‍රංශයෙන් මෙරටට ගෙන්වා ගැනීමට රජය පියවර ගෙන තිබේ. ප්‍රංශ රජය මේ සඳහා පූර්ණ අනුග්‍රහය දක්වයි.සංචාරක අමාත්‍යාංශය සහ ජාත්‍යන්තර වෙළෙඳ අමාත්‍යාංශය සමඟ ප්‍රංශයේ සංචාරක සමාගමක් සිදු කළ සාකච්ඡාවකින් පසුව අදාළ සංචාරකයන් මෙරටට එවීමට තීරණය කැර ඇත.ප්‍රංශයෙන් පැමිණෙන මේ සචාරකයන් පමණක් නොව වෙනත් රටවලින් ද සංචාරකයන් විශාල පිරිසක් ඉදිරියේ දී ලංකාවට පැමිණෙනු ඇතැයි අපනයන සංවර්ධන සහ ජාත්‍යන්තර වෙළඳ කටයුතු පිළිබඳව ඇමැති මහාචාර්ය ජී. එල්. පීරිස් මහතා පැවැසීය.ත්‍රස්තවාදය මෙරටින් තුරන්වීමත් සමඟ මෙරට සංචාරක කර්මාන්තයට තිබූ බාධක සියල්ල ඉවත්වී ඇති බවද ඇමැතිවරයා ප්‍රකාශ කළේය.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>04</day>
    </date>
    <link>http://www.dinamina.lk/2010/03/04/_art.asp?fn=r1003041</link>
    <topic>රෝහල් කම්කරුවාටඅත්හිටවූ සිර දඬුවම්</topic>
    <author>මීගමුව විශේෂ එම්. ප්‍රනාන්දු</author>
    <content>රෝහලක වාට්ටුවක නේවාසිකව සිටි මන්ද බුද්ධික කාන්තාවකට ලිංගික අතවර කිරීමට වරද පිළිගත් එම රෝහලේම කම්කරුවකුට මීගමුව පළාත් බද මහාධිකරණ විනිසුරු ශිරාන් ගුණරත්න මහතා අවුරුදු 2ක බරපතළ වැඩ සහිත අවුරුදු 7කට අත්හිටවූ සිර දඬුවමක් හා රුපියල් 10,000ක දඩයක්ද නියම කෙළේ ය. ඊට අමතරව විත්තිකරුට අතවරයට පත් කාන්තාවට වන්දියක් වශයෙන් රුපියල් 20,000ක මුදලක් ගෙවන ලෙසද වැඩිදුරටත් නියෝග කෙළේ ය.2000 වසරේ දෙසැම්බර් මස 26 වැනි දින කඳාන දිසා රෝහලේ දී සිද්ධිය වී තිබෙන බව අධිකරණයේ දී අනාවරණය විය.බුලත්සිංහල පදිංචි හෙට්ටිආරච්චිගේ ප්‍රසන්න (42) නැමැති එක්දරු පියාට මෙසේ දඩුවම් නියම විණි.2000 දෙසැම්බර් මස 26 වැනි දින කඳාන දිසා රෝහලේ නේවාසිකව සිටි මන්ද බුද්ධික කාන්තාවකට ලිංගික අතවර කරන ලදැයි බුලත්සිංහල පදිංචි හෙට්ටිආරච්චිගේ ප්‍රසන්න (42) නැමැත්තාට එරෙහිව නීතිපතිවරයා මේ නඩුව පවරා තිබුණි.අගතියට පත් මන්ද බුද්ධික කාන්තාව පිළිබඳව සවිස්තර වාර්තාවක් මහාධිකරණයට ඉදිරිපත් කරන ලෙස විනිසුරුවරයා කඳාන පොලිසියට නියෝගය කෙළේ ය.රජයේ නීතිඥ ජූඩ් නානායක්කාර මහතා මේ නඩුවේ පැමිණිල්ල වෙනුවෙන් පෙනී සිටි අතර නීතිඥ මනේෂ් වදවිට මහතා විත්තිකරු වෙනුවෙන් පෙනී සිටියේ ය.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>04</day>
    </date>
    <link>http://www.dinamina.lk/2010/03/04/_art.asp?fn=r1003042</link>
    <topic>වන සම්පත අඩුවී යෑමෙන් ඉදිරියේ දීඋග්‍ර ජල අර්බුදයකට මුහුණ දෙන්න සිදු වෙනවා</topic>
    <author>කෝට්ටේ මධ්‍යම සමූහනන්ද ඒකනායක</author>
    <content>ඉන්ධන අර්බුදය හා දේශගුණික විපර්යාස ආහාර මිලගණන් ඉහළ යෑමට හේතු වී ඇති බව පරිසර හා ස්වභාවික සම්පත් ඇමැති පාඨලී චම්පික රණවක මහතා පැවැසීය.ඒ මහතා එසේ පැවැසුවේ ප්‍රාදේශීය මාධ්‍යවේදීන් සඳහා පැවැති වැඩමුළුවකට සහභාගී වෙමිනි.රාජගිරියේ හිල්ටන් ශාලාවේ දී මෙම සමුළුව පැවැත්විණි. ඒ මහතා මෙසේ ද පැවැසීය.තෙල් , ගෑස් හා ගල් අඟුරු වැනි සම්පත් මත ලෝකයේ පැවැත්ම රඳා පවතින බව අද පැහැදිලිව දකින්නට තිබෙනවා.එහෙත් ඉදිරි සියවස තුළදී ඉන්ධන හා ගෑස් අහිමිවන බවටද අනාවැකි පවතිනවා. ගල් අඟුරු විදුලිය නිපදවීමට වැඩි වැඩියෙන් යොදා ගැනීමට ශ්‍රී ලංකාව වැනි රටවල් පවා පියවරගෙන තිබෙනවා. පසුගිය 2008 වර්ෂයේ ඇති වූ ගෝලීය ආර්ථික අර්බුදයට ලෝකයේ බොහෝ රටවල් මුහුණ දී තිබෙනවා. 2010 වර්ෂයේ දී යම් ප්‍රගතියක් අප බලාපොරොත්තු වෙනවා. අද චීනය ලෝකයේ ප්‍රධාන ආර්ථික මධ්‍යස්ථානය බවට පත් වී තිබෙනවා.ඉදිරි වසර තිහ ඇතුළත විශාල වශයෙන් ජල ප්‍රශ්නයටද මුහුණ දීමට සිදු වෙනවා. වන සම්පත් ක්‍රම ක්‍රමයෙන් අඩු වී යෑම හා වායු දූෂණය වැඩිවීම මීට හේතු සාධක වශයෙන් පවතිනවා.මාලදිවයින ඇතුළු රටවල් 34න් ජලයෙන් යටවන තත්ත්වයක් ද වාර්තා වෙනවා. සත්ත්ව විශේෂ 10 ක් බෝවීමේ ප්‍රවණතාවක්ද සිදුවන බවට වාර්තා වෙනවා. මේ නිසා බෝවෙන රෝගවලට මුහුණ දීමට සිදු වෙනවා.හරිත ගම්මාන ඇති කරමින් පරිසරය ආරක්ෂා කරීමේ වැඩපිළිවෙළක් යටතේ හරිත ආර්ථිකයක් ඇති කිරීමට අප උනන්දු විය යුතුයි. අප අවට පරිසරය රැක ගැනීම විශේෂයෙන් වැදගත් කොට සලකා ඉදිරි මඟ නව හරිත යුගයක් කරා යෑමට අමාත්‍යාංශය තීන්දු , තීරණ රැසක් ක්‍රියාත්මක කිරීමට පියවර ගෙන \;බනවා.කැළි කසළ අපට මුහුණ දීමට ඇති බරපතළ ප්‍රශ්නයක් බවට පත්වෙලා.දිනකට දිවයිනේ ප්‍රධාන නගර ආශ්‍රිතව ටොන් 6000ක් පමණ කැළි කසළ එකතු වෙනවා. ප්‍රාදේශීය සභා බල ප්‍රදේශ කීහිපයක් මේ කැළි කසළ ප්‍රතිචක්‍රීය කිරීමේ කියාදාමයට යොමු වී තිබෙනවා. එහෙත් කොළඹ නගරය හා ආශ්‍රිත ප්‍රදේශවල මේ ප්‍රශ්නය සමාජ ප්‍රශ්නයක් බවට අද පත්ව තිබෙනවා.නීතිඥ ජගත් ගුණවර්ධන චන්දන කොඩිප්පිලි , චානක ගුණවර්ධන හා පරිසර හා ස්වභාවික අමාත්‍යාංශයේ මාධ්‍යවේදීනි අරුණි මුතුමාලි මහත්ම මහත්මීහු ද අදහස් දැක් වූහ.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>04</day>
    </date>
    <link>http://www.dinamina.lk/2010/03/04/_art.asp?fn=r1003043</link>
    <topic>නීති විරෝධීව ගෙනාසිගරැට් සමඟකතක් අත්අඩංගුවට</topic>
    <author>කැස්බෑව සංචාරක</author>
    <content>තීරු බදු රහිතව මෙරටට ගෙන්වන ලද සිගරැට් 60ක් සමඟ කාන්තාවක් අත්අඩංගුවට ගැනීමට බොරලැස්ගමුව පොලිසිය සමත් වී තිබේ.බොරලැස්ගමුව පොලිසියේ ස්ථානාධිපති ඒ. පී. අයි. කේ. ඇපලකොටුව මහතාට ලැබුණ තොරතුරකට අනුව කරදියාන ප්‍රදේශයේ දී කාන්තාව අත්අඩංගුවට ගෙන තිබේ.මේ පිළිබඳව බොරලැස්ගමුව පොලිසිය වැඩිදුර පරීක්ෂණ පවත්වයි.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>04</day>
    </date>
    <link>http://www.dinamina.lk/2010/03/04/_art.asp?fn=r1003044</link>
    <topic>වැලිවේරිය සිංහ සමාජයෙන්අසරණ මවකට නව නිවෙසක්</topic>
    <author>මල්වාන සමූහ මහානාම විතානගේ</author>
    <content>බටහිර වැලිවේරිය ප්‍රදේශයේ හිසට සෙවණක් නොමැතිව කුඩා මඩුවක ඉතාමත්ම අසරණව ජීවත් වූ සැමියා මිය ගිය වයෝවෘද්ධ එක් දරු මවක් වන 73 හැවිරිදි ඩබ්ලිව්. ජේ. කුසුමලතා මහත්මිය වැලිවේරිය සිංහ සමාජය මඟින් නව නිවෙසක් ඉදිකර පිරිනැමීම පසුගියදා සිදු කැරිණි.දැනට වසර හතරකට පමණ ඉහත දී රිය අනතුරකින් කුසුමලතා මහත්මියගේ සැමියා මිය ගොස් තිබේ. සැමියා ජීවත් වී සිටියදී ද ඔවුනට ස්ථිර රැකියාවක් හෝ ආදායම් ලැබෙන මාර්ගයක් ද නොතිබිණි. ඔවුන් එදිනෙදාට කුලී වැඩක් ලැබුණහොත් පමණක් එයින් යැපුණහ. ඒ හේතුවෙන් ඔවුහු ඉතාමත්ම අසරණ තත්ත්වයට පත් වූහ.සැමියා මිය යෑමෙන් පසුව මෙය කුසුමාවතී මහත්මියට වඩාත් දැනෙන්නට වූවාය. කෑම බීම කෙසේ වෙතත් ඉන්න හිටින්න තැනක් සොයා ගැනීමේ බලාපොරොත්තු ද සිහිනයක් බවට පත්විය.ඇයගේ මේ අසරණ තත්ත්වය වැලිවේරිය සිංහ සමාජයට දැන ගැනීමට ලැබිණි. එහි සභාපති ග්‍රේෂන් ද මෙල් මහතා විසින් මේ සම්බන්ධව සිය සාමාජිකයන් දැනුම්වත් කරනු ලැබූහ.මෙහි ප්‍රතිඵලයක් ලෙස මේ නව නිවෙස ඉදි කෙරිණි. එයට වැය වූ මුදල රුපියල් ලක්ෂ දෙකක් පමණ වන අතර මේ නව නිවෙස කාමර දෙකකින් , සාලයකින් හා කුස්සියකින් සමන්විත වේ. මේ අවස්ථාවට උප සිංහාධිපති ආරිය බී. රැකව හා ප්‍රාදේශීය සභාපති ඉන්දික සොයිසා මහත්වරු ද සහභාගී වූහ.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>04</day>
    </date>
    <link>http://www.dinamina.lk/2010/03/04/_art.asp?fn=r1003045</link>
    <topic>සාධාරණ හේතු නොමැතිව සැකකරුවන් හිරේ යැවීම නීතියට පටහැනියි</topic>
    <author>පාණදුර සමූහ</author>
    <content>ටී. 56 ගිනි අවියක් සමඟ ත්‍රස්තවාදී විමර්ශන කටයුතු ඒකකය විසින් අත්අඩංගුවට ගෙන රක්ෂිත බන්ධනාගාර ගත කැර ඇති සැකකරුවන් දෙදෙනකුට චෝදනා ඉදිරිපත් කර නඩු පැවැරීමට නොහැකි නම් ඔවුන් නිදහස් කිරීමට සිදුවන බව පාණදුර මහේස්ත්‍රාත් රංග දිසානායක මහතා අධිකරණය හමුවේ පැවැසීය.වර්ෂ 2007. 07.28 වැනි දින සරත් කුමාර සහ සූජීව පද්ම කුමාර යන දෙදෙනා අත්අඩංගුවට ගෙන මේ වන තුරුත් රක්ෂිත බන්ධනාගාරය භාරයේ සිටින බව මහේස්ත්‍රාත්වරයා පැවැසීය.වාද්දූව පොලිසියේ සැරයන් සුගත් ප්‍රනාන්දු අධිකරණයට දන්වා සිටියේ මොවුන් දෙදෙනා වාද්දූවේ සිදු වූ දරුණු අපරාධයකට අවශ්‍ය සැකකරුවන් දෙදෙනකු බවය. ඔවුන් කොළඹ ත්‍රස්තවාදී කටයුතු විමර්ෂණ ඒකකයේ නිලධාරීන් විසින් අත්අඩංගුවට ගෙන අධිකරණයට ඉදිරිපත් කිරීමෙන් පසු රක්ෂිත බන්ධනාගාරගත කර තිබේ. ඔවුන් ගැන තොරතුරු වාද්දූව පොලිසිය ත්‍රස්තවාදී විමර්ෂණ කටයුතු ඒකකයෙන් ඉල්ලා තිබේ. එහෙත් වාද්දූව පොලිසිය වෙත එවා ඇත්තේ තොරතුරුවලින් බාගයක් පමණි.සම්පූර්ණ වාර්තාව ලබා ගෙන නඩු පැවැරීමට කටයුතු කරන බවද පැවැසීය. එම නිසා සැකකරුවන් දෙදෙනා නැවත රක්ෂිත බන්ධනාගාර ගත කරන ලෙසද සැරයන් සුගත් ප්‍රනාන්දු මහතා අධිකරණයෙන් ඉල්ලා සිටියේ ය. මාර්තු 02 දක්වා සැකකරුවන් දෙදෙනා රක්ෂිත බන්ධනාගාර ගත කෙරිණි. සාධාරණ හේතු නොමැතිව සැකකරුවන් බන්ධනාගාරගත කිරීම නීතියට පටහැනි ක්‍රියාවක් මෙන්ම එය ඔවුන්ගේ මානව හිමිකම් උල්ලංඝනය කිරීමක් බවද මහේස්ත්‍රාත්වරයා පැවැසීය.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>04</day>
    </date>
    <link>http://www.dinamina.lk/2010/03/04/_art.asp?fn=r1003046</link>
    <topic>රු. 6,30000ක වියදමින්සුබසාධක වැඩසටහන්</topic>
    <author>හල්තොට සමූහ</author>
    <content>පළාත් සභා මන්ත්‍රී ප්‍රතිපාදන යටතේ 2010 වර්ෂය සඳහා රුපියල් 6,30000ක් වටිනා සුබසාධක ව්‍යාපෘති 3ක් මිල්ලනිය, බණ්ඩාරගම හා පාණදුර ප්‍රාදේශීය ලේකම් කොට්ඨාස සඳහා ක්‍රියාත්මක කිරීමට කටයුතු යොදා ඇතැයි බස්නාහිර පළාත් සභා මන්ත්‍රී ලලිත් එල්ලාවල මහතා පැවැසීය.මේ යටතේ ග්‍රාම සංවර්ධන සමිති හා සුබසාධක සමිති 22ක් තෝරා ගෙන ඇති අතර ඒවා සඳහා ටකරන් මඩු හා ප්ලාස්ටික් පුටු ලබා දේ.මිල්ලනිය බල ප්‍රදේශයේ සමිති 7 ක් බණ්ඩාරගම ප්‍රා. ලේ. බල ප්‍රදේශයට සමිති 7 ක් ද පානදුර බල ප්‍රදේශය සඳහා සමිති 8 ක් ද මේ අනුව තෝරා ගෙන ඇත.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>04</day>
    </date>
    <link>http://www.dinamina.lk/2010/03/04/_art.asp?fn=s1003041</link>
    <topic>වයඹ කණ්ඩායමපෙරමුණේ</topic>
    <author>ෆවුස් මොහොමඩ්</author>
    <content>ශ්‍රී ලංකා ක්‍රිකට් ආයතනයේ මෙහෙයවීමෙන් සහ ලංකා බැංකුවේ අනුග්‍රහයෙන් පවත්වනු ලබන ලංකා බැංකු කුසලාන අන්තර් පළාත් ඕවර විස්සයි – 20 ක්‍රිකට් තරගමාලාවේ පෙරමුණ ගැනීමට වයඹ පළාත් කණ්ඩායම සමත් වී සිටියි.වයඹ පිල සහභාගී වූ තරග හතරම ජය ගනිමින් ප්‍රසාද ලකුණු 17 ක් ලබා සිටින අතර දෙවැනි ස්ථානයේ පසුවන හයිඩ්‍රාමනී රුහුණු පිල තරග 4 න් 3 ක් ජයග්‍රහණය කොට ප්‍රසාද ලකුණු 12 ක් රැස් කර ගෙන සිටියි. ප්‍රසාද ලකුණු සටහනේ අවසන් ස්ථානයේ පසුවන්නේ සහභාගී වූ තරග හතරම පරාජයට පත් වූ ශ්‍රී ලංකා ක්‍රිකට් ඒකාබද්ධ කණ්ඩායමයි.මේ තරගාවලියේ මූලික තරග වටය අදින් නිමාවට පත්වීමට නියමිත අතර අවසන් පූර්ව තරග අනිද්දා (6) මොරටුව ද සොයිසා ක්‍රීඩාංගණයේදී පැවැත්වේ. අවසන් මහා තරගය පැවැත්වීමට නියමිතව ඇත්තේ 7 වැනිදාය.බස්නාහිර උතුර පිල සහ ශ්‍රී ලංකා ක්‍රිකට් ඒකාබද්ධ පිල අද කෝල්ට්ස් පිටියේදී තරග වදින අතර බස්නාහිර දකුණ පිල හයිඩ්‍රාමනී රුහුණු කණ්ඩායම සමගත් මාස් කඳුරට පිල වයඹ කණ්ඩායම සමගත් ගාල්ලේ දී තරග වදිනු ඇත.මේ දක්වා පැවැති තරග අතර වැඩිම ලකුණු ලැබූ පිතිකරු ලැයිස්තුවේ පෙරමුණ ගැනීමට හයිඩ්‍රාමනී රුහුණු පිලේ දිනේෂ් චන්දිමාල් සමත්ව සිටියි.ඔහු තරග හතරකට සහභාගී වී අර්ධ ශතක 2 ක් සමග ලකුණු 212 ක් රැස් කළ අතර දෙවැනි ස්ථානයේ පසුවන මාස් කඳුරට පිලේ තරංග පරණවිතාන තරග 4 කදී අර්ධ ශතක 3 ක් සමග ලකුණු 183 ක් රැස් කිරීමට සමත් වූවේය.පන්දු යැවීමේදී හයිඩ්‍රාමනී රුහුණු පිලේ සචිත්‍ර සේනානායක ලකුණු 88 කට කඩුලු 8 ක් බිඳ හෙලමින් පෙරමුණේ පසුවන අතර බස්නාහිර දකුණ පිලේ චානක ගුණරත්න ලකුණු 109 කට කඩුලු 8 ක් බිඳ හෙලමින් දෙවැනි තැන පසුවෙයි. මාස් කඳුරට පිලේ සුරාජ් රන්දීව් ලකුණු 107 කට කඩුලු 7 ක් දවාලමින් තෙවැනි ස්ථානයේ පසුවන අතර ලකුණු 118 කට කඩුලු 7 ක් දවාලූ බස්නාහිර දකුණ පිලේ නුවන් කුලසේකර සිව්වැනි ස්ථානයේ පසුවෙයි.හයිඩ්‍රාමනී රුහුණු පිලේ නායක උපුල් තරංග ශ්‍රී ලංකා ක්‍රිකට් ඒකාබද්ධ පිලට එරෙහිව නොදැවී ලකුණු 83 ක් රැස් කරමින් ඉනිමක දී වැඩිම ලකුණු සංඛ්‍යාවක් වාර්තා කළ පිතිකරු බවට පත්වී සිටින අතර එම කණ්ඩායමේම කෝසල කුලසේකර ලකුණු 26 කට කඩුලු 4 ක් දවාලමින් ඉනිමක වැඩිම කඩුලු සංඛ්‍යාවක් බිඳ දැමු පන්දු යවන්නා බවට පත්වී සිටියි.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>04</day>
    </date>
    <link>http://www.dinamina.lk/2010/03/04/_art.asp?fn=s1003042</link>
    <topic>දකුණු ආසියාවේ කැමැත්ත ලබා ගැනීමහොවාර්ඩ්ට අභියෝගයක්</topic>
    <author>සිඩ්නි (ඒ. එෆ්. පී.)</author>
    <content>ජගත් ක්‍රිකට් කවුන්සලයේ නව සභාපතිවරයා ලෙස හිටපු ඕස්ට්‍රේලියානු අගමැති ජෝන් හොවාර්ඩ්ට දකුණු ආසියාතික ක්‍රිකට් ප්‍රජාව ජය ගැනීමේ අභියෝගයකට මුහුණ දීමට සිදුවී ඇතැයි ශ්‍රී ලංකාවේ ශ්‍රේෂ්ඨ දඟපන්දු යවන්නා වන මුත්තයියා මුරලිදරන් ප්‍රකාශ කළේය.70 හැවිරිදි හොවාර්ඩ් ඕස්ටේ‍්‍රලියාව සහ නවසීලන්තයෙන් 2012 වසර සඳහා ජගත් ක්‍රිකට් කවුන්සල සභාපතිවරයාට ඉදිරිපත් වන අපේක්ෂකයා ලෙස පසුගියදා නම් කළේය.හිටපු ඕස්ට්‍රේලියානු අගමැතිවරයා සමග පැවැති තම පැරැණි අමනාපකම් සියල්ල නිමාවට පත්වූවද උපමහාද්වීපික ක්‍රිකට් ප්‍රජාව අතර විශ්වාස තහවුරු කිරීමට ඔහුට සිදුවනු ඇතැයි 37 හැවිරිදි මුරලිදරන් “සිඩ්නි මෝනිං හැරල්ඩ්” පුවත්පතට පැවසුවේය.2007 වසරේ මුරලිදරන්ගේ සුපිරි දඟ පන්දු යැවීමේ ඉරියව්ව පිළිබඳව ප්‍රසිද්ධියේ ප්‍රකාශයක් නිකුත් කරමින් ඔහු පන්දුව දමා ගසන බවට චෝදනා කිරීමේ හේතුවෙන් හොවාර්ඩ්, මුරලිදරන් සහ ශ්‍රී ලාංකික ක්‍රිකට් ප්‍රජාවගේ කෝපයට ලක්වීය.දැඩි ක්‍රිකට් ලෝලියකු වන හොවාර්ඩ්ගේ ඒ ප්‍රකාශයෙන් අනතුරුව මුරලිදරන් 2004 වසරේ ජූලි මාසයේ පැවැති ශ්‍රී ලංකා පිලේ ඕස්ට්‍රේලියානු සංචාරයට සහභාගි වීම ප්‍රතික්ෂේප කළ අතර පසුව හොවාර්ඩ් තම ප්‍රකාශය සම්බන්ධයෙන් සමාව ඉල්ලා සිටියේය.වසර දෙකකට වරක් නව සභාපතිවරයකු පත්කෙරෙන ජගත් ක්‍රිකට් කවුන්සලයේ වත්මන් සභාපතිවරයා වන්නේ එංගලන්තයේ ඩේවිඩ් මෝගන් ය. මේ වසර අවසාන භාගයේදී ඉන්දියාවේ ෂාරඩ් පාවර් නව සභාපතිවරයා ලෙස පත්වීමට නියමිත අතර 2010 වසරේ ජගත් ක්‍රිකට් කවුන්සලයේ සභාපතිවරයා ලෙස පත්වීමට පෙර හොවාර්ඩ් නියෝජ්‍ය සභාපතිවරයා ලෙස ජූලි මාසයේ සිට කටයුතු කිරීමට නියමිතය.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>04</day>
    </date>
    <link>http://www.dinamina.lk/2010/03/04/_art.asp?fn=s1003043</link>
    <topic>විස්සයි/20ආදි සිසු තරග 2ක්</topic>
    <author>මොරටුව ක්‍රීඩා</author>
    <content>වේල්ස් කුමාර ආදි ශිෂ්‍ය සංගමය සංවිධානය කළ වේල්ස් කුමර විදුහලේ ආදි සිසුන් සහ ශාන්ත සෙබස්තියන් විදුහලේ ආදි සිසුන් අතර 20/20 ක්‍රිකට් තරග දෙකක් 7 වැනි දා වේල්ස් කුමර විද්‍යාලීය ක්‍රීඩාංගණයේ දී පැවැත්වේ.අවුරුදු 40ට අඩු තරගය පෙරවරු 9.00ට සහ අවුරුදු 40ට වැඩි තරගය පස්වරුවේදී පැවැත්වේ.මේ තරගවලට සහභාගි වීමට අපේක්‍ෂා කරන වේල්ස් කුමර ආදි ක්‍රිකට් ක්‍රීඩකයින් 077 3506934 න් සුසන්ත මෙන්ඩිස් හෝ සුමිත් ප්‍රනාන්දු 072 4269163 අමතන ලෙස සංවිධායකයෝ දන්වා සිටිති.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>04</day>
    </date>
    <link>http://www.dinamina.lk/2010/03/04/_art.asp?fn=s1003044</link>
    <topic>සුලෝහිත සංග්‍රාමයට ටෙලිකොම් අනුග්‍රහය  </topic>
    <author/>
    <content/>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>04</day>
    </date>
    <link>http://www.dinamina.lk/2010/03/04/_art.asp?fn=s1003045</link>
    <topic>උතුර – දකුණ පාපන්දු තරගය අද</topic>
    <author/>
    <content>මාතර ඒකාබද්ධ කණ්ඩායම හා යාපනය ඒකාබද්ධ කණ්ඩායම අතර උතුර – දකුණ පාපන්දු තරගය අද (4) පස්වරු 7.00 ට මාතර උයන්වත්ත ක්‍රීඩාංගණයේදී විදුලි ආලෝක ධාරා මධ්‍යයේ පැවැත්වේ.මෙහි ප්‍රධාන ආරාධිතයා ලෙස ආසියානු පාපන්දු සම්මේලනයේ උප සභාපති මනිලාල් ප්‍රනාන්දු මහතා සහභාගි වන අතර විශේෂ ආරාධිතයා ලෙස සනත් ජයසූරිය සහභාගී වීමට නියමිතය.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>04</day>
    </date>
    <link>http://www.dinamina.lk/2010/03/04/_art.asp?fn=s1003046</link>
    <topic>ශිහාන් ජයසූරියගෙන් නව වාර්තාවක්</topic>
    <author>ඩිල්වින් මෙන්ඩිස්මොරටුව ක්‍රීඩා</author>
    <content>මොරටුව වේල්ස් කුමාර විදුහලත් කොළඹ රාජකීය විදුහලත් අතර පැවැති වයස අවුරුදු 19න් පහළ අන්තර් පාසල් ක්‍රිකට් තරගයේදී වේල්ස් කුමාර විදුහලේ ශිහාන් ජයසූරිය ලකුණු 165ක් වාර්තා කරමින් 1955 දී වේල්ස් කුමාර විදුහලේ ස්ටැන්ලි ද අල්විස් තබා තිබූ පාසල් දෙකේම වැඩිම ලකුණු වාර්තාව වූ 163 බිඳ හෙලීමට සමත් විය.මේ තරගයේදී වේල්ස් කුමාර විදුහල රාජකීය විදුහල පරාජයට පත්කළ අතර ජයසූරියගේ දායකත්වය එයට පිටිවහලක් විය.ඔහු දෙවැනි වසරේ වර්ණ ලාභියෙක් වන අතර මේ පාසල් වාරයේදී ලකුණු 800 ඉක්මවා සිටී. කඩුළු 40ක් ද දවාගෙන ඇත. ඔහු 2009 වසරේදී කොළඹ දිස්ත්‍රික් ‘බී’ කණ්ඩායම ද බස්නාහිර පළාත් උතුරු කණ්ඩායමද නියෝජනය කරමින් එක් තරගයකදී ලකුණු 150ක් වාර්තා කළේය.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>04</day>
    </date>
    <link>http://www.dinamina.lk/2010/03/04/_art.asp?fn=s1003047</link>
    <topic>හම්බන්තොට නාකුළුගමුව ගාමිණී මහ විදුහලේ නිවාසාන්තර ක්‍රීඩා තරගයේ  </topic>
    <author/>
    <content/>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>04</day>
    </date>
    <link>http://www.dinamina.lk/2010/03/04/_art.asp?fn=s1003048</link>
    <topic>ඩුබායි ටෙනිස් සූරතාවනොවැක් ඩිජොකෝවික්ට</topic>
    <author>ඩුබායි (ඒ. එෆ්. පී)</author>
    <content>රුසියාවේ මිකායිල් යුෂ්නි 7 – 5 ක්, 5 – 7 ක්, 6 – 3 ක් සහ 6 – 3 ක් ලෙස පරාජයට පත් කළ සර්බියාවේ නොවැක් ඩිජොකෝවික් ජගත් ටෙනිස් සම්මේලනය ඩුබායි විවෘත ටෙනිස් සූරතාව ජය ගැනීමට සමත් විය.පසුගිය වසරේදී ද මේ සූරතාව ජයගත් ඩිජොකෝවික් මෙවර සූරතාවලියේදී අවසන් පූර්ව වටයට පිවිසි එකම මුල්පෙළ ශ්‍රේණිගත ක්‍රීඩකයා වේ. මුල් පෙළ ශ්‍රේණිගත ක්‍රීඩකයන් රැසක්ම පළමු වටයේදීම ඉවතට විසිවීම මෙවර තරගාවලියේ කැපී පෙනුනු සිදුවීමක් විය.මේ සූරතාව ජය ගැනීමත් සමඟම ජගත් ටෙනිස් ශ්‍රේණිගත කිරීම්වල දෙවැනි ස්ථානය රැක ගැනීමට ඩිජොකොවික් සමත් විය. ජගත් ටෙනිස් ශ්‍රේණිගත කිරීම්වල අංක 1 ස්ථානයේ පසුවන ස්විටිසර්ලන්තයේ රොජර් ෆෙඩරර්ට තරගාවලිය අතරතුරදී ආබාධයට ලක්වීමේ හේතුවෙන් ඉවත්වීමට සිදුවිය.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>04</day>
    </date>
    <link>http://www.dinamina.lk/2010/03/04/_art.asp?fn=s1003049</link>
    <topic>තරුණසේවා ක්‍රිකට් සමාජයේසමාරම්භක උළෙල අද</topic>
    <author/>
    <content>ජාතික තරුණ සේවා සභාවේ ක්‍රිකට් ක්‍රීඩා සමාජය ආරම්භ කිරීමේ සහ එම ක්‍රී‍්‍රඩා සමාජය සඳහා ක්‍රීඩා භාණ්ඩ බෙදා දීමේ උළෙලක් අද (4) ප. ව. 1.00ට ජාතික තරුණ සේවා සභාවේ අධ්‍යක්ෂ ජනරාල් සභාපති භාෂ්වර සේනාංක ගුණරත්න මහතාගේ ප්‍රදානත්වයෙන් සහ ප්‍රවීණ ක්‍රිකට් ක්‍රීඩකයන්ගේ සහභාගීත්වයෙන් මහරගම තරුණ මධ්‍යස්ථානයීය ක්‍රීඩාංගණයේ දී පැවැත්වේ.තරුණ සේවා සභා ඉතිහාසයේ ප්‍රථම වරට ආරම්භ වන මේ ක්‍රිකට් ක්‍රීඩා සමාජය , භාෂ්වර සේනාංක ගුණරත්න මහතාගේ අදහසක් අනුව ස්ථාපිත කෙරෙන අතර එම ක්‍රිකට් ක්‍රීඩා සමාජයේ නව කාර්යාලය විවෘත කිරීම ද මෙදින සිදු කෙරේ.එම ක්‍රිකට් සමාජයේ ක්‍රීඩකයන් අතර විස්සයි /20 ප්‍රදර්ශන තරගයක් ද මෙහි දී පැවැත්වේ.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>04</day>
    </date>
    <link>http://www.dinamina.lk/2010/03/04/_art.asp?fn=f1003041</link>
    <topic>හංසයාට පූට්ටු වීමෙන්තුට්ටු දෙකට වැටුණු අලියා</topic>
    <author>රාමන්</author>
    <content>සාමාන්‍යයෙන් මේ රටේ ජනතාවගේ ජන විඥානය සමහර ප්‍රවීණ දේශපාලන විශාරදයන්ට වඩා නිවැරැදියි. ඔවුන් ගේ ගණන් බැලීමත් හරි. පසුගිය ජනාධිපතිවරණයේ දින තීන්දු වීමත් සමඟම රටේ බහුතර ජනතාව තීන්දු කලා ඡන්ද දෙන්නෙ කාටද කියලා.ඔවුන් වැඩිය කල්පනා කරන්නේ නැතුව , කෙස් පැලෙන තර්කවලින් තොරව තමන් ඡන්දය දිය යුතු පුද්ගලයා තීරණය කළා. ඔහු තමයි ජනාධිපති මහින්ද රාජපක්ෂ මහතා. ඊට සරල හේතුවක් ඔවුන්ට තිබුණා. ඔවුන් වෙල්ලමුල්ලි වයික්කාල්වලින් මීට මාස කීපයකට පෙර අවසන් කළ කොටි විරෝධී අරගලයෙන් රට බේරාගත් වීරයා හැඳින ගෙන සිටියා.සේනාධිපතියන් කොපමණ සිටියත් ඔවුන් ජනාධිපතිවරයා ගේ අණසක යටතේ ක්‍රියාත්මක වූ අය බවට මේ රටේ ජන විඥානයට අමුතුවෙන් විස්තර කර දිය යුතු නැහැ. මේ සඳහා ඔවුන්ට ඉදිරිපත් කළ හැකි ඓතිහාසික උදාහරණ ඕනෑ තරම් තිබුණා. ඒ නිසා ඔවුන් කැමැති වුණේ නැහැ.මේ තරම් කෙටි කලකින් ජනාධිපති මහින්ද රාජපක්ෂ මහතා අමතක කරන්න. ඒ සඳහා ප්‍රධාන හේතුවක් ඔවුන්ට තිබුණෙත් නැහැ. ගමේ ජනතාව කළගුණ දත් යුක්ති ගරුක පිරිසක්. ඔවුන් කීවේ රට බේරාගත් නායකයාට පිටු පාන්නේ කෙසේ ද කියලයි.මේ ප්‍රවණතාවය නගරයේත් තිබුණා. එහෙත් නගරයට වෙනත් ප්‍රශ්නත් තිබුණා. නගරයේ අය දරිද්‍රතාවයට අදාළ වෙනත් ප්‍රශ්න ගැන කතා කරනවා. මේ නිසා ආණ්ඩුවට යම් විවේචනයක් තිබුණා.මේ අතර ප්‍රතිවාදී අපේක්ෂකයා යුද ජයග්‍රහණයේ කීර්ති නාමය ජනාධිපති මැතිවරණය සඳහා තරග කිරීමේ සුදුසුකමක් ලෙස කල්පනා කළා. සාමාන්‍යයෙන් ඕනෑම මැතිවරණයක් තරග කිරීමට ඇති අයිතිය මේ රටේ පුරවැසියන් සතුයි.එම අයිතිය ලියාපදිංචි ඡන්දයක් නොමැති වුවද ජෙනරාල් සරත් ෆොන්සේකාට ද අයිතියි. එහි කිසිම වරදක් නැහැ. වරද ඇත්තේ ප්‍රතිපත්තියක් , වැඩපිළිවෙළක් , මත තරග නොකිරීමයි. වෛරී දේශපාලනය ගැන කතා කළේ ඊට කිසිසේත්ම නොගැලෙපෙන අය ළඟ තබාගෙන.වැරැදිලාවත් ඔහු ජයග්‍රහණය කළේ නම් ඔහු රට පාලනය කරන්නේ වංචනිකයන් සමඟ බවයි දැන් හෙළි දරව් වන කාරණාවලින් පෙනෙන්නේ. මේ සත්‍යය රටේ සාමාන්‍ය ජනයා අවබෝධ කරගෙන සිටියා. මේ නිසා සරත් ෆොන්සේකාගේ දේශපාලන භූ®මිකාව රාජපක්ෂවරුන්ට එරෙහි වූවක් බව නැවත නැවතත් පැහැදිලි වෙමින් පවතිනවා. මේ සඳහා හුදු ආණ්ඩු විරෝධය හා රාජපක්ෂ විරෝධයෙන් පෙළෙන විපක්ෂයේ පිරිසක් සමඟ අත්වැල් බැඳ ගත්තා.රටට මොන දේ වුණත් විපක්ෂයේ සමහරු කල්පනා කළේ සරත් ෆොන්සේකා ලවා රාජපක්ෂලා ඉවත් කරන්න. ජෙනරාල් ෆොන්සේකා සතු යුද්ධයේ කීර්තිනාමය ඊට උපයෝගි කරගත හැකි බව යූ. ඇන්. පී හා ජේ. වී. පී විපක්ෂ කණ්ඩායම් කල්පනා කළා. මින් එහාට කිසිවක් ඔවුන් කල්පනා කර නැති බවයි පෙනෙන්නේ.මේ නිසා ප්‍රතිපත්තිමය දේශපාලනයක් සංවාදාත්මකව කතා නොකළ මැතිවරණයක් ලෙස පසුගිය ජනාධිපතිවරයා හැඳින්විය හැකියි. මේ නිසා දේශපාලන වශයෙන් තීන්දු නොගන්නා දේශපාලනමය සංයමක් නැති හිතුවක්කාර නායකයෙක් අද විපක්ෂය මෙහෙයවන තැනට පත් වෙලා. ආණ්ඩුවටත් වඩා ඒ ගැන බිය වී තිබෙන්නේ එක්සත් ජාතික පක්ෂයයි. ‘අලියා’ නැතිවේවි කියා ඔවුන් බිය වූයේ ඒ නිසාය.මේ බිය පසුගියදා පැවැති එක්සත් ජාතික පක්ෂ හම්බන්තොට සමුළුවේ දී ප්‍රකාශයට පත්වුණා. එය හිටපු මන්ත්‍රී සජිත් පේ‍්‍රමදාස කළ කතාවකින් ඒ බව පැහැදිලියි. ඔහු කීවේ පක්ෂයේ නායකතුමා මෑත කාලයේ ගත් ඓතිහාසිකම තීන්දුව අලියා යටතේ තරග කිරීමට කල්පනා කිරීම බවයි. ‘අලියා’ නොමැතිව මී මින්නෙකුගෙන් තරග කිරීමට සිදු වේ දෝ කියා බියක් ඔහුටත් පාක්ෂිකයන්ටත් තිබුණලු. සජිත් කීවේ එහෙමයි.මොන විදියකින් හෝ සජිත් සඳහන් කරන්නේ එක්සත් ජාතික පක්ෂය නැවතත් නිවැරැදි තැනට පැමිණ ඇති බවයි. හංසයාට යට වී කුසලානෙටත් යට වුණා නම් යූ. ඇන් . පීය සුනේ සුං විය හැකිව තිබුණා. පාක්ෂිකයන් කල්පනා කෙළේ එහෙමයි.මොන විදියකින් හෝ සජිත් සඳහන් කරන්නේ එක්සත් ජාතික පක්ෂය නැවතත් නිවැරැදි තැනට පැමිණ ඇති බවයි. හංසයාට යට වී කුසලානෙටත් යට වුණා නම් යූ. ඇන්. පීය සුනේ සුං විය හැකිව තිබුණා. පාක්ෂිකයන් කල්පනා කෙළේ එහෙමයි. මේ නිසා පරදින ඡන්දයකදී වුවද ඔවුන්ට දැන් ‘අලියා’ වැදගත්. ඊට හේතුව හංසයාට රැවටීමයි.හංසයා සමඟ දේශපාලනයට ගිහින් විපක්ෂ නායක රනිල් වික්‍රමසිංහ කාලාන්තරයක් තිස්සේ ඔහු විසින් ගොඩනගා ගෙන තිබු ප්‍රතිරූපයට හානි සිදුකර ගත්තා කියන එකයි මධ්‍යස්ත ජනතාව ගේ මතය. නැවතත් ඔහු අලියා ඉදිරියට දමාගෙන තම පක්ෂය පෞරුෂය ගොඩනගමින් සිටිනවා. සත්‍ය වශයෙන් ම අද සිදු වී තිබෙන්නේ කුමක් ද ? ජනාධිපතිවරණයේ දී ජනාධිපති මහින්දට විරුද්ධ වූ ජෙනරාල් ෆොන්සේකා දැන් රනිල් වික්‍රමසිංහටත් විරුද්ධව තරග කරනවා.මහ මැතිවරණයේ දී ඔහු ගේ ප්‍රධාන විරුද්ධවාදීයා රනිල් , ඔහු සමඟ, තරග කරන ජාතික මට්ටමේ නායකයා රනිල් , ඇයි ඔහු කොළඹ දිස්ත්‍රික්කයෙන්ම රනිල් සමඟ තරග කරන්නේ. ජනාධිපතිවරණයේ දී ඔහු තරගයට ගෙනවිත් ඔහුට දැවැන්ත සහයෝගයක් දුන් පක්ෂයේ නායකයාටත් අද ජෙනරාල් සරත් ෆොන්සේකා විරුද්ධ වෙලා. යූ. ඇන්. පී ඡන්දවලින් දේශපාලනය කරලා යූ. ඇන්. පී ඡන්දවලින් දැවැන්ත චරිතයක් වෙලා, දැන් ඒ යූ. ඇන්. පී නායකයාට ෂරුද්ධව තරග කරනවා.රාජකාරිමය වශයෙන් ඔහු ඔසවා තැබූ ජනාධිපති මහින්ද රාජපක්ෂට එරෙහිව ජෙනරාල් සරත් ෆොන්සේකා ජනාධිපතිවරණයේ දී තරග කළා. දැන් ඔහු දේශපාලන වශයෙන් ඔසවා තැබූ විපක්ෂ නායක රනිල් වික්‍රමසිංහට එරෙහිව පාර්ලිමේන්තු මැතිවරණයේ දී තරග වදිනවා. ඔහු දෙවැනි පාඩම උගන්වන්න යන්නේ රනිල් වික්‍රමසිංහට, වෛරී දේශපාලනයට එරෙහි මුල් පාඩම ඔහු ජනාධිපති මහින්ද රාජපක්ෂගෙන් ඉගෙන ගත්තා සේම දෙවැනි පාඩම ඔහු රනිල් වික්‍රමසිංහගෙන් ද ඉගෙන ගන්නා බවට සැකයක් නැහැ.ඒ අතින් ජෙනරාල් සරත් ෆොන්සේකා ද සුවිශේෂී පුද්ගලයෙක්. කිසිවෙකුට විශ්වාස කළ නොහැකි චරිතයක්. ඔහු වෙනත් දිස්ත්‍රික්යක් තෝරා නොගෙන කොළඹින්ම තරග කිරීමෙන් එය වඩාත් හොඳින් පැහැදිලි වෙනවා. හමුදා ක්‍රියාන්විතයක නායකයකු ගේ හා දේශපාලන නායකයකු ගේ වෙනස ඔහු තවමත් හඳුනාගෙන නැති බවයි පෙනෙන්නේ. ඒ සඳහා ඔහුට තව කාලයක් අවශ්‍ය වේවි. ඊට ඔහුට කොළඹ දිස්ත්‍රික්කයේ කුසලානයේ ඡන්ද ප්‍රතිඵලය වැදගත් වේවි.රනිල් සමඟ තරගයට පැමිණීම නිසා ඔහු එක්සත් ජාතික පාක්ෂිකයන්ගේ අනුකම්පාවෙන්ද ඈත් වෙමින් සිටිනවා. කොහොම වුණත් ඔහු අත්අඩංගුවට පත්වීම ජනරාල්වරයා ගැන ඔහුට ඡන්දය දුන් එක්සත් ජාතික පක්ෂයේ අය අනුමත කලා කියන්න බැහැ. ඒ ගැන ඔහුගේ අනුකම්පාවක් හා ප්‍රශ්නයක් තිබෙනවා. සන්ධානයට ඡන්දය දුන් සමහර කොටස් පවා මේ සම්බන්ධයෙන් විමසිල්ලෙන් පසු වෙනවා. එහෙත් ඔහුට හිමි අනුකම්පා ඡන්දය ඇත්තේ එක්සත් ජාතික පක්ෂය හා ජනතා විමුක්ති පෙරමුණ තුළයි. ඉන් යූ. ඇන්. පී ඡන්දය වැදගත්, මේ වන විට එම ඡන්දයත් ඔහු නැති කරගෙන වගෙයි.ජෙනරාල් සරත් ෆොන්සේකාගේ අරමුණ විය හැක්කේ එක්සත් ජාතික පක්ෂයෙන් පසුගිය මැතිවරණයේ දී හෙළ උරුමයට කඩාගෙන ගිය ඡන්දය තමන් වෙත ලබාගැනීම විය හැකියි. එම ඡන්ද නැවත ඔහුට ලැබුණාද කියා බලන්න. ඡන්ද ගණන් කරන්නම වෙනවා. එම ඡන්ද ආවත් නැතත් මෙවර කුසලානය තරග වදින්නේ එක්සත් ජාතික පක්ෂය සමඟයි. එක්සත් ජනතා නිදහස් සන්ධානයට කුසලානෙන් හෝ අලියාගෙන් තර්ජනයක් නැහැ. විපක්ෂයේ තරගය ඇත්තේ අලියා හා කුසලානය අතරයි. මේ තරගයෙන් අලියා ඉස්මතු වීම අනිවාර්යයි.මේ අතර ආණ්ඩුව පාර්ලිමේන්තුවේ ආසන 2/3 ක් ලබා ගැනීමේ සීමාව ආසන්නයට ඇවිත් , එය ලැබේ ද නොලැබේ ද යන්න කෙසේ වෙතත් පාර්ලිමේන්තුවේ අති බහුතරයක් එක්සත් ජනතා නිදහස් සන්ධානය හිමිකර ගනු ලබනවා. ජනාධිපති ජේ. ආර්. ජයවර්ධන නිර්මාණය කළ 1978 ව්‍යවස්ථාව යටතේ යෝජිත සාමානුපාතික මැතිවරණ ක්‍රමය තුළින් එක් පක්ෂයක් ලබා ගන්නා වැඩිම ආසන ගණන මෙවර එක්සත් ජනතා නිදහස් සන්ධානය හිමි කර ගන්නවා. එය සමානුපාතික මැතිවරණ ක්‍රමයක සුවිශේෂී තත්ත්වයක්. සාමාන්‍යයෙන් මේ සමානුපාතික මැතිවරණ ක්‍රමයක සුවිශේෂී තත්ත්වයක්.සාමාන්‍යයේඬ මේ සමානුපාතික ක්‍රමය යටතේ පාර්ලිමේන්තුවේ තනි පක්ෂයක් පාර්ලිමේන්තු ආසන 113ක් ඉක්මවා ගියේ 1989 පැවති මැතිවරණයේ දී පමණයි. එය ද නිදහස් සාමකාමී වාතාවරණයක පැවැති ඡන්දයක් නොවෙයි. 1989 භීෂණයත් සමඟ විපක්ෂ කණණ්ඩායම් හැකිලී ගියා. සමහර ඡන්ද මධ්‍යස්ථාන හරිහැටි ක්‍රියාත්මක වුණේ් නැහැ. විපක්ෂයේ අය ඡන්දය ප්‍රකාශ කිරීමට පැමිණියේ නැහැ. මේ නිසා එම මැතිවරණයේ සම්පූර්ණ වාසිය දිනාගනු ලැබූවේ රණසිංහ පේ‍්‍රමදාස ජනාධිපතිවරයා නායකත්වය දැරූ එක්සත් ජාතික පක්ෂයයි.වර්තමාන වාතාවරණය 1989ට වඩා සම්පූර්ණයෙන්ම වෙනස්. උතුරේ හා දකුණේ ත්‍රස්තවාදයක් ක්‍රියාත්මක වෙන්නේ නැහැ. උතුරේත් දකුණේත් ජනතාව කිසිම බාධාවකින් තොරව ඡන්ද පාවිච්චි කිරීමට වසර 30කට පසු අවස්ථාවක් උදා වී තිබෙනවා. පසුගිය ජනාධිපතිවරණයේ දී ජනතාව ප්‍රථමවරට ඉන් ප්‍රයෝජන ගත්තා. ජනාධිපති මහින්ද රාජපක්ෂ වැඩි ඡන්ද 18 ලක්ෂයකින් ජයග්‍රහණය කෙළේ එම නිදහස් වාතාවරණය තුළයි.දැන් ලැබි තිබෙන්නේ එහි දෙවැනි අවස්ථාවයි’ මෙවරද එම නිදහස් වාතාවරණය උදා වෙනවා. වසර 15කට වඩා පවත්වාගෙන ගිය පාලනයක්. සමානුපාතික නියෝජනයක් සහිත පාර්ලිමේන්තුවක ආණ්ඩු පක්ෂයක් විදියට අති බහුතර නියෝජනයකට ළඟා වී තිබෙන්නේ මෙවරයි. ඒ නිසාම මෙම මැතිවරණය ඓතිහාසිකයි.එසේ ම මැතිවරණ ක්‍රමයේ නො ගැලපීම වඩාත් ඉස්මතු වන්නේ ද මෙවරයි. අඩි ගණන් දිග ඡන්ද පත්‍රිකා සමහර දිස්ත්‍රික්කවල නිර්මාණය වෙලා. ඒ නිසාම වත්මන් මැතිවරණය සංකීර්ණ මෙන්ම ව්‍යාකූල ක්‍රමයක්. මේ මැතිවරණය 1978 ව්‍යවස්ථාවෙන් නිර්මාණය වූ පාර්ලිමේන්තුවේ අවසන් මැතිවරණය වේවි.එසේ ම මහින්ද රාජපක්ෂ පාලනයේ දෙවැනි අදියරේ දී මුල් අදියරටත් වඩා බහුතර බලයක් සහිත පාර්ලිමේන්තුවක් නිර්මාණය කිරීමට ඉඩ කඩ විවර වීම වැදගත් දේශපාලන සංසිද්ධියක්. මහින්ද චින්තන වැඩසටහන ගිය වරටත් වඩා වැඩි බහුතරයකින් අනුමත කිරීමක්.ඒ සඳහා පොදුජන මනස සැකසී තිබීම නිසා ජයග්‍රහණයන් රැසක් රටට අත් වෙමින් පවතිනවා. බිහි වීමට ගිය ප්‍රජාතන්ත්‍ර විරෝධී පාලනයක් නතර වීම පවතින දේශපාලන ව්‍යුහයේ වෙනසකට රට යොමු වීම හා ප්‍රාජාතන්ත්‍රවාදී විපක්ෂයේ ප්‍රධාන ධාරාව අලියා ලකුණින් නැවත ශක්තිමත් වීම ආදිය සඳහන් කළ හැකියි.අවසාන විග්‍රහයේ දී ජනාධිපති මහින්ද රාජපක්ෂ මහතාද විපක්ෂ නායකවරයාද ජයගෙන තිබෙන බව මේ පසුබිම තුළ දක්නට ලැබෙනවා.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>04</day>
    </date>
    <link>http://www.dinamina.lk/2010/03/04/_art.asp?fn=f1003042</link>
    <topic>අහස් කුස දිග්විජය කළගුවන් හමුදාවේ සුරු විරුවෝ</topic>
    <author>සටහන චන්ද්‍රිකා පෙරේරා</author>
    <content>මෙරට ස්ථාපිත ත්‍රිවිධ හමුදාවන්ගෙන් ලාබාලයා වූ ශ්‍රී ලංකා ගුවන් හමුදාව මාර්තු 02 දා සිය 59 වන සංවත්සරය අති උත්කර්ශවත් අයුරින් සමරනු ලැබීය.මාතෘභූමියේ ආරක්ෂාවට එල්ල වූ සියලු අභියෝග ජය ගැනීමට රජයට සිය දායකත්වය මැනවින් ලබාදුන් ගුවන්හමුදාව අනාගතයේදී ඇතිවිය හැකි ඕනෑම අවස්ථාවකට මුහුණදීම සඳහා ශක්තිමත් වෙමින් නවීන තාක්ෂණය සමඟ එක්ව සිටියි.දෙවන ලෝක යුද සමයේදී ශ්‍රී ලංකාවේ ගුවන් හමුදාවක් ස්ථාපිත කිරීමේ අවශ්‍යතාවය අධිරාජ්‍යවාදී බ්‍රිතාන්‍යයට පැන නැගිණි. මේ අනුව එවකට ආරක්ෂක හා විදේශ ඇමැතිවරයාගේ ලේකම් ආර්.ජී. සේනානායක මහතා 1949 දී පාර්ලිමේන්තුවට ඉදිරිපත් කළ පනතක් අනුව ආණ්ඩුකාර සොල්බරි සාමිවරයාගේ අනුමැතිය මත “රාජකීය ලංකා ගුවන් හමුදාව“ ලෙස 1951 මාර්තු 02 දා ගුවන් හමුදාව ස්ථාපිත විය.වර්තමාන ගුවන් හමුදාපති එයාර් චීෆ් මාර්ෂල් රොෂාන් ගුණතිලක මහතා ශ්‍රී ලංකා ගුවන් හමුදාවේ නායකත්වයට පත් වූ 12 වැනි ගුවන් හමුදාපතිවරයා වන අතර ගෲප් කපිතාන් ජී.සී. බ්ලේඩන් මුලින්ම ස්ථාපිත රාජකීය ලංකා ගුවන් හමුදාවේ පළමු අණ දෙන්නා ලෙස 1951 සිට 58 දක්වා කටයුතු කෙළේය. මුලින්ම ගුවන් හමුදාව අටසිය හතලිස් දෙනෙකුගෙන් සමන්විත වූහ.බ්ලේඩන් යටතේ ඇරැඹි රාජකීය ලංකා ගුවන් හමුදාවේ පළමු බළඝනය (චිප්මන්ක් , බැලියොල්) මඟින් මූලිකව නියමු පුහුණුව සිදුකළ අතර ඔක්ස්ෆර්ඩ්, ඩී. හැව්ලන් හෙරෝන්, ඩී. හැව්ලන් ඩෝව්, පයිනියර් යන ගුවන්යානා එහි විය. දෙවන බලඝනය ඩ්‍රැගන් ෆ්ලයි හෙළිකොප්ටර් වලින් සන්නද්ධ විය. ප්‍රවාහන කටයුතු හා නිරීක්ෂණ කටයුතු දෙවන බලඝනය සතු වගකීම් විණි.1958 - 62 දක්වා එයාර් වයිස් මාර්ෂල් ජේ. එල්. බාකර් පත් වූ අතර ප්‍රහාරක “ප්‍රෝවෝස්ට් ජෙට්” යානා මගින් සන්නද්ධ වූයේ මෙකලය.1960 වන විට පළමු බළඝනය චිප් මන්ක් හා ජෙට් යානාවලින් සමන්විත වූ අතර දෙවන බළඝනය ඩව්, හෙරන්, පයිනියර් යානා හා ඩ්‍රැගන් ෆ්ලයි එස් 51 හෙලිකොප්ටර්වලින් සන්නද්ධ විය.රාජකීය ලංකා ගුවන් හමුදාවේ පළමු ශ්‍රී ලංකා ගුවන් හමුදාපති වූ එයාර් වයිස් මාර්ෂල් ඊ.ආර්. අමරසේකර 1962 - 72 දක්වා කටයුතු කෙළේය. බෙල් ජෙට් රේන්ජර්, හෙලිකොප්ටර් යොදා ගැනිණි. පසුව ඩ්‍රැගන් ෆ්ලයි හෙලිකොප්ටර් හා චිප්මන්ක් යානා භාවිතයෙන් ඉවත් කළ අතර 1963 දී ගුවන් පුහුණු පාසල චීන වරාය ගුවන් කඳවුරට අනුයුක්ත කරන ලදී.1971 - 76 යුගයේදී ගුවන් හමුදාපති ලෙස පී.එච්. මෙන්ඩිස් පත් වූ අතර 1971 අප්‍රේල් කැරැල්ලේදී කැරලි මර්දනය සඳහා ද ගුවන් හමුදාව දායක විය.රුසියාවේ නිෂ්පාදිත කමෝඩ් කේ.ඒ. 24 හෙළිකොප්ටරය හා මිග් යානාද ලබා ගැනිණි. ප්‍රථම වරට මිග් ප්‍රහාරක යානා එක්වූයේ මෙකල ය. එදා හෙලිටුවර්ස් සමාගම ආරම්භ කළ ගුවන් හමුදාව සිය දායකත්වය සිවිල් ගුවන් සේවාවට ද ලබා දෙන ලදී.1975 වන විට ප්‍රධාන බළඝන හයක් ස්ථාපිත විය. 1976 දී වසර 25 සැමරූ ගුවන් හමුදාව සිදුකළ විශිෂ්ඨ සේවාව අගයමින් ප්‍රථම වරට ජනාධිපති වර්ණයෙන් පිදුම් ලැබීය. මෙකළ පිරිස් බලය 3100 වූහ.1976 සිට 1981 දක්වා කාලයේදී ගුවන් හමුදාපති ධූරය හෙබවූ එයාර් වයිස් මාර්ෂල් ඩබ්ලිව්. ඩී.ඒ. ගුණතිලකයන් ය.1951 දී ගුවන් හමුදාවේ ප්‍රථම නිලධාරී පුහුණු කණ්ඩායමට පියාසර කෙඩෙට් නිලධාරියකු ලෙස එක්වූ ඔහු වර්තමාන ගුවන් හමුදාපති රොෂාන් ගුණතිලක මහතාගේ පියා ය. හෙරොන් ගුවන් යානයෙන් මහා බ්‍රිතාන්‍යයට පියාසර කර ආපසු පැමිණි අති දක්ෂයා වූයේ ඔහු ය.ඩබ්ලිව්. ඩී.ඒ. ගුණතිලක මහතාගේ අවධියේදී ඩොෆින් එස්.ඒ. 165 සී හෙලිකොප්ටරය හා ඩැකොටා ඩී.සී 3 යානා එක්කරගත් අතර දේශීය නිපැයුමක් ලෙස “පැස්මනී” ගුවන් යානය නිපදවීම එදා ගුවන් හමුදාව විසින් සාර්ථකව සිදු කෙළේය.1981 - 1985 කාලයේ එයාර් වයිස් මාර්ෂල් ඩී.සී. පෙරේරා ගුවන් හමුදාපති ධූරය හෙබවී ය. එතෙක් සාමයෙන් පැවැති මෙරට කලබලකාරී තත්ත්වයකට මුලපිරුවේ මේ කාලයේ ය.1985 - 1990 එයාර් චීෆ් මාර්ෂල් ඒ. ඩබ්ලිව්. ප්‍රනාන්දු, ද 1990 සිට 94 දක්වා චීෆ් මාර්ෂල් එම්. එම්. ජේ. ඩී. එස්. ගුණවර්ධන ද 1994 - 98 කාලයේ එයාර් චීෆ් මාර්ෂල් ඕ.එම්. රණසිංහ ද ගුවන් හමුදාපති ධූරය දැරූ අතර 1998 - 2002 එයාර් චීෆ් මාර්ෂල් ඒ.ජේ. වීරක්කොඩි හා 2002 – 2006 දක්වා කාලයේ එයාර් චීෆ් මාර්ෂල් ජී.ඩී. පෙරේරා ද එතැන් සිට වර්තමාන ගුවන් හමුදාපති එයාර් චීෆ් මාර්ෂල් රොෂාන් ගුණතිලක ද ගුවන් හමුදාපතිවරු ලෙස පත් වූහ.කොටි මිසයිලයකින් දැය වෙනුවෙන් දිවි පිදීමට සිදුවූ සිය සොහොයුරු ගෲප් කපිතාන් ශිරන්ත ගුණතිලකගේ වියෝවෙන් ත්‍රස්තවාදයේ කුරිරු බව මැනවින් අවබෝධ කරගත් වර්තමාන ගුවන් හමුදාපති රොෂාන් ගුණතිලක මහතා මෙරටට වසර තිහක් පුරා පැවැති ත්‍රස්තවාදය මුලිනුපුටා දැමීමේ අභියෝගයට මැනවින් මුහුණ දුන්නේ ය.2006 ඇරැඹි මානුෂික මෙහෙයුම අවසන් වන තෙක් උපරිම දායකත්වය ලබා දීමට ශශ්‍රී ලංකා ගුවන් හමුදාව කටයුතු කළේය. හිමි ව තිබූ සීමිත ගුවන්යානා රටේ අවශ්‍යතා අනුව වෙනස් කරමින් යුද්ධයට අවශ්‍ය පරිදි යෙදවීම සෙබළුන් හා භාණ්ඩ ප්‍රවාහනය, සතුරු ස්ථාන සොයා ගොස් ගුවනින් බෝම්බ හෙළීම නිරීක්ෂණය, තුවාල වූ භූ®මියේ සෙබළු ප්‍රවාහනය, ඇතුළු යුද රාජකාරි යුහුසුළුව සිදුකිරීම හා අනෙකුත් හමුදාවලට අවශ්‍ය සහාය කලට වේලාවට උපරිම අයුරින් ලබාදීම මගින් ත්‍රස්තවාදය, විනාශ කිරීමේ කාර්යය මැනවින් ඉටුකරනු ලැබීය.මානුෂික මෙහෙයුමේ දී අවශ්‍ය වූ නවීන තාක්ෂණික මෙවලම් හා යාත්‍රා පිරිස් බලය ඇතුළු සියල්ල ජනාධිපති මහින්ද රාජපක්ෂ මහතාගේ උපදෙසින් ආරක්ෂක ලේකම් ගෝඨාභය රාජපක්ෂ මහතා ශ්‍රී ලංකා ගුවන් හමුදාවට සැපැයූ අතර චිත්ත ශක්තිය හා ධෛර්යයද නොමදව ලබා දුන්නේ ය. සතුරු පරාජයේ දී ගුවන් හමුදාව සෑම විටම ප්‍රවාහනය, නිරීක්ෂණය හා ප්‍රහාරක බලය සහිත යානා මෙන්ම ගුවන් ආරක්ෂණ, පද්ධතිය මගින් ගුවනේ ආරක්ෂාවද නිරතුරුවම ලබා දුන්නේ ය.කොටි සැහැල්ලු ගුවන් යානා ගුවන් ගතවූ මොහොතේ සිට ඒ පිළිබඳ නිරීක්‍ෂණයේ යෙදෙමින් අවශ්‍ය ආරක්ෂක පියවර ගත් ගුවන් හමුදාව ඒවා සම්පූර්ණයෙන්ම විනාශ කැර ගුවන ආරක්ෂා කිරීමට කටයුතු කළේය. පැය 24 පුරා ගුවන් හමුදාපති සෙබළුන්, කාර්මිකයන් සිවිල් සේවකයා දක්වා ගුවන් හමුදාවේ සියලු ඒකක එකම කණ්ඩායමක් ලෙස ක්‍රියාත්මක වී සිය දායකත්වය දැය වෙනුවෙන් ලබා දුන්හ.ගුවන් හමුදාව මගින් මානුෂික මෙහෙයුමේදී අනෙකුත් හමුදාවලට කලට වේලාවට ආහාර පාන, බෙහෙත් ද්‍රව්‍ය, ගුවන් යානා බෝම්බ හා අනෙකුත් යුධ ආම්පන්න සපයමින් නිහඬවම දැක්වූ දායකත්වය අගය කළ යුතු වේ.මානුෂීය මෙහෙයුමේදී ගුවන් හමුදාව විසින් ඉටුකළ යුතු වගකීම් සම්භාරය ඉටු කිරීම උදෙසා ක්‍රමවත් පරිපාලනයක් පවත්වාගෙන ගුවන් හමුදා පරිපාලන ඒකකය දක්වන ලද දායකත්වය ගුවන් හමුදා සාර්ථකත්වයට මනා පිටුවහලක් විය.වර්තමාන ගුවන් හමුදාව සුවිශේෂී වූ කාර්ය භාරයන් රැසක් ඉටුකරමින් සිටියි. හෙලිටුවර්ස් නැවත ආරම්භ කිරීමත් සමගම නැවතත් ගුවන් මගින් මගී ප්‍රවාහන සේවය සාමාන්‍ය ජනතාව වෙනුවෙන් විවෘතව පවතී.එසේම ප්‍රධාන වශයෙන් ත්‍රස්තයන්ගෙන් මුදා ගත් ප්‍රදේශවල සිදුකරගෙන යන බෝම්බ නිෂ්ක්‍රීය කටයුතු සහ එම ප්‍රදේශවල සිදු කරගෙන යන මානුෂීය ක්‍රියාකාරකම් සහ සංවර්ධන කටයුතු සඳහා විශේෂ මෙහෙයක් දක්වයි. එසේම ඉරණමඩු ගුවන් පථය ආශ්‍රිතව සහ මුලතිව් ප්‍රදේශයේ ගුවන් හමුදා කඳවුරු පිහිටුවා කඳවුරු අවශ්‍ය පරිදි ප්‍රතිසංවිධානය කර ඇත.ක්‍රීඩාව පිළිබඳවද වර්තමාන ගුවන් හමුදාපති තුමා සුවිශේෂී අවදානයක් දක්වා ඇත. සංග්‍රාම භූ®මියේ පමණක් නොව ක්‍රීඩා භූ®මියේද ගුවන් විරුවන් පෙන්වා ඇති ක්‍රීඩා කුසලතාවයන් ගැනද අපට ආඩම්බර විය හැක. අවියෙන් රළු වූ දෑත කිසිම විටක මොවුන් ක්‍රීඩාවට බාධාවක් කර නොගත්තේය.කණ්ඩායම් තරග වලදී මෙන්ම කේවල තරග වලදීද ගුවන් හමුදා ක්‍රීඩකයන් ගුවන් හමුදා නාමය රන්දා ඇත. එසේම මොවුන් සෑම ජාතික කණ්ඩායමකම ගුවන් හමුදාව නියෝජනය කරමින් සුවිශේෂ දක්ෂතා දක්වා ඇත.ඒ බව බංගලාදේශයේ පැවති 11 වැනි දකුණු ආසියාතික ක්‍රීඩා උළෙල පදක්කම් මල්ලෙන් තුනෙන් එකක්ම (රන් 06, රිදී 14, ලෝකඩ 14) ගුවන් හමුදා ක්‍රීඩක ක්‍රීඩිකාවන් වීම විශේෂය. එසේම පස්වන වරටත් පවත්වන ලද අන්තර් ඒකක තරගාවලියේදී ශූරතාවය දිනාගැනීම මෙන්ම දේශීය තරග පිටිය ජයගත් අවස්ථා එමටය.ගුවන් හමුදා සේවා පුද්ගලයන්ගේ සුභසාධනය වෙනුවෙන් වර්තමාන ගුවන් හමුදාපතිතුමා සුවිශේෂ මෙහෙයක් ඉටු කරනු ලබයි. කඳවුරු කිහිපයක් හැරෙන්නට හැම කඳවුරක සියලු පහසුකම් වලින් සමන්විත විවාහක නිවාසයන් ඉදිකර ඇති අතර අඩු මිලට අත්‍යාවශ්‍ය ද්‍රව්‍ය ලබා දීමේ වැඩ පිළිවෙළක්ද ක්‍රියාත්මක කරමින් පවතී.නෙළුම් ගුණතිලක මැතිනියගේ ප්‍රධානත්වයෙන්, ගුවන් හමුදා සේවා වනිතා ඒකකය රණවිරුවන් ;වනුවෙන් සහ ඔවුන්ගේ පවුල්වල සාමාජිකයන් වෙනුවෙන් ව්‍යාපෘති රැසක් ඉදිරිපත් කර ඇත.වෛද්‍ය ව්‍යාපෘති මෙන්ම අනුලා ප්‍රනාන්දු නිවාස ව්‍යාපෘතිය යටතේ ප්‍රධාන වශයෙන් යුද්ධයේදී මිය ගිය හා ආබාධිත රණවිරුවන් සහ ඔවුන්ගේ පවුල් වල සාමාජිකයින් වෙනුවෙන් නිවාස ප්‍රදානය කිරීම, නෙළුම් ගුණතිලක මැතිනියගේ සංකල්පයක් මත දියත් කරන මේරියන් ගුණතිලක ශිෂ්‍යත්ව ව්‍යාපෘතිය තුළින් සිවිල් සේවා පුද්ගලයින්ගේ දරුවන් සඳහා ශිෂ්‍යත්ව ලබාදීම, රෝද පුටු හා ඇස් කණ්ණාඩි ලබා දීම වැනි කටයුතු සිදු කරනු ලබයි.ශ්‍රී ලංකා ගුවන් හමුදාවේ 59 වසරක අභිමානවත් ඉතිහාසයේ මංසලකුණු මතකයට නංවමින් රත්මලාන ගුවන් හමුදා කඳවුරු භූමියේ මේ වන විට කෞතුකාගාරයක් ආරම්භ කර ඇති අතර ජනතාවට එය නරඹා ගුවන් හමුදාවේ අභිමානය අත්විඳීමේ අවස්ථාව උදා කැර ඇත.මාතෘභූ®මියේ ඒකීය බව රැක ගනිමින් සාමාන්‍ය ජනතාවට නිදහසේ දිවි ගෙවීමට සිය දිවි දෙවැනි කොට කැපවූ ගුවන් විරුවනි 59 වසරක් ඉක්මවූ ඔබට ජාතියේ ප්‍රණාමය පුද කරමු.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>04</day>
    </date>
    <link>http://www.dinamina.lk/2010/03/04/_art.asp?fn=f1003043</link>
    <topic>සංවර්ධනයේ මං අහුරනබලශක්ති අර්බුදයට විසැඳුමක්</topic>
    <author>සටහන බුද්ධික සමන් ගුණවර්ධන</author>
    <content>රටක සංවර්ධන ක්‍රියාදාමයේ හර සාධකයක් වන්නේ බලශක්තියයි. සංවර්ධනයේ සජීවිකරණය සඳහා බලශක්තීන් රටකට අත්‍යවශ්‍යය. සමස්ත ආර්ථිකයේ සක්‍රීය ක්‍රියාකාරිත්වය විදුලිබලය මත රඳාපවතින බවට රුසියානු නායක වී. අයි. ලෙනින් පැවසුවේ ඒ නිසාම විය යුතු ය. ලෙනින් ගේ කියමන සියලු රටවලට පොදු සත්‍යයකි.බලශක්ති උත්පාදන ක්‍රියාවලින් පිළිබඳව මීට පෙර පාලකයන් තුළ තිබුණේ අල්පේච්ඡ හැඟීමකි. ඒ නිසා විදුලිබල අර්බුදයට පිළියම් නොලැබුණි. විදුලිබල අර්බුදයට පිළියමක් නොදී සංවර්ධන ක්‍රියාවලිය ඉදිරියට ගෙන යා නොහැකිය. 1977 සිට 1989 දක්වා වූ කාලපරිච්ඡේදයේ ක්‍රියාත්මක වූ මහවැලි යෝජනා ක්‍රමය යටතේ වික්ටෝරියා, රන්දෙණිගල, රන්ටැඹේ හා කොත්මලේ යන ජලවිදුලි බලාගාරවලින් ජාතික විදුලිබල පද්ධතියට එකතු වූයේ මෙගාවොට් 660 කි.ඒ ධාරිතාවය ද සමඟ ජාතික විදුලිබල පද්ධතිය සතු මෙගාවොට් 1207 ක ධාරිතාවට ලං.වි.ම. තාප විදුලි බලාගාරය සතු මෙගාවොට් 529 ක ධාරිතාවක්, පුද්ගලික තාප විදුලි බලාගාර සතු මෙගවොට් 667 ක ධාරිතාවක් එක්වීමෙන් සමස්ත විදුලි ධාරිතාව මෙගාවොට් 2406 කි. මෙය මේ රටේ සමස්ත විදුලිබල අවශ්‍යතාවය සපුරාලීමට ප්‍රමාණවත් නොවීය. එමෙන්ම මෙහිදී වාර්ෂිකව විදුලි ඉල්ලුමට 10% ක් එක්වන බවත් අමතක නොකළ යුතු ය.මෙයින් මේ රටේ විදුලිබල ඉල්ලුම හා පැවතුණු අර්බුදය පිළිබඳ යම් වැටහීමක් ලබාගත හැකිය. මේ ඉල්ලුම සපුරාලීමට තව තවත් ජල විදුලි බලාගාර ආරම්භ කිරීම දුෂ්කර වන්නේ ඊට අත්‍යවශ්‍ය ජල පෝෂිත හිඟවීමයි. රටේ සමස්ත විදුලිබල ඉල්ලුම ඒ අනුව ජල විදුලි බලාගාරවලින් සපුරාලිය නොහැකිය. ඒ නිසා විකල්ප වශයෙන් ඩීසල් වැනි විකල්ප බලශක්ති ප්‍රභව කරා යොමුවීමට සිදුවිය.එහෙත් මෙය තවත් අර්බුදයක එක්කොණක් වී ඇති බව 2000 වසරේදී අවබෝධ විය. එනම් ලෝක වෙළෙඳපොළේ බොරතෙල් බැරලයක මිල අමෙරිකානු ඩොලර් 20 ක් වැනි අඩු මිලකට තිබූ අවදිය නිමා වී බොරතෙල් බැරලයක මිල අමෙරිකානු ඩොලර් 148 දක්වා මිල ඉහළ යාම ය. මෙය ශ්‍රී ලංකාව වැනි ඛනිජ තෙල් නිෂ්පාදනය නොකරන රටවලට තදින්ම දැනෙන්නක් විය. ඒ නිසා ශ්‍රී ලංකාව වැනි තුන්වැනි ලෝකයේ රටවලට ආනයනික ඛනිජතෙල්වලින් වැඩි ප්‍රතිශතයක් විදුලිබල නිෂ්පාදනය සඳහා යෙදවීම තවත් ආර්ථික අර්බුදයකට මඟපාදන්නකි.ශ්‍රී ලංකාව මෙයට මුහුණ දුන්නේ කෙසේ ද? 1990 දශකයේ ඉදිකිරීමට සැලසුම් කළ නොරොච්චෝලේ ගල්අඟුරු බලාගාර හා ඉහළ කොත්මලේ බලාගාර ව්‍යාපෘතිවල ඉදිකිරීම් කටයුතු දේශපාලනික හා වෙනත් පරමාර්ථ නිසා ප්‍රමාද විය. 2002 – 2004 කාලපරිච්ඡේද තුළ දිනකට පැය 5 – 6 ක් අතර කාල ප්‍රමාණයක විදුලි කප්පාදුවකින් ප්‍රශ්න මගහැරී යා හැකි යැයි සිතෙන්නට ඇති. එහෙත් මේ කප්පාදුව නිසා සමාජයට පමණක් නොව රටේ ආර්ථිකයේ සක්‍රීය ක්‍රියාවලියටද එල්ල වූයේ ප්‍රබල බලපෑමක්. එය දේශපාලනික වශයෙන් බලපෑමක් එල්ල වූ බව නොරහසකි.හුදෙක් සැලසුම්වලට පමණක් සීමාව, දේශපාලන වෙනත් බලවේගවල අතකොළුවක්ව තිබූ ඉහළ කොත්මලේ ජල විදුලි බලාගාරය හා නොරොච්චෝල, ගල්අඟුරු බලාගාරය මහින්ද චින්තන ප්‍රතිපත්තිය යටතේ ආරම්භ වූයේ මෙහි වටිනාකම මැනවින් වටහාගනු ලැබූ නිසායි.දස අවුරුදු බලශක්ති සංවර්ධන සැලැස්මක් හරහා දිගුකාලීන මධ්‍යකාලීන හා කෙටිකාලීන සැලසුම් යටතේ විදුලි ජනනය, සම්පේ‍්‍රෂණය, බෙදාහැරීම ආදිය කාර්යක්ෂම කිරීමේ වැඩපිළිවෙළක් ක්‍රියාත්මක කරමින් 2008 වසරේ ඇතිවීමට තිබූ බලශක්ති අර්බුදය ජයගැනීම රජයේ ප්‍රධාන ඉලක්කයක් විය. ඒ අනුව කෙටිකාලීන ඉලක්කයක් ලෙස කෙරවලපිටිය ද්විත්ව චක්‍රීය තාප විදුලි බලාගාරය ඉදිකිරීම ඇරැඹිණි.මෙය කෙටිකාලීන සැලසුමක් බව සඳහන් කළ ද මෙහි ප්‍රතිඵල සමස්ත ජාතියේම දැවැන්ත ඉදිරි පිම්මකි. මෙහිදී අමතක නොකළ යුතු කරුණකි. එදා කෙරවලපිටිය බලාගාරය ඉදිකිරීමේදී බලශක්ති අර්බුදයට වඩා අර්බුද ඇති කිරීමට විවිධ පාර්ශ්වයන් උත්සුක විය.ඒ සියලු චෝදනා හා විවේචන හරහා පන්නරය ලබමින් කලාගාරයේ කටයුතු තවදුරටත් දියත්විය. ඒ බලවේග හමුවේ එදා බලාගාරයේ කටයුතු අතහැර දැමුවේ නම් රටේ විදුලිබල අවශ්‍යතාවයෙන් 20% ක් එක්නොවෙනු ඇත. ආසියාවේ දැවිතෙල් ආශ්‍රිතව විදුලිය නිපදවන එකම බලාගාරය ලංකාවට හිමි නොවනු ඇත.මේ බලාගාරයේ ඇති සුවිශේෂත්වය වන්නේ පරිසරයට ඉතා අඩුම සල්ෆර් ප්‍රමාණය මුදාහැරෙන නිසාය. කෙරවලපිටිය තාපබලාගාරයට මේ වනවිට ජාත්‍යන්තර පාරිසරික හා උසස් ප්‍රමිති සම්මාන ගණනාවක් දිනා ගැනීමට සමත්ව ඇත. කෙරවලපිටිය තාප බලාගාරය ශ්‍රී ලංකාවට අභිමානයක් වන්නේ ඒ කරුණු නිසාම පමණක් නොවෙයි.දේශීය ඉංජිනේරු ශිල්පයේත් දේශීය මූල්‍ය දායකත්වයෙත් අභිමානය මෙහි මුසුව ඇති බැවිනි. මෙහි වටිනාකම අමෙරිකානු ඩොලර් මිලියන 308 කි. මේ ව්‍යාපෘතිය සඳහා දේශීය වශයෙන් මහා භාණ්ඩාගාරය, සේවක අර්ථසාධක අරමුදල, ලෙකෝ ආයතනය, ලක්දනවි සමාගම දේශීය වශයෙන් දායකත්වය දරා ඇති අතර විදේශීය ආධාර ලෙස යූරෝ මිලියන 152 ක්ද ලැබී තිබේ.කෙසේ වෙතත් කෙරවලපිටිය තාප විදුලි බලාගාරයේ පළමු අදියර යටතේ ;මගාවොටි 200 ක ධාරිතාවයක් පසුගිය වසරේ ජාතික විදුලිබල පද්ධතියට එක්විය. බලශක්ති අර්බුදය යම් තරමින් සංසිඳෙමින් පවතිද්දි ඒ ඇසුරින් සමාජමය අර්බුද ඇති කිරීමට ඇතැම් පිරිස් කටයුතු කළේය. එනම් එම බලාගාරයේ නිපදවෙන විදුලි ඒකකයක මිල ඉහළ බවට දේශපාලන මතවාදයක් ඇතිවීමයි.එහෙත් ලෝක වෙළෙඳපොළේ බොරතෙල් බැරලයක මිල පහළ යාමත් සමඟ විදුලි ඒකකයක මිල පාලනය කර ගැනීමට අවස්ථාව උදාවිය. එමෙන්ම බලාගාරයේ දෙවැනි අදියර යටතේ කිසිදු නිෂ්පාදන වියදමකින් තොරව මෙගාවොට් 110 ක විදුලි ධාරිතාවක් වාෂ්ප බලයෙන් නිපදවීමට ලැබීම මෙහි තවත් ආර්ථික වාසියක් විය. ඒ අනුව ප්‍රථම අදියරෙදී රුපියල් 30 දක්වා ඉහළ ගිය විදුලි ඒකකයේ මිල දෙවන අදියරින් පසු රුපියල් 12.00 – 14.00 ත් දක්වා අඩු කිරීමට හැකිවිය.මෙයින් විදුලිබල මණ්ඩලය වර්ෂයකට රුපියල් මිලියන 19 ක ඉතිරියක් ලැබුවේය. මෙයින් සමස්ත ජාතියටම ලැබුණු අනෙක් වාසිය නම් වාර්ෂිකව ජාතික විදුලිබල පද්ධතියට විදුලි ඒකක දස ලක්ෂ 1800 ක් එක් කරමින් ජාතික විදුලිබල ඉල්ලුමෙන් 20% ක් සපුරාලීමට හැකිවීමය.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>04</day>
    </date>
    <link>http://www.dinamina.lk/2010/03/04/_art.asp?fn=f1003044</link>
    <topic>පුරාවිද්‍යාත්මක නටබුන් රැසකින් පිරිවිල්පත්තු ජාතික වන උද්‍යානය</topic>
    <author>ශීලා උඩුවර ඡායාරූප සුදම් ගුණසිංහ</author>
    <content>විල්පත්තු ජාතික උද්‍යානය ආදි මානව ජනාවාසයන්ගේ තොරතුරු හෙළිවන පුරා විද්‍යාත්මක නටඹුන් ඇතුළු විශේෂිත පරිසර පද්ධතීන්ගෙන් යුත් ශශ්‍රී ලංකාවේ පැරණිතම හා විශාලම ජාතික උද්‍යානයකි.ශ්‍රී ලංකාවට ආර්යයන් ගොඩබට ඇත්තේද මීට සමීප ස්ථානයකට බවට තොරතුරු තිබේ.ලංකාවේ තිබෙන කිසිදු ජාතික උද්‍යානයක හමුනොවන අපේ සංස්කෘතික වටිනාකමින් යුත් මෙම භූමිය ඉතා දර්ශනීයයි.කොළඹ සිට කි.මීටර් 185 ක් දුරින් හුණුවිලගම ප්‍රදේශයේ පිහිටා ඇති මෙම උද්‍යානයට විල්පත්තු හන්දියෙන් කි.මීටර් 8ක් ගිය විට ඇතුළු විය හැකිය.හෙක්ටයාර් 131667 ක් පුරා පැතිර ඇති අනුරාධපුරය පුත්තලම හා මන්නාරම් දිස්ත්‍රික්කවලට අයත් මෙම උද්‍යානය 1938 පෙබරවාරි 25වැනිදා ජාතික උද්‍යානයක් බවට පත් කෙරිණි.ස්වභාවික ජලාශ දියඇලි හා වෙනත් මංපෙත්වලින් යුත් මෙහි විල්ලු විශාල ප්‍රමාණයකි. විල්පත්තු යන නම යොදා ඇත්තේද මෙහි ඇති විල්ලු නිසාය.විල්ලු රැසක්මෙම විල්ලු ඉතාම කුඩා ඒවායේ සිට විශාල වැව් දක්වා ප්‍රමාණවලත් යුක්ත වන අතර මුහුදු මට්ටමින් මීටර් 15.2ක් ඉහළින් පිහිටා තිබේ. උතුරෙන් මල්වතු ඔයෙන් හා මෝදරල්ගම්ආරුවලින්ද දකුණෙන් කලා ඔයින්ද සීමා වෙයි. බටහිර කොටස් තැනිතලා තත්ත්වයේ යුතු වන අතර තැනින් තැන ගල්කණු මතුව තිබේ.නැඟෙනහිර හුණුවිලගම විලච්චිය හා තන්තිරිමලේ වැනි ගම්මාන කිහිපයකි. උද්‍යානය පුරා විල්ලු 40ක් වන අතර මෙයින් කොකාරිකා හා ලුණුවිල විල්ලුවල ජලාශ ලුණු රසයෙන් යුක්තය. මෙහි දෙමටවිල වැවේ ජලය රළු බවින් යුක්තය.ලුණු රස තිබෙන විල්ලු 24ක් මෙහි තිබේ.විශාලතම විල වන කොකාරියා මුහුදු මට්ටමින් මීටර් 250ක් හා මුහුදෙන් කි.මීටර් 10ක් දුරින් පිහිටා තිබීම නිසා කිසි දිනක කොපමණ නියඟ කලකදී වුණද එහි ජලය නොසිඳේ.ඛනිජ සම්පත්ශ්‍රී ලංකාවේ වෙනත් කිසිදු ස්ථානයක දක්නට නොමැති ඛනිජ සම්පත් පොසිල සාධක ඇති මෙය මීට වසර මිලියන 12 කට පමණ පෙර අතීතයට ගෙනයයි.ආදි මුතුන් මිත්තන්ගේ තොරතුරු ද අනාවරණය කරගත හැකි නටබුන්වලින් යුක්තය. කදිරමාලෙයි හා පාලුන්ගුතුරෙයි ඛනිජ සම්පත් ලංකාවේ වෙනත් කිසිදු ස්ථානයකින් දක්නට නොලැබෙයි.මිලිමීටර් 1000ක් 1500ක් අතර වාර්ෂික වර්ෂාපතනයක් ලබන මෙහි සාමාන්‍ය උෂ්ණත්වය සෙ. ග්‍රේ. 27.2කි. මෝසම් උද්‍යානයට අන්තර් මෝසම් වැසි ලැබෙන අතර මැයි සැප්තැම්බර් අතර කාලය වියළි කාලගුණයක් වෙයි.සත්ත්ව හා ශාඛ වර්ග රාශියක ට රැකවරණය සැලසෙන අතර විවිධ පාරිසරික පද්ධතිවලට අයත් කඩොලාන වන ගහනය තෙත්බිම් වියළි බිම් වලින් යුක්තය.ඕලන්ද කාලයේ සාදන ලදැයි කියන පල්ලන්කන්ද නමින් පල්ලියක නටබුන්ද සහිත මෙහි ගල් ආයුධ වළංකටු පැරණි යකඩ ද විශේෂිත ස්ථාන තුනක් ද වෙයි.පොම් පරිප්පු නම් ස්ථානයේ 8000ක් 10000ක් මිහිදන් කරන්නට ඇතැයි විශ්වාස කළහැකි මුට්ටියක නටබුන් තිබෙන අතර උතුරු ඉන්දියාවේ පුරාණ ජාතීන් පිළිබඳ සම්බන්ධතාවයක්ද පෙන්නුම් කරයි.ශිලා ලේඛනවසර 2500 කට පෙර තිබූ ඓතිහාසික සාධක සිද්ධස්ථාන වැනි දේ තිබූ ස්ථාන 68ක්ද ශිලාලේඛනද මෙහි වෙයි.නාග පෙනයකින් වසාගත් පිළිම 4න් එකක් මෙහි තිබූ බව හඳුනාගෙන තිබේ.ශාක වර්ග 623ක් සත්ත්ව විශේෂ 378ක් මත්ස්‍ය වර්ග 29 ක් සමනල වර්ග 46ක් ඇතුළු ඉතා ඉහළ ජෛව විවිධත්වයකින් යුක්තය.පලු, වීර, වෙලන්, දිවුල්, බුරුත, කොහොඹ, සියඹලා, ඇතුළු ගස්වර්ග විශාල ප්‍රමාණයක්ද තිත්මුවා, වල්මීමා, ගෝනා, අලින්, දිවියන්, කොටියන්, මුවන් ඇතුළු සත්ත්ව විශේෂ මෙහි දැකිය හැකිය. වර්ෂාපතනය හොඳින් ලැබෙන නිසා සත්ත්ව ආහාර බහුල ය.මෙවන් වටිනාකමින් යුත් මෙම උද්‍යානයේ ත්‍රස්තවාදීන් විසින් ඔවුන්ගේ විවිධ ත්‍රස්ත කටයුතු සඳහා යොදාගෙන තිබූ අතර එහි \බූ සංචාරක නිවාස හතටද අලාභ සිදුකර ඇති අයුරු තවමත් දක්නට තිබේ. මර්දන්මඩුව, මනවිල , කොක්මොටෙයි, පැන්කුවිල, තලවිල, මානික්කපොල, උත්තු හා කාලිවිල යන ස්ථානවල මෙම සංචාරක නිවාස තිබී ඇත. ත්‍රස්තවාදීන් මේවායේ ඔවුන්ගේ කඳවුරු සාදා විනාශ කර තිබිණි.මෙම උද්‍යානය විවෘත කිරීමත් සමඟ ලංකාවේ තිබෙන ජාතික උද්‍යාන 20ම දැන් ජනතාවට නැරඹීමට හැකිවේ.මේ අනුව යාල විල්පත්තුව ගල්ඔය කුමන උඩවලව ලාහුගල මාදුරුඔය වස්ගමුව, හික්කඩුව, හොරගොල්ල, ගැල්වේස් ලේන්, ජලගැලුම් නිම්න, සෝමාවතිය, හෝර්ටන් තැන්න, බූන්දල, ලුණුගම්වෙහෙර, මින්නේරිය, කවුඩුල්ල,, පරෙවිදූපත හා අංගම්මැඩිල්ල යන සියලු ජාතික උද්‍යාන දැන් මහජනතාවට නැරඹිය හැකිය.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>04</day>
    </date>
    <link>http://www.dinamina.lk/2010/03/04/_art.asp?fn=f1003045</link>
    <topic>අපේ ඌරුවට ඉංග්‍රීසි කතා කරමුද?</topic>
    <author>උපුල් ජනක ජයසිංහ</author>
    <content>විෂයක් ලෙසින් ඉංගී‍්‍රසි භාෂාව“ වෙනුවට “ජීවන කුසලතාවක් ලෙසින් ඉංගී‍්‍රසි භාෂාව“ ජනගත කිරීම මහින්ද රාජපක්‍ෂ රජයේ ප්‍රමුඛ ව්‍යාපෘතියක් ලෙස සැලකිය හැකි ය. මේ ව්‍යාපෘතියට අදාළ රූපවාහිනි ප්‍රචාරක පට කිහිපයක් පසුගිය කාලයේදී ප්‍රචාරය විය. ඡන්ද කලබලය මගින් ඒ ප්‍රචාරක පටවලට ජනතාවගේ උනන්දුව එල්ලවීමට බාධා කරනු ලැබීය.සුනිමල් ප්‍රනාන්දු මේ ව්‍යාපෘතියේ නියමුවාය. මගේ සීයා අපට කුඩා කළ හැම විටම නියෝග කළේ “වැරදි ඉංගී‍්‍රසි හරි කතා කරපන් පුතා” කියාය. ඔහු රියදුරෙකු වුවද ඉංගී‍්‍රසියෙන් බයිබලය කියවීමට තරම් ඉංගී‍්‍රසි උගතෙකි. සුනිමල් කියන්නේ ද අද මෙයමය.එක වසරේ සිට 13 වසර දක්වා ඉංගශ්‍රීසි ඉගෙන ගත් අපිට අවුරුදු 20 දීත් ච්චඪතර ව්ඥඹඵ පත්‍රය කියවීමට තරම්වත්, ඉංගී‍්‍රසි දැනුමක් නොලැබුණේ ඇයි? පාසල් 9714 ක 21,984 ඉංගී‍්‍රසි ගුරුවරු පාසල්වල ඉංගී‍්‍රසි උගන්වති. ඊට අමතරව ඉංගී‍්‍රසි ටියුෂන් යෑම, ඡ්තධජභබඪධද යැවීම ද තව තවත් ඉංගී‍්‍රසි උපකාරක සේවා ස්ථානවලට දරුවන් යැවීම නාගරික පංතියේ මෝස්තරයකි. එය ද නරක නැත.එහෙත් මේ දරුවන්ට කථන ඉංගී‍්‍රසියට පසුබිම් සහාය ගේ ඇතුළෙන් නොලැබීම ද කැපී පෙනෙන ලකුණකි. ඒ නිසා තමන් බැහැර දී ඉගෙන ගන්නා න්‍යායන් ප්‍රායෝගිකව හුරුවීමට මේ දරුවට අවස්ථාව අහිමි වේ. කථනයෙන් තොරව කිසිම භාෂාවක දියුණුවක් කිසිවෙකුට ලැබිය නොහැකිය. සිංහලට ද, ඉංගී‍්‍රසියට ද, වෙන භාෂාවකට ද මෙය අදාළය.පාසලේ පන්ති කාමරයේ දී සිසුන් සමඟ කථන ඉංගී‍්‍රසියට නොයෑම ගුරුවරුන්ගේ සිරිතය. ඔවුන් ද ලියන ඉංගී‍්‍රසි මිස කථන ඉංගී‍්‍රසි පරිහරණයට හුරු අය නොවීම එයට හේතුවකි.උසස් පෙළ සමත්ව විද්‍යා පීඨ හෝ ඩෙලික් සමත්ව මේ ගුරුවරුන් එන්නේ ද ගම්මැදි සිංහල සමාජයෙනි. ඔවුන්ට ඉංගී‍්‍රසි කථනයේ ඌරුවක් නැත. විභාග සමත්වීම ගුරු වෘත්තියට එකම සුදුසුකම කර ගත් රටකට අත්විඳින්න වූ සාපයේ එක් ශාපයකට ඔවුන්ට අසුවන්නට සිදුව ඇත. සුනිමල්ගේ කංකාරිය මේ තත්ත්වයෙන් රටේ දරුවන් මුදාගැනීමට හොඳ උත්සාහයකි.ඉංගී‍්‍රසි පිළිබඳ දැනුම පසුපසට යෑමේ රහස අපේ හීනමානයයි. ගුරු සංහතියට ද බලපා ඇත්තේ මේ ව්‍යාධියයි. ඉංගී‍්‍රසි සමත්වීම ප්‍රමාණවත්ය යන මතය හා සහතික මත රැකියා විවෘත වීමේ න්‍යාය නිසා, නිදන්ගතව පවතින “ඉංගී‍්‍රසි බෑ” යන හීනමානය අපේ සමාජයෙන් කථන ඉංගශ්‍රීසි දුරස්ව ඇත.ඉංගී‍්‍රසිය සමාජයේ බමුණු ආභරණයක් බවට පත්වීම ද, එහි ඌරා මර්ධිතයාට උක්ත අබරණ දැරූ බමුණන් සිනහ වීම ද සමාජයේ කථන ඉංගී‍්‍රසිය වැළැක්වූ ප්‍රබල බාධකයක් විය. ඉංගී‍්‍රසියට 56 දී සමාජය තුළ ඇති කළ විරෝධය ද, එයම මධ්‍ය මහා විද්‍යාල උගතුන් විසින් අධි උත්කර්ෂයට නැංවීම නිසා දශක දෙක තුනක් පුරාවට, ඉංගී‍්‍රසියට ඔලුව උස්සන්න නොදීමේ තත්ත්වයක් අපේ දුප්පත් රට පුරා ඇවිළුණි.ඒ දිගු කාලය පුරාම ඉංගී‍්‍රසි විභාගයට පමණක් අපේ බහුතරයකට ඉංගශ්‍රීසිය ආත්මගත වෙත්දී, අමාරුවෙන් සිංහල පරිපාලනයේ ඉහළට (සිවිල් සේවය) ආ අය ඉතා උජාරුවෙන් ඉංගී‍්‍රසියෙන්ම වැඩ කරන්න ගත්තේ, සුනිමල් පතන කථන ඉංගී‍්‍රසියට උත්සාහ දරන අයට සිය කාර්යාල පරිශ්‍ර තුළ උපහාස මුඛයෙන් සලකමින්ය. මේ ගැන උදාහරණ ඕනෑ තරම් ඇත.සුදු මිනිසා අපව යටත් කර ගැනීමට ආයුධ යොදා ගත් නමුත්. එහි යටත්වීමේ ඉදිරි දිගුව ලෙස යොදා ගත්තේ ඉංගශ්‍රීසි භාෂාවය. එහෙත් ඉංගී‍්‍රසීන් අපේ අධ්‍යාපන රටාවට ඉංගී‍්‍රසි ඇතුළත් කළේ, ඔවුන්ට අවශ්‍ය සේවා සමූහයට ගැළපෙන මිනිසුන් හදාගැනීමට අවශ්‍ය තරමට පමණි.අපේ අධ්‍යාපනයේ ඉංගී‍්‍රසි විෂය නිර්දේශය තවමත් ක්‍රියාත්මක වන්නේ සුද්දන්ගේ එදා අවශ්‍යතාවට ගැළපෙන පසුබිමේ හිඳගෙන මිස, අද ලෝකයට, අද ලංකාවට ගැළපෙන පරිදි නොවේ. ඉංගී‍්‍රසි බස ඒ නව අද්‍යතනයට ගැළපෙන පරිදි නොසැකසීම ද යට කී බමුණු කුලයේ ම අවිඥානක කුමන්ත්‍රණයකි.අපේ ඉංගී‍්‍රසි භාෂාව තුළ ද අධිපති භාෂාව හා පීඩිතයන්ගේ භාෂා සම්ප්‍රදාය ලෙස ස්ථර දෙකක් ඉංගී‍්‍රසි භාෂිත සමාජයේ යටිබිම්ගත ඇති බව සත්‍යයකි. මේ පිළිබඳ විද්වත් ඒ. සිවානන්දන් කියන්නේ කුමක්ද?”අපගේ වුවමනාවන් ඉෂ්ට කර ගැනීම උදෙසා උප භාෂාවක් තනාගත යුතු ද? එසේ නැතහොත් අධිපතියන්ගේ භාෂාව ගෙන දේශීය විඥානය හා වින්දනයේ ජීව නාඩිය හා ස්වාධීන රිද්මය අනුව සකස් කර ගනිමින් තම පැවැත්මෙහි ස්වීයත්වය හා පරිපූර්ණත්වය පසක් කර ගත යුතු ද?යටත් විජිත පාලකයාට යට වූ සමාජයක මහ බස වන්නේ ආගන්තුකයාගේ භාෂාව ය. සමහර විට අප පෙළෙන ආයුධය ද වන්නේ ඉංගී‍්‍රසිය ම ය. මේ නිසා පුළුවන් පුද්ගලයා ඉංගී‍්‍රසිය ඔස්සේ ඉහළට නඟින ගමන්, පහළ ජනයාට සිනහවීම ද අපේ සමාජයේ කරුමය වී ඇත.අපේ රටේ මතය වන්නේ අද ද, ඉංගී‍්‍රසිය යනු දියුණුවේ සලකුණයි යන්නයි. ෆැනන් කී පරිදි “භාෂාව වනාහි මිනිසෙකු වර්ගකරන, හිර කරන පහත හෙලන උපකරණයක්. මෙය අදටත් අප රටේ ඉංගී‍්‍රසිය ට සත්‍යය වේ. පෝල්වැලරිට අනුව භාෂාව යනු “වංශය තුළ අතරමං වූ දේවාත්මය යි” ඔහු මෙහි දී භාෂාව ලෙස සලකා සිටියේ යටත් විජිත රාජ්‍යයේ මවුබස ය. ඉංගී‍්‍රසිය, ප්‍රංශ බස “ආගන්තුක දෙවිවරු” ලෙස ඒ. සිවානන්දන් ඊට ඌණ පූර්ණයක් එක්කරයි.මේ ආගන්තුක දෙවියා අපව අපේ සංස්කෘතියෙන් උදුරා ඈතට වීසි කරන අතරම, පාර වැරදුනහොත් මුළු ජීවිතය ම විනාශ වන තරමේ භාෂා වනයකට ඇතුළු කරනු ලබයි. 56 සිට අප ගේ බහුතරයක් දරු දැරියන් ඇතුළු වූයේ මේ වනාන්තරයට ය. මෙය බණ්ඩාරනායක මහතාගේ පුද්ගලික දෝෂයක් නොව, එදා පැවති තත්ත්වය මත ඔහු ගත් බලය ඇල්ලීම කේන්ද්‍ර කර ගත් ජනපි‍්‍රය දේශපාලනයේ වැරැදි නාඩි ඇල්ලීමකි.එසේ ම ඔහු ගේ ප්‍රතිපදාව එදා සිටි සිංහල උගතුන් ඉංගී‍්‍රසි විරෝධයක් දක්වා ගාල් කිරීම ද, එහි ම ඉදිරි දිගුවක් ලෙස විභාග, රාජ්‍ය සේවය පමණක් නොව හෝටල්වල නාමපුවරු පවා ආර්ය සිංහල වීම දක්වා සරලකරණයට ලක්වීම, ඉංගී‍්‍රසියට ඈත ලෝකය සමඟ අප සමාජය ඉදිරියට ගෙන යෑම දුරස් කළේය.මෙවර ද නිවැරැදි කිරීමට හෝ නැතිව චන්ද්‍රිකා රජයේ තාරා ද මැල් ද පාසල්වලට බලහත්කාරයෙන් ඉංගී‍්‍රසි මාධ්‍ය පන්ති රිංගවූව ද, ඒ සඳහා භාෂාවෙන් පෝෂිත ගුරු පරපුරක් අදටත් යට කී පාසල්වල නැත. “ඉංගී‍්‍රසි මාධ්‍යයෙන් ඉගෙනුම ඇරඹූ බොහෝ දරුවන් ඉතාම කෙටි කලකින් යළි මවු භාෂා මාධ්‍ය පන්තිවලට පැන්නේ, අර්බුදය වටහාගෙන ය.විෂය භාර ගුරුවරු සිසුන්ට ටියුෂන් ගිහින් හරි ඉගෙන ගන්න යැයි මතුරන්න වූ නිසා, සිසුන් මවුපියන්ට බලකර යළි මවුභාෂා මාධ්‍ය පන්තිවලට ගිය බව මේ ලියුම්කරුට සාක්‍ෂි ඇත. මන්ද මවුපියන්ට තම දරුවා ඉංගී‍්‍රසි මාධ්‍යයෙන් ඉගෙනීම මහා උජාරු කතාවට මාතෘකා වී තිබුණ බැවිනි. කොළඹ ප්‍රධාන පාසල්වල විෂය නිර්දේශ පවා සම්පූර්ණ කර ගැනීමට මේ අයට බැරි වී ඇත. නමුත් සුනිමල් ප්‍රනාන්දු ගේ ව්‍යාපෘතියේ සාධනීය ලක්‍ෂණය වන්නේ ගුරුවරයා ද ගොඩනඟමින්, ශිෂ්‍ය පරපුර ගොඩදැමීමට උත්සාහ ගැනීම ය. (ඔහු ගේ මාර්ග සටහන සලකා බලන්න.)සුනිමල් ගේ මේ ව්‍යාපෘති මාර්ග සටහනේ දැක්වෙන පරිදි “.......... ඉංගී‍්‍රසි ජාතිකයෙකු කතා කරන පරිද්දෙන් නිකලැල් වාග් විලාසය ඉතාමත් නිවැරැදි උච්ඡාරණය හා පාරිභෝගික වශයෙන් පරිපූර්ණ උච්ඡාරණය සහිත කතා කිරීමේ ඉහළ පැලැන්තිමය සුවිශේෂ ලාංඡනයක් වශයෙනි.”මෙය ම ජොස්නේ කියයි.කළු මිනිසා සුදු විඥාන රටාවට ඇදගන්නේ සුද්දන්ගේ සාහිත්‍යය ම පමණක් නොවේ. සුද්දන්ගේ භාෂාවේ ව්‍යාකරණ රටාව, පද ගැළපීම හා ශබ්ද කෝෂය පවා විදේශිකයා ඇද බැඳ ගනී.ආර්. ඩී. ලංසි කියන්නේ “පද හා පද පිළිවෙළ පවා දේශපාලන හැකියාවන්ය”කියා ය.අපගේ පාසල් පද්ධතිය තුළ පමණක් නොව, සුවිශේෂ අධිරාජ්‍යවාදී නටබුන් නගරයක් වූ රාජ්‍ය සේවය තුළ ද මේ ඉංගී‍්‍රසි බැරි බැරියාව ඉහ වහා ගොස් ඇත. යම්තම් එහි ප්‍රවීණත්වයක් ඇති නිලබල ව්‍යුහයේ ඉහළ පුටුවල ඉන්න යටත්විජිතවාදයේ අවතාර තමන්ගේ මහේශාක්‍ය බව ප්‍රකට කිරීමේ හා පීඩනයේ යතුරක් ලෙස තමන් යටත් සේවක සමාජය තුළ ඉංගී‍්‍රසි පරිහරණය කරනු අදටත් දැකිය හැකි ය.එසේ ම මේ අර්ධ උගතුන් ගේ ඉංගී‍්‍රසිය වැරැදි බහුල බව ඉංගී‍්‍රසි උච්ච මට්ටමට උගත් අය පෙන්වා දීම, ඔවුන්ගේ උදහසට හේතුවක් වීම සුලබ ය. කාර්යාල ඇතුළෙහි කථන ඉංගී‍්‍රසියට සේවකයන් ඇතුළුවීමට බියක් හෝ මැලිකමක් දක්වන්නේ “වැරදුනාම සමහරු හිනාවෙනවා” යන නොවරදින සත්‍යය නිසාය. වරදක් දුටු විට එය නිවැරැදි කර ගැනීමට මිතුරාට උදව් වීම අපේ සමාජයේ දුලබ ය.නමුත් එංගලන්තයේ සුද්දන්ටත් ඉංගශ්‍රීසි වරදින බව බොරුවක් නොවේ.අතීතය වර්තමානය වශයෙන් පමණක් නොව, අතීතය වර්තමානයෙහි ම පවතින කොටසක් හැටියට හඳුනාගත යුතු” බව කීවේ ටී. එස්. එලියට් ය.කථන ඉංගී‍්‍රසි සංකල්පය ඉතා ම යහපත් උත්සාහයකි. එයට රජය අන් සියල්ල අබිබවා ප්‍රමුඛත්වය දුන්නද වරදක් නැත.ඉන්දියාවේ ගාන්ධි ඉංගී‍්‍රසි පාලනයට විරුද්ධ වුව ද, ඔහු ඉන්දියානුවන්ට ඉංගී‍්‍රසි බස ඉගෙන ගැනීමට බලකර සිටියේ, ඉංගී‍්‍රසීන්ට රිදවිය හැක්කේ, ඉංගී‍්‍රසි බස ඉහළට ම ඉගෙන ගැනීමෙන් බව පුන පුනා මතක් කර දෙමින් ය. එසේම නිදහස් ඉන්දියාවේ ඒඹ්ඹ් ධ්ව්ච්ධ්ඒ අඒච්ධ්ර්‍ණ හිදි උදෑසන දවසකට එක වචනයක් බැගින් උගන්වත්දී, ගම්මැදිවල මිනිසුන් සිය ගණනින් එක රේඩියෝවක් වටා රැස්කමින් ඉංගී‍්‍රසි උගත් බව බොරුවක් නොවේ.එමනිසා මේ ව්‍යාපෘතිය බරපතළ ලෙස ජනගත කළ යුතුය. අසම්පූර්ණ ඉංගී‍්‍රසි දැනුම ඉදිරියට ගැනීමට ජනයා පෙළඹවිය යුතුය. එය සරලව උත්සාහ දිරිගැන්විය යුතුය. ඊට සිනහසෙන්නන් හෙළාදැකිය යුතුය.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>04</day>
    </date>
    <link>http://www.dinamina.lk/2010/03/04/_art.asp?fn=f1003046</link>
    <topic>ගොඩපිටිය ඛේදවාචකයට වසරයි</topic>
    <author>කීර්ති දුනුවිල</author>
    <content>මහින්ද විජේසේකර මහතා ශ්‍රී ලංකාවේ ශිෂ්‍ය ව්‍යාපාරය හරහා තම දේශපාලන ගමන් මඟ ආරම්භ කළේය. විද්‍යෝදය සරසවිය හරහා ලාංකේය වමේ ව්‍යාපාරයෙන් ක්‍රියාකාරී දේශපාලනයට පිවිසියේය. දෙවිනුවර ගමේ ඉපදී දෙවිනුවර මධ්‍ය මහා විද්‍යාලයෙන් මූලික අධ්‍යාපනය ලබා ගමේ තරුණ තරුණියන් සමඟ ඉතා සුහදශීලී සමාජ සබැඳියාවක් ගොඩනඟා ගැනීමට එතුමාට හැකි විය. එය පසුකාලීන දේශපාලනයට පිවිසීමට රුකුලක් විය.රෝහණ විජේවීර මහතා සමඟ උරෙන් උර ගැටී දේශපාලන වේදිකා මත නැඟ නිර්දන පන්ති දේශපාලනය සමාජගත කිරීමට මහින්ද විජේසේකර මහතා සමත් විය.1971 කැරැල්ලට පසුව පත් කරන ලද අපරාධ යුක්ති විනිෂ්චය කොමිසම ඉදිරියේ සාක්‍ෂි දෙන්නට මහින්ද විජේසේකර මහතාට සිදුවිය. අවසානයේ එතුමන්ට වසර හතරක සිරදඬුවමක් ලබන්නට සිදු විය.සිරගත කාලයෙන් පසුව ඉතා ප්‍රජාතන්ත්‍රවාදී ගමනක් අරඹමින් ශ්‍රී ලංකාවේ කොමිනිස්ට් පක්‍ෂය හරහා ඔහුගේ දේශපාලන ගමන ආරම්භ කරන ලදී. 1982 ඔහු ශ්‍රී ලංකා නිදහස් පක්‍ෂයේ දෙවිනුවර ආසන සංවිධායක ධූරයට පත් විය. එතැන් සිට ආගම්, ජාති, කුල, භේද කිසිවකට සීමා නොවූ ඔහු ශ්‍රී ලංකා නිදහස් පක්‍ෂය මාතර දිස්ත්‍රික්කය තුළ නඟාසිටුවීමට කැප වුණේය. ඔහු කිසි විටෙක තනතුරු මිල මුදල් හමුවේ ජනතා අයිතිය පවා දුන්නේ නැත.88/89 කාලයේ එ. ජා. ප. යත්, ජනතා විමුක්ති පෙරමුණත් තරගයට මිනී මරද්දී මහින්ද විජේසේකර මහතා මැරෙන හා පැහැරගෙන යන මිනිසුන්ගේ අයිතිය වෙනුවෙන් මාතර උසාවිය තුළත්, පාර්ලිමේන්තුව තුළත් යුක්තිය ඉල්ලා හඬ නැගුවේය. එතුමන් ඒ සඳහා “ප්‍රසාන්ති” යනුවෙන් පදනමක් ද ගොඩනැගීය. දෙවිනුවර ශ්‍රී විෂ්ණු දේවාලයේ බස්නායක නිළමේ තනතුර ද දැරීය.මහින්ද විජේසේකර මහතා පාර්ලිමේන්තුවට පැමිණියේ භීෂණ සමයක පැවැත්වුණු මැතිවරණයකදීය. එක්තරා විටකදී ඔහු ගමන් කළ මෝටර් රථයට වෙඩි තැබීය. කිසිදු විටෙක ශශ්‍රී‍්‍ර ලංකා නිදහස් පක්‍ෂය අතහැර ගියේ නැත. 88/89 පැවැති මැතිවරණයෙන් එවකට විරුද්ධ පක්‍ෂයේ ශ්‍රී. ල. නි. ප. යේ පළමුවැනියා විය.1994 දී ශ්‍රී. ල. නි. පක්‍ෂය ප්‍රමුඛ පොදුජන එක්සත් පෙරමුණ බලයට පත් විය. එහිදී ජනාධිපති මහින්ද රාජපක්‍ෂ සමඟ මහින්ද විජේසේකර මහතා දකුණු පළාතට යෝධ ශක්තියක් සැපැයීය. මිනිස් දම්වැල්, පාද යාත්‍රා, ඒවාට උදාහරණය. ඔහු විවිධ කෙණහිලිකම් මැද පක්‍ෂය ආරක්‍ෂා කරගෙන මාතරට ශක්තියක් සැපැයීය.මහින්ද විජේසේකර මැතිතුමා නැවත වරක් ශ්‍රී ලංකා නිදහස් පක්‍ෂයේ දෙවිනුවර ආසනයේ සංවිධායකකම බාර ගත්තේය. ජනරැළියක් පැවැත්වීය. එහිදී 30,000 ක් පමණ පිරිසක් සහභාගි වී සිටියේය. එහිදී අපූරු කතාවක් පැවැත්වීය.”මට පහුගිය ජනාධිපතිවරණයේදී ජනාධිපතිතුමාට උදව් කරන්න බැරි වුණා. ඒත් මීළඟ ජනාධිපතිවරණයේදී වැඩි ඡන්ද ලක්‍ෂ විස්සකින් එතුමා දිනවන්න මම වැඩ කරනවා.”ජනාධිපතිතුමා ලක්‍ෂ විස්සකට ආසන්න ගණනකින් දිනුවේය. ඒත් මහින්ද විජේසේකර මැතිතුමාට වැඩ කරන්නට වූයේ නැත. නමුත් එතුමා නිවසේ සිට තම පුතා කාංචනට ඒ වගකීම බාර කළේය. ගොඩපිටියේ පුපුරා ගිය බෝම්බය එතුමා දේශපාලන වශයෙන් අක්‍රීය කරන්නට සමත් විය. එය ඉතාමත් කෙටි කාලයකට සීමා විය. මහින්ද විජේසේකර යනු නිකම්ම නිකන් දේශපාලන චරිතයක් නොවේ.දක්‍ෂ නීතිවේදියෙකි. මානව හිතවාදියෙකි. කළගුණ දත් මනුෂ්‍යයෙකි. ගෙදරට ගොඩවන දුප්පත් පොහොසත් හැම කෙනෙකුටම සළකන හොඳ ගැමියෙකි. අයුක්තිය ඉදිරියේ මුවහත් අසිපතකි. යුක්තිය ඉදිරියේ සැළෙන පහන් සිලකි. මහින්ද විජේසේකර මහතා නැඟූ දර්ශනය, එතුමා මාතර ගොඩනැඟූ දේශපාලනය කුරිරු ත්‍රස්තවාදී බෝම්බයට අක්‍රීය කළ හැකිද? රට රකින රට හදන මානව හිතවාදී ජනපති මහින්ද රාජපක්‍ෂ මහතාගේ සංවර්ධන සංග්‍රාමයේ සෙන්පතියෙකු වී ගම නඟන්නට ඉක්මන් සුවය ලබනතුරු මාතර ජනතාව බලා සිටිති.මහින්ද විජේසේකර මහතාගේ අඩුව මාතර ජනතාවට දැනෙන යුගයකි. ගොඩපිටිය මුස්ලිම් දේවස්ථානයේ පුපුරා ගිය මරාගෙන මැරෙන ත්‍රස්තවාදී බෝම්බයට එන මාර්තු 10 වැනිදාට හරියටම වසරක් සැපිරේ. එල්. ටී. ටී. ඊ. ය විසින් දේශපාලනඥයන් ඝාතනය කිරීම ආරම්භ කරන ලද්දේ ශ්‍රී ලංකා නිදහස් පක්‍ෂයේ යාපනයේ සංවිධායක යාපන පුරපති ඇල්ෆ‍්‍රඩ් දොරේඅප්පාගෙනි. අවසාන වශයෙන් එල්ල කළ ප්‍රහාරයෙන් බරපතළ තුවාල ලැබුවේ දෙවිනුවර ආසනයේ ශ්‍රී. ල. නි. ප. සංවිධායක නීතිඥ මහින්ද විජේසේකර මැතිතුමා ය.මහ මැතිවරණයක් ආසන්න මෙවැනි මොහොතක මහින්ද විජේසේකර නම් මානව හිතවාදී මිනිසාට ඉක්මන් සුවය ප්‍රාර්ථනා කරන්නෙමු.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>05</day>
    </date>
    <link>http://www.dinamina.lk/2010/03/05/_art.asp?fn=n1003051</link>
    <topic>ධනුනගේ තවත් ගිණුම් අටකතොරතුරු රහස් පොලිසියට</topic>
    <author>කුමුදු හෙට්ටිආරච්චි</author>
    <content>‘හයිකෝප්’ සිද්ධියේ සැකකරුවකු වන ධනුන තිලකරත්න, රාජ්‍ය හා පෞද්ගලික බැංකු දෙකක පවත්වාගෙන යන තවත් ගිණුම් අටක විස්තර රහස් පොලිස් නිලධාරීන්ට ලබාදෙන ලෙස කොළඹ කොටුව මහේස්ත්‍රාත් ලංකා ජයරත්න මෙනෙවිය එම බැංකු කළමනාකරුවන්ට ඊයේ (4) නියෝග කළාය. රහස් පොලිසියේ මූල්‍ය අංශය ධනුන තිලකරත්නගේ ජාතික හැඳුනුම්පත් අංකය ඔස්සේ සිදුකළ විමර්ශනයකින් පසු සැකකරුට අයත් මේ බැංකු ගිණුම් අට සම්බන්ධයෙන් තොරතුරු අනාවරණය කැරගත් බව ද රහස් පොලිසිය ඊයේ (4) අධිකරණයට වැඩිදුරටත් දන්වා සිටියේ ය.මේ ජාතික හැඳුනුම්පත් අංකය මේ සිද්ධියේ දෙවැනි සැකකරු වන ධනුන තිලකරත්නගේ ම බවට නිශ්චිත දැයි මහේස්ත්‍රාත්වරිය නැඟූ ප්‍රශ්නයකට පිළිතුරු දෙමින් රහස් පොලිසිය පවසා සිටියේ එම හැඳුනුම්පත් අංකය ධනුන තිලකරත්නගේ බවට පරීක්ෂණ නිලධාරීන් තහවුරු කැරගෙන ඇති බව ය. සැකකාර ධනුන තිලකරත්නගේ ජාතික හැඳුනුම්පත් අංකය ඔස්සේ කොළඹ හොංකොං ඇන්ඩ් ෂැංහයි බැංකුවේ ගිණුම් අංක 015018906001, 015018906025, 015018906040, 015018906120 සහ ලංකා බැංකු මූලස්ථානයේ එස්.එෆ්. අයි. ඩී. ඒ. අංක 9279592, 9339965, 9751422 සහ අනේවාසික ගිණුම් අංක 9751664 සඳහන් ගිණුම් පවත්වාගෙන යන බවට අනාවරණය වී ඇතැයි ද රහස් පොලිසිය මහේස්ත්‍රාත්වරයාට දන්වා සිටියේය.සැකකාර ධනුන තිලකරත්න පවත්වාගෙන යන මේ ගිණුම්වලට අදාළව ලැබී ඇති මුදල් “හයිකෝප්” වංචාවෙන් ලබාගන්නා ලද මුදල් ද යන්න සම්බන්ධව පරීක්‍ෂණ පැවැත්විය යුතුව ඇතැයි ද රහස් පොලිසිය ඊයේ අධිකරණයට දන්වා සිටියේය.මේ ගිණුම්වල ආරම්භයේ සිට බැංකු ගිණුමේ මුදල් තැන්පත් කිරීම් හා ආපසු ලබාගැනීම්වලට අදාළ විස්තර සහ ඒ පිළිබඳ බැංකු වාර්තා හා ප්‍රකාශයන් ද ධනුන තිලකරත්න විසින් මේ බැංකු දෙකෙහි වෙනත් ගිණුම් පවත්වාගෙන යන්නේ ද පිළිබඳ තොරතුරු එම බැංකු මගින් ලබාගැනීමට අවශ්‍යව ඇතැයි රහස් පොලිසිය ඊයේ අධිකරණයට දන්වා සිටියේය.කරුණු සලකා බැලූ මහේස්ත්‍රාත්වරිය අදාළ විස්තර පරීක්‍ෂණ පවත්වන රහස් පොලිස් නිලධාරීන් වෙත ලබා දෙන ලෙසට ඉහත බැංකු දෙකෙහි කළමනාකරුවනට ඊයේ නියෝග කළාය. “හයිකෝප් ප්‍රයිවට් ලිමිටඩ්” ආයතනය යුද හමුදාව වෙත ව්‍යාජ ලේඛන ඉදිරිපත් කැර ප්‍රශ්නගත ටෙන්ඩර් හතරක් ලබාගනිමින් අමෙරිකානු ඩොලර් 2,99,061.25 ක් වංචා කැර ඇති බව පවසයි.මේ මුදල් යුද හමුදාව මගින් ලංකා බැංකුව හරහා අමෙරිකාවේ පිහිටි “බෑන්ක් ඔෆ් ඇමෙරිකා” හි “බ්‍රිටිෂ් බෝර්නියෝ ඩිෆෙන්ස්” නමැති ගිණුමට බැර වී ඇති බවත් එම ගිණුම ධනුන තිලකරත්නට අයත් බවත් අනාවරණය වී ඇතැයි රහස් පොලිසිය පවසයි. ව්‍යාජ ලේඛන යුද හමුදාවට ඉදිරිපත් කැර මුදල් ලබාගැනීමට අදාළව සැකකාර ධනුන තිලකරත්න දැනට අධිකරණය හා පොලිසිය මඟහරිමින් සැඟව සිටින බව ඊයේ අධිකරණයට පවසා සිටි රහස් පොලිසිය ඉහත වංචාවට අදාළ මුදල සැකකාර ධනුන තිලකරත්නට ලැබී ඇද්ද යන්න සම්බන්ධව පරීක්‍ෂණ සිදුකරන බව ද පැවසීය.මේ සිද්ධිය සම්බන්ධව සිදුකරන පරීක්‍ෂණ කඩිනම් කරන ලෙසත්, පරීක්‍ෂණ සඳහා අවශ්‍ය නියෝග වෙතොත් ප්‍රමාදයකින් තොරව එම නියෝගයන් අධිකරණයෙන් ලබාගන්නා ලෙසටත් මහේස්ත්‍රාත්වරිය රහස් පොලිසියට ඊයේ දන්වා සිටියාය.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>05</day>
    </date>
    <link>http://www.dinamina.lk/2010/03/05/_art.asp?fn=n1003052</link>
    <topic>සූර වීර වර්තමානයක් ගොඩනඟාඅභිමානවත් ඉතිහාසයට එක් වෙමු</topic>
    <author>ධනුෂ්ක ගොඩකුඹුර ගාල්ල සිට</author>
    <content>අපි හොඳ වර්තමානයක් ගොඩනැඟුවොත් හොඳ ඉතිහාසයක් ගොඩනැඟූ අය ලෙස ඉතිහාසයට එක් වෙනවා. ඒ නිසා සූර වීර වර්තමානයක් ගොඩනඟන්නට සියලු දෙනා කැප විය යුතු යැයි ජනාධිපති මහින්ද රාජපක්ෂ මහතා පැවැසීය.පසුගිය කාලයේ ඒ කාර්යය කරන්න හැකි වූ බව ආඩම්බරයෙන් යුතුව සිහි කරන්නට තමාට අවස්ථාව ලැබී ඇතැයි ද ජනාධිපතිවරයා ප්‍රකාශ කෙළේය.මේ රට ගොඩනඟන්නට ශක්තිමත් ව කැප විය හැකි පිරිසක් අනාගත දේශපාලන කරළියට ගෙන ඒමට ජනතාව සුදානම් විය යුතු බවත් ජනාධිපතිවරයා පැවැසීය.ජනාධිපති මහින්ද රාජපක්ෂ මහතා මේ අදහස් පළ කෙළේ ගාල්ල, පුරාවිද්‍යා සමුද්‍ර කෞතුකාගාරය සහ තොරතුරු මධ්‍යස්ථානය විවෘත කිරීමේ අවස්ථාවට ඊයේ (4) එක් වෙමිනි. ශ්‍රී ලංකා නෙදර්ලන්ත සංස්කෘතික සහයෝගිතාව යටතේ නෙදර්ලන්ත රජයෙන් ලැබුණු රුපියල් මිලියන 160ක ආධාර මත ගාල්ල කොටුවේ ඉපැරණි ලන්දේසි ගබඩා සංකීර්ණයේ මේ කෞතුකාගාරය ඉදි කර තිබේ.අපි අපේ උරුමයන් අහිමි කර ගෙන සිටි ජාතියක් බව පැවැසූ ජනාධිපතිවරයා අප ඉතිහාසයෙන් ඈත් වූ දා පටන් අපේ උරුමයන් අපට අහිමි වූ බවත් ප්‍රකාශ කෙළේය.ක්‍රමානුකූලව අපට අපේ රටෙන් කොටසක් මෙන් ම ශ්‍රී ලාංකික ජාතියට අහිමි වන්නට පටන් ගත් බවත් මේ තුළින් අපට ගත හැකි හොඳම පාඩම වන්නේ ඉතිහාසය අහිමි වූ පසු උපන් රටත් අපට අහිමි වන බව යැයි ද ජනාධිපතිවරයා කීවේ ය.ජාතීන් එකිනෙකා කුළල් කා ගන්නා යුගය මේ වන විට අවසන් කර තිබෙන බව පැවැසූ ජනාධිපතිවරයා ඉතිහාසය හොඳින් දන්නා ජාතිය සමඟි සම්පන්න යැයි ද කීවේ ය.ඉතිහාසය පිළිබඳ අවබෝධයක් තිබුණොත් මීටත් වඩා ශක්තිමත් රටක් ගොඩනැඟීමට හැකි බවත් ඉතිහාසයට එක් විය යුත්තේ කිනම් මිනිසුන් වශයෙන් දැයි තීරණය කිරීම තම තමන්ගේ වගකීම බවත් ජනාධිපතිවරයා වැඩිදුරටත් පැවැසීය.සංස්කෘතික හා ජාතික උරුමයන් පිළිබඳ ඇමැති මහින්ද යාපා අබේවර්ධන, ශ්‍රී ලංකාවේ වැඩ බලන නෙදර්ලන්ත තානාපති බස්ත්‍රයාන් ෆෙන් මෝර්ට්න් මහත්වරු ද මෙහි දී අදහස් දැක්වූහ.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>05</day>
    </date>
    <link>http://www.dinamina.lk/2010/03/05/_art.asp?fn=n1003053</link>
    <topic>හෙළ නිළි රැජනටතවත් කිරුළක්</topic>
    <author>ගාමිණී ජයලත්</author>
    <content>ආසියාවේ විශිෂ්ටතම සිනමා නළු නිළියන් 25 දෙනා අතරට හෙළ සිනමාවේ රැජන මාලනී සෙනෙහෙලතා ෆොන්සේකා මහත්මියද එක්ව සිටී. සී. එන්. එන්. ආයතනය විසින් මේ තෝරාගැනීම සිදුකොට ඇත.මාලනී ෆොන්සේකා මහත්මිය රංගන ශිල්පිනියක ලෙස සිය ජීවිත කාලයේදී කළ කැපකිරීමත් ආචාර්ය ලෙස්ටර් ජෙම්ස් පීරිස් මහතා අධ්‍යක්‍ෂණය කළ ‘නිධානය’ චිත්‍රපටයේ ‘අයිරින්ගේ’ චරිතය සඳහා 1972 වර්ෂයේදී හොඳම නිළිය සම්මානය දිනාගැනීමත් මේ සුවිශේෂී තෝරාගැනීමට හේතුපාදක වී තිබේ. ශ්‍රී ලාංකීය රංගන ශිල්පියකු හෝ ශිල්පිනියක මෙවන් තෝරා ගැනීමකට පාත්‍රවූ මුල්ම අවස්ථාවද මෙයයි.1968 වර්ෂයේදී ‘පුංචි බබා’ චිත්‍රපටයෙන් සිනමාවට පිවිස දශක ගණනාවක් තිස්සේ විශිෂ්ට රංගන ශිල්පිනියක ලෙස සිය ප්‍රතිභාව විදහා දැක්වූ මාලනී ෆොන්සේකා මහත්මිය 1975 වර්ෂයේදී මොස්කව් ජාත්‍යන්තර සිනමා උලෙළේදී ද, 1977 වර්ෂයේදී නවදිල්ලි ජාත්‍යන්තර සිනමා උලෙළේදී ද ජාත්‍යන්තර සම්මානයෙන් පිදුම් ලැබුවාය.CNN GO ආයතනය තෝරා ගන්නා ලද ආසියානු සිනමාවේ විශිෂ්ට රංග ශිල්පීන්, ශිල්පිනියන් 25 දෙනා මෙසේය.ෂූ එන් (චීනය) ගොංග් ලී (චීනය), රු අන් ලිංන්යූ (චීනය) ලෙස්ලී චෙයුගේ (හොංකොං) ජොසපින් සියාඩ් (හොංකොං) ටෝනි ලියුංග් චියු - වායි (හොංකොං) ටොෂිරෝ මිෆියුන් (ජපානය) නොමිසුබුරෝ වකයාමා (ජපානය) තකේෂි කියානෝ (ජපානය) ගුරු දත් (ඉන්දියාව) අමිතාබ් බච්චන් (ඉන්දියාව) ප්‍රාන් (ඉන්දියාව) නර්ගීස් (ඉන්දියාව) මීනා කුමාරි (ඉන්දියාව) මොහොමඩ් අලි (පාකිස්තානය) ෂීබා (පාකිස්තානය) මාලනී ෆොන්සේකා (ශ්‍රී ලංකාව) ආන් ෂුංග් – කී (කොරියාව) ෂිම් ඉයන්-හා (කොරියාව) න්ග් චිංග් හාන් (සිංගප්පූරුව) ෆෑන් වොංග් (සිංගප්පූරුව) පෙඩාරා චවොරාත් (තායිලන්තය) මින්ර් ඩයිබන්ඩා (තායිලන්තය) කොංග් සොම්අර්න් (කාම්බෝජය)මේ ජයග්‍රහණය පිළිබඳව ‘දිනමිණට විශේෂ ප්‍රකාශයක් කළ මාලනී ෆොන්සේකා මහත්මිය මේ ජයග්‍රහණය මා පෞද්ගලිකව ලැබූ ජයක් නොව මුළු මහත් ශශ්‍රී ලංකාවත්, ශ්‍රී ලාංකීය සිනමාවත් ලැබූ ජයග්‍රහණයක් බව ච්වාය.ත්‍රස්තවාදයට අභීතව මුහුණදුන් නායකයා බිහිව තිබෙන මේ පුංචි ශ්‍රී ලංකාව අද ලෝකයේ වැඩි අවධානයට යොමුවී තිබෙන අවස්ථාවක සිනමා ක්‍ෂේත්‍රයෙන් යළිත් වතාවක් ලෝක අවධානයක් දිනාගැනීමට තමාට හැකිවීම ගැන නිහතමානීව සතුටු වන බව කීවාය. අඳුරු කාලය පසුකර අප රට අද දීප්තිමත් යුගයකට පා තබා ඇති බවද ඒ ගමන අපි සියලු දෙනා එක්ව එකතුව යායුතු බවද ඇය කීවාය.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>05</day>
    </date>
    <link>http://www.dinamina.lk/2010/03/05/_art.asp?fn=n1003054</link>
    <topic>ෆොන්සේකාට එරෙහි සාක්කි සම්පිණ්ඩන වාර්තාව අද-හෙටම</topic>
    <author>චන්ද්‍රිකා පෙරේරා</author>
    <content>හිටපු හමුදාපති ජෙනරාල් සරත් ෆොන්සේකාට විරුද්ධව සැකසෙන සාක්කි සම්පිණ්ඩන වාර්තාව ඉදිරි දින කීපය තුළදී සකසා අවසන් කිරීමට නියමිතව ඇත.මේවන විට සිවිල් හා යුද හමුදාවේ පුද්ගලයන් 31 දෙනකුගේ සාක්කි සටහන් කැර අවසන් බවද තාක්ෂණික සාක්කිද මේ දිනවල ලබා ගනිමින් ඇති බවද හමුදා මාධ්‍ය ප්‍රකාශක මේජර් ජෙනරාල් ප්‍රසාද් සමරසිංහ මහතා පවසයි.යුද අධිකරණය මඟින් ඉකුත් දා අත්අඩංගුවට ගෙන රඳවාගෙන සිටින හිටපු හමුදාපතිවරයා හමුදා සේවයේ යෙදී සිටියදී සිදුකළ බවට සැකකෙරෙන වැරැදි සම්බන්ධයෙන් යුද අධිකරණය හමුවට ඉදිරිපත් කිරීම සඳහා මේ සම්පින්ඩන වාර්තාව ගොනු කෙරෙයි.මෙසේ අත්අඩංගුවට පත් ඕනෑම පුද්ගලයකුට විරුද්ධව සාක්කි සම්පිණ්ඩන වාර්තාව සැකැසෙන තෙක් හා යුද අධිකරණය වෙත ඉදිරිපත් කරන තෙක් යුද නීතිය ක්‍රියාත්මක කළ හැකි අතර අත්අඩංගුවට ගැනීමෙන් පසු මේ මාස හයක කාලය යුද අධිකරණය නීතිය ක්‍රියාත්මක කිරීම සඳහා බල නොපාන බව යුද නීතියේ සඳහන් වේ.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>05</day>
    </date>
    <link>http://www.dinamina.lk/2010/03/05/_art.asp?fn=n1003055</link>
    <topic>පාර්ලිමේන්තු විශේෂ රැස්වීමවිස්තර ලබාදීමටදුරකථන අංක 4ක්</topic>
    <author/>
    <content>හදිසි නීතිය දීර්ඝ කර ගැනීම සඳහා මේ මස 9දා පැවැත්වෙන පාර්ලිමේන්තු විශේෂ රැස්වීම සම්බන්ධයෙන් වැඩි විස්තර ලබාගැනීමට පාර්ලිමේන්තු මහලේකම්වරයා දුරකථන අංක හතරක් ලබාදී තිබේ. 011 – 2777549, 011 – 2777273, 011 – 2777304, 011 – 2777367 එම දුරකථන අංක හතරයි.එම දුරකථනවලට කතා කොට පාර්ලිමේන්තුවේ සභාලේඛන කාර්යාලයේ සහකාර අධ්‍යක්‍ෂවරුන් වන එච්. ඊ. ජනකාන්ත සිල්වා සහ එස්. ඩී. ශාන්ත සෑම් යන මහත්වරුන්ගෙන් විස්තර දැනගත හැකිය.මාර්තු 9දා පෙරවරු 9.30ට මෙම රැස්වීම කැඳවා ඇත්තේ, ජනාධිපතිතුමන් විසින් ප්‍රකාශයට පත්කළ හදිසි අවස්ථාව සඳහා පාර්ලිමේන්තු අනුමැතිය ලබා ගැනීමට බව පාර්ලිමේන්තු මහලේකම්වරයා නිකුත් කළ විශේෂ නිවේදනයක සඳහන් වේ.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>05</day>
    </date>
    <link>http://www.dinamina.lk/2010/03/05/_art.asp?fn=n1003056</link>
    <topic>ඉන්දීය විදේශ ලේකම්ශ්‍රී ලංකාවේ සංචාරයක</topic>
    <author/>
    <content>ශ්‍රී ලංකා ආණ්ඩුවේ ආරාධනයෙන්, ඉන්දියානු විදේශ ලේකම් ශ්‍රීමතී නිරූපමා රාඕ මහත්මිය තෙදින නිල සංචාරයක් සඳහා හෙට (6) දින ශ්‍රී ලංකාවට පැමිණීමට නියමිත ය.ශ්‍රීමතී රාඕ මහත්මිය 2004 - 2006 කාලය තුළ දී කොළඹ, ඉන්දියානු මහ කොමසාරිස්වරිය ලෙස සේවය කර තිබේ. ඇය 2009 අගෝස්තු 01 වැනි දින ඉන්දියාවේ විදේශ ලේකම් ධුරයේ රාජකාරි භාරගැනීමෙන් අනතුරුව ශ්‍රී ලංකාවේ සංචාරයක නියැලෙන ප්‍රථම වතාව මෙය වේ.මේ සංචාරය අතරවාරයේ දී, ඇය ජනාධිපති මහින්ද රාජපක්ෂ මහතා සහ විදේශ ඇමැති රෝහිත බෝගොල්ලාගම මහතා බැහැදැකීමට නියමිත අතර රජයේ අනෙක් ජ්‍යෙෂ්ඨ නිලධාරීන් ද හමුවනු ඇත. ශ්‍රීමතී රාඕ මහත්මිය ඉන්දියානු රජයේ සහාය ඇතිව පේරාදෙණියේ ස්ථාපනය කර ඇති ඉංග්‍රීසි භාෂා පුහුණු මධ්‍යස්ථානය විවෘත කිරීමට ද මේ සංචාරයේ දී අපේක්ෂා කරන්නීය.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>05</day>
    </date>
    <link>http://www.dinamina.lk/2010/03/05/_art.asp?fn=n10030511</link>
    <topic>පාසල් විෂය ධාරාවෙන් එදා ඉතිහාසය ඉවත් කළ නිසා උපන් රටේම බෝඩින්කාරයන් වෙන්නට අපට සිදු වුණා</topic>
    <author>ධනුෂ්ක ගොඩකුඹුර ගාල්ල සිට</author>
    <content>පාසල් විෂයය ක්ෂේත්‍රයෙන් ඉතිහාසය ඉවත් කළ පසු අපට අපගේ උරුමයන් පමණක් නොව රටෙන් කොටසක්ද අහිමි වී උපන් රටේම බෝඩින් කාරයන් වන්නට සිදු වූ බව ජනාධිපති මහින්ද රාජපක්ෂ මහතා පැවැසීය.සෑම ඛේදවාචකයකටම මුල් වූයේ ඉතිහාසය අතහැරීම බව සිහිපත් කළ ජනාධිපතිවරයා ඉතිහාසයෙන් ගත යුතු හොඳම පාඩම වන්නේ ඉතිහාසයෙන් ඈත් වූ විට උපන් බිමත් අහිමි වන බව යැයි ද කීවේය.ජනාධිපතිවරයා මේ අදහස් පළ කෙළේ ගාල්ල සමුද්‍ර පුරා විද්‍යා කෞතුකාගාරය විවෘත කිරීමේ අවස්ථාවට ඊයේ (04) එක් වෙමිනි.ජනාධිපති මහින්ද රාජපක්ෂ මහතා එහිදී වැඩිදුරටත් මෙසේද පැවැසීය.අද මේ සමුද්‍ර පුරාවිද්‍යා කෞතුකාගාරය විවෘත කරන්නට අවස්ථාව ලැබීම පිළිබඳව සතුටු වෙනවා. මේක කෞතුගාරයක් තුළ බහාලපු තවත් කෞතුකාගාරයක් ලෙසයි මා දකින්නේ. මේ ගොඩනැඟිලිවලින් අපේ ජනතාවට තව තවත් ප්‍රයෝජන ගන්න දැන් පුළුවන්.අපි අපේ උරුමයන් අහිමි කරගෙන හිටපු ජාතියක් බව කිවුවොත් නිවැරැදියි. මේ උරුමයන් අපෙන් ඈත් වෙන්න ගත්තේ ඉතිහාසය අපෙන් ඈත් වූ දා සිටයි. පාසල් විෂයය නිර්දේශය තුළින් ඉතිහාසය ඈත් කළ දා සිට අපේ උරුමයන් නැති වෙන්න ගත්තා. ක්‍රමානුකූ®ලව අපේ රට, ජාතිය පිළිබඳ හැඟීම් අපෙන් ඉවත් වුණා. ඉතිහාසයෙන් ඈත් වූ අපි විදෙස් රටවලින් ආ දේ අගය කරන්න පටන් ගත්තා.අපේ ඇත් රජුන්ට වඩා කෘත්‍රීම අලි පැටැවුන්ට ඇල්මක් දැක්වූවා. අපේ ව්‍යාපෘතින්ට වඩා ප්ලාස්ටික් මල් පෝච්චිවලට ආදරය කරන්න ගත්තා. අපේ ඇළ දොළවලට වඩා කෘතිම පිහිණුම් තටාක හොඳයි කියන්න පටන් ගත්තා. අපේ දරුවන්ට වඩා පිටරට බෝනික්කන්ට ආදරය කරන්න ගත්තා. අපේ දරුවන් විකුණන්න බේබි ෆාම් දාන්න හදනවා. අපි ඉතිහාසයේ දැක්කා.ඒ වගේම අපිට අපේ රටේ කොටසක් ක්‍රමානුකූලව අහිමි වෙන්න ගත්තා. සිංහලයන්ට පමණක් නොව සියලු ශ්‍රී ලාංකිකන්ට තමන් උපන් රට අහිමි වෙන්න පටන් ගත්තා. උපන්රටේම බෝඩින්කාරයෝ වෙන්න අපට සිදු වුණා. සෑම ඛේදවාචකයකටම මුල එයයි. අපට ඉගෙන ගන්න තිබෙන හොඳම පාඩම ඉතිහාසය අහිමි වූ විගස උපන් රට අහිමි වෙන බවයි.උපන් රට රැක ගන්න අපේ අනාගත පරපුර ඉතිහාසය ඉගෙන ගන්න ඕනේ. විදේශ පුරවැසිභාවය ගන්න අපේ අය ඒ රටවල ඉතිහාසය ඉගෙන ගන්නවා. කටපාඩම් කරලා උත්තර ලියනවා. එහෙත් අපේ ඉතිහාසය ගැන ඉගෙන ගන්න සූදානම් නැහැ. මනුෂ්‍යත්වය ඉගෙන ගන්න තියෙන හොඳම මඟ ඉතිහාසයයි. අපේ රටේ ආගම දහම සදාචාරය , සංස්කෘතිය, සභ්‍යත්වය ඉතිහාසය ජනතාව තුළට ඇතුළු කළ යුතුයි.ජාතීන් එකිනෙකා කුළල් කා ගන්නා යුගය අපි අවසන් කළා. ඉතිහාසයේ සඳහන් වෙනවා පාවා දුන් යුග පිළිබඳව. ඒ සෑම යුගයක්ම අවසන් වුණේ ඛේදවාචකයකින්, ජනතාව දුකට පත් වීමෙන් . ජාතීන් ඇන කොටා ගෙන විනාශ වූ හැටි ඉතිහාසයේ සඳහන් වෙනවා. ඉතිහාසය කියවන අය ඒ ගැන දන්නවා.මනුෂ්‍යත්වය, සහෝදරත්වය පිළිබඳවත් ඉතිහාසයේ සඳහන් වෙනවා. ඉතිහාසය දන්න ජනතාව සමඟි සම්පන්නයි. ඒක රටක නායකයකුට පමණක් කරන්න පුළුවන්කමක් නැහැ. එය ජාත්‍යන්තර වශයෙන් කළයුතු කාරණයක්.එදා දුටුගැමුණු රජතුමාට රුවන්වැලිසෑයේ වැඩ නිම කරන්න බැරි වුණා. සද්ධාතිස්ස රජතුමා තමයි එය කෙළේ. පසුව විවිධ රජවරු වාහල්කඩවල් , ගල් කණු ආදිය එයට එක් කළා. එක් අයකු පටන් ගත් කාර්යය අනෙක් පාලකයා අතහැර දැමුවේ නැහැ. එහෙම කළා නම් අද අපට රුවන්වැලි සෑයක් නැහැ. රටට වටින ජාතියට වටින දේ ගොඩ නැඟීම අපේ වගකීමක්.ඉතිහාසයේ කියවීම සියලුම දේශපාලනඥයන්ගේ වගකීමක් . ඔවුන්ට තමන්ගේ ප්‍රදේශය ගැන පමණක් නොව රටේම ඉතිහාසය ගැන හොඳ අවබෝධයක් තිබිය යුතුයි. එහෙම වුණොත් මීටත් වඩා ශක්තිමත් රටක් ගොඩ නඟන්න අපට පුළුවන් වෙයි. මේ කෞතුකාගාරයෙන් අපට පැහැදිලි වන්නේ අපේ රට ලෝකය සමඟ මොනතරම් සම්බන්ධයක් පවත්වාගෙන ගියාද කියන එකයි. මෙය අපේ දරුවන්ට කියා දිය යුතුයි. මෙයින් උපරිම ප්‍රයෝජන ගන්නට අපේ ගුරුවරුන් විදුහල්පතිවරුන් සූදානම් විය යුතුයි.අප ජීවත් වන ලෝකයේ මේ මොහොතත් තව ස්වල්ප වෙලාවකින් ඉතිහාසයට එකතු වෙනවා. ඒ නිසා මේ කිසිදු මිනිත්තුවක්වත් අපතේ හරින්න අපට බැහැ. එහි වටිනාකම එතරම් ඉහළයි. අප සියලු දෙනාම මිනිසුන් වශයෙන් හිතන්නට ඕනේ. අපි ඉතිහාසයට එකතු වන මිනිසුන් අප කල්පනා කළ යුත්තේ අප ඉතිහාසයට එකතු වෙන්න ඕනේ කවුරු ලෙසද යන්නයි.අපි හොඳ වර්තමානයක් ගොඩ නැගුවොත් හොඳ ඉතිහාසයක් ගොඩ නැඟූවන් ලෙස ඉතිහාසයට එක්වෙයි. ඒ නිසා ශූර වීර වර්තමානයක් ගොඩ නගන්න සූදානම් විය යුතුයි. අපි ඒක දැනටමත් කර තිබෙන බවට අපට ආඩම්බර විය හැකියි. හොඳ ඉතිහාසයක් ගොඩ නඟන්න ශක්තිමත්ව කටයුතු කරන්න හැකියාව ලබාගත යුතුයි.මේ රට ගොඩනගන්න කැප වූ පිරිසක් අනාගත දේශපාලන කරළියට ගෙන ඒමට පියවර ගන්න ජනතාව සූදානම් විය යුතුයි. ඒ නිසා ඉතිහාසය ගැන ඉගෙන ගන්නට හැකි කෞතුකාගාරයක් විවෘත කෙරෙන දවසේ හොඳ අධිෂ්ඨානයක් ඇති කර ගන්න. එය තමයි අනාගතයේ ඉතිහාසය.සංස්කෘතික කටයුතු හා ජාතික උරුමයන් පිළිබඳ ඇමැති මහින්ද යාපා අබේවර්ධන මහතා - ගාල්ල නගරයේ වසර 400 ක් පැරණි මේ ගොඩනැගිල්ල ලන්දේසි ගබඩාවක් ලෙස භාවිතා වුණා. නෙදර්ලන්ත ආධාර යටතේ මේ ගොඩනැගිල්ල සම්පූර්ණයෙන් ප්‍රතිසංස්කරණය කර මේ කෞතුකාගාරය ආරම්භ කළා.නෙදර්ලන්ත රජයෙන් ලැබුණු මිලියන 702 න් මිලියන 160 ක් මේ සඳහා වැය කෙරුණා. ගාල්ල වරාය අවට ගිලුණු නැව් 25 ක් පමණ හමුවී තිබෙනවා. ඒවායින් හමුවන පෞරාණික භාණ්ඩ තැන්පත් කරන්නට අපට තැනක් තිබුණේ නැහැ. මෙමගින් ඒ අවශ්‍යතාව ඉටුවී තිබෙනවා.ශ්‍රී ලංකාවේ වැඩබලන නෙදර්ලන්ත තානාපති බස්ත්‍රයාන් ෆෙන් නෝර්ට්න් මහතා - ශ්‍රී ලංකා නෙදර්ලන්ත සංස්කෘතික සහයෝගිතාවේ එක් පියවරක් ලෙස මේ කෞතුකාගාරය අද විවෘත කරන්න අපට අවස්ථාව ලැබුණා. මේ සාර්ථක ක්‍රියාමාර්ගයට සහය වන්නට ලැබීම පිළිබඳව අපි සතුටු වෙනවා. ඓතිහාසික හා පෞරාණික වටිනාකමකින් යුතු ගාල්ල ප්‍රදේශයේ මෙවැන්නක් ඉදිකරන්නට අපි කල්පනා කළා.වර්තමානයේ ශ්‍රී ලංකාවේ පවතින සාමය හා සමාදානය මත මේ රට තවත් ඉදිරියට නගී කියා අප විශ්වාස කරනවා. ශිෂ්‍යයන්ට සහ පර්යේෂකයන්ට මේ කෞතුකාගාරය ඉතා ප්‍රයෝජනවත් වෙයි කියා මා බලාපොරොත්තු වෙනවා.මහා සංඝරත්නය සහ මැති ඇමැතිවරුන් ඇතුළු පිරිසක්ද මේ අවස්ථාවට එක්වූහ.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>05</day>
    </date>
    <link>http://www.dinamina.lk/2010/03/05/_art.asp?fn=n1003057</link>
    <topic>මහ මැතිවරණ සමයේ දී සෑමකච්චේරියකටම පොලිස් ස්ථානයක්</topic>
    <author>දයා පෙරේරා</author>
    <content>පාර්ලිමේන්තු මැතිවරණ සමයේ සෑම දිස්ත්‍රික් ලේකම් කාර්යාලයක (කච්චේරි) ම විශේෂ පොලිස් ස්ථානයක් ලබන සඳුදා (8) පෙර පිහිටුවන ලෙස මැතිවරණ කොමසාරිස් දයානන්ද දිශානායක මහතා පොලිස්පති වරයාගෙන් ඉල්ලා ඇත.දිස්ත්‍රික් මට්ටමින් පිහිටුවන එම විශේෂ පොලිස් ස්ථානය එම ප්‍රදේශයෙහි සිදුවන මැතිවරණ නීති උල්ලංඝණය කිරීම් ගැන පරීක්ෂණ සිදුකිරීමට නියමිත බව මැතිවරණ මහ ලේකම් කාර්යාලය නිවේදනය කරයි.ජ්‍යෙෂ්ඨ පොලිස් නිලධාරියකුගේ ප්‍රධානත්වයෙන් මේ පොලිසිය ස්ථාපිත කිරීමට පොලිස්පති මහින්ද බාලසූරිය මහතා එකඟත්වය පළකර ඇති බවද මැතිවරණ මහ ලේකම් කාර්යාලයීය ආරංචි මාර්ග පැවැසීය.යම් පොලිස් බල ප්‍රදේශයක සිදුවන ඡන්ද නීති කැඩීමේ සිදුවීමක් ගැන පැමිණිලි එම ප්‍රදේශයේ පොලිසිය බාර නොගන්නේ නම් මේ විශේෂ පොලිසියට පැමිණිලි කළ හැකි බවත් ඔවුන් ඒ ගැන පරීක්ෂණ මෙහෙයවනු ඇති බවත් එම ආරංචි මාර්ග කීය.මැතිවරණ මහ ලේකම් කාර්යාලයට ලැබෙන පැමිණිලි ද එම දිස්ත්‍රික් විශේෂ පොලිසියට යොමුකර එමඟින් ප්‍රදේශයේ පොලිසිය මාර්ගයෙන් පරීක්ෂා කරවීමට ද මැතිවරණ කොමසාරිස්වරයා තීරණය කර ඇත.ප්‍රචණ්ඩ ක්‍රියා හා ඡන්ද නීතිරීති කඩකිරීම්වලින් තොර නිදහස් හා සාධාරණ පාර්ලිමේන්තු මැතිවරණයක් පැවැත්වීම සඳහා මැතිවරණ කොමසාරිස්වරයා මේ පියවරගෙන ඇති අතර ඒ සඳහා පොලිස්පතිවරයා සහයෝගය දක්වා ඇතැයි ද මැතිවරණ මහ ලේකම් කාර්යාලයීය ආරංචි මාර්ග වැඩිදුරටත් පැවැසීය.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>05</day>
    </date>
    <link>http://www.dinamina.lk/2010/03/05/_art.asp?fn=n1003058</link>
    <topic>ජනපති දෙවැනි ධුර කාලයට පෙරඅණ පනත් රැසක් අනුමැතියට</topic>
    <author>නුවන් කොඩිකාර සහප්‍රාර්ථනා වීරසිංහ</author>
    <content>මෙරට ශීඝ්‍ර ආර්ථික වර්ධනයක් සඳහා තෙල් ගවේෂණය, විදුලිය, අධ්‍යාපන, කෘෂිකර්ම ඇතුළු ක්ෂේත්‍ර රැසක් අණපනත් ජනාධිපති දෙවැනි ධුර කාලය ආරම්භ වීමට පෙර පාර්ලිමේන්තුවේ සම්මත කර ගැනීමට රජය තීරණය කර තිබේ.ඒ සඳහා අභිනව පාර්ලිමේන්තුව ආරම්භක දිනය වන අපේ‍්‍රල් 22 වැනිදා සිට ජනාධිපතිවරයා දෙවැනි වරට දිව්රුම් දීමට නියමිත නොවැම්බර් 18 වැනිදා අතර කාල පරාසය යොදා ගන්නා බව, කැබිනට් ප්‍රකාශක අපනයන සංවර්ධන හා ජාත්‍යන්තර වෙළෙඳ කටයුතු පිළිබඳ ඇමැති මහාචාර්ය ජී. එල්. පීරිස් මහතා පැවැසීය.මෙහිදී විදුලිබල හා බලශක්ති, කෘෂිකර්ම, දේශීය කර්මාන්ත, අධ්‍යාපනය ඇතුළු අංශයන් රැසක් තෝරාගෙන ඒ සඳහා විශේෂ අවධානය යොමු කර ඇති බව ඒ මහතා සඳහන් කෙළේය.රජයේ ප්‍රවෘත්ති දෙපාර්තමේන්තුවේ ඊයේ (04) පැවැති කැබිනට් තීරණ දැනුම්දීමේ මාධ්‍ය සාකච්ඡාවකදී ඇමැතිවරයා එසේ ප්‍රකාශ කෙළේය.දෙවැනි ධුර කාලයෙන් පසු ඇරැඹෙන පස් අවුරුදු පාලන කාලය තුළදී කිසිදු අවහිරතාවකින් තොරව ආර්ථිකය ශීඝ්‍ර ලෙස වර්ධනය කර ගැනීම මෙහි මූලික අරමුණ බවද හෙතෙම කීය.විදුලිබල හා බලශක්ති ගම් දනව් කරාගෙන යමින් නව කර්මාන්ත ශාලා ඇතිකර රැකී රක්ෂා බිහිකිරීමට මෙමඟින් හැකිවන බව පවසන ඇමැතිවරයා මේ වසරේදී ජාතික විදුලි පද්ධතියට මෙගාවොට් 2000ක් උත්පාදනය කිරීමට හැකි බවද කීය.මෙමඟින් සැමට විදුලිය දීම බඩු මිල පහත හෙළීම, රැකී රක්ෂා ඇති කිරීමට හැකිවන බවද පීරිස් මහතා සඳහන් කෙළේය. මීට අමතරව කෘෂි ආර්ථිකය වර්ධනය කිරීම තුළින් කෘෂි අපනයන ගම්මාන ඇතිකිරීමටත්, අධ්‍යාපන ක්ෂේත්‍රය නවීකරණය කිරීම මඟින් යුගයට ගැලපෙන පරිදි නව පාඨමාලා සංශෝධන ඇති කිරීමටත් හැකි වන බවද හෙතෙම කීය.මේ අවස්ථාවට රජයේ ප්‍රවෘත්ති අධ්‍යක්ෂ ජනරාල් හා විදුලි සන්දේශන නියාමන කොමිසමේ අධ්‍යක්ෂ ජනරාල් අනුෂ පැල්පිට මහතා ද සහභාගි වී සිටියේය.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>05</day>
    </date>
    <link>http://www.dinamina.lk/2010/03/05/_art.asp?fn=n1003059</link>
    <topic>අනූෂ පැල්පිටට එරෙහිව විජිත හේරත් නඟන චෝදනා මුළුමනින්ම අසත්‍යයි</topic>
    <author/>
    <content>ජෙනරාල් සරත් ෆොන්සේකා නිදහස් කැර ගැන්ම පිණිස ආරම්භ කරන ලද ''අන්තර්ජාල ගත පෙත්සම'' ඇතුළත් සිය වෙබ් අඩවිය අක්‍රීය කළ බවට විදුලි සංදේශ නියාමන කොමිසමේ අධ්‍යක්ෂ ජෙනරාල් අනූෂ පැල්පිට ට එරෙහිව ජනතා විමුක්ති පෙරමුණේ පාර්ලිමේන්තු මන්ත්‍රී විජිත හේරත් මහතා නඟන චෝදනාව මුළුමනින්ම අසත්‍යයක් බව සිංහලයා පුවත් ඒජන්සිය ප්‍රකාශ කර තිබේ.මේ සිද්ධිය සම්බන්ධයෙන් විශේෂ තාක්ෂණික සමාලෝචනයක් සිදුකිරීමට සිංහලයා පුවත් ඒජන්සිය පෙළඹී ඇත.ඒ අනුව ඔවුන් පවසන්නේ ඊනියා අන්තර්ජාලගත පෙත්සම දක්වා ඇත්තේ www.freesarathfonseka.com නම් වෙබ් අඩවියේ බවත්, ඊට අදාල තොරතුරු අඩංගු සියලු පරිපාලන හා පාලන නාම පද්ධතීන් විමසාබැලීමේදී විදුලි සංදේශ නියාමන කොමිසමට එරෙහිව ජනතා විමුක්ති පෙරමුණ නගන චෝදනාව මුළුමනින්ම අසත්‍ය බවත්ය.වෙබ් අඩවිය එළිදැක්වුණු සර්වරය පිහිටියේ එක්සත් ජනපදයේ හොප්කින්ස්හි වන අතර + 1.614-534-1960 දුරකතන අංකයට යොමුවීමෙන් ඕනෑම අයකුට ඒ පිළිබඳ වැඩි විස්තර සොයාගත හැකි බවද ඔවුහු පවසති.මෙම වෙබ් අඩවිය පණගැන්වෙන සර්වරය එක්සත් ජනපදයේ පිහිටි බැවින් ඊට දත්ත ඇතුළු කිරීම ක්‍රියාත්මක කිරීම හා ඒවා යථාවත් කිරීම සිදු කළ හැක්කේ ඊට නිසි පිවිසුම් අයිතිය ඇති පරිපාලකයින්ට හෝ මෙහෙයවන්නන්ට පමණි.මේ බව ඕනෑම වෙබ් සත්කාරකත්ව සේවා සැපයුම් කරුවකුට අවබෝධවන්නකි.ශ්‍රී ලංකාවේ යම් බලධාරියකුට එම වෙබ් අඩවිය අවහිර කිරීමට අවශ්‍ය නම් සිදුකළ හැකි එකම දෙය ශ්‍රී ලංකාවේ පිහිටි අන්තර් ජාල සේවා සැපයුම් ආයතනවල පිවිසුම සීමා කිරීම පමණක් බවද සිංහලයා පුවත් ඒජන්සිය පවසයි. ඒ අනුව ශ්‍රී ලාංකීය සංවිධානයකට හෝ සමාගමකට ශ්‍රී ලංකාව තුළ මිස ලොව පුරා එම වෙබ් අඩවිය අවහිර කළ නොහැකි බවද ඔවුන් පෙන්වා දී තිබේ.තවද මේ පුවත් ඒජන්සිය මගින් සිදුකළ විමර්ශනයේදී එංගලන්තය, ඕස්ටේ‍්‍රල‍්‍රියාව, ප්‍රංශය, මැදපෙරදිග, එක්සත් ජනපදය හා ජපානයට පවා අදාළ වෙබ් අඩවියට පිවිසිය නොහැකි බව සොයාගෙන ඇත. පුවත් ඒජන්සියේ අදාළ රටවල වාර්තාකරුවන්ට මෙම වෙබ් අඩවිය නැරඹීමට නොහැකිව තිබේ. එහෙයින්ම මෙය ලොව පුරා දිස්වන්නක් නොවන බව පැහැදිලිය.මේ අනුව එම වෙබ් අඩවිය සක්‍රීය හෝ අක්‍රීය කිරීමේ අයිතිය පැවරී ඇත්තේ එහි පරිපාලකයින්ට මිස අන් කිසිවකුට නොවේ.මේ අනුව තම වෙබ් අඩවිය අක්‍රීය කළ බවට ඔවුන් නගන චෝදනාව රජයට එරෙහිව ගොතනලද තවත් අසාර්ථක බොරුවක් බව සිංහලයා පුවත් ඒජන්සිය ප්‍රකාශ කරයි.</content>
  </post></root>