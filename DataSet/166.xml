<?xml version="1.0" encoding="UTF-8" standalone="no"?><root><post>
    <category>NEWSPAPER</category>
    <date>
      <year>2009</year>
      <month>03</month>
      <day>01</day>
    </date>
    <link>http://www.silumina.lk/2009/03/01/_art.asp?fn=ay0903012</link>
    <topic>දුෂ්කර ගම්මාන එළිය කරන</topic>
    <author>නිහාල් පී. අබේසිංහ සේයාරූ - සුදම් ගුණසිංහ</author>
    <content>තුන් නිවුන් දරුවෝ රට රකින්න පෙරට එතිදුෂ්කර ගම්මාන එළිය කරන ප‍්‍රජා පාලිත ග‍්‍රාමිය විදුලි බලාගාරමධ්‍යම පළාතේ දුෂ්කර ගම්මානවලට විදුලිය ලබාගැනීමේදී ගැටලු රැසක් පැවතුණි. අල්ලපු ගමට විදුලිය තිබුණත් තමන්ගේ ගමට විදුලිය ලැබුණේ නැත. සමහර විට ගම්වලට විදුලිය ගෙන ඒමට සැතපුම් 10 - 20 ක් දුර සිට රැහැන් ඇදිය යුතු විය.2007 සිට මේ දක්වා කාලය ඇතුළත විදුලි යෝජනා ක‍්‍රම 397 ක් මධ්‍යම පළාතේ ජනතාවට ලබාදීමට මධ්‍යම පළාත් මහාමාර්ග විදුලිබල හා බලශක්ති සහ සමූපකාර අමාත්‍යාංශය පියවර ගෙන තිබේ.විදුලි බලාගාරයක ජනන යන්ත‍්‍රයඒ අනුව ග‍්‍රාමීය විදුලි යෝජනා ක‍්‍රම සඳහා ප‍්‍රතිපාදන ලබාදීම මඟින් හා විකල්ප බලශක්ති ව්‍යාපෘතිය මගින් ගම්නියම්ගම් ආලෝකවත් කිරීමට පියවර ගැනිණි.ජාතික විදුලිබල පද්ධතියෙන් විදුලිය ලබාදීමට අසීරු ලෙස ස්ථානගත වූ හුදෙකලා ගම්මානවල ජනතාවගේ අවශ්‍යතාව හඳුනා ගැනිණි. ඔවුන්ගේ අවශ්‍යතාව පරිදි ගමේ විදුලි පාරිභෝගික සමිති ආරම්භ කිරීමට උපදෙස් දෙනු ලැබිණි. ගම්මානය අසලින් ගලා යන ජල මාර්ගවල ජලය ප‍්‍රයෝජනයට ගනිමින් පුනර්ජනනීය කුඩා විදුලි බලාගාර නිර්මාණයට මග පෙන්වීය. ඔවුහු ශ‍්‍රම ශක්තියෙන් ඉදිකිරීම් කළහ. විදුලිය සඳහා වන උපාංග ගැනීමට අමාත්‍යාංශය රුපියල් ලක්ෂ 3 සිට 5 දක්වා මුදල් නිදහස් කළේය. ස්වේච්ඡා සංවිධාන හා ණය දෙන සංවිධාන ද සම්බන්ධ කරගනිමින් කුඩා විදුලි බලාගාර ඉදි කෙරිණි. ගමක පවුල් 30 - 40 කට මේ මග පෙන්වීමෙන් ස්වේච්ඡා සංවිධානවල ආධාර ද ලැබ විදුලි පහන් දැල්වීමේ වාසනාව උදා විය.විකල්ප බලශක්ති ව්‍යාපෘතිය යටතේ ප‍්‍රධාන අංශ 4 ක් කි‍්‍රයාවට නැංවේ. ප‍්‍රජා පාලිත ග‍්‍රාමීය කුඩා ජල විදුලි බලාගාර ඉදිකිරීමේ ව්‍යාපෘතිය සූර්ය කෝෂ ව්‍යාපෘතිය, බලශක්ති සංරක්ෂණ වැඩ සටහන හා ජීව වායු ව්‍යාපෘතිය ඒ අංශ 4 යි.ප‍්‍රජා පාලිත ග‍්‍රාමීය ජල විදුලිය ප‍්‍රදේශයේ පවතින ජල ප‍්‍රභවයන් ආධාර කරගෙන නිපදවනු ලැබේ. ගමේ ඇති කරන ග‍්‍රාමීය ජල විදුලි සමිතියක් මගිනි. ජල විදුලිය බේදා හැරීම හා ඊට මුදල් අය කිරීම සිදුකරනු ලැබේ.මධ්‍යම පළාත තුළ කුඩා ජල විදුලි බලාගාර දෙකක් දැනටමත් ඉදිකර ඇත. තවත් බලාගාර 4 ක් ඉදිකරමින් පවතී. මේ සියල්ලන්ගේම ජාතික විදුලි බල පද්ධතියෙන් විදුලි බලය ලබා ගැනීමට නොහැකිවූ දුෂ්කරම ගම්මානවලට විදුලිය ලැබේ.රූපවාහිනී, ශීතකරණ, වතුර මෝටර්, විදුලි පංකා ආදිය ද එම විදුලිය මඟින් කි‍්‍රයාත්මක කර හැකි වීම විශේෂත්වයකි. මේ සියලු ග‍්‍රාමීය ජල විදුලි ව්‍යාපෘතිවල වටිනාකම රුපියල් ලක්ෂ 90 කි. පවුල් 300 කට ප‍්‍රතිලාභ ලැබී තිබේ.2007 වර්ෂයේදී මාතලේ දිස්ති‍්‍රක්කයේ රත්තොට ප‍්‍රාදේශීය ලේකම් කොට්ඨාසයේ පොයන්ගල ද මහනුවර දිස්ති‍්‍රක්කයේ පන්විල දවටගල ද එවැනි කුඩා විදුලි බලාගාර විවෘත විය. 2008 වසරේදී තෙල්දෙණිය ප‍්‍රාදේශීය ලේකම් කොට්ඨාසයේ දෙල්පටන්ඔය කුඩා ජල විදුලි බලාගාරයෙන් පවුල් 40 කට පමණ විදුලිය සැපයිණි.මාතලේ දිස්ති‍්‍රක්කයේ ලග්ගල ප‍්‍රාදේශීය ලේකම් කොට්ඨාසයේ රඹුක්ඔළුව ග‍්‍රාමයේ ග‍්‍රාමීය ජල විදුලි බලාගාරය මගින් පවුල් 42 කට විදුලි බලය ලැබේ.කුඩා ජල විදුලි බලාගාරයක විදුලිය බෙදා හරින පාලන මධ්‍යස්ථානයක්මීට අමතරව නුවරඑළිය දිස්ති‍්‍රක්කයේ නුවරඑළිය ප‍්‍රාදේශීය ලේකම් කොට්ඨාසයේ ළිපකැලේ වතු යායේ ද ප‍්‍රජා පාලිත ග‍්‍රාමීය කුඩා ජල විදුලි යෝජනා ක‍්‍රමයක් ඇත. එල්ජින් නමින් හඳුන්වන මේ බලාගාරයෙන් ප‍්‍රදේශයේ නිවාස 125 කට විදුලි බලය ලැබෙන අතර මුළු වියදම ලක්ෂ 26 කටත් වැඩිය.ඒ සමඟම මැදදුම්බර ප‍්‍රාදේශීය ලේකම් කොට්ඨාසයේ දෙල්පටන්ඔය ප‍්‍රදේශයේ ද තවත් කුඩා ග‍්‍රාමීය ජල විදුලි බලාගාරයක් ඉදිකරමින් පවතී. එහි නිෂ්පාදිත විදුලි බලය කිලෝ වොට් 8 කි. ප‍්‍රතිලාභීන් ගණන 30 කි. වියදම රුපියල් කෝටි 13 කට අධිකය. මැදදුම්බර තවත් ග‍්‍රාමීය ජල විදුලි බලාගාරයක් ඉදිවෙයි.පවුල් 40 කට විදුලි බලය දෙන මෙහි මුළු වියදම රුපියල් කෝටි 18 කට ආසන්නය. කිලෝ වොට් 10 ක විදුලි බලයක් නිපදවන මේ බලාගාරය පාලනය වන්නේ ගමේ විදුලි පාරිභෝගික සමිතිය මඟිනි.කුඩා ජල විදුලි බලාගාර මගින් හෝ ජාතික විදුලි පද්ධතියෙන් විදුලිය ලබා ගැනීමට නොහැකි ගම්මානවලට ආලෝතය ලබාදීමට ද 2008 වසරේදී පළාත් විදුලිබල අමාත්‍යාංශය පියවර ගත්තේය. මහනුවර දිස්ති‍්‍රක්කයේ මිනිපේ ප‍්‍රාදේශීය ලේකම් කොට්ඨාසයේ නිවාස 300 ක් සඳහා සූර්යකෝෂ මගින් විදුලිය ලබාදීමේ ව්‍යාපෘතියක් ආරම්භ කර එය සාර්ථක ලෙස අවසන් කළේය.රඹුක්ඔළුව කූඩා ජල විදුලි බලාගාරයඑක් නිවසක් සඳහා රුපියල් 55000 ක පමණ වටිනාකමින් යුත් සූර්යකෝෂ කට්ටල ලබා දුන් අතර එම මුදලෙන් රුපියල් 9000 ක මුදලක් පළාත් විදුලිබල අමාත්‍යාංශයෙන් දරනු ලැබීය.බලශක්ති සංරක්ෂණ වැඩ සටහන යටතේ විදුලි පාරිභෝජනය ක‍්‍රමවත් කිරීම සඳහාත් රටේ ඉහළ යන බලශක්ති අර්බුදය ජය ගැනීම සඳහා විකල්ප බලශක්ති ප‍්‍රභේදයන් කෙරෙහි ජනතාව දිරි ගැන්වීම සඳහා බලශක්ති සංරක්ෂණ වැඩ පිළිවෙළ කි‍්‍රයාත්මක කරයි.ඒ අනුව මහනුවර දිස්ති‍්‍රක්කයේ පාසල් 10 කත්, මාතලේ දිස්ති‍්‍රක්කයේ පාසල් 10 කත්, නුවරඑළිය දිස්ති‍්‍රක්කයේ පාසල් 10 කත් බලශක්ති සංරක්ෂණ වැඩ පිළිවෙළක් කි‍්‍රයාවට නංවා ඇත. ජීව වායු දෙකක් ඉදිකිරීම සඳහා සත්ත්ව පාලනයේ යෙදෙන ගොවි මහතුන් දෙදෙනකුට රුපියල් 50000 බැගින් ආධාර ලබාදීමට කටයුතු කර තිබේ.නිහාල් පී. අබේසිංහ සේයාරූ - සුදම් ගුණසිංහ</content>
  </post><post>
    <category>NEWSPAPER</category>
    <date>
      <year>2009</year>
      <month>03</month>
      <day>01</day>
    </date>
    <link>http://www.silumina.lk/2009/03/01/_art.asp?fn=aj0903011</link>
    <topic>පිළිකා රෝගීන් සඳහා ඇපලෝ රෝහලේ නවීන ප‍්‍රතිකාර</topic>
    <author/>
    <content>පිළිකා රෝගීන් සඳහා ඇපලෝ රෝහලේ නවීන ප‍්‍රතිකාරශ‍්‍රී ලංකා ටෙලිකොම් අපි වවමු රට නඟමු වැඩසටහනට දිරි දෙයිදුෂ්කර පාසල් 20කට ක්ලාස්මේට් පරිගණකමහනුවර හසජ ආයතනයෙන් සයිප‍්‍රස් - සිංගප්පූරු අධ්‍යාපන වරම්යූ. 10 සමාගමේ කුරුඳු ඇමෙරිකාවටඩයලොග් නියෝජිතයෝ ඇගැයීමටතොරතුරු තාක්ෂණ ආයතන උපාධි ප‍්‍රදානෝත්සවයේදී 600කට සහතිකපත්ආසියා පැසිෆික් කලාපවල ඇති අති නවීන සෞඛ්‍ය පහසුකමක් පිළිකා රෝගීන් සඳහා ඇපලෝ රෝහල දැන් හඳුන්වාදී ඇත. ඒ සයිබර් නයිෆ් රොබෝටික් රේඩියෝ සර්ජරි ක‍්‍රමය ලෙස හඳුන්වයි.ශරීරයේ කිනම් හෝ ස්ථානයක ඇති ගෙඩි සඳහා ප‍්‍රතිකාර කිරීමට එමඟින් හැකියාව ඇත. මෙම ක‍්‍රමය චෙන්නායි හි පිහිටි පිළිකා සඳහා වන ඇපලෝ රෝහලේ දී දියත් කරනු ලැබුවේ ඇපලෝ රෝහල් සමූහයේ විධායක සභාපති දොස්තර ප‍්‍රතාප් සී.රෙඩ්ඩි විසිනි.මෙහිදී අදහස් දැක්වූ දොස්තර ප‍්‍රතාප් රෙඩ්ඩි -’පිළිකා රෝගය ලොව පුරා දිනෙන් දිනම වැඩි වෙමින් තිබෙනවා. එනිසා මෙය වළක්වාගැනීම සඳහා සෑම කෙනෙක්ම කල්තියාම පරීක්ෂණවලට භාජන වීම අවශ්‍යය. ඇපලෝ පිළිකා රෝහල මේ සඳහා පහසුකම් සපයන රෝහලක්. පිළිකා රෝගය වළක්වාලීම සඳහා සයිබර් නයිෆ් ක‍්‍රමය දැන් හඳුන්වා දී තිබෙනවා. ශරීරයේ ඇති වන ගෙඩි සඳහා ලෝකයේ ඇති හොඳම ප‍්‍රතිකාර ක‍්‍රමය මෙයයි. අද ඉන්දියාව ලෝකයේ ඉහළම ප‍්‍රතිකාර ක‍්‍රම ලබාගත හැකි රටක් බවට පත් වී තිබෙනවා.සයිබර් නයිෆ් ක‍්‍රමය භාවිත කරමින් ප‍්‍රතිකාර කරන විට රෝගියා සිහි නැති කිරීමට අවශ්‍ය වන්නේ නැත. එමෙන්ම මෙම ක‍්‍රමය වේදනාවක් ගෙන දෙන ක‍්‍රමයක් ද නොවේ. සාමාන්‍යයෙන් ගත වන්නේ විනාඩි 30 – 90 අතර කාලයකි. මෙම ක‍්‍රමය නිසා නිවැරැදි ප‍්‍රතිකාර ක‍්‍රමය වඩා ආරක්ෂා සහිතව රෝගියාට ලබාදීමට හැකි වන අතර රෝගියාට ද ඉතා සැහැල්ලුවෙන් මෙය ලබාගත හැකිය.” යැයි ද රෙඩ්ඩි මහතා කීය.</content>
  </post><post>
    <category>NEWSPAPER</category>
    <date>
      <year>2009</year>
      <month>03</month>
      <day>01</day>
    </date>
    <link>http://www.silumina.lk/2009/03/01/_art.asp?fn=aj0903012</link>
    <topic>ශ‍්‍රී ලංකා ටෙලිකොම් අපි වවමු රට නඟමු වැඩසටහනට දිරි දෙයි</topic>
    <author/>
    <content>පිළිකා රෝගීන් සඳහා ඇපලෝ රෝහලේ නවීන ප‍්‍රතිකාරශ‍්‍රී ලංකා ටෙලිකොම් අපි වවමු රට නඟමු වැඩසටහනට දිරි දෙයිදුෂ්කර පාසල් 20කට ක්ලාස්මේට් පරිගණකමහනුවර හසජ ආයතනයෙන් සයිප‍්‍රස් - සිංගප්පූරු අධ්‍යාපන වරම්යූ. 10 සමාගමේ කුරුඳු ඇමෙරිකාවටඩයලොග් නියෝජිතයෝ ඇගැයීමටතොරතුරු තාක්ෂණ ආයතන උපාධි ප‍්‍රදානෝත්සවයේදී 600කට සහතිකපත්ශ‍්‍රී ලංකා ටෙලිකොම් සමාගම රජයේ අපි වවමු රට නඟමු වැඩසටහනට සහය දීමක් වශයෙන් කෘෂි කාර්මික ව්‍යාපෘතියක් වෙනුවෙන් පුරෝගාමී වී කටයුතු කරයි.මේ වැඩසටහන සංවිධානය කරනු ලබන්නේ ශ‍්‍රී ලංකා ටෙලිකොම් සමාගමේ පහසුකම් කළමනාකරණ අංශය විසින් ශ‍්‍රී ලංකා ටෙලිකොම් කර්මාන්තශාලා සේවකයන්ගේ ස්වේච්ඡා දායකත්වයෙනි. මෙම වගා කිරීමේ වැඩසටහන නිල වශයෙන් ආරම්භ කිරීමේ උලෙළ වගාවන් සිදු කෙරෙන හා එහි අස්වැන්න ලබා ගැනෙන ශ‍්‍රී ලංකා ටෙලිකොම් වැලිකඩ පරිශ‍්‍රයේ දී පැවැත්වුණු අතර ඒ සඳහා සංවිධායක කමිටුව නියෝජනය කරමින් ප‍්‍රධාන පරිපාලන නිලධාරි ප‍්‍රියන්ත පෙරේරා, ප‍්‍රධාන ව්‍යාපාර සංවර්ධන නිලධාරි ලක්ෂ්මන් ජෝසප් සහ පහසුකම් කළමනාකරණ සාමාන්‍යාධිකාරි මංගල විජේරත්න යන මහත්වරුන් සම්භාවනීය අමුත්තන් ලෙස සහභාගී වූහ.නිල උත්සව අවස්ථාවේදී අදහස් දැක් වූ ශ‍්‍රී ලංකා ටෙලිකොම් සමාගමේ ගරු සභාපතිනි ලීෂා ද සිල්වා චන්ද්‍රසේන මහත්මිය ප‍්‍රකාශ කරන ලද්දේ මේ ආකාරයේ වැඩසටහන් සම්පාදනය කෙරෙනුයේ රට දියුණුවෙන් ඉදිරියට යාමට උපකාර කෙරෙන සමාජ වගකීමට හවුල් වෙමින් තම සමාගමේ ව්‍යූහය ඒ අනුව සකසා ගන්නේ කෙසේද යන්න පිළිබඳ පොදු හා පුද්ගලික සමාගම් වෙත ශක්තිමත් පණිවිඩයක් ලබාදීමට හැකි බවයි. එසේම තම ආයතනයේ ඉලක්කය අපි වවමු රට නඟමු වැඩසටහන ප‍්‍රාදේශීය කාර්යාල දක්වා ව්‍යාප්ත කොට සමාජ සත්කාර වැඩසටහන් උපාය මාර්ගයේ කොටසක් වන පරිසර හිතකාමීභාවයේ මුල් පියවර තැබීම බවත් පොදුවේ සලකා බැලූ කල එමඟින් මුළු මහත් සමාජයටම සේවයක් වන බවත් තවදුරටත් අදහස් දැක්වූ සභාපතිතුමිය ප‍්‍රකාශ කළාය.</content>
  </post><post>
    <category>NEWSPAPER</category>
    <date>
      <year>2009</year>
      <month>03</month>
      <day>01</day>
    </date>
    <link>http://www.silumina.lk/2009/03/01/_art.asp?fn=aj0903013</link>
    <topic>දුෂ්කර පාසල් 20කට ක්ලාස්මේට් පරිගණක</topic>
    <author>සුභාෂිණී ජයරත්න</author>
    <content>පිළිකා රෝගීන් සඳහා ඇපලෝ රෝහලේ නවීන ප‍්‍රතිකාරශ‍්‍රී ලංකා ටෙලිකොම් අපි වවමු රට නඟමු වැඩසටහනට දිරි දෙයිදුෂ්කර පාසල් 20කට ක්ලාස්මේට් පරිගණකමහනුවර හසජ ආයතනයෙන් සයිප‍්‍රස් - සිංගප්පූරු අධ්‍යාපන වරම්යූ. 10 සමාගමේ කුරුඳු ඇමෙරිකාවටඩයලොග් නියෝජිතයෝ ඇගැයීමටතොරතුරු තාක්ෂණ ආයතන උපාධි ප‍්‍රදානෝත්සවයේදී 600කට සහතිකපත්අධ්‍යාපන අමාත්‍ය සුසිල් පෙ‍්‍ර්මජයන්ත මහතා විදුහල්පතිනියකට පරිගණකයක් ප‍්‍රදානය කළ අවස්ථාවපාසල් සිසුන්ට තොරතුරු තාක්ෂණය දැනුම ලබාදීමේ අරමුණින් දිවයින පුරා පිහිටි දුෂ්කර පාසල් 20කට ක්ලාස්මේට් පරිගණක 425ක් ප‍්‍රදානය කිරීම පසුගියදා අධ්‍යාපන අමාත්‍යංශ ශ‍්‍රවණාගාරයේදී සිදුවිය.2009 වසර තොරතුරු සන්නිවේදන තාක්ෂණ ව්‍යාපෘති හා ඉංග‍්‍රීසි භාෂා වසර වශයෙන් රජය මඟින් පසුගියදා ප‍්‍රකාශයට පත්කිරීමෙන් අනතුරුව ඉන්ටෙල් සමාගමේ මූල්‍ය අනුග‍්‍රහය ඇතිව, අධ්‍යාපන අමාත්‍යාංශයේ ද්විතියික අධ්‍යාපන නවීකරණ ඒකක මේ පරිගණක බෙදා දුන්නේය.අද වනවිට දිනකට මිලියන 3ක් අන්තර්ජාලයට ප‍්‍රවිෂ්ඨ වන අතර 2010 වන විට පාසල් දරුවන් අතර තොරතුරු තාක්ෂණ දැනුම සියයට 50ක් වර්ධනය කිරීමට අපේක්ෂා කෙරේ.ශ‍්‍රී ලංකාවේ තොරතුරු සන්නිවේදන තාක්ෂණය සම්බන්ධ අධිකාරිය වන තොරතුරු හා සන්නිවේදන තාක්ෂණ කොමිසම මඟින් මෙවැනිම ඉලෙක්ටෙ‍්‍රානික රාජ්‍ය සේවා ව්‍යාපෘතීන් කිහිපයක් මෙම වසර තුළදී කි‍්‍රයාත්මක කිරීමට කටයුතු යොදා ඇත. රජය මඟින් මේ සඳහා ජනාධිපති කාර්ය සාධක බළකායක් ද පත්කර ඇත. මේ සඳහා ද ඉන්ටෙල් පූර්ණ සහයෝගය දක්වයි.’ඉන්ටෙල් ඉදිරි ලොව‘ වැඩසටහන යටතේ කි‍්‍රයාත්මක කෙරුණු මේ පරිගණක ප‍්‍රදානයට අමතරව මේ වනවිට බස්නාහිර, මධ්‍යම, ඌව පළාත්වලට අයත් ගුරුවරුන් රැසක් “ඉන්ටෙල් ටීම්” වැඩසටහනට සහභාගිිකරවා ඇත.සුභාෂිණී ජයරත්න</content>
  </post><post>
    <category>NEWSPAPER</category>
    <date>
      <year>2009</year>
      <month>03</month>
      <day>01</day>
    </date>
    <link>http://www.silumina.lk/2009/03/01/_art.asp?fn=aj0903014</link>
    <topic>මහනුවර හසජ ආයතනයෙන් සයිප‍්‍රස් - සිංගප්පූරු අධ්‍යාපන වරම්</topic>
    <author/>
    <content>පිළිකා රෝගීන් සඳහා ඇපලෝ රෝහලේ නවීන ප‍්‍රතිකාරශ‍්‍රී ලංකා ටෙලිකොම් අපි වවමු රට නඟමු වැඩසටහනට දිරි දෙයිදුෂ්කර පාසල් 20කට ක්ලාස්මේට් පරිගණකමහනුවර හසජ ආයතනයෙන් සයිප‍්‍රස් - සිංගප්පූරු අධ්‍යාපන වරම්යූ. 10 සමාගමේ කුරුඳු ඇමෙරිකාවටඩයලොග් නියෝජිතයෝ ඇගැයීමටතොරතුරු තාක්ෂණ ආයතන උපාධි ප‍්‍රදානෝත්සවයේදී 600කට සහතිකපත්විදේශ අධ්‍යාපනය සඳහා සිසුන් යොමු කිරීමෙන් දේශීය හා ජාත්‍යන්තර වශයෙන් කීර්තියක් දිනා සිටින මහනුවර හසජ අධ්‍යාපන ආයතනය සයිප‍්‍රස් හා සිංගප්පූරු අධ්‍යාපනය සඳහා මේ දිනවල අයදුම් පත් භාර ගනී. උසස් පෙළ එක් විෂයයක් හෝ සමත් සිසුන්ට ලබන ජූනි මාසයේ සයිප‍්‍රසයට පිටත්වන සිසු කණ්ඩායමට ඇතුළත් විය හැකිය.සයිප‍්‍රසයේ අගනුවර වන නිකෝෂියා නුවර විදුහලේ පන්ති පැවැත්වෙන්නේ රාතී‍්‍ර කාලයටය.සාමාන්‍ය පෙළ පමණක් වුව ද සමත් සිසුනට සිංගප්පූරුවේ අධ්‍යාපනය සඳහා ඉල්ලුම් කළ හැකිය.ඉංග‍්‍රීසි භාෂා දැනුම නැති හෝ අඩු සිසුන්ට මුලදී සිංගප්පූරුවේදීම මාස 6 ක ඉංග‍්‍රීසි පාඨමාලාවක් හැදෑරිය හැකිය.ඉන්පසු ශ‍්‍රී ලංකාවට නොපැමිණ තමන් කැමැති ප‍්‍රධාන පාඨමාලා සිංගප්පූරුවේදීම තෝරාගෙන වීසා දීර්ඝ කරගත හැකිය. හසජ ජාත්‍යන්තර අධ්‍යාපන සේවා සමාගම, 135/2/16 නබීෂා ගොඩනැඟිල්ල, කොටුගොඩැල්ල වීදිය, මහනුවර ලිපිනයෙන් හෝ දුරකථන අංක 081-2202220 න් වැඩි විස්තර ලබාගත හැකිය.</content>
  </post><post>
    <category>NEWSPAPER</category>
    <date>
      <year>2009</year>
      <month>03</month>
      <day>01</day>
    </date>
    <link>http://www.silumina.lk/2009/03/01/_art.asp?fn=aj0903015</link>
    <topic>යූ. 10 සමාගමේ කුරුඳු ඇමෙරිකාවට</topic>
    <author/>
    <content>පිළිකා රෝගීන් සඳහා ඇපලෝ රෝහලේ නවීන ප‍්‍රතිකාරශ‍්‍රී ලංකා ටෙලිකොම් අපි වවමු රට නඟමු වැඩසටහනට දිරි දෙයිදුෂ්කර පාසල් 20කට ක්ලාස්මේට් පරිගණකමහනුවර හසජ ආයතනයෙන් සයිප‍්‍රස් - සිංගප්පූරු අධ්‍යාපන වරම්යූ. 10 සමාගමේ කුරුඳු ඇමෙරිකාවටඩයලොග් නියෝජිතයෝ ඇගැයීමටතොරතුරු තාක්ෂණ ආයතන උපාධි ප‍්‍රදානෝත්සවයේදී 600කට සහතිකපත්කුළු බඩු අපනයන ක්ෂේත‍්‍රයේ දැවැන්ත පෙරළික් සිදු කරමින් අයිඑස්ඕ 22000. 2005 හා HACCP තත්ත්ව සහතිකය ලත් යූ 10 සමාගමේ සැකසූ ප‍්‍රථම කුරුඳු තොගය ඇමෙරිකාවට අපනයනය කිරීම පසුගියදා සිදු කෙරිණි. එම අවස්ථාවට සහභාගිවූ යූ 10 සමාගමේ නියෝජ්‍ය අධ්‍යක්ෂිකා නාලිකා කොඩිකාර මහත්මිය සහ මහජන බැංකුවේ පාරිභෝගික සම්බන්ධතා අංශයේ ප‍්‍රධාන කළමනාකරු පියසෝම පෙරේරා මහතා ද මෙහි වෙති.</content>
  </post><post>
    <category>NEWSPAPER</category>
    <date>
      <year>2009</year>
      <month>03</month>
      <day>01</day>
    </date>
    <link>http://www.silumina.lk/2009/03/01/_art.asp?fn=aj0903016</link>
    <topic>ඩයලොග් නියෝජිතයෝ ඇගැයීමට</topic>
    <author/>
    <content>පිළිකා රෝගීන් සඳහා ඇපලෝ රෝහලේ නවීන ප‍්‍රතිකාරශ‍්‍රී ලංකා ටෙලිකොම් අපි වවමු රට නඟමු වැඩසටහනට දිරි දෙයිදුෂ්කර පාසල් 20කට ක්ලාස්මේට් පරිගණකමහනුවර හසජ ආයතනයෙන් සයිප‍්‍රස් - සිංගප්පූරු අධ්‍යාපන වරම්යූ. 10 සමාගමේ කුරුඳු ඇමෙරිකාවටඩයලොග් නියෝජිතයෝ ඇගැයීමටතොරතුරු තාක්ෂණ ආයතන උපාධි ප‍්‍රදානෝත්සවයේදී 600කට සහතිකපත්කොළඹ පැවති උත්සවයකදී ඩයලොග් ටෙලිකොම් හි සමූහ ප‍්‍රධාන අලෙවි නිලධාරි නුෂාඩ් පෙරේරා - අලෙවි නියෝජිතයකුට ත්‍යාග වවුචරය ප‍්‍රදානය කරමින්. ඩයලොග් ටෙලිකොම් සමාගමේ ජ්‍යෙෂ්ඨ සාමාන්‍යාධිකාරි (සමූහ බෙදාහැරීම් සේවා) ප‍්‍රදීප් කීර්තිරත්න, සමූහ ජ්‍යෙෂ්ඨ උප සභාපති (වෙළඳ ආයතන) සුරේන් ගුණවර්ධන, ඩයලොග් මොබයිල්හි ප‍්‍රධාන විධායක නිලධාරි සුපුන් වීරසිංහ සහ ඩයලොග් මොබයිල් හි ජ්‍යෙෂ්ඨ සාමාන්‍යාධිකාරි (අලෙවි) ෂාහි ෆලීල් ද ඡායාරූපයෙහි වෙති.ඩයලොග් ටෙලිකොම් පසුගිය වසරේ නොවැම්බර් සිට දෙසැම්බර් මස දක්වා කාලය තුළ පවත්වන ලද පෙර ගෙවුම් සම්බන්ධතා ප‍්‍රවර්ධන වැඩසටහනේදී, අපේක්ෂිත පෙර ගෙවුම් සම්බන්ධතා සංඛ්‍යාව අලෙවි කරන ලද දිවයින පුරා පැතිරී සිටින ඩයලොග් උප නියෝජිතයින් සහ සිල්ලර වෙළඳුන් 142ක් ඇගයීමට ලක් කළේය.අදාළ ප‍්‍රවර්ධන කාලය තුළ ඩයලොග් පෙර ගෙවුම් සම්බන්ධතා 1500 ක් අලෙවි කළ සියලු ජයග‍්‍රාහකයන් හට රුපියල් එක්ලක්ෂ පනස් දහසක් වටිනා ත්‍යාග වවුචරයක් ප‍්‍රදානය කළ අතර එම ත්‍යාග වවුචරය භාවිතා කරමින් ජයග‍්‍රාහකයන් හට අගනා මෝටර් සයිකලයක් මිලදී ගැනීමේ හැකියාව ඇත.”ඔබ හැමගේ මේ වෙළඳ ජයග‍්‍රහණය අපට ශක්තියක් වගේම සතුටක්. ප‍්‍රතිලාභය අප දෙපාර්ශවයටම අයිතියි. ශ‍්‍රී ලංකාවේ ප‍්‍රමුඛතම සන්නිවේදන සේවා සැපයුම්කරු හැටියට ඩයලොග් සමාගම හැමවිටම අපගේ වෙළෙඳ නියෝජිතයන් සාර්ථක ව්‍යවසායකයන් බවට පත්කිරීමට උත්සාහ කරනවා. අත්නොහරින ජයග‍්‍රහණයක්, අත් නොහරින සාර්ථකත්වය සඳහා මේ යන ගමනේදී ඔබ අප සමඟ සිටින බවට අපට විශ්වාසයි.” යැයි ඩයලොග් ටෙලිකොම් සමාගමේ සමූහ ප‍්‍රධාන අලෙවි නිලධාරි නුෂාඩ් පෙරේරා මහතා පැවසීය.</content>
  </post><post>
    <category>NEWSPAPER</category>
    <date>
      <year>2009</year>
      <month>03</month>
      <day>01</day>
    </date>
    <link>http://www.silumina.lk/2009/03/01/_art.asp?fn=aj0903017</link>
    <topic>තොරතුරු තාක්ෂණ ආයතන උපාධි ප‍්‍රදානෝත්සවයේදී 600කට සහතිකපත්</topic>
    <author>රූපාන්ති බුලත්සිංහල ඡායාරූප - සුදම් ගුණසිංහ</author>
    <content>පිළිකා රෝගීන් සඳහා ඇපලෝ රෝහලේ නවීන ප‍්‍රතිකාරශ‍්‍රී ලංකා ටෙලිකොම් අපි වවමු රට නඟමු වැඩසටහනට දිරි දෙයිදුෂ්කර පාසල් 20කට ක්ලාස්මේට් පරිගණකමහනුවර හසජ ආයතනයෙන් සයිප‍්‍රස් - සිංගප්පූරු අධ්‍යාපන වරම්යූ. 10 සමාගමේ කුරුඳු ඇමෙරිකාවටඩයලොග් නියෝජිතයෝ ඇගැයීමටතොරතුරු තාක්ෂණ ආයතන උපාධි ප‍්‍රදානෝත්සවයේදී 600කට සහතිකපත්ශ‍්‍රී ලංකා තොරතුරු තාක්ෂණ ආයතනයේ උපාධිධාරීන් 600 කට අධික පිරිසකට උපාධි සහතිකපත් පිරිනැමීමේ උත්සවයක් මාලබේ තොරතුරු තාක්ෂණ ආයතනයේදී පසුගියදා පැවැත්විණි.උපාධි ප‍්‍රදානෝත්සවය අංග 3 කින් සමන්විත වූ අතර, ප‍්‍රධාන ආරාධිතයන් වූයේ මහා බි‍්‍රතාන්‍යයේ ෂේෆිල්ඩ් හැලම් විශ්වවිද්‍යාලයේ කලා පරිගණක ඉංජිනේරු හා විද්‍යාව සඳහා වූ ජාත්‍යන්තර සංවර්ධන අංශ ප‍්‍රධානි ආචාර්ය රොබර්ට් හැරිස්, වර්ට‍්‍රසා කෝපරේෂන් ගෝලීය සේවා විධායක උප සභාපති හා ආසියානු සභාපති, කීන් මොඩර් හා කර්ටින් තාක්ෂණික විශ්වවිද්‍යාලයේ විද්‍යා හා ඉංජිනේරු පීඨයේ උපකුලපති මහාචාර්ය අන්ද්‍රිස් ස්ටෙල්බොවික්ස් මහත්වරු ය. විශේෂ ගෞරව උපාධියෙහි හොඳම ශිෂ්‍යයා ලෙසින් තේරුණු මහේෂි පූර්ණ භාරතට Industrial Financial Systems Research Development Ltd  විසින් පිරිනමන රන් සම්මානයත්, මහාචාර්ය එස්. කරුණාරත්න මහතා පිරිනමන රන් සම්මානයත් හිමිවිය.තොරතුරු තාක්ෂණ අංශයේ දක්ෂතම ශිෂ්‍යයාට හිමිවන වර්ට‍්‍රසා විශිෂ්ටත්ව සම්මානය මිනෝලි එම්. ද සිල්වාට පිරිනැමිණි. කර්ටින් විශ්ව විද්‍යාලයීය උපාධි වැඩසටහනේ විශිෂ්ටතම ශිෂ්‍යයාට හිමිවන මහාචාර්ය ලලිත් ගමගේ රන් සම්මානය හිමි වූයේ කේ.පී.ඩී. තරිඳු මධුශංඛ ජයරත්නට වන අතර ඔහුට මුදල් ත්‍යාගයක් ද හිමි විය. එපික් ලංකා ආයතනය විසින් තොරතුරු තාක්ෂණ විශේෂ ගෞරව උපාධි වැඩසටහනේ විශිෂ්ටතම ශිෂ්‍යයාට පිරිනමන ලද සම්මානය හා මුදල් ත්‍යාගය හිමි වූයේ මොහොමඩ් නස්තිට ය. මේ අවස්ථාවට සහභාගි වූ තොරතුරු තාක්ෂණ ආයතනය සභාපති එස්. කරුණාරත්න මහතා පැවැසුවේ, අප උපාධිධරයන්ට අධ්‍යාපන සමාගම් ක්ෂේත‍්‍රයේ කදිම පිළිගැනීමක් හිමි වේවි යන්නය.රූපාන්ති බුලත්සිංහල ඡායාරූප - සුදම් ගුණසිංහ</content>
  </post><post>
    <category>NEWSPAPER</category>
    <date>
      <year>2009</year>
      <month>03</month>
      <day>01</day>
    </date>
    <link>http://www.silumina.lk/2009/03/01/_art.asp?fn=aw0903011</link>
    <topic>මං ආවේ පළිගන්නයි දාලා යන්න නම් බෑ</topic>
    <author>මතුගම මහින්ද විජේතිලක</author>
    <content>මං ආවේ පළිගන්නයි දාලා යන්න නම් බෑමිනිසා ගේ පියවි ඇසට නොපෙනුණාට කනට නොඇසුණාට මේ විශ්වයේ අපට විශ්මිත වූ බොහෝ දේ සිදුවෙයි. තණ්හා ආශාවන් ගෙන් හා තරහ මරහ වෛර ක්‍රෝධ ඊර්ෂ්‍යාවලින් පීඩිත වූ සිතට ඒවා ගැන සිතන්නටවත් නොසිතේ.වැඩි ඈතක නොව අප ජීවත්වන ස්ථානයේ ම අපට නොපෙනෙන්නට එවැනි බොහෝ දේ මේ මොහොතේත් සිදු වෙමින් පවතී. දැන් මේ මොහොතේ ඔබ පය ගසා ගෙන සිටින ස්ථානයේ ඈත අතීතයේ සිට මේ දක්වා කී දෙනෙක් ඉපදෙන්නට ඇත්ද! මිය ගොස් වැළැලෙන්නට ඇත් ද?අපේ නමට ඔප්පු තිරප්පු ලියා ගෙන උරුම කරුම කියා ගෙන සිටින අප ජීවත්වන ඉඩමට කල්ප කාලාන්තරයක් තිස්සේ අයිතිය කියාගෙන සිටින, මේ දැනුත් තණ්හාවෙන් අතහැර නොයන මෙහි ම පැළපදියම් වී සිටින සත්ත්ව කොට්ඨාස කොයි තරම් සිටී දැයි අපට නොපෙනේ. ඔප්පුව අල්මාරියක තිබුණත් එය වලංගු වන්නේ තමාගේ මනසට ම පමණි. තවත් අයිති කාරයෝ බොහෝ සිටිති. ඔවුන් පන්නා ඉවත් කර දමන්නට අපට සදාචාරාත්මක අයිතියක් නැත.ඔවුන් ඉවත්ව ගිය හොත් එය සිදුවන්නේ ද කර්මානුරූපව ම මිස අපේ බල පුළුවන්කාරකම එක ම සාධකයක් කොට ගෙන නොවේ. මෛති‍්‍රයෙන් සුවපත් කැර යවන්නට ද පුළුවන.එසේ අපට නොපෙනෙන සත්ත්ව කොට්ඨාස ඉතා ඈත අතීතයේ සිට ම භූතාත්ම ලෙස හැඳින් වේ. එම භූතයෝ ද විවිධ ය. විචිත‍්‍ර ය. විවිධ හැකියාවන් ගෙන් මෙන් ම විවිධ අබල දුබලකමින් හා නොහැකියාවන් ගෙන් ද යුක්ත ය.මේ සියල්ල සිදුවන්නේ පින පව දෙක අනුව ය. කෙනකු මේ දීර්ඝ වූ සසර ගමනේ භවයෙන් භවය ජීවත්වෙනවා ය කියන්නේ පිනෙහි ආනිසංසයත් පවෙහි ආදීනව අනුව පවතින කි‍්‍රයාවලියකි. කර්මානුරූපී යැයි කියන්නේ එයට ය.මෙසේ ජීවත්වෙමින් ද්වේෂයෙන් හෙවත් වෛර ක්‍රෝධ ඊර්ෂ්‍යාදියෙන් නිතර සිත කිළිටි කැරගෙන සිට මිය යන්නේ වතුර පොදක් නැතිව දැවි දැවී දුක් විඳිති. කෙනෙක් නයි පොළඟුන්ව දුක් විඳිති. තණ්හා ආශාවන් ගෙන් පීඩිතව මිය යන්නෝ ඒ බැඳීම් ඇලීම්වලට සාපේක්ෂව ඒ ඒ ඉඩකඩම් දේපළ හෝ පුද්ගලයන් ආශි‍්‍රතව ඉපිද දුක් විඳිති.සමහර කෙනෙක් මරණාසන්න වූ විට රෝහලේ වෛද්‍යවරයාට පමණක් නොව කම්කරුවන්ට පවා වඳිමින් “අනේ දොස්තර මහත්තයෝ මා බේරාගන්න” යැයි කියන අවස්ථා ද ඇත.බරපතළ වූ ආනන්තරියාදී පාප කර්ම කළ අය අතරත් නැතිව නිරයේ දුක් විඳිති. ඉන් මෙහා අය සතර අපායෙන් කර්මයට සුදුසු තැනක කර්මයට අනුකූල වූ මනෝමය කයකින් ඉපිද දුක් විඳිති. කුසල ධ්‍යාන සිත් ඉපිද වූවෝ බ‍්‍රහ්මතලයන්හි උපදිති.අතුරුගිරියේ විපස්සනාභාවනා මධ්‍යස්ථානාධිපති ගස්නාවේ ඥානානන්ද හිමියෝ ද මෙවැනි වර්තමාන සිද්ධි පිළිබඳ බොහෝ අත්දැකීම් ලබා ඇත. එක්තරා තරුණ ගැහැනු ළමයකුට මළ යක්ෂයකු වැහී ඇයට හිංසා පීඩා කරන්නට වූ අතර ඇගේ මව්පියෝ බොහෝ විය පැහැදම් කරමින් තොවිල් පවිල් ශාන්ති කර්ම කළහ. එහෙත් ඒ සියල්ල ටික දිනකට පමණක් සීමා වූ තාවකාලික සුවයක් පමණක් ලබා දුන් බැවින් ඇය නැවත නැවත රෝගාතුර වූවාය. හිතවත් කෙනකුගේ මඟ පෙන්වීම යටතේ ඇය ගස්නාවේ ඥානානන්ද හිමියන් වෙත ගෙන එනු ලැබීය. ඇය උන්වහන්සේ ඉදිරිපිට දී කොක්හඬලමින් සිනා සෙන්නට වූවාය. සමථ විපස්සනා භාවනාවන් ගෙන් දියුණු කළා වූ චිත්ත ශක්තිය මෙහෙය වූ උන් වහන්සේ ඒ ඥානාත්මය දෙස බැලූහ. ඒත් සමඟ ම මේ තරුණිය හඬා වැළපෙන්නට වූවා ය. ඒ ඥානාත්මය ඇගේ කිට්ටුවර දුප්පත් මළගිය ප‍්‍රාණාකාරයෙක් ය. ඔහු ජීවත්ව සිටියදී දුප්පත්ව, පොහොසත් ඥාතින් කෙරෙහි ඊර්ෂ්‍යාවෙන් දැවි දැවී ජීවත් වූවෙකි.“අනේ! හාමුදුරුවනේ! මා දෙස බලන්න එපා. මට උහුලාගෙන ඉන්න බෑ. අනේ! මට යන්න දෙන්න. මට යන්න දෙන්න.” මළ යක්ෂයා කියන්නට වීය.“හොඳයි! මේ ළමයා අතහැරලා යනවාද?” ඥානානන්ද හිමියෝ ඇසූහ.“අනේ! අනේ! ඒක නම් කරන්න බෑ. මං ආවේ මුංගෙන් පළිගන්නයි. මුංව දාල නම් යන්න බෑ.”“තමුන් කව්ද?”“බෑ බෑ කියන්න බෑ”“ඇයි කියන්න බැරි”“අපි ඒවා කියන්න කැමති නැහැ.”“තමුන් මිනිසෙක්ව ජීවත් වෙද්දි අකුසල් කළ නිසයි ඔය වගේ පහත් ආත්මයක ඉපදී ඉන්නේ.තව දුරටත් එහෙම ඉන්නද දුක් විඳින්න ද කැමති. රත්නත‍්‍රයේ ආනුභාවයෙන් යහපත් තැනකට යවන්න අපට පුළුවන්. හැබැයි ඇත්ත කියන්න ඕනෑ. නැත්නම් තවත් දඬුවම් විඳින්න වේවි.”“අනේ! හාමුදුරුවනේ! මට හිරිහැර කරන්න එපා. මම ඇත්ත කියන්නම්. මම ඇඩ්ඩින්. මේ ළමයගේ ඥාතියෙක්.”“ඉතින් ඇයි? මේ ළමයගෙ ඇඟට රිංගා ගත්තේ.”“මුංගෙ ගෙදර අනිත් අයගේ වෙලාව හොඳයි. උංගෙ ඇඟට ඇතුළු වෙන්න මට බෑ. මුංගෙ පවුලෙන් පළිගන්න උවමනා නිසා මේ අපලකාරිගෙ ඇඟට රිංගුවා.”“තමුන් දැන් ඇඩ්ඩින් නෙවෙයි. දැන් මළ යක්ෂයෙක්. එදා තමුන් ඇඩ්ඩින් විදිහට ජීවත් වුණේ කොහොමද?”“හාමුදුරුවනේ! මම හරිම දුප්පත්, මමයි මගේ ගෑනියි හරි ම අමාරුවෙන් ජීවත්වුණේ. මම ළමා කාලයේත් වැරදි කළා. අනුන්ගේ දේවල් හොරකම් කළා. මට ඉගෙන ගන්න බැරි වුණා අන්තිමට අනුන්ගේ කුලී වැඩ කළා. කුලී වඩ කරන තැන්වල අයගේ වස්තු සම්පත් දැකලා ඊර්ෂ්‍යා කළා. කුලී වැඩෙත් හරියට කළේ නෑ. වැඩ මඟ ඇරලා හවසට කුලිය ගත්තා. මම පන්සලකට ගියේ නෑ. බණක් දහමක් ඇහුවේ නෑ. මලක් පහනක් පූජා කළේ නෑ. කසිප්පු බිව්වා. පන්සිල් පද පහවත් හරියට කියන්න දන්නෙ නෑ.”“ඉතින්! දැන් කෝ තමුන්ගෙ බිරිය?”“ඒ ගෑනි නම් පන්සල් ගියා. සිල් සමාදන් වුණා. අනුන්ට ඊර්ෂ්‍යා කළේ නෑ. මළාට පස්සෙ කොහේ ගියාද දන්නෙ නෑ. මට මුණ ගැහුණේ නෑ. කොහේ හරි හොඳ තැනක ඇති.”“ඇයි මේ පවුලේ අය සමඟ තරහා?”“හාමුදුරුවනේ! අපි අමාරුවෙන් ජීවත්වෙන කොට මුං මාසෙකට විතර සැරයක් අපට කන බොන දේවල් ඇඳුම් වගේ දේවල් ගෙනැත් දුන්නා. ඇවිත් වැඳලා යනවා. මුං ආවේ කාර් එකෙන්. මට ඊර්ෂ්‍යා හිතුණා. මුංට වස්තු සම්පත් ඕනෑ තරම් තියෙනවා. අපිට සොච්චමක් දෙනවා. මුං රාජභෝජන වළඳනවා. මුං සැපට කාල ඇඳලා ඉන්නවා කියලා ඊර්ෂ්‍යා හිතුණා. මට මැරෙන වෙලාවෙ මුංගෙ සැප සම්පත් තමයි මතක් වුණේ.”“හොඳයි! දැන් කොහොමද තමුන් ජීවත්වෙන්නේ?”“මම මේ ළමයගෙ මාස් ශුද්ධියේ අපිරිසුදු ලේ ආහාරයට අරගෙන තමයි ජීවත්වෙන්නේ. අනිත් දවස්වලට සා පිපාසාවෙන් පෙළෙනවා.”“තමුන්ට ඝන රුධිරය උරා බොන්න පුළුවන්ද?”“බැහැ. හාමුදුරුවනේ! මගේ ශරීරයත් සියුම් ශරීරයක්. ඒ අපිරිසුදු ලේවල අපිරිසුදු සියුම් කොටස තමයි උරා ගන්නේ.“දැන් බලනවා. තමුසේ තමුන්ට මාසයකට දවසක් හරි උදව් කළ නැදෑයාටත් ඊර්ෂ්‍යා කළා. තමුන්ට දණ ගහලා වැඳ පුදා ගිය අයටත් ඊර්ෂ්‍යා කරන්න තරම් දුෂ්ට වුණා. දැන් ඒකෙ විපාක විඳිනවා. මෙහෙම ඉඳගෙනත් අනුන්ට රිදවන්න. පළිගන්නමයි හිත. තමුන් මේ මොකක්ද කියා හඳුනනවාදැ”යි හාමුදුරුවෝ පිරුවාණා පොත් වහන්සේ පෙන් වූහ.“තරුණිය ඒ පිරිත් පොත උදුරාගෙන පොළවේ ගැසුවා ය.“හා... උඹ එහෙනම් මෙතනත් චණ්ඩිකම් කරන්නයි කල්පනාව. හිටපං උඹට...” යැයි කියූ ඥානානන්ද හිමියෝ පිරිත් කියන්නට සූදානම් වූහ.තරුණිය වෙව්ලන්නට වූවාය. අඬන්නට වූවාය. බිම දිග ඇදී කන්නලව් කරන්න වූවාය. “අනේ! අනේ! මට බෑ. පිරිත් අහන්න බෑ. මාව පිච්චෙනවා. මං යනවා. මං යනවා. ඒත් මට යන්න තැනක් නෑ. මට හිරිහැර කරන්න එපා. මට යන්න තැනක් හොයා දෙන්නැ”යි පින්සෙණ්ඩු වූවාය.“උඹට හොඳින් කතා කරන කොට උඹ අපිව රවටන්න යි හැදුවේ. අන්තිමේ පිරිත් පොතත් පොළවේ ගැහුවා පව්කාරයා. උඹේ පව් උඹ ම ගෙවන්න ඕනැ. වෙන කාටවත් ඒවා ගෙවන්න බෑ. දැන් මේ ළමයව අත හැරලා පලයන් කතරගමට. එතැනට ගිහින් ආවතේව කරපං.” යැයි අවවාද කළ ස්වාමීන් වහන්සේ ගැහැනු ළමයාට පිරිත් සූත‍්‍ර කීපයකින් ආරක්ෂා විධි ඉටු කැර දුන්හ. එසේ ම උදේ සවස නිවසේ ඉටු කළ යුතු වත් පිළිවෙත් කීපයක් ද ඇයටත් ඇගේ වැඩිහිටියන්ටත් නියම කළහ.තමන් ගේ ම ඥාතියෙකුට උදව් කරන්නට යෑමේ දී උදව්ව ලබන පුද්ගලයා ගේ දුෂ්ට චේතනා නිසා උදව් කළ අයටත් හානි සිදුවන අවස්ථා මෙසේ කලාතුරකින් සිදුවෙයි. ඒ නිසා එවැනි කටයුතු නොකර සිටීම නොව නුවණින් ඉටු කිරීමට වග බලා ගත යුතු බව ද උන් වහන්සේ පැහැදිලි කළහ.හරියට පන්සිල් ආරක්ෂා කරන, එම සීලය මෙනෙහි කරමින් කටයුතු කරන අයගේ සිරුරට භූතයන්ට රිංගන්න අපහසුයි. ඒත් සමහරකුට කර්ම විපාක අනුවත් එහෙම වෙනවා.සමහර භූතයන් තරවටු කරන අවස්ථාත් තියෙනවා. මිය ගිය සීයා කෙනකු වැහුණු තරුණියකු දවසක් මා ළඟට කැඳවා ගෙන ආවා.ඔහුට පිරිත් කියා සුවපත් කළා. ඒ තරුණයා ආපසු යන අතරේ ඔහු සමඟ සිටි ඔහුගේ සගයකු සමඟ මේ පිළිවෙත් ක‍්‍රම උපහාසයට ලක් කරමින් “ඕවා බොරු” යි කියමින් ගොස් තිබුණා.ඒ සීයා ගේ ආත්මය ම ඊට පසු සතියේ දිනක මේ තරුණයන් දෙදෙනා මත්පැනට පොළඹවා තිබුණා.ඉන් පසු මත් වූ අවස්ථාවේ වෙනත් භූතයන් දෙදෙනකු මොවුන් ගේ ශරීරවලට ඇතුළු කරවා තිබුණා. ඒ වෙලාවේ පටන් විකාර කරන්න පටන් අරගෙන. ඊළඟ දවසේ මේ තරුණයන් දෙදෙනා භූතාවේශයෙන් විකාර කරන විට මා ළඟට කැඳවා ගෙන ආවා. එවිට අර තරුණයාට නැවතත් සීයා ආවේශ වුණා.“හාමුදුරුවනේ! ඔබ වහන්සේ කලින් වතාවක් මූට පිරිත් කියා සුවපත් කළා මතක ද? එදා මුන් දෙන්නා ආපහු යන කොට ඔබ වහන්සේට හිනා වේවී ගියා. “ඕවා බොරු වැඩ” කියල. මේ වතාවේ දෙන්නාට ම ලෙඩ කෙරෙව්වේ මේවා සත්‍ය බව ඔප්පු කර පෙන්නන්නයි” කියා කීවා. ඒ නිසා මත්පැන් බොන අයගේ ශරීරවලට භූත දෝෂ වැළඳෙන එක පහසුයි.සිහිය විකෘති වූ වෙලාවට භූතයා රිංගනවා. මත්පැනට ගිජු භූතයන් ඉන්නවා. ඒ වගේ භූතයන් බේබදු අයගේ ශරීරවලට රිංගා ගෙන ඔහු බොන මත්පැන්වලින් කොටසක් භූතයාත් බොනවා. ඒ වගේ භූතයා ශරීරයට රිංගාගත් විට ඉබේම වගේ ලෙඩ රෝග වැළඳෙනවා.ආරාවුල් ඇති කරනවා. ඒ පාපී භූතයන් ගේ ස්වභාව යැයි ද ඥානානන්ද හිමියෝ පැවසූහ.මතුගම මහින්ද විජේතිලක</content>
  </post><post>
    <category>NEWSPAPER</category>
    <date>
      <year>2009</year>
      <month>03</month>
      <day>08</day>
    </date>
    <link>http://www.silumina.lk/2009/03/08/_art.asp?fn=aa090308_1</link>
    <topic>මානුෂීය හමුදාවක් ගොඩනැඟූ නිසා ත‍්‍රස්තවාදය පරාජය කළ හැකි වුණා</topic>
    <author>දයා ඩී. ෆොන්සේකා ති‍්‍රකුණාමලේ සිට</author>
    <content>මානුෂීය හමුදාවක් ගොඩනැඟූ නිසා ත‍්‍රස්තවාදය පරාජය කළ හැකි වුණාසිවිල් වැසියන් මුදා හරිනු!ටී.එම්.වී.පී ය ආයුධ බාර දෙයිමෙතරම් ආයුධ තොගයක් මෙරටට ආවේ කොහොමද?ශ‍්‍රී දළදා දැක්මට මහ සෙනඟකාන්තාවන්ගේ ගෞරවය සුරක්ෂිත කරමු!හිංසනය පිටු දකිමුශ‍්‍රී ලංකාවට එන්නැයි ලාහෝර් වීරයාට ලේක්හවුසියෙන් ආරාධනාසුඛෝපභෝගී බස් රථ සේවාවක්රනිල් ඉවත් කරන්න රහස් ඡන්දයක්ප‍්‍රචාරක වැඩ ඇරැඹීමත් සමඟ ම එජාප ප‍්‍රබලයෝ සන්ධාන වේදිකාවට!රජයේ පාලන ප‍්‍රදේශ වෙත එන අයට උපරිම පහසුකම්ගම් 54 ක ජනතා සුබසෙතට බුලත්සිංහලින් නව වැඩපිළිවෙළක්- ජනපතිදයා ඩී. ෆොන්සේකා ති‍්‍රකුණාමලේ සිටත‍්‍රස්තවාදයට එරෙහිව ගොඩනැඟුවේ සම්ප‍්‍රදායික හමුදාවක් නොව, මානුෂීය හමුදාවක් බවත්, ඒ හේතු කොටගෙන ත‍්‍රස්තවාදය පරාජය කිරීමට හැකියාව ලැබුණු බවත් මහින්ද රාජපක්ෂ ජනාධිපතිතුමා පවසයි.සාම්ප‍්‍රදායික හමුදාවකට ගරිල්ලා යුද්ධයක් ජය ගත නොහැකි බවට යම් මතයක් තිබෙන බැව් පෙන්වා දුන් ජනාධිපතිතුමා, ත‍්‍රස්තවාදයට එරෙහිව මානුෂීය හමුදාවක් ගොඩනංවා ත‍්‍රස්තවාදය පරාජය කළ බවත් අද ත‍්‍රස්තවාදයට එරෙහිව සටන් කරන ලෝකයේ සියලු හමුදාවන්ට ශක්තිය ධෛර්යය සපයන්නේ ශ‍්‍රී ලංකාවේ ති‍්‍රවිධ හමුදාව බවත් පැවසීය. ජනාධිපතිතුමා මේ අදහස් පළ කළේ ගුවන් හමුදා නිලධාරීන් ගේ වර්ණ ප‍්‍රදානය කිරීමේ උත්සවයට සහභාගි වෙමිනි.ගුවන් හමුදාවේ විමසිලිමත් දෑස් ලෝකයේ දරුණුම ත‍්‍රස්තවාදීන් ගේ දණ නැවීමට විශාල සේවාවක් ඉටු කළ බවත්, ත‍්‍රස්තවාදීන් ගෙන් ගොඩබිම මුදා ගන්නට අපේ සෙබළු කළ සෑම මෙහෙයුමකදීම පෙරමග සකස් කෙළේ අපේ ගුවන් හමුදාව බවත් මහින්ද රාජපක්ෂ ජනාධිපතිතුමා මෙහිදී කීය.සටන් කිරීමේ දී ගුවන් හමුදාව දැක්වූ කැපකිරීම හා විනය අති විශිෂ්ට බවත් ජනාධිපතිතුමා මෙහිදී පෙන්වා දුන්නේ ය. මෙහිදී ජනාධිපතිතුමා පැවැත්වූ කතාව මෙසේ ය. අපේ ත‍්‍රිවිධ හමුදාව ඉතිහාසයේ කිසිම දවසක නොවූ විරූ කීර්තියක් අත්පත් කර ගනිමින් ඉන්නා යුගයක් මේ. ලෝකයේ ඉතාම බලවත් හමුදාවන්ට මෙල්ල කර ගන්න බැරි වූ ත‍්‍රස්තවාදය අපේ ආරක්ෂක හමුදා ඉදිරියේ දණ නවනවා. ඒ දණ නමන්නේ අංක තුනට හතරට නම කියවෙන ත‍්‍රස්තවාදීන් නොවෙයි ලෝකයේ ඉතාම දරුණු ම ප‍්‍රධානම පෙළේ ත‍්‍රස්තවාදී සංවිධානයයි. ඒ නිසා ත‍්‍රස්තවාදීන් සමඟ සටන් කරන ලෝකයේ සියලුම හමුදාවන්ට ධෛර්යයක් ශක්තියක් සපයන්නේ ශ‍්‍රී ලංකාවේ ති‍්‍රවිධ හමුදාවයි.1986 දී තෙන්නමරාච්චි, වලිකාමම්, වඩමාරච්චි කියන යාපන දිස්ති‍්‍රක්කයේ ප‍්‍රදේශ තුනම ත‍්‍රස්තවාදීන් යටත් කර ගත්තා. එදා අපේ හමුදාව යාපනය කොටුවට පමණක් සීමා වුණා. ගොඩබිමින් කිසිම සැපයුමක්, මුහුදින් කිසිම සැපයුමක්, මුහුදින් කිසිම සැපයුමක් නැතිව අපේ ඛ්මුදාව යාපනය කොටුව ඇතුළේ ඉඳගෙන දුෂ්කර සටනක යෙදුණා. ඒ දුෂ්කර අවස්ථාවේ යාපනය කොටුවේ සෙබළුන් වෙනුවෙන් අද්විතීය සේවයක් කළේ ගුවන් හමුදාවයි. යාපනය කොටුවට සැපයුම් කරන්න, තුවාල ලැබූ සෙබළුන් බේරා ගන්න ඉතාම නිර්භීතව මෙහෙයුම් කළේ ගුවන් හමුදාවයි. එදා ගුවන් හමුදාව කළ නිර්භීත මෙහෙයුම් කිසි දවසක අමතක කරන්න බෑ. ලෝක යුද ඉතිහාසයේ සටහන් වුණා නිර්භීතම යුද මෙහෙයුම් කිහිපය අතරට අපේ ගුවන් නියමුවන් පසුගිය දශක කිහිපයේ කළ මෙහෙයුම් එකතු වෙන්න ඕනෑ.උතුරු නැඟෙනහිර අපේ ආරක්ෂක හමුදා කඳවුරු තර්ජනයට ලක්වෙන හැම වෙලාවකම ගුවන් හමුදාව විශාල සේවයක් කළා. ඒ යුගයේ ගුවන් හමුදාවේ සේවය කරලා පන්නරය ලබා ගත්ත දක්ෂ නිලධාරියෙක් තමයි අද ඔබට නායකත්වය දෙන ගුවන් හමුදාපතිතුමා, සෙබළුන් ගෙනයන්න, සැපයුම් ගෙන යන්න, විතරක් නොවෙයි ගොඩබිම සහ මුහුදේ තොරතුරු නිරීක්ෂණය කරන්නත් ගුවන් හමුදාව විශාල සේවයක් කරනවා.ඒ නිසා අද ආරක්ෂක සේවාවන්ට සම්බන්ධ වෙන නිලධාරීන්ට ඔබගේ වගකීම් ලැයිස්තුවේ ලිඛිතව නැතත් ගුවන් හමුදාවේ අතීතය විසින් පවරන විශාල වගකීමක් තිබෙනවා. ඒ වගකීම තමයි ගුවන් හමුදාව මේ ත‍්‍රස්තවාදී සටනේ දී අත්පත් කරගත් කීර්ති නාමය ආරක්ෂා කර ගැනීම. කැප කිරීමත් විනයත් කියන දෙකම ඔබගේ වගකීම්. අපි ගොඩ නඟන්නේ යුද්ධයටම කැපවුණ සාම්ප‍්‍රදායික යුද හමුදාවක් ගුවන් හමුදාවක් හෝ නාවික හමුදාවක් නොවෙයි. අපි ගොඩ නඟන්නේ මානුෂික හමුදාවක්. ගුවන් හමුදාවත් ඒ මානුෂික හමුදාවේ විශිෂ්ට කොටස්කාරයෝ.කීර්තිමත් වීරෝදාර ඉතිහාසයක් ඇති ඔබ එබඳුම කීර්තිමත් අනාගතයක් ගොඩ නැගිය යුතුයි. මාතෘ භූමියේ ඒකීය භාවය ගුවනින් රැක ගත යුතුයි. නවීන අවි ආයුධ වලින්, ගුවන් යානා වලින් තාක්ෂණයෙන් ශී‍්‍ර ලංකා ගුවන් හමුදාව තව තවත් සන්නද්ධ විය යුතුයි.අද වර්ණ ලබන දෙවන ප‍්‍රහාරක පියසර බලඝනයටත්, හතරවන හෙලිකොප්ටර් බලඝනයටත්, නමවන ප‍්‍රහාරක හෙලිකොප්ටර් බලඝනයටත්, දහවන ප‍්‍රහාරක ජෙට් බලඝනයටත් ශී‍්‍ර ලංකා ගුවන් හමුදා රෙජිමේන්තුවටත් මාගේ හෘදයාංගම සුබ පැතුම් සහ ආශිර්වාදය පිරි නමනවා. ඒ වාගේම ඔබට විශිෂ්ට නායකත්වයක් දෙන ගුවන් හමුදාපතිතුමාටත් මාගේ සුබ පැතුම් සහ කෘතඥතාවය පිරි නමනවා. ඔබ මෙලොවට බිහි කළ මවුපියන්ටත් ඔබගේ බිරින්දෑවරුන්ට වගේම දූ දරුවන්ට ඔබ රණ බිමේ පෑ හපන්කම් වලින් ආඩම්බරයක් ගෙනවිත් තිබෙනවා. ඔබ පෑ එඩි බලය අපගේ මාතෘ භූමියටත් මහත් අභිමානයක් ගෙනැවිත් තිබෙනවා.</content>
  </post><post>
    <category>NEWSPAPER</category>
    <date>
      <year>2009</year>
      <month>03</month>
      <day>08</day>
    </date>
    <link>http://www.silumina.lk/2009/03/08/_art.asp?fn=aa090308_2</link>
    <topic>සිවිල් වැසියන් මුදා හරිනු!</topic>
    <author>බුද්ධිකා බ‍්‍රාහ්මණගේ</author>
    <content>මානුෂීය හමුදාවක් ගොඩනැඟූ නිසා ත‍්‍රස්තවාදය පරාජය කළ හැකි වුණාසිවිල් වැසියන් මුදා හරිනු!ටී.එම්.වී.පී ය ආයුධ බාර දෙයිමෙතරම් ආයුධ තොගයක් මෙරටට ආවේ කොහොමද?ශ‍්‍රී දළදා දැක්මට මහ සෙනඟකාන්තාවන්ගේ ගෞරවය සුරක්ෂිත කරමු!හිංසනය පිටු දකිමුශ‍්‍රී ලංකාවට එන්නැයි ලාහෝර් වීරයාට ලේක්හවුසියෙන් ආරාධනාසුඛෝපභෝගී බස් රථ සේවාවක්රනිල් ඉවත් කරන්න රහස් ඡන්දයක්ප‍්‍රචාරක වැඩ ඇරැඹීමත් සමඟ ම එජාප ප‍්‍රබලයෝ සන්ධාන වේදිකාවට!රජයේ පාලන ප‍්‍රදේශ වෙත එන අයට උපරිම පහසුකම්ගම් 54 ක ජනතා සුබසෙතට බුලත්සිංහලින් නව වැඩපිළිවෙළක්එ.ජා. මහලේකම් කොටින්ට කියයිබුද්ධිකා බ‍්‍රාහ්මණගේසිවිල් ජනතාව ජීවත් වන ප‍්‍රදේශයෙන් ආයුධ සහ තම සාමාජිකයන් ඉවත් කරන ලෙස එක්සත් ජාතීන්ගේ සංවිධානයේ මහලේකම් බෑන් කී මූන් මහතා එල්.ටී.ටී.ඊ සංවිධානයට අවධාරණය කරයි.විශේෂ නිවේදනයක් නිකුත් කරමින් මේ බව අවධාරණය කරන බෑන් කී මූන් මහතා සිවිල් වැසියන්ගේ මූලික මානව හිමිකම් උල්ලංඝනය කරමින් ඔවුන් කොටුකරගෙන සිටීම නවතා දැමිය යුතු බවත් ඔවුන්ට ආරක්ෂක ස්ථාන කරා යෑමට අවස්ථාව සැලසිය යුතු බව ද දැනුම් දෙයි.සටන් හේතුවෙන් සිවිල් ජනතාව ගේ මෙන් ම ළමයින්ගේ ජීවිතවලට තර්ජන ඇතිවී ඇති බව පවසන බෑන් කී මූන් මහතා සිවිල් ජනතාවට සුරක්ෂිත ස්ථාන කරා පැමිණීමට රජයේ සහයෝගය තවදුරටත් ලබාදීම වැදගත් බව ද පවසා ඇත.</content>
  </post><post>
    <category>NEWSPAPER</category>
    <date>
      <year>2009</year>
      <month>03</month>
      <day>08</day>
    </date>
    <link>http://www.silumina.lk/2009/03/08/_art.asp?fn=aa090308_3</link>
    <topic>ටී.එම්.වී.පී ය ආයුධ බාර දෙයි</topic>
    <author>බුද්ධිකා බ‍්‍රාහ්මණගේ</author>
    <content>මානුෂීය හමුදාවක් ගොඩනැඟූ නිසා ත‍්‍රස්තවාදය පරාජය කළ හැකි වුණාසිවිල් වැසියන් මුදා හරිනු!ටී.එම්.වී.පී ය ආයුධ බාර දෙයිමෙතරම් ආයුධ තොගයක් මෙරටට ආවේ කොහොමද?ශ‍්‍රී දළදා දැක්මට මහ සෙනඟකාන්තාවන්ගේ ගෞරවය සුරක්ෂිත කරමු!හිංසනය පිටු දකිමුශ‍්‍රී ලංකාවට එන්නැයි ලාහෝර් වීරයාට ලේක්හවුසියෙන් ආරාධනාසුඛෝපභෝගී බස් රථ සේවාවක්රනිල් ඉවත් කරන්න රහස් ඡන්දයක්ප‍්‍රචාරක වැඩ ඇරැඹීමත් සමඟ ම එජාප ප‍්‍රබලයෝ සන්ධාන වේදිකාවට!රජයේ පාලන ප‍්‍රදේශ වෙත එන අයට උපරිම පහසුකම්ගම් 54 ක ජනතා සුබසෙතට බුලත්සිංහලින් නව වැඩපිළිවෙළක්බුද්ධිකා බ‍්‍රාහ්මණගේටී.එම්.වී.පී. පක්ෂයේ සන්නද්ධ අංශය සතුව තිබූ අවි ආයුධ මඩකලපුව වෙබර් කී‍්‍රඩා පිටියේදී නැඟෙනහිර ආරක්ෂක අංශ සම්බන්ධීකරණ නිලධාරි බි‍්‍රගේඩියර් සම්පත් ප‍්‍රනාන්දු මහතා වෙත ඊයේ (07) භාරදෙනු ලැබීය.මෙසේ භාරදුන් ආයුධ අතර වර්ග 17 ක ආයුධ දක්නට ලැබිණි. ඒ අතර ටී 56, ටී 81 අවි, ඒ කේ 47, ආර්පීජී ලෝන්චර් වැනි ආයුධ සහ උණ්ඩ විශාල තොගයක් ද විය.මේ ආයුධ භාරදීමේ අවස්ථාවට නැඟෙනහිර ප‍්‍රධාන ඇමැති ශිවනේෂතුරේ චන්ද්‍රකාන්තන්, මඩකලපුව නගරාධිපතිනි ශිව ගීතා ප‍්‍රභාකරන්, මඩකලපු දිස්ති‍්‍රක් නියෝජ්‍ය පොලිස්පති එඩ්වින් ගුණවර්ධන, ජ්‍යෙෂ්ඨ පොලිස් අධිකාරි ප‍්‍රියන්ත වීරසිරි, ටී.එන්.වී.පී. ලේකම් කෛලේශරාජා ඇතුළු විශාල පිරිසක් සහභාගි වූහ.ආයුධ භාරගත් මඩකලපු ආරක්ෂක නිලධාරි සම්පත් ප‍්‍රනාන්දු මහතා එම ආයුධ යුද හමුදා රැකවරණ මැද රැගෙන ගියේ ය. නැඟෙනහිර පළාත මුළුමනින් ම ත‍්‍රස්තවාදීන් ගෙන් මුදාගන එහි පළාත් පාලන ආයතන සහ පළාත් සභා පිහිටුවා ප‍්‍රජාතන්ත‍්‍රවාදී වාතාවරණයක් ස්ථාපිත කර ඇති අවස්ථාවක තවදුරටත් ආයුධ තබාගත යුතු නැති බවට පාර්ලිමේන්තු මන්තී‍්‍ර විනයාගමුත්ති මුරලිදරන් මහතා පැවසූ අතර තම සංවිධානයේ ආයුධ රජයට භාරදෙන බව ද හෙතම ඉකුත් දා ප‍්‍රකාශ කළේ ය. මේ අනුව ටී.එන්.වී.පී. සන්නද්ධ අංශය විසින් මෙසේ ආයුධ භාරදෙනු ලැබීය.ඡායාරූපය - එම්. එස්. නූර්දීන්</content>
  </post><post>
    <category>NEWSPAPER</category>
    <date>
      <year>2009</year>
      <month>03</month>
      <day>08</day>
    </date>
    <link>http://www.silumina.lk/2009/03/08/_art.asp?fn=aa0903081</link>
    <topic>මෙතරම් ආයුධ තොගයක් මෙරටට ආවේ කොහොමද?</topic>
    <author>කීර්ති මෙන්ඩිස්</author>
    <content>මානුෂීය හමුදාවක් ගොඩනැඟූ නිසා ත‍්‍රස්තවාදය පරාජය කළ හැකි වුණාසිවිල් වැසියන් මුදා හරිනු!ටී.එම්.වී.පී ය ආයුධ බාර දෙයිමෙතරම් ආයුධ තොගයක් මෙරටට ආවේ කොහොමද?ශ‍්‍රී දළදා දැක්මට මහ සෙනඟකාන්තාවන්ගේ ගෞරවය සුරක්ෂිත කරමු!හිංසනය පිටු දකිමුශ‍්‍රී ලංකාවට එන්නැයි ලාහෝර් වීරයාට ලේක්හවුසියෙන් ආරාධනාසුඛෝපභෝගී බස් රථ සේවාවක්රනිල් ඉවත් කරන්න රහස් ඡන්දයක්ප‍්‍රචාරක වැඩ ඇරැඹීමත් සමඟ ම එජාප ප‍්‍රබලයෝ සන්ධාන වේදිකාවට!රජයේ පාලන ප‍්‍රදේශ වෙත එන අයට උපරිම පහසුකම්ගම් 54 ක ජනතා සුබසෙතට බුලත්සිංහලින් නව වැඩපිළිවෙළක්සටන් විරාමයේදී රේගුව හරහාඉහළ පෙළේ පරීක්ෂණයක් ඇරැඹෙයිකීර්ති මෙන්ඩිස්ජාතික ආරක්ෂාවට ඉමහත් තර්ජනයක් ගෙන දෙන ආකාරයෙන් 2002 – 2004 එ.ජා.ප. ආණ්ඩු සමයේ දී කොටි ත‍්‍රස්තවාදීන් වෙත යුද්ධෝපකරණ හා අධිතාක්ෂණික උපකරණ, බරවාහන යනාදිය කන්ටේනර් පිටින් ලබාදීමට සම්බන්ධ වූ පුද්ගලයන් අත්අඩංගුවට ගැනීමට ඉහළ පෙළේ පරීක්ෂණයක් අරඹා තිබේ.මේ යුද්ධෝපකරණ සහිත කන්ටේනර් කොටි ත‍්‍රස්තවාදීන්ට ලබා දී ඇත්තේ මෙරට නීතියට පිටින් බවත් අදාළ කන්ටේනර් නියමිත බදු ගෙවීම් සිදු නොකැර හොර රහසින් රේගුවෙන් මුදාගෙන උතුරට ගෙන ගොස් ඇති බවත් මෙතෙක් සිදු කැර ඇති පරීක්ෂණවලින් අනාවරණය වී තිබේ.2002 වසරේ දී සටන් විරාම ගිවිසුම අස්සන් කිරීමෙන් අනතුරුව මෙසේ නීති විරෝධී ලෙස මෙරටට ගෙන්වා ත‍්‍රස්තවාදීන් වෙත ලබාදී ඇති අති නවීන යුද්ධෝපකරණ, අධිතාක්ෂණික උපකරණ හා බර වාහන තොග වශයෙන් මේ වනවිට ආරක්ෂක හමුදා විසින් සොයාගෙන තිබේ. මේ අතර දක්නට ලැබෙන නාවික යාත‍්‍රා යනාදිය ශ‍්‍රී ලංකා ආරක්ෂක හමුදාව සතුව පවා නොමැති ඒවා බවත් හෙළි වී තිබේ.ජාතික ආරක්ෂාව දැඩි අවදානමකට ලක්කරමින් මේ කි‍්‍රයාව සිදු කිරීමට හවුල් වූ බවට සැක කෙරෙන පුද්ගලයන් හා රාජ්‍ය නිලධාරීන් හා ව්‍යාපාරිකයන් පිළිබඳව මේ වනවිටත් තොරතුරු විමර්ශනයක් සිදු කෙරෙමින් පවතී.මුලතිව් හා පුදුකුඩිඉරිප්පු යන ප‍්‍රදේශවලින් දැනට සොයාගෙන තිබෙන ඉතාම අධික වටිනාකමකින් යුත් මේ යුධෝපකරණ හා අධි තාක්ෂණික උපකරණ මෙරටට ගෙන්වා ඇත්තේ, 2002 සටන් විරාම ගිවිසුමෙන් පසුව බවත් තහවුරු වී තිබේ.මෑතකදී කරනු ලැබූ වැටලීම්වලදී අත්අඩංගුවට ගත් ලියාපදිංචි නොකළ වාහන හා වෙනත් යන්ත‍්‍ර සූත‍්‍ර මඟින් ද මේ බව තහවුරු වී තිබේ. 2002 වසරේදී සාම ගිවිසුම අස්සන් කිරීමෙන් පසු වරින් වර එල්ටීටීඊය විසින් පුපුරණ ද්‍රව්‍ය විවිධ වාහන යන්ත්‍රෝපකරණ රජයේ නීතිරීතිවලට පටහැනිව ආනයනය කරමින් එල්ටීටීඊ පාලනය සහිත ප‍්‍රදේශවලට ගෙනගිය බවට ආරක්ෂක අංශ කරුණු අනාවරණය කරගෙන ඇති බවද කියයි.මේ අතර මෙම තොරතුරු හෙලිවීමත් සමඟ කන්ටේනර් මඟින් කොළඹ වරායෙන් නීතිවිරෝධී අයුරින් ගෙන්වනු ලැබූ පුපුරණ ද්‍රව්‍ය, වාහන, යන්ත‍්‍ර සූත‍්‍ර අත්අඩංගුවට ගැනීම සඳහා පොලිස් මූලස්ථානයේ විශේෂ වැටලීම් ඒකකයක් කි‍්‍රයාත්මක කර ඇත. මේ සම්බන්ධ තොරතුරු ඇත්නම් 0112446174 අංකයට ෆැක්ස් කරන ලෙසත් තොරතුරු සපයන්නන්ගේ රහස්‍යභාවය ආරක්ෂා කරන බවත් සාර්ථක තොරතුරු ලබා දෙන්නන්ට ත්‍යාග මුදල් ද පිරිනමන බවත් පොලිස්පතිවරයා කියයි.</content>
  </post><post>
    <category>NEWSPAPER</category>
    <date>
      <year>2009</year>
      <month>03</month>
      <day>08</day>
    </date>
    <link>http://www.silumina.lk/2009/03/08/_art.asp?fn=aa0903082</link>
    <topic>ශ‍්‍රී දළදා දැක්මට මහ සෙනඟ</topic>
    <author>රමණී සුබසිංහ මහනුවර සිට...</author>
    <content>මානුෂීය හමුදාවක් ගොඩනැඟූ නිසා ත‍්‍රස්තවාදය පරාජය කළ හැකි වුණාසිවිල් වැසියන් මුදා හරිනු!ටී.එම්.වී.පී ය ආයුධ බාර දෙයිමෙතරම් ආයුධ තොගයක් මෙරටට ආවේ කොහොමද?ශ‍්‍රී දළදා දැක්මට මහ සෙනඟකාන්තාවන්ගේ ගෞරවය සුරක්ෂිත කරමු!හිංසනය පිටු දකිමුශ‍්‍රී ලංකාවට එන්නැයි ලාහෝර් වීරයාට ලේක්හවුසියෙන් ආරාධනාසුඛෝපභෝගී බස් රථ සේවාවක්රනිල් ඉවත් කරන්න රහස් ඡන්දයක්ප‍්‍රචාරක වැඩ ඇරැඹීමත් සමඟ ම එජාප ප‍්‍රබලයෝ සන්ධාන වේදිකාවට!රජයේ පාලන ප‍්‍රදේශ වෙත එන අයට උපරිම පහසුකම්ගම් 54 ක ජනතා සුබසෙතට බුලත්සිංහලින් නව වැඩපිළිවෙළක්රමණී සුබසිංහ මහනුවර සිට...‘රටේ සාමය තහවුරු වේවා’ යන ප‍්‍රාර්ථනය පෙර දැරි කැරගෙන ශ‍්‍රී දළදා මාලිගයේ විශේෂ දළදා දැක්ම මහින්ද රාජපක්ෂ ජනාධිපතිතුමාගේ ප‍්‍රධානත්වයෙන් පෙරේදා ආරම්භ කැරිණි.දළදා දැක්ම ආරම්භ වූ අවස්ථාවේ කන්ද උඩරට ප‍්‍රදේශයේ පැවැති දැඩි උෂ්ණත්වය නැතිව ගොස් කාලගුණික තත්ත්වය වෙනසකට භාජනය කරමින් සිරි පොද ඇද හැළිණි. මෙය දළදා සමිඳුන්ගේ ආශිර්වාදය නිසා සිදුවූවක් බව බැතිමතුන්ගේ අදහස විය.වසර පහකට පසු පැවැත්වෙන මේ විශේෂ දළදා දැක්ම මල්වතු අස්ගිරි මහ නා හිමිවරුන්ගේ අනුශාසනා පරිදි ආරම්භ විය.මේ අවස්ථාවට දියවඩන නිලමේ ප‍්‍රදීප් නිලංග දෑල මහතා ද ශිරන්ති රාජපක්ෂ ජනාධිපති ආර්යාවද ජනපතිතුමාගේ පුතුන් වන නාමල් හා යෝෂිත ද සහභාගි වූහ.දළදා දැක්මේ තුන් වැනි දිනය අදයි.මධ්‍යම පළාත භාර නියෝජ්‍ය පොලිස්පති පූජිත ජයසුන්දර මහතාගේ මෙහෙයවීමෙන් මහනුවර නගරයේ විශේෂිත ආරක්ෂිත  වැඩපිළිවෙළක් කි‍්‍රයාත්මක කැරේ. දළදා පූජාවට පැමිණෙන සැදැහැවතුන්ට සුදු ඇදුමින් සැරසී පැමිණෙන ලෙසත් ගමන් මලු, ජංගම දුරකථන, කැමරා ආදිය රැගෙන ඒමෙන් වලකින ලෙසත් දියවඩන නිලමේ දන්වා සිටී.මහනුවර මහ නගර සභාව, සෞඛ්‍ය අමාත්‍යාංශය, ප‍්‍රවාහන අමාත්‍යාංශය, විදුලිබල මණ්ඩලය ඇතුළු රාජ්‍ය ආයතන රැසක් මෙම කාල සිමාවේ මහජනතාවට විවිධ සේවා සැලසීමට එක්ව සිටී.දළදා වැඳ පුදා ගැනීමට පැමිණෙන ජනතාවගේ පහසුව සඳහා වැවරවුම ධර්මපාල මාවත සහ රජ වීදිය ඔස්සේ පෝලිම් සකසා ඇති අතර මඟපෙන්වීමට ගැටඹේ හන්දිය, තැන්නේ කුඹුරේ, කටුගස්තොට, රතු බෝක්කුව, වටරවුම, දුම්රිය ස්ථානය ටොරින්ටන් උද්‍යානය අසල විශාල ප‍්‍රමාණයේ දැන්වීම් පුවරු ද සවි කර ඇත.මේ වනවිට දිවයිනේ දුර බැහැර ප‍්‍රදේශවලින් පවා පැමිණෙන බැතිමතුන්ගෙන් දළදා මන්දිර පරිශ‍්‍රය පිරී පවතී.මේ අතර දළදා වන්දනාවට යන මගීන් ගේ පහසුව තකා විශේෂ බස් සේවාවක් පැවැත්වෙන අතර විශේෂ දුම්රිය දෙකක් ද ධාවනය කැරෙන බව දුම්රිය දෙපාර්තමේන්තුව සඳහන් කරයි.16 වැනිදා දක්වා මේ විශේෂ දුමිරිය පෙ.ව. 9 ට කොළඹ කොටුවෙන් පිටත්ව ප.ව. 12.08 ට මහනුවරට ළඟා වන අතර ප.ව. 6.40 ට මහනුවරින් පිටත්වන අනෙක් දුම්රිය රාති‍්‍ර 9.42 ට කොළඹ කොටුවට ළඟා වෙයි.මේ විශේෂ දළදා දැක්ම ලබන සඳුදා (16) දක්වා පස්වරු 1.00 සිට 6.00 දක්වා පැවැත්වෙයි.සැදැහැවතුන් සඳහා ආහාර සපයාදීමට ද දළදා මාලිගාව කටයුතු යොදා ඇත.</content>
  </post><post>
    <category>NEWSPAPER</category>
    <date>
      <year>2009</year>
      <month>03</month>
      <day>08</day>
    </date>
    <link>http://www.silumina.lk/2009/03/08/_art.asp?fn=aa0903083</link>
    <topic>කාන්තාවන්ගේ ගෞරවය සුරක්ෂිත කරමු!</topic>
    <author/>
    <content>මානුෂීය හමුදාවක් ගොඩනැඟූ නිසා ත‍්‍රස්තවාදය පරාජය කළ හැකි වුණාසිවිල් වැසියන් මුදා හරිනු!ටී.එම්.වී.පී ය ආයුධ බාර දෙයිමෙතරම් ආයුධ තොගයක් මෙරටට ආවේ කොහොමද?ශ‍්‍රී දළදා දැක්මට මහ සෙනඟකාන්තාවන්ගේ ගෞරවය සුරක්ෂිත කරමු!හිංසනය පිටු දකිමුශ‍්‍රී ලංකාවට එන්නැයි ලාහෝර් වීරයාට ලේක්හවුසියෙන් ආරාධනාසුඛෝපභෝගී බස් රථ සේවාවක්රනිල් ඉවත් කරන්න රහස් ඡන්දයක්ප‍්‍රචාරක වැඩ ඇරැඹීමත් සමඟ ම එජාප ප‍්‍රබලයෝ සන්ධාන වේදිකාවට!රජයේ පාලන ප‍්‍රදේශ වෙත එන අයට උපරිම පහසුකම්ගම් 54 ක ජනතා සුබසෙතට බුලත්සිංහලින් නව වැඩපිළිවෙළක්-ජනපතිශ‍්‍රී ලාංකේය ජාතිය නව ජවයකින් නැඟී සිටින මොහොතක ජගත් කාන්තා දිනය සැමරීමේ අවස්ථාව උදා වී තිබෙන බවත්, කාන්තා ප‍්‍රජාවගේ අභිමානය, ගෞරවය හා සුරක්ෂිතතාවය සහතික කිරීම උදෙසා වූ පරිසරය සකස් කිරීමෙහිලා රජය පියවර ගෙන ඇති බවත් ජගත් කාන්තා දිනය නිමත්තෙන් සුබ පැතුම් පණිවිඩයක් නිකුත් කරමින් මහින්ද රාජපක්ෂ ජනාධිපතිතුමා සඳහන් කැර සිටී.ජනාධිපතිතුමා විසින් නිකුත් කරනු ලැබූ එම නිවේදනය සම්පූර්ණයෙන් මෙසේය. කාන්තා ප‍්‍රජාවගේ අභිමානය, ගෞරවය හා සුරක්ෂිතතාවය සහතික කිරීම උදෙසා “කාන්තා හිංසනය නිමා කිරීමට එක්සත් වෙමු” යන තේමාව යටතේ මෙවර කාන්තා දිනය සැමරීම ඉතා වැදගත් වන බව මාගේ හැඟීමයි.සමාජ බැම්මෙහි ශක්තිය වන පවුල නැමැති ඒකකයේ මුල් තැන මවට හිමිවේ. මහින්ද චින්තනයෙන් අපේක්ෂා කළ පරිදිම ඇගේ භෞතික මෙන්ම අධ්‍යාත්මික සුරක්ෂිතතාව තහවුරු කොට නිදහසේ ජීවත්වීමට අවැසි පරිසරය සකස් කර දීමට රජය පියවර තබා තිබේ. ත‍්‍රස්තවාදයත්, මත් උවදුරත්, දිළිඳු භාවයත් නිසා වඩාත්ම හිංසාවට පත්වන්නේ කාන්තාවන් ය. රජය මේ තත්ත්වය වටහා ගෙන සිටී. “මතට තිත” තැබීමට රජය ගත් පියවරෙන් අද සැනසීම ලබන කාන්තාවන් බොහෝය.දිළිඳුකම තුරන් කිරීමට තැබූ පියවර ජන ජීවිතය සමෘද්ධිමත් කිරීමට සමත් ව ඇති බව ඔබ දනී. දශක තුනකට ආසන්න කාලයක් සමාජය පීඩාවට පත් කළ ත‍්‍රස්තවාදය මුලිනුපුටා දැමීමට තැබූ පියවර සාර්ථක ප‍්‍රතිඵල ළඟා කර ගෙන ඇත. ත‍්‍රස්ත ග‍්‍රහණයෙන් පීඩාවට පත් කාන්තාවන් සිය දහස් ගණනක් ඉන් මුදා ගෙන ඔවුන්ට අවශ්‍ය ආරක්ෂාවත් සුභසාධනයත් සැලසීමට රජය පියවර ගෙන තිබේ. මේ සියල්ලෙන් කාන්තා අයිතිය සුරක්ෂිත වන බව මම විශ්වාස කරමි.එසේම සංවර්ධිත රටවල් ඇතුළු බොහෝ රටවල් ආර්ථික අර්බුදයෙන් සහ ත‍්‍රස්තවාදයෙන් පීඩා විඳිමින් ඉතා බැරෑරුම් තත්ත්වයකට මුහුණ පා සිටින වර්තමාන ලෝකයේ ජාතියක් වශයෙන් අප එකී සියලු අභියෝගයන්ට සාර්ථකව මුහුණ දෙමින් ජයග‍්‍රාහී සංධිස්ථානයකට පැමිණ සිටින්නෙමු. එවන් මොහොතක කාන්තාවන්ට ගෞරවනීය ලෙස අභිමානයෙන් යුතුව ජීවත්වීමට ඇවැසි පරිසරය සකස් කර දීමට සමාජයේ පුරවැසියන් ලෙස සැවොම එක්වෙනු ඇතැයි මම අපේක්ෂා කරමි. ”ජාත්‍යන්තර කාන්තා දින” උලෙළ සර්වප‍්‍රකාරයෙන් සාර්ථක වේවායි පතමි.</content>
  </post><post>
    <category>NEWSPAPER</category>
    <date>
      <year>2009</year>
      <month>03</month>
      <day>08</day>
    </date>
    <link>http://www.silumina.lk/2009/03/08/_art.asp?fn=aa0903084</link>
    <topic>හිංසනය පිටු දකිමු</topic>
    <author/>
    <content>මානුෂීය හමුදාවක් ගොඩනැඟූ නිසා ත‍්‍රස්තවාදය පරාජය කළ හැකි වුණාසිවිල් වැසියන් මුදා හරිනු!ටී.එම්.වී.පී ය ආයුධ බාර දෙයිමෙතරම් ආයුධ තොගයක් මෙරටට ආවේ කොහොමද?ශ‍්‍රී දළදා දැක්මට මහ සෙනඟකාන්තාවන්ගේ ගෞරවය සුරක්ෂිත කරමු!හිංසනය පිටු දකිමුශ‍්‍රී ලංකාවට එන්නැයි ලාහෝර් වීරයාට ලේක්හවුසියෙන් ආරාධනාසුඛෝපභෝගී බස් රථ සේවාවක්රනිල් ඉවත් කරන්න රහස් ඡන්දයක්ප‍්‍රචාරක වැඩ ඇරැඹීමත් සමඟ ම එජාප ප‍්‍රබලයෝ සන්ධාන වේදිකාවට!රජයේ පාලන ප‍්‍රදේශ වෙත එන අයට උපරිම පහසුකම්ගම් 54 ක ජනතා සුබසෙතට බුලත්සිංහලින් නව වැඩපිළිවෙළක්- අගමැතිසමස්ත ජන ගහණයෙන් සියයට පනස් දෙකක් පමණ වන කාන්තා පාර්ශ්වයෙන් රටේ ජාතික ආදායමට ලබාදෙන සුවිශාල දායකත්වය ඉතා ගෞරවයෙන් සිහිපත් කරන අතර කාන්තාවන්ට හිංසනයෙන් තොරව ජීවත් විය හැකි පරිසරයක් උදාකර දීම අප රජයේ පරමාර්ථය යැයි ජගත් කාන්තා දිනය නිමිත්තෙන් නිවේදනයක් නිකුත් කරන අගමැති රත්නසිරි වික‍්‍රමනායක මහතා කියයි. එම පණිවිඩයේ මෙසේ ද සඳහන් වේ.කාන්තා හිංසනය නිමා කිරීමට එක්සත් වෙමු යන තේමාව යටතේ මෙවර ජගත් කාන්තා දිනය සැමරීමට ගත් ප‍්‍රයත්නයට මාගේ ප‍්‍රණාමය. බෞද්ධ සාරධර්ම සුරැකි අම්මාවරුන් ජීවමාන බුදුන් සේ සලකන්නට හුරු පුරුදු වී සිටි අපේ පැරණි සමාජ ක‍්‍රමය යළි ස්ථාපිත කිරීමට කාලය එළැඹ ඇති බව අවධාරණය කළ යුත්තේ වත්මන් සමාජයේ කාන්තාවන්ට සිදුවන හිංසනය දිනෙන් දින වැඩිවන ප‍්‍රවනතාවය නිසාය.කෙසේ වෙතත් කාන්තා හිංසනය පිටුදැකීමට සෑම වසරකම කථා, සැලසුම් ඉදිරිපත් කළ ද තවමත් කාන්තාවන්ට සිදුවන අසාධාරණකම් අවම කිරීමට හෝ මුලිනුපුටා දැමීමට නොහැකි වී ඇත. නීති රීති අණපනත් මගින් පමණක් මෙම කාර්යය කළ නොහැකි අතර මිනිසා අධ්‍යාත්මික හැඟීම්වලින් සන්නද්ධ කිරීම හා දැනුම, අවබෝධය යහපත් ආකල්ප වලින් හෙබි සමාජයක් නිර්මාණය කිරීමෙන් කාන්තා හිංසනය තුරන් කළ හැකි බව තම විශ්වාසය යැයි ද අගමැතිතුමා වැඩිදුරටත් දන්වා සිටී.එමෙන් ම ජගත් කාන්තා දින සැමරුම් උලෙළ සර්වප‍්‍රකාරයෙන් ම සාර්ථක වේවායි ප‍්‍රාර්ථනා කර සිටී.</content>
  </post><post>
    <category>NEWSPAPER</category>
    <date>
      <year>2009</year>
      <month>03</month>
      <day>08</day>
    </date>
    <link>http://www.silumina.lk/2009/03/08/_art.asp?fn=aa0903085</link>
    <topic>ශ‍්‍රී ලංකාවට එන්නැයි ලාහෝර් වීරයාට ලේක්හවුසියෙන් ආරාධනා</topic>
    <author/>
    <content>මානුෂීය හමුදාවක් ගොඩනැඟූ නිසා ත‍්‍රස්තවාදය පරාජය කළ හැකි වුණාසිවිල් වැසියන් මුදා හරිනු!ටී.එම්.වී.පී ය ආයුධ බාර දෙයිමෙතරම් ආයුධ තොගයක් මෙරටට ආවේ කොහොමද?ශ‍්‍රී දළදා දැක්මට මහ සෙනඟකාන්තාවන්ගේ ගෞරවය සුරක්ෂිත කරමු!හිංසනය පිටු දකිමුශ‍්‍රී ලංකාවට එන්නැයි ලාහෝර් වීරයාට ලේක්හවුසියෙන් ආරාධනාසුඛෝපභෝගී බස් රථ සේවාවක්රනිල් ඉවත් කරන්න රහස් ඡන්දයක්ප‍්‍රචාරක වැඩ ඇරැඹීමත් සමඟ ම එජාප ප‍්‍රබලයෝ සන්ධාන වේදිකාවට!රජයේ පාලන ප‍්‍රදේශ වෙත එන අයට උපරිම පහසුකම්ගම් 54 ක ජනතා සුබසෙතට බුලත්සිංහලින් නව වැඩපිළිවෙළක්ඔහු වීරයෙකි. වීරයන් රැසක් බේරාගැනීම නිසා වීරයන්ගෙත් වීරයකු බවට පත්වී සිටී.නම මොහොමඩ් කලීල්ය. උපන් රට පාකිස්තානයයි. රස්සාව රියැදුරුකමය. කලබල නැත. බය නැත. හදිස්සි නැත. ස්ථානෝචිත ප‍්‍රඥාව ගැන කියලා වැඩක් නැත.ලාහෝර් ප‍්‍රහාරයෙන් අපේ කි‍්‍රකට් වීරයෝ බේරාගත්තේ ඔහු ය. ඒ නිසා ම අපේ රටම ඔහුට ණයගැතිය.කලීල් අපේ රටේ ද වීරයකු වී අවසානය. මේ වීරයා අප රටට ගෙන්වා ප‍්‍රණාමය දැක්වීමට ලේක්හවුස් ආයතනය සූදානම්ය. ජනාධිපතිතුමාගේ පූර්ණ ආශිර්වාදය ඒ සඳහා ලැබී තිබේ.ඉදිරි දිනෙක අපේ වීරයා ශ‍්‍රී ලංකාවට පැමිණෙනු ඇත. බිරිය සමඟ ශ‍්‍රී ලංකාවට එන්නැයි ලේක්හවුස් ආයතනය, පකිස්ථාන මහකොමසාරිස්වරයා හරහා මේ වනවිටත් ආරාධනා යවා ඇත.ශ‍්‍රී ලංකාවෙහි ස්වාභාවික සුන්දරත්වය මෙන්ම ඓතිහාසික  අභිමානය දැක බලාගැනීමටත් විශේෂයෙන් ශ‍්‍රී ලංකා කි‍්‍රකට් කී‍්‍රඩකයන්ගේ ගෙවල් දොරවල්වලට යාමට අවස්ථාවක් ලබාදීමත් ඔවුන්ගේ සෙනෙහස ලබාගැනීමටත් කලීල් මහතාට අවස්ථාවක් ලැබෙනු ඇත. මේ සඳහා විවිධ අයුරින් අනුග‍්‍රාහකත්වයක් දැක්වීමට දැනටමත් බොහෝ දෙනා කැමැත්ත ප‍්‍රකාශ කර ඇත.</content>
  </post><post>
    <category>NEWSPAPER</category>
    <date>
      <year>2009</year>
      <month>03</month>
      <day>08</day>
    </date>
    <link>http://www.silumina.lk/2009/03/08/_art.asp?fn=aa0903086</link>
    <topic>සුඛෝපභෝගී බස් රථ සේවාවක්</topic>
    <author>සුභද්‍රා දේශපි‍්‍රය</author>
    <content>මානුෂීය හමුදාවක් ගොඩනැඟූ නිසා ත‍්‍රස්තවාදය පරාජය කළ හැකි වුණාසිවිල් වැසියන් මුදා හරිනු!ටී.එම්.වී.පී ය ආයුධ බාර දෙයිමෙතරම් ආයුධ තොගයක් මෙරටට ආවේ කොහොමද?ශ‍්‍රී දළදා දැක්මට මහ සෙනඟකාන්තාවන්ගේ ගෞරවය සුරක්ෂිත කරමු!හිංසනය පිටු දකිමුශ‍්‍රී ලංකාවට එන්නැයි ලාහෝර් වීරයාට ලේක්හවුසියෙන් ආරාධනාසුඛෝපභෝගී බස් රථ සේවාවක්රනිල් ඉවත් කරන්න රහස් ඡන්දයක්ප‍්‍රචාරක වැඩ ඇරැඹීමත් සමඟ ම එජාප ප‍්‍රබලයෝ සන්ධාන වේදිකාවට!රජයේ පාලන ප‍්‍රදේශ වෙත එන අයට උපරිම පහසුකම්ගම් 54 ක ජනතා සුබසෙතට බුලත්සිංහලින් නව වැඩපිළිවෙළක්රථ වාහන තදබදය අවම කිරීමටකටුබැද්දේ සුවිසල් රථ ගාලක්සුභද්‍රා දේශපි‍්‍රයකටුබැද්දේ සිට කොළඹ කොටුව දක්වා කාර්යාල වේලාවන් හිදී සුඛෝපභෝගී පොදු බස් රථ සේවාවක් ලබන 12 වැනිදා සිට ආරම්භ කරන බව ප‍්‍රවාහන ඇමැති ඩලස් අලහප්පෙරුම මහතා පවසයි.පෞද්ගලික මෝටර් රථවලින් රාජකාරි සඳහා කොළඹට පැමිණෙන අයට මේ විශේෂ බස් සේවාව හඳුන්වා දෙන අතර එම වාහන හිමියන් ගේ වාහන නතර කැර තැබීමට කටුබැද්ද ප‍්‍රදේශයේ සියලු පහසුකම් සහිත වාහන 500 ක් ගාල් කළ හැකි රථගාලක් ද සකස් හැර තිබෙන බවත් අමාත්‍යවරයා පැවැසීය.මේ අතර උතුරු - දකුණ යා කෙරෙන මිත‍්‍රත්වයේ යාල්දේවි දුම්රිය යාල්දේවි දුම්රිය වවුනියාවේ සිට කණ්ඩිකුලම් දක්වා අපෙ‍්‍ර්ල් මස 23 වැනිදා යළි ධාවනය කිරීමට බලාපොරොත්තු වෙන බව ද ඇමැතිවරයා කියයි.වවුනියාවේ සිට නාච්කුලම් දක්වා දුම්රිය සේවා අලුත්වැඩියා කිරීම් මේ වන විට සිදු කෙරෙමින් පවතින අතර යාල්දේවී දුම්රිය මුලින් ම ගමන් ආරම්භ කළ 1956 අපෙ‍්‍ර්ල් 23 වැනි දිනය සංකේතවත් කරමින් මෙම දුම්රිය ගමන් අරඹනු ඇත.</content>
  </post><post>
    <category>NEWSPAPER</category>
    <date>
      <year>2009</year>
      <month>03</month>
      <day>08</day>
    </date>
    <link>http://www.silumina.lk/2009/03/08/_art.asp?fn=aa0903087</link>
    <topic>රනිල් ඉවත් කරන්න රහස් ඡන්දයක්</topic>
    <author/>
    <content>මානුෂීය හමුදාවක් ගොඩනැඟූ නිසා ත‍්‍රස්තවාදය පරාජය කළ හැකි වුණාසිවිල් වැසියන් මුදා හරිනු!ටී.එම්.වී.පී ය ආයුධ බාර දෙයිමෙතරම් ආයුධ තොගයක් මෙරටට ආවේ කොහොමද?ශ‍්‍රී දළදා දැක්මට මහ සෙනඟකාන්තාවන්ගේ ගෞරවය සුරක්ෂිත කරමු!හිංසනය පිටු දකිමුශ‍්‍රී ලංකාවට එන්නැයි ලාහෝර් වීරයාට ලේක්හවුසියෙන් ආරාධනාසුඛෝපභෝගී බස් රථ සේවාවක්රනිල් ඉවත් කරන්න රහස් ඡන්දයක්ප‍්‍රචාරක වැඩ ඇරැඹීමත් සමඟ ම එජාප ප‍්‍රබලයෝ සන්ධාන වේදිකාවට!රජයේ පාලන ප‍්‍රදේශ වෙත එන අයට උපරිම පහසුකම්ගම් 54 ක ජනතා සුබසෙතට බුලත්සිංහලින් නව වැඩපිළිවෙළක්රනිල් වික‍්‍රමසිංහ මහතා පක්ෂ නායකත්වයෙන් ඉවත් කිරීමට රහස් ඡන්දයක් පැවැත්වීමට පක්ෂය තීරණය කර ඇත.රනිල් වික‍්‍රමසිංහ මහතා, පක්ෂ නායකත්වයෙන් ඉවත් විය යුතු බවට මන්තී‍්‍රවරු විශාල පිරිසක් යෝජනා කිරීමත්, සුළු පිරිසක් විසින් රනිල් නායකත්වයේ තවදුරටත් සිටිය යුතු බවට ප‍්‍රකාශ කිරීමත් හේතුවෙන් මේ තත්ත්වය උද්ගත වී ඇතැයි දැන ගැනීමට තිබේ.රනිල් වික‍්‍රමසිංහ මහතාගේ නායකත්වය පිළිබඳ ඇති වී තිබෙන විරෝධතාව පිළිබඳ සොයා බැලීමට පත් කළ සිවු පුද්ගල කමිටුව මන්තී‍්‍රවරු විශාල පිරිසක් විසින් වර්ජනය කරන ලදී. බොහෝ දෙනා කියා ඇත්තේ එම කමිටුවට අදහස් දැක්වීමට අවශ්‍ය නොවන බවය. කරු ජයසූරිය, ජෝන් අමරතුංග, කබීර් හෂීම් හා තිස්ස අත්තනායක යන මන්තී‍්‍රවරුන් ගෙන් එම කමිටුව සමන්විතය.එසේ ම වික‍්‍රමසිංහ මහතා පක්ෂ නායකත්වයෙන් ඉවත් කොට ඒ වෙනුවට පත් කරන්නේ කවුදැයි යන්න එජාප ජ්‍යෙෂ්ඨයින්ගේ අදහස වී ඇති අතර ඒ සඳහා එජාප නියෝජ්‍ය නායක කරු ජයසූරිය මහතා පත් කළ යුතු බව බොහෝ දෙනාගේ අදහස වී තිබේ.එසේ ම ජාතික සංවිධායක එස්.බී. දිසානායක මහතා ගෙන ආ යුතු බවට තවත් මන්තී‍්‍රවරු පිරිසකගේ අදහස වී ඇත. මෙහිදී රනිල් වික‍්‍රමසිංහ මහතා ගෙන් පසුව එජාප නායකත්වයට පත් විය යුත්තේ කරු ද? එස්.බී. ද? යනුවෙන් එජාපය තුළ මේ ගැටලුව තව දුරටත් උත්සන්න වෙමින් පවතින බවත් දැන ගන්නට ඇත.</content>
  </post><post>
    <category>NEWSPAPER</category>
    <date>
      <year>2009</year>
      <month>03</month>
      <day>08</day>
    </date>
    <link>http://www.silumina.lk/2009/03/08/_art.asp?fn=aa0903088</link>
    <topic>ප‍්‍රචාරක වැඩ ඇරැඹීමත් සමඟ ම එජාප ප‍්‍රබලයෝ සන්ධාන වේදිකාවට!</topic>
    <author/>
    <content>මානුෂීය හමුදාවක් ගොඩනැඟූ නිසා ත‍්‍රස්තවාදය පරාජය කළ හැකි වුණාසිවිල් වැසියන් මුදා හරිනු!ටී.එම්.වී.පී ය ආයුධ බාර දෙයිමෙතරම් ආයුධ තොගයක් මෙරටට ආවේ කොහොමද?ශ‍්‍රී දළදා දැක්මට මහ සෙනඟකාන්තාවන්ගේ ගෞරවය සුරක්ෂිත කරමු!හිංසනය පිටු දකිමුශ‍්‍රී ලංකාවට එන්නැයි ලාහෝර් වීරයාට ලේක්හවුසියෙන් ආරාධනාසුඛෝපභෝගී බස් රථ සේවාවක්රනිල් ඉවත් කරන්න රහස් ඡන්දයක්ප‍්‍රචාරක වැඩ ඇරැඹීමත් සමඟ ම එජාප ප‍්‍රබලයෝ සන්ධාන වේදිකාවට!රජයේ පාලන ප‍්‍රදේශ වෙත එන අයට උපරිම පහසුකම්ගම් 54 ක ජනතා සුබසෙතට බුලත්සිංහලින් නව වැඩපිළිවෙළක්බස්නාහිර පළාත් සභා මැතිවරණයේ ජය තහවුරු කිරීම වෙනුවෙන් එක්සත් ජනතා සන්ධානය විසින් ප‍්‍රධාන පෙළේ මහජන රැළි හා කුඩා ප‍්‍රමාණයේ මහජන හමුවීම් ගණනාවක් පැවැත්වීමට කටයුතු යොදා තිබේ.මේ යටතේ කොළඹ, ගම්පහ සහ කළුතර යන දිස්ති‍්‍රක්ක තුනෙහි මහින්ද රාජපක්ෂ ජනාධිපතිතුමා ගේ ප‍්‍රධානත්වයෙන් මහජන රැළි ගණනාවක් පැවැත්වීමට ද කටයුතු යොදා තිබේ.ඊට අමතරව, සන්ධානයේ අපේක්ෂකයන් ගේ ජය තහවුරු කිරීම සඳහා ගෙන් ගෙට ගොස් මහජනතාව දැනුම්වත් කිරිමේ ව්‍යාපාරයක් ද අරඹා තිබේ.එක්සත් ජනතා නිදහස් සන්ධානයේ ප‍්‍රචාරක ව්‍යාපාරය ආරම්භ වීමත් සමඟම එක්සත් ජාතික පක්ෂයේ ප‍්‍රබල චරිත රැසක් හා බස්නාහිර පළාතේ එ.ජා.ප ආධාරකරුවන් දහස් ගණනක් සන්ධානයට සහාය පළ කිරීමට ඉදිරිපත් වීමට සූදානමින් සිටින බවත් එක්සත් ජනතා නිදහස් සන්ධානයේ ජ්‍යෙෂ්ඨයෙක් ‘සිළුමිණ’ ට කීය.</content>
  </post><post>
    <category>NEWSPAPER</category>
    <date>
      <year>2009</year>
      <month>03</month>
      <day>08</day>
    </date>
    <link>http://www.silumina.lk/2009/03/08/_art.asp?fn=aa0903089</link>
    <topic>රජයේ පාලන ප‍්‍රදේශ වෙත එන අයට උපරිම පහසුකම්</topic>
    <author/>
    <content>මානුෂීය හමුදාවක් ගොඩනැඟූ නිසා ත‍්‍රස්තවාදය පරාජය කළ හැකි වුණාසිවිල් වැසියන් මුදා හරිනු!ටී.එම්.වී.පී ය ආයුධ බාර දෙයිමෙතරම් ආයුධ තොගයක් මෙරටට ආවේ කොහොමද?ශ‍්‍රී දළදා දැක්මට මහ සෙනඟකාන්තාවන්ගේ ගෞරවය සුරක්ෂිත කරමු!හිංසනය පිටු දකිමුශ‍්‍රී ලංකාවට එන්නැයි ලාහෝර් වීරයාට ලේක්හවුසියෙන් ආරාධනාසුඛෝපභෝගී බස් රථ සේවාවක්රනිල් ඉවත් කරන්න රහස් ඡන්දයක්ප‍්‍රචාරක වැඩ ඇරැඹීමත් සමඟ ම එජාප ප‍්‍රබලයෝ සන්ධාන වේදිකාවට!රජයේ පාලන ප‍්‍රදේශ වෙත එන අයට උපරිම පහසුකම්ගම් 54 ක ජනතා සුබසෙතට බුලත්සිංහලින් නව වැඩපිළිවෙළක්ජනාධිපති මහින්ද රාජපක්ෂ මැතිතුමාගේ සහ පාර්ලිමේන්තු මන්තී‍්‍ර බැසිල් රාජපක්ෂ මහතාගේ අධීක්ෂණය යටතේ එල්ටීටීඊ ත‍්‍රස්තවාදීන්ගෙන් මිදී රජයේ පාලන ප‍්‍රදේශ වෙත පැමිණෙන ජනයාට උපරිම පහසුකම් සැලැසීමට රජය කටයුතු කරමින් සිටින බව උතුරු ආණ්ඩුකාර ඩික්සන් දෑල මහතා පවසයි.කොටින්ගෙන් මිදී පැමිණෙන ජනයා ප‍්‍රථමයෙන් හඳුනාගැනීමේ තාවකාලික කඳවුරුවල නවාතැන් ගන්වා එම ආරක්ෂක පියවර ගැනීමෙන් පසු සුබසාධන කඳවුරු වෙත පදිංචි කර අවශ්‍ය පහසුකම් සලසන බව ඒ මහතා පැවැසීය.තවද පසුගියදා උතුරේ සංචාරයක නිරත වූ විදෙස් තානාපතිවරුන් රජයේ සුබසාධන කටයුතු පිළිබඳ සෑහීමකට පත්වූ බවද ඒ මහතා පවසා සිටියේය. තවද මෙසේ සුබසාධන කඳවුරුවල සිටින ජනයා නැවත පදිංචි කර ඔවුන්ට අවශ්‍ය යටිතල පහසුකම් සපයා සාමාන්‍ය ජීවිතයකට පත් කිරීම සඳහා අවශ්‍ය කටයුතු මේ වනවිට සිදුකෙරෙමින් තිබෙන බවද ඩික්සන් දෑල මහතා ප‍්‍රකාශ කර සිටියේය.</content>
  </post><post>
    <category>NEWSPAPER</category>
    <date>
      <year>2009</year>
      <month>03</month>
      <day>08</day>
    </date>
    <link>http://www.silumina.lk/2009/03/08/_art.asp?fn=aa09030810</link>
    <topic>ගම් 54 ක ජනතා සුබසෙතට බුලත්සිංහලින් නව වැඩපිළිවෙළක්</topic>
    <author>නිහාල් පී. අබේසිංහ</author>
    <content>මානුෂීය හමුදාවක් ගොඩනැඟූ නිසා ත‍්‍රස්තවාදය පරාජය කළ හැකි වුණාසිවිල් වැසියන් මුදා හරිනු!ටී.එම්.වී.පී ය ආයුධ බාර දෙයිමෙතරම් ආයුධ තොගයක් මෙරටට ආවේ කොහොමද?ශ‍්‍රී දළදා දැක්මට මහ සෙනඟකාන්තාවන්ගේ ගෞරවය සුරක්ෂිත කරමු!හිංසනය පිටු දකිමුශ‍්‍රී ලංකාවට එන්නැයි ලාහෝර් වීරයාට ලේක්හවුසියෙන් ආරාධනාසුඛෝපභෝගී බස් රථ සේවාවක්රනිල් ඉවත් කරන්න රහස් ඡන්දයක්ප‍්‍රචාරක වැඩ ඇරැඹීමත් සමඟ ම එජාප ප‍්‍රබලයෝ සන්ධාන වේදිකාවට!රජයේ පාලන ප‍්‍රදේශ වෙත එන අයට උපරිම පහසුකම්ගම් 54 ක ජනතා සුබසෙතට බුලත්සිංහලින් නව වැඩපිළිවෙළක්නිහාල් පී. අබේසිංහමහින්ද චින්තනය ගමට ගෙනයමින් බුලත්සිංහල ප‍්‍රාදේශීය සභාව මගින් ‘සැම එක්ව ගම හදමු’ නමින් නව ග‍්‍රාමීය සංවර්ධන වැඩපිළිවෙළක් හඳුන්වා දෙයි.බුලත්සිංහල ප‍්‍රාදේශීය සභාවේ සභාපති තුසිත කුලරත්න මහතාගේ අදහසක් පරිදි කි‍්‍රයාත්මක මෙම වැඩසටහන මාර්තු 15 දක්වා කි‍්‍රයාත්මක වේ.මින් ප‍්‍රාදේශීය සභා බල ප‍්‍රදේශයේ ග‍්‍රාම නිලධාරි වසම් 54 සඳහා ම විවිධ ජනතා ප‍්‍රතිලාභ ව්‍යාපෘති කි‍්‍රයාවට නංවන බව සභාපති කුලරත්න මහතා ‘සිළුමිණ’ ට කීය.මේ අනුව මුලින් ම දේශපාලන බේදයෙන් තොරව ගමේ මරණාධාර සමිතිය හරහා ගමේ සියලු ජනතා කොටස්වල යෝජනා අනුව අවශ්‍ය අඩුපාඩු ලේඛනයක් සකස් කරනු ලැබේ. ඒ අනුව ගමේ අවශ්‍ය දුෂ්කර ස්ථාන කොන්කී‍්‍රට් කිරීම අනාරක්ෂිත ස්ථානවලට වීදි ලාම්පු ලබාදීම සිදුකෙරේ.ඊට අමතරව ගමේ මරණාධාර සමිතියට උපකරණ බෙදාදීම, ගමේ යෞවන සමාජවලට කී‍්‍රඩා සමාජවලට කී‍්‍රඩා භාණ්ඩ ලබාදීම, ගමේ දහම් පාසලට ගුරු පුටු ලබාදීම, ගමේ සෞඛ්‍ය සායනයන් පැවැත්වීම හා ඊට අවශ්‍ය උපකරණ ලබාදීම ගමේ සිදුවෙන ශ‍්‍රමදාන වැඩ පිළිවෙළට යන්ත‍්‍ර සූත‍්‍ර ලබාදීම සිදුකරන බව ද තුසිත කුලරත්න මහතා පවසයි.මේ නව ග‍්‍රාමීය සංවර්ධන වැඩපිළිවෙළ සඳහා සියලු වියදම් පසුගිය කාලයේ ප‍්‍රාදේශීය සභාව ලබාගත් ආදායම මගින් පියවන බවත් තමා ප‍්‍රාදේශීය සභාව බාරගන්නා විට ප‍්‍රාදේශීය සභාවේ වාර්ෂික ආදායම කෝටි 1 ක් බවත් අද එය කෝටි 7 ක් දක්වා වැඩිවී ඇති බවත් ඔහු කීය.</content>
  </post><post>
    <category>NEWSPAPER</category>
    <date>
      <year>2009</year>
      <month>03</month>
      <day>08</day>
    </date>
    <link>http://www.silumina.lk/2009/03/08/_art.asp?fn=ab0903081</link>
    <topic>රවි සහ ලකී ඇට බෝල ගසති</topic>
    <author/>
    <content>රවි සහ ලකී ඇට බෝල ගසතිබොර දියේ මාළු බෑමත‍්‍රස්තවාදයට මුහුණදීලා අපට පුරුදුයි බය නැතුව මුහුණ දෙන්නඅපේ කි‍්‍රකට් පිලට පකිස්තානයේ ගඩාෆි කී‍්‍රඩාංගණයේදී එල්ලවූ ත‍්‍රස්ත ප‍්‍රහාරය ගැන ලොවම කම්පාවට පත්විය. රටේ වාසනාවට ඔවුහු අනූනවයෙන් බේරුණාහ.ඒ රටේ වාසනාවය. රාජ්‍ය නායකයාගේ වාසනාව ය. මහේල කීවා සේ පෙර පින් පල දුන්නේ ය. ඔවුන් කී‍්‍රඩාංගණයට ගෙන ආ බස්රියේ රියැදුරුට යෝධ බල යෝධ ශක්තියත් තැනට සුදුසු නුවණත් පහළ වූයේ ද අපේ කි‍්‍රකට් කොල්ලන්ගේ පෙර පිනට ය.මේ කනගාටුදායක සිද්ධිය සැළ වූ විගස නේපාලයේ සිටි ජනාධිපතිතුමා විදේශ ඇමැති රෝහිත බෝගොල්ලාගම පාකිස්තානයට යැව්වේය. කි‍්‍රකට් කණ්ඩායම ගෙන ඒමට ජනපති අණින් විශේෂ ගුවන් යානයක් ලාහෝර් බලා පිටත් වූයේ වෛද්‍ය කණ්ඩායමක් ද සමඟ ය. තිලාන් සමරවීරට සහ අජන්ත මෙන්ඩිස්ට සුළු සැත්කමක් පමණක් කළේය.රටම අකම්පාල විය. පකිස්තානයේ ජනාධිපතිවරයා ආණ්ඩුවෙන් සහ ශී‍්‍ර ලංකා වාසීන් ගෙන් සමාව අයැද සිටියේය. ඇමෙරිකාවේ ඔබාමා ඇතුළු කි‍්‍රකට් කී‍්‍රඩාවට කැමැති රටවල් සිද්ධිය හෙළා දුටුවේය.සිද්ධිය ගැන කී‍්‍රඩා ඇමැති ගාමිණි ලොකුගේ පාර්ලිමේන්තුව දැනුම්වත් කළේය. ඊට පසු අගමැති රත්නසිරි වික‍්‍රමනායක මහතා ද ප‍්‍රකාශයක් කළේය. ලොකුගේ මහතා පාර්ලිමේන්තුවට පකිස්තාන කි‍්‍රකට් සංචාරයේ අතීතය සිහිපත් කර දුන්නේය.එම සංචාරය සංවිධාන කළේ අර්ජුන රණතුංග මහතා බවත් තමා කළේ එය කි‍්‍රයාත්මක කිරීම බවත් ලොකුගේ මහතා කීවේය. ඔහු එසේ කීවේ වගකීමෙන් ගැලවෙන්නට නොවේ. සිද්ධියේ පසුබිම විග‍්‍රහ කරන්නටය. ප‍්‍රමාණවත් ආරක්ෂාව ලබා දෙන්නට පකිස්තානය පොරොන්දු වූ බව ද ඔහු කීවේය.ඉන්දියාවත් පකිස්තානයත් අපේ මිතුරෝ වෙති. දුක සැප දෙකම බෙදා හදා ගත්තෝ වෙති. 1982 දී අපට ටෙස්ට් වරම් ලබා දීමට යෝජනා කළේත් ස්ථිර කළේත් එම රටවල් දෙකය. 1996 අපි ලෝක ශූරතා සිහිනය බලමින් සිටියෙමු. එයට පෙරහුරුවක් සේ ඕස්ටේ‍්‍රලියාව සහ බටහිර කොදෙව් දූපත් ශී‍්‍ර ලංකාවට ඒමටත් ශී‍්‍ර ලංකාව සමඟ තරග කිරීමටත් පොරොන්දු විය. එහෙත් එම රටවල් දෙකම ශී‍්‍ර ලංකාවට එන්නට බය වුණේය. ආවේ නැත. අපි ශූරතා සිහිනයේ අසුබ ප‍්‍රතිඵල දුටුවෙමු.එහෙත් ඉන්දියාව සහ පකිස්තානය ඒකාබද්ධ කණ්ඩායමක් අතරමංව සිටි අපේ කණ්ඩායම සමඟ තරග කරන්නට ශී‍්‍ර ලංකාවට පැමිණියහ. ඒ අසරුදීන්ගේ නායකත්වයෙනි. අපි ලෝක කි‍්‍රකට් ශූරයෝ වීමු.ඒ ඉන්දියාව සහ පකිස්තානය අපට අන්තිම මොහොතේ පිහිටවූ නිසාය. ඉන්දියාව සමග සැලසුම් කළ තරගය ඇනහිටි වෙලේ ශී‍්‍ර ලංකා ජනාධිපතිතුමා පකිස්තානයට අපේ කොල්ලන් යැවීමට තීරණය කළේ ඉන්දියාවේ ද ආශීර්වාද ඇතිවය. කෘතවේදීත්වයට කෘතවේදීත්වයෙන්ම සැලැකිය යුතු නිසා අපේ කණ්ඩායම ලාහෝර් නුවර ගඩාෆි කී‍්‍රඩාංගණයට ගියේ බෝම්බ ප‍්‍රහාර කන්නට නොව කි‍්‍රකට් ගසන්නට ය.ශී‍්‍ර ලංකාව කිසියම් ආපදාවකට පත්වූ අවස්ථාවලදී බොහෝ දෙනා කට අරිති. බොහෝ දෙනා කට ඇරියේ දුක කියන්නටය. සිද්ධි හෙළා දකින්නටය. ආපදාවක් නොවීම ගැන ආශිර්වාද කරන්නටය. එහෙත් තැන නොතැන නො බලා උම්බෑ කියන, තප්පුලන ගොන්නු ද සිටිති. සුරදූතයන් පය තබන්නට බිය තැන්වල මෝඩයන් බඩ පිනුම්, හිටි පිනුම් ගසන බවට කතාවක් තිබේ. එම කතාව ඇත්ත ය.මුලින් ම කට ඇර බඩ පිනුමක් ගැසුවේ කි‍්‍රකට් තබා ඇට බෝලවත් නොගැසූ රවි කරුණානායකය. ඔහු සිද්ධිය ගැන කනගාටු වනවාට වඩා වගකීම කී‍්‍රඩා ඇමැතිට සහ ආණ්ඩුවට පැවරුවේය. කි‍්‍රකට් පිලට යන්නට එපා යැයි ඔහු කීවේ නැත.සිද්ධියෙන් පසු ඔහු බැලුවේ ආණ්ඩුවේ පතුරු හරින්නටය. කිලිනොච්චිය සහ මැදවච්චිය නොහඳුනන රවි බැලුවේ සිද්ධිය මුල් කරගෙන දේශපාලන වාසියක් ගන්නට ය. ශී‍්‍ර ලංකාවේ විපක්ෂය ගැන අපට වඩා හොඳින් දන්නේ එන්ඩීටී රූපවාහිනියයි. එම රූපවාහිනිය කෙළින්ම ප‍්‍රකාශ කළේ ශී‍්‍ර ලංකාවේ විපක්ෂය ලාහෝර් ප‍්‍රහාරයෙන් දේශපාලන වාසියක් ගන්නට තැත් කරන බවයි.මේ ගැන කතා කරන්නට එක්සත් ජාතික පක්ෂයේ එකම සුදුස්සා නාලන්දා විදුහලේ ආරම්භක පන්දු යවන්නා ලෙස කටයුතු කළ ගාමිණි ජයවික‍්‍රම පෙරේරා මහතා ය. එහෙත් ඔහුට කතා කරන්නට කලින් කෝට්ටේ මෝඩ පුත‍්‍රයා පොල් පැළය කන්නට පැන්නේය. කි‍්‍රකට් ගහපු එකෙක් ද යටි පිනුමක් ගැසුවේය.ඒ හෂාන් තිලකරත්නය. ඔහු ලෝක ශූර කණ්ඩායමට කී‍්‍රඩා කළ කී‍්‍රඩකයෙකි. කි‍්‍රකට් කී‍්‍රඩකයකු වශයෙන් හැදිච්චකමත් සංවරභාවයත් ගොඩ නඟා ගෙන සිටි මේ මිනිසා අවිස්සාවේල්ලෙන් එජාප දේශපාලනයට පිවිස සියලු ගුණාංග ප‍්‍රහීන කරගත් මුරුගයෙකි.ඔහු සීඑන්එන් රූපවාහිනියට ප‍්‍රකාශයක් කළේය. එහි වරද හෂාන්ටත් වඩා මෙවැනි දේශපාලන අනාථයකුගෙන් ප‍්‍රකාශයක් ගැනීමට සම්බන්ධ කර ගත් සීඑන්එන් රූපවාහිනියයි. සීඑන්එන් එකටත් අවශ්‍ය බොර දියේ මාළු බාන්නටය. හෂාන් කියන්නේ වැඩ බැරි එකෙකි. සුනාමිය කාලයේ සුනාමියෙන් විපතට පත් අයට විශේෂයෙන් කි‍්‍රකට් පවුල්වලට ආධාර කරන්නට ‘කි‍්‍රකට් එයිඩ්’ සංවිධානය පිහිටුවා ගත්තේය.එහි ප‍්‍රධාන විධායක නිලධාරියා ලෙස පත්කර ගත්තේ හෂාන් තිලකරත්නය. ඔහුගේ වැටුප රුපියල් 85000 කි. මෝටර් රථයක් ද දුන්නේය. ඒ සියල්ල රැගෙන මේ ‘අසහාය’ පුද්ගලයා කළේ ගෙදරට වී ජොලියේ නිදා ගැනීමය. කි‍්‍රකට් එයිඩ් සංවිධානයට කෝටි ගණන් මුදල් ලැබුණේය. කිලිනොච්චියට රුපියල් ලක්ෂ දෙකක ආධාර දෙන්නට මාධ්‍ය ප‍්‍රචාරය සඳහා රුපියල් ලක්ෂ නවයක් වැය කළේය. කි‍්‍රකට් එයිඩ් ආධාර දොරේ ගැලුවේය. හෂාන් යූඑන්පීයට ගියේය.ඔහු දේශපාලනයට එන්නට හැදුවේ කැස්බෑවෙනි එය හරි ගියේ නැත. ලොකුගේ මහතාගේ ඡන්ද පදනම කඩන්නට අවිස්සාවේල්ලට ගියේ අවිස්සාවේල්ලේ සංවිධායක ලෙසටය.පකිස්තානයට කි‍්‍රකට් කණ්ඩායම යැවීමේ වගකීම ආණ්ඩුවට සහ ලොකුගේ මහතාට පවරමින් ප‍්‍රකාශයක් කළ හෂාන් දැන් කළ යුත්තේ සුනාමි ආධාරවලට සිදුවූ වින්නැහිය රටට හෙළි කිරීමය.ලාහෝරයේ ගඩාෆි කී‍්‍රඩාංගණයේ ත‍්‍රස්ත බෝම්බ පිපිරුවා සේ දැන් කේම්බි‍්‍රජ් ටෙරසයේත් සිරිකොතේත් බෝම්බ පුපුරන්නට පටන් ගෙන තිබේ. එම බෝම්බ අටවා ඇත්තේ යූඇන්පීයේ කැරලිකාරයන්.එය ත‍්‍රස්තයන් නොවේ. දැන් පක්ෂය තුළ කැරලි දෙකකි. එකක් රනිල් වික‍්‍රමසිංහ හෙවත් කෘතහස්ත එළවා දැමීමටය. දෙවැනි කැරැල්ල රනිල්ගේ දෙපා මුල වැටී ලණු දෙන මාධ්‍ය නඩය පන්නා දැමීමටය. දෙවැනි කැරැල්ල මෙහෙයවන්නේ එජාපයේ උප නායක රුක්මන් සේනානායක මහතා ය. ඔහු පන්නා දැමීමට දැන් ‘ඉරුදින’ පත‍්‍රය ද සටනක් දියත් කර තිබේ.මේ කැරලි වඩාත් ඉස්මතු වූයේ පාර්ලිමේන්තු එජාප කණ්ඩායමේ රැස්වීමේදීය. එදා එජාපයේ නායකයන්ට එරෙහිව කිසිදාක ගෝලයන් කට ඇරියේ නැත. චෝදනා කළේ නැත. එහෙත් දැන් නායකයා හොඳටෝම පීචං වී හමාරය. පාර්ලිමේන්තු කණ්ඩායම් රැස්වීමකදී නායකයා තුට්ටුවට දමා බැණ වැදුණ එකම අවස්ථාව ලෙස මෙය එජාප ඉතිහාසයට එක් වනු ඇත.එක්සත් ජාතික පක්ෂයේ කැරලිකරුවෝ එක දිගට නායකයා පතුරු ගැසූහ. තුට්ටුවට දැමූහ. විපක්ෂ නායක තනතුරෙන් සහ පක්ෂ නායකත්වයෙන් ඉවත් නොවුණහොත් මින් ඉදිරියට ඔහුගේ නායකත්වය ප‍්‍රතික්ෂේප කිරීමට කැරලිකරුවෝ තීරණය කළහ. නායකයාගේ අණ පිළිපදින්නේම නැතැයි ප‍්‍රතිඥා දුන්හ.ශ‍්‍රී ලංකාවේ ප‍්‍රධානම පැරණි පක්ෂයක් එසේ විනාශ වෙද්දී කෘතහස්ත ආරක්ෂා කර ගන්නට ගාල්ලේ වජිර තාමත් වලිකන්නේය. ඒ ඔහුගේ ජාම බේරාගැනීමට බව පක්ෂයේ ජ්‍යෙෂ්ඨයෝ කියති. කැරලි කණ්ඩායම පැවැත්වූ රැස්වීමකදී සාකච්ඡා වූ කරුණු අනුව කන්ද උඩරට තිස්ස මෙසේ කියා ඇත.”නායකතුමා මේ තත්ත්වයට ඇද දැම්මේ අඛිල, සාගල, වජිර, ලක්ෂ්මන් කිරිඇල්ල වැනි ගොබ්බ මන්තී‍්‍ර හැත්ත සහ මාධ්‍ය නඩයයි. දැන් ඉතින් වැඩේ දුරදිග ගිහින්. කිසිම දෙයක් වානා. දැන් ඉතින් කරන්න ඕන කෘතහස්ත මහත්මයකු සේ නායකකමින් ඉවත්වීමයි.කෘතහස්තට කෙළින්නට මූලිකත්වය ගත්තේ හිටපු කර්තෘ ලසන්ත, ‘ලංකාදීපයේ’ චින්තක, මඩ ජයතුංග, ප¼ඩි උපුල් බව සරසවි කූටාචාර්ය අනාත දිසානායක කියා ඇත. මහියංගණයේ ලකී ද යමක් ප‍්‍රකාශ කර ඇත. එක්සත් ජාතික පක්ෂය වළපල්ලට දැමීමේ මහා පාපකර්මයෙන් මිදීමට කිසිවකුටත් බැරි බව ඔහු කියයි.මේ කාලකණ්ණි හැත්ත ගල්ගසා බැරිනම් පොල් ගසා වස්කවි කියා හෝ පන්නා දැමිය යුතු බව කුරුණෑගල ජොනී ප‍්‍රකාශ කර ඇත.’ලංකාදීප’ මාධ්‍ය නඩයේ චින්තක, ජයතුංග, ‘ඉරුදින’ හරහා රුක්මන් සේනානායක පන්නා දැමීමට අලුත් මෙහෙයුමක් ආරම්භ කර තිබේ. කවදත් බෞද්ධ පදනමට එරෙහි උපුල් රුක්මන්ට එරෙහිව වෙනම මෙහෙයුමක් දියත් කළේය.’ඉරුදින’ තවත් බොරුවක් පුවත්පත මඟින් නිර්මාණය කළේය. එනම් රුක්මන් සහ ජනාධිපති රහස් සමුළුවක් ගැනය. එයද දැන් අතේ මාට්ටුවී තිබේ. රුක්මන්ට එරෙහි මෙහෙයුමට චින්තක සහ මඩට උපන් ජයතුංග සම්බන්ධ වූහ.චින්තක ‘ඉරුදින’ හරහා කළ බොරුව කුපාඩිකමක් ලෙස රුක්මන් දුටුවේය. මේ ගැන රුක්මන්ගේ මස්සිනා වන ‘ලංකාදීප’ අයිතිකරු රංජිත් විජයවර්ධනට පැමිණිලි කළේය. රංජිත් විජයවර්ධන විවාහ වී සිටින්නේ රුක්මන් ගේ සොහොයුරිය වන රංජනී සමඟය. ඇයට ද රුක්මන් මේ ගැන කීවේය. තමන්ගේ පවුලේ පත‍්‍රයේ සේවය කරමින් තමන්ගේ පවුලභේදබින්න කරන චින්තකට, ජයතුංගට රුක්මන් බැණවැදුණේය.මුන් ටික පන්නා දමන්නැයි රුක්මන් සිය සොයුරිය වන රංජනී අක්කාට කීවේය. මෙම පැමිණිල්ල අනුව රංජිත් විජයවර්ධන මහතා චින්තක ප‍්‍රධාන මාධ්‍ය නඩය සිය කාර්යාලයට කැඳවීය. කවදාවත් කෝපයට පත් නොවන රංජිත් විජයවර්ධන මහතාට එදා නම් හොඳටෝම කේන්ති ගොස් තිබුණි.”’ලංකාදීප’ පත‍්‍රයේ තවදුරටත් සේවය කිරීමට අවශ්‍ය නම් මෙවැනි කුහක වැඩ, පවුල් අවුල් කරන වැඩ නොකරන්නැයි විජයවර්ධන මහතා තදින් අවවාද කළේය.තම පවුලත් ජනාධිපතිතුමාත් අතර භේද ඇති නොකරන ලෙසට අවවාද කළේය. රට මුදා ගැනීමට කටයුතු කරන මේ මොහොතේ ජනාධිපතිගේ වැඩවලට ආශිර්වාද කරන ලෙසට ද නියම කළේය. මේ ගැන ‘ලංකාදීප’ සිරි රණසිංහ මහතා ද දැනුම්වත් කළේය. මාධ්‍ය නඩයට බුරුලක් නොදෙන ලෙස කීවේය. වහාම රුක්මන් හමුවී සමාව ගන්නා ලෙසට මාධ්‍ය නඩයට විජයවර්ධන මහතා අවවාද කළේය.ඉන්පසුව මාධ්‍ය නඩය රුක්මන් හමුවීමට උත්සාහ කළේය. බල්ලන් සමඟ තමාගේ ගනුදෙනුවක් නැතැයි රුක්මන් ප‍්‍රකාශ කර තිබේ. මාධ්‍ය නඩය පක්ෂයට කළ හානිය ළඟදීම හෙළිදරව් කරන බවද රුක්මන් කියා ඇත. තමන් පක්ෂයේ උප නායකයා බවද මාධ්‍ය ගෝලයන්ට කියා ඇත.’ඉරිදා ලංකාදීපයේ’ දේශපාලන තීරුවෙන් රුක්මන්ට සහ එජාප කැරලි කණ්ඩායමට මඩ ගැසීමේ උත්සාහයක චින්තක යෙදී සිටින බවත් ඒ සඳහා ජයතුංග උපයෝගී කර ගැනීමට කතිකා කරන බවත් මාණික්‍යයට වාර්තා වෙයි. රුක්මන්ට එරෙහි මඩ ව්‍යාපෘතියෙන් හොම්බ බිම ඇනගත් මාධ්‍ය නඩය කෘතහස්ත මුණගැසී දුක්ගැනවිල්ල කියන්නට කේම්බි‍්‍රජ් ටෙරසයට ගියහ.”නායකතුමනි! ඔබතුමාගේ මාමා අපට බැන්නා” යයි පොඩි එවුන් සේ කේලම කීවේය.”මේ හැමදේම කරන්නේ අංගොඩ රණතුංග “කැරලි කණ්ඩායම ගැන අපි ලියන දේ ඔහු කපනවා. රංජිත් මහත්මයාට පැමිණිලි කරනවා. දොඹගහවත්ත කියන දේවත් රණතුංග පිළිගන්නේ නෑ.” මාධ්‍ය නඩය සිය දුක්ගැනවිල්ල ඉදිරිපත් කළේය.මෙය අසා සිටි කෘතහස්ත දුරකතනයෙන් කාටදෝ විනාඩි 15ක් පමණ කතා කළේය. ඒ අනුව දොඹගහවත්ත සහ රණතුංගට එරෙහිව ළඟදීම මඩ පති‍්‍රකාවක් දොරට වඩිනු ඇත. කර්තෘ කලවැදි චින්තකය. ප‍්‍රකාශක කෘතහස්තය.කෘතහස්ත මේ දිනවල දැඩි වේදනාවෙන් කියන්නේ එජාපය කැඩුවේ මහින්ද රාජපක්ෂ බවයි. ජනාධිපති කියන්නේ තමන්ගේ පැහැදිලි වැඩපිළිවෙළට කැමැති ඕනෑම කෙනෙකුට ආණ්ඩුවට සම්බන්ධ විය හැකි බවයි.”කෘතහස්තගේ අවාසනාව, තමන්ගේ එවුන් නතර කර ගන්නට බැරි නම් මොනවා කරන්නදැයි එජාප යේ සිට පැමිණි ඇමැතිවරයෙක් කීය.රෝයල් එකට ගිය රවිට රනිල්ට එජාපය ඉදිරියට ගෙනියන්න බැහැ. රෝසිත් එක්ක මොනවා කරන්නද? පක්ෂය හදන්න නම් ගමට යන්න ඕන. ගම හදා රට හදන්නේ දැන් මහින්ද. ඒ නිසා සියලු දෙනා මහින්ද වටා රොද බැඳගෙන යයිද ඔහු කීවේය.”තවත් අවුරුදු 24කට වත් එජාපයට නැගිටින්න බෑ” ඔහු තවදුරටත් කියා සිටියේය.සාස්තර බණ්ඩාරගේ අනාවැකි බොරුවිය. නැකැත් නපුරු විය. ඔහු නැකත් හැදූ චිත‍්‍රපටය පාඩු පිට දුවන්නේය. කාර්යාලය විවෘත කිරීමට හැදූ නැකතින් ජානක පෙරේරා අවසන් ගමන් ගියේය. සුබ නැකත හැදූ ලසන්ත අකාලයේ නැතිවිය.’ඉරුදින’ ඔස්සේ රටටම පච කෙළින බණ්ඩාර දැන් කියන්නේ පක්ෂයට මෙවැනි දෙයක් සිදුවන බව තමා කලින් දැන සිටි බවයි. මෙසේ කියන බණ්ඩාර දැන් පච කෙළින්නේ ‘දෙරණ’ රූපවාහිනී නාලිකාවෙනි. අනේ පව් දෙරණ!</content>
  </post><post>
    <category>NEWSPAPER</category>
    <date>
      <year>2009</year>
      <month>03</month>
      <day>08</day>
    </date>
    <link>http://www.silumina.lk/2009/03/08/_art.asp?fn=ab0903082</link>
    <topic>බොර දියේ මාළු බෑම</topic>
    <author>P.S. සා</author>
    <content>රවි සහ ලකී ඇට බෝල ගසතිබොර දියේ මාළු බෑමත‍්‍රස්තවාදයට මුහුණදීලා අපට පුරුදුයි බය නැතුව මුහුණ දෙන්නකිලිනොච්චි මහත්තයා බිලී පිත්තකුත් අරගෙන ටයිකෝට් එහෙම දාගෙන මැදවච්චිය පැත්තට යනවා ය.ඉම්රාන් ඛාන් හදිස්සියෙන්ම සිරි ලංකාවට ඇවිල්ලා කි‍්‍රකට් පිත්තකුත් කරගහගෙන එස්.එස්.සී. එක පැත්තට යනවා ය.පාමංකඩ හන්දියට එහා තිබෙන අලිමංකඩ හන්දියේදී කිලිනොච්චි මහත්මයාට ඉම්රාන් ඛාන් හම්බ වෙනවා ය.“දැකල පුරුදු යි”“මම ඉම්රාන් ඛාන්”“ඉස්සර කි‍්‍රකට් ගැහුව නේද?”“ඔව්... ඉස්සර ගැහුවා... ඉස්සර කැප්ටන්”“හම්බ වෙච්චි එක හොඳයි... අර ලාහෝර් ප‍්‍රහාරය ගැන මට තොරතුරු ටිකක් අහගන්ඩත් පුළුවන්... එතකොට ආණ්ඩුවට දෙන්ඩ පුළුවන් ඇට්ටිහැලෙන්ඩ...”“මහත්මයා කවුද?”“ඉස්සර මට කිව්වෙ වෙන නමක්... දැන් කියන්නෙ මිස්ට කිලිනොච්චි කියලා”“පොඩි කාලෙ බිව්වෙ ලැක්ටෝජන් නේද?”“කොහොමද හරියටම දන්නෙ?”“සිම්පල් ප්ලෑන් එකක් නේ”“හියැහ්... හිහ්... හිහ්... පුහ්”කිලිනොච්චි මහත්මයාට මැදවච්චි සයිස් හිනාවක් ගියේය.“මිස්ට කිලිනොච්චි බිලි පිත්තකුත් අරගෙන මේ කොහෙද යන්නෙ?”“මම බොරදියේ මාළු බාන්ඩ යනවා”“ඒ මොකද බොරදියේ? ඇයි හොඳ දියේ මාළු බාන එක අමාරු ද?”“කවුරු හරි බොර කරපුවාම බාගන්ඩ ලේසියි. අනිත් එක මගෙ විනෝදාංශය බොර දියේ මාළු බෑම...”“මිස්ට කිලිනොච්චිට මාර විනෝදාංශ නෙ තියෙන්නෙ”“දැන් ඔය ලාහෝර් ප‍්‍රහාරයට වග කියන්ඩ ඕනැ ආණ්ඩුව නේ ද?”කිලිනොච්චි මහත්මයා ප‍්‍රශ්නයක් ඇසුවේය.“ඔව්... ඉතින් පකිස්තාන් ආණ්ඩුව වග කියන්ඩ ඕනැ...”ඉම්රාන් කට කොනකින් උත්තරයක් දුන්නේය.“නෑ... නෑ... මම අහන්නෙ ශී‍්‍ර ලංකා ආණ්ඩුව නේද වගකියන්ඩ ඕනෑ...?”“ඇයි එහෙම අහන්නෙ?”“බොර දියේ මාළු බානවා කියන්නෙ ඒකට නේ”“මිස්ට කිලිනොච්චි කියාපු දේ මට දැනුයි තේරුම් ගියේ. මුරලිගෙ දුස්රා එකක් වගේ ම තමයි. හතර බීරි කතා තේරුම් ගන්ඩ අමාරුයි...”“යමුද බොරදියේ මාළු බාන්ඩ”“අනේ මට පුරුදු නෑ... මම වේග පන්දු යවන්නෙක්”“පුරුදු වෙන්ඩත් එක්ක යමු. මේක හරි ආතල් වැඩක්. බොරදියේ මාළු බාන්ඩ උපන් දස්සයෙක් ඉන්නව... මිනිහත් එනව කිව්ව...”“එහෙම නම් මිනිහගෙ මාළු බිස්නස් සරු ඇති”“නෑ එයා කරන්නෙ ගොන් බිස්නස්”“කොහෙද? අඹේවෙල ද?”“නෑ... නෑ... කැන්ඩි... කැන්ඩි”“කැන්ඩි... ලස්සන පැත්තක් නේ... ආසයි හම්බවෙන්ඩ”“අපොයි කැන්ඩි වලට ගිහින් ගොන් මහත්තයගෙ ගෙදර කොහෙද කියල ඕනැ ගොනකු ගෙන් ඇහුවොත් පෙන්නාවි. මොකද ලංකාවෙ ඉන්න හැම ගොනෙක්ම ගොන් මහත්තයත් එක්ක සම්බන්ධයි.”“මිස්ටර් ගොන්ස් කියල ද කියන්නෙ?”“නෑ... නෑ... ගොන් මාස්ටර් කියල.”“වැඩිය හොඳ කිරට ද, මසට ද? බරට ද?”“කිරට... කිරට... කිරට මරු... දෙපරංශෙන් එකයි බුරුල්ල...”කිලිනොච්චි මහත්තයා ඈත බැලුවේ ය. කඩුගන්නාව කන්ද බහින මහත්මයෙකි.“අර එන්නෙ... කන්දෙන් බැහැගෙන බැහැගෙන... ඒ තමයි ගොන් මාස්ටර්”“මට දැකල පුරුදුයි... ප‍්‍රවෘත්ති සාකච්ඡාවලට එහෙම එනව නේ ද?”“ආන්න හරි... හැම මඟුලට ම පනිනවා. නොදන්න මඟුලක් නෑ... හැබැයි දන්න මඟුලකුත් නෑ...”කිලිනොච්චි මහත්මයා කෝචොක් හිනාවකුත් එක්ක කීවේය. ගොන් මාස්ටර් බැහැගෙන බැහැගෙන ආවේය.“හෙල්ලෝ ගොන් මාස්ටර්!”ගොන් මහත්තයා, ඉම්රාන්ට අතට අත දෙන ගමන් කිලිනොච්චියාට කුර පාර නළලේ හිටින්නට පා පහරක් එල්ල කෙළේය.“මං පොඩ්ඩක් පරක්කු වුණා... මේ ආණ්ඩුව කරන වැරැදි හින්ද අපට තමයි කරදර”“ඒ මොකද මාස්ටර්?”කිලිනොච්චි මහත්මයා ගොන් කෑල්ල කපා දමා මාස්ටර් ඇමතුවේ ය. ඒක හින්දා දෙවැනි පා පහර එල්ල වූයේ නැත.“එළදෙනක් පැටියෙක් ගහල වැරැදි මුඛයෙන්”“කාගෙද වැරැද්ද?”“ආණ්ඩුවෙනෙ”“හැබැයි ඉතින් පැටියට තිබුණ මගදි හරි නියම මුඛයට එන්ඩ”“ඌත් එහෙම එළියට ආපු එක ගැන ආසයි වගේ... එළියට ආපු වෙලාවෙ ඉඳල එහාට පනිනව මෙහාට පනිනවා...”“එහෙනම් නිච්චියට නළු පැටියෙක් වෙන්ඩ ඇති. එහෙම පැටව් තමයි වැරැදි මුඛයෙන් එන්නෙ”කිලිනොච්චි මහත්මයා නියම විග‍්‍රහයක් දුන්නේ ය.”“රඟපාන පැටියෙක් තමයි. හැබැයි චිත‍්‍රපටිවල නෙමෙයි. දැනට සිංදු කියනවා. පස්සෙ රඟපානවලු. හැබැයි දැනටත් රඟපෑමක් තමයි කරන්නෙ. හැබැයි ජොලි පොර...”“මාස්ටර් ගොන්ස් මෙයාව අඳුනන්නෙ නෑ නේද?”“මිස්ටර් කිලිනොච්චි ප‍්‍රශ්නයක් දැම්මේය.“නෑ... හැබැයි දැකල පුරුදුයි”“ඉම්රාන් ඛාන්”“හරියට හරි... දෙන දෙයියෝ ගෙට ම ගෙනැවිත් දෙනව ලු... ලාහොර් ප‍්‍රහාරයට ආණ්ඩුව වගකියන්ඩ ඕනැ.”“පකිස්තානු ආණ්ඩුව වග කියන්ඩ ඕනැ තමයි”“නෑ... නෑ... අපේ ආණ්ඩුව““හියැග්... හිග්... පුග්... මට තේරෙනවා... එතකොට අර වැරැදි මුඛයෙන් පැටියෙක් ගහපු එක?”“ආණ්ඩුවෙ වැරැද්දනෙ”“ලොක්ක දිගට ම පරදින්නෙ?”“ආණ්ඩුවෙ වැරැද්දනෙ”“මාස්ටර් ගොන්ස්ට පිස්සු ඩබල් වෙලා තියෙන්නෙ?”“ආණ්ඩුවෙ වැරැද්දනෙ”“හියැග්... හිහ්... පුහ්... පොහ්”ඉම්රාන් පකිස් හිනාවක් දැම්මේය.“මං මොකක් හරි අප්සැට් දෙයක් කිව්වද?”“හියැහ්”P.S. සා</content>
  </post><post>
    <category>NEWSPAPER</category>
    <date>
      <year>2009</year>
      <month>03</month>
      <day>08</day>
    </date>
    <link>http://www.silumina.lk/2009/03/08/_art.asp?fn=ab0903083</link>
    <topic>ත‍්‍රස්තවාදයට මුහුණදීලා අපට පුරුදුයි බය නැතුව මුහුණ දෙන්න</topic>
    <author>චන්දන බණ්ඩාර</author>
    <content>රවි සහ ලකී ඇට බෝල ගසතිබොර දියේ මාළු බෑමත‍්‍රස්තවාදයට මුහුණදීලා අපට පුරුදුයි බය නැතුව මුහුණ දෙන්නශ‍්‍රී ලංකා ජනපති පාකිස්ථාන ජනපතිට කියයිඋතුරේ සීමිත ප‍්‍රදේශයකට කොටු වී සිටින කොටි ත‍්‍රස්තවාදීන්ගෙන් මිදී රජයේ පාලන ප‍්‍රදේශයට පැමිණෙන ජනතාවගෙන් ඇතැමකු සිටිනුයේ සෞඛ්‍ය අතින් ඉතාම පහත් මට්ටමක ය. ඔවුන් පොලොන්නරු රෝහල ඇතුළු තවත් රෝහල් කීපයකට ඇතුළත් කිරීමට ආරක්ෂක හමුදාව පසුගියදා කටයුතු කැර තිබිණි.ගිය සතියේ ඇමැති මෛති‍්‍රපාල සිරිසේන පොලොන්නරුව මහ රෝහලට ගියේ උතුරේ අවතැන්ව සිට රජයේ පාලන ප‍්‍රදේශවලට පැමිණි ජනතාවගේ සුව දුක් බැලීමට ය.එහිදී ඇමැති මෛති‍්‍රපාල අවතැන්ව සිට පැමිණි ජනතාවගෙන් විමසා සිටියේ රෝහලෙන් වෛද්‍ය ප‍්‍රතිකාර නිසි පරිදි ලබා දෙනවාද යන්න ගැන ය. ජනතාව ඊට පිළිතුරු දුන්නේ “ඔව්” කියමිනි. ඊළඟට ඇමැති මෛති‍්‍රපාල විමසා සිටියේ රෝහලේ තිබෙන අඩුපාඩු මොනවාද කියා ය. “සර් අපේ කෑම වේලට තව මස් කෑල්ලක් දෙනවා නම් හොඳයි” ජනතාව කීවේය.ජනාධිපති මහින්ද රාජපක්ෂමේ අතරතුර ගිය සතියේ ද්‍රවිඩ එක්සත් විමුක්ති පෙරමුණේ නායක වී. ආනන්ද සංගරී අවතැන්වූවන්ගේ කඳවුරු රැසක සංචාරය කැර වාර්තාවක් සකසා තිබිණි. උතුරේ සිට රජයේ පාලන ප‍්‍රදේශයට පැමිණි අවතැන්වූ ජනතාවගේ පහසුකම් පිළිබඳ ජනාධිපති ජ්‍යෙෂ්ඨ උපදේශක පාර්ලිමේන්තු මන්තී‍්‍ර බැසිල් රාජපක්ෂ මහතා එම වාර්තාව ආනන්ද සංගරීගෙන් ඉල්ලා තිබිණි.එයින් කියා තිබුණේ අවතැන්වූවන්ගේ කඳවුරේ සෞඛ්‍ය හා අනෙක් පහසුකම් හොඳ තත්ත්වයක පවතින බව ය. එම අවතැන්වූවන්ගේ කඳවුරේ ජනතාව ඉල්ලා තිබුණේ සවස තේ සමඟ රෝල්ස් එකක් ලබා දෙන ලෙස ය.ගිය සතියේ ජනාධිපතිතුමා නේපාලයේ තත්මන්ඩු නුවරට ගියේ නිල සංචාරයක් සඳහා ය. ජනාධිපතිතුමා නේපාලයට ගිය මොහොතේ එරට ජනතාව ගෙන් විශාල පිරිසක් මඟ දෙපස රැඳී සිටියහ. ඒ ජනාධිපතිතුමා දැක බලා ගැනීමට ය. නේපාලය ජනරජයක් වීමෙන් පසුව එරට සංචාරය කළ ප‍්‍රථම රාජ්‍ය නායකයා වූයේ ශ‍්‍රී ලංකා ජනාධිපතිතුමා ය.ගිය සතියේ සඳුදා ජනාධිපතිතුමා නේපාලයේ කත්මන්ඩු නුවර ආනන්දකුටි විහාරයට ගියේ ය. එම විහාරස්ථානය ථේරවාදී බුදු දහම ප‍්‍රචාරයේ ප‍්‍රධාන ස්ථානයකි. එම විහාරස්ථානයේ විහාරාධිපති හිමි වන්නේ කුමාර කාශ්‍යප හිමිපාණන් ය. උන්වහන්සේ ශ‍්‍රී ලංකාවේ අධ්‍යාපනය ලැබූ හිමි නමකි.විශේෂ ගුවන් යානයක් පාකිස්ථානයටජනාධිපතිතුමා එම විහාරස්ථානයේ ආගමික වතාවත්වල යෙදී සිටින අතරතුර ජාතික රූපවාහිනියේ විජයානන්ද හේරත්ගෙන් ඇමැතුමක් ලැබුණි.” අපි බ්රේකින් නිවුස් එකක් ගහන්න යන්නේ. අපේ ක‍්‍රිකට් ටීම් එකට පාකිස්ථානයේදී ප‍්‍රහාරයක් එල්ල වෙලා.”විජයානන්ද හේරත් විදේශ ඇමැති රෝහිත බෝගොල්ලාගම මගින් ජනාධිපතිතුමාට එම පුවත දැන්වීය. ජනාධිපතිතුමා ආගමික වතාවක් අතරතුර විදේශ ඇමැති බොගොල්ලාගමට කීවේ වහාම පාකිස්තානයේ ශ‍්‍රී ලංකා තානාපතිට කථා කර නියම තතු වාර්තා කරන ලෙස ය.ශ‍්‍රී ලංකා කී‍්‍රඩකයන්ට එල්ල වූ ප‍්‍රහාරය හෙළා දකිමින් ප‍්‍රකාශයක් නිකුත් කරවූ ජනාධිපතිතුමා ඉන් පසුව සජින් වාස් ගුණවර්ධනට කථා කැර උපදෙස් දුන්නේ ශ‍්‍රී ලංකා කි‍්‍රකට් කී‍්‍රඩකයන් ගෙන්වා ගැනීමට වහාම විශේෂ ගුවන් යානයක් පකිස්තානයට යවන ලෙසට ය.ජනාධිපතිතුමා නේපාලයේ සංචාරය කිරීම නිමිතිකොට ගෙන ආනන්දකුටි විහාරයේ විශේෂ ධාතු ප‍්‍රදර්ශනයක් ද සංවිධානය කැර තිබිණි. ශ‍්‍රී ලංකා කි‍්‍රකට් කී‍්‍රඩකයන්ට එල්ල වූ ත‍්‍රස්ත ප‍්‍රහාරය නිසා ජනාධිපතිතුමා තම නේපාල සංචාරය අතරමඟ අවසන් කිරීමට තීරණය කළේ ය. ඉන් අනතුරුව ජනාධිපතිතුමා නේපාලයේ නවාතැන් ගෙන සිටි හෝටලයට යළි පැමිණියේ ය.“වාස් ඔයාලා සන්සුන්වෙලා ඉන්න. මම ඔයාලාට ලංකාවට ගෙන්වා ගන්න දැන් විශේෂ ගුවන් යානයක් එවනවා.” ජනාධිපතිතුමා හෝටලයේ සිට ශ‍්‍රී ලංකා පිලේ සුපිරි වේගපන්දු යවන්නා වන චමින්ද වාස්ට කීවේය.ඉන් අනතුරුව ජනාධිපතිතුමා එදින නේපාලයේ සිදු කිරීමට නියමිතව තිබූ කටයුතු රැසක් අවලංගු කළේ ය. ඊට සුළු මොහොතකට පසුවපාකිස්තාන ජනාධිපති අෂිෆ් අල් සදාරි ජනාධිපතිතුමාට පාකිස්තාන ජනාධිපති අෂින් අල් සදාරි කථා කළේ ය. එහිදී ඔහු කියා සිටියේ ලංකා කී‍්‍රඩකයන්ට තම රටේ දී එල්ල වූ ත‍්‍රස්ත ප‍්‍රහාරය පිළිබඳ ශ‍්‍රී ලංකා ජනාධිපතිතුමාගෙන් ශ‍්‍රී ලංකා රජයෙන් සහ ලංකාවේ ජනතාවගෙන් තමා සමාව අය දින බවය.කොහොමද දැන් ලුම්බිණියට යන්නේපාකිස්තාන ජනාධිපතිතුමා කථා කළ පසුව පාකිස්තාන අගමැතිතුමා ද මහින්ද රාජපක්ෂ ජනාධිපතිතුමාට කථා කැර සිද්ධිය පිළිබඳ සමාව අයැද සිටියේ ය. පාකිස්තාන අගමැතිවරයා තවදුරටත් කියා සිටියේ ශ‍්‍රී ලංකා කී‍්‍රඩකයන්ට ප‍්‍රමාණවත් ආරක්ෂාවක් දීමට නොහැකිවීම ගැන තම රජය කනගාටුවට පත් වෙන බව ය.“මේ වෙලාවේ කරන්න ඕන ත‍්‍රස්තවාදීන්ට එරෙහිව තදින් ම නීතිය කි‍්‍රයාත්මක කිරීම. ඒ ගැන ඔබතුමාලා දෙසැරයක් හිතන්න එපා. මේවාට මූණ දීලා අපිට හොඳට පුරුදුයි. අපි බය නැතිව ත‍්‍රස්තවාදයට මූණ දෙනවා. මේ වගේ දේවල් යළිත් නොවෙන්න ත‍්‍රස්තවාදයට බය නැතිව මූණ දෙන්න” මහින්ද රාජපක්ෂ ජනාධිපතිතුමා ඒ මොහොතේ පාකිස්ථාන ජනාධිපතිතුමාට සහ අගමැතිතුමාට මිත‍්‍රශීලීව කියා සිටියේ ය.ජනාධිපතිතුමා නේපාලයේ සංචාරය කර තිබුණ ද බුදුන්වහන්සේ උපත ලැබූ ලුම්බිණියට ගොස් තිබුණේ නැත. ජනාධිපතිතුමා මෙවර නේපාල සංචාරයේදී ලුම්බිණියට යාමට ද අදහස් කැර ගෙන සිටියේ ය. එහෙත් ශ‍්‍රී ලංකා කී‍්‍රඩකයන්ට එල්ල වූ ප‍්‍රහාරය නිසා ජනාධිපතිතුමාට නැවැත ලංකාවට පැමිණීමට අවශ්‍ය විය.මේ අතරතුර ජනාධිපතිතුමාගේ ආරක්ෂක අංශයේ නිලධාරියෙක් විමසා සිටියේ “සර් ලුම්බිණියට යනවා නේද?” කියා ය. “කොහොමද දැන් ලුම්බිණියට යන්නේ තමුන්ලාට තේරෙන්නේ නැද්ද” ජනාධිපතිතුමා ආරක්ෂක නිලධාරියාට නොකියා කීවේ කි‍්‍රකට් කී‍්‍රඩකයින් නිසා තමන්ට ලුම්බිණියට යාමේ ගමන පවා අවලංගු කිරීමට සිදු වෙන බව ය.ජනාධිපතිතුමා නේපාලයේ සිට මෙරටට පැමිණීමට මොහොතකට පෙර ජනාධිපති ලේකම් ලලිත් වීරතුංගට කියා සිටියේ “මම ලලිත් ලුම්බිණියට යන්න උත්සාහ කරන්නේ 1970 ඉඳලා. ඒත් අද වෙනකම් බැරි වුණා. 1970 පාර්ලිමේන්තුවේ හිටපු ලාබාලම මන්තී‍්‍රවරයා හැටියට මම එදා පාර්ලිමේන්තුවට ලුම්බිණිය ප‍්‍රතිසංස්කරණය කිරීම උදෙසා යෝජනාවක් ගෙන ආවා.” ජනාධිපතිතුමා අතීත සිදුවීමක් ද මතක් කළේය.ඉම්රාන් ඛානුත් අපේවිපක්ෂ නායක වගෙ තමයිගිය සතියේ කැබිනට් රැස්වීම ද ජනාධිපතිතුමාගේ ප‍්‍රධානත්වයෙන් පැවැත්විණි. එහිදී මුලින් ම කථාබහට ලක්වූයේ විදේශ සංචිත පිළිබඳවය. ඒ ගැන මුලින් ම අදහස් දැක්වූයේ ඇමැති බන්දුල ගුණවර්ධනය. “විදේශ සංචිත අඩු වෙනවා. ඒ ගැන බොහෝ දෙනා උනන්දුවෙන් කථා කරනවා.වැඩිය නෙමෙයි ජ.වි.පෙ නායක සෝමවංශ මහත්මයත් දැන් මාතෘකාව අමතක කරලා විදේශ සංචිත ගැන කථා කරනවා” ඇමැති බන්දුල කියා සිටියේ බොහෝ දෙනාට මෙන් දැන් ත‍්‍රස්තවාදින්ගෙන් රට මුදා ගැනීම ජ.වි.පෙ නායකයාට ද අමතක වී ඇති බවය.”මේ හැම දෙයක් අස්සේ ම දකුණු පළාත් සභාව රැකියා 6000 ක් දෙන්න යනවා. මෙයාලා ඒ විදියට රැකියා දීලා ආණ්ඩුවට කියනවා මෙතරම් සංඛ්‍යාවකට වැටුප් ගෙවන්න ඕනේ. ඒනිසා ප‍්‍රතිපාදන වැඩි කරන්න කියලා” ජනාධිපතිතුමා කීවේ පළාත් සභා දුරදිග නොබලා වැඩ කිරීමට යෑමෙන් සිදුවන ප‍්‍රශ්න ගැනය.”අපි දැනට දකුණු පළාත් සභාවේ සිටින සේවක සංඛ්‍යාවට අමතරව ප‍්‍රතිපාදන නොදී ඉමු. එතකොට අනවශ්‍ය සේවකයන් බඳවා නොගෙන ඉදීවි” ඇමැති නිමල් සිරිපාල කැබිනට් මණ්ඩලයට කියා සිටියේය.ඉන් අනතුරුව කැබිනට් මණ්ඩලයේ සාකච්ඡාවට ලක්වූයේ පාකිස්ථානයේ දී ශී‍්‍ර ලංකා කි‍්‍රකට් කණ්ඩායමට එල්ල වු ප‍්‍රහාරය ගැනය. “මම සිද්ධිය වුණු වෙලාවේම චමින්ද වාස්ට කථා කළා. අපේ අය කී‍්‍රඩාංගණයට ගෙන ගිය බස් එකේ රියදුරා තමයි අපේ කි‍්‍රකට් ටීම් එක බේරාගෙන තියෙන්නේ. ත‍්‍රස්තවාදින් සූදානම් වෙලා ඉඳලා තියෙන්නේ බස් එකේ හිටපු අපේ අය ප‍්‍රාණ ඇපයට ගන්න.ත‍්‍රස්තවාදින් ළඟ වියළි ආහාර වගේ ම විටමින් වර්ග තිබිලා තියෙනවා. බොම්බායේ ප‍්‍රහාරය වගේ එකක් තමයි ත‍්‍රස්තවාදින් කරන්න ඉඳලා තියෙන්නේ. ඒ ත‍්‍රස්තවාදින්ට පුහුණුවක් නැති බව පෙනෙනවා. ග්‍රෙනේඩ් එකේ පින් එකවත් ගලවන්නේ නැතිව විසි කරලා තියෙන්නේ” ජනාධිපතිතුමා කියා සිටියේය.වාසිය විපක්ෂයට ගන්න හදනවා”අපේ කි‍්‍රකට් ටීම් එකට ගහපු එකේත් වාසිය විපක්ෂය ගන්න හදනවා. හැබැයි නේපාලයේදී විපක්ෂයේ කාර්ය භාරය ගැන මම ලොකු අත්දැකීමක් ලැබුවා. මම නේපාලයේ විපක්ෂ නායක ගිරිජා ප‍්‍රසාද් කොයිරාල හමුවුණා. මම එයාගෙන් ඇසුවා නේපාල රජයට එරෙහි උද්ඝෝෂණ ව්‍යාපාර ;කාහොමද කියලා. ඔහු හිනා වුණා මිසක් රටට විරුද්ධව මොනවත්ම කීවේ නැහැ.” ජනාධිපතිතුමා කීවේ නේපාල විපක්ෂ නායකයා රටට විරුද්ධව කිසිවක් නොකී බවය.”විපක්ෂ නායකයා විදියට කොයිරාලගේ හැසිරීම ගැන මට පුදුම හිතුණා. හැබැයි අපේ විපක්ෂ නායකයා කි‍්‍රකට් ටීම් එකට ගහපු එකෙනුත් දේශපාලන වාසි ගන්න හදනවා.” ජනාධිපතිතුමා කීවේ නේපාල විපක්ෂ නායකයාගේ හැසිරීම අපේ විපක්ෂ නායකයාට මහත් ආදර්ශයක් බවය.කැබිනට් මණ්ඩලයේ සිටි ඇමැතිවරයෙක් ඒ අතරතුර කියා සිටියේ “සර් හිටපු ටෙස්ට් නායක හෂාන් තිලකරත්න සී.එන්.එන් ප‍්‍රවෘත්ති සේවයට කියලා තිබුණා පාකිස්ථානයේදී ලංකා කණ්ඩායමට එල්ල වූ ප‍්‍රහාරයට ශී‍්‍ර ලංකා රජය සහ කී‍්‍රඩා ඇමැති වග කියන්න ඕන කියලා.” ඇමැතිවරයා කියා සිටියේ ඇතැම් කී‍්‍රඩකයින් තමා නියෝජනය කරන දේශපාලනය වෙනුවෙන් අසත්‍ය ප‍්‍රකාශ කරන බවයි.”අපි කි‍්‍රකට් කණ්ඩායම යැව්වේ කළගුණ සැලකීමක් විදියට. 1996 බටහිර රටවල් අපේ රටට එන්න බෑ කියලා වර්ජනය කරනකොට පාකිස්තානය සහ ඉන්දියාව ලංකාවට ඇවිත් කි‍්‍රකට් ගහලා අපේ රට තනි නොකරන බව ලෝකයාට පෙන්නුවා. අපට ඒ සද්ගුණවත් කි‍්‍රයාව අමතක කරන්න බෑ” ජනාධිපතිතුමා කීවේය.”ඇමැති බන්දුල ගුණවර්ධනඉම්රාන් ඛාන් පාකිස්තාන් රජය විවේචනය කරලා තියෙනවා” ඇමැති බන්දුල ගුණවර්ධන කීවේය. ඊට පිළිතුරු දුන්නේ ඇමැතිවරයෙකි. “එයත් අපේ විපක්ෂ නායක වගේ තමයි. වගකීමෙන් තොරව කථා කරනවා.” ඇමැතිවරයා කීවේය.ජාතික නිදහස් පෙරමුණේ දේශපාලන මණ්ඩලය පසුගිය සඳුදා බත්තරමුල්ලේ පිහිටි එහි ප‍්‍රධාන කාර්යාලයේදී රැස්විය. එහිදී බස්නාහිර පළාත් සභා මැතිවරණය පිළිබඳ මූලික අවධානය යොමු විය. ”ගම් මට්ටම දක්වාම යම් සංවිධාන ව්‍යුහයක් ගොඩනැඟීමට අපි කටයුතු කළ යුතුයි. එවිට පළාත් සභා අපේක්‍ෂකයන්ගේ ජයග‍්‍රහණය වගේම පක්‍ෂය ශක්තිමත් ලෙස ජනතාව අතර තහවුරු වීම ද සිදු වෙනවා.” ප‍්‍රධාන ලේකම්, පාර්ලිමේන්තු මන්තී‍්‍ර නන්දන ගුණතිලක මෙහිදී පෙන්වා දුන්නේය.ගුවනින් බුත්තලටකළුතර දිස්ති‍්‍රක්කයේ ජා.නි.පෙ මැතිවරණ මෙහෙයුම් කමිටුව නන්දන ගුණතිලකගේ අධීක්‍ෂණය යටතේ පවත්වා ගෙන යාමටත් ගම්පහ දිස්ති‍්‍රක්කයේ මැතිවරණ මෙහෙයුම් කමිටුව පියසිරි විජේනායකගේ අධීක්‍ෂණය යටතේ පවත්වා ගෙන යාමටත් මෙහිදී තීරණය විය.කොළඹ දිස්ති‍්‍රක්කයේ ජා.නි.පෙ මැතිවරණ මෙහෙයුම් කමිටුව පවත්වා ගෙන යාම විමල් වීරවංශගේ අධීක්‍ෂණය යටතේ සිදු කිරීමට ද තීරණය කෙරිණි.ඉන්පසු දේශපාලන මණ්ඩලයේ අවධානය යොමු වූයේ මධ්‍යම පළාත් සභාවේ තම පක්‍ෂයට හිමි වූ ඇමැති ධුරය පිළිබඳවය.”නිමල් පියතිස්ස සහෝදරයාට හිමිව ඇත්තේ කෘෂිකර්ම, සුළු වාරිමාර්ග, සත්ව නිෂ්පාදන හා සංවර්ධන, ගොවිජන සංවර්ධන ධීවර හා පරිසර කටයුතු අමාත්‍යාංශය මධ්‍යම පළාත් ජනතාවට මෙම අමාත්‍යාංශය මගින් විශාල සේවාවක් ඉටු කළ හැකි බව පැහැදිලියි” විමල් වීරවංශ පෙන්වා දුන්නේය.මේ අතර පාර්ලිමේන්තු මන්ති‍්‍ර සමන්සිරි හේරත් යෝජනා කළේ නිමල් පියතිස්ස දේශපාලන මණ්ඩලයට පත් කළ යුතු බවය. එම යොජනාව ජා.නි.පෙ දේශපාලන මණ්ඩලය ඒකමතිකව සම්මත කළේය. නිමල් පියතිස්ස ජා.නි.පෙ ආරම්භයේ සිටම එහි මධ්‍යම කාරක සභිකයකු ලෙස ද නුවරඑළිය දිස්ති‍්‍රක් නායක ලෙස ද කටයුතු කළේය.බුත්තල ගෝනගංආර ගම්මානයට පසුගිය බදාදා කොටි ත‍්‍රස්තවාදීන් ප‍්‍රහාරයක් එල්ල කළ අතර එහිදී ඔවුන් පලවා හැරීමට කටයුතු කළ සිවිල් ආරක්‍ෂක බලකායේ භටයන් දෙදෙනෙක් ජීවිතක්‍ෂයට පත් වූහ.එම ආරංචිය මුලින්ම මොනරාගල දිස්ති‍්‍රක් පාර්ලිමේන්තු මන්තී‍්‍ර පද්ම උදයශාන්ත ගුණසේකර පක්‍ෂ නායක විමල් වීරවංශට දැන්වීය.”බැසිල් මන්තී‍්‍රතුමා මම විමල්. බුත්තල ගෝනගංආර ප‍්‍රදේශයට කොටි ත‍්‍රස්තවාදීන් ප‍්‍රහාරයක් එල්ල කරලා.අපේ උදයශාන්ත මන්ති‍්‍ර තුමා එම ප‍්‍රදේශයට යාමට සූදානමින් සිටිනවා” විමල් වීරවංශ මේ පිළිබඳ බැසිල් රාජපක්‍ෂ මහතා දැනුම්වත් කළේය.ඒ අනුව වහා කි‍්‍රයාත්මක වු බැසිල් රාජපක්‍ෂ මහතා ඇමතිනි සුමේධා ජී ජයසේන, ඇමැති ජගත් පුෂ්පකුමාර හා පාර්ලිමේන්තු මන්තී‍්‍ර පද්ම උදයශාන්ත ගුණසේකර යන අයට ගුවනින් බුත්තල ගෝනගංආර බලා යාමට අවශ්‍ය කටයුතු සලසා දුන්නේය.ගුවනින් බුත්තල බලා ගිය මොනරාගල දිස්ති‍්‍රක් දේශපාලන පක්ෂවල නියෝජිතවරු ප‍්‍රදේශයේ ආරක්‍ෂක ප‍්‍රධානීන් කැඳවා තර්ජිත ගම්මානවල ආරක්‍ෂාව තහවුරු කිරීමට ගත යුතු පියවර ගැන සාකච්ඡා කළහ.මධ්‍යම පළාත් ඇමැති නිමල් පියතිස්ස සිය අමාත්‍යාංශයේ වැඩ භාර ගත්තේ ගිය 05 වැනිදාය. එම අවස්ථාවට ජානිපෙ නායක විමල් වීරවංශ, මධ්‍යම පළාත් සභාවේ සභාපති සාලිය බණ්ඩාර දිසානායක, ජානිපෙ මහනුවර දිස්ති‍්‍රක් නායක පා.ම නිමල් පෙ‍්‍ර්මවංශ ඇතුළු මැති ඇමැතිවරු එක්ව සිටියහ.පොලිතින්වලින් සැරසුමල් මාලයක්ගිය අඟහරුවාදා ජාතික හෙළ උරුමයේ නීති සම්පාදක උදය ගම්මන්පිල දළදා වහන්සේ වැද පුදා ගත්තේය. ඒ සමගම ඔහු දළදා වහන්සේ ඉදිරියේ දස වැදෑරුම් ප‍්‍රතිඥාවක් ලබා දුන්නේය. මෙවර බස්නාහිර පළාත් සභාවට ගම්මන්පිල එක්සත් ජනතා නිදහස් සන්ධානයේ අපේක්ෂකයකු ලෙස ඉදිරිපත්ව සිටී.මැතිවරණ නීතිරීතිවලට ගරු කරන බවටත් ප‍්‍රචණ්ඩ කි‍්‍රයාවලින් වැළකෙන බවටත්, පෝස්ටර් සහ පොලිතින් භාවිතා නොකරන බවටත් තනතුරු බාර ගැනීමට පෙර සහ ඉන් පසුව වාර්ෂිකව වත්කම් ප‍්‍රකාශයක් මාධ්‍ය වෙත ඉදිරිපත් කරන බවටත් එම ප‍්‍රතිඥාවේ ඇතුළත් ව තිබිණි.ගම්මන්පිල දළදා වහන්සේ වැද පුදා ගෙන සුළු මොහොතකට පසුව පොලිස්පති ජයන්ත වික‍්‍රමරත්න, ජ්‍යෙෂ්ඨ නියෝජ්‍ය පොලිස්පති ගාමිණි නවරත්න, නියෝජ්‍ය පොලිස්පති පූජිත ජයසුන්දර ඇතුළු පිරිසක් දළදා වහන්සේ වැද පුදා ගැනීමට පැමිණියහ. “උදය මහත්තයෝ මේ සැරේ පෝස්ටර් ඉවත් කරන්න රුපියල් ලක්ෂ 54 ක් වැය කරන්න බලාපොරොත්තු වෙනවා.හැබැයි ඔබතුමා වගේ අය දේශපාලනය කරනකොට පොලිසියට වැඩ අඩුයි. අපිත් තව ටික කාලෙකින් විශ‍්‍රාම ගන්නවා. ඒත් ඔබතුමාගේ මග පෙන්වීමෙන් අලුත් දේශපාලන සංස්කෘතියක් ඇති වේවි කියලා අපි හිතනවා.” පොලිස්පති ජයන්ත වික‍්‍රමරත්න කීවේය.දළදා වහන්සේ වැද පුදා ගෙන ගම්මන්පිල ඊළඟට ගියේ මල්වතු පාර්ශවයේ මහනායක හිමියන්ට දස වැදෑරුම් ප‍්‍රතිඥාව ඉදිරිපත් කිරීමටය. “ඔය ප‍්‍රතිඥාව අපටත් ඇහෙන්න හඬ නඟා කියවන්න” මහ නායක හිමියෝ ගම්මන්පිලට කීහ.“ඔබතුමාගේ වැදගත් දේශපාලන ගමන දිහා අපි බලාගෙන ඉන්නවා. ඔබේ ආදර්ශවත් මැතිවරණ ව්‍යාපාරයේ ජයග‍්‍රහණයට අපි ආශිර්වාද කරනවා. රටට ජාතියට ආදරය කරන ඔබතුමාට ඉහළින්ම ජය ගන්න පුළුවන්” මල්වතු මහනායක හිමියෝ කීහ.ගිය ඉරිදා ගම්මන්පිල මොරටුව ප‍්‍රදේශයේ රැස්වීම් මාලාවක් ඇමැතීමට ගියේය. ඒ බව දැනගත් කොරලවැල්ලේ රෝමානු කතෝලික පිරිසක් හදිසියේම ගම්මන්පිල පිළිගැනීමට උත්සවයක් සංවිධානය කළහ. සුනාමි ඛේදවාචකය නිසා නිවාස අහිමි වූ එම පිරිසට බණ්ඩාරගම ප‍්‍රදේශයෙන් ඉඩම් ලබාදීමට ඔහු මැදිහත් වී තිබිණි.ඊට කෘතගුණ දැක්වීමට එම පිරිස රැස්වීම සංවිධානය කැර තිබිණි. පොලිතින්වලින් සැකැසූ මල්මාලයක් දමා එම පිරිස ගම්මන්පිල පිළිගත්හ. අවට ප‍්‍රදේශය ද පොලිතින්වලින් සරසා තිබිණි. ඒ මොහොතේම එම පොලිතින් සැරැසිලි ඉවත් කරවූ ගම්මන්පිල දේශපාලන රැස්වීමේදී කියා සිටියේ පොලිතින් නිසා පරිසරයට සිදුවන හානිය ගැනය.ගිය සෙනසුරාදා එ.ජා.ප නායක රනිල් කොළඹ සිට ගාල්ලට ගියේය. ඒ ගාල්ල දිස්ති‍්‍රක් එ.ජා.ප කාර්යාලය විවෘත කිරීමටය. ගාල්ල දිසා කාර්යාලය විවෘත කිරීම සිදුවූයේ මන්ති‍්‍ර වජිර අබේවර්ධන සහ එ.ජා.ප මාධ්‍ය ප‍්‍රකාශක ගයන්ත කරුණාතිලකගේ ප‍්‍රධානත්වයෙනි.මහ ඇමැතිවෙලානායකත්වයට එන්නඑ.ජා.ප මන්ති‍්‍ර වජිර අබේවර්ධනගාලු දිසා කාර්යාලය විවෘත කිරීම වෙනුවෙන් පැවැති උත්සවයේදී මන්තී‍්‍ර වජිර අබේවර්ධන එ.ජා.ප නායකයා ආරක්ෂා කරමින් විශේෂ කථාවක් කළේය. “නායකත්වයට අභියෝග කරනවා නම් ඒ කාට වුණත් මම කියන්නේ චන්ද්‍රිකා ජනාධිපතිතුමිය බස්නාහිර පළාත් සභාව දිනලා ජනාධිපතිවරණයට ආවා වගේ ඒ ඕනම කෙනෙක් දකුණු පළාත් සභාවට තරග කරලා මහ ඇමැති වෙලා එ.ජා.ප නායකත්වයට තරග කරන ලෙස මම කියනවා.” මන්තී‍්‍ර වජිර එ.ජා.ප නායකයා වෙනුවෙන් සුපුරුදු පරිදි කථා කළේය.ගිය සෙනසුරාදා එ.ජා.ප මහ ලේකම් තිස්ස අත්තනායක සිටියේ කුණ්ඩසාලේ ආසනයේය. ඒ කුණ්ඩසාල ආසනේය ඡන්ද මධ්‍යස්ථාන 42 ඡන්දපොළ නියෝජිතයන් සහ ප‍්‍රාදේශීය සභා මන්ති‍්‍රවරුන්ගේ හමුවකට සහභාගී වෙමිනි.ගිය ඉරිදා එ.ජා.ප නියෝජ්‍ය නායක කරු ජයසූරිය සහ එ.ජා.ප මාධ්‍ය ප‍්‍රකාශක ගයන්ත කරුණාතිලක හොරණ නගරයට ගියේ හොරණ එ.ජා.ප බල මණ්ඩලයට සහභාගී වීමටය. එය හොරණ එ.ජා.ප සංවිධායක මහාචාර්ය විමල් ගුණවර්ධන සංවිධානය කැර තිබිණි. බල මණ්ඩල රැස්වීම අවසානයේ එ.ජා.ප නියෝජ්‍ය නායක කරු ජයසූරිය හිටපු පොල් කර්මාන්ත ඇමැතිවරයකු වූ ඉන්ද්‍රදාස හෙට්ටිආරච්චිගේ සුවදුක් විමසීමට ඔහුගේ නිවෙසට ගියේය.ගිය ඉරිදා සවස එ.ජා.ප ප‍්‍රචාරක රැළියක් දෙහිවල නගරයේ දී පැවැත්විණි. එය සංවිධානය කැර තිබුණේ මෙවර බස්නාහිර පළාතට එ.ජා.ප යෙන් තරග වදින නිමල් බුලත්සිංහල ය. එම රැස්වීමට මෙවර බස්නාහිර පළාත් අපේක්ෂිකා රෝසි සේනානායක ද එක්ව සිටියාය.ගිය අඟහරුවාදා සවස සිරිකොතදී එ.ජා.ප නායක රනිල් බස්නාහිර පළාත් සභා එ.ජා.ප අපේක්ෂයන් හමු වී සාකච්ඡා කළේය. “අපේ පක්ෂය රැක ගැනීම අපේ යුතුකමක්. එ.ජා.ප පාක්ෂිකයන්ගේ ඡන්ද අරගෙන සමහරු මන්ති‍්‍රකම මුදලට විකුණනවා. එසේ නොවන්නට තමුන්නාන්සේලා වගබලා ගන්න ඕන. ඡන්දය දෙන ජනතාවගේ විශ්වාසය දිනා ගන්න ඡන්දයෙන් තේරී පත් වෙන අය වග බලා ගත යුතුයි.” එ.ජා.ප නායකයා අවධාරණය කළේය.මේ අතරතුර ගිය බදාදා එ.ජා.ප විනය කමිටුව සිරිකොත මූලස්ථානයේ දී රැස්විය. ජෝන් අමරතුංග, තිස්ස අත්තනායක සහ ලක්ෂ්මන් සෙනෙවිරත්න විනය කමිටුවේ සාමාජිකයෝය. ගිය බදාදා සවස රනිල්ගේ ප‍්‍රධානත්වයෙන් බටහිර කොළඹ ආසනයේ ප‍්‍රචාරක රැස්වීමක් බම්බලපිටියේ දී පැවැත්විණි. ඒ බටහිර කොළඹ එ.ජා.ප සංවිධායිකා රෝසි සේනානායකගේ සංවිධානත්වයෙනි.වෘත්තීය සමිතිවලට විශේෂ කාර්යබාරයක්ගිය සතියේ එ.ජා.ප නියෝජ්‍ය නායක කරු ජයසූරිය එ.ජා.ප යට අනුබද්ධ වෘත්තිය සමිතිවල නියෝජිතයන් කීප දෙනකු හමුවිය. එහිදි කරු පෙන්වා දුන්නේ ඉදිරියේදී එ.ජා.ප යේ ඉදිරි ජයග‍්‍රහණ වෙනුවෙන් වෘත්තිය සමිතිවලට විශේෂ කාර්ය භාරයක් පැවරෙන බවයි.ව්‍යවස්ථාදායක සභාවට පත් කරන නියෝජිතයන් පිළිබඳ ගිය සතියේ ශ්‍රේෂ්ඨාධිකරණය අවධාරණය කැර තිබුණේ අගමැතිවරයා සහ විපක්ෂ නායකයා එම නම් ජනාධිපතිතුමාට ඉදිරිපත් කළ යුතු බවය.එ.ජා.ප නියෝජ්‍ය නායක කරු නීති අංශ සමග සාකච්ඡා කරමින් එ.ජා.ප ය වෙනුවෙන් විශේෂ වැඩ කොටසක් ද ගිය සතියේ ඉටු කළේය. ජී 77 ඛාණ්ඩය නියෝජනය කරන රටවල සහභාගිත්වයෙන් පසුගියදා ඕමාන් රාජ්‍යයේ මස්කට් නුවරදී ජලය සම්බන්ධ විෂය නියෝජනය කරන ඇමැතිවරුන්ගේ ප‍්‍රථම සමුළුව පැවැත්විණි.එක්සත් ජාතින්ගේ සංවිධානයේ සහයෝගය සහිතව රටවල් 130 ක ජලය විෂය භාර ඇමැතිවරුන් සහභාගී වූ මේ සමුළුවට ශී‍්‍ර ලංකාව නියෝජනය කළේ ඇමැති චමල් රාජපක්ෂ මහතාය.සමුළුවේදී විවිධ රටවල ඇමැතිවරු දියුණු වන රටවලට දියුණු රටවල විද්‍යා හා තාක්ෂණික දැනුම ලබා දීම පිළිබඳ අදහස් හුවමාරු කර ගත්හ.ගිය සතියේ බ‍්‍රහස්පතින්දා පාර්ලිමේන්තුවේදී මුදල් පනත් කීපයක් පිළිබඳ මැති ඇමැතිවරු අදහස් දැක්වූහ. පාර්ලිමේන්තුවේ ගන පූර්ණය නොමැති වීම නිසා එ.ජා.ප යේ මන්ති‍්‍රවරු රජයට විවිධ චෝදනා නැඟූහ.මුදල් සහ රාජ්‍ය ආදායම් ඇමැති රංජිත් සියඹලාපිටිය මුදල් පනත් පිළිබඳ අදහස් දක්වා හදිසියේ ම පෞද්ගලික උවමනාවක් සඳහා පාර්ලිමේන්තු සභා ගැබෙන් පිටව ගියේය. ඒ ආණ්ඩු පක්ෂ ප‍්‍රධාන සංවිධායක ඇමැති දිනේෂ් ගුණවර්ධන දැනුම්වත් කිරීමෙන් අනතුරුවය.ඒ අතරතුර එ.ජා.ප යේ මන්ති‍්‍රවරයකු විමසා සිටියේ “රාජ්‍ය ආදායම් ඇමැතිතුමා මගේ ප‍්‍රශ්නවලට උත්තර නොදීම ගිහිං” කියාය. “ඇයි සියඹලාපිටිය ඇමැතිතුමාට පෞද්ගලික අවශ්‍යතාවයකටවත් එළියට යන්න බැරිද?” ඇමැති දිනේෂ් ගුණවර්ධන එ.ජා.ප මන්ති‍්‍රවරයාගෙන් ඇසුයේ සිනහ වෙමිනි.චන්දන බණ්ඩාර</content>
  </post><post>
    <category>NEWSPAPER</category>
    <date>
      <year>2009</year>
      <month>03</month>
      <day>08</day>
    </date>
    <link>http://www.silumina.lk/2009/03/08/_art.asp?fn=af0903081</link>
    <topic>ලෝක ආර්ථික අර්බුදයෙන් අපට අත් මිදිය හැකියි</topic>
    <author>සාකච්ඡා කෙළේ බුද්ධිකා බ‍්‍රාහ්මණගේ</author>
    <content>ලෝක ආර්ථික අර්බුදයෙන් අපට අත් මිදිය හැකියිඅපේ කී‍්‍රඩකයන්ට වෙඩි තබා පකිස්තානය අසරණ කළ ත‍්‍රස්තවාදියෝකුමරතුඟුවන්ට උපහාර පිණිස භාෂා සංරක්ෂණ ආයතනයක් පිහිටුවමුමානව විද්‍යාවට ආචාර්ය උපාධියක් ලත් පළමු වැනි ශ‍්‍රී ලාංකේය විද්වතාශ‍්‍රී ලාංකික කාන්තාව මුහුණ දෙන සමාජ අර්බුද සඳහා ප‍්‍රමුඛතාවය ලබා දෙමුකාන්තා හිංසන නඩු තීන්දු පමාවීම හිංසනයේ තවත් අදියරක්නරුමයන්ට නොදැනෙන ජනතාවට දැනෙන ගෑස් මිල සහනයවිනාඩි දහයෙන් හොරු ඇල්ලූ පොලිස් බයිසිකල් මෙහෙයුමමහාචාර්ය සුනන්ද මද්දුම බණ්ඩාරලෝකයේ ධනවතුන්ගේ වත්කම් ලැයිස්තුව පසුගිය මාස කීපයේදී ශීඝ‍්‍රයෙන් පහත වැටුණේ, සංවර්ධිත ලොව බොහෝ දෙනකුට රැකියා අහිමි කරමිනි. ගෝලීය අර්බුදයක් බවට පත්වී ඇති මේ ආර්ථික අවපාතය විවිධ වේෂයන්ගෙන් ලාංකේය ආර්ථිකයට බලපෑම් කරමින් සිටී.ඒ පිළිබඳව කැලණිය විශ්ව විද්‍යාලයේ සමාජ විද්‍යා පීඨාධිපති මහාචාර්ය සුනන්ද මද්දුම බණ්ඩාරමහතා මෙසේ අදහස් දක්වයි.ලෝක ආර්ථික අර්බුදය සෑම රටකටම විහිදෙන අයුරින් දිගින් දිගටම උත්සන්නවී තිබේ. ඇමරිකා එක්සත් ජනපදය යුරෝපා සංගමයට අයත් රටවල් සහ ජපානය, චීනය වැනි ආසියාතික රටවල් මේ ආර්ථික අර්බුදයෙන් ගොඩ ඒම සඳහා විවිධාකාර පියවර අනුගමනය කළ නමුත් ඒවායින් ප‍්‍රතිඵල ලැබෙන බවක් පෙනෙන්නට නැත.ආර්ථික අර්බුදය ආසියාව කෙරෙහි බලපෑ කරුණු පිළිබඳව ආර්ථික විද්‍යාඥයන් විවිධ හේතු ඉදිරිපත් කර තිබේ. ඒ අතරින් එක් අදහසක් වන්නේ පසුගිය කාලයේදී ආර්ථික බුබුලක් (Economic Bubble) ඇතිවී එය නිමාවීම හේතුවෙන් මේ අර්බුදය හටගත් බවයි.චීනය, ඉන්දියාව ප‍්‍රමුඛ සංවර්ධනය වෙමින් පවත්නා රටවල අතිවිශාල ආර්ථික සංවර්ධනයක් ඇති වීමත් රුසියාව ඇතුළු නැඟෙනහිර යුරෝපා රටවල් වෙළෙඳ පොළ ආර්ථික ක‍්‍රමයට පිවිසීමක් 70 දශකයේ ඇමරිකා එක්සත් ජනපදය සහ යුරෝපා රටවල් මුහුණ දුන් ආර්ථික පරිහානියෙන් අත් මිදී සැලකිය යුතු සංවර්ධනයක් අත්කර ගැනීමත් ආර්ථික බුබුලක් ලෙස හෝ එක්වරම ඇතිවූ ආර්ථික සංවර්ධනයක් ලෙස හඳුන්වයි.පසුගිය කාලයේදී ඇතිවූ ඉන්ධන අර්බුදය හේතුවෙන් එක් දිශාවකට අරමුදල් ගලායාම ද මේ අර්බුදයට හේතුවිණැයි මතයක් පවතී. බටහිර රටවල ආයෝජන බොහොමයක් සමපෙ‍්‍ර්ෂණ චේතනාව (ඉක්මනින් ලාබ ලබා ගැනීමේ අරමුණ) මත මෙහෙයවීම හේතුවෙන් අවදානම් සහිත ආයෝජන බහුලවීම ද ආර්ථික අර්බුදයට හේතු වූ බව ප‍්‍රකාශ කරන ආර්ථික විද්‍යාඥයෝ ද සිටිති. ලෝක ආර්ථික අර්බුදයට හේතු වූයේ ඉහතින් දැක්වූ එක් කරුණක් පමණක් නොව එම සියලුම කරුණු අදාළ විණැයි කිව හැකිය.මේ තත්ව පිළිබඳ කොතෙකුත් සාකච්ඡා කෙරී ඇතත් ගැටලුව වී ඇත්තේ අර්බුදයෙන් ගොඩ ඒමේ පිළියම සම්බන්ධවයි. තත්වයෙන් ගොඩ ඒම සඳහා ඇමරිකා එක්සත් ජනපදය, යුරෝපා සංගමය ඇතුළු රටවල් විවිධ පියවර අනුගමනය කරනු ලැබීය. ජෝර්ජ් බුෂ් ජනාධිපතිවරයාගේ කාලයේදී ඩොලර් බිලියන 500 ක අරමුදලක් රජය විසින් මුල්‍ය ආයතන වෙත ලබාදෙන ලදි.මෑතකදී බැරැක් ඔබාමා ජනාධිපතිවරයා ඊටත් වඩා විශාල අරමුදල් ප‍්‍රමාණයක් ආර්ථිකය වෙත නිකුත් කළේය. ඕස්ටේ‍්‍රලියාව තම මුල්‍ය වෙළෙඳ පොළේ ස්ථායිතාව රැක ගැනීම සඳහා ඩොලර් බිලියන 1.5 ක මුදලක් මුදා හැරියේය. යුරෝපා සංගමය ද, ජපානය ද මෙවැනිම පියවර අනුගමනය කළේය.මේ ආර්ථික අර්බුදයේ තර්ජනයට බෙහෙවින්ම නතුවී ඇත්තේ චීනය, ඉන්දියාව වැනි මෑතකදී විශාල ආර්ථික ප‍්‍රගතියක් පෙන්නුම් කළ රටවල්ය. චීනය 2007 වසරේ සියයට 13 ක ආර්ථික වර්ධන වේගයක් පෙන්නුම් කළ අතර මෑතදී එය සියයට 6.8 දක්වා පහළ වැටී ඇති බවට වාර්තා විය. මේ වසරේදී එරට ආර්ථික වර්ධන වේගය සියයට 5 දක්වා පහත වැටෙනු ඇතැයි ද අපේක්‍ෂා කෙරේ.එය පසුගිය දශක දෙකේදී එරට අත්කරගත් අඩුම ආර්ථික වර්ධන වේගය වනු ඇතැයි ද වාර්තා වී ඇත. චීනය ඩොලර් බිලියන 585 ක මුදලක් ආර්ථිකය වෙත නිකුත් කර ඇත. ඒ සමඟ ම බදු ප‍්‍රතිපත්තිය ද වෙනස් කිරීමට පියවර ගෙන ඇත. මේ අර්බුදයේ ආරම්භය සනිටුහන් වූයේ ප‍්‍රධාන පෙළේ බැංකු ආයතන සහ මුල්‍ය ආයතන බිඳ වැටීමත් සමඟය.ලොව ශක්තිමත්ම මුල්‍ය ආයතනය ලෙස සැලකූ මෙරිල් ලින්ච් (Merrill Lynch)වැනි බැංකු කඩා වැටෙන තත්වයකදී අවශේෂ කුඩා මුල්‍ය ආයතනවලට අර්බුදයට මුහුණ දීමට නොහැකි තත්වයක් ඇතිවිය.ප‍්‍රධාන රටවල් බැංකු සහ මුල්‍ය ආයතන බේරා ගැනීමට ඉදිරිපත් කළ වැඩ පිළිවෙළ තරමක් දුරට සාර්ථක වී තිබේ. එවැනි ආයතන කඩා වැටීමේ වේගය අඩුවී පැවතිය ද වෙනත් ආකාරයේ ගැටලු ඇරඹී තිබේ. විවිධ නිෂ්පාදන හා සේවා ආයතන බිඳ වැටීම, වසා දැමීම, සේවකයන් ඉවත් කිරීම සහ කල්බදු වැනි ගැටලු වලට මුහුණ දීමට දැන් එම රටවලට සිදුවී තිබේ.මෑත කාලයේදී ඇමරිකාව ප‍්‍රමුඛව බටහිර රටවල් දැඩි ලෙස අවධාරණය කර සිටියේ ආර්ථික සංවර්ධනය සඳහා සෑම රටක් ම නිදහස් වෙළෙඳ පොළ ආර්ථික ක‍්‍රමය දැඩි ලෙස අනුගමනය කළ යුතු බවයි. කෙසේ වුවද විශාල ලෙස බැංකු හා මුල්‍ය ආයතන බිඳ වැටෙද්දී එවැනි ආයතන ජනසතු කිරීම පිළිබඳ ලොව ප‍්‍රධාන පෙළේ ධනවාදී රටක් වු බි‍්‍රතාන්‍යයෙන් යෝජනා ඉදිරිපත් වී තිබේ.ලෝකයේ ආර්ථික විද්‍යා මත පිළිබඳ පැහැදිලි වෙනසකට ඉඩ සලසන වාතාවරණයක් මේ ආර්ථික අර්බුදය විසින් බිහිකරනු ලැබ ඇති බව ඉන් පැහැදිලි වේ.මේ පිළිබඳව අදහස් දක්වන ‘ඉකොනො මිස්ට්’ (Economist) සඟාව ජනසතු කිරීම ගැටලුවට විසඳුමක්ය යන අදහස ප‍්‍රතික්ෂේප කරන නමුදු වෙළෙඳ පොළ මිල ගණන් අනුව අත්‍යාවශ්‍ය අවස්ථාවකදී ජනසතු කිරීමට සිදුවේ නම් එයට එකඟ විය හැකියි ප‍්‍රත්‍යක්‍ෂ කරයි. ආර්ථික ගෝලීයකරණයේ සිට නැවත වරක් ආර්ථික කටයුතු ජනසතු කිරීම දක්වා වු ආපසු හැරීමක් දක්වා මේ අර්බුදය මඟ පාදා ඇති බවට ඉන් පැහැදිලි වේ.මේ අර්බුදය ශී‍්‍ර ලංකාවට බලපාන ආකාරය පිළිබඳ දැඩි අවධානයකින් යුතුව කටයුතු කිරීමට අපට සිදුවේ.ශී‍්‍ර ලංකාවේ ආර්ථිකය බොහෝ දුරට යැපුම් ආර්ථියක් බවට පරිවර්තනය වී තිබේ. එයින් අදහස් කරන්නේ අපගේ ආර්ථික කටයුතුවලින් වැඩි ප‍්‍රමාණයක් අන්තර්ජාතික තත්ත්වය මත තීරණය වන වාතාවරණයක් ගොඩනැගී ඇති බවයි. උදාහරණයක් ලෙස අපගේ කර්මාන්ත, කෘෂිකර්මාන්තය, සේවා අංශය ආදිය මෙන්ම ප‍්‍රාග්ධන අරමුදල් ද විදේශ සබඳතා මත තීරණය වන නිසා එබඳු යැපුම් තත්වයන් ඇතිවී ඇති බව ප‍්‍රත්‍යක්‍ෂ විය.ශී‍්‍ර ලංකාවේ අපනයන ආදායම, විශේෂයෙන් ම ඇඟලුම් අපනයනවලින් වැඩි ප‍්‍රමාණයක් අපනයනය කරනුයේ ඇමරිකා එක්සත් ජනපදයටය. එසේ ම ශී‍්‍ර ලංකාවට තමන්ගේ අන්තර් භාණ්ඩ සහ ආහාර ද්‍රව්‍ය සඳහා විදේශ රටවල් මත යැපීමට සිදුවී තිබේ. ශී‍්‍ර ලංකාවේ ප‍්‍රධානතම විදේශ විනිමය ඉපයුම් මාර්ගය විදේශ සේවා නියුක්තිය නිසා එම ආදායම ලබා ගැනීමට විදේශ රටවල් මත යැපීමට සිදුවී තිබේ.ශී‍්‍ර ලංකාවේ ආර්ථික කටයුතු බොහොමයක් අන්තර්ජාතික තත්ව අනුව තීරණය වන බැවින් ලෝක ආර්ථික අර්බුදයේ ප‍්‍රතිඵල ශී‍්‍ර ලංකාවට නොදැනෙනු ඇතැයි ප‍්‍රත්‍යක්‍ෂ කළ නොහැකිය. දැනටමත් එම අර්බුදය ශී‍්‍ර ලංකාවේ ආර්ථිකය කෙරෙහි සැලකිය යුතු මට්ටමකින් බලපා ඇති බවට ඇතැම් ආර්ථික අංශයන්ගේ කි‍්‍රයාකාරීත්වයෙන් පැහැදිලි වේ.මේ කරුණු අතරින් අපගේ මූලික අවධානය යොමු කළ යුතු වන්නේ, ලෝක ආර්ථික අර්බුදය සහ ශී‍්‍ර ලංකාවේ බැංකු සහ මුල්‍ය ආයතන සම්බන්ධයෙන් පැන නැගී ඇති ගැටලුවල ස්වභාවය දෙආකාරයක්ය යන්නයි. අනෙකුත් රටවල බැංකු සහ මූල්‍ය ආයතනවල අර්බුදකාරී තත්ත්වයක් ඇතිවූයේ එම රටවල ඇතිවූ ආර්ථික අර්බුදයේ ප‍්‍රතිඵලයක් ලෙසයි. එහෙත් ශී‍්‍ර ලංකාවේ බැංකු හා මූල්‍ය ආයතන සම්බන්ධ ගැටලුව ඇතිවූයේ ගෝල්ඩන් කී සමාගමේ අර්බුදයත් සමඟ ය. එය තවමත් ලෝක ආර්ථික අර්බුදය සමඟ සම්බන්ධ වී නැති බව කිව හැකිය.ආර්ථික අර්බුදය ශී‍්‍ර ලංකාවට බලපාන තත්ත්ව උද්ගත වූයේ අපනයන හා සේවා අංශය මුල්කරගෙනය. ඇමරිකා සහ යුරෝපා රටවල ආර්ථික අර්බුදය හේතුවෙන් ශී‍්‍ර ලංකාවේ ඇඟලුම් සඳහා පවතින ඉල්ලුම අඩුවී ඇත. මීට අමතරව තේ සහ රබර් ඉල්ලුම ද පහත වැටී ඇත. විදේශ රටවල සිටින ශී‍්‍ර ලාංකිකයින් විසින් එවනු ලබන මුදල් ද ක‍්‍රමයෙන් අඩුවෙමින්, පවතින බවට වාර්තා වී ඇත.මේ අන්දමින් ඉල්ලුම අඩුවී ඇති ප‍්‍රධානතම සේවා අංශය වන්නේ සංචාරක කර්මාන්තයයි. ශී‍්‍ර ලංකාවේ පවතින යුදමය වාතාවරණය හේතුවෙන් ද පසුගිය වර්ෂ කීපයේදී සංචාරකයන් පැමිණීමේ අඩුවීමක් ඇති විය. වර්තමානයේ බටහිර රටවල ආර්ථික අර්බුදය හේතුවෙන් එම ව්‍යාපාරය තවදුරටත් පිරිහී තිබේ.මේ වන විට රජය සහ ශී‍්‍ර ලංකා මහ බැංකුව මේ ප‍්‍රශ්නය පිළිබඳ සතුටුදායක තත්ත්වයේ ප‍්‍රතිචාර දක්වා ඇති බව පෙනේ. එසේ නොවන්නට බටහිර රටවල් මෙන්ම ඇතැම් සංවර්ධනය වූ රටවල් ද මුහුණ පා ඇති ආකාරයේ විශාල ආර්ථික අර්බුද රට තුළ ඇති වීමට ඉඩ තිබුණි. රජය ලෝක ආර්ථික අර්බුදයට සහ ශී‍්‍ර ලංකාවේ සමහර ආර්ථික අංශවලට මුහුණ පෑමට සිදුව ඇති දුර්වලතා මඟ හරවා ගැනීම සඳහා සහන ලබාදීමේ යෝජනාවලියක් කි‍්‍රයාත්මක කර ඇත. කැබිනට් මණ්ඩලය සම්පාදනය කර ඇති එම යෝජනාවලිය අනුව රුපියල් මිලියන 16000 ක මුදලක් ඒ සඳහා වෙන්කර ඇත.ඉන් තේ කර්මාන්තය සඳහා රුපියල් මිලියන 4100 ද රබර් කර්මාන්තය සඳහා රුපියල් ඳලියන 650 ද, අපනයන සංවර්ධනය හා අන්තර් ජාතික වෙළෙඳ කටයුතු සඳහා රුපියල් මිලියන 8000 ද, සංචාරක කටයුතු සඳහා මිලියන 200 ද, වෙන්කර ඇත. මෑතදී මේ යෝජනාවලිය ඉදිරිපත් වූ අතර ම අර්බුදයේ මුල් අවස්ථාවේදී ශී‍්‍ර ලංකා තේ වෙන්දේසියේදී ඉදිරිපත් වූ තේ රජය මිලදී ගැනීම වැනි කි‍්‍රයා මාර්ගවලට එළඹියේය.මෙවැනි කි‍්‍රයාමාර්ග හේතුවෙන් ලෝක ආර්ථික අර්බුදය ශී‍්‍ර ලංකාවට දැනුණෙ ඉතා අඩු මට්ටමකිනි. එසේ වුවද ප‍්‍රධාන රටවල ආර්ථික අර්බුදය ඉතා උග‍්‍ර මට්ටමකට පත් වෙද්දී එහි බලපෑම ශී‍්‍ර ලංකාවට නොදැනෙනු ඇතැයි අපේක්ෂා කළ නොහැකි ය.පසුගිය මාසයේදී ලොව ප‍්‍රධානතම කාර් නිෂ්පාදන සමාගමක් වන ටොයෝටා සමාගම මේ වසරේදී පාඩු ලැබීමට සිදුවන බව ප‍්‍රත්‍යක්ෂ කළේය. එසේ ම ඇමරිකාවේ ප‍්‍රධාන මෝටර් රථ නිෂ්පාදන සමාගමක් වන ජෙනරල් මෝටර් සමාගම ද මේ අර්බුදයට මුහුණ දී සිටී.ලොව දැවැන්තම නිෂ්පාදන ආයතන සහ මූල්‍ය ආයතන මෙවැනි අර්බුදකාරී තත්ත්වයකට මුහුණ දී සිටී. ආර්ථික අර්බුදය ඉක්මනින් විසඳෙනු ඇතැයි බලාපොරොත්තු තැබිය නොහැකි සේ ම තවත් බොහෝ කාලයක් පැවැතීමට ඉඩ ඇති ආර්ථික අර්බුදයේ අහිතකර ප‍්‍රතිඵල ශී‍්‍ර ලංකාවට තදින් නොදැනෙනු ඇතැයි අපේක්ෂා කළ නොහැකි ය.සෙලාන් බැංකුව සම්බන්ධයෙන් ඇතිවූ අර්බුදයට රජය ඉතා ක්ෂණිකව ප‍්‍රතිචාර දැක්විය. මෙයින් රටේ ඇතිවීමට ගිය විශාල අර්බුදයක් විසඳී ගියේය. කෙසේ වුවද ඇතැම් මූල්‍ය ආයතන සම්බන්ධයෙන් ජනතාව තුළ ඇතිවී තිබෙන අවදානම පිළිබඳ හැඟීම් දුරු නොවීම නිසා එම අංශ සම්බන්දයෙන් තවමත් කිසියම් අස්ථාවර ස්වරූපයක් දක්නට ලැබේ.එම මූල්‍ය ආයතනවලට මහජනතාවගේ අවශ්‍යතා සැපිරීමට තරම් ද්‍රවශීලතාවයක් නොතිබීම ඊට හේතුවී ඇත. රජය විසින් පසුගිය දා ඉදිරිපත් කරන ලද මූල්‍ය ආයතන පිළිබඳ අට වැදැරුම් යෝජනාවලිය එම අංශවලට සහන සැලැසී තිබේ.වරින්වර ඈත අතීතයේ සිට ශී‍්‍ර ලංකාවට මෙවැනි අර්බුදවලට මුහුණදීමට සිදුවිය. එසේ වුවද බැංකු හා මූල්‍ය ආයතන පිළිබඳ විශ්වාස තහවුරු කිරීම මගින් මේ ප‍්‍රමාණයට විසඳුම් සෙවීමට හැකිවේ. සෙලාන් බැංකුව සම්බන්ධයෙන් රජය විසඳුම් ලබාදුන් අන්දමට විශ්වාසය තහවුරු කළ හැකිය.මූල්‍ය ආයතන සම්බන්ධයෙන් පැන නැගී ඇති ගැටලුව මූල්‍ය අර්බුදයකට වඩා විශ්වාසය පිළිබඳ ගැටලුවක් බව මහ බැංකුව අවබෝධ කරගත යුතු ව ඇත.බි‍්‍රතාන්‍ය යුගයේදී ඔරියන්ට් බැංකුව බිඳ වැටුණු අවස්ථාවේදී රජය එම බැංකුවෙ ගනුදෙනු පිළිබඳ සහතික විය.මේ දක්වා ලෝක ආර්ථික අර්බුදයට රජය මුහුණ දුන් ආකාරයට අනාගතය පිළිබඳව ද වැඩි සැලැකිල්ලකින් කටයුතු කරන්නේ නම් එම ප‍්‍රශ්නය විසඳ්‍ර ගැනීමට අපට ඉඩක් ලැබෙනු ඇත.ලොව ආර්ථික අර්බුදය හේතුවෙන් භාවිතයට නොගන්නා නැව් නවතා ගැනීම සඳහා ශී‍්‍ර ලංකාවේ වරායන්වල පහසුකම් සැලැස්වීම සඳහා යෝජනාවන් ඉදිරිපත් විය. එබඳු ආකාරයෙන් අර්බුදය තුළ නිර්මාණය වන අවස්ථාවන් ප‍්‍රයෝජනයට ගැනීමට ශී‍්‍ර ලංකාවට හැකියාව තිබිය යුතුය.ශී‍්‍ර ලංකාව විසින් අපනයනය කරනු ලබන යන්ත‍්‍ර සූත‍්‍රවල, අතරමැදි භාණ්ඩවල මිල අඩුවීම, ඉන්ධන, ගෑස්මිල අඩුවීම සංචාරක ව්‍යාපාරයේදී ශී‍්‍ර ලංකාවේ සැපයෙන පහසුකම්වල මිල අඩුවීම වැනි දේවල් ශී‍්‍ර ලංකාව වාසිසහගත වන ආකාරයට උපයෝගී කරගන්නේ නම් මේ අර්බුදයේ දීර්ඝකාලීන ගැටලුවලින් අත්මිදීමට අපට හැකි වනු ඇත.සාකච්ඡා කෙළේ බුද්ධිකා බ‍්‍රාහ්මණගේ</content>
  </post><post>
    <category>NEWSPAPER</category>
    <date>
      <year>2009</year>
      <month>03</month>
      <day>08</day>
    </date>
    <link>http://www.silumina.lk/2009/03/08/_art.asp?fn=af0903082</link>
    <topic>අපේ කී‍්‍රඩකයන්ට වෙඩි තබා පකිස්තානය අසරණ කළ ත‍්‍රස්තවාදියෝ</topic>
    <author>ටිරෝනි වෑවලගේ</author>
    <content>ලෝක ආර්ථික අර්බුදයෙන් අපට අත් මිදිය හැකියිඅපේ කී‍්‍රඩකයන්ට වෙඩි තබා පකිස්තානය අසරණ කළ ත‍්‍රස්තවාදියෝකුමරතුඟුවන්ට උපහාර පිණිස භාෂා සංරක්ෂණ ආයතනයක් පිහිටුවමුමානව විද්‍යාවට ආචාර්ය උපාධියක් ලත් පළමු වැනි ශ‍්‍රී ලාංකේය විද්වතාශ‍්‍රී ලාංකික කාන්තාව මුහුණ දෙන සමාජ අර්බුද සඳහා ප‍්‍රමුඛතාවය ලබා දෙමුකාන්තා හිංසන නඩු තීන්දු පමාවීම හිංසනයේ තවත් අදියරක්නරුමයන්ට නොදැනෙන ජනතාවට දැනෙන ගෑස් මිල සහනයවිනාඩි දහයෙන් හොරු ඇල්ලූ පොලිස් බයිසිකල් මෙහෙයුමපකිස්තානයේ ලාහෝර් නගරයේ ගඩාෆි කී‍්‍රඩාංගණයට ඉහළින් අලුත් හිරු නැඟ එමින් තිබිණි. ලාහෝරයේ ජනතාව තවත් දිනක් සඳහා පිබිද සිටියේය. මාර්තු මාසයේ තුන් වැනිදා වූ එදින සමීපයේ ගෙවීගිය සෙසු දින පරිද්දෙන් ම ඔවුන්ට සුවිශේෂී විය. ඊට හේතුව වූයේ ශ‍්‍රී ලංකාව සහ පකිස්තානය අතර ටෙස්ට් තරගයක් ඔවුන්ගේ නගරයේ පැවැත්වෙමින් තිබීමයි.මේ හිරු එළි කර දුන්නේ තරගයේ තෙවන දිනය විය. ‘කි‍්‍රකට්’ පකිස්තාන ජනතාවගේ ආගමට පමණක් දෙවැනි වන තවත් එක් දෙයක් විය. එහෙත් කි‍්‍රකට් වසන්තය හැමදාම නැත. පකිස්තානයට ටෙස්ට් තරගයක් ලැබුණේ මාස 17 කට පසුවය. එබැවින්ම තරගයේ එක් දිනයක් හෝ අතපසු කර ගත යුතුª නැත. පසුගිය දින දෙකේ තරගය ද උණුසුම් විය.තරග වදින්නේ ශ‍්‍රී ලංකා කණ්ඩායම සමඟ නිසා සිත්හි පවතින්නේ ද මිත‍්‍රශීලී හැඟීමකි. සුදු හම සහිත කී‍්‍රඩකයන් බොහෝදුරට දකුණු ආසියානු කි‍්‍රකට් ලෝලීන්ගේ මිත‍්‍රයන් වූයේ නැත.වේලාව කෙමෙන් ගෙවී යන්නට විය. තරගය අරඹන හෝරාවද ළඟම පැමිණේ. මේ, අසල පිහිටි පර්ල් කොන්ටිනෙන්ටල් හෝටලයේ සිට කී‍්‍රඩකයන් කී‍්‍රඩාංගණය කරා ගමන් ගන්නා මොහොතයි. තම කටයුතු මොහොතකට නැවතූ ඇතැම් පිරිස තම කී‍්‍රඩා විරුවන්ගේ දර්ශන මාත‍්‍රයක් ලබාගැනීමේ අරමුණින් මඟ අසල සුනංගු වූහ.ඈතින් එන බස් රථය ප‍්‍රථමයෙන්ම කී‍්‍රඩාංගණයට පැමිණෙන්නේ ශ‍්‍රී ලංකා කී‍්‍රඩකයින් බවට ඉඟි සැපයීය. ඔවුන් බස් රථය තුළ සැහැල්ලුවෙන් පසුවන අයුරු මහ මඟට එතරම් පැහැදිලිව පෙනුණේ නැත. බස් රථය සමඟ ඉදිරියෙන් ගිය ආරක්ෂක රථය ඉදිරියෙන් වූ ලිබර්ටි වටරවුමට පැමිණුනා පමණි.සුදු පැහැ මෝටර් රථ දෙකකින් බැසගත් මුහුණ වසාගත් පිරිසක් රථ දෙසට වෙඩි වරුසාවක් මුදා හරින්නට වූහ. ඉදිරියෙන් සිටි ආරක්ෂක නිලධාරීන් ඔවුන්ට ගොදුරුව මඟ ඇද වැටෙනවා පෙනිණි. ලිබර්ටි වටරවුම යුද පිටියක් ලෙසින් දැක්වීම අතිශයෝක්තියක් නොවීය. ආර්.පී.ජී. සහ අත්බෝම්බ ප‍්‍රහාර සහෝදර ශ‍්‍රී ලංකා කී‍්‍රඩකයන් දෙසට එල්ල විය.ලාහෝර් වැසියෝ අන්දමන්ද වූහ. මේ සිදුවන්නේ කුමක්ද? අපේ රටේ කී‍්‍රඩකයන්ට තරම් ආදරය නොකළ ද ශ‍්‍රී ලාංකිකයෝ අපේම සහෝදරයෝ මෙන් වූහ. ඔවුහු පිත්තෙන් පන්දුවෙන් දස්කම් පාන සුරු විරුවෝය. මරුවෝ නොවන ඔවුහු සැබැවින් ම අහිංසකයෝය. සමනලයන් මෙන් අහිංසකයෝය. ලාහෝර් වැසියෝ කිසිවක් කරකියා ගත නොහැකිව ලෙහි අත් ගසා ගන්නට වූහ.මේ සමනලයින්ට වෙඩි තැබුවේ කවුද?...පකිස්තානය ගිනි ගත්තේය. එරට ඉතිහාසයේ මෙතෙක් සිදු නොවුන, ලෝක ඉතිහාසයේ අතිශයින් විරල අමානුෂික සිදුවීමක් යළිත් සිදුවී තිබේ. ග‍්‍රීක ශිෂ්ටාචාරයට අනුව කී‍්‍රඩාව දෙවියන්ගෙන් මිනිසාට ලැබුණු ත්‍යාගයකි.ඒ නිසාම දෝ මිනිස්සු තවමත් කී‍්‍රඩාවට උතුම් කොට සලකති. වර්ග, වර්ණ, ජාති, ආගම්, කුල, ගෝත‍්‍ර මිනිසාට අමතක ව යන එකම පූජනීය වේදිකාවශ‍්‍රී ලංකා කි‍්‍රකට් කී‍්‍රඩකයන්ගුවන් තොටුපළට පැමිණි මොහොත කී‍්‍රඩාව පමණය. එනිසාම මේ සිදුවීම පකිස්තානයට ගිනි තබා මුළු ලොවම සෙලවීමට සමත් විය. පකිස්තානය පමණක් නොව ශ‍්‍රී ලංකා වාසී සැමගේ සිත් සතන්හි ද ගිනි ඇවිල ගියේය.”මොකද වෙලා තියෙන්නේ..?””තිලාන් සමරවීරට ගොඩක් අමාරුලුද?””මුරලිටත් තුවාලද?”මාර්තු මස තුන් වැනිදා උදේ වරුවේ සියල්ලෝම සෙසු ප‍්‍රශ්න මොහොතකට අමතක කළහ. නේපාල සංචාරයේ නියුක්තව සිටි ජනාධිපතිතුමා ද උණුව ගිය හදින් යුතුව සිද්ධිය ශ‍්‍රවණය කළේය. ඉන් නොනැවතී ක්ෂණික පියවර ගත්තේය. ශ‍්‍රී ලංකන් ගුවන් යානයක් කී‍්‍රඩකයන් සොයා පකිස්තානයට පියඹා ගියේය. පසුදා අලුයම 3.30 සුළු තුවාල ලත් කී‍්‍රඩකයන් ද සමඟ සෙසු සමස්ත කණ්ඩායම දිවයිනට ගොඩ බට බව ඇසූ රටවැසියෝ සැනසුම් සුසුම් හෙළුෑහ.මියුනිච් හි 1972 දී පැවැති ඔලිම්පික් උළෙල සහ 1996 ඇට්ලන්ටා හිදී සිදුවූ කටුක සිදුවීම් අතරට 2009 මාර්තු තුන ලාහෝර් හි සිදුවීම ද එක්විය. සුළු තුවාල ලත් කී‍්‍රඩකයෝ හාස්කමකින් මෙන් අනතුරින් ගැලවී ගත්හ. එහෙත් පකිස්තානය සැබැවින්ම අනතුරට පත් විය. මෙය එරට අතිශය ඛේදනීය කළු පැල්ලම බවට පත්වී අවසන් ය.කී‍්‍රඩකයන්ට ලබා දුන් ආරක්ෂාවේ බරපතළ හිදැස් පැවැති බව සැබෑය. ආර්.පී.ජී. බෝම්බ ප‍්‍රහාර සහ වෙඩි ප‍්‍රහාර එල්ල කරමින් මහමඟ දිවගිය ත‍්‍රස්තවාදීන් එකකු හෝ ඒ මොහොතේදී මරා දැමීමට හෝ අත්අඩංගුවට ගැනීමට එරට ආරක්ෂක නිලධාරීන්ට නොහැකි විය.සතිය ගෙවී යන විට සිද්ධිය සම්බන්ධයෙන් සැක පිට හැට ගණනක් දෙනා අත්අඩංගුවට ගත්ත ද මෙවන් අමානුෂික කි‍්‍රයාවක් කළේ කවුද? එය මෙහෙයවූයේ කවුද? එසේ කිරීමට හේතුව කුමක්ද යනාදී ගැටලු සඳහා පිළිතුරු පකිස්තාන බලධාරීන් සතු නොවීය. කෙසේ වුවද මේ සිද්ධිය මත පකිස්තානය නටඹුන්ව ගොස් අවසන්ය.ඔවුන්ගේ රටේ කි‍්‍රකට් කී‍්‍රඩාවේ අනාගතය කනගාටුදායකය. සංචාරක කර්මාන්තයේ ඉදිරිය භයානකය. 2011 පැවැත්වීමට නියමිත ව තිබූ ලෝක කුසලාන කි‍්‍රකට් තරගය දැනටමත් ඔවුන්ට අහිමි වී අවසන්ය. මේ අනුව කලාපයේ සහෝදර රටක් වන පකිස්තානයේ වර්තමාන තත්ත්වය අතිශයින්ම කනගාටුදායක බව නොකියාම බැරිය.වැලපෙන පකිස්තානුවෝපසුගිය වසර හතරක පමණ කාලයක සිට පකිස්තානය නිහඬව අර්බුදයක් කරා ගමන් කළේය. දේශපාලන අස්ථාවරත්වය ඒ සඳහා මඟපෙන්වීය. රටේ ආර්ථිකය කඩා වැටුණි. සෞදි අරාබියෙන් ලත් ණය සහන මත රට යළි ගොඩනැඟීම රජයේ උත්සාහය විය.ස්වැට් නිම්නයේ තලේබාන්වරු ඒ මැදට තවත් ප‍්‍රශ්න ඇති කළහ. නිර්නාමික ත‍්‍රස්තවාදයෙන් ද එරටට අඩුවක් නොවීය. එබැවින්ම මේ සිද්ධියේදී ද පකිස්තානය අසරණය. ආරක්ෂාව සම්බන්ධව මීට වඩා සැලකිලිමත් වූවා නම් එරට නම්බුව ආරක්ෂා කර ගත හැකි වන්නට ඉඩ තිබුණි. එහෙත් එක් දෙයක් පැහැදිලිය.ත‍්‍රස්තවාදය පතුරුවන ත‍්‍රස්තවාදීන්ගේ කි‍්‍රයා හේතුවෙන් පකිස්තාන රජයට ඇඟිල්ල දිගු කිරීමට නොහැකි බවයි. ත‍්‍රස්තවාදය ලොව කොතනත් එකය. එයට ශ‍්‍රී ලංකාව, පකිස්තානය හෝ ඇමරිකාව කියා වෙනසක් නැත. මියුනිච්, ඇට්ලන්ටා, ලාහෝර් හෝ වැලිවේරියේ කාන්ති කී‍්‍රඩාංගණය කියා වෙනසක් නැත.ඇමරිකා ජනාධිපති බැරැක් ඔබාමා ද සිද්ධිය සැළ වූ වහා එය හෙළා දැක්කේ ඒ බව හොඳින් දන්නා නිසාය. ලාහෝර් වැසියෝ ශ‍්‍රී ලංකා කී‍්‍රඩකයන්ට එල්ල වූ ප‍්‍රහාරය හමුවේ හදවතින්ම වැලපුණේ ඒ නිසාය.සියලුම ශ‍්‍රී ලාංකිකයන්ගේ පින් මහිමයෙන් සිදුවන්නට ගිය මහ විපතක් වැළකුණි. එහෙත් එය කිසිසේත්ම පැනයට පිළියම් නොවේ. මේ ත‍්‍රස්තවාදයට එරෙහිව මුළු ලොවම අත්වැල් බැඳ ගත යුතු මොහොතය. ත‍්‍රස්තවාදය වසූරිය මෙන් මිහිතලයෙන් අතුගා දැමිය යුතු මොහොතය. එය ඉටු වන තෙක් තව තවත් සමනලුන් වෙඩි පහරට ලක්වනු ඇත.ටිරෝනි වෑවලගේකිසිදු කොන්දේසියකින් තොරව, ලාහෝර් නුවර දී සිදුවූ දේ අප හෙළා දකිනවා. මෙම ප‍්‍රහාරයේදී මරණ කිහිපයක් සිදුවීමත්, ශ‍්‍රී ලංකා කණ්ඩායමේ කී‍්‍රඩකයන් කිහිපදෙනෙක් සහ නිලධාරියකු තුවාල ලැබීමත් සම්බන්ධව අප මහත් සේ කනගාටුවුනා. මේ අවස්ථාවේදී අප ඔවුන් වෙනුවෙන් දුක් වෙනවා.අන්තර්ජාතික කි‍්‍රකට් කවුන්සිලයෙන් සහ බලධාරීන්ගෙන් මා ඉල්ලා සිටින්නේ පකිස්තානයේ කි‍්‍රකට් කී‍්‍රඩාව විනාශ කිරීමට ඉඩ නොදෙන ලෙසයි. වියරු වැටුන මිනිසුන් කිහිප දෙනෙක් හේතුකොට ගෙන පකිස්තාන ක‍්‍රිකට් කී‍්‍රඩාවට මිය යාමට ඉඩ දෙන්න බෑ. මේ සිද්ධියේ කී‍්‍රඩකයන්ගේ වරදක් නෑ.ශ‍්‍රී ලංකා කණ්ඩායමෙන් මා සමාව ඉල්ලා සිටිනවා. ත‍්‍රස්තවාදීන්ට ඕනෑකර තිබෙන්නේ විදේශීය මාධ්‍යයන්ගේ අවධානය දිනා ගැනීමටයි. මේ සිද්ධිය හේතු කොට ගෙන පකිස්තාන ආර්ථිකයට දැඩි හානි සිදුවනු ඇති.ඕස්ටේ‍්‍රලියාව මෙම ප‍්‍රහාරය තරයේ හෙළා දකිනවා. ඕස්ටේ‍්‍රලියාවට පකිස්තානයේ සහ ශ‍්‍රී ලංකාවේ කි‍්‍රකට් මිතුරන් රැසක් සිටිනවා. ඔවුන් සියලු දෙනාම මේ ඛේදජනක සිදුවීමෙන් පසු නිරුපද්‍රිතව සිටිනු ඇති බවට ඕස්ටේ‍්‍රලියාව හදවතින්ම බලාපොරොත්තු වෙනවා.අපගේ කි‍්‍රකට් සගයන්ට මුහුණ පෑමට සිදුවූ මේ ඛේදජනක සිදුවීම ඇසීමෙන් අප කම්පනයට පත්වූවා. මේ අවස්ථාවේදී අපගේ සියලු සිතිවිලි ඔවුන් සමඟ වනවා. අපගේ උපරිම සහයෝගය අප ඔවුන්ට ලබාදෙනවා.මේ ප‍්‍රහාරය හෙළා දකිනවා. කොහොම වුණත් මේ තරගයට අප සහභාගී ;නාවීම ගැන මට සතුටුයි. මෙවැනි වටාපිටාවක කී‍්‍රඩකයකුට කළ හැකි දෙයක් නැහැ.ඛේදජනක සිදුවීම් සිදුවනවා අඩුයි. එහෙත් මෙය ඉතා කනගාටුදායක සිදුවීමක්. පකිස්තානයේ, ශ‍්‍රී ලංකාවේ ජනතාවට පමණක් නොවෙයි අප හැමෝටම එහෙමයි. ලෝකය පුරා සිටින කි‍්‍රකට් කී‍්‍රඩකයන් අතර සහෝදර බැඳීමක් තිබෙනවා. මේ අවස්ථාවේ දකුණු අප‍්‍රිකාව වෙනුවෙන් මෙම ඛේදජනක සිද්ධියට මුහුණ දුන් සියලු දෙනාට මගේ කනගාටුව ප‍්‍රකාශ කරනවා.අද සමස්ත කි‍්‍රකට් ක්ෂේත‍්‍රයටම කනගාටුදායක දිනයක්. අපගේ සිතිවිලි සහ යාඥා ශ‍්‍රී ලංකා කි‍්‍රකට් කී‍්‍රඩකයන් සමඟයි. අප ඔවුනට ඉක්මන් සුවය පතනවා. කිසිවකුට හෝ ජීවිත හානි සිදු නොවීම ගැන අප දෙවියන්ට ස්තුති කරනවා.මෙය කි‍්‍රකට් කී‍්‍රඩකයන්ට යහපත් තත්ත්වයක් නොවේ. මේ අවස්ථාවට මුහුණ දුන් කී‍්‍රඩකයන්ට සහ ඔවුන්ගේ පවුල්වල අයට අද ඛේදජනක දිනයක්.සියලු දෙනාම වීරයන් වගේ සිද්ධියට මුහුණ දුන්නා. හිසෙන් ලේ ගලන තුවාල සහිතව අජන්ත මෙන්ඩිස් ක‍්‍රීඩාංගණයේ පුටුවක වාඩි වී සිටිනු මම දුටුවා. ඒත් ඔහු මදෙසට තම මහපට ඇඟිල්ල ඔසවා තමන් හොඳින් සිටින බව ප‍්‍රකාශ කළා.</content>
  </post><post>
    <category>NEWSPAPER</category>
    <date>
      <year>2009</year>
      <month>03</month>
      <day>08</day>
    </date>
    <link>http://www.silumina.lk/2009/03/08/_art.asp?fn=af0903083</link>
    <topic>කුමරතුඟුවන්ට උපහාර පිණිස භාෂා සංරක්ෂණ ආයතනයක් පිහිටුවමු</topic>
    <author>අ.ආ.ගුණතිලක</author>
    <content>ලෝක ආර්ථික අර්බුදයෙන් අපට අත් මිදිය හැකියිඅපේ කී‍්‍රඩකයන්ට වෙඩි තබා පකිස්තානය අසරණ කළ ත‍්‍රස්තවාදියෝකුමරතුඟුවන්ට උපහාර පිණිස භාෂා සංරක්ෂණ ආයතනයක් පිහිටුවමුමානව විද්‍යාවට ආචාර්ය උපාධියක් ලත් පළමු වැනි ශ‍්‍රී ලාංකේය විද්වතාශ‍්‍රී ලාංකික කාන්තාව මුහුණ දෙන සමාජ අර්බුද සඳහා ප‍්‍රමුඛතාවය ලබා දෙමුකාන්තා හිංසන නඩු තීන්දු පමාවීම හිංසනයේ තවත් අදියරක්නරුමයන්ට නොදැනෙන ජනතාවට දැනෙන ගෑස් මිල සහනයවිනාඩි දහයෙන් හොරු ඇල්ලූ පොලිස් බයිසිකල් මෙහෙයුමමෑත යුගයේ සිංහල භාෂා සාහිත්‍ය විෂයයෙහි ලා අද්විතීය සේවාවක් ඉටු කළ මුනිදාස කුමාරතුංග පඩිවරයාණන් මෙ ලොව හැර-පියා ගොස් මේ 04 වන දාට සැට පස් වසරක් සපිරෙයි. ජාතියෙක අනන්‍යතාව කැපී පෙනෙන මූලික සංස්කෘතිකාංගය ඒ ජාතිය සතු භාෂාව බවත් බස පිරිහුණු විට දැය ද අනිවාර්යයෙන් ම පිරිහෙන බවත් දුටු කුමාරතුංගයෝ ඒ වනවිට අන්තයට ම පරිහානියට පත් ව සිටි සිංහල ජාතිය යළි පණ ගැන්වීමට නම් අන්හැමට පළමුවෙන් කළ යුත්තේ වැටුණු බස ඔසොවා ලීමට ගත හැකි සෑම පියවරක් ම ගැනීම බව පෙන්නා දෙමින් ඒ වෙනුවෙන් සිය දිවිය කැප කොට භාෂා සටනෙහි පුරෝගාමියකු වශයෙන් පෙරමුණ ගෙන කි‍්‍රයා කළහ.ඒ කාර්යය සාර්ථක කැර ගැනීමෙහි ලා නිවැරැදි බස් වහර කිමෙක් දැ’යි හඳුන්වා දෙන වියරණ පොතක් නොමැති වීමේ අඩුව දුටු ඔවුන් ඒ වෙනුවෙන් මුලින් ම කළේ භාෂාවේ වැදගත් ම අංගය ලෙස සැලැකෙන කි‍්‍රයා පදය පිළිබඳ අංග සම්පූර්ණ ව්‍යාකරණ ග‍්‍රන්ථයක් පළ කිරීම ය.ඉන් අනතුරු ව සිංහලයේ නාම පදය පිළිබඳ එතෙක් පැවැති අශාස්තී‍්‍රය කරුණු සියල්ල සහේතුකව කරුණු දක්වා බැහැර කරමින් ශාස්තී‍්‍රය මෙන්ම විද්‍යානුකූල පදනමෙක පිහිටා නිපාත පදය පිළිබඳ මූලික කරුණු සියල්ල ද අන්තර්ගත කොට පළ කළ ‘ව්‍යාකරණ විවරණය’ ද ඒ පිළිබඳ මෙතෙක් පළවී ඇති එක ම අංග සම්පූර්ණ ව්‍යාකරණ ග‍්‍රන්ථය ලෙස හැඳින්විය හැකි ය. ඒ නිසා ම සිංහලයට අංග සම්පූර්ණ තවත් ව්‍යාකරණයක අවශ්‍යතාවක් පිළිබඳ ප‍්‍රශ්නයක් දැන් මතුවන්නට ඉඩක් නො මැති බව ද මෙහිලා සඳහන් කළ යුතුය.ඒ අවශ්‍යතාව මැනැවින් සපුරා ලූ කුමාරතුංගයන් ගේ ඊළඟ අරමුණ වූයේ එයින් මතු කළ නිවැරැදි බස් මඟ ඉදිරියට ගෙන යාමට සවිමත් සංවිධානයක් පිහිටුවීමයි.ඒ උදාර අරමුණ ඉටු කිරීමෙහි ලා එතුමන් ගේ පුරෝගාමිත්වයෙන් ඇරැඹූ ‘හෙළ හවුල’ නමැති භාෂා සංවිධානය මේ දක්වා හැට අට වසරක් පුරා ඒ වෙනුවෙන් කැප වී කි‍්‍රයා කරයි.හෙළ හවුල නිවැරැදි බස් මඟ නව පරපුරට හඳුන්වා දීමට කොතෙක් කැපවී කි‍්‍රයා කළ ද “කියන දේ වැටැහේ නම් කෙසේ ලියූවත් වරද කිමෙක් දැ”යි වැනි දුර්මත වපුරන ඇතැම් ඇදුරන් නිසා බස මරමින් හඩු බස් වහර ශීඝ‍්‍රයෙන් පැතිර වූ බව රහසක් නොවිය යුතු ය.පුවත්පත් මඟින් මෙන් ම හෙළ හවුලේ සඟාව වන ‘සුබසින්’ ද ඊට අමතර ව සංවාද, සම්මන්ත‍්‍රණ හා ප‍්‍රසිද්ධ දේශන මඟින් ද මේ තත්ත්වය මැඩැලීමට හෙළ හවුලේ වියත්තු සාමූහිකව හා පෞද්ගලික මට්ටමින් ප‍්‍රබල ව්‍යායාමයෙක නියැළී සිටිති.නිවැරැදි බස් වහර මතු කොට එය නව පරපුරට දීමට නන් උපා මං සෙවූ කුමරතුඟුනට සරසවිවලින් ලැබිය යුතු නිසි තැන ලැබිණි ද? ඒ වෙනුවට ඉංගිරිසියෙන් සිංහල උගන සිසුනට ද දෙවන බසක් මෙන් එදා ඉංගිරිසියෙන්ම සිංහල උගැන්වූ බොහෝ සරසවි ඇදුරන් කුමරතුඟුන් දෙස හෙළුවේ අවඥා සහගත බැල්මෙකින් බව නම් බොහෝ විට දක්නට ලැබිණි.ඇතැමකු ඔවුන් හැඳින්වූයේ භාෂාව පිළිබඳ ශුද්ධාත්මවාදියකු වශයෙනි. තවෙකකු ඔවුන් භාෂාව පිළිබඳ අතීත ගාමියකු වශයෙන් හැඳින්වූ අතර ඇතැම් අය ඇකාරවාදියකු හැටියටත් වර්තමානයේ ජීවත්වන පැරැන්නකු හැටියටත් හැඳින්වූ බව ද අමතක නො කළ යුත්තෙකි.හෙළ හවුලේ වගකීම පිළිබඳ මහා ඇදුරු සුචරිත ගම්ලතුන් වැනි වියතුන් මහත් බලාපොරොත්තුවෙකින් කරුණු සඳහන් කළ ද කුමරතුඟුන් නුරුස්නා වෙනත් සරසවි ඇදුරකු “හෙළ හවුල අනුගමනය කරන භාෂා ප‍්‍රතිපත්තිය” ගැන සිතන විට මුනිදාස කුමාරතුංග “විසිවන සිය වසේ පහළ වූ මහා ප‍්‍රතිගාමියා” ලෙස හැඳින්වීම යුක්ති යුක්ත යයි සඳහන් කැර ඇති බවද මෙහිලා මතක් කිරීම යෝග්‍ය යයි සිතිණි.එමතු දු නොව සාමාන්‍ය උපාධියක් වත් නැති විශ්වවිද්‍යාල අධ්‍යාපනයක් නො ලද මුනිදාස කුමාරතුංග මහතා ලියා ඇති ව්‍යාකරණ පොත් සම්භාවනීය ව්‍යාකරණ ලෙස සැලැකිය හැකි ද යන්න පවා විමසමින් පළ කළ ලිපි ද පුවත්පත්වල දක්නට ලැබිණි.කුමාරතුංගයන් හෑල්ලු කරන මෙවන් මතවාද ඇතැම් සරසවි ඇදුරන් ගෙන් හා ඔවුන් ගේ ගෝල බාලයන් ගෙන් බහුල වශයෙන් ප‍්‍රචාරය වෙද්දී ඊට එරෙහිව හෙළ හවුලේ වගකීම ඉටු කිරීමට කෙතරම් දුෂ්කර වෑයමක් ගත යුතු ද යන්න මෙකී තතුª විමසා බලන්නකුට වැටැහෙනු ඇත.සරසවිය පැත්තෙන් කුමරතුඟුනට කෙණෙහිලි ඇතිවන්නට මූලික හේතුව අන් කිසිවක් නොව එහි ඇතැම් ඇදුරන් ගේ පොත පතෙහි මෙන් ම ලියැවිලිවල ද දක්නට ලැබුණු දහසක් වැරැදි කලඑළියේ ම නිර්දය ලෙස විවේචනය කිරීමේ ශාස්තී‍්‍රය මෙහෙවරට එතුමන් අතගැසීම බව බොහෝ දෙනා නොදන්නවා විය හැකිය.වරදක් පෙන්නා දුන් විට සහේතුකව ඊට නිසි පිළිතුරු දී තම නිදොස් බව තහවුරු කරනු වෙනුවට වරද පෙන්නා දුන්නාහු අවමානයට ලක්කිරීම සැබෑ වියතුන්ගේ ලක්ෂණය නො වේ.එහෙත් කුමරතුඟුන් පෙන්නා දුන් වරදක් වෙනුවෙන් අභියෝග කොට ඔවුන් මැඬැලීමට සමත්කම් මේ බොහෝ දෙනාට නො වූ නිසා දෝ ඒ වෙනුවට ඔවුන් කළේ වරද පෙන්නා දුන්නහු අවඥාවට ලක් කොට තම තත්ත්වය රැක ගැනීමට වෑයම් කිරීමය. මේ අශෝභන තත්ත්වය කොතෙක් දුර දිගට ගියේ ද යත් කුමරතුඟුන් ගේ පොත පත පවා සරසවි සිසුනට තහනම් වූ බවක් ද 2003.02.09 වනදා දා.දු.න.වීරකෝනුන් පුවත්පතෙක පළ කළ ලිපියෙකින් අනාවරණය කැර තිබිණි.එපමණෙක් නොව මළ කුමාරතුංගයන් ගෙන් ද පළි ගැනීමට නන් උපාමං සෙවූ ඔවුන් කොළඹ සරසවිය ඉදිරියෙන් යන මාවත “මුනිදාස කුමාරතුංග මාවත” යයි නම් කිරීමට සරසවි ඇදුරු මහ ඇදුරු කීපදෙනකු හරස් වී පුරපති හමුව සිසුන් කුමරතුඟු නමට නො කැමැති බැවින් නාම පුවරුව විනාශ කළ හැකි යයි’ ද ඒ ඔවුනට නිහසරයෙක් විය හැකි යයි ද හේතු දැක්වූවත් අසිංහල පුරපති මේ සරසවි ඇදුරන් ගේ හැටිදැ’යි මුවඟට සිනා නඟමින් එය පිළිකෙව් කළ බවත් ඒ ලිපියෙහි සඳහන් කරමින් කිසිවකු ගෙන් කිසිදු ගහටක් නොලබා ඒ නාම පුවරුව අද ද දිස්වන බවත් සඳහන් කැර ඇත.මේ සියවසේ පහළ වූ අග‍්‍රගණ්‍ය මහා ශාබ්දිකයාණන් වන කුමාරතුංග මුනිදාසයන් පිළිබඳ ඇතැම් අන්තවාදීන් වපුරා ඇති දුර්මත සහේතුකව ඛණ්ඩනය කරමින් ඔවුන් පිළිබඳ යථා තත්ත්වය නව පරපුරට හඳුන්වා දීමට අවංක සැබෑ වියතුන් කි‍්‍රයාත්මක විය යුතු කාලය එළඹ තිබේ.ඩී.එෆ්.කාරියකරවනයන් ගේ පුරෝගාමිත්වයෙන් මෑතක දී ඇරැඹුණු භාෂා පෙ‍්‍ර්මි සංවිධානය ද කුමරතුඟු මඟ ඉදිරියට රැකගනු කැමැති සංවිධානයක් විය හැකි බව වටහා ගත හැකිය.ඒ නිසා නිවැරැදි බස නො නැසී ඉදිරියට ගෙන යනු පිණිස කුමරතුඟුන් විසින් ම අරඹන ලද හෙළහවුලේ අරමුණු හා සැසඳෙන ආකල්පවලින් යුත් ඇදුරු මහ ඇදුරු ඇතුළු වියතුන් හා සංවිධාන හැමෙකක් ම එක්ව ඒ පිළිබඳ වග කිවයුතු තැන්වලට ද බලපෑම් කළ හැකි සවිමත් “භාෂා සංරක්ෂණ ආයතනයක්” පිහිටුවා ගැනීමට පියවර ගත හැකි නම් එය කුමරතුඟුන් වෙනුවෙන් කළ හැකි ඉහළ ම උපහාරය විය හැකි ය’යි ද සිතමි.අ.ආ.ගුණතිලක</content>
  </post><post>
    <category>NEWSPAPER</category>
    <date>
      <year>2009</year>
      <month>03</month>
      <day>08</day>
    </date>
    <link>http://www.silumina.lk/2009/03/08/_art.asp?fn=af0903084</link>
    <topic>මානව විද්‍යාවට ආචාර්ය උපාධියක් ලත් පළමු වැනි ශ‍්‍රී ලාංකේය විද්වතා</topic>
    <author>ආචාර්ය පෙ‍්‍ර්මකුමාර ද සිල්වා</author>
    <content>ලෝක ආර්ථික අර්බුදයෙන් අපට අත් මිදිය හැකියිඅපේ කී‍්‍රඩකයන්ට වෙඩි තබා පකිස්තානය අසරණ කළ ත‍්‍රස්තවාදියෝකුමරතුඟුවන්ට උපහාර පිණිස භාෂා සංරක්ෂණ ආයතනයක් පිහිටුවමුමානව විද්‍යාවට ආචාර්ය උපාධියක් ලත් පළමු වැනි ශ‍්‍රී ලාංකේය විද්වතාශ‍්‍රී ලාංකික කාන්තාව මුහුණ දෙන සමාජ අර්බුද සඳහා ප‍්‍රමුඛතාවය ලබා දෙමුකාන්තා හිංසන නඩු තීන්දු පමාවීම හිංසනයේ තවත් අදියරක්නරුමයන්ට නොදැනෙන ජනතාවට දැනෙන ගෑස් මිල සහනයවිනාඩි දහයෙන් හොරු ඇල්ලූ පොලිස් බයිසිකල් මෙහෙයුමආචාර්ය ඒ.පී. ද සොයිසාමේ කෙටි ලිපිය පසුගිය 05 වැනි දින ආචාර්ය ඒ.පී. ද සොයිසා ගුණ සමරු මුද්දරයක්. නිකුත් කිරීම නිමිති කොට ලියැවුණකි.ආචාර්ය ඒ.පී. ද සොයිසා වියතා දෙස් විදෙස් සුපතළ ශාස්ත‍්‍රඥයෙකි, නීතිවේදියෙකි, දේශපාලනඥයෙකි. එමෙන් ම බුද්ධ ධර්මය පිළිබඳ හසළ දැනුම ඇත්තෙකි. ඔහුගේ සරල, චාම් එසේම විදග්ධ ජීවිතය පිළිබඳ විශ්ලේෂණයක යෙදෙන්නකුට නිතැතින් ම මතු වන හැඟීම වනුයේ ඔහු එක් ක්ෂේත‍්‍රයක පමණක් නොව විෂය ක්ෂේත‍්‍ර ගණනාවක ම නියැළුණු ඒ පිළිබඳ හසළ දැනුමක් අත්පත් කර ගත්තා පමණක් නොව තමා ලබා ගත් දැනුම සමාජගත කිරීම සඳහා වෙහෙස මහන්සි වී කි‍්‍රයා කළ ධෛර්ය සම්පන්න උගතෙකු වූ බවයි.ක‍්‍රි.ව. 1890 අපෙ‍්‍ර්ල් 05 වනදා දකුණු වෙරළබඩ රන්දොඹේ නම් ගම් පියසේ මෙලොව එළිය දුටු අගම්පඩි පවුලස් ද සොයිසා, රන්දොඹේ කි‍්‍රස්තියානි පාසලක් වූ ‘වෙස්ලියනු’ විදුහලට ඇතුළත්ව මූලික අධ්‍යාපනය ආරම්භ කළ අතර පසුව කොස්ගොඩ රාජපක්ෂ විද්‍යාලයටත් කොළඹ වෙස්ලි විද්‍යාලයටත් අවසාන වශයෙන් ගාල්ල මහින්ද විද්‍යාලයෙන් තම පාසල් අධ්‍යාපනය නිම කළේ ය. විධිමත් පාසල් අධ්‍යාපනය ලබන වකවානුවේ දී ම වැලිතර මුදලින්දාරාමාධිපති වැලිතර වජිරසාර නාහිමියන් වෙත ගොස් බුද්ධ ධර්මය, සිංහල හා පාලි භාෂා ද හැදෑරීය. පාසල් අධ්‍යාපනය නිමා කොට ගුරු වෘත්තිය තම ජීවන වෘත්තිය ලෙස තෝරා ගත් ඔහු මහනුවර ධර්මරාජ, කොළඹ ආනන්ද මෙන් ම රාජකීය යන විද්‍යාලවල සේවය කළේ ය. පසුව ගුරු වෘත්තියෙන් සමුගන්නා ඒ.පී. ද සොයිසා නීතිඥ වෘත්තියට පිවිස පොදුජන නීතිඥයකු ලෙස බොහෝ අවස්ථාවල දී විශේෂයෙන් ම දුප්පතුන් වෙනුවෙන් නීති ගාස්තු අය නොකර නඩු වෙනුවෙන් පෙනී සිටි අවංක නීතිඥයකු ලෙස ප‍්‍රකට ව සිටියේ ය.1921 දී ලන්ඩන් විශ්වවිද්‍යාලයට ඇතුළත්ව තම උසස් අධ්‍යාපන කටයුතු ආරම්භ කිරීමේ ප‍්‍රතිඵලයක් ලෙස දර්ශන පිළිබඳ ශාස්ත‍්‍රවේදී උපාධියත් පසුව ලන්ඩන් විශ්වවිද්‍යාලයේ සිටි සුප‍්‍රසිද්ධ මානව විද්‍යාඥයන් දෙදෙනෙකු වූ මහාචාර්ය මැලිනොව්ස්කි හා සෙලිග්මන් යටතේ තම ආචාර්ය උපාධි පර්යේෂණ කටයුතුවල නියැළෙමින් 1928 දී Observations and Customs in Sinhalese Villages යන මාතෘකාව යටතේ සම්පාදනය කරන ලද පර්යේෂණ නිබන්ධය වෙනුවෙන් ඔහු වෙත ආචාර්ය උපාධියක් පිරිනමන ලදී.මැලැනොව්ස්කි හා සෙලිග්මන් වැනි මහාචාර්යවරුන් යටතේ ආචාර්ය උපාධියක් ලැබීමත් ඔවුන්ගේ ශිෂ්‍යයකු වීමත් මානව විද්‍යාව හැදෑරූ ශ‍්‍රී ලාංකේය ශිෂ්‍යයකු ලෙස අපටත් ඉමහත් ආඩම්බරයකි. මා දන්නා පරිදි ආචාර්ය ඒ.පී. ද සොයිසාට ප‍්‍රථම මානව විද්‍යාව පිළිබඳව ආචාර්ය උපාධියක් ලැබූ ශ‍්‍රී ලාංකේය විද්වතකු පිළිබඳ මා අසා නැත. ඒ අනුව මානව විද්‍යාව පිළිබඳ ප‍්‍රථම ආචාර්ය උපාධිලාභියා ලෙස ආචාර්ය ඒ.පී. ද සොයිසා අවිවාදයෙන් නම් කළ හැකි ය. දකුණු ලක ගම්මාන කිහිපයක වත්පිළිවෙත්, ඇදහිලි, විශ්වාස හා යාතු කර්ම පිළිබඳ මුල් කොට කර ඇති මේ පර්යේෂණ නිබන්ධය මාගේ අවබෝධය අනුව ඉතා වැදගත් මානව විද්‍යා තොරතුරුවලින් ගහණ වූවකි. මේ පර්යේෂණ නිබන්ධයේ ඇති ශාස්තී‍්‍රය මෙන් ම ඓතිහාසික වැදගත්කම නිසා ම එය පළ කිරීමට අවශ්‍ය කටයුතු සම්පාදනය කරමින් තිබෙන බව මෙහිදී සටහන් කළ යුතු ය.මානව විද්‍යාව හැදෑරීමට අමතරව අධිනීතිඥයකු ලෙස ද පුහුණු වන ආචාර්ය සොයිසා ලන්ඩන් නුවර බෞද්ධ ශිෂ්‍ය සංගමයෙහි මහබෝධි ශාඛා සමිතියේ ද කි‍්‍රයාකාරියකු මෙන් ම බෞද්ධ ධර්ම දේශකයකු ලෙස ද කි‍්‍රයා කළේ ය. ලන්ඩනයේ ගත කරන කාලයේ දී හමුවන ඉලියනෝර් හට්න් නම් ඉංගිරිසි ජාතික කාන්තාව සමඟ විවාහ වන ආචාර්ය සොයිසා තම එකම දරුවා වන විශාඛා කුමාරි ද සොයිසා (පසුව මෙරට සිටි කෘතහස්ත ආර්ථික විද්‍යාඥයකු වූ ලාල් ජයවර්ධන හා විවාහ විය) හා බිරිඳ සමඟ 1935 දී යළිත් තම මව් බිම වෙත පැමිණ නීතිඥයකු ලෙසත් ලංකා විශ්වවිද්‍යාලයේ ඉංග‍්‍රීසි භාෂාව හා සාහිත්‍යය පිළිබඳ කථිකාචාර්යවරයෙකු ලෙසත් සේවය කළේ ය.පසුව විශ්වවිද්‍යාලයෙන් ඉවත් වී පූර්ණ කාලීන දේශපාලනයෙහි නියැළෙන ආචාර්ය සොයිසා දකුණු කොළඹ ආසනයෙහි රාජ්‍ය මන්තී‍්‍රවරයා ලෙස කටයුතු කළේ ය. දේශපාලනඥයෙකු වශයෙන් වඩා හොඳ යහපත් සමාජයක් ගොඩනැගීමට අවශ්‍ය දේශපාලන යෝජනා ඉදිරිපත් කළා පමණක් නොව ඒ වෙනුවෙන් පෙනී සිටි කෘතහස්ත දේශපාලනඥයෙකි. ඔහු රැගෙන ආ වැදගත් යෝජනාවක් වූයේ දායාද ක‍්‍රමය ලාංකේය සමාජයෙන් බැහැර කළ යුතු සමාජ සංසිද්ධියක් බව ය. ප‍්‍රධාන දේශපාලන පක්ෂ හා තිබූ සම්බන්ධතාවලින් 1947 දී ඉවත් වන මේ දේශපාලනඥයා ‘බෞද්ධ ජනරාජ පක්ෂය’ මෙන් ම ‘බෞද්ධ සමූහාණ්ඩු පක්ෂය’ නමින් දේශපාලන පක්ෂ බිහි කොට පාර්ලිමේන්තු මැතිවරණවලට ඉදිරිපත් වූවත් මන්තී‍්‍ර ආසන දිනා ගැනීමට අපොහොසත් විය.දේශපාලන ජීවිතයේ නිරත වී සිටිය දී තම ශාස්තී‍්‍රය වැඩකටයුතු අතපසු නොකළ ආචාර්ය සොයිසා  ‘Buddhist India, Indian Culture in the days of the Buddha  (1955) යන ග‍්‍රන්ථවලට අමතරව ධර්ම සමය මුද්‍රණාලය පිහිටුවා ධර්ම සමය නම් පුවත්පතක් ද ආරම්භ කළේ ය. ති‍්‍රපිටක ග‍්‍රන්ථ සිංහලට පරිවර්තනය කිරීමේ මහා ව්‍යාපෘතිය ද මේ වනවිට ආරම්භ කර තිබිය දී එහි පිටු 500 බැගින් වූ කාණ්ඩ 48 ක් එළිදැක්වූයේ ය. 1950 දී පළ කළ ඉංග‍්‍රීසි සිංහල ශබ්දකෝෂය නිර්මාණය කිරීම ආචාර්ය සොයිසා විසින් කරන ලද ඉතා වැදගත් සමාජ සත්කාරයකි.විවිධ විෂය ක්ෂේත‍්‍ර අළලා ඔහු විසින් සම්පාදනය කරන ලද ග‍්‍රන්ථ ප‍්‍රමාණය මෙතැකැයි කීමට අපි නොදන්නෙමු. මන්ද ඔහුගේ ශාස්තී‍්‍රය ජීවිතය පුළුල් පරාසයක් තුළ එනම් බුද්ධ ධර්මය, මානව විද්‍යාව, මනෝ විද්‍යාව, දර්ශනය, ආයුර්වේදය, නවකතා, සිංහල හා ඉංග‍්‍රීසි සාහිත්‍යය, සිංහල සන්න ගැටපද යන බොහෝ විෂයයන් අළලා ලියැවී තිබිණි. ඔහුගේ ශාස්තී‍්‍රය, සමාජ හා දේශපාලන ජීවිතය ඇගයීම වස් 1964 දී විද්‍යාලංකාර විශ්වවිද්‍යාලය මගින් සාහිත්‍යය චක‍්‍රවර්ති යන ගෞරව උපාධිය පිරිනමන ලදී. මානව හිතවාදියකු ශාස්ත‍්‍රඥයකු, පර්යේෂකයකු මෙන් ම ආදර්ශවත් දේශපාලනඥයකු වූ ආචාර් ඒ.පී. ද සොයිසා 1968 මැයි මස 26 දින මෙලොවින් සමුගත්තේ ය. තම සමාජ වගකීම නොපිරිහෙළා ඉටු කළ මෙම මානව හිතවාදියා ස්මරණය කිරීම වෙනුවෙන් සමරු මුද්දරයක් නිකුත් කිරීමට පියවර ගැනීම හා ඔහු ඉෂ්ට කළ කාර්යභාරය නොකඩවා ඉදිරියට ගෙන යාමට මැදිහත් වූවන් කෘතඥතා පූර්වකව මතක් කළ යුතු ය.මේ ලිපිය සම්පාදනයේ දී වැලිතොට නමින් සංස්කරණය කරන ලද ග‍්‍රන්ථයේ ජී. සිරිසෝම මැන්දිස් මහතා විසින් ආචාර්ය ඒ.පී. ද සොයිසා පිළිබඳ රචනා කරන ලද ලිපිය ද පරිහරණය කළ බව කෘතවේදීව මතක් කරමි.ආචාර්ය පෙ‍්‍ර්මකුමාර ද සිල්වා</content>
  </post><post>
    <category>NEWSPAPER</category>
    <date>
      <year>2009</year>
      <month>03</month>
      <day>08</day>
    </date>
    <link>http://www.silumina.lk/2009/03/08/_art.asp?fn=af0903085</link>
    <topic>ශ‍්‍රී ලාංකික කාන්තාව මුහුණ දෙන සමාජ අර්බුද සඳහා ප‍්‍රමුඛතාවය ලබා දෙමු</topic>
    <author>ඩී.එම්.එස්. අබයගුණවර්ධන පරිවාස හා ළමා රක්‍ෂක සේවා කොමසාරිස් ජනරාල්.</author>
    <content>ලෝක ආර්ථික අර්බුදයෙන් අපට අත් මිදිය හැකියිඅපේ කී‍්‍රඩකයන්ට වෙඩි තබා පකිස්තානය අසරණ කළ ත‍්‍රස්තවාදියෝකුමරතුඟුවන්ට උපහාර පිණිස භාෂා සංරක්ෂණ ආයතනයක් පිහිටුවමුමානව විද්‍යාවට ආචාර්ය උපාධියක් ලත් පළමු වැනි ශ‍්‍රී ලාංකේය විද්වතාශ‍්‍රී ලාංකික කාන්තාව මුහුණ දෙන සමාජ අර්බුද සඳහා ප‍්‍රමුඛතාවය ලබා දෙමුකාන්තා හිංසන නඩු තීන්දු පමාවීම හිංසනයේ තවත් අදියරක්නරුමයන්ට නොදැනෙන ජනතාවට දැනෙන ගෑස් මිල සහනයවිනාඩි දහයෙන් හොරු ඇල්ලූ පොලිස් බයිසිකල් මෙහෙයුමසෑම වසරකම මාර්තු 08 දින ශ‍්‍රී ලංකාව ජාත්‍යන්තර කාන්තා දිනය සමරනු ලැබේ. රජය මෙන්ම විවිධ කාන්තා සංවිධාන කාන්තාවන්ගේ අයිතිවාසිකම් හා ඔවුන්ගේ අභිමානය වෙනුවෙන් විවිධ වැඩසටහන් ජාතික මට්ටමින් මෙන්ම පළාත්, දිස්ති‍්‍රක්, ප‍්‍රාදේශීය වශයෙන්ද පවත්වනු ලැබේ. එය අගය කළ යුතුය. ශ‍්‍රී ලාංකික සමාජයේ කාන්තාවන් මුහුණ දී ඇති, බොහෝ දෙනෙක් කථා නොකරන කරුණු කිහිපයක් පිළිබඳව අවධානය යොමු කිරීමට මෙම ලිපියෙන් මා අදහස් කරමි. එම කරුණු පිළිබඳව සංවාදයක් ඇති වීම සඳහා මෙරට කාන්තා සංවිධාන වල අවධානය කඩිනමින් යොමුවීම අත්‍යවශ්‍ය වී ඇති බව පෙනේ. මේ සඳහා කාන්තාවන් දැනුමෙන් සන්නද්ධ කිරීමේ ජාතික වගකීමක් කාන්තා සංවිධාන විසින් ගත යුතු කාලය එලඹ ඇත.ශ‍්‍රී ලාංකික පවුල් සංස්ථාව තුළ මවට, මාතෘත්වයට ඉතා වැදගත් තැනක් හිමිවී ඇත. පවුලේ දරුවන් හා මව අතර ඇති සබඳතාවය වෙන්කර දැක්විය නොහැකිය. පියා හා දරුවන් අතර එවැනි තත්ත්වයක් නොමැති යයි බැහැර නොකරමි. නමුත් මෙරට දරුවන් ගැන කථා කිරීමේදී, මවගේ සුවිශේෂි වූ කාර්ය භාරය, කරුණු ගණනාවක් ඔස්සේ සාකච්ඡා කිරීමට පුලුවන. එවැනි පරිසරයක කාන්තාව දැනුමෙන් ශක්තිමත් කිරීම එදාට වඩා සියදහස් ගුණයකින් අද අවශ්‍ය වී ඇත. මෙය උගත් - නූගත්, ග‍්‍රාමීය - නාගරික කාන්තාව වශයෙන් වර්ගීකරණයක් කර සිදු කරනවාට වඩා සමස්ථ ශ‍්‍රී ලාංකික කාන්තාව පදනමෙන් සලකා කටයුතු කිරීම සිදුකළ යුතුය.කාන්තාව ගැන කථා කරන මෙම වකවානුවේ ශ‍්‍රී ලංකාවේ සිදුවෙමින් පවතින බාල වයස් විවාහ, ඒ නිසාම ළමා මව්වරු බිහිවීමේ ප‍්‍රවණතාවය අප විසින් සුළු කොට සැළකිය යුතු ද යන්න වර්තමානයේ සිදුවෙමින් පවතින සිද්ධීන් තුළ ප‍්‍රශ්න කළ යුතුව ඇත. මෙරට විවාහ වීමේ නිසි වයස අවුරුදු 18 කි. මුස්ලිම් ප‍්‍රජාවේ නීතිරිති වලට අනුව එහි යම් වෙනස්කම් ඇත. එහෙත් අද වයස අවුරුදු 18 සම්පූර්ණ නොවූ ළමුන් නීත්‍යානුකූලව හෝ චාරිත‍්‍රානුකූලව අඹුසැමියන් ලෙස එකතු වීමේ සිද්ධීන් පොලීසියට, පරිවාස හා ළමාරක්ෂක සේවා දෙපාර්තමේන්තුවට වාර්තාවීමේ වැඩි ප‍්‍රවනතාවක් ඇත. මෙම සිද්ධීන් බොහොමයක වයස අවුරුදු 18 සම්පූර්ණ නොවී ඇත්තේ කාන්තාවයි.මේ නිසා නව යෞවන වියේ දූදරුවන් මුහුණ දෙන සමාජ ගැටලු ඉතා සංකීර්ණය. තමන්ගේ වයස අවුරුදු 18 ට වැඩි බව බොරුවට ප‍්‍රකාශ කර නිත්‍යානුකූලව සිදුකරන විවාහ සිදුවීම් ද දැකිය හැකි අතර, එම තත්ත්වය වළක්වා ගැනීමට රෙජිස්ට‍්‍රාර් ජනරාල් දෙපාර්තමේන්තුව අවශ්‍ය නව උපාය මාර්ගික කි‍්‍රයා මාර්ග ගත යුතුය. එම සිදුවීම් වලට වඩා විශාල ප‍්‍රමාණයක් ඇත්තේ බාල වයසේ දූවරුන් චාරිත‍්‍රානුකූලව අඹුසැමියන් ලෙස ජීවත්වීමයි. මෙය ළමුන්ගේ අයිතිවාසිකම් උල්ලංඝනය කිරීමකි. මෙවැනි තත්ත්වයන් දෙමාපියන් දැන හා නොදැන ද සිදුවේ. එය කෙසේ වුවද මෙම තත්ත්වය සමාජයට බරපතල ප‍්‍රශ්න ඇති කරයි. යෞවන වියේ සමස්ථ දූවරුන්ගේ යහ පැවත්ම සඳහාද මෙම තත්ත්වය බලපාන බව දෙමාපියන් ප‍්‍රකාශ කරයි. මේ තත්ත්වය ළමා මව්වරුන් බිහිවීම, පවුල් දෙදරායාම හා ඒ නිසාම ළමා අපයෝජනයට පත්වීම හා මවගේ සෞඛ්‍ය තත්ත්වය පිරිහීම වැනි බරපතල අර්බුද මතුකර ඇත. මෙවර සාමාන්‍ය පෙළ විභාගය අවසන් කළ දූවරුන් කිහිපදෙනෙකු මෙම තත්ත්වයට ගොදුරු වී ඇති බවට පැමිණිලි කිහිපයක් පරිවාස හා ළමාරක්ෂක සේවා දෙපාර්තමේන්තුවට පසුගිය සතියේ ලැබුණි.නව යෞවන වියේ දූවරුන් මෙම අර්බුදයෙන් ගලවා ගන්නේ කෙසේද? නීතිරීති වලින් පමණක් මේ සඳහා විසදුම් ලබා ගැනීමට නොහැක. නීතියේ පවතින හිස්තැන් සඳහා නීති සංශෝධනය කළ යුතුය. එසේම මෙම ඉලක්ක කණ්ඩායම් දැනුවත් කිරීම සඳහා වූ නායකත්වය මෙරට කාන්තා සංවිධාන විසින් ගත යුතු නොවන්නේද? මෙරට කාන්තාවට ප‍්‍රජනන සෞඛ්‍ය පිළිබඳව පවතින දැනුම තවමත් ප‍්‍රමාණවත් නැත. පවතින නීතිරීතින් පිළිබඳව දැනුම ද ප‍්‍රමාණවත් නැත. මෙම සමාජ සෝදා පාළුවෙන් මෙරට කාන්තාව බේරා ගැනීමේ කිසියම් වූ මෙහෙවරක් ඉටු කිරීමට කාන්තා සංවිධාන පෙරමුණ ගත යුතුය. මෙරට වයස අවුරුදු 15 - 19 කාන්තාවන්ගෙන් 10.3% ක් විවාහ දිවියට ඇතුලත් වී ඇති බව 2001 වසරේ ජන සංඛ්‍යා ලේඛන වලින් පෙන්වා ඇත. මෙම ප‍්‍රතිශතයේ වයස අවුරුදු 18 අඩු සංඛ්‍යාව විශාල ප‍්‍රමාණයක් වනු ඇත. එමෙන්ම වයස අවුරුදු 15-19 අතර වයසේ කාන්තාවන්ගේ දරු උපත් සංඛ්‍යාව 2001 වසරේ 27,635 කි. මෙය එම වසරේ සජීවි දරු උපත් මුළු සංඛ්‍යාවෙන් 8% ක් වේ. එම වර්ෂයේ අවුරුදු 15-19 අතර මව්වරුන්ගේ මාතෘ මරණ අනුපාතය 1000:10.9 කි. ඉහත දත්ත අනුසාරයෙන් බාල වයස් විවාහ හා ළමා මව්වරුන්ගේ ගැටළු තවදුරටත් විවිධ කරුණු ඔස්සේ විග‍්‍රහ කිරීමට පුලුවන.මේ අනුව ළමා වයසේ සිටින වයස අවුරුදු 18 ට අඩු දූවරුන් මුහුණ දී ඇති මෙම ඛේදවාචකයෙන් ඔවුන් මුදා ගැනීමට කටයුතු කිරීම කාගේත් වගකීමකි. මෙය දිළිඳුකම, දුප්පත්කම, විරැකියාව යන ප‍්‍රශ්න සමග ලඝු කිරීමෙන් බේරීමට නොහැකිය. ඒවායේ යම් බලපෑමක් නැත්තේම නොවේ. එහෙත් ඊට ඉක්මවා ගිය හේතු සාධක විශාල ප‍්‍රමාණයක් මෙම අර්බුදය වටා ඇත. ඒ පිළිබඳව විමර්ශන කර කටයුතු කිරීමට ශ‍්‍රී ලංකාවේ කාන්තා සංවිධාන වලට අඩිතාලමක් දැමීම, මෙවර කාන්තා දිනයේ හැකියාවක් ලැබෙන්නේ නම් මෙරට කාන්තාවන් ලබන ජයග‍්‍රහණයකි.ඊළඟට මෙරට කාන්තාව මුහුණ දී ඇති තවත් සමාජ අර්බුදයක් ලෙස ගබ්සාව හැඳින්විය හැකිය. ශී‍්‍ර ලංකාවේ ගබ්සාව නිතියෙන් තහනම්ය. ගබ්සාවක් කිරීමට අවසර ඇත්තේ ගර්භනී මව්රුන්ගේ ජීවිතය ආරක්ෂාකර ගැනීම සඳහා වූ වෛද්‍ය නිර්දේශයක් මත සිදුකරනු ලබන අවස්ථාවන් සඳහා පමණි. මෙරට ගබ්සාව පිළිබඳ සමාජ විද්‍යාත්මක අධ්‍යයන කිහිපයක් සිදුකර ඇත. මෙයද සුළු කොට සැලකිය යුතු කරුණක් නොවන අතර, මෙරට කාන්තා සංවිධාන, කාන්තාවන් දැනුවත් කිරිම පුළුුල් ලෙස කළ යුතුය. මෙරට දිනකට සිදුවන සජීවී දරු උපත් සංඛ්‍යාව හා ආසන්න සංඛ්‍යාවක් ගබ්සා සිදුවන බව පරික්ෂණ වලින් සොයාගෙන ඇත. සජිවී දරු උපත් 2004 වසරේ දිනකට 1000 කට ආසන්න සංඛ්‍යාවක් සිදුවී ඇති බව රෙජිස්ට‍්‍රාර් ජනරාල් දෙපාර්තමේන්තු සංඛ්‍යා ලේඛන වලට අනුව වාර්තා කර ඇත.මෙම ගබ්සා සිදුවන කාන්තාවන් පිළිබඳ සමීක්ෂණයක් කරන්නෙකුට වයස අවුරුදු 18 ට අඩු නව යෞවන වියේ ගැහැණු ළමුන්ද යම් සංඛ්‍යාවක් සිටිය හැකිය. එහෙත් පවතින තොරතුරු අනුව මෙම තත්ත්වයට වැඩි වශයෙන් මුහුණ දී ඇත්තේ වයස අවුරුදු 18 ඉක්මවූ විවාහක කාන්තාවන්ය. ඊට ප‍්‍රධාන හේතුව අනවශ්‍ය ගැබ්ගැනීමයි. ප‍්‍රජනන සෞඛ්‍ය පිළිබඳ හා පවුල් සැලසුම් ක‍්‍රම පිළිබඳව කාන්තාවන්ට ඇති අනවබෝධය මේ තත්ත්වයට බලපා ඇත. අනෙක් අතට වෛද්‍ය උපදෙස් නොමැතිව ගබ්සා සඳහා භාවිත කරන විවිධ ක‍්‍රම හේතුවෙන් කිසියම් ප‍්‍රමාණයක් මරණද මෙරට සමාජයේ සිදුවන බව පෙනේ. එහෙයින් ගබ්සාව නීතිගත කිරිම මිට හොඳම විසඳුම ලෙස සමහර අය පෙන්වා දීමට උත්සාහ කර ඇත. එහෙත් මෙවර කාන්තාවට ප‍්‍රජනන සෞඛ්‍ය පිළිබඳව ලබාදෙන දැනුම නව යෞවන වියේ සිට ලබාදීම සඳහා වූ ප‍්‍රතිපත්ති හා උපාය මාර්ගික වැඩසටහන් කි‍්‍රයාත්මක කිරිම මෙරට කාන්තා සංවිධාන වල ප‍්‍රමුඛත්වය මෙම වර්ෂයේ ලබාදීමට උත්සුක වීම වැදගත්ය.මෙරට කාන්තාවන්ට දරුවන් ලැබීමේ ප‍්‍රවනතාවයද එදාට වඩා යම් ප‍්‍රතිශතයකින් අඩු වී ඇති බව දරුවන් හදාවඩා ගැනීම සඳහා ලැබෙන ඉල්ලීම් ප‍්‍රමාණයෙන් නිරීක්ෂණය කළ හැකිය. පරිවාස හා ළමාරක්ෂක සේවා දෙපාර්තමේන්තුව වෙත ලැබෙන ඉල්ලීම් අනුව තරුණ මව්වරුන් සඳහා එසේ සාඵල්‍යතා මට්ටම අඩුවී යන්නේ ඇයි? මෙයද වෛද්‍ය විද්‍යානුකූලව යමෙකුට පරීක්ෂණයක් කළ හැකි ක්ෂේත‍්‍රයකි. ඒවාගේම මෙරට කාන්තා සංවිධාන විසින් ප‍්‍රමුඛත්වය දී සාකච්ඡා කළ යුතු සමාජීය මාතෘකාවකි. කාන්තාවන් උසස් අධ්‍යාපනය ලැබීම, විවාහවීම වයස ඉහළ යාම වැනි කරුණු දරු උපත් අඩුවීමට බලපාන බව යමෙකුට පෙන්වා දීමට හැකි වුවද, ඊට වඩා බලපාන හේතුන් තිබිය හැකිය. විශේෂයෙන් තරුණ කාන්තාවන් වෛද්‍ය උපදෙස් නොමැතිව භාවිත කරන විවිධ ඖෂධ වර්ග හේතුවෙන් ඉහත තත්ත්වයන් ඇතිවීමට ඉඩකඩ තිබිය හැකිය. මෙවැනි පවුල් සඳහා දරුවකු හදාවඩා ගැනීමේදී මෙරට සමාජය දක්වන ආකල්ප අද කාන්තාව මුහුණ දී ඇති බරපතල ගැටළුවකි.තමන්ගේම දරුවකු නොමැති වුවද හදාවඩා ගැනීමෙන් දරුවකු ලබාගැනීම පිළිබඳ සමාජයේ ආකල්ප වෙනස් කිරිමට මෙවර කන්තා සංවිධාන කිසියම් මෙහෙවරක් කළ යුතුවේ. අද දරුවන් නිත්‍යානුකූලව හදාවඩා ගැනීමෙන් තොරව නිත්‍යානුකූලව නොවන විදියට ළමුන් ලබාගැනීමට යාමෙන් දරවන්ගේ ස්වභාවික මවද හදාවඩා ගැනීමට යන මව්වරුන්ද නීතියේ ඉදිරියේ වරදකරුවන් වී විවිධ දුෂ්තරතාවයන්ට මුහුණ දී ඇත. පවුලක හදාවඩා ගත් දරුවෙකු තම දෙමාපියන්ට, ඥාතීන්ට සමාජය පෙන්වීමට අකමැතිය. එය මෙරට සමාජය විසින් ඇතිකරගෙන ඇති ආකල්පයන් නිසා මතුවන ගැටළුවකි. මේ නිසා ඔවුන් නීතියෙන් බැහැරව දරුවකු ලබාගෙන තමන්ට දාව උපන් දරුවකු බව පවුලේ අයට, සමාජයට පෙන්වීමට උනන්දු වේ. ඒ නිසාම ඔවුන් නීතිමය ගැටළුවලට වර්තමානයේ මුහුණ දී ඇත.දරුවාගේ ස්වභාවික මවද නිතිය ඉදිරියට ගොස් තම අනන්‍යතාවය ඔප්පු කිරීමට ඉදිරිපත් නොවන අවස්ථා ඇත. එහෙයින් තරුණ පවුල් වලට දරුවන් ලැබීම අඩුවීම හා දරුවන් හදාවඩා ගැනීමේදී මෙරට සමාජය විසින් පෙන්වන මෙම ප‍්‍රතිරෝධන අවම කිරීමට මෙරට කාන්තා සංවිධාන පෙරමුණ ගත යුතු නොවන්නේද? තමන්ගේම දරුවෙකුට මෙන්ම හදාවඩා ගන්නා දරුවෙකුටද සමාජයේ ගෞරවය හා පිළිගැනීම ඇති කිරීමෙන් මෙරට කාන්තාවන්ට මුහුණ දීමට ඇති ගැටළු අවමකර ගත හැකිය. නීතියෙන් එම තත්ත්වය ලබාදී ඇතත් සමාජයීය වශයෙන් පවතින එම ආකල්පය වෙනස් කිරීමට මෙරට කාන්තා සංවිධාන පෙරමුණ ගත යුතුය.ඉහත කරුණු කිහිපය මගින් පෙන්වා දීමට උත්සාහ කළේ ශී‍්‍ර ලාංකික කාන්තාව වර්තමානයේ මුහුණ දී ඇති සමාජ ගැටලු කිහිපයකි. මෙය සමාජයේ පැවැත්ම සඳහා හානිදායක ලෙස බලපා ඇත. එහෙයින් රාජ්‍ය හා රාජ්‍ය නොවන කාන්තා සංවිධාන මෙම ක්ෂේත‍්‍ර පිළිබඳව තවදුරටත් පුළුල් විමර්ශනයක් සිදු කිරීමට හා ඒ පිළිබඳ මෙරට කාන්තාව දැනුවත් කිරිම සඳහා සුභදායි ප‍්‍රවේශයකට යොමුවීමට හැකියාවක් ලැබෙන්නේ නම් මෙරට කාන්තාව වෙනුවෙන් ගන්නා වැදගත් මෙහෙවරක් වනු ඇත.ඩී.එම්.එස්. අබයගුණවර්ධන පරිවාස හා ළමා රක්‍ෂක සේවා කොමසාරිස් ජනරාල්.</content>
  </post><post>
    <category>NEWSPAPER</category>
    <date>
      <year>2009</year>
      <month>03</month>
      <day>08</day>
    </date>
    <link>http://www.silumina.lk/2009/03/08/_art.asp?fn=af0903086</link>
    <topic>කාන්තා හිංසන නඩු තීන්දු පමාවීම හිංසනයේ තවත් අදියරක්</topic>
    <author>සකස් කළේ - රමණී සුබසිංහ</author>
    <content>ලෝක ආර්ථික අර්බුදයෙන් අපට අත් මිදිය හැකියිඅපේ කී‍්‍රඩකයන්ට වෙඩි තබා පකිස්තානය අසරණ කළ ත‍්‍රස්තවාදියෝකුමරතුඟුවන්ට උපහාර පිණිස භාෂා සංරක්ෂණ ආයතනයක් පිහිටුවමුමානව විද්‍යාවට ආචාර්ය උපාධියක් ලත් පළමු වැනි ශ‍්‍රී ලාංකේය විද්වතාශ‍්‍රී ලාංකික කාන්තාව මුහුණ දෙන සමාජ අර්බුද සඳහා ප‍්‍රමුඛතාවය ලබා දෙමුකාන්තා හිංසන නඩු තීන්දු පමාවීම හිංසනයේ තවත් අදියරක්නරුමයන්ට නොදැනෙන ජනතාවට දැනෙන ගෑස් මිල සහනයවිනාඩි දහයෙන් හොරු ඇල්ලූ පොලිස් බයිසිකල් මෙහෙයුමමෙරට ජනගහනයෙන් සියයට 52% ක් පමණ නියෝජනය කරන්නේ කාන්තාවය. ජාතික ආදායමෙන් අඩකටත් වඩා දායකත්වය ලැබෙන්නේ ද ඇය ගෙනි. නිවෙසේ මුළුතැන්ගෙයි සිට කර්මාන්තශාලා, වතු, ඇඟලුම්, විදේශීය ගෘහ සේවය, වෛද්‍ය, ඉංජිනේරු ඈ ආදී රාජ්‍ය හා පෞද්ගලික රැකියා ක්ෂේත‍්‍රයන්හි නියැළෙමින් රටේ ආර්ථිකය සවිමත් කරන්නට උරදෙන ඇය තවත් අවස්ථාවක ගිනි අව්වේ මහ පොළොව හා පොරබදිමින් මංපෙත් තනන්නට, කෙත් වතු සරු කරන්නට ද ඩාදිය වගුරුවන්නී ය.විටෙක ඇය සෙනෙහෙබර මවකි. පෙම්බර බිරියකි. වගකීමැති දියණියකි. ආදරණීය සොහොයුරියකි. මෙලෙස සමාජයේ විවිධ චරිත නියෝජනය කරන ඇය සමස්ත සමාජයේම අනාගතය තීරණය කිරීමේ භූමිකා නිරූපණය කරන්නී ය.අන්තර් ජාතික කාන්තා දිනය සැමරෙන අද (08) දිනය ලාංකේය කාන්තාවට ද ඉතාමත් සුවිශේෂී ය. සිය අයිතිවාසිකම් පතා මෙතෙක් ආ ගමන් මඟේ ජයග‍්‍රහණ රැසක් සැමරීමට ඇයට අවස්ථාව උදා වී ඇත. ඇය සවිබල ගැන්වීමේ වැඩසටහන් රාශියක් වත්මන් රජය යටතේ කි‍්‍රයාත්මක ය. ඒ හරහා පවුලේ ආර්ථිකය, දරුවන් ගේ අධ්‍යාපනය ඇතුළු දෛනික කටයුතු වෙනදාට වඩා යහපත් මට්ටමකින් පවත්වාගෙන යාමට හැකියාව ලැබී තිබීම අගය කළ යුතු ය.විශේෂයෙන් මතට තිත වැඩපිළිවෙළ යටතේ මත්ද්‍රව්‍ය පිළිබඳ දැඩි නීති රීති කි‍්‍රයාත්මක වීම නිසා ගෘහස්ථ හිංසනයට වැට බැඳී ඇත. පසුගිය වකවානුවේ තණමල්විල වැනි ප‍්‍රදේශවල සිය දිවි නසා ගැනීම් බහුලව සිදුවන බවට වාර්තා විය. එයට ප‍්‍රධානම හේතුව වූයේ ද මත්ද්‍රව්‍ය ය. එයින් වැඩියෙන් පීඩා වින්දේ ද කාන්තාව ය. එහෙත් මතට තිත වැඩපිළිවෙළ එම ප‍්‍රදේශයන්හි සිය දිවි නසා ගැනීම් වලට ද තිත තබා අවසන් ය.කාන්තාව මෙන් ම පුරුෂයා ද සහභාගි කරවා ගැනීමෙන් කි‍්‍රයාත්මක කැරෙන උපදේශන වැඩ සටහන් නිසා විනාශයට ගිය පවුල් අද ශක්තිමත් වී ඇත. දිවයින පුරා දිස්ති‍්‍රක් මට්ටමින් කි‍්‍රයාත්මක වැඩිහිටි උපදේශන මධ්‍යස්ථානවලින් විශේෂයෙන් වැඩිහිටි කාන්තාවන් ගේ ප‍්‍රශ්නවලට විසඳුම් ලබා දීම ද සිදු කෙරේ. අද බොහෝ වැඩිහිටි මවුවරුන්ට සිදු වී ඇත්තේ දරුවන් ගේ ද දරුවන් ඇති දැඩි කරමින් වෙහෙසකර වූද, ඒකාකාරී වූද ජීවිතයක් ගත කිරීමට ය. එවන් කාන්තාවන්ට මේ මධ්‍යස්ථාන හරහා සතුට විනෝදය මෙන් ම සාමාජීයීය තොරතුරු ද ලබා ගැනීමට පුළුවන.රජයේ හෝ පෞද්ගලික අංශයේ රැකියාවක් නොමැතිව කල් ගෙවූ කාන්තාවට ද අද ජාතික ආර්ථිකයට සිය දායකත්වය සැපයීමට අවස්ථාව උදා වී තිබේ. වනිතා කටයුතු අමාත්‍යංශය හරහා ඇයට ස්වයං රැකියා සඳහා අවශ්‍ය ආධාර පිරිනැමේ. බොහෝ කාන්තාවන් ගේ ගැටලුව වී තිබෙන්නේ ද සිය ස්වයං නිෂ්පාදන සඳහා වෙළෙඳ පොළක් සහ හොඳ මිලක් නොමැති වීම ය. ඒ සඳහා ද නිසි පියවර ගැනීමට විවිධ වැඩසටහන් කි‍්‍රයාත්මක ය. බොහෝ කාන්තාවෝ ජංගම වෙළෙඳ්‍රමෙන් සිය පවුල පෝෂණය කරති.ගැටලුව වී ඇත්තේ ඔවුන්ට ඒ සඳහා ප‍්‍රමාණවත් මුදලක් නොවීමය. පොලි මුදලාලි ගෙන් ණයට ලබා ගන්න සුළු මුදල විශාල පොලි මුදලක් ද සමඟ ආපසු ගෙවීමේ දී ඇය අත ඉතිරිවන්නේ ඉතාම සුළු මුදලකි. මේ නිසාම ජංගම වෙළෙඳ්‍රමේ නිරත කාන්තාවන්ට ණය දීමේ ක‍්‍රමයක් කි‍්‍රයාත්මක ය. ඒ සඳහා අය කෙරෙන්නේ සියයට එක හමාරක් දෙකක් පමණ වූ සුළු වාර්ෂික පොලී ප‍්‍රතිශතයකි.ආරම්භයේ දී රුපියල් පන්දහස බැගින් ලබා දුන් ණය මුදල මේ වන විට රුපියල් දස දහස දක්වා වැඩි වී තිබේ. ඉදිරියේ දී එම මුදල රුපියල් විසිදහස දක්වා වැඩි කිරීමට ද කටයුතු යොදා ඇත. මේ වැඩ සටහන කි‍්‍රයාත්මක වන්නේ වනිතා කටයුතු අමාත්‍යංශය හරහා ප‍්‍රාදේශීය ලේකම් කාර්යාලවල සේවයේ නියුතු වනිතා සංවර්ධන නිලධාරීන් මාර්ගයෙනි.අද බරපතළම ගැටලුවලට මුහුණ පා සිටින්නේ යුද්ධයෙන් අවතැන් වූ කාන්තාවන් ය. මුදාගත් ප‍්‍රදේශ කරා පැමිණීමට නොහැකිව එල්ටීටීඊ නායක ප‍්‍රභාකරන් ගේ යුද පලිහක් බවට පත්වූ අහිංසක කාන්තාවෝ සිය මූලික අවශ්‍යතාව තබා සිය දරු මල්ලන් හෝ ආරක්ෂා කරගත නොහැකිව අසරණව සිටිති. ම්ලේච්ඡ කොටි ත‍්‍රස්තයන් ගේ මේ නොමනා කි‍්‍රයා කලාපයන්ට එරෙහි වී ඇයට ජීවත්වීමේ අයිතිය හෝ ලබා දෙන්නට අන්තර් ජාතික අවධානය යොමු විය යුතුව ඇත.ත‍්‍රස්තයන් ගෙන් මිදී මුදාගත් ප‍්‍රදේශ කරා පැමිණෙන සිවිල් වැසියන් සඳහා අවශ්‍ය මූලික පහසුකම් සැපයීමට රජය පියවර ගෙන ඇත. විශේෂයෙන් කාන්තාවන් ගේ සනීපාරක්ෂක කටයුතු සඳහා අවශ්‍ය පහසුකම් හා ගැබිනි මවුවරුන්ට අවශ්‍ය පහසුකම් සැලැසීමට වනිතා කටයුතු, අධ්‍යාපන හා සෞඛ්‍ය අමාත්‍යංශ එක්ව කටයුතු කර තිබේ.රටේ ඒකීය භාවය වෙනුවෙන් දිවි පිදු වීරෝදාර රණවිරුවන් ගේ මවුවරුන් සහ බිරියන් වෙනුවෙන් ද සහනදායී වැඩ සටහන් රැසක් කි‍්‍රයාත්මක ය. නිවාස නොමැති එවැනි පවුල් සඳහා නව නිවාස ලබා දීම අදාළ මැතිවරණ කොට්ඨාසවල මැති ඇමැතිවරුන් මාර්ගයෙන් සිදු කෙරේ. වැන්දඹුවන් බවට පත්වන තරුණ කාන්තාවෝ ද වැටුප් නොලැබේ ය යන බියෙන් නැවත විවාහයක් කර ගැනීමට පැකිළෙති. සැමියා නැති ඇය අසරණය. ජීවත්වීමට ද මුදල් අවැසි ය. මේ ගැන සලකා නැවත විවාහයක් කරගන්නේ නම් වැටුපෙන් අඩක් ගෙවීමට පාර්ලිමේන්තු පනතකින් සම්මත වී ඇත.පවුල ගොඩනඟන්නට, ආර්ථිකය සවිමත් කරන්නට සිතින් මෙන් ම ගතින් ද ශක්තිමත් ඇය සමාජ නායකත්වය සඳහා වැඩි වැඩියෙන් දායක කර ගැනීමට ද රජය පියවර ගෙන ඇත. ඇය දේශපාලනයට ගෙන ඒම සම්බන්ධව දෑ විශාල උනන්දුවක් ඇතිව තිබේ. අමාත්‍යංශ ලේකම්වරියන් ලෙස, ප‍්‍රාදේශීය සභා සහ නගර සභා සභාපතිනියන් ලෙස ඇය ගේ දායකත්වය ද දැන් වර්ධනය වී ඇත.කාන්තාවන්ට සිදුවන අකටයුතුකම් හා ගැටලු පිළිබඳ අවශ්‍ය ඕනෑම අවස්ථාවක වනිතා කටයුතු අමාත්‍යංශයේ සේවය ලබාගැනීමට ද අවස්ථාව උදා වී තිබීම සුවිශේෂී ය.කාන්තාව වෙනුවෙන් ඇය සවිබල ගැන්වීම වෙනුවෙන් විවිධ ව්‍යාපෘති දියත් වුව ද තවමත් ඇයට සිදුවන අකටයුතුකම්වල දී නීතිමය වශයෙන් වූ අඩුපාඩුකම් ද අඩු නැත. නඩු තීන්දුවල ප‍්‍රමාදයන්, වෛද්‍ය වාර්තාවල ප‍්‍රමාදයන් නිසා හිංසනයට පත්වන කාන්තාවන්ට ඉක්මන් විසඳුම් ලබාදීම අපහසු වී ඇත. වසර ගණනාවක් ඇදී යන නඩු තීන්දු නිසා ඇය විවිධ ස්ථානවල දි වාචසිකව, මානසිකව, ශාරීරිකව තව තවත් වද හිංසනයට ලක්වේ. එවැනි කටයුතුවල දී අවම වශයෙන් අවුරුදු දෙකක පමණ කාලයක දී හෝ විසඳීමට නඩු තීන්දු ලබාදීමේ වැඩපිළිවෙළක දැඩි අවශ්‍යතාවයක් ඇති වී තිබේ.සමාජයීය බලපෑම කෙසේ වුව ද කාන්තාවගේ චිත්ත ශක්තිය අති මහත් ය. පිරිමියා හා සමව ගත වෙර නැතත් හිතේ සවියෙන් ඇය නැඟිටින්නට උත්සාහ ගන්නීය. ඒ සඳහා උදාහරණ ලාංකේය සමාජයේ අපමණය. තණමල්විල දහයියාගල කාන්තාවන් ඊට හොඳම නිදසුනකි. ඔවුන් ජීවත් වූයේ ගොඩ ගොවිතැනිනි. ඒ සඳහා ඇවැසි ජලය සපයා ගැනීම මුහුණදුන් ප‍්‍රධානම ගැටලුව විය. වැස්ස ප‍්‍රාර්ථනා කරමින් අහසට දෑත දිගු කරන්නට හෝ එකිනෙකාට දොස් පවරන්නට ඔවුන් සිතුවේ නැත.තමන් ගේ ම දෑතින් මහා පස් කඳු කපා, ඔවුහු වැවක් තැනූහ. අහසින් වැටෙන ජලය එහි එක් රැස් විය. ඒ ජලයෙන් කෙත් වතු සරු කරගත්හ. මුළු මහත් කාන්තා පරපුරට පමණක් නොව කුසීතව, දවස ගෙවන පිරිමි පරපුරට ද ඔවුන් ආදර්ශවත් ය.මෙවර කාන්තා දිනය සැමරෙන්නේ මෙවන් කාන්තාවන්ට කෘත ගුණ දැක්වීමටත් ඔවුන් ආරක්ෂා කර ගැනීම සඳහාත් ය. රාජ්‍ය උත්සවය අද දින කොළඹ රාජකීය විද්‍යාලයීය නව රඟහලේ දී පැවැත්වෙන අතර ඒ සඳහා වවුනියාව ප‍්‍රදේශ ද ඇතුළුව ග‍්‍රාමීය කාන්තාවන් ගේ දායකත්වය වැඩියෙන් ලබා ගැනීම සුවිශේෂී ය. කාන්තාවන් වෙනුවෙන් කටයුතු කරන රාජ්‍ය හා රාජ්‍ය නොවන සංවිධානවල නායිකාවන් ද සහභාගි කර ගැනේ.එහිදී විවිධ ක්ෂේත‍්‍රයන් හි දක්ෂතා දැක්වූ කාන්තාවන් ඇගයීම සඳහා සහතික සහ තිළිණ ප‍්‍රදානය කෙරෙනු ඇත. යුද හමුදා හා පොලිස් සේවය, මාධ්‍ය ක්ෂේත‍්‍රය, කලා කටයුතු, කෘෂි කර්මාන්තය, රූපලාවණ්‍ය, ඉවුම් පිහුම් කටයුතු ආදී ක්ෂේත‍්‍ර ගණනාවක කාන්තාවන් එහි දී ඇගයීමට ලක් කෙරේ.‘කාන්තා හිංසනය නිමා කිරීමට එක්සත් වෙමු’ යන්න මෙවර කාන්තා දිනයේ තේමාව ය. සැමියාට දරුවන්ට, පවුලට පොදුවේ ගමට, රටට, මේ මුළු ලෝකයටම ශක්තියක් වූ ඇය ආරක්ෂා කරගැනීම සමාජයේ යුතුකම ය.ඇය හිංසනයට ලක්වන්නේ කොතැන ද ඒ සෑම තැනටම වැට බැඳීමට දැන් කාලය එලැඹ ඇත. එය යහපත් සමාජයක් අපේක්ෂා කරන සෑම කෙනෙකුගේ ම වගකීමකි.කාන්තාව ද ඒ වගකීමෙහි ප‍්‍රධාන කොටස්කාරියකි. ආදරය, කරුණාව මූලික කොට සිය නිදහස, අයිතිවාසිකම් අන්‍යන්ගෙන් බලාපොරොත්තු වන්නා සේම ඇය ද පෙරළා අන්‍යයන්ට ආදරය, ගෞරවය දැක්විය යුතු ය. සිය යුතුකම්, වගකීම් ඉටු කළ යුතු ය.තම සැමියාට, දරුවන්ට නිසි තැන ලබාදිය යුතු ය. ඔවුන් අපහසුතාවයට පත් නොකළ යුතු ය. සමහර පවුල් ආරවුල්වල වැඩි දායකත්වයක් ලැබී තිබෙන්නේ ද කාන්තාවගෙනි. කාන්තාවක් ලෙස සෑම මොහොතකම පුරුෂයාට බය පක්ෂපාති වීම, යටහත් පහත් වීම මින් අදහස් කෙරෙන්නේ නැත. පිරිමියෙක් වශයෙන් සිය සැමියාට ගරුත්වයක් භක්තියක් ඇය කෙරෙන් විද්‍යමාන විය යුතු ය. අන්‍යොන්‍ය විශ්වාසය හා බැඳීම මත සියල්ල යහපත් ලෙස විසඳීමට හැකියාව ලැබෙන අතර දියුණුව හා සතුට රැඳී පවතින්නේ ද එතැන ය.සකස් කළේ - රමණී සුබසිංහ</content>
  </post><post>
    <category>NEWSPAPER</category>
    <date>
      <year>2009</year>
      <month>03</month>
      <day>08</day>
    </date>
    <link>http://www.silumina.lk/2009/03/08/_art.asp?fn=af0903087</link>
    <topic>නරුමයන්ට නොදැනෙන ජනතාවට දැනෙන ගෑස් මිල සහනය</topic>
    <author>සැකැසුම - සුභද්‍රා දේශප‍්‍රිය</author>
    <content>ලෝක ආර්ථික අර්බුදයෙන් අපට අත් මිදිය හැකියිඅපේ කී‍්‍රඩකයන්ට වෙඩි තබා පකිස්තානය අසරණ කළ ත‍්‍රස්තවාදියෝකුමරතුඟුවන්ට උපහාර පිණිස භාෂා සංරක්ෂණ ආයතනයක් පිහිටුවමුමානව විද්‍යාවට ආචාර්ය උපාධියක් ලත් පළමු වැනි ශ‍්‍රී ලාංකේය විද්වතාශ‍්‍රී ලාංකික කාන්තාව මුහුණ දෙන සමාජ අර්බුද සඳහා ප‍්‍රමුඛතාවය ලබා දෙමුකාන්තා හිංසන නඩු තීන්දු පමාවීම හිංසනයේ තවත් අදියරක්නරුමයන්ට නොදැනෙන ජනතාවට දැනෙන ගෑස් මිල සහනයවිනාඩි දහයෙන් හොරු ඇල්ලූ පොලිස් බයිසිකල් මෙහෙයුමරජය ගෑස් මිල අඩු කළේ රුපියල් 300 කින් නොව රුපියල් 800 කිනි.රජය ගෑස් මිල සූත‍්‍රය හඳුන්වා දීමෙන් පසු ගෑස් මිල අඩු වීමේ විශාලතම වාසිය පාරිභෝගිකයාට දැන් දී ඇත. එසේ වුවත් ඇතැම්හු නැවත වරක් භූමිතෙල් ගෑවුණු ගැරැඩියන්ගේ ස්වරූපය ප‍්‍රදර්ශනය කරමින් සිටිති. ඒ නිසා ගෑස් මිල අඩුවීමේ වාසිය පිළිබඳ කෙටියෙන් හෝ පැහැදිලි කිරීම වැදගත් වේ යැයි සිතමි.2007-2008 වර්ෂ දෙකේදී ලෝක ඛනිජ තෙල් මිල අසාමාන්‍ය ලෙස ඉහළ නගින විට මුළු ලෝකයේ ම දෙදරුම් කෑවේය. තෙලෙන් බැදෙන ලෝකයක සියලු මිනිස්සු වේදනාකාරි අත්දැකීම් වින්දාහ. ඛනිජ තෙල් අර්බුදයේ ප‍්‍රතිඵලයක් ලෙස ඛනිජ තෙල් ආශි‍්‍රත නිෂ්පාදනය වන ගෑස්, ආහාර, පොහොර, රසායනික ද්‍රව්‍ය, කෘමිනාශක වැනි වෙනත් අතුරු භාණ්ඩවල මිල රොකට් වේගයෙන් ඉහළ ගියේය. ලෝක මිල අර්බුදය හමුවේ කෘති‍්‍රම ලෙස අඩු මිලක් ලබා දීමට විරුද්ධව ගෑස් සමාගම් ශ්‍රේෂ්ඨාධිකරණයේ පිහිට පැතීය.ශ්‍රේෂ්ඨාධිකරණය පාරිභෝගිකයා ආරක්‍ෂා වන පරිද්දෙන් ද, දේශීය නිෂ්පාදකයන් ආරක්‍ෂා වන පරිද්දෙන් ද, වෙනත් සමාගම්වල පැවැත්මට හානිකර නොවන පරිද්දෙන් ද, වෙළෙඳ පොළේ ගෑස් හිඟයක් ඇති නොවන පරිද්දෙන් ද ගෑස් මිල සූත‍්‍රයක් සකසන ලෙසට විධාන නිකුත් කළේය. ඒ අනුව වෙළෙඳ අමාත්‍යංශය, මුදල් අමාත්‍යංශය, ගෑස් ආනයන කරුවන්, මිල විශේෂඥයන්ගේ එකඟතාව මත ශී‍්‍ර ලංකාවේ ගෑස් මිල තීරණය වන ආකාරය පිළිබඳ සූත‍්‍රයක් සකසනු ලැබුණු අතර විෂය භාර ඇමැතිවරයා වශයෙන් එකී මිල සූත‍්‍රයට කැබිනට් අනුමැතිය ලබා ගතිමි.ඉන්පසු නැවත වතාවක් සැකැසූ මිල සූත‍්‍රය ශ්‍රේෂ්ඨාධිකරණය වෙත ඉදිරිපත් කළ අතර ශ්‍රේෂ්ඨාධිකරණය විසින් දේශීය ගෑස් නිෂ්පාදකයාගේ මිල සූත‍්‍රය පිළිබඳ සංශෝධන කිහිපයක් නිර්දේශ කරනු ලැබීය. එකී සංශෝධන ඉදිරිපත් කළේ වෙළෙඳ පොළේ ඒකාධිකාරයක් ඇති කිරීම වැළැක්වීමය.මෙසේ නිත්‍යානුකූල, විධිමත්, විනිවිදව පෙනෙන ආකාරයට සැකසූ මිල සූත‍්‍රය ඇමැතිවරයා වශයෙන් මාගේ පෞද්ගලික අභිමතය අනුව අවශ්‍ය ඕනෑම ප‍්‍රමාණයකින්, ඕනෑම විටක නිදහසේ ගෑස් මිල නියම කිරීමට ඉඩක් නැත. අනාගතයේ දී හෝ කිසිදු ඇමැතිවරයකුට එවැනි නිදහසක් ලබා දීමට අවශ්‍ය නැත.මක්නිසාද යත්, වගකිව යුතු ඇමැතිවරයකු ලෙසින් තීන්දු ගත යුත්තේ කැබිනට් මණ්ඩලය සහ නීතිය අනුදත් ආකාරයට වන නිසාය.අනුමත මිල සූත‍්‍රයට අනුව සෑම මාස දෙකකට ම වරක් ශී‍්‍ර ලංකාවේ වෙළෙඳ පොළේ ගෑස් මිල ඉහළ හෝ පහළට වෙනස් කිරීම සඳහා පාරිභෝගික අධිකාරිය විසින් විධානයක් නිකුත් කරනු ලබයි. එකී විධානය සකසන්නේ සෞදි අරාබියානු ගිවිසුම් ගත ගෑස් මිල පදනම් කොටගෙනය.ඒ අනුව ලෝක වෙළෙඳ පොළේ ගෑස් මිල ප‍්‍රවාහනය සඳහා වැය වන නැව් ගාස්තු, බෑවුම් පැටවුම් කුලි, වරාය බදු, පමා කුලී සමාගම්වල පොදු කාර්ය පිරිවැය වැනි විවිධ සාධක සැලකිල්ලට ගෙන වරලත් ගණකාධිකාරිවරුන්, පිරිවැය ගණකාධිකාරිවරුන් වෙනත් මිල කරන කමිටු වල පුළුල් විමර්ශනයකින් පසු ගෑස් මිල අඩු වැඩි කෙරේ.ජනතාවට දැරිය නොහැකි වන පරිද්දෙන් ගෑස් මිල වැඩි වනවිට රජය ගෑස් මත පටවන බදු අඩු කිරීම හෝ වැඩි කිරීම කරයි. ගෑස් මිල විශාල ලෙස පහත වැටෙන විට නැවත බදු පැනවීම හෝ අය කරන බදු වැඩිකිරීම සිදු කරනු ලබයි. මෙකී සැලසුම් කි‍්‍රයාවලිය සංකීර්ණය. මේ සංකීර්ණ කි‍්‍රයාවලිය පිළිබඳ තබා ගෑස් මිල සූත‍්‍රය පිළිබඳවත් කිසිදු අවබෝධයක් නැති බොහෝ පිරිස් බොහෝ දේ කියති. ලියති. ඒ නිසා සාමාන්‍ය පාරිභෝගික මනස අවුල් සහගත වෙයි.පාරිභෝගිකයාට දැනෙන පරිදි සඳහන් කළහොත් පසුගිය නොවැම්බර් වනවිට ලාෆ් හෝ ෂෙල් ගෑස් සිලින්ඩරයක් සඳහා රුපියල් 1900 ආසන්න මුදලත් ගෙවීමට සිදුවිය. සාමාන්‍ය ගෘහයක ඉවුම් පිහුම් කටයුතු සඳහා මසකට ගෑස් සිලින්ඩරයක් හෝ කි‍්‍ර.ග‍්‍රෑ. 12.5 ප‍්‍රමාණයන් හෝ ඊට ආසන්න ප‍්‍රමාණයන් අවශ්‍ය වේ. එවිට මසකට වරක් රුපියල් 2000 නෝට්ටුවකින් ලාෆ් ගෑස් සිලින්ඩරයක් ලබා ගැනීමට යන පාරිභෝගිකයාට ඉතිරි මුදල වශයෙන් ලැබුණේ රුපියල් දෙසීයටත් අඩු ප‍්‍රමාණයකි.මාර්තු මස ලබන විට එම ගෑස් සිලින්ඩරයම මිල දී ගන්නා විට රුපියල් 2000 නෝට්ටුවකින් ගෙවීම් කළ හොත් රුපියල් 800 ට ආසන්න ප‍්‍රමාණයක් ඉතිරි ලෙස ලැබේ. ඒ නිසා එක් මසක් සඳහා ලාෆ් ගෑස් සිලින්ඩරයක් පාවිච්චි කරන නිවසකට (බදු ගැළපුමෙන් පසුවත්) රුපියල් 800 පමණ වාසියක් ලැබී තිබේ නම්, එය ඇඟට දැනෙන ප‍්‍රමාණයේ වාසියක් යැයි යමෙකුට පිළිගත නොහැකි නම් ඔහු අවශ්‍යයෙන් ම නරුමයෙකි. නරුමයෙක් යනු කවරෙක් ද? ලෝක ප‍්‍රකට විද්වතකු පවසන පරිදි “නරුමයෙකු යනු සෑම දේකම මිල දන්නේ වී නමුත් කිසිම දේක අගය නොදන්නා අයෙකි.” ෂෙල් ගෑස් සම්බන්ධයෙන් වුව ද මේ තත්ත්වයෙන් විශාල වෙනසක් නොමැත. මක් නිසා ද යත් නොවැම්බර් මාසයේ සිට ෂෙල් ගෑස් සිලින්ඩරයක මිල ද රුපියල් 550 වැඩි ප‍්‍රමාණයකින් මිල අඩු වී ඇත.ජනතාවට දැරිය නොහැකි පරිද්දෙන් ගෑස් මිල ඉහළ යන අවස්ථාවේදී රජය ගෑස් මත පැනවූ බදු සියල්ල අහෝසි කොට දැමීය. ඊට අතිරේකව අත්‍යවශ්‍ය භාණ්ඩ සඳහා පැනවූ බදු ද විශාල ලෙස අත් හැර දමන ලදී. මෙයින් බදු ආදායමට වූ අලාභය මිලියන 9991කි. එනම් බිලියන 10 කි. බිලියන දහයක් වූකලී මුළු ලංකාවේම දිළිඳු ජනතාවට සමෘද්ධි සහනාධාර ලබාදීම සඳහා වර්ෂයකට වැය වන මුදලට සමාන මුදලකි. මෙවන් විශාල බදු අලාභයන් රජය විදින විට ලෝක වෙළෙඳ පොළේ ඇතැම් භාණ්ඩ මිල පහත වැටෙන විටදී අහිමි වූ බදු ආදායමෙන් කොටසක් හෝ ලබාගනිමින් අය වැය පරතරය පහළ මට්ටමකට ගෙන ඒම රාජ්‍ය මූල්‍ය කළමනාකරණයේදී අත්‍යවශ්‍ය කරුණකි.රජයේ බදු ආදායම් අඩු වී රාජ්‍ය වියදම ඉහළ ගොස් අය වැය පරතරය පුළුල් වුවහොත් එසේ පුළුල් වන අය වැය පරතරය බැංකු ක‍්‍රමයෙන් ණය ගෙන පියවා ගැනීමට සිදු වුවහොත් අසාමාන්‍ය ලෙස බඩු මිල ඉහළ යනු ඇත. නැතහොත් උද්ධමන වේගය ඉහළ යනු ලබයි.පසුගිය වර්ෂයේ ශ‍්‍රී ලංකාවේ මාසික උද්ධමන අනුපාතය 28% වැනි ඉහළ මට්ටමක පැවැතුණි. අද වනවිට එම උද්ධමන අනුපාතය 7.6 දක්වා පහත වැටී ඇත. මෙසේ ජීවන වියදම වැඩිවීමේ වේගය පහතට ගෙන ඒමට හැකි වී ඇත්තේ ජනාධිපතිතුමා ප‍්‍රමුඛ ආණ්ඩුව වඩා හොඳ මූල්‍ය කළමනාකරණ පිළිවෙතකට යොමු වී තිබෙන නිසා වෙනි.සැකැසුම - සුභද්‍රා දේශප‍්‍රිය</content>
  </post><post>
    <category>NEWSPAPER</category>
    <date>
      <year>2009</year>
      <month>03</month>
      <day>08</day>
    </date>
    <link>http://www.silumina.lk/2009/03/08/_art.asp?fn=af0903088</link>
    <topic>විනාඩි දහයෙන් හොරු ඇල්ලූ පොලිස් බයිසිකල් මෙහෙයුම</topic>
    <author>පින්තූර දුෂ්මන්ත මායාදුන්න</author>
    <content>ලෝක ආර්ථික අර්බුදයෙන් අපට අත් මිදිය හැකියිඅපේ කී‍්‍රඩකයන්ට වෙඩි තබා පකිස්තානය අසරණ කළ ත‍්‍රස්තවාදියෝකුමරතුඟුවන්ට උපහාර පිණිස භාෂා සංරක්ෂණ ආයතනයක් පිහිටුවමුමානව විද්‍යාවට ආචාර්ය උපාධියක් ලත් පළමු වැනි ශ‍්‍රී ලාංකේය විද්වතාශ‍්‍රී ලාංකික කාන්තාව මුහුණ දෙන සමාජ අර්බුද සඳහා ප‍්‍රමුඛතාවය ලබා දෙමුකාන්තා හිංසන නඩු තීන්දු පමාවීම හිංසනයේ තවත් අදියරක්නරුමයන්ට නොදැනෙන ජනතාවට දැනෙන ගෑස් මිල සහනයවිනාඩි දහයෙන් හොරු ඇල්ලූ පොලිස් බයිසිකල් මෙහෙයුමකීර්ති මෙන්ඩිස්රට පුරා තැන තැන සිදුවෙන අපරාධ මැඬලීමටත් ඒ පසුපස හඹාගොස් ඊට සම්බන්ධ වූවන් කොටුකර ගැනීමටත් පොලිස් නිලධාරීහු දැඩි වෙහෙසක් ගනිති. අපරාධ විමර්ශන අංශවලට සම්බන්ධ නිලධාරීන් යොදවමින් ද ‘සොකෝ’ වැනි නව ඒකක අරඹමින් ද, පොලිස් සුනඛයන්, රහස් විමර්ශකයන් යොදවමින් ද, අදාළ අපරාධ විසඳීමට බලධාරීහු දැඩි උත්සාහයක යෙදෙති.කොතෙක් මෙවන් ක‍්‍රම කි‍්‍රයාත්මක වූවත් බොහෝ අපරාධ විසඳීම තවමත් පොලිස් පත් පොත්වලට සීමා වී තිබේ. අදාළ සිද්ධින්වලට සම්බන්ධ අපරාධකරුවන් හඳුනාගෙන නොතිබීමත් සමහරුන් පලාගොස් තිබීමත් සාක්කි නොතිබීමත් නිසා අපරාධකරුවෝ විශාල ප‍්‍රමාණයක් තවමත් නිදැල්ලේ පසුවෙති.අපරාධයක් වූ සැණින් ප‍්‍රමාදයකින් තොරව අපරාධය සිදුවූ තැනට විමර්ශකයන් පැමිණීමෙන් අපරාධය විසඳීමට අවශ්‍ය සාක්කි ද්‍රව්‍යමය දෑ මෙන්ම අපරාධකරුවන් පලායාම වළකාලීමට ද හැකිවන බව බොහෝ පොලිස් විමර්ශකයන්ගේ මතය වී තිබේ.පොලිස් කොට්ඨාසවල සිදුවන අපරාධ මැඬලීම සඳහා පොලිස් යතුරු පැදි ඒකක මෙන්ම පාපැදි ඒකක පිහිටුවීම මේ ක‍්‍රමවේදයන්ගේ තවත් එක් පියවරකි. පුරුදු පුහුණු නිලධාරීන් ගෙන් සමන්විත මේ ඒකක අපරාධ විසඳීමේලා දැඩි වෙහෙසක යෙදෙන අතර ඊට කදිම උදාහරණයක් මෑතකදී කළුතර පොලිස් කොට්ඨාසයෙන් වාර්තා විණි.මහ දවල් කළුතර නගරය මැද සිදුවූ මුදල් කොල්ලකෑමක් විනාඩි දහයක් වැනි සුළු කාලයකදී අනාවරණය කරගැනීම ඔවුන්ගේ දක්ෂතාව මැනවින් පිළිබිඹු කරන්නකි.කළුතර පොලිස් කොට්ඨාසය යටතේ පොලිස් ස්ථාන දහතුනක් කි‍්‍රයාත්මක වේ. කොට්ඨාස භාරව ජ්‍යෙෂ්ඨ පොලිස් අධිකාරි රවී විජේගුණවර්ධන මහතා කටයුතු කරන අතර කොට්ඨාසයේ සියලුම පොලිස් ස්ථාන ආවරණය වන පරිද්දෙන් දෙනු ලබන නියෝග අනුව පොලිස් යතුරු පැදි ඒකකය පැය විසිහතර පුරාම කොට්ඨාසයේ කි‍්‍රයාත්මක වේ.යතුරු පැදි ඒකකයඅපරාධයක් සිදුවූ සැණින් එතනට යාම, පොලිස් වසමේ සංචාරය කරමින් අපරාධ සිදුවීම වැළකීම සඳහා කටයුතු කිරීම ආදී කි‍්‍රයාවලි රැසකට මෙම ඒකක නිලධාරීන් යොදවනු ලබයි.ඉකුත් විසිහතර වනදා මෙම පොලිස් යතුරු පැදි ඒකකය කළුතර නගරයට කිලෝමීටර දෙකක් නුදුරින් වෙනත් රාජකාරියක නිරතව සිටියේය.මෝටර් සයිකල් අටක් ඒ සඳහා යොදවා තිබිණි. ඒ අතරතුර කළුතර නගරයේ වූ කිසියම් සිදුවීමක් පිළිබඳ පොලිස් හදිසි ඇමතුම් ඒකක 119 දැනුම්වත් කරන ලදී.”සල්ලි උදුරාගෙන බයිසිකලයකින් පලායනවා..”දුරකතන ඇමතුම ජ්‍යෙෂ්ඨ පොලිස් අධිකාරි මෙහෙයුම් මැදිරිය වෙත ලැබිණි. මෙහෙයුම් මැදිරිය කි‍්‍රයාත්මක විය. ඒසැණින් මේ බව නගරයට නුදුරු යතුරුපැදි ඒකකයට දැනුම් දෙන ලදී.ඒ අතරතුර මෙකී සිදුවීම කළුතර මූලස්ථාන පොලිසියට ද වාර්තා වූ අතර ඒ පිළිබඳ විමර්ශනයක් ද ඇරැඹිණි.දින තුනක් පැවති රජයේ නිවාඩු නිසා කළුතර නගරයේ තිබූ ඉන්ධන පිරවුම්හල තුළ රුපියල් හත්ලක්ෂ ගණනක මුදලක් එක්කාසුවී තිබිණ.නිවාඩුව අවසන් වීමත් සමඟ පසුදා එම මුදල ඊට නුදුරින් පිහිටි පෞද්ගලිත බැකුවක තැන්පත් කිරීම සඳහා යද්දී් පුද්ගලයකු පාර හරහා මාරුවෙන අවස්ථාවේ යතුරු පැදියක පැමිණි දෙදෙනකු විසින් ඔහු කොටු කර ගනු ලැබිණි.එකෙකු අත තිබූ උල්පිහියෙන් අදාළ පුද්ගලයාට ඇනීමත් සමඟ අත තිබූ මුදල් මල්ල උදුරාගත් ඔවුන් යළි යතුරු පැදියට නැග පලා ගිය අතර සිද්ධියෙන් එම පුද්ගලයා තුවාල ලබා තිබිණි.ඒ වනවිටත් යතුරු පැදි ඒකකය කි‍්‍රයාත්මක වී තිබූ අතර අපරාධකරුවන් වට කිරීමේ අදහසින් සියලුම වීථි ඔස්සේ යතුරුපැදි අටම විසුරුවන ලදී. ඒ අතරතුර යතුරුපැදි ඒකකය භාරව සිටි උප පරීක්ෂක ජයසිංහ සිය මෝටර් සයිකලය හීනටියන්ගල පාර දිගේ ඉදිරියට වේගයෙන් ධාවනය කළේය.ජ්‍යෙෂ්ඨ පොලිස් අධිකාරි වරයා හා සහකාර පොලිස් අධිකාරිවරයා විමර්ශණ අතරතුරදීඉදිරියේ කන්ද උඩ ඇති විහාරය ඔහුගේ නෙත ගැටිණ. පන්සල පහළ නවතා තිබූ මෝටර් සයිකලය ගැන ඔහුට සැක සිතිණ.”ඒත් එක්කම එක පුද්ගලයකු පහළට දුවගෙන ආවා. මිනිහා අපේ බයික් එක දැක්කාම පහළට එන එක නතර කරලා උඩහට දිව්වා..”උප පරීක්ෂක ජයසිංහට මොහුගේ ගමන ගැන සැක සිතුණේය. වහා තම බයිසිකලය නතර කළ ඔහු උඩහට දිවගිය පුද්ගලයා පසුපස හඹා ගියේ පුළුවන් තරම් වේගයෙනි.ඔහු අත මල්ලකි. වැඩි දුර දිවයන්නට ඉඩ නොතැබූ උප පරීක්ෂක ජයසිංහ ඔහුගේ බෙල්ලෙන් අල්ලා ගැනීමත් සමඟ අත වූ මල්ල ගිලිහිණි. එහි වූයේ පැහැර ගන්නා ලද මුදලෙන් කොටසකි.සිද්ධිය වහා ප‍්‍රදේශය බාර සහකාර පොලිස් අධිකාරි සරත් පෙරේරා මහතාට දැනුම් දුන් අතර ඔහුගේ නියෝග මත සැකකරුත් මුදල් පසුම්බියත් පොලිසියට රැගෙන එන ලදී.සහකාර පොලිස් අධිකාරිවරයාගේ උපදෙස් මත ඉන්පසු විමර්ශනය ඇරඹිණි.ඔහුගෙන් කරන ලද ප‍්‍රශ්න කිරීමෙන් පසු මුදල දෙකොටසකට බෙදාගත් බවත් ඉතිරි කොටස රැගෙන අනෙකා පන්සල් තාප්පෙන් පැන පලාගිය බවත් ඔහු පැවසීය.ඒ වනවිටත් ගම්වාසීහු සිද්ධිය සම්බන්ධයෙන් කලබලයට පත්ව සිටි අතර පලාගිය අනෙක් පුද්ගලයා සොයා ඒ මේ අත දිවයන්නට වූහ. ඒත් සමඟම සහකාර පොලිස් අධිකාරිවරයා වෙත ලැබුණු ඇමතුමකි.”සර්... අනිත් මිනිහත් අල්ලගෙන ඉන්නේ.. මොකද කරන්නේ..”ලැබුණු දුරකතන ඇමතුමට අනුව සහකාර පොලිස් අධිකාරිවරයාගේ නියෝග මත උප පරීක්ෂක රවීන්ද්‍ර එතැනට යැවිණි. රවීන්ද්‍ර සුළු පැමිණිලි අංශයේ ස්ථානාධිපතිවරයා විය.ඔහු සැකකරුත් ඉතිරි මුදලත් රැගෙන පොලිසියට පැමිණි අතර ඉදිරි විමර්ශන කටයුතු වැඩ බලන මූලස්ථාන පොලිස් පරීක්ෂක ධර්මරත්න මහතාගේ මෙහෙයවීම යටතේ සිදුවිණි. ඔහු ඊට අමතරව අපරාධ විමර්ශන අංශය බාරව කටයුතු කිරීම නිසා පරික්ෂණවලට සහායක් වූයේය.විනාඩි දහයක් ඇතුළත අපරාධකරුවන් අල්ලාගැනීමත් සමඟ මෙහි සුලමුල අනාවරණය විය.අල්ලාගත් සැකකරුවෝ බාලවයස්කරුවෝ වූහ.මොවුන් මීට කලින් ද මෙලෙස මුදල් කොල්ලකෑමේ වරදට සිරගතව සිටි පුද්ගලයන් බව පොලිසිය කියයි.”මේ ගොල්ලන්ගෙන් ප‍්‍රශ්න කිරීමේදී අපට හෙළිවුණා මේ කොල්ලකෑම සැලසුම් කරලා තියෙන්නේ සිරගෙය ඇතුළෙදි බව.. කළුතර පැත්තේ පදිංචිකරුවෙකුත් හිරගෙදර ඉඳලා තියෙනවා.. මිනිහා තමයි පැට‍්‍රල් ෂෙඩ් එකේ සල්ලි හැමදාම බැංකුවට දාන බව කියලා තියෙන්නේ.. එදා දින තුනක නිවාඩු නිසා සල්ලි ලක්ෂ හතකට වැඩියෙන් එක්කාසුවෙලා තියෙනවා... ඒවා බැංකුවට දමන්න යද්දී තමයි මේ පුද්ගලයන් ඇවිත් මුදල් කොල්ලකාගෙන පලාගියේ..”සැකකරුවන් රත්මලාන ප‍්‍රදේශයේ පදිංචි කරුවන් බවද පොලිසිය කියයි.”කළුතර පදිංචි සිරකරුගේ කීමට සල්ලි කොල්ලකන්න ආවත් කළුතර නගරයේ පාරවල් ගැන ඒ පුද්ගලයන් හොඳින් දැනුවත්ව ඉඳල නැහැ... අපි ඒ අයගෙන් ප‍්‍රශ්න කරද්දි ඒ අය කීවේ පාරවල් සොයාගන්න බැරි නිසා වැඩේ අතේ මාට්ටු වුණා කියලයි..”අදාළ සැකකරුවන්ගෙන් ප‍්‍රකාශ සටහන් කර ගැනීමෙන් පසු ඔවුන් අධිකරණයට ඉදිරිපත් කොට රිමන්ඩ් ගතකරන ලදී. කොල්ලය සිදුකිරීමට සියලු විස්තර ලබාදුන් කළුතර ප‍්‍රදේශයේ පදිංචිකරු මේ වනතුරු පොලිසියට අත්අඩංගුවට ගැනීමට නොහැකිව තිබිණි. ඔහු සැඟවී සිටින බව පොලිසිය කියයි.විනාඩි ගණනක් ඇතුළතදි මෝටර් සයිකල් ඒකකය කි‍්‍රයාත්මක වීම නිසා නගරය මැද මහ දවල් සිදුවූ කොල්ලයක් කොටුකර ගැනීමට හැකිවීම ගැන යතුරු පැදි ඒකකය බාර උප පරීක්ෂක ජයසිංහ ඇතුළු සෙසු පිරිසට කොට්ඨාස බාර පොලිස් අධිකාරිවරයාගේ ප‍්‍රණාමය පිරිනැමිණි. මෙවන් නිලධාරීන්ගේ සේවය ඇගයීම සඳහා බලධාරීන් වෙතද ලිපිගොනු ඉදිරිපත් කැරිණි.කළුතර කොට්ඨාස බාර ජ්‍යෙෂ්ඨ පොලිස් අධිකාරි රවී විජේගුණවර්ධන මහතාගේ අධීක්ෂණය මත කළුතර භාර සහකාර පොලිස් අධිකාරි සරත් සී.පෙරේරා මහතාගේ උපදෙස් අනුව කළුතර වැඩබලන මූලස්ථාන පොලිස් පරීක්ෂක ජී.ඩී.එස්.එස්.කේ.ධර්මරත්න සුළු පැමිණිලි අංශය බාර ස්ථානාධිපති රවීන්ද්‍ර පුෂ්පකුමාර යන මහත්වරු මේ පිළිබඳ පරීක්ෂණවලට එක්වී සිටිති.පින්තූර දුෂ්මන්ත මායාදුන්න</content>
  </post><post>
    <category>NEWSPAPER</category>
    <date>
      <year>2009</year>
      <month>03</month>
      <day>08</day>
    </date>
    <link>http://www.silumina.lk/2009/03/08/_art.asp?fn=as0903081</link>
    <topic>පොලිසියට අලුතින් එක් වූ ඒ.එස්.පී. නෝනලා</topic>
    <author>සේමාලි කැල්ලපත සේයා රූ - සුදම් ගුණසිංහ දුෂ්මන්ත මායාදුන්න</author>
    <content>පොලිසියට අලුතින් එක් වූ ඒ.එස්.පී. නෝනලාවැව් තෙර තක්සලාව...නෙළුම් විලගුරු සේවයේ රසකතාමිනිත්තුවක කතාවක්දඟ නොකළ පමණින් කෑ කෝ නොගැසූ පමණින් කෙනෙක් සංවර නොවේලොව විශාලතම සර්ප පොසිලය කොලොම්බියාවෙන්පොලිස් සේවයටඅලුත් යමක් එක් කිරීමඅපේ අපේක්‍ෂාවයිලෝකයේ කාන්තාවන් පය නොගසන ක්ෂේත‍්‍රයක් නැතිවාක් මෙන් මෙරට ද පිරිමින් නියෝජනය කරන්නා වූ සෑම ක්ෂේත‍්‍රයක ම පාහේ අද කාන්තාවෝ ද නියෝජනය කරති.තවත් එක් ලෝක කාන්තා දිනයක් යෙදී ඇති අද වැනි දිනක හුදෙක් එදිනට පමණක් සුවිශේෂී වූ යමක් ගැන කතාකරනවාට වඩා අප රටේ ඉතිහාසයට එක්වන්නා වූ කාන්තා නියෝජනයක් සිදුවන්නා වූ ක්ෂේත‍්‍රයක් පිළිබඳ කතා බහ කිරීම උචිත යැයි හැඟිණි.ත‍්‍රස්තවාදයට විරුද්ධව අපගේ ති‍්‍රවිධ හමුදා රණවිරුවන් උදාර කැප කිරීමක යෙදී සිටින මෙවන් මොහොතක ජනතාව සමඟ උරෙනුර ගැටෙමින් රටේ නීතිය හා සාමය ආරක්‍ෂා කිරීම සඳහා මෙහෙවරක යෙදෙන පොලිස් සේවය අමතක කළ නොහේ.අප මේ කතා කරන්නට යනුයේ එම පොලිස් සේවය ගැන නොවේ. මෙරට පොලිස් සේවා ඉතිහාසයේ ප‍්‍රථම වරට සිදු වූ ඉහළ තනතුරක් සඳහා කාන්තා නිලධාරිනියන් බඳවා ගැනීම පිළිබඳව ය.ජනාධිපතිතුමා විසින් සිදුකරනු ලබන පත්වීමක් වන මෙම තනතුර නම් සහකාර පොලිස් අධිකාරිණී තනතුර ය. අප රටේ පොලිස් සේවයේ සුවිශේෂී වූ දිගු ගමනක් ආ විශ‍්‍රාමලත් ජ්‍යෙෂ්ඨ පොලිස් අධිකාරිණි ප‍්‍රමිලා දිවාකර මහත්මිය මෙහිදී අපට අමතක කළ නොහැක.මෙවර පත්වීම් ලැබූ සහකාර පොලිස් අධිකාරිණියන් සංඛ්‍යාව දස දෙනෙකි. ඉන් සත් දෙනකු දැනටමත් පොලිස් සේවයේ නිරත කාන්තාවන් අතරින් ජ්‍යෙෂ්ඨත්වය හා සේවා කුසලතා අනුව තරග විභාගයකට පෙනී සිටීමෙන් අනතුරුව තෝරා ගත්තෝ වෙති.අනෙක් තිදෙනා විවෘත තරග විභාගයකින් සමත් වූ උපාධිධාරී කාන්තාවෝ වෙති. පොලිස් සේවයේ ඉහළ තනතුරක් සඳහා උපාධිධාරිණියන් සිවිල් සමාජයෙන් කෙළින් ම බඳවා ගත් ප‍්‍රථම අවස්ථාව මෙය වේ.”පොලිස් සේවයේ ඉහළ නිලවල මෙතෙක් වැඩිපුර සිටියේ පිරිමි. ඒ වගේම ඒ අයට හැකිතාක් ඉහළට යන්නත් පුළුවන්. මේ ලෙස උපාධිධාරිණියන් පොලිස් සේවයේ ඉහළ තනතුරක් සඳහා කෙළින් ම බඳවා ගැනීම නිසා කාන්තාවන් පොලිසියට බැඳීම ට තව තවත් ධෛර්යමත් වෙනවා.එපමණක් නොවෙයි නියමිත ලෙස හොඳින් වැඩ කරමින්, අවංකව හා කැප කිරීමෙන් සේවය කිරීම මගින් මේ අයට පොලිස්පති තනතුර දක්වා වුවද යා හැකි” යැයි පොලිස් මාධ්‍ය ප‍්‍රකාශක රන්ජිත් ගුණසේකර මහතා පවසයි.මෙරට කාන්තා පොලිස් නියෝජනයේ නවමු අත්දැකීමක් වන සහකාර පොලිස් අධිකාරිණී තනතුරට පත්වෙමින් හා හාපුරා කියා පොලිස් සේවයට එක් වූ උපාධිධාරිණියන් වන්නේ ජයනි මදාරා ආරියසේන සහ ඉමේෂා සනාතනී මුතුමාල ය.පුස්සැල්ලාව - කටුකිතුල ප‍්‍රදේශයේ පදිංචි ජයනි පේරාදෙණිය සරසවියේ ශාස්ත‍්‍රවේදී උපාධිධාරිණියකි. 2006 වසරේ විශ්ව විද්‍යාලයෙන් පිට වූ ඇය දැන් පශ්චාත් උපාධිය හදාරමින් සිටින්නීය.නුවර මහාමායා බාලිකා විද්‍යාලයේ සිසුවියක වන ජයනි පාසල් වියේ සිටම සෑම කටයුත්තකදීම පෙරමුණේ සිටියාය. පිටියේ තරග, දැල්පන්දු හා වොලිබෝල් කී‍්‍රඩිකාවක වන ඇයට පොලිස් සේවයට එක්වීම සඳහා පියාගේ පූර්ණ ආශිර්වාදය ලැබිණි.”අප ජීවිතයේ යමක් කළ යුතු යැයි කියා අධිෂ්ඨාන කළොත් ඒ හැමදෙයක් ම කරන්න පුළුවන්.පොලිස් සේවය කියන්නෙ සමාජය සමග ගැටෙමින් හොඳ සේවයක් කළ හැකි රස්සාවක්. එනිසා මා පොලිස් සේවයට එක් වුණා” ජයනි කියන්නීය.මාතර තිහගොඩ පදිංචි ඉමේෂා රුහුණු විශ්ව විද්‍යාලයේ විද්‍යාවේදී උපාධිධාරිණියකි. කෘෂිකර්ම විද්‍යා විශේෂ උපාධියක් හිමි ඇය මාතර සුජාතා හා මහාමායා විද්‍යාලවල ආදි සිසුවියකි.ව්‍යවහාර කළමනාකරණ පශ්චාත් උපාධියක් හදාරමින් සිටියදී ඇය මෙම තනතුර සඳහා ඉල්ලුම් කළාය.සිය උපාධියට අදාළ රැකියාවක නිරත වෙමින් ඉහළට යෑමට හැකියාව තිබියදී පොලිස් සේවයට එක්වීම පිළිබඳව අපි ඇය විමසීමු.ලංකා රාජනී ජයනී”මා මුලදී සිතා සිටියේ වෛද්‍යවරියක් වීමටයි. ඒත් බැරිවුණා. එහෙත් රටට සේවයක් කරන්න පුළුවන් සේවයක් ලෙස සලකා මෙයට අයදුම් කළා. පොලිස් සේවයට අලුතින් යමක් දායාද කරමින් මහජන සේවය සැලසීම මගේ අපේක්‍ෂාව“ යි ඉමේෂා පැවසුවාය.පොලිස් සේවයේ එකොළොස් වසරක් නිරතව සිටින ලංකා රාජනී අමරසේකර ද මෙවර සහකාර පොලිස් අධිකාරිණියක ලෙස පත්වීම් ලැබුවාය. උප පොලිස් පරීක්‍ෂකවරියක ලෙස පොලිස් සේවයට එක් වී ප‍්‍රධාන පොලිස් පරීක්‍ෂකවරියක ලෙස උසස්වීම් ලද ඇය පේරාදෙණිය සරසවියේ ශාස්ත‍්‍රවේදී උපාධිධාරිණියකි.දෙදරු මවක වන ලංකා රාජනී විවෘත තරග විභාගයෙන් සමත්ව පත්වීම ලැබ ජයනි සහ ඉමේෂා සමග කළුතර පොලිස් අභ්‍යාස විද්‍යාලයේ පුහුණුව ලබන්නීය.”මගේ දුවලා දෙන්නා ඉතාම කුඩායි. මගේ අම්මා සහ සැමියා දරුවන් බලා ගන්නවා. සති දෙකකට වරක් ගෙදර යනවා. අප පහළ නිලයක රාජකාරි කරද්දි සමහර අවස්ථාවල තීරණ ගැනීමේ යම් හිරවීමක් තියෙනවා.ධීමතීවත්මන් සමාජයේ ළමයින් හා කාන්තාවන් විවිධ හේතු නිසා පීඩාවට පත්වෙනවා. ඔවුන්ට හා පොදුවේ සමාජයට සේවයක් කිරීමට මේ තනතුර ඉවහල් වෙනවා” යැයි ලංකා රාජනී පවසන්නීය.පොලිස් අභ්‍යාස විද්‍යාලයේ දී ඔව්හු පෙළපාලි පුහුණුවීම්, ශාරීරික අභ්‍යාස සහ පිහිනීම වැනි කි‍්‍රයාකාරකම්වල මෙන් ම ටෙනිස් සහ කි‍්‍රකට් වැනි කී‍්‍රඩාවල ද නිරත වෙති.පන්ති කාමර දේශනවලට ද සහභාගි වන ඔවුනට පොලිස් දෙපාර්තමේන්තු නියෝග, සිවිල් හා අපරාධ නීතිය, ආණ්ඩු ක‍්‍රම ව්‍යවස්ථාව, මුදල් රෙගුලාසි, ආයතන සංග‍්‍රහය සහ සිවිල් නඩු විධාන සංග‍්‍රහය වැනි විවිධ වූ අණ පනත් පිළිබඳව දැනුම ලබා දෙයි.ඉංගි‍්‍රසි සහ දෙමළ භාෂා ඉගෙනීම කාලීන අවශ්‍යතාවක් බැවින් ඔවුන් එම ද්වි භාෂාවන්හි නිපුණ විය යුතුය.වසරක් හෝ ඊට වැඩි කාලයක් මෙම පුහුණුව ලබා දෙන අතර තෙවසරක් යනතුරු ඔවුනට විවාහ වීම කළ නොහැකිය.පද්මිණී”අප පොලිසිය ට අලුත්. පොලිසිය ගැන ‘අ’ යන්නේ සිට දත යුතු සියල්ල පිළිබඳව මෙතැන දී අප දැනුම්වත් කෙරෙනවා.” යැයි ජයනි සහ ඉමේෂා පැවසූහ.1984 වසරේ දී උප සේවා උප පොලිස් පරීක්‍ෂකවරියක ලෙස සේවයට එක් වූ ධීමතී එස්. පෙරියප්පෙරුම 1992 වසරේ දී නිත්‍ය සේවයට එක් වනවිට ඇය උපසේවා පොලිස් පරීක්‍ෂකවරියකි.2003 වසරේදී ප‍්‍රධාන පොලිස් පරීක්‍ෂක තනතුරට උසස්වීම් ලද ඇය ජ්‍යෙෂ්ඨත්වය හා කුසලතා මත මෙම තනතුරට පත් වූවාය.පොලිස් දෙපාර්තමේන්තුවේ විවිධ අංශවල සේවය කළ ඇය පොලිස් දෙපාර්තමේන්තුව නියෝජනය කරමින් රටවල් ගණනාවක සම්මන්ත‍්‍රණවලට සහභාගි වූවාය.ජාත්‍යන්තර කාන්තා පොලිස් සංවිධානයේ ආසියාතික රටවල කි‍්‍රයාකාරී සාමාජිකවක ලෙස 2003 දී තේරුණු ඇය ප‍්‍රභූ ආරක්‍ෂක රාජකාරි සම්බන්ධයෙන් ඇමරිකා එක්සත් ජනපදයේ විශේෂ පුහුණුවක් ද ලැබුවාය.එක්දරු මවක වන ධීමතී ගේ සැමියා ද පොලිස් අධිකාරීවරයෙකි.දර්ශිකාපාසල් වියේ සිටම කී‍්‍රඩාවට දස්කම් පෑ සෝමා කුමාරසිංහ 1979 දී කාන්තා පොලිස් කොස්තාපල්වරියක ලෙස සේවයට එක්වෙද්දී මුළු ලංකාවෙන් ම සේවයට බඳවා ගත්තේ තිස් එක් දෙනෙකි.1996 වසරේ දී යාපනයේ සේවයට ගිය ඇය යාපනයට ගිය පළමු පොලිස් පරීක්‍ෂකවරිය ද වූවාය. උතුරේ ප‍්‍රදේශ ගණනාවක සේවය කළ ඇය සිය සේවය පිළිබඳ මෙසේ පැවසුවා ය.”ඒ කාලෙ සිවිල් වැසියො යාපනයේ හිටියේ නැහැ. අපෙ‍්‍ර්ල් මාසයේ තමයි සිවිල් වැසියො එන්න ගත්තේ. ඒ කාලේ මං කොඩිකාමම් මාර්ග බාධකයේ රාජකාරි කළා.”1985 සිට ශී‍්‍ර ලංකා පොලිස් වෙඩි තැබීමේ කණ්ඩායමේ සාමාජිකාවක වන සෝමා මේ දක්වා පිස්තෝල වෙඩි තැබීමේ ජාතික ශූරතාව 14 වතාවක් ශී‍්‍ර ලංකා වාර්තා පිහිටුවමින් ලැබ ගත්තාය.පිස්තෝල වෙඩි තැබීමේ ඉසව්ව සඳහා ජාත්‍යන්තර තරගවලදී රන් හා රිදී පදක්කම් දිනාගත් ඇය කුසලතා මත සහකාර පොලිස් අධිකාරිණී තනතුරට උසස්වීම් ලැබුවා ය.වයස අවුරුදු 21 දී ආධුනික කාන්තා උප පොලිස් පරීක්‍ෂකවරියක ලෙස පොලිස් සේවයට එක් වූ රේණුකා ජයසුන්දර පුහුණුවෙන් පසු වවුනියාව පොලිස් ස්ථානයේ සේවය සඳහා ගියාය. ඉමේෂා1997 වසරේ දී පළමු වැනි කාන්තා උප පොලිස් පරීක්‍ෂක කණ්ඩායමේ හොඳම ආධුනික කාන්තා උ.පො. පරීක්‍ෂකවරිය වූයේ රේණුකා ය.අපරාධ පරීක්‍ෂණ දෙපාර්තමේන්තුවේ ඉන්ටර්පෝල් හි දිගු කාලයක් සේවය කළ ඇය 2006 වසරේ දී පොලිස් පරීක්‍ෂකවරියක ලෙස උසස්වීම් ලැබුවාය.අපරාධ පරීක්‍ෂණ දෙපාර්තමේන්තුවේ සේවය කරන අවදියේ විශේෂ අපරාධ පරීක්‍ෂණ රැසකට දායක වූ ඇය එම පරීක්‍ෂණ සාර්ථකව මෙහෙයවීම මෙලෙස උසස්වීම් ලැබීමට හේතුවක් වූවා යැයි අදහස් කරන්නීය.දෙදරු මවක වන රේණුකා ගේ සැමියා උප පොලිස් පරීක්‍ෂකවරයෙකි. හෙතෙම වවුනියාවේ සේවය කරයි.”ගෘහණියක හා මවක ලෙස මගෙන් ඉටුවිය යුතු යුතුකම් ද ඉටු කරමින් මගේ උපරිම හැකියාවෙන් සේවයට කැප වෙනවා. ගෙදර දොර වැඩ මම කවදාවත් මගේ රාජකාරියට බාධාවක් කරගෙන නැහැ” යැයි රේණුකා පවසයි.දර්ශිකා කුමාරි රණසිංහ මහනුවර පුෂ්පදාන බාලිකා විද්‍යාලයේ ආදි සිසුවියකි. ඇය පොලිස් සේවයට එක් වූයේ 1997 වසරේ ය.සෝමා”මගේ අම්මා මා පොලිස් සේවයට එක්වනවාට හරිම කැමැත්තක් තිබුණා. පොලිස් නිල ඇඳුමට ඇය හරිම කැමැතියි. මගේ පවුලේ කවුරුවත් පොලිසියේ නොසිටියත් අම්මාගේ දිරිගැන්වීම මත මා සේවයට එක්වුණා.”යැයි දර්ශිකා පවසන්නීය. ඒ මවගේ දියණිය අද සහකාර පොලිස් අධිකාරිණියකි.දෙහැවිරිදි වියේ පසුවන දියණියක ගේ මවක වන දර්ශිකා, අසාධාරණයට ලක්වූ ළමයින් හා කතුන් වෙනුවෙන් සිය තනතුර මෙහෙයවා යුක්තිය ඉෂ්ඨ කිරීමට අපේක්‍ෂා කරන්නීය.පද්මිණී වීරසූරිය පොලිස් සේවයට එක්වූයේ 1997 වසරේදීය. ඒ කාන්තා උප පොලිස් පරීක්‍ෂකවරියක ලෙසය. පොලිසියේ පරීක්‍ෂකවරියක ලෙස 2003 වසරේදී උසස්වීම් ලද ඇය එක්සත් ජාතීන්ගේ සාම සාධක පොලිසියේ ද සේවය කළාය.සහකාර පොලිස් අධිකාරිණියන් බදවා ගැනීමේ සීමිත තරග විභාගයෙන් සමත් වූ ඇය සිය කැපවීම සහ සේවා කුසලතා ඔස්සේ දිගු ගමනක් පැමිණ සිටින්නීය.පත්වීම් ලද සහකාර පොලිස් අධිකාරිවරියන් අතරින් අපට මුණ ගැසුණේ කීපදෙනෙකි. මෙතෙක් පිරිමින් ට පමණක් සීමාවී තිබූ මෙවැනි ඉහළ තනතුරුරේණුකා;හාබවීමට ලක ලැහැස්ති වන මෙම කාන්තාවෝ ඒ සඳහා මනා පුහුණුවක් ද ලබන්නාහ.”පොලිසියෙ මෙතෙක් මෙම තනතුර සඳහා කාන්තාවන් මේ ආකාරයෙන් බඳවා ගත්තේ නැහැ. මේ ගත් තීරණය කාන්තාවන්ගේ පැත්තෙන් අප ලද විශාල ජයග‍්‍රහණයක්. මෙමඟින් අපට සමාජයට කළ හැකි මෙහෙය අති විශාලයි.අප රටේ කාන්තාවන් සහ ළමයින් වෙනුවෙන් සේවය සැලසීම සඳහා කොතෙක් ආයතන තිබුණත් තීරණ ගන්නා තැන්වල වැඩිපුර සිටියේ පිරිමි.ඒ වගේ තැනකට කාන්තාවන් පත් වුණාම පවතින නීති රාමුව තුළ කාන්තාවන් වෙනුවෙන් යමක් කරන්න ලැබේයැයි අප හිතනවා.එසේම සිතා බලා පොලිසියට අලුතින් යමක් එක් කිරීමට හැකිවෙතැයි අප අපේක්‍ෂා කරනවා” යැයි ඔව්හු පවසති.සේමාලි කැල්ලපත සේයා රූ - සුදම් ගුණසිංහ දුෂ්මන්ත මායාදුන්න</content>
  </post><post>
    <category>NEWSPAPER</category>
    <date>
      <year>2009</year>
      <month>03</month>
      <day>08</day>
    </date>
    <link>http://www.silumina.lk/2009/03/08/_art.asp?fn=as0903082</link>
    <topic>වැව් තෙර තක්සලාව...</topic>
    <author>සඳමල් රශ්මී ශී‍්‍ර බුද්ධික වන ජීවී නියාමක ලුණුගම්වෙහෙර ජාතික වනෝද්‍යානය</author>
    <content>පොලිසියට අලුතින් එක් වූ ඒ.එස්.පී. නෝනලාවැව් තෙර තක්සලාව...නෙළුම් විලගුරු සේවයේ රසකතාමිනිත්තුවක කතාවක්දඟ නොකළ පමණින් කෑ කෝ නොගැසූ පමණින් කෙනෙක් සංවර නොවේලොව විශාලතම සර්ප පොසිලය කොලොම්බියාවෙන්වනජීවි නියාමකවරයකු ගේ අත්දැකීම්...තල්ගහදිගන ජල තලය රන්වනින් දිදුළමින් රළ සරැළි නගන්නී ය. වැව් කුස දියවරින් පිරිපුන් කල කෙලෙසක නම් දුක් වම් ද? හිරු අවරගිර අහසින් පල්ලම් බසී... දිනයේ ඇරැඹුමෙහි සිට අවසන තෙක් වූ සිදුවීම් මාලාව දෙස සම සිතින් බලා හිඳ, හුස්මක් කටක් ගැනීමට ඉස්පාසුවක් ලැබී ඇති හැඩකි.වැව් රක්ෂිතයේ හිඳ සතුටින් පිනා යන වනජීවි ප‍්‍රජාවට නිරන්තරවම සෙවණ සදනා වනස්පතීහු ද හරිතවර්ණ පත‍්‍ර දිගු කරමින් සුන්දර හා සෞම්‍ය වූ හිරු කැන් බුක්ති විඳීමට පොර කති. අයෙක් සූර්යය රශ්මිය යහමින් ලැබ යෝධයන් හා සමවෙති. තවකෙක් එකී භාග්‍යය අහිමිව අඟුටුමිට්ටන් ලෙස ජීවත් වෙති.දිනයේ සුන්දරතම හෝරාවයි මේ...දිවා සමයේ දාහයට තන් තන් හී ආවරණ සොයා සැඟැවුණු වනවාසීහු එකා දෙන්නා, ඔබ මොබ හැසිරීමට පටන් ගනිති. නානා ප‍්‍රකාර පක්ෂීහු ද ස්වකීය ගී තනු මගින් වන පෙත ගීතවත් කරති. ජීවිතයෙහි යථාවාදී ස්වරූප විවිධ වූ තනු හරහා ප‍්‍රතිනිර්මාණය කිරීමට මෙකී අහිංසකයෝ ප‍්‍රයත්න දරමින් සිටිති.නිහඬ වන්න... මොහොතක් ඒ හඬට සවන් යොමන්න...“සූටි.. පී‍්‍රයේ... මයේ... සූටී... පි‍්‍රයේ...” සුටික්කෙක් තම පෙම්වතියට ගීතයක් ගයයි. එය අසා හිඳ අප රටට සංක‍්‍රමණය වූ අවිච්චියෙක් ද තම සීමා මායිම් අනෙකුත් අවිච්චියන් හට දන්වන අටියෙන් “අවිච්චියෝ... අවිච්චියෝ...” යි නද දෙයි. “රොජ්ර්... රොජර්... රොජර්...” බට්ටිත්තෙක් හිටි වනම තීව‍්‍ර සරින් හඬ යි. අත්පුඩි ගසන්නා හා සමැව වලි කුකුළෙක් අත්තටු ගසා “ජෑක්... ජෝ... ජොයිස්... ජෑක්... ජෝ... ජොයිස්...” යැයි හඬලතී.ඒ ස්වකීය වසමේ අයිතිය තහවුරු කරනු සඳහා ය. වැව්තෙර කරච්චල් කාරයා වන කිරළෙක් ද නිනව්වක් නැතිව “ඩිඩ්... හී... ඩූ... ඉට්... ඩිඩ්... හී... ඩූ... ඉට්” කියමින් කරච්චල් කි‍්‍රයාවක නිරතව සිටී.සැවොම එකිනෙකාට ගෞරව කිරීමත්, ස්වකීය අනන්‍යතාවයට ප‍්‍රමුඛස්ථානය ලබා දීමත් වූ කලී වනාන්තර ජීවිත සතු මහා පොදු සාධකය වෙයි. එළැඹී වස්සාන සෘතුවට සමගාමීව මුළු මහත් වන ප‍්‍රජාවම සතුටින් ඉපිලෙති.ඉඳින් එවැනි වස්සාන සෘතුවක් පුරා දියත්වූ විශේෂ රාජකාරි කටයුත්තක් සඳහා වනාන්තරය මධ්‍යයේ අටවා ගත් කුඩාරමක් තුළ මම මසක පමණ කාලයක් ගත කළෙමි. මිනිස් ඇසුරෙන් මිදී වනාන්තරයේම දවස ගෙවූ අපගේ තනි නොතනියට සිටියේ අඳුරු වන පෙතත්, එ තුළ සරනා වන වාසීනුත් පමණකි.වන ජීවී සංරක්ෂණණ ක්ෂේත‍්‍රය නියෝජනය කරනා අපි ඒ උදෙසා නොයෙකුත් කැප කිරීම් කළ යුතු වන්නෙමු. වන ජීවී සංරක්ෂණ නිලධාරියකුට එය මහත් වූ අරුමයක් නොවන්නේ ය. ජීවිතයේ සුන්දරතම අවදිය වන තාරුණ්‍ය වන ජිවී සුරක්ෂිතතාවය උදෙසා කැප කොට අවසන ජීවිතයේ සැඳෑ සමයට එළැඹ, තමන් කළ කී දෑ පිළිබඳව සිතමින් නිරාමිස පී‍්‍රතියක්, බුක්ති විඳිනා සැබෑ මිනිසුන් අපමණ සංඛ්‍යාවක් වන ජීවී සංරක්ෂණ දෙපාර්තමේන්තුව සතු වෙති.නිවස්නෙන් දුර බැහැර දුෂ්කර වනපෙත් තුළට වී ඔවුහු සිදු කරනා සේවය සැබැවින්ම නිහඬ සේවයකි. අව්වට වේලෙමින්, වැස්සට තෙමෙමින් ඔවුන් කරනුයේ කුමක් ද? ස්වකීය හැඟීම්, දැනීම් වදනට නගා තෙපළිය නොහැකි වන ප‍්‍රජාවක ගේ අනාගත සුරක්ෂිතබාවය තහවුරු කිරීමේලා අවැසි දෑය.ලුණුගම්වෙහෙර ජාතික වනෝද්‍යානය යනු ගඳපානා ශාකයේ ආක‍්‍රමණයට නතුව සුසුම් හෙළනා වනපෙතක් වශයෙන් හැඳින් වූවද කම් නැත. ඇය සතු ද්විතීක වන වැස්මෙන් බහුතරය නියෝජනය කරනුයේ ගඳපානා ශාකය විසිනි.එම නිසාවෙන් එකී ශාකය ඉවත් කර වන ජීවීන් ගේ පරිභෝජනය උදෙසා තෘණ වගා කටයුතු (සුපෝෂණ) වස්සාන සෘතුවට සමගාමීව කි‍්‍රයාත්මක කිරීමෙහිලා අවැසි කාර්යය බාරයේ වනජීවී සංරක්ෂණ දෙපාර්තමේන්තුව කි‍්‍රයාත්මකව සිටී.ඒ ජාතික වනෝද්‍යානයන් සතු ආහාර ගබඩාව තරකොට වනජීවීන්ගේ සුරක්ෂිත තාවය සහතික කරනු උදෙසා ය. ලුණුගම්වෙහෙර ජාතික වනෝද්‍යානයේ තල්ගහදිගන වැව අවට සිදු වූ එකී කාර්යයේ නිරතවූ පිරිසක් හා සමඟ මම ද තල්ගහදිගන වැව ඉහත්තාවේ කුඩාරම් බැඳ ගත්තෙමු.වනපෙත වසා ගත් ගඳපාන ශාක ඩෝසර් යන්ත‍්‍රයේ බල පරාක‍්‍රමයයෙන් ගැල වී ඉවත් වත්ම කළුපාටින් දිදුළන පොළෝ තලය දිස් වේ. බොහෝ කලක් මුළුල්ලේ පොළොව ආවරණ්‍ය කර ගෙන මෙකී ආක‍්‍රමණික ශාක ව්‍යාප්ත වීම හේතු කොට ගෙන එකතු වූ අපද්‍රව්‍ය තට්ටුවකින් (හියුමස්) පස පිරී ඇත.“ඔන්න කියාපු පස...”මෙකී කර්තව්‍ය බාර ගෙන අවැසි කටයුතු කි‍්‍රයාත්මක කරනා කොන්ත‍්‍රාත්කරු වන ධර්මදාස මා හමූයේ පවසයි.“ඉතින් මහත්තයෝ... මේ සාර පොළොව වහගත්තු ගඳපාන අයින් කරලා, තණකොළ ඩිංගිත්තක් පැළ වුණාම මුවෝ, ගෝන්නු, අලි හිතේ හැටියට සතුටු වේවි... ඒවා බුක්ති විඳිවී... ඒ පිනම ඇති අපිට...” ිමිනිස් ඇසුරෙන් දුර බැහැර වනාන්තරයක් මධ්‍යයේ සිටිනා කල සිතෙහි ඇති වන චිත්ත පී‍්‍රතිය අපමණ වූවත් ස්වකීය ළබැඳියන් හා සමඟ පැවැති ඇසුර අඩු වත්ම හට ගන්නා අසහන කාරිත්වය ද ඒ හා සමාන ම ය.ඉඳින් ධර්මදාස පවසනා වදනක්, වදනක් පාසා සිතට ඇති වනුයේ පෙර කී හැඟීම් පරයා නැඟෙන චිත්ත ශක්තියකි.“දැන් බලන්න මහත්තයෝ... ඔයයි, මමයි, මේ ඩෝසර් ඩ‍්‍රයිවර් උන්නැහෙයි, අපි තුන් දෙනාම කරන්නේ කොයි තරම් හොඳ කි‍්‍රයාවක් ද? මේ කැලෑවක් ඇතුළේ තුන් දෙනෙක් විතරක්... තනියට අලි, කොටි, වලස්සු. ඒත් අපට කුරා කූඹියෙකු ගෙන්වත් හිංසාවක්, කරදරයක් තියේ ද? නැහැ. ඒ ඇත්තෝ දන්නවා අප මේ මහන්සි ගන්නේ උන්නැහේලා වෙනුවෙන් ය කියලා. ඉතින් උන්නැහෙලාම අප පරෙස්සම් කොරනවා...”“මං කියන්ට ද? හොඳ කතාවක්. අද පාන්දර යාමේ මම ගියා වැවට... වතුර ඩිංගිත්තක් ගේන්ට කියලා. ඉතිං වතුරත් අරගෙන පාන් කලුවරේම කුඩාරම දිහාවට එන කොට ම අඩි පාර ඉස්සරහා ඉඳගෙන මහ ඇත්තෝ ඈඟිරී පානවා. ඒ ගමන මම හනික අඩි පාරින් අහක් වීලා ළඟම තිබුණ නුගේට මුවහ වුණා. මහ ඇත්තෝ වගේ වගක් නැතිව ඒ පාර දිගේම වැවට බැස්සා... ඕං බලන්න... උන්නැහේ දුටුවා මම විපරමක් නැතුව අඩි පාරේ එන බව... ඉතින් මට ඇඟෙව්වා. තමන් පාරේ ඉන්න බව...”ගත වූ දින කිහිපය නිස්කාරණේ ගෙවී නො ගියේ ය. සෑම දිනයක්ම ජීවිතයට අලුත් යමක් සමීප කළේ ය.තවද පරිසරයට සමීප වී ජීවත් වන කල ජීවිතයේ අස්සක්, මුල්ලක් නෑරම ජීවත් වූ දුක්, කම්කටොලු පහව යයි. සිත සැහැල්ලු වෙයි.“ඔව් මහත්තයෝ... අපේ එකම පැතුම මේ කැලෑ සතුන්ට යහපතක් කිරීම නේ. සිතිවිල්ල හොඳ යි. අප ඒ සිතිවිල්ලට සම වැදිලා... සිත එක්තැන් කර ගෙන. හරියටම කියනවා නම්, අපි මේ භාවනාවක යි නිරත වෙන්නේ...”වනාන්තරයේ ගෙවා දැමු දවස් කිහිපයට ධර්මදාස ගේ සිතත් පහන් වී ඇත. ජීවිතයේ වගකීම්වලින් වෙලී සිටිනා හේ මා සමඟ නිරන්තරවම පවසනුයේ... ජීවිතය පිළිබඳවම ය. මන්ද යත් ජීවිතය සමඟ උරෙන් උර ගැටී ලද පන්නරය විසින් ම ජීවිතය පිළිබඳව හොඳ උගැන්මක් ඔහුට ලබා දී ඇත.සැදෑ හිරු රැස් ජල තලය සිප ගනිමින් පසු වේ. කුරුලු කෙවිලියෝ සිතූ සිතූ දෑ කියමින් නේකවිද හඬ තල තී. තල්ගහදිගන වැව් තෙරට වී, මම ධර්මදාස පවසන ජීවිත කතාන්තරයට සවන් දී සිටින්නෙමි. මුළුමහත් වන ප‍්‍රජාවම ඉවුරු තෙර හිඳ ජීවිතය ගැන කතා කියනා අප දෙස බලමින් වරින් වර සුසුම්ලතියි.වනාන්තරයේ සෑම දිශාවකින්ම මතුව පෙනෙනුයේ නිර්ව්‍යාජත්වයම ය. රාස්සි ගේ අව්වෙන් දිදුළණ එකී නිර්ව්‍යාජත්වය තව තවත් ඔප මට්ටම් වීමෙන් අවට පරිසරයට නවමු බවක් එක්කර ඇත.කවීන් කවියට නැඟීමට යත්න දැරුයේ මෙකී නිර්ව්‍යාජත්වයම නොවන්නේ ද? සිත්තරා තෙලි තුඩින් සිතුවම් කිරීමට සිතා සිටියේත්, මහන්සි ගත්තේත් මෙකී නිර්ව්‍යාජත්වයම නොවන්නේ ද? මෙහිදී මගේ මතකයට නැඟෙනුයේ වනාන්තරය පිළිබඳව කියා දුන් ගුරු පියකුගේ ඉගෙනුමකි.“පුතා මම... වන ජීවී සංරක්ෂණ නිලධාරියෙකු හැටියට වෘත්තිය වශයෙන් අද ඉන්නේ ඉහළම ස්ථානයක යි. ඒ ගැන හිතෙන කොට හිතට ඇති වෙන්නේ සතුටක්... නමුත් මගේ සාර්ථකත්වය ගැන මම හොඳටම සතුටු වුණේ තනතුරුවලින් උසස්වීම් ලබාපු දිනයේ නෙමෙයි... මගේ පුරුද්දක් තමයි හැම වෙලාවකම කැලේ ඇවිදීම.සහෝදර නිලධාරීන් එක්ක වගේම තනියමත් මම කැලේ ඇවිදිනවා... පහු කාලෙකදි මේ පුරුද්ද මගේ ජීවිතයේම අංගයක් වුණා. උදැහැනැක්කේ කැලයට වැදුණාම හවස්කරේ තමයි කැලයෙන් එළියට එන්නේ... මම ප‍්‍රායෝගිකවම හුඟාක් දේවල් ඉගෙන ගත්තා. කැලය විසින් මට අපමණ දෑ කියා දුන්නා...”“දවසක් මම කැලයට වැදිලා හතර දිග් බාගෙ ඇවිදලා හවස් කොරේ කැලයෙන් එළියට ඇවිත් ගම්මානයේ තිබුණ ගෙදරකට ගොඩ වුණා, පිපාසෙට දිය ඇබිත්තක් බොන්ට හිතාන. ඒ ගෙදර උන්නේ වයසක අම්මා කෙනෙක්. උන්දැගේ ඇස් පෙනෙනවා හොරයි.”“අම්මා... හරිම තිබහයි. වතුර ඩිංගක් දෙනව ද?”“ඔහොම ඉදිං ඩිංගක්...” උන්දෑ වතුර වීදුරුවක් ගෙනැවිත් මයේ දිහාවට දික් කොරන ගමන් ම...”“හප්පේ... මුයේ තියෙන කැලෑ ගඳක්... කොයිං පනං උන එකෙක් ද? කවුද්ද? ආ පුතේ... උඹ කොහෙන් දෑ ආයේ...” ඕන්න ඔය ආකාරයට කියා පී. ඒ ගමන මම උන්දැට විස්තර කියා දීලා. වතුරත් බීලා ඉන් පිටත් වුණා. ඒ එන ගමන් සැකේට ඇඳන් වුන්න නිල ඇඳුමේ පුස්බ බැලුවා...”“හැබෑව නේන්නම්... මේක පුරාවටම පැඟිරි සුවඳයි නොවැ...”“කැලේ ඇවිදලා, ගහකොළ ඇඟේ ඇතිල්ලිලා, ගස් බඩ ගාලා මුළු ඇඟම. කැලෑ සුවඳින් පිරිලා. ඉතින් මම හොඳ හුස්මක් ගත්තා. මට ජීවිතයේ සුවඳ දැනුණා.”“ඉතින් පුතා... මම සතුටක් බුක්ති වින්දේ තනතුරු, තාන්න, මාන්න වලින් ඉහළට ගිය දිනවලට වඩා, ආන්න අර අම්මා! හප්පේ මුයේ කැලෑ ගඳ...’ යි කියාපු දවසෙයි. මොකද මමත් වනාන්තරයට අනුගත වෙලා නේදැ’යි කියන සම්මානය තමයි ඒ අම්මා මට ලබා දුන්නේ...”සැබැවින්ම විය යුතුව ඇත්තේ ද එයම ය. වන ජීවී සංරක්ෂණය නමට පමණක් සිර නොකර, එයට සාධාරණයක් ඉටු කිරීමේ වගකීම අප සැවොම වෙත පැවරී ඇත.දිනයේ අවසන සනිටුහන් කරමින් හිරු තල්ගහදිගන වැව ඉහත්තාවේ රුක් ගොමුව තුළ සැඟව යෑමට ආසන්න ය. සුන්දරත්වයෙන් චිත‍්‍රණය වූ වටපිටාව එක් වනම ශුන්‍යත්වයට පත් වී ඇත.ගී ගැයූ විහඟුන් සියල්ලෝම තන් තන් හී සැඟවී ගොසිනි. අවරගිර අහසෙහි පහන් තාරකාව දිදුළමින් සිටිනුයේ එකී ශුන්‍යත්වය පහ කිරීමට ද? විය හැක.තවත් මොහොතක් කළුවර අහස් කුස වර්ණවත් කරමින් ගිණිය නොහැකි තරමේ තරු රාසි බබළන්නට පටන් ගනී. තරු එළියෙන් මුළු වනාතත්, රාති‍්‍රයේ සරනා වන ප‍්‍රජාව වත් ආලෝකමත් කරනු ඇත. එපමණක් ම ද? වැව් පිටියේ තනි වූ අප දෙසත් බලනු ඇත.ඉඳින්... රාති‍්‍රය උදා විය. මෙතැන් සිට කුමක් සිදුවෙත් දැයි නිශ්චිතව කිව නොහැකි ය. කිව හැක්කේ වනාන්තරය යනු සුන්දරත්වයත්, අවිහිංසකත්වයත්, භයංකරත්වයත් මුහු වූ අපූර්ව සංසිද්ධි මාලාවක් ය යන්න පමණකි.“හ්ම්... ඉතිං මහත්තයෝ අපිත් යමු නේද කූඩාරමට...?”මම වෙලී හුන් සිතිවිල්ලෙන් මිදුණෙමී. අප ගේ කුඩාරම ඉදිරිපිට කදිම ගිනි මැලයක් ධර්මදාස අවුලුවා ඇත. මේ වන සතුන් ගේ හෝරාව යි. එබැවින් ඔවුන්ගේ නිදහසට ඉඩ ප‍්‍රස්ථා වෙන් කර අපි කුඩාරමට වැදිය යුතු වන්නෙ මු.නමුදු මා දුටු අපූර්වත්වය අකුරු කෙරුමට මේ සහන් එළි උදව් වනු නො අනුමාන ය. තමන් දුටු එදවස් අකුරු කළ ‘සුදුහූරා’ ගේ (ස්පිට්ල්) වදන් මගේ මතකට එයි.“ජීවත් වන සෑම සත්වයෙක් ම මිය යති. මිනිසාටත් උරුම වනුයේ එකී ඉරණමම ය. ඉඳින් ඉතිරි වන්නේ කුමක් ද? ඒ අනෙක් මිනිසුන් ගේ ජීවිත වෙනුවෙන් ඔබ ගෙන් සිදුවන හොඳ දේ හෝ නරකත්, ඔබ ලියා තබනා දේත් හැර වෙනත් කිසිවක් ඉතිරි වන්නේ නෑ.එකී ඉතිරිය ඔබ දැන හෝ හැඳින සිටී, ඔබට ආදරය කළ මිනිසුන් ගේ සිත් තුළ හැමදාම ජීවත් වේවී...!සඳමල් රශ්මී ශී‍්‍ර බුද්ධික වන ජීවී නියාමක ලුණුගම්වෙහෙර ජාතික වනෝද්‍යානය</content>
  </post><post>
    <category>NEWSPAPER</category>
    <date>
      <year>2009</year>
      <month>03</month>
      <day>08</day>
    </date>
    <link>http://www.silumina.lk/2009/03/08/_art.asp?fn=as0903083</link>
    <topic>නෙළුම් විල</topic>
    <author>ගුණසිංහ හෙට්ටිආරච්චි</author>
    <content>පොලිසියට අලුතින් එක් වූ ඒ.එස්.පී. නෝනලාවැව් තෙර තක්සලාව...නෙළුම් විලගුරු සේවයේ රසකතාමිනිත්තුවක කතාවක්දඟ නොකළ පමණින් කෑ කෝ නොගැසූ පමණින් කෙනෙක් සංවර නොවේලොව විශාලතම සර්ප පොසිලය කොලොම්බියාවෙන්හිරු නිවෙමින් තිබිණි. මම රුවන්වැලි සෑ සලපතළ මළුවෙහි කෙළවරක හිඳ සිටියෙමි. සෑ බිම ඒ වන විටත් රත් ව තිබිණි. ඒ රස්නය සැදෑ සිතින් ඉවසිය හැකි ය. සැඳෑ යාමේ මෙසේ හිඳ සෑයේ සුන්දරත්වය විඳීමට කලින් කල මම මෙහි එමි.සෑ රදුන් මා නෙත් අබියස අහසට නැග සිටියි. එය අඩි 338 ක් උස ය. ඒ වූ කලි දෑස පුරවාලන දසුනකි. මම සෑය දෙස බලාගෙන සිටියෙමි. දැනෙන්නේ සැදැහැව මුසු සැහැල්ලුවකි. මම එය නොමඳ ව විඳ ගතිමි.බොහෝ වේලාවකට පසු මා බිරිය ගේ හඬ මට ඇසිණි. ඇය මා අසල ම හිඳ පොතක් දෙස බලාගෙන ගාථා කියයි. ඇය හා ගාථා කියමින් සිටි පොඩි පුතු දක්නට නොවී ය. මම ඔබ - මොබ බැලුවෙමි. ඔහු තරමක් ඈතට වී උපශාන්ත භික්‍ෂුවක දෙස බලාගෙන හිඳී. දෙවුර වැසෙන පරිදි තද දුඹුරු වන් සිවුරක් පොරවා සිටින භික්‍ෂුව රුවන්වැලි සෑය දෙස නොසැලී බලා සිටී. එය අනිමිසලෝචන පූජාවකි.අප මෙහි එන විටත් උන්වහන්සේ මේ අනිමිසලෝචන පූජාවෙහි යෙදී හුන් හ. නිරුවත් පා පිච්චෙනු වලකනු පිණිස එළන ලද කුඩා පා පිස්සක් මත හිටිවන ම වැඩ සිටින භික්‍ෂුව තෙරක් නොපෙනෙන මේ මහා සංසාරය තරණය කරන්නට අදිටන් කර ගත් සේ ය. මම ද උන්වහන්සේ සමීපයට ගොස් නෙත් පුරා නැරඹුවෙමි. රුවන්වැලි සෑ රදුන් දෙස එක එල්ලේ බලා සිටින උන්වහන්සේ ගේ මුහුණ පැහැදිලි ය.වයස වැඩි නිසා ම ගෙලින් උඩ කොටස විටෙක සෙලවෙයි. එහෙත් සිරුර නොසෙල්වෙයි. සුළං පහරට සිවුර පමණක් රැලි නඟයි. ’කතා කරන්න එපා! සල්ලි දාන්න එපා! පින්තූර ගත්තාට වරදක් නැත’ භික්‍ෂුව පාමුල එබඳු දැන්වීමකි. අප මෙතැනට පැමිණ හිඳ ගත්තේ උන්වහන්සේ ගේ චිත්ත ශක්තිය ඉදිරියේ යම් පමණ සැලී යමිනි. ඊට සිතින් ගෞරවය පුද කරමිනි. එපමණ චිත්ත ශක්තියක් නැති ව සංසාරයේ ඇවිද යන අඹු සැමි යුවළක පරිද්දෙනි.ටිකකින් පුතු මවෙත ආයේ ය. ’තාත්තෙ, රුවන්වැලි සෑය වටේ රවුමක් ගිහින් එන්න මට ආසයි.’ ’පරිස්සමින්!’ ඔහු වම් පසින් නික්ම ගියේ ය. සැදැහැවතුන් අතර ඔහු නොපෙනී ගිය පසු මගේ සැහැල්ලුව නැති විය. බිය දැනිණ. මම නැගී සිටියෙමි. මම චෛත්‍යයේ දකුණු පසින් ඔහු ඉදිරිය බලා ගියෙමි. සෑ බිමෙහි අඩක් ගෙවුණු තැන නතර වීමි. ඉදිරිය බැලුවෙමි. ටිකකින් ඔහු සැදැහැතියන් අතරින් මතු ව ආයේ ය. සංසාරයේ ඇවිද යන මපුතු දෙස මම බලා සිටියෙමි. ඔහු මා නොදකිනු ඇතැයි මම සිතුවෙමි. එහෙත් ඔහු ඈත තියා මා හා සිනාසුණේ ය.මම ඔහු ගේ ගමනට සාපේක්‍ෂ ව ඔහු සමඟ අප පෙර සිටි තැනට විත් ඔරලෝසුව දෙස බැලුවෙමි.’කොච්චර වෙලාවක් ගිහිල්ල ද තාත්තෙ?’ ’විනාඩි හයයි’ ඔහු මුව අයා විස්මය පළ කළේ ය.මම බිරිය ගේ ගාථා හඬට කන් දීගෙන ම ඇය අසල හිඳ ගත්තෙමි. පුතු ද අප දෙදෙනා මැද හිඳ ගත්තේ ය. පිරිසක් රුවන්වැලි සෑයට නගිනු පිණිස ඉනිමං බඳිති. ඒ එහි පිළිසකර වැඩ කරනු පිණිස ය. (පොසොන් පෝය වන විට සෑයේ පිළිසකර වැඩ නිම වී තිබිය යුතු ය.) කොත් කැරැල්ලත්, දේවතා කොටුවත් අතර පෙදෙසෙහි හුණු පිරියම් කොට තිබේ. ඉන් පහත ද යම් පමණ දුරක් උණ ලී බැඳ තිබේ.බිම තිබූ දිගු ඉනි මඟත් එසවෙනු පෙනෙයි. එය සෑයට තබා බඳිනු ලැබිණි. කෙටි ඉනි මං ඔසොවා ගත් තවත් අය මහා ඉනි මග දිගේ දිගේ ඉහළ නැග තමන් ඔසොවා ගෙන ආ ඉනි මග මහ ඉනිමග අගට තබා බඳිති. එය ද විස්කමකැ’යි මට සිතේ. රුවන්වැලි සෑය වටා කහ සිවුරක් අන්දවන දසුන අප ගේ අවධානය පැහැර ගත්තේ ය.මුලින් ම ආයේ තරුණ පිරිසකි. සිවුරු කච්චියක් ඔසොවා ගත් තරුණයෙක් සෑ බිමෙන් අඩි දහයක් පමණ උසින් සෑයේ ඇති පටු මග ඔස්සේ පස්සෙන් පස්සට ඇවිද යන්නේ කච්චියෙන් සිවුර ලෙහී අර පටු මගට වැටෙන පරිදි ය. පසු පසට වේගවත් ව යන ඔහු බිමට ඇද වැටෙනු වලකනු පිණිස දෙවැන්නෙක් ඔහුට සාපේක්‍ෂ ව ඔහු ආවරණය කරමින් ඉදිරියට ඇවිද යයි. සිවුරු කච්චිය ඉවර වූ තැන අලුත් කච්චියක් සැපයෙයි. මේ අයුරින් සෑය වටා අඩි 942 ක් දිගට සිවුරු පැලදිය යුතු වෙයි.දෙවනුව ඒ පටු මග දිගේ වැඩියේ භික්‍ෂූන් සිවු නමකි. පිරිසේ අග ම සිටින භික්‍ෂුව සිවුරෙහි අග කෙළවර ඔසොවා සිවුරු පට ඇදෙන පරිදි දෑත දෙපසට විහිදා එය සෑ බඳට තද වන සේ අල්ලා ගෙන සිටියි. දෙවන භික්‍ෂුව ද, තෙවන භික්‍ෂුව ද අඩි කිහිපය බැගින් ඉදිරියට ගොස් එසේ ම කරති. හයිය හත්තිය ඇති සිවු වැනි භික්‍ෂුව තවත් අඩි කිහිපයක් ඉදිියේ සිට සිවුරු දෙපට අල්ලා මහත් වැරෙන් තමා වෙත අදියි. එවිට සිවුරු පට රැලි නොනගා ම සෑ බඳට ඇලෙයි.ඒ සමඟ ම අපේ අවධානය ඇද ගන්නේ ධාවකයන් පිරිසකි. තරුණ තරුණියන් ගෙන් ද ළමා ළපටින් ගෙන් ද සමන්විත වූ මේ පිරිස රුවන්වැලි සෑය වටා දුවන්නට වූහ. සැදැහැතියන් ගේ දැහැන් බිඳ දමන මේ දිවුම දෙස අප බලා සිටියේ විමතියෙනි. මින් අසහනයට පත් කාර්යාලයේ කෙනකු එය වලකනු පිණිස ඉදිරි පත් වූ බව පෙනිණ.’මෙතන දුවන තැනක් නෙමෙයි. වන්දනා මාන කරන තැනක්. දුවන්න ඕන්නං පිට්ටනියකට යන්න’ එහෙත් දිවිල්ල නම් නතර නොවිණ. එය නතර වූයේ පොලිස් නිලධාරියකු ඉදිරිපත් වූ පසු ය. දුවන ලද්දේ බාරයක් ඔප්පු කරනු පිණිස බව පැහැදිලි කැරුණේ එවිට ය. වැඩිහිටි පිරිසක් ද ඇතුළු බාරකාරයන් මළුවෙන් බැස ගියේ කොවින් පිපිරෙමිනි.බුදු සමය නම් කදිම නිදහස් සමයකි. එහි සසරින් එතෙර වන්නන්ට ද, ආගම දහම අදහන්නන්ට ද, සෞන්දර්යය අත් විඳින්නන්ට ද, බාරහාර ඔප්පු කරන්නන්ට ද තම තමන්ට ම අනන්‍ය වූ අපූරු නිදහසක් තිබේ. ගම්පහ අනිල් ශාන්ත සිරිවර්ධන මහතා විසින් යොමු කරන ලද ලිපියක් ඇසුරිනි.ගුරු සේවාවේ නිරත ව සිටි මා සැමියා පසුගිය දා වියෝ වූයේ ය. වියොවින් ශෝක වූවන් අතර ඔහු ගේ සිසු සිසුවියෝ ද බොහෝ වූහ. අවසන් බුහුමන් දැක්වීමට පැමිණි නන්නාඳුනන සිසුවකු විසින් නිසල සිරුරේ දෙපා ළඟ ලියැවිල්ලක් තබා ගොස් තිබිණ. එහි වූයේ කවි පෙළකි. ‘පසුපෙළ සිසුවකු ගෙන් ගුරුතුමන් වෙත’ නමැති එය මෙසේ ය. ”කොට බිත්තියෙන් වට කොට තැනූ සිරකුටිය තුළ සිරකර ගනු බැරි සිතුවිලි රැසක උරුම කරු වූ මම. කවදාවත් ම නො ඉස්සෙන අත් ඇති පසු පෙළ අණසක පතුරුවන පදක්කම් අහිමි නායක තුමා මම. අකුරු ඉලක්කම් දත් ඉදිරි පෙළ සිසුන් හා බැඳි පාඩම් කියා දෙන විට, ඔබේ ඇසට හසු නොවන අසරණ දරුවන් ට සහනය ගෙන එන විහිළුකාරයා මම. ප‍්‍රගති සටහන මත රත, කොළ, කහ වර්ණ සියල්ල ම උරා ගත් කළු තිතට හිමිකම් කියන අමනයා නොවෙද මම? ජීවිතේ මුල් වරට මම ඔබෙන් විමසමි හය වසරක් ගෙවී මුත් මට අකුරු කියා දෙනු බැරි ඔබ හට උරුම තිත කොයි සටහනේ වේද ගුරුතුමනි.” හික්කඩුව ප‍්‍රදේශයේ ගුරු මහත්මියක විසින් යොමු කරන ලද ලිපියක් ඇසුරිනි. (අනන්‍යතාව සඟවා තිබේ.)ඔහු මහ පොහොසතෙකි. දුප්පතුනට උදවු උපකාර කළ මහත්මයෙකි. නැති බැරි අය කෙනකු මිය ගිය විට පැමිණ දුක කීවේ ඔහුට ය. අවසන් කටයුතු වෙනුවෙන් මුදල් දුන් ඔහු මිනී පෙට්ටියක් ද අරන් දුන්නේ ය. එය ඔහු ගේ පුරුද්ද විය. මේ පොහොසතාට සෑහෙන දරු පරපුරක් ද වූයේ ය. පසු කාලයේ දී ඔහු ගේ මන්දිරය ඔහුට අමිහිරි විය. එහෙයින් ඔහු පුංචියට ගෙයක් හදවාගෙන එහි විසුවේ ය. ඔහු සතු ව ඉඩම් අක්කර සිය ගණනක් වූයේ ය. ඔහු ඒ වන විට ඒවා දරුවන්ට බෙදා දී තිබිණ. ඔහු රෝගාතුර වූයේ ය. උවැටන් කළ සේවිකාවට පඩි ගෙවා ගත නොහැකි වූ හේ ඒ යුතුකම ඉටු කරන ලෙස දරුවන්ගෙන් ඉල්ලා සිටිය ද එය ඉටු නොවිණි. ’මට විකුණාගන්න ඉඩම් අක්කර බාගයක් දීපල්ල!’ ඒ ඔහුගේ අවසන් ඉල්ලීම වූයේ ය. එය ද ඉටු නොවිණි. ඔහු හිතවතුන් ගෙන් මුදල් ඉල්ලන්නට වූයේ ඉන්පසු ය. කෝටි ගණනක දේපළ හිමිව සිටි හේ කුසගින්නේ ම අවසන් හුස්ම හෙළුවේ ය. ඔහු ගේ අවමඟුල ඉහළින් ම පැවැත්විණි. ඔහු ගේ ජීවන වෘත්තාන්තය ඇසුරින් මා ලද ජීවන දෘෂ්ටිය මෙසේ ය. ’තමාට ජීවත්වීමට තරම් දෙයක් තමා මිය යන තුරු තමා සන්තකයේ තිබිය යුතුය. ඇති දා මිස නැති දා සැලකුම් නොලැබෙන හෙයිනි.! ඕස්ටේ‍්‍රලියාවේ පදිංචි එම්.එන්.වීරසිංහ මහත්මිය විසින් යොමු කරන ලද ලිපියක් ඇසුරිනි.බාලසුබ‍්‍රමනියම් තදින් මා හිත් බැඳ ගත් කලාකාමී තරුණයෙකි. ඔහු සතු නිරහංකාර සිනාව ද, නිවුණු කතාව ද, නාට්‍ය කලාව කෙරෙහි වූ ඇල්ම ද මා ඔහු කෙරේ තදින් ඇද ගැනීමට සමත් විය. ’මට ජීවිතේ ගැන කියල දුන්නේ අපේ රටේ සිංහල නාට්‍ය’ ඔහු නිතර ම කීවේය. ඒ හැත්තෑවෙ දශකයේ දී ය. අසූවේ දශකයේ දී ඔහු වඩාත් උත්සුක වූයේ නාට්‍ය වැඩමුළු සංවිධානය කිරීමට ය. ඔහු ඒ වෙනුවෙන් සිංහල හා මුස්ලිම් තරුණ කණ්ඩායම් සමඟ හරිහරියට වැඩ කළේ ය. රංගනයට ද නාට්‍ය රස වින්දනයට ද යොමු වුණේ ය. ඔහු සිංහල හා මුස්ලිම් ජනතාවන් අතර කෙදිනක හෝ හුදෙකලා වූයේ නැත. ඔහු කෙතරම් සැහැල්ලුවෙන් අප අතර ජීවත් වුව ද ඔහු ගේ හිස මත වූයේ ලොකු ජීවන බරකි. ඔහු ගේ සහකාරිය තම උපන්ගම වූ නාවලපිටියෙන් ම ඔහුට හමු විය. ඇය ද ඔහු හොඳින් තේරුම් ගෙන සිටියා ය. ඔහු සිය ඥාතීන්ට ද ආදරය කළේ ය. ඔහු දෙපසේ ම ඥාතීන් වරින් වර තම කුලී නිවෙසට කැඳවාගෙන ආවේ එබැවිනි. රෝගී නෑයෝ ප‍්‍රතිකාර ලබා ගනු පිණිස ඔහු සොයා ආහ. ඇතැම්හු අධ්‍යාපන පහසුකම් සලසා ගනු පිණිස ඔහු සොයා ආහ. ඉකුත් ජූලි කලබල සමයේ සියල්ල කණපිට පෙරැළිණි. ’මොකක් හරි කරදරයක් වෙන බව දැනුණු හැටියෙ ඔයා අපේ දිහා එන්න’ අපි ඔහු සැනසුවෙමු. ඒ වදන් ඔහු සුවපත් කළ ආකාරය ඔහුගේ මුවේ ඇඳී ගිය සැනසුම් සහගත සිනාවේ අපූරු වට කැටයම් විය. ඒ කාලය පුරා ඔහු අතින් එකදු කලා නිර්මාණයක් හෝ බිහි නොවීය. කලකට පසු ඔහු මා සොයා පැමිණියේ නාට්‍ය පිටපතක් ද රැගෙන ය. ”මං ලිව්ව දුවන්න පුළුවන් නාට්‍යයක්” ”ඒක හොඳයි අඬන මිනිස්සු හිනාගස්සන එක පින්කමක්.” මම කීවෙමි. ”නෑ මම ලිව්වෙ විප්ලවකාරි නාට්‍යයක්’ ඔහු කීවේ තද ස්වරයෙනි. දේශපාලන ත‍්‍රස්තවාදය විසින් මරා දැමූ මාධ්‍යවේදියකු පිළිබඳ ව වූ එම නාට්‍යය අප දෙදෙනා ගේ ම කලා ජීවිත ;වනස් කළේ ය. යළිත් මා මිතුරා ප‍්‍රදේශයෙන් අතුරුදන් විය. යුද හමුදාව විසින් කිලිනොච්චිය ජයගැනීමෙන් දින කිහිපයකට පසු ඔහු ගේ රුව මා ඉදිරියේ දිස්විය. ’ආයෙත් අපට නාට්‍ය කරන්න පුළුවන්’ බාලසුබ‍්‍රමනියම් ඈත තියාම ඔහු ගේ අලුත්ම නාට්‍ය පිටපත වනමින් කෑගැසුවේ ය. ඔහු ගේ බිරියට දරු සම්පතක් ලැබී තිබිණ. කොටුවී සිටි නෑදෑයෝ යළිත් කොළඹට පැමිණ සිටිති. ඔවුන් ගේ මුහුණුවලින් මරණ බිය පලා ගොසිනි. යුද්ධයේ නිමාවත් සමඟ බිහි වන අලුත් ලොවට ගැළපෙන නාට්‍යය ද අද හෙට ම වේදිකාගත වනු ඇත. ඔහු ගේ පැරැණි මනස්කාන්ත සිනහව යළිත් අප පිනවනු පෙනේ. පුෂ්පනාත් ජයසිරි මල්ලිකාරච්චි මහතා විසින් යොමු කරන ලද ලිපියක් ඇසුරිනි.යොවුන් දියණියට පුවත්පත් මංගල යෝජනාවක් මාර්ගයෙන් සහකරු සොයන්නට වීමි. හමුවිය. දෙපාර්ශ්වයේ ම කැමැත්තෙන් විවාහය තීන්දු විය. මනාලයා නිතර නිතර දියණිය සොයා අප නිවෙසට ආයේ ය. දියණිය ද ඔහු බලාපොරොත්තු වූවා ය. ඒ ඇය ගේ ප‍්‍රථම පෙ‍්‍ර්මය යි. ඇය අප ගේ එක ම දරු සම්පතයි. දුරකථනය ඔස්සේ අල්ලාප සල්ලාපයේ යෙදීම ද සුලබ විය. ඒ සමඟ ම නොහොඳ නෝක්කාඩු ද සිදු විය. මනමාලයා ගේ හිත තද බව අපට පසක් විය. ඔහු සිය මව හා සොහොයුරන් සමඟ දැඩි ව බැඳී සිටින බව ද පෙනී ගියේ ය. මා දියණිය මේ තත්ත්වය නොරිස්සුවා ය. ඇය මනාලයා තමන් සතු කරගැනීමේ ආත්මාර්ථකාමී හැඟීමෙන් පෙළුණා ය. මම ඔවුන් ගේ නොහොඳ නෝක්කාඩු අකාමකා දමන මැදිහත්කරු වීමි. මට ඔවුන් යළි යළි හාද කිරීමට හැකි විය. මා දියණිය ගේ වැඩි ආදරය හා සැලකිල්ල ඔහු තේරුම් ගත්තේ ‘ඇය මා යටත් කර ගැනීමට හදනවා’ සේ ය. දැන් විවාහයට පෙර විරහාව ඉදිරියට පැමිණ තිබේ. දියණිය කඳුළු සලයි. මම ද ඇය සමඟ හඬමි. මේ විරහ දුක අපට දැඩිව දැනෙන්නේ අප ද ඔහුට දැඩිව බැඳී සිටි බැවිනි. ඔහු අප හා බැඳි අලුත් බැඳීමට වඩා සිය ඥාතීන් හා බැඳි පරණ බැඳීම ශක්තිමත් බව වැටහෙන්නේ දැන් ය. ගනේමුල්ලේ මවක විසින් යොමු කරන ලද ලිපියක් ඇසුරිනි.ගුණසිංහ හෙට්ටිආරච්චි</content>
  </post><post>
    <category>NEWSPAPER</category>
    <date>
      <year>2009</year>
      <month>03</month>
      <day>08</day>
    </date>
    <link>http://www.silumina.lk/2009/03/08/_art.asp?fn=as0903084</link>
    <topic>ගුරු සේවයේ රසකතා</topic>
    <author>විශ‍්‍රාමලත් ආචාර්ය, ඩී.එන්.දිසානායක කොස්වත්ත – බිංගිරිය.</author>
    <content>පොලිසියට අලුතින් එක් වූ ඒ.එස්.පී. නෝනලාවැව් තෙර තක්සලාව...නෙළුම් විලගුරු සේවයේ රසකතාමිනිත්තුවක කතාවක්දඟ නොකළ පමණින් කෑ කෝ නොගැසූ පමණින් කෙනෙක් සංවර නොවේලොව විශාලතම සර්ප පොසිලය කොලොම්බියාවෙන්එක් දහස් නවසිය හැත්තෑව වර්ෂයේ විශ්වවිද්‍යාලයෙන් උපාධිය ලබා පිටවූ බාලසූරිය ගුරුතුමාට ගුරුවරයකු ලෙස පළමු පත්වීම ලැබුණේ වයඹ පළාතේ පඬුවස්නුවර ප‍්‍රදේශයේ ඉතා දුෂ්කර පාසලකටය. නගරයෙන් සැතැපුම් කිහිපයක් දුරින් පිහිටි මදුල්ල ගම්මානයේ මැද ඔහුගේ නව පාසල පිහිටි බැවින් ඒ අසලම නිවසක හෙතෙම ලැගුම් ගත්තේය.ඔහු විශ්වවිද්‍යාලයේ දී නම් දැරී පෙරළිකාරයකු වූ නමුත් ගුරුවරයකු බවට පත්වීමත් සමඟම ඔහුගෙන් පළවූයේ බෙහෙවින්ම හික්මුණු ශාන්තදාන්ත ගති පැවතුම්ය. ඔහුගේ වදන් ඉතා මුදු මොළොක් වූ අතර කරුණාවෙන් සිසුන් ඇමතීමත් ගුරු දෙමව්පිය පිරිස් සමඟ ඉතා සුහදශීලී හා තැන්පත් බවක් පළකිරීමත් ඔහුගේ විශේෂ ලක්ෂණයක් විය. මේ නිසාම බාලසූරිය ගුරුතුමා නොබෝ දිනකින් කාගේත් සිත් දිනාගත් පුද්ගලයකු බවට පත් විය.මේ අතර අධ්‍යාපන ඩිප්ලෝමා විභාගය සමත්වීම ඔහුට අවශ්‍ය වූ බැවින් ඒ සඳහා කොළඹ පැවැත්වෙන සති අන්ත පාඨමාලාවකට සහභාගිවීම පිණිස යෑමට බාලසූරිය ගුරුතුමාට සිදුවිය. මේ නිසා සතිය පුරා පාසලේ ඉගැන්වීම් කටයුතුවල යෙදුණු ඔහු සෙනසුරාදා දිනවල පාන්දරින්ම තම නවාතැනේ සිට ගොස් හෙට්ටිපොල සිට කොළඹ දක්වා දිවෙන බස්රථය අල්ලාගැනීම සඳහා තම බයිසිකලයෙන් පිටත්වන්නේ අලුයම තුනට පමණය. වෙල්යාය, මඩවගුරු, පමණක් නොව කොළමුණු ඔයද තරණය කර ඔහු බයිසිකලය පැදයන්නේ පවනට බඳු වේගයෙනි.එක් සෙනසුරාදා දිනයක කොළඹ බලා යෑමේ අදිටනින් සිරිත් පරිදි බාලසූරිය ගුරුතුමා බයිසිකලයෙන් පිටත්වූයේ පාන්දර හතරට පිටත්වන බසය අල්ලා ගැනීමටය. බයිසිකලයේ ඩයිනමෝවෙන් ලැබුණේ මඳ එළියක් වුවත් ඔහු වේගයෙන් තම පාපැදිය පැදගෙන ගියේ ඔහුට පාර හොඳට හුරුපුරුදු බැවිනි. ගම්සභා පාරේ ප‍්‍රසිද්ධ සොහොන් පිටියක් ආසන්නයෙන් බයිසිකලය පදවන ගුරුතුමා දුටුවේ තමන් ඉදිරියෙන් තවත් දෙදෙනෙක් නගරය දෙසට පයින් ගමන් කරමින් සිටින අයුරුය. ඒ දෙදෙනා අඩි හත අටක් උසින් යුක්තවීම ගුරුතුමාගේ බලවත් විමතියට ද හේතුවිය. සොහොන් පිටියක් අසලවීමත් දවස සෙනසුරාදා බැවිනුත් විමතියට පත්වූ බාලසූරිය ගුරුතුමා මඳක් කල්පනාකොට වඩාත් උනන්දුවෙන් බැලූවිට පෙනුණේ එක් රූපයක හිස අඩි දෙක තුනක උසක් ඇතත් කඳ සහ අත් පා සාමාන්‍ය ප‍්‍රමාණයෙන් යුක්ත බවත් අනෙක් රූපය උස ශරීරයක් ඇතත් හිස හා අත් දෙක ඉතා කුඩා බවත්ය. මහ සොහොන් අවතාර ගැන අසා තිබුණ දෑ සිහියට නැඟුණු ගුරුතුමාට ‘ඉතිපිසෝ’ ගාථාව කියැවුණේ ඉබේටමය. නමුත් මෙම අද්භූත රූප දෙක නොවෙනස්ව ගමන් කරමින් තිබිණි. දෙවැනි වර ගුරුතුමා මහ හඩින් අමු තිත්ත කතා කීපයක් කීවේ මඳක් තැති ගැන්මකිනි. එවිට හොල්මන් දෙක මඳක් නතර වී ආපස්ස හැරී බලන බවක් පෙනුණු බැවින් ගුරුතුමා වහාම ඒ කිට්ටුවටම බයිසිකලය පැදගියේ තම හිත දිරිමත් කරගෙන එන ඕනෑම දෙයකට සූදානමිනි.පාසල කිට්ටුවම පදිංචිකරුවකු වූ අරනෝලිස් හා ඔහුගේ බිරිය කරලැයින් විමතියෙන් යුතුව ඇස් දල්වා ගුරුතුමා දෙස බලා සිටි අතර කරලැයින්ගේ හිස මත සෙනසුරාදා වෙළඳ්‍රම් පොළට විකිණීම සඳහා ගෙන යමින් තිබූ එළවලු මල්ලක් වූ අතර අරනෝලිස් තම බාල කොලුවා වූ ගුණපාල කරේ හිඳුවාගෙන යමින් සිටියේ ඉස්පිරිතාලයෙන් පණු බෙහෙත් ලබා ගැනීමේ පෝලිමට පාන්දරින්ම එක්වීමටය. තමා රැවටුණු කාරණය තේරුම්ගත් ගුරුතුමා “මං කොළඹ යන ගමන්” යනුවෙන් කෙටි පිළිතුරක් දෙමින් බාලසූරිය ගුරුතුමා යළිත් තම ගමන ආරම්භ කරද්දී පියාගේ කරමත සිටි ගුණපාල කොලුවා තම අතින් කට වසාගෙන අමාරුවෙන් සිනහව වලකාගෙන සිටි නමුත් දින කිහිපයක් ගතවීමෙන් පසු මෙම හොල්මන් ප‍්‍රවෘත්තියත් ගුරුතුමා තැතිගැන්මෙන් පැවසූ එම වදන් පෙළත් පාසල හා ගමපුරා ප‍්‍රචාරය විය.විශ‍්‍රාමලත් ආචාර්ය, ඩී.එන්.දිසානායක කොස්වත්ත – බිංගිරිය.</content>
  </post><post>
    <category>NEWSPAPER</category>
    <date>
      <year>2009</year>
      <month>03</month>
      <day>08</day>
    </date>
    <link>http://www.silumina.lk/2009/03/08/_art.asp?fn=as0903085</link>
    <topic>මිනිත්තුවක කතාවක්</topic>
    <author>බදුල්ල – හිඳගොඩ පීටර් විජේසූරිය</author>
    <content>පොලිසියට අලුතින් එක් වූ ඒ.එස්.පී. නෝනලාවැව් තෙර තක්සලාව...නෙළුම් විලගුරු සේවයේ රසකතාමිනිත්තුවක කතාවක්දඟ නොකළ පමණින් කෑ කෝ නොගැසූ පමණින් කෙනෙක් සංවර නොවේලොව විශාලතම සර්ප පොසිලය කොලොම්බියාවෙන්”ගුණදාස” යනු කන්තෝරුවේ සිටි ඉතාම ගුණ යහපත් පුද්ගලයාය. ඔහු මස් මාංශ අනුභවයෙන් තොරව දැහැමි ජීවිතයක් ගත කරන අයෙකි. ඔහුගේ එකම දියණියගේ විවාහ මංගල උත්සවය ඉතා ඉහළින් පැවැත්වීමට අවශ්‍ය කටයුතු සූදානම් කොට, සතියක නිවාඩුවක් ලද ගුණදාස, තම කන්තෝරුවේ සිටි සියලු දෙනාටම ආරාධනා කිරීමට ද අමතක නොකළේය. නියම කරගත් පරිදි නියමිත දිනයේදී මංගල උත්සවය පවත්වන ලදි. ගමේ සියලු හිතමිත‍්‍රාදීන් මෙන් පවුලේ ඥාති පිරිස ද ගුණදාසගේ දියණියගේ විවාහ මංගල උත්සවයට පැමිණ සිටියහ. ඒ සමඟම ගුණදාසගේ කාර්යාලයේ කාර්ය මණ්ඩලය ද නියමිත වේලාවට නිවසට ගොඩවූහ. ගුණදාස හා ඔහුගේ බිරිය කාර්යාලයේ සහෝදර සේවකයන් සාදරයෙන් පිළිගත්හ.අනතුරුව දිවා ආහාරයට පෙර තේපැන් සංග‍්‍රහයක් උදෙසා වෙන්කරනු ලැබූ කාමරය වෙත ඔවුන් කැඳවනු ලැබූයේ, දිවා ආහාරයට පැයක පමණ කාලයක් ඉතිරිව තිබූ හෙයිනි.ගුණදාස ගේ කාර්ය මණ්ඩලයේ සිටි කාන්තා පිරිස හා පිරිම දෙතුන් දෙනකු හැරෙන්නට වැඩි දෙනෙක් මත්පැන්වලට ඇබ්බැහි වූවන් නිසා කැවුම්, කොකිස්, අතිරහවල රසවිඳීමට එතරම් කැමැත්තක් නොදැක්වූහ. ගුණදාස කිසිඳු දිනෙක මත්පැන් පානය කළ අයෙක් නොවන නිසා මඟුල් ගෙදරට මත්පැන් ඇතුළත් කළේ නැත. කෙසේ වෙතත් ගුණදාසගේ කාර්යාලයේ සේවකයින් කිහිප දෙනෙකුට කෑමට පෙර ඇඟ රත්වෙන්න යමක් අවශ්‍ය බැව් ඔවුනොවුන්ගේ කසුකුසුවෙන් අන් අයට ඇඟවිණි.ගුණදාස ගේ කාර්යාල මිතුරන් කිහිපදෙනා, උත්සව නිවසින් එළියට බහින්නට වූහ. ඉක්බිතිව පාරට ගොඩවී, වටපිටාවේ ඔවුන් අපේත්ෂා කරන දෑ ඇද්දැයි සොයා බලන්නට වූහ. ගුණදාසගේ නිවසට ඉදිරිපස නිවසේ අයිතිකරුද, බීමට ඇබ්බැහි වූ පුද්ගලයකු වූ හෙයින්, කාර්යාලයේ මිතුරන් ගේ අමුතු හැසිරීම පිළිබඳව ඉව වැටී, ඔහු ඔවුන්ගෙන් මෙසේ ඇසීය.”.... ඇයි මහත්තයෝ මොනවද හොයන්නේ?”ගුණදාසගේ කාර්යාලයේ මිත‍්‍රයෙක් අසල් වැසියාගේ කණට කිට්ටුකොට, .....”අයියේ!... අපිට ඇඟ රත්වෙන්න... පොඩ්ඩක් ගන්න තැනක් මේ! කිට්ටුවේ හෙම... නැද්ද?” යනුවෙන් ඇසීය.”මොකද නැත්තේ මහත්තයෝ!.... මේ ළඟ හොර පොට් එකක් තියෙනවා!... එන්නකෝ යන්න මාත් එක්ක” යනුවෙන් අසල් වැසියා කීය. “අයියට පුළුවන් නම් මේ කිට්ටුව තැනකට ගෙනල්ලා දෙන්න! මෙන්න සල්ලි යනුවෙන්” රුපියල් දාහේ නෝට්ටුවක් දික් කරමින් කාර්යාලයේ මිත‍්‍රයා ච්ය.”කොහේවත් යන්න ඕන නැහැ මහත්තයෝ මගේ ගෙදරට යමු!...” යි අසල් වැසියා කීය.ගුණදාසගේ කන්තෝරුවේ යහළුවෝ සතුටු සිතින් යුතුව, අසල් වැසියාගේ නිවසට ගොඩ වූහ. වැඩි වේලාවක් යන්නට මත්තෙන් ගුණදාසගේ මඟුල් ගෙදර ඉදිරිපස වූ අසල් වැසියාගේ නිවසද, මඟුල් ගෙයක සිරි ගත්තේය. ගුණදාසගේ කාර්යාලයේ මිතුරෝ අසල් වැසියාගේ නිවසේ ගී ගයමින්, නටන්නට වූහ.පැමිණි ඇතැමුන්, ගුණදාසගේ මඟුල් ගෙදරයැයි සිතා පාර වැරදී යන්නට වූයේ, අසල් වැසියාගේ නිවසටය.බදුල්ල – හිඳගොඩ පීටර් විජේසූරිය</content>
  </post><post>
    <category>NEWSPAPER</category>
    <date>
      <year>2009</year>
      <month>03</month>
      <day>08</day>
    </date>
    <link>http://www.silumina.lk/2009/03/08/_art.asp?fn=as0903086</link>
    <topic>දඟ නොකළ පමණින් කෑ කෝ නොගැසූ පමණින් කෙනෙක් සංවර නොවේ</topic>
    <author>සාකච්ඡා කළේ -රමණි සුබසිංහ</author>
    <content>පොලිසියට අලුතින් එක් වූ ඒ.එස්.පී. නෝනලාවැව් තෙර තක්සලාව...නෙළුම් විලගුරු සේවයේ රසකතාමිනිත්තුවක කතාවක්දඟ නොකළ පමණින් කෑ කෝ නොගැසූ පමණින් කෙනෙක් සංවර නොවේලොව විශාලතම සර්ප පොසිලය කොලොම්බියාවෙන්සෑම භවයක දීම මානසික සුවය අපේක්‍ෂා කරන්නේ නම් ඔබ තෙවැනි සිල් පදය ආරක්‍ෂා කරන්නකු විය යුතුය. කොතරම් කීර්ති ප‍්‍රශංසා ලැබූවත් ඔබ ගේ සිතෙහි සැනසීමක් නොවේ නම් ඔබට සතුට උදාවන්නේ නැත. තෙවැනි සිල්පදය අවංකව ආරක්‍ෂා කරන කෙනෙක් නම් ඔබට ඒ උතුම් මානසික සුවය මේ ජීවිතයේ දී මෙන් ම මතු සංසාරයේත් අත් විඳීමට ලැබෙනු ඇත.පන්සිල් පද පහ මොනවාදැයි නොදන්නා බෞද්ධයන් අප අතර නැත. කුඩා දරුවාට පවා එය කට පාඩම්ය. එහෙත් බොහෝ දෙනාට පංච ශීලය සහ එය ආරක්‍ෂා කිරීමෙන් ලැබෙන්නා වූ ආනිසංස පිළිබඳව නිසි අවබෝධයක් නැත. මෙවර ලිපිය වෙන් වන්නේ පංච ශීලය ආරක්‍ෂා කරන පුද්ගලයාට මෙලොව ජීවිතයේ දී මෙන්ම පරලොව ජීවිතයේ දී අත් විඳින්නට ලැබෙන ආනිසංස පිළිබඳව හඳුන්වා දීමටය.ශීලය යනු කුමක්ද? අප ගේ සිතෙහි ඇති වන්නා වූ නිවැරැදි සිතිවිලි පදනම් කරගෙන, කායික කි‍්‍රයාවල නිවැරැදි බවක් ගොඩ නැඟªණේ නම්, වාචසික ප‍්‍රකාශ නිවැරැදි වන්නේ නම් එතැන පවතින්නේ ශීලයයි. සාමාන්‍ය සමාජයෙහි එය කාය සංවරය, වාචසික සංවරය සහ මානසික සංවර ශීලය ලෙස අරුත් ගන්වා තිබෙන ආකාරය අපට දැකගත හැකිය. බුදු දහමෙහි කායික සංවරය යන්නෙන් අපේක්‍ෂා කෙරෙන්නේ කයින් හෝ වචනයෙන් වැරැදි නොකරන, කායික හා වාචසික අකුසල් නොකරන කල්හි ඇතිවන සංවරකමය. එය ශීලයයි.කුප්පියාවත්ත ජයශේඛරාරාම විහාරවාසී ගෞරව ශාස්ත‍්‍රවේදී මාවරලේ භද්දිය හිමිඑහෙත් සාමාන්‍ය සමාජයේ කායික හා වාචසික සංවරබව මැනීම සඳහා විවිධ මිනුම් දඬු වේ. කෑ කෝ නොගසන, දඟලන්නේ නැති දරුවන් සංවරයැයි ඇතැම්හු සිතති. එහෙත් බුදු දහමට අනුව දඟ නොකළ පමණින්, කෑ කෝ නොගැසූ පමණින් කිසිවකු සිල්වතෙක් හෙවත් සංවර පුද්ගලයකු බවට පත්වෙන්නේ නැත. සමහර අවස්ථාවල දී දඟ නොකරන දරුවා බොරු කේලාම් කියන අයකු විය හැකිය. විවිධ ප‍්‍රාණ ඝාතවලට ඇබ්බැහි වූවකු විය හැකිය. සෙමෙන් ඇවිද ගිය පමණින්, විළි වැසෙන සේ පිළිවෙලට ඇඳුම් ඇඳි පමණින්, පි‍්‍රය ජනක ලෙස, සංවරව කතා බහ කළ පමණින් එම තැනැත්තා සිල්වත් වන්නේ නැත.බුදු දහමෙහි ශීලය නමින් අර්ථ ගන්වා තිබෙන්නේ ඉතාම ගැඹුරු සංකල්පයක් බව දැන් ඔබට පැහැදිලිය. එම සිල්වත් බව ඇති කර ගැනීම සරල, පහසු කි‍්‍රයාවක් ද නොවේ. එය ඉතා සංකීර්ණ, කැපවීමෙන් කළ යුතු චර්යාත්මක වෙනසකි.උපසම්පදා භික්‍ෂූන් වහන්සේට ශික්‍ෂා පද පැනවීම ආරම්භ වූයේ බුද්ධත්වයෙන් විසි වසරකට පසුවය. එතෙක් භික්‍ෂූන් වහන්සේ පැවිදි උපසම්පදා බව ලැබුවද උන්වහන්සේට විනය ශික්‍ෂා පද පැනවීමක් සිදු වූයේ නැත. එතෙක් පැවිදි බව ලැබූ භික්‍ෂූන් වහන්සේ ගේ ඍජු අරමුණ වූයේ නිර්වාණාවබෝධයයි. ඒ අනුව උන්වහන්සේට ශික්‍ෂා පද පනවමින්, නීති රීති පනවමින් කායික වාචසික සංවරය ඇති කිරීමෙහි අවශ්‍යතාවයක් සම්මා සම්බුද්ධ ශාසනයෙහි පැන නැඟී තිබුණේ නැත. බුද්ධත්වයෙන් විසි වසරකට පසු බුදු දහම ජනපි‍්‍රය වීමත් සමඟ විවිධ පටු අරමුණු සහිත පිරිස් බුද්ධ ශාසනයේ ශ‍්‍රාවකයන් බවට පත්වූහ. බුදුරජාණන් වහන්සේ ප‍්‍රාතිමෝක්‍ෂය දේශනා කළේ එම පිරිස් නිවැරැදි මඟට යොමු කරවීම සඳහා ය.වර්තමානය වන විට පැවිදි සමාජයේ සිල්වත් බව සඳහාත්, ගිහි සමාජයේ සිල්වත් බව සඳහාත්, සිල්වත්කම මැන ගැනීම සඳහාත් ශික්‍ෂා පද මත පිහිටීම සිදු කෙරේ. බෞද්ධ ගිහියා නිතිපතා ආරක්‍ෂා කළ යුතු ශීලය පංච ශීලය ලෙස බුදු දහම හඳුන්වා දී තිබේ. පංච ශීලය බුදුන්වහන්සේ පහළ වීමටත් ප‍්‍රථමයෙන් මිනිසුන් යහපත් පුරවැසියන් කිරීමට, හික්මීමක් ඇති උතුම් මිනිස් ගති ගුණවලින් හෙබි පිරිසක් බිහි කිරීම සඳහා යෝග්‍ය ප‍්‍රතිපදාවක් ලෙස ලොව පැවතිණි. විවිධ අඩු ලුහුඬුකම් සහ අන්තවාද සහිත වූ මෙම ප‍්‍රතිපදාවෙහි එම ස්වභාව බැහැර කොට ඉතාම විධිමත් ලෙස ලොවට හඳුන්වා දුන් බුදු රජාණන් වහන්සේ එය ගිහි උපාසක උපාසිකාවන් සඳහා අනුදැන වදාළහ.පංච ශීලය සරලව හැඳින්වූ කළ මෙසේය.මම, සතකු මරන්නේ හෝ, මරවන්නේ හෝ, ඒ සඳහා අනුබල දෙන්නේ හෝ නැත.මම, අන්සතු දෙය සොරකම් කරන්නේ හෝ, කරවන්නේ හෝ, ඒ සඳහා අනුබල දෙන්නේ හෝ නැත.මම, කාමයෙහි වරදවා හැසිරෙන්නේ හෝ, හැසිරවන්නේ හෝ ඒ සඳහා අනුබල දෙන්නේ හෝ නැත.මම, බොරු කියන්නේ හෝ, කියවන්නේ හෝ, ඒ සඳහා අනුබල දෙන්නේ හෝ නැත.මම, මත්පැන් බොන්නේ හෝ, පොවන්නේ හෝ, ඒ සඳහා අනුබල දෙන්නේ හෝ නැත.මෙම ශික්‍ෂා පද අපට හඳුන්වා දී තිබෙනනේ ගිරවුන් සේ කට පාඩම් කර ගැනීමට නොවන බව මෙහිදී ඔබ සිතට ගත යුතුය. කළ යුතු වන්නේ මනාව අවබෝධ කොට කි‍්‍රයාවට නැංවීමය. මෙය ජීවන ප‍්‍රතිපදාවක් ලෙස අපට හැඳින්විය හැකිය. එසේ ජීවත්වන ඕනෑම පුද්ගලයකුට ආනිශංස අනූහතක් (97) ලැබෙන බව ‘පරමත්ථ ජෝතිකා’ නම් වු කුද්දක පාඨ අට්ඨ කතාවේ සඳහන් ය.ඒ අනුව ‘පාණාති පාතා වේරමණී’ පළමු වැනි සිල් පදය ආරක්‍ෂා කරන්නේ නම් ඉන් ලැබෙන ආනිසංස විසිතුනකි. ආරෝහ පරිනාහ සම්පත්තියෙන් යුතුවීම, ජව සම්පන්න වීම, පොළොවේ සමව පිහිටන පියවර ඇතිවීම, රන්වන් පැහැති සිරුරක් ඇතිවීම, මෘදු මොළොක් සිරුරක් ඇති වීම, නිර්මල ගති පැවතුම් ඇතිවීම, සූර වීර ගති ඇත්තකු වීම, මහා බල ඇත්තකු වීම, නොපැකිළව කිව හැකි වචන ඇත්තකු වීම, ලෝක සත්ත්වයට පි‍්‍රය මනාප පුද්ගලයකු වීම, පහ කළ දොස් ඇත්තකු වීම, කෙනකුට කේලාම් කියා බිඳවිය නොහැකි පිරිවර සම්පත්තියක් ඇත්තකු වීම, තැති නොගත්තකු වීම, විනාශ කළ නොහැකි උත්තමයකු වීම, පර උපක‍්‍රමවලින් අකල් මරණයට පත් නොවීම, රූපී පුද්ගලයකු වීම, අල්ප ආබාධ ඇත්තකු වීම, ශෝක නොකරන්නන් වීම, පි‍්‍රය මනාප පුද්ගලයන්ගෙන් වෙන් නොවන්නේ වීම, දීර්ඝායුෂ ලැබීම, මනාව පිහිටි අඟ පසඟ ඇත්තේ වීම, අනන්ත පිරිවර සම්පත් ඇත්තේ වීම යනාදී ආනිසංසයන් ය.මෙම ප‍්‍රධාන ආනිසංස පර පණ නැසීමෙන් වැළැකී සිටින්නාට මෙලොව මෙන් ම පරලොව ජීවිතයේ දී ද ලැබෙන බව බුදුරජාණන් වහන්සේ පෙන්වා දී ඇත්තා හ. කෙනෙක් තවත් කෙනකු ගේ ජීවිතයක් තොර නොකරන්නේ නම් නීතියට හසුවේයැයි බයක් සැකක් නොවී, අසහනයෙන් තොරවී ජීවත් වීමට ලැබෙනවා පමණක් නොව සාංසාරික ජීවිතය පුරාම කායික මානසික නිරෝගී බවට, සුරක්‍ෂිතතාවයට විශාල උපකාරයක් වේ. බොහෝ දෙනා මෙලොව වැඩිපුරම අසහනයට පත් වී සිටින්නේ තමන් ගේ මානසික ශක්තිය පිළිබඳව නොවේ. මානසික ශක්තියෙහි ඇති දුබලතා හෝ අඩුපාඩු පිළිබඳව නොවේ. පිටතට පෙනෙන ශරීරයෙහි අඩුපාඩු පිළිබඳවය. ඔබ පරපණ නසන්නේ නැති නම් එවැනි අඩුපාඩු ඔබ වෙත ළං නොවන්නේය. එමෙන් ම කායික සහ අධ්‍යාත්මික බලයක් සහිතව, දීර්ඝායු සම්පත්තියෙන්, මුළු ජීවිතය පුරාම යහපත් අය ඇසුරු කරන්නට ඉඩ ලැබෙන්නේ පරපණ නොනසා ගත කරන ජීවිතය තුළිනි.බොරු නොකීමෙන් එනම් දෙවැනි සිල් පදය ආරක්‍ෂා කිරීමෙන් ලැබෙන ආනිසංස එකොළහකි. මහා ධනවතකු වීම, බොහෝ ධන ධාන්‍ය ලබන්නේ වීම, අනන්ත බෝග සම්පත් ඇත්තේ වීම, නූපන් වස්තුව ඉපැදීමේ පුණ්‍ය ශක්තිය ඇතිවීම, ඇත්තා වූ බෝග රැක ගැනීමේ වාසනාව සහිත වීම, කැමැති යම් වස්තුවක් වේද එය ලබා ගැනීමේ වාසනාව තිබීම, රජු, සොර, ගිනි, ජල ආදියෙන් වස්තුව විනාශ නොවීම, සාධාරණ ධන වාසනා ඇත්තකු වීම, ලොව උත්තම බවට පත්වීම, නැත යන වචනය අසන්නටවත් නොලැබීම, සැප විහරණ ඇත්තකු වීම යනාදියයි.ඔබ මෙතෙක් සිතා සිටියේ ධනය, බලය, යාන වාහන ඇතුළු වස්තු ලබන්නට ප‍්‍රධාන හේතුව දානය හෙවත් පරිත්‍යාගය වන බවයි. සාමාන්‍ය සමාජයේ මෙන් ම භික්‍ෂූන් වහන්සේ ගේ අනුශාසනාවලින් ද බොහෝ විට අසන්නට ලැබෙන්නේ දන් දුන් අයට මෙවැනි ආනිසංස ලැබෙන බවය. දන් දෙන අයට එහි ප‍්‍රති ආනිසංස ලැබෙන බව සත්‍යයකි. එහෙත් සොරකම් නොකිරීමේ සිල් පදය ආරක්‍ෂා කළ කල්හි ලැබෙන ආනිසංස පැහැදිලි කරගත් විට මේ භවයේ ඉතාම දිළින්දකු වුවත් මතු භවයේ දී යස ඉසුරින් පිරි ජීවිතයක් ලැබීමට හැකිවන බව අවබෝධ වනු ඇත.පළමු ශික්‍ෂා පදය ආරක්‍ෂා කළ කල්හි නිරෝගී බවට අදාළ ආනිසංස රැසක් ලැබෙන්නා සේම, දෙවැනි සිල් පදය රකින කල්හි සාංසාරිකව ඔබගේ ආර්ථිකය, සමාජ බලය, ඔබ අපේක්‍ෂා කරන ආකාරයට ලබා ගැනීමේ ශක්තිය ලැබෙනු ඇත.කාමය වරදවා නොහැසිරීම තෙවැනි සිල් පදයයි. එය ආරක්‍ෂා කිරීමෙන් ලැබෙන ආනිසංස දහ අටකි. පරලොව දී මෙන් ම මේ භවයේ දී ම එහි පල අත්විඳීමට පුළුවන.සතුරන් නැතිවීම, සියලු ජනයා පි‍්‍රය කරන්නකු වීම, ආහාර පාන, ඇඳුම් පැළඳුම්, ඉඳුම් හිටුම් අඩු පාඩුවක් නැතිව ලැබීම, සැපසේ නින්ද යෑම, සැපසේ අවදි වීම, අපාය බය නැත්තේ වීම, කාන්තාවක වීම හෝ නපුංසකයකු වීම සිදු නොවීම, ක්‍රෝධ අඩු අයකු වීම, සැක බිය නිසා බිම බලාගත් කෙනකු නොවීම, පිරිපුන් ඉඳුරන් ඇති වීම, සැක නැති අයකු වීම, මහන්සි නොවී ධනය ලැබීමේ වාසනාව ඇත්තේ වීම, සැප විහරණ ඇත්තේ වීම, බියට පත් නොවීම, පි‍්‍රයයන්ගෙන් වෙන් නොවන්නේ වීම යනාදී ආනිසංසයන් එහි දී ප‍්‍රධාන වේ. උපදින සෑම භවයක දීම මානසික සුවය අපේක්‍ෂා කරන්නේ නම් ඔබ තෙවැනි සිල් පදය ආරක්‍ෂා කරන්නකු විය යුතුය. කොතරම් කීර්ති ප‍්‍රශංසා ලැබූවත් ඔබ ගේ සිතෙහි සැනසීමක් නොවේ නම් ඔබට සතුට උදාවන්නේ නැත.තෙවැනි සිල්පදය අවංකව ආරක්‍ෂා කරන කෙනෙක් නම් ඔබට ඒ උතුම් මානසික සුවය මේ ජීවිතයේ දී මෙන් ම මතු සංසාරයේත් අත් විඳීමට ලැබෙනු ඇත.සිව්වැනි ශික්‍ෂා පදය මුසාවෙන් වැළැකීම ය. ඉන් ලැබෙන ආනිසංස දාහතරකි.අතිශය ප‍්‍රසන්න ඉඳුරන් ඇත්තකු වීම, මිහිරි කට හඬක් හිමි වීම, සමානව පිහිටි සුදෝ සුදුවන් දත් දෙපළක් හිමි වීම, අශෝභන වූ මහත් වූ ශරීර නොලැබීම, අශෝභන වූ කෙට්ටු ශරීර නොලැබීම, අධික ලෙස මිටි වූ ශරීර ඇත්තෙක් නොවීම, අධික ලෙස උස් වූ ශරීර නොමැති වීම, සැප ස්පර්ශ ඇත්තේ වීම, මහනෙල් මල් සුවඳැති මුඛයක් හිමි වීම, සුවච කීකරු පරිවාර ජනයා ඇතිවීම, විශ්වාස කළ හැකි වචන ඇත්තකු වීම, නෙළුම් පෙත්තක් වැනි රත්පැහැ වූ දිවක් ඇත්තේ වීම, උඩඟª නොවන්නේ වීම, චපල අදහස් නැත්තේ වීම යන ආනිසංසයන් ය.මෙම කරුණු පිළිබඳව නිසි අවබෝධයෙන් යුතු වන්නේ නම් බොරුවක් කීමට සැරසෙද්දී ඒ පිළිබඳව ඔබ දෙවරක් සිතා බලනු නියතය. බොහෝ දෙනා අසහනයට පත් වී සිටින කායික, මානසික ලක්‍ෂණ හා ඇතැම් චර්යාත්මක ස්වභාවයන් මේ භවයේදී ලැබී තිබෙන්නේ බොරුවේ ආදීනව වශයෙනි. පෙර භවයන්හි මුසාවාද තෙපළීමේ ආදීනව ලෙස දුක්ඛිත මානසික අසහනයන්ගෙන් පීඩා වින්දත් නැවත උපදින කිසිම භවයක එවන් තත්ත්වයකට පත් නොවීම සඳහා එකිනෙකා රවටා විනාශ කිරිමට මුසාවාද ප‍්‍රකාශ නොකර සිටිය යුතුය. එය ඔබට අද පටන් ආරම්භ කළ හැකි උදාර ගුණාංගයකි.පස්වැනි සිල්පදය සුරාවෙන් මිදීමය. එහි මෙලොවදී මෙන් ම පරලොවදී ද භුක්ති විඳීමට ලැබෙන ආනිසංස තිහකි.තුන්කල්හි කටයුත්තක් වුවද වහා වැටහීම, එළඹ සිටි සිහියෙන් යුතු වීම, උන්මත්තකයකු නොවීම, ඥානවන්තයකු වීම, අලස නොවීම, නොහික්මුණු කි‍්‍රයා නොකරන්නේ වීම, තරුණ මදයෙන් මත් වු ස්වභාවයක් නැත්තකු වීම, මෝහයෙන් මුලාවී කටයුතු නොකිරීම, තැති නොගැනීම, ඊර්ෂා නොකරන්නේ වීම, සත්‍ය වචන කතා කරන්නකු වීම, කේළාම් පරුෂ වචන නොකීම, දිවා රෑ දෙකෙහිම අනලස්ව කටයුතු කරන්නේ වීම, කලගුණ දක්වන්නේ වීම, උපකාර කළ අයට ප‍්‍රති උපකාර දක්වන්නකු වීම, මසුරු නොවීම, භාග්‍යවන්ත වීම, සිල්වන්ත වීම, ඍජු ගති ඇත්තේ වීම, ක්‍රෝධ නොකරන්නේ වීම, සත්පුරුෂයකු වීම, පවෙහි ලජ්ජාශීලී වීම, පවට බිය ඇත්තේ වීම, මහා පුණ්‍යවන්තයකු වීම, මහා චිත්ත ශක්තියක් ඇත්තේ වීම, දර්ශනික අදහස් ඇතිවීම, අර්ථය අනර්ථය වටහා ගත හැකි හසළ බුද්ධියක් ඇති වීම, එකට එක නොකරන්නකු වීම යනාදී අනිසංසයන්ය.සුරාවෙන් වැළැකී සිටිනවා නම් ඔබට මේ ලෝක වශයෙන් නිරෝගී, පි‍්‍රයශීලී විශ්වසනීය කෙනකු බවට පත්වීමට හැකිවනවා පමණක් නොව උපදින සෑම භවයකදීම කායික මානසික නිරෝගී, ප‍්‍රසන්න පුද්ගලයකු වීමට වාසනාව උදාවනු ඇත.මෙවර ලිපිය දෙවතාවක් තුන්වතාවක් හෝ කියවා ඔබේ අවධානයට ගත යුතුය. ජීවිතය පිළිබඳව යහපත් වූ අපේක්‍ෂා තිබෙනවා නම් අනිවාර්යයෙන් ම පංචශීල ප‍්‍රතිපදාව ආරක්‍ෂා කළ යුතුය. ඔබේ මෙලොව ජීවිතය මෙන්ම පරලොව ජීවිතය ද වඩාත් යහපත් කිරීමට එහි විශාල ශක්තියක් බලයක් තිබෙන නිසාය.සාකච්ඡා කළේ -රමණි සුබසිංහ</content>
  </post><post>
    <category>NEWSPAPER</category>
    <date>
      <year>2009</year>
      <month>03</month>
      <day>08</day>
    </date>
    <link>http://www.silumina.lk/2009/03/08/_art.asp?fn=as0903087</link>
    <topic>ලොව විශාලතම සර්ප පොසිලය කොලොම්බියාවෙන්</topic>
    <author>හර්ෂනී රුද්‍රිගු</author>
    <content>පොලිසියට අලුතින් එක් වූ ඒ.එස්.පී. නෝනලාවැව් තෙර තක්සලාව...නෙළුම් විලගුරු සේවයේ රසකතාමිනිත්තුවක කතාවක්දඟ නොකළ පමණින් කෑ කෝ නොගැසූ පමණින් කෙනෙක් සංවර නොවේලොව විශාලතම සර්ප පොසිලය කොලොම්බියාවෙන්ලොව විශාලත ම සර්පයා ලෙස මෙතෙක් සොයාගෙන තිබු ගී‍්‍රන් ඇනකොන්ඩා (Green Anaconda)මෙන් ම ලොව දිගින් වැඩි ම සර්පයා ලෙසින් වාර්තා වූ රෙටිකියුලේටඩ් පයිතන් (Reticulated Phython) ගේ වාර්තා සියල්ල බිඳ දමමින් ලොව බරින් හා දිගින් වැඩි ම සර්ප පොසිලය කොළොම්බියාවෙන් සොයා ගැනීමට පර්යේෂකයන් පිරිසක් සමත්වී ඇත. මේ නවත ම සර්ප පොසිලිය නම් කර ඇත්තේ ටිටනෝබොආ  (Titanoboa) ලෙසිනි.මේ සර්ප පොසිලිය ඊසාන දිග කොළොම්බියාවේ වැසි වනාන්තරවල වසර මිලියන 58 - 60 ත් අතර කාලයේ ජීවත්වූ සර්පයකු ගේ බව පර්යේෂකයන්ගේ විශ්වාසයයි.ලොව විශාලත ම සර්පයා ලෙස සොයාගෙන තිබු ගී‍්‍රන් ඇනකොන්ඩා ගේ බර වූයේ කිලෝ ග‍්‍රෑම් 250 (රාත්තල් 550) කි. සොයාගත් සර්ප පොසිලය ආශි‍්‍රතව කළ පර්යේෂණ මගින් සොයාගෙන ඇත්තේ මේ සර්පයාගේ බර කිලෝ ග‍්‍රෑම් 1140 (රාත්තල් 2,500) ක් පමණ වන බවයි.එසේම මෙතෙක් ලොව දිග ම සර්පයා ලෙසින් නම්කර තිබු රෙටිකියුලේටඩ් ෆයිතන් (Reticulated Phython) ගේ දිග මීටර් 10 (අඩි 32) ක් වුවත් සොයාගත් ටිටනෝබොආ සර්ප පොසිලයේ දිග මීටර් 13 (අඩි 42) කි.වම් පසින්, දිස්වනුයේ ‘ඇනකොන්ඩා’ ගේ කොඳු ඇට පෙළෙහි අස්ථියකි. දකුණු පසින් දිස්වනුයේ ‘ටිටනෝබොආ’ ගේ කොඳු ඇට පෙළෙහි අස්ථියකි.මේ අනුව ටිටනෝබොආ නම් වූ සර්ප පොසිලයට හිමිකම් කියන සර්පයා ලොව දිගින් හා බරින් වැඩිම සර්පයා ලෙස ඉතිහාසයට එක්වන බව සුප‍්‍රකට නේචර් සඟාව පවසයි. එම සර්පයාගේ පළල සාමාන්‍ය පුද්ගලයකුගේ ඉඟටිය තරම් වන බවත් ටොන් 1 ක් පමණ බරකින් යුත් මේ සර්ප විශේෂයේ ශරීර ප‍්‍රමාණය පුදුම උපදවන සුලු බවත් එක්සත් ජනපදයේ බ්ලුමින්ටන්හි පිහිටි ඉන්දියානා සරසවියේ ජී. ඩේවිඩ් පොලී පවසයි. මේ සර්පයා ඇනකොන්ඩා සේම බොහෝ වේලාවක් ගත කර ඇත්තේ ජලයේ විය හැකි බවත්, ආහාරය පිණිස බොහෝ දේ ගන්නට ඇති බවත් පර්යේෂකයන්ගේ විශ්වාසය වේ. නිශ්චිතවම ආහාර පිණිස ගත් දෑ මොනවා ද යන්න පැවැසිය නොහැකි වුව ද බොහෝ විට ඇලිගේටර් වර්ගයේ සතුන්, විශාල මත්‍යසයන් හා කිඹුලන් වැනි සතුන් ආහාරය පිණිස ගෙන ඇති බවට විශ්වාස කළ හැකි බව ද ඩේවිඩ් පොලී පවසයි.කැනඩාවේ මිසිසාඋගා (Mississauga) හි ;ටාරොන්ටො (Toronto) සරසවියේ පර්යේෂක ජේසන් හෙඩ් ගේ මූලිකත්වයෙන් යුද පර්යේෂක කණ්ඩායමක් මේ වන විටත් සර්පයා පිළිබඳ බොහෝ තතු හෙළිකරගනිමින් සිටී.ඔවුන් භාවිතා කරන ගණිතමය පටිපාටියකට අනුව වත්මනෙහි ජීවත්වන සර්පයන්ගේ කොඳු නාරටියේ දිග සහ ශරීර ප‍්‍රමාණය යොදාගනිමින් එදා ජීවත්වූ සර්පයන්ගේ ශරීරයේ ප‍්‍රමාණය නිර්ණය කරගැනීමට හැකි බව එම පර්යේෂකයන්ගේ මතය වේ.දැනට වසර මිලියන 58 - 60 කට එහා කාලයේදී දකුණු ඇමෙරිකාවේ මහ පොළොවේ උෂ්ණත්වය පිළිබඳව ඇස්තමේන්තු සැකසීමට ද මෙසේ උරගයන්ගේ ශරීර ප‍්‍රමාණය යොදාගන්නා බව පර්යේෂකයෝ පවසති. ටිටනෝබොආ ගේ ප‍්‍රමාණය අනුව එම සර්පයාට නොනැසී ජීවත් වීමට සෙල්සියස් අංශක 86 - 93 ත් අතර වාර්ෂික මධ්‍යයන උෂ්ණත්වයක් අවශ්‍ය වී ඇති බවට ද පර්යේෂකයන් ගණන් බලා ඇත.කොළොම්බියාවේ මෙම සත්ව පොසිලය සොයා ගත් ප‍්‍රදේශයේ අද පවතින වාර්ෂික මධ්‍යයන උෂ්ණත්වය සෙල්සියස් අංශක 28 ක් පමණ වන බවත් වාර්තා වේ.ස්වභාව ධර්මයේ සිදුවූ වෙනස්වීම් සමඟින් මෙවැනි සත්ව විශේෂ වඳවී යන්නට ඇති බවත්, කෙසේ වුවද මෙතෙක් ලොව සොයාගෙන ඇති විශාලතම උරගයා ටිටනෝබොආ නම් සර්ථ පොසිලය හිමි සර්පයා බවත් නේචර් සඟාව(Nature Journal) පවසයි.හර්ෂනී රුද්‍රිගු</content>
  </post><post>
    <category>NEWSPAPER</category>
    <date>
      <year>2009</year>
      <month>03</month>
      <day>08</day>
    </date>
    <link>http://www.silumina.lk/2009/03/08/_art.asp?fn=av09030814</link>
    <topic>කවරයේ කතාව</topic>
    <author>තිස්ස කරුණාසේකර</author>
    <content>කවරයේ කතාවඔස්කාර් උලෙළ උඩු යටිකුරු කළ යොවුන් නළුවාදැලි පිහියෙන් කිරි කනවා වගේ වැඩක්ටී.එම්. ගේ ‘සොඳුරු අතීතේ’ 15 වැනිදා ප‍්‍රංශයේදීපිරිමියකු වෙන්න ලැබුණු ඒ අභියෝගයට මං කැමැතියිදෛවය වෙනස් කරන ති‍්‍රත්ව වාසනාඅලුත් වේදිකා අත්දැකීමකට ඇරියුමක්නෝනා ආවේ මං එක්ක යන්නයි (රසදුන නව කථාව)දේශයට ශක්තියක්’ සත් එෆ් එම් වසරක් සපුරයිතිරයේ චරිතවලට පණ උපද්දවන තැනක්මිතුරා සුපිරි තරුවක් කළ ‘බිලූ බාබර්’රහමාන් ගැන අනිල් කපූර් උදම් අනයිසුනිල් ශෙට්ටිට අපල කාලයක්කොහොමඳ තොරතුරුවිවාහය මගේ ඇසින්මව්පියන්ට බර නොදී දුක් ගැහැට මැද අකුරු කරබුවාලන්තේ බසිස්ටා සහ කොන්දොස්ටාරජ රට සේවයෙන් රටටම අමතන සංජයගණන් නොගෙන නොසිටිය යුතු උගුරේ අමාරුරූ විසිතුරුරොෂාන් - චතුරිකා කුළුඳුල් නිමැවුම සිහින කුමාරිපසුගිය දිනෙක යොවුන් තරු යුවළක් අප හමුවට ආවා. පුංචි තිරයෙන් කාගේත් ආදරය දිනාගත් ඔහු රොෂාන් පිළපිටිය. ඇය චතුරිකා පීරිස්.මේ දෙන්නා ආවේ හිස් අතින් නම් නෙමෙයි. අලුත් නිර්මාණයක් රසවිඳින්න පිපාසාවෙන් ඉන්න පුංචි තිරේ පෙ‍්‍ර්ක්ෂක හිතවතුන්ට සුබදායක මතක් කිරීමකුත් අරන් තමයි ඔවුන් අප හා සංවාදයක යෙදුණේ.”අපේ චල රූ නිර්මාණ ආයතනයේ ඉදිරිපත් කිරීමක් හැටියට ‘සිහින කුමාරි’ නමින් පටන්ගත් අලුත්ම ටෙලිනාට්‍ය ගැන වැඩියමක් රසිකයින්ට කියන්නයි අපි ආවේ”’අගනුවර ඉහළ පෙළැන්තියේ පවුල් 3 ක් වටා සහ මුහුදුබඩ ධීවර පවුලක් වටා තමයි මේ ආදර කතාව කියැවෙන්නේ.’’තුරුණු ආදරය පවුල්, පංති පරතරය නිසා මුහුණ දෙන ගැටලු වගේම අතීතයේ මව්පියන් කළ වැරදිවලට වත්මනෙහි වන්දි ගෙවන දූ දරුවන් ගැන තමයි මෙහි කතාවෙන්නේ.’පවුලේ හැමට නැරඹිය හැකි අවසානයක් තියෙන ටෙලිනාට්‍යයක්’චතුරිකා ගේ විස්තරයට රොෂානුත් අතර මැදින් දායක වුණා.”ඔව්.. ඔව්.. විශේෂයෙන් කියන්න ඕනැ... මේක දිගට දිගට ඇදෙන අවසානයක් නොදැන පටන් ගත්ත එකක් නෙමෙයි.””දීර්ඝ ටෙලි නාට්‍යවලින් හෙම්බත් වෙලා දැන් රසිකයො පරණ ටෙලිනාට්‍ය බලන්න පෙළඹිලා. ඒ අයට මේක හොඳ අවස්ථාවක් මෙහි අපි නවීන තාක්ෂණය භාවිතා කරනවා. ස්ටීරියෝ තාක්ෂණය වගේම වර්ණ ගැන්වීමෙනුත් විශේෂයක් කරලා තියෙනවා.””සිනමාවට සමාන රූප රාමු බොහෝවිට එනවා. ඇඳුම් පැළඳුම් පවා මේ සඳහාම නිර්මාණය කළා.”සිහින කුමාරි දර්ශනයක්රොෂාන් ගේ කතාව අතර චතුරිකා එහි රූගත කිරීම් ගැනත් මතක් කළා.’පාදුක්ක වග ප‍්‍රදේශයේ කොළඹ පානදුර බොරලැස්ගමුව වැනි ප‍්‍රදේශවලත් රූගත කිරීම් කළා. අපි ලොකු පසුතලයක් හැදුවා පාදුක්ක ප‍්‍රදේශයේ. දිය ඇල්ලක් ළඟ’”මේක හුඟක් දෙනෙකුගේ එකතුවක ප‍්‍රතිඵලයක්. මෙහි නිෂ්පාදනය ජයන්ත පීරිස් (චතුරිකාගේ පියා), රොෂාන් සහ මම (චතුරිකා පීරිස්). චාමර ජයවීර අධ්‍යක්ෂණය, කැමරාව ප‍්‍රියන්ත ප‍්‍රදීප්. සංගීතය මංගල ප‍්‍රදීප්.”වීනා ජයකොඩි, රොබින්, නීටා, කුසුම්, රොෂාන්, මම (චතුරිකා), ජනිත්, මානෙල්, නිලන්ති, ටෙඩී, බුද්ධිවික‍්‍රම ඇතුළු පිරිසක් රංගනයෙන් දායක වෙනවා.රොෂාන් පෙරේරා, අසන්ති රණසිංහ, උදාර රණසිංහ අපි තිරයට හඳුන්වා දෙනවා.”මෙහි තිරරචනය සාකච්ඡා කරන්න සැලසුම් කරන්න අපිට අවුරුදු 1 1/2 ක් විතර ගියා. ලොකු උත්සාහයක සුන්දර ප‍්‍රතිඵල විඳගන්න ජාතික රූපවාහිනියෙන් රාති‍්‍ර 7.27ට ‘සිහින කුමාරි’ බලන්න කියලා අපි සියලු දෙනාටම ආදරයෙන් ඇරැයුම් කරනවා. සංවාදය නිමාකරමින් චතුරිකා ඇරැයුමකුත් කළා.තිස්ස කරුණාසේකර</content>
  </post><post>
    <category>NEWSPAPER</category>
    <date>
      <year>2009</year>
      <month>03</month>
      <day>08</day>
    </date>
    <link>http://www.silumina.lk/2009/03/08/_art.asp?fn=av0903081</link>
    <topic>ඔස්කාර් උලෙළ උඩු යටිකුරු කළ යොවුන් නළුවා</topic>
    <author>ආතර් උස්මීයගේ</author>
    <content>කවරයේ කතාවඔස්කාර් උලෙළ උඩු යටිකුරු කළ යොවුන් නළුවාදැලි පිහියෙන් කිරි කනවා වගේ වැඩක්ටී.එම්. ගේ ‘සොඳුරු අතීතේ’ 15 වැනිදා ප‍්‍රංශයේදීපිරිමියකු වෙන්න ලැබුණු ඒ අභියෝගයට මං කැමැතියිදෛවය වෙනස් කරන ති‍්‍රත්ව වාසනාඅලුත් වේදිකා අත්දැකීමකට ඇරියුමක්නෝනා ආවේ මං එක්ක යන්නයි (රසදුන නව කථාව)දේශයට ශක්තියක්’ සත් එෆ් එම් වසරක් සපුරයිතිරයේ චරිතවලට පණ උපද්දවන තැනක්මිතුරා සුපිරි තරුවක් කළ ‘බිලූ බාබර්’රහමාන් ගැන අනිල් කපූර් උදම් අනයිසුනිල් ශෙට්ටිට අපල කාලයක්කොහොමඳ තොරතුරුවිවාහය මගේ ඇසින්මව්පියන්ට බර නොදී දුක් ගැහැට මැද අකුරු කරබුවාලන්තේ බසිස්ටා සහ කොන්දොස්ටාරජ රට සේවයෙන් රටටම අමතන සංජයගණන් නොගෙන නොසිටිය යුතු උගුරේ අමාරුරූ විසිතුරුමියගිය පසු සම්මානයක්බිරිය මිචලි සතුටින් ගෙවූ දවස්මෙවර ඔස්කාර් සම්මාන උලෙළේදී මෙතෙක් නොවූ විරූ දෙයක් සිදුවිය. ඒ මියගිය කලාකරුවකුට ද සම්මානයක් පිරිනැමීමයි.මෙවර අමෙරිකාවේ හොලිවුඩ් කොඩැක් රඟහලේ දී පවත්වන ලද 81 වෙනි ඔස්කාර් සම්මාන උලෙළේ දී මේ විරල ගණයේ වාසනාව ලැබුවේ හීත් ලෙජර් ය.2008 ජනවාරි 22 වෙනිදා ඖෂධ විසවීමෙන් මරණයට පත් ඕස්ටේ‍්‍රලියානු ජාතික හීත් ලෙජර් (Heath Ledger) හොඳම සහාය නළුවා සම්මානයෙන් පිදුම් ලැබීය.මියගිය කලාකරුවෙකුට ඔස්කාර් සම්මානයක් පිරිනැමූ ප‍්‍රථම අවස්ථාව මෙය වෙයි. ඇත්තෙන්ම මෙය සිනමා ලොවේ ආන්දෝලනයක් ඇති කළ සිද්ධියකි.මියගිය හීත්ට මෙම සම්මානය පිරිනමන ලද්දේ (පසුගියදා ලිබර්ටි සිනමාහලේ දී තිරගත කරන ලද) “ද ඩාර්ක් නයිට්” (The Dark Knight) චිත‍්‍රපටයේ බැට්මෑන්ගේ සතුරා වන ජෝකර්ගේ චරිතයට අපූරු ලෙස පණ දුන් හෙයිනි.’ඩාර්ක් නයිට්’ ප‍්‍රදර්ශනය කරන විට හීත් මියගොස් සිටියේය. මිය යන විට ඔහුගේ වයස අවුරුදු විසි අටකි.මෑතකදී සිනමා රංගනයට එක්වූ හීත් ලෙජර් තරුණ රංගන ශිල්පීන් සියලු දෙනාටම අභියෝගයක් විය. ඒ සිනමා රංගනයට එක්වූ මුල් යුගයේම ඔහු විසින් ප‍්‍රදර්ශනය කරන ලද රංග ප‍්‍රතිභාවන් හේතුවෙනි.හොලිවුඩ් සිනමාවේ ’ඩාර්ලිං බෝයි’ (Darling Boy) නමැති සුරතල් නාමයෙන් හඳුන්වනු ලැබූ හීත් මුලින්ම හොලිවුඩ් සිනමාවට එක්වූයේ ‘කවුබෝයි’ චිත‍්‍රපටවල සුළු චරිත රඟපාමිනි.2005 දී ඔහු ‘බ්‍රෝක්බැක් මවුන්ටන්’ (Brokeback Mountain) නමැති ගොපළු චිත‍්‍රපටයේ ප‍්‍රධාන චරිතය රඟපෑවේය. මෙම චිත‍්‍රපටයට ඔහු ඉදිරිපත් කළ අපූරු රංගනය ගැන විචාරකයෝ මහ ඉහළින් කතා කිරීමට පටන් ගත්හ.එහි ප‍්‍රතිඵලයක් වශයෙන් එම අවුරුද්දේ පවත්වන ලද ‘ඔස්කාර් සම්මාන උළෙලේ’ හොඳම නළුවාගේ අංශයට ඔහුගේ නම ද නිර්දේශ විය. කොපමණ හොඳ රංගනයක් ඉදිරිපත් කළත් ජීවතුන් අතර නැති රංගන ශිල්පියකුට සම්මානයක් පිදෙන්නේ කලාතුරකිනි.ඒ අතින් ඔස්කාර් සම්මාන උලෙළේ සංවිධායකයින් මියගිය හීත්ට සම්මානයක් පිරිනැමීමෙන් ඉටුකර ඇත්තේ විශිෂ්ට ගණයේ කර්තව්‍යයක් බව මැදහත්විචාරකයෝ කියා සිටිති.ඕස්ටේ‍්‍රලියාවේ පර්ත් හි දී උපත ලැබූ හීත් ලෙජර් සිනමාවට සම්ප‍්‍රාප්තවූයේ 1999 දීය. “ටෙන් තිං ගස් අයි හේට් එබට් යූ (Ten Things I hate About you) නමැති චිත‍්‍රපටයේ රඟපා යොවුන් රසික රසිකාවියන්ගේ ආදරවන්තයෙකු බවට පත් හීත් ඉන්පසු හොලිවුඩ් පුරයට පැමිණ වෘත්තිමය රංගන ශිල්පියකු ලෙස කටයුතු කිරීමට පටන් ගත්තේය.රංගනයෙන් පෑ ප‍්‍රතිභාවන් නිසා හීත් ලෙජර් නමැති තරුණ නළුවාට ඉතා සුළු කලකදී ජනප‍්‍රියත්වයේ ඉහළම තලයකට පත්වීමට අවස්ථාව පෑදිණ. ඒ සමඟම හීත් මේ කාලපරාසය තුළදී සීදර් ග‍්‍රැම්, නියෝමිබෙට්, මේරි කේට් නමැති නිළියන් සමඟ ද, ගෙම්මා වෝඩ් නමැති නිරූපිකාව සමඟ ද පෙ‍්‍ර්ම සම්බන්ධකම් ඇති කර ගත්තේය.අන්තිමටය ඔහු ‘බ්‍රෝක්බ‍්‍රැක් මවුන්ටේන්’ චිත‍්‍රපටයේ ප‍්‍රධාන නිළි චරිතය රඟපෑ මිචලි විලියම්ස් (Michelle Williams) සමඟ හාදකමක් ඇතිකර ගෙන ඇය සමඟ විවාහ විය. මෙම විවාහයෙන් හීත්ට මැටිල්ඩා නමින් තුන්හැවිරිදි දියණියක ද සිටී. එහෙත් හීත් පසුගිය දෙසැම්බර් 27 වෙනිදා මිචලිගෙන් වෙන් විය.හීත් කව්බෝයි චිත‍්‍රපටියකගිය අවුරුද්දේ සිදුවූ හීත්ගේ මරණය තවමත් අභිරහසකි. මෙය ස්වාභාවිකව සිදුවූ මරණයක් නොවන බව වෛද්‍ය පරීක්ෂණයේදී හෙළිවිය. හීත් කලක් නින්ද නොයන රෝගයකින් පෙළුණේය. මේ නිසා ඔහු නොයෙක් විධියේ ඖෂධ වර්ග පාවිච්චි කළේය. නින්ද නොයන රෝගයට ඔහු නිතර නිතර නිදිපෙති ගත්තේය.හීත් මත්ද්‍රව්‍යවලට ඇබ්බැහිවී සිටිය බවද කටකතා පැතිරෙයි. එහෙත් පොලිසිය කියන්නේ ඔහුගේ නිවසේ නීති විරෝධී කිසිම මත්ද්‍රව්‍යයක් නොතිබූ බවයි. හීත් ගේ හදිසි මරණය සිය දිවි නසා ගැනීමක් බව සමහරු කියා සිටිති.එහෙත් විසිඅට වියේ පසුවූ හීත් සිය දිවි නසාගැනීමට තරම් මානසික පීඩනයකට ගොදුරු වී නොසිටියේය. ඔහුට තිබුණ එකම රෝගය නින්ද නොයෑම බව ඔහුගේ මිතුරෝ හොඳින් දැන සිටියහ. වැඩිපුර නිදිපෙති ගැනීම නිසා හීත් ගේ මරණය සිදුවී ඇති බව වෛද්‍ය පරීක්ෂණයේදී හෙළිවිය.කවුරු මොනවා කීවත් මෙය සිය දිවි හානිකර ගැනීමක් නොවන බව ද පරීක්ෂණවලින් හෙළි වී තිබේ. ඉමහත් ආන්දෝලනයක් ඇති කළ හීත් ගේ හදිසි මරණය ගැන තවමත් හොලිවුඩ් පුරය හරහා නොයෙක් විධියේ කටකතා පැතිර යමින් පවතියි.හීත් නමැති තරුණ රංගන ශිල්පියාගේ හදිසි මරණය මුළු කර්මාන්තයටම සිදුවූ විශාල පාඩුවක් බව මෙල් ගිබ්සන් නමැති නළුවා කියා සිටියේය.කුසලතා පිරි තරුණ නළුවකු හොලිවුඩ්පුරයට අහිමි වීම ඛේදයට කරුණක් බව සුපිරි නිළි නිකොලේ කිඩ්මෑන් කීවාය.’බැන්ඩිට්ක්වීන්’ චිත‍්‍රපටය මෙහෙය වූ ඉන්දියන් ජාතික ශේකර් කපූර් ඔහුගේ ‘ද ෆෝර් පෙදර්ස්’ (The four feathers) චිත‍්‍රපටයේ රඟපෑම සඳහා තෝරාගෙන සිටියේ හීත්ය.හීත්ගේ පියා මව සහ සොයුරිය අකල් වියෝවෙන් කම්පිතවහීත්ශේකර් ගේ චිත‍්‍රපටයේ රඟපෑමට හීත් ද දැඩි කැමැත්තකින් සිටියේය. එහෙත්, ශේකර්, හීත් මුණගැසීමට පොරොන්දු වූ දින රෑ ඔහුගේ අකල්මරණය සිදුවිය.මේ අතර ඔස්කාර් සම්මාන උලෙළට සමගාමීව යන තවත් චිත‍්‍රපට උලෙළ දෙකක් පසුගියදා මහ ජයට පැවැත්විණ. මින් එකක් ගෝල්ඩන් ග්ලෝබ් ය. (The Golden Globe) අනික බැෆ්ටා සම්මාන උලෙළය (Bafta).මෙම සම්මාන උලෙළ දෙක ද හීත් ලෙජර් අමතක නොකළේය. The Dark knight  චිත‍්‍රපටයෙන් අපූරු (ජෝකර් ලෙස) රංගනයක් ඉදිරිපත් කළ හීත්ට මෙම සම්මාන උලෙළ දෙකේදී හොඳම සහාය නළුවාට හිමි සම්මානය (සම්මාන දෙකක්) පිරිනැමිණ.හීත් දැනට ජීවතුන් අතර නැති නිසා මෙම සම්මානය ඔහුගේ තුන් හැවිරිදි දියණිය වන මැටිල්ඩාට පිරිනැමීමට ‘ගෝල්ඩන් ග්ලෝබ්’ සම්මාන උලෙළේ සංවිධායකයෝ තීරණය කළහ. එම සම්මානය හිමිවිය යුත්තේ හීත් ගේ දියණියට බව දැනට ඔහුගෙන් වෙන්වී සිටින බිරිඳ මිචලි විලියම්ස් ද කියා සිටියාය.ආතර් උස්මීයගේ</content>
  </post><post>
    <category>NEWSPAPER</category>
    <date>
      <year>2009</year>
      <month>03</month>
      <day>08</day>
    </date>
    <link>http://www.silumina.lk/2009/03/08/_art.asp?fn=av0903082</link>
    <topic>දැලි පිහියෙන් කිරි කනවා වගේ වැඩක්</topic>
    <author>වසන්ත ජයසිංහ ආරච්චිගේ ඡායාරූප - දුෂ්මන්ත මායාදුන්නේ</author>
    <content>කවරයේ කතාවඔස්කාර් උලෙළ උඩු යටිකුරු කළ යොවුන් නළුවාදැලි පිහියෙන් කිරි කනවා වගේ වැඩක්ටී.එම්. ගේ ‘සොඳුරු අතීතේ’ 15 වැනිදා ප‍්‍රංශයේදීපිරිමියකු වෙන්න ලැබුණු ඒ අභියෝගයට මං කැමැතියිදෛවය වෙනස් කරන ති‍්‍රත්ව වාසනාඅලුත් වේදිකා අත්දැකීමකට ඇරියුමක්නෝනා ආවේ මං එක්ක යන්නයි (රසදුන නව කථාව)දේශයට ශක්තියක්’ සත් එෆ් එම් වසරක් සපුරයිතිරයේ චරිතවලට පණ උපද්දවන තැනක්මිතුරා සුපිරි තරුවක් කළ ‘බිලූ බාබර්’රහමාන් ගැන අනිල් කපූර් උදම් අනයිසුනිල් ශෙට්ටිට අපල කාලයක්කොහොමඳ තොරතුරුවිවාහය මගේ ඇසින්මව්පියන්ට බර නොදී දුක් ගැහැට මැද අකුරු කරබුවාලන්තේ බසිස්ටා සහ කොන්දොස්ටාරජ රට සේවයෙන් රටටම අමතන සංජයගණන් නොගෙන නොසිටිය යුතු උගුරේ අමාරුරූ විසිතුරුහාස්‍ය නිර්මාණ ගැනවසන්ත මොරගොඩ කතා කරයිඔහු කළ හැම නිර්මාණයක්ම කිසියම් දේශපාලන ‘මුසුවක්’ අප දුටුවා. විටෙක ඔහු සෘජුවම පවතින දේශපාලනය ගැන සිය නිර්මාණ ඔස්සේ නිර්භයව කතා කළා.ඒ සියලු දේ ඔහු කළේ කිසියම් හාස්‍යයක් ද මතු කරමින්. මේ දිනවල ඔබ ස්වර්ණවාහිනියේ දකින ඇන්ඩ් කොම්පැනි, හීන ලන්තය, හීන එෆ්එම් එවැනි වැඩසටහන් කිහිපයකට සාක්ෂි.ස්වර්ණවාහිනියේ ‘කොමඩි ස්ටාර්’ හරහා විනිසුරුවකු විදිහට ඔහු දෙන සෘජු තීරණ පිළිබඳවත් බොහෝ දෙනකු කතා කරන්න පටන් අරන්.මේ සියලු ප‍්‍රශ්න අභියෝග භාරගෙන අනවරතව සිය නිර්මාණ කාර්යයේ ද නියැළෙන වසන්ත මොරගොඩ සොයා ගිය මොහොතක් මේ.‘ඇන්ඩ් කොම්පැනි’ වැනි වැඩසටහනක් ඔබ පටන් ගත්තේ ඇයි?මම ස්වර්ණවාහිනියෙන් අයින්වුණු කාලයේ එහි කළමනාකාර අධ්‍යක්ෂවරයා මට යෝජනාවක් ගෙනාව මොනවහරි නිර්මාණයක් කරන්න කියලා. මගේ ඔළුවේ මෙවැනි වැඩසටහනක් පිළිබඳ සැලැස්මක් කලින් ඉඳලා තිබුණා.කෙසේ හෝ හවස ප‍්‍රපෝසල් එක දීලා පහුවදා උදේ ඉඳන් වැඩ කටයුතු පටන් ගත්තා. මෙය එක්තරා දේශපාලන ප‍්‍රහසනයක්. එක පැත්තකින් මා තුළ පක්ෂ දේශපාලයක් තියෙනවා. නමුත් මගේ නාට්‍යය ඇතුළේ එය පේන්නේ නැහැ. ඕනෑම කෙනෙක් හාස්‍යයට ලක්කරගෙනයි මෙය නිර්මාණය වෙන්නේ.හොඳයි මෙවැනි ප‍්‍රහසන වැඩසටහන් කිරීමෙන් මොකක්ද ඔබ බලාපොරොත්තු වෙන්නේ.ලංකාවේ මා දකින බොහොමයක් නිර්මාණ යම් පේ‍්‍රක්ෂක තලයකට සීමා වෙලා. ගම්මඩු, සොකරි වල තියෙන හාස්‍ය උපහාසය අපි දැකලා තියෙනවා. නූර්ති, ටීටර් තුළත් යම් ගුණාත්මක දේවල් අන්තර්ගතයි.මේවායින් මතුවෙන හාස්‍ය මිනිසුන්ට වදින්නෙ නැද්ද? මාත් හොඳ නැට්ටුවෙක් නිසා මේවායේ රිද්මය මට දැනෙනවා. අපට අවශ්‍ය ඕනෑම මතවාදයක් පේ‍්‍රක්ෂකයින් අතරට දක්ෂ විදිහට හාස්‍ය උපහාසය ඔස්සේ ගෙනයන්න පුළුවන්.ලෝකයේ එහෙම වෙනවා. අපේ රටේ විතරක් හාස්‍යය නිර්මාණ පල්ලෙහාට දාලා කතා කරනවා. එය අපේ රටේ ප‍්‍රශ්නයක්. මා විශ්වාස කරනවා නිර්මාණයකින් හාස්‍ය උපහාසය මතු කිරීම අන්තගාමි නොවිය යුතුයි කියලා.එය දැලි පිහියෙන් කිරි කනවා වගේ වැඩක්. ඒ තුළ පවත්නා සීමාවන් හඳුනාගත යුතුයි. හාස්‍යය මතු කරනවා කියන එක අමාරු වැඩක්. ‘ඇන්ඩ් කොම්පැනි’ වැනි වැඩසටහන් හරහා හාස්‍ය උපහාසය මතුකරන්න මම උත්සාහ කරනවා මිසක් අපහාසයක් කරන්න මට අවශ්‍යතාවක් නැහැ.මේ හරහා ඔබ සෘජූවම දේශපාලන කාරණාවන් වගේ ම ඒ හා සමාන චරිත යොදාගන්නත් උත්සාහ කරනවා. එයින් ඔබට යම් බලපෑමක් වුණේ නැද්ද?නැතුවාම නොවෙයි. අපි කෙළින්ම කතා කරනවා නම් ‘ඇන්ඩ් කම්පැනි’ වැඩ සටහන තුළ තියෙන්නේ පොලිටික්ස්. නමුත් කිසිම කෙනෙක් මෙතෙක් මට බාධාවක් කරලා නැහැ. මේකට විරුද්ධව බිම් මට්ටමේ අය මට කතා කරලා තියෙනවා.සමහර දේශපාලන චරිත මට කතා කරලා තමන්ගේ චරිතේ මේ සඳහා දාන්න කියලත් කියනවා. හාස්‍යය උපහාසය විඳ දරා ගන්න පුළුවන් පිරිස් ඉන්නවා.නමුත් එක් එක් බුද්ධි මට්ටම් අනුව එය අපහාසයක් කියලා හිතන පිරිසකුත් බිම් මට්ටමේ ඉන්නවා. මට කතා කරලා විවිධ දේ කියනවා. මම ඒ ගැන එතරම් හිතන්නේ නැහැ.කොහොමද ඔබ මෙතරම්ම සැබෑ චරිතවලට සමාන පිරිස් හොයාගන්නේ.අභියෝගයක් තියෙනවා නම් ඒක තමයි මටත් තියෙන ලොකුම අභියෝගය. සමාන චරිත සොයාගැනීම හරිම අමාරු කාරණයක්. බොහෝ වෙලාවට එවැනි චරිත හිටියත් එන්නේ නැහැ.මා විවෘත ආරාධනාවක් කරනවා. කිසියම් දේශපාලන චරිතයකට සමාන කෙනෙක් ඉන්නවා නම් එන්න. මගේ නිර්මාණවල ඔවුන්ට ඉඩක් තියෙනවා.‘කොමඩි ස්ටාර්’ වැඩසටහනේ ඔබේ සෘජු තීරණ පිළිබඳවත් බොහෝ දෙනෙක් කතා කරනවා.මෙවැනි වැඩසටහන් ආකෘති පිටරටවලින් ආපුවා. එවැනි රියැලිටි වැඩසටහන් වලත් සෘජු විනිශ්චයක් තියෙන්නේ. ඒ කොහොම වුණත් කවුරුවත් මට කීවේ නැහැ මෙහෙම කරන්න කියලා.මට තේරුණා මුල්ම වැඩසටහනින්ම මෙහෙම විය යුතුයි කියලා. මේ එන ආධුනිකයන් හුරතල් කරන එක වරදක් කියලා මම හිතුවා. ඒ අතරම මට දැනුණා සාමාන්‍ය පේ‍්‍රක්ෂකයින් මාව අත්හරී බනියි කියලා.එහෙම වුණත් මම ඇත්තම කියනවා. හැබැයි අද වෙනකොට ප‍්‍රතිඵලයක් තියෙනවා. ප‍්‍රතිඵලය තමයි අවසන් කාල සීමාව වෙනකොට යම් ගුණාත්මක භාවයක් දකින්න තිබීම.කොමඩි කරන එක අමාරු දෙයක්. මට ඇත්තටම කේන්ති යනවා මේ වගේ ක්ෂේත‍්‍රයක් හෑල්ලුවට පත්කරන කොට. මට හිනා යන්නේ නැත්නම් මට හොඳයි කියලා කියන්න බැහැ.මෙවැනි විනිශ්චයන් දෙන්න මොකක්ද ඔබට තියෙන සුදුසුකම කියලා කෙනෙක් ඇහැව්වොත්?පළමු සුදුසුකම මට කුණු රසයට හිනා නොයන එක. හැබැයි මම හොඳට හිනාවෙන්න දන්නවා. දෙවැන්න මම මේ පිළිබඳ අධ්‍යනයක යෙදිලා තියෙනවා. අවුරුදු 15 ක් තිස්සේ මම නාට්‍යය කරනවා.එයිනුත් නාට්‍යය 8 ක මම ඉඳලා තියනවා. හොඳම නළුවා සම්මාන 4 යි. ජුරියේ සම්මාන 2 යි. රජත සම්මාන 2 යි. එක චිත‍්‍රපටයක් කළා ධර්මසේන පතිරාජගේ ‘මතු යම් දවස’ කියලා. එහිදි සිග්නීස්, සරසවි, ජනාධිපති සම්මාන ලැබුවා. විශ්ව විද්‍යාල අධ්‍යාපනය මා ලැබුවා. මේ සියල්ලට අමතරව නිර්මාණ ඔස්සේ සතතාභ්‍යාසයේ මම යෙදෙනවා.නැත්නම් මාව ඒ සඳහා ගැනීම පිළිබඳ ස්වර්ණවාහිනියෙන් අහන්න වෙනවා. හැබැයි මේ කතා කරන මම කොමඩි ස්ටාර් එන ළමයකුට තරම් යමක් කරන්න බැරිවෙන්න පුළුවන්. ඒත් විචාරය කිරීමට ඇගැයීමට ලක්කිරීමට විහිළු කාරයෙක් වෙන්නම ඕන නැහැ.මෙහෙම කෙළින් කතා කිරිම නිසාම ඔබට පාඩුවුණු අවස්ථාත් ඇති.කියන්න ගත්තොත් පොත් ලියන්න තරම් තියෙනවා. මට අනන්තවත් නාට්‍ය නැතිවෙලා තියෙනවා. හැබැයි අද මම ඉන්න තැන ලොකු තෘප්තියක් මා තුළ තියෙනවා.එක කාලයකදි දවසට එක වේලක් කාපු මට හුඟක් පිරිසකට තුන් වේලම කන්න හදලා දෙන්න මට පුළුවන් වෙලා තියෙනවා. ඒ ගැන මට ආඩම්බරයි. මම මෙතෙන්ට ආවේ දුක්විඳලා හුඟක් කැපකිරීම් කරලා.හොඳයි ඇයි ඔබේ නිර්මාණ එක නාලිකාවකට පමණක් සීමාවෙලා තියෙන්නේ.හොඳ ප‍්‍රශ්නයක්. මම එහෙම එක නාලිකාවකට පමණක් සීමාවෙලා නැහැ. නමුත් මා ගොඩනැඟුණු තැන නිසා මා තුළ යම් සංවර කමක් තිබුණා.දැන් මට ඔවුන් පවා සහයෝගය දෙනවා වෙනත් නාලිකා සඳහා නිර්මාණ කරන්න. ඉදිරියේදී අලුත්ම ආරක ටෙලි නාට්‍යයක් තවත් ජනපි‍්‍රය නාලිකාවකින් ගෙනෙන්නයි දැන් මගේ සූදානම.නිර්මාණ කාර්යයට වගේ ම ඔබ පවුල් ජීවිතය වෙනුවෙනුත් කැපවුණු කෙනෙක්.ඔව් මගේ බිරිය (මේනකා) දරු පැටව් සමඟ හොඳ පවුල් ජීවිතයක් ගෙනයෑම මගේ එක් අරමුණක්. මේනකාගෙන් මගේ වැඩ කටයුතුවලට ලැබෙන්නේ ලොකු සහයක්. ලොකු පුතාත් (නිෂල් තුල්නිත්) පොඩි පුතාත් (ලිත්මල් ලෝකිත්) දෙන්නම විදුර විද්‍යාලයේ. මේ තමයි මගේ ගමනේ ශක්තිය. ඒ වෙනුවෙන් ඕනෑම කැපකිරීමක් කරන්න මට පුළුවන්.වසන්ත ජයසිංහ ආරච්චිගේ ඡායාරූප - දුෂ්මන්ත මායාදුන්නේ </content>
  </post><post>
    <category>NEWSPAPER</category>
    <date>
      <year>2009</year>
      <month>03</month>
      <day>08</day>
    </date>
    <link>http://www.silumina.lk/2009/03/08/_art.asp?fn=av09030820</link>
    <topic>ටී.එම්. ගේ ‘සොඳුරු අතීතේ’ 15 වැනිදා ප‍්‍රංශයේදී</topic>
    <author/>
    <content>කවරයේ කතාවඔස්කාර් උලෙළ උඩු යටිකුරු කළ යොවුන් නළුවාදැලි පිහියෙන් කිරි කනවා වගේ වැඩක්ටී.එම්. ගේ ‘සොඳුරු අතීතේ’ 15 වැනිදා ප‍්‍රංශයේදීපිරිමියකු වෙන්න ලැබුණු ඒ අභියෝගයට මං කැමැතියිදෛවය වෙනස් කරන ති‍්‍රත්ව වාසනාඅලුත් වේදිකා අත්දැකීමකට ඇරියුමක්නෝනා ආවේ මං එක්ක යන්නයි (රසදුන නව කථාව)දේශයට ශක්තියක්’ සත් එෆ් එම් වසරක් සපුරයිතිරයේ චරිතවලට පණ උපද්දවන තැනක්මිතුරා සුපිරි තරුවක් කළ ‘බිලූ බාබර්’රහමාන් ගැන අනිල් කපූර් උදම් අනයිසුනිල් ශෙට්ටිට අපල කාලයක්කොහොමඳ තොරතුරුවිවාහය මගේ ඇසින්මව්පියන්ට බර නොදී දුක් ගැහැට මැද අකුරු කරබුවාලන්තේ බසිස්ටා සහ කොන්දොස්ටාරජ රට සේවයෙන් රටටම අමතන සංජයගණන් නොගෙන නොසිටිය යුතු උගුරේ අමාරුරූ විසිතුරුවිවිධ අයුරින් අසරණ වූ සහ ආබාධිතවූ ශ‍්‍රී ලංකාවේ ජීවත්වන ළමයින්ගේ සුබසාධනය සඳහා අරමුදල් රැස්කිරීමේ අරමුණින් ප‍්‍රවීණ ගායන ශිල්පී ටී.එම්. ජයරත්නගේ ‘සොඳුරු අතීතේ’ ගී ප‍්‍රසංගය 15 වැනිදා (ඉරිදා) සවස 6.30 ට ප‍්‍රංශයේ ESPACE REUILLY, 21 Rue Henard, 75012, PARIS හිදී පැවැත්වීමට කටයුතු සංවිධානය කර ඇත.ප‍්‍රංශයේ ශ‍්‍රී ලංකා - ප‍්‍රංශ කලා සහ සංස්කෘතික සංවිධානයේ සභාපතිනි අනුලා කීර්තිරත්න මහත්මියගේ මූලිකත්වයෙන් සංවිධානය කෙරෙන මෙම ගීත ප‍්‍රසංගයට පෙර ගායන කුසළතා ඇති ශ‍්‍රී ලාංකික ආධුනික ගායක ගායිකාවන් හට තම දක්ෂතා පෙන්වීම සඳහා ‘නවක තරු’ නමින් ගීත ගායනා තරගයක් පැවැත්වීමට ද කටයුතු යොදා ඇත.මෙම තරගය විනිශ්චය කරනු ලබන්නේ ද ටී.එම්. ජයරත්නයන් විසිනි.</content>
  </post><post>
    <category>NEWSPAPER</category>
    <date>
      <year>2009</year>
      <month>03</month>
      <day>08</day>
    </date>
    <link>http://www.silumina.lk/2009/03/08/_art.asp?fn=av0903083</link>
    <topic>පිරිමියකු වෙන්න ලැබුණු ඒ අභියෝගයට මං කැමැතියි</topic>
    <author>හර්ෂනී රුද්‍රිගු</author>
    <content>කවරයේ කතාවඔස්කාර් උලෙළ උඩු යටිකුරු කළ යොවුන් නළුවාදැලි පිහියෙන් කිරි කනවා වගේ වැඩක්ටී.එම්. ගේ ‘සොඳුරු අතීතේ’ 15 වැනිදා ප‍්‍රංශයේදීපිරිමියකු වෙන්න ලැබුණු ඒ අභියෝගයට මං කැමැතියිදෛවය වෙනස් කරන ති‍්‍රත්ව වාසනාඅලුත් වේදිකා අත්දැකීමකට ඇරියුමක්නෝනා ආවේ මං එක්ක යන්නයි (රසදුන නව කථාව)දේශයට ශක්තියක්’ සත් එෆ් එම් වසරක් සපුරයිතිරයේ චරිතවලට පණ උපද්දවන තැනක්මිතුරා සුපිරි තරුවක් කළ ‘බිලූ බාබර්’රහමාන් ගැන අනිල් කපූර් උදම් අනයිසුනිල් ශෙට්ටිට අපල කාලයක්කොහොමඳ තොරතුරුවිවාහය මගේ ඇසින්මව්පියන්ට බර නොදී දුක් ගැහැට මැද අකුරු කරබුවාලන්තේ බසිස්ටා සහ කොන්දොස්ටාරජ රට සේවයෙන් රටටම අමතන සංජයගණන් නොගෙන නොසිටිය යුතු උගුරේ අමාරුරූ විසිතුරු- නදීශා හේමමාලි“රඛිත වෙනුවෙන් මට කරන්න බැරි දෙයක් අපේ ආදර කතාවෙ ලියැවිලා තිබුණෙ නෑ. ඒ නිසා ම මං ඔහු වෙනුවෙන් කළේ ලොකු කැපකිරීමක්. ආදරය නිසා ම මොහොතකට හරි මට පිරිමියෙක් වෙන්න වුණා. ඒ දේත් මං කළේ හරිම සතුටින්. ආදරය වෙනුවෙන් පිරිමි වෙස් ගන්නට වුණු මම මගේ ඒ රඟපෑම ගැන හුඟක් සතුටු වෙනවා.”ඒ මේ පසුගිය දිනවල ස්වාධීන රූපවාහිනිය ඔස්සේ විකාශය වූ ‘ආදරයට වෙස් බැන්දා’ තුළින් අප කාගේත් සිත් බැඳගත් මධුකාගේ හඬ. මධුකා ලෙසින් කාගේත් කතාබහට ලක්වූ මේ අපූරු යුවතිය කවුරුන් දැයි අමුතුවෙන් කිවයුතු නෑ. ඇය නදීශා හේමමාලි.සිය රංගන දිවියේදී මෙතෙක් අත්විඳීමට නොලැබූ අත්දැකීමක් ‘ආදරයට වෙස් බැන්දා’ තුළින් විඳ ගැනීමට ඇයට අවස්ථාව උදාවුණා. ඒ පිරිමියෙකුගේ වෙස්ගෙන රංගනයට දායක වීමෙනුයි. ඒ අත්දැකීම නදීශා අප හා බෙදා හදා ගත්තේ මේ අයුරින්.”මධූකා කියන්නේ සාමාන්‍ය යුවතියක්. ඒ චරිතය ඇතුළෙ තවත් චරිතයක් තිබුණා. ඒක මෙහි විශේෂත්වය. ආදරය නිසා ම පිරිමියෙකුගේ වෙස්ගෙන රඟපාන්න සිදුවුණා. සමාජය දිහා බලලා බොහෝ දේ උකහාගෙනයි මම මේ පිරිමි චරිතයට ආරූඪ වුණේ.කාන්තා ගතියෙන් ටිකකට මිදිලා මම පිරිමියෙක් විදියට රංගනයට එක්වුණා. ‘ආදරයට වෙස් බැන්දා’ හි සමස්ත කාර්ය මණ්ඩලය ම පිරිමි. ඉතින් ඒ නිසා මට මේ චරිතය කරන එක එතරම් අපහසු කරුණක් වුණේ නෑ.අධ්‍යක්ෂ සනත් අබේසේකර, තිර රචනයෙන් දායක වුණු ධම්මික සිරිවර්ධන ඇතුළු සෑමදෙනාගෙන් ම ඒ සඳහා මට හොඳ සහයක් ලැබුණා.”මම කරපු චරිතවලින් ආසාවෙන් ම කරපු චරිතය තමයි මේ ‘මධූකා’ ගේ චරිතය. චරිතාංග නිළියක් විදියට මම හරිම කැමතියි වෙනස් ආකාරයේ චරිත රඟපාන්න.ඉතින් ඒ වෙනස නිසාමදෝ මම මෙතෙක් රඟපෑ චරිත අතුරින් වෙනස් ම ආකාරයේ චරිතයක් වුණු ‘මධූකා’ ගේ චරිතය රඟපෑම මට අභියෝගයක් වුණේ නෑ. මේ වෙනසත් සමඟින් මට හිතෙනවා ‘ආදරයට වෙස් බැන්දා’ අනුකරණය කරලා බොහෝ අය ඉස්සරහට මේ වගේ චරිත කරන්න ගනියි කියලා. ඇත්තට ම නිළියක් විදියට නළුවකු වීමට ලැබීම රංගන ජීවිතයේ මට ලැබුණ විරල අවස්ථාවක්.’ආදරයට වෙස් බැන්දා’ නම් දැන් ඉතින් ඉවරයි. මධූකා ‘ජුලියා’ ලෙසින් මේ ජූලියේ දී අප අතරට එන්නයි ලකලැහැස්තිය. ඒ ගැනත් නදීශාගෙන් නොඅසා ම බැහැනේ. ඉතින් නදීශා ‘ජුලියා’ ගැන මොකද අදහස?”තමාගේ ආදරය නිසා ම බොහෝ විඳවන රැවටීමට ලක්වන යුවතියක් ජුලියා. ‘ජුලියා’ මේ ජූලි මාසයේ දී එළිදක්වන්නයි වැඩ කටයුතු සකසා තියෙන්නෙ. ‘තාරකා මල්’ චිත‍්‍රපටයෙන් පසුව මම සිනමාවට සම්බන්ධ වුණු දෙවැනි අවස්ථාව තමයි ‘ජුලියා’ කියන්නේ.‘ජුලියා’ අධ්‍යක්ෂණය කළේ සම්පත් ශ‍්‍රී රෝශණ අයියා. මෙහි රූගත කිරීම් ලංකාවෙ වගේ ම එංගලන්තයේදීත් සිදු කෙරුණා.මේ දිනවල පුංචි තිරයේ විකාශය වන සකුරා මල් ටෙලි නාට්‍යයේ නොරිකෝ ලෙසිනුත් අප අතරට එන නදීශා පසුගිය දිනවල නම් රංගන කටයුතුවලින් මඳක් ඈත්වී සිටි සේයාවක් තමයි දිස්වුණේ. ඒ ගැන නදීශා දක්වන්නේ මෙහෙම අදහසක්.”මම මට ලැබෙන හැම චරිතයක් ම රඟපාන්න යන්නෙ නෑ. ආරාධනා ලැබුණු සැණින් හැම එකකම රඟපාන්න ගියා නම් මාව නිතරම වගේ පුංචි තිරයේත්, රිදී තිරයේත් දකින්න තිබුණා.ඒත් මම ලැබෙන චරිත තෝරා බේරාගෙනයි රඟපාන්නෙ. පුංචි තිරයේ වගේ ම රිදී තිරයෙනුත් මට ආරාධනා තිබෙනවා.නමුත් මම ඒ හැම එකකින්ම ආරාධනා ලැබුණු පළියට රඟපාන්න යන්නෙ නෑ. කොහොම වුණත් පසුගිය දිනවල ටිකක් කාර්ය බහුලත්වයෙන් තමයි දවස් ගෙවුණෙ.ඔය අතර තමයි ‘තරුමංසලේ’ ඉදිරිපත් කිරීම් කරන්නෙත්. මම මගේ කියලා ව්‍යාපාරයක් අරඹලයි ඉන්නෙ. මේ කාර්ය බහුලත්වයට ඒකත් එක හේතුවක්.පසුගිය දිනෙක ‘දුන්හිඳ අද්දර’ ටෙලි වෘත්තාන්තය ඩී.වී.ඩී. තැටියක් ලෙසින් නදීශාගේ ‘රීල් ඇන්ඩ් ට‍්‍රැක්’ ආයතනය මඟින් නිකුත් වුණා. එය නදීශාගේ ප‍්‍රථම ඩී.වී.ඩී. නිෂ්පාදනය.ව්‍යාපාර කටයුතු නිසා ඇය රංගන දිවියට සමුදේවිදෝයි කියා සැකයක් ඇතිවුණු නිසා ම ඇයගෙන් අප ඒ ගැන විමසුවා.”ව්‍යාපාර කටයුතු නිසා රඟපෑමෙන් සමුගැනීමට නම් තවම අදහසක් නෑ. රඟපෑමට ආරාධනා නම් ලැබෙනවා. මේ දිනවලත් පිටපත් කීපයක් ම කියවමිනුයි ඉන්නේ.පසුගිය දිනෙක අප නදීශා දෙවන මනාලියක ලෙසිනුත් හැඩවී සිටිනු දුටුවා. ඒ රංගන ශිල්පිනී කාංචනා මෙන්ඩිස් ගේ විවාහ මංගල්‍යයේදී . දෙවැනි මනාලිය ලෙස. කවදා මනාලියක් වේදැයි ඇසූ විට ඇය සිනහමුසු මුහුණින් පැවැසුවේ, විවාහය ... තව අවුරුදු දෙකකින් හෝ තුනකින් නම් නිසැකවම සිදුවන බවයි.”මම දැනටමත් පෙම්වතියක්. ඔහු කවුරුන්ද කියා මා අනිවාර්යයෙන් ම කියනවා. හැබැයි දැන්ම නෙමෙයි. ඔහු ඇත්තටම හොඳ පෙම්වතෙක්. අපි තව වසර දෙකක් තුනක් ඇතුළත විවාහ වෙනවා.ක්ෂේත‍්‍රයට පිවිස වසර 7ක් පමණ කාලයකදී නදීෂා රසික මතකයේ රැඳෙන චරිත රැසකටම රංගන දායකත්වය දී තියෙනවා.’කටු කුරුල්ලෝ’ හි අනුෂිකා, නදීෂාගේ රංගන දිවියේ ප‍්‍රථම චරිත නිරූපණය වුවද ඇය රසිකයින් වඩාත්ම හඳුනාගත්තේ ‘පුලින ප‍්‍රාසාද’ ටෙලිවෘත්තාන්තයේ මධුරි ලෙසින් 2005 වසරේදී සුමති ටෙලි සම්මාන උළෙලේ දී නැඟී එන නිළිය ලෙසින්නදීශා පිදුම් ලැබුවේ ද මේ චරිතය නිසාවෙන්.හර්ෂනී රුද්‍රිගු</content>
  </post><post>
    <category>NEWSPAPER</category>
    <date>
      <year>2009</year>
      <month>03</month>
      <day>08</day>
    </date>
    <link>http://www.silumina.lk/2009/03/08/_art.asp?fn=av0903084</link>
    <topic>දෛවය වෙනස් කරන ති‍්‍රත්ව වාසනා</topic>
    <author>(ලබන සතියේ සංකේත පිළිබඳව තවදුරටත්.)</author>
    <content>කවරයේ කතාවඔස්කාර් උලෙළ උඩු යටිකුරු කළ යොවුන් නළුවාදැලි පිහියෙන් කිරි කනවා වගේ වැඩක්ටී.එම්. ගේ ‘සොඳුරු අතීතේ’ 15 වැනිදා ප‍්‍රංශයේදීපිරිමියකු වෙන්න ලැබුණු ඒ අභියෝගයට මං කැමැතියිදෛවය වෙනස් කරන ති‍්‍රත්ව වාසනාඅලුත් වේදිකා අත්දැකීමකට ඇරියුමක්නෝනා ආවේ මං එක්ක යන්නයි (රසදුන නව කථාව)දේශයට ශක්තියක්’ සත් එෆ් එම් වසරක් සපුරයිතිරයේ චරිතවලට පණ උපද්දවන තැනක්මිතුරා සුපිරි තරුවක් කළ ‘බිලූ බාබර්’රහමාන් ගැන අනිල් කපූර් උදම් අනයිසුනිල් ශෙට්ටිට අපල කාලයක්කොහොමඳ තොරතුරුවිවාහය මගේ ඇසින්මව්පියන්ට බර නොදී දුක් ගැහැට මැද අකුරු කරබුවාලන්තේ බසිස්ටා සහ කොන්දොස්ටාරජ රට සේවයෙන් රටටම අමතන සංජයගණන් නොගෙන නොසිටිය යුතු උගුරේ අමාරුරූ විසිතුරුනව මඟකට-ෆෙං ෂුයි 2‘ෆෙං - ෂුයි’ යනු සුළඟ සහ ජලය බව දැන් ඔබ දන්නවා.ඒ අනුව ලෝකයේ කොතැනක සිටියත් සුළඟේ සහ ජලයේ බලයට යටත්ව අපට ජීවත්වීමට සිදුවන බවත් ඔබ දන්නවා.මේ නිසා ෆෙංෂුයි විද්‍යාව විශ්වාස කළත් නැතත් එය නිරන්තරයෙන් අප වටා සිටිනවා.සැබැවින් ම මෙය කිසියම් රටකට, ආගමකට, ජාතියකට හෝ පුද්ගලයකුට සීමා නොවී මේ හැම දෙනාටම හැම මොහොතකම බලපාමින් අප එහි බලයට යටත් කරගෙන සිටිනවා.පසුගිය සතියේ අප වාසනා තුනක් පිළිබඳව කතා කළා. ඒ අනුව මෙය මිථ්‍යාවක් ලෙස සිතා බැහැර කරන අයටත් දිව්‍යමය වාසනාව යටතේ මෙයින් ඉතාමත් ඉහළ ප‍්‍රතිඵල ලැබෙනවා. එසේ ම මෙය අනුගමනය කරන්නට, මෙය විශ්වාස කරන්නට කෙනකුට සිත් දෙන්නේත්, ඒ සඳහා නැඹුරු වී කි‍්‍රයා කරන්නේත් ඉහත කී දිව්‍යමය වාසනාව එම පුද්ගලයා තුළ තිබීම නිසයි.එවිට සිදුවන්නේ එම පුද්ගලයාගේ දිව්‍යමය වාසනාව, ස්වශක්ති වාසනාව සමඟ එකතු වීමයි.මේ දෙකෙහිම එකතුව පරිසර වාසනාවට බලපාන අතර ඒ තුළින් ලැබෙන්නේ ඉතාමත් ඉහළ ප‍්‍රතිඵලයක්. මෙය තවත් ටිකක් සරලව කියනවා නම්, කිසියම් පුද්ගලයකු ඔහුගේ දෛවය අනුව නැතිනම් පෙර ආත්මවල සිට ගෙන එන කුසල අකුසල කර්මය අනුව උත්සාහ කිරීම තුළින් ‘ෆෙංෂුයි’ කියන විද්‍යානුකූල ක‍්‍රම වේද තමන්ගේ පරිසරයට වාසනාව ඇතුළු කර ගන්නට උපයෝගි කර ගන්නවා. ඒ අනුව තමන්ගේ දියුණුව සලසා ගන්නවා. මේ තුන එකතු වූ විට තමන්ගේ දෛවය පවා කිසියම් වෙනසකට ලක් කිරීමට ඔහුට හැකි වනවා.‘ෆෙං - ෂුයි’ බලය නැතිනම් සුළඟ සහ ජලය කාටත් පොදුවේ ලැබෙනවා. මේ අනුව ලෝකයට, රටකට නැතිනම් පුද්ගලයකුට එකම ආකාරයට ලැබුණත්, එය කි‍්‍රයාත්මක වීමේදී ලැබෙන ප‍්‍රතිඵල එකිනෙකට වෙනස්.ඊට හේතුව මේ එක් එක් ස්ථානවල එක් එක් පුද්ගලයින් තුළ පංච මහා ධාතූන් (ගින්දර, පස, දැව, ලෝහ සහ ජලය) ගැබ්වී ඇති ආකාරයේ ඇති වෙනසයි.සරල උදාහරණයකින් පැහැදිලි කරන්නේ නම් උෂ්ණාධික රටකට සුළඟ සහ ජලයේ බලපෑම එක් ආකාරයට වන අතර එම රටේ ම කාන්තාරයකට සුළඟ සහ ජලය බලපාන්නේ තවත් ආකාරයකටයි.අපේ රට වැනි ග‍්‍රීෂ්ම රටකට සුළඟ සහ ජලය බලපාන්නේ තවත් ආකාරයකට. එහෙත් අපේ රටේ පවා කඳුකර පරිසරයක සහ අනුරාධපුර වැනි වියළි කලාප පරිසරයන්හි මේ දෙකෙහි වෙනස ගැන හිතන්න.මෙය පුද්ගලයින් තුළත් බලපාන්නේ මේ ආකාරයටමයි. එකම මවකගේ දරුවන් අතර වුවත් සුළඟේ සහ ජලයේ බලපෑම එකිනෙකට වෙනස් වනවා.එකම මවකගේ කුසෙන් එකම මොහොතක බිහිවූ එක සමාන නිවුන්නු දෙදෙනෙක් උදාහරණයකට ගනිමු. ඔවුන් දෙදෙනා එකට සිටින විට මෙහි බලපෑම බොහෝ විට එකම ආකාරයට සිදුවනවා.එහෙත් ඔවුන් වැඩිහිටි වියේදී නිවෙස් දෙකකට ගියහොත් හෝ විවාහ වී වෙනත් ස්ථානයකට පදිංචියට ගියහොත් එතැන් සිට ඔවුන් ගේ කර්මය වෙනස් ආකාරයට බලපාන බැවින් සුළඟ සහ ජලයේ බලපෑමත් වෙනස් වෙනවා.ඔවුනට දරුවන් ලැබුණහොත් ඒ දරුවනට බලපාන්නේ ඊටත් වඩා වෙනස් ආකාරයට.අප යළිත් ති‍්‍රත්ව වාසනාව ගැන බලමු. (දිව්‍යමය වාසනාව, ස්වශක්ති වාසනාව සහ පාරිසරික වාසනාව) ලෙසින් හඳුන්වන එම ත‍්‍රිත්වය හරියට කි‍්‍රයාත්මක කිරීමට හැකිනම් එයින් කෙනකුට තමන්ගේ දෛවය වෙනස් කිරීමකට භාජනය කරන්නට පුළුවන් බව අප පෙර සඳහන් කළා.ඒ සඳහා භාවිතා කරන ප‍්‍රබලම අවිය වන්නේ ෆෙංෂුයි විද්‍යාවයි. එහෙත් මේ විද්‍යාව යටතේ ඔබගේ ඉරණම වෙනස් කළ හැක්කේ 1/3 ක ප‍්‍රමාණයක් පමණි. ඒ පාරිසරික ශක්තිය සහ ස්වශක්තිය උපයෝගි කර ගැනීම තුළින්.මේ නිසා කිසිදු ගුණයක් නැතිව විය යුත්තක් සිදුවන්නට හැර සිටිනවාට වඩා අඩු තරමින් මේ 1/3 ක ගුණයවත් උපයෝගී කරගෙන දියුණුවීමට වාසනාව උදාකර ගැනීමට තීරණය කළ යුතුයි.අප පෙර සඳහන් කළ ආකාරයට වසර 3000 කටත් වඩා පැරැණි මෙම විද්‍යාව චීන රාජ්‍යය තුළ මුලින් ම බලපැවැත්වූයේ පරිසරය මත පමණක් වන අතර, කෙනකුගේ පරිසරය තම ජීවිතයට 70% ක පමණ බලපෑමක් ඇති කරයි.ඉතිරි 30% බලපැවැත්වන්නේ තමා ජීවත්වන නිවෙස තුළයි. එහෙත් එම 30% ලබාගැනීම වර්තමාන පරිසරය මත දුෂ්කර කාර්යයක් වී තිබේ. මේ නිසා පරිසරයේ ඇති එම 30% ශක්තිය ලබාගැනීමට සංකේත භාවිතා කරන්නට මීට වසර 500 කට පමණ පෙර චීන ජාතිකයෝ කටයුතු කළහ.මෙය ‘New Age Feng - Shui’ යනුවෙන් හැඳින්වූ අතර, ඕනෑම කෙනකුගේ මානසික මට්ටම සංකේත භාවිතය හරහා 10% ක වෙනස් කිරීමකට භාජනය කළ හැකි බව මේ සුවිශේෂ චීන ජාතිකයින් විසින් සොයා ගෙන තිබේ.චීන ජාතික සංකේත ජනප‍්‍රිය වූයේ එහි ප‍්‍රතිඵලයක් ලෙසිනි. චීනයේ ප‍්‍රධානතම ආගම වන මහා යාන බුද්ධ ධර්මයේ සමහර කොටස් මේ සංකේතයන්ට ආදේශ විය.මහායාන බුදු දහමේ ප‍්‍රවීණයන් වූ ලාමාවරුන් ගේ උපදෙස් මත මේ සුළඟ සහ ජලය අප වෙත එල්ල කරන්නා වූ හොඳ ප‍්‍රහාරයන් තීව‍්‍ර කිරීමටත් නරක ප‍්‍රහාරයන් මැඬ පැවැත්වීමටත් මේ සංකේත යම් තාක් දුරට උපයෝගි කරගත හැකි බව, කාලයාගේ ඇවෑමෙන් චීන ජාතිකයින් විසින් ඉතා පැහැදිලි තීරණයක් ලෝකයා හමුවට ඉදිරිපත් කර ඇත.සංකේත භාවිතයෙන් අපගේ මනසට සහ ගතට සිදු කරන්නා වූ බලපෑම පිළිබඳව සරල උදාහරණ කිහිපයකි මේ.යුද්ධයක් පිළිඹිබු කරන පින්තූර, අවි ආයුධ වල පින්තූර රෞද්‍ර වනසතුන්ගේ පින්තූර නිවෙසක, කාර්යාලයක එල්ලා තිබේ නම් එයින් සිතට ජනිත වන්නේ කිසියම් බියක්.ඒ වගේ ම ඇතිවන්නේ අවුල් සහගත සිතිවිලි. මේ නිසා නිතරම අත්වන්නේ අහිතකර ප‍්‍රතිඵල. නමුත් සිත පහන් වන ආකාරයේ වර්ණ පින්තූර සහ භාණ්ඩ තිබෙන විට සිතට දැනෙන්නේ පහන් සිතිවිලි. එවිට සිත නිවෙන අතර මනස ද නිරවුල් සිතිවිලි වලින් පිරී යනවා.පන්සලකට, පල්ලියකට, කෝවිලකට හෝ එවැනි ආගමික ස්ථානයකට ඇතුළු වූ පමණින් අපගේ සිත් වලට නිවී පහන් වී යන සුවයක් දැනෙන්නේ ඒවායෙහි ඇති සුවිශේෂී සංකේත නිසා. එසේ ම සොහොනක් අභියසට හෝ කනත්තකට ගිය විට ඇතිවන හුදෙකලා බව සහ කිසියම් බිය මුසු බව අප සිත්වලට දැනෙන්නේත් මේ හේතුව නිසාවෙන්.එසේම අතීතයේ අපේ මුතුන් මිත්තන් කිසියම් සුබ කටයුත්තක් උදෙසා යන විටෙක මළ පෙරහරක් ඉදිරියට පැමිණියහොත් එම ගමන නොගොස් නතරවීම සිරිතයි.ඒ වගේ ම සුබ කටයුත්තකට නිවෙසින් බැහැරව යනවිට ගෙහිමි කාන්තාව ජලය පිරුණු කළ ගෙඩියක් හෝ මල් බඳුනක් රැගෙන ඉදිරියට එන්නේ ඒ සුබ සංකේත මගින් ගමනේ සාර්ථකත්වයට උත්තේජනයක් ලබාදීමටයි.අතීතයේ අපේ මුතුන් මිත්තන් මෙවැනි සංකේත භාවිතා කළේ ‘ෆෙං - ෂුයි’ යන නම දැනගෙන නොවේ. එවැනි සංකේත මගින් ලැබෙන බලපෑම පිළිබඳව ඔවුනට අත්දැකීම් තිබූ නිසාවෙනි.(ලබන සතියේ සංකේත පිළිබඳව තවදුරටත්.)උපදෙස් - ෆෙංෂුයි උපදේශිකා තිලංගනී හේරත්සටහන ඉඳුනිල් වීරරත්න</content>
  </post><post>
    <category>NEWSPAPER</category>
    <date>
      <year>2009</year>
      <month>03</month>
      <day>08</day>
    </date>
    <link>http://www.silumina.lk/2009/03/08/_art.asp?fn=av0903085</link>
    <topic>අලුත් වේදිකා අත්දැකීමකට ඇරියුමක්</topic>
    <author>වසන්ත</author>
    <content>කවරයේ කතාවඔස්කාර් උලෙළ උඩු යටිකුරු කළ යොවුන් නළුවාදැලි පිහියෙන් කිරි කනවා වගේ වැඩක්ටී.එම්. ගේ ‘සොඳුරු අතීතේ’ 15 වැනිදා ප‍්‍රංශයේදීපිරිමියකු වෙන්න ලැබුණු ඒ අභියෝගයට මං කැමැතියිදෛවය වෙනස් කරන ති‍්‍රත්ව වාසනාඅලුත් වේදිකා අත්දැකීමකට ඇරියුමක්නෝනා ආවේ මං එක්ක යන්නයි (රසදුන නව කථාව)දේශයට ශක්තියක්’ සත් එෆ් එම් වසරක් සපුරයිතිරයේ චරිතවලට පණ උපද්දවන තැනක්මිතුරා සුපිරි තරුවක් කළ ‘බිලූ බාබර්’රහමාන් ගැන අනිල් කපූර් උදම් අනයිසුනිල් ශෙට්ටිට අපල කාලයක්කොහොමඳ තොරතුරුවිවාහය මගේ ඇසින්මව්පියන්ට බර නොදී දුක් ගැහැට මැද අකුරු කරබුවාලන්තේ බසිස්ටා සහ කොන්දොස්ටාරජ රට සේවයෙන් රටටම අමතන සංජයගණන් නොගෙන නොසිටිය යුතු උගුරේ අමාරුරූ විසිතුරුසෆීර් ගේ ‘හිස් අවකාශයේ පුටුව අරන්’ ගැනයි‘හිස් අවකාශයේ පුටුව අරන්.’සිංහල වේදිකාවට තව නොබෝ දිනකින් එක්වන අලුත්ම වේදිකා නිර්මාණය. හැමදාමත් ඔහු කළ නිර්මාණ වල තිබුණේ අලුත් බවක්, නැවුම් බවක්.ඔබට මතක නම් ‘කඳවුරක්, දුෂ්ඨාන්තයක්, පශ්චාත්තාප, ඔය දොර අරින්න, මං ඉපදුනේ ඊයේ නෙමෙයි, අපි ගැන හිතන්න, බහු රූ, සැහැසි දනව්ව, බිනීට ඇත්තෙන්ම ඕනෑ’ වැනි නිර්මාණ ඊට සාක්කි සපයයි.ප‍්‍රවීණ වේදිකා නිර්මාණ කරුවකු හා ගත් කතුවරයකු වන එම්. සෆීර් ගේ නවතම වේදිකා ආගමනයයි නූතන ජර්මානු නිෂ්පාදනයේ පරිවර්තනය වූ (Empty Space Chair Taken) ‘හිස් අවකාශයේ පුටුව අරන්.’ඇත්තටම තවමත් ජර්මනියේ වත් නිෂ්පාදනය නොවුණු නාට්‍යයක්. පළමු වතාවටයි ලංකාවේ මේ විදිහට නිෂ්පාදනය වෙන්නේ. සාමාන්‍යයෙන් පරිවර්තන නාට්‍යය විදිහට.“අපි කරන්නේ පරණ දේවල්, පරණ පිටපත්. පසුගිය වසරේ මට අවස්ථාවක් ලැබුණා ජර්මනියේ විකල්ප නාට්‍ය වැඩමුළුවකට එකතු වෙන්න. රටවල් 36 ක නියෝජනයක් තිබුණා. මාසයකට වැඩි කාලයක් අපි ජර්මනියේ රැඳී සිටියා. එහිදී නාට්‍යය 70 ක් විතර නරඹන්නට අවස්ථාව සැලැසුණා. මෙන්න මෙතනදියි මේ නූතන රංග විධිය හඳුනාගන්න ලැබුණේ.”‘හිස් අවකාශයේ පුටුව අරන්’ සාමාන්‍යයෙන් හතරැස් වේදිකාවක පෙන්වන්න බැහැ. සිව් පැත්තෙන්ම ආවරණය නොවුණු විවෘත භූමියක සීමිත පේ‍්‍රක්ෂක සහභාගිත්වයක ප‍්‍රදර්ශනය වන නාට්‍යයක්.මේ නාට්‍යය හරහා මූලික වශයෙන් මම කතා කරන්නේ යෞවනය ගැන. විශේෂයෙන්ම මේ තරුණ ප‍්‍රභේද පිළිබඳ ඔවුන්ගේ ජීවිතවල ඇති හිස් බව ගැන. මා විශ්වාස කරනවා එය අපූර්ව අත්දැකීමක් වේවි කියලා.”“අවුරුදු 20 ක් පුරාවට මම වේදිකා නාට්‍යය 12 ක් කරලා තියෙනවා. එයින් 4 ක් පරිවර්තන. ස්වතන්ත‍්‍ර 4 ක් හා ද්විත්ව භාෂා නාට්‍යය 4 ක්. ඒ වාගේම ජාතික සම්මානවලට මේ නාට්‍යය පාත‍්‍ර වෙලා තියෙනවා. මෙහිදී මම විශේෂ යමක් කිව යුතුයි. මම නාට්‍යය කරන්නේ කොළඹ ජෝන් ද සිල්වා එකේ පමණක් නාට්‍යය පෙන්වන්න නෙවෙයි. මේ වන විට ගම් දනව් කරා මගේ නාට්‍ය මම අරගෙන ගිහින් තියෙනවා.”“එක් මොහොතකදි මහවිලච්චිය වැනි දුෂ්කර ප‍්‍රදේශයක නාට්‍ය මම ප‍්‍රදර්ශනය කළේ එතරම් හොඳ වාතාවරණයක් තිබුණු කාලයක නෙමෙයි. නමුත් ශාලාව පිරෙන්න පේ‍්‍රක්ෂකයන් එදා හිටියා. එයින්ම පෙනෙනවා හොඳ නිර්මාණයකට පේ‍්‍රක්ෂකයින් හිඟ නැති බව.”“මේ වන විටත් දිවයිනේ කුඩා නාට්‍යය කණ්ඩායම් කිහිපයක් ගොඩනඟමින් ඔවුන් සඳහා නිර්මාණ කිරීමට අනුග‍්‍රහය හා උපකාර ලබා දෙමින් දිරිගැන්වීම් වැඩසටහනකුත් අපි කරනවා.එහිදී උදේනි අල්විස්, හේමන්ත ප‍්‍රසාද්, භද්‍රජි මහින්ද, නාලක ජිනේන්ද්‍ර වැනි අය මම මතක් කළ යුතුයි.ඇත්තටම අපේ අරමුණ වේදිකා නාට්‍යය කලාවේ හොඳ අනාගතයක් දකින එක. මේ වෙනකොටත් විශාල වශයෙන් නුවරඑළිය දිස්ති‍්‍රක්කයේ තරුණ තරුණියන් ගෙන් සැදුම් ලත් බහු වාර්ගික නාට්‍ය හා සංස්කෘතික කණ්ඩායමක් අපි නිර්මාණ කරලා තියෙනවා.ඒ වගේම හම්බන්තොට, පුත්තලම හා කොළඹ පළාත්වලත් එවැනි කටයුතු සිදුකැරෙනවා.”“මෙවන් වැඩ කටයුතු කරන අතර තුරයි මගේ නවතම වේදිකා නිර්මාණය ‘හිස් අවකාශයේ පුටුව අරන්’ නිර්මාණය කළේ. ඇත්තටම එය අලුත්ම ආකෘතියක් මගේ ම අලුත්ම අත්දැකීමක් වේවි අපේ රටේ නාට්‍ය පේ‍්‍රක්ෂකයින්ට.”මීට රංගනයෙන් දායක වෙන්නේ නාලක ජිනේන්ද්‍ර හා නදීකා තරංගනී. රංගාලෝකය වසන්ත කුමාර ගෙන් හා වේදිකා කළමනාකරණය එස්. දයාලන් ගෙන්.මෙය පරිවර්තනය කළේ ජයලත් ගෝමස්. පසුතල හා ඇඳුම් නිර්මාණයත් සෆීර් ගෙන්.පේ‍්‍රක්ෂකයින් 75 ක් වැනි සුළු ප‍්‍රමාණයකට නැරැඹිය හැකි මේ නවතම වේදිකා නාට්‍යයේ මංගල දැක්ම පෙබරවාරි 28 දින පැවැත්විණි. ඉදිරි දර්ශන මාර්තු 13, 14 සවස 4 ට ජර්මන් සංස්කෘතික මධ්‍යස්ථානයේදී නොමිලයේ ප‍්‍රදර්ශනය කැරේ.මේ නූතන වේදිකා අත්දැකීම විඳගන්න වේදිකාවට ආදරය කරන සැමට සෆීර් විවෘත අරාධනාවක් ද කරයි.වසන්ත</content>
  </post><post>
    <category>NEWSPAPER</category>
    <date>
      <year>2009</year>
      <month>03</month>
      <day>08</day>
    </date>
    <link>http://www.silumina.lk/2009/03/08/_art.asp?fn=av0903086</link>
    <topic>නෝනා ආවේ මං එක්ක යන්නයි</topic>
    <author/>
    <content>කවරයේ කතාවඔස්කාර් උලෙළ උඩු යටිකුරු කළ යොවුන් නළුවාදැලි පිහියෙන් කිරි කනවා වගේ වැඩක්ටී.එම්. ගේ ‘සොඳුරු අතීතේ’ 15 වැනිදා ප‍්‍රංශයේදීපිරිමියකු වෙන්න ලැබුණු ඒ අභියෝගයට මං කැමැතියිදෛවය වෙනස් කරන ති‍්‍රත්ව වාසනාඅලුත් වේදිකා අත්දැකීමකට ඇරියුමක්නෝනා ආවේ මං එක්ක යන්නයි (රසදුන නව කථාව)දේශයට ශක්තියක්’ සත් එෆ් එම් වසරක් සපුරයිතිරයේ චරිතවලට පණ උපද්දවන තැනක්මිතුරා සුපිරි තරුවක් කළ ‘බිලූ බාබර්’රහමාන් ගැන අනිල් කපූර් උදම් අනයිසුනිල් ශෙට්ටිට අපල කාලයක්කොහොමඳ තොරතුරුවිවාහය මගේ ඇසින්මව්පියන්ට බර නොදී දුක් ගැහැට මැද අකුරු කරබුවාලන්තේ බසිස්ටා සහ කොන්දොස්ටාරජ රට සේවයෙන් රටටම අමතන සංජයගණන් නොගෙන නොසිටිය යුතු උගුරේ අමාරුරූ විසිතුරුමෙතෙක් කතාව...ගමේ ප‍්‍රභූ පවුලක එකම දරුවා වූ මහේෂ් දුප්පත් යුවතියක වූ මුතු සමඟ සබඳතාවක් ඇති කරගනී. රූමත් අවිහිංසක යුවතියක වන මුතූ මහේෂ්ට දැඩිසේ ආදරය කළ අතර, මේ නිසා ම මහේෂ් අතින් මුතූ අනාථ වෙයි.අප්පච්චී සහ අම්මා මේ සිදුවීම දැනගත් පසු මහේෂ්ගේ ඇවැස්ස නෑනණ්ඩිය වූ අර්මිලා වෙසෙන එංගලන්තය බලා තම පුතු පිටත් කර යැවීමට කටයුතු කරයි. එහිදී අර්මිලා ගේ ඇසුර නිසා මුතු පිළිබඳව අමතක කර දමන මහේෂ් අර්මිලා සහ විවාහ වෙයි.වසර අටකට පසු මහේෂ් සිය මවු රටට යළි පැමිණෙන්නේ සිය බිරිය සමගිනි. එහිදී ඔවුනට මුතු සහ සුරංග මුණ ගැසේ.මහේෂ්ගේ සිරුර ගිනියම් වෙමින් පැවතිණි. ආවේගය නිසා හඬ නඟා ඇයට කෑ ගැසුවද, ඒ හඬ ශ‍්‍රවණය වන මානයක අර්මිලා නොසිටින බව ඔහු නොදත්තේ ය.තමාගේ මව නිසි අයුරින් බිරිය ගැන සොයා බැලුවා නම් ඇය මෙසේ පිටව නොයන බව ඔහුට විශ්වාසය. එසේ වුව ද ගෙදරින් පිටව මේ තරම් වේලාවක් ගත කිරීමට අර්මිලාට කිසිසේත් ම සුදුසු නොවන්නේය. මහේෂ්ට ඇය සොයා යාමට වඩා කෝපයක් ඇති වන්නේ මව සමඟ ය.ආපසු නිවෙසට ගොස් මව හා දබර කරගන්නවාට වඩා මෙහි රැඳී සිටීම වඩා යහපත් බව ඔහු අවසානයේ තීරණය කළේ ය. ගසක් කඩා වැටුණා සේ මහේෂ් පිල මතට පාත්වූවේ ය. ‘කිරි කිරි’ හඬක් නංවමින් දොර විවෘත වන විට මහේෂ් ඒ දෙස බලා සිටියේ තැති ගැන්මකින් යුතුව ය.හිස කෙස් සකසා ගනිමින් හා බිමට බර වූ දෙනෙතින් යුතුව ඒ තුළින් දිස්වූ ගැහැනු රුව දැකීමෙන් මහේෂ් කලබලයට පත්වූවේය.මුතූ දැකීමෙන් වඩාත් සසල වූ සිත ඊළඟ මොහොතේ බළල් පැටවකු සේ හීලෑවී මුදු බවට පත්විය. ඔහු ඇය දෙස බලාගෙනම හුන්තැනින් නැගිට්ටේ ය. මුතූ අඩුම තරමේ එක බැල්මක් හෙළන්නට තරම්වත් උනන්දු වූවේ නැත. මහේෂ් ඇය ළඟට ගොස් මුහුණට මුහුණ සිටින සේ සිට ගත්තේ ය.“මුතූ...”ඔහුගේ ස්වරය වෙනදා මෙන් සෙනෙහස පිරී ඉතිරී ගොස් තිබුණේ නැත. මුතු එහි වූ කෝපය හා තර්ජනාත්මක බව වහා හැඳින ගත්තේ ය. එහෙත් ඔහුට අවනත වන්නට හෝ ඔහු සොයනා දේ ගැන එකවරම කියා පෑමට තරම් අවශ්‍යතාවයක් ද පෙන්වූයේ නැත.‘මුතූ කෝ නෝනා?”දෙවැනි වර මහේෂ්ගේ ස්වරය මඳක් බාල විය. මුතූගේ මුහුණ ඉදිරිපිට අර්මිලා පිළිබඳ ඇති උනන්දුව වඩා ඉස්මතු නොකරමි’ යි ඔහු ප‍්‍රවේසම් විය.“නෝනා... සුරංග එක්ක නාන්න ගියා...”මුතුගේ හඬ ද ඊට නොදෙවැනි වීම මහේෂ්ගේ කෝපය යළි අවදි කිරීමට සමත් විය.“සුරංග එක්ක නාන්න ගියා?”මහේෂ් එයම ප‍්‍රතිරාවය කළේ හදවතින් කෝපය පිට නොකරමින් ය.“දැන් එනව ඇති බේබි මහත්තය ගෙට එන්න. මං අඬ ගහගෙන එන්නම්...”මහේෂ්ගේ මුහුණේ ඇඳී ගිය කෝප සහගත හැඟීම් වටහා ගත් මුතු කීවේ මඳක් බොළඳ ස්වරයකිනි. ඇය ගේ සෑම වදනක්ම මහේෂ්ගේ සිතට සිසිලසක් වුවද, අර්මිලා සිය නිත්‍යානුකූල බිරිය බවත් තමා ඇගේ ස්වාමිපුරුෂයා බවත් මහේෂ්ට අමතක නොවීය.තමා යව්වනයේ කළ දඩබ්බරකම්, හිතුවක්කාරකම් කෙසේ වෙතත්, දඩාවතේ යන බැල්ලියක ලෙසින් ඉබාගාතේ යෑමට අර්මිලාට ඉඩදීමට පුළුවන් කමක් නැත. ඔහු මුතු දෙස බැලුවේ ඇගේ ගෙල මිරිකා දැමීමට තරම් කෝපයකින් ය. සුරංග හා අර්මිලා හුදෙකලාව ජලස්නානයට පිටත් කර හැරීමෙන් මුතු කර ඇත්තේ විශාල වරදක් ය.මුතු මහේෂ්ගේ මුහුණ දෙස බැලුවේ, මුවැත්තියක් සේ බියෙන් ගැහෙමින් ය.“බේබි මහත්තයා කිව්වාම අහල ගෙට එන්නකෝ... මං ගිහින්...”“ගෙට එන්න නෙවෙයි... මේ ගෑනි කොහේ මකබෑ වුණා ද බලන්න එපායැ...”මහේෂ් කීවේ තමාගේ සුරත අල්වා ගත් මුතුගේ අත වේගයෙන් ඉවතට දමා ගසමින් ය. තමා පිරිමියකු ලෙස නමින් පමණක් පෙනී සිටින බවත් මහේෂ්ට හැඟී ගියේ ය.තමාගේ බිරිය කිසිදු අවසරයක් හෝ දැන්වීමකින් තොරව තවත් පිරිමියකු හා දිය නෑමට යාම, දෙමාපියන් දැන ගතහොත් උද්ගතවන තත්ත්වයට තමාට මුහුණ දිය හැකි ද? සුවච කීකරු බිරියක්, මිතුරියක් මෙන් ජීවත් වූ අර්මිලා මේ හැසිරෙන්නේ එංගලන්තයේදීවත් නොහැසිරුණ ආකාරයකට ය.“බේබි මහත්තයා...”මුතු කඳුළු සලමින් ඔහුගේ බඳ වටා දෑත් යවා ඔහු සන්සුන් කරගැනීමට උත්සාහ දැරුවා ය. ඇගේ දෑසින් පිටවූ කඳුළු කැට දැකීමෙන් වත් මහේෂ් පසුබෑවේ නැත.“කොයි වෙලාවෙද නෝනා නාන්ඩ ගියේ? ඇයි උඹ ගියේ නැත්තේ?මහේෂ් ගිගිරුවේ ය. තමා නොදරුවකු කිරීමට මුතු උත්සාහ දරන්නේ යැයි හැඟීමෙන් ඔහු යළි කෝපයට පත් විය.“මට සනීප මදි බේබි මහත්තය... කොත්තමල්ලි හැළියක් තම්බන් බීලා මේ නැගිට්ටේ... නෝනා ආවේ මං එක්ක යන්නයි...”මුතුගේ අසරණ බව මවා ගත් රඟපෑමක් යැයි මහේෂ් කෝපයෙන් සිතුවේ ය.“මුතූ...”මහේෂ් මුතුගේ දෙවුරෙන් අල්ලා සෙලවූවේ ගැලවී යන තරම් වේගයකිනි.“ඇත්ත කියපන් කෝ අර්මිලා...?”ඇය බොහෝ සෙයින් බියපත්ව සිටියද මහේෂ්ගේ මේ දඩබ්බර කොලුකම නම් ඇයට අතීතයේ ලද සුන්දර අත්දැකීමක් විය.ඉතා සුළු ප‍්‍රශ්නයකට වුව ද මහේෂ් වහා කලබල වී මේ අයුරින් හිතුවක්කාරව හැසිරීම ඇයට හොඳින් හුරු පුරුදු ය. එහෙත් ඒ එදා ය. අද ඔහු බිරියක් සිටින ස්වාමිපුරුෂයෙකි.“කතා කරපන් ගෑනියේ කෝ අර්මිලා... කොහෙද ගියේ?...”“ඔක්කෝටම ඉස්සෙල්ල බේබි මහත්තය බොරුවට කලබල වෙලා... හැමදේම උනේ ඔය ඕන නැති කලබලේ හින්ද තමයි...”“ආ... එහෙමද? මට එක මිනිහෙක්වත් විශ්වාස නෑ. ඔක්කොමල්ල එකයි...”ඔහු මුතු ඉවතට තල්ලු කර දැම්මේ පහවී නොගිය කෝපයෙන් යුතුව ය. වෙලෙවිව ගොස් බිත්තියට වාරුවූ මුතු දෙසවත් නොබලා මහේෂ් ගේ පිටිපස අඩි පාරෙන් හේන් යාය තිබූ දෙසට ඇවිද්දා නොව දිව ගියේ ය.මුතු වහ වහා ඔහු පසු පස දිව ගියේ ද මහේෂ් ගේ දරදඬු ස්වරූපය ගැන සැක සිතුන නිසා ය. අර්මිලා නෝනා දිය නාගෙන පැමිණ සිටියා නම් මේ කිසි ප‍්‍රශ්නයක් සිදුවන්නේ නැති බව මුතු තවදුරටත් කල්පනා කළා ය.“බේබි මහත්තයා ඔහොම ඉන්නකෝ... මම කියන දේ අහල ඔහොම නතර වෙන්න...” ඕ කෑ ගෑවාය. කේන්තිය ඉහ වහා ගිය විට මහේෂ් හැසිරෙන උන්මත්තක ලීලාව ගැන ඇය තරම් දන්නා කෙනෙක් තවත් ඇතිද? පිරිමියකු හා හරි හරියට දිව යාමට තරම් මුතු ශක්තිමත් නොවුණ ද ඇයට මේ වනවිට ගණ දෙවි නුවණ පහළ වූවේ ය.අර්මිලා නෝනා සුරංග හා තවමත් දියඹේ සිටියහොත් මහේෂ් ගේ කෝපය තව තවත් වැඩිවන බව මුතු දැනගත්තා ය. අර්මිලා ඇත්තේ ‘කැකිරිවල’ නමින් හැඳින්වෙන දොළේ ගැඹුරුම කොටසේ බවත් මුතු මුල සිටම දැන සිටියාය.“මං ආසයි එතැනට යන්න... අනේ මුතූ යනවා නේද?...”අර්මිලා දහවලේ ආශාවෙන් කියූ අයුරු ඇයට මතක් විය. ඇත්ත වශයෙන් ම හදිසියේ මුතුට දැනුණ අප‍්‍රාණික බව හා හිසේ කැක්කුම නිසාම අර්මිලා සුරංග සමඟ වුව ද එහි යාමට කැමැති වූයේ කාරණා දෙකක් නිසා ය.එකක් සමහර විට කිසිම දිනක එතැනට යාමට අවස්ථාවක් උදා නොවන බව හැඟුණ නිසා හා මහේෂ් තමාට එවැනි ස්ථානයකට යාමට කිසිම අයුරකින් ඉඩ නොදෙන නිසාත් ය.මුතු මුළු ලන්ද පුරා පැතිරෙන සේ මොර දුන්නා ය.“සුරංගයියේ...”ඇගේ හඬට බියපත් වූ ඇටි කුකුළන් කිහිප දෙනකු ‘සට සට’ ගාමින් ඉගිළ ගියහ. ඇගේ කට හෙ‍ෙඩ් දෝංකාරය මහේෂ්ට මෙන් ම අර්මිලාට ද සුරංගට ද ශ‍්‍රවණය වන විට මුතු ප‍්‍රමාද වී තිබෙන බව අර්මිලාට පසක් විය.‘කැකිරවල’ ගැඹුරින් වැඩි වූ නිසා අර්මිලාට එය තරණය කිරීමට සුරංග ගේ සහය අත්‍යවශ්‍ය විය. ඇය ඒ වනවිටත් සිටියේ සුරංගගේ දෙවුර මත ය. සුරංග හා ඇය ඉවුර ආසන්නයට එනවිටම මෙන් මහේෂ් තුරු වදුලු අතරින් ඔවුන්ගේ ඡායාවන් පැහැදිලිව දැක ගත්තේ ය.මහේෂ්ගේ නෙත් ඇදහිය නොහැකි ලෙස විවර වී ඔහු මොහොතකට ගල් ගැසී ගියේ ය.ලබන සතියට...</content>
  </post><post>
    <category>NEWSPAPER</category>
    <date>
      <year>2009</year>
      <month>03</month>
      <day>08</day>
    </date>
    <link>http://www.silumina.lk/2009/03/08/_art.asp?fn=av0903087</link>
    <topic>දේශයට ශක්තියක්’ සත් එෆ් එම් වසරක් සපුරයි</topic>
    <author>ගාමිණී සුසන්ත ඡායාරූප - සුදම් ගුණසිංහ</author>
    <content>කවරයේ කතාවඔස්කාර් උලෙළ උඩු යටිකුරු කළ යොවුන් නළුවාදැලි පිහියෙන් කිරි කනවා වගේ වැඩක්ටී.එම්. ගේ ‘සොඳුරු අතීතේ’ 15 වැනිදා ප‍්‍රංශයේදීපිරිමියකු වෙන්න ලැබුණු ඒ අභියෝගයට මං කැමැතියිදෛවය වෙනස් කරන ති‍්‍රත්ව වාසනාඅලුත් වේදිකා අත්දැකීමකට ඇරියුමක්නෝනා ආවේ මං එක්ක යන්නයි (රසදුන නව කථාව)දේශයට ශක්තියක්’ සත් එෆ් එම් වසරක් සපුරයිතිරයේ චරිතවලට පණ උපද්දවන තැනක්මිතුරා සුපිරි තරුවක් කළ ‘බිලූ බාබර්’රහමාන් ගැන අනිල් කපූර් උදම් අනයිසුනිල් ශෙට්ටිට අපල කාලයක්කොහොමඳ තොරතුරුවිවාහය මගේ ඇසින්මව්පියන්ට බර නොදී දුක් ගැහැට මැද අකුරු කරබුවාලන්තේ බසිස්ටා සහ කොන්දොස්ටාරජ රට සේවයෙන් රටටම අමතන සංජයගණන් නොගෙන නොසිටිය යුතු උගුරේ අමාරුරූ විසිතුරුසත් එෆ් එම්’ වැඩසටහන් ඉදිරිපත් කරන නිවේදක නිවේදිකාවන්මීට හරියටම වසරකට පෙර එනම් 2008 මාර්තු මස 10 වැනි දින ඇරඹි “සත් එෆ් එම්’ වෙනස් මඟක ගමන් කරන ගුවන් විදුලි නාලිකාවක් ලෙස ශ‍්‍රාවකයින් විසින් හඳුනාගෙන ඇත.“සත් එෆ් එම්’ ගුවන් විදුලියට වසරක් පිරුණු මොහොතේදී මෙම ගුවන් විදුලිය ආරම්භ කිරීමට මුල් වූ හේතු සාධක, මෙමඟින් ඉදිරිපත් කරනු ලබන වැඩසටහන්, ඉදිරියේදී ඉදිරිපත් කිරීමට බලාපොරොත්තු වන නවතම වැඩසටහන් ආදිය පිළිබඳව ‘සත් එෆ් එම්’ ගුවන් විදුලියේ සහකාර වැඩසටහන් කළමනාකරු මධුර සෙනවිරත්න රසඳුන වෙත කරුණු ගෙනහැර දැක්වූයේ මෙලෙසය.”කෙතරම් ගුවන් විදුලි නාලිකා ලංකාවේ තිබුණත්, ලංකාවේ මිනිසුන්ගේ හදවතේ රිද්මයට සමීපවුණු ලංකාවේ හැඩය ගන්න රේඩියෝවකට තාමත් ඉඩක් තියෙනවා. අපි මේක හඳුනාගත්තා. අපේ අරමුණ එතැනට යාමයි. “දේශයට ශක්තියක්” යන තේමාව ඔස්සේ සත් එෆ් එම් ගුවන් විදුලිය ආරම්භ කළේ ඒ අරමුණින්.”බොහෝ ගුවන් විදුලි නාලිකා ඉතාම හොඳ අරමුණුවලින් ආරම්භ කළත්, ඒවා වසරක් පමණ ගතවන විට මූලික අරමුණෙන් බැහැර වී වෙනත් පැති කරා ගමන් කරනවා.නමුත් අපි වසරක් ගෙවුණු තැන අපේ මූලික අරමුණේම රැඳිල ඉන්නවා. අපේ තේමා පාඨය “දේශයට ශක්තියක්” වුණාට අපි ලෝකය අමතක කරලා නැහැ.නවීන ලෝකයේ හොඳ දේ අරගෙන එයට අපේකම මුසු කරල ශ‍්‍රාවකයින්ට ඉදිරිපත් කිරීමයි අපේ අරමුණ. විකාශන කටයුතුවලදි උපරිම නවීන තාක්ෂණය භාවිතා කරන්න අපට හැකිවෙලා තියෙනව.අපේ වැඩසටහන් ඉදිරිපත් කරන නිවේදක නිවේදිකාවන් සරල සිංහල කතා කරන ශ‍්‍රාවකයින්ට ආදරයෙන් අමතන පිරිසක්.ප‍්‍රධාන මැදිරියඒ වගේම අපේ වැඩසටහන් ශ‍්‍රාවකයින්ට ඉතාම ඵලදායී ලෙස පෙළගස්වන්නත් අප උත්සාහ කළා.කියන්න සතුටුයි, සත් එෆ් එම් ආරම්භ කරලා මාස 9 ක් වැනි කාලයක් තුළ ඹ්.ර්.අඕ. දත්ත සමීක්ෂණ වාර්තාවේ ඉහළ තැනකට එන්න අපට අවස්ථාව ලැබුණා.බලහත්කාරයෙන්, අල්ලස් දීලා මිනිස්සුන්ට රේඩියෝ අස්සවන්න සත් එෆ් එම් සූදානම් නෑ.අපට එක් වරක් සවන්දීලා කැමති නම් පමණක් අප සමඟ දිගටම රැඳී ඉන්න ශ‍්‍රාවකයින්ට පුළුවනි.‘සත් එෆ් එම්’ ගුවන් විදුලිය එෆ් එම් තරංග 103.6 ක් ඉතාම පහසුවෙන් ශ‍්‍රවනය කළ හැකියි.ලංකාවේ කොහේ හිටියත්, එෆ්.එම්. 103.6 න් අපව ශ‍්‍රවනය කළ හැකියි.”ගීත ප‍්‍රචාරය කිරීම අපේ ප‍්‍රධාන අංගයක්. මෙහිදී අපි විශේෂ සැලකිල්ලක් දක්වනවා. ගීත පිළිබඳව කතා කිරීමේදී අපි ඉලක්ක ශ‍්‍රාවක කණ්ඩායම් දෙකක් හඳුනාගෙන තිබෙනවා.ඉන් පළමු කණ්ඩායම වයස අවුරුදු 25ට වැඩි පිරිස. දෙවැනි කණ්ඩායම වයස අවුරුදු 18ට වැඩි පිරිස. අපේ ගුවන් කාලයෙන් 60% ක් 90 දශකයට පෙර ගීත ප‍්‍රචාරය කරනවා. ඉතිරි 40%, 90 දශකයට පසු බිහි වූ ගීත නිර්මාණයි.”වෙනත් වැඩසටහන් පිළිබඳව කතා කරනවිට අපට ආවේණික වුණු වැඩසටහන් ගණනාවක්ම ප‍්‍රචාරය කරනවා. සැමදාම උදේ 6.00 ඉඳල 6.45 වෙනතෙක් ප‍්‍රචාරය වෙන්නේ ජනප‍්‍රිය ළමා ගීත.නිෂ්පාදන අංශයජාතික ගුවන් විදුලියෙන් 60 දශකයෙන් පසුව බිහිවූ ළමා ගීතත්, නවතම ළමා ගීතත් මෙහිදී ප‍්‍රචාරය වෙනවා. සැමදාම උදේ 7ට ප‍්‍රචාරය වන “හිතවත් කතාබහ” වැඩසටහන ඉතාම ජනප‍්‍රිය වැඩසටහනක්.එයට ජේ.ආර්.පී.සූරියප්පෙරුම මහතා සහභාගි වෙනවා. ගෙදර ඉන්න හැමෝම වෙනුවෙන් නිෂ්පාදනය වන වැඩසටහනක් තමයි, “අපේ ගෙදර”.අප ප‍්‍රචාරය කරන ප‍්‍රධානතම ගීත ඉල්ලීම් වැඩසටහන තමයි ‘සත් සිත් ගී’. මෙයින් ශ‍්‍රාවකයින් අපෙන් ඉල්ලන ගීතයම ලබාදෙන්න අප සූදානම් වෙලා ඉන්නවා.දිනය තුළ ලෝකයේ සිදුවන සෑම වැදගත් සිදුවීමක්ම ඉතාම සරලව ඉදිරිපත් කරන වැඩසටහනක් තමයි “පාට පාට හැන්දෑව“ එය ප‍්‍රචාරය වන්නේ සවස 2.00 සිට සවස 5.00 වන තෙක්.‘පියුම් නීල විල’ අපේ තවත් ජනප‍්‍රිය වැඩසටහනක්. එය ප‍්‍රචාරය වන්නේ සවස 5.00 ඉඳල රාති‍්‍ර 9.00 වනතෙක්. දශක කීපයක ගීත මෙම කාලය තුළ ප‍්‍රචාරය වෙනවා. එසේම සෙනසුරාදා දිනවල උදේ 8 සිට දවල් 10.00 වන තෙක් ”හවුස් දැට්” නමින් කි‍්‍රකට් ප‍්‍රශ්න විචාරාත්මක වැඩසටහනක් විකාශය වෙනවා.එය ඉදිරිපත් කරන්නේ කමල් දේශප‍්‍රිය. ඒ වගේම උදේ 6.45ට, දහවල් 12.45ට සවස 5.45ට සහ රාතී‍්‍ර 9.45ට ප‍්‍රවෘත්ති ප‍්‍රචාරය කරනවා. පොහෝ දිනවල අප ගෙන එන “පෝදා දහම් සභාව“ අපේ විශේෂ වැඩසටහනක්. එය පොහොය දිනය පුරා කිසියම් විහාරස්ථානයක සිට සජීවීව ඉදිරිපත් කරන වැඩසටහනක්.ජනප‍්‍රිය සුවිසල් පන්සල් පමණක් නොවෙයි අප මේ සඳහා තෝරාගන්නේ. හද්ද පිටිසර පුංචි පන්සලක සිට වුණත් මේ වැඩසටහන ගෙන එන්න අපි සූදානම්. 0117-307407 දුරකතන අංකයට ඇමතීමෙන් හෝ ‘සත් එෆ් එම්’ අංක 441, ගාලු පාර, කොළඹ 03 යන ලිපිනයට ලිපියක් ඉදිරිපත් කිරීමෙන් ඒ සඳහා දිනයක් වෙන්කර ගත හැකියි.  ප‍්‍රවෘත්ති අංශයසහකාර වැඩසටහන් කළමනාකරු මධුර සෙනවිරත්නගාමිණී සුසන්ත ඡායාරූප - සුදම් ගුණසිංහ</content>
  </post><post>
    <category>NEWSPAPER</category>
    <date>
      <year>2009</year>
      <month>03</month>
      <day>08</day>
    </date>
    <link>http://www.silumina.lk/2009/03/08/_art.asp?fn=av0903088</link>
    <topic>තිරයේ චරිතවලට පණ උපද්දවන තැනක්</topic>
    <author>වසන්ත ජයසිංහආරච්චිගේ ඡායාරූප -විමල් කරුණාතිලක</author>
    <content>කවරයේ කතාවඔස්කාර් උලෙළ උඩු යටිකුරු කළ යොවුන් නළුවාදැලි පිහියෙන් කිරි කනවා වගේ වැඩක්ටී.එම්. ගේ ‘සොඳුරු අතීතේ’ 15 වැනිදා ප‍්‍රංශයේදීපිරිමියකු වෙන්න ලැබුණු ඒ අභියෝගයට මං කැමැතියිදෛවය වෙනස් කරන ති‍්‍රත්ව වාසනාඅලුත් වේදිකා අත්දැකීමකට ඇරියුමක්නෝනා ආවේ මං එක්ක යන්නයි (රසදුන නව කථාව)දේශයට ශක්තියක්’ සත් එෆ් එම් වසරක් සපුරයිතිරයේ චරිතවලට පණ උපද්දවන තැනක්මිතුරා සුපිරි තරුවක් කළ ‘බිලූ බාබර්’රහමාන් ගැන අනිල් කපූර් උදම් අනයිසුනිල් ශෙට්ටිට අපල කාලයක්කොහොමඳ තොරතුරුවිවාහය මගේ ඇසින්මව්පියන්ට බර නොදී දුක් ගැහැට මැද අකුරු කරබුවාලන්තේ බසිස්ටා සහ කොන්දොස්ටාරජ රට සේවයෙන් රටටම අමතන සංජයගණන් නොගෙන නොසිටිය යුතු උගුරේ අමාරුරූ විසිතුරුඑක් පසෙක ති‍්‍රවිධ හමුදාවට අයත් නිල ඇඳුම්. තවත් පසෙක පොලිස් නිල ඇඳුම්. ඒ සියල්ලට අවශ්‍ය හිස්වැසුම්, සපත්තු හා අනෙකුත් උපකරණ.දෙල්කඳ හන්දියෙන් හැරී උඩහමුල්ල පාරේ ටික දුරක් යනවිට හමුවෙන දෙමහල් ගොඩනැඟිල්ලකයි මේ සියලු දේ පොදිගැහී තිබුණේ.විස්මයත්, කුතුහලයත් මුසුව මේ නිවෙසට පිවිස අප ඊළඟට පා නැඟුවේ තවත් පුංචි කුටියකට. කුටියට යාබදව ඇත්තේ පටු කොරිඩෝවක්. එම කොරිඩෝව පුරා ඇත්තේ ආයුධ ගබඩාවයි.තුවක්කු, කඩු දෙපස බිත්ති පුරා. තවත් තැනක තුවක්කු ගොඩගසා තිබුණා. පසෙක බිත්තියේ ඇත්තේ එල්ලන ලද අත්මාංචුයි. මේ අපූරු එකතුව කැමරා කාච මත සටහන් කරගත් අප එතැනින් පිය සටහන් තැබුවේ උඩුමහලට ඇති තරප්පු පෙළ සමීපයටයි.”උඩට ගියොත් පොලීසියයි, උසාවියයි, සිරගේයි දැක බලා ගන්න පුළුවන්.”ඒ හඩින් අප උඩුමහලට පිවිසෙන්න සූදානම්. වට කිහිපයකින් අප උඩුමහලේ. හිටිගමන් දැල්වුණ විදුලි බුබුළු ආලෝකය හාත්පස අඳුර බිඳ දැමුවා. සැබෑ උසාවියක ස්වරූපයටම ගොඩනැඟුණු උසාවියක්. තවත් පසෙක ගොඩනැඟුණු පොලීසිය. ඊට යාබදව ඇති සිර මැදිරිය.”මේ විතරක් නෙමෙයි මේ උඩුමහලේ රෝහලක වාට්ටුවක ස්වරූපය වුණත් මවන්න පුළුවන්. සියල්ලට අවශ්‍ය උපකරණ පහසුකම් අපි ළඟ තියෙනවා.”චිත‍්‍රපට, ටෙලි නාට්‍ය අප කෙතරම් බැලුවත් ඒ පසුබිමේ ඇති බොහෝ දෑ ගැන හිතන්නේ කීයෙන් කී දෙනා ද? අද අප මේ අවධානය යොමු කරන්නේ එවන් අප‍්‍රකට පැත්තක් ගැන.මුළු ක්ෂේත‍්‍රයට ම පොලිස් - හමුදා ඇඳුම් පැළඳුම් සපයන නිලලත් ශිල්පියා ඔහුයි. ජගත් මල්දෙනිය.මේ නිල ඇඳුම්, උසාවි ආකෘති, පොලිස් උපකරණ තබා ගැනීමේ අවසරය ඔහුට අදාළ බලධාරින්ගෙන් ලැබී තිබෙනවා.”අපේ රටේ ටෙලි නාට්‍ය, චිත‍්‍රපට හැම එකකටම වාගේ අවශ්‍ය හමුදා - පොලිස් චරිත සඳහා මං ඇඳුම් ලබා දීලා තියෙනවා. අනෙක් කාරණය ඒ නිල ඇඳුම්වල සැබෑ ස්වරූපයම මා ළඟ තියෙනවා.ඒ නිසා කලා අධ්‍යක්ෂවරුන් අප ගැන විශ්වාසයක් තබා තිබෙනවා. ඒ වගේම අනෙකුත් එක එක යුගවලට අවශ්‍ය ඇඳුම්වල සාම්පලුත් මා ළඟ තිබෙනවා. මේ ළඟදි චිත‍්‍රපටයකට ඕනැ වුණා සුද්දන්ගේ කාලෙ ටේල් කෝට් එකක් මහන්න. ඊට අවශ්‍ය එකක් මා ළඟ තිබුණා. ඒක බලාගෙන තමයි මැහුවෙ.””ඇත්තටම මේ කටයුත්ත ආරම්භ කළේ මගේ පියා (ශී‍්‍රනාත් මල්දෙනිය). ඒ 1960 දී විතර. තාත්තා මුල් කාලයේ පොලිස් නිලධාරියෙක්. පහුකාලෙක ඔහු එයින් ඉවත් වෙලා කලාවටම යොමු වුණා. තාත්තා මුල් කාලේ චිත‍්‍රපටවල රඟපෑවා. රන්මුතු දූව, ලොකුම හිනාව, කළ කළ දේ පළ පළ දේ එයින් චිත‍්‍රපට කිහිපයක්.””ඒ අතර තුරයි තාත්තා චිත‍්‍රපටවලට ඇඳුම් සැපයීමේ කටයුත්තට අත ගැහුවෙ. තාත්තා නැති වුණායින් පස්සෙ මං මේ කාර්යය දිගටම කරගෙන ගියා. තාත්තගේ අවසන් ඉල්ලීම වුණෙත් ඒකයි.”’සිනේ ආර්ට්’ නමැති මේ නිවහන නළු - නිළියන්ට, ශිල්පීන්ට හොඳට හුරු පුරුදු තැනක්. බොහෝවිට උසාවි, පොලීසි දර්ශන රූගත කැරෙන්නේ මෙතැනදීමයි. එහෙත් අප එහි ගියේ මඳ විවේකයක් ලැබුණු දවසක.”ඇත්තටම හැමදාම මෙහි රූගත කිරීම් සිද්ධ වෙනවා. මේ දිනවල ඔබ දකින සරා, පබා, කිඳුරංගනා, කාව්‍යා, ඉතිං ඊට පස්සේ ටෙලි නාට්‍යය වල පොලිසි, උසාවි දර්ශන රූගත කෙරුණේ මෙහිදියි.ඒ සඳහා අවශ්‍ය පසුතලයේ සැබෑ ස්වරූපයම මම ඉදිකර තිබෙනවා. පිටරටවල නම් ඒ වගේ දර්ශන සඳහා චිත‍්‍රාගාරවලම දර්ශන තල මැවෙනවා. අපට ඒ පහසුකම් නැති නිසයි මේ වගේ නිවෙස්වල රූගත කිරීම් කැරෙන්නේ.කොතැනක කළත් හැබෑවටම පවතින තැනක කළ බව ඇඟවෙන්න ඕනෑ. ඒකයි වැදගත්ම දේ. විශේෂයෙන් ම හමුදා - පොලිස් නිල ඇඳුම් නිවැරැදිවම තියෙන්නට ඕනෑ.මට මතකයි ‘ඇඟිලි සලකුණ’ වැඩසටහනේදි හමුදා නිල ඇඳුමක වැරදි වෙනත් ඛණ්ඩයක ලාංඡනයක් සටහන් වෙලා ඒ පිළිබඳ මට කතා කළා. ඉතිං ඒ හැම දේ පිළිබඳවම හොඳ දැනුමක් තියෙන්න ඕනෑ.”විවිධ කාල වකවානු ආශි‍්‍රතව ඉතිහාස කතා මූලික කර ගනිමින් ටෙලි නාට්‍ය, චිත‍්‍රපට විටින් විට නිර්මාණය වුණ බව අප දන්නවා. පුරන් අප්පු, සරදියෙල්, මහතලා හටන වැනි නිර්මාණ සඳහාත් ඇඳුම් පැළඳුම් ආයුධ ලබා දුන්නේ ජගත්.”ඒක ටිකක් අභියෝගාත්මක වැඩක්. විවිධ කාල වකාවානු වලට ඇඳුම් නිර්මාණය කිරීමේදී ඉතිහාසය පිළිබඳ හොඳ දැනුමක් තියෙන්න ඕන. බොහෝ වෙලාවට මම කරන්නේ කලා අධ්‍යක්‍ෂක සමඟ සාකච්ඡා කරලා රූප සටහන් හොයාගෙන ඇඳුම් නිර්මාණය කරන එක.ඒ සඳහා ඇඳුම් මසන්න කෙනෙක් මා ළඟ ඉන්නවා. විශ්වාස කරන්න විජය කුමාරතුංගයන් රංගනයේදී පරිහරණය කළ ඇඳුම් පවා මා ළඟ තියෙනවා.”මෙතරම් ඇඳුම් ප‍්‍රමාණයක් කොහොමද ඔබ ආරක්ෂා කරගන්නේ.”ඒක ටිකක් අමාරු වැඩක්. කිසියම් කලා කටයුත්තකට ඇඳුමක් මම ලබා දුන්නම නැවත ඒ සියලු ඇඳුම් සෝදා වේලා ගන්න වෙනවා. නැත්නම් පුස් බැඳීමේ ප‍්‍රවණතාවය වැඩියි.ඒ වාගේම කෘමි සතුන්ගෙන් බේරා ගැනීම ගැනත් හිතන්න ඕනෑ. සමහර නිර්මාණයකදි වෙඩි වදින දර්ශනයක් තිබුණා කියලා හිතන්න. ඒ වගේ වෙලාවට ඇඳුම් ඉරෙනවා. ඒ වාගේම ලේ පෙරෙන වැනි අවස්ථාවකදි ඇඳුම්වල සායම් තැවරෙනවා. මේ සියල්ල අවසානයෙ වෙන්නේ එවැනිම අලුත් ඇඳුමක් සකසා ගන්න මට සිදුවෙන එකයි.””තවත් දෙයක් ලංකාවේ ඕනැම කෙනෙකුගේ ඉණේ ප‍්‍රමාණයට අවශ්‍ය ඇඳුම් මා ළඟ තියෙනවා. විශේෂයෙන් පොලිස් හා යුද හමුදා ඇඳුම්. මෙතනදි මම වැදගත් දෙයක් කිව යුතුයි.ඒ මේ සියලු ඇඳුම් හා ආයුධ මම නිර්මාණයකට ලබා දෙන්නේ විශ්වාසය හා පොරොන්දු පත‍්‍රයක් මතයි. නිකම් ආවාට ගියාට දෙන්න බෑ. පොලිස් - හමුදා දර්ශනවලදි අදාළ බලධාරින්ගෙන් ලබාගත් නිසි අවසරයක් තිබිය යුතුයි.අපි දකින මේ සියලු අවි ආයුධ සැබෑ ස්වරූපයෙන්ම තියෙනවානේ.ඔව් ඇත්තටම මා ළඟ ඉන්නවා මෙවැනි ආයුධ හදන්න කෙනෙක්. මේ සියලු ආයුධ නිමවා තියෙන්නේ ලී වලින්. නමුත් සැබෑ ස්වරූපයක් තියෙන ආකාරයටම මා සකසා තියෙනවා.බොහෝ දෙනෙක් රැවටෙනවා මේ සැබෑම ආයුධ කියා. ඒ නිසයි මා මුලිනුත් කීවේ නිසි අවසරයක් ඇති විට පමණයි මා මෙවැනි දේ නිකුත් කරන්නේ කියා. තවත් දෙයක් කෙනෙක් මගෙන් පොලිස් නිලධාරින් කිහිප දෙනෙක් ඉල්ලා සිටියහොත් ඒ සඳහා අතිරේක නළු පිරිසකුත් මා ළඟ ඉන්නවා.ඇත්තටම මේ දර්ශන පසුතල, ඇඳුම් පැළඳුම් ලංකාවේ බොහෝ නිර්මාණ සඳහා භාවිතා කළා. එය ගණනින් කියන්නත් අමාරුයි.පසුගිය කාලයේ ප‍්‍රචාරය වූ ගීත ‘විෂුවල්ස්’ වැඩිහරියකම රූගත කිරීම් සඳහා ඇඳුම් පැළඳුම් ලබා දෙන්නත් ජගත්ට හැකියාව ලැබුණා. ඩැඩී කණ්ඩායමේ ඉරිදාට පල්ලියෙදි, ඉරාජ් වීරරත්නගේ කොත්තු ගීතය ඉන් කිහිපයක්.දැන් ඔබට පැහැදිලි ඇති ජගත්ගේ නිවහන ලංකාවේ බොහෝ නිර්මාණ වෙනුවෙන් භාවිත වන බව. කෙසේ වෙතත් වෘත්තියෙන් බැංකු නිලධාරියෙක් වන ජගත් රංගන ශිල්පියෙක් කියන දේත් අමතක නොකළ යුතුයි.”මගේ රංගන ජීවිතයේ මම වැඩිහරියක් පෙනී හිටියේ ස්ටන්ට් ආදේශක නළුවෙකු ලෙසයි. බොහෝ අභියෝගාත්මක දේවල් වලට මම පෙනී හිටියා. තට්ටු 9-10 උස බිල්ඩින් වලින් පනින්න, වාහන අනතුරු වලට, බොහෝ නළු නිළියන් බයයි.එවැනි අවස්ථාවලදි ඔවුන් වෙනුවෙන් මං පෙනී සිටියා. ‘රන් හදවත’ සිනමා පටයෙනුයි මම රංගනයට ආවේ. එක්තරා අවස්ථාවකදි මගේ කකුල් දෙකම කැඩුණා. “අභියෝගය” චිත‍්‍රපටයේ ශෂී විජේන්ද්‍රට බිල්ඩිමක් උඩින් පනින්න තිබුණා. ඒ වෙනුවට මායි පැන්නේ. එතැනදියි මේ අනතුර සිදුවුණේ.ජගත්ට මේ හැකියාව ලැබුණේ ජගත් ජිම්නාස්ටික් කී‍්‍රඩකයකු වගේම පුහුණුකරුවකු ලෙස කටයුතු කළ නිසා. කොහොම වුණත් අද ඔහු මේ සියලු නිර්මාණ වෙනුවෙන් සිදු කරන මෙහෙය අති විශාලයි.”ඇත්තටම මේ ඇඳුම් ලබාදීම් පසුතල ලබා දීම් වැනි කටයුතු වලදි මගේ බිරිය (රේණුකා) හුඟක් උදව් කරනවා. ඒ වගේම මේ වැඩට මට සහයෝගය දෙන දයා පෙරේරා, කුලසේන, සංජීව, සාන්ත සුනිල්, පියදාස සෙනෙවිරත්නත් මා මතක් කළ යුතුයි.”අද ඔබ දකින බොහෝ නිර්මාණයන්හි සැබෑ ස්වරූපයෙන්ම තියෙන හමුදා, පොලිස්, වෛද්‍ය, හෙද නිල ඇඳුම් සියල්ල ජගත්ගේ නිවහනේ සුරැකිව ඇති දේයි. නිවහන තුළ ඇති උසාවිය, බොහෝවිට චිත‍්‍රපටවලදි ජංගම වස්තුවක් බවට පත් වෙනවා. දුර රූප ගන්නට අවශ්‍ය වූ විටෙක මේ උසාවි සංකීර්ණය ඉදිවන්නේ මොරටු නගර ශාලාවේ.චිත‍්‍රපටයක්, ටෙලි නාට්‍යයක් බලන ඔබට නොපෙනෙන තිරෙන් පිටුපස සිට නිර්මාණයක දායක වෙන පිරිස එමටයි. ජගත් මල්දෙනිය ඉන් එක් අංශයක් නියෝජනය කරන ශිල්පියෙක්. කලාවේ පැවැත්මට ඔහු මේ කරන සේවයත් සුළුපටු කොට තැකිය යුතු නෑ.කෙසේ වෙතත් මේ සියලු දේ අද ජගත් කරනුයේ ආර්ථික වාසිය අංක එකට තබා නොවේ. පියාගේ අඩි පාරේ යමින් මේ කරන සේවයෙන් ඔහු ලබන්නේ තෘප්තියක් – ආස්වාදයක්. ඒ ඔහු සිය පියා වගේම කලාවට – කලාකරුවන්ට ආදරේ නිසා.වසන්ත ජයසිංහආරච්චිගේ ඡායාරූප -විමල් කරුණාතිලක</content>
  </post><post>
    <category>NEWSPAPER</category>
    <date>
      <year>2009</year>
      <month>03</month>
      <day>08</day>
    </date>
    <link>http://www.silumina.lk/2009/03/08/_art.asp?fn=av0903089</link>
    <topic>මිතුරා සුපිරි තරුවක් කළ ‘බිලූ බාබර්’</topic>
    <author>සුජීව තේවහෙට්ටිගේ</author>
    <content>කවරයේ කතාවඔස්කාර් උලෙළ උඩු යටිකුරු කළ යොවුන් නළුවාදැලි පිහියෙන් කිරි කනවා වගේ වැඩක්ටී.එම්. ගේ ‘සොඳුරු අතීතේ’ 15 වැනිදා ප‍්‍රංශයේදීපිරිමියකු වෙන්න ලැබුණු ඒ අභියෝගයට මං කැමැතියිදෛවය වෙනස් කරන ති‍්‍රත්ව වාසනාඅලුත් වේදිකා අත්දැකීමකට ඇරියුමක්නෝනා ආවේ මං එක්ක යන්නයි (රසදුන නව කථාව)දේශයට ශක්තියක්’ සත් එෆ් එම් වසරක් සපුරයිතිරයේ චරිතවලට පණ උපද්දවන තැනක්මිතුරා සුපිරි තරුවක් කළ ‘බිලූ බාබර්’රහමාන් ගැන අනිල් කපූර් උදම් අනයිසුනිල් ශෙට්ටිට අපල කාලයක්කොහොමඳ තොරතුරුවිවාහය මගේ ඇසින්මව්පියන්ට බර නොදී දුක් ගැහැට මැද අකුරු කරබුවාලන්තේ බසිස්ටා සහ කොන්දොස්ටාරජ රට සේවයෙන් රටටම අමතන සංජයගණන් නොගෙන නොසිටිය යුතු උගුරේ අමාරුරූ විසිතුරුහාස්‍යජනක චිත‍්‍රපට නරඹන්නට කවුරුන් ද අකමැති? හාස්‍යොත්පාදක චිත‍්‍රපට රසවිඳින්නට කැමැති ඔබ වෙනුවෙන් රසවත් බොලිවුඩ් චිත‍්‍රපටයක් මේ දිනවල කොළඹ ලිබර්ටි සහ මහනුවර වෙම්බ්ලි සිනමා ශාලාවන්හි ප‍්‍රදර්ශනය වෙනවා.‘බිලූ බාබර්’ නම් වූ මේ චිත‍්‍රපටය අධ්‍යක්ෂණය කළේ ප‍්‍රවීණ අධ්‍යක්ෂ, ප‍්‍රියදර්ශන්. ප‍්‍රධාන චරිත නිරූපණය කරන්නේ ශාරුක් ඛාන්, ඉර්ෆාන් ඛාන්, ලාරා දත්තා, දීපිකා පදුකෝන් සහ ඕම් පූරියි.ප‍්‍රියදර්ශන් ගේ හාස්‍යොත්පාදක චිත‍්‍රපටයක ශාරුක් රඟන ප‍්‍රථම අවස්ථාව මෙයයි. සුප‍්‍රකට ‘ඕ.එස්.ඕ’ සිනමා සම්මාන උලෙළේ සාර්ථක ජයග‍්‍රහණයෙන් පසු දීපිකා පදුකෝන්, ශාරුක් සමඟ මෙහි රඟපෑම විශේෂත්වයක් ලෙස සටහන් කළ හැකියි.ඔබ කැමති ඇති ‘බිලූ බාබර්’ චිත‍්‍රපටයේ කතාව කෙටියෙන් දැනගන්න. ගම්මානයක වෙසෙන කරණවෑමියෙකු වටා මේ චිත‍්‍රපට කතාව ගෙතී තිබෙනවා. ඔහුගේ නම බිලාස් රාම් පර්දේශි හෙවත් බිලූ බාබර් (ඉර්ෆාන් ඛාන්) බිරිඳ, බින්ඩියා (ලාරා දත්තා) ඔවුන්, දරු දෙදෙනා සමඟ සාමාන්‍ය ජීවිතයක් ගත කරමින් සිටිනවා.මේ අතර ඔවුන් වෙසෙන ගම්මානයට චිත‍්‍රපටයක් රූපගත කරන්නට කණ්ඩායමක් පැමිණෙනවා. මේ පිරිස සමඟ පැමිණෙන සුපිරි නළු සහීර් ඛාන් (ශාරුක් ඛාන්) නිසා ගැමියන් තුළ විශාල වෙනසක් සිදුවෙනවා. නොවෙනස් වන්නේ බිලූ බාබර් පමණයි. නමුත් ටික දිනකින් ගමේ පැතිරී යන්නේ සුපිරි නළුවා බිලූගේ මිතුරෙක් ය යන ආරංචියයි.ඉන් පසුව ගමේ කවුරුත් බිලූ හමුවන්නට උත්සාහ ගන්නවා. ඔවුන්ගේ අරමුණ, ඔහු මගින් සුපිරි නළුවාව හඳුනා ගැනීමයි. බිලූ ද සුපිරි නළුවාව මුණ ගැසීමට උත්සාහ කළත් එය නිෂ්ඵල වෙද්දී ගැමියන් ඔහුට අපහාස කරන්නට පෙළඹෙනවා.බිලූගේ මුළු පවුලම අසරණ තත්ත්වයකට පත්වෙනවා. එක්තරා දවසකදී පාසලක පැවති සංදර්ශනයකදී සුපිරි නළු සහීර් ඛාන් තම අතීතය හෙළි කරනවා.ඉතා දුංඛිත ජීවිතයක් ගත කරද්දී තමා අත් නොහැර සෙවනැල්ලක් මෙන් පසුපස සිටිමින් ඇඳුම් ද, ආහාර ද මුදල් ද දෙමින් තමාගේ සියලුම අඩුපාඩු සොයා බලා ආධාර කළ මිතුරෙකු ගැන කරුණු හෙළි කරනවා.මේ මිතුරා ඔහුගේ පරම්පරාගත කරාබු ජෝඩුවක් විකුණා තමා රඟපෑමට යොමු කළ අයුරු සුපිරි නළු සහීර් ඛාන් සිහිපත් කරනවා. ඒ මිතුරා තමයි බිලූ. මේ හෙළිදරව්වත් සමඟම ගැමියන් බිලූව වීරයෙකු ලෙස පිළිගන්නවා.චිත‍්‍රපටයේ අධ්‍යක්ෂවරයා ප‍්‍රධාන චරිත සඳහා මුලින් ම තෝරා ගත්තේ ඉර්ෆාන් ඛාන්, ආක්ෂේ කුමාර් සහ තාබුයි. පසුව ආක්ෂේ එයින් ඉවත් වුණා. තාබු, චිත‍්‍රපටයෙන් ඉවත් වුණේ ඉර්ෆාන් සමඟ රඟපෑමට අකමැති වූ නිසාලු.පසුව අමීෂා පටේල් සහ ජුහී චව්ලා ද ඒ වෙනුවට තෝරා ගත්තත්, ඔවුන් දෙදෙනා ද ඉවත් වී තිබෙනවා. ආක්ෂේ ගේ ඉවත් වීමත් සමඟම ඒ සඳහා ශාරුක්ව තෝරා ගැනීමට තීරණය වුණා. ඉන් පසුව ලාරා දත්තා රංගනයට එක් වුණා.ගෞරී ඛාන් (ශාරුක්ගේ බිරිඳ) නිෂ්පාදනය කළ මේ චිත‍්‍රපටයේ මියුරු, සංගීතය ප‍්‍රිටාම් විසින් නිර්මාණය කර තිබෙනවා. ‘බිලූ බාබර්’ මෙරට තිරගත කරන්නේ ඊ.ඒ.පී. චිත‍්‍රපට සමාගමයි.සුජීව තේවහෙට්ටිගේ</content>
  </post><post>
    <category>NEWSPAPER</category>
    <date>
      <year>2009</year>
      <month>03</month>
      <day>08</day>
    </date>
    <link>http://www.silumina.lk/2009/03/08/_art.asp?fn=av09030810</link>
    <topic>රහමාන් ගැන අනිල් කපූර් උදම් අනයි</topic>
    <author>සුජීව තේවහෙට්ටිගේ</author>
    <content>කවරයේ කතාවඔස්කාර් උලෙළ උඩු යටිකුරු කළ යොවුන් නළුවාදැලි පිහියෙන් කිරි කනවා වගේ වැඩක්ටී.එම්. ගේ ‘සොඳුරු අතීතේ’ 15 වැනිදා ප‍්‍රංශයේදීපිරිමියකු වෙන්න ලැබුණු ඒ අභියෝගයට මං කැමැතියිදෛවය වෙනස් කරන ති‍්‍රත්ව වාසනාඅලුත් වේදිකා අත්දැකීමකට ඇරියුමක්නෝනා ආවේ මං එක්ක යන්නයි (රසදුන නව කථාව)දේශයට ශක්තියක්’ සත් එෆ් එම් වසරක් සපුරයිතිරයේ චරිතවලට පණ උපද්දවන තැනක්මිතුරා සුපිරි තරුවක් කළ ‘බිලූ බාබර්’රහමාන් ගැන අනිල් කපූර් උදම් අනයිසුනිල් ශෙට්ටිට අපල කාලයක්කොහොමඳ තොරතුරුවිවාහය මගේ ඇසින්මව්පියන්ට බර නොදී දුක් ගැහැට මැද අකුරු කරබුවාලන්තේ බසිස්ටා සහ කොන්දොස්ටාරජ රට සේවයෙන් රටටම අමතන සංජයගණන් නොගෙන නොසිටිය යුතු උගුරේ අමාරුරූ විසිතුරු81 වැනි ඔස්කා සම්මාන උලෙළ මෙවර ලොව පුරා බහුතර ජනතාවගේ අවධානය දිනා ගන්නට සමත් වුණා.බොලිවුඩ් සිනමාව නව මාවතකට යොමු කරමින් ‘ස්ලම් ඩෝග් මිලියනර්’ චිත‍්‍රපටය වසරේ හොඳම චිත‍්‍රපටය ලෙස ඔස්කා සම්මාන දිනා ගැනීමත් සමඟම ඒ අවධානය යොමු වුණා.ඒ විතරක් නොවෙයි. මේ චිත‍්‍රපටය අධ්‍යක්ෂණය කළ බි‍්‍රතාන්‍ය ජාතික ඩැනී බොයිල් හොඳම අධ්‍යක්ෂවරයා ලෙස ද එහි සංගීතය නිර්මාණය කළ ඒ.ආර්. රහ්මාන් හොඳම සංගීත අධ්‍යක්ෂවරයා ලෙස ද ඔස්කා සම්මාන දිනා ගත්තා.හොඳම ගීතතයට, හොඳම තිර රචනයට හිමි සම්මාන හිමි වුණේ ද ‘ස්ලම්ඩෝග් මිලියනයර්’ චිත‍්‍රපටයටයි.මේ චිත‍්‍රපටයේ ප‍්‍රධාන චරිතයක් නිරූපණය කළේ ජනප‍්‍රියත්වයේ කිරුළ දරා සිටින ප‍්‍රවීණ බොලිවුඩ් රංගන ශිල්පියෙක්.ඔහු අනිල් කපූර් ඔස්කා සම්මාන උලෙළේදී තමන් රඟපෑ ස්ලම්ඩෝග් මිලියනර්’ චිත‍්‍රපටයට සම්මාන රැසක් හිමි වීම අනිල් ගේ සිනමා ජීවිතයේ කැපී පෙනෙන අවස්ථාවක් බව සටහන් කළ හැකියි.එම සිනමා උලෙළ නිමාවට පත්වීමත් සමඟම ඉන්දියාවේ ප‍්‍රකට විද්යුත් මාධ්‍යයක් සමඟ සම්මුඛ සාකච්ඡාවකට එක්වූ අනිල් කපූර්...ඔබ හිතුවද ‘ස්ලම්ඩෝග් මිලියනයර්’ චිත‍්‍රපටයට මේ තරම් සම්මාන ලැබෙයි කියලා?“අපි කොහෙත්ම හිතුවෙ නැහැ, මේ වගේ ජයග‍්‍රහණ මේ චිත‍්‍රපටයට ලැබෙයි කියලා. මම මේ සම්මාන උලෙළට සහභාගි වෙද්දීවත් ඒ ගැන කිසිම දෙයක් හිතුවෙ නැහැ. එක එක අවස්ථා දිහා බලාගෙන හිටියා විතරයි.ච්ත‍්‍රපටයේ ශබ්ද පරිපාලනයට, සංස්කරණයට, කැමරාකරණයට සම්මාන ලැබෙන කොට මට හිතුණා අපිට ජයග‍්‍රහණය හිමිවේවිය කියලා. මුළු ඇමරිකාවම මේ චිත‍්‍රපටයට අවධානය යොමු කළා. මං හිතන්නෙ හැම හදවතක් ම මේ චිත‍්‍රපටය දිනාගත්තා ය කියලයි.”රහ්මාන්, වසරේ හොඳම සංගීත අධ්‍යක්ෂවරයාට හිමි සම්මානය දිනා ගන්නා අවස්ථාවේදී ඔබ නැටුවාය කියල ආරංචියි?“ඔව්. ඇත්තමයි. රහ්මාන් වේදිකාවට ගොඩවෙනකොට මම, මගේ ළඟ හිටපු, අධ්‍යක්ෂ ඩැනී බොයිල් ගේ පුතාත් එක්ක ‘ජායි හෝ’ ගීතය ගායනා කරමින් පොඩ්ඩක් නැටුවා. (‘ජායි හෝ’ ගීතය මේ චිත‍්‍රපටයේ තේමා ගීතයයි) ඒ වෙලාවෙ මට මාව පාලනය කරගන්න බැරි වුණා. මට දැනුණෙ මුම්බායි වල ඉන්නවා වගේ හැඟීමක්.”හොලිවුඩ් සිනමාවේ ජනප‍්‍රිය නළු නිළියන් හමුවුණා නේද?“ඔව්. මට ඒ හැම කෙනෙක් ම වගේ මුණ ගැහුණා. විල් ස්මිත් වත් හමුවුණා. එයා මීට කලින් ඉන්දියාවට ආපු වෙලාවකදී මගේ ගෙදරටත් ඇවිත් තියෙනවා. ඇන්ජලීනා ජුලී, බ‍්‍රැඩ් පිට්, බෙන් කිංස්ලි වගේ ජනප‍්‍රිය හොලිවුඩ් නළු නිළියන් හුඟ දෙනෙක් එක්ක මට කතා කරන්න අවස්ථාව ලැබුණා.සම්මාන උලෙළින් පස්සෙ සාදවලට එහෙමත් ආරාධනා ලැබුණා කියල ආරංචියි.“ඔව්. කිහිපයකටම සහභාගි වුණා. ‘ද ටුඩේස් ෂෝ’ කියන ජනප‍්‍රිය රූපවාහිනී වැඩසටහනට ‘ස්ලම් ඩෝග් මිලියනයර්’ චිත‍්‍රපට කණ්ඩායම සහභාගි වුණා.”කොහොමද, ඉන්දියාවෙන් ලැබුණු ප‍්‍රතිචාරය?“මගේ හිතවතුන් හැම දෙනෙක් ම සුනීතා (බිරිඳ) ට යි සෝනම් (දුව) ටයි කතා කරලා තිබුණා. රාජ් කපූර් මහත්මියත් මගේ අම්මාගෙ තාත්තාගෙ හිතවත් අයත් කතා කරලා තියෙනවා. මේ හැමෝම සුබ පැතුවාලු.”ඔබ රහ්මාන්ට මොනවද කිව්වෙ?“අත් දෙකටම ඔස්කා සම්මාන දෙකක් අරගෙන පෙ‍්‍ර්ක්ෂකාගාරයට පෙන්වද්දී මට හරිම සතුටක් දැනුණා. වේදිකාවෙන් බැහැලා ආවම මම රහ්මාන්ව බදාගෙන සතුට පළ කළා. එයාගෙ බිරිඳත් හිටියා. මම නම් මීට කලින් කවදාවත් දැකල නැහැ, එයා මේ වගේ සතුටෙන් ඉන්නවා.”සුජීව තේවහෙට්ටිගේ</content>
  </post><post>
    <category>NEWSPAPER</category>
    <date>
      <year>2009</year>
      <month>03</month>
      <day>08</day>
    </date>
    <link>http://www.silumina.lk/2009/03/08/_art.asp?fn=av09030811</link>
    <topic>සුනිල් ශෙට්ටිට අපල කාලයක්</topic>
    <author>සුජීව තේවහෙට්ටිගේ</author>
    <content>කවරයේ කතාවඔස්කාර් උලෙළ උඩු යටිකුරු කළ යොවුන් නළුවාදැලි පිහියෙන් කිරි කනවා වගේ වැඩක්ටී.එම්. ගේ ‘සොඳුරු අතීතේ’ 15 වැනිදා ප‍්‍රංශයේදීපිරිමියකු වෙන්න ලැබුණු ඒ අභියෝගයට මං කැමැතියිදෛවය වෙනස් කරන ති‍්‍රත්ව වාසනාඅලුත් වේදිකා අත්දැකීමකට ඇරියුමක්නෝනා ආවේ මං එක්ක යන්නයි (රසදුන නව කථාව)දේශයට ශක්තියක්’ සත් එෆ් එම් වසරක් සපුරයිතිරයේ චරිතවලට පණ උපද්දවන තැනක්මිතුරා සුපිරි තරුවක් කළ ‘බිලූ බාබර්’රහමාන් ගැන අනිල් කපූර් උදම් අනයිසුනිල් ශෙට්ටිට අපල කාලයක්කොහොමඳ තොරතුරුවිවාහය මගේ ඇසින්මව්පියන්ට බර නොදී දුක් ගැහැට මැද අකුරු කරබුවාලන්තේ බසිස්ටා සහ කොන්දොස්ටාරජ රට සේවයෙන් රටටම අමතන සංජයගණන් නොගෙන නොසිටිය යුතු උගුරේ අමාරුරූ විසිතුරු“සුනිල් ශෙට්ටි මාස දෙකක ‘නිවාඩුවක්’ අරගෙන ඉඳලා ඔන්න ආයෙමත් රඟපාන්න ඇවිල්ලා” මේ ආරංචිය බොලිවුඩ්පුරයෙන් ඇසෙද්දී කාට කාටත් ප‍්‍රශ්නයක් වුණේ සුනිල් ශෙට්ටි ‘නිවාඩු’ ගන්න හේතුව මොකක්ද කියලයි.ප‍්‍රශ්නයට උත්තර හොයා ගෙන යද්දී දැන ගන්න ලැබුණේ චිත‍්‍රපටයක රූපගත කිරීමකට සහභාගි වෙමින් සිටිද්දී යම් කිසිවක් ඔහුගේ පපු ප‍්‍රදේශයේ වැදීම නිසා පපුවට තුවාල සිදුවී තිබෙන බවයි. අපි ඒ ගැන විස්තර සුනිල් ගෙන් ම අහලා බලමු.“ප‍්‍රියදර්ශන් අධ්‍යක්ෂණය කරන ‘ඩිඩානා ඩාන්’ කියන චිත‍්‍රපටයේ රූපගත කිරීම් පසුගිය දෙසැම්බර් මාසෙ දෙවැනි සතියේ දී පටන්ගත්තා. මමත් ඒ චිත‍්‍රපටයෙ රඟපානවා.දවසක් රූපගත කිරීමක ඉන්න අතරෙදියි, මේ තුවාලය සිද්ධ වුණේ. ඒක සුළු පටු තුවාලයක් නම් නෙමෙයි. ඉතින්, ගෙදරම නැවතිලා බේත් කරන්න වුණා. පෙබරවාරි 25 දා වෙනතුරු මම ගෙදරට වෙලා හිටියා.ඔය අතරෙදි මගේ අතක ඇඟිල්ලක ඇටයකුත් බිඳුණා. ඒ විතරක් ද? මගේ තාත්තා ගෙදරදි ලිස්සලා වැටිලා, උර හිසක ඇටයකුත් බිඳුණා. ඩොක්ටර්ස්ලා කිව්වෙ තාත්තාගෙ වයසෙ හැටියට ඔපරේෂන් එකක් කරන්නත් බැහැ කියලයි.ඉතින් ටික කාලයක් යනතුරු තාත්තාට එක තැනකට වෙලා ඉන්න වෙනවා. තාත්තාගෙ මුණුපුරු මිණිපිරියො ඉන්න නිසා අසනීප ගතිය පොඩ්ඩක් හරි අමතක වේවි. දැන් තාත්තා ඉන්නෙ මගේ ගෙදරයි.” සුනිල් ගෙ ‘නිවාඩුවට’ හේතු වුණේ ඔය කාරණා තමයි.‘ඩිඩානා ඩාන්’ කියන මේ චිත‍්‍රපටයේ මට තව රඟපාන්න තියෙනවා. ඒ වැඩ ඉවර කරන්න තමයි මම දැන් ලෑස්ති වෙන්නෙ ආදිත්‍ය දත්තා අධ්‍යක්ෂණය කරන ‘ගරම් චායි’ කියන චිත‍්‍රපටයේත් මට රඟපාන්න තියෙනවා.මාස දෙකක් තිස්සෙ ගෙදරටම වෙලා හිටිය නිසා මට දැන් රඟපෑමත් අමතක වෙලා” සුනිල් සිනා සෙමින් කියා සිටියා.ඔහු මේ අයුරින් දීර්ඝ නිවාඩුවක් ලැබුවේ වසර ගණනාවකට පස්සෙලු. “ගෙදරටම වෙලා විවේක අරගන්න කොට තමයි මගේ පවුලේ අයගෙ වටිනාකම ගොඩක් ම දැනුනෙ.අපි හැමෝම ගෙදරට වෙලා චිත‍්‍රපට බැලුවා. මගේ දරුවො දෙන්නා මාත් එක්ක නොනවත්වා ම හින්දි චිත‍්‍රපටි බැලුවා. ඒ දෙන්න සිනමාවට හරිම කැමතියි.”සුනිල් එහෙම කිව්වෙ තවත් බලාපොරොත්තුවක් හිත තුළ රඳවා ගෙනයි. ඔහු අපේක්ෂා කරන්නේ තම පුත‍්‍රයා බොලිවුඩ් සිනමාවට හඳුන්වා දීමටලු.සුජීව තේවහෙට්ටිගේ</content>
  </post><post>
    <category>NEWSPAPER</category>
    <date>
      <year>2009</year>
      <month>03</month>
      <day>08</day>
    </date>
    <link>http://www.silumina.lk/2009/03/08/_art.asp?fn=av09030812</link>
    <topic>කොහොමඳ තොැතුරු</topic>
    <author/>
    <content>කවරයේ කතාවඔස්කාර් උලෙළ උඩු යටිකුරු කළ යොවුන් නළුවාදැලි පිහියෙන් කිරි කනවා වගේ වැඩක්ටී.එම්. ගේ ‘සොඳුරු අතීතේ’ 15 වැනිදා ප‍්‍රංශයේදීපිරිමියකු වෙන්න ලැබුණු ඒ අභියෝගයට මං කැමැතියිදෛවය වෙනස් කරන ති‍්‍රත්ව වාසනාඅලුත් වේදිකා අත්දැකීමකට ඇරියුමක්නෝනා ආවේ මං එක්ක යන්නයි (රසදුන නව කථාව)දේශයට ශක්තියක්’ සත් එෆ් එම් වසරක් සපුරයිතිරයේ චරිතවලට පණ උපද්දවන තැනක්මිතුරා සුපිරි තරුවක් කළ ‘බිලූ බාබර්’රහමාන් ගැන අනිල් කපූර් උදම් අනයිසුනිල් ශෙට්ටිට අපල කාලයක්කොහොමඳ තොරතුරුවිවාහය මගේ ඇසින්මව්පියන්ට බර නොදී දුක් ගැහැට මැද අකුරු කරබුවාලන්තේ බසිස්ටා සහ කොන්දොස්ටාරජ රට සේවයෙන් රටටම අමතන සංජයගණන් නොගෙන නොසිටිය යුතු උගුරේ අමාරුරූ විසිතුරුසාරංග දිසාසේකර සිය පළමු සිනමා අත්දැකීම ලැබුවෙ පසුගිය දිනවල තිරගත කෙරුණු දයාරත්න රටගෙදර ගේ ‘නිල් දිය යහන’ චිත‍්‍රපටයෙන්. සිනමා නළුවෙකු වශයෙන් හා හාපුරා කරපු රංගනයට ඔහුට බොහෝ දෙනෙකුගෙන් ප‍්‍රශංසා හිමි වුණා. ඒත් එක්කම ඔහුටෙලි නාට්‍ය රැසකිනුත් දැන් අපේ පෙ‍්‍ර්ක්ෂකයන් අතරට ඇවිත්.පසුගිය දිනවල ඔහු තවත් අලුත් ටෙලිනාට්‍ය අත්දැකීමකට මුහුණ දුන්නා. ඒ සිංහල, දෙමළ ජාතික සමගිය ගැන කතා කරන අලුත් අවුරුදු ටෙලි නාටකයකින්. සාරංගට ලැබුණේ හමුදා නිලධාරියකුගේ චරිතය රඟපාන්න.සාරංගට ‘නිවේදන කලාව කියන්නේ තවත් අලුත් දෙයක් නෙවෙයි... තාත්තගේ ගායන හැකියාව මෙන් ම අම්මගේ නිවේදන හැකියාවත් සාරංගට පිහිටලා. සාම්ප‍්‍රදායික නිවේදන කලාවෙන් බැහැරව නිර්මාණාත්මකව වැඩසටහන් ඉදිරිපත් කිරීමේ ශිල්පියෙකු ලෙසත් ඔහු පසුගියදා තවත් කඩඉමක් පහු කළා.“පසුගිය දිනවල ‘දෙරණ’ රූපවාහිනියෙන් පටන් ගත්ත Family Number - 01 වැඩසටහන ඉදිරිපත් කරන්න මට කතා කළා. ටෙලිවිෂන් නාළිකාවක කරන ලොකුම පවුලේ වැඩසටහන ලෙස සෑම සිකුරාදා දිනකම රාති‍්‍ර 7.00 ඉඳලා 8.00 වෙනකම් මේ වැඩසටහන විකාශය වෙනවා.ඒක මට අලුත් අත්දැකීමක්. ඒ එක්කම මේ දිනවල ‘Rythem of star’ කියන Dancing show එකට පුහුණුවීමේ කටයුතු කර ගෙන යනවා. ඉදිරියේදී තවත් අලුත් චිත‍්‍රපටයකට සම්බන්ධ වෙන්නත් ආරාධනාවක් ලැබිලා තිබෙනවා. ඒ ගැන තොරතුරු පසුව කියන්නම්.”රෝයි - සුමනා යුවළ එදා ඉඳන් ම සිය ජීවිතේ වැඩි කාලයක් කැප කළේ සිනමාව වෙනුවෙන්, මුල් කාලේ රංගනයෙන් වගේ ම පසු කලෙකඅධ්‍යක්ෂණයෙන් සහ නිෂ්පාදනයෙනුත් මේ යුවළ සිනමාවට කරපු මෙහෙය සුළු පටු නෑ.මේ දිනවල රෝයි - සුමනා සූදානම් වෙන්නේ සිය නවතම සිනමා නිර්මාණය පෙ‍්‍ර්ක්ෂකයෝ හමුවට ගෙන ඒමටය. රෝයි අධ්‍යක්ෂණය කළ “සර් ලාස්ට් චාන්ස්” චිත‍්‍රපටය මාර්තු මාසයේ 25 වැනි දින සිට රිදී තිරයට එනවා. මාර්තු මාසේ රෝයිටත් සුමනටත් කාර්ය බහුලම මාසයක් වෙලා.ඒකට හේතුව එක චිත‍්‍රපටයක් නිදහස් කරන කොට තවත් චිත‍්‍රපටයක් හදන්න මේ දෙන්නා එක්වෙලා... ඒ චිත‍්‍රපටයේ නම  It’s a matter of Love  ඔබට මතක ඇති 1991 අවුරුද්දෙ රෝයි කරපු It’s a matter of timeචිත‍්‍රපටය.අද අපේ ජනප‍්‍රිය නිළි සංගීතා වීරරත්න කල එළි බැස්සේ මේ චිත‍්‍රපටියෙන්.එහි දෙවන කොටස විදියට තමයි රෝයි  It’s a matter of Love චිත‍්‍රපටය නිර්මාණය කරන්නට සූදානම් වෙන්නේ. කලකට පසු රෝසි සේනානායක මේ චිත‍්‍රපටයෙන් සිනමා රංගනයට එක් වෙනවා.ලකී ඩයස්, අනර්කලී, හෂිනි ගෝනගල සාරංග දිසාසේකර විජය නන්දසිරි ඇතුළු පිරිසක් මේ චිත‍්‍රපටයේ රඟපානවා. මේ චිත‍්‍රපටය නිෂ්පාදනය කරන්නෙත් රෝයි - සුමනා යුවළමයි.සමන්ති ලැනරෝල් පසුගිය කාලේ ටෙලිනාට්‍යවලින් වත් වෙනත් කිසිදු කලා කටයුත්තකින්වත් අපිට දකින්න ලැබුණේ නෑ. ඒ හින්දම අපි හිතුවා ඇගේ අලුත් තොරතුරු මොනවද කියල හොයා බලන්න.පහුගිය කාලේ කිසිදු කලා කටයුත්තකින් ඇය දකින්න නොලැබුණේ පුංචි පුංචි කරදර ටිකකට ඇයට මුහුණ දෙන්න වුණු නිසයි. එතනින් ප‍්‍රධානම ප‍්‍රශ්නය වුණේ ඇගේ දුරකථනය කි‍්‍රයා විරහිත වීමයි.ඇත්තටම පසුගිය කාලේ බොහෝ දෙනෙකුට මම ඉන්නේ කොහෙද? මොනවද කරන්නෙ කියලවත් හොයා ගන්න විදියක් නැති වුණේ මාව සම්බන්ධකරගත හැකි දුරකථනය කි‍්‍රයා විරහිත වීම නිසයි.අනිත් පැත්තෙන් පෞද්ගලිකව මට නිවාස ප‍්‍රශ්නයක් බලපාන නිසා මම ඉන්නේ කොහේද කියලා හොයා ගන්නත් බොහෝ දෙනෙකුට බැරි වුණා.මේ හේතුව නිසාම කලා කටයුතු සඳහා කිසිම කෙනෙකුට මාව මුණ ගැසීමට හෝ කතා කරගැනීමට බැරිවුණා. ඇත්තටම ඒක මට වෙච්ච විශාල පාඩුවක්.”එක දවසක් මම බත්තරමුල්ලේ කඩේකට ගිහින් ඉන්නකොට ශ‍්‍රියානි අමරසේනගේ ටෙලිනාට්‍යයේ සහාය අධ්‍යක්ෂවරයා මාව දැකලා. මා ගැන ශි‍්‍රයානිට කියලා ඇයගේ අලුත් ම ටෙලිනාට්‍යයේ රංගනයට මාව එක්කර ගත්තා.එයින් පස්සෙ නම් මට නිර්මාණයකට සම්බන්ධ වෙන්න බැරි වුණා. කොහොම වුණත් දැන්නම් මම මගේ දුරකථන ප‍්‍රශ්නය විසඳ්‍රගෙන ඉන්නෙ. මගේ පරණ දුරකථන අංකයෙන් ම දැන් මාව අමතන්න පුළුවන්. ඒ වගේ ම අලුත් නිර්මාණයකට සම්බන්ධවීමේ ආසාවකිනුත් මම ඉන්නවා.</content>
  </post><post>
    <category>NEWSPAPER</category>
    <date>
      <year>2009</year>
      <month>03</month>
      <day>08</day>
    </date>
    <link>http://www.silumina.lk/2009/03/08/_art.asp?fn=av09030813</link>
    <topic>විවාහය මගේ ඇසින්</topic>
    <author/>
    <content>කවරයේ කතාවඔස්කාර් උලෙළ උඩු යටිකුරු කළ යොවුන් නළුවාදැලි පිහියෙන් කිරි කනවා වගේ වැඩක්ටී.එම්. ගේ ‘සොඳුරු අතීතේ’ 15 වැනිදා ප‍්‍රංශයේදීපිරිමියකු වෙන්න ලැබුණු ඒ අභියෝගයට මං කැමැතියිදෛවය වෙනස් කරන ති‍්‍රත්ව වාසනාඅලුත් වේදිකා අත්දැකීමකට ඇරියුමක්නෝනා ආවේ මං එක්ක යන්නයි (රසදුන නව කථාව)දේශයට ශක්තියක්’ සත් එෆ් එම් වසරක් සපුරයිතිරයේ චරිතවලට පණ උපද්දවන තැනක්මිතුරා සුපිරි තරුවක් කළ ‘බිලූ බාබර්’රහමාන් ගැන අනිල් කපූර් උදම් අනයිසුනිල් ශෙට්ටිට අපල කාලයක්කොහොමඳ තොරතුරුවිවාහය මගේ ඇසින්මව්පියන්ට බර නොදී දුක් ගැහැට මැද අකුරු කරබුවාලන්තේ බසිස්ටා සහ කොන්දොස්ටාරජ රට සේවයෙන් රටටම අමතන සංජයගණන් නොගෙන නොසිටිය යුතු උගුරේ අමාරුරූ විසිතුරුරුවන් වික‍්‍රමසිංහවඩාත් හොඳ පෙ‍්‍ර්ම විවාහයද යෝජිත විවාහයද? ‘යෝජනා කරලා පස්සෙ පෙ‍්‍ර්ම කරන එක වඩා හොඳයි කියලා මට හිතෙනවා.’ කේන්ද්‍රයට මුල් තැන දිය යුතුද? අනිවාර්යයෙන් ම දිය යුතුයි. විවාහයට සුදුසුම වයස. ‘තමන්ට සහකරුවෙක් හෝ සහකාරියක් ඕනෑමයි කියලා දැනෙන කාලය තමයි විවාහ වෙන්න සුදුසුම වයස. මංගල උලෙළ කෙබඳු විය යුතු ද? ‘ඒක බොරු සෝබනේට කරන එකක් නොවිය යුතුයි. මගේ මංගල්‍යයට ගෙන්න ගන්න අවශ්‍ය හැම දෙනාම ගෙන්නගෙන මට හැකි පමණින් කරන්න ඕන. ඒක අතිරේක බරක් නොවෙන්න ඕන! විවාහයෙන් පසු කලා කටයුතු සීමා කළ යුතුද? ‘නෑ එහෙම අවශ්‍ය නෑ.’ සහකරු හෝ සහකාරිය තුළින් දකින්නට කැමැති ගුණාංගය. ‘පවුලේ කෙනෙක් විදියට හිතන්න පුළුවන් වෙන්න ඕන’ ප‍්‍රීතිමත් විවාහයක පදනම කුමක්ද? ‘කතා බහ කිරීම’ ඔබත් කැමැති පුංචි පවුලකට? ‘ඒක දැන්ම කියන්න අමාරුයි’ ගේ - දොර - සල්ලි - බාගේ, යාන - වාහන නැතිකම යුගදිවිය අවුල්වීමට හේතුවක් ද? ‘කොහෙත්ම නෑ.’ විවාහය කෙටියෙන් අරුත් ගන්වතොත්? ‘විවාහය කියන්නේ අපේ ජීවිත කාලෙදි අපි බලාපොරොත්තු වෙන ව්‍යාපාරයට අලුත් සහකරුවෙක් හෝ සහකාරියක් එකතු කර ගැනීම. ඒ ව්‍යාපාරයෙන් මට ලාභ ලැබෙන්න ඕන. සහ මගෙන් පසුව ඒ ව්‍යාපාරය දිගින් දිගට පවත්වාගෙන යන්නත් ඕන. ඒ සඳහා හමුවන අලුත් සහකරු තමයි විවාහය කියන්නේ.</content>
  </post><post>
    <category>NEWSPAPER</category>
    <date>
      <year>2009</year>
      <month>03</month>
      <day>08</day>
    </date>
    <link>http://www.silumina.lk/2009/03/08/_art.asp?fn=av09030815</link>
    <topic>මව්පියන්ට බර නොදී දුක් ගැහැට මැද අකුරු කර</topic>
    <author>ඉනෝකා පෙරේරා බණ්ඩාර</author>
    <content>කවරයේ කතාවඔස්කාර් උලෙළ උඩු යටිකුරු කළ යොවුන් නළුවාදැලි පිහියෙන් කිරි කනවා වගේ වැඩක්ටී.එම්. ගේ ‘සොඳුරු අතීතේ’ 15 වැනිදා ප‍්‍රංශයේදීපිරිමියකු වෙන්න ලැබුණු ඒ අභියෝගයට මං කැමැතියිදෛවය වෙනස් කරන ති‍්‍රත්ව වාසනාඅලුත් වේදිකා අත්දැකීමකට ඇරියුමක්නෝනා ආවේ මං එක්ක යන්නයි (රසදුන නව කථාව)දේශයට ශක්තියක්’ සත් එෆ් එම් වසරක් සපුරයිතිරයේ චරිතවලට පණ උපද්දවන තැනක්මිතුරා සුපිරි තරුවක් කළ ‘බිලූ බාබර්’රහමාන් ගැන අනිල් කපූර් උදම් අනයිසුනිල් ශෙට්ටිට අපල කාලයක්කොහොමඳ තොරතුරුවිවාහය මගේ ඇසින්මව්පියන්ට බර නොදී දුක් ගැහැට මැද අකුරු කරබුවාලන්තේ බසිස්ටා සහ කොන්දොස්ටාරජ රට සේවයෙන් රටටම අමතන සංජයගණන් නොගෙන නොසිටිය යුතු උගුරේ අමාරුරූ විසිතුරුප‍්‍රාදේශීය ලේකම් පිය – පුතු කතාව...ඒ කාලෙ දිසාපති කන්තෝරුවෙන් කෙරුණු හුඟක් වැඩ, අද කෙරෙන්නෙ ප‍්‍රාදේශීය ලේකම් කාර්යාල හරහා.උප්පැන්නෙ පටන්, යාන වාහන, ඉඩ කඩම්, ගෙවල් දොරවල් දක්වාත්, අවසානයෙ මරණ සහතිකය දක්වාත් සියලු කටයුතුවල මැදිහත්කරුවා, ප‍්‍රාදේශීය ලේකම් බවට පත් වෙලා.ඉස්සර දවසක නම්, පත්තුව කරවන නිලධාරි කිව්වෙත්, සහකාර ආණ්ඩුවෙ ඒජන්ත කිව්වෙත් අද අපි මේ දන්න කියන ප‍්‍රාදේශීය ලේකම්ටමයි.පොදු ජනතාවට වඩාත් සමීප ආයතනයක ප‍්‍රධානියා වීම තුළ මිනිසුන්ට මොන තරම් නම් සේවයක් කරන්න පුළුවන්ද... මේ, ප‍්‍රාදේශීය ලේකම් තාත්තල – පුතාල කරන්නෙත් ඒ සේවය.තාත්තා පියදාස උඩවත්ත. උහන හිටපු ප‍්‍රාදේශීය ලේකම්වරයා. දෙවැනි පුතු ඉන්දික අද ඒ පුටුවෙ, ඒ නිළයම දරනව. බාල පුතු චන්දන, නොච්චියාගම සහකාර ප‍්‍රාදේශීය ලේකම්වරයා.පියදාස - විමලා යුවළට දරු පස්දෙනෙක්. එකම දූ බඩ පිස්සී, අම්පාර බණ්ඩාරනායක බාලිකාවෙ උසස් පෙළ පන්තියෙ. දූට වැඩිමල් පුතුන් හතර දෙනාම උපාධිධාරීන්.වෙර වීරියෙන් උගත් ඔවුන්, අද එක ඉත්තක පිපී අපේ රටේ දරු පරපුරට, යහ ජීවිතය පිළිබඳ පූර්වාදර්ශ සපයනව.මේ අපේ රටේ ගල් ඔය ව්‍යාපාරය ඇරැඹි සමය.උඩවත්ත පතිරණගේ ජයසිරිත්, අලුත් ගෙදර දේවසිංහගේ සෝමාවතිත් ඇහැළියගොඩ ඉඳල ගල්ඔය රජගල තැන්නට යන්නෙ ගොඩින් – මඩින් ඉඩං ලැබිල.දරු අට දෙනත් එක්ක ඔවුන් පදිංචි වෙන්නෙ 34 කොලණියෙ. ඒ, 1955 අවුරුද්දෙ. ළමයි හැමෝම මුලින්ම ගියේ රජගලතැන්න මහ විද්‍යාලයට. ඒත් උසස් පෙළ කරනකොට නම් පියදාසට සිද්ධ වුණා අම්පාර මහ විද්‍යාලයට ඇතුළු වෙන්න.මේ 1960 අවුරුද්ද.පාන්දර 5.15 ට කට්ට කළුවරේ හුළු අත්තකුත් පත්තු කරන් මහ පාරට එන පියදාස ඉස්කෝලෙ පටන් ගන්න වෙලාවට කලින් කොහොම හරි යා ගන්නව.ඉස්කෝලෙ ඇරිල ආපහු ගෙදර ආවෙත් හැන්දෑ කළුවර ගමට එබිකං කරද්දි. හැතැප්ම ගණන් පයින් ඇවිදල. කුඹුරු වැඩ කාලෙට කොයි තරම් පාඩම් වැඩ තිබුණත් ගොයම් පෑගිල්ලට ගියාම රෑ එක දෙක වෙනව. ලන්තෑරුමක් පත්තු කරන් කුඹුරෙ කෙරෙන ගොයම් පෑගිල්ල අදත් මිහිරි මතකයක් කියලයි පියදාස උඩවත්ත හිටපු ප‍්‍රාදේශීය ලේකම්වරයා කියන්නෙ.පියදාස පවුල”රත්නපුරේ ඉඳන් රජගල තැන්නට යනකොට මං හිටියෙ දෙකේ පන්තියෙ. එහෙ අලුත් ඉස්කෝල පටන් ගත්ත විතරයි. අපිව ගුරුවරු දාන්න හැදුවෙ හෝඩියට. අන්තිමේ අම්ම කතා කරල මාව පළමු පන්තියට දැම්මා. මට අවුරුද්දක් පාඩු වුණා. හැබැයි පහේ පන්තියට යනකොට මං හිතා ගත්තා, කවද හරි හොඳ තැනකට එන්න ඕනෙ කියල.””අම්මල තාත්තල හේන් කුඹුරු එක්කයි දරුවො එක්කයි නැහුණා මිසක ඉන් එහාට ලෝකයක් නොතිබුණු තරම්. ඉගෙන ගන්න අඩුපාඩුවක් කිව්වොත් අරන් දුන්නා.ඒත් පිටිපස්සෙන් ඉඳන් හොයල බලල මඟක් හදල දෙන්න තරම් දැනුමක් ඒ කාලේ ඔවුන්ට තිබුණෙ නැහැ. නමුත් දරුවෙක් හැටියට මං හිතාගත්ත හොඳට ඉගෙන ගන්නව කියල...”ඒ අධිෂ්ඨානයෙන් පියවර තැබූ ඔහු, උසස් පෙළ ප‍්‍රතිඵල එන්නටත් පෙර, එවක පැවැති මධ්‍ය ලිපිකාර විභාගයට පෙනී හිටිය. ඉන් සමත් ව, සාමාන්‍ය ලිපිකරුවකුව ඔහු සිය පළමු පත්වීම ලබන්නෙ, මඩකලපුව සෞඛ්‍ය සේවා අධිකාරි කාර්යාලයට. ඒ, 1968 ජුනි 01 දා.1968 – 71 දක්වා මඩකලපුව සෞඛ්‍ය දෙපාර්තමේන්තුවෙත්, කොළඹ මැලේරියා මර්දන ව්‍යාපාරයෙත් සේවය කරන පියදාස 1971 දි අම්පාර දිසාපති කාර්යාලයට එනව. එහි සේවයෙ යෙදෙන ගමන්මයි, උහන උපදිසාපති කාර්යාලයෙත් සේවයෙ යෙදෙන්නෙ.ඔහු වැඩවර්ජනයට හසුවන්නෙ හාලි ඇල උප දිසාපති කාර්යාලයෙ සේවය කරද්දි. ලිපිකරුවන්ගේ අධිශ්‍රේණි විභාගයට පෙනී හිටින්නෙ 1984 වසරෙදි. එවර අම්පාර දිස්ති‍්‍රක්කයෙන් ම සමත් වූයේ ඔහු පමණයි.නමුත් ඒ වනවිට වැඩ වර්ජනයට සහභාගි වූ හේතුවෙන් සේවය අතැර ගියා සේ සැලකූ බැවින්, අවුරුදු 10 ක් ඔහුට අහිමිව අපතේ ගිහින්.අවුරුදු පහක එකවර සේවා කාලයක් නැති බැවින්, අධි ශ්‍රේණියේ පත්වීමත් ඔහුට අහිමි වෙනව. යළි උසස්වීමක් ලැබුණෙ තවත් අවුරුදු පහකට පසුව.1989 දි ශී‍්‍ර ලංකා පරිපාලන සේවා විභාගයේ, සීමිත තරග විභාගය ලියූ ඔහු ලංකාවෙන් 10 වැනියා ලෙස සමත් වෙනව. 1991 පටන් 1998 දක්වා මහඔය ප‍්‍රාදේශීය ලේකම්වරයා ලෙස සේවය කරන ඔහු 1998 පටන් 2000 වසර දක්වා පත්වීම් ලබන්නෙ, අම්පාර ගොවිජන සේවා සහකාර කොමසාරිස්වරයා ලෙස. 2000 සිට 2008 දක්වා විශ‍්‍රාම යන තෙක්ම ඔහු, උහන ප‍්‍රාදේශීය ලේකම්වරයා.අවුරුදු 40 ක් වන තම සේවා කාලය තුළ පියවරින් පියවර ඉදිරියට ආ පියදාස උඩවත්ත, ශී‍්‍ර ලංකා පරිපාලන සේවයේ පළමු පන්තියේ නිලධාරියකු ලෙස උසස් වීම් ලැබුවෙ 2004 වසරෙ.ඉන්දික-පියදාස-චන්දන ප‍්‍රාදේශීය ලේකම් තාත්තල පුතාලා...අනෙක් අතට, ඉතාම කටුක ගොවි ගම්මානයක හැදී වැඩුණු ඔහු, රජගල තැන්නෙන් බිහිවූ පළමු පරිපාලන නිලධාරියා. තවත් වටිනාකමක් එක් වන්නේ, ඔහු පරිණත ලේඛකයකු හෙයින්.වැව්ගම්පත්තුව ගැන කියැවෙන, විවිධ කෘතීන්, ඔහුගෙ ලේඛන කලාවෙ අනන්‍යතාව බවට පත් වෙලා. විඳපු දුක් පැණි රසයි කියල හිතෙන සිදුවීම් ඔහුගෙ අතීතෙ ඕනෙ තරම්..පියදාස උඩවත්තගෙ හැම දරුවෙකුටම නැතත් ලොකු පුතුන් දෙදෙනාට ම ඒ අත්දැකීම පොදුයි..මොකද ඔවුන්ගෙ ළමා කාලෙ විඳපු සමහර අත්දැකීම් නිසා.ඒ ගැන කාටත් වඩා හොඳින් දන්නෙ මේ පවුලෙ අම්මා.”ඒ කාලෙ බොන්න වතුර ගේන්න හැතැප්ම කාලක් විතර පයින් යන්න ඕනෙ.මට තාම මතකයි, ඉස්කෝලෙ ඇරිල ඇවිත් මහන්සි නොබලාම ලොකු පුතාල දෙන්න බයිසිකලේ වතුර බූලි දෙකක් පුරවල බැඳගෙන අරගෙන එනව.නංගිල මල්ලිල පොඩි නිසා ඒ දෙන්න හිතට අරගෙන හරියට මට උදව් කළා. දරටික පවා කැලේට ගිහින් කඩන් එන්න ඕනෙ. මාත් එක්ක මේ දෙන්නත් කැලේ ගිහින් දර මිටි දෙකක් ඔලුවෙ තියාගෙන ගේනව.හැන්දෑවට සෙල්ලම් කරල නළ ළිඳට යන්න ඕනෙ මූණ හෝදන්න. ගිහින් එනකොට වතුර බාල්දි දෙකකුත් පුරවගෙනයි දෙන්නම එන්නෙ. රෑ වෙනකොට ලාම්පුවලට බූමිතෙල් දමල, පත්තු කරල පාඩම් කරන්න ගන්නව. මහත්තය ගෙ රස්සාව නැති කාලෙ මං කඩ කෑම හැදුව. ඒවට දර වතුර ළං කරල පුළුවන් උදව්වක් දෙන්න තමයි දරුවො හැම වෙලාවෙම හිතුවෙ.”අලුත් ඇඳුම් සපත්තු ඉල්ලල කවදාවත් කරදර නොකරපු දරුවො හතර දෙනෙක්. ගෙදර දුක් අමාරුකම් තේරුම් අරන්, හොඳට ඉගෙන ගත්ත මිස..”.ඈ වාසනාවන්ත අම්මෙක්. මේ ලෝකෙ හැම අම්මෙකුටමත් දරුවන්ගෙන් ඒ සැනසීම ලැබෙනව නම් තමා හොඳ....තාත්තා මෙන් ප‍්‍රාදේශීය ලේකම් තනතුරු නොදැරුවත් මල්ලිලා තිදෙනාටම ආදර්ශයක්ව, මේ පවුලෙන් පළමුවැනියට විශ්ව විද්‍යාලෙ ගියේ, ලොකු අයියා, ලක්‍ෂ්මන් අනුරුද්ද පියදාස.රජගලතැන්න සහ අම්පාර විදුහල්වලින් උසස් පෙළ සමත්ව හේ රුහුණු සරසවියෙන් කෘෂි විද්‍යා උපාධිය ලබා ගන්නව.ලක්ෂ්මන්ගුරුවරයකු සේ සිය වෘත්තීය ජීවිතය අරඹන ලක්‍ෂ්මන්, අද අම්පාර මහ රෝහලේ, රසායනාගාර විද්‍යාඥ (M.L.T.) ලෙස සේවය කරනව. ඔහුගෙ බිරිය, බුද්ධිනි සුලෝචනා. ඈත්, රජ රට විශ්ව විද්‍යාලයේ, විද්‍යා උපාධිධාරිනියක්. නමුත් ඇගේ සේවය, කච්චේරියෙ ‘සංවර්ධන - සහකාර’ නමින්. පුමුදි චමත්යා, ලක්‍ෂ්මන් – බුද්ධිනි යුවළගේ එකම දූ.තාත්තගෙම මඟ ගිය පුතු, මේ පවුලෙ දෙවැනියා, ඉන්දික අනුරුද්ධ පියදාස. අම්පාර ජාතික පාසලෙන් අපොස සාමාන්‍ය පෙළ සමත්වන ඉන්දික, උසස් පෙළ සමත් වන්නෙ, නිට්ටඹුව ශී‍්‍ර සංඝබෝධි විදුහලෙන්. එතැනින් පේරාදෙණිය විශ්ව විද්‍යාලයට. 2001 වසරෙ ඔහු ඉන් පිට වන්නෙ, සිවිල් ඉංජිනේරු උපාධිධාරියෙක්ව.”ඒ අවුරුද්දෙ ම මං ඉංජිනේරුවෙක් විදියට සියරා ආයතනයෙන් වැඩ පටන් ගත්තා. ඉන් පස්සෙයි ජල සම්පාදන මණ්ඩලයෙ සේවය කළේ. මගේ වෘත්තීය ඉංජිනේරු ජීවිතය වසර තුනයි. ඒ වෙනකොටත් මං ශී‍්‍ර ලංකා පරිපාලන විභාගය සමත් වෙලා.අපි විශ්ව විද්‍යාලෙ ඉන්න කාලෙ තාත්තා මහඔය ප‍්‍රාදේශීය ලේකම්වරයා.’AG’ මහත්තුරුන්ගෙ කාර්ය ගැන ලොකු අවබෝධයක් නොතිබුණාට තාත්තා මිනිසුන්ට වැඩ කරන හැටි දැක්කා. හැම දේකටම තාත්තගෙ උදව් ගමේ අයට අවශ්‍ය වුණා. ඒ සේවයට මගේ හිත ගියේ විශ්ව විද්‍යාලෙ යන ඔය කාලෙමයි.රජයේ ව්‍යාපෘතිවලදි කොන්ත‍්‍රාත් කරුවන්ට වැඩ පවරද්දී, මගේ ඉංජිනේරු දැනුම අද මට අනේකවර උදව්වක්. පරිපාලන පැත්ත වගේම කොන්ත‍්‍රාත් ව්‍යාපෘතිවල ප‍්‍රායෝගික පැත්ත ඉංජිනේරුවෙක් විදියට මං හොඳින් දන්නව. වෘත්තීය ඉංජිනේරු ජීවිතය අත් හැරුණත් මට දුකක් නෑ. අද මං අංශ දෙකකින් ම සේවයක් කරන නිසා.”ඉන්දිකශී‍්‍ර ලංකා පරිපාලන විභාගයෙන් සමත්ව, අම්පාර දිසාපති කාර්යාලයේ, සහකාර දිසාපතිවරයා ලෙස අවුරුදු 4 ක් සේවය කරන ඉන්දික, ඊළඟට පත්වීම් ලබන්නෙ උහන ප‍්‍රාදේශීය ලේකම්වරයා විදියට.පෙර දිනක තාත්තා අසුන්ගත් ඒ පුටුවෙම හිඳගන්නට පත්වීම් ලැබීම කොයිතරම් දෛවෝපගත සිදුවීමක්ද... අදටත්, තනතුරු දරද්දී මතුවන ප‍්‍රායෝගික ගැටලුවලදි තාත්තගෙ අවවාද අනුශාසනා මහා අත්වැලක් කියලයි ඉන්දික කියන්නෙ.”සමහර කාලවල තාත්තයි – මායි – මල්ලියි ප‍්‍රාදේශීය සභා රැස්වීම් වලදි එකට මුණ ගැහුණු දවස් තිබුණා. අනෙක් අය අතරෙ ඒක පුංචි පහේ ආඩම්බරයක් කියල දැනුණෙ, එක එක්කෙනා ඒ ගැන අහනකොට...”කැපවීමෙන් – දුක් අමාරුකම් මැද ඉගෙන ගත්තොත් සතුටු වෙන්න පුළුවන් දවසක් උදාවෙනව කියන්න තවත් මොන සාක්‍ෂිද... දිල්රුක්‍ෂි රාමනායක, ඉන්දිකගෙ බිරිය. ඈ විද්‍යා පීඨ ගුරුවරියක්. සඳනි සහ හරිනි මේ දෙන්නගෙ දූ සිඟිත්තියන්.චන්දන අනුරුද්ධ මේ පවුලෙ තුන්වැනි පුතු. තාත්තා මෙන් දෙවැනි අයියා මෙන් ඔහුත් ‘ප‍්‍රාදේශීය ලේකම් තනතුර දක්වාම යන කෙනෙක්. ඔහුත් මුලින්ම ගියේ රජගලතැන්න විදුහලට.අම්පාර ජාතික පාසලෙන්, චන්දන ගම්පහ බණ්ඩාරනායකයට ආවෙ උසස් පෙළ හදාරන්න.හේ කැලණිය විශ්ව විද්‍යාලයට තේරෙනව. ඉන් විද්‍යාවේදි උපාධිය ලබා ගන්නා චන්දන, ශී‍්‍ර ලංකා පරිපාලන සේවා විභාගය සමත්ව, 2006 වසරේ, මහඔය සහකාර ප‍්‍රාදේශීය ලේකම්වරයා ලෙස පත්වනව.අද ඔහු නොච්චියාගම සහකාර ප‍්‍රාදේශීය ලේකම්වරයා. ඒ දක්වා ආ ගමනෙ ශක්තියට පදනම වැටුණෙ පුංචි සන්ධියේ පටන් කියලයි චන්දන කියන්නෙ.චන්දන”මං පුංචි කාලෙ දැක්කෙ – තාත්තල – අයියල කොච්චරවත් පාඩම් කරන හැටි. සරල ජීවිතයක් වුණත් ඒ ළමා කාලෙ හරි විනෝදයි. සුන්දරයි.මට මතකයි තාත්තගෙ සමහර විභාගවල ප‍්‍රශ්ණෝත්තරවලට ගෙදරදි අයියල එක්ක මාත් උත්තර කියනව. ටික ටික ලොකු වෙනකොට මගෙ ඔලුවෙ තිබුණෙ මොනම හරි උපාධියක් ගන්නව කියන එක.මං උසස් පෙළට කළේ ගණිත විෂයන්. කැලණිය විශ්ව විද්‍යාලෙ ඉන්න කාලෙම මං කොහොමහරි ලිපිකරු තරග විභාගයත් සමත් වුණා. දුම්රිය ස්ථානාධිපතිවරු සහ අධිකරණ ලිපිකරු සඳහා වන තරග විභාගය 1999 සමත් වෙලා, මං 2000 වසරෙ, ධ්ධ්වැනි ශ්‍රේණියේ දුම්රිය ස්ථානාධිපතිවරයකු විදියට, මරදාන දුම්රිය ස්ථානයෙ සේවය කළා.නමුත් මගේ උපාධි විෂයන් වුණේ, භෞතික විද්‍යාව, ඉලෙක්ටෙ‍්‍රානික විද්‍යාව හා ශුද්ධ ගණිතය. කැම්පස් යන්න ඕනෙ නිසා, මං හුඟක් වෙලාවට දාගත්තෙ නයිට් ඩියුටි. 80% ක් ප‍්‍රැක්ටිකල් අවශ්‍ය නිසා.කොහොම හරි කැපවීමෙන් උපාධිය කරගත්තා. මරදාන - ඔහිය, මීගොඩ දුම්රිය ස්ථානවල අවුරුදු හයක් සේවය කරල ඉවර වෙන කොට, මං ශ‍්‍රී ලංකා පරිපාලන විභාගයත් සමත් වෙලා...”ප‍්‍රාදේශීය ලේකම් තනතුර, ඈත දුෂ්කර ගම්මානවල සේවය කරන්නට ලද වරමක් කියලයි චන්දන තවදුරටත් කියන්නෙ. මේ දිනවල ඔහු සිය ශාස්ත‍්‍රපති උපාධිය සඳහා සූදානම් වෙනවා.සංවර්ධන අධ්‍යයන විශේෂ උපාධියක් හිමි, නිලූෂා තිලක් කුමාරියි, ඔහුගෙ බිරිය, අචිර සහ විදුර, චන්දනගෙත් නිලූෂගෙත් පුතුන් දෙදෙනා.සඳරුවන්පියදාස පවුලෙ බාල පුතු, සඳරුවන් අනුරුද්ධ. අයියල තුන්දෙනා මෙන් ම උපාධිධරයෙක්. අම්පාර ජාතික පාසලේ හා ගම්පහ බණ්ඩාරනායක විදුහලේ උගත් ඔහුත්, සිහින මැව්වෙ දිනෙක සිය වැඩුමල් සොයුරන් මෙන් ම උපාධිය සමත් වෙන්න.අද ඒ සිහිනය හැබෑ කරන්, ඔහු අම්පාර මහ රෝහලේ කළමනාකාර සහකාරවරයකු ලෙසින් සෛ්වය කරනව.පවුලෙ බඩපිස්සී, නිසංසලා සඳමාලි. ඈ අම්පාර බණ්ඩාරනායකයෙ උසස් පෙළ පන්තියේ.දිනෙක ඈත්, අයියලා මෙන් උපාධි ලෝගුවට හිමිකම් කියාවි.දෙමාපියන් වියදම් කළ එකදු සතයක් හෝ අපතේ යන්නට නුදුන් මේ දරුවො, ඉන් උපරිම ප‍්‍රයෝජන ගත්තෙ, උසස් අධ්‍යාපනයෙන්, උපාධිධරයන් සේ ජීවිතයට වටිනාකමක් එක්කර ගෙන. අනෙක් අතට, ප‍්‍රාදේශීය ලේකම්, පිය පුතු තුන් දෙනෙක් ම තම පවුලෙන් සමාජයට දායාද කොට වාර්තාවක් ද තැබූ ඔවුන්, එක ඉත්තක සුපිපි අයුරු මොන තරම් අපූරුද...ඉනෝකා පෙරේරා බණ්ඩාර</content>
  </post><post>
    <category>NEWSPAPER</category>
    <date>
      <year>2009</year>
      <month>03</month>
      <day>08</day>
    </date>
    <link>http://www.silumina.lk/2009/03/08/_art.asp?fn=av09030816</link>
    <topic>බුවාලන්තේ බසිස්ටා සහ කොන්දොස්ටා</topic>
    <author>තිස්ස කරුණාසේකර</author>
    <content>කවරයේ කතාවඔස්කාර් උලෙළ උඩු යටිකුරු කළ යොවුන් නළුවාදැලි පිහියෙන් කිරි කනවා වගේ වැඩක්ටී.එම්. ගේ ‘සොඳුරු අතීතේ’ 15 වැනිදා ප‍්‍රංශයේදීපිරිමියකු වෙන්න ලැබුණු ඒ අභියෝගයට මං කැමැතියිදෛවය වෙනස් කරන ති‍්‍රත්ව වාසනාඅලුත් වේදිකා අත්දැකීමකට ඇරියුමක්නෝනා ආවේ මං එක්ක යන්නයි (රසදුන නව කථාව)දේශයට ශක්තියක්’ සත් එෆ් එම් වසරක් සපුරයිතිරයේ චරිතවලට පණ උපද්දවන තැනක්මිතුරා සුපිරි තරුවක් කළ ‘බිලූ බාබර්’රහමාන් ගැන අනිල් කපූර් උදම් අනයිසුනිල් ශෙට්ටිට අපල කාලයක්කොහොමඳ තොරතුරුවිවාහය මගේ ඇසින්මව්පියන්ට බර නොදී දුක් ගැහැට මැද අකුරු කරබුවාලන්තේ බසිස්ටා සහ කොන්දොස්ටාරජ රට සේවයෙන් රටටම අමතන සංජයගණන් නොගෙන නොසිටිය යුතු උගුරේ අමාරුරූ විසිතුරුබුවාලන්තය පුරා දරුණු උණ රෝගයක් පැතිර යන බැව් මා දැන ගත්තේ රසඳුන කතු රෝහණ මහතාගෙනි.කලක් බුවාලන්තයේ වාසය කළ මම පුවත ඇසූ සැණින් සසල වී ගියෙමි. වහාම එහි ගොස් රසඳුන පාඨක සැම වෙනුවෙන් විස්තර වාර්තාවක් එවීම මාහට පැවරුණු හෙයින් ප‍්‍රධාන කතුතුමාගේ ද අවසරය පිට එවේලේම තිබූ ‘බුවන්කන්’ ගුවන් යානයකින් ලෝක ප‍්‍රසිද්ධ බුවාලන්තයට ගොඩ බටුයෙමි.පැටෙ‍්‍ර¤ල් - ඩීසල් දුම මුසු දූවිලි හුළඟ ඇඟ වැදෙත් ම මට පෙර හුරු පුරුදු ගතියක් දැනෙන්නට විය.මා පිළිගැනීමට බුවා අයියා ගුවන් තොටට පැමිණ සිටියේ ය.එහෙත් එළියට බට මට පෙනුණේ පෙර දී තිබූ බුවාලන්තය නොවේ. ලස්සනට තිබූ ගහ කොළ බිල්ඩිං එකක්වත් නොපෙනෙන තරමට ‘කටවුට්’ දැන්වීම් හැම තැනම ඉදිවෙලා ය.ඒවායේ හිරිමල් බුවාලා බුවීලා හිනාවේගන එක එක අතට සිටිති. යටින් අංක වගයක් දමා තිබේ.“මොකෝ අයියේ මේ...?”“හා... හා... කෑනොගහ යං මල්ලී... මෙහෙ හැම තැනම උණ...” අයියා බෑග් වාහනයට දමමින් පැවසීය.“උණ... මොකක්ද... ඩෙංගි ද... මැලේරියා ද... නැත්තං... වයිරල් එකක්ද...?”“නෑ... මල්ලි... ඒවට නං... ඔය ඇමොක්සිලිං එකක් පැරසිටි මෝල් එකක් හරි ගැහැයියැකි... මේක හැදුණොත්... එඩ‍්‍රස් නෑ... තාම බෙහෙතක් හොයා ගෙනත් නෑ...”“මළකෙළියයි... මොකක්ද... උණට නමක්වත් දාලා නැද්ද?“මොකෝ නැතුව... මේකට කියන්නෙ ‘තරූ - ණ” කියලා...“ඒ මොන එකක්ද... තරුණ කියන්නේ ‘යෞවන’ යොවුන් වයසට කියන නමක් නේ...”මගේ පැනයට අයියාට සිනාවක් ගියේය.“හරියට හරි මල්ලි තරුණ අය අතරේ තමයි මේක ගොඩක් පැතිරෙන්නේ... තරැ + උණ. ‘තරූ - ණ’ඉංගිරිස් වලින්... ‘ස්ටාරියා ෆීවර්’ම...ම... මට... හරියට තේරුණේ නෑ...”“සහසුද්දෙං ම කියනව නං තරුවක් වෙන්න ගැනෙන උණ ය ‘තරු උණ...’ දැං හැම තැනම ‘තරු උණ’ මල්ලී... යං යං පරක්කු උණා... යනිං ගමන් විස්තර කියන්නං කො...”අයියාගේ හතර බීරි කතාවෙන් අන්දොස් වූ මම හරස් ප‍්‍රශ්න වැලක් දැමුවෙමි.“පැතිරෙන උණක් නං විස බීජයකින් වෙන්න ඕනෑ...”“ඔව්වොව්... මේක රට පුරාම පැතුරුණේ ‘සුපිරිස්ටාරියා’ කියන විසබීජෙන්.“මොනාද රෝග ලක්ෂණ... උණ... වෙවිලිල්ල... හිසරදය...”“මේකයි මල්ලී... මේක හැදුණා...ම...එක්කෝ සිංදු කියන්ඩ ඕනෑ... නැත්තං... නටන්න හිතෙනවා... නැත්තං... වෙනිං මොනා හරි විකාරයක් හොල්මං වැඩක් කරන්නම හිතෙනවා... මේ මුකුත් නැත්තං... අතිංකයිට් කරගෙන එස්.එම්.එස්. වත් ගහන්න හිතෙනවා. “එතකොට... හිසරදේ... වමනෙ...”“ඔව්... ඔව්.. අහං ඉන්න අයට හිසරදෙයි බලං ඉන්න අයට වමනෙයි... එන්න පුලුවං...”“මාර කෙළියක්නෙ වෙලා තියෙන්නෙ බුවාලන්තෙට... එ... එතකොට... මේක පොඩි උන්ටත් හැදෙනවද?”“මේකට ලොකු පොඩි වයස බේදයක් නෑ... මේකෙං පොඩි උං බේරගන්නේ කොහොමද කියලා තමයි අපිත් මේ පුල් හොල්මං වෙලා ඉන්නෙ...”“පොඩි අයට හැදෙන්නෙත් තරූ... ණ...මද?”“නෑ... නෑ... ඒකට කියන්නේ... පුංචි තරූ...ණ කියලා... ඒක හැදුණාම උණ ගන්නේ... මහ දෙන්නට.... බලං ඉන්ඩ බෑ මල්ලී... ඇස් වලිං... කඳුළු එනවා...”බුවාඅයියා කී කතාව ඇත්ත බව බුවාලන්තයට බැස පැයක් හමාරක් ගතවෙන්නට මත්තෙන්ම තේරුණි.හැමතින් ම ඇහෙන්නේ සිංදු ය.“මල්ලි... මෙහෙ දැං... ගායකයො හැරුණාම... මුළු රටේ ම කස්ටිය සිංදු කියනවා.”“එතකොට දේශපාලක බුවාලා...”“ඒ ගොල්ල කියන්නෙ බයිලා නෙ...”අයියාගේ අන්ඩර දෙමළ මට නොතේරෙයි.“ඒක නෙමේ අයියෙ දැං කොහොමද යන්නෙ?”“ඉන්ඩ බලන්ඩ වෑන් බුවෙක් චැනල් කරලා බලමු.”වෑන් බුවෙක් හමුවීමට ගිය අයියා හැරෙන තැපෑලෙන් ආවේ මූණ හතරැස් කරගෙනය.“මොකෝ අයියෙ වැඩේ අප්සෙට් ද?”“නෑ... මල්ලී ඌ ඉල්ලන ගාණට තව සීයක්, හමාරක් දැම්මාම මල්ලී ආපු ප්ලේන් එක ගත්තෑකි.”“මේ බෑක් පොඩි දෙක තුනයිනෙ තියෙන්නෙ... රට තොටේ විස්තර බලාගන්නත් එක්ක යං අයියෙ බස් එකේ...”බෑග දෙකකුත් කර ගසා ගත් අපි බස් හෝල්ටයක් යැයි සැක සිතෙන තැනකට වී සිටියෙමු.බසයක් පැමිණියේ ය. මම පාරට අත දැමුවෙමි. එය නවත්වන්නට මෙන් පැමිණ මගේ බෑග දැක ගමන වේගවත් කොට ගියේ කළු දුම් වළාවක් මැද අපි දෙදෙන තනි කරමිනි.ඊළඟට පැමිණි බසයට ද වූයේ ඒ සන්තෑසියමය.“ඔහොම නිකං වහිනවද කියල බලන්ඩ වගේ අත දාලා හරියන්නෑ මල්ලී... මේක බුවාලන්තය. ඔන්න බලන්ඩ සිස්ටම්ස් එක...” කී අයියා සාක්කුවෙන් සීයේ පටි දෙකක් ගෙන ඇඟිලි අතර රුවා ගෙන පිම්මේ ආ ඊළඟ බසයට අත දැමීය.“බ්...බ‍්‍රා ස්... ක්රී...ඊඊස්...”තිරංග හඬ නංවමින් බසය ඉද්ද ගැසුවාක් මෙන් අප ඉදිරියේ නතර විය.කොන්දොස්තර බුවා සාදරයෙන් අප පිළිගත්තේ ය.“ආ... කොහාටද... බුවාපුරේට ද... මඟ බෑ... ඔය බෑග් දාන්ඩ ඉඩ නෑ... මාත්තුරු දෙන්නා විතරක් නගින්ඩ...”මම අසරණව අයියා දෙස බැලුවෙමි. අයියා නොපසු බටව කොන්දොස්තර බුවා ගේ කනට කර “සට සට” ගා මොනවාදෝ මතුරනු පෙනුණි.සැණෙකින් බිමට පිනූ බුවා අප ගේ බෑග ඇතුළට ඔබා ගත්තා පමණක් නොව ළඟ බහින බුවෙකුගෙන් මට ඉඳගන්නට සීට් එකක් පවා ලබා දුන්නේ ය.ගමන් තෙහෙට්ටු පිටම සීට් එකේ ඇලවී මඟ දෙපස ‘කටවුට් -ස්ටා’ දෙස බලමින් ගියෙමි.* * * * * * * * * * *මොහොතකින් අත්පොළසන් හඬකින් බසයම පිරී ගියේ ය. මම වට පිට බැලුවෙමි. බසයම පාට පාට විදුලි බුබුලු වලින් සරසලා ය.විඩෙන් විඩේ ඒවා නිවි නිවී පත්තුවෙයි.මඟී බුවෙක් එනවුස් කරන්නට විය.“ඔව් මෙන්න... පිළිගන්න... ලෝකයේ ප‍්‍රථම ජංගම රියැලිටි ප‍්‍රසාංගික අත්දැකීම.“බසිස්ටා” (අත් පොළසන්)“බස් එක කොහොමත් යන කොට ස්ටාට් එකේ නේද තියෙන්නෙ...” මම අසල බුවියකගෙන් ඇසුවෙමි...” හයියෝ ඒකවත් දන්නැද්ද ඔය කිව්වේ ‘බස් තරු’ ‘බස් ස්ටාර්’ තරගෙ ගැන.“හොඳයි ආදරණීය පෙ‍්‍ර්ක්ෂක මගි යනි බසිස්ටාර් පළමු අදියර... මෙන්න දැන් ඔබ ඉදිරියේ... “කොංදොස්ටා...”කොන්දොස්තර බුවා එක් අතකින් නෝට්ටු කොළ මලක් සේ හදාගෙන අනිත් අතෙන් ටිකට් කෑලි කඩා දෙමින් ගයන්නට විය.“ඉඩ තියෙන... තියෙන තැන්වලබස් මගියො... හිර කළා...ඔබෙ ඉතුරු සල්ලි දෙන්නටමට මතක නැති වුණා...”බසය හෝල්ටයක් ළඟ නතර විය.තව නගින්න තව නගින්නඅඩිය උස්සලා...දොර අද්දර මම ඉන්නම්සවන් පල පලා...ආ... නයින්... නයින්... නයින්... ඉක්මන් කරලා නයින්...ඔටුව... පිටෝටුව... මළදාන...ඔරැල්ල... නාරේන්.... නාරේන්... නාරේන්...“ඔව්... අපි... බලමු... මගී විනිශ්චය... කොහොමද කියලා... කියන්න බලන්න ඔබේ අදහස.“අම්මප මේවයේ ගැස්සිලා තව සල්ලිත් ගෙවාගෙන එනවට අපිට තලන්නෝනෑ බූ... හනස්සෙං...”මැදිවියේ බුවා කීවේය.“ඒ මදිවට මේවයේ දාං යන සිංදු අහන් ඉන්නවට අපිටයි ගෙවන්න ඕනෑ...”“හොඳයි ඔබේ මනාපය මේ ඉදිරියේ ගසා තියෙන ඩබ්ලිව් පී ඉරක් බස් අංකය සටහන් කරලා අර ගහලා තියෙන ඉස්ටිකරයේ තියෙන කොමිසමට එස්.එම්.එස්. කරන්න...මොහොතකින් තවත් බසයක් අප බසය ඉස්සර කරන්නට විය. අප බසයේ රියැදුරු බුවා අමුතු පණක් ලද්දාක් මෙන් බසය සැර දමමින් වේගය වැඩි කරන්නට විය.“ඔව්... ඔන්න දැන්... බසිස්ටා දෙවැනි අදියර ඩ‍්‍රයිවස්ටා”“පියඹා... යනවා මා... ආකාසයේඅවසානයි මගී ජීවිතේ...”මගී බුවාලා වන් වන් නයින් වලට එස්.එම්.එස් කරන්නට වූහ. ඒ සමඟම වංගුවෙන් තවත් බසයක් මූණට මූණ ආවේය.“දඩාං... බඩාං... ඩෝං...”“හපොයි... හම්මේ” මම තිගැස්සුනෙමි.“මොකෝ මල්ලී ඔය ඩිංගට නින්ද ගියාද... බහිමු... බහිමු... අපි බහින පොට් එක... නැත්තං... පාක් එකටම අරං යයි...” මම ස්ටා සීනයෙන් මිදී බෑග සෙව්වෙමි.බස්ටා සිනදැක්ම ඇසුරින් ලිව්වේතිස්ස කරුණාසේකර</content>
  </post><post>
    <category>NEWSPAPER</category>
    <date>
      <year>2009</year>
      <month>03</month>
      <day>08</day>
    </date>
    <link>http://www.silumina.lk/2009/03/08/_art.asp?fn=av09030817</link>
    <topic>රජ රට සේවයෙන් රටටම අමතන සංජය</topic>
    <author>චන්ද්‍ර ශී‍්‍ර</author>
    <content>කවරයේ කතාවඔස්කාර් උලෙළ උඩු යටිකුරු කළ යොවුන් නළුවාදැලි පිහියෙන් කිරි කනවා වගේ වැඩක්ටී.එම්. ගේ ‘සොඳුරු අතීතේ’ 15 වැනිදා ප‍්‍රංශයේදීපිරිමියකු වෙන්න ලැබුණු ඒ අභියෝගයට මං කැමැතියිදෛවය වෙනස් කරන ති‍්‍රත්ව වාසනාඅලුත් වේදිකා අත්දැකීමකට ඇරියුමක්නෝනා ආවේ මං එක්ක යන්නයි (රසදුන නව කථාව)දේශයට ශක්තියක්’ සත් එෆ් එම් වසරක් සපුරයිතිරයේ චරිතවලට පණ උපද්දවන තැනක්මිතුරා සුපිරි තරුවක් කළ ‘බිලූ බාබර්’රහමාන් ගැන අනිල් කපූර් උදම් අනයිසුනිල් ශෙට්ටිට අපල කාලයක්කොහොමඳ තොරතුරුවිවාහය මගේ ඇසින්මව්පියන්ට බර නොදී දුක් ගැහැට මැද අකුරු කරබුවාලන්තේ බසිස්ටා සහ කොන්දොස්ටාරජ රට සේවයෙන් රටටම අමතන සංජයගණන් නොගෙන නොසිටිය යුතු උගුරේ අමාරුරූ විසිතුරුපාසල් කථික තරගවලින් මුවහත් කරගත් නිවේදන හැකියාව ප‍්‍රසංග වේදිකාව කරා පියමං කරන්නට ඔහුට අත්වැලක් වුණා.රජරට අඩවියේ පාසල් අතර පැවැත්වූ සිංහල භාෂා දින තරග ඉසව් රැසකින් ජයග‍්‍රහණයන් ලැබූ ඔහු විවෘත කථික තරගාවලි කිහිපයකින් ම ප‍්‍රථම ස්ථාන හිමිකර ගත්තා. එයින් ලැබූ පන්නරයෙන් අද ඔහු රජරට සේවයෙන් රටටම ඇහෙන්න කතා කරන වරම හිමි කර ගෙන.ඔහු සංජය අබේරත්න. කැකිරාව මැදි මහ විදුහල් මව් තුරුලේ සිය කුසලතා එළි දැක්වූ සංජය අද ශ‍්‍රී ලංකා ගුවන් විදුලි සංස්ථාවේ රජරට සේවයේ නිවේදකයෙක්. වැඩසටහන් ඉදිරිපත් කරන්නෙක්. නිෂ්පාදකවරයෙක්.සංජය මුලින්ම රජරට ගුවන් විදුලියට සම්බන්ධ වුණේ ‘ගුරු තරුව‘ වැඩසටහනින්. ගුවන් විදුලි නිවේදන වෘත්තියේ අයනු ආයනු කියාදුන් ප‍්‍රවීණ ගුවන් විදුලි මාධ්‍යවේදී චන්ද්‍රරත්න පෙරුම්බඩ මහතාගේ ගුරු හරුකම් මැද සංජය අදටත් ‘ගුරු තරුව‘ ඉදිරිපත් කරනවා.ශ‍්‍රී ලංකා ගුවන් විදුලි සංස්ථාවේ ස්වදේශීය සේවයේ සන්ධ්‍යා සේවය ඔස්සේ විකාශනය කරන ‘හෙළ අහරේ රස ගුණ වරුණ’ නිෂ්පාදනය කර ඉදිරිපත් කරන්නේත් සංජයයි.ඊට අමතරව රජරට සේවයේ ‘කී‍්‍රඩා පිටිය’, බෝ සෙවණ, ‘කවුළුව‘, ‘සභාවෙන් අවසරයි’ යන වැඩසටහන් සංජය ගේ නිෂ්පාදන දායකත්වයෙන් ඉදිරිපත් කෙරෙනවා.ගුවන් විදුලි නිවේදකයකු වගේ ම රජරට ප‍්‍රදේශයේ ප‍්‍රාසාංගික හා උත්සව වැඩසටහන්වලට සංජය අද නැතිවම බැරි කෙනෙක් වෙලා. නිවේදන කලාව මැනවින් ප‍්‍රගුණකර ගනිමින් ඒ ඔස්සේ නව ඉසව් ජයගන්නට නිතර කැප කිරීම් කරන සංජයට ක්ෂේත‍්‍රයේ ප‍්‍රවීණයින්ගෙන් ලැබෙන ගුරු හරුකම් ආශිර්වාදයක් වෙලා.ජයවර්ධනපුර සරසවියේ ලේඛකත්ව සහ සන්නිවේදන පාඨමාලාවත්, මානව සම්පත් සංස්කෘතික සහ අධ්‍යාපන අමාත්‍යාංශය මෙහෙයවූ ලේඛකත්ව හා සන්නිවේදන පාඨමාලාවක් සංජය තම වෘත්තිය ගමන් මගට ආලෝකයක් කරගෙන.වසර කීපයක් ම තුරුණු ශක්ති නිවේදක තරගවලින් ජයහිමිකරගෙන ඇති සංජය දිස්ති‍්‍රක් කථික තරගවලින් පළමු ස්ථානයත් පාසලේ දක්ෂතම නිවේදකයාට හිමි සම්මානයත් දිනාගනිමින් තම ඉලක්කය කරා පිය නගන්නට මං පෙත් විවර කර ගත්තා.මෙතුවක් ආ ගමන දිරිමත් කළ සිය මවුපියන්ට අමතරව පාසලේ ගයාන් අමරසේකර පී.එල්. සමරවීර යන ගුරු මහත්වරුන් මෙන් ම රජරට ගුවන් විදුලියේ චන්ද්‍රරත්න පෙරම්බඩ මහතා ප‍්‍රමුඛ කාර්ය මණ්ඩලය සංජය කෘතවේදීව සිහිපත් කරන්නේ හොද නිවේදකයකු වීමට පාර කියා දී ආශිර්වාද කළ නිසාවෙන්.චන්ද්‍ර ශී‍්‍ර</content>
  </post><post>
    <category>NEWSPAPER</category>
    <date>
      <year>2009</year>
      <month>03</month>
      <day>08</day>
    </date>
    <link>http://www.silumina.lk/2009/03/08/_art.asp?fn=av09030818</link>
    <topic>ගණන් නොගෙන නොසිටිය යුතු උගුරේ අමාරු</topic>
    <author>සාකච්ඡාවකින් සකස් කළේ ගාමිණී සුසන්ත</author>
    <content>කවරයේ කතාවඔස්කාර් උලෙළ උඩු යටිකුරු කළ යොවුන් නළුවාදැලි පිහියෙන් කිරි කනවා වගේ වැඩක්ටී.එම්. ගේ ‘සොඳුරු අතීතේ’ 15 වැනිදා ප‍්‍රංශයේදීපිරිමියකු වෙන්න ලැබුණු ඒ අභියෝගයට මං කැමැතියිදෛවය වෙනස් කරන ති‍්‍රත්ව වාසනාඅලුත් වේදිකා අත්දැකීමකට ඇරියුමක්නෝනා ආවේ මං එක්ක යන්නයි (රසදුන නව කථාව)දේශයට ශක්තියක්’ සත් එෆ් එම් වසරක් සපුරයිතිරයේ චරිතවලට පණ උපද්දවන තැනක්මිතුරා සුපිරි තරුවක් කළ ‘බිලූ බාබර්’රහමාන් ගැන අනිල් කපූර් උදම් අනයිසුනිල් ශෙට්ටිට අපල කාලයක්කොහොමඳ තොරතුරුවිවාහය මගේ ඇසින්මව්පියන්ට බර නොදී දුක් ගැහැට මැද අකුරු කරබුවාලන්තේ බසිස්ටා සහ කොන්දොස්ටාරජ රට සේවයෙන් රටටම අමතන සංජයගණන් නොගෙන නොසිටිය යුතු උගුරේ අමාරුරූ විසිතුරුඅද අප “සුවමඟ” තුළින් සාකච්ඡා කරන්නේ ‘උගුර’ ආශ‍්‍රිතව ඇතිවන විවිධ රෝගාබාධ සහ ඒ සඳහා කරනු ලබන ප‍්‍රතිකාර පිළිබඳවයි.උගුර ආශ‍්‍රිතව ඇතිවන රෝගාබාධ මොනවාද?ප‍්‍රධාන වශයෙන්ම කටහඬ වෙනස්වීම (උගුර බැරැන්ඩිවීම), උගුරේ යමක් සිරවී ඇති බව දැනීම, උගුර ආසාදනය වීම නිසා ඇතිවන සෙම්ගෙඩි, ක්ෂණිකව කටහඬ පිටනොවීම, උගුරේ යමක් සිරවීම ආදිය.උගුර බැරැන්ඩි වීම ඇතිවන්නේ ඇයි?අපගේ උගුරේ තිබෙන ස්වර තන්තු අප ආශ්වාස කරන විට දුරස් වී පෙනහළුවලට වාතය ගලා ඒමට ඉඩ හරිනවා. ප‍්‍රාශ්වාස වාතය ස්වර තන්තු තුළින් ගලා එනවිට ස්වර තන්තු එකිනෙකට ළංවීම සහ ඈත්වීම සිදුවෙනවා.මෙහිදී ශබ්දය හටගන්නේ ස්වර තන්තුවලට ඇතිවන කම්පනය නිසයි. එම ශබ්දය, දිව, තොල්, ග‍්‍රසනිකාව මඟින් ශබ්දයේ ගුණාත්මක භාවය වැඩිකර “කටහඬ” බවට පත්වෙනවා. අප සතු නියම කටහඬ විවිධ හේතු නිසා වෙනස් විය හැකියි.උගුරේ ඇතිවන ආසාදන, පිළිකා, ගෙඩි, ස්වර තන්තු අකර්මන්‍ය වීම, උස්හඩින් වැඩි වේලාවක් කතා කිරීම (රැකියාව අනුව) එම හේතූන් අතරින් කීපයක්.උගුර බැරැන්ඩි වී එක දිගට සති දෙකකට වැඩි කාලයක් පැවැතුණහොත් උගුර, කන, නාසය ආශ‍්‍රිත රෝග පිළිබඳ විශේෂඥ වෛද්‍යවරයකු වෙත යොමු විය යුතුයි. කටහඬ ඇතිකරන ස්වරාලය පරීක්ෂා කළ හැක්කේ එම වෛද්‍යවරයකුට පමණයි.උගුරේ යමක් සිරවී ඇති බව දැනුණොත්?ඇත්තවශයෙන්ම උගුරේ යමක් සිර නොවී, කිසියම් දෙයක් සිරවී ඇති බව දැනේ නම්, බොහෝ දෙනෙක් තමන්ගේ උගුරේ පිළිකාවකැයි බියවෙනවා. උගුරේ පිළිකාවක් හෝ වෙනත් ගෙඩියක් ඇතිවූ විට යමක් සිර වී ඇති බව දැනෙනවා වුණත්, තවත් හේතූන් කීපයක්ම නිසා උගුරේ යමක් සිරවී ඇති ආකාරයෙන් දැනීමක් ඇතිවිය හැකියි.ගැස්ට‍්‍රයිටිස් රෝගය ඉන් එක හේතුවක්. එය සිදුවන්නේ ආමාශයේ අම්ල ගතිය අධික වී ගලනාලය දෙසට ආපසු අම්ල ගමන් කරන නිසයි. මෙම රෝගය සඳහා කලක් වෛද්‍ය ප‍්‍රතිකාර ගත යුතු වෙනවා.ඒ හැර පහත සඳහන් උපදෙස් අනුගමනය කිරීම මඟින් ද ආමාශයේ අම්ල අධිකවීම නිසා උගුරේ ඇතිවන මෙම රෝගී තත්ත්වයෙන් මිදිය හැකියි.* අධිකව මිරිස් තෙල් සහ ඇඹුල් යෙදූ ආහාරවලින් වැළකී සිටීම. ඌරු මස්, හරක්මස් වැනි තෙල් අධික ආහාරවලින් වැළකී සිටීම, (සාමාන්‍ය වශයෙන් මිරිස් තුනපහ යෙදූ ආහාර වේලක් ගැනීමේ බාධාවක් නැත)* කුසගින්නෙන් සිටීම මෙන්ම අධික ලෙස කුස පුරවා ගැනීමෙන් ද වැළකී සිටීම, (මෙවැනි තත්ත්වයකට ගොදුරු වී සිටින රෝගීන් තම උදෑසන ආහාරවේල උදෑසන 7ට පෙර ගත යුතු අතර දහවල් 1.00ට පෙර දිවා ආහාරය ද, රාති‍්‍ර 8.00ට පෙර රාතී‍්‍ර ආහාරය ද ගත යුතුයි. මෙවැනි රෝගීන් නින්දට යන විට රාතී‍්‍ර ආහාර වේල තරමක් ජීර්ණය වී තිබීම සුදුසුයි.* ආහාර ගැනීමෙන් පසුව අධික ලෙස ජලය පානය කිරීම අගුණයි. ආහාර ගැනීමෙන් පසුව ජලය ස්වල්පයක් පානය කිරීමට පුරුදු වන්න. එසේම ආහාර වේල් දෙකක් අතරතුරදී දියර වර්ග හැකි පමණ පානය කිරීම.* බෙලි, ආනමාලු කෙසෙල්, අලිගැටපේර වැනි ආම්ලික ස්වභාවය අඩු පලතුරු ආහාරයට ගැනීමට පුරුදු වීම,* නින්දේදී හිස ශරීරයට වඩා උස් මට්ටමකින් පවතින සේ තබාගැනීමසෙම් ගෙඩි ඇතිවෙන්නේ ඇයි?සෙම්ගෙඩි නිතර නිතර ඇතිවන්නේ කුඩා ළමයින්ටයි. අපගේ උගුරේ ඇති වසා පද්ධතියට අයත් ගැටිත්තක් සෙම්ගෙඩි ලෙස හැඳින්වුවත්, ඇත්තෙන්ම එහි සෙම ඇත්තේ නෑ. ගෙඩියක් ඇත්තේත් නෑ.මෙම වසාගැටිත්ත උගුර හරහා සිරුරට ඇතුළුවන විෂබීජ විනාශ කිරීමට උපකාරී වෙනවා. එය කිසියම් රටකට පැමිණෙන සතුරු හමුදාවකට පහරදීමට සූදානම් වී සිටින හමුදා සේනාංකයක් වාගෙයි. සාමාන්‍යයෙන් ළමයින්ගේ සෙම්ගෙඩි විශාලයි. වැඩිහිටි වියට පත් වනවිට ඒවා ක‍්‍රමයෙන් කුඩා වෙනවා.සෙම්ගෙඩි ප‍්‍රදාහය වැඩිවශයෙන්ම සිදුවන්නේ “ස්ටෙ‍්‍රප්ටොකොකස්’ නම් බැක්ටීරියාව නිසයි. මෙහිදී රෝග ලක්ෂණ ලෙස ගිලීමේ අපහසුව, කටහඬ වෙනස්වීම, ඇඟපත වේදනාව ආදිය ඇතිවිය හැකියි.මෙහිදී කෙරෙන ප‍්‍රතිකාර ලෙස වේදනා නාශක සහ ප‍්‍රතිජීවක ඖෂධ ලබාදෙන අතර, විෂබීජ නාශකයකින් උගුර සේදීමටත්, උනුසුම් දියර වර්ග පානය කිරීමටත් උපදෙස් දෙනු ලබනවා.සෙම්ගෙඩි ප‍්‍රදාහය ඇති කරනු ලබන බැක්ටීරියාවට වකුගඩු ප‍්‍රදාහය, රූමැටික් උණද ඇතිකළ හැකියි. රූමැටික් උණ නිසා සන්ධි ඉදිමීම මෙන්ම හෘදයේ කපාට රෝගී වීමටත් හැකියාව තිබෙනවා.සෙම්ගෙඩි ආසාදනය උගුරේ ඒ අවට ඇති පටකවලට පැතිර ගොස් සැරව ගෙඩි පවා ඇති විය හැකියි. මේ නිසා සෙම්ගෙඩි ප‍්‍රදාහය සුළුවෙන් තැකිය යුතු නැහැ. නිතර නිතර සෙම්ගෙඩි, ප‍්‍රදාහයට පත්වෙයි නම්, එමඟින් ඉගෙනීමට හෝ රැකියාවට බාධා ඇතිවෙයි නම්, සෙම්ගෙඩි ශල්‍යකර්මයකින් ඉවත් කළ යුතුයි.උගුර රිදෙන සෑම අවස්ථාවකදීම ඔබගේ පවුලේ වෛද්‍යවරයාට පෙන්වා එය සෙම්ගෙඩි ප‍්‍රදාහයම බව සැක හැර දැනගන්න.පිට පිට වසර 2 ක් එක් වසරකට පස් හය වතාවකට වඩා සෙම් ගෙඩි ආසාදනය වන විට පවුලේ වෛද්‍යවරයාගේ යොමු කිරීමේ ලිපියක් රැගෙන උගුර කන නාසය පිළිබඳ ශල්‍ය වෛද්‍යවරයකු මුණගැසෙන්න.* සෙම්ගෙඩි සඳහා සිදුකෙරෙන ශල්‍යකර්මය සඳහා පිටතින් කැපුමක් අවශ්‍ය නැත. උගුර තුළින්ම ඒවා ඉවත් කළ හැකියි.* ආසාදනයක් ඇතිවිට මෙම ශල්‍යකර්මය සිදුකරන්නේ නැත.* ශල්‍යකර්මයකින් පසුව රුධිරය වහනය වීමේ අවදානමක් ඇති නිසා රෝහලේ පැය 24 ක් සිටිය යුතුයි.* උගුරේ වේදනාව ඇති නමුත් නිතර නිතර ආහාර ගත යුතුයි. වේදනා නාශක පෙති ආහාරයට පැය 1/2කට පෙර ගන්න.* උගුරේ තුවාලය සුවවීමට සතියක් පමණ කල්ගතවන නිසා සෙනඟ ගැවසෙන ස්ථානවලට නොගොස් නිවසේ රැඳී සිටිය යුතුයි.උගුරේ ඇතිවන ගෙඩි සහ පිළිකා?කොළඹ ජාතික රෝහලේ උගුර කන සහ නාසය ආශ‍්‍රිත රෝග පිළිබඳ විශේෂඥ ශල්‍ය වෛද්‍ය චන්ද්‍රා ජයසූරියඋගුර ආශ‍්‍රිතව ඇතිවන වඩා සැලකිල්ලක් දැක්විය යුතු රෝගාබාධයක් ලෙස ගෙඩි සහ පිළිකා හැඳින්විය හැකියි. බොහෝවිට හුස්ම ගැනීම අපහසුවී උගුරෙන් කිසියම් ශබ්දයක් පිටවන්නේ උගුරේ ගෙඩියක් හෝ පිළිකාවක් ඇතිවී ස්වරාලය අවහිර වීම නිසයි. මෙහිදී කටහඬ වෙනස්වීම වැනි රෝග ලක්ෂණ පෙන්නුම් කරනවා.මෙම තත්ත්වය ඉතාම පහසුවෙන් උතුර, කන , නාසය විශේෂඥ වෛද්‍යවරයකුට හඳුනාගත හැකියි. උගුරේ පිළිකාවක් ඇත්නම්, රෝග ලක්ෂණ කීපයක් ඇතිවිය හැකියි. ඒ,* කෙටි කලකදී ශරීරයේ බර අඩුවීම (කලින් ඇඟට තදව තිබූ ඇඳුම් බුරුල් වී ඇති බව දැනීම)* ආහාර වේලක් ගැනීමට ඉතා දිගු වේලාවක් ගතවීම. (කෑම කන අතරතුරදී ජලය පානය කිරීමට ද සිදුවෙයි)* කලක් ගතවන විට ආහාර ගැනීම සම්පූර්ණයෙන්ම නතර කිරීමට සිදුවීම* ආහාර පිට උගුරේ යාම නිසා කැස්සක් ඇතිවීම.ඔබටත් උගුරේ අපහසුවක් ඇත්නම්, ඒ ගැන තැවෙමින් මානසිකව රෝගී වීමට වඩා වෛද්‍ය උපදෙස් ලබාගැනීමයි වඩාත් සුදුසු. කිසියම් අයුරකින් උගුරේ ඇතිවී තිබෙන ගැටිත්ත පිළිකාවක් නම්, එය මුල් අවස්ථාවේදී හඳුනා ගැනීමෙන් ඉතා පහසුවෙන් සුවපත් කළ හැකියි. ඒ සඳහා විකිරණ ප‍්‍රතිකාර ද භාවිතා කරනවා.විකිරණ ප‍්‍රතිකාර මඟින් සුව කළ නොහැකි වූ විට ශල්‍යකර්මයකින් උගුරේ කොටසක් ඉවත් කිරීමට සිදුවෙනවා. මෙම ශල්‍යකර්මයෙන් පසුව කතා කිරීමේ අපහසුතා ඇතිවිය හැකියි.එසේ වුවත් නවීන විද්‍යානුකූලව ස්වරාලය නැතිව වුවද කතාකිරීමට පුරුදු පුහුණු කළ හැකි නිසා බිය විය යුතු නැහැ.උගුරේ යමක් සිරවූවොත් කරන්නේ කුමක්ද?විශේෂයෙන් කුඩා දරුවන් අතින් විවිධ දේවල් උගුරේ සිරවිය හැකියි. කටු, කාසි, බොත්තම්, බැටරි කෑලි ආදිය කුඩා දරුවන් බොහෝවිට උගුරේ සිර කරගන්නවා.උගුරේ කටුවක් සිරවීම තරමක අවදානම් සහගත තත්ත්වයක්. කටුවක් උගුරේ සිරවූ විට උගුරට ඇඟිලි දැමීම සුදුසුවන්නේ නෑ. වමනය කරවීමත් සුදුසුවන්නේ නෑ.කටුව සිරවූ මොහොතේ සිට කිසිවක් ආහාරයට නොගත යුතුයි. හැකි ඉක්මනින් උගුර කන නාසය විශේෂඥ වෛද්‍යවරයකු හමුවිය යුතුයි. උගුරේ කටුව සිරවිය හැකි ස්ථාන කීපයක් තිබෙනවා.* සෙම්ගෙඩි උගුරට නෙරා සිටින සේ පිහිටා ඇති නිසා ඒවායේ කටුව ඇනීමේ හැකියාව වැඩියි.* දිව පිටුපස කෙළවරේ ඇනුණා විය හැකියි.* ග‍්‍රසනිකාවේ හෝ ගලනාලයේ ඉහළම කොටසේ ඇනී තිබිය හැකියි.ඇතැම්විට කටුව ඇත්තටම සිරවී නැතත්, ඇනුණු තුවාල නිසා දැනෙන වේදනාව රෝගියා බියට පත් කරවනවා. වෛද්‍යවරයා රෝගියා පරීක්ෂා කළ පසුව කටුව පිටතට පෙනෙන්නට ඇත්නම්, සියුම් අඩුවකින් එය ඉවත් කරාවි.බෙල්ලේ ඔ කිරණ පරීක්ෂාවකින් ඇසට නොපෙනෙන මායිමේ ඇති කටු බලාගත හැකියි. කටුවක් සිරවී තිබියදීත් එය නොතකා සිටීමෙන් උගුරේ සැරව ගෙඩියක් ඇතිවිය හැකියි.මෙය භයානක තත්ත්වයක්. මෙහිදී ප‍්‍රබල ප‍්‍රතිජීවක හැකි ඉක්මනින් ලබාදිය යුතුයි. එසේ නැතහොත් ජීවිතයට තර්ජනයක් ඇතිවිය හැකියි.* කටුව නිසා කිසිම අපහසුවක් නැතිනම්, (වෙනදා මෙන් ආහාර ගත හැකිනම්) රෝහලට යාමට අවශ්‍ය නැහැ.* කටු සිරවී පසුකලෙක පිළිකා ඇතිවේ යැයි බිය විය යුතු නැහැ.* උගුරේ කටු කාලයක් රැඳෙන්නේ නැහැ. එය විගසින් ඉවත් නොකළහොත් සැරව ගෙඩියක් සෑදීමට ඉඩ තිබෙනවා.ඔබේ දරුවාගේ උගුරේ කාසියක් හෝ බොත්තමක් හෝ සිරවූවොත් වහාම වෛද්‍යවරයකු වෙත යා යුතුයි. දරුවා බැටරි කැබැල්ලක් වැනි යමක් ගිල දැමුවහොත් වහාම රෝහලක් වෙත ගෙන යා යුතුයි. ඒ බැටරිය තුළ ඇති මැන්ගනීස්, රසදිය වැනි රසායනික ද්‍රව්‍ය දරුවාගේ ජීවිතයට ද තර්ජනයක් විය හැකි නිසයි.සාකච්ඡාවකින් සකස් කළේ ගාමිණී සුසන්ත</content>
  </post><post>
    <category>NEWSPAPER</category>
    <date>
      <year>2009</year>
      <month>03</month>
      <day>08</day>
    </date>
    <link>http://www.silumina.lk/2009/03/08/_art.asp?fn=av09030819</link>
    <topic>රූ විසිතුරු</topic>
    <author>සටහන - රෝහණ</author>
    <content>කවරයේ කතාවඔස්කාර් උලෙළ උඩු යටිකුරු කළ යොවුන් නළුවාදැලි පිහියෙන් කිරි කනවා වගේ වැඩක්ටී.එම්. ගේ ‘සොඳුරු අතීතේ’ 15 වැනිදා ප‍්‍රංශයේදීපිරිමියකු වෙන්න ලැබුණු ඒ අභියෝගයට මං කැමැතියිදෛවය වෙනස් කරන ති‍්‍රත්ව වාසනාඅලුත් වේදිකා අත්දැකීමකට ඇරියුමක්නෝනා ආවේ මං එක්ක යන්නයි (රසදුන නව කථාව)දේශයට ශක්තියක්’ සත් එෆ් එම් වසරක් සපුරයිතිරයේ චරිතවලට පණ උපද්දවන තැනක්මිතුරා සුපිරි තරුවක් කළ ‘බිලූ බාබර්’රහමාන් ගැන අනිල් කපූර් උදම් අනයිසුනිල් ශෙට්ටිට අපල කාලයක්කොහොමඳ තොරතුරුවිවාහය මගේ ඇසින්මව්පියන්ට බර නොදී දුක් ගැහැට මැද අකුරු කරබුවාලන්තේ බසිස්ටා සහ කොන්දොස්ටාරජ රට සේවයෙන් රටටම අමතන සංජයගණන් නොගෙන නොසිටිය යුතු උගුරේ අමාරුරූ විසිතුරුලොව ලොකුම දේවල් නිර්මාණයත් එක ‘රැල්ලක්’ මේ හැදෙන්නේ ලොකුම චොක්ලටය. චොක්ලටය කිව්වත් මෙතැන වැනිලා වලින් හැදූ ‘කුකි’ එකකුත් තිබෙනවා. පිල ඩෙල්වියාවේ බාලදක්ෂිකාවන් ගේ 75 වැනි සංවත්සරය වෙනුවෙනුයි කුකිය හැදුණේ.බලු පැටවු වගේ අලි පැටවු මෙලොව එළිය දකින්නෙ නෑ. උතුම් වටිනා දේ විරලයි. ඒ ලෝ දහමක්.අලි පැටවකු මෙලොව එළිය දකින අයුරු සජීවීව නරඹන්න බෙල්ජියම් වැසියන්ට පසුගිය දවසක වාසනාව ලැබුණා.එහි සතුන් වත්තකදී උපන් මේ අලි පැටියාත් හරිම වාසනාවන්තයෙක්. ඒ බෙල්ජියමේ දී උපන් කුළුඳුල් අලි පැටියා ලෙස වාර්තාවක් තැබූ නිසයි.හිම කඳු, හිම ගංගා (ග්ලැසියර්) දියවී යන යුගයක් ග‍්‍රීන්ලන්ඩ් හි ලුලිසැට් අවට හිම තට්ටු දියවී යන අයුරු අහසේ සිට දුටුවේ මෙසේ ය.ලොව පුරා පවතින අධික උෂ්ණත්වය පරිසරයට හා මිනිස් ජීවිතවලට එල්ල කරමින් තිබෙන තර්ජනය සුළු පටු නොවේ.ඒ ගැන පරිසර විද්‍යාඥයන් ද අනතුරු අඟවනවා.ඉදිකටු මල කියූ සැණින් අපේ සිතේ මැවෙන්නේ ඉතා පුංචි ම පුංචි සිදුරක්. එවන් ඉදිකටු මලක ප‍්‍රාතිහාර්ය පාන්න පුළුවන් ‘විශ්වකර්මයොත්’ ලෝකෙ ඉන්නවා.මේ ඉදිකටු තුළ ඔබ දකින්නේ කැරට් 22 රත්තරනින් නිමවූ ඔස්කාර් සම්මානයක අනුරුවක්. එංගලන්තයේ, බර්මිංහැම් හි පදිංචි විලාඩ් විගන් කියන නිර්මාණ ශිල්පියා දවසකට පැය 16 ගණනේ සති 6 ක් ගත කර තිබෙනවා මේ හපන්කම කරන්න.හැඩ කැවුණේ දියමන්ති කැබිලිත්තකින්. මේ වගේ දෙයක් ඡායාරූපයකට නැඟිල්ලත් ලේසි පාසු නෑනේ. ඒ සඳහා අන්වීක්ෂයකට (මයික‍්‍රස්කෝපය) සවිකළ කැමරාවක් යොදාගෙන තිබෙනවා.ගරු සරු දක්වන විවිධ ක‍්‍රම තිබෙනවා. හමුදාවකට උත්තමාචාර දක්වන පැරිෂුට් භටයකුයි මේ.සැන් සැල්වඩෝරයේ - ගොන්සාලෙස් කී‍්‍රඩාංගණයේ හමු දා පෙළපාලියක දී පෑ මේ පෙළහර කාගේත් නෙත් සිත් පැහැරගත්තා.හමුදා භටයන් තුන්දාහක පිරිසක් මේ අසිරිමත් මොහොතට එක්වී සිටියා.බ‍්‍රසීලයේ ‘සම්බා’ නැටුම් හරි ජනප‍්‍රියයි. සැණකෙළි සිරිගත් මේ උත්සවය පස් දිනක් පුරා සාඕ-පෝලෝ හා රියෝ ඩි ජැනයිරෝහි පැවැත්වුණා.වීදි නැටුම්, විකට් ඇඳුම් කෙළවරක් නෑ. බෙර වාදනයට නම් දැරූ සම්බා රංගන ශිල්පිනියක් ‘මුළු හදින් ගතින්’ ඊට එක්ව සිටි අයුරු‘ජීවන සටනෙදි සොබා දහමේ බාධකත් ජයගන්න වෙනවා. හිම තට්ටු බැඳුණු විලක වළක් හාරන්නට තැත් කරන ධීවරයෙක්.ඔහුගේ අභිප‍්‍රාය කෙසේ හෝ මාළු දැල දමාගන්න පුළුවන් තරමට පොකුණක් හදාගන්නයි.චීනයේ ෆුහැයි ප‍්‍රාන්තයේ දී මේ දර්ශනය කැමරාවට හසු වී තිබුණා.සටහන - රෝහණ</content>
  </post><post>
    <category>NEWSPAPER</category>
    <date>
      <year>2009</year>
      <month>03</month>
      <day>08</day>
    </date>
    <link>http://www.silumina.lk/2009/03/08/_art.asp?fn=am0903081</link>
    <topic>මල බද්ධයෙන් වැළකෙන්න තන්තු සහිත කෑම ගන්න</topic>
    <author>පරිවර්තනය -කේ.එන්.ඕ. අමරදාස</author>
    <content>මල බද්ධයෙන් වැළකෙන්න තන්තු සහිත කෑම ගන්නමල බද්ධය අද බොහෝ දෙනෙක් පීඩා විඳින රෝගී තත්ත්වයකි. මල පහ කිරීමේ පුරුදුවලට සම්බන්ධ මේ රෝග තත්ත්වය විවිධ ස්වරූප උසුලයි. මෙහිදී පහවන මල ඉතා ගන හෝ ඉතා ස්වල්පයක් විය හැකි අතර ඒවා පිටකිරීම දුෂ්කර හෝ මලපහ වන්නේ ඉතා කලාතුරකින් හෝ විය හැකිය.කලාතුරකින් මලපහ වන්නේ ය යන්නෙන් අදහස් කරන්නේ සතියකට තුන් වාරයකට වඩා අඩුවීමය. මල පිට කිරීමට වෙහෙසක් දැරීමත්, මලපහ කිරීමෙන් පසු ඒවා සම්පූර්ණයෙන් පිට නොවූයේ ය යන හැඟීමත් මල බද්ධයේ ලක්ෂණ වේ.මල බද්ධයට තුඩු දෙන හේතුමල බද්ධයට වන විශේෂ හේතුවක් සොයාගත නොහැකි නමුත් මල බද්ධය හටගැනීමට හේතු ගණනාවක්ම බලපෑ හැකිය.වයසට යන විට බොහෝ දෙනෙකුට මල බද්ධය හටගැනීමට ඉඩ තිබේ. වයස අවුරුදු 65 ට වැඩි තැනැත්තන් ගෙන් තුනෙන් එකක් පමණ මේ ආබාධයට ගොදුරු වේ. වියපත් අයට මේ ආබාධය හටගැනීමට හේතු ගණනාවක්ම බලපායි. අඩු තන්තු ප‍්‍රමාණයකින් යුත් ආහාර ගැනීම, අඩු කැලරි ප‍්‍රමාණයක් ගැනීම, අඩු ශාරීරික කි‍්‍රයාකාරිත්වයකින් යුක්ත වීම හා මල බද්ධයට මඟ පාදන ඖෂධ භාවිතා කිරීම ඉන් සමහරකි.රෝග බොහොමයක් නිසා ද මල බද්ධය හටගත හැකිය. තයිරොයිඩ් ග‍්‍රන්ථියේ අඩු කි‍්‍රයාකාරිත්වය, බඩවැලේ උද්දීපක තත්ත්වය, දිය වැඩියාව, පාකින්සන්ස් රෝගය, සුසුම්නාවේ ආබාධ සහ මහ බඩවැලේ පිළිකා ඉන් සමහරකි. මීට අමතරව වේදනා නාෂක ඖෂධ, පේෂී භ‍්‍රාසය (muscle spasms) විෂාදය, ඛනිජ ඌනතා, අධි රුධිර පීඩනය සහ හදවත් රෝග ආදිය සමග මල බද්ධයේ සම්බන්ධතාවක් පවතී.රෝග විනිශ්චයරෝගියාගේ මලපහ පිටකිරීමේ පුරුදු හා මල බද්ධය හටගෙන කොපමණ කාලයක් ද යන්න වෛද්‍යවරයාට ප‍්‍රථමයෙන් දැනගැනීමට අවශ්‍ය වේ. බොහෝ අවස්ථාවල මලපහ පිටකිරීම සම්බන්ධ විස්තර දැක්වෙන සටහනක් මෙහිලා උපකාර විය හැකිය. තමන් නිතිපතා ගන්නා ඖෂධ මොනවා ද යන්න වෛද්‍යවරයාට පැවැසීම බෙහෙවින් වැදගත් ය. ඒවා සමහරක් නිසා ද මල බද්ධය හටගත හැකිය.ශාරීරික පරීක්ෂා වැදගත් ය. මල වල රුධිරය තිබේ ද යන වග ද, එමගින් දැනගත හැකි ය. සමහර අවස්ථාවල රෝග නිශ්චය කිරීමේ පරීක්ෂණ කිරීම ද අවශ්‍ය විය හැකි ය. ඒවාට රුධිර පරීක්ෂණ, එක්ස් කිරණ, Sigmoidoscopy, colonos copy, barium enemia හා අවශ්‍ය නම් වෙනත් විශේෂ පරීක්ෂණ ආදිය අයත් වේ.සංකූලතාමල බද්ධය නිසා අපහසුතා ඇතිවිය හැකි මෙන්ම පුද්ගලයකුගේ ජීවන තත්ත්වයට බාධා පැමිණවිය හැකිය. දරුණු මල බද්ධ තත්ත්වයන් හිදී රක්තපාතය උත්සන්න වීම, උදර වේදනාව, ඔක්කාරය, වමනය, මුත‍්‍ර අඩස්සිය, ආදිය හටගත හැකිය.ප‍්‍රතිකාරයමල බද්ධයට ප‍්‍රතිකාර කිරීමේදී, සාමාන්‍ය පරිදි මලපහ පිටකිරීම යන්නෙන් අදහස් කරන්නේ කුමක් ද යන්න හඳුනා ගැනීම, තන්තුවලින් පොහොසත් ආහාර ගැනීම හා උචිත ආකාරයට විරේචකයන් හා වස්ති උපයෝගී කරගැනීම වැනි කරුණු වලට වැදගත් ස්ථානයක් හිමිවේ.හැසිරීමේ වෙනස්කම්බඩවැල් වඩාත් කි‍්‍රයාකාරී වන්නේ ආහාර ගැනීමෙන් පසුවය. මල පහසුවෙන් පිටවන්නේ බොහෝ විට මේ වේලාවන් හිදීය. කිසියම් තැනැත්තෙක් මලපහ පිටකිරීමේ සංඥා නොසලකා හැරිය හොත් කාලයාගේ ඇවෑමෙන් එම සංඥා දුර්වල තත්ත්වයට පත්වේ. මෙම සංඥාවන්ට වැඩි අවධානයක් යොමු කිරීමෙන් පහසුවෙන් මලපහ කිරීමට කෙනෙකුට හැකිවේ.ආහාරයතන්තු අධික ආහාර ගැනීම මෙහිලා බෙහෙවින් වැදගත් ය. දිනකට නිර්දේශිය ආහාරමය තන්තු ප‍්‍රමාණය ග‍්‍රෑම් 20 සිට 35 දක්වා වන ප‍්‍රමාණයකි. රතු සහලේ බත්, පලා වර්ග, රනිල කුලයට අයත් බෝග, පලතුරු සහ එළවළු ආහාරයට ගැනීම මල බද්ධය වළක්වා ගැනීමට හා එයට ප‍්‍රතිකාරයක් වශයෙන් උපකාර වේ. උදෑසන ආහාරයට ධාන්‍ය වර්ග ගැනීම ද ආහාරමය තන්තු ලබා ගැනීමේ යහපත් මාර්ගයකි.විරේචකමල බද්ධයට ප‍්‍රතිකාර වශයෙන් භාවිතා කරන ඖෂධ හා ස්වභාවික නිෂ්පාදන රාශියක් තිබේ. දැනට භාවිතයේ පවතින විරේචකයන් පහත දැක්වෙන කාණ්ඩවලට වර්ග කළ හැකිය.මල සැකසීමමේ විරේචකවල ස්වභාවික තන්තු හා කෘති‍්‍රම තන්තු සැකසුම් අයත් වේ. මේවා මඟින් මල වල ජල ප‍්‍රමාණය වැඩිකර මහ බඩවැල හරහා ඒවා ගමන් කිරීමට අවශ්‍ය කාලය අඩු කරයි.Hypersmolar විරේචක ගණයට,Polyethylene glycol, Lactulose ද්‍රව Paraffin  සහ Sorbitol ආදිය අයත් වේ. මේවා මගින් මහබඩවැලෙන් ජලය උකහා ගැනීම අඩුකර මල තෙත් කරයි.සේලයින් විරේචකමැග්නීසියම් හයිඩ්‍රොක්සයිඩ් සහ මැග්නීසියම් සයිටේ‍්‍රට් Hyperosmolar විරේචකයන්ට සමාන අන්දමින් කි‍්‍රයා කරයි.උත්තේජක විරේචකමේවාට Senna  සහ Bisacodyl අයත් වේ. ඒවායේ කාර්යසාධක භාවය නිසා උත්තේජක විරේචක පමණ ඉක්මවා භාවිතා කිරීමට ඉඩ තිබේ. මේ හේතු කොටගෙන පොටෑසියම් මට්ටම අඩුවීම වැනි අතුරු ආබාධ හටගත හැකිය.පෙති, උපස්ථාපිතක Suppositories හෝ වස්තිමුඛයෙන් ගන්නා පෙති හෝ වස්ති හෝ අධෝ මාර්ගයට ඇතුල් කරන උපස්ථාපිතක ආදි වශයෙන් විරේචකයන් ලබාගත හැකිය. උපස්ථාපිතක හා වස්ති, පෙති වර්ග හා සසඳ්‍ර බලන විට ඉක්මන් ප‍්‍රතිඵල අත්කර දෙන නමුත් ඒවා ප‍්‍රයෝජනයට ගැනීමට වැඩි දෙනෙක් කැමැත්තක් නොදක්වති. මුඛයෙන් ගන්නා විරේචකයන් ගෙන් නිසි ප‍්‍රතිඵල අත් නොවන රෝගීන්ට සෑම දින තුනේ සිට හතර දක්වා වන කාලයකට වරක් වස්ති කිරීම නිර්දේශ කෙරේ.උපකාර පැතිය යුත්තේ කවර අවස්ථාවල දී ද?මලපහ පිටවීමේ රටාවේ වෙනස්කම් ඇතිවූ විට, ඒවා සති තුනකට වඩා වැඩිවූ විට, රුධිරය වහනය වීමක් දක්නට ලැබුණු විට, බර අඩුවීමක්, උණ හෝ ශාරීරික දුර්වලතා තත්ත්වයක් ඇතිවූ විට රෝගියා වහා සුදුසුකම් ලත් වෛද්‍යවරයෙක් හමුවිය යුතු ය.පරිවර්තනය -කේ.එන්.ඕ. අමරදාසකායික රෝග හා ජඨර ආන්ති‍්‍රක රෝග විශේෂඥ වෛද්‍ය උපාලි වේරගම</content>
  </post><post>
    <category>NEWSPAPER</category>
    <date>
      <year>2009</year>
      <month>03</month>
      <day>08</day>
    </date>
    <link>http://www.silumina.lk/2009/03/08/_art.asp?fn=ay0903081</link>
    <topic>ගස් බෙනේ සැඟවී ලැබූ අත්දැකීම් අද මාව මෙතැනට ගෙනාවා</topic>
    <author>උපාලි සමරසිංහ</author>
    <content>ගස් බෙනේ සැඟවී ලැබූ අත්දැකීම් අද මාව මෙතැනට ගෙනාවාබස්නාහිර මායිමේ ඉදිවන ලංකාවේ ලොකුම පාලමමගෙ නම අධිකාරි මුදියන්සෙලාගේ කරුණාරත්න. කුරුණෑගල දිස්ති‍්‍රක්කයේ සත් කෝරළේ ගිරාපලාන කොටසේ කුරුඳුකුඹුර ගම. පියා පොඩි අප්පුහාමි. ගොවියෙක්. එපමණක් නොවේ පොතපත කියවපු, ජනශ‍්‍රැති, ජනකවි හොඳින් දන්නා පිරිත් දන්නා, විශේෂයෙන් ගිහි පිරිත් කණ්ඩායමක නායකයෙක්.එතුමා තරම් හොඳින් ජනකවි ගයන්නට හැකි අයෙක් පළාතෙවත් හිටියෙ නැතැයි මා කියන්නෙ අතිශයෝක්තියෙන් නම් නොවෙයි. මා පැටි කාලේ මට මතකයි එතුමා මළගෙවල්වල යශෝදරාවත, වෙස්සන්තර ජාතකය, කියවනකොට මං පැත්තකට වෙලා අඬනවා.අම්මා හොඳ ගෘහණියක්. ඉතාම හොඳ බෞද්ධ කුල කාන්තාවක්. පවුලේ දරුවො හත් දෙනෙක් හිටියා. නංගිලා පස් දෙනයි මල්ලියි මමයි. මං කුඩා කාලේ මට කතා කැර ගැනීමේ අපහසුතාවක් තිබිලා තියෙනවා. එනිසා අවුරුදු 7 න් පාසලට ගිහින් තිබෙන්නෙ. ශිෂ්‍යත්වයට ඉන්නත් බැරි වුණේ වයස වැඩි හින්දයි.ගමේ ඉතාම කුඩා ම ස්කෝලෙ ජ්‍යෙෂ්ඨය දක්වා ගිහින් එය සමත් කළ එකම ශිෂ්‍යයා මමයි. බණ්ඩාරම්පිටිය ප‍්‍රාථමික පාසල දැන් එය හැඳීන්වෙන නම. නමුත් එදා ජ්‍යෙෂ්ඨය සමත් වුණේ මා ඒකෙන්. ඊට පස්සෙ නාගොල්ලාගොඩ මහා විද්‍යාලයට ගියා.පුංචි සන්දියේ හත් අවුරුදු දරුවකු වශයෙන් අනෙක් දරුවන් සමඟ ගත කළ ජීවිතේ මිහිරි සටහන් ඇතැයි හිතෙනවා. මම හදිසියේ නැවතත් අතීතයට ගියෙමි.කතා කරගන්න බැරි වුණාට මට කියවන දේ අහගෙන ඉන්න දේ හොඳටම තේරෙනවා. ඒ කාලෙ අවුරුදු 3 - 4 දරුවන් සමඟ, අවුරුදු 7 දරුවකු ලෙස සිටීම මට සමච්චලයක් වුණා. පොඩිවුන්ට මා විහිළුවක්. මා කෙට්ටු උස ළමයෙක්. පොඩි ළමයි එක්කාසු වෙලා මට ටොකු අනිනවා. විහිළු කරනවා. මා කළේ ස්කෝලෙන් හොරෙන් පනින එකඅපේ අප්පච්චිට හරක් පට්ටි තිබුණා. හරක් සියයක් විතර ඉන්නවා. උන් උදේ ම ගෙනියන්නෙ අප්පච්චි හවසට ගෙනියන්න ඕනෑ මමයි. වැව් තාවල්ල ළඟ විශාල කුඹුක් ගහක් තිබුණ. ඒකෙ අපූරු වෙනසක් තිබුණා.මේ බෙනය ඇතුළට ගිහින් වාඩි වුණාම පිටතට පෙනෙන්නෙ මගේ ඔළු කට්ට විතරයි. බාහිර පරිසරය අහස් තලය ගස් කොළන් මට හොඳට පෙනෙනවා. මා පාසලෙන් පැන ගිහින් හැංගෙන්නෙ ඒ බෙනයේ. කුරුල්ලො මා ළඟට එනවා. උන් කෑගහන විදියට මට කෑගහන්නත් පුළුවන් වුණා. පාසල ඇරී ළමයි ගෙදර එනකොට මාත් ඒ ළමයි අතරට වැදිලා ගෙදර එනවා.ඒ කාලෙ පාසල්වලට ‘නඩු මහත්වරු’ කියලා කොටසක් එනවා. පාසල් නොඑන දරුවන්ගේ ගෙවල්වල ගිහින් මවුපියන්ට කතා කරනවා. මගෙ පාසල් ගමනත් අඩු නිසා නඩු මහත්මයෙක් අපේ ගෙදර ඇවිත් අප්පච්චිට කීවා.අප්පච්චි මට සැරවෙලා හැමදාම ඒ කාලෙ යැව්වා. මා පාසලට නොවේ ගියේ ඒ පැත්තට යන බව අඟවලා යළිත් මගේ සුපුරුදු බෙනයට ගියා. අප්පච්චි කැලේ හැංගිලා ඉඳලා මට හොඳටම තැලුවා. ඊට පස්සෙ දුකෙන් කනගාටුවෙන් නැවත පාසල් ගියා. කොල්ලො මට ‘උසංචියා’ කියලා නමකුත් දැම්මා.මේ අතරෙ පාසලේ ගුරුතුමී කීවා ළමයිනට ‘කුරුල්ලො කන ගෙඩි ජාති 10 ක් ලියන්න කියලා. කොල්ලො එක එකාගෙ මුහුණ බල බලා ඉන්දැද්දි මං ගෙඩි ජාති 10 ක් ම ලියලා ගුරුතුමියට දුන්නා. මට තවත් ඕනෑ තරම් මතක තිබුණා. මා ලියූ කුරුල්ලන් කන ගෙඩි ජාති කැලෑවේ බෙනයේ ඉඳන් බලා හිටපු ඒවයි.සමහර ඒවා ගුරුතුමී පවා මුලින් දැන සිටියේ නෑ. ගුරුතුමී හරියට සතුටු වෙලා මා ලියූ දේවල් ලියාගන්න කියලා කොල්ලන්ට අණ කළා. පොත පෙන්න පෙන්නා අගය කළා. ඒ සිද්ධිය තමයි මා මේ තරම් දුරක් ගෙනෙන්නට තල්ලු කළ ප‍්‍රථම සිද්ධිය.මගේ ආත්ම විශ්වාසය වැටුණා. හොඳට ඉගෙන ගන්න. කොල්ලොත් මට දැන් ආදරෙයි. ඩබල් පෙ‍්‍රාමෝෂන් දෙකක් ලැබුණා. මේ විදියට ගිහින් ජ්‍යෙෂ්ඨය සමත් කළ එම විදුහලේ එකම සිසුවා බවටත් පත් වුණා.නාගොල්ලාගොඩ විදුහලදි මාස 9 න් උසස් පෙළට සූදානම් වෙලා ඒකෙන් සමත් වෙලා සරසවියට ගියා. කැලණිය සරසවියේ ප‍්‍රථම යෝග්‍යතා පරීක්ෂණයට මා උගත්තෙ පාලි, ඉතිහාසය හා සිංහලයි. මා පුරා විද්‍යාව හැදෑරුවා. ඒ පරණවිතාන මහත්මයත් ඉගෙන ගත් හේමචන්ද්‍ර රායි මහත්තයා යටතේ.මේ කාලෙදි කවි ලියන්නත් පටන් ගත්තා. මීවදය, දේදුන්න වැනි කවි සඟාවලත් සිළුමිණ පත්තරේත් මගේ කවි පළවුණා. කෙටි කතාත් අතරින් පතර ලීවා. අවුරුදු 25 පිරෙන කොට මට උපාධිය ලැබිලා. ඊළඟට පරිපාලන විභාගය කළේ 1969 දී. 1970 දී පත්වීම් ලැබුණා.පුහුණු කාලය හිටියේ මඩකලපුවේ. ඒ පුහුණුව තුළයි මඩකලපුවෙ හිටපු දිසාපතිවරයා අපට කියා දුන්නේ ජනතාවට වගේ ම පරිසරයටත් හිතවත්ව වැඩ කරන්න කියලයි. ඊට පස්සෙ මුල් ම පත්වීම ලැබුණෙ අනුරාධපුරය දිස්ති‍්‍රක්කයේ පලාගල ප‍්‍රාදේශීය ආදායම් නිලධාරි හැටියට.මා සූට් කේසයක් අරන් කුරුඳුකුඹුරෙ මගේ ගමේ ඉඳන් පලාගල ගිය ගමන හරිම කටුකයි. අනුරාධපුරයේ ඉඳලත් හැතැප්ම 44 ක් විතර යන්න ඕනෑ. එතැනට ගියාට නවතින්නටත් තැනක් නෑ. කොටින්ම වැසිකිළියක් තිබෙන ගෙදරක් හොයාගන්න හැතැප්ම ගණනක් යන්නට ඕනෑ. පළාතෙ මිනිස්සු ගිහින් තිබුණෙ කැලයට. රජයේ වෙනත් ආයතනයක නිලධාරියෙකු ගේ ගෙදරක යම්තම් කාමරයක් ඉල්ලගෙනයි නැවතුණේ.මහ වනාන්තර හා කැළෑ ගම්වලින් වටවුණු ප‍්‍රදේශයක් තමයි මට ලැබුණෙ. පලාගල කියන්නෙත් කඩයක් දෙකක් තිබුණු හන්දියක් මිස නගරයක් නොවේ. පස්සෙ කාලයේ නිල නිවාසයක් හම්බ වුණා කැලෑ මායිමේ. රාති‍්‍රයට එළියට බහින්න බෑ හතර වටේ අලි. වන සතුන්ගෙන් වගාවට වන හානි ගෙවල් කැඩීම් ගැන අනන්තවත් මිනිස්සු කනිපින්දම් කියනවා. ඔක්කොටම වඩා ප‍්‍රශ්නෙ මෙහි තිබෙන වැව් ටික අපි පිළිසකර කරවලා මිනිස්සුන්ගෙ වගාවට වතුර අරන් දුන්නට චණ්ඩි මේ තාවල්ලේ වගා කරනවා.තාවල්ලෙ කරන වගාව සරුසාර නිසා ගමේ බලපුළුවන්කාරයා මේක කරනවා. ඒකෙන් තාවල්ලෙ පස බුරුල්වෙනවා. වැව ගොඩ වෙනවා. කුඹුරුවලට වතුර අඩුවෙනවා. දවසක් මෙවැනි පැමිණිල්ලකට යනකොට තාවල්ලෙ දඩු වැටකුත් ගහලා. මා නිලධාරියෙක් දම්මා මේක කැඩුවා. චණ්ඩියා ගහගන්න ආවේ නෑ. කරබාගෙන හිටියා. හේතුව රාජ්‍ය නිලධාරියාට එදා තිබුණු ස්වාධීනතාව හා බලයට ඇඟිලි ගහන්න කවුරුත් නැති එකයි. එනිසා දුප්පතුන්ට සේවයක් ඉටුවුණා.1965 වගා සංග‍්‍රාමය ආපු වෙලාවේ රාජ්‍ය ප‍්‍රතිපත්තිය වුණේ සාම්ප‍්‍රදායික වී වෙනුවට අලුත් වී වර්ග හඳුන්වා දීමයි. මා ඒ කාර්යය කළේ වැඩි කැමැත්තක් නැතිව. හේතුව සාම්ප‍්‍රදායික වී වගේ නොවේ. මේ අලුත් වී වර්ග කල් තබා ගන්න බෑ. අස්වැන්න අඩුයි. අපේ සම්බා භාගයක් උයන තැනට මේ අලුත් සම්බා මුට්ටියක් උයන්න ඕනෑ. පෝෂණයත් එහෙමයි. එහෙත් රජයේ ප‍්‍රතිපත්තිය නිසා ඒ කටයුතු වලට ගොවියන් මෙහෙයැවූවා. ඔවුනට පාඩු සිදුවුණා.මේක ඉවෙන් වගේ දැනගත් සමහර ගොවියො සාම්ප‍්‍රදායික වී ම වැව්වා. මා ඔවුන් පසුපස එතරම් ලුහුනොබැන්දෙ ඇත්ත තත්ත්වය දන්නා නිසයි. අපේ අටුවල කොච්චර කාලයක් ඒ සාම්ප‍්‍රදායික වී තිබෙනවද? මේ හඳුන්වා දුන් අලුත් සම්බා පොඩ්ඩ වැරැදුනොත් ගුල්ලො ගහනවා. නොයෙක් ලෙඩ රෝගවලට භාජනය වෙනවා. ආණ්ඩු මේක තේරුම් ගන්න කොට 70 දශකයේත් මැද භාගය පමණ වුණා.තුවක්කු හා ඉඩම් බලපත‍්‍ර බෙදීමේදී ගැටලු ආවෙ නැද්ද? මම අසමි.තුවක්කු නම් හැමෝටම ඕනෑ. තුවක්කු නැතිව ඉන්න බැරි තරම් සතුන් ගෙන් කරදර. ඉඩම්වලට බලපත‍්‍ර දෙනකොට ප‍්‍රශ්න ආවා. එහෙ තිබෙනවා ‘කොටා භුක්තිය’ කියා දෙයක්. මිනිස්සු රජයේ කැලෑ ඉඩම් අල්ලගෙන එක් එක් කන්නවල වැඩ කරනවා. නවදැල්ලට වැඩ කරනවා කියන්නෙ මුලින් ම මහ ගස් කපලා හේන හදාගෙන වැඩකරනවා කියන එකයි.පළමු කන්නයෙන් පස්සෙ ඊළඟ කන්නෙට එහා පැත්ත කොටලා වැඩ කරනවා. මේ විදියට කවුරුන් වැඩ කරන කොට ප‍්‍රශ්න ගොඩයි. පුංචි බණ්ඩාත් ඉදිරිපත් වෙනවා ඉඩම් භුක්තියට. රන් බණ්ඩාත් ඉදිරිපත් වෙනවා. ගමේ ඉන්නෙ නෑයො නිසා කවුරුත් කියන්නෙ දෙන්නම කන්න දෙකක වැඩ කළා කියලයි. ඉතින්? මං කාට ද ඉඩම් බලපත‍්‍රය ලියලා දෙන්නෙ. වැඩි වාර ගණනක් එම ඉඩම වැඩ කරපු බණ්ඩා හොයලා ඉඩම ලියා දුන් එකයි මා කළේ!හරක් බලපත‍්‍ර නිකුත් කරලා නැද්ද? මම අසමි.මගේ කාලෙදි එකක්වත් නිකුත් කරලා නෑ. හේතුව නිකුත් කරන්න පුළුවන්කමක් නෑ. බලපත‍්‍රයේ පසු පැත්තේ කොන්දේසි මාලාවක් තියෙනවා. හණ ගසා තිබෙන්නට ඕනෑ. බෙහෙත් විදලා තිබෙන්න ඕනෑ. අයිතිය හරියට ඔප්පු කැර තිබෙන්නට ඕනෑ. මේවගෙ කොන්දේසි 10 ක් විතර තියෙනවා. ඒවා සියල්ලම සපිරුවොත් තමයි බලපත‍්‍රය නිකුත් වන්නෙ. මුල් කාලෙ ඉල්ලුම් පත‍්‍ර ගොන්නක් ආවා. මොකද මේ පැත්තෙ හරක් පට්ටි ගණන් නිදැල්ලෙ ඉන්නවා. උන් කොළඹ පටවන්න උත්සාහ කළ අය තමයි වැඩියෙන් ම ඉල්ලුම් කළේ. මා මේ කොන්දේසි අකුරටම හෙව්වා.එක්කො හරකා කාගේද දන්නෙ නෑ. හණ ගහලා නෑ. එක්කො ඌට ලෙඩක්. මේ වගේ ප‍්‍රශ්න නිසා මේ කොන්දේසි සපිරුණේ නෑ. අන්තිමට ඉල්ලුම් පත‍්‍රත් අඩුවෙලා ගිහින් නැවතිලාම ගියා. වැරැදි විදියට ලන්දේ හිටපු හරක් පටවාගෙන යන්න මගෙන් බලපත‍්‍ර නොලැබුණේ ඒ කොන්දේසි කවරදාවත් ඔක්කොම හරි නොගිය නිසයි. මා බැන්දේ පලාගල සිටියදීයි. දුවත් මාත් බිරිය ජීවත්වුණේ ඒ පෙදෙසේ.දුවට හරිඩට ම අවුරුදු 2 ක් විතර ඇති. ගමේ වැඩවලට මා ගියේ මගේ පෞද්ගලික මෝටර් රථයෙන්. එදා නම් ගියේ රාජකාරි ගමනක් නොවේ. මගේ ගෙදර උදව්වට හිටි ළමයෙක් හිටියා මානේරුව කියන ගමේ. ඒ දරුවා ගෙදර ඇරලවන්න දවසක් ඒ ළමයත් මාත් බිරියත් දුවත් කාරයෙ නැඟිලා ගියා. මට මේ සිද්ධියෙන් කියන්න ඕනැ ඒ කාලේ ජීවිත මොන තරම් අවදානම් ද කියන එකයි.මා කහලුගලකන්ද පාමුල ගුරු පාර දිගේ වාහනය පදවන කොට වේලාව උදේ 10 ට විතර ඇති.ඊට ටිකක් නුදුරින් කැලයේ පැත්තට කකුල් දමාගෙන පාරෙන් හරි අඩක් වහගෙන හිටියා තනි අලියෙක්. මෙයා වාහන පොඩි පට්ටම් කරලා ඉතිහාසයක් තියෙන කෙනෙක්. හොඬය නවාගෙන කන් පට එල්ල කරගෙන වාහනයට පහර දෙන්න වගෙ බැලුවා. මං උගෙ ඉදිරිපසින් වාහනය ඊයක් වගේ අරන් පුළුවන් තරම් වේගයෙන් එළවනවා.අලියාත් අප හඹාගෙන එනවා. කෙළින් දුවනකොට අලියා පෙරැළෙන බෝලයක් වගේ. මා පිම්මේම එළවනවා. උල්පත්වැව පාස් වෙලා වම්බටුවැවට එද්දිත් අලියා කිලෝමීටර් 2 ක් විතර වාහනය එළවලා. මේ අතර ඉදිරිපසින් බයිසිකල් කාරයෙක් ආවා. මා වාහනයෙන් අත දාලා හැංගෙනවා කීවා. මිනිහත් බයිසිකලය හරවාගෙන මා පස්සෙ පදිනවා. දැන් පළමුව කාරය. දෙවනුව බයිසිකලය. ඊළඟට අලියා.මුකුත් නොදන්නා මගේ දුව කිරි සප්පයට හරිම ජොලි. එයා අත්පොඩි ගහනවා. මගේ ඉහින් කනින් දාඩිය ගලනවා. කිලෝ මීටර් 2 ක් විතර එළවලත් අලියා අපව අතහරින්නෙ නෑ. ටික වෙලාවකින් පස්ස බලනකොට අලියා විතරයි අප පස්සෙ. බයිසිකල්කාරයා කැලයට ගාටන්න ඇති’ පරතරය ටික ටික වැඩි වුණා. අර කොලුවාගේ ගමට ඇවිත් තෙල් මතුරලයි කාරෙකෙන් මා බස්සවාගෙන තියෙන්නෙ.71 කැරැල්ල ආවා. කොයි ආදායම් නිලධාරියාත් කච්චේරියේ නැතිවුණාට මා දිගටම වැඩ. ජේවීපී කොල්ලො මට ආදරෙයි. හේතුව මා ඒ අයට කඩාකප්පල්කාරි කි‍්‍රයා ගමේ කරන්ඩ දුන්නෙ නැතිවුණාට හොඳින් අවවාද කළා. අනෙක් පැත්තෙන් ඒ අයව මරන්ඩ නොදී පුනරුත්ථාපන කඳවුරුවලට යොමු කරන්න මා වැඩ කළා. කලාවැවත් බළලුවැවත් අතර ‘සර්කිට්’ එකක් තිබෙනවා. ඒකෙ තමයි මේ පැත්තෙ අණදෙන නිලධාරි කර්නල් රාජපක්ෂ නැවතිලා හිටියෙ.මං එයත් එක්කම දවසක් එනකොට රාති‍්‍ර 10 ට විතර බලපත‍්‍ර නොගෙන හොරෙන් හරක් පටවන දෙන්නෙක් අහුවුණා. නිදැල්ලේ ඉන්න හරක් අල්ලගෙන ලොරිවලට දමාගෙන යන්න හදනකොට අතට ම මාට්ටු. ප‍්‍රදේශයේ ඛ්මුදා අණදෙන නිලධාරි හරක් ටික නිදහස් කරලා මේ දෙන්නව අරගෙන ගියා බළලුවැව පහළට.දැන් මේ දෙන්නට උදලු දෙකක් දීලා විශාල වළවල් දෙකක් කැප්පෙව්වා. හරියටම මිනිස්සු දෙන්නෙක් වළලා දමන තරම් ලොකුයි. මහ රාති‍්‍රයේ උන්ටම කියලා වළ කපන්නේ දෙන්නව වළ දාන්න කියලා මේ දෙන්නා බය වෙලා අඬනවා. ආයිත් හරක් හොරකම් කරන්නෙ නැහැයි කියනවා.වළ කපලා ගොඩ වුණාට පස්සෙ තුවක්කු දිගුකරලා කර්නල් කීවා වළ ආයිත් වහපන් කියලා. මේ විදියට බයකරලා උන් දෙන්නාව එළවලා දැම්මා. ඊට පස්සෙ කවරදාවත් මගේ කොට්ඨාසෙ හරක් හොරකම් සිදුවුණේ නෑ.කැරැල්ලේ තත්ත්වය හැමදාම හවසට අප දිසාපතිට වාර්තා කරන්ඩ ඕනැ.අනෙක් ප‍්‍රාදේශීය ආදායම් නිලධාරිවරු 10 දෙනාම හිටියෙ අනුරාධපුර කච්චේරියේ. යාළුවන්ගෙන් අහලයි වාර්තා ලීවේ මම විතරයි එදා ආදායම් පාලන නිලධාරී වශයෙන් පාලාගල කොට්ඨාසයේ හිටියෙ. කොල්ලො මරණයෙන් බේරගන්න මා කටයුතු කළ නිසා ඒ අයගෙන් මට තර්ජනයක් ආවේ නෑ. කැකිරාව පොලිසියට නම් ඔවුන් ගැහුවා. මා හරහා බාරවෙන කොල්ලන්ට පාරක් වත් ගැහුවෙ නෑ කියලා ප‍්‍රචාරය වුණාම වෙනත් කොට්ඨාසවල නොච්චියාගම අයත් මවුපියෝ එක්ක ඇවිත් මට බාර වුණා.දැන් කැරැල්ලේ නායකයො අහුවෙලා ප‍්‍රශ්නය සෑහෙන දුරට නිවී ගියාට පස්සෙ මා දවසක් පලාගල යනවා අනුරාධපුර පැත්තෙ ඉඳලා. රාති‍්‍ර 7 - 8 ට විතර ඇති ඉහළගමදි තරුණයෙක් මගෙ කාරය නැවැත්වුවා. ඉතාම කාරුණිකව ඇහුවා පලාගලට ගෙනියන්න පුළුවන් ද? කියලා. මාත් අවසර දීලා කාරයෙ නංවා ගත්තා. කතා කරලා බැලුවාම හොඳ උගත් තරුණයෙක්. නෑයෙක් හමුවන්න යනවා ය කීවා. මා පලාගල හන්දියට ඇවිත් තරුණයාට කීවා එතැනින් පල්ලෙහාට ලොරියක හරි එල්ලිලා යන්න කියලා. එදා ප‍්‍රවාහන ක‍්‍රමය ඒකයි.ගෙදර ඇවිත් ඇඳුම් ගැලෙවුවේ නෑ. පොලිසිය ඇවිත් ඇහුවා සර්ගෙ වාහනයේ ආපු කොල්ලා බැස්සේ කොතැනින් ද? කියලා. මා එතකොටයි දන්නෙ මිනිහා කැරැලි නායකයෙක් බව. පොලිසිය හෙව්වාට කොල්ලා එදා රාති‍්‍රයෙ අහුවුණේ නෑ. පස්සෙ බාරවෙලා තියෙනවා. පරිපාලන විභාගෙත් පාස් ලු.කරුණාරත්න මහතා සමග කතා කිරීම සැපයකි. ඔහු ගේ අත්දැකීම් ගබඩාව විශාලය. අවුරුදු තිස් ගණනක පරිපාලන දිවියේ හෙතෙම බොහෝ දුෂ්කර පළාත්වල සේවය කළේ ය. අන්තිමට හෙතෙම විශ‍්‍රාම ගියේ අතිරේක ලේකම්වරයකු වශයෙනි. ඔහුගේ අත්දැකීම් සියල්ල ලියන්නට බැරි නිසා ආදායම් පාලක වකවානුව පමණක් තෝරා ගත්තෙමි.උපාලි සමරසිංහඡායාරූපය - විමල් කරුණාතිලක</content>
  </post><post>
    <category>NEWSPAPER</category>
    <date>
      <year>2009</year>
      <month>03</month>
      <day>08</day>
    </date>
    <link>http://www.silumina.lk/2009/03/08/_art.asp?fn=ay0903082</link>
    <topic>බස්නාහිර මායිමේ ඉදිවන ලංකාවේ ලොකුම පාලම</topic>
    <author>නිහාල් පී. අබේසිංහ</author>
    <content>ගස් බෙනේ සැඟවී ලැබූ අත්දැකීම් අද මාව මෙතැනට ගෙනාවාබස්නාහිර මායිමේ ඉදිවන ලංකාවේ ලොකුම පාලමබස්නාහිර දකුණ පමණක් නොව පොදුවේ මුළු රටම දියුණු කරන දක්ෂිණ ලංකා අධිවේගි මාර්ගය මේ දිනවල ලහි ලහියේ ඉදිවෙමින් පවතී. කොළඹ සිට මාතර දක්වා කිලෝ මීටර් 126 ක් දිගට මීටර් 80 ක් පළලට දිවෙන එම මාර්ගයේ විශාලතම නිර්මාණය වන බෙන්තර ගඟ හරහා ඉදිවී මීටර් 780 ක් දිග ලංකාවේ ලොකු පාලම මෙරට ඉදිකිරීම් ක්ෂේත‍්‍රයේ තවත් රන්පිටුවක් පෙරළනු ඇත.පින්නදූව යහලදූව ප‍්‍රදේශයේ අධිවේගයේ කාපට් ඇතිරීමඑතෙර විශේෂඥයන්ගේ සහාය ඇතිව අපේ ඉංජිනේරුවන් අතින් එම පාලම ඉදිවන්නේ දක්ෂිණ ලංකා අධිවේග මාර්ගයට බෙන්තර ගඟ තරණය කිරීම සඳහාය.දෙස් විදෙස් ඉංජිනේරුවෝ, දෙස් විදෙස් කම්කරුවෝ තාක්ෂණ ශිල්පිහු ජලයේ බැස මේ පාලමේ වැඩ කටයුතු සිදුකරන ආකාරය පසුගිය දා එහි ගිය අපට දැකගන්නට ලැබිණි. පාලම ඉදිවන්නේ අති දැවැන්ත කුලුනු 18 ක් මතය. ඉන් ජලයේ ඉදිවන කුලුනක වැඩ කටයුතු කිමිදුම් කරුවන් ගේ සහාය පවා ලබාගනිමින් සිදුවන අයුරු අපට දැකගත හැකි විඩ. කුලුනු හරහා දැමීමට පෙරසවි කොන්කි‍්‍රට් බාල්ක ද ඒ අසලම තනනු ලැබේ.මීට පෙර මෙරට ලොකුම පාලම වූයේ මනම්පිටිය පාලමයි. ජපානයේ ආධාර ඇතිව ඉදිකළ එහි දිග මීටර් 302 කි. එහි පළල මීටර් 10.2 කි. ඒ අනුව මේ පාලම එමෙන් දෙගුණයකටත් වඩා විශාලය.කොළඹ සිට මාතර දක්වා ඉදිවෙන දකුණු අධිවේගයේ ඉදිවන විශාලතම පාලමත් මෙරට ඉදිවූ විශාලතම පාලමත් ලෙස කිරුළු දරන මේ පාලම මාර්ග සංවර්ධන අධිකාරියේ, දක්ෂිණ ප‍්‍රවාහන සංවර්ධන ව්‍යාපෘතියේ ප‍්‍රධානතම ඉදිකිරීමකි.මේ පාලමේ ඉදිකිරීම් සඳහා දක්ෂිණ ලංකා අධිවේගී මාර්ගයේ දොඩන්ගොඩ හා කුරුදුගහහැතැප්ම කොටසේ කටයුතු මෙහෙයවන මාර්ග සංවර්ධන අධිකාරියේ නියෝජ්‍ය අධ්‍යක්ෂ උපාලි හේවගේ මහතා පවසන ආකාරයට ජපානයේ තායිසායි කෝපරේෂන් ආයතනය එම කොටසේ ඉදිකිරීම් මෙන්ම පාලමේ ඉදිකිරීම ද කරගෙන යයි. ජපාන ඉංජිනේරුවෝ ද අපේ ඉංජිනේරුවෝ ද එහි ලහි ලහියේ වැඩ කරති.නයාපාමුල ප‍්‍රදේශයේ ඉදිකළ අධිවේගයමෙම පාලම් ව්‍යාපෘතිය භාර ඉංජිනේරු පී. අරම්පොළ මහතා පවසන ආකාරයට, මේ කුලුනු 18 උඩ අතුරන පෙරසවි බාල්කවල දිග මීටර් 30 සිට මීටර් 90 දක්වා වේ. ගඟ මැද කුලුනු ඉදිකරන්නේ සුවිශේෂ ආකාරයකට ය. එහිදී අදාළ කොන්කී‍්‍රට් පෙරසවි බාල්ක ඉදිකරන්නේ ගඟ මැද ඉදිවන යෝධ කණුවේ සිට දෙපැත්තටයි.ගඟ මැදම විශේෂ අට්ටාලයක සිටයි මේ යෝධ බාල්ක අපි සකස් කරන්නේ. මේ බාල්ක උපයෝගී කරගෙන අධිවේගය මීටර් 90 ක් දුරට ගඟ උඩ යවනවා. මේ ක‍්‍රමය ශී‍්‍ර ලංකාවේ ප‍්‍රථම වතාවට මෙතැනදියි භාවිත වන්නේ.2006 අවසානයේ ඉදිකිරීම් පටන් ගත්තා. දැන් කුලුනු 16 ක් ඉදිකරලා ඉවරයි. ගඟ මැද කුලුනු ඉදිකරමින් පවතිනවා. මෙහි දිග මිටර් 780කි පළල මීිටර් 20කි. ප‍්‍රදේශයේ ගංවතුර පාලනය කිරීමත් මේ පාලමේ අරමුණක් වෙනවා. වියදම කෝටි 400 ක්. එන වසරේ වැඩ නිම කරනවා.” යැයි අරම්පොළ මහතා පැවසුවේ මහවැලි ව්‍යාපාරයෙදිවත් මෙවැනි ඉදිකිරීමක් කර නැති බව පෙන්වා දෙමිනි.ගඟ හරහා භාණ්ඩ ප‍්‍රවාහනයට පාලම් පාරුවක් යොදවා ඇති අතර ගඟ මැද ඇති ප‍්‍රධාන කණුව ඉදිකිරීමට විදේශ කිමිදුම්කරුවන් ගේ පවා උදව් කරගන්නා අයුරු අපට දැකගත හැකි විය.අලුත්ගම මතුගම මාර්ගයේ ලෙව්වන්දූව (වැලිපැන්න) ප‍්‍රදේශයේ ඇති පිවිසුම් මාර්ගය හා දොඩන්ගොඩ හා කුරුදුගහහැතැප්ම අතර ඇති අධිවේගය හරහා යන මාර්ග සඳහා ස්ථාන කීපයකට විවිධ ප‍්‍රමාණයේ සුවිශේෂ ක‍්‍රමයකට ඕවලාකාර ලෙස සකස් කළ යටි බිම් මාර්ග ගුවන් පාලම් ආදිය ඉදිකර තිබෙනු අයුරු දැකගත හැකි විය.බෙන්තර ගඟ හරහා තිබුණු පාලම් පාරුවට නැගුණු අපි ඊළඟට දකුණු පළාතට පිවිසියෙමු. පසුව අධිවේගී මගේ තවත් ඉදිකිරීම් රැසක් පසුකරමින් අපි කුරුදුගහහැතැප්ම පිවිසුම් මංසන්ධියට ළඟා වුණෙමු.ලංකාවේ ලොකුම පාලමේ ඉදිකිරීම්කුරුදුගහහැතැප්ම සිට ගාල්ලේ පින්නදූව දක්වා වූ කොටසේ ඉදිකිරීම් බාරව කටයුතු කරන්නේ මාර්ග සංවර්ධන අධිකාරියේ ජ්‍යෙෂ්ඨ ඉංජිනේරුවකු වූ කාල් ප‍්‍රනාන්දු මහතායි.“මේ ප‍්‍රදේශය කිලෝමීටර් 37 ක් දිගයි. 2003 දී මෙහි වැඩ අපි පටන් ගත්තා. දැනට මේ අධිවේගී මාර්ග කොටසේ වැඩ සියයට 70 ක් පමණ අවසන්. ආසියානු සංවර්ධන බැංකුව මේ ඉදිකිරීම් සඳහා ණය ආධාර ලබා දුන්නා. 2009 අවසානයේදී මේ කොටසේ සියලු වැඩ අවසන් කිරීමට අපට පුළුවන්.”කාල් ප‍්‍රනාන්දු මහතා තවදුරටත් පැවසුවේ වසර ගණනාවක් දූවිලි, වැස්ස, පින්න, අව්ව දැඩි රස්නය විඳිමින් දෙස් විදෙස් ඉංජිනේරුවරුන් කම්කරුවන් මේ මාර්ගය තැනීමට දැඩි කැපවීමක් කළ බවය.“මීට අමතරව අපේ කොටසට පින්නදූවේ සිට ගාලු වරාය දක්වා වූ අධිවේගී පිවිසුම් මගක් අයිති වෙනවා. ඒ මාර්ගය කිලෝමීටර් 5 1/2 යි. එහි මුල් කොටසේ පළල මීටර් 22 යි. අනෙක් කොටස මීටර් 16 ක් විතර වෙනවා.අපි අධිවේගි මාර්ගයේ ඉදිකිරීම් කරද්දි මීටර් 60 ක ගැඹුරු වගුරු බිම් මෙන්ම මීටර් 10 - 12 උස ගල් තට්ටු ද අහුවුණා. ඒ උස ගල් තට්ටු කඩ කඩා මහ වගුරු බිම් පිරවීම තමයි කළේ. මුල් කාලේ තමයි අමාරු. දැන් නම් ඉතින් හුඟක් හරියක කාපට් දාන්න විතරයි තියෙන්නේ. සියයට 30 ක් විතර කාපට් කරලාත් අවසන්. කාල් ප‍්‍රනාන්දු මහතා කරුණු පැහැදිලි කළේය.කුරුදුගහහැතැප්ම සිට පින්නදූව දක්වා දිවෙන දක්ෂිණ ලංකා අධිවේගි මාර්ගයේ ද සුවිශේෂ නිර්මිත රැසක් පවතී. ඉන් ප‍්‍රධානම නිර්මිතය මීටර් 190 ක් දිග මීටර් 20 ක් පළල ගිංගඟ පාලමයි.ඕවලාකාර යටි බම් මාර්ගයක්ඊට අමතරව තවත් සුවිශේෂ පාලම් 15 ක යටි බිම් මාර්ග 48 ක, බෝක්කු 55 ක ජලය ගලා යන කුඩා බෝක්කු 356 ක ඉදිකිරීම් දැන් අවසන් කරමින් තිබේ.අපි කුරුදුගහහැතැප්ම පිවිසුම් මගට පිවිසුණු විට දක්නට ලැබුණේ මැලේසියාවට ගියා වගේය. ඒ පිවිසුම මනා ලෙස තාර දමා සකස් කර අවසන් කර තිබිණි. ඊට අමතරව කුරුදුගහහැතැප්ම ප‍්‍රදේශයේ මීටර් 30 ක් දිග පාලමක් අධිවේගය සඳහා තනා තිබිණි. ඊට යටින් අම්බලන්ගොඩ ඇල්පිටිය මහාමාර්ගය දිවේ.ඊළඟට අපට හමුවූ ප‍්‍රධාන නිර්මිතය ගිංගඟ පාලමයි. අධිවේගයේ යන වාහනවලට ගමන් කිරීමට මේ පාලම මීටර් 190 ක් දිගට ඉදිකර තිබිණි. එහි වැඩ කටයුතු දැන් අවසන් කරමින් පවතී.අකුරැස්ස, අගලිය, බද්දේගම, උඩුගම වදුරඹ ආදි මාර්ග අධිවේගය යටින් ගමන් කිරීමට මනරම් ඕවලාකාර උමං මාර්ග සකස් වී තිබිණි. මේ ප‍්‍රදේශයේ ස්ථාන කිහිපයකම මාර්ගය කාපට් කිරීම සිදුවෙමින් පැවැති අතර තවත් ස්ථාන ගණනාවක විශේෂ කොන්කි‍්‍රට් මිශ‍්‍රණය අතුරමින් තිබිණි.හික්කඩුව සිට බද්දේගම දක්වා දිවෙන මහා මාර්ගය අධිවේගයට සම්බන්ධ වෙන පිවිසුම් මාර්ගය ඊළඟට අපට හමුවිය. එය නයාපාමුල ප‍්‍රදේශයේ (බද්දේගම අසල) ඉදිවී තිබේ. එහි වැඩ කටයුතු අවසන් වී තිබිණි. විශේෂයෙන් අධිවේගය දිගේ එන සංචාරකයන් රැගත් වාහනවලට ඉතා ඉක්මනින් හික්කඩුවට යාමට මේ පිවිසුම් මංසන්ධිය ප‍්‍රයෝජනවත් වනු ඇත. මේ ස්ථානයට කොළඹ සිට විනාඩි 50 කින් පමණ අධිවේගය දිගේ පැමිණීමට හැකි වනු ඇතැයි මාර්ග සංවර්ධන අධිකාරිය පවසයි.ඊළඟට අපිට හමුවුණේ කිහිඹි ඇළ පාලම සහ මාදොළ පාලමයි. යක්කලමුල්ල මාර්ගයට ද උමං මාර්ගයක් හරහා අධිවේගය යටින් ගමන් කිරීමට සිදුවී තිබිණි.ලෙව්වන්දූව කුරුඳුගහැතැප්ම ප‍්‍රදේශයේ අධිවේගයේ කටයුතු සිදුවන අයුරුඊළඟට අපි ආවේ ගාල්ලේ පින්නදූවේ සුවිශාල පිවිසුම් මාර්ගය සහිත ස්ථානයටය.එය ද මනරම් ලෙස ඉදිවි තිබේ. එහි එක් පැත්තක් ගාල්ල වරාය දක්වා වූ විශාල පිවිසුම් මඟට ද එක්වේ. පින්නදූව ගාල්ල පිවිසුම් මග ද දැන් සියයට 50 - 60 ක් වැඩ අවසන් වී ඇත. එයට මනාව කාපට් දැමීම සිදු කළ යුතුව තිබේ.පින්නදූව සිට මාතර ගොඩගම දක්වා කොටස අධිවේගී මාර්ගයේ 4 වන කොටසයි. ඒ කොටස බාරව කටයුතු කරන නියෝජ්‍ය අධ්‍යක්ෂිකා තමාරා විජේවර්ධන මහත්මිය පවසන පරිදි දැනට එම කිලෝමීටර් 30 ක් වූ ඒ ප‍්‍රදේශයේ මං තීරු 2 ක වැඩ බොහෝදුරට අවසන් වී තිබේ.පින්නදූව සිට ටික දුරක් යන විට දීගොඩ පිවිසුම් මග හමුවේ. ඒ පිවිසුම සකස් කර ඇත්තේ ගාල්ල දෙනියාය මාර්ගය හා අධිවේගය සම්බන්ධ කිරීමටය. ඊට පසු අධිවේගී මග හරහා දිවෙන විවිධ ප‍්‍රමාණයේ මාර්ග සඳහා උමං මාර්ග හා ගුවන් පාලම් සකස් කර තිබිණි. ඊළඟට වැලිගම කනන්කේ මාර්ගය අධිවේගයට සම්බන්ධ වීමට කොක්මාදුව ප‍්‍රදේශයේ පිවිසුම් මාර්ගයක් ඉදිවි තිබේ.අධිවේගී මාර්ගය අවසන් වන්නේ මාතර ගොඩගම ප‍්‍රදේශයෙනි. එහි පිවිසුම් මගක් හා ආරම්භක ස්ථානයක් සහිත මාර්ග හා පිවිසුම් සංකීර්ණයක් ඉදිවෙමින් තිබේ.ගොඩගම පිවිසුම මගින් මාතර අකුරැස්ස මාර්ගය අධිවේගයට සම්බන්ධ වේ. එමෙන් ම ගොඩගම පිවිසුමේ සිට මාතර නගරයට ද විශාල ප‍්‍රමාණයේ පළලක් සහිත නව මාර්ගයක් ඉදිවෙමින් පවතී.වැඩබිම් සුපරීක්ෂක එස්.ටී.ඩී. ජයරත්න මහතාට ස්තුතිවන්ත වෙමි.නිහාල් පී. අබේසිංහසේයාරූ - සුදම් ගුණසිංහ</content>
  </post><post>
    <category>NEWSPAPER</category>
    <date>
      <year>2009</year>
      <month>03</month>
      <day>08</day>
    </date>
    <link>http://www.silumina.lk/2009/03/08/_art.asp?fn=aj0903081</link>
    <topic>ඒ.එන්.සී. අධ්‍යාපන මණ්ඩප අන්තර්ජාතික මුහුණුවරින්</topic>
    <author>ඡායා - සුදම් ගුණසිංහ රූපාන්ති බුලත්සිංහල</author>
    <content>ඒ.එන්.සී. අධ්‍යාපන මණ්ඩප අන්තර්ජාතික මුහුණුවරින්සෙලින්කෝ ලයිෆ් ප‍්‍රණාම ශිෂ්‍යත්වලාභීහු දහසක්මොබිටෙල් ස්මාර්ට් අඩුම ඇමතුම් ගාස්තුඑච්.එන්.බී.ඇෂුවරන්ස් සන්නාම තානාපතිවරුමනිලාල් ශ‍්‍රව්‍ය දෘෂ්‍ය ව්‍යාපාර ක්ෂේත‍්‍රයටමිහින් ලංකා බුද්ධගයාවටසිලෝන් බිස්කට්ස් සමාගමේ අපනයන කටයුතුවල විශිෂ්ට වර්ධනයක්ඒ.එන්.සී පරිපාලන අධ්‍යක්ෂ පීටර් කූකර් මහතා කතා කරමින්කොළඹ ආර්.ඒ.ඩී. මැල් මාවතේ පිහිටි අධ්‍යාපන මණ්ඩප දෙක අති නූතන පහසුකම් වලින් සංවර්ධන කිරීම සඳහා ඒඑන්සී එඩියුකේෂන් හෝල්ඩින්ග් රුපියල් මිලියන 700 ක් ආයෝජනය කිරීමට තීරණය කරයි.එහි නව අධ්‍යාපන මණ්ඩපය, අගනුවර මධ්‍යයෙහි පිහිටි තම ආයතනයට වර්තමානයේ හිමි අධ්‍යාපන මණ්ඩපයට යාබදව පිහිටා ඇති අතර ඕනෑම අවස්ථාවකදී එහි ශිෂ්‍යයන් 500 කට තම ඉගෙනීම් කටයුතුවල නිරතවීමේ පහසුකම් සපයන්නකි. එහි අතිනූතන අධ්‍යාපන පහසුකම් සහිතව වායුසමනය කළ දේශනශාලා 16 ක් තිබෙන අතර මල්ටි මීඩියා ප‍්‍රක්ශේපන යන්ත‍්‍ර හා සුවපහසු ආසන පහසුකම් තිබේ.එහි තිබෙන Sky Lounge දේශන ශාලාවෙහි සිසුන් 200 කට එකවර තම අධ්‍යාපන කටයුතුවල නිරතවීමට හැකි අතර එහි කේබල් ටීවී පූල් කී‍්‍රඩා මේසයක් හා ක‍්‍රීඩා පහසුකම් සහිත ආපන ශාලාවක් ද හිමිවේ. එම ආපන ශාලාව පෙ.ව. 7.00 සිට ප.ව. 7.00 දක්වා ශිෂ්‍යයන් සඳහා සතිය පුරාම විවෘතව තැබේ.ඒ.එන්.සී. හි අන්තර්ජාතික මුහුණුවර මෙයින් පිළිඹිබු වුණා. ජාත්‍යන්තර විශ්වවිද්‍යාල සමඟ ඒකාබද්ධ වූවක් බවද, කදිම අධ්‍යාපන පහසුකම් ලබාගත හැකි බහු කාර්යය විශ්වවිද්‍යාලයක් බව ද එහි ප‍්‍රධාන විධායක අධ්‍යක්ෂක ආචාර්ය පුනර්ජීව කරුණාරත්න මහතා පැවසීය. මේ විශ්වවිද්‍යාලය බහු කාර්යය විශ්වවිද්‍යාලයක් වන අතර එහි ගෝලීය අධ්‍යාපනය පිළිබඳ සැබෑ අධ්‍යාපනයක් ලබාදෙන්නකි. ඕස්ටේ‍්‍රලියාවේ මොනෑෂ් විශ්වවිද්‍යාලය, මැන්චෙස්ටර් විශ්වවිද්‍යාලය ලිවර්පුල් විශ්වවිද්‍යාලය. මහා බි‍්‍රතාන්‍යයේ ෂෙෆිල්ඩ් විශ්වවිද්‍යාලය, විද්‍යාව හා තාක්ෂණය පිළිබඳ මිසෝරි විශ්වවිද්‍යාලය හා ඇමෙරිකාවේ නොර්ත්වුඩ් විශ්වවිද්‍යාලවල පාඨමාලා පැවැත්වේ.ඡායා - සුදම් ගුණසිංහ රූපාන්ති බුලත්සිංහල</content>
  </post><post>
    <category>NEWSPAPER</category>
    <date>
      <year>2009</year>
      <month>03</month>
      <day>08</day>
    </date>
    <link>http://www.silumina.lk/2009/03/08/_art.asp?fn=aj0903082</link>
    <topic>සෙලින්කෝ ලයිෆ් ප‍්‍රණාම ශිෂ්‍යත්වලාභීහු දහසක්</topic>
    <author/>
    <content>ඒ.එන්.සී. අධ්‍යාපන මණ්ඩප අන්තර්ජාතික මුහුණුවරින්සෙලින්කෝ ලයිෆ් ප‍්‍රණාම ශිෂ්‍යත්වලාභීහු දහසක්මොබිටෙල් ස්මාර්ට් අඩුම ඇමතුම් ගාස්තුඑච්.එන්.බී.ඇෂුවරන්ස් සන්නාම තානාපතිවරුමනිලාල් ශ‍්‍රව්‍ය දෘෂ්‍ය ව්‍යාපාර ක්ෂේත‍්‍රයටමිහින් ලංකා බුද්ධගයාවටසිලෝන් බිස්කට්ස් සමාගමේ අපනයන කටයුතුවල විශිෂ්ට වර්ධනයක්ප‍්‍රථම ස්ථාන ලබා ගත් උසස් පෙළ ප‍්‍රණාම ශිෂ්‍යත්වලාභීන් සෙලින්කෝහි අධ්‍යක්ෂ මඩුල්ල සමඟසෙලින්කෝ ලයිෆ් සමාගම අනාගත නායකයන් දිරිමත් කිරීම සඳහා වාර්ෂිකව පවත්වනු ලබන “ප‍්‍රණාම” ශිෂ්‍යත්ව වැඩපිළිවෙළේ 8 වැනි අදියර නව ශිෂ්‍යත්ව 144 න් සමන්විත වූ අතර ඒ සමඟ 2009 වසර වන විට එම වැඩපිළිවෙළ මඟින් ශිෂ්‍යත්ව හිමිකර ගත් ශිෂ්‍යත්වලාභීන් සංඛ්‍යාව 1001 ක් විය.බණ්ඩාරනායක සම්මන්ත‍්‍රණ ශාලාවේ පැවැති මේ උත්සවයට උතුරු නැගෙනහිර ඇතුළු ශී‍්‍ර ලංකාවේ සියලුම ප‍්‍රදේශවලින් පැමිණි දරුවන් අධ්‍යාපනික හා විශේෂ කුසලතා සඳහා ප‍්‍රණාම ශිෂ්‍යත්ව හිමිකරගත් අතර ඔවුන්ගේ මවුපියන් සහ විදුහල්පතිවරු ද එම අවස්ථාවට සහභාගි වූහ.උත්සව සභාව අමතමින් සෙලින්කෝ ලයිෆ්හි ප‍්‍රධාන විධායක අධ්‍යක්ෂ ආර්. රෙන්ගනාදන් මහතා ප‍්‍රකාශ කළේ නිවාස, රත්තරන් ආභරණ වැනි දේ සඳහා කරන ආයෝජන එක රැයකින් විනාශ විය හැකි වුවත් අධ්‍යාපනය සඳහා කරන ආයෝජනයන් සැමදා සුරක්ෂිතව පවතින බවත්ය. ශී‍්‍ර ලංකාව තුළ නිදහස් අධ්‍යාපනය කි‍්‍රයාත්මක වුවත් උසස් අධ්‍යාපනය සඳහා විශ්ව විද්‍යාලයට යෑම සඳහා තියුණු තරගයක් පවතින බැවින් දරුවන්ට අතිරේක පංති මඟින් අධ්‍යාපනය ලබා දීමට මවුපියන්ට අමතර වියදමක් දැරීමට සිදු වී ඇති බව පැවසූ ඒ මහතා එය ප‍්‍රණාම ශිෂ්‍යත්ව වැඩසටහන නිර්මාණය කිරීමට හේතු වූ එක් කාරණයක් වූ බව ද පැවසුවේය.</content>
  </post><post>
    <category>NEWSPAPER</category>
    <date>
      <year>2009</year>
      <month>03</month>
      <day>08</day>
    </date>
    <link>http://www.silumina.lk/2009/03/08/_art.asp?fn=aj0903083</link>
    <topic>මොබිටෙල් ස්මාර්ට් අඩුම ඇමතුම් ගාස්තු</topic>
    <author/>
    <content>ඒ.එන්.සී. අධ්‍යාපන මණ්ඩප අන්තර්ජාතික මුහුණුවරින්සෙලින්කෝ ලයිෆ් ප‍්‍රණාම ශිෂ්‍යත්වලාභීහු දහසක්මොබිටෙල් ස්මාර්ට් අඩුම ඇමතුම් ගාස්තුඑච්.එන්.බී.ඇෂුවරන්ස් සන්නාම තානාපතිවරුමනිලාල් ශ‍්‍රව්‍ය දෘෂ්‍ය ව්‍යාපාර ක්ෂේත‍්‍රයටමිහින් ලංකා බුද්ධගයාවටසිලෝන් බිස්කට්ස් සමාගමේ අපනයන කටයුතුවල විශිෂ්ට වර්ධනයක්ශී‍්‍ර ලංකා ටෙලිකොම් මොබිටෙල් සමාගම විසින් සිය පෙර ගෙවුම් සේවාව වන SMART ගාස්තු සංශෝධනය කරන ලද අතර, එමගින් පාරිභෝගිකයා වෙත අඩු ඇමතුම් ගාස්තුවලට අමතරව වඩාත්ම වැදගත් වන පුළුල්තම GSM / 3G ආවරණයක් හිමි කර දෙයි.SMART පෙර ගෙවුම් සැලසුම, තරුණ කොටස්වල සන්නිවේදන අවශ්‍යතාවලට සරිලන අයුරින් විවිධත්වයෙන් යුතු අතර නිරතුරු සබඳතාවය කෙරෙහි වැඩ අවධානයක් යොමු කරයි. නව පෙර ගෙවුම් ගාස්තු සැලසුම් මගින් බාධා රහිත සබඳතාව සමඟ නවතම ජංගම දුරකථන තාක්ෂණය ඉතා අඩු මිලකට ග‍්‍රාහකයා වෙත ළඟාකර දෙයි.වත්මන් සහ නව SMART පාරිභෝගිකයින් හට මෙහි සුවිශේෂි ප‍්‍රතිලාභ අත්විඳිය හැකිය. තාරුණ්‍යයට සුවිශේෂී වූ අවශ්‍යතා, අපේක්ෂා සහ වටිනාකම් සපුරාලිය හැකි පරිදි සැලැසුම් කර ඇති SMART  පෙර ගෙවුම් සැලසුම ලංකාවේ තරුණ පරපුර අතර විශාල ජනපි‍්‍රයතාවයක් දිනාගෙන සිටී.වතම SMART ගාස්තු ක‍්‍රමය යටතේ, එම් බෙස්ට් ෆ්‍රෙන්ඩ් අංකයට ලබා ගන්නා සියලු සාමාන්‍ය / වීඩියෝ ඇමතුම් මිනිත්තුවට රුපියල් 1/- ක් ද, අනෙකුත් මොබිටෙල් අංකය සඳහා මිනිත්තුවට රුපියල් 2/- ද, වෙනත් ඕනෑම දේශීය අංකයකට මිනිත්තුවකට රුපියල් 2.50 ක් ද බැගින් වේ. ලැබෙන සියලුම ඇමතුම් සම්පූර්ණයෙන්ම නොමිලේ ලබා දෙයි. M Best Friend  අංකයට යවන SMS  පණිවුඩයකට සත 50 ක් ද අනෙකුත් සියලු මොබිටෙල් අංක සඳහා සත 75 ක් ද වෙනත් ඕනෑම දේශීය අංකයක් සඳහා රුපියල් 1/- ක් ද බැගින් වේ.</content>
  </post><post>
    <category>NEWSPAPER</category>
    <date>
      <year>2009</year>
      <month>03</month>
      <day>08</day>
    </date>
    <link>http://www.silumina.lk/2009/03/08/_art.asp?fn=aj0903084</link>
    <topic>එච්.එන්.බී.ඇෂුවරන්ස් සන්නාම තානාපතිවරු</topic>
    <author>ඡායා රූපය-ගීත් ද මෙල්</author>
    <content>ඒ.එන්.සී. අධ්‍යාපන මණ්ඩප අන්තර්ජාතික මුහුණුවරින්සෙලින්කෝ ලයිෆ් ප‍්‍රණාම ශිෂ්‍යත්වලාභීහු දහසක්මොබිටෙල් ස්මාර්ට් අඩුම ඇමතුම් ගාස්තුඑච්.එන්.බී.ඇෂුවරන්ස් සන්නාම තානාපතිවරුමනිලාල් ශ‍්‍රව්‍ය දෘෂ්‍ය ව්‍යාපාර ක්ෂේත‍්‍රයටමිහින් ලංකා බුද්ධගයාවටසිලෝන් බිස්කට්ස් සමාගමේ අපනයන කටයුතුවල විශිෂ්ට වර්ධනයක්එච්.එන්.බී ඇෂුවරන්ස් සමාගමේ මාධ්‍ය හමුවක් පසුගියදා ගලදාරී හොටලයේදී පැවැත්විණි. එහිදී සමාගමේ නව සන්නාම තානාපතිවරුන් වශයෙන් භාතිය හා සන්තුෂ් එච්.එන්.බී ඇෂුවරන්ස් හි අධ්‍යක්ෂ මන්ජුල ද සිල්වා සහ එහි සාමාන්‍යාධිකාරි ලලිත් ප‍්‍රනාන්දු යන මහත්වරුන් සමඟ ගිවිසුම් හුවමාරු කරගත් අවස්ථාව.ඡායා රූපය-ගීත් ද මෙල්</content>
  </post><post>
    <category>NEWSPAPER</category>
    <date>
      <year>2009</year>
      <month>03</month>
      <day>08</day>
    </date>
    <link>http://www.silumina.lk/2009/03/08/_art.asp?fn=aj0903085</link>
    <topic>මනිලාල් ශ‍්‍රව්‍ය දෘෂ්‍ය ව්‍යාපාර ක්ෂේත‍්‍රයට</topic>
    <author/>
    <content>ඒ.එන්.සී. අධ්‍යාපන මණ්ඩප අන්තර්ජාතික මුහුණුවරින්සෙලින්කෝ ලයිෆ් ප‍්‍රණාම ශිෂ්‍යත්වලාභීහු දහසක්මොබිටෙල් ස්මාර්ට් අඩුම ඇමතුම් ගාස්තුඑච්.එන්.බී.ඇෂුවරන්ස් සන්නාම තානාපතිවරුමනිලාල් ශ‍්‍රව්‍ය දෘෂ්‍ය ව්‍යාපාර ක්ෂේත‍්‍රයටමිහින් ලංකා බුද්ධගයාවටසිලෝන් බිස්කට්ස් සමාගමේ අපනයන කටයුතුවල විශිෂ්ට වර්ධනයක්මනිලාල් ප‍්‍රනාන්දු තම ව්‍යාපාරික ජීවිතයේ තවත් නව ඉසව්වකට පා තබයි. ඔහුගේ නව ව්‍යාපාරය වෘත්තීමය තත්ත්වයේ ශ‍්‍රව්‍ය දෘෂ්‍ය උපකරණ හා උපාංග ආනයනය, අලෙවිය හා පහසුකම් සැපයීමේ සමාගමක් වන සීමාසහිත ඩයිනමික් ඒවී ටෙක්නොලොජීස් පුද්ගලික සමාගමයි.නව සමාගමෙහි මෙහෙවර සේ ඔවුන් හඳුන්වන්නේ, ශී‍්‍ර ලංකාවේ ශ‍්‍රව්‍ය දෘෂ්‍ය විසඳුම් සඳහා වඩාත් කැමැත්තක් දක්වනු ලබන සමාගම බවට පත්වීමයි. ඩයිනමික් ඒවී සමාගමෙහි, දැනට ඇති ප‍්‍රධාන නිෂ්පාදන අතර, රබන්ක් බහු මාධ්‍ය ප‍්‍රක්ෂේපණ යන්ත‍්‍ර, බෙරින්ගර් ශ‍්‍රව්‍ය නිෂ්පාදන, හා ඩාස් වෘත්තිමය ස්පීකර්ස් ආදිය වේ.ඩයිනමික් නව සමාගමෙහි සැබෑ වටිනාකම සේ මනිලාල් ප‍්‍රනාන්දු මහතා විශ්වාස කරන්නේ, ශී‍්‍ර ලංකාවේ ශ‍්‍රව්‍ය දෘෂ්‍ය වෙළෙඳ ක්ෂේත‍්‍රයේ දශක ගණනාවක පළපුරුද්ද හා අත්දැකීම් සහිත ප‍්‍රවීණ හා වෘත්තීමය පුහුණුව ලත් කණ්ඩායමක් සමාගම සතුවීමයි.</content>
  </post><post>
    <category>NEWSPAPER</category>
    <date>
      <year>2009</year>
      <month>03</month>
      <day>08</day>
    </date>
    <link>http://www.silumina.lk/2009/03/08/_art.asp?fn=aj0903086</link>
    <topic>මිහින් ලංකා බුද්ධගයාවට</topic>
    <author>සුභාෂිණී ජයරත්න</author>
    <content>ඒ.එන්.සී. අධ්‍යාපන මණ්ඩප අන්තර්ජාතික මුහුණුවරින්සෙලින්කෝ ලයිෆ් ප‍්‍රණාම ශිෂ්‍යත්වලාභීහු දහසක්මොබිටෙල් ස්මාර්ට් අඩුම ඇමතුම් ගාස්තුඑච්.එන්.බී.ඇෂුවරන්ස් සන්නාම තානාපතිවරුමනිලාල් ශ‍්‍රව්‍ය දෘෂ්‍ය ව්‍යාපාර ක්ෂේත‍්‍රයටමිහින් ලංකා බුද්ධගයාවටසිලෝන් බිස්කට්ස් සමාගමේ අපනයන කටයුතුවල විශිෂ්ට වර්ධනයක්මිහින් ලංකා ගුවන් සේවය බුද්ධගයා දක්වා සිය ප‍්‍රථම ගුවන් ගමන ආරම්භ කළ අවස්ථාව. නායක හිමිවරුන් සමඟ මෙම ගමනට, වරාය සිවිල් ගුවන් සේවා වාරිමාර්ග හා ජල කළමනාකරණ අමාත්‍ය චමල් රාජපක්ෂ මහතා එක්වූ අවස්ථාව.මිහින් ලංකා ගුවන් සේවය කොළඹ බුද්ධගයා ගුවන් ගමන් පසුගියදා ඇරැඹීය. කොළඹ සිට බුද්ධගයා යාමට මෙතෙක් සංචාරකයන්ට ගුවන් සේවා නැතිකම නිසා අධික වියදමක් දරන්නට සිදුවීමත්, දැඩි වෙහෙසකාරී ගමනක යෙදෙන්නට සංචාරකයන්ට සිදුවීමත් සලකා බලා වරාය, සිවිල් ගුවන් සේවා, වාරිමාර්ග හා ජල කළමනාකරණ අමාත්‍ය චමල් රාජපක්ෂ මහතාගේ මූලිකත්වය යටතේ ඉතා අඩු මිල ගණන් යටතේ කොළඹ බුද්ධගයා ගුවන් ගමන් ඇරැඹීය.මිහින් ලංකා ගුවන් සේවයේ මෙම අඩු මිල ගණන් යටතේ හඳුන්වා දී ඇති ගුවන් සේවා නිසා දඹදිව වන්දනාකරුවන් විශාල පිරිසකට විශාල සහනයක් සැලසී ඇත. වන්දනාකරුවනට පමණක් නොව රැකියා සඳහා සුළු ව්‍යාපාරික කටයුතුª සඳහා යන එන අයට ද මෙය විශාල සහනයක් වී තිබේ.සැම ඉරුදිනකම කොළඹ දඹදිව වන්දනා ගමන් සිදුවන අතර බුද්ධගයා යාමටත් ඒමටත් අයකරන්නේ රුපියල් 26650කි. එයට සියලුම බදු මුදල් ඇතුළත්ය.මිහින් ලංකා ගුවන් සේවය කොළඹ සිට ඩුබායි දක්වා ද කොළඹ සිට ටි‍්‍රචී දක්වා ද ගුවන් ගමන් වාර පවත්වයි. කොළඹ සිට ඩුබායි දක්වා සතියේ සෑම අඟහරුවාදා, බදාදා, බ‍්‍රහස්පතින්දා, සිකුරාදා සහ ඉරිදා දිනවලත්, කොළඹ සිට ටි‍්‍රචී දක්වා සෑම සඳුදා, අඟහරුවාදා, බ‍්‍රහස්පතින්දා සහ සිකුරාදා දිනවලත් ගුවන් ගමන් සිදුකරයි.මුල්ම ගමනේ දී විශේෂ බුද්ධ පූජාවක් ද පැවැත්වීය. මිහින් ලංකා ගුවන් සංචාරයේදී මඟීන්ට උපරිම පහසුකම් සලසා දීමට එහි වැඩබලන සභාපති හා ප‍්‍රධාන විධායක නිලධාරි කපිල චන්ද්‍රසේන මහතා තීරණය කර ඇත. මේ ජූනි මස වන විට සිය ගුවන් ගමන් මැදපෙරදිග හා සිංගප්පූරුව දක්වා ද පුළුල් කිරීමට මිහින් ලංකා ගුවන් සේවය බලාපොරොත්තු වෙයි. සංචාරකයන් සඳහා මිහින් ලංකා හඳුන්වාදී ඇති බුද්ධගයා විශේෂ පැකේජයේදී බුද්ධගයා, බරණැස, කුසිනාරා, ඉසිපතන, රජගහනුවර, ලුම්බිණී ඇතුළු සිද්ධස්ථාන රාශියක් වැඳපුදා ගැනීමට සංචාරකයන්ට අවස්ථාව සැලසෙන අතර වීසා පහසුකම් ලබාදීමට ද මිහින් ලංකා ගුවන් සේවය කටයුතු යොදා ඇත.මිහින් ලංකා ආසන වෙන් කරවා ගැනීම සඳහා අංක 62 ඩබ්ලිව්.ඒ.ඩී.රාමනායක මාවතේ, ඊ.එම්.ඩී.ගොඩනැඟිල්ලේ කාර්යාලයක් විවෘතව පවතී.සුභාෂිණී ජයරත්න</content>
  </post><post>
    <category>NEWSPAPER</category>
    <date>
      <year>2009</year>
      <month>03</month>
      <day>08</day>
    </date>
    <link>http://www.silumina.lk/2009/03/08/_art.asp?fn=aj0903087</link>
    <topic>සිලෝන් බිස්කට්ස් සමාගමේ අපනයන කටයුතුවල විශිෂ්ට වර්ධනයක්</topic>
    <author/>
    <content>ඒ.එන්.සී. අධ්‍යාපන මණ්ඩප අන්තර්ජාතික මුහුණුවරින්සෙලින්කෝ ලයිෆ් ප‍්‍රණාම ශිෂ්‍යත්වලාභීහු දහසක්මොබිටෙල් ස්මාර්ට් අඩුම ඇමතුම් ගාස්තුඑච්.එන්.බී.ඇෂුවරන්ස් සන්නාම තානාපතිවරුමනිලාල් ශ‍්‍රව්‍ය දෘෂ්‍ය ව්‍යාපාර ක්ෂේත‍්‍රයටමිහින් ලංකා බුද්ධගයාවටසිලෝන් බිස්කට්ස් සමාගමේ අපනයන කටයුතුවල විශිෂ්ට වර්ධනයක්ශ‍්‍රී ලංකාවේ ආහාර නිෂ්පාදන ක්ෂේත‍්‍රයේ ප‍්‍රමුඛතම සමාගමක් වන සිලෝන් බිස්කට්ස් සමාගම අපනයන කටයුතුවලින් විශිෂ්ට වර්ධනයක් අත්කර ගනී. සමාගම ඉකුත් වසර තුළදී අපනයනය කටයුතුවලින් උපයන ලද ආදායම ඇමෙරිකානු ඩොලර් කෝටිය ඉක්මවයි. ඉන් වැඩි කොටසක් මන්චි බිස්කට් අපනයනයෙන් උපයාගෙන තිබේ. දැනට සිලෝන් බිස්කට්ස් සමාගම රටවල් 44කට වැඩි සංඛ්‍යාවකට තම නිෂ්පාදන අපනයනය කරනු ලබයි. ඇමෙරිකාව, යුරෝපය මැදපෙරදිග මෙන්ම ආසියා හා ශාන්තිකර කලාපයේ රටවල් ගණනාවක් ඊට අයත් වෙයි.මෙම රටවල් වෙත ප‍්‍රධාන වශයෙන් බිස්කට් චොක්ලට් කේක් ධාන්‍ය ආශ‍්‍රිත සැකසූ ආහාර නිෂ්පාදන මෙන්ම විජලිත පලතුරු වර්ග ද සිලෝන් බිස්කට්ස් සමාගම විසින් අපනයනය කරනු ලබයි.අපනයන ක්ෂේත‍්‍රයේ දක්වන ලද විශිෂ්ටත්වය වෙනුවෙන් ඉකුත් හය මාසයක කාලය තුළදී පමණක් ජාතික මට්ටමේ විවිධ අපනයන සම්මාන රැසක් සමාගමට හිමි වී තිබේ. ජනාධිපති අපනයන රන් සම්මානය ඒ අතුරින් ප‍්‍රධාන තැනක් ගනී. ශ‍්‍රී ලංකා අලෙවිකරණ ආයතනයේ වෙළෙඳ නාම විශිෂ්ටතා සම්මාන විශිෂ්ටතම අපනයන වෙළෙඳ නාමය සඳහා වන රන් සම්මානය සහ ජාතික අපනයනකරුවන්ගේ මණ්ඩලයේ රන් සම්මාන තුනකින් ද සෙසු සම්මාන සමන්විත වේ. වසරේ විශිෂ්ටතම වෙළෙඳ නාම සහිත භාණ්ඩ අපනයනය කරුවා සඳහා වන රන් සම්මානය ද ඒ අතර වෙයි.</content>
  </post><post>
    <category>NEWSPAPER</category>
    <date>
      <year>2009</year>
      <month>03</month>
      <day>08</day>
    </date>
    <link>http://www.silumina.lk/2009/03/08/_art.asp?fn=aw0903081</link>
    <topic>හිස් කුටියකින් ආ දුරකථන ඇමතුමක්</topic>
    <author>මතුගම මහින්ද විජේතිලක</author>
    <content>හිස් කුටියකින් ආ දුරකථන ඇමතුමක්නිශාන්ත පෙරේරා මහතා ජා ඇල පදිංචිකරුවෙකි. ඔහු නිමි ඇඳුම් සකස් කොට කොළඹ තොග වෙළෙඳ ආයතනයකට සැපයීමේ ව්‍යාපාරයක් පවත්වා ගෙන ගියේ ය.ඔහු ඇඳුම් බාර දුන් ආයතනය මුස්ලිම් ව්‍යාපාරිකයකු සතු ය. දිනක් සිකුරාදා දිනයක නිශාන්ත පෙරේරා මහතා එම ආයතනයට දුරකතනයෙන් “අද කඩය ඇරලා ද? මම ඇඳුම් ටිකක් අරගෙන එන්නයි සූදානම, සිකුරාදා පල්ලි යන දවස නිසයි ඇහැව්වේ” යි විමසුවේය.“ඔව්! ඔව්! කඩේ ඇරලා. බඩු ටික අරගෙන එන්නැ”යි තොග වෙළෙඳ ආයතනයෙන් පිළිතුරු ලැබිණි.ඔහු තම ති‍්‍රරෝද රියේ ඇඳුම් තොගය පටවා ගෙන කොළඹ තොග වෙළෙඳ සලට ගෙනාවේය. එහෙත් වෙළෙඳ සල වසා ඇත. ඔහු මවිතයට පත් වීය. මඳ වේලාවක් බලා සිටින විට තොග වෙළෙද සලේ අයිතිකරු ආවේය.“ඇයි? නිශාන්ත! අද කඩේ වහන දවසනෙ. අද මොකද බඩු අරගෙන ආවේ?” යි ඔහු නිශාන්ත ගෙන් ඇසුවේ ය.“නැහැ මුදලාලි! මම” උදේ ටෙලිෆෝන් කරලා ඇහුවනේ අද කඩේ ඇරලද කියලා. ඉතින් කඩේ හිටපු කෙනෙක් කීවනේ අද කඩේ ඇරලා බඩු ටික අරගෙන එන්න කියලා. ඒකයි මම බඩු අරගෙන ආවේ” යි නිශාන්ත කීවේ ය.“මොනවා මේ මගේ අතේනෙ යතුර. උදේ කඩේ ඇරියෙ නැහැ” මුදලාලි උත්තර දුන්නේය.“මොකක්ද? මුදලාලි මේ සිද්ධ වුණේ? එහෙම නම් දැන් මුදලාලි කඩේ නොම්මරයට ටෙලිෆෝන් කරලා බලන්නැ”යි නිශාන්ත යෝජනා කළේ ය. මුදලාලි ද තම අත තිබු ජංගම දුරකතනයෙන් වෙළෙඳ ආයතනයේ අංකයට කතා කළේ ය. වසා ඇති වෙළෙඳ සලේ දුරකතනය නාද වෙන අයුරු දෙදෙනාට ම ඇසිණි.“හලෝ”“හලෝ”“අද කැඩේ ඇරල ද? මුදලාලි ම ඇසුවේය.“ඔව්! ඔව්! කඩේ ඇරලා” පිළිතුරු ලැබිණි.මුදලාලි පුදුමයට පත් වූයේ ය. වෙළෙඳ සලේ දොරවල් ඉබි යතුරු දැමු අයුරින් ම තිබිණි. අසල සිටි තවත් කිහිප දෙනෙකු ද එතැනට ගෙන්වා ගෙන දොර ඇර බැලුවේය. කිසිවෙකු නැත. මෙය සිදුවූයේ කෙසේදැයි තවමත් රහසකි.මෙවැනි සිද්ධීන් බොහෝ දෙනකු පිළිගන්නේ ද නැත. ඔප්පු කර පෙන්වන්නට ක‍්‍රමයක් ද නැත. අපේ රටේ එවැනි දේ ගවේෂණය කරන ආයතනයක් ද නැත. එහෙත් බටහිර රටවල ගුප්තාත්ම ගවේෂණය කරන ආයතන පවා පිහිටුවා ඇත.අද නොව 1935 වර්ෂයේ පවා එංගලන්තයේ එවැනි පර්යේෂණ සිදු කෙරිණි. එංගලන්තයේ සිදු වූ පර්යේෂණාත්මක සිද්ධියක් පිළිබඳ 1935 පෙබරවාරි මස 02 සෙනසුරාදා “සිංහල බෞද්ධයා” පත‍්‍රයේ “නිර්දේහ භූත ලෝකයෙන් ආ අවතාරය” යන සිරස්තලය යටතේ පළ විය. එහි පළ වූ සම්පූර්ණ විස්තරය මෙසේ ය.“සති කීපයකට පෙර මෙලොවින් සමුගත් ඩැනිස් බ‍්‍රැඩ්ලි ජීවත්ව සිටියදී දුන් ප‍්‍රතිඥාවක් (මරණයන් පසු) ඉටු කැර ඇතැයි එංගලන්තයේ පුවත්පත්වල පළ වීය.භූත විද්‍යාඥයකු හා ග‍්‍රන්ථ කර්තෘවරයකු වන එච්. ඩැනිස් බ‍්‍රැඩ්ලි මරණයට පෙර ස්වකීය මිතුරාට හා අඹු දරුවනට පොරොන්දුවක් වී ඇත. ඒ මරණයෙන් පසු පාරලෞකික වේශයෙන් පැමිණ පුනර්භව පුවත් පවසන බවයි.දින කීපයකින් ඩැනිස් බ‍්‍රැඩ්ලිගේ පුත් පැට්රික් බ‍්‍රැඩ්ලිට කිසියම් හඬකින් නියමයක් කරනු ඇසිණි. කැත්ලින් බර්කල් නමැති භූත ගවේෂිකාවක් සභාවක් රැස්කළ විට එහි දී තමන් වෙසෙන නිර්දේහ භූත ලෝකය පිළිබඳ විස්තර ප‍්‍රකාශ කරන බව ඒ ගුප්ත හ¾ඩින් කියැවිණි.ඒ ප‍්‍රකාශය ප‍්‍රශ්නෝත්තරංකාරයකින් සිදු කැරිණි.“බ‍්‍රැඩ්ලි! ඔබ දැන් වෙසෙන ලෝකයේ තත්ත්වය කෙසේ දැ”යි කැත්ලින් බර්කල් ඇසුවාය.“එය මිනිස් බසින් විස්තර කරන්නට නොහැකියි. නරලොව දක්නා ස්ථාවර හෝ ජංගම කිසිවක් මෙහි නෑ. කාලය ද මෙහි නැත. ඇත්තේ අපරිමිත නබෝතලයක් පමණයි” බ‍්‍රැඩ්ලිගේ නියම කට හඩින් ම කියැවිණි.“ඔබේ ලෝකයේ දිවා රාති‍්‍ර විශේෂයක් පවතී ද?”“මිනිස් ලොව දක්නා ක‍්‍රමයේ දිවා රාති‍්‍ර වෙනසක් මෙහි නැහැ. මුළු තබෝතලය ම එක්තරා වජ‍්‍රමය පටලයකින් වැසි තියෙනවා. එහෙත් ඇතැම් ප‍්‍රදේශයක ඝන අඳුරක් පවතිනවා. අපේ නිකාය එහි නොවදී. එහෙත් එහි ද තවත් නිකායක් පවතිනවා.”“ඔබ ගමනාගමනය කරන්නේ කෙසේ ද?”“අපේ ගමනාගමනය සිතුවිලි මාත‍්‍රයක් පමණයි. යම් පෙදෙසකට යෑමට සිතුණු කල තමන් එහි සිටින බව පෙනෙයි. අපට මොහොතකින් මිනිස් ලොව සිසාරා හැසිරෙන්නට පුළුවන්.”“ඔබේ දේහ තත්ත්වය කොහොමද?”“අපට දේහ තත්ත්වයක් නෑ” ඇට ලේ මස් සහිත හෝ රසායන හෝ දේහයක් නෑ. අද්‍රව්‍යමය චින්තන බලයක් පමණයි.”“අනාදිමත් කලක සිට මේ ලොවෙන් තුරන් වන අනන්ත වූ සත්ත්වයන් හැම දෙනා ම ඔබේ ලොවේ ඉන්නවා ද?”“නැත. මේ අනන්ත වූ ලෝක අතුරින් එකක් පමණයි. මීට උසස් වූ ද පහත් වූ ද ලෝක බොහෝ ය. එහෙත් ඒ කිසිවකට එළඹීමට අපට නොහැකියි. අපට සැරිසැරිය හැක්කේ නරලොවට පමණයි. මෙහි උපදින්නේ මෙය පතන්නන් පමණයි. මා නරලොව දී දැන හැඳින සිටි බොහෝ දෙනෙකු මට මෙහි දී මුණ ගැසුණා. අපි බොහෝ විට පිළිසඳර කතාවේත් යෙදුණා.“පිළිසඳර කතාවේ? දේහයක් නැතුව කතා බහ කරන්නේ කොහොමද?”“අපි නරයන් වගේ නොවෙයි. කිසියම් අදහසක් කිසියම් කෙනෙකුට පළ කරන්නට සිතුණු විට ම ඒ සිතුවිල්ල ඉබේම අනෙකාට දැනෙනවා. ඔහුත් ඔහුගේ අදහස සිතන විට ම අපට දැනෙනවා. ඒක තමයි අපේ කතා ක‍්‍රමය.”“ඔබ තව කොතෙක් කල් ඔය ලොවේ ජීවත් වෙනවාද?”“මෙහි නර ලොව වගේ කාල යැයි අදහස් කරන දෙයක් නෑ. ඒ නිසා ඒක කියන්න බැහැ. හොඳයි, හැමට ම ආයුබෝවන්”සිත මිස කය නැති බඹ ලොව සතර කි සිත නැතිවම කය ඇති බඹ තලය කි මද සත පින් කොට උපදින පෙදෙස කි එහි උපතත් කුසලත් නොම කළ හැකි, යනුවෙන් වීදාගම හාමුදුරුවෝ ප‍්‍රකාශ කළේත් මේ වැනි ම සත්ත්ව කොට්ඨාස නොවේ ද?ඉහත සඳහන් එංගලන්ත සිද්ධියෙන් අනාවරණය වන්නේ ඝන ශරීරයක් නැති ගුප්තාත්මයක් පිළිබඳව යි. “ඇට ලේ මස් සහිත හෝ රසායන හෝ ශරීරයක් නැතැ” යි ඩැනිස් බ‍්‍රැඩ්ලි ගේ ආත්මය පවසා ඇත. එහෙත් තවත් නිකායයන් එහි පවතින බව ද ඔවුන් ගේ නිකායේ අයට යා නොහැකි ලෝකයක් පවතින බව ද කියා ඇත.එංගලන්ත පුවත්පත්වල “නිර්දේහ භූත ලෝකයැ” යි හඳුන්වා ඇත්තේ ද “දේහයක් නැති” අරුතෙනි. එහෙත් ඔවුන් අන්‍යොන්‍යව අදහස් හුවමාරු කැර ගන්නවා නම්, කලින් දැන හැඳින සිටි අය මුණ ගැසී හඳුනා ගත්තා නම් මනෝමය වශයෙන් හෝ ශරීරයක් තිබිය යුතු යැයි අපට අනුමාන කළ හැකි ය. නිගමනයකට එළැඹීමට නම් ඒ වැනි ගුප්තාත්ම ගවේෂණයක යෙදිය යුතුය. නැතහොත් ති‍්‍රපිටක ධර්මයට අනුකූලව නිගමනවලට එළැඹිය යුතු ය.ජා ඇල නිශාන්ත පෙරේරාට තවත් අත්දැකීමක් ඇත. ඒ ඔහු දිනක් ජා ඇල තුඩැල්ල හන්දියේ සිටිය දී සිදු වූවකි. එදා රාතී‍්‍ර 9.30 ට පමණ ඔහු ගේ ති‍්‍රරෝද රථය ළඟට පැමිණි මහත්මයෙකි. සුදු අත් දිග කමිසයකින් හා සුදු කලිසමකින් සැරසී සිටි ඒ මහත්මයා “මාව කණුවන පල්ලිය ළඟට ගෙන යන්නැ”යි ති‍්‍රරෝද රියේ පසුපස ආසනයෙහි හිඳ ගත්තේය.නිශාන්ත පෙරේරා ගමන ආරම්භ කළේ ය. කණුවන පල්ලියට කිට්ටු වන විට “මහත්මයා, කොයි හරියෙද බහින්නේ. අසවලාගේ කඩය ළඟ ද?” ආදි වශයෙන් නිශාන්ත මගියා ගෙන් ඇසුවේ ය. ඔහු නිහඬ ය. පිළිතුරු දෙන්නේ නැත. පල්ලිය ඉදිරිපිට දී රථය නතර කැරිණි. මහත්මයා බහින්නේ නැත. නිශාන්ත හැරි බැලුවේ ය. මහත්තයෙක් නැත. නිශාන්තට උතුර දකුණ මාරු වුණේ ය. ඔහු වහාම රථය ආපසු හරවා ගෙන නතර වූයේ තම ගෙදරට ම ගොසිනි.පසු දා උදේ පුරුදු පරිදි තුඩැල්ල හන්දියට ගිය නිශාන්ත එතැන සිටි හිතවතුන් සමඟ මේ අද්භූත සිද්ධිය පැවැසුවේය. එය සාවධානව අසා ගෙන සිටි වෑන් රථ රියැදුරෙකු “ඔය විස්තර කියන විධියේ මහත්තයෙක් දවසක් මගේ වෑන් එකෙන් කණුවන පල්ලිය ළඟට ගියා. හැබැයි මිනිහත් වාඩි වුණේ පිටුපස සීට් එකේ.පල්ලිය ළඟට ගිහින් බලන කොට මහත්තයා නැහැ” යි තමන්ට ද එවැනි සිද්ධියකට මුහුණ පෑමට සිදු වූ අයුරු විස්තර කළේ ය. දැන් තුඩැල්ල හන්දියේ අය අදත් නිශාන්ත හඳුන්වන්නේ “හොල්මන්” නමිනි.මේ භූතයන් ද ලෝකයේ ජීවත්වන සත්ත්ව කොට්ඨාසයක් ම ය. මොවුන් අතර ආනුභාව සම්පන්න භූත කොටස් ද සිටිති. ආනුභාව හීනයෝ ද සිටිති. මිත්‍යා දෘෂ්ටිකයෝ ද සිටිති. තෙරුවන් ගුණයට බලයට අවනත වන්නෝ ද සිටිති. කර්ම විපාකානුකූලව පළි ගැනීමට බලාපොරොත්තුවෙන් වේලාව එන තුරු බලා සිටින්නෝ ද වෙති.අනුන්ට කෑමක් බීමක් පිරිනමන්නට ලෝභයෙන් ජීවත්ව සිට මැරී ගිය අය කළගෙඩියක් තරම් බඩ ගෙඩියක් ඇතිව ඉඳිකටු සිදුරක් තරම් උගුරක් ඇතිව ඉපිද සිටිති. තවත් පිරිසක් ඉවසිය නොහැකි තරම් දැඩි පිපාසයකින් පෙළෙති. ඔවුන් වටා නිල් පැහැති පිරිසුදු ජලය පිරී ඉතිරි ගිය භාජන හා ජලාශ පවතී. එහෙත් ජලය පානය කරන්නට මේ පේ‍්‍රතයනට මුඛයක් නැත.අනුන් කෙරෙහි ද්වේෂයෙන් ඊර්ෂ්‍යාවෙන් දැවි දැවී සිට මිය ගියෝ මහා නිරා ගිනි මැද ඉපිද එහි ම මැරි මැරී නැවත ඉපදෙති. පින් දහම් කුසල් කළෝ දිව්‍ය විමන්වල ඉපිද දිව්‍ය සම්පත් විඳිති.එසේ දිව සම්පත් විඳිමින් සිට කර්මානුරූපව තම පුණ්‍යකර්ම ශක්තිය ගෙවී ගිය විට එතැනින් චූතව යති. එසේ පුණ්‍යකර්ම ශක්තිය අවසන් වන විට ඒ දෙවියාගේ ඇඳුම් පැළඳුම් කිළිටි වී පැළඳ සිටින මල් පරවී යන බවත්, ඒ සලකුණුවලින් සිදුවන දෙය අවට සිටින දෙවිවරු දැන ගන්නා බවත් බෞද්ධ ග‍්‍රන්ථවල සඳහන් වේ.එසේ තම ලොවෙන් සමුගන්නා දෙවියා වට කැර ගන්නා මිතුරු දෙවිවරු “ඉතෝ භෝ සුගතිං ගච්ඡා - මනුස්සානං සභාවපතං “ ආදි වශයෙන් උපදෙස් දෙති. “භවන! සුගතියට යන්න. මිනිසුනට උදව් කරන්න. සේවය කරන්නැ” යි උපදෙස් දෙති. දෙවියො සුගතිය ලෙස දකින්නේ මේ මිනිස් භවයයි.මෙයින් අපට පැහැදිලි වන්නේ පින් දහම්වල කර්ම ශක්තිය ගෙවී ගිය විට නැවත වෙනත් භවයක් ලබන බවයි. එහෙත් කුසල් කරන විට ඒ කුසල ශක්තිය කිසි කලෙක ක්ෂය නොවේ.එය භවයෙන් භවයට පාරමී බවට පුරුද්දක් බවට පත් වෙයි. දානය ද කුසලයක් කැර ගත හැක්කේ එය කිසිදු ලාභාපේක්ෂාවකින් තොරව ලබන්නාගේ යහපත පමණ ම අපේක්ෂාවෙන් සිදු කළ විට ය.ප‍්‍රධාන තම කුසලය වන්නේ භාවනාවෙන් ලෝභ, ද්වේෂ, මෝහාදී ක්ලේශයන් යටපත් කිරීමෙන් (සමථ) හා කෙලෙස් මුලිනුපුටා දැමීමෙන් (විපස්සනා) සිත ශක්තිමත් කිරීම ය. භාවනා මධ්‍යස්ථානවලම, භාවනා කරන්නන්ට අවශ්‍ය පහසුකම් සැපයීමය.මතුගම මහින්ද විජේතිලක</content>
  </post><post>
    <category>NEWSPAPER</category>
    <date>
      <year>2009</year>
      <month>03</month>
      <day>15</day>
    </date>
    <link>http://www.silumina.lk/2009/03/15/_art.asp?fn=aa0903151</link>
    <topic>නායකත්වයෙන්</topic>
    <author>නිරුෂි විමලවීර</author>
    <content>රනිල් නායකත්වයෙන් නො ගියොත් බලතල ඉවත් කරන සැලැස්මක්කොටින් ගේ කෘරකම් නිසා අහිංසක ළමයින් හාමතේකළුතර නවෝදයට ව්‍යාපෘති 17,304 ක්ශ‍්‍රී දළදා ප‍්‍රදර්ශනය ඊයේ අවසන්උතුරු නැඟෙනහිර වැඩි දියුණුවට අරමුදලක් ඕනෑගොවීන් 9,28,000 ට විශ‍්‍රාම වැටුප්සන්ධානය 21 දා සිට ගෙයින් ගෙට යයිඇමැති මහින්ද සුව අතටආදර්ශ ධාවන පථයක් සමඟ ප‍්‍රවාහන ගම්මානයක්ප‍්‍රභූ ආරක්ෂාව සඳහා ප‍්‍රධාන ආරක්‍ෂකයන් ට විශේෂ පුහුණුවක්‘නැනෝ තැටියක්’ හා ඔරලෝසුවක් සමඟ තවත් පිරමිඩ සෙල්ලමක්ශී‍්‍රමත් ආතර් සී. ක්ලාක් ප‍්‍රථම ගුණානුස්මරණය 19 වැනිදාකුවේට් හි ශී‍්‍ර ලංකා තානාපති කාර්යාලය ජාත්‍යන්තර කාන්තා දිනය සමරයිනිවෙසක් නැති අයට කැපකරු සෙවණනළ ජලයේ අපද්‍රව්‍ය නෑඑ.ජා. මානව හිමිකම් කොමසාරිස් වරියගේ ප‍්‍රකාශය ගැන රජය අප‍්‍රසාදය පළ කරයිඑජාප කැරැල්ල උග‍්‍ර වෙයි..!නිරුෂි විමලවීරඑජාප නායක රනිල් වික‍්‍රමසිංහ මහතා ස්ව කැමැත්තෙන් පක්ෂ නායකත්වයෙන් ඉවත් නො වන්නේ නම් ඔහු සතු බලතල කප්පාදු කිරීමේ සැලැස්මක් කැරළිකාර එජාප මන්තී‍්‍රවරුන් විසින් කි‍්‍රයාවට නඟා තිබේ.එජාප කෘත්‍යාධිකාරී සභාවේ බහුතර බලය තමන් සතු බව පෙන්වා දෙන කැරළිකාර කණ්ඩායම පවසනුයේ කෘත්‍යාධිකාරී සභාවේ රහස් ඡන්දයක් මඟින් රනිල් වික‍්‍රමසිංහ මහතා නායකත්වයෙන් ඉවත් විය යුතු බව කියා සිටින බහුතර බලය පෙන්වන අතර ඒ අවස්ථාවේදීත් වික‍්‍රමසිංහ මහතා පක්ෂ නායකත්වයෙන් ඉවත් නොවුණහොත් කෘත්‍යාධිකාරී සභාවේ බහුතර ඡන්ද බලයෙන් නායකයා සතු බලතල කප්පාදු කිරීමට නොපමාව පියවර ගන්නා බවයි.එජාප ව්‍යවස්ථාව අනුව පක්ෂ නායකයා ඉවත් කළ හැක්කේ ඔහුගේ මරණයෙන් පසුව හෝ ස්ව කැමැත්තෙන් ඉල්ලා අස්වීමෙන් පමණක් බවත් සඳහන් වෙයි. මෙහිදී රනිල් වික‍්‍රමසිංහ මහතා එජාපයෙන් ඉවත් කළ හැකි විකල්ප මාර්ගයක් පිළිබඳව යෝජනා මතු වී ඇති අතර එහි එක් උපායක් වන්නේ පක්ෂ නායකයා සතු විශේෂ වගකීම් හා බලතල කප්පාදු කිරීම මඟින් රනිල් වික‍්‍රමසිංහ මහතා ඉවත් කිරීමේ පියවර ගත යුතුව තිබෙන බවයි.කලක් එජාපයේ ප‍්‍රබලම භූමිකාවක් ඉටුකළ හිටපු ඇමැතිවරයකු පෙන්වා දී ඇත්තේ තමා අද එජාප කෘත්‍යාධිකාරී සභාවේ සාමාජිකයකුව සිටියේ නම් රනිල් ඉවත් කරන හැටි පෙන්වා දෙන බවය.ඔහු පෙන්වා දෙන ආකාරයට රනිල් වික‍්‍රමසිංහ මහතා එජාප නායකත්වයෙන් ඉවත් කළ නොහැකි වන මුත් ඔහු සතු බලතල කප්පාදු කිරීමට කෘත්‍යාධිකාරී සභාවට බලය හිමි වෙයි. මුදල් හා වෙනත් විශේෂ බලතල පමණක් නොව ඔහු සතු සියලු බලතල ඉවත් කළ හැකි බවත් ඔහු පෙන්වා දී තිබේ.මේ අනුව පක්ෂ නායකත්වයේ රැඳී සිටිය ද ඔහු කිසිදු බලයක් හිමි නොවන රූකඩ නායකයකු බවට පත් වනු ඇති බවත් පැවැසෙයි. මේ අතර එජාප උපනායක රුක්මන් සේනානායක හා ජාතික සංවිධායක එස්.බී. දිසානායක යන මහත්වරුන් ඉකුත් දා කළ ප‍්‍රසිද්ධ ප‍්‍රකාශයන් ගෙන් හෙළි වූයේ ද එජාපය ඇතුළත පවතින කැළඹීම දිනෙන් දින උග‍්‍ර වෙමින් පවතින ආකාරයයි.</content>
  </post><post>
    <category>NEWSPAPER</category>
    <date>
      <year>2009</year>
      <month>03</month>
      <day>15</day>
    </date>
    <link>http://www.silumina.lk/2009/03/15/_art.asp?fn=aa0903152</link>
    <topic>කොටින් ගේ කෘරකම් නිසා අහිංසක ළමයින් හාමතේ</topic>
    <author>බුද්ධිකා බ‍්‍රාහ්මණගේ</author>
    <content>රනිල් නායකත්වයෙන් නො ගියොත් බලතල ඉවත් කරන සැලැස්මක්කොටින් ගේ කෘරකම් නිසා අහිංසක ළමයින් හාමතේකළුතර නවෝදයට ව්‍යාපෘති 17,304 ක්ශ‍්‍රී දළදා ප‍්‍රදර්ශනය ඊයේ අවසන්උතුරු නැඟෙනහිර වැඩි දියුණුවට අරමුදලක් ඕනෑගොවීන් 9,28,000 ට විශ‍්‍රාම වැටුප්සන්ධානය 21 දා සිට ගෙයින් ගෙට යයිඇමැති මහින්ද සුව අතටආදර්ශ ධාවන පථයක් සමඟ ප‍්‍රවාහන ගම්මානයක්ප‍්‍රභූ ආරක්ෂාව සඳහා ප‍්‍රධාන ආරක්‍ෂකයන් ට විශේෂ පුහුණුවක්‘නැනෝ තැටියක්’ හා ඔරලෝසුවක් සමඟ තවත් පිරමිඩ සෙල්ලමක්ශී‍්‍රමත් ආතර් සී. ක්ලාක් ප‍්‍රථම ගුණානුස්මරණය 19 වැනිදාකුවේට් හි ශී‍්‍ර ලංකා තානාපති කාර්යාලය ජාත්‍යන්තර කාන්තා දිනය සමරයිනිවෙසක් නැති අයට කැපකරු සෙවණනළ ජලයේ අපද්‍රව්‍ය නෑඑ.ජා. මානව හිමිකම් කොමසාරිස් වරියගේ ප‍්‍රකාශය ගැන රජය අප‍්‍රසාදය පළ කරයි- එ.ජා. සංවිධානය චෝදනා නඟයිබුද්ධිකා බ‍්‍රාහ්මණගේඑල්.ටී.ටී.ඊ. ය අමානුෂික අයුරින් ළමයින් ගේ ආහාර සීමා කිරීම හේතුවෙන් මන්දපෝෂණයෙන් මිය යන ළමයින් ගේ ප‍්‍රමාණය දිනෙන් දින ඉහළ යමින් තිබෙන්නේ යැයි එක්සත් ජාතීන්ගේ සංවිධානය චෝදනා කරයි.මේ තත්ත්වය මඟ හැරවීම සඳහා ශී‍්‍ර ලංකා සෞඛ්‍ය අමාත්‍යංශය සමඟ එක්වී එක්සත් ජාතීන්ගේ ළමා අරමුදලේ ආධාරයෙන් මන්දපෝෂිත ළමයින් ගේ සෞඛ්‍ය තත්ත්වය නඟා සිටුවීම සඳහා අධි පෝෂක ඖෂධමය ආහාරයක් වන බී.පී. 100 ලබාදීමට පියවර ගන්නා බව පවසන එක්සත් ජාතීන්ගේ සංවිධානය මෙම වැඩසටහන මුලින්ම කිලිනොච්චි සහ මුලතිව් දිස්ති‍්‍රක්කවල කි‍්‍රයාත්මක කිරීමට සැලසුම් කැර ඇතැයි ද පවසයි.</content>
  </post><post>
    <category>NEWSPAPER</category>
    <date>
      <year>2009</year>
      <month>03</month>
      <day>15</day>
    </date>
    <link>http://www.silumina.lk/2009/03/15/_art.asp?fn=aa0903153</link>
    <topic>කළුතර නවෝදයට ව්‍යාපෘති 17,304 ක්</topic>
    <author>නිහාල් පී. අබේසිංහ</author>
    <content>රනිල් නායකත්වයෙන් නො ගියොත් බලතල ඉවත් කරන සැලැස්මක්කොටින් ගේ කෘරකම් නිසා අහිංසක ළමයින් හාමතේකළුතර නවෝදයට ව්‍යාපෘති 17,304 ක්ශ‍්‍රී දළදා ප‍්‍රදර්ශනය ඊයේ අවසන්උතුරු නැඟෙනහිර වැඩි දියුණුවට අරමුදලක් ඕනෑගොවීන් 9,28,000 ට විශ‍්‍රාම වැටුප්සන්ධානය 21 දා සිට ගෙයින් ගෙට යයිඇමැති මහින්ද සුව අතටආදර්ශ ධාවන පථයක් සමඟ ප‍්‍රවාහන ගම්මානයක්ප‍්‍රභූ ආරක්ෂාව සඳහා ප‍්‍රධාන ආරක්‍ෂකයන් ට විශේෂ පුහුණුවක්‘නැනෝ තැටියක්’ හා ඔරලෝසුවක් සමඟ තවත් පිරමිඩ සෙල්ලමක්ශී‍්‍රමත් ආතර් සී. ක්ලාක් ප‍්‍රථම ගුණානුස්මරණය 19 වැනිදාකුවේට් හි ශී‍්‍ර ලංකා තානාපති කාර්යාලය ජාත්‍යන්තර කාන්තා දිනය සමරයිනිවෙසක් නැති අයට කැපකරු සෙවණනළ ජලයේ අපද්‍රව්‍ය නෑඑ.ජා. මානව හිමිකම් කොමසාරිස් වරියගේ ප‍්‍රකාශය ගැන රජය අප‍්‍රසාදය පළ කරයිනිහාල් පී. අබේසිංහකළුතර දිස්ති‍්‍රක්කයේ සංවර්ධනය සඳහා පසුගිය වසර තුන (2006 / 2007 / 2008) ඇතුළත මධ්‍යම රජය, විමධ්‍යගත අයවැය, ප‍්‍රාදේශීය සභා හා දිස්ති‍්‍රක් ලේකම් කාර්යාලය මඟින් රුපියල් කෝටි 156 ක් වටිනා ව්‍යාපෘති 17304 ක් කි‍්‍රයාත්මක කර ඇතැයි කළුතර දිස්ති‍්‍රක් ලේකම් එස්. හපුආරච්චි මහතා පවසයි.ඉන් වැඩිම මුදලක් වැය කර ඇත්තේ වලල්ලාවිට ප‍්‍රාදේශීය ලේකම් ප‍්‍රදේශයටය. ඒ මුදල රුපියල් කෝටි 27.5 කට අධිකය. ඊට අමතරව පාලින්ද නුවර ප‍්‍රාදේශීය ලේකම් බළ ප‍්‍රදේශයට රුපියල් කෝටි 17 ක්ද දොඩන්ගොඩ සංවර්ධනයට කෝටි 15 ක්ද කළුතරට කෝටි 13 ක්ද, හොරණට හා පාණදුර ප‍්‍රාදේශීය ලේකම් බළ ප‍්‍රදේශ සඳහා කෝටි 11 බැගින් ද වැයකර ඇතැයි දිස්ති‍්‍රක් ලේකම් එස්. හපුආරච්චි මහතා තවදුරටත් කීය. මේ අනුව මුළු දිස්ති‍්‍රක්කය පුරාම ජාතික සවිය සමෘද්ධි මග නැගුම, ගම නැගුම හා විමධ්‍යගත ආදි විවිධ ව්‍යාපෘති 17304 ක් කි‍්‍රයාත්මක කළ බව ද ඔහු කීය.මේ අතර 2008 වසරේ කළුතර දිස්ති‍්‍රක්කය ඇතුළත කි‍්‍රයාත්මක කළ ජාතික සවිය ගමනැගුම වැඩසටහන යටතේ දිස්ති‍්‍රක්කය පුරා ව්‍යාපෘති 1357 සිදු කර ඇති බවත්, ඒ සඳහා රුපියල් කෝටි 58 ක් වැය කර ඇති බවත් දිස්ති‍්‍රක් ලේකම් වරයා කියයි.2007 වසරේ ජාතික සවිය යටතේ ව්‍යාපෘති 259 ක් කි‍්‍රයාත්මක වී තිබේ. ඒ සඳහා වැය කර ඇති මුදල කෝටි 21 කි. මීට අමතරව 2007 දී දිස්ති‍්‍රක්කය ඇතුළත කි‍්‍රයාත්මක වූ මග නැගුම වැඩසටහනට රුපියල් කෝටි 88 ක් වැයකර තිබේ. එමඟින් මාර්ග 234 ක වැඩ අවසන් කර ඇත.</content>
  </post><post>
    <category>NEWSPAPER</category>
    <date>
      <year>2009</year>
      <month>03</month>
      <day>15</day>
    </date>
    <link>http://www.silumina.lk/2009/03/15/_art.asp?fn=aa0903154</link>
    <topic>ලක්ෂ 15 කට අධික පිරිසක් දළදා වඳිති</topic>
    <author>සුනිල් දයා අල්විස් /අසේල කුරුළුවංශ</author>
    <content>රනිල් නායකත්වයෙන් නො ගියොත් බලතල ඉවත් කරන සැලැස්මක්කොටින් ගේ කෘරකම් නිසා අහිංසක ළමයින් හාමතේකළුතර නවෝදයට ව්‍යාපෘති 17,304 ක්ශ‍්‍රී දළදා ප‍්‍රදර්ශනය ඊයේ අවසන්උතුරු නැඟෙනහිර වැඩි දියුණුවට අරමුදලක් ඕනෑගොවීන් 9,28,000 ට විශ‍්‍රාම වැටුප්සන්ධානය 21 දා සිට ගෙයින් ගෙට යයිඇමැති මහින්ද සුව අතටආදර්ශ ධාවන පථයක් සමඟ ප‍්‍රවාහන ගම්මානයක්ප‍්‍රභූ ආරක්ෂාව සඳහා ප‍්‍රධාන ආරක්‍ෂකයන් ට විශේෂ පුහුණුවක්‘නැනෝ තැටියක්’ හා ඔරලෝසුවක් සමඟ තවත් පිරමිඩ සෙල්ලමක්ශී‍්‍රමත් ආතර් සී. ක්ලාක් ප‍්‍රථම ගුණානුස්මරණය 19 වැනිදාකුවේට් හි ශී‍්‍ර ලංකා තානාපති කාර්යාලය ජාත්‍යන්තර කාන්තා දිනය සමරයිනිවෙසක් නැති අයට කැපකරු සෙවණනළ ජලයේ අපද්‍රව්‍ය නෑඑ.ජා. මානව හිමිකම් කොමසාරිස් වරියගේ ප‍්‍රකාශය ගැන රජය අප‍්‍රසාදය පළ කරයිසුනිල් දයා අල්විස් /අසේල කුරුළුවංශපාලනය කළ නොහැකි ජන ගංගාවක් බලාපොරොත්තු නොවූ ආකාරයට ශ‍්‍රී දළඳා වහන්සේ වන්දනා කිරීම සඳහා මහනුවරට පැමිණීම හේතුවෙන් ශ‍්‍රී දළඳා ප‍්‍රදර්ශනය ඊයේ පස්වරුවේ අවසන් කිරීමට මල්වතු අස්ගිරි මහානායක ස්වාමීන්ද්‍රයන් වහන්සේලාගේ අනුශාසනා පරිදි දියවඩන නිළමේ ප‍්‍රදීප් නිලංග දෑල මහතා තීරණය කර ඇත.ඊයේ දිනයේ ලක්‍ෂ පහකට අධික ජනසංඛ්‍යාවක් දළඳා ප‍්‍රදර්ශනය නැරඹීම සඳහා මහනුවරට පැමිණි බව පැවැසූ දියවඩන නිළමේ වරයා දිනෙන් දින ප‍්‍රදර්ශනයට පැමිණෙන බැතිමතුන්ගේ සංඛ්‍යාව වැඩිවීම නිසා ජනගංගාව පාලනය කරගත නොහැකි තත්ත්වයක් උද්ගතවූ බැවින් මේ තීරණය ගත් බව කීය.අයහපත් කාලගුණික තත්ත්වය ද මේ තීරණය ගැනීමට හේතුවක් වූ බව ද වැඩිදුරටත් පැවසීය.ශ‍්‍රී දළඳා ප‍්‍රදර්ශනය ආරම්භකරනු ලැබූවේ ඉකුත් 6 වැනිදා ය. දින 9 ක් පුරා දළඳා ප‍්‍රදර්ශනය පැවැත්විණි.</content>
  </post><post>
    <category>NEWSPAPER</category>
    <date>
      <year>2009</year>
      <month>03</month>
      <day>15</day>
    </date>
    <link>http://www.silumina.lk/2009/03/15/_art.asp?fn=aa090315_2</link>
    <topic>උතුරු නැඟෙනහිර වැඩි දියුණුවට අරමුදලක් ඕනෑ</topic>
    <author>මහින්ද අලුත්ගෙදර</author>
    <content>රනිල් නායකත්වයෙන් නො ගියොත් බලතල ඉවත් කරන සැලැස්මක්කොටින් ගේ කෘරකම් නිසා අහිංසක ළමයින් හාමතේකළුතර නවෝදයට ව්‍යාපෘති 17,304 ක්ශ‍්‍රී දළදා ප‍්‍රදර්ශනය ඊයේ අවසන්උතුරු නැඟෙනහිර වැඩි දියුණුවට අරමුදලක් ඕනෑගොවීන් 9,28,000 ට විශ‍්‍රාම වැටුප්සන්ධානය 21 දා සිට ගෙයින් ගෙට යයිඇමැති මහින්ද සුව අතටආදර්ශ ධාවන පථයක් සමඟ ප‍්‍රවාහන ගම්මානයක්ප‍්‍රභූ ආරක්ෂාව සඳහා ප‍්‍රධාන ආරක්‍ෂකයන් ට විශේෂ පුහුණුවක්‘නැනෝ තැටියක්’ හා ඔරලෝසුවක් සමඟ තවත් පිරමිඩ සෙල්ලමක්ශී‍්‍රමත් ආතර් සී. ක්ලාක් ප‍්‍රථම ගුණානුස්මරණය 19 වැනිදාකුවේට් හි ශී‍්‍ර ලංකා තානාපති කාර්යාලය ජාත්‍යන්තර කාන්තා දිනය සමරයිනිවෙසක් නැති අයට කැපකරු සෙවණනළ ජලයේ අපද්‍රව්‍ය නෑඑ.ජා. මානව හිමිකම් කොමසාරිස් වරියගේ ප‍්‍රකාශය ගැන රජය අප‍්‍රසාදය පළ කරයි- ලියාම් ෆොක්ස්මහින්ද අලුත්ගෙදරඋතුරු - නැඟෙනහිර වැඩිදියුණු කර එහි ජනතාවට සෙත සැලසීමට අරමුදලක් පිහිටුවිය යුතු බව බි‍්‍රතාන්‍ය කොන්සර්වේටිව් පක්ෂයේ මන්තී‍්‍ර හා ඡායා ආරක්ෂක ලේකම් ලියම් ෆොක්ස් මහතා සඳහන් කරයි.මේ අරමුදල විනිවිදභාවයෙන් යුත් අරමුදලක් විය යුතු බවද කී ඔහු මෙවැනි අරමුදලක් පිහිටුවන්නේ නම් තමාත් මහා බි‍්‍රතාන්‍යයත් ඒ සඳහා පූර්ණ සහයෝගය ලබාදෙන බවත් කීය. මෙරට ආර්ථිකය ශක්තිමත් කිරීමටත් මෙවැනි අරමුදලක් පිහිටුවීම ඉතා වැදගත් බවත් පෙන්වා දුන්නේය.කොළඹ හිල්ටන් හෝටලයේදී මාධ්‍ය සාකච්ඡාවකදී මේ කරුණු අවධාරණය කර සිටි ෆොක්ස් උතුරු නැඟෙනහිර දියුණු කර එහි ජනතාවට සෙත සැලසීමට දැනට එහි සිටින සිවිල් ජනතාව කිසිදු අනතුරකින් තොරව මුදා ගත යුතු බවද කීය. ත‍්‍රස්තවාදයට විසඳුම් ලබාදීමටත් දේශපාලනික හා ආර්ථික ප‍්‍රශ්නවලට විසඳුම් ලබාදීමටත් රජය ගෙන යන වැඩපිළිවෙළ ඔහුගේ පැසසුමට ලක්විය. ෆොක්ස් මහින්ද රාජපක්ෂ ජනාධිපතිතුමා ද හමුවී සාකච්ඡා කළ අතර ජනාධිපතිතුමා එහිදී අවධාරණය කර සිටියේ ඉතා ඉක්මනින් උතුරේ ජනතාව ද ත‍්‍රස්තවාදයෙන් මුදාගෙන මහජනතාවට එහි පාලන කටයුතු කරගෙන යාමට අවකාශ සලසන බවයි.විදේශ කටයුතු ඇමැති රෝහිත බෝගොල්ලාගම මහතා ඇතුළු මැති ඇමැතිවරු කිහිප දෙනෙකු ද හමු වූ ෆොක්ස් අදහස් හුවමාරු කැරගත්තේය.</content>
  </post><post>
    <category>NEWSPAPER</category>
    <date>
      <year>2009</year>
      <month>03</month>
      <day>15</day>
    </date>
    <link>http://www.silumina.lk/2009/03/15/_art.asp?fn=aa0903155</link>
    <topic>ගොවීන් 9,28,000 ට විශ‍්‍රාම වැටුප්</topic>
    <author>හර්ෂනී රුද්‍රිගු</author>
    <content>රනිල් නායකත්වයෙන් නො ගියොත් බලතල ඉවත් කරන සැලැස්මක්කොටින් ගේ කෘරකම් නිසා අහිංසක ළමයින් හාමතේකළුතර නවෝදයට ව්‍යාපෘති 17,304 ක්ශ‍්‍රී දළදා ප‍්‍රදර්ශනය ඊයේ අවසන්උතුරු නැඟෙනහිර වැඩි දියුණුවට අරමුදලක් ඕනෑගොවීන් 9,28,000 ට විශ‍්‍රාම වැටුප්සන්ධානය 21 දා සිට ගෙයින් ගෙට යයිඇමැති මහින්ද සුව අතටආදර්ශ ධාවන පථයක් සමඟ ප‍්‍රවාහන ගම්මානයක්ප‍්‍රභූ ආරක්ෂාව සඳහා ප‍්‍රධාන ආරක්‍ෂකයන් ට විශේෂ පුහුණුවක්‘නැනෝ තැටියක්’ හා ඔරලෝසුවක් සමඟ තවත් පිරමිඩ සෙල්ලමක්ශී‍්‍රමත් ආතර් සී. ක්ලාක් ප‍්‍රථම ගුණානුස්මරණය 19 වැනිදාකුවේට් හි ශී‍්‍ර ලංකා තානාපති කාර්යාලය ජාත්‍යන්තර කාන්තා දිනය සමරයිනිවෙසක් නැති අයට කැපකරු සෙවණනළ ජලයේ අපද්‍රව්‍ය නෑඑ.ජා. මානව හිමිකම් කොමසාරිස් වරියගේ ප‍්‍රකාශය ගැන රජය අප‍්‍රසාදය පළ කරයිහර්ෂනී රුද්‍රිගුගොවි විශ‍්‍රාම වැටුප් ක‍්‍රමය යටතේ දැනට ගොවීන් නව ලක්ෂ විසි අට දාහක් විශ‍්‍රාම වැටුප් ලැබීමට හිමිකම් ලබා ඇති අතර මේ වනවිටත් ගොවීන් හැටදහසක් පමණ ගොවි විශ‍්‍රාම වැටුප් ලබන බව කෘෂි රක්ෂණ මණ්ඩලයේ සභාපති මර්වින් ගුණසේකර මහතා පවසයි.මසකට ගොවි විශ‍්‍රාම වැටුප් ගෙවීම සඳහා රජය වැය කරන මුදල රුපියල් මිලියන 70 කි. ඒ අනුව 2009 වසර සඳහා ගොවි විශ‍්‍රාම වැටුප් වෙනුවෙන් රජය වියදම් කිරීමට අපේක්ෂිත මුදල රුපියල් මිලියන අටසිය හතළිහක් වේ.ගොවි විශ‍්‍රාම වැටුප් පිළිබඳ තොරතුරු මේ වනවිටත් කොළඹ විශ්ව විද්‍යාලයේ පරිගණක අංශයේ සහභාගීත්වයෙන් පරිගණක ගත කරමින් පවතින අතර මේ වන විට ගාල්ල, කොළඹ, කළුතර, කුරුණෑගල යන දිස්ති‍්‍රක්කයන්හි ගොවි විශ‍්‍රාම වැටුප් පරිගණක ගත කිරිම සිදු කෙරේ.</content>
  </post><post>
    <category>NEWSPAPER</category>
    <date>
      <year>2009</year>
      <month>03</month>
      <day>15</day>
    </date>
    <link>http://www.silumina.lk/2009/03/15/_art.asp?fn=aa0903156</link>
    <topic>සන්ධානය 21 දා සිට ගෙයින් ගෙට යයි</topic>
    <author/>
    <content>රනිල් නායකත්වයෙන් නො ගියොත් බලතල ඉවත් කරන සැලැස්මක්කොටින් ගේ කෘරකම් නිසා අහිංසක ළමයින් හාමතේකළුතර නවෝදයට ව්‍යාපෘති 17,304 ක්ශ‍්‍රී දළදා ප‍්‍රදර්ශනය ඊයේ අවසන්උතුරු නැඟෙනහිර වැඩි දියුණුවට අරමුදලක් ඕනෑගොවීන් 9,28,000 ට විශ‍්‍රාම වැටුප්සන්ධානය 21 දා සිට ගෙයින් ගෙට යයිඇමැති මහින්ද සුව අතටආදර්ශ ධාවන පථයක් සමඟ ප‍්‍රවාහන ගම්මානයක්ප‍්‍රභූ ආරක්ෂාව සඳහා ප‍්‍රධාන ආරක්‍ෂකයන් ට විශේෂ පුහුණුවක්‘නැනෝ තැටියක්’ හා ඔරලෝසුවක් සමඟ තවත් පිරමිඩ සෙල්ලමක්ශී‍්‍රමත් ආතර් සී. ක්ලාක් ප‍්‍රථම ගුණානුස්මරණය 19 වැනිදාකුවේට් හි ශී‍්‍ර ලංකා තානාපති කාර්යාලය ජාත්‍යන්තර කාන්තා දිනය සමරයිනිවෙසක් නැති අයට කැපකරු සෙවණනළ ජලයේ අපද්‍රව්‍ය නෑඑ.ජා. මානව හිමිකම් කොමසාරිස් වරියගේ ප‍්‍රකාශය ගැන රජය අප‍්‍රසාදය පළ කරයිඑක්සත් ජනතා නිදහස් සන්ධානයේ බස්නාහිර පළාත් අපේක්ෂකයන්ට සහයෝගය ලබා ගැනීම සඳහා වූ ගෙයින් ගෙට යෑමේ මැතිවරණ ප‍්‍රචාරක ව්‍යාපාරය ලබන 21 දා ආරම්භ කෙරේ.මේ යටතේ කොළඹ, ගම්පහ, කළුතර යන දිස්ති‍්‍රක්ක තුනේ සෑම මැතිවරණ කොට්ඨාසයකම ගෙන් ගෙට ගොස් මහජනතාව දැනුම්වත් කිරීමේ කටයුතු සිදු කැරෙන බැව් එ.ජ.නි.ස ජ්‍යෙෂ්ඨ ප‍්‍රකාශකයකු ‘සිළුමිණ’ ට කීය.මේ වනවිට එක්සත් ජනතා නිදහස් සන්ධානය වටා එ.ජා.ප., ජ.වි.පෙ හා වෙනත් විරුද්ධ පක්ෂවල කි‍්‍රයාකාරීන් එක් වෙමින් සිටින බවත් මැතිවරණ දිනය ආසන්න වෙත් ම එජාප යේ තවත් ප‍්‍රබල පිරිස් සන්ධාන වේදිකාවට එක්වීමට සූදානමින් සිටින බවත් හෙතෙම කීය.</content>
  </post><post>
    <category>NEWSPAPER</category>
    <date>
      <year>2009</year>
      <month>03</month>
      <day>15</day>
    </date>
    <link>http://www.silumina.lk/2009/03/15/_art.asp?fn=aa0903157</link>
    <topic>ඇමැති මහින්ද සුව අතට</topic>
    <author>සුනිල් දයා අල්විස්</author>
    <content>රනිල් නායකත්වයෙන් නො ගියොත් බලතල ඉවත් කරන සැලැස්මක්කොටින් ගේ කෘරකම් නිසා අහිංසක ළමයින් හාමතේකළුතර නවෝදයට ව්‍යාපෘති 17,304 ක්ශ‍්‍රී දළදා ප‍්‍රදර්ශනය ඊයේ අවසන්උතුරු නැඟෙනහිර වැඩි දියුණුවට අරමුදලක් ඕනෑගොවීන් 9,28,000 ට විශ‍්‍රාම වැටුප්සන්ධානය 21 දා සිට ගෙයින් ගෙට යයිඇමැති මහින්ද සුව අතටආදර්ශ ධාවන පථයක් සමඟ ප‍්‍රවාහන ගම්මානයක්ප‍්‍රභූ ආරක්ෂාව සඳහා ප‍්‍රධාන ආරක්‍ෂකයන් ට විශේෂ පුහුණුවක්‘නැනෝ තැටියක්’ හා ඔරලෝසුවක් සමඟ තවත් පිරමිඩ සෙල්ලමක්ශී‍්‍රමත් ආතර් සී. ක්ලාක් ප‍්‍රථම ගුණානුස්මරණය 19 වැනිදාකුවේට් හි ශී‍්‍ර ලංකා තානාපති කාර්යාලය ජාත්‍යන්තර කාන්තා දිනය සමරයිනිවෙසක් නැති අයට කැපකරු සෙවණනළ ජලයේ අපද්‍රව්‍ය නෑඑ.ජා. මානව හිමිකම් කොමසාරිස් වරියගේ ප‍්‍රකාශය ගැන රජය අප‍්‍රසාදය පළ කරයිසුනිල් දයා අල්විස්ඉකුත් දා අකුරැස්ස ගොඩපිටිය ප‍්‍රදේශයේදී මරාගෙන මැරෙන ත‍්‍රස්ත ප‍්‍රහාරයට ලක්ව බරපතළ තුවාල ලැබු ඇමැති මහින්ද විජේසේකර මහතා ගේ තත්ත්වය දැන් සුව අතට පත් වෙමින් තිබෙන්නේ යැයි ජාතික රෝහලේ අධ්‍යක්ෂ වෛද්‍ය හෙක්ටර් වීරසිංහ මහතා පැවැසීය.මේ වන විට දැඩි සත්කාර ඒකකයේ ප‍්‍රතිකාර ලබන ඇමැති මහින්ද විජේසේකර මහතාට කරන ලද සැත්කම සාර්ථක වූ බවත් ඒ මහතා කෙමෙන් යථා තත්ත්වයට පත් වෙමින් සිටිය ද තවත් කාලයක් දැඩි සත්කාර ඒකකයේ ප‍්‍රතිකාර ලැබිය යුතු ව තිබෙන බවත් වෛද්‍ය වීරසිංහ මහතා පෙන්වා දුන්නේ ය.</content>
  </post><post>
    <category>NEWSPAPER</category>
    <date>
      <year>2009</year>
      <month>03</month>
      <day>15</day>
    </date>
    <link>http://www.silumina.lk/2009/03/15/_art.asp?fn=aa0903158</link>
    <topic>ආදර්ශ ධාවන පථයක් සමඟ ප‍්‍රවාහන ගම්මානයක්</topic>
    <author>සුභද්‍රා දේශප‍්‍රිය</author>
    <content>රනිල් නායකත්වයෙන් නො ගියොත් බලතල ඉවත් කරන සැලැස්මක්කොටින් ගේ කෘරකම් නිසා අහිංසක ළමයින් හාමතේකළුතර නවෝදයට ව්‍යාපෘති 17,304 ක්ශ‍්‍රී දළදා ප‍්‍රදර්ශනය ඊයේ අවසන්උතුරු නැඟෙනහිර වැඩි දියුණුවට අරමුදලක් ඕනෑගොවීන් 9,28,000 ට විශ‍්‍රාම වැටුප්සන්ධානය 21 දා සිට ගෙයින් ගෙට යයිඇමැති මහින්ද සුව අතටආදර්ශ ධාවන පථයක් සමඟ ප‍්‍රවාහන ගම්මානයක්ප‍්‍රභූ ආරක්ෂාව සඳහා ප‍්‍රධාන ආරක්‍ෂකයන් ට විශේෂ පුහුණුවක්‘නැනෝ තැටියක්’ හා ඔරලෝසුවක් සමඟ තවත් පිරමිඩ සෙල්ලමක්ශී‍්‍රමත් ආතර් සී. ක්ලාක් ප‍්‍රථම ගුණානුස්මරණය 19 වැනිදාකුවේට් හි ශී‍්‍ර ලංකා තානාපති කාර්යාලය ජාත්‍යන්තර කාන්තා දිනය සමරයිනිවෙසක් නැති අයට කැපකරු සෙවණනළ ජලයේ අපද්‍රව්‍ය නෑඑ.ජා. මානව හිමිකම් කොමසාරිස් වරියගේ ප‍්‍රකාශය ගැන රජය අප‍්‍රසාදය පළ කරයිසුභද්‍රා දේශප‍්‍රියරියදුරු බලපත‍්‍ර ප‍්‍රායෝගික පරීක්ෂණ, ලිඛිත පරික්ෂණ, බලපත‍්‍ර නිකුත් කිරීම යන සියලුම කාර්යයන් එකම ස්ථානයකින් සිදුකැර ගත හැකි වන පරිදි ප‍්‍රවාහන ගම්මානයක් සකස් කෙරෙන බව ඇමැති ඩලස් අලහප්පෙරුම මහතා පවසයි.ඒ යටතේ රුපියල් මිලියන 75 ක වියදමින් ආදර්ශ රියදුරු ධාවන පථයක් මෝටර් රථ ප‍්‍රවාහන දෙපාර්තමේන්තු පරිශ‍්‍රයේදී විවෘත කෙරෙන අතර එහිදී රියදුරු අභ්‍යාසලාභීන්ට අන්තර්ජාතික මට්ටමේ රියදුරු බලපත් ගැනීමේ ප‍්‍රායෝගික පරීක්ෂණ අභ්‍යාස ලබාගත හැකි ය.මෙහිදී නිකුත් කෙරෙන නව රියදුරු බලපත‍්‍රය විශේෂතා කිහිපයකින් යුතු වන අතර රියදුරු බලපත‍්‍ර ව්‍යාජ ලෙස මුද්‍රණය කිරීමට නොහැකි ලෙස ආරක්ෂක විධිවිධාන යොදා ඇත.</content>
  </post><post>
    <category>NEWSPAPER</category>
    <date>
      <year>2009</year>
      <month>03</month>
      <day>15</day>
    </date>
    <link>http://www.silumina.lk/2009/03/15/_art.asp?fn=aa0903159</link>
    <topic>ප‍්‍රභූ ආරක්ෂාව සඳහා ප‍්‍රධාන ආරක්‍ෂකයන් ට විශේෂ පුහුණුවක්</topic>
    <author>කීර්ති මෙන්ඩිස්</author>
    <content>රනිල් නායකත්වයෙන් නො ගියොත් බලතල ඉවත් කරන සැලැස්මක්කොටින් ගේ කෘරකම් නිසා අහිංසක ළමයින් හාමතේකළුතර නවෝදයට ව්‍යාපෘති 17,304 ක්ශ‍්‍රී දළදා ප‍්‍රදර්ශනය ඊයේ අවසන්උතුරු නැඟෙනහිර වැඩි දියුණුවට අරමුදලක් ඕනෑගොවීන් 9,28,000 ට විශ‍්‍රාම වැටුප්සන්ධානය 21 දා සිට ගෙයින් ගෙට යයිඇමැති මහින්ද සුව අතටආදර්ශ ධාවන පථයක් සමඟ ප‍්‍රවාහන ගම්මානයක්ප‍්‍රභූ ආරක්ෂාව සඳහා ප‍්‍රධාන ආරක්‍ෂකයන් ට විශේෂ පුහුණුවක්‘නැනෝ තැටියක්’ හා ඔරලෝසුවක් සමඟ තවත් පිරමිඩ සෙල්ලමක්ශී‍්‍රමත් ආතර් සී. ක්ලාක් ප‍්‍රථම ගුණානුස්මරණය 19 වැනිදාකුවේට් හි ශී‍්‍ර ලංකා තානාපති කාර්යාලය ජාත්‍යන්තර කාන්තා දිනය සමරයිනිවෙසක් නැති අයට කැපකරු සෙවණනළ ජලයේ අපද්‍රව්‍ය නෑඑ.ජා. මානව හිමිකම් කොමසාරිස් වරියගේ ප‍්‍රකාශය ගැන රජය අප‍්‍රසාදය පළ කරයිකීර්ති මෙන්ඩිස්මරාගෙන මැරෙන බෝම්බකරුවන් ප‍්‍රභූවරුන් ඉලක්කකොටගෙන එල්ල කැරෙන ප‍්‍රහාර මෙන්ම ප‍්‍රභූවරුන්ගේ ආරක්‍ෂාව සඳහා ඉදිරියේදි ගත යුතු කි‍්‍රයාමාර්ග පිළිබඳ රජයේ සියලුම මැති ඇමතිවරුන්ගේ ප‍්‍රධාන ආරක්‍ෂක නිලධාරින් වෙත නියෝග හා උපදෙස් ලබාදීමට පොලිස්පතිවරයා පියවර ගෙන ඇත.ඒ අනුව පොලිස්පතිවරයා විසින් එම ප‍්‍රධාන ආරක්‍ෂක නිලධාරින් සියයකට ආසන්න ප‍්‍රමාණයක් ඊයේ පොලිස් මූලස්ථානයට කැඳවිමට නියමිතව තිබිණි. ආරක්‍ෂක ලේකම්වරයාගේ උපදෙස් මත පැවැත්වෙන මේ රැස්වීමේදී ප‍්‍රභූවරුන්ගේ ආරක්ෂාව සඳහා ගත යුතු පියවර පිළිබඳව සාකච්ඡාවට භාජනය කැරෙනු ඇත.බුද්ධි තොරතුරු එක්රැස් කිරීම, කි‍්‍රයාත්මක කිරීම, සාමාන්‍ය මහජන උත්සව වලට ප‍්‍රභූවරු සහභාගිවීමේදී ගත යුතු ආරක්‍ෂක කි‍්‍රයාමාර්ග ගැන පොලිස්පතිවරයා මෙහිදී සියළුම ප‍්‍රධාන ආරක්‍ෂක නිලධාරින් දැනුවත් කෙරෙනු ඇත.</content>
  </post><post>
    <category>NEWSPAPER</category>
    <date>
      <year>2009</year>
      <month>03</month>
      <day>15</day>
    </date>
    <link>http://www.silumina.lk/2009/03/15/_art.asp?fn=aa09031510</link>
    <topic>‘නැනෝ තැටියක්’ හා ඔරලෝසුවක් සමඟ තවත් පිරමිඩ සෙල්ලමක්</topic>
    <author>කේ.සී.ජේ.</author>
    <content>රනිල් නායකත්වයෙන් නො ගියොත් බලතල ඉවත් කරන සැලැස්මක්කොටින් ගේ කෘරකම් නිසා අහිංසක ළමයින් හාමතේකළුතර නවෝදයට ව්‍යාපෘති 17,304 ක්ශ‍්‍රී දළදා ප‍්‍රදර්ශනය ඊයේ අවසන්උතුරු නැඟෙනහිර වැඩි දියුණුවට අරමුදලක් ඕනෑගොවීන් 9,28,000 ට විශ‍්‍රාම වැටුප්සන්ධානය 21 දා සිට ගෙයින් ගෙට යයිඇමැති මහින්ද සුව අතටආදර්ශ ධාවන පථයක් සමඟ ප‍්‍රවාහන ගම්මානයක්ප‍්‍රභූ ආරක්ෂාව සඳහා ප‍්‍රධාන ආරක්‍ෂකයන් ට විශේෂ පුහුණුවක්‘නැනෝ තැටියක්’ හා ඔරලෝසුවක් සමඟ තවත් පිරමිඩ සෙල්ලමක්ශී‍්‍රමත් ආතර් සී. ක්ලාක් ප‍්‍රථම ගුණානුස්මරණය 19 වැනිදාකුවේට් හි ශී‍්‍ර ලංකා තානාපති කාර්යාලය ජාත්‍යන්තර කාන්තා දිනය සමරයිනිවෙසක් නැති අයට කැපකරු සෙවණනළ ජලයේ අපද්‍රව්‍ය නෑඑ.ජා. මානව හිමිකම් කොමසාරිස් වරියගේ ප‍්‍රකාශය ගැන රජය අප‍්‍රසාදය පළ කරයිමෙරට බොහෝ ප‍්‍රදේශවල ඉතා සංවිධානාත්මක ලෙස සිදු කෙරෙන පිරමිඩ ජාවාරමක් පිළිබඳව තොරතුරු ලැබෙමින් පවතී. නැනෝ තාක්ෂණයෙන් නිපදවන ලද බව කියමින් එක්තරා විද්යුත් තැටියක් හා රෝග නිවාරණ බලයෙන් යුත් ඔරලෝසුවක් රු. 65,000ත් 70,000ත් අතර මුදලකට අලෙවි කිරීම මේ ජාවාරමේ ප‍්‍රධාන අංගය වී ඇත.මේ ජාවාරම්කරුවන් විසින් ඉතාම සූක්ෂ්ම ලෙස හඳුනා ගන්නා පුද්ගලයකු මඟින් තවත් ඔහුගේ හිතවතුන් සිය දෙනෙකුගේ නම් ලැයිස්තුවක් ගනු ලැබේ. ඒ ලැයිස්තුව අධ්‍යයනය කරන ජාවාරම්කරුවන් අදාළ පුද්ගලයාට දැනුම් දෙනු ලබන්නේ තනි තනි පුද්ගලයන් එක් එක් ස්ථාන වෙත රැගෙන එන ලෙසයි.එහිදී අදාළ පුද්ගලයා තනිකොට දේශනයක් පවත්වන ජාවාරම්කරුවන් ඔහුට පවසනුයේ ඔහුගේ ළඟම හිතවතුන් හා ඉතාම විශ්වාසවන්ත පුද්ගලයන් තමන් කරා කැඳවා ගෙන එන ලෙසයි. මේ ජාවාරමට හසු වූ එක් පුද්ගලයකු සිළුමිණට පැවසූ තොරතුරු මෙසේය.”මගේ යාළුවෙක් මාව එක්කරගෙන ගියා පස්යාලේ එක්තරා ගොඩනැඟිල්ලකට. එතන හොඳට ඇඳ පැළඳ ගත්ත මිනිස්සු තුන් දෙනෙක් හිටියා. මේක බොහෝම රහසින් කරන දෙයක්. අපි ඔයාව මේකට තෝර ගත්තේ ඔයා විශ්වාසවන්ත කෙනෙක් නිසයි. රුපියල් 65,000ක් ගෙව්වම අපි ඔයාව සාමාජිකයෙක් කරගන්නවා.මාස තුනකට පස්සේ අපි ඔයාට දෙනවා නැනෝ තැටියක් එක්ක ඔරලෝසුවක්. මේක හරිම බලවත් භාණ්ඩයක්. ලෙඩ රෝගවලින් බේරෙන්න, වාසනාව ළඟටම ගෙන්න ගන්න හැකියාව තියෙනවා. ඊට පස්සේ ඔයා තව දහදෙනෙක් අපිට හඳුන්වලා දෙන්න ඕනේ. ඒ දහදෙනා තවත් දහ දෙනකුට මේ තැටි විකිණුවට පස්සේ අපි ඔයාට හැම මාසෙකම එක තැටියකට රු. 4000 ගානේ ගෙවනවා.මේ විදිහට ඔයාට නිකං ඉඳලා හැම මාසෙකම ලොකු මුදලක් හොයා ගන්න පුළුවන්. ඔයාට වියදම් වෙන්නේ රුපියල් 65,000ක් විතරයි කියලා ඒ අය මට කිව්වා. මේ අතර හිටිය එක් පුද්ගලයෙක් ඒ නැනෝ තැටිය ගැන විස්තරයක් කළා. මාව නිකං මෝහනයට පත්වුණා වගේ. ඉතාම සිත්ගන්නා විදිහටයි කතා කෙරුවේ.’ එම පුද්ගලයා සිළුමිණට කීය.එම පුද්ගලයා තවදුරටත් පැවසූ පරිදි මේ නැනෝ තැටි ජාවාරමට සම්බන්ධ පුද්ගලයන් ගේ නම් – ගම් – දුරකථන අංක යනාදී කිසිවක් හෙළි නො කෙරෙයි. එසේම ජාවාරම්කරුවන් ස්ථිර ගොඩනැඟිල්ලක කාර්යාලයක් පවත්වා ගෙන නොයන අතර ඔවුන් සිදු කරනුයේ හඳුනා ගන්නා පුද්ගලයන් එක් එක් ස්ථානවලට ගෙන්වා ජාවාරමට සම්බන්ධ කැර ගැනීමය.මේ ජාවාරම්කරුවන් පවසා ඇත්තේ තමන් ගේ මූලස්ථානය සිංගප්පූරුවේ පිහිටා ඇති අතර යුරෝපයේ හා තවත් බටහිර රටවල් ගණනාවක මිලියනයකට අධික සාමාජික පිරිසක් ද තමන් සතුව ඇති බවයි. අදාළ නැනෝ තැටි නිෂ්පාදනය කෙරෙනුයේ ඉතාම සීමිත ගණනක් බවත් රුපියල් 65,000ක් ගෙවීමෙන් පසුව පමණක් සිංගප්පූරුවට ඇණවුමක් යවන බවයි.මේ නැනෝ තැටියෙන් හා ඔරලෝසුවෙන් එක්තරා කිරණ විශේෂයක් නිකුත් කෙරෙන බවත් තැටියේ ආධාරයෙන් වාසනාව හා නිරෝගී සුවය ලැබෙන බවත් පවසා ඇත. අදාළ සාකච්ඡාවෙන් අනතුරුව, ජාවාරම්කරුවන් මේ පුද්ගලයාට පවසා ඇත්තේ, “කැමැති නං අපිට එකතු වෙන්න, අකමැති නං කට වහගෙන ඉන්න. වෙන කාටවත් කිසිම දෙයක් කියන්න එපා.ඒක ඔයාගේ ජීවිතයට තර්ජනයක් වෙන්න පුළුවන්” යි යනුවෙනි. මේ වනවිට රටේ බොහෝ ප‍්‍රදේශවල රහසිගතව හා සංවිධානාත්මකව සිදු කැරෙන බවට තොරතුරු අනාවරණය වී තිබෙන මේ පිරමීඩ ජාවාරම සඳහා සැලකිය යුතු පිරිසක් හසුවී ඇති බවත් දැනගන්නට ඇත.කේ.සී.ජේ.</content>
  </post><post>
    <category>NEWSPAPER</category>
    <date>
      <year>2009</year>
      <month>03</month>
      <day>15</day>
    </date>
    <link>http://www.silumina.lk/2009/03/15/_art.asp?fn=aa09031511</link>
    <topic>ශී‍්‍රමත් ආතර් සී. ක්ලාක් ප‍්‍රථම ගුණානුස්මරණය 19 වැනිදා</topic>
    <author/>
    <content>රනිල් නායකත්වයෙන් නො ගියොත් බලතල ඉවත් කරන සැලැස්මක්කොටින් ගේ කෘරකම් නිසා අහිංසක ළමයින් හාමතේකළුතර නවෝදයට ව්‍යාපෘති 17,304 ක්ශ‍්‍රී දළදා ප‍්‍රදර්ශනය ඊයේ අවසන්උතුරු නැඟෙනහිර වැඩි දියුණුවට අරමුදලක් ඕනෑගොවීන් 9,28,000 ට විශ‍්‍රාම වැටුප්සන්ධානය 21 දා සිට ගෙයින් ගෙට යයිඇමැති මහින්ද සුව අතටආදර්ශ ධාවන පථයක් සමඟ ප‍්‍රවාහන ගම්මානයක්ප‍්‍රභූ ආරක්ෂාව සඳහා ප‍්‍රධාන ආරක්‍ෂකයන් ට විශේෂ පුහුණුවක්‘නැනෝ තැටියක්’ හා ඔරලෝසුවක් සමඟ තවත් පිරමිඩ සෙල්ලමක්ශී‍්‍රමත් ආතර් සී. ක්ලාක් ප‍්‍රථම ගුණානුස්මරණය 19 වැනිදාකුවේට් හි ශී‍්‍ර ලංකා තානාපති කාර්යාලය ජාත්‍යන්තර කාන්තා දිනය සමරයිනිවෙසක් නැති අයට කැපකරු සෙවණනළ ජලයේ අපද්‍රව්‍ය නෑඑ.ජා. මානව හිමිකම් කොමසාරිස් වරියගේ ප‍්‍රකාශය ගැන රජය අප‍්‍රසාදය පළ කරයිචන්ද්‍රිකා සන්නිවේදනයේ පියා ලෙස සැලකෙන ශී‍්‍රමත් ආතර් සී. ක්ලාක් විද්වතාණන්ගේ ප‍්‍රථම ගුණානුස්මරණය මාර්තු 19 වැනිදාට යෙදී තිබේ.1945 දි භුෂ්මික චන්ද්‍රිකා සංකල්පය පිළිබඳව ලිපියක් ලියා එහි අදහස් ප‍්‍රායෝගිකව කි‍්‍රයාත්මක කිරීමට උපදෙස් දුන් චන්ද්‍රිකා සන්නිවේදනයේ පියා ලෙස විරුදාවලිය ලත් එතුමා අවුරුදු 52 පමණ ශී‍්‍ර ලංකාවේ සම්මත පුරවැසියකු ලෙස ජීවත්ව දෙස් විදෙස් සම්මාන ගෞරව නාම රැසක් ලබා 2008 මාර්තු 19 වැනිදා අපෙන් සමු ගත්තේය.ශී‍්‍රමත් ආතර් සී. ක්ලාක් විද්වතාණන් ගේ පළමු ගුණානුස්මරණය වෙනුවෙන් ලොව සුපතල අභ්‍යවකාශ විද්‍යාඥයෙකු ලවා සමරු දේශනයක් පැවැත්වීමට මොරටුව ආතර් සී. ක්ලාක් මධ්‍යස්ථානය කටයුතු යොදා ඇත.මාර්තු 19 වැනිදා පස්වරු 5 ට කොළඹ බණ්ඩාරනායක සම්මන්ත‍්‍රණ ශාලාවේදි පවත්වන එම දේශනයේ දේශකයා අභ්‍යවකාශ විද්‍යාව හා එහි ප‍්‍රායෝගික භාවිතය පිළිබඳව විශ්ව කීර්තියට පත් ඉන්දීය විද්‍යාඥයකු වන ආචාර්ය කි‍්‍රෂ්ණ ස්වාමි කස්තුරිරංගන් මහතාය. එම අවස්ථාවට විද්‍යා තාක්ෂණ ඇමැති මහාචාර්ය තිස්ස විතාරණ මහතා ද දෙස් විදෙස් විද්වත්තු රැසක් ද එක්වෙති.</content>
  </post><post>
    <category>NEWSPAPER</category>
    <date>
      <year>2009</year>
      <month>03</month>
      <day>15</day>
    </date>
    <link>http://www.silumina.lk/2009/03/15/_art.asp?fn=aa09031512</link>
    <topic>කුවේට් හි ශී‍්‍ර ලංකා තානාපති කාර්යාලය ජාත්‍යන්තර කාන්තා දිනය සමරයි</topic>
    <author/>
    <content>රනිල් නායකත්වයෙන් නො ගියොත් බලතල ඉවත් කරන සැලැස්මක්කොටින් ගේ කෘරකම් නිසා අහිංසක ළමයින් හාමතේකළුතර නවෝදයට ව්‍යාපෘති 17,304 ක්ශ‍්‍රී දළදා ප‍්‍රදර්ශනය ඊයේ අවසන්උතුරු නැඟෙනහිර වැඩි දියුණුවට අරමුදලක් ඕනෑගොවීන් 9,28,000 ට විශ‍්‍රාම වැටුප්සන්ධානය 21 දා සිට ගෙයින් ගෙට යයිඇමැති මහින්ද සුව අතටආදර්ශ ධාවන පථයක් සමඟ ප‍්‍රවාහන ගම්මානයක්ප‍්‍රභූ ආරක්ෂාව සඳහා ප‍්‍රධාන ආරක්‍ෂකයන් ට විශේෂ පුහුණුවක්‘නැනෝ තැටියක්’ හා ඔරලෝසුවක් සමඟ තවත් පිරමිඩ සෙල්ලමක්ශී‍්‍රමත් ආතර් සී. ක්ලාක් ප‍්‍රථම ගුණානුස්මරණය 19 වැනිදාකුවේට් හි ශී‍්‍ර ලංකා තානාපති කාර්යාලය ජාත්‍යන්තර කාන්තා දිනය සමරයිනිවෙසක් නැති අයට කැපකරු සෙවණනළ ජලයේ අපද්‍රව්‍ය නෑඑ.ජා. මානව හිමිකම් කොමසාරිස් වරියගේ ප‍්‍රකාශය ගැන රජය අප‍්‍රසාදය පළ කරයිකුවේට් හි ශී‍්‍ර ලංකා තානාපති කාර්යාලය, සරත් දිසානායක තානාපතිතුමන් හා රමනිකා දිසානායක මහත්මියගේ ප‍්‍රධානත්වයෙන් ජාත්‍යන්තර කාන්තා දින සමරුව උත්සවාකාරයෙන් පවත්වන්නට යෙදිණ. තානාපති කාර්යාල පරිශ‍්‍රයේ පැවැති මෙම අවස්ථාවට කුවේට් හි ශී‍්‍ර ලංකා ශ‍්‍රමික කාන්තාවන් හා සුබ පතන්නන් ඇතුළු 500 කට අධික සංඛ්‍යාවක් සහභාගි වූහ.ශී‍්‍ර ලංකා තානාපති කාර්යාලයක් ප‍්‍රථම වතාවට පැවැත්වූ ජාත්‍යන්තර කාන්තා දින සමරුව මෙය වන අතර කුවේට් ජාතික කාන්තාවන්ගේ සහභාගිත්වය ද මෙහිදී කැපී පෙනෙන්නක් විය.තානාපති කාර්යාලයේ සේවා වනිතා ඒකකයේ සභාපතිනි, රමනිකා දිසානායක මහත්මියගේ මඟ පෙන්වීම හා තානාපති කාර්යාලයේ කම්කරු අංශයේ උපදේශිකා කේ. හේරත් මහත්මිය හා සේවා වනිතා ඒකකයේ ලේකම්, එස්. හල්වත්ත මහත්මියගේ කි‍්‍රයාකාරී දායකත්වය යටතේ මෙම උළෙල සංවිධානය විය.කුවේට් රාජ්‍යයේ සේවය කරන 110,000 පමණ වන කාන්තා ශ‍්‍රමික පිරිසගේ සුබසාධනය හා සුරක්ෂණය ගැන ශී‍්‍ර ලංකා රජය හා තානාපති කාර්යාලය දක්වන උනන්දුව පිළිබඳව ද මෙහිදී අවධාරණය කෙරුණි. ශී‍්‍ර ලංකා තානාපති කාර්යාලයේ අමාත්‍ය උපදේශක, සුනිල් සරත් පෙරේරා මහතා විසින් රචනා කරන ලද කාන්තා දින තේමා ගීතය මේ සඳහා පුහුණු වූ කාන්තා ගායිකා කණ්ඩායම විසින් ගායනා කරන ලදී.</content>
  </post><post>
    <category>NEWSPAPER</category>
    <date>
      <year>2009</year>
      <month>03</month>
      <day>15</day>
    </date>
    <link>http://www.silumina.lk/2009/03/15/_art.asp?fn=aa090315_3</link>
    <topic>නිවෙසක් නැති අයට කැපකරු සෙවණ</topic>
    <author>බුද්ධිකා බ‍්‍රාහ්මණගේ</author>
    <content>රනිල් නායකත්වයෙන් නො ගියොත් බලතල ඉවත් කරන සැලැස්මක්කොටින් ගේ කෘරකම් නිසා අහිංසක ළමයින් හාමතේකළුතර නවෝදයට ව්‍යාපෘති 17,304 ක්ශ‍්‍රී දළදා ප‍්‍රදර්ශනය ඊයේ අවසන්උතුරු නැඟෙනහිර වැඩි දියුණුවට අරමුදලක් ඕනෑගොවීන් 9,28,000 ට විශ‍්‍රාම වැටුප්සන්ධානය 21 දා සිට ගෙයින් ගෙට යයිඇමැති මහින්ද සුව අතටආදර්ශ ධාවන පථයක් සමඟ ප‍්‍රවාහන ගම්මානයක්ප‍්‍රභූ ආරක්ෂාව සඳහා ප‍්‍රධාන ආරක්‍ෂකයන් ට විශේෂ පුහුණුවක්‘නැනෝ තැටියක්’ හා ඔරලෝසුවක් සමඟ තවත් පිරමිඩ සෙල්ලමක්ශී‍්‍රමත් ආතර් සී. ක්ලාක් ප‍්‍රථම ගුණානුස්මරණය 19 වැනිදාකුවේට් හි ශී‍්‍ර ලංකා තානාපති කාර්යාලය ජාත්‍යන්තර කාන්තා දිනය සමරයිනිවෙසක් නැති අයට කැපකරු සෙවණනළ ජලයේ අපද්‍රව්‍ය නෑඑ.ජා. මානව හිමිකම් කොමසාරිස් වරියගේ ප‍්‍රකාශය ගැන රජය අප‍්‍රසාදය පළ කරයිබුද්ධිකා බ‍්‍රාහ්මණගේනිවෙසක් ඉදිකැරගැනීමට නොහැකි දිළිඳු පවුල් සඳහා “කැපකරු නිවාස වැඩසටහන” නමින් පරිත්‍යාගශීලීන්ගේ දායකත්වයෙන් නව නිවාස ඉදිකර දීමේ වැඩසටහනක් ජාතික නිවාස සංවර්ධන අධිකාරිය හඳුන්වා දෙයි.නිවාස සහ පොදු පහසුකම් ඇමැතිනී ෆේරියල් අෂ්රොෆ් මහත්මියගේ උපදෙස් පරිදි කි‍්‍රයාත්මක වන මෙම වැඩසටහනේ මූලික අරමුණ රාජ්‍ය නොවන සංවිධාන, දානපතියන්ගේ පරිත්‍යාග අතරමැදියනට හිමිවීමේ අවස්ථා වළකා නිවාස අහිමි දුගී ජනතාවට සෙත සැලසීමයි.මේ වැඩසටහන යටතේ නිවාස අධිකාරියේ ක්‍ෂේත‍්‍ර නිලධාරීන්ගේ අධීක්ෂණයට අනුව නිවාස ලබාදිය යුතු පුද්ගලයින්ගේ දත්ත හා ඡායාරූප ඇතුළත් ලේඛනයක් පවත්වාගෙන යනු ලැබේ.මෙසේ පරිත්‍යාගශීලීන්ගෙන් ලබාගැනීමට අපේක්ෂිත මුදල වන්නේ රුපියල් 1,50,000කි. නිවාස අධිකාරියේ කි‍්‍රයාත්මක ඉදිකිරීම් පටිපාටිය අනුව නිවාස ඉදිකරන අතර නිවෙස් හිමියන්ගේ ශ‍්‍රම දායකත්වය ද ඇතුව නිවාස අධිකාරියේ පූර්ණ අධීක්ෂණය යටතේ මෙම නිවාස ඉදිකිරීමට නියමිතය.මේ මුදල රුපියල් 25,000 බැගින් වන වාරික 6 කින් වුව ගෙවිය හැකිය. එම මුදල් නිවාස අධිකාරියේ සෙවණ ගිණුමට හෝ www.nhda.lk නම් ජාතික නිවාස සංවර්ධන අධිකාරියේ වෙබ් අඩවියට පිවිසීමෙන් ද ගෙවීමේ පහසුකම් ඇත.</content>
  </post><post>
    <category>NEWSPAPER</category>
    <date>
      <year>2009</year>
      <month>03</month>
      <day>15</day>
    </date>
    <link>http://www.silumina.lk/2009/03/15/_art.asp?fn=aa090315_4</link>
    <topic>නළ ජලයේ අපද්‍රව්‍ය නෑ</topic>
    <author>ජල සම්පාදන මණ්ඩලය</author>
    <content>රනිල් නායකත්වයෙන් නො ගියොත් බලතල ඉවත් කරන සැලැස්මක්කොටින් ගේ කෘරකම් නිසා අහිංසක ළමයින් හාමතේකළුතර නවෝදයට ව්‍යාපෘති 17,304 ක්ශ‍්‍රී දළදා ප‍්‍රදර්ශනය ඊයේ අවසන්උතුරු නැඟෙනහිර වැඩි දියුණුවට අරමුදලක් ඕනෑගොවීන් 9,28,000 ට විශ‍්‍රාම වැටුප්සන්ධානය 21 දා සිට ගෙයින් ගෙට යයිඇමැති මහින්ද සුව අතටආදර්ශ ධාවන පථයක් සමඟ ප‍්‍රවාහන ගම්මානයක්ප‍්‍රභූ ආරක්ෂාව සඳහා ප‍්‍රධාන ආරක්‍ෂකයන් ට විශේෂ පුහුණුවක්‘නැනෝ තැටියක්’ හා ඔරලෝසුවක් සමඟ තවත් පිරමිඩ සෙල්ලමක්ශී‍්‍රමත් ආතර් සී. ක්ලාක් ප‍්‍රථම ගුණානුස්මරණය 19 වැනිදාකුවේට් හි ශී‍්‍ර ලංකා තානාපති කාර්යාලය ජාත්‍යන්තර කාන්තා දිනය සමරයිනිවෙසක් නැති අයට කැපකරු සෙවණනළ ජලයේ අපද්‍රව්‍ය නෑඑ.ජා. මානව හිමිකම් කොමසාරිස් වරියගේ ප‍්‍රකාශය ගැන රජය අප‍්‍රසාදය පළ කරයිජල සම්පාදන මණ්ඩලයමහ කොළඹ ප‍්‍රදේශයට ජලය සපයන පොම්පාගාරයෙන් මුදාහරින ජලයෙන් දුර්ගන්ධයක් නිකුත් වුවද එම ජලයෙහි කිසිදු අපද්‍රව්‍යයක් අඩංගු නොවන බවට ජාතික ජල සම්පාදන සහ ජලාපවාහන මණ්ඩලය අවධාරණය කරයි.පසුගිය දිනවල පැවැති අධික වර්ෂාව හේතුවෙන් කැලණි ගඟට මඩ සහිත ජලය මිශ‍්‍රවීම හේතුවෙන් මේ දුර්ගන්ධය ඇතිවන බව පවසන ජලසම්පාදන මණ්ඩලය මේ තත්ත්වය ඉක්මනින් පහවනු ඇති බවත් ඒ පිළිබඳ අනියත බියක් ඇතිකර නොගත යුතු බවත් පවසයි.</content>
  </post><post>
    <category>NEWSPAPER</category>
    <date>
      <year>2009</year>
      <month>03</month>
      <day>15</day>
    </date>
    <link>http://www.silumina.lk/2009/03/15/_art.asp?fn=aa090315_5</link>
    <topic>එ.ජා. මානව හිමිකම් කොමසාරිස් වරියගේ ප‍්‍රකාශය ගැන රජය අප‍්‍රසාදය පළ කරයි</topic>
    <author>සුනිල් දයා අල්විස්</author>
    <content>රනිල් නායකත්වයෙන් නො ගියොත් බලතල ඉවත් කරන සැලැස්මක්කොටින් ගේ කෘරකම් නිසා අහිංසක ළමයින් හාමතේකළුතර නවෝදයට ව්‍යාපෘති 17,304 ක්ශ‍්‍රී දළදා ප‍්‍රදර්ශනය ඊයේ අවසන්උතුරු නැඟෙනහිර වැඩි දියුණුවට අරමුදලක් ඕනෑගොවීන් 9,28,000 ට විශ‍්‍රාම වැටුප්සන්ධානය 21 දා සිට ගෙයින් ගෙට යයිඇමැති මහින්ද සුව අතටආදර්ශ ධාවන පථයක් සමඟ ප‍්‍රවාහන ගම්මානයක්ප‍්‍රභූ ආරක්ෂාව සඳහා ප‍්‍රධාන ආරක්‍ෂකයන් ට විශේෂ පුහුණුවක්‘නැනෝ තැටියක්’ හා ඔරලෝසුවක් සමඟ තවත් පිරමිඩ සෙල්ලමක්ශී‍්‍රමත් ආතර් සී. ක්ලාක් ප‍්‍රථම ගුණානුස්මරණය 19 වැනිදාකුවේට් හි ශී‍්‍ර ලංකා තානාපති කාර්යාලය ජාත්‍යන්තර කාන්තා දිනය සමරයිනිවෙසක් නැති අයට කැපකරු සෙවණනළ ජලයේ අපද්‍රව්‍ය නෑඑ.ජා. මානව හිමිකම් කොමසාරිස් වරියගේ ප‍්‍රකාශය ගැන රජය අප‍්‍රසාදය පළ කරයිසුනිල් දයා අල්විස්එක්සත් ජාතීන්ගේ මානව හිමිකම් කොමිසමේ මහ කොමසාරිස්වරිය නවනීතම් පිල්ලේ මහත්මිය වන්නියේ සිවිල් ජනතාව පිළිබඳව ඇයට අනුමාන වශයෙන් ලැබුණ තොරතුරු මත නිකුත් කර ඇති ප‍්‍රකාශය සම්බන්ධයෙන් රජය දැඩි අප‍්‍රසාදය පළ කර සිටින බව මානව හිමිකම් හා ආපදා කළමනාකරණ ඇමැති මහින්ද සමරසිංහ මහතා පවසයි.මහ කොමසාරිස්වරියගේ මේ ප‍්‍රකාශය සම්ප‍්‍රදාය විරෝධී කි‍්‍රයාවක් ලෙස සළකන බව පැවසූ ඇමැතිවරයා ඇය කොටි හිතවාදී වෙබ් අඩවියක් හා කොටි හිතවාදී කණ්ඩායම්වලින්ද ලැබුණ තොරතුරු පදනම් කරගෙන මෙවැන්නක් නිකුත් කිරීම නුසුදුසු බවද පළකර සිටියේ ප‍්‍රවෘත්ති දෙපාර්තමේන්තුවේ දී ඊයේ පැවැති මාධ්‍ය හමුවකදීය.ජිනීවා නුවර කරන ලද සංචාරයකදී තමා මානව හිමිකම් කොමසාරිස්වරිය හමු වූ බවත් ඇය තමා සමඟ මෙවැන්නක් පිළිබඳව ප‍්‍රකාශ නොකළ බවත් කී ඇමැතිවරයා තමා නැවත පැමිණි පසු ඇයට මේ තොරතුරු ලැබුණා නම් ජිනීවා හි සිටින අපේ තානාපතිවරයාගෙන් හෝ ඇමැතිවරයා ලෙස තමාගෙන් එසේත් නැතිනම් රජයෙන් කරුණු විමසා සිටිය හැකිව තිබුණ බවද කීය.</content>
  </post><post>
    <category>NEWSPAPER</category>
    <date>
      <year>2009</year>
      <month>03</month>
      <day>15</day>
    </date>
    <link>http://www.silumina.lk/2009/03/15/_art.asp?fn=ab0903151</link>
    <topic>ඔබතුමාට ජනාධිපතිතුමා සමඟ හැරෙන්නවත් බෑ</topic>
    <author>චන්දන බණ්ඩාර</author>
    <content>ඔබතුමාට ජනාධිපතිතුමා සමඟ හැරෙන්නවත් බෑචන්ද්‍රිකා බිංදුවටම වැටෙයිගිය සතියේ කැබිනට් මණ්ඩලය සුපුරුදු පරිදි ජනාධිපතිතුමාගේ ප‍්‍රධානත්වයෙන් රැස්විය. කැබිනට් මණ්ඩලයේ එදින මුලින්ම සාකච්ඡාවට ලක්වූයේ අකුරැස්ස ගොඩපිටියේදී කොටි ත‍්‍රස්තවාදීන් එල්ල කළ මරාගෙන මැරෙන බෝම්බ ප‍්‍රහාරය ගැනය. "අපේ ඇමැතිවරුන්ගෙත් වැරැදි තියෙනවා. ඇමැතිවරු රැස්වීම්වලට යන්න ඉස්සර වෙලා ආරක්ෂාව ගැන හොයලා බලලා යන්න ඕන.ඇමැතිවරු පෞද්ගලික ආරක්ෂකයෝ හැටියට තමන් දන්න අඳුරන අය අර ගන්නවා. පී එස් ඩී එකේ පළපුරුදු නිලධාරීන් ඉන්නැද්දි ඇමැතිවරු එහෙම කරන්නේ. ඔය සිදුවීම වෙලාවේ පුහුණු ආරක්ෂකයෝ ටික දෙනෙක් ඉදලා තියෙන්නේ කියලා ආරංචියි." ජනාධිපතිතුමා කැබිනට් රැස්වීම ආරම්භයේදීම කීවේය."අනික හැම රැස්වීමකටම ඇමැතිවරු යන්න ඕන නෑ. මහා මැතිවරණයක් ළඟ එන්නේ නැහැනේ." ජනාධිපතිතුමා කැබිනට් මණ්ඩලයට කීවේය. අකුරැස්ස ගොඩපිටිය බෝම්බ පිපිරීම සිදුවූ දිනයේ රෝහල්වලදී මාධ්‍යවේදීන් හැසිරුණු ආකාරය ජනාධිපතිතුමා විවේචනයට ලක් කළේය. එදා රෝගීන්ව ඉක්මනින් රෝහල්වලට ගෙන යන්න දෙන්නේ නැතුව මාධ්‍යවේදින් පින්තූර ටික අරගෙන තියෙනවා. පින්තූර ටික ගත්තාට පස්සෙයි රෝගීන් රෝහල්වලට ඇතුළත් කරන්න ඉඩ දීලා තියෙන්නේ. ලසන්තට වෙඩි තියපු වෙලාවේ වුණෙත් ඒ දෙයම තමයි. අපි එදා ඉක්මනටම ලසන්ත ගෙනියන්න ගිලන් රථයක් එතනට යැව්වා. එදාත් දැඩි සත්කාර ඒකකයේ දේශපාලඥයන් සහ මාධ්‍යවේදින් හිටියා" ජනාධිපතිතුමා දීර්ඝව අදහස් දක්වන්නට පටන් ගත්තේය."මට වෛද්‍ය සුනිල් පෙරේරා කථා කරලා කීවා දැඩි සත්කාර ඒකකයේ පනහකට වඩා මාධ්‍යවේදින් හිටියා කියලා. අනාගතයේදී මේ වගේ හදිසි අනතුරු වුණාම මාධ්‍යවේදින් ඉදිරියේම වෛද්‍යවරුන්ට සැත්කම් සිදු කරන්න වේවි. ඉදිරියේදීවත් හදිසි සිදුවීමකදී රෝගීන් ගෙන එනකොට රෝහල් භූමියේ සෙනඟ ඉවත් කරවන්න කියලා උපදෙස් දෙන්න." ජනාධිපතිතුමා කීවේය.ඇමැති ජෝන් සෙනෙවිරත්නඊළඟට කැබිනට් මණ්ඩලයට අදහස් දැක්වූයේ ඇමැති නිමල් සිරිපාල ද සිල්වා ය. "ආරක්ෂක අංශය යොදවලා තිබුණත් මාධ්‍යවේදින් ඒ අය පෙරළාගෙන ඇතුළට එනවා. ඒක එයාලාගේ අයිතියක් කියලා හිතන්නේ. ආරක්ෂක අංශවල අයටත් මාධ්‍යවේදින්ගේ ගමන නවත්වන්න බෑ" ඇමැතිවරයාය.ඊළඟට කැබිනට් මණ්ඩලයට අදහස් දැක්වූයේ ඇමැති රාජිත සේනාරත්නය. "ආරක්ෂක අංශවල නිලධාරීන්ට පුළුවන් ඕනෑම ආයතනයකට පිට අයට ඇතුළු වෙන්න එපා කියන්න. මේ සිදුවීමේදී මම කලින් ම රෝහලට ගියා. ඇමැති මහින්ද විජේසේකරගේ නෝනාත් ඇවිත් හිටියා. එයා මාත් එක්ක කථා කර කර හිටියේ. ඇමැති මහින්දගේ තත්ත්වය බරපතළ බව එයාගේ නෝනාත් දැනගෙන හිටියා. ඒ වෙලාවේ මගේ කර උඩින් මෛක‍්‍රෆෝනයක් අල්ලලා ඇමැති මහින්දගේ බිරිය ගෙන් එක මාධ්‍යවේදිනියක් අහනවා."ඔබට මේ වෙලාවේ කියන්න තියෙන්නේ මොනවාද කියලා. එයාලා ඇමැති මහින්ද ගෙන් විතරයි ඇහුවේ නැත්තේ මේ වෙලාවේ මොනවාද කියන්න තියෙන්නේ කියලා. මොකද එයාට සිහිය තිබුණේ නැති නිසා." ගොඩපිටිය බෝම්බය සිද්ධිය දා ජාතික රෝහලේදී මාධ්‍යවේදින් හැසිරුණු ආකාරය ගැන කැබිනට් මණ්ඩලයේ විවේචනයට ලක්වූයේ එලෙසිනි.ඒ සමගම කැබිනට් මණ්ඩලයේ ඇමැතිවරයකු විමසා සිටියේ හෙලිකොප්ටරය ප‍්‍රමාදයක් වෙලා තියෙනවා නේද කියාය. ඒ සමගම ජනාධිපතිතුමා කීවේ "හෙලිකොප්ටරයක් එකපාරම උස්සන්න බෑ. මම කිව්වේ විශේෂඥ වෛද්‍ය කණ්ඩායම එහාට හෙලිකොප්ටරයකින් යවන්න කියලා. එයාලා තමයි කොළඹ සැත්කම කරන්න අරගෙන ආවේ. හෙලිකොප්ටරය එච්චර වෙලාවක් ප‍්‍රමාද වෙලා නෑ" ජනාධිපතිතුමා කැබිනට් මණ්ඩලයට කීවේය.එදින කැබිනට් මණ්ඩලයට ඇමැති ජෝන් සෙනෙවිරත්න යෝජනාවක් ගෙන ආවේය. එනම් මෙරට තවත් ගල්අඟුරු බලාගාරයක් ඉදිකිරීම ගැනය.මට කැලෑ පත්තරයක් ගහනවද?"2017 නියඟයක් එන්න ඉඩ තියෙනවා. තව ගල් අඟුරු බලාගාරයක් හදමු නේද? ඇමැති ජෝන් විමසා සිටියේ ය. "කෙරවලපිටියේ නෝරච්චෝලේ ගල් අඟුරු බලාගාර තියෙනවා. අපේ රාජිත ඇමැතිතුමා ළඟදීම සුළංවලින් වැඩ කරන විදුලි බලාගාරයක් මෙරට ස්ථාපිත කරන්න වැඩ කරගෙන යනවා. ඒ නිසා දැන් ම රටට ගල් අඟුරු බලාගාරයක් ඕන නෑ" ඇමැති ජෝන්ගේ යෝජනාවට ජනාධිපතිතුමා පිළිතුරු දෙමින් කීවේය."2015 දී අපි විදුලියෙන් ස්වයංපෝෂිතයි කියලා තියෙනවා නේද? ඉන්දියාවටත් දවල් කාලයේ විදුලිය දෙන්න පුළුවන් නේද?" ඇමැති රාජිත කැබිනට් මණ්ඩලයෙන් විමසා සිටියේ ය. "අද ගල් අඟුරු බලාගාර ගැන හිතුවාට දැන් ලංකාවේ ගෑස් තියෙනවා. ඔය කාලේ වෙනකොට ගෑස් බලාගාර ගැනත් අපට හිතන්න වෙයි. ඒ කාලය වෙන කොට අපි නවීන තාක්ෂණයත් එක්ක බලාගාරයක් හදන තැනට යමු. දැන් ම ගල් අඟුරු බලාගාර හදන්න යන්න හොඳ නෑ" ජනාධිපතිතුමා කීවේය.ඊළඟට කැබිනට් මණ්ඩලයට අදහස් දැක්වූයේ ඇමැති චම්පික රණවකයි. "ගල් අඟුරු අද ලාභ වුණාට ලෝකේ බලාගාර අටසියයක් විතර හැදෙනවා. අනාගතයේ ගල් අඟුරු ඉල්ලුම ඉහළ ගියාම මිල වැඩිවේවි" ඇමැති චම්පික පෙන්වා දුන්නේ ය. "ඒ කාලේ කිට්ටු කරලා හදන්න බෑ. අපි දැන් ම තීරණයක් ගමු" ඇමැති ජෝන් සෙනෙවිරත්න යළිත් වරක් කැබිනට් මණ්ඩලයට යෝජනා කළේ ය."කෙරවලපිටිය ගල් අඟුරු බලාගාරය හදන්න අපට ගියේ අවුරුද්දයි. මූද හත්ගව්වක් තියලා අමුඩ ගහන්න ඕන නෑනේ රටට අවශ්‍ය කාලයට ඒ ව්‍යාපෘතිය පටන්ගමු" ජනාධිපතිතුමා කීවේය.ගිය සතියේ බස්නාහිර පළාත් සභා අපේක්ෂකයින් හා ආසන සංවිධායකවරුන් ගේ රැස්වීමක් ජනාධිපතිතුමාගේ ප‍්‍රධානත්වයෙන් පැවැත්විණි.එම රැස්වීමේදී ජනාධිපතිතුමා අදහස් දක්වන්නට පටන් ගත්තේ ය. ජනාධිපතිතුමා කථා කරන විට එක අපේක්ෂකයකු කීවේ පත්තරවලටයි රූපවාහිනියටයි දැන්වීම් දෙන එකට තහනමක් නෑ. හැබැයි අපි පෝස්ටර් ගැහුවාම පොලිසියෙන් ඉරනවා. අපිට හරි අසාධාරණයක් වෙන්නේ. අපිට සල්ලි නෑ රූපවාහිනියට පත්තරවලට දැන්වීම් දෙන්න. ඒ නිසා මේකට සහනයක් ;දන්න" බස්නාහිර පළාත් සභා අපේක්ෂකයා ජනාධිපතිතුමාගෙන් ඉල්ලා සිටියේ ය.ඒ ගැන ඇමැති සුසිල් පෙ‍්‍ර්මජයන්ත අදහස් දැක්වූයේ ය. පොස්ටර් සහ මනාප නිසා අරගල වැඩිවෙනවා පෝස්ටර් ගහන්න ගියාම. ඒ නිසා මැතිවරණ නීති කඩ කරන්න බෑ අපට ඒවාට විසඳුම් දෙන්න බෑ. පරිස්සමින් වැඩ කරන්න" එක්සත් ජනතා නිදහස් සන්ධානයේ මහලේකම් ඇමැති පෙ‍්‍ර්මජයන්ත අවධාරණය කළේ ය.ඊළඟට මහර ආසනයේ අපේක්ෂකයෙකු නැඟිට බරපතළ ලෙස චෝදනා කළේ තම මැතිවරණ ව්‍යාපාරය සාර්ථකව කරගෙන යා නොහැකි බව ය. ඔහු චෝදනා කළේ ඇමැති ලසන්ත අලගියවන්නට ය. ජනාධිපතිතුමා ඒ චෝදනාව අසාගෙන සිටියේ ය. එහෙත් අවසානයේ එය අසාගෙන සිටීමට නොහැකි තැන ජනාධිපතිතුමා අපේක්ෂකයාට කීවේ "කරුණාකරලා ඔයා වාඩි වෙන්න. ඔය වගේ ප‍්‍රශ්න ඇතුළට ගේන්න එපා. ඒවගේ ප‍්‍රශ්න තියෙනවා නම් ශ‍්‍රී.ල.නි.ප මහලේකම් ඇමැති මෛති‍්‍රපාල සිරිසේන හමුවෙලා විසඳ්‍රගන්න" ජනාධිපතිතුමා අපේක්ෂකයාට උපදෙස් දුන්නේ ය."ආසන සංවිධායකයන්ට ඔය වගේ විරෝධය දක්වන්න එපා. ඔයාට කිසිම අයිතියක් නෑ ආසන සංවිධායකවරු විවේචනය කරන්න" ජනාධිපතිතුමා බස්නාහිර පළාත් අපේක්ෂකයාට කීවේය.එම රැස්වීමට මහර ප‍්‍රාදේශීය සභා මන්තී‍්‍රවරයෙක් අනවසරයෙන් ඇතුළු වී තිබිණි. ඒ ගැන ද සභාව තුළ කසු කුසුවක් පැතිර ගියේ ය.ජනාධිපතිතුමා අපේක්ෂකයින් සමඟ කථා කර කර සිටින විට ජනපතිතුමා ඇමැති ලසන්ත දැක අතින් අල්ලාගෙන පැමිණ ළඟින් වාඩිකර ගෙන කීවේ "ඔයා කලබල වෙන්න එපා. ඔයා ආසන සංවිධායක හැටියට බලය අරගෙන වැඩ කරන්න. ඔයා දක්ෂයෙක් සහ වැඩක් කරන කෙනෙක් කියලා මම දන්නවා. ඔයා දන්නේ නැතිව මේකට ප‍්‍රාදේශීය සභා මන්තී‍්‍ර කෙනෙක් ඇවිත් ඉන්නවා. මීට පස්සේ ඒ වගේ වැඩවෙන්න ඉඩ තියන්න එපා" ජනාධිපතිතුමා ඇමැති ලසන්තට සුහදව කියා සිටියේ ය.ගිය බදාදා රාති‍්‍ර එකොළහට පමණ ජනාධිපතිතුමාට එ.ජා.ප නායක රනිල් වික‍්‍රමසිංහගෙන් දුරකථන ඇමැතුමක් ලැබිණි. "කොට්ටාවේදී ධම්මික ගංගානාත් පැහැරගෙන ගිහිල්ලා. ඔබතුමාට විරුද්ධව එයා කැලෑ පත්තරයක් ගහලා තියනවා. ඒ නිසා එයා පැහැරගෙන ගියා කියලා කථාවක් යනවා. ඒ නිසා මේ සිදුවීමත් ඔබතුමාගේ පිටින් යන්නේ. හැබැයි ගංගානාත් මගේ මනුස්සයෙක්" එ.ජා.ප. නායකයා ජනාධිපතිතුමාට කීවේය.ජනාධිපතිතුමා එ.ජා.ප නායකයාගේ කථාවට පිළිතුරු දුන්නේ සිනහ වෙමිනි." ඒ කියන්නේ ඔබතුමාලා මට විරුද්ධව කැලෑ පත්තරයක් ගහනවද? කැලෑ පත්තර නෙවෙයි අපිට විරුද්ධව මොන පත්තර ගැහුවත් ඔය වගේ වැඩ අපි කරන්නේ නැහැ. මම මේ ගැන හොයලා බලන්නම්" ජනාධිපතිතුමා එ.ජා.ප. නායකයාට කීවේය. ඒ සමඟම ජනාධිපතිතුමා පොලිස්පතිට කථා කැර උපදෙස් දුන්නේ ධම්මික ගංගානාත් පැහැරගෙන ගොස් තිබෙන බවට ලැබුණු පැමිණිල්ල ගැන වහාම සොයා බලන ලෙස ය. පොලිස්පතිවරයා එදින රාති‍්‍රයේ සියලුම පොලිස්ස්ථානවලට නියෝග කළේ සිද්ධිය පිළිබඳ වහාම සොයා බලා ධම්මික ගංගානාත් සොයා ගන්නා ලෙස ය.රක්‍ෂණ වන්දි ප‍්‍රදානයඑ.ජා.ප පළාත් පාලන අනුකමිටුවේ සභාපති මන්තී‍්‍ර වජිර අබේවර්ධන ගිය සතියේ මේ වසර සඳහා පළාත් පාලන ආයතන මන්තී‍්‍රවරුන්, පළාත් සභා මන්තී‍්‍රවරුන්, පළාත් සභා අපේක්ෂකවරුන් සහ එ.ජා.ප ආසන සංවිධායකවරුන් රක්ෂණය කිරීමේ වැඩසටහන දියත් කැර තිබේ. මීට පෙර ගිය වසරේ රක්ෂණ ඔප්පු ප‍්‍රදානය කැර තිබුණේ එ.ජා.ප පළාත් පාලන ආයතන නියෝජනය කරන ප‍්‍රාදේශීය සභා නගරසභා මන්ති‍්‍රවරුන්ට සහ අපේක්ෂකයින්ට පමණි.ගිය සතියේ රක්ෂණ වන්දි ප‍්‍රදානය කිරීමක් එ.ජා.ප නායක රනිල් ගේ ප‍්‍රධානත්වයෙන් කේම්බි‍්‍රජ් ටෙරස්වලදී පැවැත්විණි. එදින රුපියල් ලක්ෂ අටක වන්දි ප‍්‍රදානය කිරීම සිදු විය.එ.ජා.ප උප නායක රුක්මන් සේනානායකමේ අතරතුර ගිය සතියේ එ.ජා.ප නියෝජ්‍ය නායක කරු ජයසූරියගේ ප‍්‍රධානත්වයෙන් එ.ජා.ප නැඟෙනහිර පළාත් ආසන සංවිධායකවරුන් පත් කිරීම පිළිබඳ විශේෂ සාකච්ඡාවක් පැවැත්විනි. ඊට එ.ජා.ප ගාලු දිසා නායක මන්තී‍්‍ර වජිර, ගාමිණි ජයවික‍්‍රම පෙරේරා, එ.ජා.ප මහලේකම් තිස්ස, කබිර් හෂීම්, අකිල විරාජ් යන මන්තී‍්‍රවරු සහ එ.ජා.ප නීති උපදේශක දයා ගමගේ ද එක්ව සිටියහ.ඒක හීනයක් විතරයිගාල්ල එ.ජා.ප දිස්ති‍්‍රක් කාර්යාලය විවෘත කිරීම සිදු වූයේ පසුගිය දිනෙකය. එහිදී එ.ජා.ප මන්තී‍්‍ර වජිර අබේවර්ධන මන්තී‍්‍ර සජිත් පෙ‍්‍ර්මදාසට අභියෝගයක් කළේය. “පුළුවන් නම් දකුණු පළාතට තරග කරලා පක්ෂයේ නායකත්වයට එන්න. මට මතක් වෙන්නේ ජනාධිපති පෙ‍්‍ර්මදාස සහ ඔසී අබේගුණසේකර ගැන. එදා එ.ජා.ප වේදිකාවේ ජනාධිපති පෙ‍්‍ර්මදාසට වඩා ඔසීගේ කථාවට මිනිස්සු චියර් කළේ.හැබැයි එහෙමයි කියලා ඔසීට එ.ජා.ප නායකත්වය දුන්නේ නෑ. අදත් රනිල්ට වඩා සමහරුන්ගේ කථාවලට ජනතාව චියර් කළාට ඒ අයට එ.ජා.ප නායකත්වය ලැබෙන්නේ නැහැ. ඒක හීනයක් විතරයි.” මන්තී‍්‍ර වජිර එ.ජා.ප නායකයා වෙනුවෙන් කථා කළේය.”මතක තියා ගන්න එ.ජා.ප නායක රනිල්ට විරුද්ධ වෙන හැම කෙනාම විනාශ වෙනවා. වේළුපිල්ලේ ප‍්‍රභාකරන් රනිල්ට එරෙහි වුණා. අද එයා විනාශ වෙලා ඉවරයි. ඒ නිසා රනිල් එළවන්න හදන හැමෝම විනාශ වෙනවා.” මන්තී‍්‍ර වජිර සුපුරුදු පරිදි එ.ජා.ප නායකත්වයට කඩේ ගියේය.මේ අතරතුර ගිය සතියේ පාර්ලිමේන්තුවේදී එ.ජා.ප මන්ති‍්‍රවරු පිරිසක් මන්ති‍්‍ර වජිර වටකැර ගත්හ. ඒ ජොන්ස්ටන් ප‍්‍රනාන්දු, දයාසිරි ජයසේකර සහ රංජිත් මද්දුම බණ්ඩාර ඇතුළු පිරිසකි. එම මන්තී‍්‍ර පිරිස මන්ති‍්‍ර වජිර නායකයා වෙනුවෙන් පෙනී සිටීම ගැන දැඩි වාග් ප‍්‍රහාර වජිරට එල්ල කළහ. එම වාග් ප‍්‍රහාර හමුවේ මන්ති‍්‍ර වජිර අසරණ වී කිසිවක් කර කියා ගත නොහැකිව සිටියේය.ආරක්ෂාව ගැන පරිස්සම් වෙන්නජාතික නිදහස් පෙරමුණේ දේශපාලන මණ්ඩලය ගිය සතියේ සුපුරුදු පරිදි රැස්වූයේ බත්තරමුල්ලේ පිහිටි කාර්යාලයේදීය. "අපි විදුලිබල පනතට ඡන්දය දුන්නා කියලා ජවිපෙ අපිට මඩ ප‍්‍රහාරයක් ගෙනියනවා. මණ්ඩලය විකුණන වගන්ති එකක්වත් පනතේ තිබුණේ නෑ. විදුලිබල හා බලශක්ති අමාත්‍යාංශ උපදේශක කාරක සභාවේදී අන්තිම මොහොතේදී පවා මණ්ඩලය විකුණන්න බැරි වෙන තැනට කටයුතු කළා. ඒක ජවිපෙ මන්තී‍්‍රවරු දන්නවා. එල්ලෙන්න වැල් නැතිව ඉන්න අය දැන් විදුලිබල පනත වැලේ එල්ලිලා කෑගහනවා." ජානිපෙ වෘත්තිය කටයුතු පිළිබඳ ලේකම් පියසිරි විජේනායක පෙන්වා දුන්නේය.කොළඹ දිස්ති‍්‍රක්කයේ ජනතා විමුක්ති පෙරමුණේ සාමාජිකයන් බොහෝ දෙනෙක් ජානිපෙට එකතු වෙන්න සූදානමින් ඉන්නේ. කොළඹ දිස්ති‍්‍රක් නායක අචල ජාගොඩ කීවේය.අකුරැස්ස ගොඩපිටිය බෝම්බ පිපිරීමෙන් පසු දිනයේ ජානිපෙ සභාපති මන්තී‍්‍ර විමල් වීරවංශට දුරකථන ඇමැතුමක් ලැබිණි. ඒ ජනාධිපතිතුමාගෙනි. "විමල් ආරක්ෂාව ගැන මේ දවස්වල පරිස්සම් වෙන්න. විශේෂයෙන් උත්සවවලට සහභාගි වෙනකොට ගොඩපිටිය උත්සවයේදී පොලිසිය නිසි පරිදි රාජකාරි කළා ද කියලා ප‍්‍රශ්නයක් තියෙනවා. ඒ නිසා ඒ ගැන නිතරම කල්පනාවෙන් ඉන්න" ජනාධිපතිතුමා මන්තී‍්‍ර වීරවංශට උපදෙස් දුන්නේය.ගිය සෙනසුරාදා එජාප නායක රනිල් වික‍්‍රමසිංහ, එජාප මහලේකම් තිස්ස අත්තනායක සහ තවත් එජාප මන්තී‍්‍රවරු කීප දෙනකු සමඟ අවිස්සාවේල්ල නගරය බලා පිටත්ව ගියේය. ඒ අවිස්සාවේල්ල එජාප ආසන සංවිධායක හෂාන් තිලකරත්න සංවිධානය කළ ජන රැලියකට සහභාගි වීමටය.අවිස්සාවේල්ල දෙවැනි කොටස එජාප ආසන සංවිධායක සාගර සේනාරත්න සංවිධානය කළ විශේෂ රැස්වීමක් ද එදින පැවැත්විණි. ඊට ද එජාප නායකයා සහ එජාප මහලේකම්වරයා සහභාගි වූහ.ගිය ඉරිදාට යෙදී තිබුණු අන්තර්ජාතික කාන්තා දිනය නිමිතිකොට ගෙන එජාපය සංවිධානය කළ විශේෂ උත්සවයක් පාණදුර නගර ශාලාවේදී පැවැත්විණි. එය සංවිධානය කැර තිබුණේ පාර්ලිමේන්තු මන්තී‍්‍රනි තලතා අතුකෝරාල ය. එම උත්සවයට එජාප නායක රනිල්, මෛතී‍්‍ර වික‍්‍රමසිංහ සහ එජාප මහලේකම් තිස්ස ඇතුළු එජාප මන්තී‍්‍රවරු රැසක් සහභාගි වූහ. එදින කළුතර ප‍්‍රදේශයේ රණවිරු මාතාවන් සිය දෙනකුට ත්‍යාග සහ මුදල් තිළිණ ප‍්‍රදානය ඛ්ලමක් ද සිදුවීය.ගිය සඳුදා උදේ බස්නාහිර පළාත් එජාප මැතිවරණ මෙහෙයුම් කමිටුව රැස්වූයේ එජාප නායකයාගේ ප‍්‍රධානත්වයෙන් කේම්බි‍්‍රජ් ටෙරස්හිදීය. එජාප නියෝජ්‍ය නායක කරු ජයසූරිය, මහලේකම් තිස්ස සහ එජාප නියෝජ්‍ය මහලේකම් ලක්ෂ්මන් සෙනෙවිරත්න ඊට එක්ව සිටියහ. "සිම්බාබේ රාජ්‍යයේ තවමත් ජනපි‍්‍රය නායකයා රොබට් මුගාබේ. ඒත් ඒ රටේ උද්ධමනය සියයට තුන්දාහයි. මිලියන දහසේ මුදල් නෝට්ටුවක් මුද්‍රණය කරලා. හැබැයි ලංකාව ඒ වගේ තැනකට පත් වෙන්න අපි ඉඩ තියන්න හොඳ නෑ" එජාප නායකයා බස්නාහිර පළාත් එජාප මැතිවරණ මෙහෙයුම් කමිටුව හමුවේ කීවේය.ගිය සතියේ එජාප නියෝජ්‍ය නායක කරු ජයසූරිය සහ මහලේකම් තිස්ස අත්තනායක ව්‍යවස්ථා සභාවට සාමාජිකයන් පත් කිරීම වෙනුවෙන් පැවැති නඩුව විභාග වීම දැක බලා ගැනීමට ශ්‍රේෂ්ඨාධිකරණයට ගියහ.කොන්ද නැති නායකයෙක් කියලා හිතනවද?ගිය අඟහරුවාදා අකුරැස්ස ගොඩපිටියේදී කොටි ත‍්‍රස්තවාදීන් එල්ල කළ බෝම්බ ප‍්‍රහාරය ගැන එජාප නායකයාට මුලින්ම කීවේ දකුණු පළාත් මන්තී‍්‍ර බුද්ධික පතිරණය. ඒ සමඟම දකුණු පළාතේ ජ්‍යෙෂ්ඨ පොලිස් නිලධාරියකු ද බෝම්බ පිපිරීම ගැන එජාප නායකයා දැනුම්වත් කළේය.මේ අතරතුර ගිය සතියේ එජාප නියෝජ්‍ය නායක කරු ජයසූරියගේ ප‍්‍රධානත්වයෙන් එජාප මහලේකම් තිස්ස, මධ්‍යම පළාත් විපක්ෂ නායක එස්.බී. දිසානායක එක්ව විශේෂ සාකච්ඡාවක් පැවැත්වූහ. ඒ එජාපයේ පුරප්පාඩුව පවතින ආසන සංවිධායක ධුරය පිරවීම සහ පක්ෂයේ නීති සහ මාධ්‍ය අංශය ප‍්‍රතිසංවිධානය කිරීම ගැනය.ගිය සතියේ මන්තී‍්‍රවරු රැසක් එ.ජා.ප නායකයා හමුවීමට ගියහ. එ.ජා.ප මහලේකම් තිස්ස අත්තනායක, මන්තී‍්‍ර කබීර් හෂීම්, ගාමිණී ජයවික‍්‍රම පෙරේරා, ජෝන් අමරතුංග සහ තලතා අතුකෝරාල ඒ අතර වූහ. එහිදී මන්තී‍්‍ර කබීර් හෂීම් කියා සිටියේ "නායකතුමනි අපි බහුතර මන්තී‍්‍රවරුන් සමඟ කථා කළා. සියලු දෙනාම කියන්නේ ඔබතුමාට නායකත්වයෙන් ඉල්ලා අස්වෙලා පක්ෂයේ ජ්‍යෙෂ්ඨ නායකයා විදියට ඉන්න කියලා."එතකොට කාවද ඔබතුමාලා නායකත්වයට ගේන්නේ" එ.ජා.ප. නායක රනිල් විමසා සිටියේ ය."අපි නායකත්වයට කරු ජයසූරිය මැතිතුමා යෝජනා කරනවා" මන්තී‍්‍ර කබීර් රනිල්ට කියා සිටියේ ය."කරුට නායකත්වයට එන්න තියෙන දක්ෂතාව මොකද්ද" එ.ජා.ප නායක රනිල් විමසා සිටියේ ය."ඇයි ඔබතුමානේ එතුමාව නියෝජ්‍ය නායකත්වයට ආපසු ගෙනාවේ. එයා නියෝජ්‍ය නායකත්වයට ගෙනාවේ කරූ දක්ෂයෙක් නිසානේ. එහෙනම් එයාව එ.ජා.ප. නායකත්වයට සුදුසුයි නේ" මන්තී‍්‍ර කබීර් කියා සිටියේ ය."මම ඉදිරියේදී පක්ෂයේ තවත් තනතුරු හතරක් හදලා එස්.බී., වජිර, සහ සජිත් සම නායකත්වයේ තබනවා." එ.ජා.ප නායකයා කියා සිටියේ ය. "නායකතුමනි විහිළු කථා කරන්න එපා" මන්තී‍්‍ර කබීර් කියා සිටියේ ය.ඉන් අනතුරුව අදහස් දැක්වූයේ එ.ජා.ප සභාපති ගාමිණී ජයවික‍්‍රම පෙරේරා ය. "නායකතුමනි ඔබතුමාට මන්තී‍්‍රවරු බහුතරයම කියන්නේ නායකත්වයෙන් ඉවත් වෙලා ජ්‍යෙෂ්ඨ නායකත්වයේ ඉන්න කියලා" මන්තී‍්‍ර ගාමිණී ජයවික‍්‍රම පෙරේරා කියා සිටියේ ය."එතකොට ඔයත් කියන්නේ මට යන්න කියලා ද? ඔයා පක්ෂ සභාපති කළේ මමයි. "එ.ජා.ප. නායකයා ජයවික‍්‍රම පෙරේරා ගේ ඇඟට කඩා පැන්නේ ය. "මම නායකතුමනි, පක්ෂයේ ජ්‍යෙෂ්ඨයෙක්. මම හැබැයි මේ තනතුර ඉල්ලලා ගත්තේ නැහැ" ගාමිණී ජයවික‍්‍රම පෙරේරා එ.ජා.ප නායකයාට කියා සිටියේ ය."එම හමුවට එ.ජා.ප හිටපු සභාපති මලික් සමරවික‍්‍රම ද එක්ව සිටියේ ය. "වජිරට සජිත්ට සහ එස්.බී. සම නායකත්වයේ තියමු එතකොට තුන් දෙනාම ගහ ගන්නවානේ" මලික් කියා සිටියේ ය.ඇමැති රාජිත සේනාරත්නමේ අතරතුර ගිය සෙනසුරාදා මැද කොළඹ එ.ජා.ප. රැස්වීමක් සංවිධානය කැර තිබිණි. ඒ මැද කොළඹ එ.ජා.ප. සංවිධායක මොහොමඩ් මහරුෆ් විසිනි. එම රැස්වීමේ දී මහරුෆ් එ.ජා.ප යේ වත්මන් ජ්‍යෙෂ්ඨතම නායකයකු ඉලක්ක කැර වාග් ප‍්‍රහාරයක් දියත් කළේ ය. "අපේ නායකතුමා ඇල්සේෂන් බල්ලෙක් හැදුවා. ඒ බල්ලා අන්තිමට ලොකු මහත් කළාට පස්සේ ආණ්ඩුවට ගියා" මන්තී‍්‍රවරයා ප‍්‍රසිද්ධියේ කියා සිටියේ එ.ජා.ප නියෝජ්‍ය නායක කරු ජයසූරිය ගැන ය.එම කථාව මෙරට පෞද්ගලික රූපවාහිනි නාලිකාවක් ද තම ප‍්‍රවෘත්ති ප‍්‍රකාශයෙන් විකාශනය කළේ ය. බටහිර කොළඹ පැවැති රැස්වීමේදී එ.ජා.ප. නායකයා මොහොමඩ් මහරුෆ් ගේ ප‍්‍රකාශයට සිනහ වෙමින් සිටීම ද බොහෝ දෙනාගේ විමතියට හේතු වී තිබිණි. එම ප‍්‍රවෘත්තිය දුටු එ.ජා.ප. නියෝජ්‍ය නායක කරූ ජයසූරිය එ.ජා.ප නායකයා හමුවීමට ගොස් තිබිණි."ඔබතුමා මට කියන්න මම මේ පක්ෂයේ ඉන්න ඕනේ නැද්ද? කරුණා කරලා මට මඩ ගස්සවන්න එපා. මොහොමඩ් මහරුෆ්ව ගෙන්වලා මගෙන් සමාව ගන්න කියන්න. නැතිනම් මටත් මේවාට කි‍්‍රයාමාර්ග ගන්න වෙනවා." එ.ජා.ප නියෝජ්‍ය නායක කරූ එ.ජා.ප නායකයාට කියා සිටියේ ය.ඉන් අනතුරුව එ.ජා.ප නායකයා එ.ජා.ප මහලේකම් තිස්ස අත්තනායක මගින් මොහොමඩ් මහරුෆ්ව සිරිකොතට ගෙන්වා ගත්තේ ය. "මහරුෆ් ඔයා කරූ ගෙන් සමාවගන්න" එ.ජා.ප නායකයා ඉල්ලා සිටියේ ය. "ඔබතුමා කියන වෙලාවට බණින්නයි එපා කියන කොට සමාව ගන්නයි මට බැහැ" මහරුෆ් කියා සිටියේ ය. හරි හරි ඒත් ඔයාට මම කීවේ නෑ බල්ලෙක් කියන්න කියලා" එ.ජා.ප නායකයා කියා සිටියේ ය.ඉන් අනතුරුව එ.ජා.ප නායකයා කරු ජයසූරිය හමුවට මැද කොළඹ මන්තී‍්‍ර මොහොමඩ් මහරුෆ්ව යැවුයේ ය. "නියෝජ්‍ය නායකතුමනි මගෙන් වැරැද්දක් වුණා නම් මට සමාවෙන්න" මහරුෆ් කරූගෙන් ඉල්ලා සිටියේ ය. ඒ සමඟම එ.ජා.ප නියෝජ්‍ය නායක කරූ තරමක් කේන්තියෙන් කථා කළේ ය. "ඔයා හිතාගෙන ඉන්නේ මම කොන්ද පණ නැති නායකයෙක් කියලාද? එදා මම කොළඹ නගරාධිපති කාලේ ඔයා සල්ලි දීලා ශ‍්‍රී.ල.නි.ප මන්තී‍්‍රවරු දාලා මට බැන්නා. ඔයා දැන් කරන්න හදන්නේ එ.ජා.ප. ය විනාශ කරන්න. මට ඔයාගේ සමාව ගැනීමෙන් වැඩක් නැහැ. ඔයා ලයිව් ඇට් එයිට්වලට ගිහිං ප‍්‍රකාශයක් දීලා මගෙන් සමාව ගන්න" එ.ජා.ප නියෝජ්‍ය නායක කරූ ජයසූරිය මහරුෆ්ට චෝදනා කළේ ය.එස්.බී. මට හොඳටමබැනලා තියෙනවාපසුගියදා එ.ජා.ප ජාතික සංවිධායක මධ්‍යම පළාත් විපක්ෂ නායක එස්.බී. දිසානායක විශේෂ ප‍්‍රවෘත්ති සාකච්ඡාවක් සූදානම් කැර තිබිණි. ඒ එ.ජා.ප යට හිතවත් ‘ඉරු දින’ පළවෙන පුවත්පතකට එරෙහිව ප‍්‍රකාශයක් කිරීම සහ තවත් සුවිශේෂ හේතු කීපයක් සඳහාය. එස්.බී. ප‍්‍රවෘත්ති සාකච්ඡාවක් සූදානම් කැර තිබෙන බව දැනගත් එ.ජා.ප නායකයා එස්.බී. ට දුරකථන ඇමැතුමක් දුන්නේය. “ඔයා ඉරුදින පත්තරේට ගහන්න එපා. එ.ජා.ප නායකයා ඉල්ලා සිටියේය. එහෙත් එ.ජා.ප ජාතික සංවිධායක ප‍්‍රවෘත්ති සාකච්ඡාව බලෙන්ම පැවැත්වීය.එම ප‍්‍රවෘත්ති සාකච්ඡාවේදී එස්.බී. එ.ජා.ප යේ හිටපු සභාපතිවරයකුට හොඳ හැටි දෙහි කැපුවේය. ඒ බව දැනගත් මලික් සමරවික‍්‍රම එ.ජා.ප නායකයා හමුවට ගිය සතියේ ගොස් තිබිණි. “එස්.බී. මට හොඳටම බැනලා තියෙනවා. මගේ නම කියලා නෑ. ප‍්‍රවෘත්ති සාකච්ඡාවේදී මගෙ නම කියලා තිබුණා නම් මම හොඳ වැඩක් කරනවා. එහෙනම් මම නඩු දානවා ඔය මිනිහට. හිරේ ඉඳලා ඉස්.බී. ආවාම ඉන්න මම ගෙයක් දුන්නා. ඊළඟට ඔබතුමා කියපු නිසා මොන්ටොරෝ ජීප් එකක් දුන්නා.” එ.ජා.ප සභාපති මලික් සමරවික‍්‍රම චෝදනා කළේය.ඉන් අනතුරුව යළිත් එ.ජා.ප නායකයා එ.ජා.ප ජාතික සංවිධායක එස්.බී. ට කථා කළේය. “ඔයා මලික්ට දොස් කියන්න එපා” එ.ජා.ප නාකයා එස්.බී. ගෙන් ඉල්ලා සිටියේය. “මට තරහ ගියොත් මම ඊළඟට නම කියලා මාධ්‍යයට තොරතුරු දෙනවා. කරුණාකරලා ඔබතුමා ඉරුදින පත්තරෙන් මට ගහන එක නවත්වන්න නැත්නම් තව ප‍්‍රවෘත්ති සාකච්ඡාවක් තියලා මම රටට හැමදේම හෙළි කරනවා.” එස්.බී. එ.ජා.ප නායකයාට එසේ කියමින් දුරකථනය විසන්ධි කළේය.මේ අතරතුර ගිය සතියේ එ.ජා.ප නායකයා එ.ජා.ප උප නායක රුක්මන් සේනානායක සිරිකොතට ගෙන්වා ගත්තේය. එදින දහවල් 12.00 ට එ.ජා.ප යට හිතවත් මාධ්‍යවේදින් පිරිසක් එ.ජා.ප නායකයා හමුවීමට නියමිතව සිටියහ. “රුක්මන් ඔයා පක්ෂයට විරුද්ධව එළියේ කථා කරන්න එපා. පත්තරවලට සම්මුඛ සාකච්ඡා දෙන්න එපා” එ.ජා.ප නායකයා රුක්මන්ට කියා සිටියේය. “මම දැන් සම්මුඛ සාකච්ඡා දෙකක් දීලා ආවේ. මට ඉරුදින පත්තරෙන් ගහන එක ඔබතුමා නවත්වන්න නැතිනම් මට එරෙහිව කරන දේවල් ගැන මාධ්‍යවේදින් මගෙන් ඇහුවොත් මම උත්තර දෙනවා” එ.ජා.ප උප නායක රුක්මන් කියා සිටියේය.ඊළඟට එ.ජා.ප නායක රනිල් උප නායක රුක්මන්ගෙන් ඉල්ලා සිටියේ පක්ෂයේ පවතින අර්බුදය විසඳීමට මැදිහත් වෙන ලෙසය. “මට නම් මේ පාර මේ අර්බුදය විසඳන්න මැදිහත් වෙන්න බෑ. ඔබතුමාට මොළයක් තිබ්බාට ජනාධිපතිතුමා සමඟ හැරෙන්නවත් බෑ. මන්ති‍්‍රවරු බහුතරය ඔබතුමාට කැමැති නෑ. ඒ නිසා ඔබේ ගෞරවය රැකගෙන පක්ෂයේ ජ්‍යෙෂ්ඨ නායකයා විදියට වැඩ බාර ගෙන පක්ෂ නායකත්වය වෙන සුදුස්සෙකුට දෙන්න. මම මේ ගෞරවයෙන් ඉල්ලන්නේ” එ.ජා.ප උප නායක රුක්මන් කියා සිටියේය.මේ අතරතුර එ.ජා.ප අභ්‍යන්තර ආරංචි මාර්ගවලට අනුව ඉදිරි සතියේ පැවැත්වෙන එ.ජා.ප කණ්ඩායම් රැස්වීමේදී එ.ජා.ප නායකයාට එරෙහිව රහස් ඡන්දයක් ගැනීමට එ.ජා.ප කැරලිකාර මන්තී‍්‍ර පිරිස සූදානමින් සිටින බව වාර්තා වෙයි. එලෙස පක්ෂයේ බහුතර සහාය එ.ජා.ප නායකයාට නොමැති බව පෙන්වීම මෙහි අරමුණ බවද එ.ජා.ප අභ්‍යන්තර ආරංචි මාර්ග හෙළි කළේය.ගුණවර්ධනලා සේනානායකලා එහෙමයිඅමරපුර සංඝ සභාවේ උත්තරීතර මහ නායක දවුල්දෙන ඤාණිස්සර නාහිමියන් මුණ ගැසීමට පසුගිය සිකුරාදා උදය ගම්මන්පිල ගියේ සිය දස වැදැරුම් දළදා ප‍්‍රතිඥාව පිළිගැන්වීමටයි. එහිදී මහනායක හිමි මෙසේ පැවැසීය. "මේ ප‍්‍රතිඥාවේ තිබෙනවා ඔබතුමා වාර්ෂිකව සිය වත්කම් ජනමාධ්‍ය හරහා රටටම දැනුම් දෙනවා කියලා. ඒක හරිම වැදගත්.මට දැන් වයස 94 යි. සුද්දන්ගේ කාලයේ ඉඳන්ම මම රටේ වෙන දේවල් දිහා බලාගෙන ඉන්නවා. ඉස්සර කාලයේ දේශපාලකයෝ වතුපිටි දේපළ සමඟ දේශපාලනයට ඇවිත් මිය යන්නේ සියල්ල නැති කරගෙන. බොරළුගොඩ ගුණවර්ධනලා, එක්සත් ජාතික පක්ෂයේ සේනානායකලා ඔක්කොම එහෙමයි. ඔබතුමාත් එහෙමයි කියලා අපට ආරංචියි. දැන් සිද්ධ වෙන්නේ දේශපාලන නිසා දුප්පත් වෙන එක නොවේ පොහොසත් වෙන එක."උන්වහන්සේ සෙත් පිරිත් දේශනා කර ගම්මන්පිලට ආශිර්වාද කිරීමෙන් අනතුරුව තමන්ට තෑගි ලැබුණු බුදුරුව සහිත කුණ්ඩලාභරණයකට(ර්‍ථඥදඤචදබ) පිරිත් නූලක් යොදා සියතින්ම ගම්මන්පිලගේ ගෙලෙහි බැන්දේය. ඉන්පසු තමන් වහන්සේ සතු වටිනා පොත් කිහිපයක්ම ඔහුට තෑගි කළේය.ඉන්පසු ගම්මන්පිල සිය දළදා ප‍්‍රතිඥාව පිළිගැන්වූයේ වැලිගම ඥානරතන මහනායක හිමියන්ටයි. උන්වහන්සේ "ගම්මන්පිල මැතිතුමාගේ ජයග‍්‍රහණය රට, ජාතිය, ආගම සුරැකීමට උපකාරී වන ජයග‍්‍රහණයක්. ඒ නිසා එතුමන්ට අපේ ආශිර්වාදය නිරන්තරයෙන්ම තිබෙනවා" යි පවසමින් ගම්මන්පිලට ආශිර්වාද කළේය. උන්වහන්සේ ද තමන් වහන්සේ විසින් රචිත පොත් කිහිපයක් ගම්මන්පිලට තෑගි කළේ පොත් කියවන අයටයි පොත් දෙන්න ඕනැයි පවසමිනි.චන්දන බණ්ඩාර</content>
  </post><post>
    <category>NEWSPAPER</category>
    <date>
      <year>2009</year>
      <month>03</month>
      <day>15</day>
    </date>
    <link>http://www.silumina.lk/2009/03/15/_art.asp?fn=ab0903152</link>
    <topic>චන්ද්‍රිකා බිංදුවටම වැටෙයි</topic>
    <author/>
    <content>ඔබතුමාට ජනාධිපතිතුමා සමඟ හැරෙන්නවත් බෑචන්ද්‍රිකා බිංදුවටම වැටෙයිචන්ද්‍රිකා බණ්ඩාරනායක කුමාරතුංගට මේනියා ගොඩක් තිබුණේය. එකක් ප‍්‍රමාද වීමේ මේනියාවය. එය ජන්මයෙන්ම ගෙන ආ අමුතුම රෝගයකි. මේ රෝගය උත්සන්න වූයේ 1993 සහ 1994 මැතිවරණවලදීය. ඇය දිනකට ප‍්‍රචාරක රැස්වීම් අඩුම තරමේ තුනක් යොදාගත්තාය. ප‍්‍රථම රැස්වීම දහයටය. දෙවැන්න දෙකටය. තුන්වැන්න හතරටය. දහයේ රැස්වීමට ඇය කොළඹින් පිටත් වන්නේ දෙකටය.කෙසේ හෝ අවසන් රැස්වීම අවසන් වන්නේ රෑ දොළහටය. කොපමණ ප‍්‍රමාද වුවත් ජනතාව පැය ගණන් ඇය දැක ගන්නට පොදිකෑවේ යූ.ඇන්.පිය වෙනුවට ආකර්ෂණීය දේශපාලන නායිකාව බලයට ගෙනඒමටය. සාමයේ දූතිකාව රජකරවීමටය. ජනතාව රැවටුණු බව අවබෝධ වූයේ ඇය මහින්ද රාජපක්ෂ නම් වූ සුපිරිසුදු දේශපාලන චරිතය විනාශ කරන්නට කුමන්ත‍්‍රණය ආරම්භ කළදා සිටය.ජනාධිපතිනිය ලෙස පත්වූදා සිට එම තනතුරින් විසිවන තුරුම ඇය කුමන්ත‍්‍රණ කරන්නට කාලය කා දැමුවාය. ඇයගේ පාලන කාලය වසර 11 ක් වුවද නියමිත වශයෙන් ජනාධිපති තනතුර හෙබවූයේ වසර හතක් පමණි. අනෙක් පහම ප‍්‍රමාදය. ඇයට සමහරු කීවේ Late Chandrika කියාය.ඇයගේ Late ජීවිතයේ වාර්තාගත ප‍්‍රමාදය සටහන් වන්නේ එක් වසරක ජනවාරි 01 වැනිදා සුබ නැකතින් ජනාධිපති ලේකම් කාර්යාලයේ වැඩ අරඹන්නට යොදා ගත් උත්සවයයි. එය ඇයගේ ප‍්‍රමාද ජීවිතයේ අමරණීය සටහනක් වෙයි. එය මෙහි සටහන් කරන්නේ වගකිවයුතු තනතුරකට ජනතාව පත්කළ මේ රාජ්‍ය නායිකාවගේ අලුකුත්තේරුකම කොතෙක් දැයි අවබෝධ කරගැනීමටය.වේලාව ජනවාරි 01 වැනිදා උදේ 7.30යි. ජනාධිපති ලේකම් කාර්යාලයේ සේවක පිරිස යුහුසුලුය. උදේ කෑම මේසය අපූරුය. කිරිබත්, කෙසෙල් ගෙඩි, කැවුම්, කොකිස්, අග්ගලා, දෝසි, සව්දොදොල්, ආස්මී ආදී සියල්ලන්ගෙන් කෑම මේසය පිරී පැවතුණි. එහි සංඝරත්නය නියෝජනය කරමින් භික්ෂූන් වහන්සේලා සිවු නමක් වැඩම කර සිටියේ පිරිත් සජ්ඣායනා කරන්නටය.දැන් සියලු දෙනා ජනාධිපති ලේකම් කාර්යාලයේ වැඩ සුබ නැකතින් එනම් පෙරවරු 8.30ට ආරම්භ කරන්නට සැරසී සිටියහ. පිරිත් සජ්ඣායනයට සංඝරත්නය සූදානම් ය. චන්ද්‍රිකා ජනාධිපතිනිය සිටින්නේ පේනතෙක් මානයේ පිහිටි ජනාධිපති මන්දිරයේය. ඇය එනතුරු සියලු දෙනා බෙල්ල දික්කරගෙන එළිය දෙස බලමින් සැදී පැහැදී සිටියහ.දැන් වේලාව උදේ 8.30යි. නවයයි. 9.30යි. දහයයි. දහය පසුවී එකොළහ විය. සංඝරත්නය පන්සලට වැඩම කළහ. ඒ දහවල් දානය වරදින නිසාය. දානය වළඳ්‍ර සංඝරත්නය දවල් එකට පෙර ජනාධිපති ලේකම් කාර්යාලයට වැඩම කළහ. ඒ සෙත් පිරිත් කියන්නටය. උදේ කෑම මේසයේ බැබළි බැබළී තිබූ කිරිබත් සහ කට්ට සම්බලය දවල් 1 වනවිට ඉවතට ගෙන යනු දක්නා ලදී. සියල්ලෝම උදේට වතුර උගුරක්වත් නැතිව ඈනුම් ඇර ඇර සිටියහ. දැන් වේලාව සවස 4යි.කාර්යාලවල වැඩ අරඹන්නේ උදේ 8.30ටය. එහෙත් මේ ආකර්ෂණීය නායිකාව තවමත් නැත. ජනවාරි 1 වැනිදා කාර්යාලයේ වැඩත් නැත. උදේට කෑමත් නැත. රාජකීය නායිකාව ජනාධිපති ලේකම් කාර්යාලයේ වැඩ සුබ නැකතින් අරඹන්නට සැපත් වූයේ වැඩ ඇරෙන වේලාවටය. එනම් පස්වරු 4.30ටය. දුම්රියෙන් යන සේවකයනට දුම්රිය වැරදුණේය. රාජ්‍ය නායිකාවගේ දේශනය නිමවී කාර්යාලයෙන් පිටවන විට පස්වරු 5 පසුවී තිබුණි.මේ සිද්ධිය සටහන් කළේ වසර 11ක් රට කරවූ රාජ්‍ය නායිකාව රටෙත් ජනතාවගේත්, ඇයගේත් වටිනා කාලය නිකරුණේ කා දැමූ හැටි කියා දෙන හොඳම උදාහරණය ලෙසය. නිසි වේලාවට නිසි තැනට ඇය නාවේ මහා ලොකු ඉටි ගෙඩියක් කරන්නට නොව එක එකා කපා දමන කුමන්ත‍්‍රණ කරන්නටය. අප මුලින් සඳහන් කළේ මේනියා ගැනය. ප‍්‍රමාද වන මේනියාවට අමතරව දරුණුම මේනියාව ලෙස ඇයට වැළඳී තිබුණේ මහින්ද මේනියාවයි.1970 පාර්ලිමේන්තුවට දකුණෙන් ආ තරුණ මහින්දගේ අනාගතය ගැන චන්ද්‍රිකා වෛර කළාය. චන්ද්‍රිකා එජාප භීෂණ සමයේ රටේවත් සිටියේ නැත. ප‍්‍රංශයට එංගලන්තයට සංක‍්‍රමණය වෙමින් සිටියාය. භීෂණය රට පුරා රජවී තිබිණි. කිසිම දේශපාලනඥයකු පෙ‍්‍ර්මදාසට එරෙහිව කටක් ඇරියේ නැත. අතක් එසැවූයේ නැත. රැස්වීමක් පැවැත්වූයේ නැත.චන්ද්‍රිකා රටේවත් නැත. මානව හිමිකම් දුසිම් ගණනින් උල්ලංඝනය වෙද්දී ඒ ගැන කට අරින්නට මොනම සංවිධානයක්වත් තිබුණේ නැත. අද මහා වීරයන් සේ කොටුවේ සහ ලිප්ටන් වටට රවුමේ දැඟලූ අය දෑත් දෙපරැන්දේ ගසාගෙන නිදිවැද සිටියහ.මහින්ද රාජපක්ෂ පාද යාත‍්‍රාව සංවිධාන කළේ එවැනි වකවානුවකදීය. 1993 දී විහාර මහා දේවී උද්‍යානයේ සිට කතරගම දක්වා දින හතක් පයින් යාමට මහින්ද වටා විශාල පිරිසක් එකතු වූහ. චන්ද්‍රිකාට මේ පාද යාත‍්‍රාව ද මේනියාවක් විය.එයට සහභාගී වන්නට ඇරියුම් ලැබුණේ මහින්දගේ නොව චන්ද්‍රිකාගේ ප‍්‍රධාන ගෝලයා වූ මංගලගෙනි. පාද යාත‍්‍රාව කඩාකප්පල් කරන්නට චන්ද්‍රිකා- මංගල ජෝඩුව කළ කුමන්ත‍්‍රණ සියල්ල අසාර්ථක විය. ඒ නිසා පාද යාත‍්‍රාවට සහභාගීවීමට චන්ද්‍රිකාට සිදුවිය.මෝටර් රථයක නැගී පාද යාත‍්‍රාවට සහභාගිවූ එකම ජනතාවාදී නායිකාව වූයේද චන්ද්‍රිකාය. විහාර මහා දේවි උද්‍යානයට මෝටර් රියෙන් ආ චන්ද්‍රිකා අලුත්ගම දක්වා පයින් ගියාය.පාද යාත‍්‍රාවේ ප‍්‍රථම අදියර අපට මතක හැටියට අලුත්ගමින් නතර විය. මහින්ද ජනතාව සමඟ අලුත්ගම රැය පහන් කළේ ලැබුණ මොනවා හෝ ගිල දමලාය. එහෙත් චන්ද්‍රිකා මෝටර් රියෙන් කොළඹට ආවාය. සුවසේ යහනට වී රැය පහන් කළේ කිසිම තෙහෙට්ටුවක් නැතිවය. එහෙත් මහින්ද පැදුරු කබලක් එලාගෙන කාගේ ගේ අගුපිලක නිදාගත්තේ පාද යාත‍්‍රාව දෙවැනි දිනයට ආරම්භ කිරීමටය.චන්ද්‍රිකා කොළඹ සිට වායු සමීකරණය කළ සැප රියෙන් අලුත්ගමට ආවාය. දෙවන අදියරේ පයින් ගියාය. මුළු පාද යාත‍්‍රාවටම ඇය සහභාගි වූයේ එම ආකාරයෙනි.කෙසේ හෝ මහින්දගේ පාද යාත‍්‍රාවේ පිනට සාම කිරිල්ලිය මහ ඇමැති, අගමැති සහ ජනාධිපති වශයෙන් පත්වූවාය. මහින්ද පූර්ණ සහාය දුන්නේය. ජනාධිපති තනතුරට පත්වූ දා සිටම මහින්ද රාජපක්ෂට කෙනෙහිලිකම් කරන්නට චන්ද්‍රිකා කටු කුටු ගෑවේ ඇයගේ ගෝල බාලයන් වටකරගෙනය. මාධ්‍ය ලොක්කා ඉන් මුල් තැන ගත්තේය. මංගල ද එකත් පසෙක සිටියේය. ගමේ භාෂාවෙන් සහ චන්ද්‍රිකාගේ වචනවලින්ම කියනවා නම් මහින්ද කපන්නට නොකළ කුපාඩිකමක් නැත.1994 වනවිට ජනතාව එක්සත් ජාතික පක්ෂ පාලනය නිසා හෙම්බත්වී සිටියහ. අලුත් පාලකයෙක් අවශ්‍ය විය. ආකර්ෂණීය දේශපාලන නායිකාව ජනාධිපති පුටුවේ වාඩි කැරවූයේය. එහෙත් රට කරවූයේ නැත.මංගල සහ මාධ්‍ය ලොක්කා හවුල් කර ගෙන මහින්ද රාජපක්ෂ ගේ ඉදිරි ගමන අඩාල කරන්නට කුස්සි කුමන්ත‍්‍රණ දියත් කළාය. ඇය ගමන් බිමන් ගියේත් ඇඳුම් පැළැඳුම් ඇන්දේත් සිනාසුණේත් මාධ්‍ය ලොක්කාගේ දෑසින් දෙන සංඥා ඔස්සේ ය.මංගලට අවශ්‍ය වූයේ චන්ද්‍රිකාගෙන් පසු දකුණින් බිහිවන එකම නායකයා බවට පත්වන්නටය. ඒ සඳහා මංගලගේ මාධ්‍ය නඩය ලණු දුන්නේය. මංගල ලණු කෑවේ නැත. ගිල්ලේය. එකම බාධාව මහින්ද ය. මහින්ද ඕනෑවට වඩා දැඟලුවේ නැත. නිහඬව කැපිලිවලට මුහුණ දුන්නේය.මංගලගේ එකම අරමුණ වූයේ මහින්ද මෙල්ල කිරීම ය. මහින්ද මේ රටේ ජනාධිපති පදවියට පත්වුවහොත් තමාට බෞද්ධ ඇමැතිකම තබා බාල දක්ෂ ඇමැතිකමවත් නො ලැබෙන බව මංගල කීවේය. ඒ නිසා මහින්දට විවිධ අවස්ථාවල කකුල් මාට්ටුව දැමුවේ වට්ටන්නටය. මංගලත් මහින්දත් දෙන්නාම දකුණේය. මංගල මෙන් මහින්ද මෝස්තර කාරයකු නොවීය. පිටරට ගොස් මෝස්තර ඉගෙන ගත්තේ නැත.මහින්දට ජනතාව සිටියේය. මහින්ද ජනතාව සමඟ සිටියේය. දේශපාලන පන්නරය ලැබුවේ එම ජනතාව සහ සංඝරත්නය සමඟය. ජනතාවගේ සහ සංඝරත්නයේ ආශිර්වාදය මහින්දට ලැබුණේ මහින්දට වටිනා අනාගතයක් ඇති බව අවබෝධ වූ නිසා ය.මහින්ද නම් වූ බෞද්ධ නායකයා වටා සංඝරත්නයත් ජනතාවත් ඒකරාශි වෙද්දී මුල්ම කැපිල්ල දැම්මේ 2001 දී ශී‍්‍රපති සූරියආරච්චි ආරම්භ කළ සති අන්ත පුවත්පත වන ‘ලක්මිණ’ පත‍්‍රයෙනි. ‘ලක්මිණ’ පත‍්‍රය අතේ රෝලක් ගැසුවේය.“චන්ද්‍රිකා බණ්ඩාරනායක ඝාතනය කිරීමට මහින්දගේ කුමන්ත‍්‍රණයක්” යන්න එම අතේ රෝලේ මාතෘකාව විය. එම අතේ රෝල ‘ලක්මිණ’ පත‍්‍රයේ පළවූයේ මංගලගේ අධීක්ෂණය සහ උපදෙස් යටතේය. චන්ද්‍රිකා - මංගල සුසංයෝගයෙන් මහින්දට කෙළවන්නට නොකළ කුමන්ත‍්‍රණයක් නැත. ඇමැති මණ්ඩල රැස්වීම්වලදී මේ කුමන්ත‍්‍රණ දියත් කරන්නට මාධ්‍ය ලොක්කෙක් මූලිකත්වය ගත්තේය.චන්ද්‍රිකා ආණ්ඩුවේ සියලු ඇමැතිවරු මෙම මාධ්‍ය ලොක්කාට අවනත වූහ; යටත් වූහ. එහෙත් මහින්ද ඒ ජාතියේ නොවීය. ඔහුට කොන්දක් තිබුණි. කටක් තිබුණි. දකුණේ ශ්‍රේෂ්ඨත්වය ඔහු සතුය. ඔහු මාධ්‍ය ලොක්කන්ට හෝ නළු බට්ටන්ට මෙල්ල කළ නොහැකි හොඳ බඩුවක් විය.මහින්දට එරෙහි කුමන්ත‍්‍රණ වැඩි වූයේ මහින්ද විපක්ෂ නායක පදවියට පත්වූ පසුවය. මහින්ද ඉදිරියට යද්දී චන්ද්‍රිකා - මංගල ජෝඩුව මහින්ද කපන්නට රනිල් අල්ලා ගත්හ. චන්ද්‍රිකාට රට පාලනය කරන්නට සැලැසුම් තිබුණේ නැත.ජනතාව ගැන හිත යොමු කරන්නට වේලාව තිබුණේ නැත. වැඩි කාලයක් ගත කළේ කුමන්ත‍්‍රණවලටය. බලයට එන්නට ඡන්දය දුන් ජනතාව ගැන චන්ද්‍රිකාට කිසිම හැඟීමක් තිබුණේ නැත. චන්ද්‍රිකා රැස්වීම්වලදී ගොන් කතාවක් කීවාය.“රනිල් වික‍්‍රමසිංහ හිතාගෙන ඉන්නේ මේ රටේ ජනතාව තණ කොළ කන හරක් කියලයි” ඒ චන්ද්‍රිකා රනිල් ගැන කී කතාවය.එහෙත් චන්ද්‍රිකා හිතාගෙන සිටියේ තමාට ඡන්දය දුන් ජනතාව තණකොළ කන හරක් කියලාය. කෙසේ හෝ එම රනිල් වික‍්‍රමසිංහට එකතු වී මංගලගේ රහසිගත වැඩ පිළිවෙළක් කි‍්‍රයාත්මක කළාය.හෙල්පින් හම්බන්තොට ලිපි ගොනුව ෆෝටෝ කොපි කළේ චන්ද්‍රිකාගේ අනුදැනුම යටතේය. එම ෆොටෝ කොපි කළ ලිපි ගොනුව රනිල් වික‍්‍රමසිංහට යැව්වේ චන්ද්‍රිකාගේම සමීපතම ආරක්ෂක නිලධාරියා අතේය. එහෙත් අරමුණ ඉටු නොවීය. සියලු කුපාඩිකම් අධිකරණය හමුවේ ව්‍යාර්ථ විය. මහින්දගේ පිරිසිදු චරිතය විනාශ කරන්නට චන්ද්‍රිකාට නොහැකි විය.මහින්ද සංඝරත්නයේ ඇසුර ලැබු නිසාදෝ සතුරාට වත් වෛර කළේ නැත. චන්ද්‍රිකාගේ කුමන්ත‍්‍රණ කැපිලි, කෙනහිලි කකුල් මාට්ටු සියල්ල මැද්දේ මහින්ද රාජපක්ෂ මේ රටේ ජනාධිපති පදවියට පත්විය. ජනාධිපති පදවියට පත්වීමට පෙර චන්ද්‍රිකා ඔහු පරාජය කරන්නට නොකළ දෙයක් නැත.චන්ද්‍රිකා මුලින්ම අල්ලා ගත්තේ ලේක්හවුසියේ ලොක්කාය. ඒ ජනදාස පීරිස් ය. ඔහුගේ උදව්වට තවත් මැට්ටෙක් කීවේ “හතරත් චන්ද්‍රිකා - පහත් චන්ද්‍රිකා යනුවෙනි.චන්ද්‍රිකාගේ උපදෙස් පරිදි ලේක්හවුස් ලොක්කා ‘දිනමිණ’ කර්තෘගේ සියලු බලතල උදුරා ගෙන මහින්දට එරෙහි සටන දියත් කරන්නට වෙනම කාර්ය මණ්ඩලයක් ‘දිනමිණ’ට පත් කර ගත්තේ ය. කර්තෘ ගෙදර ගිය පසු කතුවැකිය පවා මහින්දට වදින සේ වෙනස් කළේය. ලේක්හවුස් ලොක්කාත් චන්ද්‍රිකාත් තිස්ස අත්තනායක ප‍්‍රසිද්ධියේ කියා සිටි පරිදි ජනාධිපතිවරණයේදී ඡන්දය දුන්නේ රනිල්ට ය.චන්ද්‍රිකාගේ අණසක යටතේ මුද්‍රණය කළ ‘දිනකර’ පත‍්‍රය හරහා ද මහින්දට පහර දෙන්නට චන්ද්‍රිකා කුමන්ත‍්‍රණය කළා ය. ලේක්හවුසියේ කර්තෘ මණ්ඩල අධ්‍යක්ෂ පදවියට පත්කර ගත්තේ ය. පේරාදෙණියේ මහාචාර්ය වරයෙකි. මහින්දට නාම යෝජනා නොදී සිටීමට කළ කුමන්ත‍්‍රණ හමුවේ ජයගත් මහින්දගේ ජනපතිවරණ ප‍්‍රචාරක ව්‍යාපාරය මොට කරන්නට ලේක්හවුස් ලොක්කා ප‍්‍රසිද්ධියේම කටයුතු කළේය.“ජේවීපි එක එන්නෙත් නෑ. තොණ්ඩගේ සහායත් නෑ. මහින්ද පරාදයි” ලේක්හවුස් ලොක්කා කර්තෘ මාණ්ඩලිකයන් හමුවේ කීවේය.ලේක්හවුස් පත‍්‍රවල ප‍්‍රචාරක කටයුතු වලදී “එකත් චන්ද්‍රිකා, දෙකත් චන්ද්‍රිකා, තුනත් චන්ද්‍රිකා” යයි කී මේ ලේක්හවුස් ලොක්කා නාම යෝජනා ලබාගෙන ජනාධිපතිවරණ කටයුතු කරගෙන යද්දී මෙහිදී එක් සිද්ධියක් අපට සිහිපත් වෙයි. චන්ද්‍රිකා සිටියේ රටය. ඇය සමග මාධ්‍ය ප‍්‍රධානියෙක් ද ගියේ ය.ජනතා විමුක්ති පෙරමුණ සමග ගිවිසුමකට එළැඹීමේ සාකච්ඡා සාර්ථක වෙමින් තිබුණි. අවබෝධතා ගිවිසුම අත්සන් කරන්නට දින කීපයක් තිබියදී චන්ද්‍රිකා සමඟ ගිය මාධ්‍ය ලොක්කා ශී‍්‍ර ලංකාවට පැමිණියේය. ඔහු ‘දිනකර’ කාර්යාලයට ගියේය. ‘දිනකර’ පත‍්‍රයේ අධීක්ෂණ කටයුතු භාරව සිටි පුද්ගලයාට මාධ්‍ය ලොක්කා මෙසේ කීවේය.“මම ඇවිල්ලා චන්ද්‍රිකා ගේ බල්ලෙක්. ඒ නිසා ස්වාමියා කියන දේ මේ බල්ලා ඉටු කරන්න ඕනැ. ඒ නිසා චන්ද්‍රිකා මැඩම් දීපු මේ නිවුස් එක ‘දිනකර’ පත‍්‍රයේ දාන්න ඕන.”ප‍්‍රවෘත්තිය වූයේ විජය කුමාරතුංග මැරුවේ ජනතා විමුක්ති පෙරමුණේ ප‍්‍රධානියා බවය. එහෙත් මේ අපහාසාත්මක පුවත ‘දිනකර’ පත‍්‍රයේ පළ කිරීම පත‍්‍රය අධීක්ෂණය කළ පුද්ගලයා ප‍්‍රතික්ෂේප කළේය. චන්ද්‍රිකා කුමන්ත‍්‍රණ කළේ එහෙමය.අප කලින් කී පරිදි මහින්ද සතුරා ගෙන් වත් පළිගත්තේ නැත. ජනාධිපති පදවියට පත්වූ විගස මංගලට වරාය, ගුවන් සේවා සහ විදේශ කටයුතු ඇමැති පදවිය භාර දුන්නේය. එම තනතුරින් මංගල පිදුවේ විවෘත හදවතිනි. හද පිරි සතුටිනි. එහෙත් මංගල චන්ද්‍රිකා, ශී‍්‍රපති තුන් කට්ටුව පරණ පුරුදු ආරම්භ කරමින් මහින්දට එරෙහි කුමන්ත‍්‍රණ දියත් කළහ.චන්ද්‍රිකා කිසි විටෙක නොසිතූ පරිදි මහින්ද රාජපක්ෂ මහතා 2005 නොවැම්බර් 18 වැනිදා මේ රටේ පස්වන විධායක ජනාධිපති ලෙස පත්විය. එය වළක්වන්නට චන්ද්‍රිකා නොකළ කුමන්ත‍්‍රණයක් නැත. තමන් සමඟ ඉතා සමීපව කටයුතු කළ මහාචාර්ය ජී.එල්. පීරිස් එක්සත් ජාතික පක්ෂයට ගිය විට ඔහුට අපහාස කළේ ඉතා පහත් මට්ටමෙනි.රැස්වීමක් අමතන විට එම අපහාසය වඩාත් කැපී පෙනුණි. “අර මොකාද අපි එක්ක හිටි පෙ‍්‍රාපසරයා” ඒ තරමටම චන්ද්‍රිකාගේ ආකර්ෂණීය දේශපාලනය තුට්ටු දෙකට වැටුණේය. නියම ගැහැනු ගති මතු වුණේ ය.තවත් යමක් අමතක විය. ලේක්හවුස් ලොක්කා චන්ද්‍රිකා ගැන පොතක් ලීවේය. එය මුද්‍රණය කරන්නට කලින් චන්ද්‍රිකාට පෙන්වූයේය. පොත පෙරළා ගෙන යද්දී එක් තැනක මහින්ද රාජපක්ෂ ගේ පින්තූරයක් පළකර තිබුණි. එය කතාවට අදාළය. එහෙත් චන්ද්‍රිකාගේ අණින් එය ඉවත් කළේය. ඒ තරමටම මහින්දට බය විය.මහින්ද රාජපක්ෂ ජනාධිපති වීම වැළැක්වීමට චන්ද්‍රිකා රනිල්, ලසන්ත සමඟ රහස් ගිවිසුම් ගැසුවාය. එහෙත් වැඩක් වුණේ නැත. චන්ද්‍රිකා ගේ ඇඟ පුරා ක්‍රෝධය, වෛරය ඔඩු දිව්වේය. විටෙක භූමිතෙල් තැවරුණු ගැරඩියකු මෙන් එහේ මෙහේ දිව්වේය. හරියට බල්ලාට ඉව වැරදුණා සේය. රනිල් ද තනි වුණේය. චන්ද්‍රිකාගේ උපදෙස් පරිදි මංගල ශී‍්‍රපති ඉවත් වූහ. ඇයට අවශ්‍ය මහින්දගේ ආණ්ඩුව දෙකට කැඩීමටය.මහින්ද සිය ජනාධිපතිවරණ පොරොන්දු එකින් එක ඉටු කරන්නට විය. ජනතාව ඔහු වටා එක් රොක් වූහ. එජාපය ප‍්‍රබලයෝ පක්ෂය හැර දමා ආණ්ඩුවට එක් වූහ. ජනාධිපතිවරුන් සිවු දෙනකුට විසඳන්නට බැරිවූ ජනවාර්ගික ප‍්‍රශ්නය යස අගේට විසඳමින් සිටී.</content>
  </post><post>
    <category>NEWSPAPER</category>
    <date>
      <year>2009</year>
      <month>03</month>
      <day>15</day>
    </date>
    <link>http://www.silumina.lk/2009/03/15/_art.asp?fn=af0903153</link>
    <topic>ප‍්‍රභාකරන්ට ලියුමක්</topic>
    <author/>
    <content>ප‍්‍රභාකරන්ට ලියුමක්ආරක්ෂාවේ හිඩසක් තිබුණේදැයි දිගින් දිගට ම පරීක්ෂණඉන්දීය වෛද්‍යවරුන් කටයුතු කරන්නේ අපේ අධීක්ෂණය ඇතුවයිවටපිට බලන විට කඳුළක් ද සුසුමක් ද එකවර නැඟිණිඅපේ අරමුණ යාල අවට ගම් කොටින්ගෙන් ආරක්ෂා කිරීමයිපර නොවන කුසුමකි ‘වජිරා’පිස්සු හැදෙන සඳඅපි ආහාර අර්බුදයේ අභියෝගය ජයගත්තෙමුප‍්‍රභාකරන් වෙතටයි,නුඹේ පාලනය යටතේ නුඹ විසින් රඳවා ගෙන සිටින පවුල් 81,000කට අයත් තුන් ලක්ෂ තිස්දහසකට අධික ජනතාවගේ සාපයෙන් කිසි දිනෙක නුඹට ගැලවීමක් ලැබෙන්නේ නැත. ඒ සාපය නුඹෙත් නුඹේ සගයන්ගේත් පසුපස හඹා එනු ඇත. අදත් නුඹට සහාය දෙන අයට ද නිදහසේ ජීවත්වීමට ඒ සාපය ඉඩ නොදෙනු ඇත. දැන්වත් ඒ ගැන සිතා නුඹේ දරුණු සිත වෙනස් කර නුඹ විසින් රඳවා ගෙන සිටින ඒ අහිංසක වැසියන් නිදහස් කරන ලෙස ඉල්ලා සිටිමි. ඒ ජනතාව කුසගින්නෙන් මිය යන්නට පටන් ගෙන ඇත. ඒ සියලු මරණවලට නුඹ වගකිව යුතුයි.කළයුතු දෙයක් ගැන සිතා ගන්නට නොහැකිව නුඹේ වත්මන් පදිංචි ස්ථානය නොදන්නා නිසා මෙම විවෘත ලිපිය ලියන්නෙමි. මෙවන් තත්ත්වයක් හමුවේ වුවද නුඹ විසින් ඇති කරන ලද මේ තත්ත්වය සුළු වශයෙන් හෝ වෙනස් කරන්නට නොහැකි දැයි විමසන්නට කැමැත්තෙමි. වෙනදා මෙන්ම මේ ලිපියට ද මා නුඹෙන් පිළිතුරක් බලාපොරොත්තු නොවන්නෙමි.එහෙත් නුඹ විසින් මේ තත්ත්වයට ඇද දැමූ සාමාන්‍ය වැසියන්ගේ ආරක්ෂාව උදෙසා යම් කි‍්‍රයාමාර්ගයක් ගන්නවා ඇතැයි හුදෙක්ම අපේක්ෂා කරමි. යහපත් චේතනාවෙන් මා විසින් ලියන ලද ලිපි තුළින් නුඹෙත්, නුඹේ සාමාජිකයන්ගේත් කි‍්‍රයාකාරකම් විවේචනය කර තිබුණත්, ඒ ගැන සැලකිල්ලක් නොදැක්වීම කනගාටුවට කරුණකි.එසේ කරන්නට මා තුළ කිසිදු අවස්ථාවාදී අරමුණක් තිබුණේ නැහැ. මා කිසි දිනෙක නුඹේ සන්නද්ධ අරගලය අනුමත කළේ නැහැ. සදාකල් කෝලාහලවලින් තොර වූ අහිංසාවාදී අරගල කෙරෙහි විශ්වාසය තැබූ අයෙක් ලෙස ජීවත් වන්නෙමි. කිසිවකුගේ කෝපයට ලක් නොවී අහිංසාවාදී ලෙස අපගේ ප‍්‍රශ්න සාර්ථක ලෙස විසඳ්‍රගන්නට ඉඩ තිබෙන බවට අදත් මා විශ්වාස කරමි. මා නුඹට අවවාදාත්මකව මේ ලිපිය ලියන්නට ප‍්‍රධාන කරුණු දෙකක් මුල් විය. දිගින් දිගටම නුඹේ වැරැදි පෙන්වාදීම තුළින් නුඹ ප‍්‍රජාතන්ත‍්‍රවාදී මාවතට රැගෙන ඒමට හැකිවේවි යැයි මා සිතීම පළමුවන කරුණ විය. මා කිසිදු වරප‍්‍රසාදයක් නොඉල්ලා ඒ වෙනුවෙන් කැප වූයේ ද ඒ නිසාය.මීළඟ කරුණ වන්නේ නුඹේ පාලනය යටතේ වසර 25 කට වැඩි කාලයක් නිරන්තර බියෙනුත්, කියා ගන්නට බැරි කරුණු මධ්‍යයේ ජීවත් වූ ජනයා එයින් නිදහස් කර ගැනීමට හැකි වේ යයි මම සිතුවෙමි. ඒ සඳහා ගත් උත්සාහයන් තුළින් නුඹේ සිත රිදවා නුඹේ වෛරය මෙන්ම නුඹේ සාමාජිකයන්ගේ වෛරය ද ඇති කර ගත්තෙමි. ඒ ගැන කනගාටු වන්නේ නැහැ. මාගේ උත්සාහය අවස්ථාවාදී නොවූ සත්‍ය හා අවංක චේතනාවෙන් සිදු කළ දෙයක් යයි විශ්වාස කරමි.මා මාගේ ජීවිතයට ඇති විය හැකි ඕනෑම විපතකට මුහුණදීමට ද සූදානමින් සිටිමි. මාගේ අවංක කි‍්‍රයාදාමය දෙමළ ජනයාගේ සුබසිද්ධිය උදෙසා බව තේරුම් ගතහොත් නුඹත් එය අගේ කරනු ඇතැයි විශ්වාස කරමි. මේ ස්ථාවරයේ රැඳී සිටි නිසා නුඹට පක්ෂපාතී ලෝකයේ බොහෝ රටවල කි‍්‍රයාත්මක මුද්‍රිත හා විද්යුත් මාධ්‍ය තුළින් මා හට ඇති කළ අපකීර්තියත්, අපහාසයත් මිනිසකුගේ ඉවසීමේ සීමාව ඉක්මවා ගොස් තිබුණි. ඒ තරමට පහත් මට්ටමින් එසේ පහරදීමට ලක්වූවත් මා එය ද ඉවසා ගත්තෙමි.දේශපාලන ප‍්‍රමුඛයන් වූ ඉන්දියාවේ හිටපු අගමැති රජීව් ගාන්ධි, ශ‍්‍රී ලංකාවේ හිටපු ජනාධිපති ආර්.පෙ‍්‍ර්මදාස, ජනාධිපති අපේක්ෂක ගාමිණී දිසානායක ඇතුළු ඇමැතිවරුන්, පාර්ලිමේන්තු මන්තී‍්‍රවරුන් රැසක් ඝාතනය කිරීමත්, හිටපු ජනාධිපති චන්ද්‍රිකා බණ්ඩාරනායක කුමාරතුංග මහත්මිය ඝාතනය කිරීමට උත්සාහ කිරීමත් සිදු කළ නුඹේ ඒ කාලය දෙස ආපසු හැරී බලන්න. මේ කි‍්‍රයාවන් නිසා නුඹට ලැබුණු ලාභය කුමක්ද? නුඹට හිමි වුණේ තමිල්නාඩුව ඇතුළු ඉන්දියාවේත්, සිංහල ජනයාගේත් වෛරය පමණි. පසුගියදා අපගේ වාර්ගික අර්බුදය සම්බන්ධයෙන් තමිල්නාඩුවේ ඇති වූ පිබිදීම විශේෂයෙන් දේශපාලන වාසි තකා කරන ලද රැඟුමකි.මා විසින් දිගින් දිගටම කරන ලද ආරාධනය පිළිගෙන කිසිදු තමිල්නාඩු නායකයෙක් යුදමය තත්ත්වය දැක ගැනීමට ශ‍්‍රී ලංකාවට පැමිණියේ නැත. ද්‍රවිඩ එක්සත් විමුක්ති පෙරමුණු මහ ලේකම් ඒ. අමිර්තලිංගම්, යාපනය දිස්ති‍්‍රක් සභාවේ සභාපති එස්.නඩරාසා, යාපනය නගරාධිපති පී.සිවපාලන්, දේශපාලන නීති විශාරද ආචාර්ය නීලන් තිරුචෙල්වම්, යාපනය නගරාධිපති සරෝජනී යෝගේෂ්වරම් ඇතුළු රජයේ නිලධාරීන් රැසක් ද බුද්ධිමතුන් ජ්‍යෙෂ්ඨ ගුරුවරු ගුරුවරියන්, පාර්ලිමේන්තු මන්තී‍්‍රවරුන්, ප‍්‍රාදේශීය දේශපාලනඥයින් මේ ආකාරයෙන් තවත් ප‍්‍රධානීන් රැසක් නුඹ විසින් ඝාතනය කරන ලදී.නුඹගේ ඝාතන නිසා දෙමළ නායකත්වයේ විශාල හිඟයක් ඇති විණි. ජ්‍යෙෂ්ඨ නායකයින් විශාල පිරිසක් ඝාතනය කිරීම නිසා දෙමළ ජනතාව මධ්‍යයේ බිම්මල් මෙන් අලුත් නායකයින් බිහිවන්නට පටන් ගත්තේය. කිසිදු සංවිධානයක් සමඟ නොගැටී කි‍්‍රයාත්මක වූ ස්වාධීන දේශපාලන පක්ෂයක් වූ ද්‍රවිඩ එක්සත් විමුක්ති පෙරමුණට පවා කටයුතු කරන්ට ඉඩ දුන්නේ නැත.එම පක්ෂයේ නායකයෝ රැසක් ඝාතනය කළහ. තවත් සමහරු පාර්ලිමේන්තු මන්තී‍්‍ර ධූරයෙන් ඉවත් කරන්නට කටයුතු කෙළේය. කිසිදු සිංහල හෝ මුස්ලිම් ජාතිකයකුගේ දෝෂ දර්ශනයට ලක් නොවූ මෙම දෙමළ නායකයින් විනාශ කර දමන්නට තරම් ඒ දෙමළ නායකයින් නුඹට කළ වරද කුමක්ද? මුස්ලිම් ජාතිය හෝ හින්දු ආගම පිළිබඳව විශිෂ්ට දැනුමක් ඇති හිටපු මන්නාරම දිසාපති ජනාප් මක්ෆූල් නැමැති මාගේ හිතවතා ගැන සිතා මම අදත් කඳුළු සලන්නෙමි. ඔහු ඝාතනය කිරීම තුළින් හෝ සිංහල, මුස්ලිම් ජාතිකයින් ඝාතනය කිරීම් තුළින් නුඹ ලැබූ ලාභය කිමෙක්ද?දෙමළ භාෂාව මවුබස ලෙස භාවිතා කරන ඉස්ලාමීය සහෝදරයින්ට 10 දා නබි නායකතුමාගේ උපන් දිනය පවා සැමරීමට ඉඩ නොදී අහිංසකයින් 15 දෙනෙක් ඝාතනය කර 40 කට අධික පිරිසකට තුවාල සිදු කරන ලදී. දැන්වත් නුඹේ ලේ පිපාසය සිඳුනේද? කෙසේ හෝ තවත් ජාතිවාදී අරගලයක් ඇති කිරීමට නුඹ දරන උත්සාහයේ එක කොටසකි එය. නුඹගේ යුද්ධයට මේ රටේ ජනතාව තවදුරටත් බිලි වන්නට සූදානම් නැති බව නුඹ අවබෝධ කර ගත යුතුයි.කොතරම් අහිංසක සිංහල, දෙමළ, මුස්ලිම් ජනයාව ලේ ගංගා බවට පත් කළේද, පල්ලියේ ආගමික වතාවත්හි යෙදී සිටි අහිංසක ඉස්ලාමීය සහෝදරයින් අවස්ථා රැසකදී ඝාතනය කළේය.බෞද්ධ ජනතාවගේ මුදුන් මල්කඩක් වැනි පුණ්‍ය භූමියක් වන අනුරාධපුරයේ දී බෞද්ධ වන්දනාකරුවෝ ඝාතනය කළහ. බුදුරජාණන් වහන්සේගේ පිළිම රැගත් පූජනීය ස්ථාන විනාශ කිරීමට කටයුතු කරන ලදී. බස් රථයක් පුරා සිටි කුඩා භික්ෂූන් වහන්සේලා ඝාතනය කරන්නට නුඹගේ සිත ඉඩ දුන්නේ කෙසේ ද? උතුරේ ජීවත් වූ මුස්ලිම් සහෝදරයින්ගේ සියලු බඩු බාහිරාදිය රඳවා ගෙන රු. 500 ක් සමඟ පළාතින් පිටුවහල් කරන ලදී. අනාරක්ෂිත ගම්මානවල අහිංසක දරුවන්ට ජීවත්වන්නට ඉඩ දුන්නේ ද, හේන්වල සිටි අහිංසක ගොවීන් කිසිදු හේතුවකින් තොරව ඝාතනය කළේය.ක්ලේමෝ බෝම්බ, බිම් බෝම්බ, අත් බෝම්බ ප‍්‍රහාර තුළින් අහිංසක සිංහල, දෙමළ, මුස්ලිම් වැසියන් දහස් ගණනක් ඝාතනය කරන ලදී. කොතරම් වැන්දඹුවන්, අනාථයින් නුඹ බිහි කළේ ද? කී දෙනෙකුගේ අත් පා අහිමි කළේ ද? කී දෙනකු අන්ධ කළේ ද? කොතරම් පොහොසතුන් එකම රාති‍්‍රයකදී යන එන මං නැති තත්ත්වයට පත් කළේ ද?ඔවුන්ගේ ගොවිතැන හා කර්මාන්තවලට සිදු කළේ කුමක් ද? ඔවුන්ගේ නිවාස, ගෘහ භාණ්ඩ, වාහනවලට සිදු කළේ කුමක් ද? අධ්‍යාපනයට සිදු කළේ කුමක් ද? ඒ සියල්ල නුඹ විසින් විනාශ කළා නේද? මෙය දඬුවමක් දැයි ජනතාව විමසයි. එසේ වන්නේ නම් නුඹේ පාලනය යටතේ ජීවත් වන මෙතරම් දුක්විඳින ජනතාවට මෙවන් තත්ත්වයක් ඇති වන්නේ ඇයි? විදේශීය රටවලින් මුදල් ආධාර ලබා දී මේ සියල්ල සිදු කිරීමට නුඹට අනුග‍්‍රහය දක්වමින් තමන්ගේ ජීවිතය සතුටින් ගත කරන විදේශීය රටවල සිටින සහෝදරයින්ගෙන් විමසන්නට මම කැමැත්තෙමි.ඒ අහිංසක ජනතාවට සිදු වූ පාඩුව කාට හෝ තක්සේරු කළ හැකිද? නුඹේ පාලනය යටතේ ජීවත් වූ කාලය තුළ විඳි දුක්ගැහැට කාට හෝ කියන්නට පුළුවන්ද? මේ සියල්ල සිදු වූ දේවල්. ඒත් ඊට පරිබාහිරව කඩිනමින් මේ දේ කළ හැකි නම් සමහර කරුණුවලදී ප‍්‍රගතියක් දැකිය හැකියි. නුඹ අත්පත් කර ගෙන සිටි දැනට දිනෙන් දින අහිමි වෙමින් පවතින සමහර භාණ්ඩ හෝ ලබාගත හැකිවේවි නේද?මෙසේ තවත් බොහෝ දේ සිදු විය. නුඹේ කි‍්‍රයාකාරකම් වෙන් වෙන් වශයෙන් ලියන්නට හැකියි. මේ ලියා ඇත්තේ එහි සාරාංශයෙන් ද කොටසක් පමණි. නුඹේ වාර්තා ගත කි‍්‍රයාදාමයන් තුළින් කෝටි ප‍්‍රකෝටියක් වටිනා අප ජනතාවගේ දේපල හා ජීවිතවලට හානි සිදු විය. තම නිවාස අත්හැර අවතැන් වූ ජනතාව නැවත පදිංචියට ගිය අවස්ථාවේ කිසිවක් දක්නට තිබුණේ නැත. මාගේ කිලිනොච්චි නිවෙසේ පවා කිසිවක් තිබුණේ නැහැ. මිනිසුන් අවතැන් වන විට අතින් ගෙන ගිය දේ හැරුණු කොට කිසිවක් ඔවුනට හිමි වූයේ නැත.නැවත නිවාසවලට පැමිණ බලන විට නිවෙසේ කිසිවක් නොතිබුණි. මන්නාරම පටන් නුඹේ පාලන ප‍්‍රදේශය දක්වා පදිංචිව සිටි ජනතාව තම දේපල සියල්ල අත්හැර අවතැන් වූහ. ඒ දෙයම වවුනියාව, කිලිනොච්චිය, මුලතිව් ජනතාවට ද සිදු විය. නැඟෙනහිර පළාතේ ජනතාවට සිදු වූයේ ද එයමයි. මෙලෙස අවතැන් වූ ජනතාව තාවකාලිකව වවුනියාව, මුලතිව් දිස්ති‍්‍රක්කවල ඉදිකර ඇති නිවාසවල පදිංචි කරවන ලදී. ඔවුන් සිය ස්ථිර නිවාසවලට යන්නේ කවදාදැයි කිව නොහැකිය. ඊට මාස ගණනාවක් හෝ වසර ගණනාවක් ගතවිය හැකියි. එහෙත් ඔවුන් සිය නිවෙස්වෙලට යන විට ඒ නිවාස හිස්ව තිබෙනු ඇත.මා ලියන ලද ලිපි ඔබ ළඟ ඇත්නම්, නැතහොත් ඒවා මතක ඇත්නම් නුඹට නුඹේ මෝඩ කි‍්‍රයාදාමයන්හි විනාශය අවබෝධ කර ගත හැකි වනු ඇත. අවි ආයුධ බිම තබා සාකච්ඡාවලට පිවිසෙන්නැයි මා කිහිපවතාවක්ම ඉල්ලා සිටියේ ද නුඹ එක් වතාවක් හෝ මා දුන් අවවාද පිළිගෙන කටයුතු කර තිබුණේ නම් දෙමළ ජනතාවට කුමක් හෝ ඉතිරි වන්නට ඉඩ තිබුණි.විසිපස් වසරකට අධික කාලයක් සන්නද්ධ අරගලයක් සිදුකර දහස් ගණනක් බිලිදී අප සියලුදෙනා අතරමං කර දැමීම පමණයි ඉතිරි වුණේ. උතුරේ ජනතාවගෙන් කොතරම් පිරිසක් තම දේපළ අහිමි කර ගෙන අද කෑම පාර්සලයක් ගන්න පෝලිම්වල සිටිනවාද? මට මතක ඇති ඒ කාලයේ වන්නි ප‍්‍රදේශයේ සිඟන්නන් සිටිනු දැක නැත.නුඹ සිතන විදිහට සියලුම දේ සිදුවේවි කියා අපේක්ෂා කරන්න එපා. ඉදිරි දිනවල ඕනෑම දෙයක් සිදු විය හැකියි. තව තවත් ජනතාව කුස ගින්නෙන් මැලවී යන්නට පුළුවන්. කුස ගින්නෙන් මේ වනවිටත් 13 දෙනකු මිය ගොස් ඇති බව දැනගන්නට ලැබිණි.මේ තත්ත්වය හමුවේ බෝවන රෝගවලට ද ගොදුරු විය හැකියි. වන්නි ජනතාවට විශාල අනපේක්ෂිත විපත් පවා ඇති විය හැකියි. දැනට මේ අහිංසක වැසියන් රඳවා ගෙන සිටීමෙන් ඔබට ලැබෙන වාසිය කුමක් ද? නුඹ ළඟ තුන් ලක්ෂයකට අධික ගැහැණු පිරිමි දරුවන් සිටිති. එයින් විශාල පිරිසක් රෝගී තත්ත්වයේ හා තුවාලකරුවන් ලෙස සිටිති. සමහරු වයෝවෘද්ධ අය ලෙසත් සිටිති. නුඹ දිගටම යුද්ධ කළත් නුඹට මින් එහාට පැමිණිය නොහැකියි. යුද්ධය අවසන් කියා අපට සිතන්නට පුළුවන්. දැන් සිදුවන්නේ පවුල් 81000 ක් රඳවා ගෙන සිටින සුළු ප‍්‍රදේශයක් නිදහස් කර ගෙන යුද්ධය අවසන් කරන කි‍්‍රයාදාමයකි.මේ ජනතාව රඳවා ගෙන සිටීමෙන් කිසිවක් සිදුවන්නේ නැ. නුඹේ සංවිධානයේ අයගේ අනාගතය පවා අනාරක්ෂිතයි. ඔවුන් ද මරා නොදමා කරුණාකර බුද්ධිමත්ව සිතා ඔවුන් ද බේරාගන්න මේ සියලු දෙනාට යටත් වන්නට කීවොත් ඔවුන් පොදු සමාව යටතේ රැකගත හැකියි. ඒ සමඟ නුඹේ සංවිධානය විසුරුවා හැර හමුදාවට භාරවනු. ඒ සාමාජිකයින් බේරීමට මෙයත් මඟක් වනු ඇත.නුඹේ සංවිධානය නියෝජනය කරන බව කියමින් නුඹට බුද්ධිමත් අවවාද ලබාදීමට අපොහොසත් වූ අයත් තමිල්නාඩුවේ සමහර නායකයින් විසින් නොමඟ යවන ලද ජනකොටසක් හැර මුළු ලෝකයම නුඹට පිටුපා ඇත. අහිංසක වැසියන් ඉතා වැරදි සහගත ලෙස යොදා ගන්නා බවට අන්තර්ජාතික ප‍්‍රජාව නුඹට චෝදනා කරයි. නුඹේ කි‍්‍රයාකාරකම් එක්සත් ජාතීන්ගේ සංවිධානයත්, යුරෝපීය සංගමයත් දැඩි ලෙස හෙළා දැක තිබේ.එක්සත් ජාතීන්ගේ සංවිධානයේ මානව හිමිකම් පිළිබඳ සොයාබැලීමේ සංවිධානය වැනි සංවිධාන පවා නුඹ, අහිංසක ජනතාව බලහත්කාරයෙන් රඳවා ගෙන සිටින බවට චෝදනා කරති. විදේශීය රටවල අගනුවරවලට රොක් වූ ජනතාව අප ජනයා නිදහස් කරන ලෙස සටන් පාඨ කියමින් නුඹ වෙනුවෙන් හඬ නැඟුවේ නැත. නුඹට ඔවුන් දුන් පණිවුඩය නුඹ අප ජනයා නිදහස් කළ යුතුයි යන්නය.දෙමළ ජනයා බේරා ගැනීමේ මුළු වගකීම ඇත්තේ නුඹ අතේය. ඔවුන් මේ තත්ත්වයට ඇද දැමුවේ නුඹයි. එනිසා කිසිදු ප‍්‍රමාදයකින් තොරව ඒ ජනතාවට යන්නට කැමැති ප‍්‍රදේශයට යාමට ඉඩ දිය යුතු යැයි දෙවියන්ගේ නාමයෙන් ඉල්ලා සිටිමි. අවස්ථාවාදී ලෙස කි‍්‍රයා කරමින් නුඹේ ස්ථානය හිමිකර ගැනීමට බලා සිටින දේශපාලන කුමන්ත‍්‍රණකාරීන් වෙත මේ ජනයා භාර දී දහදුක්විඳී මේ ජනයා තව තවත් දුකට ඇද නොදමා නිදහසේ ජීවත්වීමට කැමැත්තෙන් සිටින ඒ අය කැමැති මඟට යන්න ඉඩ දෙන්න. ඔවුන් තුවක්කු කියා සෙල්ලම් තුවක්කු පවා දකින්නට අද කැමැතිවන්නේ නැත.මේ අවස්ථාවේ දී තුවක්කු අත්හැර යුද්ධය අවසන් කරන්න. අන්තර්ජාතික සහාය ඇතිව බිම් බෝම්බ ඉවත් කිරීමට වැඩි කලක් ගත නොවනු ඇත. ළඟදීම වන්නි ජනතාව තම නිවාසවලට ගොස් ඉතිරිව ඇති තම දේපල ටික හෝ රැකගත යුතුයි. අදත් නුඹ මාගේ අවවාදය පිළි නොගතහොත් කලින් ජනතාවට අහිමි වූ දේපලටත් වඩා දැනට ඉතිරිව ඇති කෝටි ගණනක් වටිනා දේපළ ද විනාශ වී යාමට හැකිය. ඊට වගකිව යුත්තේ ද නුඹයි. ඔවුන්ට සිය නිවාසවලට යාමට දීර්ඝ කාලයක් ගත වුවහොත් ඔවුන්ගේ දේපළ සියල්ල අහිමි විය හැකියි.සියලු විශ්වාසයන් බිඳ වැටුණු පසු අවසාන වශයෙන් මා නුඹෙන් කරන එකම ඉල්ලීම මෙයයි. ඉතා යටහත්ව කරුණු ලබන ඉල්ලීමකි මෙය. අප සියලුම දෙනා සිංහල, දෙමළ, ඉස්ලාම්, බර්ගර්, මැලේ ඇතුළු සියලු ජාතීන් සමග සාමයෙන් සමගියෙන් එක්ව එක්සත් ශී‍්‍ර ලංකාවක් තුළ සම අයිතීන් ඇතිව ජීවත්විය යුතුයි. මේ රටේ ස්ථිර සාමය උදා කළ හැක්කේ රටේ සාමය විනාශ කළ නුඹට පමණි.කෙටි කලකට යුද්ධය නතර කරන ලෙස රජයෙන් නොඉල්ලා නුඹ ඊට ප‍්‍රතිචාර දක්වමින් ගුවන් ප‍්‍රහාර, මෝටාර් ප‍්‍රහාර ඇතුළු සියලු ප‍්‍රහාර නතර කළහොත් විපතට පත්වන අයගේ සංඛ්‍යාව අඩු කළ හැකියි. එවන් තත්ත්වයක් හමුවේ ජනතාවට අවශ්‍ය තරම් ආහාර, බෙහෙත් ද්‍රව්‍ය එවන ලෙස රජයෙන් ඉල්ලා සිටිය හැකියි. නුඹේ පැත්තෙන් ෂෙල් ප‍්‍රහාර හා මෝටාර් ප‍්‍රහාර වහා නතර විය යුතුයි.මෙයට, හිතාදර වී. ආනන්ද සංගරී නායක ද්‍රවිඩ එක්සත් විමුක්ති පෙරමුණ</content>
  </post><post>
    <category>NEWSPAPER</category>
    <date>
      <year>2009</year>
      <month>03</month>
      <day>15</day>
    </date>
    <link>http://www.silumina.lk/2009/03/15/_art.asp?fn=af0903156</link>
    <topic>ආරක්ෂාවේ හිඩසක් තිබුණේදැයි දිගින් දිගට ම පරීක්ෂණ</topic>
    <author>පිංතූර – හියාරේ ඩග්ලස් කීර්ති මෙන්ඩිස්</author>
    <content>ප‍්‍රභාකරන්ට ලියුමක්ආරක්ෂාවේ හිඩසක් තිබුණේදැයි දිගින් දිගට ම පරීක්ෂණඉන්දීය වෛද්‍යවරුන් කටයුතු කරන්නේ අපේ අධීක්ෂණය ඇතුවයිවටපිට බලන විට කඳුළක් ද සුසුමක් ද එකවර නැඟිණිඅපේ අරමුණ යාල අවට ගම් කොටින්ගෙන් ආරක්ෂා කිරීමයිපර නොවන කුසුමකි ‘වජිරා’පිස්සු හැදෙන සඳඅපි ආහාර අර්බුදයේ අභියෝගය ජයගත්තෙමුඅකුරැස්ස බෝම්බ ප‍්‍රහාරයරජයේ ඇමැතිවරු හත්අටදෙනකු ඉලක්ක කොටගෙන එල්ටීටීඊ මරාගෙන මැරෙන බෝම්බ කරුවකු යළිත් ගත් උත්සාහයක් කිසියම් ප‍්‍රමාදයක් නිසා පසුගියදා ව්‍යර්ථ විය. නබි නායක ජන්ම දිනය නිමිත්තෙන් අකුරැස්ස ගොඩපිටිය ජුම්මා මුස්ලිම් දේවස්ථානයේදී පසුගිය පෝදා පැවැති උත්සවයකදී මෙම මරාගෙන මැරෙන ප‍්‍රහාරය එල්ල විය.දකුණේ ඇතිවූ මෙම සිද්ධියෙන් ආරක්ෂක අංශ මෙන්ම දේශපාලනඥයෝ පවා දැඩි තැති ගැනීමකට ලක්වූහ. උතුරෙන් බැට කන ත‍්‍රස්තවාදීන් දකුණේ අකුරැස්ස වැනි ප‍්‍රදේශයක කිසිවකු නොසිතූ අයුරින් මෙම ප‍්‍රහාරය එල්ල කිරීම කාගේත් කුතුහලයට හේතු වූ සිදුවීමක් විය. අමාත්‍ය මහින්ද විජේසේකර සිද්ධියෙන් බරපතළ තුවාල ලැබූ අතර තවත් ප‍්‍රාදේශීය දේශපාලනඥයන් කිහිපදෙනකුම ප‍්‍රහාරය නිසා ජීවිතක්ෂයට පත්වූහ.සිද්ධියෙන් මියගිය ගණන මේ වන විට දහසය දක්වා ඉහළ ගොස් ඇත. තවත් හැටකට ආසන්න ප‍්‍රමාණයක් ප‍්‍රහාරයෙන් තුවාල ලැබූහ.උත්සවය සඳහා මැති ඇමැතිවරුන් පෙරහරකින් කැඳවාගෙන එද්දී පෙරහරේම ඔවුනට පිටුපසින් පැමිණි මරාගෙන මැරෙන බෝම්බ කරුවා පුපුරුවාගෙන මියගොස් තිබිණ. ඉදිරියේ ගමන්ගත් දේශපාලඥයන් ඉලක්ක කොටගෙන පුපුරුවා ගැනීමට මාන බැලුව ද කිසියම් ප‍්‍රමාදයක් නිසා ඔහුට ඉදිරියට යෑමට නොහැකි වීම නිසා දෙවැනි පෙළ මැද සිටි ඔහු සිය පුපුරුවා ගැනීම සිදුකර ඇතැයි මේ වන විට සිදු කළ පරීක්ෂණවලින් අනාවරණය වී ඇත්තේය.පෙරහර ගමන් ඇරැඹීමත් සමඟ මහින්ද විජේසේකර ඇමැතිවරයාත් සෙසු ඇමැතිවරුන් සමඟ ඉදිරි පෙළ ගමන් ගත්තද ඊට ටික මොහොතකට පසු ඔහු සෙසු ඇමැතිවරුන්ගෙන් මිදී දෙවැනි පෙළට වැටිණි. ඔහු පසුපස ඔහුගේ ආරක්ෂකයා ද විය. ඔහු පොලිස් පරීක්ෂක ගිෂාන් ප‍්‍රනාන්දු ය.සෙවණැල්ල මෙන්“ගිෂාන් ඇමැතිවරයාගේ පිටුපසින්ම හිටියේ... එයත් ඇමැතිතුමා වගේම උසයි. බෝම්බය පිපිරී ගියේ ඊට පිටුපසින්... ප‍්‍රහාරයෙන් ගිෂාන්ගේ සිරුරට හානි සිදුවුණත් ඔහු ඇමැතිවරයාගේ සෙවණැල්ලක් වගේ පිටුපසින් සිටි නිසා ඇමැතිවරයාගේ ජීවිතය බේරුණා...” නියෝජ්‍ය පොලිස්පති ජගත් අබේසිරිගුණවර්ධන මහතා කීය. ඇමැතිවරයාගේ ජීවිතය බේරුණ ද ඔහු බරපතළ ලෙස තුවාල ලැබීය.“කොහොමහරි ත‍්‍රස්තවාදියාට ඉදිරියට ඒමට නොහැකි වුණා. දැනට ලැබුණු වීඩියෝ දර්ශනවලින් පෙන්නුම් කරන්නේ ත‍්‍රස්තවාදියා පෙරහරේ ගමන් ගත් පිරිසේ දෙවැනි පෙළ මැද පුපුරුවා ගෙන ඇති බවයි. ඒ නිසා ඒ වටේ සිටි පිරිස මිය ගියා. පළමු පෙළ ඉදිරියෙන් ගමන්ගත් පිරිසට එතරම් හානියක් වුණේ නැහැ...” හෙතෙම තවදුරටත් කීවේය.මරාගෙන මැරුණු කොටි ත‍්‍රස්තවාදියා පෙරහරට එක්වූ ආකාරය සොයාගැනීම සඳහාත් ඔහු කවුදැයි හඳුනා ගැනීම සඳහාත් මේ වන විට පුළුල් පරීක්ෂණ දියත් වෙමින් තිබේ.සියලුම පරීක්ෂණ රහස් පොලිසිය වෙත පැවැරී ඇත. දිසා භාර ජ්‍යෙෂ්ඨ නියෝජ්‍ය පොලිස්පති ඩී.ඩබ්ලිව්. ප‍්‍රතාපසිංහ මහතා ද පරීක්ෂණයේ එක් කොටසක් අධීක්ෂණය කරයි.බෝම්බකරු පාපැදියකින් පැමිණි බව මුලින් කියැවිණි.ඒත් සිද්ධිය වූ තැන වැටි තිබු පාපැදි හා යතුරුපැදි මේ වන විටත් හඳුනාගෙන ඇති බව ජ්‍යෙෂ්ඨ නියෝජ්‍ය පොලිස්පතිවරයා සඳහන් කළේය.බෝම්බකරු තවත් පුද්ගලයකු සමඟ එතනට පැමිණෙන්නට ඇතැයි පරීක්ෂණණ පවත්වන නිලධාරීහු සැක කරති. ප‍්‍රහාරයට අඩුම තරමින් තුන් දෙනකුගෙන් වත් සහාය ලැබෙන්නට ඇතැයි විශ්වාස කෙරේ.බෝම්බකරුට ජංගම දුරකථනයකින් හෝ උපදෙස් දුන් තැනැත්තාත් මොවුන් අතර වන බවට අනුමාන කෙරේ.“ප‍්‍රහාරයට කව්රුන් හරි උපදෙස් දීලා ඇති. මිනිහා සමහර විට කොළඹ ඉන්න පුළුවන්... විදේශ රටක සිට නියෝග දෙන්න පුළුවන්... නැත්නම් වෙන පළාතක හෝ තැනක සිට කතා කරලා නියෝග කරන්න පුළුවන්... දෙවැනියා තමයි බෝම්බකරු ප‍්‍රහාරයට ගෙනියන හෝ එක්කරන හැන්ඩ්ලර්... සමහරවිට ඔහු මෙම බෝම්බකරු මෙතනට ගෙන එන්න පුළුවන්... පසුගිය කාලවලදී සිදුවූ පරීක්ෂණවලදී අපට මේ විදියට සැක කළ හැකියි...”දකුණට ඇවිත්ජ්‍යෙෂ්ඨ නියෝජ්‍ය පොලිස්පති ඩී.ඩබ්ලිව්. ප‍්‍රතාපසිංහමරාගෙන මැරෙන කොටි ත‍්‍රස්තවාදීන් දකුණට පැමිණ ඇති බව මීට මාස කිහිපයකට පෙර බුද්ධි අංශ වාර්තා කළේය. ඒ පිළිබඳව දකුණු පළාතේ උසස් නිලධාරීහු ද දැනුම්වත් කරනු ලැබූහ.පොලිස්පතිවරයාගේ චක‍්‍රලේඛයක මේ පිළිබඳව පැහැදිලිව උපදෙස් දී තිබු අතර ප‍්‍රභූවරුන් වෙනුවෙන් සැලැසිය යුතු ආරක්ෂාව පිළිබඳව ද එහි සඳහන් විය. ප‍්‍රදේශයේ පොලිස් නිලධාරීන් හැරුණු විට ඇමැති ආරක්ෂක අංශය ද ඔවුන් ගමන් බිමන් හා උත්සවවලට සහභාගි වන අවස්ථාවලදී දිය යුතු ආරක්ෂාව ගැන ද ඉන් දැනුම්වත් කර තිබිණි.අමුත්තන් කැඳවාගෙන ආ පෙරහරට බෝම්බකරු එක්වූ ආකාරයක් ගැන තවමත් පැහැදිලි තොරතුරක් නැත. එසේ ම බෝම්බකරු මුස්ලිම් ජාතියකු ලෙස හැසිරෙමින් පෙරහරට එක්වන්නට ඇතැයි පරීක්ෂණ පවත්වන නිලධාරීහු සැක කරති.බෝම්බකරුගේ යැයි සැක කරන හිස කොටස මේ වන විටත් සොයාගෙන ඇත. ඒ අනුව දළ රූප සටහනක් ද සකස්කර තිබේ. ඔහුගේ අනන්‍යතාවය තහවුරු කරගැනීම මේ වනවිටත් සිදුවෙමින් පවතී.උත්සව භූමියෙහි මීටර් හැට හැත්තෑවක් නුදුරින් පිහිටි දෙමහල් ගොඩනැඟිල්ලක උදෑසන තේ පැන් සංග‍්‍රහයක් සූදානම් කර තිබිණි.මහින්ද විජේසේකර, ෆවුසි, ගජධීර, පණ්ඩු බණ්ඩාරනායක සහ අමීර් අලි ඇතුළු තවත් බොහෝ මැති ඇමැතිවරුන් එතැනට එක්ව සිටි අතර මහින්ද යාපා ඇමැතිවරයා පැමිණියේ අන්තිමටමය. ටික මොහොතකින් මාතර කොට්ඨාස බාර ජ්‍යෙෂ්ඨ පොලිස් අධිකාරි ආයුපාල මහතා ද එතැනට පැමිණියේය. විජේසේකර ඇමැතිතුමා ජ්‍යෙෂ්ඨ පොලිස් අධිකාරිවරයාට තමා අසලින් වාඩිවෙන්නට කීවේය.තවත් රැස්වීමක්”දැන් පෙරහර කොහේද.. ඇමැතිවරයා විමසීය.”තෙලිජ්ජවිල හරියේ එනවා..” එතැන සිටි මුස්ලිම් ජාතිකයෙක් කීය.”මට තව රැස්වීමකට යන්නත් තියෙනවා” යැයි ඇමැතිවරයා කීවේය. මොහොතකින් යළිත් ඇමැතිවරයා පෙරහර ගැන විමසීය.”දැන් ළඟම එනවා ඇමැතිතුමා””අද බන්දුල ගුණවර්ධන ඇමැතිතුමාත් එනවා නේද සණස ඕපනින් එකට” විජේසේකර ඇමැතිවරයා ජ්‍යෙෂ්ඨ පොලිස් අධිකාරි වරයාගෙන් විමසීය.”ඔව්! සර්. නූපේට එනවා. මම එන වෙලාව චෙක් කරලා බලලා කියන්නම්.” ජ්‍යෙෂ්ඨ පොලිස් අධිකාරිවරයා පිළිතුරු දුන්නේය.ඒත් සමඟම පිරිස ගොඩනැඟිල්ලේ උඩ කොටසට ගොස් ඈතින් එන පෙරහර නරඹන්නට වූහ.”මේක ක්ලියර් වෙන්න තව පැය දෙකක් වත් යයි.. අපි එහෙනම් යමු නේද..”ෆවුසි ඇමැතිවරයා කීවේය.ටික මොහොතකින් පෙරහරට එක්වූ සියල්ලෝම ඉදිරියෙන් ගමන් ගත්හ.පිපිරුම් හඬදකුණ දිසා බාර නියෝජ්‍ය පොලිස්පති ජගත් අබේසිරි ගුණවර්ධන.මෙවැනි පෙරහරක් සංවිධාන කිරීම පිළිබඳව පොලිසිය දැනුම්වත් කර නොතිබූ බව ජ්‍යෙෂ්ඨ පොලිස් අධිකාරිවරයා සඳහන් කළේය. ඇමැතිවරුන් සිය වාහනවල පැමිණ දේවස්ථානයේ ඇතුළුවීම් දොරටුව අසලින්ම ඇතුළුවනු ඇතැයි කාගේත් බලාපොරොත්තුව විය.”ඒ වනවිටත් උත්සව භූමිය සම්පූර්ණයෙන් ම පරීක්ෂා කරලා තිබුණේ.. ඒ සඳහා පොලිස් සුනඛයින් පවා යොදවා ගත්තා... යුද හමුදා බෝම්බ නිශ්කි‍්‍රය අංශය මුළු උත්සව භූමියම සෝදිසි කළා. ඇතුළුවන සියලුම පිරිස් සෝදිසි කරලයි ඇතුළට ගත්තේ..” යයි නියෝජ්‍ය පොලිස්පතිවරයා කීය.පෙරහරෙන් පැමිණි පිරිස උත්සව භූමියේ පළමු ඇතුළුවීමේ දොරටුව පසුකර දෙවැනි දොරටුව වෙත ළඟා වෙමින් සිටියහ. මුල් පෙළේ පැමිණි විජේසේකර ඇමතිවරයා ඔවුන්ට අඩි දෙක තුනක් පසුපසින් විය.එය දුටු ඉදිරිපෙළ සිටි තවත් දේශපාලනඥයකු ඒ මහතාට ඉදිරියට කතා කළේය. ඇමැතිවරයාගේ ආරක්ෂක නිලධාරියා ඔහු පසුපස විය. ජ්‍යෙෂ්ඨ පොලිස් අධිකාරිවරයා වම් පැත්තෙන් ගමන් කළේය. ඔහුගේ නෙත ගැටුණේ පාර අසල නතර කර තිබූ නිල් පැහැති වාහනයකි.”මේක ගන්න කියන්න..” කියමින් ජ්‍යෙෂ්ඨ පොලිස් අධිකාරිවරයා ඉදිරියට යන්නට විය. පිරිස දෙවැනි දොරටුවෙන් ඇතුළුවීම සඳහා ගමන් කරමින් සිටියහ. ඊට හේතුව වූයේ දෙවැනි දොරටුව වේදිකාවට මීටර් ගණනක් ළඟින් පිහිටීමය. ඒත් සමඟ නැඟªණේ මහා පිපිරුම් හඬකි. ඇමැතිවරු ඇතුළු පිරිස තැන තැන වැටී සිටියහ. ජ්‍යෙෂ්ඨ පොලිස් අධිකාරිවරයා නූලෙන් බේරුණේ වාහනය අයින් කරන්නට ඉදිරියට ගිය නිසාය.”මහ මඟ සිට පෙරහරකින් පැමිණීම නිසා තමයි ත‍්‍රස්තවාදියා ඔවුන් ඉලක්ක කර ගත්තේ.. ප‍්‍රාදේශීය පොලිස් නිලධාරීන්ගේ අනුමානය වුණේ ඇමැතිවරුන් දොරටුව අසලට සිය වාහනවලින් පැමිණ ඇතුළු වනු ඇති බවයි.එතැන සිට වේදිකාව තෙක් පෙරහරෙන් ගියානම් මෙම ප‍්‍රහාරය එල්ල නොවෙන්න තිබුණා. භූමියට යන හැම කෙනාම එතැනදී පරීක්ෂාවට ලක්වීම ඊට හේතුවයි.” මරාගෙන මැරෙන බෝම්බකරු කිසිදු සෝදිසියකට ලක්නොවූ පිරිසක් අතරට පැමිණියේ ඒ නිසයි..”දේශපාලනඥයන් දෙතුන් දෙනකු තමන් උත්සවයකට සහභාගිවන බවට පොලිසිය දැනුම්වත් කර තිබුණත් සමහරුන්ගේ පැමිණීම පොලිසියට දැනුම් දී නැති බවක් ද මූලික පරීක්ෂණවලදී හෙළිවී ඇත.ඇමැති ආරක්ෂක අංශයේ ආරක්ෂාව ලැබුණු ආකාරය පිළිබඳව ද උසස් නිලධාරීහු එතරම් සෑහීමකට පත් නොවන අතර රාජ්‍ය උත්සවය සඳහා ලබා දී තිබූ ආරක්ෂාව ගැන ඉහළ පෙළේ පරීක්ෂණයක් ද අරඹා ඇත. ප‍්‍රහාරය සිදුකළ මරාගෙන මැරෙන බෝම්බකරුගේ සිරුරේ කිලෝ තුන හතරක පුපුරන ද්‍රව්‍ය අටවා තිබී ඇතැයි සැකකෙරේ. ප‍්‍රහාරය සිදුවීමෙන් පසු ඔහුගේ සිරුරේ ඉතිරිව ඇත්තේ හිසත් දෙපාත් පමණි. රජයේ රසපරීක්ෂකවරයා සිරුරේ කොටස් දැඩි පරීක්ෂාවට ලක් කළේය.කෙසේ වෙතත් පුපුරන ද්‍රව්‍ය ප‍්‍රමාණය මීට වඩා වැඩිවූයේ නම් ප‍්‍රහාරයෙන් විනාශ වන ප‍්‍රමාණය ද වැඩි වන බව නිලධාරීන්ගේ මතය වෙයි.දැඩි සෝදිසියකටආරක්ෂක අංශ මේ වන විට මුළු ප‍්‍රදේශයම දැඩි සෝදිසියකට ලක් කර ඇත. විශාල පිරිසකගෙන් ප‍්‍රකාශ ලබාගෙන ඇති අතර ප‍්‍රශ්න කරමින් ද සිටියි. කෙසේ වෙතත් මරාගෙන මැරුණු බෝම්බකරු සතුව තිබූ ජංගම දුරකථනයක් හෝ හැඳුනුම්පතක් හෝ සොයාගැනීම ද අසීරු වී ඇත.”අපි ‘සිම්’ කාඩ්පත් කිහිපයක් පරීක්ෂණ පවත්වන නිලධාරීන් වෙත ලබාදුන්නා. සිද්ධිය වීමෙන් පසුව තැන තැන වැටී තිබූ ජංගම දුරකථනවලින් ගලවා ගත් කොටස් ඒ අතර වෙනවා...””සාමාන්‍යයෙන් මෙවැනි මරාගෙන මැරෙන ප‍්‍රහාරයකදී පරීක්‍ෂණ ඉතා සියුම්ව කෙරෙනවා. ඒ භූමිය කහපාට පටිවලින් වෙන් කොට තියෙනවා. කිසිවෙකුටවත් ඇතුළු වීමට ඉඩ දෙන්නේ නැහැ. ඉන් අනතුරුව එම ප‍්‍රදේශය උඩහටත් පහළටත් තීරු ක‍්‍රමයක් විදියට නිලධාරින් යොදවා පරික්‍ෂා කරනවා. පෙළකට ගමන් ගත් නිලධාරිහු උඩහටත් පහළටත් යනවා.ඉන්පසුව ස්ථානය සම්පූර්ණයෙන්ම අතුගාලා පිරිසුදු කරනවා. පිරිසුදු කිරීමේදි එතැන තිබූ වැලි ඇතුළු තැන තැන වැටී ඇති සෑම දෙයක් ම පොලිතින් මළුවලට එක්කාසු කරගනු ලබනවා...”ඒ මලු කොළඹට ගෙනැවිත් තැනකදී එම ද්‍රව්‍ය තුනී කරලා ඉතා සියුම්ව පරීක්‍ෂා කරනවා. වැලි කොටස් ඉවත් කිරීමෙන් පස්සේ ‘සිම්’ කැබලි, යකඩ බෝල, සිගරැට් කොට, බිස්කට්, දුම්රිය ටිකට් ඇතුළු සැම ද්‍රව්‍යයක් ම රහස් පොලිස් නිලධාරින් ගේ පරීක්‍ෂාවට ලක් කෙරෙනවා. ඒ මගින් කිසියම් හෝඩුවාවක් ලබා ගැනීම තමයි පරීක්‍ෂණවල අරමුණ.ජානක පෙරේරා මහතා ගේ ඝාතනයේදීත් ගෝඨාභය රාජපක්‍ෂ මහතාට එල්ල වූ ප‍්‍රහාරවලදීත් මෙලෙස විමර්ශන කළා යැයි තවත් විමර්ශන නිලධාරියෙක් කරුණු පැහැදිලි කළේය.කෙසේ වෙතත් උත්සවයට පැමිණි ඇමැතිවරුන්ට යොදා තිබූ ආරක්‍ෂාව ගැන ඉහළ බලධාරීහු එතරම් සතුටට පත්ව නොසිටිය හ. ඇමැති ආරක්‍ෂක අංශය ද ඒ අතර වෙයි.මහජන උත්සවමේ අතර මහජන සහභාගිත්වයෙන් සිදු කෙරෙන සියලුම උත්සව අවස්ථා සඳහා රාජ්‍ය ආරක්‍ෂක මහජන ආරක්‍ෂාව නීතිය හා සාමය පිළිබඳ අමාත්‍යංශයේ අනුමැතිය තිබිය යුතු බවට නියෝගයක් ද පැනවිණ. එලෙසම මහජන උත්සව අවස්ථා හැකිතාක් සීමා කරන ලෙස ද රජය ඉල්ලීමක් කළේය.තවද ප‍්‍රාදේශීය වශයෙන් මහජන සහභාගිත්වයෙන් සිදු කෙරෙන උත්සව අවස්ථා සඳහා ද එම ප‍්‍රදේශයට අදාළව ළඟම ඇති පොලිස් ස්ථානයෙන් අනුමැතිය ලබා ගන්නා ලෙස ද දැනුම්දීමක් කර ඇත. එළැඹෙන සිංහල හා දෙමළ අලුත් අවුරුදු උත්සව සමයේදී ද පැවැත්වෙන ජාතික උත්සව මෙන් ම ;සසු අවස්ථා සඳහා ද අවධානය යොමු කරන ලෙස ඉල්ලීමක් කර තිබේ.මේ අතර ඉහළ බලධාරින්ගේ නියෝග මත පරීක්‍ෂණ අරඹා ඇති අතර පැවතුණ ආරක්‍ෂක කටයුතු ගැන ද නොයෙකුත් මතිමතාන්තර පළවෙයි.මාතර කොට්ඨාස බාර ජ්‍යෙෂ්ඨ පොලිස් අධිකාරි ආයුපාල මහතා පොලිස් මූලස්ථානයටත්, සහකාර පොලිස් අධිකාරි කරුණානායක බස්නාහිර පළාත් බාර මෙහෙයුම් කාර්යාංශයටත්, සහකාර පොලිස් අධිකාරි රාමවික‍්‍රම ක්ෂේත‍්‍ර බලකා මූලස්ථානයටත්, අකුරැස්ස පොලිස් ස්ථානාධිපති තිස්ස වන්නිනායක යාපනයටත් පොලිස්පති ජයන්ත වික‍්‍රමරත්න මහතා ගේ නියෝගය අනුව වහාම කි‍්‍රයාත්මක වන පරිදි මාරු කර යැවීමට ද කටයුතු කර ඇත.විමර්ශනයක්එදින පැවැති ආරක්‍ෂක විධි විධානවල යම් හිඩසක් ඇති බවට විශ්වාස කරන බව මේ පිළිබඳ කළ විමසීමකදී සඳහන් කළ පොලිස්පති ජයන්ත වික‍්‍රමරත්න මහතා පොලිස් කොමිසමේ අනුමැතිය ලබාගෙන මෙම මාරුවීම් කළ බවත් අදාළ නිලධාරින් පිළිබඳ විමර්ශනයක් පැවැත්වෙන අතර ඉදිරියේදී විනයානුකූල පියවර ගන්නා බවත් අවධාරණය කළේය.ප‍්‍රභූවරුන් සඳහා ඉදිරියේදී ගත යුතු කි‍්‍රයාමාර්ග පිළිබඳ දැනුම්වත් කිරීම සඳහා තමා සියලුම මැති ඇමතිවරුන්ගේ ප‍්‍රධාන ආරක්‍ෂක නිලධාරින් කැඳවා සාකච්ඡා කරන බවද හෙතෙම පැවසීය.මේ අතර ප‍්‍රහාරයට පැමිණි මරාගෙන මැරෙන බෝම්බකරු කව්දැයි තවමත් නිශ්චිතව හඳුනාගෙන නැති අතර ඔහු කෙළෙස කුමන ආකාරයෙන් එතැනට පැමිණියේදැයි යන්නත් නිශ්චිතවම සොයාගෙන නැත.පරාජයෙන් වියරු වැටුණු ත‍්‍රස්තවාදින් දකුණෙත් මෙවැනි සිදුවීම් ඇති කරන්න තවත් උත්සාහ ගන්න පුළුවන්. අපට ලැබුණු තොරතුරුවලට අනුව මරාගෙන මැරෙන බෝම්බකරුවන් තවත් පහළොවක් විතර උතුරෙන් දකුණට ඇවිත් තියෙනවා. ඒ ගැන නිසි අවබෝධයෙන් කටයුතු කළ යුතු යැයි ද ජ්‍යෙෂ්ඨ නියෝජ්‍ය පොලිස්පති ප‍්‍රතාපසිංහ මහතා ද සඳහන් කළේය.පිංතූර – හියාරේ ඩග්ලස් කීර්ති මෙන්ඩිස්</content>
  </post><post>
    <category>NEWSPAPER</category>
    <date>
      <year>2009</year>
      <month>03</month>
      <day>15</day>
    </date>
    <link>http://www.silumina.lk/2009/03/15/_art.asp?fn=af0903152</link>
    <topic>ඉන්දීය වෛද්‍යවරුන් කටයුතු කරන්නේ අපේ අධීක්ෂණය ඇතුවයි</topic>
    <author>සාකච්ඡා කෙළේ - සුභාෂිණි ජයරත්න</author>
    <content>ප‍්‍රභාකරන්ට ලියුමක්ආරක්ෂාවේ හිඩසක් තිබුණේදැයි දිගින් දිගට ම පරීක්ෂණඉන්දීය වෛද්‍යවරුන් කටයුතු කරන්නේ අපේ අධීක්ෂණය ඇතුවයිවටපිට බලන විට කඳුළක් ද සුසුමක් ද එකවර නැඟිණිඅපේ අරමුණ යාල අවට ගම් කොටින්ගෙන් ආරක්ෂා කිරීමයිපර නොවන කුසුමකි ‘වජිරා’පිස්සු හැදෙන සඳඅපි ආහාර අර්බුදයේ අභියෝගය ජයගත්තෙමුත‍්‍රස්තවාදි ග‍්‍රහණයෙන් මිදී අවතැන් වූවන් 36500 ක් පමණ මේ වන විට රජයේ පාලන ප‍්‍රදේශයට පැමිණ සිටින අතර තවත් 70000 ක පිරිසක් ඉදිරි දින කිහිපයේ මේ ප‍්‍රදේශයට පැමිණෙතැයි රජය අපේක්ෂා කරයි. මේ වන විට පැමිණි ජනතාවගේ සුබසිද්ධිය සඳහාත්, නැවත පදිංචි කිරීම සඳහාත් රජය විසින් පුළුල් සුබසාධන වැඩ සටහන් රාශියක් ආරම්භ කර ඇත. ජාත්‍යන්තර ප‍්‍රජාවගෙන් එල්ල වන විවිධ බාධක, අභියෝග හමුවේ රජය සරණාගතයින් සම්බන්ධව ගෙනියන වැඩ පිළිවෙළ පිළිබඳව සිළුමිණට අදහස් දැක්වූයේ මානව හිමිකම් හා ආපදා කළමනාකරණ අමාත්‍ය මහින්ද සමරසිංහ මහතා ය.සරණාගතයන් සම්බන්ධව රජය අනුගමනය කරන ප‍්‍රතිපත්තිය පිළිබඳව අන්තර්ජාතික ප‍්‍රජාව දරන්නේ කුමන අදහසක් ද?එක්සත් ජාතීන්ගේ සංවිධානයේ මානුෂීය කටයුතු පිළිබඳ නියෝජ්‍ය මහලේකම් ජෝන් හෝම්ස් මහතා ලංකාවට ඇවිත් අවතැන්වූවන් දැකබලාගෙන එක්සත් ජාතීන්ගේ සංවිධානයේ ආරක්ෂක මණ්ඩලයට වාර්තාවක් ඉදිරිපත් කළා. ඔහු පිළිගත්තා රජය ඒ අයට අවශ්‍ය දේ ලබා දීමේ වැඩ පිළිවෙළක් ආරම්භ කොට මූලික පහසුකම් සියල්ලක්ම ලබා දී ඇති බව.ආරක්ෂක මණ්ඩලයේ වාර්තාවේද ඒ බැව් පිළිගෙන තිබුණා. මෙහි නිර්දේශ කිහිපයක් ඉදිරිපත් කර තිබුණා, ඉදිරියේදී සලකා බැලීමට. යුදමය තත්ත්වයත් සමඟ හැම අන්තර්ජාතික ප‍්‍රතිපත්තියක්ම ඒ කඳවුරුවල ඇති කරන්න අපට අපහසු බවත් අපි පෙන්වා දුන්නා. නමුත් ඒ ගැන ඉදිරියේදී අපි සලකා බලන්න සූදානම්.ඒ ජාත්‍යන්තර ප‍්‍රමිතීන් මොනවා ද?උදාහරණයක් ලෙස හමුදාව කඳවුරු වලින් ඉවත්කර ගැනීම. අපි මෙතැන දී පෙන්වා දුන්නා, මරාගෙන මැරෙන අය වගේ ම මේ අවතැන් වූවන් සමඟ එල්ටීටීඊයේ 200 ක් පමණ ඔවුන් සමඟ මිශ‍්‍රව ඇවිත් තියන නිසාත්, බුද්ධි ආරක්ෂක අංශ වලින් ඉදිරියේදී තවත් එවන්න පුළුවන් යැයි තොරතුරු ලැබී තියන නිසාත් එක පාරටම හමුදාව ඉවත්කර පූර්ණ නිදහසක් දෙන්න බැහැ කියා.නිදහසේ ගමන් කිරීමේ අයිතියත් ආරක්ෂක හේතුන් මත අපිට සීමා කරන්නට සිදුවුණු බව අපි ඔවුන්ට පෙන්වා දුන්නා. ජෝන් හෝම්ස් මහතාත් අපේ ප‍්‍රායෝගික ප‍්‍රශ්නය පිළිගත්තා. නමුත් අපි ඉදිරියේදී ඒ තත්ත්වය වෙනස් කරනවා. දැනටමත් ලියාපදිංචි කිරීම් කරනවා. ඒ අයගේ අනන්‍යතාව තහවුරු වෙන ලෙස අනන්‍යතා පත‍්‍රයක් ද ඉදිරියේදී නිකුත් කරනවා.පසුගියදා ජීනිවාහි පැවැති මානව හිමිකම් කවුන්සලයේදී ශී‍්‍ර ලංකාවේ මානුෂික මෙහෙයුම් සිදුකරන ආකාරය පිළිබඳ සැබෑ තත්ත්වය අන්තර්ජාතික ප‍්‍රජාව හමුවේ පැහැදිලි කරන්න ඔබට හැකියාව ලැබුණා ද?ජීනිවාහි පැවැති මානව හිමිකම් කවුන්සලයේදී ඔවුන් අපට දැන්වූවා තම රටවල මානව හිමිකම් සුරැකීම සම්බන්ධව අදහස් පල කරන්න. මම මෙතනදි ප‍්‍රකාශයක් කළා පමණක් නොවේ, අපට වැදගත් වන සංවිධාන හා ඇමැතිවරු සමඟ ද වෙන වෙනම හමුවුණා. මානව හිමිකම් කොමිසමේ මහ කොමසාරිස්තුමිය නවනීතම් පිල්ලේ මහත්මිය හමුවන්න ලැබුණා.ඒ වගේම එක්සත් ජාතින්ගේ සංවිධානයේ සරණාගත මහකොමසාරිස් ඇන්ටෝනියෝ ගුටරස් මහතා හමුවන්නත් ලැබුණා. මම ඔවුන්ට පෙන්වා දුන්නා උතුරේ ජනතාව බේරා ගැනීමට කරන මානුෂික මෙහෙයුම් සාර්ථකව කරගෙන ආ බව. දැන් එල් ටී ටී ඊ ය ඉතා කුඩා ප‍්‍රදේශයකට කොටුවී 70000 ක් පමණ මිනිස් පලිහක් කරගෙන කටයුතු කරන නිසා අපේ මානුෂික මෙහෙයුම් වඩාත් ප‍්‍රවේශමෙන් කරන්න සිදුවී තියන බවත් පෙන්වා දුන්නා.දැනට සති 2 ක පමණ සිට අපේ හමුදාව මෝටාර්, කාලතුවක්කු මෙන්ම ආටිලරි වගේ අවි භාවිතා කිරීම නවතා දමා ඇති බව. සිවිල් ජනතාවට හානියක් වෙන නිසා ඉදිරියේදීත් ප‍්‍රවේශමෙන් එම මානුෂික මෙහෙයුම් කරන බව ඔවුන්ට පෙන්වා දුන්නා.ජීනිවා සමුළුවේදී කලාපීය වශයෙන් මොන වගේ සහයෝගයක් ද ලැබුණේ?හැම කලාපයකින්ම සුබවාදී පිළිතුරක් ලැබුණා. නොබැඳි සමුළුවේ සාමාජිකයන්ගෙන් වැඩි සහයෝගයක් තිබුණා. නමුත් සමස්තයක් ලෙස හොඳ ප‍්‍රතිචාරයක් ලැබුණා.යුරෝපා හවුලෙන් ලැබුණේ මොන වගේ ප‍්‍රතිචාරයක් ද?ඒ අයට අපේ වැඩ පිළිවෙළ හොඳ නැහැ කියන්න බැහැ. අපි හැමවිටම කිව්වේ සිවිල් ජනතාව ආරක්ෂා කරගෙනයි මානුෂික මෙහෙයුම් කරන්නේ කියලා. යුරෝපා හවුලේ රටවල් කිහිපයක් තමයි මූලික අයිතිවාසිකම් හා මානව හිමිකම් ගැන කතා කරන්නේ.ඔවුන් හැමවිටම කියන්නේ එල් ටී ටී ඊ යත්, රජයත් සිවිල් ජනතාවගේ ආරක්ෂාව ගැන වගකිව යුතුයි කියලයි. අපි පැහැදිලි කර දුන්නා මානව හිමිකම් උල්ලංගනය කරන්නේ රජය නෙවේ, කොටි සංවිධානයයි කියලා. යුරෝපා හවුලත් මෙය පිළිගෙන තියෙනවා. මම පෙන්වා දුන්නා එල් ටී ටී ඊ සංවිධානය හෙට අවි බිම තැබුවොත් ඒ මොහොතේම සටන් විරාමයක් සිදුවන බව.එක්සත් ජාතීන්ගේ සංවිධානයේ සරණාගත මහකොමසාරිස් ඇන්ටෝනියෝ ගුටරස් මහතා ලංකා රජයට, සරණාගතයින් සම්බන්ධව මොන වගේ අදහස් ද ඉදිරිපත් කළේ?එතුමා අපිත් සමඟ කතා කළේ එල් ටී ටී ඊ සංවිධානය පරාජය කිරීමෙන් අනතුරුව ජනතාව නැවත පදිංචි කිරීමත් සමඟම අපිට මුහුණ දෙන්නට සිදුවන අභියෝග ගැනයි. උදාහරණයක් ලෙස ඔවුන්ගේ ආදායම් මාර්ග ලබා දීම, තරුණ තරුණියන් ගැන කතා කළා. ඔහුගේ අදහස වුණේ වෘත්තිය පුහුණු මධ්‍යස්ථාන හරහා රැකියාවක් ලබාදීමේ ප‍්‍රවණතාවක් ඇති කිරීමට යාම හොඳ බව.අපි දැනටමත් එම මධ්‍යස්ථාන ආරම්භ කරන්නට පටන් ගත්තා. ඔහු යෝජනා කළා පෞද්ගලික අංශයත් සමඟ කතා කොට ඒ ආයතනවල පුහුණු කාලයක් ලබාදීම මඟින් ඔවුන්ට වෘත්තිය දැනුමක් ඇති කිරීම හොඳ බව. මන්ද පසුව ඒ තැන්වලම ඔවුන්ට රැකියාවක් ලබා ගැනීමට ඉඩකඩ ලැබෙන නිසා. අපි එයටත් එකඟ වුණා.පෞද්ගලික අංශය දැනට පවත්නා ආර්ථික අවපාතය උඩ මෙයට කැමැත්ත දක්වයි ද?ඔවුන්ට කැමැති වෙන්න සිදුවෙනවා. මන්ද ඒ අයටත් සමාජමය වගකීමක් තියෙනවා ඔවුන් හිතන්න ඕනැ අවුරුදු ගණනකට පසු යුද්ධය නිමාකර යන මේ ගමනේදී තමන්ටත් යම් කිසි කාර්ය භාරයක් ඉෂ්ට කරන්න තියන බව.දැනට සරණාගතයින් කොපමණ ප‍්‍රමාණයක් යුද මුක්ත කලාපයට ඇවිත් තියෙනවා ද? කොපමණ ප‍්‍රමාණයක් එන්න ඉන්නවා ද?දැනට 36500 ක් පමණ ඇවිත් තියෙන බව සංඛ්‍යා ලේඛන වලින් පෙන්වා දී තියෙනවා. තව උපරීම 70000 ක් පමණ එන්න ඉන්නවා.ඔබ සඳහන් කළ අවතැන්වූ ඉතුරු 70000 ගෙන්න ගන්න කොපමණ කාලයක් යාවි ද?මම හිතන්නේ ළඟදීම ඔවුන් සියල්ල ඒවි. දැන් මේ අය ඉන්නේ ඉතාම කුඩා ප‍්‍රදේශයකයි. යුද මුක්ත කලාපයේ උතුරේ සිට බලද්දි මීටර් 500 ක වතුර ප‍්‍රමාණයකින් තමයි අපේ හමුදාවත්, අවතැන්වූවනුත් වෙන් වෙලා තියෙන්නේ. බොහෝ දෙනා උතුරු පැත්තෙන් එනවා.පුද්ගල පැහැර ගැනීම්, අතුරුදන් වීම් සම්බන්ධ චෝදනා බහුතරයක් එල්ල වන්නේ රජයට. මෙහි නිවැරැදි බව තහවුරු කරන්නේ කොහොමද?අපි ගෙනයන වැඩ පිළිවෙළට සහයෝගයත් දක්වන රටවල් ගණනාවක් අප වටා ඉන්නවා. ඔවුන් අපි වටා ඉන්නේ අපි නිවැරැදි ආකාරයෙන් කටයුතු කරන බව තහවුරු වීම නිසයි. අපිට එල්ල වන චෝදනා තමයි පැහැර ගැනීම්, අතුරුදන් වීම්, ඝාතන පිළිබඳව, මානුෂික මෙහෙයුම කරන විට සිවිල් ජනතාවගේ ආරක්‍ෂාව නොමැති වීම තමයි ප‍්‍රධාන චෝදනාව. මෙතැනදි ඉහත දැක්වුණු දේ සිදුවන්නේ රජයේ ප‍්‍රතිපත්තිය නිසා නොවන බව පෙන්වා දීමට අප සමත් වූවා.මේවා මේ ගැටුමත් සමඟ ආ ප‍්‍රශ්නයි. පැහැර ගැනීම් ආදිය පවත්නා වාතාවරණයත් සමඟ කප්පම් ගැනීමේ ප‍්‍රයෝජනයෙන් කෙරෙනවා. එක වකවානුවක මේ පැහැර ගැනීම් දවස ගානේ සිදුවුණා. මෙතැනදි එක කණ්ඩායමක් අත්අඩංගුවට ගත්තට පස්සේ එය නැවතුණා.ඒ වගේම අපිට ආපු පරීක්‍ෂණ අත්හදා බැලීමේදි පෙනුණා සමහරු බටහිර යුරෝපයේ, ඇමෙරිකාව, කැනඩාව ආදි රටවලට යන්න වීසා ගන්න බොරු පැමිණිලි කරන බව. පස්සේ එල්.ටී.ටී.ඊ. ය මේවා අන්තර්ජාතික මට්ටමට ගොස් අලෙවි කරනවා. ඉතා සූක්ෂම සංවිධානයක් යටතේ මේ වැඩ වෙනවා මිසක් රජයේ වැඩ පිළිවෙළක් යටතේ මේවා සිදුනොවන බව පෙන්වන්න අපි සමත් වෙලා තියෙනවා.සරණාගතයින්ට ප‍්‍රතිකාර කිරීම සඳහා ඉන්දීය වෛද්‍යවරු පිරිසක් ලංකාවට ගෙන්වූයේ ඇයි? අපේ ලාංකීය දක්ෂ වෛද්‍යවරු මේ සඳහා ප‍්‍රමාණවත් නැද්ද?අපි තේරුම් ගන්න ඕන දකුණු ඉන්දියාවේ ලක්ෂ 600 ක දෙමළ ජනතාවක් ජීවත් වෙනවා. ලංකාවේ ම සිටින්නේ ලක්ෂ 210 ක ජනගහනයක්. ඉන්දියාවේ විදේශ ප‍්‍රතිපත්තිය දෙස බැලුවහම මේ කාරණය ඉතා වැදගත්. අපෙ‍්‍ර්ල් වල ඉන්දියාවේ මැතිවරණයක් පවත්වනවා. තමිල්නාඩු ප‍්‍රාන්තයේ මතය අනිවාර්යයෙන්ම මේ මැතිවරණයට බලපානවා. කොන්ග‍්‍රස් පක්‍ෂයට මේ වෙලාවේ පෙන්වන්න ඕනැ කරලා තියනවා, ලංකාවේ මානුෂික මෙහෙයුම කරන අවස්ථාවේ ඉන්දියාව පසු බසින්නෙ නැහැ කියලා.ලංකාවේ අවසරය ඇතුව ද මේ පිරිස එන්නේ?එහෙම නැතුව ගේන්න බැහැනේ. ලංකාවේ අවසරය ඇතිව, අපේ පහසුකම් මතයි එන්නේ. දැනට මාස 4 කට උඩදි අත්‍යවශ්‍ය ද්‍රව්‍ය පාර්සල් 80,000 කට වඩා අපේ අවසරය ඇතිව බෙදා හැරියා. මෙම වෛද්‍ය රෝහල පිහිටුවන්නේ පුල්මුඩේ. දැනට මේ පිරිස් පැමිණෙමින් ඉන්නවා. මේ වන විට පුල්මුඩේ ප‍්‍රදේශයට අපේ ඇමැතිවරු කිහිප දෙනෙක් ගොස් ඒ ගැන සොයා බැලුවා. අපේ අසල්වැසි රට අපිට උදවු කරන්න එන විට එය ප‍්‍රතික්ෂේප කිරීම සාධාරණ නැහැ.නමුත් මේ දේ නිසා අන්තර්ජාතික ප‍්‍රජාවට යැවෙන පණිවිඩය අසල්වැසි රටක් අපිට උදව්කරන බවද එහෙම නැතිනම් සරණාගතයින්ට සහන සලසන්න ප‍්‍රමාණවත් පහසුකම් අපිට නැහැ කියන එකද?වෙනත් රටවල් පවා අපිට උදවු කරනකොට මෙය විශේෂ දෙයක් නෙමේ. ඔවුන් කරන්නේ රජය ගෙනියන වැඩ පිළිවෙළට අතිරේක දෙයකුයි. අපි සැම විටම මූලික වගකීම අරගෙන තියනවා. වෛද්‍යවරු 8 දෙනෙක් ඇතුළු මේ 50 ක කණ්ඩායම ඇවිත් තාවකාලික රෝහල පිහිටා උදව් කරනකොට එහි මූලික වගකීම පැවරෙන්නේ අපිටයි. ඉන්දීය පිරිස මේ වැඩ පිළිවෙළ කි‍්‍රයාත්මක කරන්නේ අපේ සහයෝගය ඇතිවයි. කවුරු හරි අපිට උදවු කරන්න එනව නම් අපි ප‍්‍රතික්ෂේප කරන්නේ ඇයි?එක්සත් ජාතින්ගේ සංවිධානයේ සම සභාපතිවරුන්ගෙන් රජය ඉල්ලීමක් කර තියනවද වන්නි ජනතාව මුදා ගැනීමට උදව් කරන්න කියා?අපි කිසිවකුගෙන් උදවු කරන්නැයි ඉල්ලීමක් කර නැහැ. අපි කියලා තියෙන්නේ එල්.ටී.ටී.ඊ. යට අපි බලපෑමක් කරන්න කියා පමණයි. මේ ජනතාවට නිදහසේ ගමන් කරන්න අයිතිය දෙන්න කියා පොදුවේ ඉල්ලුවා. මේ වන විට එ.ජා. සංවිධානයේ එම සභාපතිවරුන්, මානව හිමිකම් කවුන්සලය, මෙන්ම රටවල් ගණනාවක් හොඳ ප‍්‍රතිචාර දැක්වූවා.නමුත් අපි කියන්නේ මේ බලපෑම එක දවසක් කර නවත්වන්න එපා. දිගින් දිගටම කරන්න කියා. පසුගිය දවස්වල අපි දැක්කා යුරෝපයේ රටවල් ගණනාවක් උද්ඝෝෂණ කළා. මේ වන විට 6 දෙනෙක් ගිනි තියාගෙන මැරිලා තියනවා. නමුත් එක උද්ඝෝෂණයකදිවත් කිව්වේ නැහැ, එල්.ටී.ටී.ඊ. යට ජනතාව මුදා හරින්න කියලා.මෙයත් අපි මානව හිමිකම් කවුන්සලයේදි පෙන්වා දුන්නා, මේ උද්ඝෝෂණ එල්.ටී.ටී.ඊ. යෙන් කියලා කරවන දේ මිසක් සාමාන්‍ය ජනතාවගේ උනන්දුවෙන් කරන දේ නොවන බව. මේවාට ඉඩදීම වැරැදියි කියලා අපි ඔවුන්ට කිව්වා.මේ තර්කය ඔවුන් පිළිගත්ත ද?ඔවුන් කියන්නේ තමන්ගේ රටේ නීති රීතිවලට අනුව දැනුම් දීලා ඕනම කෙනකුට උද්ඝෝෂණ කරන්න පුළුවන්, ඉඩ දෙනවා කියලා. නමුත් එයට ඉඩදීම වැරදියි කියලා අපි පෙන්වා දුන්නා.මට නම කියන්න බැහැ, එක බටහිර රටක කොටි ගුවන් යානා දෙක ගෙනාපු ගුවන් නියමුවන්ගේ සේවය ස්මරණය කරලා, ප‍්‍රසංසා කරලා ලොකු උත්සවයක් තියලා තියනවා.මම ඒ රටේ තානාපති හමුවෙලා කිව්වා මේ දේවල් වැරැදියි, ඔවුන් මරාගෙන මැරෙන පිරිසක් බවත්, කොටි සංවිධානය තහනම් කළ සංවිධානයක් බවත්. නමුත් ඒ රටේ තානාපති මට කිව්වා ඒ රටේ නිදහසේ කතා කරන්න අයිතිය තියන නිසා ප‍්‍රශ්නයක් නොමැති බව.උතුරට යවන බඩු ඉතා විශාල වශයෙන් කොටින් ලබා ගන්නා බවට චෝදනා තියෙනවා. ඒ වගේම උතුරේ ජනතාවගෙන් විශාල ලෙස කොටි මුදල් සූරා කනවා.අපි දන්නවා යවන ආහර කොටි සංවිධානය ගන්නා බව. මාස ගණනකට අවශ්‍ය ආහාර යැව්වත් ඉන් අඩක් ම ගන්නේ එල්.ටී.ටී.ඊ යයි දෙලක්‍ෂ පනස්දාහකට ආහාර යවන විට එතන හිටියේ ලක්‍ෂයක පමණ පිරිසක්. දිසාපතිවරු පවා ප‍්‍රකාශ කරනවා, එල්.ටී.ටී.ඊ. යේ බලපෑම මත සංඛ්‍යාව වැඩි කර දක්වන්න සිදුවූ බව.කිලිනොච්චියේ පමණක්, පවුල් 20,000 ක් වැඩියෙන් ලයිස්තුවට ඇතුළත් කර තියනවා. ඒ කියන්නේ ජනගහනය 80,000 ක්. අදත් එහෙමයි. භාණ්ඩ බෙදනකොට එල්.ටී.ටී.ඊ. යත් සම්බන්ධ වෙනවා. මේ නිසා අපිට ඔවුන්ටත් එක්ක ආහාර යවන්න සිදු වෙනවා. නමුත් නොයවා ඉන්නත් බැහැ.අපි හොදාකාරවම දන්නවා එල්.ටී.ටී.ඊ. යට කලින් තිබූ ප‍්‍රසාදය දැන් නැති බව. බුද්ධි අංශ තොරතුරු වලට අනුව සියයට 4, 5 ක ප‍්‍රසාදයක්වත් දැන් එල්.ටී.ටී.ඊ. යට නැහැ.අවතැන්වූවන්ට මූලික පහසුකම් ලබා දීමේ වැඩපිළිවෙළ මේ වන විට කි‍්‍රයාත්මක ද?මේ වන විට මූලික පහසුකම් ලබාදීමේ වැඩපිළිවෙළ කි‍්‍රයාත්මකයි. ලෝක බැංකු ආධාර මත විශාල නිවාස යෝජනා ක‍්‍රම, විදුලිය, ජලය ආදිය ලබා දීම නැවත පදිංචි කිරීමේ අමාත්‍යංශය හරහා කි‍්‍රයාත්මකයි. මේ අය නැවතත් මන්නාරමට, යාපනයට යනවද කියා තීරණය ගත යුත්තේ ඔවුන් විසින්මයි. නමුත් බහුතරයක් යන්න කැමැති නැහැ. මේ අයට තමන්ගේ ම ඉඩම් වලට යන්න පුළුවන්. කැමති නම්. නමුත් තැන් දෙකක ඉන්න බැහැ.අද අපි අධ්‍යාපනය ලබා දීමේ ක‍්‍රමයකුත් ආරම්භ කළා. කඳවුරු වලට ගුරුවරු පැමිණ ඉගැන්වීම් කරනවා. අපි වව්නියාවේ ඉදිකරගෙන යන අක්කර 900 ක නිවාස යෝජනා ක‍්‍රම 3 ක පාසල් 3 ක් පිහිටුවනවා.සාකච්ඡා කෙළේ - සුභාෂිණි ජයරත්න</content>
  </post><post>
    <category>NEWSPAPER</category>
    <date>
      <year>2009</year>
      <month>03</month>
      <day>15</day>
    </date>
    <link>http://www.silumina.lk/2009/03/15/_art.asp?fn=af0903151</link>
    <topic>වටපිට බලන විට කඳුළක් ද සුසුමක් ද එකවර නැඟිණි</topic>
    <author/>
    <content>ප‍්‍රභාකරන්ට ලියුමක්ආරක්ෂාවේ හිඩසක් තිබුණේදැයි දිගින් දිගට ම පරීක්ෂණඉන්දීය වෛද්‍යවරුන් කටයුතු කරන්නේ අපේ අධීක්ෂණය ඇතුවයිවටපිට බලන විට කඳුළක් ද සුසුමක් ද එකවර නැඟිණිඅපේ අරමුණ යාල අවට ගම් කොටින්ගෙන් ආරක්ෂා කිරීමයිපර නොවන කුසුමකි ‘වජිරා’පිස්සු හැදෙන සඳඅපි ආහාර අර්බුදයේ අභියෝගය ජයගත්තෙමුආගන්තුක සත්කාරය, එකිනෙකාට උදව් උපකාර කර ගැනීම, වැඩිහිටියන්ට, අසරණයන්ට සැලකීම වැනි ගුණාංග සිංහලයාට ආගන්තුක කාරණා නොවේ. මේ ගුණාංග අතින් සිංහලයා එහෙම නැත්නම් මේ සිහළ දේශය බොහොම ඉහළ තැනක සිටි බව තමයි අපේ රට යටත් කරගත්ත පරදේශක්කාරයන්ගෙත් අදහස වුණේ.අපේ රටට ගොඩ බැස්ස, මේ රට පාලනය කළ, ඇතැම් විදේශිකයන් ඔවුන්ගේ පතපොතෙහිත් මේ ගුණාංග ගැන සටහන් කළා. ඒ වගේම ඇතැම් විට සිංහලයාගේ දුර්වලකම් යැයි යුරෝපීයයන්ට හැඟෙන දේ ද ඔවුන් සඳහන් කළා.ඒත් ඒ දුර්වලතා ගැන කතා කළ ඔවුන් සිංහලයා ගැන අවසන් වාක්‍ය සටහන් කළේ තමන්ගේ අඹයාළුවා ගැන ද අවසන් නිගමනයකට ඒමට නොහැකිව තිබියදී ජාතියක් ගැන, විශේෂයෙන් කෙටි කාලයක් ඇසුරු කළ, නිරීක්ෂණය කළ ජාතියක් ගැන කෙසේ අවසන් විනිශ්චයකට එම්දෝ යැයි ප‍්‍රශ්න නඟමින්.ලන්දේසි ජාතික ජේ.හැෆ්නර් විසින් ලියන ලද Travels on Foot Through the Island of Ceylon’ (යාපා පටුනේ සිට කොළඹට පා ගමනක් – කුමාර සිරිවර්ධන) කෘතියේ සිංහලයා ගැන වාක්‍ය කීපයකින් සටහන් තබා තිබෙනවා.ඉංග‍්‍රීසින්ගේ සිරකරුවකු වූ හාෆ්නර් මදුරාසියේ සිට ලංකාවට පලාවිත් යාපා පටුනේ සිට කොළඹට ආ පා ගමනේ විස්තර මේ ග‍්‍රන්ථයට ඇතුළත්. එහිදී ඔහු ඉතා අසරණ තත්ත්වයට පත්ව සිටි අවස්ථාවක සිංහලයන් ඔහුට සැලකූ ආකාරය ඔහු සඳහන් කර ඇත්තේ මෙලෙසයි.”මා දුටුවේ වනාන්තරය මධ්‍යයේ එළිමහන් ස්ථානයකට වී ආහාර ගනිමින් සිටි සිංහලයන් පිරිසකි. .... ඔවුන් මා වෙත පැමිණෙද්දී මහත් සතුටක් මට දැනුණ ද, ඒ සමඟම මගේ දෙපා පණ නැති වී ගොස් මා සිහි විසඥව ඇද වැටිණි. ඒ යහපත් මිනිසුන් මා පියවි තත්ත්වයට ගැනීමට බොහෝ උත්සහයන් දරා තිබිණි.බෙහෙවින් දුර්වලව හා මඳ අසනීප ගතියෙන් යුක්තව සිටි මට ඔවුන් පැළෑටි කීපයක යුෂ මිරිකා බොන්නට දුන් අතර එය පානය කිරීමෙන් අනතුරුව මා වැටුණේ ගැඹුරු නින්දකටය.”1816 වසරේ සිට 1820 දක්වා වූ කාලය ඇතුළත ලංකාවේ යුද්ධ වෛද්‍ය කාර්ය මණ්ඩලයේ සේවයෙහි යෙදී සිටියදී රැස්කොට ගත් කරුණු පදනම් කර ගනිමින් දොස්තර ජෝන් ඩේව් විසින් රචිත “ලංකාවේ අභ්‍යන්තරය, එහි ජනතාව හා ඒ දිවයිනේ චාරිකා” (ඩේව් දුටු ලංකාව - ඇල්ලෙපොළ එච්.ඇම්.සෝමරත්න) නම් කෘතියේ ද සිංහලයාගේ ගති ලක්ෂණ, චාරිත‍්‍ර පිළිබඳ පරිච්ඡේදයක් වෙන්වෙයි.”සිංහලයෝ ආචාර සම්පන්න, චාරිත‍්‍ර කෙරෙහි සැලකිලිමත් මනුෂ්‍ය වර්ගයකි. ... මව්පියන් වශයෙන් ද, දූ පුතුන් වශයෙන් ද සිංහලයන් ගුණවත් ය. .... මව්පියන්ට නොමඳ ආදර ගෞරවයෙන් උපස්ථාන කෙරෙයි; ළමෝ සුවිශේෂ දයාවට පාත‍්‍රවෙති. .... යනාදී වශයෙන් දොස්තර ඩේව් සිංහලයා ගැන සිය අදහස් දක්වයි.අතීතයේ හෙළයන් කෙරෙන් දුටු මේ යහපත් ලක්ෂණ සම්පූර්ණයෙන් ම සිඳී ගොස් ඇතැයි කිසි විටෙක කියන්නට පුළුවන්කමක් නැහැ. තවමත් මේ රටේ මෘදු මොළොක්, කරුණාබර, පරාර්ථකාමී හදවත් තිබෙන මනුෂ්‍යයන් වාසය කරනවා. මේ කතා කරන්න හදන්නෙ වන සිව්පාවුන්ටත් නිගා දෙන මිනිසුන් ගැන මිසක් එවැනි දෙවිදේවතාවුන් වැනි මිනිසුන් ගැන නම් නොවෙයි.එදිනෙදා පාර තොටේදී, බස් රියේ දී, දුම්රියේදී ලබන ඇතැම් අත්දැකීම් සැබැවින් ම ලාංකේය වැසියන්ට තරම් වන්නේ නැහැ. පාසලෙන්, දහම් පාසලෙන් උගත් යහපත් හුරු පුරුදු සිතාගත නොහැකි ආකාරයේ සෝදාපාළුවකට ලක්වෙලා.”මව්පියන් වශයෙන් ද, දූ පුතුන් වශයෙන් ද සිංහලයන් ගුණවත්ය” යනුවෙන් දොස්තර ඩේව් සටහන් තැබුවාට මොකද වර්තමානයේ දූ දරුවන්ගෙන් මව්පියන්ට ද, මව්පියන්ගෙන් දූ දරුවන්ට ද සිදුවෙන අඩන්තේට්ටම්, සාහසිකකම්වල අඩුවක් දකින්න බැහැ. පුවත්පත්වල පිටු පිරෙන්න දිනපතාම එවැනි සිද්ධීන් වාර්තා වෙනවා.සිය අසූහැවිරිදි මවට පහර දී පොළොවේ ගසා මරා දැමූ එක් පුතකුට පසුගියදා අධිකරණය මරණ දඬුවම නියම කළා. මේ මරණය වෙනුවෙන් යුක්තිය පසිඳන ලෙසට අධිකරණයට ගොස් තිබුණේ ඇයගේ තවත් පුතෙක්.ඒ වගේ ම දූ පුතුන් පස් හයදෙනකු තම මහලු පියා හා මව පැල්පතක සිරකර තැබු ප‍්‍රවෘත්තියත් වාර්තා වුණේ මේ දේශයෙන් ම තමයි.පසුගිය දවසක දානමය කටයුත්තක් සඳහා මහලු නිවාසයකට ගිය විට එහි පාලිකාව වන කන්‍යා සොහොයුරියක කී කතාවක් මේ වෙලාවේ සිහියට නැගෙනවා."දවසකට අයදුම්පත‍්‍ර තුන හතරක් අපේ නිවාසයට ලැබෙනවා. අපි ඒ අතරින් තෝරා ගන්නෙ මවට හෝ පියාට සලකන්න බැරි ම, අසරණම දරුවන්ගෙ මව්පියන් විතරයි. මොකද තමන් ඇතිදැඩි කළ මව්පියන්ගෙ වගකීම ගැන කෙතරම් අසීරුකම් මැද්දෙ වුණත් දරුවොත් හිතන්න ඕනෙ." යැයි පැවසූ එතුමිය සිය ජීවිතයේ ශෝචනීයම අත්දැකීමත් විස්තර කළා."වයස අවුරුදු අසූවක අම්මා කෙනෙක් අපි ළඟ හිටියා. අවසාන කාලයේ ඇය හුඟක් ඔත්පල වුණා. වෛද්‍යවරු පැවසුවේ හැකි තරම් සතුටින් ඇයව තබන ලෙසයි. දිනක් ඇය අපෙන් දැඩි ඉල්ලීමක් කළා.ඒ ඇගේ අවසන් පැය කීපය සිය දියණිය ළඟ ගෙවීමට සලස්වන ලෙසටයි. ඉතා දුෂ්කර දුර බැහැරක් ගෙවා ගෙන අපි ඒ දියණියගේ නිවස සොයා ගෙන ගියා. ඒත් ඒ අම්මට දුවගේ නිවසට පය තියන්න ලැබුණෙ නැහැ. ඇය බැණ වැදුණේ මවට පමණක් නොවේ. ඇය රැගෙන ගිය අපටත් බැණ වැදුණා. අවසානයේදී ඒ අසරණ මවට අප සමඟම එන්න සිදුවුණා.ඇය ආපසු ආවේ හැඬු කඳුළින්. ඉන් දින තුනකට පසු ඇය මිය ගියා. මරණයේ කටයුතු කරන්න සිදුවුණෙත් අපට. ඇයගේ දරුවන් කිහිප දෙනෙක් මරණයට සහභාගි වුණත් අර බැණ වැදුණු දුව මරණයටවත් සහභාගි වුණේ නැහැ."මව්පියන්ගෙ මෙන්ම දූ දරුවන්ගේ තත්ත්වයත් ඛේදනීයයි. මෙලොව එළිය දකින්නට පෙරුම් පුරන කිරි කැටියන් කසළ ගොඩට විසිවෙන්නේ ද තවකෙකුට විකිණෙන්නේ මේ රටේ මවුවරුන් අතින්.තම දියණියවරුන් දූෂණයට ලක්වන්නේ ද, විවිධ අඩන්තේට්ටම්වලට ලක්වන්නේ ද මේ රටේ ම පියවරුන් අතින්. ඒ අතර සිය දරුවන් පණ මෙන් රකින මව්පියවරු ගැන ද ගුණ ගී ගැයෙනවා. එහෙත් දිනෙන් දින අපට අසන්නට ලැබෙන සාපරාධී කි‍්‍රයාවල අඩුවකුත් නැහැ.බස් රියේදී දුම්රියේදී අත්දකින්නට ලැබෙන සුළු සිද්ධීන් පවා මේ රටේ ගුණදම් සෝදාපාළුවට උදාහරණ. රටට සම්පතක් ලෙස පිළිගැනෙන ගැබිනි මවක් දුම්රියට හෝ බස්රියට නගින විට මගීන්ගේ මුහුණු හුළං යන බැලුම් මෙන් හැකිළී යන අයුරුත් නුරුස්නා, කරදරකාරී ස්වභාවයක් ගන්නා අයුරුත් ඔවුන්ගේ මුහුණුවලින් අපූරුවට දිස්වෙනවා.ඊළඟට ඔවුන් කරන්නෙ ක්ෂණික නින්දකට වැටෙන එක. එහෙමත් නැතිනම් කවුළුවලින් එහා අනන්තයට දෑස් යොමු කිරීම, ජංගම දුරකථනවල බොත්තම් ඔබන්න පටන් ගැනීම, බිම බලා ගැනීම වැනි කි‍්‍රයාකාරකම් එක දිගටම සිද්ධ වෙනවා. නැත්නම් කවුරු හෝ අසුන පිරිනමන තෙක් එකිනෙකා දිහා විමසුම් බැලුම් හෙළනවා.කැමැත්තෙන් හෝ අකැමැත්තෙන් කවුරු හෝ අසුනක් පිරිනැමුවට පස්සෙ තමයි විවිධ කි‍්‍රයාකාරකම්වල නිරත වුණ මගී ජනයා තමන්ගෙ ස්වාභාවික තත්ත්වයට පිවිසෙන්නේ. මේ අපහසුතාවයට පත්වෙන්නේ ගැබිනි මව්වරුන් පමණක් නොවෙයි. දරුවකු වඩා සිටින මවක, අබාධිතයකු මෙන් ම වයසක උදවියත් මගීන්ගේ මේ නුරුස්නාකම ඉදිරියේ අසරණ වෙනවා.දරු ගැබක් දරා සිටින ගැහැනියකට පිරිමියා හා සමවීමටවත් කකුලක් කැඩුණ පිරිමියකුට පුරුෂාධිපත්‍යයෙන් උදම් ඇන ගැනීමටවත් බැහැ. එවැනි අපහසුතාවයකට පත් ව සිටින කෙනෙකුට අසුනක් පිරිනමන්නට පුරුෂාධිපත්‍යයෙන් හිස උදුම්මාගෙන සිටින පිරිමින් ද, පිරිමින් හා සම තැන ඉල්ලන ගැහැනුන් ද පැකිළෙන අයුරු දකින විට විටෙක නැගෙන්නෙ උපහාසාත්මක සිනහවක්. ඒ වගේ ම සමාජ පිරිහීම ගැන දැනෙන්නෙ කනගාටුවක්.මේ බහුතරයක් වූ ශෝචනීය අත්දැකීම් අතරේ ඉඳහිට සතුටට පත්විය හැකි ප‍්‍රතිචාර දක්වන යහපත් ගැහැනු, පිරිමි ඉන්නවා. සමහර විට ඒ පිරිස් සමතැන් නොඉල්ලන, පුරුෂාධිපත්‍යයෙන් හිස උදුම්මා නොගත් මනුස්සකමින් පිරුණු ගැහැනු පිරිමි වෙන්නැති. ආත්මාර්ථයෙන් පෙළෙන බහුතරයක් අතරේ පරාර්ථකාමී සුළුතරයක් හෝ ඉතිරිවීම වාසනාවක්.කොහොම වුණත් මේ වැඩිහිටි පරම්පරාව නිවැරැදි කිරීම ලෙහෙසි පහසු කටයුත්තක් නොවේ. මේ වැරැදි ආදර්ශ නිසාදෝ විශේෂයෙන්ම ඇතැම් විට උසස් යැයි කියන පාසල්වල ඇතැම් දරු දැරියන් හැසිරෙන්නේ ඉහත සඳහන් කළ ආත්මාර්ථකාමී වැඩිහිටියන්ගෙ ගතිගුණවලට සමානවයි.ඒ නිසා පාසල් වගේ ම දහම් පාසල් ගුරුවරුන්ට දරුවන් යහමඟ යැවීම කෙරෙහි සිය අවධානය වැඩිපුර දක්වන්න සිදු වෙනවා. විශේෂයෙන් ම දහම් පාසල මේ ගැන වැඩි අවධානයක් යොමු කළ යුතුයි.එහෙම නොවුණොත් නම මසක් කුස දරා ලේ කිරි කර පෙවූ මව්වරුන් පොළොවේ ගසා මරන පුතුන්, තම ලේ කැටියන් කසළ ගොඩට විසි කරන මවුවරුන්, තම දියණියන් දූෂණය කරන පියවරුන්, හොර මැර වංචා කරන දූෂිතයන්, පාතාල සාමාජිකයන් බිහිවීම වළක්වා ගැනීම දුෂ්කර කාර්යයක් වෙනවා.</content>
  </post><post>
    <category>NEWSPAPER</category>
    <date>
      <year>2009</year>
      <month>03</month>
      <day>15</day>
    </date>
    <link>http://www.silumina.lk/2009/03/15/_art.asp?fn=af0903154</link>
    <topic>අපේ අරමුණ යාල අවට ගම් කොටින්ගෙන් ආරක්ෂා කිරීමයි</topic>
    <author>පිංතූර දුෂ්මන්ත මායාදුන්න</author>
    <content>ප‍්‍රභාකරන්ට ලියුමක්ආරක්ෂාවේ හිඩසක් තිබුණේදැයි දිගින් දිගට ම පරීක්ෂණඉන්දීය වෛද්‍යවරුන් කටයුතු කරන්නේ අපේ අධීක්ෂණය ඇතුවයිවටපිට බලන විට කඳුළක් ද සුසුමක් ද එකවර නැඟිණිඅපේ අරමුණ යාල අවට ගම් කොටින්ගෙන් ආරක්ෂා කිරීමයිපර නොවන කුසුමකි ‘වජිරා’පිස්සු හැදෙන සඳඅපි ආහාර අර්බුදයේ අභියෝගය ජයගත්තෙමුකාෂ්ඨක පොළොවෙන් නැඟෙන දූවිල්ලෙන් මුළු පාරම වැසී ගොසිනි. වියළි සුළඟ ගතට ගෙන දෙන්නේ මහත් විඩාවකි. මහ රූස්ස ගස්වලින් හෙබි යාල කැලේ කටු පඳුරු අතරින් ඉදිරියට ඇදුණෙමු.අලුතින් ඉදිකළ නව මුරපළ“පහත් වෙලා බලන්න... අපිට අපවත් පේන්නේ නැහැ... කොටියාට කැලේ හොඳ ආවරණයක්...” ගිනි අවිය අමෝරා සිටි සෙබළෙක් අපට කීය. කවුරුත් මීයට පිම්බාක් මෙන් නිහඬය. කටු පඳුරු අතරින් අපි හිමිහිට පියවර තැබුවෙමු.“මැප් එක ගන්න... අපි ඉන්න තැන පෙන්වන්න...” ජ්‍යෙෂ්ඨ පොලිස් අධිකාරි අමරසිරි කුමාර සේනාරත්න මහතා කියයි. නියෝජ්‍ය පොලිස්පති සමරකෝන් සිතියම දෙස නෙත් යොමුකර සිටියි. කතරගම පොලිස් ස්ථානාධිපතිවරයා ද සිය අවිය අතදරා සිටී.“වෙඩි සද්දේ ඇහුණේ හුඟාක් ඉදිරියෙන්... කොටි කිව්වට කැලේ කපන එවුන් ගංජා වවන එවුනුත් මහ කැලේ ඉන්නවා...” නියෝජ්‍ය පොලිස්පතිවරයා කීය.බුත්තල කතරගම පාරේ ගෝනගංආර ද පසුකර වෙහෙරගලින් හැරී ඇති වැලි පාර දිගේ තවත් කිලෝමීටරයක පමණ ගිය අපි ගල්වැටි අතරින් ගොස් යාල මහ වනයට ඇතුළු වූයෙමු. ඒ වන විටත් යුද හමුදා අනුඛණ්ඩ වනය ඇතුළත මෙහෙයුමක නිරතව සිටි අයුරු අපි දුටුවෙමු.“ගෝනගංආර සිද්ධියෙන් පස්සේ හැත්තෑවකින් පමණ සමන්විත පොලිස් කණ්ඩායමක් ගමේ සිට කිලෝමීටරයකට වඩා ඇතුළට ගිහින් මෙහෙයුමක් කි‍්‍රයාත්මක කළා. ආයේත් ප‍්‍රහාරයක් එල්ලවෙයි කියලා සැකකරන ස්ථාන වටවෙන විදියට අලුත් මුරපොළ විවෘත කරලා තියෙනවා. දැන් ගම්මුන්ට බයවෙන්න දෙයක් නැහැ මං දැනුත් මේ ගම් ඇතුළට ගිහින් ඔක්කම්පිටිය පැත්තෙන් ආවා...” ප‍්‍රදේශය පිළිබඳ දැනුමැති ජ්‍යෙෂ්ඨ පොලිස් අධිකාරිවරයා අපට කරුණු පැහැදිලි කළේය.නියෝජ්‍ය පොලිස්පති (මෙහෙයුම්) නිහාල් සමරකෝන්බුත්තල මොනරාගල ප‍්‍රදේශයට එල්ටීටීඊ ත‍්‍රස්තවාදීහු කිහිප වතාවක්ම ප‍්‍රහාර එල්ල කළහ. 1991 දී නියදැල්ල මිනිපුරට කඩා වැදුණු ත‍්‍රස්තවාදීහු ගැමියන් විසිදෙදෙනකු මරා දැමූහ. ඉන් දහතුන් දෙනකු මිනිපුර ග‍්‍රාම සේවා කොට්ඨාසයේ පදිංචිකරුවන් වූ අතර සෙසු අය නියදැල්ල කොට්ඨාසයේ අය වූහ.1998 දී කුඹුක්කන්ඔයට එහා පැත්තේ දෙමෝදර ගම්මානයේ තවත් පුද්ගලයන් හතර දෙනකු කහම්බාන ගමේ තවත් හතර දෙනකු ද මරා දැමූහ. 2008.01.16 දා බුත්තල හෙළගම ප‍්‍රදේශයේදී පැති බෝම්බයක් සවි කොට බසයක් පුපුරුවා හැරීමෙන් විසිහත්දෙනකු මරා දැමූහ. එදිනම දඹේයාය හේන්යාය ගමට වෙඩි තබා තවත් හයදෙනකු ඝාතනය කළහ.ගොනගංආර පෙදෙසේදී යුද හමුදා බෆල් රථයකට පහර දුන් ත‍්‍රස්තවාදීහු යළිත් තණමල්විල කළවැලිආරගම ප‍්‍රදේශයේදී අහිංසක වැසියන් දහදෙනකු ද, විසිඑක් වැනිදා තණමල්විල කිතුල්කොටේදී පොලිස් නිලධාරීන් තිදෙනකු ද මරා දැමූහ. පෙබරවාරි 20 වැනිදා ගෝනගංආර පාරේ වැවතොටේ දී යුද හමුදා භටයන් තිදෙනකු වෙඩි තබා මරා දැමූහ.මෙවැනි සිදුවීම් සමඟ ප‍්‍රදේශය පුරා මුරපොළවල් විවෘත කෙරුණු අතර 2009 ජනවාරි 19 වැනිදා මාලිගාවිල සද්ධාතිස්ස ගමේ හතරදෙනෙක් ද ත‍්‍රස්තවාදීන් අතින් මැරුම් කෑහ.බුත්තල පොලිස් ස්ථානාධිපති තෙන්නකෝන්ගෝනගංආර ස්ථානාධිපති උපාලි දසනායකමෙවැනි ප‍්‍රහාර කිහිපයක් එල්ල කළ ත‍්‍රස්තවාදීහු පසුගියදා ගෝනගංආරේ දී සිවිල් ආරක්ෂක භටයන් දෙදෙනකු මරා දැමූහ. සිද්ධිය සැලවීමත් සමඟ දිසාව බාර ජ්‍යෙෂ්ඨ නියෝජ්‍ය පොලිස්පතිවරයා ද ගෝනගංආරට පැමිණ ආරක්ෂාව පිළිබඳව සොයා බැලුවේය.පොලිසියට අමතරව යුද හමුදා ඒකකයේ අවශ්‍ය සහාය ලබාගෙන කැලෑ පෙදෙස්වල සෝදිසි මෙහෙයුම් කරනවා... පොලිස් මුරපොළේ සිට මීටර පන්සියයක් ඔබ්බට මෙහෙයුම් දියත් කළා... කැලෑ ඇතුළට නොයන ලෙසට මහජනයාට දැනුම් දී තියෙනවා... කිසියම් ප‍්‍රහාරයක් එල්ල වුවහොත් ඊට මුහුණ දෙන ආකාරය ගැන සිවිල් ජනතාව දැනුවත් කරන ලෙස සියලුම පොලිස් මුරපොළවල නිලධාරීන්ට නියෝග කර තිබෙනවා යැයි මේ පිළිබඳව අප කළ විමසීමකදී ජ්‍යෙෂ්ඨ නියෝජ්‍ය පොලිස්පතිවරයා අවධාරණය කළේය.බුත්තල මොනරාගල කොට්ඨාසවල මෙහෙයුම් බාර නියෝජ්‍ය පොලිස්පති ලෙස නිහාල් සමරකෝන් මහතා පත්කර ඇත. අප යන ගමනට ඒ මහතා ද එක්විය. ඔහු ද යාල කැලේ තත්ත්වය අපට පෙන්වා දුන්නේය.“කුඩා කොටි කණ්ඩායමක් යාල කැලේට රිංගාගෙන ඉන්නවා... ‘රාම්’ තමයි ලීඩර්... පරමනාදන් කියන ත‍්‍රස්තවාදියා දෙතුන්දෙනෙක් සමඟ ඇවිත් ප‍්‍රහාර එල්ල කරන බවට අපට තොරතුරු හෙළි වෙලා තියෙනවා... ගමේ මිනිස්සු යාල කැලේ කිලෝමීටර ගණනාවක් ඇතුළට ගිහින් අක්කර විසිපහ තිහ හේන් කරනවා... කෙසෙල් වගා කරනවා... ඔය අතරේ කංසා වවනවා... කෑම අරන් යනවා... සමහරු ත‍්‍රස්තවාදීන් සමඟ සබඳකම් පවත්වාගෙන ඔවුන්ට කෑම ගිහින් දෙනවා... ඒ අතරේ තමන්ගේ වැඩ කරගන්නවා... දිගටම ප‍්‍රහාර එල්ල වීමෙන් පස්සේ අපි කැලේ ඇතුළට යන එක තහනම් කළා... ගමෙන් කිලෝමීටර් එකහමාරක් එහා කාටවත් කැලේට යන්න බැහැ... ඒවා ආණ්ඩුවේ රක්ෂිතය... එතැනට වෙනකම් අපි පොයින්ට් දාලා යනවා...” යැයි නියෝජ්‍ය පොලිස්පති සමරකෝන් මහතා පැවැසීය.“උතුරෙන් බැට කනකොට උන්ට ඕනැ මෙහෙ අවුස්සල ලොකු සිද්ධියක් කරන්න... උන්ගේ මොරාල් එක පෙන්නන්න... ඒ නිසා අපි දැන් අලුතෙනුත් මුරපොළවල් යොදවලා තියෙනවා... බුත්තල කතරගම පාරට ආරක්ෂාවට මුරපොළවල් විසිහතරක් තියෙනවා... මුර කුටි 76 ක් යොදවලා තියෙන්නේ පොලිසිය සිවිල් ආරක්ෂක බලකාය ඒවාට දාල තියෙනවා... ගම්මාන ආරක්ෂාව සඳහා මොනරාගල කොට්ඨාසයේ පොලිස් ස්ථාන 12 ට අමතරව පොලිස් මුරපොළ 87 ක් ස්ථාපිත කරලා තියෙනවා” යැයි ද ඔහු කීවේය.සිතියම පරික්‍ෂා කෙරෙන ජ්‍යෙෂ්ඨ පොලිස් අධිකාරි සේනාරත්න, නියෝජ්‍ය පොලිස්පති නිහාල් සමරකෝන් සමඟ කතරගම පොලිස් ස්ථානාධිපතිවරයා ද ඒ අසලමේ අතර බිබිල, අම්පාර පාරේ රත්මල්ගහඇල්ල තෙල්ලියද්ද කරමැටිය ගම්මානයට කොටි ත‍්‍රස්තවාදින් එල්ල කළ ප‍්‍රහාරයෙන් පසු එම ප‍්‍රදේශයේ ද ආරක්‍ෂාව තර කිරීමට සිදුවිය. ප‍්‍රහාරයෙන් ගම්වාසිහු 16 දෙනකු ජීවිතක්‍ෂයට පත්වූ අතර සිද්ධියෙන් පසු බිබිල පොලිස් වසමේ පිහිටි හුදෙකලා ගම්මානයක් වු ඌරල ප‍්‍රදේශයේ ද නව මුරපොළක් පිහිටුවීමට පියවර ගැනිණි.කොක්අඩිචෝලට මායිම්ව පිහිටි බිබිල අම්පාර මාර්ගයෙ ආරක්‍ෂාව ද තර කිරීමට පියවර ගෙන ඇති අතර කරණ්ඩුගල ද නව මුර පොළක් පිහිටුවා ඇති බව මේ පිළිබඳව කළ විමසීමකදී බිබිල පොලිස් ස්ථානාධිපති බී.ඩබ්ලිව් ද සිල්වා මහතා කීය. මැදගම පොලිස් වසමේ අලුත්වල ප‍්‍රදේශයේ ද නව පොලිස් මුරපොළක් පිහිටුවා තිබේ. ගල්ඔය නිල්ගල වනෝද්‍යානයනට මායිම්ව පිහිටා ඇති මෙම ප‍්‍රදේශය එමගින් ආරක්‍ෂා වන බව මැදගම පොලිස් ස්ථානාධිපති සුජීව සොයිසා මහතා කියයි.මේ අතර බුත්තල ප‍්‍රදේශයේ ද ආරක්‍ෂාව සඳහා විධිමත් පියවර ගෙන නව මුරපොල විවෘත කොට ඇති අතර ජංගම සංචාර මෙන්ම ගම්වාසින් හා ආරක්‍ෂක කමිටු දැනුම්වත් කිරීම ද නිරන්තරයෙන් සිදු කරන බව බුත්තල පොලිස් ස්ථානාධිපති ටී.එම්.යු.බී. තෙන්නකෝන් මහතා කියයි.බුත්තල කතරගම පාරේ වගුරුවෙල, කෝන්හැටිය, ගෝනගංආර 34 මුරපල, 35, 36, 37, 38, 40, 41 වශයෙන් මුරපොළ එකළොහක් ස්ථාපිත කර ඇති අතර ඒ සියල්ල බුත්තල පොලිසියෙන් පාලනය වෙයි.එතැනින් එහාට ගල්ගේ ප‍්‍රදේශයෙන් ඇරැඹි තවත් මුරපොළ එකොළහක් කතරගම පොලිසිය යටතේ කි‍්‍රයාත්මක වෙයි. බුත්තල පොලිසිය යටතේ ඇති සියලුම මුරපොළ ජ්‍යෙෂ්ඨ පොලිස් අධිකාරිවරයා ගේ අධීක්‍ෂණය මත නිරන්තරයෙන් ම සෝදිසියට ලක්වෙයි.අශෝකා කුමාරි ගුණරත්නගෝනගංආර ප‍්‍රහාරයෙන් කැළැඹුණු අහිංසක වැසියන් දැනුම්වත් කිරීම සඳහා ජ්‍යෙෂ්ඨ නියෝජ්‍ය පොලිස්පති ප‍්‍රතාපසිංහ ඇතුළු නිලධාරින්ගේ සහභාගිත්වයෙන් සාකච්ඡාවක් පැවැති අතර එහිදී ගම්වැසියෝ සිය ප‍්‍රශ්න ඔවුන්ට ඉදිරිපත් කළහ. ඔවුන් බොහොමයක් බඩ වියත රැකගත්තේ හේන් ගොවිතැනෙනි. මාස ගණනක පෑවිල්ල නිසා වතුර පොදක්වත් නැතිව ඔවුහු දැඩි පීඩා විඳිති.”දැන් වතුර හිඟයි. මැණික් ගඟේ වතුරත් අඩුවෙල... මාස හතරක් වැස්සේ නැහැ. ගොවිතැන් හානිවෙලා... මාස කන්නයේ විතරයි මෙහෙ ගොවි තැන් කරන්නේ. වැව් පහක් තියෙනවා ගෝනගංආරට. ඒවා ඔක්කොම හිඳිලා කැලේ මැද්දේ මහ වැව තියෙනවා. වැව හාරලා බැඳලා දෙන්න කියලා අනන්තවත් කියනවා. කටුගහගල්ගේ හරහා යෝධ ඇළ දහ හතරේ කණුව බුදු ගල්ලෙන දක්වා ඇවිත් තියෙනවා. ඒක ගෝනගංආර දක්වා දීර්ඝ කළා නම් ළිංවලට වතුර ලැබෙනවා.” යැයි අශෝකා කුමාරි කියන්නීය. ඇය ගෝනගංආර ගැමිදිරිය සමාගමේ අධ්‍යක්‍ෂවරියකි.”අපි කියන්නේ මේ වැව් ටික හදලා දෙන්න.. අපිට වතුර තියෙනවා නම් සමෘද්ධියත් අපට එපා. අපි ඒවා බාර දෙනවා.” ඇය දැඩි අදිටනකින් පවසන්නීය.”අනිත් ප‍්‍රශ්නේ අලි... වැටෙන් මෙහාට අලි වගයක් ඇවිත් ඔක්කොම විනාශ කරනවා...” ගෝනගංආරට එල්ල වු ප‍්‍රහාරය ගැන ද ඔවුහු අප සමඟ අදහස් හුවමාරු කර ගත්හ. ”එදා පතොරම් කැබලි ඉස්කෝලේ පිට්ටනියටත් වැටුණා. අපි සේරම බය වුණා ළමයින්ට කරදරයක් වෙයි කියලා... ළමයින්ට මොනවා හරි වුණා නම් අපි ඉඳලා වැඩක් නැහැ. විදුහල්පති තුමා ළමයි කාමරවලට දමාගෙන ආරක්‍ෂා කර ගත්තා. ඉස්කෝලෙට ආරක්‍ෂාව මදි... මම ස්වේච්ඡාවෙන්ම පැය විසිහතරේම ඉස්කෝලෙ ආරක්‍ෂාවට ඉන්නේ.කොටින් ඇවිත් ඉස්කෝලේ අවසන් වුණාට පස්සෙත් මොනව හරි කරන්න පුළුවන්. ඒ නිසා මම එතනම ඉන්නවා. තවත් රාලහාමිලා දෙන්නෙක් මාරුවෙන් මාරුවට ඉන්නවා...” තුවක්කුවක් ද අතැතිව සිටි ආර්.එම්. ගුණරත්න කීය. ගෝනගංආර ප‍්‍රදේශයේ ඇතිවූ සිදුවීමෙන් පසු එහි නිලධාරින් පනහකින් සමන්විතව ආරක්‍ෂක මුරපොළ එකොළහක් පිහිටුවා ඇත. ගෝනගංආර ප‍්‍රධාන පොලිස් මුරපොළ ආරම්භ කළේ 1988 දී පමණය. උදෑසන හත පමණ වනවිට බුත්තල කතරගම මාර්ගය ආරක්‍ෂක නිලධාරින් විසින් සෝදිසියට ලක් කිරීමෙන් පසු වාහන ගමනාගමනය සඳහා විවෘත කෙරේ.යළි පස්වරු පහයි තිහ වෙද්දී පාර වසන බවත් ඉන්පසු කිසිදු වාහනයකට ගෝනගංආර දෙසින් කතරගම යෑමට ඉඩ නොදෙන බවත් ගෝනගංආර පොලිස් මුරපොළ බාර ස්ථානාධිපති උපාලි දසනායක මහතා කියයි. ගෝනගංආර ප‍්‍රහාරයෙන් පසු ආර්.සී. හන්දියේ සිට කෝන්තැටිය දක්වා සැඟවී මුර කණ්ඩායම් හයක් යොදවා ගම්වාසින් මෙන්ම ගම්මානයේ ආරක්‍ෂාව තර කර ඇති බවත් ස්ථානාධිපතිවරයා කියයි.මේ අතර සැඟවුණු කොටින් සොයා යුද හමුදා මේ වන විටත් යාල කැලේ මෙහෙයුමක් අරඹා ඇත. කෙසේ වෙතත් යාල කැලෙන් පිටතට පැමිණි අප ගත වෙලා ගත්තේ සිසිල් සුළඟකි. ඒත් සමඟම ඇද හැළුණු වැස්ස ජල ප‍්‍රශ්නය උග‍්‍ර මෙවන් පළාතක වැසියන්ගේ දුක් අෙ¼ඳ¤නා ඉදිරියේදී සෝදා හරිනු ඇති බවට අප සිත්හි පුංචි බලාපොරොත්තුවක් ඇති කළේය.පිංතූර දුෂ්මන්ත මායාදුන්නකීර්ති මෙන්ඩිස්</content>
  </post><post>
    <category>NEWSPAPER</category>
    <date>
      <year>2009</year>
      <month>03</month>
      <day>15</day>
    </date>
    <link>http://www.silumina.lk/2009/03/15/_art.asp?fn=af0903155</link>
    <topic>පර නොවන කුසුමකි ‘වජිරා’</topic>
    <author>සු. මි</author>
    <content>ප‍්‍රභාකරන්ට ලියුමක්ආරක්ෂාවේ හිඩසක් තිබුණේදැයි දිගින් දිගට ම පරීක්ෂණඉන්දීය වෛද්‍යවරුන් කටයුතු කරන්නේ අපේ අධීක්ෂණය ඇතුවයිවටපිට බලන විට කඳුළක් ද සුසුමක් ද එකවර නැඟිණිඅපේ අරමුණ යාල අවට ගම් කොටින්ගෙන් ආරක්ෂා කිරීමයිපර නොවන කුසුමකි ‘වජිරා’පිස්සු හැදෙන සඳඅපි ආහාර අර්බුදයේ අභියෝගය ජයගත්තෙමුශ‍්‍රී ලාංකේය මුද්‍රා නාට්‍ය කලාවේ ශ්‍රේෂ්ඨතමයා චිත‍්‍රසේනයන් ය. ඒ පිළිබඳ විවාදයක් තිබිය නොහැකිය. වජිරා පෙරේරා හෙවත් තනි නමකින් හඳුන්වතොත් වජිරා මේ මහා පුරුෂයාගේ ප‍්‍රියාදර බිරියයි. එපමණක් නොවේ, ඇය මෙරට පහළ වූ අග‍්‍රගණ්‍ය නර්තන ශිල්පිනිය ද වන්නීය. එසේම තම සැමියාගේ මං පෙත් අනුව යමින් මුද්‍රා නාට්‍ය කීපයක් ද නිෂ්පාදනය කර ඇත.නර්තන විෂයය කෙරෙහි චන්ද්‍රලේඛා ගේ අභිනිෂ්ක‍්‍රමණයෙන් පසු ඊට පිළිපන් අති ශ්‍රේෂ්ඨතම කාන්තාව වජිරා බව ප‍්‍රවීණ නර්තනවේදී මුදියන්සේ දිසානායක කියයි. (සිංහල නර්තන කලාව පිටුව 316) අද වනතුරුත් කිසිදු නිළියකට නිර්මාණ ක්ෂේත‍්‍රයෙහිලා ඇය අතික‍්‍රමණය කිරීමට හැකි වූ බවක් නොපෙනෙතැයි කියන ඔහු දේශීය නර්තන කලාව හා සම්බන්ධයෙන් ඇය තරම් සේවයක් කළ වෙනත් සිංහල ශිල්පිනියක් ඇතැයි ද කිව නොහැකි යැයි කියයි.වජිරා උපන්නේ 1932 මාර්තු මස 15 වැනි දින කළුතර දීය. ඒ අනුව අද (15) ඇය සිය 77 වැනි උපන් දිනය සමරයි. වජිරා හොරණ ශ‍්‍රීපාලියෙන් බිහිවුණු කලාකාරිණියකි. ඇගේ මුල්ම නර්තන ගුරුවරයා වූයේ අනංගලාල් අතුකෝරලය. ඇය ලපයා ගුරුන්නාන්සේ වෙතින් උඩරට නැටුම් හැදෑරුවාය. එහෙත් වජිරා වේදිකා නර්තන ක්ෂේත‍්‍රයට ප‍්‍රවිෂ්ට වූයේ චිත‍්‍රසේනයන් ගේ මුද්‍රා නාට්‍ය හරහාය.1948 ජාතික නිදහස් උළෙල නිමිත්තෙන් ඉදිරිපත් කෙරුණු ‘පැජන්ට් ඔෆ් ලංකා’ සංදර්ශනයේ දී ඇය සීබට් ඩයස් (චිත‍්‍රසේනයන්ගේ පියා) නිර්මාණය කළ ‘රාවණ හා සීතා’ නාට්‍යාංගයේ රඟපෑවාය. එහි රාවණා වූයේ චිත‍්‍රසේනය. අයිරාංගනී සේරසිංහ සීතා වූවාය. වජිරා රඟපෑවේ මුව පොව්වාගේ චරිතයයි. ඇය චිත‍්‍රසේනගේ ‘විධුර’ මුද්‍රා නාටකයේ නාග කන්‍යාවක් ලෙස රඟපෑවාය.චිත‍්‍රසේනයන්ගේ මුද්‍රා නාට්‍ය සාමූහික ධී ශක්තිය (Collective Ginius) ප‍්‍රකට කරන්නා වූ නිර්මාණය. ඒවායෙහි ශ්‍රේෂ්ඨත්වයට චිත‍්‍රසේන මෙන්ම තවත් ප‍්‍රතිභාසම්පන්න කලාකරුවන්ගේ නිර්මාණ ශක්තිය ද හේතු භූත වී ඇත. විශේෂයෙන් ආචාර්ය පණ්ඩිත් අමරදේව (සංගීතය) සෝමබන්දු විද්‍යාපති (ඇඳුම් නිර්මාණ – වේදිකා සැරසිලි) මහගමසේකර (ගීත රචනය) ගේ දායකත්වය එහිලා සුවිශේෂය. නර්තනය සම්බන්ධයෙන් ගත්විට චිත‍්‍රසේනයන්ට ඉතාම පෘථුල ආකාරයෙන් දායක වූයේ වජිරාවන්ය.චිත‍්‍රසේනයන්ගේ මුද්‍රා නාට්‍යවල වජිරා පෑ රංගන අතරින් ‘නල දමයන්ති’ (1950) හා ‘කරදිය’ (1966) වඩාත් සුවිශේෂ යැයි මම සිතමි. ‘නල දමයන්ති’ හි නල ලෙස විමල් නයනානන්ද ද, දමයන්ති ලෙස වජිරාගේ නැගණිය වන විපුලි ද රඟපෑහ. වජිරා රඟපෑවේ හංසයා ගේ භූමිකාවයි.එහි ඇය ඉදිරිපත් කළ හංස රැඟුම ඉතාම විශිෂ්ට නර්තන රචනයක් බව විචාරකයන් සඳහන් කර ඇත. ‘කරදිය’ මුද්‍රා නාට්‍යයේ ඇය සිසී නමැති ධීවර කාන්තාවය. එහි සුවිශේෂත්වය වන්නේ වජිරා සම්මත ලාස්‍ය නැටුමින් ඔබ්බට ගොස් ප‍්‍රබල ස්තී‍්‍ර නර්තන පෞරුෂයක් විහිදුවාලීමයි. ඇය එය කළේ ශරීර ස්වභාව, අභිනය හා රංගන හැඩතල යන අංගත‍්‍රයෙන් ම බව කිව යුතුය.තම කලාව නර්තනයටම පමණක් සීමා නොකළ වජිරා, මුද්‍රා නාට්‍ය කීපයක්ද නිර්මාණය කළාය. ‘කුමුදිනි’ ඇගේ මුල්ම නිර්මාණයයි. (1952) එය ආනන්ද සමරකෝන්ගේ ගීතයකට අනුව නිර්මාණය වූ රැඟුමකි. ‘හිම කුමරිය’ (1953), ‘සේපාලිකා’ (1955), ‘වනජා’ (1958), ‘රන්කිකිළි’ (1965), ‘නිර්තාංජලි’ (1965), ‘ගිනිහොරා’ (1968), ‘නිල් යකා’ (1968), ‘නවාංජලි (1972), ‘නිරාශා’ (1972), ‘ශාදි’ (1972), ‘අණබෙරය’ (1976), ‘හපනා’ (1979), ‘බෙරහඬ’ (2000), ‘චණ්ඩාලිකා’ ඇය නිර්මාණය කළ කෘති කීපයකි. ඒවා කලාත්මක අගයෙන් ආඪ්‍ය නිර්මාණ වූ බවට අමුතුවෙන්ම කිව යුතු නැත.ළමා මුද්‍රා නාට්‍ය විෂයයෙහි වජිරා ඉටුකර ඇති මෙහෙවර උත්කෘෂ්ඨය. ඉහත නම් සඳහන් ඇතැම් නාට්‍ය ගැනෙන්නේ ළමා මුද්‍රා නාට්‍ය ගණයටය. ‘නර්තාංජලි’, ‘අණබෙරය’ නෘත්‍ය නාටකයන්ය. (DANCE DRAMA)චිත‍්‍රසේනයන් විසින් 1944 දී ගොඩනංවන ලද චිත‍්‍රසේන කලායතනය අනාගත පරපුර උදෙසා තවදුරටත් පවත්වාගෙන යෑමේ වගකීම දරන්නී වජිරාවන්ය.දේශීය මුද්‍රා නාට්‍ය කලාවක් - දේශීය නර්තන කලාවක් ප‍්‍රතිෂ්ඨාපනය කිරීමට මෙන්ම එය සම්භාවනීයත්වයෙන් යුතුව පවත්වාගෙන යෑමටත් වජිරා ස්වකීය ජීවිත කාලයේදී කළ කැපවීම – දැනටත් කරන්නා වූ කැපවීම අපේ අප‍්‍රමාණ බුහුමනට ලක්වුව මනාය.සු. මි</content>
  </post><post>
    <category>NEWSPAPER</category>
    <date>
      <year>2009</year>
      <month>03</month>
      <day>15</day>
    </date>
    <link>http://www.silumina.lk/2009/03/15/_art.asp?fn=af0903157</link>
    <topic>පිස්සු හැදෙන සඳ</topic>
    <author/>
    <content>ප‍්‍රභාකරන්ට ලියුමක්ආරක්ෂාවේ හිඩසක් තිබුණේදැයි දිගින් දිගට ම පරීක්ෂණඉන්දීය වෛද්‍යවරුන් කටයුතු කරන්නේ අපේ අධීක්ෂණය ඇතුවයිවටපිට බලන විට කඳුළක් ද සුසුමක් ද එකවර නැඟිණිඅපේ අරමුණ යාල අවට ගම් කොටින්ගෙන් ආරක්ෂා කිරීමයිපර නොවන කුසුමකි ‘වජිරා’පිස්සු හැදෙන සඳඅපි ආහාර අර්බුදයේ අභියෝගය ජයගත්තෙමුහොද ඔරිජිනල් ගොන් රැළක් කඩුගන්නාව කන්ද නගිනවාය. අසංවර ගොනෙක් කන්ද මුදුනදී තප්පුලනවා ය. මුළු කන්ද උඩරටම ගොන් හඩින් දෙදරුම් කනවා ය.“කොහොමද එක ගොනෙක් තප්පුලන කොට කන්ද උඩරටම දෙදරනව නම් ගොන් හතර පස් දෙනෙක් එකතු වෙලා පොඩි තප්පුලන් පාරක් දැම්මොත් මුළු රට ම දෙදරුම් කවන්ඩ පුළුවන්...”ගොනෙක් ඒ තප්පුලමට අර්ථ කථනයක් දෙනවා ය.“මේව ගොන්නුන්ගෙ අපේ වැඩ... අරී ද...!”තවත් ගොනෙක් පුරාජේරු කතාවක් කියනවා ය.ඔන්න එතකොට ම හැටට හැටේ කන්ද නැඟගෙන ආපු පිස්සා, ගොන්නු පාර පුරා ම යන හින්දා තී‍්‍ර වීලරය නතර කරනවා ය.“කට්ටිය බෝම ආතල් සයිස් එකෙන් මේ කොහෙද කුර ගාන්නෙ?”“අපි යනව අපේ සර් බලන්ඩ. පොඩි චියර් පාරක් දෙන්ඩ.”“කවුද අපේ සර් කිව්වෙ?”“ගොන් සර්... මිස්ටර් ගොන්ස්”“ආහ්... හියැහ්...හිහ්... මට දැන්නෙ මීටර් වුණේ.... ඒ මොකද හදිස්සියෙන් ගොන් මහත්තය හම්බ වෙන්ඩ යන්නෙ?”“නියම ඔරිජිනල් ගොන් කතාවක් කියල, කියල ආරංචියි... ඒකට පොඩි අප්පුඩි පාරක් දාන්ඩ”“කොහොමද අප්පුඩි ගහන්නෙ?”“ඉස්සරහ කකුල් දෙක උත්සනව...” මේම... මේම... කුරවලින් අප්පුඩිය ගහන්නෙ... අහල නැද්ද අපේ කුර සද්දෙ... මල් හතයි ආ... කුර දෙකයි... වැඩ කෝටියයි... වහල තියෙන පාළු ගෙවල් ඉබේ ඇරෙනවා... අරී ද...!”“මොකද්ද ගොන් මහත්තය මේ පාර කියල තියෙන ඔච්චරටම ආතල් ගොන් කතාව?”“ඇයි අර... ආණ්ඩුව හිඟන්නෙක් වගේ ණය ගන්ඩ යනවයි කියන කතාව...”“හරි... ඉතින් ආණ්ඩුවක් ණයක් ගත්තු පළවෙනි වතාව නෙමෙයිනේ...”“ඒකනෙ ගොන් කතාවක් කිව්වේ...”“හියැහ්... පුහ්... සොරි...සොරි...”“තමුසෙට ඇත්තටම පිස්සු... ගොන් කතාවල තේරුම් හොයන්ඩ යන්ඩ එපා... ඕයි... නිකං ආතල් එකක් අරගෙන ෂයිඩ් ගහල ඉන්නව““ඇත්ත... ඇත්ත... හැබැයි ගොනකුගෙන් ම තමයි ඔය පාඩම ඉගෙන ගන්ඩ ඕනෑ...”“මොනව වුණත් ගොන් සර් හින්ද අපට දැන් හරි ඩිමාන්ඩ්... අපේ මල්ලිල තමයි දැන් ලෝකෙ පුරාම යුද්ධ කරන්නෙ... ආයුධ තියනව නම් මල්ලි දෙන්නං ඕනැම ගේමක්... අපේ ගොන් සර් කියන්න වාගේ ඩිෂුම්... ඩිෂුම්... තමයි”“අයිසෙ ගොනෝ... එහෙම යුද්ධ කරන්ඩ බෑ... ඒකට බුද්ධියක් තියෙන්ඩ ඕනෑ... සූක්ෂ්ම සැලසුම් තියෙන්ඩ ඕනෑ.. පැහැදිලි ඉලක්කයක් අරමුණක් තියෙන්ඩ ඕනෑ... ආත්ම ශක්තිය තියෙන්ඩ ඕනෑ... නායකත්වයක් තියෙන්ඩ ඕනෑ... යුද්ධයක් කියන්නෙ අම්බලමකට පැනල වළං ගොඩකට අනිනව වගේ ගොන් වැඩක් නෙමෙයි...”“කලබල වෙන්ඩ එපා... පිස්සු ඩබල් කරගන්ඩ එපා...”“ගොන්නු දන්න යුද්ධ... අයිසෙ ගොනෝ දුටුගැමුණු රජ්ජුරුවො යුද්ධ කෙරුවෙ එහෙමයි... විජයබා රජ්ජුරුවො යුද්ධ කෙරුවෙ එහෙමයි... නැපෝලියන් බොනපාට් යුද්ධ කෙරුවෙ එහෙමයි... මහා ඇලෙක්සැන්ඩර් යුද්ධ කෙරුවෙ එහෙමයි... අයිසෙ ගොනෝ... හෝචිමිං යුද්ධ කෙරුවෙත් එහෙමයි”“පිස්සු හැදෙන සඳ... කලබල වෙන්නෙ නැතුව පොඩි ආතල් එකක් ගන්ඩකො...”“හලෝ ගොනෝ... නිකං ගොන් කතා කියන්ඩ එපා ඕයි... වැදගත් තුවක්කුව නෙමෙයි... වැදගත් තුවක්කුව පිටුපස සිටින මිනිසා... ගොන්නු දන්න බම්බුව““කලබල වෙන්ඩ එපා බොස්... පිස්සෙක් වගේනෙ කතා කරන්නෙ... බොස් ඒකනෙ අපේ මහත්තයට ගොන් මහත්තය කියන්නෙ... ආයුධ තිබුණ පළියට යුද්ධ කරන්ඩ බැරිය... ඒකට බුද්ධියක් ඕනෑ ය. සැලසුමක් ඕනෑ ය.ආත්ම ශක්තියක් ඕනෑ ය. මේක ඕනෑ ගොනකුට කරන්ඩ පුළුවන් දෙයක් නෙමේය. නියම සේනාධිනායකත්වයක් තිබිය යුතු ය. ඉතින් ඕවගෙ දේවල් කිව්ව නම් ඒක ගොන් කතාවක් වෙන්නෙ නෑනෙ... ඒක රජ කතාවක්නෙ... එහෙම කිව්ව නම් බොස් අපට ලීඩර් කෙනෙක් නැතුව යනවනෙ...“ඇයි බයිස්කෝප් ලීඩර් ඉන්නෙ?”නැට්ටිචි වැස්සියක් පස්ස ගස්සමින් හොම්බ දැම්මා ය.“ගොන් ප‍්‍රශ්න දාලා අපේ බුද්ධිමය සංවාදයට බාධා කරන්ඩ එපා...”“නෑ ඉතින් ඕනෑ වැස්සියකුට තේරෙනව ලීඩර් කියන්නෙ ගොන්පාට් එකක් කියල.“ඒක ඇත්ත... වැස්සියක් වුණාට කමක් නෑ... කෙකර ගාන්ඩ එපා... එතකොට හිතෙනව බිත්තරයක් දාන්ඩ කියල... කොහොමද වැස්සියො බිත්තර දාන්ඩ පටන් ගත්තොත්... ගොන් බිත්තර... කියලා වැඩක් නෑ...”තවත් අන්දමන්ද ගොනෙක් කට දැම්මේ ය.“පිස්සු හැදෙනව බොස්... ගොන් එක්ක කතා කරන්ඩ යනවට වඩා හොඳයි පළාත් සභාවකට ඉල්ලන එක... අපි හිතමු ඔන්න කෙනෙක් කියනව... ලෝක ආර්ථික අර්බුදයක් තියෙනව... ලෝකයේ මහා රටවල් විශාල අර්බුදයකට ගිහිල්ල... ඇමෙරිකාව, එංගලන්තය, ජපානය විතරක් නෙමෙයි චීනයත් අර්බුදයක... රස්සාවලින් දොට්ට දාන්නෙ දස දහස් ගණනින්... මහා කර්මාන්ත ශාලා වැහෙනවා... බැංකු කඩා වැටෙනවා... බැරැක් ඔබාමා ඇමෙරිකානු ඩොලර් බිලියන හත් අට සීයක් ඉල්ලනව රට ගොඩ ගන්ඩ... එහෙම තත්ත්වයක් ලෝක මට්ටමේ තිබියදීත් අපේ රටේ කවුරුවත් රස්සාවලින් දොට්ට දාන්නෙ නෑ... කර්මාන්ත ශාලා වැහෙන්නෙ නෑ... පඩි වැඩිවෙනවා... අදටත් සේවකයො ගන්නවා... පාරවල් හදනවා... පාලම් හදනවා... ඒ අස්සෙ යුද්ධත් කරනවා.ඒ අස්සෙ ගෑස් මිලත් අඩුවෙනවා... වැඩ කෝටියයි... ඉතින් ඒ ඔක්කොම වෙද්දි පොඩි අඩුපාඩුවකට ණයක් ඉල්ලපුවාම මොකද වෙන්නෙ... අනිත් එක ශ‍්‍රී ලංකාව ණයක් ගන්න පළවෙනි ම වතාව නෙමෙයිනෙ...” දැන් බොස් අපේ මහත්තය ඔන්න ඔහොම දෙයක් කිව්ව නම් ඒක ගොන් කතාවක් වෙන්නෙ නෑනෙ... ඒක බුද්ධිමත් කතාවක්නෙ... එහෙම වුණානම් අපි කොහොමද ඒ මහත්තයට ගොන් මහත්තය කියන්නෙ...? එහෙම වුණා නම් අපි කොහොමද ඒ මහත්තය අපේ සනුහරේ ලීඩර් කමට පත් කරගන්නෙ...”“පිස්සු හැදෙන සඳ නෙමෙයි ඕයි... පිස්සු ඩබල් වෙන සඳ”“බොස්... කොහොමද අපේ කිලිනොච්චි මහත්තයා... මොකක්වත් අලුත් කතාවක් කිව්වෙ නැද්ද?”“මේ දවස්වල කොළඹ කිචි කිචි නෝනට වැඩ”“හියැහ්... පොහ්...”නාම්බෙක් කෂිලි තප්පුලමක් දැම්මේය.“පිස්සු ඩබල් වෙන සඳ...”</content>
  </post><post>
    <category>NEWSPAPER</category>
    <date>
      <year>2009</year>
      <month>03</month>
      <day>15</day>
    </date>
    <link>http://www.silumina.lk/2009/03/15/_art.asp?fn=af0903158</link>
    <topic>අපි ආහාර අර්බුදයේ අභියෝගය ජයගත්තෙමු</topic>
    <author>සැකැසුම - සුභද්‍රා දේශප‍්‍රිය</author>
    <content>ප‍්‍රභාකරන්ට ලියුමක්ආරක්ෂාවේ හිඩසක් තිබුණේදැයි දිගින් දිගට ම පරීක්ෂණඉන්දීය වෛද්‍යවරුන් කටයුතු කරන්නේ අපේ අධීක්ෂණය ඇතුවයිවටපිට බලන විට කඳුළක් ද සුසුමක් ද එකවර නැඟිණිඅපේ අරමුණ යාල අවට ගම් කොටින්ගෙන් ආරක්ෂා කිරීමයිපර නොවන කුසුමකි ‘වජිරා’පිස්සු හැදෙන සඳඅපි ආහාර අර්බුදයේ අභියෝගය ජයගත්තෙමුවෙළෙඳ අලෙවි සංවර්ධන සමූපකාර හා පාරිභෝගික සේවා අමාත්‍ය -බන්දුල ගුණවර්ධනජන ජීවිතයට අත්‍යවශ්‍ය මූලික ආහාර ද්‍රව්‍ය හිගතාවයකින් තොරව සාධාරණ තරගකාරි මිල ගණන් යටතේ ලබා ගැනීමට තිබු අවස්ථාව හැකිළෙමින් කෙටි කාලයකදී ලෝක වෙළෙඳ පොළෙහි ආහාර ද්‍රව්‍යවල මිල ගණන් අසාමාන්‍ය ලෙස ඉහළ යෑම නිසා පාරිභෝගිකයා දැඩි පීඩනයකට පත්වීම ආහාර අර්බුදය ලෙස හැඳින්විය හැකිය.පාරිභෝජන පැස තුළ අන්තර්ගත ආහාර ද්‍රව්‍යයන්ගේ මිල ඉහළ යාම හේතු කොට ගෙන සමස්ත මිල ගණන් ඉහළ යාම ආහාර උද්ධමනය ලෙස හැඳින්වේ.මූලික මිනිස් අවශ්‍යතා සපුරා ගැනීමට වුවමනා ආහාර ද්‍රව්‍ය සහ කෘෂි යෙදවුම්වල මිල ඉහළ යාම කරණකොට ගෙන ‘කෘෂියෝද්ධමනය’ ඇති වෙයි.ලෝක ආහාර අර්බුදය 2004 වර්ෂයේ සිට සුළු වශයෙන් ආරම්භ වී 2007 - 2008 වර්ෂවලදී වඩා විශාල අර්බුදයක් දක්වා නරක අතට හැරිණි. ලෝක ආහාර සහ කෘෂිකර්ම සංවිධාන විසින් 1990 වර්ෂයේ ලෝක ආහාර මිල දර්ශකය සැකසුම් කරන ලදී. 1930 සියයක් වූ ආහාර මිල දර්ශකය 2007 දෙසැම්බර් වන විට 184 දක්වාත් 2008 ජනවාරියේදී 200 දක්වා ඉහළ නැගිණි.මේ කාල පරිච්ඡේද දෙකෙහි දී ලෝක ආහාර මිල දර්ශකය 40% සිට 60% දක්වා ඉහළ ගියේය. තිරිගු තුන් ගුණයකින් ද, බඩ ඉරිගු දෙගුණයකින් ද සහල් මිල ඉහළ ගිය අතර කිරි හා මස්, ෆාම් ඔයිල් ඇතුළු සියලු ආහාර ද්‍රව්‍යවල මිල ද කිහිප ගුණයකින් ඉහළ යෑමක් සිදුවිය.මේ මිල ඉහළ යාම කෙතරම් ජන ජීවිතයට බලපෑවා ද යත් බොහෝ රටවල ආහාර මිල ඉහළ යාමට විරුද්ධව ජනතාව විදී බැස උද්ඝෝෂණය කළේය.වසර තිහකට පසුව සමස්ත ලෝක ජනතාව මුහුණ දුන් මේ අර්බුදය කෙරෙහි බලපෑ හේතු කිහිපයකි.* ඛනිජ තෙල් මිල ඉහළ යාම 2003 වර්ෂය හා සාපේක්ෂව සැසැඳීමේදී 2008 ජුලි මාසය වන විට 400% කින් සිදුවිය. ඛනිජ තෙල් මිල ඉහළ යන විට එයට ආදේශකයක් ලෙස ජෛවී තෙල් නිෂ්පාදනය කිරීමට බලවත් බටහිර රටවල් පෙලඹුණි. ජෛවී තෙල් සඳහා ප‍්‍රධාන වශයෙන් යොදා ගත්තේ රළු ධාන්‍ය වර්ග සහ එළවලු තෙල් වැනි ඛනිජ තෙල් නොවන වෙනත් තෙල් වර්ගය.උදාහරණ ලෙස 2008 දී ඇමරිකා එක්සත් ජනපදය එතනෝල් බිලියන දහයක් නිපදවීමට අපේක්ෂා කළේය. ඉන්දුනීසියාවේ ෆාම් ඔයිල් මිල විශාල ලෙස ඉහළ යාමට ;හ්තු වූයේ මේ ජෛවී තෙල් නිෂ්පාදනයයි. ජීව ඩීසල් නිෂ්පාදනය සඳහා කාබනික තෙල්වලට ඇති ලෝක ඉල්ලුම පිළිබිඹු කරමින් පොල්, පොල් තෙල් සහ පොල් ආශි‍්‍රත නිෂ්පාදනවල මිල ඉහළ නැගුණි.* ඛනිජ තෙල් මිල ඉහළ යාමත් සමඟ එහි අතුරු නිෂ්පාදන වන පොහොර සහ රසායනික ද්‍රව්‍යවල ද මිල ඉහළ යාමට පටන් නැඟුණි. මේ නිසා කෘෂි නිෂ්පාදනවල නිෂ්පාදන පිරිවැය ඉහළ ගිය අතර වැඩිවන නිෂ්පාදන පිරිවැයට ඔරොත්තු දිය නොහැකි වූ ගොවීන් පොහොර භාවිතාව අඩු කිරීම කෘෂි අංශයේ ඵලදායිතාවයට සෘජුවම බලපාන්නට විය.* බලශක්ති අර්බුදයේ ප‍්‍රතිඵලයක් ලෙස කෘෂි කර්මාන්තය සඳහා යොදා ගැනෙන යන්ත‍්‍ර සූත‍්‍ර, උපකරණවල මිල ගණන් මෙන්ම ඒ සඳහා අය කරන ගාස්තු ඉහළ නැංවිණි. මේ නිසා ගොවි ජනතාවට ගොවි උපකරණ මිලදී ගැනීමට අසීරුතාවයක් ඇතිවූයේය. කුලියට ගැනීමේදී ද විශාල කුලියක් ගෙවීමට සිදුවිය. මේ වැඩි වන යන්ත‍්‍ර උපකරණ පිරිවැය, ආහාර ද්‍රව්‍යවල මිල ගණන් ඉහළ නැංවීමට හේතු විය.* ඛණිජ තෙල් මිල ඉහළ යාමත් සමඟ අනිවාර්යය ප‍්‍රථිපලයක් ලෙස ප‍්‍රවාහන ගාස්තු ඉහළ යාමක් සිදුවිය. දේශීය හා අන්තර්ජාතික වශයෙන් කෘෂි ද්‍රව්‍ය ප‍්‍රවාහන පිරිවැය ආහාර මිලට එකතු වීමෙන් ආහාර පානවල මිල ගණන් ඉහළ යාමට හේතු විය.ලෝකයේ වේගයෙන් වර්ධනය වූ රටවල මස් පරිභෝජනය ඉහළ යාම ද වෙනත් කෘෂි කාර්මික භාණ්ඩවල මිල ඉහළ යාමට බලපෑම් ඇති කළේය. 1995 දී ඒක පුද්ගල මස් පරිභෝජනය කිලෝ 20 වූ අතර 2007 දී එය කිලෝ 50 දක්වා වැඩි විය.ඌරු මස් කිලෝවක් නිපදවීමට ධාන්‍ය කිලෝ තුනක් ද හරක් මස් කිලෝවක් සඳහා ධාන්‍ය කිලෝ අටක් ද අවශ්‍ය බව පැවැසේ. මේ නිසා මස් පරිභෝජනය වැඩි වන විට ඒ අවශ්‍යතාවයට මස් නිපදවීමට ලෝක වෙළෙඳ පොළේ ධාන්‍ය මිල දර්ශකය ඉහළයාමට සෘජු බලපෑමක් මේ මඟින් ද ඇති විය.කාලගුණික, දේශගුණික තත්ත්වයන්ගේ ඇති වූ අහිතකර බලපෑම් ද මෙයට හේතු විය. මෙමගින් ලෝක ආහාර සැපැයුම කඩා වැටුණි. ඔස්ටේ‍්‍රලියාව, කැනඩාව, තුර්කිය වැනි රටවල දිගු කලක් පැවැති නියගය නිසා පරිප්පු වැනි කෘෂිකාර්මික ද්‍රව්‍යවල සැපැයුම විශාල ලෙස අඩු වූ අතර එයින් ලෝක වෙළෙඳ පොළේ පරිප්පු මිල පෙර නොවූ විරූ ලෙස ඉහළ ගියේය.ලෝක අරමුදල්කරුවන් සමපේක්ෂණ චේතනාවෙන් ධාන්‍ය ආයෝජනයට ඇදි යාමෙන් ආහාර මිල ඉහළ යාමට හේතු විය. ඉහළ යතැයි සිතෙන ධාන්‍යවලට මුදල් ආයෝජනය කර තොග රැස් කර තබා ගැනීම සමපේක්ෂණ චේතනාවයි.මේ හේතු නිසා ආහාර ද්‍රව්‍යවල මිල ඉහළ ගියේ ය.ලෝක ආහාර අර්බුදය උත්සන්න වීමත් සමඟ බොහෝ රටවල් තම රටේ ජනතාවට එකී ද්‍රව්‍ය අවශ්‍ය වන හෙයින් එකී ද්‍රව්‍ය ආනයනය කිරීම සීමා කිරීම් හෝ තහනම් කිරීම් කරන ලදී. උදාහරණ ලෙස චීනය, ඉන්දියාව, ඉන්දුනීසියාව, පකිස්ථානය, බංගලිදේශය වැනි රටවල් සහල්, තිරිඟු, පරිප්පු යන ආදිය අපනයනය තහනම් කළ අතර එයින් ලෝක වෙළෙඳ පොළෙහි ආහාර මිල ඉහළ ගියේය.මෙවැනි කරුණු කාරණා රාශියක සමුච්චිත ප‍්‍රතිඵලයක් ලෙස ලොව පුරා දැවැන්ත අර්බුදයක් වූ ආහාර අර්බුදයට මුහුණ දීම ස¼ඳහා මහින්ද චින්තන ජාතික පුනර්ජීවන වැඩපිළිවෙළ යටතේ කෘෂිකර්ම විෂය භාර ඇමැති මෛති‍්‍රපාල සිරිසේන මහතාගේ වගකීමට යටත්ව ‘අපි වවමු රට නගමු’ ජාතික වැඩපිළිවෙළ කල් ඇතිව අරඹන ලදී.ඒ අනුව ලෝකයේ කිසිම රටක ලබා නොදෙන ආකාරයේ පොහොර මිල වැඩි වෙද්දීත් තේ වගාවේ නිරත ;ගාවියන්ට කිලෝ පනහක පොහොර බෑගයක් රුපියල් 350 මිලට ලබා දුන් අතර මෑතක සිට වැවිලි කෘෂිකර්ම අංශවල වැවිලිකරුවන්ට පොහොර බෑගයක් රුපියල් දහසක මිලට ලබා දුන්නේය.ඒ අනුව ලෝක වෙළෙඳ පොළෙහි ආහාර ද්‍රව්‍ය මිල වැඩිවීමත් සමඟ ලංකාවේ ගොවි ජනතාවට මින් පෙර කිසි කලෙක නොවු විරූ ආකාරයේ ඉහළ මිලක් ලබා ගැනීමේ හැකියාවක් ලැබිණි. ගොවීන්ට තම ජීවිත කාලයේදී වී නිෂ්පාදනයෙන් ලබා ගත් වැඩිම මිල ලබා ගැනීමට හැකි විය. ඒ අනුව වී කිලෝවකට රුපියල් 28 - 30 වැනි මුදලක් ලබා දෙන ලදී.ගොවියාට අලුතින් වගා කිරීම් සඳහා මේ මිල ගෙවීම් උත්තේජනයක් සැපැයුවා යැයි කිව හැකිය. ‘නැඟෙනහිර නවෝදය’ වැඩ සටහන යටතේ අම්පාර මඩකළපුව, ති‍්‍රකුණාමලය දිස්ති‍්‍රක්කවල අලුතින් වගා කළ කුඹුරු ප‍්‍රමාණය අතිවිශාල වන නිසා මහ කන්නයේ නැඟෙනහිර වී නිෂ්පාදනය මෙටි‍්‍රක් ටොන් අට ලක්ෂයක් වනු ඇත.මේ මඟින් ඉදිරි කාලයේදී තවදුරටත් සහල් මිල පහත වැටෙනු ඇත. උත්සව සමය වන විට සහල් එළවලු පලතුරු ඇතුළු අත්‍යවශ්‍ය ආහාර ද්‍රව්‍යවල මිල පහත වැටීමක් සිදු වනු ඇත. ලෝක ආහාර අර්බුදය හමුවේ ලංකාව නොබියව මුහුණ දුන් බව මේ කරුණු කාරණාවලින් පැහැදිලිවම ප‍්‍රකාශ කළ හැකිය.සැකැසුම - සුභද්‍රා දේශප‍්‍රිය</content>
  </post><post>
    <category>NEWSPAPER</category>
    <date>
      <year>2009</year>
      <month>03</month>
      <day>15</day>
    </date>
    <link>http://www.silumina.lk/2009/03/15/_art.asp?fn=as0903151</link>
    <topic>රිටි පන්නෙත් දැන් අලුත් වෙලා</topic>
    <author>ඉනෝකා සමරවික‍්‍රම ඡායාරූප - විමල් කරුණාතිලක</author>
    <content>රිටි පන්නෙත් දැන් අලුත් වෙලාපළාතේ මුල්ම ගම්භාරේ වූ තණ මල්විල රණවරනාවේ සොකඩ මුත්තානෙළුම් විලමනස හඳුනා ගැනීමෙන් තරහ සහ ආශාව නැතිකර ගත හැකිවේඉන්දියානු රජෙක් බාරය ඔප්පු කිරීමට නෙළු කුෂ්ඨරාජාගල ප‍්‍රතිමාවගුරුතුමියගේ කිරි අල පාත්තියමිතුරාගේ වියෝව දරා ගත නොහැකි වූ කල්‍යාණ මිත‍්‍රයායාන්තම් එළිය වැටීගෙන එනකොට බිලී පිත්තයි අඩුම කුඩුම ටිකයි මල්ලක දාගෙන ඔවුන් එන්නේ දවසේ වියදමට කීයක් හරි හොයාගන්න බලාපොරොත්තුවෙන්. අවට කළුවර වුණත් පුරුද්දට වගේ ඔවුන් ඇවිත් වෙරළට එහායින් වෙන්න මුහුදේ හිටවලා තියෙන රිටට ගොඩ වෙනවා.බිලීකටුව සහිත බිලී පිත්ත වතුරට දාගෙන බලාගෙන ඉන්නේ බඩවල් කීයක් නම් පුරවන්න ද? යන්තම් ඉර පායාගෙන එනවා. ඒ එළිය සයුරට වැටුණාම දිළිසෙනවා.නවීන් සාලින්දරැල්ල ගහලා ඉර එළියට දිළිසෙන කොට ඊට යටින් යන මාළු රෑන් ඔවුන් අඳුන ගන්නවා. රිටි පන්න ධීවරයෝ දකුණු වෙරළ තීරයට අමුතුම සුන්දරත්වයක් එක්කරන පිරිසක් බවට පත්වෙලා.ඈත සිට බලන්නෙකුට මේ අය සුන්දර දසුනක් වුවත් ඔවුන්ගේ ජීවිත නම් එතරම්ම සුන්දර නෑ. අව්වේ වේළෙමින් පැය ගණන් රිටි උඩ නැඟගෙන මාළු බාන මේ පිරිසගේ ජීවිතවල ඇති දුක්ඛ දෝමනස්ස අනන්තයි අප‍්‍රමාණයි.ඒ.ජී. නවින් සාලින්ද අපට හමුවුණේ කොග්ගල ප‍්‍රදේශයේදී.“මුලින්නම් මම ගාමන්ට් එකක රස්සාවට ගියා. පස්සේ එතැනින් අයින් වුණා. කරන්න රස්සාවක් නැති කමට ධීවර රස්සාවට බැස්සා. ජනවාරි පෙබරවාරි මාර්තු මාස විතර වෙනතුරු මාළු අහුවෙනවා.අපි උදේ 5.30 ට විතර මෙතැනට එනවා. දහය එකොළහ විතර වෙනතුරු ඉන්නවා. ආයෙමත් හවසට එනවා. අව්ව සැර වෙලාවට මාළු අල්ලන්න බැහැ. මේ බිලී කටු හදලා තියෙන්නේ වානේ වැල් වලින්.මේක වතුරට දැම්මම දිස්නෙ ගහනවා. මාළුවෝ පොඩි මාළු කියලා හිතලා මේක ගිලිනවා. කොහොමත් දවසට රුපියල් තුන් හාරසියක් හොයා ගන්න පුළුවන්. මාළු අහුවෙන්නේ නැති කාලෙට තමයි අපිට ජීවත් වෙන්න ක‍්‍රමයක් නැත්තේ.ටියුබ් පන්න ධීවරයෝපෙර දවස ගිනිකූරු ගස් කඳන් භාවිතා කර කණු සිටුවා ගත්ත ද වර්තමානයේ රිටිපන්න ධීවර කර්මාන්තය සඳහා යොදා ගනු ලබන්නේ යකඩ බම්බුය.“බාගෙන කන්න තියෙන වළ ඉහගෙන කන්න හොඳ නෑ” කියලා තියෙන කියමන මොවුන් අකුරටම ඉටු කරනවා.“මේ කාලේට මාළු රෑන් එන්නේ. පොරොම්බුරුවෝ, බෝල්ලෝ පැටව් එහෙම අහුවෙනවා. අපිට තණ්හා හිතිලා දැල් දාලා මේ වැඩේ කරන්න ගියොත් ඊළඟ දවසේ මාළු එන්නේ නැහැ.ඒත් අපි බිලී පිත්ත දාලා මාළු බෑවට මාළු නෑවිත් ඉන්නේ නෑ. උන් හැමදාම උදේට ඇවිල්ලා හවසට යනවා. දැල් දාලා අල්ලන්න ගියොත් එක දවසයි. මේ ක‍්‍රමය ඊට වඩා හොඳයි.” අවුරුදු හතළිහක පමණ කාලයක සිට ධීවර රස්සාවේ යෙදෙන කරුණාසේන අප හා පැවැසීය.ඔවුන් ඇතැම් විට දවල් කාලයේ ද මාළු බාන වෙලාවල් ඇත. ඔවුන්ට අව්ව වැස්ස කියා ගාණක් නැත. තම දරු පවුල රක්ෂා කිරීම සඳහා සියලු දුක් විඳ ගැනීමට ඔවුහු හුරුව සිටිති.සුනිල් ගාමිණි ධීවර රස්සාව පටන් අරගෙන අවුරුදු තිහක් තිස්පහක් පමණ වෙයි.“දැන් මගෙ වයස අවුරුදු 49 යි. පොඩි කාලේ ඉඳලම අපි මේ වැල්ලේ තමයි හැදුණේ. තාත්තා මාළු බාලා ගෙදර ගියාට පස්සේ මම රිටට නඟිනවා. එහෙමයි මේක පුරුදු වුණේ.රිටේ ඉන්න වෙලාවක වැස්සොත් එහෙම්මම ඉන්නවා. උදේ 5.30 ට විතර වෙනකොට ඇවිල්ලා පැය හතරක් පහක් විතර ඉන්නවා.රිටි පන්න ධීවරයෝක‍්‍රමයෙන් මෙම රැකියාව ද අභාවයට යන ලක්ෂණ පහළව ඇත. එයට හේතුව වී ඇත්තේ ඒ සඳහා තරුණ පරම්පරාවේ සහභාගිත්වය නොමැතිකමය.මොවුන් සියලු දෙනා එක්ව ධීවර සංගමයක් ද පිහිටුවා ගෙන ඇත්තේය. එහි සභාපති ලෙසින් කටයුතු කරන්නේ නවින් සාලින්ද ය.“අපේ සමිතියේ නම සිංහ ධීවරගම ධීවර සමූපකාර සමිතිය. අපිටත් ප‍්‍රශ්න තියෙනවා. වාරකන් කාලෙට අපට ජීවත් වෙන්න ක‍්‍රමයක් නෑ. අපට මේ රස්සාව වුණත් කොච්චර කල් කරන්න ලැබේවි ද දන්නෑ.කාලෙකට නැවට කොට ගිහිල්ලා කණු කඩලා ගියා. හැමෝම එකතු වෙලා කිව්වා අර පේන හරියට රළ කඩනයක්, බැම්මක් බන්දලා දෙන්න කියලා. ඒත් තාම නම් ඒක කෙරුණේ නැහැ.”ඔවුන්ගේ අතමිට සරු වන්නේ මාළු ලැබෙන ප‍්‍රමාණය අනුවය. මේ අල්ලන මාළු විකුණන්නේ කිලෝ ගාණට නොවීම තවත් විශේෂත්වයකි. පොඩි මාළුවකු රුපියල් තුනක් පමණ වන අතර සාමාන්‍ය තරමේ මාළුවෙක් රුපියල් පහක් පමණ වේ.ඊටත් වඩා ලොකු මාළුවකු රුපියල් දහයක් පමණ වේ. මොවුන් ගෙන් හැමදාම මාළු ගන්නා පිරිසක් ද වෙති. උදේට අල්ලාගෙන යන මාළු එම ස්ථානයට දීගෙන ගොස් හවසට මුදල් ලබා ගනිති. ලොකු පරවෙක් රුපියල් තුන්සියකට හාරසියකට පමණ විකුණා ගැනීමට පුළුවන් යැයි ඔවුහු කියති.ජී.ඩබ්ලිව්.  සෝමසිරිඇමට දමන කෘති‍්‍රම මාළුවකු අතැතිව සිටින ජී.ඩබ්ලිව්. සෝමසිරිඑමෙන්ම වැල්ලට පැමිණ මාළු රැගෙන යෑමට ද පාරිභෝගිකයෝ පුරුදුව හිඳිති. බිලී පිත්තක් සාමාන්‍යයෙන් මාස 6 ක් පමණ පාවිච්චි කිරීමට හැකියාව ඇතත් මැෂින් පිත්තක් නම් ටික කලක් පාවිච්චි කිරීමට හැකිය.එහෙත් මැෂින් පිත්තකට දරන්නට වෙන වියදම රුපියල් හත්දහසක් අටදහසක් පමණ වේ. මේ අයගෙන් කෙනකුට මැෂින් පිත්තක් ලැබුණේ විදේශිකයෙකු ගෙනි.මාළුන් නැති කාලයට ඔවුන් ජීවිතය ගෙවා ගන්නේ බොහෝ අමාරුවෙනි. එදා වේල හරිහම්බ කරගන්නවා හැරෙන්නට ඉතිරියක් නොකරන ඔවුන්ට තම අඹුදරුවන් රැක ගැනීම ගැටලුවකි.එහෙත් ඉඳහිට පැමිණෙන විදේශිකයකුට නම් මේ රිටි පන්න ධීවරයෝ අමුතුය. එමෙන්ම ඔවුන්ට මෙය සුන්දර අත්දැකීමක් වනවාට ද සැකයක් නැත.එවැනි අවස්ථාවක මහ දවාලේ හෝ මාළු බෑමේ සෙයියාවෙන් රිටට ගොඩවෙන මොවුන්ට විදේශිකයාගෙන් සන්තෝෂමක් ලෙස රුපියල් පන්සියක් දාහක් ලැබේ. ඔවුන්ගේ කැමරාවේ මොවුන් පිළිබඳව ඡායාරූප, විඩියෝ ගතකිරීම් කර ගැනීමට ඒ නිසා ඉඩ ලැබේ.මාළුන් වෙරළ සීමාවට එනු ලබන්නේ හරාය කාලෙටය. හරාය කාලය යනු රැල්ල අඩු කාලයය. රිටි පන්න ධීවර කර්මාන්තයේදී ඇල්ලීමට හැක්කේ තමන්ගේ සීමාවට එන මාළු පමණය.රිටේ සිට බිලී පිත්ත දමාගෙන සිටින විට ඒ අවට සරණ මාළුන් අල්ලා ගැනීමට හැකියාව ලැබේ. එහෙත් මොවුන් අතර මාළුන් සිටින තැන් සොයාගෙන ගොස් බිලී බා ගන්න අලුත් ක‍්‍රමයක් ද දැන් බිහිව ඇත.මෙම ක‍්‍රමය ආරම්භ වී මාස තුන හතරක් පමණ ගතවී ඇත. එය ටියුබ් පන්න ක‍්‍රමය නම් වේ. මෙහි ආරම්භකයා සොයා ගැනීමට අප වෙහෙසුණ ද හමු නොවිණි. දකුණු වෙරළ තීරයේ කොග්ගල පසුකර ඉදිරියට යන විට යකින්නිගේ දූව අසල ටියුබ් පන්න ක‍්‍රමයේ නිරත ධීවරයන් දැක ගැනීමට හැකිය.ධීවර කටයුතු අවසන්ව නිවෙස්වලට යන ධීවරයෝ“ඉස්සර ඉඳලම කණුවලට අයිතිකාරයෝ හිටියා. ඒ වගේම කණුව ළඟට එන මාළු විතරයි අල්ල ගන්න පුළුවන්. මේ ක‍්‍රමයෙන් දවල්ට උනත් මාළු අල්ලන්න පුළුවන්.ටියුබ් එකට නැග්ගට පස්සේ මාළු ඉන්න තැන් හොයාගෙන ගිහිල්ලා මාළු අල්ලන්න පුළුවන්. මේ හරියට යකින්නිගේ දූව කියලා කියන්නේ. ඒ වගේම අර පේන කන්දෙ උඩ තියෙන පුංචි ගල නිසා කුවේණිගේ රේන්ද කොට්ටය කියලත් කියනවා.මේ හරියේ ටියුබ් පන්න ක‍්‍රමයට මාළු අල්ලන අය දාහතරක් විතර ඉන්නවා.” රුවන් අප හා පැවැසීය.ටියුබ් පන්න ක‍්‍රමයට මාළු ඇල්ලීම මුලින්ම පටන්ගෙන ඇත්තේ දේනුවල ජනකය. ඔහු විසින් අත්හදා බැලීමට ආරම්භ කළ එය ක‍්‍රමයෙන් ව්‍යාප්තව ඇත.මාළුන් ඇල්ලීමට නම් ඇමක් දැමිය යුතුමය. මේ ධීවරයන්ගේ බිලී පිත්තේ කෙළවරේ දවටා ඇති කෘතී‍්‍රම මාළුවා දුටු විට හැඟෙන්නේ ඌ ඇත්තම මාළුවකු බවය. ඒ මාළුවා සාදා ඇත්තේ ඊයම්වලිනි.කෘති‍්‍රම මාළුවෙක් රුපියල් දාහක් එක්දහස් දෙසීයක් පමණ වේ. සාමාන්‍යයෙන් කෘති‍්‍රම මාළුවෙක් ඇමට දාන්නේ ලොකු මාළු අල්ලා ගැනීමට අවශ්‍ය විටය. බොහෝ විට ලොකු මාළු හැටියට අහුවෙන්නේ පරව් ය.මම ජී.පී.එම්. ජගත්. වයස අවුරුදු තිස් දෙකක් වෙනවා. කිලෝමීටර් පහක් විතර දුර ඉඳලා තමයි කොග්ගලට එන්නේ. අවුරුදු හතේ වගේ ඉඳලම මාළු අල්ලන එක තමයි කළේ.සුනිල් ගාමිණීඅපේ තාත්තා ඉස්සර ඉඳලම මේ රස්සාව කළේ. මම සාමාන්‍ය පෙළ දක්වා ඉගෙන ගත්තා. අද මම මාළු එකසිය හැත්තෑවක් ඇල්ලුවා. සාමාන්‍යයෙන් දවසට රුපියල් දාහක් විතර හොයා ගන්න පුළුවන්.මාළු අහුවෙන්නේ නැති කාලෙට අපිට ඉතින් සුද්දගෙ පිහිට තමයි. සුද්දෝ ඇවිල්ලා කිව්වහම අපි කණුවලට නඟිනවා. රුපියල් දාහක් පන්සියක් ලැබෙනවා. ඒගොල්ලෝ ෆෝටෝ ගන්නවා. විඩියෝ කරනවා.මොනවා වුණත් අපි මේ රස්සාව කරන්නේ හරි කැමැත්තෙන්. මේක කරලා ජීවත් වෙනවා ඇරෙන්න වෙන අපිට කරන්න දෙයකුත් නෑ.”ඔවුන් දුක් විඳින්නේ මහා මන්දිර තනන්නට නොවේ. යාන වාහන ගෙන සුර සැප විඳින්නට ද නොවේ. කිසිවකුටවත් හිංසාවක් පීඩාවක් නොකර මහා සාගරය තම ගැලවුම්කාරයා යැයි සිතා මාළු රෑනකින් එකෙක් දෙන්නෙක් බා ගන්නේ දවසේ වේල සරිකර ගැනීමටය.තම දරුවන්ගේ අධ්‍යාපන කටයුතු සඳහා ය. ඒ හැර ඔවුන්ට අහස උසට බලාපොරොත්තු ප‍්‍රාර්ථනාවන් නැත. ඔවුන්ගේ දවස සොඳුරු වන්නේ මාළු අහුවෙන තරමට ය.ඉනෝකා සමරවික‍්‍රම ඡායාරූප - විමල් කරුණාතිලක</content>
  </post><post>
    <category>NEWSPAPER</category>
    <date>
      <year>2009</year>
      <month>03</month>
      <day>15</day>
    </date>
    <link>http://www.silumina.lk/2009/03/15/_art.asp?fn=as0903152</link>
    <topic>පළාතේ මුල්ම ගම්භාරේ වූ තණ මල්විල රණවරනාවේ සොකඩ මුත්තා</topic>
    <author>උපාලි සමරසිංහ ඡායා - විමල් කරුණාතිලක</author>
    <content>රිටි පන්නෙත් දැන් අලුත් වෙලාපළාතේ මුල්ම ගම්භාරේ වූ තණ මල්විල රණවරනාවේ සොකඩ මුත්තානෙළුම් විලමනස හඳුනා ගැනීමෙන් තරහ සහ ආශාව නැතිකර ගත හැකිවේඉන්දියානු රජෙක් බාරය ඔප්පු කිරීමට නෙළු කුෂ්ඨරාජාගල ප‍්‍රතිමාවගුරුතුමියගේ කිරි අල පාත්තියමිතුරාගේ වියෝව දරා ගත නොහැකි වූ කල්‍යාණ මිත‍්‍රයාකොන්කී‍්‍රට් වනාන්තරයෙන් එපිට ලඳු කැලෑවෙන් ගහණ මේ පරිසරය සිතට නඟන්නේ ප‍්‍රීතියකි. තණමල්විල රණවරනාවේ, පන්නෙගමුව ගම් පියසේ “සොකඩ මුත්තා” නම් අපූරු මිනිසා සොයා යන මේ ගමන ජීවිතයට කවරදාවත් අප අතැර නොයන අන්දමේ නැදි මයිලන් සේ අත්දැකීම් සම්භාරයක් එකතු කරන්නකැයි මම කිසිදා නොසිතුවෙමි.අප රියැදුරු තිස්ස කුමාරගේ සුක්කානමේ රැඳි දෑත කඩියකු මෙන් කි‍්‍රයාත්මක වන්නේ ඒ මුත්තා ඉන්නා පරිසරයට යන පාරේ වළගොඩැලි පන්නන්නටය. විමල් කැමරා මානාගෙන ඉන්නේ මේ වියළි ශුෂ්ක පරිසරයේ පින්තූර ඩැහැගන්නද?අප ඔහුගේ නිවෙසට කිට්ටු වනවිටත් ‘සොකඩ මුත්තා’ එහි ගෙපිල උඩ ඇන බා සිටියේය. උඩුකය නිරාවරණය කැර සිටි මුත්තාගේ පපු පෙදෙස තවමත් රන්වන් පාටය. ඇතා වැහැරුණත් කොරහේ නාවන්නට බැරිවා කීවාක් මෙන් තුරුණු වියේ සවි ලකුණු තවමත් ඒ සිරුරින් පහව නොගියේය.මම ගමේදී හමුවුණු වෙද තිලක් සමඟ මුත්තාට කිට්ටු වීමි. දැනට වයස අවුරුදු අනූනවයක් සපුරන මේ මිනිසාගේ බැල්ම ගැඹුරුය. තියුණුය. තේජාන්විතය. තවමත් කන් ඉතා හොඳින් ඇසෙයි.එය මට වඩාත් පහසුවකි. වෙද තිලක් පැවසූ අන්දමට මුත්තා වඩාත් ආසා කරන හරක් ගම්භාරේ ජීවිතයෙන් ඔහු අවදි කිරීම මගේ අරමුණය.”මුත්තේ, තමුන්නැහැ තමයි මේ තණමල්විල මුල්ම හරක් ගම්භාරේ” මම කීමි. මුත්තාගේ නළල රැළි ගැන්විණි. හකු පාඩා මා සමඟ හිනැහුණේය.ඔව්, බොලන්, මං තමයි මේ ප‍්‍රදේශයේ මුල්ම හරක් ගම්භාරේ. මට අයිති මී ගොන්නු සිය දහසක් ඉන්ඩ ඇති. මං මේ ගමට එනකොට මේ ගම අමු මූකලාන. තිබුණේ පන්සල විතරයි. තවත් එකම එක උළු ගෙයක් තිබුණ. 1930 ගණන්වල මා මෙහි ආවේ.නමත් පොඩ්ඩක් කීවනම්. මම මුත්තෙට අලගු තබමි. අප පැමිණි කාරණය තේරුම් කළ පසු මුත්තා දිය ඇල්ලෙන් වතුර ගලන්නා සේ දිගින් දිගටම කතා කළේය.මගෙ නම ආර්.ඒ.තෝමස් අප්පු. 1910 ඉපදිලා තියෙන්නෙ. ගැටයා කාලෙ හිට මා චණ්ඩියා. කරන්නෙම හිතුවක්කාරකම්. අපේ පවුලෙ කවුරුත් සද්දන්තයි. බොහෝ කාලයක් ජීවත්වෙනවා.පාදුක්ක ගමේ හිටපු මා වයස විසිගණන්වලදි මේ ගමට ආවා. එදා ඉඳන් මේ ගම මගේ. අත පය හයිහත්තිය තියෙනවා නම් කරන්ඩ රස්සා මේ රටේ තිබුණා. (රට යනුවෙන් ඔහු ඛ්ඳුන්වන්නේ ගමය) මං මේ මහ කැලෑවේ හේන් කළා. අලි එළෙව්වා. වැඩියෙන්ම සාර වුණේ හරක් ගාලයි.කිරි දොවාගෙන ගිහින් කඩමණ්ඩියට විකුණුවා. ඒකෙන් ගෙදරට අවශ්‍ය හාල් තුනපහ ටික ගේනවා. එක් එක් කාලෙට එක් එක් රස්සා කළා. වතුර එන කන්නෙට කුඹුරු වගාව. නැත්නම් හේන් වගාව.හැබැයි! හැමදාම හරක් පට්ටිය නම් තිබුණා. ඔය ලොකු ලොකු එව්වො කාටත් කිරි ටික මුදවා දුන්නේ මමයි. ටික කලෙකින් ගමේ ලොකුම හරක් ගම්භාරේ මමයි.මගේ ගාලෙ හරක් කී දෙනෙක් ඉන්නවද කියලා දන්නෙ නැති තරමට සත්තු හිටියා. එක් කාලෙක මේ පැත්තෙ ගස්කොළන් වේලිලා පොළොව ඉරිතලලා මහා නියඟය. මං ගෙදර උන්දෑ අඬගහගෙන වැලිගත්ත පැත්තෙ මූකලානට ගියා.හරක්ට කන්ඩ දේවල් එහෙ තියෙනවා. අපි හාල් තුනපහ පොල් මොනවා හරි අරන් ගිහින් කැලේ පැලක් හදාගෙන උයාන කනවා. හරක් ටිකට කන්ඩ දේවල් තියෙන හින්දා නියඟ අහවර වනතුරු අපි උන්නේ වැලිගත්ත මූකලානෙ.රාති‍්‍රයට සතා සරුපයා ඇදෙනවා. මාපිල්ලු, නයි, පිඹුරන් නම් මට කාරි නෑ. කොටිහපුවා වසු පැටවුන් ඇදගන්ඩ එන එකනම් මට අල්ලන්නෙම නෑ. මහ රාත්තිරියේ අඩි 8ක් 10ක් විතර දිග මේ කොටි හපුවා, අපේ පැල අවට කරක්ගහනවා. ඒ මගේ මී ගාලේ පැටවුන් ඩැහැගන්ඩ. පැටවා අල්ලගත්ත විලාපය විතරයි ඇහෙන්නෙ.වසු කඳත් අරන් මූ කැලේට ඇදෙනවා. මයේ පැටව් තුන් හතර දෙනෙක්ම කෑවා. මට ලයිසොන් තුවක්කුවක් තිබුණ. ඒත් මං සතා සීපාවා මරන්ඩ ඒක පාවිච්චි කළේ නෑ. ඒත් හිතේ අමාරුවට එදා නම් තුවක්කුව අතට ගත්තා.වෙඩි බේත් කෙටුවා. අපට තිබුණෙ පොලිස් ලාම්පු කියලා ජාතියක්. අද තිබෙන ටෝච් එකේ වගේ එළිය අවශ්‍ය නම් වහන්න – අරින්න පුළුවන්.මං එළිය ඇරියා. ගාලෙ මහා කලබලයක්. වසුපැටවා අම්මගෙ බුරුල්ලෙ යට ගැහෙනවා. මගෙ පොලිස් ලාම්පු එළියෙන් මට පෙනුණා කොටියාගෙ දීප්තිමත් ඇස් දෙක.මුහුණ ඇස් දෙක දීප්තිමත්ව බැබළෙන ආකාරයෙන් වගේම ඒ ඇස් අතර දුර දිහා බලලා අපට කියන්න පුළුවන් ඒ කොටියගේ ඇස් ද, මුවාගෙ ඇස් ද, ගෝනගේ ඇස්ද කියලා කියන්න. එළිය වැදුණම හෝරා ගණනක් හරි ඌ කෙළින්ම බලාන ඉන්නවා.යම්තමට හරි එළිය නිවුණොත් “සුරුස්” ගාලා මාරුවෙනවා. මේ විදිහට විනාඩි ගණනක් ගතවුණා. මගෙ මායියාගේ කෙඳිරියට යම්තම් එළිය නිවුවා විතරයි කොටියා පැන්නා වහු පැටියට.මාත් ගිනිකඳයා පත්තු කළා. ‘ඩෝං’ ගාලා පළාත නිනාද වුණත් කොටියා වහුපැටියා අතහැරියෙ නෑ. ඌ පැටියාව ඩැහැගෙන ම කැලයට ගියා. මගෙ වෙඩිල්ලත් වැදිලා පස්ස ගාතෙ කොරයක් ඇතිවෙලා තිබුණ.”ඒ කාලෙ මේ ගම්වල තිබුණා පුදුම ගුරුකම්. වෙද මහත්මයාගෙන් ඉගෙන ගෙන ඊළඟ දොහේ ඉඳලා මං හැම වහු පැටියෙක්ගෙම බෙල්ලෙ පට්ටයක් බැන්දා. මේ පට්ටයේ තිබෙන ගුරුකමට කවරදාවත් කොටියා පනින්නෙ නෑ. පුදුම වැඩේ කියන්නෙ එදායින් පස්සෙ කොටියා මගේ පැල ළඟින්වත් ගියේ නෑ.”අප කතා කරමින් සිටින විට එම වත්තේ පියකරු යුවතියක කිසියම් කාරියක යෙදෙමින් සිටියාය.මේ කවුරුද මුත්තෙ ... අපෙන් හදිසි ප‍්‍රශ්නයක්.මේ මගේ මිණිපිරී. මගේ දෙවැනි හිරේ ළමයි. වැලිගත්තෙ මූකලානට ගිය එකීගේ දරුවො නෙවි. ඒ කාලෙ හොරපාවිට හාන්දුරුවෝ පහන් පින්කම් වගයක් කළානෙ. මයෙ මුල් එකී ඒ පහන් පින්කමට ගිහින් පින්කමට හිත වැටිලා මගෙත් එක්ක ආයෙ ආවේ නෑ.දෙවැනි හිරේ ගත්තේ ඒ නිසයි.. මම කීමි.ඒ කාලෙ කුඹුරුවල ගොයම් කපන කාලෙට පළාතෙ නෑම්බියො ගොයම් කපන්ඩ එනවා. මේ කන්නෙ හිටපු එකී නොවේ ඊළඟ කන්නෙ. මේවා අපේ ගම්වල එතරම් ගාණක් නෑ. චාලිත‍්‍ර වගේ. මේ දෙවැනි හිරේක ළමයි.අලින්ට ඕනෑතරම් මාට්ටු වුණාය කියලත් අපි ගමේ මිනිස්සුන්ගෙන් ඇහුවාඅලින් නම් බල්ලො පූසො ගාණයි. දවාලටත් රාත්තිරියටත් උන් හදිගැහෙනවා. ඉස්සර පොලිස් ලාම්පුව අල්ලපු ගමන් අලියා දුවන්නෙ කැලේ කඩාගෙන. උගුර පෑදුවත් බයයි. එදා එළිය අල්ලපුවම දුවපු අලි පස්සෙ කාලෙ ඒ අල්ලපු එළිපාර දිගේ දුවගෙන ඇවිත් අපට ගහන්න එනවා. අලි සිද්ධි නම් ඕනෑ තරම් තියෙනවා.මා දවසක් හේනට වැට ගහන්න දඬු කපන්න කැලේට ගාටනකොට මහා ගෝරනාඩුවක් ඇහුණා. බැලින්නම්! තනියෙක් මා පිටුපස ඉඳන් පිඹිනවා. මා හැරිච්ච ගමන් කුලෙක් වගේ දිව්වා. අලියාත් මාව අඹනවා. එකම නුග ගහක් වටයේ තුන් වතාවක් දිව්වා. එක වතාවක් උගේ හොෙ¼ඩ් සුස්ම මගේ ජර්සියෙ සෙම වගේ තැවරුණා. මාත් හයි හත්තිය ඇති ඉලන්දාරියා. අත්හැරියෙ නෑ.මූත් කැලේ කොළේ බිඳගෙන මා පන්නනවා. මං ජර්සිය ගලවාදාලා රූස්ස ගහකට බඩගාලා හොඬය පොව්වන්ට බැරි උසක රිකිලකට පය තිබ්බා. ඌට තිබුණු කේන්තියට දූවිලි අවුස්සලා පිඹලා අර ජර්සිය සිය වරක් වත් පෑගුවා. මං ආයිත් ගහෙන් බැස්සෙ පහුදොහේ ඇටිකුකුලන් ‘බුග්’ ගාද්දි.හරක්ගෙන් දොවාගන්නා කිරි කඩමණ්ඩියට ගෙනයන්නේ මහා කැලෑව හරහා වැටුණු පුංචි අඩිපාරවලින්. ඒ අල්ලපනල්ලෙ වලස් මොටා හදිගැහෙනවා. කැලේ තිබෙන මී කඩන්න බඹර කඩන්න ගියාම නම් වළස් මොටා හදි ගැහෙනවා වළක්වන්නම බෑ. මට නම් උගෙන් එතරම් කරදරයක් නෑ. මොකද? මගේ රස්සාව මී කැඩීම නොවෙයිනේ.අපි කතාකරමින් සිටින විට ගමේ සිටි කොලු ගැටව් කීපදෙනෙක් ද අප අභිමුවට ආහ. ඔවුන් එකිනෙකා කීවේ ‘සොකඩ මුත්තා’ එදා ගමේ හයිරන්කාරයකු බවය. වැරැද්දට නාහෙට නාහන මුත්තා - කුළුමීමත් බිම පෙරළා දඟ දැමූ හැටි ද ඔව්හු කියති. මම මුත්තාගෙන් සොකඩ කතාවත් එක්ක කුළුමීමුන්ගේ කතාවද අසමි.”මං තමයි මේ පළාතෙම ලොකුම හරක් ගම්භාරේ. ලොකුම හරක් පට්ටිය තිබුණෙ මට. මගෙ හරක් වෙනත් ගාල්වලට යන නිසා මං මගේ හැම හරකකුටම සොකඩයක් බැන්දා.මේ සොකඩය නිසා මයෙ හරක් මට හඳුනන්න පුළුවන්. දවාලට කැලේ ගියාම හවසට උන් වතුරට බහිනවා. මට තියෙන්නෙ හවසට වතුරට බහින හරක් ටික ගාලට එළවා ගන්න එකයි. එළෙව්වෙ නැත්නම් රාත්තිරියට උන්ට සතුන්ගෙන් අන්තරාව.මෙහෙම එළවලා උදේට බැලුවම මී හරක් එක්ක රැලේ වැටුණු කුළු හරක් මගේ ගාලට ඇතුළුවෙලා. කොහොම හරි මීහරකාට වඩා දැවැන්ත මේ කුළු හරකා හරිම ප‍්‍රචණ්ඩයි. ‘මදනයා’ කියලයි කවුරුත් උන්ට කීවෙ. ඇත්තටම උන් රැලේ වැටිලා කීවට අපේ වැස්සියො සමඟ පට්ටි වැටෙන්ටයි උන් එන්නෙ.’මුන් ළඟට කිට්ටු වෙන්න කවුරුත් බයයි. මමත් ඉතින්! යස ඉලන්දාරියා. මං මයේ වැස්සිගෙ වටෙන් ගිහින් එක පාරට කුලාගෙ වල්ගෙ අල්ලා ගන්නවා. එකපාරින් ගහනවා බඩේ බුක්කුවට පණ නැතිවෙන්ඩ.ඌ වැටෙන්නෙ කලන්තෙ දාලා වගෙයි. (කුළු මීමෙක් අතින් පයින් ගසා වැට්ටවීමට තරම් ශක්තියක් මේ අපූරු මිනිසාට තිබූ බව ගැමියෝ හෙළිකළ සත්‍යයකි.) ඒ මොහොතෙම උගෙ පසුපස පාදයක් විලංගු ලා ගස් බඳිනවා. තුන් දොහක් ගතවුණාම ලිහනවා. එතකොට උන් ගාල දාලා යන්නෙ නෑ. ටික කලක් යනකොට උනුත් මගේම පට්ටියෙ වස්සො.කුලාගේ අඟ අල්ලා ඔළුව කරකවා සිහිසුන් කළ හැකි මේ මිනිසා අද අවුරුදු අනූනවයක් වුවත් ඒ හිත තවමත් මහලු නැත. ඔහු එකම වතාවක් කොළොම්තොට පැමිණියේය. ඒ තිස්සමහාරාමයේ හැල්මගන්විල පාරේ උඩුවිල රාලහාමි නම් තම ඥාතියකු සමඟය.”මං ගහපු මන්දක් කවරදාවත් වැරැදිලා නෑ. ගිනිකඳයා නම් පත්තු කරලා සත්තු මරන්නෙ නෑ. මං ගහපු මන්දකට ඌරෙක් දෙතුන් දොහකින් මාට්ටු වෙනවාමයි. අපේ ගම්තුලානෙ සිරිත අනුව මේ මස් තොගය බෙදාගෙනයි කන්නේ. අපට ඉතිරිවෙන මස් පොඩ්ඩ ලුණු බලන්න ගියාම ඉවරයි.. එසේ කියූ මුත්තා ‘හොහ්’ ‘හොහ්’ ගාමින් හිනැහෙයි.කොළඹ බලන්න ගිහින් මුත්තාට මතකයට එක්වුණ රසවත්ම සිදුවීම මොකක්ද? මම ඇසුවෙමි.ඔහු තම තියුණු දෑස මා වෙත එල්ල කළේය. නැවතත් ගැඹුරු හඩින් ඛ්ඹ්නැහුණේය.අපි ගියා කොළඹ අහස් යාත‍්‍රා වැඩපළට. (මුත්තා මේ මතකයට නඟන්නේ රත්මලාන ගුවන් තොට ගැනයි.) අහස්යාත‍්‍රාවේ යන්ඩ රුපියල් 10ක් ගන්නවා කීවා. හරිම ආසාවෙන් අපි රුපියල් 10ක් දීලා රවුමක් යන්ඩ හිතුවා.අනේ! හෝ හෝ ගාලා ශබ්ද කරලා අහස්යාත‍්‍රාව අහසට නැංගා. කොළඹ ගෙවල් කට්ටි පුංචි කාඩ්බෝඩ් පෙට්ටි වගේ. ‘සුරුස් ගාලා අහසින් බැස්සුවා. නැංගා බැස්සා. ඒක මට තවම මතකයි.දැන් සොකඩ මුත්තා ජීවිතයේ සංවත්සරයට මුහුණ දෙමින් සිටී. අද කාලේ නූතන ජංගම දුරකථන, රූපවාහිනී ඔහුට වදයකි. ඔහු ඒවා දෙස බලන්නේ සාවඥ හැඟීමකිනි.අපි හූවක් තිබ්බම එහා පැත්තෙන් හූවක් ආවා. ඒක හරිම සුන්දරයි. ඔය ටැලිවිෂොං පෙට්ටිවලින් අපි දැක්ක කැලය අපේ පොඩිවුන්ට බලන්ඩ බෑ. අපි ජීවත්වුණු කැලය හරිම පිරිච්ච එකක්.අද ඒක ඩෝසර් කරලා වළදාලා. සිතින් තවමත් අතීත දිවිය රසවිඳින සොකඩ මුත්තා අප සමුගන්නා විටත් සිටියේ ඒ අතීතකාමයේ රසමුසුව අතර යැයි සිතමි.උපාලි සමරසිංහ ඡායා - විමල් කරුණාතිලක</content>
  </post><post>
    <category>NEWSPAPER</category>
    <date>
      <year>2009</year>
      <month>03</month>
      <day>15</day>
    </date>
    <link>http://www.silumina.lk/2009/03/15/_art.asp?fn=as0903153</link>
    <topic>නෙළුම් විල</topic>
    <author>ගුණසිංහ හෙට්ටිආරච්චි</author>
    <content>රිටි පන්නෙත් දැන් අලුත් වෙලාපළාතේ මුල්ම ගම්භාරේ වූ තණ මල්විල රණවරනාවේ සොකඩ මුත්තානෙළුම් විලමනස හඳුනා ගැනීමෙන් තරහ සහ ආශාව නැතිකර ගත හැකිවේඉන්දියානු රජෙක් බාරය ඔප්පු කිරීමට නෙළු කුෂ්ඨරාජාගල ප‍්‍රතිමාවගුරුතුමියගේ කිරි අල පාත්තියමිතුරාගේ වියෝව දරා ගත නොහැකි වූ කල්‍යාණ මිත‍්‍රයාමම පේරාදෙණි වෛද්‍ය පීඨය කරා යමින් සිටියෙමි. අවශ්‍යතා රැසක් හිසෙහි විය. ඒ සියල්ල ක්ෂණයකින් සිහිනයක් වූ හැටි! මගේ උපැස් සඟළ නැති විය. දැන් ඉතින් කිසිත් කළ නො හැකි ය.එය නැති වූයේ ලංගම බසයක දී බව මට විශ්වාස ය. ඒ බස්වල මා දන්නා අය බොහෝ වෙති. මම ඔවුන් ගේ පිහිට පැතුවෙමි. එහෙත් ඒ වෑයම් සියල්ල ඵල රහිත විය. දැන් ඉතින් සියල්ලට ම පෙර ඇස් පිරික්සුම් කර උපැස් සඟළක් මිල දී ගත යුතු ය. මට සුසුම් හෙළිණ.අලුතින් උපැස් සඟළක් හිමිකර ගැනීමේ දී මුදල් ද කාලය ද වැය වෙයි. ඒ සමඟ ම, යොදාගෙන ඇති වැඩකටයුතු ද පස්සට දැමිය යුතු වෙයි. එහි ආදීනව නම් වගකීම් ගිළිහී යෑම යි. කි‍්‍රයාකාරී මිනිසකුට සිය උපැස් සඟළ නැතිවීම තරම් දුකක් තවත් නැත. දිවිය අතර මැද නතර වූ සෙයකි.මගේ දෑස පියවිණ. සිත කල්පනා ලෝකයේ දුර බැහැර ඇවිද ගියේ ය. ආරක්ෂක පරීක්ෂකවරයකු ලෙස රාජකාරිය කරද්දී මම ජනතාව වෙනුවෙන් ඇප කැප වී වැඩ කළෙමි. මගේ සිතුවිලි ඒ ඔස්සේ දිව ගියේ ය. ඔහු කොන්දොස්තරවරයෙකි. මගියකු ගෙන් ගිළිහුණු දෙයක් ඔහු බුක්ති විඳිමින් සිටියේ ය. එය මට දැරිය නොහැක්කකි.“ඇයි අපි අනුන්ගෙ ගිනි අපි ළඟ තියා ගන්නෙ? ඔන්න ඕක අයිතිකාරය හොයල බලල දීල දාමු.” මම යෝජනා කළෙමි. “ඒක හරි. අපි ඕක අයිතිකාරයට දීල දාමු. එතකොට හිත පිරිසිදුයි.” සෙසු සේවකයෝ ද මගේ අදහස අනුමත කළහ. අනිත් එක ඕක අපි ළඟ තියෙන තාක් කල් අපේ හිත වද විඳිනව. දීල දාපුහම හිත පිරිසිදුයි. ඒ විතරක් ද අපිට සමාජයෙන් ගෞරවයකුත් ලැබෙනව.” මම කොන්දොස්තරවරයා තවත් දිරිමත් කළෙමි.“ඔව් මහත්තය අපි මේක දීල දාමු මහත්තය හරි” ඔහු ඒ භාණ්ඩය මා භාරයට පත් කළේ ය. මෙබඳු බොහෝ අන් සතු භාණ්ඩ අයිතිකරුවන් අතට පත් කිරීමට මම කාලය ද ශ‍්‍රමය ද වැය කර ඇත්තෙමි. මේ අතර රන් මුදු, මුදල්, රෙදි, ගමන් මලු, ලිපි ගොනු, කුඩ, හැඳුනුම්පත් ආදිය විය.දිනක්, මා ඉදිරියේ ම උපැස් සඟළක් හිමිකාරියට බාර දුන් කොන්දොස්තර තරුණයාට ඒ හිමිකාරිය කී වදන් මගේ මතකයේ සදා රැඳී තිබේ. “අනේ මල්ලි, මට ඔයා පේන්නෙ ඇස් පෙනීම ලබා දුන්නු දොස්තර මහත්තයෙක් වගේ.” උපැස් සඟළ පැළඳ ගෙන පිපුණු මුහුණින් යුතුව කොන්දොස්තර දෙස බලා ගෙන සිටි ඇගේ දෑස කෙමෙන් තෙත්ව යනු මට පෙනිණ. “අනේ මල්ලි මට කණ්ණාඩිය නැතුව ඔෆිස් එකේ කිසිම වැඩක් කර ගන්න බැරුව ගියා. මං අලුත් කණ්ණාඩියක් ගන්න සාප්පුවකට ඇඩ්වාන්ස් එකකුත් බැන්ද. මල්ලිට පින් සිද්ධ වෙනව.”ඇය දෑස පිස දැමූ හැටි මට මතක ය. දුර ඇමතුම මට ආයේ මා මේ අතීත සැමැරුම් සමුදායක පින් සුවඳ විඳිමින් සිටිය දී ය. “මහත්තය, ඔයාගෙ කණ්ණාඩි කුට්ටම මං ළඟ තියනව. ඒක බස් එකක තිබිල අහුල ගෙන තිබුණේ අපේ අම්ම. අම්ම කිව්ව “අනේ පුතේ මේක අයිතිකාරය හොයල බාර දෙන්න කියල. කණ්ණාඩි කේස් එකේ මහත්තයගෙ ටෙලිෆෝන් අංකෙ ලියල තිබුණු හින්ද වැඩේට හරි පහසුවක් වුණා.මහත්තය එහෙනං කැමැති වෙලාවක දිගනට ඇවිත් මාව හම්බවෙන්න! අමුත්තා සමු ගත්තේ ය. මම පුනර්ජීවනය ලදිමි. මම වහා ඔහු සොයා ගියෙමි. ඔහු මගේ උපැස් සඟළ මට බාර දුන්නේ ය.“මේ කරපු උදව්වට මං පුතාට සලකන්න ඕනැ” මම ඔහුට යමක් ගෙවීමට සූදානම් වීමි. “එපා! අංකල් එපා! මේක මං මේ තෑගි සල්ලි බලාගෙන කරපු දෙයක් නෙමෙයි” ඔහු හිනැහුණේ ය. ති‍්‍රරෝද රියෙන් සිය මව හා සො’යුරු සොයුරියන් රකින මේ පුතු දෙස මම ගෞරවයෙන් බලා සිටියෙමි. “පුත, නුඹ උතුම් මවක ගේ උතුම් පුතෙක්” මගේ හිත එසේ කී ය.මම අන් සතු දෙයෙහි අයිතිය රැක දුන් අයෙක්මි. මේ මව ද, පුතු ද මගේ අයිතිය රැක දුන්හ. රජවැල්ල, ගෝනවල අංක 35 දරන නිවෙසෙහි කේ. බිසෝමැණිකේ මාතාවට ද, ඇගේ පුතුට ද මගේ ප‍්‍රණාමය පුදමි. ඔබලාට දීගායු වේවා! උඩිස්පත්තුවේ සුමනසිංහ වෙලගෙදර මහතා විසින් යොමු කරන ලද ලිපියක් ඇසුරිනි.පළමු වසරට දරුවන් ඇතුළත් කරගැනීමට අදාළ පහසුකම් ගාස්තු ගෙවන දිනය උදාවිය. පාසල මායිමේ පදිංචි, එහෙත් රැකියාවක් නැති මම ද එහි ගියෙමි. රැස්වීම ඇමතූ පාසල් බලධාරිත්වය පහසුකම් ගාස්තු හා ආරක්ෂක අරමුදල් ගාස්තු පමණක් ගෙවීම ප‍්‍රමාණවත් බව කියා සිටියාය. එය රුපියල් තුන්සිය ගණනකි.එහෙත් තවත් රුපියල් දහස් ගණනක් ගෙවීමට නියමිතව තිබීම අප පුදුමයට පත්කරවන්නක් විය. පාසල් බෑගයක්, කී‍්‍රඩා අරමුදල සහ පාසල් නාට්‍යයක් වෙනුවෙන් ඒ මුදල ගෙවීමට නියමිතව තිබිණ. ’මම පහසුකම් ගාස්තුයි, ආරක්ෂක අරමුදල් ගාස්තුයි ගෙවන්නම්. අනිත් ඒවට ගෙවන්න විදිහයක් නෑ. මට රස්සාවක් නෑ, ඒකයි’ මම කීමි.’ගෙදර ඉන්නෙ කන්නෙ බොන්නෙ නැතුවද?’ ඒ මට ලැබුණ උත්තරයයි. මා පත්වූයේ දැඩි අපහසුතාවකටය. මා බඳු තවත් අයකුට ද ඒ උත්තරයම ලැබිණ. ඇතැම් අය මුදල් සොයනු සඳහා ඔබ - මොබ දිව යනු අපි දුටිමු.ඇතැම් මවුවරුන් ගේ දෑසින් කඳුළු කඩා හැළිණි. ගාල්ලේ සමන් වික‍්‍රමසේකර මහතා විසින් යොමු කරන ලද ලිපියක් අසුරිනි.උසස් පෙළ වාණිජ (2008) විශිෂ්ටයන් අතර ප‍්‍රථමයා වන ඉබ්බාගමුව මධ්‍ය විද්‍යාලයයේ කසුන් ගුණවර්ධන ශිෂ්‍යයා ප‍්‍රමුඛ විශිෂ්ටයන්ට සම්මාන පිරිනැමීම වෙනුවෙන් ඒ විද්‍යාලයයේ පැවැති උත්සවයට මා සහභාගි වූයේ ලොකු සතුටකිනි. වාණිජ විද්‍යා සංගමය මඟින් මෙහෙයැවුණු එහි දී විශිෂ්ටයන් සිය ගුරු- මාපියන් ඉදිරියේ සම්මාන ලද ආකාරය සෙසු දරුවනට ආදර්ශයක් විය.මාපියන් ගේ සතුටු කඳුළු දරුවන ගේ අනාගතයට ආශිර්වාදයක් ම වූයේය. ’”මාපියන්, ගුරුවරුන් කළ යුත්තේ තමන් පිටුපසින් එන ලෙස දරුවන් සූදානම් කිරීම නොව, තමන් ඉදිරියෙන් යෑමට ඔවුන් සූදානම් කිරීමයි” යන අදහස මා පොතකින් ඉගෙන ගත්තා. මගේ ගුරු-මාපියනුත් මා ඒ මඟට යොමුකළා.’ කසුන් සිසුවා සභාව අමතමින් කී වදන් මගේ මතකයේ රැඳී පවතී.ඔහු විදුහලේ ප‍්‍රධාන ශිෂ්‍ය නායකයා ය. හර්මන් ලෝස් ශිෂ්‍ය භට සම්මානය මෙවර දිනාගත් කණ්ඩායමේ සාමාජිකයෙක්. පාසල් සිසුවකුට ලබා ගත හැකි ඉහළම පදවිය වන ශිෂ්‍ය භට බළකා ’ඛ්උර්‍ණ’ සම්මානය හිමිකර ගත් ඔහු විෂයය සමගාමී කටයුතු ද සමබර ව කරගෙන යෑමේ හැකියාව සෙසු දරුවනට ආදර්ශයෙන් ම පෙන්වා දුන් ශිෂ්‍යයෙක් ද වෙයි.ඔහු ගේ හා සිසු කණ්ඩායමේ අනාගත ජීවිතයට අපි මුළු හදින් ම ආසිරි පතමු. ඔවුනට නිසි මඟ පෙන්වූ ගුරු මඬුල්ල ද පසසමු. මේ උත්සවයට මට ද ආරාධනාවක් ලැබී තිබුණේ හේතු කීපයක් නිසා යැයි විශ්වාස කරමි. ඉබ්බාගමු මධ්‍ය විද්‍යාලයේ ආදි ශිෂ්‍යාවක වූ මම එහි උසස් පෙළ වාණිජ විෂය ධාරාව ආරම්භ කළ ගුරුවරිය ද වීමි. 2008 වසරේ රජයේ සේවාවෙන් සමුගන්නා විට වයඹ පළාතේ වාණිජ විෂ භාර නිලධාරිනිය ද මම වීමි.එදින මා අපේක්ෂා නොකළ ආකාරයේ විශේෂ සම්මානයකට පාත‍්‍රවීමට ද මට අවස්ථාව සැලසිණ. එය ජීවිතයේ ලද සුවිශේෂ සිද්ධියක් ලෙස සලකා අගය කරමි.ඉබ්බාගමුව මධ්‍ය විද්‍යාලයේ ප‍්‍රථම වාණිජ විද්‍යා ශිෂ්‍ය කණ්ඩායම ද මෙදින පැමිණ සිටියහ. බැංකු, රේගු, රක්ෂණ ක්‍ෂේත‍්‍රයන්හි විධායක නිලධාරීන්, විදුහල්පතිවරුන්, ගුරුවරුන්, ලිපිකරුවන් මෙන් ම පෞද්ගලික අංශයේ සාර්ථක ව්‍යවසායකයන් ආදීන්ගෙන් සමන්විත මේ කණ්ඩායම වේදිකාව මතට පැමිණ ඔවුන් ගේ ගුරුවරිය වශයෙන් මට දැක්වූ ගෞරවය ජීවිතයේ මා ලද ඉහළම සම්මානය ලෙස මම අගය කරමි. එය සමස්ත ගුරු පරපුර ලද උපහාරයක් සේ සලකමි.මා එකල මේ දරුවන ගේ එක ම ගුරුවරයා නොවූව ද උසස් පෙළ විෂය තුනක්ම උගන්වා මගේ සම්පූර්ණ කාලය ඔවුන් වෙනුවෙන් ගත කළෙමි. ආධුනික ගුරුවරියක වශයෙන් ගුරු වෘත්තියට පිවිසි මට සාර්ථක ගුරුවරයකු වීමට පළමු ප‍්‍රායෝගික අත්දැකීම් ලබාදුන් පංති කාමරයේ දරුවන් වශයෙන් ඔවුනට ද මා ණයගැති ය. අද වැඩිහිටි ශ්‍රේෂ්ඨ නිලදරුවන් වන මගේ ආදරණීය දරුවනි, ඔබසැමට හදවතින්ම තුති පුදමි. ඔබ ඔබේ විදුහලේ සෙසු සහෝදර සිසු සිසුවියනට ලබා දුන් ආදර්ශයට ගෞරව කරමි. ඉබ්බාගමුව මධ්‍ය විද්‍යාලයේ වාණිජ විද්‍යා සංගමයට ද ස්තුතිය ප‍්‍රකාශ කරමි.අධ්‍යාපන පරිපාලන සේවාවේ නිලධාරිනියක ලෙස වසර දහ අටක සේවාවෙන් නොබෝදා විශ‍්‍රාම ගිය අවස්ථාවේ මම විවිධ උපහාර ලැබූවෙමි. වයඹ සියලු ගුරු මධ්‍යස්ථාන, වයඹ උපදේශන හා මාර්ගෝපදේශ කණ්ඩායම, වයඹ පළාතේ වාණිජ විද්‍යා අංශයේ ආදරණීය ගුරු මහත්ම මහත්මීන් මා වෙත දැක්වූ අප‍්‍රමාණ ගෞරවය හා ඔවුන් ගෙන් මා ලද සියලු සම්මාන ස්තුතිපූර්වකව අගය කරමි.ඒ සියල්ලට වඩා ගුරුවරියක වශයෙන් මගෙන් ලද සේවය අගය කළ ශිෂ්‍ය කණ්ඩායමක මතකය පුරා තිස් පස් වසරක් ගෙවී ගිය ද නොමැකී තිබීම විස්මයකි. කුරුණෑගල ඉලුප්පුගෙදර පාරේ මාලනී ජයසුන්දර මහත්මිය විසින් යොමුකරන ලද ලිපියක් අසුරිනි.දෑසන අවදි වී මුහුණ කට සෝදන විට ම වතුර නැති ව ගියේ ය. ඒ වනවිට අප සිටියේ පශ්චාත් උපාධි අධ්‍යාපන කළමනාකරණ පාඨමාලාවකට සහභාගි වනු පිණිස ගොස් සිටි ඈත පෙදෙසක ය. ඒ වූ කලි සති අන්ත නේවාසික පාඨමාලාවකි. එහෙයින් පෙර දා රැයෙහි එහි ගැහැනු පිරිමි දෙපක්ෂයේ ම නේවාසිකාගාරවල බොහෝ දෙනෙක් රැඳී සිටියහ.යෙහෙළියත්, මමත් උදෑසන හය ආසන්න වන විට පිබිදුණෙමු. නාන කාමරයට ගොස් ඇඟ සේදීමට සූදානම් වනවිට ම ජල කරාමවලින් සෙමින් ජලය රූරා වැටෙන බව දුටුවෙමි. මා සතුව තිබූ බේසමට එකතු කර ගැනීමට හැකි වූයේ ද ජලය අඩක් පමණ ය.ජලය නතරව ඇති බව දැනගත් නේවාසිකාගාරයේ සිටි අනෙක් යෙහෙළියන් ද ඒ මේ අත යමින් කළ යුත්තේ කුමක්දැයි සාකච්ඡා කරමින් සිටින අයුරු දුටුවෙමි. ඇතැමෙක් ගොස් නේවාසිකාගාර පාළිකාවට මේ බව දැනුම් දුන්හ. අදාළ සේවක මහතා පැමිණෙන තෙක් සිටිය යුතු යැයි පිළිතුරු ලැබී තිබිණ. අපි පෙ.ව. 7.00 පමණ වන තෙක් බලා සිටියෙමු.ඔහු පැමිණිය ද කිසියම් දෝෂයක් නිසා ජලය පිරී ඇති ටැංකියේ මෝටරය කි‍්‍රයාත්මක නොවී ය. පිරිමි නේවාසිකාගාරයේ සිටි නිලධාරි මහත්වරු ජල ටැංකිය සොයා ගොස් සිය අවශ්‍යතා ඉටුකර ගත්හ. අප නේවාසිකාගාරයේ කාන්තා පක්ෂයේ කිහිප දෙනෙකු ද එසේ සෝදාගත් බව දැන ගන්නට ලැබිණ.ජල ටැංකිය තිබුණේ තරමක් ඈතින්. එහෙයින් අපි එහි යෑමට පසුබට වීමු. 7.30 පමණ වනවිට අප තිදෙනෙකු පමණක් ඉතිරි වෙද්දී අනෙක් සියලු දෙනා ම උදෑසන අහර ගෙන දේශන ශාලාව බලා පිටත් වූහ. “අපි ආයිත් කියාගෙන යන්නම් ඉක්මණට වතුර එවන්න කියලා” දේශනය 8.30 ට පටන් ගන්න එපා කියන්නම්. ඔයාලා එනකම් ඉන්න කියන්නම්” ඔවුහු කීහ.දේශන සඳහා යාමට සූදානම් වී සිටි යෙහෙළියන් දෙදෙනෙක් අප කිසිසේත් අපේක්ෂා නොකළ අයුරින් අපේ පිහිටට පැමිණ සිටියහ. ඔවුහු නේවාසිකාගාරයේ ආපන ශාලාවෙන් ඉල්ලා ගෙන ආ විශාල ප්ලාස්ටික් බාල්දි දෙකකට ජලය පුරවානෙ ආහ. “ඔයාලා නැතුව අපි දේශනයට යන්නේ නැහැ. අපි තව වතුර ගෙනත් දෙන්නම්.”සැබවින් ම මොවුහු අප වෙත ආ දේවදූතියෝ වූහ. අපි ඔවුන් ගෙන ආ ජල බාල්දි රැගෙන ගොස් සෝදන විට ම ජල කරාමවලට ද පණ ආවේ ය. සියලු කටයුතු වඩාත් හොඳින් කරගත් අපි “දේව දූතියන්” ට ස්තුති කරමින් දේශනයට සහභාගි වීමු. “අපි ඒ දෙන්නට විශේෂ ස්තුතියක් කරලා නේවාසිකාගාරයේ දොරේ අලවමු” එක් යෙහෙළියක් පැවසුවා ය.අපහසුතාවයකට පත් ව සිටි ඒ මොහොතේ පිහිට වූ සොයුරියනි, ඔබ සැමට හද පත්ලෙන් ම තුති පුදමි. කැලණියේ ධර්මාලෝක මාවතේ නයනා දීප්ති ගුණරත්න මෙනෙවිය විසින් යොමු කරන ලද ලිපියක් ඇසුරිනි.මා ගුරු සේවාවෙන් ඉසිඹු ලද බව දැනගත් මගේ පැරණි සිසු සිසුවියන් බොහොමයක් මට ලිපි ලියමින් සිය අතීත මතක සටහන් අවදි කර තිබිණ. ඒ අතර මා සිත් ගත් රටට දිය යුතු යැයි හැඟෙන නිමැවුම් රැසක් ම වෙයි.පහත දැක්වෙන්නේ ආදී සිසු සිඩ්නි මෙරායල් මහතා මා ඇපකැපවී තමන් වෙනුවෙන් ඉගෙනුම් කටයුතු කළ හැටි සිහිපත් කරමින් ලියන ලද මට අමතක නොවන පද වැල් කිහිපයකි. එය ‘කැපවීම’ යනුවෙන් නම් කරමි.ආදරණීය ගුරු පිය පා යුග නැමද සාහිත පොතේ පාඩම් රඳවමි ළමැද ඒ එක සිහිනයෙක ඉන්නට ඇති මමද මේ ලෙස නික්ම යනු ඇයි - හේතුව කිමද? අවුරුදු නිවාඩුව ලත් සමයකදි පෙර නිවසට නොගොස් අපහට කවි පුහුණු කර පෙන්වා ඉදිරි සාලාවෙහි කැඩුණු දොර ඔබ ලියු කවිය ගෙන විමසමි ගැඹුර බර ”ලී බඩු තැබුව සාලා ගැබ දොරටුවෙක ඈඳුණු දොර පලුව අද නැති අයුරු දැක ආවරණයට දැල බැඳ මකුළුවකු එක ඒ මැද සිටී මුරකරුවකු පරිදි රැක”ගම්මැදගම සමන් මුණසිංහ කිවියා විසින් යොමු කරන ලද ලිපියක් ඇසුරිනි.හැටන් නගරයේ වැටී තිබිය දී ඩිජිටල් කැමරාවක් මට හමුවිය. එය හිමිකරුට ලබාදීමට කැමැත්තෙමි. පහත සඳහන් දුරකථන අංකය අමතා අනන්‍යතාව තහවුරු කරන්න. 0777820730 මහනුවර ප‍්‍රදේශයේ ‘සිළුමිණ’ පාඨකයකු විසින් යොමු කරන ලද ලිපියක් ඇසුරිනි.ගුණසිංහ හෙට්ටිආරච්චි නෙළුම් විල, සිළුමිණ, ලේක්හවුස්, කොළඹ</content>
  </post><post>
    <category>NEWSPAPER</category>
    <date>
      <year>2009</year>
      <month>03</month>
      <day>15</day>
    </date>
    <link>http://www.silumina.lk/2009/03/15/_art.asp?fn=as0903154</link>
    <topic>මනස හඳුනා ගැනීමෙන් තරහ සහ ආශාව නැතිකර ගත හැකිවේ</topic>
    <author>සාකච්ඡා කළේ - රමණී සුබසිංහ</author>
    <content>රිටි පන්නෙත් දැන් අලුත් වෙලාපළාතේ මුල්ම ගම්භාරේ වූ තණ මල්විල රණවරනාවේ සොකඩ මුත්තානෙළුම් විලමනස හඳුනා ගැනීමෙන් තරහ සහ ආශාව නැතිකර ගත හැකිවේඉන්දියානු රජෙක් බාරය ඔප්පු කිරීමට නෙළු කුෂ්ඨරාජාගල ප‍්‍රතිමාවගුරුතුමියගේ කිරි අල පාත්තියමිතුරාගේ වියෝව දරා ගත නොහැකි වූ කල්‍යාණ මිත‍්‍රයාමෙවර සම්මා සතියෙන් ඔබගේ අවධානයට යොමු කෙරෙන්නේ බුදු දහේ ඉගැන්වෙන ශ්‍රේෂ්ඨතම ධර්ම සංකල්පයක් කෙරෙහිය. එනම් පටිච්ච සමුප්පාදය හෙවත් හේතුඵල ධර්මය පිළිබඳව ය. යම්කිසි ධර්මයක් නිසා තවත් ධර්මයක් හටගන්නේ ය යන්න එහි අර්ථයයි. ඒ අනුව විශ්වයත් එහි විද්‍යමාන වන සියලු ම දේත් ඇතිවන්නේ යම්කිසිවක් නිසා ය. එනම් යමක් ඇසුරු කොට ගෙන ය. යමක් හේතු කොට ගෙන ය. මේ මූලික මඟ පෙන්වීම ඉතාම යථාර්ථවාදීව පටිච්චසමුප්පාදයෙන් අපට පැහැදිලි කර දී තිබේ.මෙවැනි ශ්‍රේෂ්ඨ මඟ පෙන්වීමක් ප‍්‍රථම වතාවට ලෝකයට හෙළි කරනු ලැබුවේ ද ගෞතම බුදුරජාණන් වහන්සේ විසිනි. උන්වහන්සේ මෙම සංකල්පය ලොවට ඉගැන්වීමට පෙර ලෝකයේ ඇතිවීම පිළිබඳව විවිධ මතවාද පැවතිණි. යම් මතවාදයක් මිථ්‍යා මතයක් ලෙස සැලකෙන්නේ තවත් මතවාදයක් හා සාපේක්ෂකව බැලූවිට ය. වෙනත් සත්‍ය මතයක්, නිවැරැදි අදහසක් නොමැති අවස්ථාවක දී පවතින අදහස මිථ්‍යාවක් ද, සත්‍යයක් ද යන්න නිගමනය කළ නොහැකි ය.බුදුරජාණන් වහන්සේ ලොව පහළවීමත් සමඟ සමකාලීන ආගමික නායකයෝ ලොව ඇතිවීම, මිනිසා ගේ උපත, හා එයට හේතු පිළිබඳව විවිධ මතවාද ඉදිරිපත් කළහ. එමෙන් ම මිනිසා පෞද්ගලික ජීවිතයේදීත්, සමාජයීය ජීවිතයේදීත් මුහුණ දෙන්නා වූ දුක්ඛ දෝමනස්සයන්ට විවිධ සංකල්ප ඉදිරිපත් කළහ. එහෙත් ගෞතම බුදුරජාණන් වහන්සේ එම අදහස්වල වූ සාවද්‍ය බව හේතු සහිතව පෙන්වා දුන්නාහ. ඒ අනුව ලෝකය සහ සත්ත්වයා පිළිබඳව, එහි ඇතිවීම හා නැතිවීම පිළිබඳව නිවැරැදි විග‍්‍රහයක් පටිච්ච සමුප්පාදයේ ඉදිරිපත් කර ඇත.ලෝකය හා සත්ත්වයා ගේ සම්භවය පිළිබඳව වූ සමකාලීන ආගමික චින්තන පිළිබඳව අපි පළමුව අවධානය යොමු කරමු. එකල ජනප‍්‍රියම මතවාදයක් වූයේ මහා බ‍්‍රහ්මයා හෝ ඊශ්වරයකු විසින් මේ මුළු ලෝකයාම මවනු ලැබූ බව ය. එය හැඳින්වූයේ ‘ඊශ්වර නිම්මාන හේතු’ නමිනි. එකල සමාජයේ එය ප‍්‍රධාන අධිපති මතවාදය විය. ඒ අනුව සත්ත්වයා ගේ උපත සහ මරණය, ඉරහඳ, අව්ව වැස්ස ආදී වශයෙන් වූ බාහිර ලෝකයේ පෙනෙන සියලුම ස්වභාවික වස්තූන්ගේ කි‍්‍රයාකාරිත්ව සිදුවන්නේ දිව්‍ය, බ‍්‍රහ්ම ආදී යම්කිසි ඊශ්වරයකු ගේ මැවීමකින් වන බවට ප‍්‍රචලිත විය.එම අදහස බැහැර කරමින් පෙර භවයන්හිදී කරන ලද කුසල අකුසල කර්ම හේතු කොට ගෙන සත්ත්වයා ගේ උපත, මරණය, දුක, සැප සහ විදීම් ආදිය සිදුවන බවට ද මතයක් විය. එය හැඳින්වූයේ ‘පුබ්බේ කත හේතුවාදය’ නමිනි. සත්ත්වයා උපදින්නේත්, මිය යන්නේත් කිසිදු හේතුවක් නැතිව, අහඹු සිදුවීමක් ලෙසින් යැයි තවත් කෙනෙක් අදහස් ඉදිරිපත් කළහ.එය ‘අභිච්ඡ සමුප්පන්න වාදය’ නමින් හැඳින්වූහ. එම අදහසම තවදුරටත් විකාශනය කරමින් නියති වාදී අදහසක් ඉදිරිපත් කළ ඇතැම් පුද්ගලයෝ උපත හා මරණය සිදුවෙමින්, දුක සැප ඇති වෙමින් ගොස් නියමිත කාලයක දී සසර ගමන කෙළවර වන බව පැහැදිලි කළහ. එය හැඳින්වූයේ ‘නියති සංගති බාව හේතුවාදය’ නමිනි.මෙම චින්තනයන්ට වඩා ගැඹුරින් හා දියුණු ලෙස ලෝකය හා සත්ත්වයා පිළිබඳව සිතූ උපනිසද් මුනිවරු වෙනස් නොවන ආත්මයක් පිළිබඳව අදහස් ඉදිරිපත් කළහ. එය හැඳින්වූයේ ‘ශ‍්‍රාස්වත වාදය’ නමිනි. එහි විරුද්ධ පැත්ත දෙස බැලූ තවත් කෙනෙක් මරණින් පසු නැවත ඉපැදීමක් නැත. මෙලොවක් නැත, පරලොවක් නැත යනුවෙන් උච්ඡේදවාදය ඉදිරිපත් කළහ.මෙම සියලුම දාර්ශනික මතවාද පිළිබඳව බුදුරජාණන් වහන්සේ නිරවුල්ව අවබෝධ කරගත්හ. ඒ සය වසරක් වූ දුෂ්කර කි‍්‍රයා කාලයේ දී ය. ඒ අනුව උන්වහන්සේ මේවායෙහි පවතින අසත්‍ය බව තේරුම් ගත්හ. එහි වූ අන්තගාමී ලක්ෂණ පැහැදිලි කළ බුදුරජාණන් වහන්සේ පටිච්ච සමුප්පාදය හෙවත් හේතු ඵල ධර්මතාවය ලොව සදහටම පවතින සත්‍යය බව දේශනා කළහ. මෙහිදී සියලුම දේට ඇති පටිච්ච සමුප්පන්න සහිත බව නිධාන සංයුක්තයේ දී පොදු සූත‍්‍ර ශෛලියකින් හෙවත් කෙටි ක‍්‍රමයකින් හඳුන්වා දී ඇති ආකාරය දැකගත හැකි ය.  ‘අස්මිං සති ඉධං හොතී’ මෙය ඇති කල්හි මෙය ඇතිවේ. ‘ඉමස්ස උප්පාදා ඉධං උප්පජ්ජතී’ මෙය ඉපදීමෙන් මෙය උපදී.‘ඉමස්මිං අසති ඉධං න හොතී’මෙය නැතිවිට මෙය නොමැත.‘ඉමස්ස නිරෝධා ඉධං නිරුජ්ජතී’මෙය නැවැත්මෙන් මෙය නවතී.මේ අනුව හුදු තනි දෙයක පැවැත්මක් බුදු දහම පිළිනොගන්නා බව අපට පැහැදිලි වේ.අඹ ඇටයක් සිට වූ කල්හි අඹ පැළයක් හට ගන්නා ආකාරය අපි දකිමු. අඹ ඇටයක් නොමැති නම් අඹ පැළයක් ඇතිවන්නේ නැත. ඒ සඳහා පස, ජලය, වාතය, උෂ්ණත්වය ඈ ආදිය ද එක්වීම අත්‍යවශ්‍යය.පටිච්ච සමුප්පාදයෙහි අපට උගන්වනු ලබන මෙම වැදගත් ධර්ම සංකල්පය අපේ සන්තානයෙහි ඇතිවන දුක්ඛ දෝමනස්ස තේරුම් ගැනීමට උපකාරී වේ. එය අවබෝධයෙන් පුහුණු වන්නේ නම් එම දුක් දොම්නස් පහ කර වඩාත් සැනසිලි දායක වූ අධ්‍යාත්මික විමුක්තියක් සලසා ගැනීමට ද අවස්ථාව උදාවේ. සාමාන්‍ය ජීවිතයේ දී අපට විවිධ ආකාරයේ සිතිවිලි පහළ වේ.ඇතැම් විට එය කෝපයකි. ද්වේශයකි. රාගයකි. එසේත් නැතිනම් මාන්නයකි. සිහිය පිහිටුවාගෙන සිටින කෙනකුට තමන් ගේ සිතෙහි පහළ වෙන සිතිවිලි ඒ මොහොතේම දැන ගැනීමේ කුසලතාවය තිබේ. අප වෙත මෙම සිතිවිලි පහළ වන්නේ ඉබේ නොවේ.“මට මේ තරමට තරහ ඇතිවන්නේ ඇයි?”ඇතැම්විට අපි සිතමු. ඇතැම් පිරිස් අනුන් කෙරෙහි තම සිතේ ඊර්ෂ්‍යාව ඇතිවීම පිළිබඳව තමන්ම පසුතැවෙති. ක්ෂණිකව ඇතිවන කෝපය පිළිබඳව අධිකව පසුතැවෙති. බොහෝ දෙනා සිතන්නේ ‘මට ඉබේටම තරහා යනවා යනුවෙනි. ‘දන්නේ ම නැතිව මට ඊර්ෂ්‍යා හිතෙනවා’ යනුවෙනි. ඔබ මෙහිදී ඉතා හොඳින් තේරුම් ගත යුතු දෙයක් වේ. ඊර්ෂ්‍යාව, තරහව, මාන්නය, රාගය, උද්දච්ඡ බව ආදී වූ මේ මනෝභාවයන් ඉබේ පහළවන්නේ නැත. ඒ සඳහා අනිවාර්යයෙන් ම හේතු තිබේ.අකැමැති රුවක් නිතර නිතර ඇස ගැටෙනා කල්හි අපේ සිත තරහෙන් පුපුරන්නට පටන් ගනී. තමන්ට නොලැබුණු දෙයක් අනෙක් තැනැත්තාට ලැබී තිබෙනවා දකින කල්හි අපේ සිත ඊර්ෂ්‍යාවෙන් පිරෙන්නට පටන් ගනී. බුදුරජාණන් වහන්සේ ඔබට අවබෝධ කරගන්නට කියන්නේ කුමක්ද? ඔබ කෙරෙහි ඇතිවන සෑම සිතිවිල්ලකටම හේතුවක් පවතින බව ය.හේතුවක් නැතිව කිසිදු සිතිවිල්ලක් ඇතිවන්නේ නැත. එපමණක් ද නොවේ. ඊට ප‍්‍රත්‍යක් ද තිබේ. ප‍්‍රතිඵලය ඇතිවීමට ප‍්‍රධාන හේතුව වගේම ඊට උපකාරීවන අතුරු සහ සම්බන්ධකම් ද තිබේ. උදාහරණ ලෙස අඹ පැළයක් නිර්මාණය වීමට ප‍්‍රධාන වත්තේ අඹ ඇටයයි. අඹ ඇටය නිකම් තිබූ පමණින් පැළයක් ඇති වන්නේ ද නැත. වාතය, ජලය, උෂ්ණත්වය ආදී අතුරු ප‍්‍රත්‍යයන් ද ඊට එකතු විය යුතු ය. ඔබ පීඩා විඳින්නේ ඊර්ෂ්‍යාව නිසා නම්, රාගය නිසා නම්, ද්වේශය නිසා නම් ඒ සියලුම සිතිවිලි උපදවන රූප තිබේ. ශබ්ද තිබේ. ගන්ධ, රස, ස්පර්ශ තිබේ.මේ දේවල් සමඟ ඇස ගැටෙනා කල්හි ඔබ ගේ සිතෙහි නොදැනීම පෙර කී සිතිවිලි වර්ධනය වන්නට පටන්ගනී. ඇසත් රූපයත් අතර ගැටීම සිදුවෙද්දී හදවතේ උපදින තෘෂ්ණාව, ඊර්ෂ්‍යාව හෝ මාන්නය නැති කර දමන්ට හැකි නම් ඔබ විමුක්ති සුවය අත්විඳිනා පුද්ගලයෙක් බව බුදුරජාණන් වහන්සේ සඳහන් කර ඇත්තාහ.මේ පිළිබඳව ගැඹුරින් කල්පනා කරන්නේ නම් ඇතැම් දේ ඇසෙන, දකින, විඳින කල්හි ඊර්ෂ්‍යාව, කෝපය ඇතිවන්නේ රූපය සහ ඇස පිළිබඳව ප‍්‍රශ්නයක් නිසාම නොවන බව ද ඔබට පැහැදිලි වේ. එය උපකාරයක් වූ බව සත්‍යයකි. ප‍්‍රශ්නය තිබෙන්නේ අප ගේ සන්තානයෙහි ය. ඇළීම සහ ගැටීම යන මනෝභාව දෙක සිතෙහි නිරන්තරයෙන් ම කි‍්‍රයාත්මක වේ.රූප, ශබ්ද, ගන්ධ, රස, ස්පර්ශ යන ධර්මයන් හමුවන විට අප ඒවා අල්ලා ගැනීම සිදු කරමු. ඇස සංවර කර ගැනීමේ අපේක්ෂාවක් ඔබ කෙරෙහි වේ නම්, කණ, නාසය, දිව, ශරීරය සංවර කර ගැනීමේ අපේක්ෂාවක් ඔබ කෙරෙහි වේ නම් ඔබ අවධානය යොමු කළ යුතු වන්නේ කොතැනට ද? ඔබගේ ඇස, කණ, නාසය, දිව, ශරීරය සංවර කර ගැනීමේ අපේක්ෂාවක් ඔබ කෙරෙහි වේ නම් ඔබ අවධානය යොමු කළ යුතු වන්නේ කොතැනට ද? ඔබගේ ඇස, කණ, නාසය, දිව, ශරීරය අසංවර කරන ඔබගේ සිත වෙතට ය.කුප්පියාවත්ත ජයශේඛරාරාම විහාරවාසී ගෞරව ශාස්ත‍්‍රවේදී මාවරලේ භද්දිය හිමිබුදුදහම ඔබට යෝජනා කරන්නේ රූප, ශබ්ද, ගන්ධ, රස, ස්පර්ශ විනාශ කර දමා එයින් පලා යෑමක් පිළිබඳව නොවේ. ඒවායෙහි පවතින නිස්සාරත්වය දකින අතරම, රාගයෙන් හා ද්වේශයෙන් ඒවා අල්ලා ගැනීම ද නොකළ යුතු ය. අල්ලා ගැනීම නතර කළහොත් ඊර්ෂ්‍යාව පාලනය කරගන්නට ඔබට හැකිවේ. තරහව සහ ආශාව නැති කර දමන්නට ඇවැසිනම් මනස නමැති, ඔබ ප‍්‍රශ්නවලට පටලන ප‍්‍රධාන හේතු කාරකයා හඳුනා ගත යුතු ය.සන්තානගතව පවතින අකුසල් සිතුවිලි නිසා අපි අකුසල් කි‍්‍රයා කරමු.සංසාර ගමන දිගුවන්නේ එහි ප‍්‍රතිඵලයක් ලෙසට ය. බුදු දහම ඔබට පටිච්චසමුප්පාදය හෙවත් හේතු ඵල වාදය පැහැදිලි කර දෙන්නේ කුමක් සඳහා ද? ඔබ සන්තානගතව විඳින්නා වූ දුක් කම්කටොලුවලට පසුබිම් වන ප‍්‍රධාන හේතු හඳුනාගෙන ඒ හේතුවලට ප‍්‍රතිකාර කිරීම සඳහා ය. හේතු ප‍්‍රත්‍යවලට පිළිතුරු නොසොයා ප‍්‍රතිඵලයට පිළිතුරු සෙවීමට යෑමෙන් සාංසාරික දුකින් මිඳීම සඳහා යන ගමනේ ඔබට කිසිදු ප‍්‍රශ්නයක් විසඳ්‍රගත නොහැකි ය.රණ්ඩු සරුවල්, අල්ලා ගැනීම්, වැළඳ ගැනීම් සිදුවන්නේ අකුසල සිතිවිලි නිසා ය. ඕනෑම අයකු ගේ සන්තානයෙහි අකුසල සිතිවිලි පහළ වීම ඉතාම ස්වාභාවිකය. ලෝබ, ද්වේශ, මෝහ යන මේ සිතිවිලි ඇතිවූ පසුව මේ ලොව තිබෙන රූපවල, ශබ්දවල, ස්පර්ශයන්හි ඇති අනිත්‍ය බව හෙවත් වෙනස්වීම හඳුනාගත නොහැකි ය.මේ අනිත්‍යබව හඳුනාගත නොහැකි නිසාම අපි තදින් අල්ලාගෙන හෙවත් උපාදානය කරගෙන ඇලීමටත් ගැටීමටත් පටන් ගනිමු. මේ සංසාර ගමනේ නිරන්තරයෙන් දුක් විඳිමින් ගමන් කරන්නේ මේ හේතුව නිසා ය. එය හොඳින් වටහා ගෙන හේතුවලට සහ ප‍්‍රත්‍යවලට පිළියම් සොයා පටිච්ච සමුප්පාද දහම අනුගමනය කරන්නේ නම් ඔබේ ජීවිතයේ අද දවසේ අත්විඳින සන්තානගත දුකින් මිදෙන්නට ශක්තිය උදාවනු ඇත.සාකච්ඡා කළේ - රමණී සුබසිංහඡායාරූපය - සුදම් ගුණසිංහ</content>
  </post><post>
    <category>NEWSPAPER</category>
    <date>
      <year>2009</year>
      <month>03</month>
      <day>15</day>
    </date>
    <link>http://www.silumina.lk/2009/03/15/_art.asp?fn=as0903155</link>
    <topic>ඉන්දියානු රජෙක් බාරය ඔප්පු කිරීමට නෙළුෑ කුෂ්ඨරාජාගල ප‍්‍රතිමාව</topic>
    <author>ඡායාරූප හා විස්තර දකුණු පළාත් සමූහ නිමල් අල්ගෙවත්ත</author>
    <content>රිටි පන්නෙත් දැන් අලුත් වෙලාපළාතේ මුල්ම ගම්භාරේ වූ තණ මල්විල රණවරනාවේ සොකඩ මුත්තානෙළුම් විලමනස හඳුනා ගැනීමෙන් තරහ සහ ආශාව නැතිකර ගත හැකිවේඉන්දියානු රජෙක් බාරය ඔප්පු කිරීමට නෙළු කුෂ්ඨරාජාගල ප‍්‍රතිමාවගුරුතුමියගේ කිරි අල පාත්තියමිතුරාගේ වියෝව දරා ගත නොහැකි වූ කල්‍යාණ මිත‍්‍රයාවසර 2300 කට අධික ඉතිහාසයක් ඇති පුරාණ ජනාවාසයක පිහිටි වැලිගම අග‍්‍රබෝධි රජමහා විහාරස්ථානය අනුරාධපුර යුගයට අයත් යැයි සැලකේ. මෙහි පිහිටි වෙහෙර වහන්සේ දේවානම් පියතිස්ස රාජ සමයේ ඉදිකෙරුණකැයි සඳහන් ය.ජය ශ‍්‍රී මහාබෝධීන් වහන්සේගෙන් හට ගත් දෙතිස්ඵල රුක බෝධීන් වහන්සේගෙන් අග‍්‍ර වූ ප‍්‍රධාන බෝධීන් වහන්සේ වැලිගම් වෙහෙරේ රෝපණය කළ බවට ලිඛිත තොරතුරු ඇත. එයට අමතරව, වටිනා කෞතුක භාණ්ඩ රැසක් ද අද මෙම පූජනීය ස්ථානයේ දැකිය හැකි ය. මෙහි පෙර රජ දවස මහ රහතන් වහන්සේ ද වැඩ සිටි බවට සාක්ෂි තිබේ.මහාචාර්ය මිදිගම සෝරත නායක හිමිමෙම විහාරස්ථානයට අයත් කුෂ්ඨ රජාගල රූපයෙන් පිළිබිඹු වන අවලෝකිතේශ්වර නාථ බෝධධිසත්ව රූපය ගල් පර්වතයේ ප‍්‍රතිමාවක් ලෙස නෙළා ඇත්තේ ඉතිහාසයේ අපගේ ගල් වඩුවන්ගේ දක්ෂතාවය මොනවට පෙන්නුම් කරමිනි. ලෝක ප‍්‍රකට මෙම බුදු පිළිමය ඉතිහාසයේ සලකුණකි. නමුත් මෙය තව නොබෝ දිනයකින් අපට අහිමි වනු ඇත.මේ සම්බන්ධයෙන් අදහස් පළ කරන වැලිගම අග‍්‍ර බෝධිමහා විහාරාධිපති රුහුණු විශ්වවිද්‍යාලයීය පාලි හා බෞද්ධ අධ්‍යයන අංශයේ මහාචාර්ය මිදිගම සෝරත නායක හිමියන් පවසන්නේ, මෙම පුද බිම අප විහාරස්ථානයේ විහාර ඉඩමට අයිති. නමුත්, මෙහි පාලනය පුරා විද්‍යා දෙපාර්තමේන්තුවට අයත් නිසා මේ ගැන වගකීම දැරිය යුත්තේ ඒ ඇත්තන් බව ය. කෙසේ නමුත්, මෙම ඓතිහාසික පූජනීය ස්ථානය ආරක්ෂා කිරීම වගකිව යුත්තන්ගේ යුතුකම බව ද උන්වහන්සේ පවසති.අඩි 13 ක් උස අඩි 04 පළල සමාධි මුද්‍රාවෙන් යුක්ත මෙම ගල් පිළිමය වැලිගම රාජ කුමාර යුගයට අයත් යැයි සැලකේ. මෙම පිළිමය අවලෝකින්ස්වර නාථ බෝධිසත්ව ප‍්‍රතිමාව බව මහාචාර්ය සෙනරත් පරණවිතාන මහතා ද සඳහන් කර ඇත්තේ ය. සිංහනාද අවලෝකිතේස්වර සර්ව රෝග නිවාරණය කිරීමට දක්ෂයෙක් බව මහා වංශයේ සඳහන් වේ.අග‍්‍ර බෝධි රාජ මහා විහාරයසිංහනාද අවලෝකිතේස්වර මොන්ගෝලියාවේ ව්‍යාප්තව ඇත්තේ එහි රජකුගේ කුෂ්ඨ රෝගය සුව කිරීම පිණිස උපකාරී වූ බැවිනි. එම රටවල පිළිමයන්ට වඩා වැලිගම ප‍්‍රතිමාවෙහි වෙනස් කම් රැසක් ඇත. මෙම ප‍්‍රතිමාව වැලිගම වෙළෙඳ ජනයාගේ අවශ්‍යතාවය මත ඉදි වූවක් යැයි කියැවේ.වැලිගම කුෂ්ඨ රාජගල වටා ගෙතුණු ජනශ‍්‍රැති සියයකට ආසන්නය. එහි මූල බීජ ලෙස හැඳින්වෙන්නේ රසම රස කතාන්දරයකි. කුෂ්ඨය හැදුණු ඉන්දියානු රජෙක් වැලිගම වෛද්‍යවරයකුගෙන් ප‍්‍රතිකාර ගැනීමට පැමිණීම ඉන් එකකි.එය මෙසේ ය.කීලන්කරේ සිට පැමිණි තම්සුනාමි නම් රජෙක් වැලිගම ආශ්වේරි නම් වෛද්‍යවරයාගෙන් බෙහෙත් ගැනීමට පැමිණ වැලිගම අග‍්‍ර බෝධි විහාරයට බාරයක් වී එම බාරය ඔප්පු කිරීමට මෙම ප‍්‍රතිමාව නෙළුෑ බවට විශ්වාසයක් පවතී. මේ අනුව වැලිගම වෙළෙඳුන්ගේ අවශ්‍යතාව මත අග්බෝ වෛද්‍යවරයාගේ අනුදැනුම මත කි‍්‍ර.ව. 08 වැනි ශත වර්ෂයේදී මෙම ප‍්‍රතිමාව නෙළන ලද බව පත පොතෙහි සඳහන් වේ.කුෂ්ඨ රෝග සමනය කිරීමට හැකි මෙම ගල් පර්වතය සහිත පිළිමය කුෂ්ඨ රාජගල නම් විය. මහායාන බලපෑම මත මෙම ප‍්‍රතිමාව ආවරණය කොට පසු කාලීනව නාථ දෙවියන්ගේ දේවාලයක් ද තනවන ලදී. වදන් කවි පොතේ එන කවියකට අනුව මෙම ප‍්‍රතිමාව කි‍්‍ර.ව. 08 වැනි ශත වර්ෂයේ සිටම දහ අට වැනි ශත වර්ෂය දක්වාම පැවති බවට සාක්ෂි ඇත.මිදිගම සෝරත නායක හිමියන් සඳහන් කරන පරිදි අටමගල නම් වූ ගල් ඵලකය ඉතා පූජනීය එකකි. අනුරාධපුර යුගයේ දී මෙම අටමගල ඉදිකළ බව සඳහන් ය. එය බුද්ධ පිළිම ඉදි කිරීමේදී පාදමට තබන ලද පූජනීය නිධන් වස්තුවකි.ලංකාවේ ඇති ආරක්ෂිත වූ එකම අටමගල මෙය වේ. මෙහි පූජනීය වටිනාකම මිල කළ නොහැකිය. මෙය අෂ්ට මංගල ශිලාව ලෙස ද හැඳින්වෙයි. අඟල් එකක් පමණ ගනකම ඇති අඟල් 08 ක් පමණ දිග පළල ඇති මෙම පුරා වස්තුව විහාරස්ථානයේ කළ කැණීම් වලදී සොයා ගන්නා ලදී.මෙහි ශ‍්‍රීවක්කය, චාමර, අංකුසය, මත්ස්‍ය ජෝඩුව, ස්වස්තිථිය, භද්‍රපීඨය, සංඛය සහ පූර්ණ ඝඨය යනාදී ලක්ෂණ හොඳින් හඳුනා ගත හැකි ය. විහාරස්ථාන ඉදිකිරීමේදී සෞභාග්‍යයේ ආරක්ෂාවේ පදනම ලෙස අට මගල තැන්පත් කර ඇත.රාජාධි රාජ මහ රජතුමා අගකඩ ධම්ම රක්ඛිත නායක හිමියන්ට පරිත්‍යාග කළ ඇත්දත්, වටාපත්, පිත්තල, කනප්පු, සඳුන් හර, සගල සිවුරු, සෙමර වලිග ආදිය ද මේ වෙහෙර සතුය.කුෂ්ඨරාජගලරාජාධි රාජ රජතුමාගේ අත්සන මෙම විහාරයේ ඇති ඔප්පු තිරප්පුවල අදට ද දැකිය හැකි අතර එය අප රටෙහි රජවරු උගතුන් බුද්ධිමතුන් බවට වූ මනා සාක්ෂියකි. තිසර කෝකිල සහ පරවි වැනි සංදේශ කාව්‍යවල ද මෙම වැලිගම අග‍්‍රබෝධි රාජමහා විහාරය ගැන සඳහන්වේ.කල්‍යාණවතී රැජන, ආයස්මන්ත නම් සෙනෙවියා, හතර වැනි පණ්ඩිත පරාක‍්‍රමබාහු රජතුමා සහ සිව් වැනි බුවනෙකබාහු මහ රජු ද මෙම විහාරයට උපකාර කළ බව වංශ කතාවල සඳහන් ය.ඉන්ද්‍රනීල වණ්ණ පත්ත සේත ඛන්ද භාසුරං යනුවෙන් අප ජය ශ‍්‍රී මහා බෝධීන් වහන්සේ ඇතුළු සියලු බෝධීන් වහන්සේ නමස්කාර කරන ගාථාව රචනා කර ඇත්තේ 17 වැනි සියවස අග භාගයේ වැලිගම අග‍්‍රබෝධි රාජමහා විහාරයේ වැඩ සිටි බඹරැන්දේ දේවානන්ද හිමියන් විසිනි. වැලිගම අග‍්‍රබෝධි රාජමහා විහාරය රැක ගැනීම අප සතු යුතුකම වගකීම ද වේ.ඡායාරූප හා විස්තර දකුණු පළාත් සමූහ නිමල් අල්ගෙවත්ත</content>
  </post><post>
    <category>NEWSPAPER</category>
    <date>
      <year>2009</year>
      <month>03</month>
      <day>15</day>
    </date>
    <link>http://www.silumina.lk/2009/03/15/_art.asp?fn=as0903156</link>
    <topic>ගුරුතුමියගේ කිරි අල පාත්තිය</topic>
    <author>විශ‍්‍රාමලත් ආචාර්ය -ඩී.එන්. දිසානායක කොස්වත්ත - බිංගිරිය</author>
    <content>රිටි පන්නෙත් දැන් අලුත් වෙලාපළාතේ මුල්ම ගම්භාරේ වූ තණ මල්විල රණවරනාවේ සොකඩ මුත්තානෙළුම් විලමනස හඳුනා ගැනීමෙන් තරහ සහ ආශාව නැතිකර ගත හැකිවේඉන්දියානු රජෙක් බාරය ඔප්පු කිරීමට නෙළු කුෂ්ඨරාජාගල ප‍්‍රතිමාවගුරුතුමියගේ කිරි අල පාත්තියමිතුරාගේ වියෝව දරා ගත නොහැකි වූ කල්‍යාණ මිත‍්‍රයාඑක්දහස් නවසිය හැටේ වර්ෂයේ වයඹ පළාතේ කුලියාපිටියට ආසන්න කඹුරාපොල ප‍්‍රදේශයේ රජයේ පාසලක සේවය කළ ගුණරත් මැණිකේ ගුරුතුමිය පාසලේ අනෙකුත් ගුරුභවතුනට වඩා කැපී පෙනීමට තැත් කළ ගුරුවරියක වූවාය. අනෙකුත් ගුරුවරියනට වඩා හාත්පසින් ම වෙනස් ගතිපැවතුම්වලින් හෙබි ඈ සෑම කටයුත්තකදීම තමාගේ “අත් ගුණය” ගැන වර්ණනා කරන්නට වූයේ අතිශයෝක්තියෙනි. කළු ගලක් උඩ තමා පැළයක් සිටෙව්වද එය හොඳ්‍රකාරව පැළවෙන බැව් “අත්ගුණයෙන්” තමා දන්නා බැව් පාසලේ සිසුන් සමඟ ද ඈ නිතරම කියන්නට වූවාය. මෙම පුරසාරම හේතු කොටගෙන ඈ පාසලේ ආචාර්ය මංඩලයේ අනෙකුත් ගුරු භවතුනගේ උදහසට ලක්වූ අවස්ථා ද එමට විය.මෙම කාලයේ පාසල්වල වගා සංග‍්‍රාම කාලයක් උදාවිය. අල, බතල, මයිකොක්කා හා එළවළු, පලතුරු ද තම තමන්ගේ ඉඩම්වල වගා කරන්නට හැමකෙක්ම පාහේ යුහුසුලු විය. පාසල්වල ද එම වගා සංග‍්‍රාමය ඒ අයුරින් ම කි‍්‍රයාත්මක විය.ගුණරත් මැණිකේ ගුරුතුමියගේ පාසලේ මුල් ගුරුන්නාන්සේ ද තම අතේ වියදමින් එළවළු බීජ මිලදී ගෙන පාසලේ අනෙකුත් ගුරුවරුන් අතරේ බෙදා දෙනු ලැබුවේ තම පාසලේ ද වගා කටයුතු දියුණු කිරීමේ අදහසිනි.කිරිඅල බීජ මිලදී ගත් මුල් ගුරුන්නාන්සේ ඒවා පාසලේ ගුරුභවතුන් අතර සමසේ බෙදා දුන්නේ ඒ ඒ පන්තිවලට බිම් කොටස් ද වෙන්කර දෙමිනි.මින් කිරි අල බීජ ලබාගත් ගුණරත් මැණිකේ ගුරුතුමිය ද ඒවා සිටුවීම සඳහා ළමයින් ලවා බිම් කොටස සකස්කර කිරි අල සිටුවීමට යුහුසුලු වූයේ තමාගේ අත්ගුණය ගැන ද අන් අය සමග උදම් අනමිනි.ළමයින් සකස් කළ තම පාත්තියේ කිරිඅල පැළ තම අතින් ම සිටවූ ගුණරත් මැණිකේ ගුරුතුමිය පාත්තිය වටා මයියොක්කා දඬු ද ඒ අයුරින් ම සිටෙව්වේ තම අත්ගුණය පෙන්වාලීමේ අදහසිනි.මේ සිද්ධිය දැනගත් පාසලේ ගුරුවරයකු වූ සිරිපාල ගුරුතුමා පාසලේ ආචාර්ය මණ්ඩලය පාසල ඇරී තම නිවෙස් බලා යන තුරු බලා සිට සවස් කාලයේ තම පන්තියේ සිසුන් දෙදෙනකු ද සහභාගි කරවා ගනිමින් ගුණරත් මැණිකේ ගුරුතුමියගේ පාත්තියේ තිබු කිරිඅල සියල්ලම ගලවා හබරල අල සිටෙව්වේ ඒ වූ පරිද්දෙන්මය.පාත්තිය වටා සිටුවා තිබු මයියොක්කා දඬු ද ගැලවූ සිරිපාල ගුරුතුමා මයියොක්කා දඬු කැබලි බූමිතෙලෙහි ගිල්වා නැවත සටවූයේය. කලක් යන විට අනෙක් ගුරු භවතුනගේ මයියොක්කා දඬු දලුලා පැළ වුණු අතර ගුණරත් මැණිකේ ගුරුතුමියගේ පාත්තියේ සිටුවා තිබු මයියොක්කා දඬු වියළී ගොස් තිබිණි. අනිකුත් ගුරු භවතුනගේ කිරිඅල පාත්ති කොළ සහිතව සශී‍්‍රකව වැඩී තිබු අතර ගුණරත් මැණිකේ ගුරුතුමියගේ කිරිඅල පාත්තියේ තිබු හබරල කොළ අනෙක් පාත්තිවලට වඩා වෙනස් කොළ සහිතව නිසරුව වැඩී තිබිණි.අසාර්ථක වූ කිරිඅල පාත්තියත් ඇගේ අත්ගුණයේ තරමත් වටහාගත් ආචාර්ය මණ්ඩලයේ අනෙකුත් ගුරු භවතුනගේ සමච්චලය ඉවසා දරා ගැනීමට අපොහොසත් වූ ගුණරත් මැණිකේ ගුරුතුමිය තමාට “අත්ගුණේ මැණිකේ” යන නාමය පාසල පුරා ප‍්‍රසිද්ධ වීමෙන් පසු වෙනත් පාසලක් කරා පියනැඟුවේ හදිසි ස්ථාන මාරුවක් ලබා ගනිමිනි.විශ‍්‍රාමලත් ආචාර්ය -ඩී.එන්. දිසානායක කොස්වත්ත - බිංගිරිය</content>
  </post><post>
    <category>NEWSPAPER</category>
    <date>
      <year>2009</year>
      <month>03</month>
      <day>15</day>
    </date>
    <link>http://www.silumina.lk/2009/03/15/_art.asp?fn=as0903157</link>
    <topic>මිතුරාගේ වියෝව දරා ගත නොහැකි වූ කල්‍යාණ මිත‍්‍රයා</topic>
    <author>බදුල්ල හිඳගොඩ පීටර් විජේසූරිය</author>
    <content>රිටි පන්නෙත් දැන් අලුත් වෙලාපළාතේ මුල්ම ගම්භාරේ වූ තණ මල්විල රණවරනාවේ සොකඩ මුත්තානෙළුම් විලමනස හඳුනා ගැනීමෙන් තරහ සහ ආශාව නැතිකර ගත හැකිවේඉන්දියානු රජෙක් බාරය ඔප්පු කිරීමට නෙළු කුෂ්ඨරාජාගල ප‍්‍රතිමාවගුරුතුමියගේ කිරි අල පාත්තියමිතුරාගේ වියෝව දරා ගත නොහැකි වූ කල්‍යාණ මිත‍්‍රයාජයසිරි සමඟ එකම ආයතනයේ සේවය කළ ඔහුගේ කල්‍යාණ මිත‍්‍රයා හදිසි හෘදයාබාධයකින් මිය ගියේය. එය දරා ගත නොහැකි වූ “ජයසිරි” එදින සෑහෙන්න බීවේය. මිනී පෙට්ටි සාප්පුවට තම මිතුරාගේ දේහය රැගෙන ගියේ ද ජයසිරි ය. මිනිය එම්බාම් කරන අයට සංග‍්‍රහය කිරීම සඳහා අරක්කු බෝතල් රැගෙන යෑමට ද ජයසිරි අමතක නොකළේය. එම්බාම් කටයුතු කරන තෙක් නැවතත් බාර් එක වෙත ගිය ජයසිරි යළිත් අරක්කුවලින් සප්පායම් වී පැමිණියේය. එම්බාම් කටයුතු අවසන් වන විට රාති‍්‍ර එකොළහ පමණ විය. එම්බාම් කිරීමේ කටයුතු පිළිබඳව සොයා බැලූ ජයසිරි එම කාර්ය කරනු ලබන බාස්ගෙන් මෙසේ ඇසීය.”බාස් උන්නැහේ ! කොහොමද එම්බාම් වැඩේ හොඳට කළාද?””තිතටම වැඩේ කළා මහත්තයෝ ...! සතියක් වුණත් තියාගන්න පුළුවන්” ඔහු පිළිතුරු දුන්නේය. මේ වනවිට මිනී එම්බාම් කළ බාස් උන්නැහේ ද ජයසිරි රැගෙන ආ බෝතල් දෙකෙන් හොඳට සප්පායම් වී සිටියේය.ජයසිරිට තවත් මත්පැන් අවශ්‍ය විය. ඒත් මේ වන විට බාර් වසා ඇත. මිනිය එම්බාම් කළ බාස්ගේ කනට කිට්ටු කර ජයසිරි මෙසේ ඇසුවේය.”බාස් උන්නැහේ අර මං ගෙනාපු බඩුවලින් ඉතිරි වෙච්ච ඒවා එහෙම නැද්ද?””තියෙනවා මහත්තයෝ.. අර මිනී පෙට්ටිය අයිනේ බෝතල් දෙක ඇති ... ඒකෙන් ගන්න” යනුවෙන් බාස් කීය. කළුවරේම මිනී පෙට්ටිය වෙත ගිය ජයසිරි එහි මුල්ලක සඟවා තිබූ බෝතලය රැගෙන තම කටට වත්කර ගත්තේය.”බුදු අම්මෝ මම ඉවරයි” කියමින් ජයසිරි බිම පෙරළී කෑගසන්නට විය. මිනී පෙට්ටි සාප්පුවේ සියලු දෙනා ඔහුගේ කෑගැසීම ඇසී එතැනට දිව ආහ.”මොකද වුණේ මහත්තයෝ... මොකද වුණේ?...” සියල්ලෝම අසන්නට වූහ. ජයසිරි අරක්කු යැයි සිතා එහි තිබූ පෝමලින් පානය කර ඇති බැව් දැන ගන්නට ලැබිණි. වහාම කි‍්‍රයාත්මක වූ ඔව්හු ජයසිරි රෝහලට ඇතුළත් කළහ.කල්‍යාණ මිත‍්‍රයාගේ අවසන් කටයුතුවලට සහභාගිවීමට ද නොහැකි වූ ජයසිරිට දින ගණනක් රෝහල්ගතව ප‍්‍රතිකාර ගැනීමට සිදුවිය.(මෙහි සඳහන් නම් ගම් සියල්ල මනºකල්පිතයි)බදුල්ල හිඳගොඩ පීටර් විජේසූරිය</content>
  </post><post>
    <category>NEWSPAPER</category>
    <date>
      <year>2009</year>
      <month>03</month>
      <day>15</day>
    </date>
    <link>http://www.silumina.lk/2009/03/15/_art.asp?fn=av0903157</link>
    <topic>සචිනි ඉෂංග යුග දිවියට එළඹි දා...</topic>
    <author>හේමාලි</author>
    <content>සචිනි ඉෂංග යුග දිවියට එළඹි දා...මුල්ලට තල්ලුවුණු කේට් ට සම්මාන පිට සම්මානමම අපේ රටේ සංස්කෘතික උරුමය සොයා යනවාචිත‍්‍රපට පැත්තෙන් යමක් කරන්න බැරිවීම ගැන කනගාටුයිමවුකුස තුළ දීම ලැබෙන දිව්‍යමය ශක්තියවිජය ගුණ සමරුවදා පුෂ්පෝපහාරමොනවද බේබි මහත්තයා මේ විකාර වැඩ (රසදුන නව කථාව)ළඟ එන අලුත් අවුරුද්දට අපි උතුරට නෑගම් යනවා54 වැනි ‘ෆිල්ම් ෆෙයාර්’ උලෙළේ දී ‘අක්බාර් රජු’ කිරුළු පළඳියිකොහොමඳ තොරතුරුවිවාහය මගේ ඇසින්පවුලේ හයදෙනෙක්ම ඉංජිනේරුවො දොස්තරලා - ගණකාධිකාරිවරුබුවා ගිනි නිමන්න පෝස්ට් - ඒඩ් මැසිමෙං“බලාපොරොත්තු“සමඟ ඉදිරි මඟ බලන නිර්මාල්සෙම රෝග ලක්ෂණයක් මිස රෝගයක් නොවෙයිජාත්‍යන්තර මට්ටමේ ප‍්‍රාසංගික අත්දැකීමක් ‘රිදම් ඔෆ් ස්ටාර්ස්’ටෙලි නාට්‍ය රැසකින් සහ ප‍්‍රසන්න ජයකොඩිගේ ‘සංඛාරා’ චිත‍්‍රපටයේ ප‍්‍රධාන චරිතය නිරූපණය කරමින් සිනමාවට පාතැබූ ජනප‍්‍රිය රූපවාහිනී සහ සිනමා නිළි සචිනි අයේන්ද්‍රා පසුගියදා සිය ජීවිතයේ අසිරිමත්ම මොහොත වෙත පියවර තැබුවා.ඒ ඇගේ හද බැඳි කුමරා සමඟ විවාහ දිවියට ඇතුළු වී නව ජීවිතයක ඇරැඹුම සටහන් කරමිනි.සචිනිගේ අතගත් ඉෂංග මන්රුක මහීපාලය. ඔහු ඇඟළුම් ක්ෂේත‍්‍රයේ නියැලී ව්‍යාපාරිකයෙකි. ඉෂංගගේත් සචිනිගේත් විවාහ මංගල උත්සවය පසුගියදා කොළඹ සිනමන් ග‍්‍රෑන්ඩ් හෝටලයේදී පැවැත්විණ.දෙපාර්ශවයේ නෑ හිතමිතුරන් මෙන්ම කලා ක්ෂේත‍්‍රයේ කලාකරුවන්, කලාකාරිනියන් රැසක් මේ අවස්ථාවට පැමිණ සචිනිට සුබ පැතූහ. උඩරට මනාලියක් ලෙසින් හැඩවී සිටි සචිනිට මංගල සාරිය තෑගිකොට ඇත්තේ සාරි මන්දීර් වෙතිනි.සචිනි මනාලියක් ලෙස හැඩගැන්වූයේ ධනංජය බණ්ඩාර විසිනි. ලස්සන ෆ්ලෝරා වෙතින් මංගල ශාලාවේ මල් සැරසිලි ද, Wedding style වෙතින් මල් කළඹද සැකසිණ. මංගල කේක් ආකෘතිය ආර්.එල්.ක්ලෙමන්ට් වෙතින් සචිනිට ලැබුණු ත්‍යාගයකි.සචිනිගේ දෙවැනි ගමන සිදුවූයේ පසුගිය සිකුරාදා (13) ගල්කිස්ස මහ හෝටලයේ දී ය. එදින ද සචිනි හැඩවූයේ උඩරට මනාලියක් ලෙසිනි. සිතාරා ප‍්‍රනාන්දුපුල්ලේ ඇය හැඩගැන්වූවාය.ඇමරිකාවේ පදිංචි වී සිටින සචිනිගේ අයියා සහ අක්කා මංගල උත්සවය වෙනුවෙන් මෙරටට පැමිණ සිටියහ. මංගල උළෙල ඡායාරූපගත කළේ දිමිත‍්‍ර කෘස් විසිනි.විවාහයෙන් පසු සචිනිත්, ඉෂංගත් බත්තරමුල්ලේ පිහිටි නව නිවෙසේ පදිංචිවීමට නියමිතයි. ඉදිරියේදී වෘත්තීය නිළියක් ලෙස කාර්ය බහුල වීමට සේම කලාවෙන් සමුගන්නට ද ඇගේ බලාපොරොත්තුවක් නැත.ඉඳහිට හෝ සම්භාව්‍ය ගණයේ සිනමා නිර්මාණයකින් හෝ ටෙලිනාට්‍යයකින් යළි පෙ‍්‍ර්ක්ෂකයින් අතරට පැමිණෙන්නට ඉඩ තිබේ.මාලිනී ෆොන්සේකා, රවීන්ද්‍ර රන්දෙනිය, සංගීතා වීරරත්න, සබීතා පෙරේරා, ඇතුළු ප‍්‍රවීණ, ජනප‍්‍රිය කලාකරුවන් රැසක් සචිනි – ඉෂංග නව යුවළට සුබ පතන්නට පැමිණ සිටියහ.හේමාලිඡායාරූප – ඉන්දික මල්ලවආරච්චි</content>
  </post><post>
    <category>NEWSPAPER</category>
    <date>
      <year>2009</year>
      <month>03</month>
      <day>15</day>
    </date>
    <link>http://www.silumina.lk/2009/03/15/_art.asp?fn=av0903151</link>
    <topic>මුල්ලට තල්ලුවුණු කේට් ට සම්මාන පිට සම්මාන</topic>
    <author>ආතර් උස්මීයගේ</author>
    <content>සචිනි ඉෂංග යුග දිවියට එළඹි දා...මුල්ලට තල්ලුවුණු කේට් ට සම්මාන පිට සම්මානමම අපේ රටේ සංස්කෘතික උරුමය සොයා යනවාචිත‍්‍රපට පැත්තෙන් යමක් කරන්න බැරිවීම ගැන කනගාටුයිමවුකුස තුළ දීම ලැබෙන දිව්‍යමය ශක්තියවිජය ගුණ සමරුවදා පුෂ්පෝපහාරමොනවද බේබි මහත්තයා මේ විකාර වැඩ (රසදුන නව කථාව)ළඟ එන අලුත් අවුරුද්දට අපි උතුරට නෑගම් යනවා54 වැනි ‘ෆිල්ම් ෆෙයාර්’ උලෙළේ දී ‘අක්බාර් රජු’ කිරුළු පළඳියිකොහොමඳ තොරතුරුවිවාහය මගේ ඇසින්පවුලේ හයදෙනෙක්ම ඉංජිනේරුවො දොස්තරලා - ගණකාධිකාරිවරුබුවා ගිනි නිමන්න පෝස්ට් - ඒඩ් මැසිමෙං“බලාපොරොත්තු“සමඟ ඉදිරි මඟ බලන නිර්මාල්සෙම රෝග ලක්ෂණයක් මිස රෝගයක් නොවෙයිජාත්‍යන්තර මට්ටමේ ප‍්‍රාසංගික අත්දැකීමක් ‘රිදම් ඔෆ් ස්ටාර්ස්’ඔස්කාර් සම්මාන එකොළහක් දිනා ගත් 'ටයිටැනික්'(Titanic) චිත‍්‍රපටයේ 'රෝසි' ලෙසින් සිනමා අභිෂේකය ලද කේට් වින්ස්ලට් අතින් එදා ගිලිහී ගිය ඔස්කාර් සම්මානය යළි ඈ වෙත ළඟා වෙන තෙක් වසර 12 ක් බලා හිඳීමට සිදු විය.ඇය 'චිත‍්‍රපට රංගනයට එක්වූයේ අවු. 17 දී ය. (1992) ඒ සුළු චරිත රඟපාමිනි.'ටයිටැනික්' සමඟ කේට් මෙන් ම එහි ප‍්‍රධාන නළු චරිතයට රඟපෑ ලියනාඩෝ ඩි කැප්රියෝ ද තරු ගොන්නට එක් විය.මේ පෙරළිය සිදුවූයේ 1997 දී ය. මේ වනවිට කේට්ගේ වයස අවුරුදු විසි දෙකක් විය.කවුරුත් ගණන් නොගත් කේට් නමැති පුංචි නිළියගේ ප‍්‍රතිභාව එදා දුටුවේ චිත‍්‍රපට අධ්‍යක්ෂ ජේම්ස් කැමරන් ය (James Cameron - The Terminator, Rambo Aliens - The Abyss, Terminator 2, First Blood  නිර්මාතෘ)'ටයිටැනික්' චිත‍්‍රපටයෙන් පසු කේට්ට තවත් චිත‍්‍රපට කීපයකි. හොඳ චරිත නිරූපණයට අවස්ථාවක් ලැබිණි, තවත් ඔස්කාර් සම්මාන උලෙළවල් හතරකදීම ඇගේ නම හොඳම නිළි අංශයට නිර්දේශ විය.එහෙත් 'වාසනාව' ඈ සමඟ නොවීය. ලැබෙතැයි සිතූ සම්මාන එකෙන් එක ගිලිහී ගියද කේට් ඒ ගැන සැළුණේ නැත. තමාට කවදා හෝ ඔස්කාර් සම්මානයක් හිමිවනු ඇතැයි කේට් බලාපොරොත්තු තබා ගත්තා ය.ඒ බලාපොරොත්තු මේ වසරේ මල් පල දරා ඇත. 'ද රීඩර්' (The Reader) 'රෙවලූෂනරි රෝඩ්' (Rebvolutionary road) ඈ ජයමඟට කැඳවූ චිත‍්‍රපට දෙකයි. නාසි යුද අපරාධකාරියක පසුබිම කරගෙන 'ද රීඩර්' නිර්මාණය කැරිණි.ඇයට රඟපෑමට ලැබුණු අනිත් චිත‍්‍රපටය 'රෙවලූෂනරි රෝඩ්' ය.(Revolutionary road) මෙම චිත‍්‍රපටය මෙහෙය වන ලද්දේ කේට් ගේ වත්මන් සැමියා වන චිත‍්‍රපට අධ්‍යක්ෂ සෑම් මෙන්ඩස් ය. (Sam Mendes) මෙම අවුරුද්දේ පසුගිය (ගතවූ පෙබරවාරි) මාසයේ පැවති මහා සිනමා සම්මාන උලෙළ තුනේදීම කේට් සම්මානයට පාත‍්‍රවීම දෛවෝපගත සිදුවීමක් මෙනි.කේට් සැමියා සෑම් මෙන්ඩස් සමඟඑංගලන්තයේ පැවැති ගෝල්ඩන් ග්ලෝබ්ස් (Golden Globes) සහ බැෆ්ටා (Bafta) මෙන් ම ඇමෙරිකාවේ ලොස් ඇන්ජලීස් හි පැවැති 8 වැනි ඔස්කාර් ඇකඩමි සිනමා සම්මාන උලෙළේදී.ඈ මෙසේ සම්මානිත විය. ඇයට මෙතෙක් හොඳම නිළිය සම්මානය නොලැබුණේ කිසියම් අදිසි බලවේගයක් ඇයට විරුද්ධව කි‍්‍රයාත්මක වූ නිසා යැයි කතාවක් ද හොලිවුඩ් පුරා පැතිරී ගොස් තිබිණ.ඒ කෙසේ වෙතත් පසුගිය මාසයේ දී පවත්වන හැම සිනමා සම්මාන උලෙළකදීම කේට් වින්ස්ලට් නමැති රංගන ශිල්පිනියට සම්මාන පිට සම්මාන හිමිවීමත් සමඟම ඇයගේ අවාසනාවන්ත කාලය නිමවී ගියේ ය.මෙවර පවත්වන ලද බැෆ්ටා (Bafta) සම්මාන උලෙළේදී ඇය හොඳම නිළියට හිමි සම්මානය හිමි කර ගන්නා ලද්දේ 'ද රීඩර්' වෙනුවෙනි.ඉන්පසු ඇයට 'ගෝල්ඩන් ග්ලෝබ්' සම්මාන උලෙළේදී ප‍්‍රධාන සම්මාන දෙකක් ම හිමි විය.මෙම සම්මාන උලෙළේදී ඇය හොඳම නිළියට හිමි 'ගෝල්ඩන් ග්ලෝබ්' සම්මානය හිමිකර ගත්තේ 'රෙවලූෂනරි රෝඩ්' චිත‍්‍රපටයේ රංගනය සඳහා ය. හොඳම සහාය නිළියට හිමි සම්මානය හිමිවූයේ 'ද රීඩර්' සඳහා ය.ඔස්කාර් සම්මාන උලෙළේ දී හොඳම නිළිය වූයේ 'දර් රීඩර්' රංගනය වෙනුවෙනි.දැවැන්ත සිනමා සම්මාන උලෙළ තුනකදී හොඳම සම්මාන හතරක් හිමිකර ගැනීමට සමත් වූ එකම හොලිවුඩ් නිළිය ලෙස අද කේට් වින්ස්ලට් වාර්තාවක් තබා ඇත.චිත‍්‍රපටවල කුඩා චරිත රඟපාමින්, එම චරිතවලටම කොටු වී සිටි කේට් අද හොලිවුඩ් සිනමාවේ දැවැන්ත නිළියක් බවට පත්වී සිටියි.ඒ කොහොම වුණත් 'ටයිටැනික්' මට අමතක කරන්න බෑ. මාගේ රංගන ජීවිතයට නව ජීවනයක් එක් කළේත්, මා ජනප‍්‍රිය හා සම්මානනීය රංගන ශිල්පිනියක් කළේත් 'ටයිටනික්' කේට් පවසයි.ආතර් උස්මීයගේ </content>
  </post><post>
    <category>NEWSPAPER</category>
    <date>
      <year>2009</year>
      <month>03</month>
      <day>15</day>
    </date>
    <link>http://www.silumina.lk/2009/03/15/_art.asp?fn=av0903152</link>
    <topic>මම අපේ රටේ සංස්කෘතික උරුමය සොයා යනවා</topic>
    <author>වසන්ත ජයසිංහ ආරච්චිගේ</author>
    <content>සචිනි ඉෂංග යුග දිවියට එළඹි දා...මුල්ලට තල්ලුවුණු කේට් ට සම්මාන පිට සම්මානමම අපේ රටේ සංස්කෘතික උරුමය සොයා යනවාචිත‍්‍රපට පැත්තෙන් යමක් කරන්න බැරිවීම ගැන කනගාටුයිමවුකුස තුළ දීම ලැබෙන දිව්‍යමය ශක්තියවිජය ගුණ සමරුවදා පුෂ්පෝපහාරමොනවද බේබි මහත්තයා මේ විකාර වැඩ (රසදුන නව කථාව)ළඟ එන අලුත් අවුරුද්දට අපි උතුරට නෑගම් යනවා54 වැනි ‘ෆිල්ම් ෆෙයාර්’ උලෙළේ දී ‘අක්බාර් රජු’ කිරුළු පළඳියිකොහොමඳ තොරතුරුවිවාහය මගේ ඇසින්පවුලේ හයදෙනෙක්ම ඉංජිනේරුවො දොස්තරලා - ගණකාධිකාරිවරුබුවා ගිනි නිමන්න පෝස්ට් - ඒඩ් මැසිමෙං“බලාපොරොත්තු“සමඟ ඉදිරි මඟ බලන නිර්මාල්සෙම රෝග ලක්ෂණයක් මිස රෝගයක් නොවෙයිජාත්‍යන්තර මට්ටමේ ප‍්‍රාසංගික අත්දැකීමක් ‘රිදම් ඔෆ් ස්ටාර්ස්’හේම නලීන්හේම නලීන් කරුණාරත්න ගැන ඔබට අමුතුවෙන් කිවයුතු නැහැ. සන්නිවේදකයකු පූරකයකු මතු නොව මාධ්‍ය පරිපාලනයෙත් රැඳී සිටි හේම නලින් හිටි හැටියෙම නිහඬ වූණා.ස්වර්ණවාහිනියෙන් ද ඉවත්ව ගිය හේම නලින් ගැන පසුගිය දින ටිකේම කිසිම හා හූවක් තිබුණේ නැහැ. එහෙත් ඔහු සිය මාධ්‍ය මෙහෙවර අතහැර දැමීමට සූදානම් වූයේ නැහැ.එහි ප‍්‍රතිඵලය වූයේ HTV නාලිකාවයි. ඒ හේමනලින් කරුණාරත්නගේ අලුත්ම රූපවාහිනී නාලිකාවයි. චන්ද්‍රිකා තාක්‍ෂණය ඔස්සේ ලෝකයාට කතා කරන නලින් තවත් නොබෝ දිනකින් ලංකාවේ රූපවාහිනී පෙ‍්‍ර්ක්‍ෂකයින් හමුවන්නත් සූදානමින් සිටියි.ඒ නිසා ම පසුගිය කාල සීමාවේ තිබූ නිහඬ බව බිඳ අලුත් කටයුත්තකට මුල පිරූ හේම නලින් හා යෙදුණු සංලාපයක් මේ.”කොහොමත් මම වැඩි සද්ද කළ මනුෂ්‍යයෙක් නෙමෙයි. එකම දේ මාධ්‍යය තුළ අවුරුදු 25 ක් හිටපු මම වෙනත් ආකාරයක කටයුත්තක්වෙත යොමු වුණ එක විතරයි. මේ වෙනකොට ලංකාවේ විකාශනය නොවන නමුත් යුරෝපයේ රටවල් 150 ක විකාශනය වන නාළිකාවක් ශී‍්‍ර ටී වී නාලිකාව.ඒ අනුව එම නාලිකාවේ HTV නමින් මගේ වැඩසටහන් කරගෙන යනවා.මොකක්ද මේ HTV ? අපේ උරුමය (Heritage) කියන දේ මූලික කරගෙනයි මම වැඩසටහන් නිර්මාණය කරන්නේ. HTV තුළින් බලාපොරොත්තු වෙන්නෙත් ඒ දේයි. ඇත්තටම මට මේ සඳහා විශාල දුරකතන ඇමතුම්, කෙටි පණිවුඩ විශාල වශයෙන් ලැබෙනවා.ලැබෙන ප‍්‍රතිචාර ඉතාම ඉහළයි. තව කාරණයක් මැදපෙරදිග ඉන්න අයගේ ප‍්‍රශ්න පවා අපට විසඳන්න හැකි වෙලා තියෙනවා.අද මාධ්‍යය එක්තරා මට්ටමක වල්මත් වුණ ස්වභාවයක් තියෙන්නේ. ලංකාවේ විදෙස් රටවල ඉන්න බොහෝ දෙනෙක් හොඳ වැඩසටහන් අපෙන් ඉල්ලනවා. හොඳ ගීත අපෙන් ඉල්ලනවා.මා විශ්වාස කරනවා ඒ තුළ අලුත් යමක් කරන්න මට හැකිවෙලා තියෙනවා කියලා ඒ නිසාම ජීවිතය අලුත් වෙලා කියලා දැනෙනවා. පසුගිය මාර්තුවේ ස්වර්ණවාහිනියෙන් අවුරුදු 8 ක සේවා කාලයෙන් පස්සේ මා ඉල්ලා අස්වුණා. ඒ අනුවඩ්ඊඍපසුගිය සැප්තැම්බර් මස ලෝකයා හමුවට ගේන්න මම උත්සාහ කළා.ඒ නිසාම අද වෙනකොට මගේ දිවියේ අලුත් පිටුවක් පෙරළිලා කිව්වොත් හරි. මම මාධ්‍ය තුළ ප‍්‍රථම වරට වාර්තා වැඩසටහන් කළේ. ඉන් අනතුරුව නිවේදකයකු ලෙස හා පරිපාලනය දක්වා මම යනවා.දැන් මම ආයෙත් වාර්තා වැඩසටහන් කරමින් මේ සිංහල දමිළ අවුරුද්දේ අපේ රටේ පෙ‍්‍ර්ක්‍ෂකයින්ගේ ගෙවල්වලට යන්නයි ලෑස්තිය.ඔබ ඇයි ස්වර්ණවාහිනියෙන් ඉල්ලා අස්වෙන්නේ.මම අධ්‍යක්‍ෂක වැඩසටහන් ධුරයේ අවුරුදු දෙකක කාලයක් හිටියා.ශී‍්‍ර ලාංකික අභිමානය තේමාව මම අරගෙන ගියේ. මගේ හෘද සාක්‍ෂියට එකඟවන දේවල් ඒ හරහා මම ඉදිරිපත් කළේ. ස්වර්ණවාහිනියෙන් සමුගැනීම මා දකින්නේ සුහද සමුගැනීමක් විදිහට.මා වගකියන්නේ මා සිටි කාලයේ මා නිර්මාණය කළ පරිසරයට පමණයි. ඉන්පසු මාස 3 ක් 4 ක් ඉදිරි වැඩපිළිබඳව සැලසුම් කළා. එහි ප‍්‍රතිඵලය අද මට මගේම ආයතනයක් විදිහටHTV ගෙනෙන්න හැකිවෙලා තියෙනවා.අද තරගයකට මෙන් රූපවාහිනී නාලිකා තුළ අපි දකින්නේ තරු බිහිකරන වැඩසටහන්.අද හැම පරම්පරාවක්ම මේ දේවල් වලට යොමුවෙලා. කෙටියෙන්ම කිව්වොත් වැටත් නියරත් ගොයම් කානම් කාටද මේවා කියන්නේ. අද මාධ්‍ය කියන්නේ ව්‍යාපාරයන් බවට පත්වුණ තැන්.හැබැයි මම අහන්නේඉර්ඉවලින්ද අමරදේව, වික්ටර් වැන්නන් බිහිවුණේ. වාසනාවට ඉතා හොඳ තරුණ පිරිසක් බිහිවුණා. නමුත් දක්‍ෂයාම ඉදිරියට ඒම සිද්ධ වෙයිද? එහෙම සිද්ධ වෙනවද? අද මාධ්‍ය තුළ වෙන වැරැදි දේවල් සාධාරණය කළාම මාධ්‍ය විනාශයට යන එක අහන්නත් දෙයක්ද?හොඳයි HTV නාලිකාවේ ඔබේ බලාපොරොත්තුව මොකක්ද?මා මුලින් සඳහන් කළ ආකාරයට අපේ දේ අපේ උරුමය ලෝකයාට ගෙනයන්නයි මම බලාපොරොත්තු වෙන්නේ. මෙම නාලිකාවෙන් සියයට 50 ක්ම සිදු වෙන්නේ වාර්තා වැඩසටහන්. අද අපි දකිනවා ඩිස්කවරි හා ජ්‍යෝග‍්‍රෆි චැනල්.දැන් අපි රූපවාහිනි නාලිකාවකින් අලුත් පියවරක් තියනවා. වෙනසකට මුල පුරනවා. මා විශ්වාස කරනවා ගොඩක් අයට සම්බන්ධ වෙන්න පුළුවන් වෙයි. අපි බැලුවොත් ලංකාවේ ඇති දේ සියයට දහයක ප‍්‍රමාණයක්වත් කවුරුත් දන්නේ නැහැ.අපි අපේ රටේ සංස්කෘතිය, උරුමය සොයා යන්නයි වෑයම් කරන්නේ. එය ලෝකයාට පෙන්නන්න අපට පුළුවන් වේවි. ඒ නිසාම අපි www.htv.lk. වෙබ් අඩවිය ආරම්භ කළා.විශ්වාස කරන්න අපි නොදන්න දිය ඇලි අපේ රටේ තියෙන බවට තොරතුරු අපට ලැබෙනවා. හරි අපූරු සන්නිවේදනයක් සිද්ධ වෙනවා. මෙතෙක් ලෝකයා වෙත රැගෙන ගිය HTV වැඩසටහන් තවත් නොබෝ දිනකික් ලාංකීය පෙ‍්‍ර්ක්‍ෂකයන්ට ඩයලොග් TV ඔස්සේ දැක ගන්නට ඉඩ සැලසේවි.ඔබ හරහා මාධ්‍යයට පිවිසුණු බොහෝ පිරිසක් අද මාධ්‍ය තුළ නියැලෙනවා. ඒ ගැන යමක් කියන්න ඔබට ඇති.සතුටක් වගේම දුක හිතෙන තැන් තියෙනවා. කෙටියෙන් මම මෙහෙම කියන්නම්. මගේ දරුවකුට අවස්ථාවක් ලැබිලා පිටරට යනවා අධ්‍යාපන කටයුතු කරන්න. එයා වෙනුවෙන් මට කරන්න පුළුවන් දේ මම කරනවා.හැබැයි එතනින් පස්සේ එයා ජීවිතය බාර ගන්න ඕන. දෙමව්පියන්ට ගරු කරන්න, පාසලට ගරු කරන්න, රටට ගරු කරන්න එයා දැනගන්න ඕන. මේ තුළ කියන්න ඕන දේ මම කිව්වා කියලා හිතනවා.වසන්ත ජයසිංහ ආරච්චිගේ</content>
  </post><post>
    <category>NEWSPAPER</category>
    <date>
      <year>2009</year>
      <month>03</month>
      <day>15</day>
    </date>
    <link>http://www.silumina.lk/2009/03/15/_art.asp?fn=av0903153</link>
    <topic>චිත‍්‍රපට පැත්තෙන් යමක් කරන්න බැරිවීම ගැන කනගාටුයි</topic>
    <author>හේමාලි විජේරත්න</author>
    <content>සචිනි ඉෂංග යුග දිවියට එළඹි දා...මුල්ලට තල්ලුවුණු කේට් ට සම්මාන පිට සම්මානමම අපේ රටේ සංස්කෘතික උරුමය සොයා යනවාචිත‍්‍රපට පැත්තෙන් යමක් කරන්න බැරිවීම ගැන කනගාටුයිමවුකුස තුළ දීම ලැබෙන දිව්‍යමය ශක්තියවිජය ගුණ සමරුවදා පුෂ්පෝපහාරමොනවද බේබි මහත්තයා මේ විකාර වැඩ (රසදුන නව කථාව)ළඟ එන අලුත් අවුරුද්දට අපි උතුරට නෑගම් යනවා54 වැනි ‘ෆිල්ම් ෆෙයාර්’ උලෙළේ දී ‘අක්බාර් රජු’ කිරුළු පළඳියිකොහොමඳ තොරතුරුවිවාහය මගේ ඇසින්පවුලේ හයදෙනෙක්ම ඉංජිනේරුවො දොස්තරලා - ගණකාධිකාරිවරුබුවා ගිනි නිමන්න පෝස්ට් - ඒඩ් මැසිමෙං“බලාපොරොත්තු“සමඟ ඉදිරි මඟ බලන නිර්මාල්සෙම රෝග ලක්ෂණයක් මිස රෝගයක් නොවෙයිජාත්‍යන්තර මට්ටමේ ප‍්‍රාසංගික අත්දැකීමක් ‘රිදම් ඔෆ් ස්ටාර්ස්’- රුවන්ති මංගලා‘පබා’ ටෙලිනාට්‍යයේ ‘කුෂී’ රුවන්ති මංගලා. රුවන්ති මීට බොහෝ කලකට ඉහත දී පුංචි තිරයෙන් සහ රිදී තිරයෙන් අපේ හදවත්වලට සමීප වූ හිතවතියක්.සුමිත‍්‍රා පීරිස් ගේ ‘ගැහැනු ළමයි’ ටෙලිනාට්‍යයෙන් රංගන ක්ෂේත‍්‍රයට පිවිසි ඇය වඩාත් කතාබහට ලක්වන චරිතයක් බවට පත්වූයේ බෙනට් රත්නායකගේ ‘ග‍්‍රහණයෙන්’.ඉන්පසු ටෙලිනාට්‍ය ගණනාවකින් ද, චිත‍්‍රපට රැසකින් ද පෙ‍්‍ර්ක්ෂකයන් හමුවට පැමිණි ඈ චිත‍්‍රපට රංගනය උදෙසා වරෙක හොඳම නැඟී එන නිළිය වශයෙන් සම්මානයට ද පාත‍්‍ර වූවාය.කලකින් අප ඇය සිනමාවෙන් නොදුටුවත් පුංචි තිරය හරහා නිතරම අපේ නිවෙස්වලට පැමිණෙන රුවන්ති දැන් බොහෝ රූපවාහිනි පෙ‍්‍ර්ක්ෂකයන් ගේ පවුලේ සාමාජිකාවක තරමට සමීපයි.රුවන්ති මුණ ගැසීමට පසුගිය දිනක අප රත්තනපිටිය බලා යනවිටත් ඈ ‘පබා’ ටෙලි නාට්‍යයේ රූගත කිරීම්වලට එක්වෙමින් සිටියා. ඈ අප සමඟ කතාබහට එක්වූයේ රූගත කිරීමෙන් මිදුණු විරාමයකදියි.ඉතින් රුවන්ති මොනවද අලුතින් කරන්නෙ?විශේෂයෙන් කියන්න දෙයක් නෑ. මේ දිනවල ‘පබා’ සහ ස්වර්ණවාහිනියෙන් විකාශය වන ‘භාෂිණී’ ටෙලි නාට්‍යයේ රඟපානවා. ඒ එක්කම පසුගිය දිනවල වෙළෙඳ දැන්වීම් කිහිපයකටම සම්බන්ධ වෙන්න අවස්ථාව ලැබුණා. අපෙ‍්‍ර්ල් මාසයේ සිට තවත් දීර්ඝ ටෙලිනාට්‍යයට සම්බන්ධ වෙන්න ආරාධනා ලැබිලා තිබෙනවා.කොහොමද කුෂානිට ලැබෙන ප‍්‍රතිචාර?ඇත්තටම ඒ ගැන නම් කියල වැඩක් නෑ. ඒ තරමටම ප‍්‍රතිචාර ලැබෙනවා. බොහෝ දෙනෙක් මාව දැක්කම අර යන්නේ ‘කුෂී’ කියන තරමටම ඒ චරිතයට කැමතිවෙලා තිබෙනවා.ලංකාවේ පෙ‍්‍ර්ක්ෂකයන් වගේ ම විදෙස් රටවලිනුත් මේ චරිතයට ප‍්‍රතිචාර ලැබෙමින් පවතිනවා. ඉතින් මට කියන්න තිබෙන්නේ ඒ හැමදෙනාටම ස්තුතියි කියලයි.කුෂානි ගැන ඔයාට දැනෙන්නේ මොනවද?කුෂානි කියන්නේ ධනවත් පවුලක දියණියක්. ගේ ඇතුළේ ම හැදිලා වැඩිලා බාහිර සමාජයට ගිහින් කෙනෙකු හමු වුණාම ඔහු තමයි හොඳම පුද්ගලයා කියල හිතන තරුණියක්.ඒ හින්ද තමයි ඇය ‘ධම්මික’ වැනි කෙනෙකුට රැවටිලා ඉන්නේ. ඇත්තටම කුෂානි කියන්නේ මම මෙතෙක් කරපු චරිතවලට වඩා වෙනස් චරිතයක්. මෙච්චර කල් මම කළේ අහිංසක පෙ‍්‍ර්මවන්තියකගේ චරිතනේ. නමුත් කුෂානි කියන්නේ එක පැත්තකින් නපුරියක්.ඔබට ඉදිරියේ දී තවත් දීර්ඝ ටෙලිනාට්‍යයකට සම්බන්ධ වෙන්න ආරාධනා ලැබිලා තිබෙනවා කිව්වා. ඇයිි දිගින් දිගටම දීර්ඝ ටෙලිනාට්‍යවලට සම්බන්ධ වෙන්නේ?මුලින් ම මම සම්බන්ධ වුණේ ‘පතිනි’ සහ ‘පබා’ කියන දීර්ඝ ටෙලිනාට්‍ය දෙකටයි. ‘පතිනි’ නම් මඟදි නැවතුණා. දීර්ඝ ද කෙටි ද කියන එක ගැන මගේ ඒ තරම් හැඟීමක් නෑ.මට යමක් කරන්න තිබෙනවා නම් මම බාර ගන්නවා දීර්ඝ ටෙලිනාට්‍යවලට සම්බන්ධ වුණා කියලා අනෙක් නාට්‍ය කරන් නැතුව ඉන්නෙත් නෑ. පසුගිය දවස්වල මම ප‍්‍රදීප් ධර්මදාස ගේ ‘සමනලුන්ට වෙඩි තියන්න’ නාට්‍යයටත් සම්බන්ධ වුණා.රුවන්තිගේ සිනමා රංගනයට මොකද වුණේ? අපි කාලෙකින් ඔබ ව සිනමාවෙන් දැක්කෙ නෑ?පසුගිය කාලෙම මට සිනමා නිර්මාණයකට සම්බන්ධ වෙන්න බැරි වුණා. ඇත්තටම කියනවා නම් මම මුලින් ම ආවෙත් සිනමාවෙන්. හොඳම නැගී එන නිළිය විදියට මාව සිනමාවේ ඇගයීමටත් පාත‍්‍ර වුණා. නමුත් ඊට පස්සෙ මම විවාහ වුණු නිසා ඒ අවස්ථා ඇහිරී ගියා.විවාහ වෙලා දරුවෝ ලැබිලා මගේ පවුල් ජීවිතය වෙනුවෙන් අවුරුදු 05 ක් මම කලාවෙන් අයින්වෙලා හිටියා. ඒ කාලේ ලැබුණු හොඳ අවස්ථා මට මඟ හැරිලාත් ගියා. ඊට පස්සෙ මම නැවත කලාවට ආපුවම වැඩියෙන් ලැබුණේ ටෙලිනාට්‍ය.කලා ජීවිතේ ගැන ඔබ තෘප්තිමත් ද?ඇත්තටම සිනමාවේ මට යමක් කරන්න බැරිවුණ එක ගැන පුංචි කනගාටුවක් තිබෙනවා.දැන් ඔබේ පවුලේ තොරතුරු කොහොමද?මගේ දරුවෝ දෙන්නා වෙනුවෙන් අවුරුදු 05 ක් මම කලාවෙන් ඈත්වෙලා හිටියා. කවදත් මගේ ජීවිතේ මුල් තැන දුන්නේ මගේ පවුලට. දැන් මගේ දුවට අවුරුදු 09 යි. පුතාට අවුරුදු 08 යි. දුව කොළඹ සිරිමාවෝ බණ්ඩාරනායක බාලිකා විද්‍යාලයේ ඉගෙන ගන්නවා. පුතා ලයිසියම් ජාත්‍යන්තර පාසලේ.රුවන්තිගේ රඟපෑම් ගැන දරුවෝ මොනවද කියන්නේ?මගේ රංගනයන්ට ප‍්‍රතිචාර ඒ දෙන්නටත් ලැබෙනවා. දුවගේ ඉස්කෝලේ ගුරු දෙගුරු රැස්වීම්වලට මම යනවා. එතකොට මාව දැකලා ළමයි දුව ළඟට ඇවිත් අහනවලු ‘පබා’ එකේ ‘කුෂී’ ඔයාගේ අම්මද? කියලා.අපේ පවුලේ පින්තූර පත්තරේ ගියාම ලොකු පංතිවල ළමයි ඇවිත් දුවට කියනවලු ‘අම්ම ලස්සනයි, තාත්තා ලස්සනයි’ කියලා.නාමල් මොනවද රුවන්තිගේ රඟපෑම් ගැන කියන්නේ?නාමල් බොහෝ වෙලාවට විදේශ සංචාරයන්ට එක්වෙනවා. ඊයේ පෙරේදාත් එවැනි සංචාරයකට එක් වුණා. එහේ ගියාම එහේ අය අහන්නේ ‘ඇයි කුෂී එක්කන් ආවේ නැත්තේ කියලයි. එයා එනකොට ‘කුෂී’ ට කියලා සමහරු මට තෑගිත් එවලා තිබුණා.රංගනයේදී තෝරා බේරා ගැනීමක් රුවන්ති කරනවද?ඉස්සර ඉඳලම තෝරා බේරා ගන්නවා කියනවට වඩා මට ආරාධනා ලැබුණු හැම චරිතයක් ම මට ගැළපෙන චරිත වුණා. ඒ එකකින්වත් මගේ චරිතයට හානියක් වුණේ නෑ. ඒ නිසා මට තෝරා බේරා ගැනීමක් කරන්න ඕන වුණේ නෑ. එක අතකින් ඒක මගේ වාසනාවක්.මොනවද ඉදිරි බලාපොරොත්තු?රංගනය පැත්තෙන් නම් මට පුළුවන්තාක් කල් මම රඟපානවා. පෞද්ගලිකව මගේ තිබෙන එකම බලාපොරොත්තුව මගේ දරුවෝ දෙන්නට හොඳින් උගන්වලා සමාජයේ යහපත් පුරවැසියන් කිරීමයි.හේමාලි විජේරත්න </content>
  </post><post>
    <category>NEWSPAPER</category>
    <date>
      <year>2009</year>
      <month>03</month>
      <day>15</day>
    </date>
    <link>http://www.silumina.lk/2009/03/15/_art.asp?fn=av0903154</link>
    <topic>මවුකුස තුළ දීම ලැබෙන දිව්‍යමය ශක්තිය</topic>
    <author>උපදෙස් -ෆෙං - ෂුයි උපදේශිකාතිලංගනී හේරත්</author>
    <content>සචිනි ඉෂංග යුග දිවියට එළඹි දා...මුල්ලට තල්ලුවුණු කේට් ට සම්මාන පිට සම්මානමම අපේ රටේ සංස්කෘතික උරුමය සොයා යනවාචිත‍්‍රපට පැත්තෙන් යමක් කරන්න බැරිවීම ගැන කනගාටුයිමවුකුස තුළ දීම ලැබෙන දිව්‍යමය ශක්තියවිජය ගුණ සමරුවදා පුෂ්පෝපහාරමොනවද බේබි මහත්තයා මේ විකාර වැඩ (රසදුන නව කථාව)ළඟ එන අලුත් අවුරුද්දට අපි උතුරට නෑගම් යනවා54 වැනි ‘ෆිල්ම් ෆෙයාර්’ උලෙළේ දී ‘අක්බාර් රජු’ කිරුළු පළඳියිකොහොමඳ තොරතුරුවිවාහය මගේ ඇසින්පවුලේ හයදෙනෙක්ම ඉංජිනේරුවො දොස්තරලා - ගණකාධිකාරිවරුබුවා ගිනි නිමන්න පෝස්ට් - ඒඩ් මැසිමෙං“බලාපොරොත්තු“සමඟ ඉදිරි මඟ බලන නිර්මාල්සෙම රෝග ලක්ෂණයක් මිස රෝගයක් නොවෙයිජාත්‍යන්තර මට්ටමේ ප‍්‍රාසංගික අත්දැකීමක් ‘රිදම් ඔෆ් ස්ටාර්ස්’නව මඟකට-ෆෙං ෂුයි 3ඔබට සුවිශේෂී බලාපොරොත්තු තිබිය හැකියි. මේ බලාපොරොත්තු ඔස්සේ සිත මෙහෙයවමින් ඒ තුළ ජීවත් වනවා විය හැකියි. ‘දියුණුවීම’ මෙවැනි බොහෝ දෙනකු තුළ ඇති බලාපොරොත්තුවක්.ඒ සඳහා ගත, සිත මෙන් ම කාලය මිල මුදල් බොහෝ වැය කළා හෝ වැය කරමින් සිටිනවා ද විය හැකියි.එහෙත් සමහරවිට මේ දියුණුව අප කරා ළඟාවීමට ප‍්‍රමාද විය හැකියි. නැතහොත් අපගේ මහන්සියේ තරමට ප‍්‍රතිඵල නොමැතිව, එසේ වෙහෙස නොවන තරමට ප‍්‍රතිඵල නොමැතිව, එසේ වෙහෙස නොවන අයකු ඉක්මනින් දියුණු වනවා දකින්නටත් ලැබේවි.එවන් විටෙක ඔබ සිත කළ කිරී සියල්ල එපා වී සිටිනවා ද විය හැකියි.එවන් වූ මොහොතක ඔබගේ නෙත ගැටෙන මෙම ලිපිය තුළින් ඔබට යළිත් බලාපොරොත්තුවේ සහන් එළියක් වැටෙනවා නම් එය ම ඔබගේ දියුණුවේ රහස විය නොහැකි ද?‘ෆෙං - ෂුයි’ පිළිබඳව දැන නොගත් පුද්ගලයින් පවා ඉතා ඉක්මනින් සුපිරි ධනවතුන් බවට පත්වී ඇති අයුරුත්, ඒ සිය දිව්‍යමය වාසනාවේ ශක්තිය නිසා බවත් මීට පෙර ලිපියක අප පල කළා මතක ඇති.එසේ නම් සිතට ගන්න.මේ ලිපි පෙළ කියවන්නට ඔබ පෙළඹීම ද ඔබගේ දිව්‍යමය වාසනාව නිසා සිදුවූවකි. මෙම ලිපි පෙළ කියවීම තුළින් ඔබ ෆෙං - ෂුයි පිළිබඳව ඉතාමත් නිවැරැදිව වටහා ගනීවි.ඒ ඔස්සේ සිතමින් තව තවත් එහි ඇති දෑ පිළිබඳව කරුණු රැස් කරමින් අදාළ පොත්පත් කියවමින් ඔබ කිසියම් වෙනසකට බඳුන් වේවි. ඒ ඔබගේ මතු දියුණුවේ ආරම්භයයි.පසුගිය සතියේ අප සංකේත පිළිබඳව කතා කළා. වර්තමානයේ භාවිතා කෙරෙන ෆෙං ෂුයි සංකේත එක් වූ ආකාරය ගැන කතා කළා.මේ දිනවල අපේ රටේ ද බහුලවම ෆෙං - ෂුයි සංකේත ප‍්‍රචලිත වෙමින් පවතිනවා. ඉපැරැණි චීන කාසි තුන, ලාෆිං බුද්ධ ප‍්‍රතිමාව, මකර රූපය, අශ්ව රූපය, රහසිගත ගැටය, ධන බඳුන්, විවිධ කුරුල්ලන්, සිංහයන්, කොටියන්, එක් එක් හැඩැති පැගෝඩාවන් මෙලෙස භාවිතයට පැමිණි සංකේත අතරින් කිහිපයක්. මෙම සංකේත ෆෙං - ෂුයි විද්‍යාව සමඟ බැඳී ඇත්තේ එහි ඇති ගුණය වැඩිදියුණු කිරීමටයි.කිසියම් සුරූපී කාන්තාවක් කනකර ආභරණ පැළඳ නොසිටියත් ඇගේ සුන්දරත්වයෙහි අඩුවක් සිදු නොවෙයි. එම කාන්තාව මුතු මැණික් රන් රිදී සහ වටිනා සළුපිළිවලින් සැරසුණු විට ඇගේ සුන්දරත්වය දෙගුණ තෙගුණ වන්නා සේ ෆෙං - ෂුයි විද්‍යාවේ ප‍්‍රතිඵල ද මෙම සංකේත භාවිතයෙන් වඩාත් තීව‍්‍ර වනු ඇත.ෆෙං - ෂුයි විද්‍යාවේ ද රහස එයයි. කිසිදු සංකේතයක් භාවිත නොකොට ඕනෑම කෙනකුට මේ ශාස්ත‍්‍රයේ ඇති උත්තරීත්වයට ළඟාවීමේ හැකියාව ඇත. නමුත් ඒ උත්තරීත්වය සංකේත භාවිතය හරහා මානසික උත්තේජනය වැඩි කිරීමෙනුත්, පාරිසරික අලංකාරය වැඩි දියුණු කිරීම තුළිනුත්, යහපත් ප‍්‍රතිඵලයක් ළඟාකර ගැනීමේ ප‍්‍රවණතාවයේ කාල සීමාව ඉතා ඉක්මන් කර ගැනීමට ද පුළුවන්කම ඇතිවන බව සඳහන් කළ යුතු ය.සංකේත භාවිතයත්, ඒ ඒ එක් එක් සංකේතයන් තුළින් ලැබෙන ප‍්‍රතිඵල පිළිබඳවත් ඉදිරි කලාපයකදී වඩාත් සවිස්තරව කතා කරමු.ෆෙං - ෂුයි තුළින් ප‍්‍රතිඵල ලබාගැනීම සඳහා ති‍්‍රත්ව ශක්තීන් හඳුනාගත යුතු බව අප මීට පෙර සඳහන් කළා. (දිව්‍යමය ශක්තිය, ස්වශක්තිය, සහ පාරිසරික ශක්තිය) මෙම ශක්තීන් අපත්, මේ මහ පොළොවත් සෑදී ඇති පංච මහා ධාතූන් (ගින්දර, පස, ලෝව, දැව සහ ජලය) හරහා අපට බලපෑම් එල්ල කරනවා. එහිදී ඇතිවන බලපෑම සෑම පුද්ගලයකුට එක සමාන වන්නේ නැහැ. ඊට හේතුව මේ ලෝකයේ සෑම මනුශ්‍යයකුම කොටස තුනකට බෙදී තිබීමයි.1. දුර්වල2. ශක්තිමත්3. සමබරමෙම කොටස් තුන අතරින් අප උත්සාහ ගත යුත්තේ සමබර පුද්ගලයකු වීමටයි. සමබර පුද්ගලයකු යනු ඉතාම ඉහළ මානසික මට්ටමකට ළඟාවූ සුවිශේෂි තැනැත්තෙකි. උදාහරණ ලෙස බුදුරජාණන් වහන්සේ, ජේසුස් කි‍්‍රස්තුවහන්සේ වැනි ශ්‍රේෂ්ඨ පුද්ගලයන් හැඳින්විය හැකියි.එසේ නම් ඉතිරි ශක්තීන් දෙක අතරින් අප අයත් වන්නේ කිනම් ශක්ති විශේෂයකට ද යන්න ගැන දැනගන්නේ කෙසේද යන පැනය ඔබට නැගේවි.ඒ සඳහා බාසී සටහනක් අවශ්‍යමවේ. මෙම බාසී සටහන (Ba 21) හෝ ෆෝ ෆිලර්ස් 4 pillers ලෙස හඳුන්වන අතර එය සකස් කරන්නේ.කෙසේද කියා දැන් බලමු.බාසී සටහන, හින්දු ක‍්‍රමයට අනුව සකස් කෙරෙන කේන්ද්‍ර සටහනක් වැනි ය.හින්දු ක‍්‍රමය අනුව දෛවය කියැවෙන්නේ එම පුද්ගලයන් ඉපදුණ (මවු කුසයෙන් බිහිවුණු) වෙලාවේ නව ග‍්‍රහ මණ්ඩලය පවතින ස්ථාන අනුවයි.එහෙත් ෆෙං - ෂුයි විද්‍යාවට අනුව බාසී සටහන සකස් කෙරෙන්නේ එම ජීවියා මවගේ කුසේ පිළිසිඳ ගන්නා මොහොතේ අවට පරිසරයේ ඇති පංච මහා ධාතූන් කලලය තුළට ඇතුළු වන ආකාරය අනුවයි.මෙසේ වාතය සහ සුළඟ හරහා එම කලලය තුළට ඇතුළුවන්නේ එම පුද්ගලයාගේ දිව්‍යමය ශක්තියයි. එම ජීවියා කැමැත්තෙන් හෝ අකැමැත්තෙන් අරගෙන එන්නේ දිව්‍යමය වාසනාවයි.ලබන සතියේ බාසි සටහන ගැන තවදුරටත්.උපදෙස් -ෆෙං - ෂුයි උපදේශිකාතිලංගනී හේරත්සටහන - ඉඳුනිල් වීරරත්න</content>
  </post><post>
    <category>NEWSPAPER</category>
    <date>
      <year>2009</year>
      <month>03</month>
      <day>15</day>
    </date>
    <link>http://www.silumina.lk/2009/03/15/_art.asp?fn=av0903155</link>
    <topic>විජය ගුණ සමරුවදා පුෂ්පෝපහාර</topic>
    <author>සේයාරුව - අමිත් එස්. සේනාරත්න</author>
    <content>සචිනි ඉෂංග යුග දිවියට එළඹි දා...මුල්ලට තල්ලුවුණු කේට් ට සම්මාන පිට සම්මානමම අපේ රටේ සංස්කෘතික උරුමය සොයා යනවාචිත‍්‍රපට පැත්තෙන් යමක් කරන්න බැරිවීම ගැන කනගාටුයිමවුකුස තුළ දීම ලැබෙන දිව්‍යමය ශක්තියවිජය ගුණ සමරුවදා පුෂ්පෝපහාරමොනවද බේබි මහත්තයා මේ විකාර වැඩ (රසදුන නව කථාව)ළඟ එන අලුත් අවුරුද්දට අපි උතුරට නෑගම් යනවා54 වැනි ‘ෆිල්ම් ෆෙයාර්’ උලෙළේ දී ‘අක්බාර් රජු’ කිරුළු පළඳියිකොහොමඳ තොරතුරුවිවාහය මගේ ඇසින්පවුලේ හයදෙනෙක්ම ඉංජිනේරුවො දොස්තරලා - ගණකාධිකාරිවරුබුවා ගිනි නිමන්න පෝස්ට් - ඒඩ් මැසිමෙං“බලාපොරොත්තු“සමඟ ඉදිරි මඟ බලන නිර්මාල්සෙම රෝග ලක්ෂණයක් මිස රෝගයක් නොවෙයිජාත්‍යන්තර මට්ටමේ ප‍්‍රාසංගික අත්දැකීමක් ‘රිදම් ඔෆ් ස්ටාර්ස්’ජනපි‍්‍රය සිනමා ශිල්පී විජය කුමාරතුංගයන්ගේ විසි එක්වැනි අනුස්මරණයට සමගාමීව විජය ගුණ සමරුව ඉකුත්දා ජාතික චිත‍්‍රපට සංස්ථා සිනමා ශාලාවේදී පැවැත්විණි.චිත‍්‍රපට සංස්ථාවේ සභාපති ජයන්ත ධර්මදාස මහතාගේ උපදෙස් පරිදි සංස්ථාවේ උපදේශක ටී.එම්. සංගදාස මහතා විසින් සංවිධානය කළ මෙම ගුණ සමරුවේදි මහාචාර්ය සුනිල් ආරියරත්නයන් අධ්‍යක්ෂණය කළ විජය කුමාරතුංග, රොබින් ප‍්‍රනාන්දු, ජෙනිටා සමරවීර, ප‍්‍රධාන චරිත රඟපෑ “කිදුරු කුමාරි” චිත‍්‍රපටය තිස්ස නාගොඩවිතාන මහතා විසින් ප‍්‍රදර්ශනය කරනු ලැබූ අතර ඊට පෙරාතුව මහාචාර්ය සුනිල් ආරියරත්න, මාලනී ෆොන්සේකා, රවීන්ද්‍ර රන්දෙනිය, ටී.එම්. සංගදාස යන මහත්ම, මහත්මීන් විසින් විජය කුමාරතුංගයන්ගේ ඡායාරූපයට මල්දම් පළදවන අයුරු.සේයාරුව - අමිත් එස්. සේනාරත්න</content>
  </post><post>
    <category>NEWSPAPER</category>
    <date>
      <year>2009</year>
      <month>03</month>
      <day>15</day>
    </date>
    <link>http://www.silumina.lk/2009/03/15/_art.asp?fn=av0903156</link>
    <topic>මොනවද බේබි මහත්තයා මේ විකාර වැඩ</topic>
    <author/>
    <content>සචිනි ඉෂංග යුග දිවියට එළඹි දා...මුල්ලට තල්ලුවුණු කේට් ට සම්මාන පිට සම්මානමම අපේ රටේ සංස්කෘතික උරුමය සොයා යනවාචිත‍්‍රපට පැත්තෙන් යමක් කරන්න බැරිවීම ගැන කනගාටුයිමවුකුස තුළ දීම ලැබෙන දිව්‍යමය ශක්තියවිජය ගුණ සමරුවදා පුෂ්පෝපහාරමොනවද බේබි මහත්තයා මේ විකාර වැඩ (රසදුන නව කථාව)ළඟ එන අලුත් අවුරුද්දට අපි උතුරට නෑගම් යනවා54 වැනි ‘ෆිල්ම් ෆෙයාර්’ උලෙළේ දී ‘අක්බාර් රජු’ කිරුළු පළඳියිකොහොමඳ තොරතුරුවිවාහය මගේ ඇසින්පවුලේ හයදෙනෙක්ම ඉංජිනේරුවො දොස්තරලා - ගණකාධිකාරිවරුබුවා ගිනි නිමන්න පෝස්ට් - ඒඩ් මැසිමෙං“බලාපොරොත්තු“සමඟ ඉදිරි මඟ බලන නිර්මාල්සෙම රෝග ලක්ෂණයක් මිස රෝගයක් නොවෙයිජාත්‍යන්තර මට්ටමේ ප‍්‍රාසංගික අත්දැකීමක් ‘රිදම් ඔෆ් ස්ටාර්ස්’මෙතෙක් කතාව...ගමේ ප‍්‍රභූ පවුලක එකම දරුවා වූ මහේෂ් දුප්පත් යුවතියක වූ මුතු සමඟ සබඳතාවක් ඇති කරගනී. රූමත් අවිහිංසක යුවතියක වන මුතූ මහේෂ්ට දැඩිසේ ආදරය කළ අතර, මේ නිසා ම මහේෂ් අතින් මුතූ අනාථ වෙයි.අප්පච්චී සහ අම්මා මේ සිදුවීම දැනගත් පසු මහේෂ්ගේ ඇවැස්ස නෑනණ්ඩිය වූ අර්මිලා වෙසෙන එංගලන්තය බලා තම පුතු පිටත් කර යැවීමට කටයුතු කරයි. එහිදී අර්මිලා ගේ ඇසුර නිසා මුතු පිළිබඳව අමතක කර දමන මහේෂ් අර්මිලා සහ විවාහ වෙයි.වසර අටකට පසු මහේෂ් සිය මවු රටට යළි පැමිණෙන්නේ සිය බිරිය සමගිනි. එහිදී ඔවුනට මුතු සහ සුරංග මුණ ගැසේ.මේ නම් ඇදහිය හැකි දෙයක් නොවන්නේය. සිය බිරිය තවකෙකුගේ උරහිස මත වාඩිවී ජලයේ කී‍්‍රඩා කිරීම නෙත් පවා අදහන්නේ නැත. ඇගේ රන්වන් දෙපා සිය සුරතින් සිරකොට අල්ලාගෙන, කරවටක් ගැඹුරේ තරණය කරන සුරංගගේ මුහුණ පෙ‍්‍ර්මයෙන් උමතු වී ඇතැයි මහේෂ් සිතුව ද, එහි වූ අහිංසක හා වගකීම් සහිත බව මුතු වටහා ගත්තාය.අර්මිලා..”හෙණයක් පිපිරුණා වැනි ශබ්දයෙන් ඔහු පසුපසින් ආ මුතුගේ සවන් අගුල් වැටී ගියේය. එක වරම තිගැස්සුණ සුරංග අතින් අර්මිලා ගිලිහී දියඹට වැටුණි. යළි සිහි එළවා ගත් සුරංග, වහා අර්මිලා දෑතට ඔසවා ගත්තේ ඇය දිය යට ගිලෙන්නටත් පෙරාතුවය.සුරංග මහේෂ් දෙස බලා සිටියේ දිළිසෙන නෙත්වලින්ය. එහි ලියැවී තිබෙන්නේ කෝපයක් ද නොඑසේ නම් භීතියක් දැයි මුතූට මේ මොහොතේ තේරුම් ගැනීමට නොහැකි විය. මහේෂ් මුතූ දෙස බැලුවේ යකෙකු පරිද්දෙනි.”ලැජ්ජ නැද්ද ගෑනියේ උඹේ මිනිහාට කාගෙවත් ගෑනු කරේ තියාගෙන නටන්න?”ඔහු ඒ ස්වරයෙන්ම මුතූ දෙසට හැරී ගිගිරුවේය. මුතු හුස්මක් පිට කළේ උපහාසාත්මක හීන් සිනහවකුත් සමඟය.”කාගෙවත්යැ... ඒ බේබි මහත්තයගේ නෝනනේ?” මුතූ කීවේ ඇඟට පතට නොදැනීය. මහේෂ් කළ යුතු දෙයක් තේරුම් ගත නොහැකිව දත්මිටි කෑවේය.”මාව කරේ තියාගෙන ඉන්නව දැක්කම අර්මිලා නෝනටත් ඔහොම හිතෙන්ඩ ඇති නේද?”මුතු මඳක් පහත් ස්වරයකින් යළි කීවේද අර උපහාසය පහව නොහරිමින්ය.මහේෂ්ගේ ගත දහදියෙන් නැහැවී මුහුණ උණුසුම් විය. අර්මිලා එදා තමාට සැලකූ ආකාරය මෙයට වඩා කෙතරම් විනීතද? ඇය සියලු හැඟීම් හදවතේ රඳවාගෙන තමාට මෙන්ම මුතුට ද මුදු ලෙස කතා කළේ තමා අතින් නොකට යුතු වරදක් සිදුවී තිබෙන මොහොතක නොවේද? “කැකිරවළ” ඉතා ගැඹුරු බව මහේෂ් නොදන්නවා නොවේ.ගැහැනියකට තබා පිරිමියකුට වුවද ජලය වැඩි දිනෙක නම් මෙතැන තරණය කළ හැකි තැනක් නොවේ. තමන් ගමේ සිටින අවදියේ කොල්ලන් හා ස්නානය කිරීමට මෙහි පැමිණ ඇත්තේ ද, එකම එක අවස්ථාවකදී පමණි. ඒද ජලය ඉතා අඩුවූ අවස්ථාවකදීය.එහෙත් සිය බිරිය මෙතැනට රැගෙන ඒමට සුරංගට ඇති අවශ්‍යතාවය කුමක්ද? මේ ගැඹුරු ජලයේ අර්මිලාට පිහිනීමට හෝ කී‍්‍රඩා කිරීමට සුදුසු නොවන බව තමාටත් වඩා හොඳින් දන්නේ සුරංගය. මේ සෑම දෙයක්ම දැන හා දැක නපුංසකයකු සේ හැසිරීමට තමාට පුළුවන්කමක් තිබේද?”හායි මහේෂ්.. මං හොඳට එන්ජෝයි කළා. සුරංග මාව ගොඩාක් ... ඈත අරගෙන ගියා..”අර්මිලා සුරංග මතින් බැසගත් ඇසිල්ලේ මහේෂ් වෙත දිව ආවේ මිටින් හළ කිරිල්ලියක සේ සතුටින් හා දඟකාර ලීලාවකින්ය.”ඔයාට ලැජ්ජ නැද්ද අර්මිලා? මොනවද මේ කරන වැඩ.. මේක එංගලන්තය කියල හිතුවද?””ආ.. මේ මොකද මහේෂ්? ඇයි ඔයාට තරහා ඇවිත් වගේ?... මේ .. මේ වගේ සුළු දේවල්වලට?””සුළු දේවල්? පිට මිනිහෙක් එක්ක කරේ නැගල නාන එක ඔයාට සුළු දෙයක් වෙන්න පුළුවන්. ඒ වුණාට මේ ගම්වල මිනිස්සුන්ට ඒවා සුළු දේවල් නෙවෙයි””හායි.. කව්ද පිට මිනිහෙක් එක්කල ගියේ? සුරංග කෝමද මහේෂ් පිට මිනිහෙක් වෙන්නේ? එයා මුතුගේ හස්බන්ඩ් නේද?””අර්මිලා ... ඒක තමයි මම කිව්වේ. ඔයාට පිස්සුද මේ විදිහෙ වැඩ කරන්න...””මට නරක දේවල් ඔයාට හොඳ වෙන්නේ කෝමද මහේෂ්? මම සුරංග එක්ක එන්ජෝයි කළා කියල ඇයි ඔයාට ඔච්චර තරහ එන්නේ?”දහසක් දෙනා ඉදිරිපිට තමා නිරුවත් වූවා වැනි හැඟීමකින් මහේෂ් ලැජ්ජාවෙන් මඳක් පසුබා සිටියේය. තමාගේ බිරිය වරදක් කළා මදිවාට එය පැහැදිලි කරන්නේ තමා අපහසුතාවයට පත් කිරීමට විය යුතු බව ඔහුට හැඟී ගියේය.අන් අය ඉදිරිපිට එසේ වූවා නම් ඔහුට ඉවසා සිටීමට හෝ වැඩිදුර ගණන් නොගෙන සිටීමට ඕනෑතරම් ඉඩ කඩ තිබුණි. එහෙත් මුතු හා සුරංග ඉදිරිපිට අර්මිලාගෙන් එවැනි කතාවක් අසා සිටීම මොනතරම් නින්දා සහගතද? තම ආත්ම ගරුත්වය සී සී කඩව ගියා මෙන් මහේෂ් දැඩි ලෙස කෝප වූවේය.”අර්මිලා... ඔයිට වඩා කතා කරන්න එපා.. ලෑස්ති වෙනව ගෙදර යන්න...”සිතුවාටත් වඩා ඉක්මනින් හා දරුණු ලෙස ඒ වචන පිටවූවේය. මුතු වඩාත් බියවී සිටියාය. මහේෂ්ගේ කෝපය ඔහු තිරිසන් සත්ත්වයකුගේ තත්ත්වයට පත් කරන බව ඕ අත්දැකීමෙන්ම දැන සිටීම මේ භීතියට ;හ්තුවූවේය. සුරංග පත්වී සිටියේද එවැනිම ව්‍යසනයකටය. ඔහුට බිය ඇත්තේ අහිංසක අර්මිලාට කිසියම් පීඩාවක් සිදුවේදැයි සිතීමෙනි. සැබැවින්ම ඇය අවංක සෘජු ප‍්‍රතිපත්ති ඇති විනීත කාන්තාවක් බව සුරංග පසක් කරගෙන සිටියේය.”මහේෂ්..”අර්මිලා දෙතොල් සපාගත්තාය. කිසිම දිනක කෝප නොවූ ඇගේ මුහුණ, බැලීමට නොහැකි තරමට නපුරු පෙනුමක් ගෙන තිබුණි. තමාට තමා පාලනය කරගත නොහැකි නිසා ඇගේ ඇසපිය වේගයෙන් සැලුණි. කුමක්දෝ පවසන්නට දැරූ උත්සාහය වළක්වාලමින් ඇගේ යටි තොල වෙව්ලමින් කඳුළු වැල් දෙනෙතේ පිරී ගියේය.”ඔයා වැරදි බව ඔයා දන්නව මහේෂ්..””අර්මිලා..””ඉන්න.. මම කියල ඉවර වුණේ නෑ. මම ඔයාට කිසිම වැරැද්දක් කළේ නෑ මහේෂ්.. ඔයා ඔයාගෙ හිත රවට්ට ගන්න හැදුවට, ඔයාට බැහැ මහේෂ් මාව රවට්ටන්න.””කට වහනවා..”මහේෂ් ඉදිරියට පැන එකවරම දුන් පහරින් අර්මිලා පරඬැල්පතක් සේ විසිරී ගොසින් වැල්ලේ වැතිරුණාය.සුරංගගේ මිට මෙළවුන දෑත තව තවත් සිරවෙන විට මුතු සුරංගගේ දෑතේ එල්ලුණාය.”සුරංගයියේ.. නෝනව නැගිට්ටවා ගන්න අනේ මුකුත් කරන්න නම් එපා.. බේබි මහත්තයා ඉන්නේ හරිම කේන්තියෙන්..””නෝනා.. නෝනා..”මුතු වහා දිවගොස් අර්මිලා වත්තන් කරගත්තාය. ඇගේ කුඩා සිරුර පුළුන් රොදක් සේ මුදු හා සැහැල්ලු බවින් යුතු බව මුතුට තේරුණි. අර්මිලාට කිසිදු අපහසුවක් නොමැති බව වටහා ගත් පසු ඕ නැවතත් මහේෂ් වෙත දිව ගියාය.”මොනවද බේබි මහත්තය මේ කරන විකාර වැඩ? නෝනා වැරැද්දක් කළේ නැහැනේ.. එන්න අපි ගෙදර යමු..”මුතු මහේෂ්ගේ දැවෙන මුහුණ දෙස බලා කීවේ සුරංගට යමක් කිරිමට සිතුණොත් ඇතිවන බරපතළ තත්ත්වය ගැන සිතා බලාය.මහේෂ් ගේ කෝපය පහව යමින් පැවතුණ ද සුරංග කෙරෙහි දැඩි වෛරයක් සිත තුළ නැඟී ආවේය.”උඹ එහෙනම් මගෙන් පළිගත්තා..” ඇසෙන නෑසෙන හඩින් කීවද මුතූ එය හොඳින් ශ‍්‍රවණය කළාය.”බේබි මහත්තයා.. කලබල වුණේ බොරුවටනේ. ඔය කවුරුවත් බේබි මහත්තයගෙන් පලිගත්තේ නෑ.. දැන් එහෙම කළා කියල ඇති වැඩේ මොකක්ද?”අර්මිලා කඳුළු පිසිමින් වැල්ලේ දණ ඔබා වාඩිවී සිටියාය. ඇගේ සමීපයේම සුරංග සිටිය ද ඔහු එකම වරක් වත් මහේෂ් දෙස ආපසු හැරී නොබැලුවේය. අර්මිලාගේ අසරණ බව මහේෂ්ගේ සිත විශාල වේදනාවකට පත් කළ ද, යළි ඇගේ මුහුණ බැලීමට නොහැකි මානසික තත්ත්වයකින් කැළැඹී සිටියේය.ඇය තමා සමඟ ආවේ මොන තරම් බලාපොරොත්තු හා විශ්වාසයකින් යුතුවද? සියල්ල සඟවා සිටියා මදිවාට ඇය වැරැදි බව ප‍්‍රකාශ කිරීමත්, පහර දීමත් මොන තරම් පහත් කි‍්‍රයාවක්ද?තමාගේ සුරතින් සිරකොට අල්ලාගෙන බලයෙන් පසුපස ඇදගෙන යන මුතුටත් වඩා අර්මිලා පරාජය වී ඇත. මහේෂ් මුතුගෙන් සුරත ගලවාගත්තේ තව දුරටත් ඇය දෙස බලා සිටීමට නොහැකි තැනය.තව කොටසක් ලබන සතියේ</content>
  </post><post>
    <category>NEWSPAPER</category>
    <date>
      <year>2009</year>
      <month>03</month>
      <day>15</day>
    </date>
    <link>http://www.silumina.lk/2009/03/15/_art.asp?fn=av0903158</link>
    <topic>ළඟ එන අලුත් අවුරුද්දට අපි උතුරට නෑගම් යනවා</topic>
    <author>සංවාදය – ජයමිණි අත්තනායක</author>
    <content>සචිනි ඉෂංග යුග දිවියට එළඹි දා...මුල්ලට තල්ලුවුණු කේට් ට සම්මාන පිට සම්මානමම අපේ රටේ සංස්කෘතික උරුමය සොයා යනවාචිත‍්‍රපට පැත්තෙන් යමක් කරන්න බැරිවීම ගැන කනගාටුයිමවුකුස තුළ දීම ලැබෙන දිව්‍යමය ශක්තියවිජය ගුණ සමරුවදා පුෂ්පෝපහාරමොනවද බේබි මහත්තයා මේ විකාර වැඩ (රසදුන නව කථාව)ළඟ එන අලුත් අවුරුද්දට අපි උතුරට නෑගම් යනවා54 වැනි ‘ෆිල්ම් ෆෙයාර්’ උලෙළේ දී ‘අක්බාර් රජු’ කිරුළු පළඳියිකොහොමඳ තොරතුරුවිවාහය මගේ ඇසින්පවුලේ හයදෙනෙක්ම ඉංජිනේරුවො දොස්තරලා - ගණකාධිකාරිවරුබුවා ගිනි නිමන්න පෝස්ට් - ඒඩ් මැසිමෙං“බලාපොරොත්තු“සමඟ ඉදිරි මඟ බලන නිර්මාල්සෙම රෝග ලක්ෂණයක් මිස රෝගයක් නොවෙයිජාත්‍යන්තර මට්ටමේ ප‍්‍රාසංගික අත්දැකීමක් ‘රිදම් ඔෆ් ස්ටාර්ස්’උතුරු මැද ආණ්ඩුකාර කරුණාරත්න දිවුල්ගනේවදනක්, වදනක් පාසා ඔහු ගැයූ ගීතයක මිහිර, ආනන්දය, චමත්කාරය රසික හැඟුමන් සංවේදි කරවයි.”ගමට කලින් හිරු මුළුතැන් ගෙට වඩිනා ඒ හිරු එළියෙන් නැණ මල් පොඩි පිපුණා ඒ මල් සුව‍ෙඳ් අද ලොවුතුරු සුව විඳිනා කලා වැවේ නිල් දියවර අපේ අම්මා”මේ රස ජනනය, අප හද “සරතැස” නිවාලීමට සමත් නොවන්නේ ද? රස ගුලාවේ, පහස විඳින්නට, නොදැනීම අපේ සිත් දැහැනට සම වැදේ.”මා ඔබත් එක්ක සුහද කතාවක් ඔබේ ඇසුත් එක්ක පෙ‍්‍ර්ම කතාවක් තොරතුරු විමසනවා ආගිය තැන් පවසනවා සංසාරේ හුරු පුරුදුයි කියලා කියනවා”හදවතේ රිදුම්, කල්පනා මැවුම්, හුදෙකලා සිතුම්වල වෙළුණු ඔහුගේ ළයාන්විත මියුරු හඬ තුරුණු හදවත්වල ගැඹුරුම තැන් සොයා යෑම අරුමයක් වීද?රෝස තොල් සිඹිම් තොල් මත කඳුළු බිඳු රැදෙයි ඔබේ ආදරේ කියා දුන්නෙත් මේ වගේ තමයි...බිඳුණු හදවතට දිව ඔසුවක් වන්, ආදරය, මුසපත් කරන, ඒ හඬ අපි කවුරුත් ඇළුම් කළේ ආදරයේ නාමයෙන්. ඔබට මතක ඇති ආදර සුව පහස රැඳි මෙවන් ගීත ගොන්නක් ම ඔහු ගායනා කළ හැටි.ඔහු ආ ඒ මඟ දශක තුනකට ආසන්නය. වැව් බැඳි රට අනුරාධපුර දිවුල්ගනේ නම් සුන්දර ගැමි පියසේ සිට, එදා පින් බිමට බිහිවූ ජනපි‍්‍රයතම ගායකයෙකු මේ තරම් දිගු දුරක් පැමිණේ යැයි සිතුවේ කවුරුන් ද?රජරට ගුවන් විදුලියේ ගායකයෙකු මතු නොව, නිවේදකයෙකු ලෙස කටයුතු නොකරන්නට මේ සා දිගු ගමනක් පැමිණෙන්නට, අවස්ථාව මඟ හැරී යන්නට ඉඩ තිබුණි. ඒ ජනපි‍්‍රයත්වය මෙන්ම භාග්‍ය ද නොලැබී යන්නට ඉඩ තිබුණි.ඒ කාලය ඔහුගේ කලාබර ගමන් මඟ ඔසවා තැබූ සුවිශේෂි සන්ධිස්ථානයක්ම විය. ඒ මතකය අවදි කරන්නට, ගමට යන්නට, අදත් ඔහු සැරසී සිටියි. වෙල් එළියේ, ඉපනැල්ලේ හමා ආ මඳ සුළඟට කෙත් පුරා, ඇල්හේන්වල, බඩවැටිවල දැවටුණු සුවඳට පෙම් බඳින්නට, මේ නම් ඔහුට තවදුරටත් ආරාධනය කරන්නක් ම වෙයි. අද දිවුල්ගනේ ගම් පියස නැගී සිටින්නේ ඒ ජනපි‍්‍රය ගායකයා දැයට බිහි කළා යන, අභිමානයෙන් පමණක් ම නොවේ.අද ඔහු උපන් ගම් පියසේ උතුරු මැද පළාතේ පළමු පුරවැසියාය. ආණ්ඩුකාරවරයාය. එය ආශ්චර්යය. මෙවන් තනතුරකට පත් ප‍්‍රථම ගායකයා ද ඔහුවේ. ඒ තමන් ආදරය කරන “කලාව“ තුළ රැඳි දේශපාලන දර්ශනය විජයග‍්‍රහණය කරවීම සඳහාමය.ඔහු හා සංවාදයේ යෙදෙන්නට දැරූ වෑයමකි. නිමේෂයයි මේ.”දේශපාලනය අප ගන්නා සෑම සුසුමක් තුළම තියෙනවා. ඒක අමුතු දෙයක් නොවෙයි. කිසිවෙකුට දේශපාලනෙයන් තොරව ජීවත් වෙන්න බැහැ. විශේෂයෙන් කලාකරුවෙකුට.ඔවුන් කලාව තුළින් දේශපාලනයක යෙදෙනවා. ඒ කාලයේ සිටම මම මෙය කළා. තමන් දරන ඒ දේශපාලන ස්ථාවරය වෙනුවෙන් වක‍්‍රව හෝ ඍජුව පෙනී සිටීමට කලාකරුවෙකු වීම බාධකයක් විය යුතු යැයි මම සිතන් නැහැ.”උතුරු මැද පළාතේ ආණ්ඩුකාර තනතුර ලැබීම ඔබ බලාපොරොත්තු වූ එකක් ද?”මෙය මා කිසිසේත් අපේක්‍ෂා නොකළ පදවියක්. අතිගරු ජනාධිපති තුමා “ගිරුවා පත්තුවේ” හේන්වල කුරහන් සුවඳ හඳුනන, කුඹුරුවල මඬකලල් සුවඳ හඳුනන, ගොවි ගෙදරින් මේ රටේ ජනාධිපති පුටුවට ආ එකම නායකයා. එතුමා මේ බිමේ, මුල් වලට දැඩිව ආදරය කරන කෙනෙක්. ඒ නිසාම එතුමාට තමන් උපන් බිමට ආදරය කරන මිනිසුන් හඳුනා ගැනීමේ ඉවක් තියෙනවා.””මහා ලොකු පවුල් පදනමක් නැති මා වැනි ගොවි පවුලකින් ආ කෙනෙකු උතුරු මැද පළාතේ ප‍්‍රමුඛ පුරවැසියා ලෙස තෝරා ගැනීමෙන් එතුමා මේ රටේ සමස්ත ගොවි පරපුරටත්, කලාකරුවෙකු මෙම තනතුරට පත් කිරීම නිසා මේ රටේ සමස්ත කලාකරුවන්ටත් අතිමහත් ගෞරවයක් පිරිනමා තියෙනවා.”මේ තනතුරේදී ඔබ ඉටුකරන්නේ මොන වගේ වගකීමක් ද?”එම පළාත තුළ ජනාධිපති තුමාගේ නියෝජිතයා වන්නේ ද ආණ්ඩුකාරවරයායි. එහිදී මා වෙත පැවරී ඇත්තේ පරිපාලනමය කාර්යාවලියක්. පොදුවේ ජනතාවට බලපාන, ගොවි ප‍්‍රශ්න, සෞඛ්‍ය ප‍්‍රශ්න, ආරක්ෂාව වැනි අත්‍යවශ්‍ය කටයුතු මෙන්ම, පළාත් රාජ්‍ය සේවයේ පත් කිරීම්, ස්ථාන මාරු, සේවයෙන් පහ කිරීම්, විනය කටයුතු, පනත් සඳහා අනුමැතිය ලබාදීම හා මුදල් කළමනාකරණය වැනි වගකීම් පැවරී තිබෙනවා.මේ තනතුර හරහා ඉදිරියට කරන්නට බලාපොරොත්තු වන්නේ මොනවාද?මෙහි ජීවත් වන මිනිසුන්ගේ ප‍්‍රශ්න ගැන තමයි, නිරන්තරයෙන් ම අවධානයට යොමු වන්නේ. මගේ දේශපාලන දර්ශනය තුළ කිසිදු පෞද්ගලික ලාභාපේක්‍ෂාවන් නෑ.එහිදී මිනිසුන්ගේ දැවෙන ප‍්‍රශ්නවලට පිළිතුරු සොයා දෙන්න, අවස්ථාව උදාවීම විශාල සතුටක්. විශේෂයෙන් මා ඉපැදුණු ප‍්‍රදේශයට, සේවයක් කරන්න ලැබීම ගැන, ඒ මිනිසුන් නඟා සිටුවීම ප‍්‍රධානම කාරණාව.”මේ මොහොතේ අපේ දැඩි අවධානය යොමුවී තිබෙන්නේ මේ රට එක්සේසත් කිරීමට වීරෝදාර රණවිරුවන් හා ඔවුන්ට නායකත්වය දෙන අතිගරු ජනාධිපතිතුමා ගෙනයන වැඩපිළිවෙළ පිළිබඳව.මාවිල් ආරු අමුණෙන් පටන් ගෙන තොප්පිගල දක්වා පැමිණි ගමන මේ මොහොත වන විට ජයග‍්‍රාහී අවසානයකට ආසන්නව තිබෙනවා. අද වන විට සීමිත භූමි භාගයකට කොටි ත‍්‍රස්තවාදීන් කොටු කිරීමට හමුදාව සමත් වී සිටිනවා. ඉතා ඉක්මනින් අපට ඒ කාර්යයන් ජයග‍්‍රහණයට කරන්නට හැකිවේවී.”බිඳුණු සිත් යා කරන, සහෝදර ශක්තීන් එක්තැන් කරන රට ගොඩනඟන සටන ආරම්භ වන්නේ එතැන් සිටයි. උතුරු පළාත කියන්නේ අපේ අසල්වැසි පළාත. අපට මෙහිදී ලොකු වගකීමක් තියෙනවා.ආරම්භයක් හැටියට මේ එළැඹෙන අලුත් අවුරුදු මාසයේ කද මලු බැඳගෙන උතුරට නෑගම් යන්න අපි බලාපොරොත්තු වෙනවා. ජනාධිපති තුමාගේ මහින්ද චින්තන වැඩපිළිවෙළ මේ සියවසේ බිහිවූ මේ රට සංවර්ධනයේ මාවතට යොමු කළ, ප‍්‍රායෝගික හා විශිෂ්ටම වැඩපිළිවෙළ ලෙසයි මම දකින්නේ, මිනිසුන් වෙනුවෙන් අප දකින අනාගත සුබ සිහින සියල්ල රැඳී ඇත්තේ එම ජාතික වැඩපිළිවෙළ පදනම් කරගෙනයි.කලා ක්ෂේත‍්‍රයෙන්, දේශපාලනයට එන පිරිස්වලින් ඔබ ඉල්ලා සිටින්නේ කුමක් ද?කලාකරුවන් දේශපාලනයට එක්වීම සුභවාදී ලකුණක් ලෙසයි මම දකින්නේ. අපේ යුගයේ විශිෂ්ට ම කවියා වූ මහගම සේකර කියනවා “හොඳ මිනිහෙක් තුළයි, හොඳ කලාකරුවෙකු බිහිවෙන්නේ කියා. ඒ වගේම කලාකරුවන් කියන්නේ අනෙක් අයට වඩා රටේ මිනිසුන්ගේ ප‍්‍රශ්න දැනෙන සංවේදී පිරිසක්.එවන් යහපත්, සංවේදී මිනිසුන් දේශපාලනයට එක්වීම කොතරම් හොඳද? ඔවුන්ගෙන් ඉල්ලන්න තියෙන්නේ, මට එකම දෙයයි. අපේ මුල්වලට ආදරය කරන්න, මවුබිමට ජනතාවට ආදරය කරන්න කියලා.ඔබ තුළ ඉන්න ගායකයාට, රසිකයින් තවමත් දැඩිව ආදරය කරනවා. මේ තනතුර නිසා අර දක්ෂ, ගායකයාට මොකද වෙන්නේ?”නැහැ කිසිසේත්ම නැහැ. දශක තුනක් තිස්සේ ආ සංගීත දිවියේ මා යහපත් නිර්මාණ කරන්නයි උත්සාහ කළේ. කිසිඳු හදිසියක් තිබුණේ නැහැ. අවුරුදු ගණනාවකට වරක් තමයි, සංයුක්ත තැටියක් එළිදැක්වූයේ.අවටින් ඇහෙන පුහු ඝෝෂාවලට කන් නොදී හදවතේ, පුංචි ආලෝකයෙන් නිවැරදි මාවතේ ගමන් කිරීමේ ශක්තිය එදා වගේම තාමත් මා තුළ තියෙනවා.”ඒත් ගායකයෙකු ලෙස එහි දිගටම නියැළීමට ඕනෑම කෙනෙකුට පුහුණුවක්, සතතාභ්‍යාසයක් නැතුව බෑ.ඔබ කියන දේ හරි. සතතභ්‍යාසය කියන්නේ නිර්මාණයක “කිරි මවු” වගේ. අදත් හොඳ ගී පද මාලා ලැබෙනවා. ඒ පිළිබඳව අවධානය යොමු කරනවා. සාකච්ඡා කරනවා. කාර්ය බහුල ජීවිතයේ ඉඩක් ලද හැම විටෙකම මා ස්වර අභ්‍යාසයේ යෙදෙනවා.”එතකොට ඔබේ සංගීත හිත මිතුරන් හමුවෙන එක?”පෙර ඇසුරු කළ මිතුරන්, එදා වගේම අදත් මා සමඟ ඉන්නවා. දුකේදීත්, සැපේදීත් එදා වගේම අපි අදත් එක්වෙනවා.”ගායකයෙකුගේ භූමිකාව ඔබ ඉටු කළා යැයි සිතනවාද?”රුසියානු මහා ගත් කරු “ලියෝ තෝල්ස්තෝයි” කලාව තුළින් අරමුණු දෙකක් ඉටුවිය යුතු යැයි විශ්වාස කළා. ඒ “රමණීයත්වය හා සාධුත්වය.” මෙය එක් පැත්තකින් ආනන්දය හා ප‍්‍රඥාව. මා තෝරාගත් ;බාහෝ ගී පද මාලා රමණීයත්වය හා සාධුත්වය මුල් කරගත් ඒවා.””අපේ සහෘදයින්ගේ හදවතේ සියුම් තැන් ස්පර්ශ කරමින්, ආනන්දයත්, ජීවිතය විනිවිද දැකීමේ ප‍්‍රඥාවත්, ලබා දෙන්නට මා තෝරාගත් බොහෝ ගී පද මාලා හේතුවුණා කියලා හිතනවා.”පසුගියදා ඔබ “ප‍්‍රංශයේ” චාරිකාවක යෙදුණේ?”මා ප‍්‍රංශයේ සංචාරයක යෙදුණේ තුන්වන වතාවටයි. මෙවර විශේෂත්වය වුණේ ප‍්‍රංශයේ පැවති නිදහස් උත්සවයේ ප‍්‍රධාන ආරාධිතයා ලෙස ඊට සහභාගී වීමයි. ප‍්‍රංශයට යාමට පෙර “සයිප‍්‍රසයට” ගියා. ඒ හැම තැනම මා දුටුවේ අප මවුබිම නිදහස පිළිබඳව ඔවුන් දැක්වූ උද්යෝගය. මේක අපේ රටට සෞභාග්‍යමත්, අනාගතයක් උදාවීම පිළිබඳව යහපත් සුභ නිමිත්තක් හැටියටයි මා විශ්වාස කරන්නේ.”සංවාදය – ජයමිණි අත්තනායක</content>
  </post><post>
    <category>NEWSPAPER</category>
    <date>
      <year>2009</year>
      <month>03</month>
      <day>15</day>
    </date>
    <link>http://www.silumina.lk/2009/03/15/_art.asp?fn=av0903159</link>
    <topic>54 වැනි ‘ෆිල්ම් ෆෙයාර්’ උලෙළේ දී</topic>
    <author>සුජීව තේවහෙට්ටිගේ</author>
    <content>සචිනි ඉෂංග යුග දිවියට එළඹි දා...මුල්ලට තල්ලුවුණු කේට් ට සම්මාන පිට සම්මානමම අපේ රටේ සංස්කෘතික උරුමය සොයා යනවාචිත‍්‍රපට පැත්තෙන් යමක් කරන්න බැරිවීම ගැන කනගාටුයිමවුකුස තුළ දීම ලැබෙන දිව්‍යමය ශක්තියවිජය ගුණ සමරුවදා පුෂ්පෝපහාරමොනවද බේබි මහත්තයා මේ විකාර වැඩ (රසදුන නව කථාව)ළඟ එන අලුත් අවුරුද්දට අපි උතුරට නෑගම් යනවා54 වැනි ‘ෆිල්ම් ෆෙයාර්’ උලෙළේ දී ‘අක්බාර් රජු’ කිරුළු පළඳියිකොහොමඳ තොරතුරුවිවාහය මගේ ඇසින්පවුලේ හයදෙනෙක්ම ඉංජිනේරුවො දොස්තරලා - ගණකාධිකාරිවරුබුවා ගිනි නිමන්න පෝස්ට් - ඒඩ් මැසිමෙං“බලාපොරොත්තු“සමඟ ඉදිරි මඟ බලන නිර්මාල්සෙම රෝග ලක්ෂණයක් මිස රෝගයක් නොවෙයිජාත්‍යන්තර මට්ටමේ ප‍්‍රාසංගික අත්දැකීමක් ‘රිදම් ඔෆ් ස්ටාර්ස්’ශතවර්ෂ ගණනකට පෙර ඉන්දියාවේ රජකම් කළ අක්බාර් අධිරාජයාට 2009 වර්ෂයේ දී කිරුළක් පැළඳේවි කියල කවුරුන්වත් හිතුවේ නැහැ.අක්බාර් රජතුමාට කොහොමද 21 වැනි සියවසේ දී කිරුළු පළඳවන්නෙ? ඒක වෙන්න පුළුවන් දෙයක්ද? ඔව්. ඒක ඒ විදිහටම සිද්ධ වුණා.පසුගියදා මුම්බායි නගරයේ යාෂ් රාජ් චිත‍්‍රාගාරයේ පැවැත්වුණු 54 වැනි ‘ෆිල්ම් ෆෙයාර්’ සිනමා සම්මාන උළෙලේ දී යි ඒ ‘විස්මිත’ දේ සිද්ධ වුණේ.නමුත්, මේ කිරුළ පැළඳුණේ ‘ජෝධා අක්බාර්’ චිත‍්‍රපටයේ අක්බාර් අධිරාජයාගේ චරිතය නිරූපණය කළ රිතික් රෝෂන්ටයි. ඔහු ඒ චරිතය අපූරුවට නිරූපණය කළා. ඒ නිසයි, 2008 වසරේ හොඳම නළුවාට පිරිනැමෙන ‘ෆිල්ම් ෆෙයාර්’ කිරුළ හෙවත් සම්මානය රිතික්ට හිමිවුණේ.හොඳම නිළියට හිමිවන ‘ෆිල්ම් ෆෙයාර්’ සම්මානය පිරිනැමුණේ ‘ෆැෂන්’ චිත‍්‍රපටයේ රඟපෑ ප‍්‍රියංකා චොප්රාටයි.අක්බාර් රජු නැවත ජීවමාන කළ රිතික් රෝෂන්ට ‘ෆිල්ම් ෆෙයාර්’ සම්මානය පිරිනැමුවේ රේඛා, ශාහිද් කපූර් සහ කට්රිනා කායිෆ්. නමුත් රිතික් එදින පැමිණ සිටියේ නැහැ.ඔහුගේ මව හදිසියේ අසනීප වීම නිසා ‘ෆිල්ම් ෆෙයාර්’ සම්මානය තම දෑතින්ම වේදිකාවේදී ලබාගන්නට පැමිණීමට ඔහුට නොහැකිවුණා.රිතික් වෙනුවෙන් එම සම්මානය ලබාගත්තේ ‘ජෝධා අක්බාර්’ අධ්‍යක්ෂ අශුතෝෂ් ගොවරිකර්. හොඳම නිළියට හිමි සම්මානය ප‍්‍රියංකා ලබාගත්තේ ජෝන් ඒබ‍්‍රහම් සහ තාබු වෙතින්.2008 වසරේ හොඳම චිත‍්‍රපටයත්, ‘ජෝධා අක්බාර්’. ඒ වෙනුවෙන් වූ ‘ෆිල්ම් ෆෙයාර්’ සම්මානය එහි අධ්‍යක්ෂ අශුතෝෂ් ගොවරිකර් සහ නිෂ්පාදක රොනී ස්ක‍්‍රැව්වලා ලබාගත්තේ බිපාෂා බාසු වෙතින්.හොඳම අධ්‍යක්ෂවරයා වූයේ ද අශුතෝෂ් ගොවරිකර්. ඒ, ඔහු ‘ජෝධා අක්බාර්’ අධ්‍යක්ෂණය කිරීම නිසයි. සම්මානය ඔහු වෙත පිරිනැමුවේ ප‍්‍රීටි සින්ටා සහ රාකේෂ් මෙහ්රායි.”මට හරිම සතුටුයි මගේ ජීවිතයේ මම වෙහෙස මහන්සි වෙලා හදපු එකම චිත‍්‍රපටය, ‘ජෝධා අක්බාර්’. චිත‍්‍රපටයේ කතාව ලියපු හෙයිඩර් අලිටත් යූ.ටී.වී. චිත‍්‍රපට සමාගමටත් ගොඩක් ස්තුතිවන්ත වෙනවා.මගේ නිර්මාණ අගය කළ පෙ‍්‍ර්ක්ෂකයන්ටත් මගේ බිරිඳ සුනීතාටත් ස්තුතිවන්ත වෙනවා” ‘ජෝධා අක්බාර්’ අධ්‍යක්ෂණය කිරීම නිසා ලැබූ ‘ෆිල්ම් ෆෙයාර්’ සම්මානය අතැතිව අශුතෝෂ් ගොවරිකර් පැවසුවා.2008 වසර වෙනුවෙන් තවත් කලාකරුවන්, කලාකාරිනියන් රැසක්ම ‘ෆිල්ම් ෆෙයාර්’ සම්මාන ලැබුවා...හොඳම සහය නළුවා - අර්ජුන් රම්පාල් (‘රොක් ඔන්’)හොඳම සහය නිළිය - කන්ගනා රනැට් (‘ෆැෂන්’)නැඟී එන හොඳම නළුවන් - ( මේ සඳහා දෙදෙනෙකු සම්මාන ලැබුවා)- ඉම්රාන් ඛාන් (‘ජානෙතුයා ජානෙනා’) - ෆර්හාන් අක්තාර් (‘රොක්ඔන්’)නැඟී එන හොඳම නිළිය - අසිත් තොටුම්කල් (‘ගජිනි’)හොඳම චිත‍්‍රපට කතා රචකයා - අභිෂේක් කපූර් (‘රොක් ඔන්’)හොඳම තිර රචකයන් - යෝගේෂ් විනායක් ජෝශි සහ උපේන්ද්‍ර සිධායේ (‘මුම්බායි මේරි ජාන්’)හොඳම දෙබස් රචකයා - මනු රිෂි (‘ඕයේ ලකි! ලකි ඕයේ!)හොඳම පසුබිම් සංගීතය - ඒ.ආර්.රහ්මාන් (‘ජෝධා අක්බාර්’)හොඳම සංගීත අධ්‍යක්ෂ - ඒ.ආර්.රහ්මාන් (‘ජානෙ තුයා ජානෙනා’)හොඳම ගීත රචකයා - ජාවෙඩ් අක්තාර් (‘ජෝධා අක්බාර්’)හොඳම ගායකයා - සුඛ්වින්දර් සිං (රබ්නෙ බානා ඩි ජෝඩි’)(ගීතය – ‘හොලේ හොලේ’)හොඳම ගායිකාව - ශ්රෙයා ඝෝෂාල් (‘සිං ඉස් කිං’)(ගීතය – ‘තෙරී ඕරේ’)හොඳම අධ්‍යක්ෂවරයාට පිරිනැමෙන විචාරක සම්මානය - නිශිකාන්ට් කමට් (‘මුම්බායි මේරි ජාන්’)හොඳම නළුවාට පිරිනැමෙන විචාරක සම්මානය - මන්ජෝට් සිං (‘ඕයෙ ලකී! ලකි ඕයේ!’හොඳම නිළියට පිරිනැමෙන විචාරක සම්මානය - ශාභනා ගොස්වාමි – (‘රොක්ඔන්’)මේ ‘ෆිල්ම් ෆෙයාර්’ උළෙලට සහභාගී වූ ජනප‍්‍රිය නළු නිළි කැළ අතරින් කාගේත් අවධානය දිනාගත්තේ යොවුන් නළු නිළි පිරිසයි. සම්මාන ලබන්නට පෙර ඔවුන් යාෂ් රාජ් ශාලාව වෙත ඇදුණේ මේ අයුරින්... ප‍්‍රියංකා චොප්රා පෙ‍්‍ර්ක්ෂකාගාරයට ඇතුල් වෙද්දී කවුරු කවුරුත් ඇය දෙස බැලුවා.ප‍්‍රියංකා හැඳ සිටියේ ලස්සන නිල් පැහැති ගවොමක්. ඊට විනාඩි කිහිපයකට පසුව පිවිසුණේ අභිෂේක් –ඵෙශ්වර්යා යුවළයි. අභිෂේක් කළු පැහැති කබායකින් සහ කලිසමකින් සැරසී සිටියා.ඵෙශ්වර්යා, කළු සහ රන්පැහැ සාරියකින් සැරසී සිටියා. ඒ සමඟම සෝනම් කපූර් ද පැමිණියා.ඇය ඇඳ සිටියේ සුදු ගවොමක්. එය පැරිසියෙන් මිලදී ගත් ඉතා වටිනා එකක් බවයි සමහරු කසු කුසු ගෑවේ. මේ අතරට එක්වූ ළමා නළු දර්ශීල් සෆාරි වෙතට ද කාගේත් දෙනෙත් යොමුවුණා. (‘තාරෙ සමීන් පර්’ චිත‍්‍රපටයේ රඟපෑ දර්ශීල් ඔබට මතක ඇති) ඔහු සමඟ අමීර් ඛාන් ද පැමිණ ඇත්දැයි කවුරුත් විමසුවත් අමීර් පැමිණ සිටියේ නැහැ.‘ස්ලම්ඩෝග් මිලියනයර්’ චිත‍්‍රපටයේ අධ්‍යක්ෂවරයා ඇතුළු තවත් කිහිපදෙනෙක් හැර සෙසු ශිල්පීන් ද මේ උළෙලට එක්ව සිටියා.ඉම්රාන් ඛාන්, රන්බීර් කපූර් සහ ළමා නළු දර්ශීල් සෆාරි 54 වැනි ‘ෆිල්ම් ෆෙයාර්’ උළෙලට සහභාගි වූ බොලිවුඩ් තරු රැස රසගන්වමින් එහි නිවේදන කටයුතු කළා. ගීත රචක ජාවෙඩ් අත්තාර් පැවසුවේ මෙවර ‘ෆිල්ම් ෆෙයාර්’ උළෙල වෙනදාට වඩා හොඳින් සංවිධානය කර තිබූ බවයි.සුජීව තේවහෙට්ටිගේ</content>
  </post><post>
    <category>NEWSPAPER</category>
    <date>
      <year>2009</year>
      <month>03</month>
      <day>15</day>
    </date>
    <link>http://www.silumina.lk/2009/03/15/_art.asp?fn=av09031510</link>
    <topic>කොහොමඳ තොරතුරු</topic>
    <author/>
    <content>සචිනි ඉෂංග යුග දිවියට එළඹි දා...මුල්ලට තල්ලුවුණු කේට් ට සම්මාන පිට සම්මානමම අපේ රටේ සංස්කෘතික උරුමය සොයා යනවාචිත‍්‍රපට පැත්තෙන් යමක් කරන්න බැරිවීම ගැන කනගාටුයිමවුකුස තුළ දීම ලැබෙන දිව්‍යමය ශක්තියවිජය ගුණ සමරුවදා පුෂ්පෝපහාරමොනවද බේබි මහත්තයා මේ විකාර වැඩ (රසදුන නව කථාව)ළඟ එන අලුත් අවුරුද්දට අපි උතුරට නෑගම් යනවා54 වැනි ‘ෆිල්ම් ෆෙයාර්’ උලෙළේ දී ‘අක්බාර් රජු’ කිරුළු පළඳියිකොහොමඳ තොරතුරුවිවාහය මගේ ඇසින්පවුලේ හයදෙනෙක්ම ඉංජිනේරුවො දොස්තරලා - ගණකාධිකාරිවරුබුවා ගිනි නිමන්න පෝස්ට් - ඒඩ් මැසිමෙං“බලාපොරොත්තු“සමඟ ඉදිරි මඟ බලන නිර්මාල්සෙම රෝග ලක්ෂණයක් මිස රෝගයක් නොවෙයිජාත්‍යන්තර මට්ටමේ ප‍්‍රාසංගික අත්දැකීමක් ‘රිදම් ඔෆ් ස්ටාර්ස්’මුතුකිරිල්ලී ටෙලි නාට්‍යය නරඹනවා නම් ‘මිස් වැන්දබෝනාව‘ මුණ නොගැහෙන්න විදියක් නෑ. සමාධිටවත් සමාධිගේ පවුලේ වෙනත් කෙනකුටවත් මේ වැන්දබෝනාගේ ‘ෂෙඩූල්ස්’ වලින් පිට වැඩ කරන්න බෑ.වැන්දබෝනා තිරයේ මවන්නේ ප‍්‍රවීණ නිළි මාලිනී වීරමුණියි. ඇගේ නවතම තොරතුරු විමසන්න පසුගිය දවසක අපි ඇයට කතා කළා.මේ දවස්වල මම හරිම තෘප්තිමත් හැඟීමකින් තමයි කාලය ගත කරන්නේ. ඒකට එකම හේතුව පසුගිය දිනක මම මහා පුණ්‍යකර්මයකට සම්බන්ධ වීම. මේ දිනවල අනුරාධපුරයේ රුවන්වැලි සෑයේ දොළොස් මහේ පිරිත පැවැත්වෙනවා.පසුගිය 17 වැනිදාට යෙදුණු මගේ උපන් දිනය නිමිති කරගෙන පැය 24 ක් මම මගේ වියදමින් පිරිත් කියන්න දායක වුණා. මේ අවස්ථාවට දායක වෙන්න මගේ දරුවන්ගේ අනුග‍්‍රහය, මගේ යාළු මිත‍්‍රයන් ගේ සහයෝගය වගේම ‘මුතුකිරිල්ලී’ ටෙලි නාට්‍යයෙන් හම්බකරන මුදල් මම එක්කර ගත්තා. එදින පිරිකර සඳහා මම පූජා කළේ විනය පිටකයට අයත් පොත් 09ක්.එදා සවස පිරිත් පිංකම ඉවරවෙලා මගේ යාළු මිත‍්‍රයන් හිටිය තැන භක්ති ගීත වැඩසටහනකුත් පැවැත්වූවා. ඒක මගෙන් යාළුවන්ට දුන්න තිළිණයක්. ඒ බුදුගුණ ගීත. මව් ගුණ ගීත අහලා අපිත් එක්ක ගිය හැමදෙනෙක්ම සතුටට පත්වුණා. පහුවදා පාන්දර ජය ශ‍්‍රී මහ බෝ සමිඳුන්ට කිරි ආහාර පූජාවක් ද පැවැත්වූවා.දොඩම්ගොඩ බදාගන්නවා වගේ රංගන කටයුතු බොහොමයක් මම බාර ගන්නෙත් නෑ. මේ දිනවල කරගෙන යන්නේ ‘මුතු කිරිල්ලී’ විතරයි. ඒ සඳහා දින 10ක් විතර ෂූටිං තිබෙනවා.ඉතිරි දින ටික මගේ පින්දහම් කටයුතු සඳහාත්, පුංචි තියටර් එකේ වැඩ කටයුතු සඳහාත්, ගෙදර වැඩ කටයුතු සඳහාත් යොදාගන්නවා. ඇත්තටම කියනවා නම් එදා අනුරාධපුරයේදී කරපු පින්කම ගැන වන ප‍්‍රීතියෙන් තමයි තවමත් මම ඉන්නේ.මධු මාධව අරවින්දට 2010 වර්ෂය ජීවිතයේ සුවිශේෂී වසරක් වෙනවා. ඒ කියන්නේ ඔහු කලාවට ඇවිත් හරියටම වසර 20ක් වෙනවා.ඒ වෙනුවෙන් සුවිශේෂි වැඩසටහන් රැසක් කි‍්‍රයාත්මක කරන්න මධු මේ අවුරුද්දේ ඉඳන්ම සූදානම් වෙනවා.ඔහුගේ ගීත ඇතුළත් නවතම සංයුක්ත තැටියක් ඔහු විසින් රචනා කරන ලද ග‍්‍රන්ථයක්, ඒ වගේම ඔහුගේ මිත‍්‍රයින් පිරිසක් සමඟ එක්ව පිහිටුවන්න තීරණය කරගෙන සිටින මධුමාධව අරවින්ද පදනම ඇතුළු තවත් කටයුතු රාශියක් ඔහු මේ වෙනුවෙන් කරන්න සූදානමින් සිටිනවා.සංයුක්ත තැටිය නිකුත් කිරීමේ කාර්ය සඳහා දැන්ම ඉඳන්ම කටයුතු සූදානම් කරගෙන යනව කියලයි ඔහු කිව්වේ.මේ වෙනකොටත් ගීත කිහිපයක්ම පටිගත කරල හමාරයි. ඉදිරියේදී මෙම ගීත 03ක් සඳහා රූප රචනය කර මාධ්‍ය වෙත නිකුත් කරන්නත් මධූ සූදානමින් ඉන්නවා.රංගනය පැත්තෙන් පසුගිය කාලේ ප‍්‍රදර්ශනය වුණු ජැක්සන් ඇන්තනී ගේ ‘අබා’ චිත‍්‍රපටයේ චරිතය වෙනුවෙන් මධූ ට ලොකු ජනප‍්‍රසාදයක් ලැබුණා.ඊට පස්සෙ තවත් ප‍්‍රවීණ අධ්‍යක්ෂවරුන් දෙදෙනකුගෙන් ම මධූට චිත‍්‍රපට රංගනයට ආරාධනා ලැබී තිබෙනවා.චිත‍්‍රපටයක දුෂ්ට චරිතයක් නිරූපණය කිරීමේ ලොකු ආසාවකිනුත් මධූ ඉන්නවා.චම්පා කල්හාරිගේ අලුත්ම තොරතුරු දන්වන්න කියලා අපේ පාඨකයන් බොහෝ දෙනකුගෙන් ඉල්ලීම් පසුගිය කාලය ඇතුළත අපිට ලැබුණා. මේ හැම දෙනෙක්ම චම්පාට ආදරය කරන ඇගේ රසික රසිකාවියන් නිසාම ඇගේ අලුත් තොරතුරු විමසන්න පසුගියදා අපට හිතුණා.පසුගිය අවුරුදු එකහමාරක් වැනි කාලය ඇතුළත චම්පා ලංකාවේ ඉඳල නෑ. ඇගේ කලා නිර්මාණ හෝ ඈ ගැන තොරතුරු පසුගිය කාලේ දැනගන්නට නැති වුණේ ඒ නිසයි. නමුත් දැනට මාස 03ට විතර ඉහතදී චම්පා නැවතත් ලංකාවට පැමිණ තිබෙනවා.ඒ කාලේ එක දිගටම කලා කටයුතුවල නිරත වුණු නිසා මඳ විවේකයකටත් එක්කයි චම්පා විදේශ ගතවෙලා තිබෙන්නේ. ඉදිරියේදීත් නිර්මාණවලින් ඉදිරියට එන්නට ඇයට කලබලයක් හදිස්සියක් නෑ.පුංචි කාලේ ඉඳලම කලාවට කරපු ආදරය නම් කවදාවත් ඇගේ හිතින් ඈත්වෙන එකක් නෑ. මේ දිනවල විවේකයෙන් චම්පා නිවෙසට වෙලා කල්ගතකරනවා.රජීව් සංගීත ක්‍ෂේත‍්‍රයේ පෙරළිකාරයෙක්. ඔහු සංගීත ක්ෂේත‍්‍රයට පිවිසුණු ප‍්‍රවේශයද බොහෝ දෙනකුගේ විවාදයන්ට බඳුන් වූවා. ක්ලැරන්ස් විජේවර්ධන ගේ ගීත ගායනයෙන් ජනප‍්‍රියත්වයට පත් වුණු ඔහු පසුකලක ඔහුගේම ගීත හරහා තව දුරටත් රසිකයන් අතරට ගියා.මේ දිනවල රජීව් තවත් අලුත් වැඩකටයුත්තකට අතගහලා. එය ඔහුගේම කැසට් නිෂ්පාදන ආයතනයක්. ‘ස්ටාර් ලංකා මියුසික්’ නම් වූ මේ ආයතනයෙන් අපූර්ව ආකාරයේ නිර්මාණ තිළිණ කරන්නයි ඔහුගේ බලාපොරොත්තුව.එහි පළමු නිර්මාණ පෙළගැස්ම ලෙස ඔහු තෝරාගෙන තිබෙන්නේ මෙරට ගීත ක්ෂේත‍්‍රයේ පුරෝගාමී චරිත කිහිපයක්. 70 දශකයේ අපේ රටේ අතිශය ආකර්ශණීය ගීත නිර්මාණ රැසක් මේ සඳහා එක් කරගන්නට ඔහු සමත්වෙලා තිබෙනවා.ඇනස්ලි මාලේවන, ක්ලැරන්ස් විජේවර්ධන, ඉන්ද්‍රාණි පෙරේරා, මීට දශක ගණනාවකට ඉහත දී හිල්ටන් හෝටලයේ දී පැවැත්වූ සංගීත සංදර්ශනයක සංගත තැටියක්, ඒ.ඊ.මනෝහරන්ගේ හැරල්ඩ් සෙනවිරත්නගේ ජනප‍්‍රිය ගීත එකතුවක් පසුගියදා ඔහුගේ නිෂ්පාදන ආයතනයෙන් එළිදැක්කා.”මගේ ලෝකයේ එදත් අදත් හෙටත් වීරයා වෙන්නේ ක්ලැරන්ස්. ඔහුගේ ගීත අපේ මතු පරපුරට ආරක්ෂා වෙන්න ඕන. ඒ නිසා තමයි ඔහුගේ සජීවී හඩින් ගැයූ මේ ගීත ප‍්‍රසංගය සංගත තැටි කරලා ආරක්ෂා කරන්න සහ මතු පරපුරට තිළිණ කරන්න හිතුවේ. ඔහු පමණක් නොවෙයි 70 දශකයේ සිටි බොහෝ කලා ශිල්පීන් ශිල්පිණියන්ගේ නිර්මාණ මේ විදියට ආරක්ෂා කරන්න මම බලාපොරොත්තු වෙනවා.</content>
  </post><post>
    <category>NEWSPAPER</category>
    <date>
      <year>2009</year>
      <month>03</month>
      <day>15</day>
    </date>
    <link>http://www.silumina.lk/2009/03/15/_art.asp?fn=av09031511</link>
    <topic>විවාහය මගේ ඇසින්</topic>
    <author/>
    <content>සචිනි ඉෂංග යුග දිවියට එළඹි දා...මුල්ලට තල්ලුවුණු කේට් ට සම්මාන පිට සම්මානමම අපේ රටේ සංස්කෘතික උරුමය සොයා යනවාචිත‍්‍රපට පැත්තෙන් යමක් කරන්න බැරිවීම ගැන කනගාටුයිමවුකුස තුළ දීම ලැබෙන දිව්‍යමය ශක්තියවිජය ගුණ සමරුවදා පුෂ්පෝපහාරමොනවද බේබි මහත්තයා මේ විකාර වැඩ (රසදුන නව කථාව)ළඟ එන අලුත් අවුරුද්දට අපි උතුරට නෑගම් යනවා54 වැනි ‘ෆිල්ම් ෆෙයාර්’ උලෙළේ දී ‘අක්බාර් රජු’ කිරුළු පළඳියිකොහොමඳ තොරතුරුවිවාහය මගේ ඇසින්පවුලේ හයදෙනෙක්ම ඉංජිනේරුවො දොස්තරලා - ගණකාධිකාරිවරුබුවා ගිනි නිමන්න පෝස්ට් - ඒඩ් මැසිමෙං“බලාපොරොත්තු“සමඟ ඉදිරි මඟ බලන නිර්මාල්සෙම රෝග ලක්ෂණයක් මිස රෝගයක් නොවෙයිජාත්‍යන්තර මට්ටමේ ප‍්‍රාසංගික අත්දැකීමක් ‘රිදම් ඔෆ් ස්ටාර්ස්’කුමුදු නිශාන්ත1. වඩාත් හොඳ ප්‍රේම විවාහයද? යෝජිත විවාහයද? මම විශ්වාස කරන්නේ නම් පෙ‍්‍ර්ම විවාහය වඩාත් හොඳයි කියලයි.2. කේන්ද්‍රයට මුල්තැන දිය යුතුද? 50% ක්. ඒ කියන්නේ කේන්ද්‍රය මතම යැපෙන්න හොඳත් නෑ. කේන්ද්‍රය නොසලකා හරින්න හොඳත් නෑ.3. විවාහයට සුදුසුම වයස ජීවිතයේ යම් ප‍්‍රමාණයක අත්දැකීම් ලබල, සමාජගත වෙලා, විවාහය පිළිබඳ කිසියම් අවබෝධයක් ඇතිවුණු පසු.4. මංගල උළෙල කෙබඳු විය යුතුද? ඒක පුද්ගලයාගේ ගති පැවතුම්, සිරිත් විරිත් අනුව පුද්ගලයාගෙන් පුද්ගලයාට වෙනස්. ඒකට බලපෑම් කරන්න කාටවත් බෑ.5. විවාහයෙන් පසු කලා කටයුතු සීමා කළ යුතුද? නෑ. කොහෙත්ම නෑ. කලාවේ නියැලෙන අය පමණක් නොවෙයි වෙනත් අය වුණත් තමන් කරගෙන ආපු දේවල් සීමා කළ යුතු නෑ.6. සහකරු හෝ සහකාරිය තුළින් දකින්න කැමැති ගුණාංගය. එකිනෙකා අවබෝධ කර ගැනීම.7. පී‍්‍රතිමත් විවාහයක පදනම කුමක්ද? ඒ තුළ තිබෙන්නෙත් අන්‍යෝන්‍ය අවබෝධය.8. ඔබත් කැමැති පුංචි පවුලකටද? පවතින ආර්ථික රටාවත් එක්ක පුංචි පවුල හොඳයි කියලා හිතෙනවා.9. ගේ - දොර, සල්ලි - බාගේ, යාන – වාහන නැතිකම යුගදිවිය අවුල්වීමට හේතුවක්ද? කොහෙත්ම නෑ.10. විවාහය කෙටියෙන් අරුත් ගන්වතොත්? විවාහය කියන්නේ මුළු ජීවිතේ ම තමන් එක්ක එකට යන්න එකතුª කර ගන්න ශක්තිමත් පුරුකක්.</content>
  </post><post>
    <category>NEWSPAPER</category>
    <date>
      <year>2009</year>
      <month>03</month>
      <day>15</day>
    </date>
    <link>http://www.silumina.lk/2009/03/15/_art.asp?fn=av09031512</link>
    <topic>පවුලේ හයදෙනෙක්ම ඉංජිනේරුවො දොස්තරලා - ගණකාධිකාරිවරු</topic>
    <author>ඉනෝකා පෙරේරා බණ්ඩාර ඡායාරූප – ගීත් ද මැල්</author>
    <content>සචිනි ඉෂංග යුග දිවියට එළඹි දා...මුල්ලට තල්ලුවුණු කේට් ට සම්මාන පිට සම්මානමම අපේ රටේ සංස්කෘතික උරුමය සොයා යනවාචිත‍්‍රපට පැත්තෙන් යමක් කරන්න බැරිවීම ගැන කනගාටුයිමවුකුස තුළ දීම ලැබෙන දිව්‍යමය ශක්තියවිජය ගුණ සමරුවදා පුෂ්පෝපහාරමොනවද බේබි මහත්තයා මේ විකාර වැඩ (රසදුන නව කථාව)ළඟ එන අලුත් අවුරුද්දට අපි උතුරට නෑගම් යනවා54 වැනි ‘ෆිල්ම් ෆෙයාර්’ උලෙළේ දී ‘අක්බාර් රජු’ කිරුළු පළඳියිකොහොමඳ තොරතුරුවිවාහය මගේ ඇසින්පවුලේ හයදෙනෙක්ම ඉංජිනේරුවො දොස්තරලා - ගණකාධිකාරිවරුබුවා ගිනි නිමන්න පෝස්ට් - ඒඩ් මැසිමෙං“බලාපොරොත්තු“සමඟ ඉදිරි මඟ බලන නිර්මාල්සෙම රෝග ලක්ෂණයක් මිස රෝගයක් නොවෙයිජාත්‍යන්තර මට්ටමේ ප‍්‍රාසංගික අත්දැකීමක් ‘රිදම් ඔෆ් ස්ටාර්ස්’උපාධිධාරී පවුලක කතාවතාත්තාපවුලක් බැබළෙන හේතු මොන තරම් තියෙනවද...ධනය – බලය – කුලය නිසා. මාපියො - දරුවො නිසා... ඔය වගේ හේතු ගණනාවක්.ගම්පහ – අස්ගිරියෙ සිල්වා පවුලත්, අධ්‍යාපනය නිසා බැබළෙන එවැනි පවුලක්.දරු හත් දෙනකුගෙන් හය දෙනෙක්ම, ඉංජිනේරු, වෛද්‍ය සහ ගණකාධිකාරි වෘත්තීන්වල.. තවත් විදියකට කිව්වොත් දරු හය දෙනෙක්ම උපාධිධාරින්.එක ඉත්තක සුපිපි මල් ගොන්නක් සේ ඔවුන් අපිට වටින තවත් හේතුවක් තියෙනව.මේ හැමෝම විවාහ පත්ව සිටින්නෙත් තමන්ගෙ ක්‍ෂේත‍්‍ර නියෝජනය කරන උපාධිධාරින් සමඟ. අම්ම – තාත්තා ගිය මඟම යමින් ඊළඟ පරම්පරාවෙත් දරු පස් දෙනෙක්ම උපාධි ලබන්නට සමත් වෙලා.මේ පවුලෙ තාත්තා, එම්.බී. ආරියපාල. දෙවුන්දරින් ගම්පහට ගිය ව්‍යාපාරිකයෙක්. මහ පොළොවෙ පය ගසා ජීවත් වූ ඔහු, ලක්සෙට කොඩි දැමුවෙ, බුලත් ව්‍යාපාරයෙන්.අම්මා, පෙ‍්‍ර්මවතී පෙරේරා. ගම්පහ අලුතැපල ගමේ හැදී වැඩුණු ඈ, ගුරු පවුක සාමාජිකාවක්. අලුතැපල ගමේ ඩේවිඩ් පෙරේරා ඉස්කෝල ගුරුන්නාන්සෙයි ඇගේ පියා.ගුරු පියකුගෙ දරුවන් නිසාදෝ, ඒ පවුලෙ ලොකු පුතු තෝරා ගත්තෙත් ගුරු වෘත්තිය. පසු කලෙක වටද්දර විදුහලේ විදුහල්පති වුණෙත්, පෙරේරා ගුරුන්නාන්සෙගෙ මේ ලොකු පුතු, ජී.එස් පෙරේරාමයි. පෙ‍්‍ර්මවති සහ කුසුමා, දූල දෙන්නත්, තාත්තා සහ අයියගේ මඟ යමින් ගුරු වෘත්තියටම පිවිසෙනව.මහනුවර උයන්වත්ත ගුරු විද්‍යාලයෙන් පිටව ඈ පළමු පත්වීම ලබන්නෙ ගම්පහ යශෝධරාවට, නුවර ධර්මරාජ, නුගවෙල මහ විදුහල, ගම්පහ සිද්ධාර්ථ සහ කැප්පෙටිපොළ මහ විදුහල්වල ඉගැන්වූ ඈ, ගුරු සේවයෙන් සමු ගත්තෙ, 35 වසරක සේවා කාලයෙන් පසුව.අම්මයි-තාත්තයිලබන අපෙ‍්‍ර්ල් 26 වැනිදට ඇයට අවුරුදු 80 ක්.ඔබ විශ්වාස කරාවිද... අස්ගිරිය විජිතාරාම දහම් පාසල් ගුරුවරියකව, ඈ තවමත් උගන්වනව.කාලෙත් එක්ක මොන තරම් දේ සිදු වෙනවද...1951 ආරි - පෙ‍්‍ර්මා යුවළ විවාහ පත් වෙනව. මේ ඈ, සිය සැමියාත් සමඟ එක්ව හැදූ නිවෙස.කාමර හය – හත පුරාම එදා ඇහුණෙ ළමා කටහඬවල්. ඒත් පුංචි වුන් අට දෙනෙක් දුව පැන නැටූ මේ ගෙදර අද ඈ තනිවම.මීට විසි වසරකට පෙර, ජීවිතයෙ දුක සැප බෙදා ගත් ආදරණීය සැමියා, මිය ගියේ හෘදයා බාධයකින්. ඒ 61 වැනි වියේදි. පොත පත හා බණ දහම වෙත වඩාත් යොමුවූ ප්‍රේමා ගුරුතුමිය, අද ජීවිතය දෙස උපේක්‍ෂාවෙන් බලන්නී, සියල්ල, දරාගෙන.ඉංජිනේරු පීඨයට තේරී හුන් පොඩි පුතු, 19 වැනි වියේදි රිය අනතුරකින් හිටි අඩියෙ සියල්ල හැරදා ගිය බව හිතන්න, අදත් ඈ කැමැති නැහැ.ඒත්, ජීවිතේ හැටි එහෙම තමයි කියල ඈ අනෙත් අතට හිතනවා.කොයි තරම් දරුවො හිටියත් අහිමි වුණු එක දරුව වෙනුවෙන් දුක් වෙන එක අම්මලගෙ හැටි. ඒ දහම ඇයටත් පොදුයි.හැබැයි, අටලෝ දහමෙ හැටියට දුක ළඟ සතුටක් තියෙනව. එහෙම බලද්දි පෙරේරා ගුරුතුමියටත් සතුටු වෙන්න කාරණා ඕනෙ තරම්.ලොකු පුතු සරත්, ප‍්‍රකට ව්‍යාපාරිකයෙක්. ඔහු ගෙ පුතු අසංක සිය බාප්පලා - නැන්දලා මෙන්, උපාධිධරයෙක්. ඒ, තොරතුරු තාක්ෂණ ඉංජිනේරු අංශයෙන්.                          අම්මයිදෙවැනි පුතු රංජිත් හේමචන්ද්‍ර. වරලත් සිවිල් ඉංජිනේරුවෙක්.තුන්වැනියට උපන් අශෝකා පද්මකාන්ති. කොළඹ ළමා රෝහලේ, ළමා රෝග පිළිබඳ විශේෂඥ වෛද්‍යවරියක්.හතරවැනියට උපන්නෙත් දුවක්. ඈ යමුනා. විදුලි බල මණ්ඩලයේ, වරලත් විදුලි ඉංජිනේරුවරියක් වන්නී, රත්මලාන නියෝජ්‍ය සාමාන්‍යාධිකාරි තනතුර ද හොබවමින්.පිළිවෙල අනුව පස්වැනියට උපන්නෙත් දුවක්. ඈ, චන්ද්‍රිකා. විදුලි බල මණ්ඩල මූලස්ථානයෙ, ගණකාධිකාරිවරියක්.රාගම රෝහලේ, ප‍්‍රකට ශල්‍ය වෛද්‍ය අජිත් සිල්වා, මේ පවුලෙ 6 වැනියාට උපන් පුතු.ජගත් හේමන්ත හත්වැනියට උපන් පුතු. කොළඹ රාජකීය විදුහලේ උගත්, ජගත් අකල්හි මිය ගියේ, මොරටුව ඉංජිනේරු පීඨයේ සිසුවකුව සිටියදී.අටවැනියට උපන් දූ, දිල්රුක්‍ෂි. ඈ කැනඩාවෙ සසකටුවාන් සරසවියෙ පශ්චාත් උපාධි පරීක්‍ෂකවරියක්.අධ්‍යාපනයෙන් ඉහළට ආ මේ සියලු දරුවන් අපේ රටේ දුවා දරුවන්ට පූර්වාදර්ශ සපයනව.සල්ලිය බාගෙ අඩු නැති පවුලක ඉපදුණත් ළමා කාලෙ මේ හැම දරුවෙක් ම ගත කළේ සාමාන්‍ය ජීවිත.අම්ම – තාත්තගෙ දැඩි අවධානය, දුක් අමාරුකම්වලට හුරුවීම, පත - පොත පාඩම් වැඩට කැපවීම, ඔවුන් හැම කෙනකුගේ ම ජීවිත සාර්ථක වන්නට පාදක වූ අතීත කතාව කියලයි මේ හැමෝම කියන්නෙ.අසූ හැවිරිදි වියේ උන්නත්, පෙ‍්‍ර්මා ගුරුතුමියටත් මේ හැම දෙයක්ම මතකයි, අද ඊයේ ගාණට.සරත්”මේ හැම දරුවෙක් ම කුසේ ඉන්න කාලෙ මං හීන දැක්කෙ, ප‍්‍රාර්ථනා කළේ, කවද හරි එයාල හොඳට ඉගෙන ගෙන දොස්තරවරු, ඉංජිනේරුවො වෙන්න කියල.ඒ හීනය ඉටුවන තුරුම අම්ම – තාත්තා හැටියට අපි එයාල පසුපස හිටියා. හැබැයි ඒ හැම දරුවෙක්මත් ඉගෙනීම වෙනුවෙන් ඇප කැප වුණා.සල්ලිය බාගෙ තිබුණට, මහත්තය දරුවන්ට දුක හුරු කළා. එයාල ඉස්කෝලෙ ගියේ, බස් එකේ, කෝච්චියෙ. ඉස්කෝලෙ ඇරිල එන වෙලාවට මහත්තය ඉස්ටේෂමට යනව, දරුවො කෝච්චියෙන් බහිනකොට එයා එතැන.දූල – පුතාලකියල නැහැ, හැමෝම ගැන හිටියෙ හොඳ අවධානයෙන්. පුංචි කාලෙ ළමයි වුණත් වැඩිපුරම හිත යොමු කළේ පත පොතට...”රංජිත්සැමියාගෙන් ලද සහය තම දරුවන්ගෙ ජීවිත එළිය කරද්දි ඈ තව තවත් සෙසු දරු පරපුරකට සෙත සැදුව.”මං මගේ දරුවන්ට වගේම, උගන්වපු හැම ඉස්කෝලෙකම දරුවන්ටත් මහන්සිවෙලා ඉගැන්නුව. ඒ සත් කි‍්‍රයාව මගේ දරුවන්ටත් ආශිර්වාදයක් වෙන්න ඇති...”අම්ම – තාත්තගෙ ඒ ආශිර්වාදයෙන් හා හා පුරා කියල විශ්ව විද්‍යාලෙ ගියේ, දෙවැනි පුතු රංජිත් හේචÁද්‍ර.”ගම්පහ බණ්ඩාරනායකයෙ මං උසස් පෙළ කරන කාලෙ, ගණිත ගුරු හිඟයක් තිබුණ. ගම්පහ ටියුෂන් තිබුණෙත් නැහැ. ටියුෂන් කරනව නම් කොළඹම යන්න ඕනෙ. මං කළ දේ කොළඹ ගිහින් අදාළ අච්චු පොත් ටික අරගෙන ඇවිත්, තනියම ඉගෙන ගත්තා.වෛද්‍ය - ඉංජිනේරු - ගණකාධිකාරි පවුලක එකතුවක්. පවුලේ හැමෝම කලකට ඉහතදි ගත් මේ ඡායාරූපයේ පහළ පෙළ ඉන්නා පොඩි දරුවන් හුඟ දෙනෙකුම අද ඉංජිනේරු සහ වෛද්‍ය පීඨවල.හැම වෙලාවෙම මට තිබුණෙ කාලෙත් එක්ක සටනක්. ඒ නිසා ඉස්කෝලෙ ඇරිල අතන මෙතන නොයා මං කෙළින්ම ගියේ ගෙදර. මොකද මගෙ ඔලුවෙ තිබුණෙ පාඩම් වැඩ...”ඒ කැපවීම කොයිතරම් ද කියල කියනවා නම්, සමහර දා රංජිත් නිදිය ගත්තෙ පාන්දර එකට දෙකට. ඒත්, තාත්තා ඇවිත් බලකළාම.”මට තාම මතකය 71 කැරැල්ල කාලෙ, රෑ වෙනකොට ලයිට් නිවන්න ඕනෙ. මං ඒ වෙලාවට ලාම්පුවකුත් පත්තු කරන් මගේ පාඩුවෙ පාඩම් කළා. පස්සෙ කාලෙක ගුරු ප‍්‍රශ්නෙ විසඳෙන කොට, ඕනෑවටත් වැඩිය මං විෂය නිර්දේශය සම්පූර්ණ කරල තිබුණ.ඒ කාලෙ ඉංජිනේරු අංශයෙ වැඩිම ලකුණු ගත් අය දැම්මෙ පේරාදෙණියට. මොරටුවට ආවෙ අඩු ලකුණු. අද නම් ඒකෙ අනිත් පැත්ත. මං නොහිතපු විදියෙ ලකුණු මට්ටමකින් මාව පේරාදෙණියට තේරුණ. ඒ වෙනකොට මගේ ඉස්කෝලෙන්වත් කවුරුවත් ගිහින් තිබුණෙ නැහැ, ඉංජිනේරු පීඨයට.අශෝකා පද්මකාන්තිඅනික තාත්තා කොයි වෙලාවකවත් ආදරේට කියල නිකරුණේ සල්ලි දුන්නෙ නැහැ අපට. අද වගෙත් නෙවෙයි, සත ගණන් වලින් ලැබුණෙ... මං ඒ කාලෙඉංජිනේරුවෙක් දැකලවත්, ඔවුන්ගෙ කාර්ය අහලවත් තිබුණෙ නැහැ. නමුත් විභාගෙ හොඳට සමත් වෙනව කියන අරමුණෙන් ඒ ඒ අවස්ථාවන්ට මුහුණ දුන්නා...”ඒ අධිෂ්ඨානයෙ දැඩිව හුන් රංජිත්, තමන්ට පිටුපසින් සිටි නංගිල මල්ලිල හැමෝටම උසස් අධ්‍යාපනයේ පූර්වා දර්ශය සැපයුව.අද ඔහු ඇමරිකානු රාජ්‍ය නොවන සංවිධානයක, ප‍්‍රධාන කාර්ය භාර ඉංජිනේරු තනතුරේ හිඳ, අපේ රටේ සුනාමියෙන් විනාශ වූ පළාත්වල රෝහල් ඉදිකරනව.සියලු පහසුකම් සපිරි මේ රෝහල්වල හැකි ඉක්මනින් වැඩ නිම කිරීමයි ඔහුගෙ අරමුණ. 1977 දෙසැම්බරයෙ පටන් ගත් ඔහුගෙ ඉංජිනේරු ජීවිතයට දැන් තිස් එක් වසරකුත් අවසන්.රංජිත්ගෙ බිරිය, මංගලා හේමචන්‍ද්‍ර. ඈ ගම්පහ මූලික රෝහලේ වෛද්‍යවරියක්. ඔවුන් ගෙ දරු තිදෙනාගෙන් වැඩුමල් පුතු කසුන් මොරටුව සරසවියේයමුනා ඉංජිනේරු උපාධිය ලබා, මේ වන විට පශ්චාත් උපාධි කටයුතු සඳහා, කැනඩාවෙ ඇල්බටා සරසවියෙ.දෙවැනි දූ සුමුදු ජ’පුර සරසවියෙ කළමනාකරණ පීඨයෙ. තුන්වැනි පුතු කොළඹ ආනන්දයෙ අට වසරෙ. තාත්තා සහ අයියා මෙන් දිනෙක ඉංජිනේරුවකු වෙන්නයි, පොඩි පුතුගෙත් උවමනවා. වටිනාම දේ මේ හැම දරුවෙක් ම ශිෂ්‍යÀවයෙන් සමත්ව, කොළඹ පාසල් වලට ආ අය වීම.ගැහැණු දරුවන් හතර දෙනෙක් ඉන්න සිල්වා පවුලෙ, රංජිත් අයියගෙ ආදර්ශය මුලින්ම හිතට ගත්තෙ, අශෝකා පද්මකාන්ති, ලොකු නංගි. ළමා රෝග විශේෂඥවරිය.අජිත්”පොඩි අයියගෙ පොත් එකතුවෙන් ඒ කාලෙ අපි හරි ආසයි පොත් කියවන්න. එයා පත පොත ඇසුරු කළ විදියට අපි එයාව ආදර්ශයට ගන්න ඇති. අනික තාත්තා සැරයි.අනිවාර්යෙන් ම රිපෝට් එකේ හොඳ ලකුණු බලාපොරොත්තු වෙන බව අපි දන්නව. මේ හැම දෙයක්ම එකතු වෙලා අපි ඉබේම අධ්‍යාපනයට යොමු වුණා...”ගම්පහ සිරි කුරුස විදුහලින් අශෝකා ආවේ කොළඹ වෛද්‍ය පීඨයට. අද ඇගේ ලොකු පුතු දසුන් පේරාදෙණියෙ වෛද්‍ය පීඨයෙ. දෙවැනි පුතු විශ්ව විද්‍යාල ගමන අපේක්ෂාවෙන්.අශෝකා වෛද්‍යතුමියගෙ සැමියා, වෛද්‍ය හේමලාල් විජේසූරිය. ඔහුත් කොළඹ ළමා රෝහලේ.යමුනා, මේ පවුලෙන්, වරලත් විදුලි ඉංජිනේරුවරියක වූ පළමු දූ. ඇගේ සැමියා චන්දන සමරසිංහ. ඔහු සුනිත්‍ය බල අධිකාරියෙ අධ්‍යක්‍ෂ ජනරාල්වරයා, මතු නොව, වරලත් විදුලි ඉංජිනේරුවෙක්.චන්ද්‍රිකාඔවුන්ගෙ පුතු තාරකත් මොරටු සරසවියේ ඉංජිනේරු උපාධිය සමත්ව, පශ්චාත් උපාධි කටයුතු හදාරන්නෙ, මෙල්බර්න්් සරසවියෙ. සවිනි දූත්, මේ වන විට, මොරටුව ඉංජිනේරු පීඨයටම තේරීම කොයි තරම් සතුටක්ද...එනයින් අම්මා - තාත්තා - පුතා - දුව මේ හැමෝම ඉංජිනේරු වෘත්තියෙ.චන්ද්‍රිකා, සිය ගණකාධිකරණ උපාධිය සමත් වුණේ, ජ’පුර සරසවියෙන්. අද ඇගේ සේවය විදුලි බල මණ්ඩලයට. ලක්‍ෂ්මන් නන්දසිරි ඇගේ සැමියා. ඔහුත් මහ බැංකුවේ, වරලත් ගණකාධිකාරිවරයෙක්. ඔවුන් ගෙ ලොකු දූ නුවන්ති, කොළඹ සරසවියේ, වෛද්‍ය ශිෂ්‍යාවක්. දෙවැනි දූ උසස් පෙළ පන්තියේ.වියෝ වූ ජගත්සිය වැඩුමල් සොයුරිය අශෝකා මෙන්, කොළඹ වෛද්‍ය පීඨයෙන් සමත්ව, වෛද්‍ය වෘත්තිය තෝරා ගත්, අජිත්, සිය බිරිඳ කර ගත්තේත් වෛද්‍යවරියක්. ඈ දිස්නා ද සිල්වා. ළමා රෝග විශේෂඥවරියක සේ ඈ සිය සේවය ලබා දෙන්නෙ මහරගම පිළිකා රෝහලට. ඔවුන්ටත් එකම දියණියක්. ඈ දිමති.”ඒ කාලෙ අපේ ගෙදර නැවතිල හිටිය ගෑනු ළමයෙක්. තාත්තා අපිට විතරක් නෙවෙයි, ඒ ළමයගෙත් ඉගෙනීම හොයා බැලුව. සැර කළා. අන්තිමේ එයත් විශ්ව විද්‍යාලෙ ගියා. අම්මගෙයි – තාත්තගෙයි මේ විමසිලිමත් බව අපි හැමෝගෙම දියුණුවේ පදනම කියලයි මං හිතන්නෙ.මාව ඉස්කෝලෙදි ගුරුවරු ‘මැත්ස්’ පන්තියට දාපුවම, තාත්තා තමයි ඇවිත් කතා කරල ‘බයෝ’ පන්තියට දැම්මෙ. තාත්තගෙ දුර පෙනෙන නුවණ, කොයි තරම් තීක්‍ෂණද කියල හිතෙන්නෙ, අද මං ශල්‍ය වෛද්‍යවරයෙක් වීම තුළ ලබන තෘප්තිය දැනෙන කොට...”අද ඔහුගෙ සේවය රාගම රෝහලට. රට පුරා කොතැනක වුවත්, වෛද්‍ය වෘත්තීය සේවාවෙන් ලබන සතුට මහමෙරක් කියලයි, අජිත් සිල්වා වෛද්‍යතුමා කියන්නෙ.දිල්රුක්‍ෂිජගත් හේමන්ත පුතු අද හිටියා නම්, ඔහුත් මේ වන විට ප‍්‍රවීණ ඉංජිනේරුවෙක්.දිල්රුක්‍ෂි බාල දූගේ සැමියා, පුෂ්පරාජ. ඔහුත් ආචාර්ය උපාධිධරයෙක්. හේ, කැනඩාව සස්කටුවාන් ප‍්‍රාන්තයෙ කෘෂිකර්මය හා පස පිළිබඳ උපදේශකවරයෙක්. ඔවුන් ගේ දූ සමාධි.ඉතින් මේ හැමෝම එක ඉත්තක පිපී, අපේ රට සුවඳවත් කරන කුසුම්.සිය දරුවන්ට පවා තම මඟම තෝරා ගන්නට මඟ හසර සලසා දී රටට දැයට වැඩදායි පරපුරක් බිහි කිරීමයි මේ හැමෝගෙම පැතුම.ඉනෝකා පෙරේරා බණ්ඩාර ඡායාරූප – ගීත් ද මැල්</content>
  </post><post>
    <category>NEWSPAPER</category>
    <date>
      <year>2009</year>
      <month>03</month>
      <day>15</day>
    </date>
    <link>http://www.silumina.lk/2009/03/15/_art.asp?fn=av09031513</link>
    <topic>බුවා ගිනි නිමන්න පෝස්ට් - ඒඩ් මැසිමෙං</topic>
    <author>සාටර් පෝස්ටර් ඇසුරිං අකුරුකරණය සහ පින්සල්කරණය තිස්ස කරුණාසේකර</author>
    <content>සචිනි ඉෂංග යුග දිවියට එළඹි දා...මුල්ලට තල්ලුවුණු කේට් ට සම්මාන පිට සම්මානමම අපේ රටේ සංස්කෘතික උරුමය සොයා යනවාචිත‍්‍රපට පැත්තෙන් යමක් කරන්න බැරිවීම ගැන කනගාටුයිමවුකුස තුළ දීම ලැබෙන දිව්‍යමය ශක්තියවිජය ගුණ සමරුවදා පුෂ්පෝපහාරමොනවද බේබි මහත්තයා මේ විකාර වැඩ (රසදුන නව කථාව)ළඟ එන අලුත් අවුරුද්දට අපි උතුරට නෑගම් යනවා54 වැනි ‘ෆිල්ම් ෆෙයාර්’ උලෙළේ දී ‘අක්බාර් රජු’ කිරුළු පළඳියිකොහොමඳ තොරතුරුවිවාහය මගේ ඇසින්පවුලේ හයදෙනෙක්ම ඉංජිනේරුවො දොස්තරලා - ගණකාධිකාරිවරුබුවා ගිනි නිමන්න පෝස්ට් - ඒඩ් මැසිමෙං“බලාපොරොත්තු“සමඟ ඉදිරි මඟ බලන නිර්මාල්සෙම රෝග ලක්ෂණයක් මිස රෝගයක් නොවෙයිජාත්‍යන්තර මට්ටමේ ප‍්‍රාසංගික අත්දැකීමක් ‘රිදම් ඔෆ් ස්ටාර්ස්’‘ගඩ ගඩ’ ගා ‘බ්‍රෙඩ් පවුඩර්ස්’බුවාලන්තයට වසන්තය ඇවිදිල්ලාය. තවත් දවස් තිහකින් විතර අවුරුද්ද එයි. අවුරුද්දටත් කලිං බුවාලන්තෙට කෙළි සෙල්ලං පැමිණ තිබේ. මේ දවස්වල බුවාලන්තෙ නැගලා යන ‘කෙළි’ යකි ‘පෝස්ටර් කෙළිය’.අපේ රටවල නං ඉතින් ඔය අවුරුදු කාලෙට එන්නේ ඔළිඳ කෙළිය, මේවර කෙළිය, පංචි කෙළිය වගේ ‘කෙළි’ය.ඉතිං මේ අමුතු කෙළිය පිළිබඳව සොයා බැලුවෙමි.’පෝස්ටර් කෙළි’ කාලයට නගරේ, ගමේ, පාරේ තොටේ, තාප්ප, ඉඩ තිබෙන බිත්ති දැන්වීම් පුවරු බලන්ඩ ලස්සනය.මේ කී‍්‍රඩාවේ යෙදෙන්නේ අපේ රටේ මෙන් පැදුරු එලාගෙන මහදවල් නොවේ.එක්කෝ මැදියමේය. නැත්නම් පාන්දර ජාමයේය. පාප්ප බාල්දියක් හා බුරුසුවක් අතින් ගෙන තවකෙකු තඩි පෝස්ටර් රෝලක් ද ගෙන කී‍්‍රඩාව අරඹයි. මෙහිදී කෙරෙන කවි ගායනා කීපයක් බුවෙක්ගෙන් අසා ලියාගත්තෙමි.”තාප්පෙ කන්නයි මං ආවේ” පාප්ප කාපං තුංදීරේ උඩිං ඇලෙව්වොත් එළම තමයි යටිං ඇලෙව්වොත් තොප්පි ගොඩයි වහල ඇලෙව්වොත් තට්ටෙ පැලෙයි අතට අහුවුණොත් කොන්ද කැඩෙයිතාප්ප අයිතිකරු මෙසේ කෙළියට එක්වන්නේ හයේ හතරේ පොල්ලක් ද ගෙනය.පෝස්ටර් පෝස්ටර් ගසඤ්ඤා තාප්ප ඔක්කොම වසඤ්ඤා අතට අහුවුණොත් දෙසඤ්ඤා කොච්චර කොච්චර ගසඤ්ඤා ලක්ස ගණන් ගසඤ්ඤාමෙසේ ගයමින් රැයක් එළිවන්නට පෙර චීන මහා ප‍්‍රාකාරය වුවද පෝස්ටර වලින් වසා දමන්නට බුවාලා හපන්නුය.පෝස්ටර කෙළියෙන් වෙනත් උදව් පදව් ද බුවාලාට ලැබේ. ලවක් දෙවක් නැතුව අඬන බුවා පැටවුන් අසුරු සැණින් නවතා ගන්නට බුවී අම්මලා ආච්චිලා පෝස්ටර් ළඟට බුවා පැටවුන් වඩාගෙන ගොස් ‘ඇඬුවොත් මෙයාට දෙනවා’ කියා කියති. පැටියාගේ ඇඬුම ‘සරස්’ ගා නවතී.පෙළක් බුවා අම්මලා අතකින් කෑම පිඟාන ද අනෙක් අතින් බුවා පැටවා ද වඩාගෙන තාප්ප අසලට ගොස් ‘කෑවේ නැත්තං මෙයාට කියනවා’ කියා කියති.තවත් පුදුමයක් දිනක් මම තාප්පයක් ළඟදී දුටුවෙමි. කෝට් බෑයකින් හා කොටු සරොමකින් සැරසී කුඩයක් කිහිලි ගසාගත් ‘වෙඩින් කොටන්’ (මඟුල්+කපු) උන්නැහේ කෙනෙකු තාප්පයක පෝස්ටර් පෙළකට එබිකම් කරමින් මොනාදෝ කුඩා නෝට් පොතක ලියාගන්නවා දැක ඒ ගැන විමසුවෙමි.”මහත්තයා ම මේවා ටිකක් කියවලා බලන්ඩකෝ”සත්ගුණවත්, අවංක, එඩිතර, අභීත, ගුණගරුක, ගමකන, රටට වැඩ දෙන, නගරය අවුලුවන ආදී වශයෙන් බුවාලා ගැන විස්තර ලියා අංක දමා තිබූ පෝස්ටර පෙළක් එහි විය.”හෙහ්.. හෙහ්.. මනාල බුවාලා සොය සොයා ගෙවල් ගානේ චාටරේ අදින්න ඕනැ නෑ.. මේ කාලේ තාප්පයක් ගාවට ගියාම ඕන පදං චරිත විස්තර හොයාගත්තෑකි. වෙඩින් කොටන් උන්නැහේ කසට බැඳි දසන් දක්වා සිනාසෙමින් පැවැසීය.පෝස්ටර කෙළිය ගැන විස්තර සොයමින් සිටි අතර තුර දිනක් හදිසියේ බුවා අයියා ලෝකල් ඇන්ජීඕ ගැන්සියක් මා වෙත කැඳවා ගෙන ආවේය.”අපේ ගෙදර ෆොරින් ජර්නලිස්ට් බුවෙක් ඉන්නවාය කියන ආරංචියට මේ ගොල්ලො මාව චැනල් කළා. මල්ලී මේ අපි අඳුරන කස්ටියක් සපෝට් එකක් දෙන්න...””මො..මොකක්ද ඔයාලට මගෙන් කෙරෙන්න ඕනැ..””මේකයි බොස් වැඩේ.. හෙට අනිද්දා පිටරටිං මෝරෙක් එනවා.. ඌව බාගන්න බොස් අපිට පුල් සපෝට් එක දෙන්න ඕනැ.. කියන ගාණක් සම්තින් එක දෙන්නං... ඩොලස්වලිංම..”මො..මෝරෙක්.. ම.. ම.. මට.. මාලු අල්ලලා පුරුද්දක් නෑනේ..”හෙහ්.. හෙහ්.. හේ.. බොස් මෝරෙක් කිව්වේ... මාලුවෙක් නෙමෙයි.. මේ ෆොරින් දතක්..”ඒ කිව්වේ මේ අපේ මේ කටේ තියෙන..””නෑ.. නෑ.. බොසා .. රටින් සුද්දෙක් එනවා.. අපිට ආධාර දෙන්න බලන්ඩ.. හොඳ බර පොරක්.. මෑන්ට රටවල් ගණනාවක කොම්පැණි තියෙනවා.. මල්ටි මිලියන සුදුබුවෙක්..””මොකක්ද එයාගෙ බිස්නස් එක..””බ්‍රෙඩ් පවුඩර්ස්.. බ්‍රෙඩ් පවුඩර්ස්.. හදනවා..””මොනා... බ්‍රෙඩ් පවුඩර්...?””ඇයි.. බොස් .. පාං.. හදන්ඩ ගන්නෙ.. ඕකවත් දන්නැද්ද..?””ආ .. හරි.. හරි.. ඉතින් මම.. මොකද කරන්න ඕනැ..””මෑන්ස් ආවාම.. තැන් කීපයකට අරං ගිහිං අපි පුල් සාටර් කියලා පෙන්නනවා. සීරියල් ටෝකක් දෙනවා කන්වලින් කඳුළු එන්ඩ.. මෑන්ස්ට දුක හිතිලා.. ඒ රටට ගිහින්... බ්‍රෙඩ් පවුඩස් නැවකට එවනවා. සාටර් බුවා පවුල්වලට බෙදන්ඩ. ඉතින් ඒවා බෙදෙන ගමං අපිත් පොඩි වංගුවක් දෙකක් නමා ගන්නවා..””වංගුවක් නමනවා...?””හරි.. හරි.. අපි බොස්ටත් නොසලකා ඉන්නෙ නෑ.. වැඩේ සෙට් වුණොත්.””ඒත් කොහොමද මේ තරං සාටර් බුවාලා ඉන්නවා කියලා පෙන්නන්නේ.. මේ පැත්තෙ බුවාලට එහෙමට අහේනියක් නෑනේ...””හරි.. හරි.. ඒම වුණොත්.. ඔය .. පිටිසර පැත්තේ ඉස්පිරිතාල දෙක තුනකට වත් එක්කං යං..””මෑන්ස්ට බුවා බාසාව තේරෙන්නෙ නෑනේ...ඔවුන්ගේ වදෙන් බේරෙන්නට බැරි තැන සුදු බුවාගේ පරිවාර බුවා ලෙස ආධාර ටුවර් එකට සෙටමෝල් වන්නට මට සිදුවිය.නියමිත දිනයේ සුදු බුවා පැමිණියේ පෞද්ගලික ආසියාන්තරාවකිනි.විලුඹ දක්වා ගෑවෙන ඕකිඩ් මල් මාලයක් දමා ඔහුව පිළිගෙන හෝටලය වෙත කැඳවාගෙන ආවෙමු. ඉන්පසු ඔහු සමඟ ආධාර දීමට සුදුසු අය සිටිත්දැයි සොයමින් චාරිකා චාටරේ කන්නට මට සිදුවිය.යන යන හැම තැනදීම සුදු බුවා ගේ ප‍්‍රධාන පැනය වූයේ “වොටීස් දිස් පෝස්ටර්..” කියාය. ඒවා ළඟදී ලීෆි වෙජිටබල් බබාලා තෝරන සිලෙක්ෂං එකට ගහපු ඒවා බව පැහැදිලි කළෙමි.”සෝ මෙනි පෝස්ටර්ස්.. එව්රි වෙයාර්.. යන යන තැන සුදු බුවා නළල රැළි ගන්වාගෙන කොඳුරයි.”හව් දේ පේස්ට් දීස් හියුජ් පෝස්ටර්..”හදිසියේම ඔහු ඇසුවේය.පාංපිටි වතුර සමඟ කලවං කර පාප්ප සාදා පින්සලකින් ගා අලවන බව පැහැදිලි කළෙමි. සුදුබුවා සාක්කුවෙන් කැල්කුලේටරයක් ගෙන ගණන් හදා ඩයරියේ මොනාදෝ ලියාගත්තේය. දින ගණනාවක් බුවාලන්තයේ සතුටින් ගත කළ සුදුබුවා සිය රටට ගියේ වහාම ආධාර එවන බවට පොරොන්දු වෙමිනි.දින කීපයකට පසු ඇන්.ජී.ඕ. බුවාලා යළිත් මා සොයා ආවේ ඒ බලාපොරොත්තු වූ සුබාරංචිය ද ගෙනය.”බොස් වැඩේ ගොඩ.. බොස්ගෙ නමට වරායට එවලා තියෙනවා බඩු.. කංටේනරයකිං. ටාර් ගාලා ගිහිං කස්ටම් බුවෙකුට ජරාවක් දීලා ක්ලියර් කරගමු.”බුවාලා නඩය සමඟ ගියවිට බඩු සමඟ එවා තිබූ විස්තර පති‍්‍රකාවත් සුදු බුවා විසින් එවන ලද ලියුමත් මට ලැබුණි.මම ගැහෙන හදින් ලියුම කඩා බැලුවෙමි.බැරි බැරි ගාතේ සුදු බුවා බුවා භාෂාවෙන් ලියුම ලියා තිබුණේ මෙසේය.”ඔබලාට.. ආදාර කන්ට ... අවස්යම බව පෙනේ... ඔබලාගේ ජාතික ආහාරය වන ‘කොට්ටු’ හැදීමටත් ‘සෝට්ටීස්’ හැදීමටත් බ්‍රෙඩ් පවුඩර්ස් සෑහෙන්න ඕමනා බව පෙනේ. බ්‍රෙඩ් පවුඩස් මිටි ගණන් එවනවාට වඩා ඔබලාටම බ්‍රෙඩ් පවුඩස් හදාගත හැකි මැෂින් එකක් මේ සමඟ එවමි..””හ්.. නැහ්.. බ්‍රෙඩ් පවුඩර් හදන මැෂින් එකක් එවලා එළකිරි..” බුවෙක් මා බදාගෙන ලියුම සිපගත්තේය. ”මේ මැසිම .. ඕනැම තාප්පයකට බිත්තියකට දැන්වීම් බෝඩ් එකකට හයි කළ විට අලවා ඇති පෝස්ටර් තොගය ගැළවී කොලය වෙන්වී පාප්ප නැවත පාංපිටි බවට පත්වෙයි. ඒ පිටි ඔබලා .. ඊට් කරපල්ලා. කොල ටික එළුවන්ට දීපල්ලා.””බඩි බාස්කට්.. නසරානි සුද්දා... වැඩේ කම්ප්ලීට් ඊට් කළා.. ළඟ පාතක හිටියා නං ‘කිල්’ කරලා ‘හයිඩ්’ කරනවා.” කී බුවාලා පිරිස පැන මා අත තිබූ ලියුම උදුරා ගෙන කීතු කීතු කරන්නට විය.ඒ අවසරයෙන් මම හිමින් සීරුවේ...සාටර් පෝස්ටර් ඇසුරිං අකුරුකරණය සහ පින්සල්කරණය තිස්ස කරුණාසේකර</content>
  </post><post>
    <category>NEWSPAPER</category>
    <date>
      <year>2009</year>
      <month>03</month>
      <day>15</day>
    </date>
    <link>http://www.silumina.lk/2009/03/15/_art.asp?fn=av09031514</link>
    <topic>“බලාපොරොත්තු“සමඟ ඉදිරි මඟ බලන නිර්මාල්</topic>
    <author>ජයමිණි</author>
    <content>සචිනි ඉෂංග යුග දිවියට එළඹි දා...මුල්ලට තල්ලුවුණු කේට් ට සම්මාන පිට සම්මානමම අපේ රටේ සංස්කෘතික උරුමය සොයා යනවාචිත‍්‍රපට පැත්තෙන් යමක් කරන්න බැරිවීම ගැන කනගාටුයිමවුකුස තුළ දීම ලැබෙන දිව්‍යමය ශක්තියවිජය ගුණ සමරුවදා පුෂ්පෝපහාරමොනවද බේබි මහත්තයා මේ විකාර වැඩ (රසදුන නව කථාව)ළඟ එන අලුත් අවුරුද්දට අපි උතුරට නෑගම් යනවා54 වැනි ‘ෆිල්ම් ෆෙයාර්’ උලෙළේ දී ‘අක්බාර් රජු’ කිරුළු පළඳියිකොහොමඳ තොරතුරුවිවාහය මගේ ඇසින්පවුලේ හයදෙනෙක්ම ඉංජිනේරුවො දොස්තරලා - ගණකාධිකාරිවරුබුවා ගිනි නිමන්න පෝස්ට් - ඒඩ් මැසිමෙං“බලාපොරොත්තු“සමඟ ඉදිරි මඟ බලන නිර්මාල්සෙම රෝග ලක්ෂණයක් මිස රෝගයක් නොවෙයිජාත්‍යන්තර මට්ටමේ ප‍්‍රාසංගික අත්දැකීමක් ‘රිදම් ඔෆ් ස්ටාර්ස්’රූමත් බව හා අවිහිංසකත්වය පරදා දුගී දුප්පත්කම හිස එසවූ නිසාවෙන් හිසට වහල ද, කුසට අහරද, ඇයට නොලැබෙයි. දූෂිත සමාජයේ දුරාචාරය රජ කරයි.දූෂණය, වංචාව, මැර බලය හා අපචාර ඒ අතර හිස ඔසවා ඇත. මෙවන් විෂම වූ සමාජයේ කේන්ද්‍රගතව තරුණියකට යථාර්ථය හා ගැටෙන්නට හැකිද? මේ “බලාපොරොත්තුව“ නම් වු කෙටි චිත‍්‍රපටයේ සාරාංශයයි. මෙය අංකුර සිනමා ශිල්පියෙකුගේ නිර්මාණයකි, ප‍්‍රයත්නයකි. ඔහු නමින්, නිර්මාල් රාජපක්ෂය.මෙම කෙටි චිත‍්‍රපටය ජාත්‍යන්තර කෙටි චිත‍්‍රපට උළෙල සඳහා “ශී‍්‍ර ලංකා ජාතික චිත‍්‍රපට සංස්ථාවේ අධ්‍යක්‍ෂ මණ්ඩලය මෙන්ම, එහි සිනමාකරණ පාඨමාලා, ආචාර්යවරුන් අනුමත කොට තිබීම සුවිශේෂි කරුනක් බව නිර්මාල් කියයි.සිනමා තාක්‍ෂණය හා සිනමා ක‍්‍රමවේදයන් හදාරමින් චිත‍්‍රපට ක්ෂේත‍්‍රයට පිවිසෙන්නට පෙරුම් පුරන නිර්මාල් ඒ පසුබිම උදා කර ගන්නට, කෙටි චිත‍්‍රපටයක් නිර්මාණය කිරීමේ අභියෝගයට අත ගැසුවේ, විසල් උත්සාහයක් මෙන්ම දැඩි ආත්ම ධෛය¸යකින් යුතුවයි.”මම එක්වරම ලොකු චිත‍්‍රපටයක් කරන්න යන්නෑ. මගේ කුසලතාවය පෙන්වීමට මේ විදියේ පහසු හා සරල මගක් තමයි අනුගමනය කරන්නේ.” ඉදිරියේදී මේ චිත‍්‍රපටය මෙරට මෙන් ම ලොව පුරා බිහිවන කෙටි සිනමා චිත‍්‍රපට උළෙලවල් සඳහා ඉදිරිපත් කරන්න බලාපොරොත්තු වන අතර, එවන් සිනමාපට සඳහා නවකයෙකු විදිහට අභියෝගයක් වෙන්නත් මට අවශ්‍යයයි.”රූප භාෂාව“ තවදුරටත් අධ්‍යනය කරන්න මම නිබඳවම සිනමාව පිළිබඳව ලියැවුණු පොතපත හා අන්තර්ජාලය ඇසුරු කරනවා.ලොව දැනට භාවිතා වන ඉහළම, වර්ණ තීව‍්‍රතාවයකින් යුත්, සේයාපට වර්‍ගයක් වනKodak vision 2වර්ණ සේයාපට භාවිතයෙන් නිපැයූ මේ චිත‍්‍රපටය 35MM වර්ගයේ කෙටි චිත‍්‍රපටයක් ලෙස හඳුන්වා දෙන්න පුළුවන්.මෙහි නිෂ්පාදන දායකත්වය රේණුකා බාලසූරිය, සෝමරත්න දිසානායක, සුනිල් ටී. ප‍්‍රනාන්දු හා චන්ද්‍ර රත්නම් යන සිනමාවේදීන්ගෙනි. සංගීත අධ්‍යක්‍ෂණය ඩී.ඩී. ගුණසේන විසිනි. කැමරාව රත්නසිරි උඩුවරගෙනි.මෙහි ප‍්‍රධාන චරිත නිරූපණය සඳහා අරුණි දර්ශිකා, මල්ෂා ජයවර්ධන, හංසනී නිෂ්‍යමාලා, රූපා ගෝමස්, සමන් වීරසිරි හා සැනට් දික්කුඹුර යන නවක හා ප‍්‍රවීණ නළු නිළි පිරිසගේ දායකත්වය ලැබිණි.කැලණිය සපුගස් කන්ද මහා විද්‍යාලයෙන් උ.පෙ. ගණිත විෂය ධාරාව හදාරා, පැමිණි නිර්මාල් මේ වන විට, වෘත්තියෙන් වීඩියෝ සංස්කරණ ශිල්පියෙකි. නිර්මාල්ගේ ඒ ඉදිරි ගමනට “රසඳුනෙන්” ් සුභපැතුම්ජයමිණි</content>
  </post><post>
    <category>NEWSPAPER</category>
    <date>
      <year>2009</year>
      <month>03</month>
      <day>15</day>
    </date>
    <link>http://www.silumina.lk/2009/03/15/_art.asp?fn=av09031515</link>
    <topic>සෙම රෝග ලක්ෂණයක් මිස රෝගයක් නොවෙයි</topic>
    <author>සාකච්ඡාවකින් සකස් කළේ ගාමිණී සුසන්ත</author>
    <content>සචිනි ඉෂංග යුග දිවියට එළඹි දා...මුල්ලට තල්ලුවුණු කේට් ට සම්මාන පිට සම්මානමම අපේ රටේ සංස්කෘතික උරුමය සොයා යනවාචිත‍්‍රපට පැත්තෙන් යමක් කරන්න බැරිවීම ගැන කනගාටුයිමවුකුස තුළ දීම ලැබෙන දිව්‍යමය ශක්තියවිජය ගුණ සමරුවදා පුෂ්පෝපහාරමොනවද බේබි මහත්තයා මේ විකාර වැඩ (රසදුන නව කථාව)ළඟ එන අලුත් අවුරුද්දට අපි උතුරට නෑගම් යනවා54 වැනි ‘ෆිල්ම් ෆෙයාර්’ උලෙළේ දී ‘අක්බාර් රජු’ කිරුළු පළඳියිකොහොමඳ තොරතුරුවිවාහය මගේ ඇසින්පවුලේ හයදෙනෙක්ම ඉංජිනේරුවො දොස්තරලා - ගණකාධිකාරිවරුබුවා ගිනි නිමන්න පෝස්ට් - ඒඩ් මැසිමෙං“බලාපොරොත්තු“සමඟ ඉදිරි මඟ බලන නිර්මාල්සෙම රෝග ලක්ෂණයක් මිස රෝගයක් නොවෙයිජාත්‍යන්තර මට්ටමේ ප‍්‍රාසංගික අත්දැකීමක් ‘රිදම් ඔෆ් ස්ටාර්ස්’අප සරලව හඳුන්වන ‘සෙම්රෝග‘ නිසා වර්තමානයේදී බොහෝ දෙනෙක් පීඩා විඳිනවා. මෙම තත්ත්වය එදිනෙදා වැඩ කටයුතු කරගෙන යාමට බොහෝ දෙනෙකුට බාධාවක් වී ඇති බව ද පෙනී යනවා.‘සුවමඟ’ තුළින් අද අප සාකච්ඡා කරන්නේ මේ පිළිබඳව. ‘සුව මඟ’ සඳහා අද අදහස් දක්වන්නේ විශේෂඥ වෛද්‍ය වජිර තෙන්නකෝන් මහතා. වෛද්‍ය සමන්ති හේවමල්ලිකා මහත්මියත් මෙහිදී සහය වූවා.“බටහිර වෛද්‍ය විද්‍යාවේදී ‘සෙම් රෝග‘ ලෙස විශේෂ රෝග තත්ත්වයක් සැළකෙන්නේ නෑ. පෙනහැල්ල ආශ‍්‍රිතව කිසියම් ආසාදනයක් ඇති වූ විට සෙම සහ කැස්ස ඇතිවිය හැකියි.ඒ Acute Viruses bronchitis, bronchial asthma (ඇදුම) ක්ෂය රෝගය වැනි රෝග ඒ අතරින් ප‍්‍රධානයි. මෙම රෝගාබාධ වල ප‍්‍රතිඵලයක් ලෙස ශරීරයේ සෙම ඇතිවෙනවා.එමෙන් ම ලේවල සෙම ඇතැයි ඇතැමුන් තුළ වැරදි මතයක් තිබෙනවා. ලේවල සෙම රැඳෙන්නේ නෑ. සෙම ඇතිවන යම් යම් රෝග තත්ත්වයන් නිසා ශරීරයේ රුධිරයේ යම් යම් වෙනස්කම් ඇතිවිය හැකියි.එමෙන් ම නාසය තදවීම, නාසය අවහිරවී හුස්ම ගැනීම අපහසු වීම, කිවිසුම් යාම, නිතර ඇතිවන හිසේ කැක්කුම වැනි තත්ත්වයන් ඇතිවන්නේ කිසියම් ආසාදන තත්ත්වයක් නිසා හිස අවට කෝඨරවල සෙම එක් රැස්වීම නිසයි.විශේෂඥ වෛද්‍ය වජිර තෙන්නකෝන්ශරීරයේ සෙම තත්ත්වය අධික වීමෙන් ශ්වසන මාර්ගය අවහිර වීම නිසා ඇතිවන ඇදුම රෝගය යම් පමණක බරපතළ රෝගාබාධයක්. ඇදුම රෝගය පරම්පරාවෙන් පරම්පරාවට යාමේ හැකියාවක් තිබෙනවා.Bronchiectasis රෝගයේදී පෙනහළු තුළ වාතය ගමන් කරන නාල තැනින් තැන ඉදිමෙනවා. එම නාලවල සෙම රැඳෙනවා. මෙහිදී ප‍්‍රතිජීවක ලබාදී භෞත චිකිත්සක ප‍්‍රතිකාර ද ලබාදෙනවා.සෙම් රෝගයක් ලෙස ගැනෙන Bronchitis බොහෝ දෙනෙකුට නිතර වැළදෙන රෝගයක්. Bronchitis ප‍්‍රධාන වශයෙන් ම කොටස් දෙකකට වර්ග කෙරෙනවා. ඒ Acute bronchitis ඉන් එක් විශේෂයක්. හදිසියේ ම උණ ඇතිවී පසුව සෙම සහ කැස්ස වැඩිවීම ඒ Acute bronchitis රෝගයේ ලක්ෂණයන්.මෙය සාමාන්‍යයෙන් වෛරස් ආසාදනයක් නිසා ඇතිවන තත්ත්වයක්. මෙම රෝගය වැළදී ඇතැමෙකුට එය සතියක් පමණ පැවතිය හැකියි. ඇතැමෙකුට එය සති තුන හතරක් පමණ පැවතිය හැකියි. එය සරල ප‍්‍රතිකාර සහ විවේකය මගින් සුව වෙනවා.Bronchitis රෝගයේ අනෙක් විශේෂය වන්නේ Cronic bronchitis තත්ත්වයයි. මෙය බොහෝ විට ඇතිවන්නේ දීර්ඝ කාලයක් දුම්පානය කිරීම නිසයි.කැස්ස, සෙම මෙම රෝගයේ රෝග ලක්ෂණයන්. මෙම රෝගය සුව කිරීම ඉතාම අපහසුයි. මෙම කරුණුවලින් පැහැදිලි වන්නේ ශරීරයේ ‘සෙම’ තත්ත්වය වැඩිවීම කිසියම් රෝගයක රෝග ලක්ෂණයක් සහ කිසියම් රෝගයක ප‍්‍රතිඵලයක් මිස රෝගයක් නොවන බවයි.සෙම තත්ත්වයෙන් පෙළෙන රෝගීන් දූවිලි, දුමාරය, පින්න, සීතල වැනි පාරිසරික සාධක වලින් දුරස්වීම ඉතා වැදගත්. ශරීරයේ සෙම ස්වභාවය උත්සන්න වීමට එම පාරිසරික සාධක හේතු වෙනවා.‘තිනර්’ වැනි රසායනික ද්‍රව්‍ය ආග‍්‍රහනය වීම, ලී කුඩු, තේ කුඩු වැනි ද්‍රව්‍ය ආග‍්‍රහණය වීම නිසාත් අසාත්මික තත්ත්වයන් ඇතිවී සෙම උග‍්‍රවිය හැකියි.ඒනිසා එවැනි ද්‍රව්‍ය ආශ‍්‍රිතව රැකියාව කරන උදවිය, මුහුණ ආවරණ ආදිය පැළදීම මගින් සෙම තත්ත්වයන් අවම කර ගත හැකියි.සමාජයේ බොහෝ දෙනෙක් අතර පවතින මතයක් වන්නේ කිරි පානය නිසා ශරීරයේ සෙම වැඩි වන බවයි. මෙහි කිසියම් සත්‍යතාවයක් තිබුණත් සෑම අයකුටම එසේ වන්නේ නෑ.ඇතැම්විට ඇදුම තිබෙන රෝගියකුට කිරි අසාත්මික වීම (Alergic) නිසා ශරීරයේ සෙම ස්වභාවය වැඩි විය හැකියි. යමෙකුට කිරි පානය නිසා අසාත්මිකතාවයක් ඇති වී සෙම ස්වභාවය වැඩි වන්නේ යැයි හැඟෙයි නම්, වඩාත් සුදුසුවන්නේ එවැනි පුද්ගලයින් කිරි පානයෙන් වැළැකී සිටීමයි.ඇතැමුන් අතර මතයක් තිබෙනවා. සෙම් රෝග නිතර වැළදෙන පුද්ගලයින්ට, විශේෂයෙන් ම ඇදුම රෝගීන්ට, එළු කිරි ඉතා ගුණදායි බවට.මෙම මතයේ කිසිදු විද්‍යාත්මක සත්‍යයක් ඇති බව ඔප්පු වී නෑ. එළකිරි අසාත්මික රෝගීන්ට ඇතැම් විට එළු කිරි අසාත්මික නැති වුවත්, ඇදුම රෝගීන්ට සහ ආසාදනයකින් සෙම ඇතිවන රෝගීන්ට එළු කිරි ගුණදායි යන්න නිවැරදි මතයක් නොවෙයි.කිසියම් වෛරස් ආසාදනයක් නිසා උණ, සෙම් ප‍්‍රතිශ්‍යාව, කැස්ස ඇති වූවා යැයි සිතන්න.එවිට කිරි පානය කිරීමෙන් එම රෝග තත්ත්වය උග‍්‍ර වන්නේ නෑ. විශේෂයෙන් කිරි අසාත්මික වන්නේ ඇදුම රෝගීන්ට පමණයි.මෙහිදී සඳහන් කළ යුතු විශේෂ කරුණක් තිබෙනවා. බොහෝ මව්වරු තම දරුවන්ට මේ, මේ ආහාර පාන දුන්විට සෙම වැඩි විය හැකියි, වෙනත්වෛද්‍ය සමන්ති හේවමල්ලිකා අයහපතක් සිදුවිය හැකියි සිතා බොහෝ ආහාර පාන දරුවන්ට දීමෙන් වැළකී සිටිනවා. එය ළමයාගේ පෝෂණයට කරනු ලබන විශාල හානියක්.තම දරුවාගේ සෙම තත්ත්වය වැඩි වන්නේ කිනම් ආහාරයක්, පානයක් දුන් විට දී, දරුවාට අසාත්මික වන්නේ කිනම් ආහාර පාන ද යන්න හැඳිනගෙන ඒවායින් වැළකී අගුණ නොවන අනෙකුත් ආහාර පාන ලබාදිය යුතුයි.එසේ නොමැතිව ළමයා කැමති, ළමයාගේ පෝෂණයට වර්ධනයට අවශ්‍ය ආහාරපාන දීමෙන් වැළකී සිටීම ඉතාම නුසුදුසු කි‍්‍රයාවක්.ඇතැමුන් සෙම පීනස වැඩිවේ යැයි සිතා සති ගණන් ස්නානය කරන්නේ නැතිව සිටිනවා. මෙයත් වැරදි මතයක්. සවස 4 ට, 5 ට වුවත් ස්නානය කර හොඳින් හිස පිස දැමීමෙන් කිසිදු ගැටලුවක් ඇතිවන්නේ නෑ.එහෙත් දිගු කොණ්ඩයක් ඇති කාන්තාවන් රාති‍්‍රයේ ස්නානය කර තෙත හිසක් සහිතව නින්දට යාමෙන් පීනස වැනි තත්ත්වයක් ඇතිවිය හැකියි. පීනස ලෙස හඳුන්වන්නේ නාසයෙන් සෙම ගැලීමයි.සෙම් රෝගයක් වැළඳුණු විට වෛද්‍ය උපදෙස් වලින් තොරව ප‍්‍රතිජීවක ඖෂධ (Antibiotics) ගැනීමට බොහෝ දෙනෙක් දැන් පෙළඹී සිටිනවා. මෙය ඉතාම වැරදි සහගත තත්ත්වයක්.මෙයින් වහාම වැළකිය යුතුයි. එසේ නොමැතිව වැරදි ප‍්‍රතිජීවක සහ වෙනත් ඖෂධ ලබාගැනීමෙන් රෝගයේ තත්ත්වය බරපතළ විය හැකියි.සාකච්ඡාවකින් සකස් කළේ ගාමිණී සුසන්ත</content>
  </post><post>
    <category>NEWSPAPER</category>
    <date>
      <year>2009</year>
      <month>03</month>
      <day>15</day>
    </date>
    <link>http://www.silumina.lk/2009/03/15/_art.asp?fn=av09031516</link>
    <topic>ජාත්‍යන්තර මට්ටමේ ප‍්‍රාසංගික අත්දැකීමක් ‘රිදම් ඔෆ් ස්ටාර්ස්’</topic>
    <author>ඉඳුනිල්</author>
    <content>සචිනි ඉෂංග යුග දිවියට එළඹි දා...මුල්ලට තල්ලුවුණු කේට් ට සම්මාන පිට සම්මානමම අපේ රටේ සංස්කෘතික උරුමය සොයා යනවාචිත‍්‍රපට පැත්තෙන් යමක් කරන්න බැරිවීම ගැන කනගාටුයිමවුකුස තුළ දීම ලැබෙන දිව්‍යමය ශක්තියවිජය ගුණ සමරුවදා පුෂ්පෝපහාරමොනවද බේබි මහත්තයා මේ විකාර වැඩ (රසදුන නව කථාව)ළඟ එන අලුත් අවුරුද්දට අපි උතුරට නෑගම් යනවා54 වැනි ‘ෆිල්ම් ෆෙයාර්’ උලෙළේ දී ‘අක්බාර් රජු’ කිරුළු පළඳියිකොහොමඳ තොරතුරුවිවාහය මගේ ඇසින්පවුලේ හයදෙනෙක්ම ඉංජිනේරුවො දොස්තරලා - ගණකාධිකාරිවරුබුවා ගිනි නිමන්න පෝස්ට් - ඒඩ් මැසිමෙං“බලාපොරොත්තු“සමඟ ඉදිරි මඟ බලන නිර්මාල්සෙම රෝග ලක්ෂණයක් මිස රෝගයක් නොවෙයිජාත්‍යන්තර මට්ටමේ ප‍්‍රාසංගික අත්දැකීමක් ‘රිදම් ඔෆ් ස්ටාර්ස්’පසුගිය වසරේ ඔක්තෝබර් මාසයේ ඩුබායි හි අල්නසාර් ශාලාවේ අපූරු නර්තන ප‍්‍රසංගයක් පැවැත්වුණා.වැලිකතරේ දහදිය හෙළනා අපේ රටේ සහෘද පෙ‍්‍ර්ක්ෂකයින්ගේ සිත් අමන්දානන්දයට පත්කළ මේ ප‍්‍රසංගය ඉදිරිපත් කළේ අපේ නව පරපුරේ ජනප‍්‍රිය නර්තන සහ සිනමා තාරකාවන් පිරිසක්.ශ‍්‍රී ලංකාවේ වෙසෙන රසවතුනට ජාත්‍යන්තර ප‍්‍රාසංගික අත්දැකීමක් ගෙන දීමේ අරමුණින් ලබන 21 වැනි සෙනසුරාදා සවස 6.00ට කොළඹ මරදානේ ශාන්ත ජෝශප් විද්‍යාලයීය ශ‍්‍රවණාගාරයේදී පැවැත්වෙන මෙම ප‍්‍රසංගයට නව අංග රැසක් එක්කරමින් රඟ දැක්වෙනවා.’රිදම් ඔෆ් ස්ටාර්ස්’ ලෙස නම් කර ඇති මෙම ප‍්‍රසංගයේ නර්තන අධ්‍යක්ෂණය ශාන් පෙරේරා ගෙනි.ශ‍්‍රී ලංකාවේ සිනමා නර්තන නිර්මාණ කලාව නව මඟකට යොමු කරමින් වෙනස්ම ආරක නර්තන අත්දැකීම් රැසක් රැගත් රෝස වසන්තය, අංජලිකා, ආසයි මං පියාඹන්න, රෝස කැලේ, සුවඳ දැනුණා ජීවිතේ වැනි චිත‍්‍රපටවල නර්තන අධ්‍යක්ෂණය කරමින් සැබෑ වෙනසක් කළ ශාන් පෙරේරා මෙම ප‍්‍රසංගය තුළින් සජීවී වේදිකාවක නර්තනයේ නව පෙරළියක් සිදුකිරීමට සූදානමින් සිටී.අපේ සිනමා තරු බොලිවුඩ් සහ හොලිවුඩ් ආකාරයට සජීවී ලෙසින් සිය නර්තන හැකියාවන් ප‍්‍රදර්ශනය කරන මෙම ප‍්‍රසංගයේ දී සිංහල ගීතවලට අමතරව හින්දි, අරාබි, දෙමළ ගීත සඳහා ද නර්තන ඉදිරිපත් කරති.මෙම ප‍්‍රසංගය සඳහා මාධ්‍ය අනුග‍්‍රහය ස්වාධීන රූපවාහිනී සේවය වෙතිනි.නීල් ද සිල්වා නිෂ්පාදනය කරන ‘රිදම් ඔෆ් ස්ටාර්ස්’ නර්තන ප‍්‍රසංගයට නව පරපුරේ දක්ෂ නර්තන සහ රංගන ශිල්පී ශිල්පිනියන් වන සුරේෂ් ගමගේ, රොෂාන් රණවන, අර්ජුන් කමලනාත්, සාරංග දිසාසේකර, චන්න පෙරේරා, නුවන් ගුණසේකර, රජිත හිරාන්, (පිංපොං) දමිතා අබේරත්න, උපේක්ෂා ස්වර්ණමාලි, යුරේනි නොෂිකා, පියුමි බොතේජු, අනර්කලී ආකර්ෂා, උමාලි තිලකරත්න, ඕෂධී හේවාමද්දුම සමඟ අමීෂා කාවින්දි එක්වෙති.  ඉඳුනිල්</content>
  </post><post>
    <category>NEWSPAPER</category>
    <date>
      <year>2009</year>
      <month>03</month>
      <day>15</day>
    </date>
    <link>http://www.silumina.lk/2009/03/15/_art.asp?fn=am0903151</link>
    <topic>පුරස්ථි ග‍්‍රන්ථි ප‍්‍රදාහය බිය විය යුතු ලෙඩක් නොවේ</topic>
    <author>සන්ඩේ ඔබ්සර්වර් පුවත්පතේ එස්. ආනන්ද කුමාර් සමග කළ සාකච්ඡාවක් ඇසුරෙනි.</author>
    <content>පුරස්ථි ග‍්‍රන්ථි ප‍්‍රදාහය බිය විය යුතු ලෙඩක් නොවේනෙත් අඳ කරන ග්ලුකෝමාපුරස්ථි ග‍්‍රන්ථිය අද වෛද්‍ය විද්‍යාවේ නිතර භාවිතයේ යෙදෙන වදනක් වුවද, අතීතයේදී එය ප‍්‍රසිද්ධියේ කතා බහට ලක් නොවීය. “මගේ පුරස්ථි ග‍්‍රන්ථිය ඉදිමිලා” යි අද කිසිවකු පැවසුවහොත් අසන්නන් ඒ පිළිබඳව මවිතයට පත් නොවෙනු ඇත.ලෙලි ඉවත්කරන ලද පුවක් ගෙඩියක ප‍්‍රමාණයෙන් හා ඊට සමාන හැඩයකින් යුත් මේ ග‍්‍රන්ථිය පිහිටා ඇත්තේ පිරිමින්ගේ මෞත‍්‍ර ලිංගික පද්ධතියේය. මුත‍්‍රාශයෙන් පටන් ගන්නා මුත‍්‍ර මාර්ගය මෙම ග‍්‍රන්ථිය මැදින් ගමන් කරයි. ශුක‍්‍රාණු පෝෂණය කරන සුදු පැහැති තරලයක් නිපදවන්නේ ද මේ ග‍්‍රන්ථිය මඟිනි.පිරිමියෙකුට නිරෝගී දිවි පෙවෙතක් ගත කිරීම සඳහා ටෙස්ටොස්ටෙරෝන් නම් පුරුෂ හෝමෝනය අත්‍යාවශ්‍ය වේ. වයස අවුරුදු 30 සිට 50 අතර කාලයේදී ප‍්‍රමාණවත් පරිදි නිපදවෙන මේ හෝමෝනය පුරස්ථි ග‍්‍රන්ථිය ප‍්‍රදාහයට පත්වීම කෙරෙහි ද දායක වන කරුණක් බවට පත්වේ. මේ ප‍්‍රදාහය වීම හේතුකොට ගෙන මුත‍්‍ර මාර්‍ගය තදවී මුත‍්‍රා ගලායාමට බාධා පමුණුවයි.පහත දැක්වෙන්නේ පුරස්ථි ග‍්‍රන්ථිය ප‍්‍රදාහයට පත්වී ඇති බව හඟවන රෝග ලක්‍ෂණය.මුත‍්‍රා පහ කිරීමේ දුෂ්කරතාවය.මුත‍්‍රා පිටකිරීමට උත්සාහ කිරීමේදී මුත‍්‍රා පිටතට පැමිණීමට බොහෝ වේලාවක් ගතවීම, සෙමින් මුත‍්‍රා වෑස්සීම, මුත‍්‍රාශය හිස් කිරීමට දිගු කාලයක් ගතවීම, මුත‍්‍ර ධාරාව අතරමගදී නතරවීම සහ නැවත යම් ආයාසයක් යොදා එය ඇතිකර ගැනීමට අවශ්‍ය වීම, බිංදු ආකාරයෙන් බොහෝ වේලාවක් මුත‍්‍ර පිටවීම හා මුත‍්‍රා සම්පූර්ණයෙන් පහ නොවූයේය යන හැඟීම.මුත‍්‍රා පහකිරීමට හදිසියේ ඇතිවන අවශ්‍යතාව.නින්දට බාධා පමුණුවමින් රාතී‍්‍ර කාලයේදී නිතර නිතර මුත‍්‍රා කිරීමට අවශ්‍ය වීම.මුත‍්‍රා බර ඉවසිය නොහැකිවීම (පේශී පාලනය නොවීම) හා ඉබේ මුත‍්‍රා පිටවීම.එම තත්ත්වයන් එකක් හෝ කිහිපයක් නිසා සංකූලතා හටගත හැකි අතර, මුත‍්‍රා පිට නොවී රදා තිබීම හේතුකොටගෙන කැතීටරයක ආධාරයෙන් ඒවා නිදහසේ ගලා යාමට සැලැස්වීම පිණිස රෝගියා රෝහල්ගත කිරීම අවශ්‍යවිය හැකිය.මේ තත්ත්වය නැවත හටගැනීම නිසා ආසාදනයක් හටගෙන ඒ හේතුවෙන් රුධිර වහනය වීමටද ඉඩ තිබේ. මුත‍්‍ර පද්ධතියේ වර්ධනය වන පීඩනය වකුගඩු ආබාධයන්ට මගපෑදිය හැකි අතර, මේ රෝග ලක්‍ෂණයන් කෙරෙහි වැඩි අවධානය යොමුකර අවශ්‍ය ප‍්‍රතිකාර ගැනීමෙන් එවැනි තත්ත්වයක් ඇතිවීම වළක්වාගත හැකිය.පුරස්ථි ග‍්‍රන්ථිය හා සම්බන්‍ධ ගැටලු තිබීම නිසා ලිංගික සම්බන්‍ධතා පැවැත්වීමෙන් වැළකී සිටීමේ අවශ්‍යතාව නැත. ඉහත රෝග ලක්‍ෂණ කිසිවක් නැතිව වුවද පුරස්ථි ග‍්‍රන්ථිය හා සම්බන්‍ධ ගැටලු ඇතිවීමට ඉඩ තිබේ.නිරෝගී තැනැත්තෙකුට මේ රෝග ලක්‍ෂණ පහළ වුවහොත්, ඔහු තම පවුලේ වෛද්‍යවරයා හමුවිය යුතුය. එම වෛද්‍යවරයා විසින් රෝගය නිසි ලෙස තක්සේරු කිරීම සඳහා රෝගියා මෞත‍්‍රලිංගික රෝග පිළිබඳ විශේෂඥ වෛද්‍යවරයකු වෙත යොමුකරනු ඇත.විශේෂඥ වෛද්‍යවරයා රෝග ඉතිහාසය අධ්‍යයනය කිරීමෙන් අනතුරුව රෝගියා සරල, වේදනා රහිත පරීක්‍ෂාවකට භාජනය කරනු ඇත. පී.එස්.ඒ නම් රුධිර පරීක්‍ෂණයෙන් මේ ප‍්‍රදාහය අහිංසක එකක්ද, එසේ නැතිනම් පිළිකාමය තත්ත්වයක් ද යන්න නිශ්චය කළ හැකිය.බරපතළ සංකූලතා තත්ත්වයන්හිදී හැර පහත දැක්වෙන ප‍්‍රතිකාර ක‍්‍රම දෙකෙන් එකක් මෙහිදී උපයෝගී කරගනු ලැබේ.ඖෂධ මගින් පුරස්ථි ග‍්‍රන්ථිය ඉහිල් කිරීම.එමගින් පැය 24 සිට 48 දක්වා වන කාලයක් එයට සහනය සැලසේ.පුරස්ථි ග‍්‍රන්ථිය විශාල ලෙස ප‍්‍රදාහයට පත්වී ඇත්නම් එය හැකිළවීම. එමගින් සති 6 – 12 දක්වා වන කාලයක සහනයක් සැලසේ.මේ ක‍්‍රමවේදයන් දෙකෙන් එකකින් හෝ සාර්ථක ප‍්‍රතිඵල අත් නූනහොත, නූතන තාක්‍ෂණික ක‍්‍රම උපයෝගීකරගෙන කරනු ලබන Trans Urethral Resection of Prostate නම් සැත්කමට රෝගියා භාජනය කිරීම කෙරෙහි අවධානය යොමුකරනු ලැබේ. මෙය රජයේ සමහර රෝහල්වල මෙන්ම ප‍්‍රධාන පෙළේ සියලුම පෞද්ගලික රෝහල්වල ඇති, වැඩි මුදලක් වැය නොවන සැත්කමකි. මෙම සැත්කමේදී සංකූලතා ඇතිවන්නේ ඉතා කලාතුරකිනි.රෝගියාගේ නොසැලකිල්ල නිසා සාමාන්‍ය ප‍්‍රමාණයට වඩා ග‍්‍රන්ථිය විශාල වී ඇත්නම්, නවීනතම වෛද්‍ය තාක්‍ෂණය උපයෝගී කරගෙන කරනු ලබන ලේසර් ප‍්‍රතිකාරයට භාජනය කරන ලෙස වෛද්‍යවරු නිර්දේශ කරති.රුධිර වහනය වීමක් සිදු නොවන ලේසර් ප‍්‍රතිකාර ක‍්‍රමයේ ඇති විශේෂ ලක්‍ෂණය නම් රෝගියාට එදිනම නිවසට යාහැකි වීම හා පසුදින රාජකාරි කටයුතුවල නියැලීමට හැකිවීමය.සන්ඩේ ඔබ්සර්වර් පුවත්පතේ එස්. ආනන්ද කුමාර් සමග කළ සාකච්ඡාවක් ඇසුරෙනි.පරිවර්තනය - කේ.එන්.ඕ. අමරදාස</content>
  </post><post>
    <category>NEWSPAPER</category>
    <date>
      <year>2009</year>
      <month>03</month>
      <day>15</day>
    </date>
    <link>http://www.silumina.lk/2009/03/15/_art.asp?fn=am0903152</link>
    <topic>නෙත් අඳ කරන ග්ලුකෝමා</topic>
    <author>සකස් කළේ -සුනිල් දයා අල්විස්</author>
    <content>පුරස්ථි ග‍්‍රන්ථි ප‍්‍රදාහය බිය විය යුතු ලෙඩක් නොවේනෙත් අඳ කරන ග්ලුකෝමාඇස් පෙනීම ක‍්‍රමයෙන් දුර්වල තත්ත්වයට පත්ව පසුව සම්පූර්ණයෙන් ම අන්ධභාවයට පත් කරන රෝගයකි ග්ලුකෝමා රෝගය.ලෝක ජනගහනයෙන් මිලියන හතරයි දශම පහක් අන්ධභාවයට පත්ව සිටින අතර මින් වැඩිපුරම දෙවැනි තැනට පත්ව තිබෙනනේ ග්ලුකෝමා රෝගී තත්ත්වය නිසා අන්ධභාවයට පත්වූ රෝගීන්ය.ශී‍්‍ර ලංකාවේ මේ රෝග තත්ත්වය ගණන් ගතහොත් අන්ධභාවයට පත්ව සිටින 1,50,000 ක් තුනෙන් එකක සංඛ්‍යාවකට ඊට හේතු වී ඇත්තේ ග්ලුකෝමා රෝගයයි. මීට අමතරව පාසල් ළමයින්ගේ සියයට හතරක් ද දෘෂ්ටි ආබාධවලින් පෙළෙන බව ද වාර්තා වේ.ඇසට හානි පමුණුවමින් අන්ධභාවය ඇති කරවන ග්ලුකෝමා රෝගයට අවධානය යොමු කරවන ලෝක ග්ලුකෝමා දිනය යෙදී තිබුණේ ද ඉකුත් 12 වැනිදාය. තමන් නොදැනුවත්ව ඇසට හානි ගෙන දෙමින් අන්ධභාවය ඇති කරවන ග්ලුකෝමා රෝගයෙන් ජනතාව බේරා ගැනීම ඔවුන් දැනුම්වත් කිරීමට ඉකුත් 12 වැනිදාට යෙදී තිබුණු ලෝක ග්ලුකෝමා දිනය නිමිති කරගෙන විශේෂ වැඩසටහනක් අක්ෂි ශල්‍ය වෛද්‍ය විශේෂඥවරුන්ගේ සංගමය මගින් කි‍්‍රයාත්මක කර තිබුණි.මෙහි ආරම්භක පියවර වශයෙන් එදින කොළඹ ඇස් රෝහලේදී වයස අවුරුදු 40 ට වැඩි හා විශේෂයෙන් ම වයස අවුරුදු 60 වැඩි පිරිස්වල ‘ග්ලුකෝමා’ රෝග තත්ත්වයක් මතුවී තිබෙන්නේදැයි පරීක්ෂා කර බැලීමේ විශේෂ සායනයක් ද පැවැත්විණි.මේ සායනයට රෝගීන් දහසකගේ සංඛ්‍යාවක් සහභාගි කර ගනු ලැබිණ.අක්ෂි ශල්‍ය වෛද්‍ය විශේෂඥවරුන්ගේ සංගමයේ ග්ලුකෝමා මර්දන වැඩසටහනේ සම්බන්ධීකාරක අක්ෂි වෛද්‍ය විශේෂඥ මුදිතා කුලතුංග මහත්මිය මේ රෝගය ගැන දැක්වූ අදහස් මෙසේය.”ඇසේ දෘෂ්ටික ස්නායුවට වැළඳෙන මේ රෝගය මුල් අවස්ථාවේ රෝග ලක්ෂණ වලින් තොරය. ඒ නිසා හඳුනා ගැනිමට අපහසුය. දෘෂ්ඨික ස්නායුවට හානි පැමිණීමෙන් පසු රෝගය අක්ෂි වෛද්‍යවරයකු විසින් හඳුනා ගනු ලැබුවත් ඉන්පසුව එය සුව කළ නොහැකිය. කළ හැකි එකම දෙය වන්නේ රෝගය පාලනය කර අන්ධභාවය වළක්වා ගැනීම පමණය.මේ රෝග තත්ත්වයේදී මතුවන පෙනීමේ දුර්වලතාව යළි ප‍්‍රකෘති තත්වයට ගත නොහැකි අතර අක්ෂි වෛද්‍යවරයකු විසින් අක්ෂි සායනයකදී කරන පරීක්ෂාවේදී නියම කරනු ලබන ඖෂධ ප‍්‍රතිකාර අනුව නියමිත වේලාවට ‘බින්දු’ බෙහෙත දැමීම රෝගියා තම ඇස රැක ගැනීමට කළ යුතු ප‍්‍රධාන යුතුකම හා වගකීමය.සමහර රෝගීන්ට පමණක් ඇසේ තරලයේ සුළු සැත්කමක් කිරීමට සිදුවනු ඇත.ග්ලුකෝමා රෝග තත්ත්වය හට ගැනීමට වැඩි ප‍්‍රවණතාවයක් ඇත්තේ අවුරුදු 60 ට වැඩි පිරිසටය. මෙවැනි අයගෙනුත් දියවැඩියා රෝගයෙන් පෙළෙන අය, මව - පියා ඇතුළු ලේ නෑයන් ග්ලුකෝමාවෙන් පෙළෙන තත්ත්වයේ සිටියේ නම් හෝ ඇසට තද තැල්මක් හෝ තුවාලයක් සිදු වී ඇත්නම් මේ රෝගය ගැන අවධානය යොමු කර ග්ලුකෝමා රෝග තත්ත්වය තමන්ට තිබෙනවාදැයි පළපුරුදු අක්ෂි වෛද්‍යවරයකු ලවා වසරකට වරක්වත් පරීක්ෂා කර ගත යුතුය.තමන් නොදැනුවත්ව ඇසට හානි පමුණුවන ග්ලුකෝමා රෝගය ගැන කල් තියා හඳුනාගෙන ප‍්‍රතිකාරවලට යොමුවීමට අවුරුදු 40 ට වැඩි අයට ද මෙලෙස අක්ෂි වෛද්‍යවරයකු ලවා තම ඇස් පරීක්ෂා කිරීම ඇසේ පෙනීම රැක ගැනීමට ගන්නා ආරක්ෂාකාරී පියවරකි. තරුණ වයසේ සිටම ඇස් කණ්ණාඩි පළදින අයත් අවිදුර දෘෂ්ටික ඇති නිසා ඝනකම කණ්ණාඩි පළඳින අයද මේ රෝග තත්ත්වය තිබේ දැයි ඇස් පරීක්ෂා කර ගැනීමට අමතක නොකළ යුතුය.ග්ලුකෝමා රෝග තත්ත්වයක් පවතී දැයි දැන ගැනීමට මහජනතාවට කොළඹ ඇස් රෝහලේ මෙන්ම රජයේ අනිකුත් රෝහල්වල අක්ෂි සායනවලට ද පැමිණ ඇස් පරීක්ෂා කර ගැනීමේ පහසුකම් නොමිලයේ සපයා ඇත. මෙසේ ඇස් පරීක්ෂාවේදී ඇසේ පීඩනය ද පරීක්ෂා කර බැලීම සිදු කරනු ලැබේ. මේ පරීක්ෂාවේදී ඇසේ පීඩනය රසදිය මිලි මීටර 10-21 අතර සාමාන්‍ය පීඩනයේ පවතී නම් ග්ලුකෝමා හට ගැනීමේ අවදානම් තත්ත්වයක් නැති බව තහවුරු කරයි.’ග්ලුකෝමා’ අවදානම ඇත්දැයි සැක කළ හැක්කේ අක්ෂි පීඩනය රසදිය මිලි මීටර් 22 ට වඩා වැඩි 26 ට අඩු තත්ත්වයක් පෙන්නුම් කළ විටය.මෙවැනි වෙනස්කමක් ඇස් පීඩන තත්ත්වයෙන් තහවුරු වුවහොත් ස්කෑන් පරීක්ෂණ, දෘෂ්ටි පරාසය මැනීම, කළු ඉංගිරියාවේ ඝනකම මැනීම මගින් ග්ලුකෝමා රෝග තත්ත්වයක් ඇති වී තිබෙන බවට හෝ නැති බව තහවුරු කර ගත හැකිය.ග්ලුකෝමා රෝග තත්ත්වයක් හට ගැනීමේ අනතුරක් තවදුරටත් පවතීද නැද්ද යන්න මේ පරීක්ෂණ මගින් තහවුරු කර ගත හැකිය. ග්ලුකෝමා රෝග තත්ත්වයක් පවතී නම් වෛද්‍යවරයා නියම කරන දිනට අක්ෂි සායනවලට පැමිණිය යුතුය.ඇසට බෙහෙත් බින්දුවක් දැමීමට නියම කරනු ලැබුවහොත් අනිවාර්යයෙන්ම එය සිදු කළ යුතුය. මේ ඖෂධ රජයේ රෝහල්වල අක්ෂි සායනවලින් රෝගීනට නොමිලයේ සපයනු ලැබේ.ඇදුම රෝගීන්ට හා හෘද රෝගීන්ට මෙලෙස මේ ඖෂධ ප‍්‍රතිකාරය පාවිච්චි කළ නොහැකිය. එවැනි අය තම රෝගී තත්ත්වය වෛද්‍යවරයා වෙත දන්වා ඇසට දැමීමට වෙනත් බෙහෙතක් ඔහු වෙතින් ලියා ගත යුතුය.වයස අවුරුදු 40 ට වැඩි අයට ඇති වන හතළිස් ඇඳිරිය මෙන්ම පෙනීම දුර්වල තත්ත්වයෙන් පසුවන අය ද ඇස් කණ්ණාඩි තෝරා ගන්නට පෙර පළපුරුදු අක්ෂි වෛද්‍යවරයකු මගින් ඇස් පරීක්ෂා කිරීම අවශ්‍යය.සුදුසුකම් නැති අයගෙන් ඇස් පරීක්ෂා කර නොගත යුතුය. ඇස් පරීක්ෂා කරන ස්ථානයක ඇසේ පීඩනය මනින උපකරණ තිබේදැයි දැනගෙන යාමද සුදුසුය.අවදානම් සාධක නැති වුවද ග්ලුකෝමා රෝගයට නිශ්චිත රෝග ලක්ෂණ ද නැත. ඒ නිසා අවුරුදු 40 ට වැඩි විශේෂයෙන් ම වයස අවුරුදු 60 වැඩි අය තම ඇස් පරීක්ෂා කර ගැනීම ග්ලුකෝමා රෝගයෙන් ඇස් අන්ධභාවයට පත්වීම කල්තියා වළක්වා ගැනීමට ගන්නා හොඳම ක‍්‍රමයයි.සකස් කළේ -සුනිල් දයා අල්විස්</content>
  </post><post>
    <category>NEWSPAPER</category>
    <date>
      <year>2009</year>
      <month>03</month>
      <day>15</day>
    </date>
    <link>http://www.silumina.lk/2009/03/15/_art.asp?fn=ay0903152</link>
    <topic>ඉස් ඉස්සෙල්ලාම සපත්තු දැම්මේ</topic>
    <author>සාගරිකා දිසානායක ජයසිංහ ඡායාරූප – විමල් කරුණාතිලක</author>
    <content>ඉස් ඉස්සෙල්ලාම සපත්තු දැම්මේ ආණ්ඩුකාරයාගෙන් තෑගි ගන්නබස්නාහිරට පායන ‘නවෝදයේ හිරු’හම්බන්තොට දිස්ති‍්‍රක්කයේ තංගල්ලත් බෙලිඅත්තත් අතර පිහිටි පුංචි පිටිසර ගම්මානයක් නලගම. නලගම රජයේ පාසලේ මුල් ගුරුතුමා දොන් දියෙස් වික‍්‍රමරත්න. ඔහුගේ බිරිය දෝන කතරිනා අමරසිංහ. ඈ ඉගැන්නුවෙත් ඒ පාසලේමයි.ඔවුන් පදිංචි වෙලා හිටියේ පාසලේ ගුරු නිවාසෙමයි. වික‍්‍රමරත්න යුවළට දරුවන් පස් දෙනයි. වැඩිමල්ම දරුවො තුන්දෙනා පුත්තු. බාල දැරිවියො දෙන්නයි. මේ පවුලෙ තුන්වැනි පුත‍්‍රයා අද අපේ කතා නායකයා ගුණපාල වික‍්‍රමරත්න.ඔහු කලෙක කෝට්ටේ ආනන්ද ශාස්ත‍්‍රාලය, කොළඹ නාලන්ද විද්‍යාලය, කනිෂ්ඨ විශ්ව විද්‍යාල, බහුතාක්‍ෂණික ආයතන හා මරදාන තාක්‍ෂණික විද්‍යාලයන්හි විදුහල්පතිවරයා ලෙසත් අධ්‍යාපන අමාත්‍යාංශයේ උතුරු පළාත භාර අධ්‍යාපන අධ්‍යක්‍ෂවරයා ලෙසත් එසේම රථවාහන කොමසාරිස්, අධ්‍යාපන විද්‍යාපීඨ භාර ප‍්‍රධාන කොමසාරිස් යන තනතුරු රැසක් දරා රජයේ සේවයෙන් විශ‍්‍රාම ලබා අදටත් රාජ්‍ය සේවා කොමිසන් සභාවේ කමිටු සාමාජිකයකු ලෙස කටයුතු කරනවා.ගුණපාල උපන්නෙ 1926 මැයි මාසෙ දහනව වැනිදා. ඔහුට මුලකුරු කියෙව්වෙ මාපලගම ගංගාරාම විහාරයේ නායක හාමුදුරුවො. ඔහු මුලින්ම ගියේ අම්මා තාත්තා උගන්නපු නලගම රජයේ පාසලට. පිටිසර ගමක් වුණාට නලගම හොඳ සශී‍්‍රක ගම්මානයක්. ගිං ගඟේ අත්තක් ගම හරහා ගලා ගියා. සරු සාර ගොඩමඩ ඉඩම් ගම පුරා පැතිරිලා.ගමේ කාටවත් බත බුලතින්, කිරි පැණියෙන් අග හිඟයක් නෑ. ලොකු මහත්තයගෙ දරුවන් හින්ද ගුණපාලලාට ගමේ කාගෙත් ගරු සැලකිලි ලැබුණා. ඒත් ගැමි දරු දැරියන් එක්ක හරි හරියට ඔට්ටු තියන්න, වෙල්වල දුව පැන ඇවිදින්න, කැලේ ගිහින් දර කඩන්න ගිංගඟ පිටාර ගැලූ දාට ගංවතුරෙ ඔරු පදින්න ඔවුන්ට ඕනෑ තරම් නිදහස ලැබුණා. ගුණපාලගෙ තාත්ත ඔහු උපන් ගමේ ගොඩ උඩ ගමට පත්වෙලා ආපු මුල්ම සිංහල ගුරුවරයා. ඒ නිසා ගමේ හැමෝම මුල්ගුරුතුමාට බොහොම ගරු කළා.ගමේ පාසලට ගුණපාල ගියේ තුන්වැනි ශ්‍රේණිය දක්වා පමණයි. ඉංගි‍්‍රසි උගන්වන අදහසින් තාත්ත ඔහුත් අයියත් ගාල්ලෙ මහින්ද විද්‍යාලෙට ඇතුළු කළා. ගමේ ඉඳන් ගාල්ලට හැතැප්ම 24 ක්.පාසල ළඟම නිවෙසක අයියයි මල්ලියි නවාතැන් ගත්තා. නවාතැන් ගාස්තුව රුපියල් 12.50. පාසල් ගාස්තුව මාසෙකට රුපියල් පහයි. හැම මාසෙම අග තාත්තා ඇවිත් ඔවුන්ගෙ දුක සැප බලා ගියා. ගමේ සිංහල පාසලේ ඉගෙනගත් ගුණපාලට ඉංගි‍්‍රසි මාධ්‍යයෙන් එක පාරටම ඉගෙන ගන්න එක තරමක් අසීරු වුණා.පහේ පන්තියට යන කොට ගුණපාලට හොඳට ඉංගී‍්‍රසි පුළුවන්. මහින්ද විද්‍යාලෙ ඒ කාලෙ විවාදයට බොහෝම ප‍්‍රසිද්ධයි. හැම සතියෙම විවාද තරග පැවැත්වුණා. පහේ පන්තියෙදි ගුණපාල මුල්වරට සමාන්තර පන්ති අතර පැවැති විවාදයට සහභාගි වෙලා ජය ගත්තා. විද්‍යා පන්තියට තෝරන්නෙ 6 පන්තියෙදි. ඒකටත් දක්‍ෂයෙක් වෙන්න ඕනෑ. ගුණපාලත් විද්‍යා පන්තියට තේරුණා.1942 දි කොළඹටත්, ති‍්‍රකුණාමලේටත් ජපන්නු බෝම්බ දැම්මා. බොහොමයක් නාගරික පාසල් වැහුණා. ගම්බදට පාසල් ගෙන ගියා. ගුණපාලලගෙ තාත්ත ඔවුන් අස් කරගෙන තාත්තගෙ ගමට එක්ක ගියා. මාතර පාතේගමට. තාත්ත ගුණපාලත්, අයියත් මාතර රාහුල විද්‍යාලෙට ඇතුළු කළා. මහින්දෙ වගේ නෙවෙයි රාහුලේ විද්‍යා පන්ති නෑ.ගුණපාලට කලා විෂයයන් ඉගෙන ගන්න වුණා. ඒත් හැම පන්තියටම පොදු ‘ග‍්‍රාමීය විද්‍යා’ විෂය ඔහු ඉතා ආසාවෙන් ඉගෙන ගත්තා. පරිසරයේ වෙසෙන සතා සීපාවා, ගහ කොළ, බෝග වගාව වැනි කරුණු ඇතුළත් ග‍්‍රාමීය විද්‍යාව විෂය සඳහා ගුණපාලට වාර්ෂික තෑග්ගත් ලැබුණා.කොළඹ නාලන්දා හිටපු විදුහල්පති සහ හිටපු විභාග කොමසාරිස් ගුණපාල වික‍්‍රමරත්නමාතර රාහුලේදි ඔවුන්ට නියමිත නිල ඇඳුමක් නෑ. කැමැති පාටක කලිසමක් කමිසයක් ඇන්දා. සපත්තු මේස් නෑ. ඒ කාලෙ සෙරෙප්පු කියල ජාතියක් තිබුණෙ නෑ. පසු කාලෙක ලී සෙරෙප්පු තිබුණා. ගුණපාලලා ඉහළ පන්තිවලට යනකොට නම් දිග කලිසම් ඇඳල සපත්තු දාන්න අවස්ථාව ලැබුණා. සර් ඇන්ඩෘ කෝල්ඩීකෝට් ආණ්ඩුකාරයා ප‍්‍රධාන ආරාධිතයා ලෙස සහභාගී වූ තෑගි උළෙලෙට දාන්න තාත්තා ඔහුට පළමුවරට සපත්තු කුට්ටමක් ගෙනාව. කකුලට තද වුණු ඒ සපත්තු කුට්ටම දාගෙන වේදිකාවට නැංගෙත් බොහෝම අමාරුවෙන්.ගුණපාල ජ්‍යෙෂ්ඨ පාඨශාලා සහතික පත‍්‍ර විභාගේ සමත් වුණේ නියමිත කාලෙට වසර දෙකකට කළින්. ඒ ඔහුට අවුරුදු දෙකක් පිට පිටම ද්විත්ව සාමාර්ථ ලැබුණු නිසා. 1945 රාහුලේ ප‍්‍රථම වතාවට උසස් පෙළ පන්තිය පටන්ගන්නකොට ගුණපාලත් ඒ පන්තියෙ හිටියා.කලා විෂය ධාරාවෙන් ඔවුන් විභාගෙට ලිව්වා. මාතර දිස්ති‍්‍රක්කයේ පාසල් අතරින් ප‍්‍රථම වතාවට රාහුලයෙන් සිසුන් තිදෙනෙක් විශ්ව විද්‍යාලෙට තේරුණා. ඒ ගුණපාල වික‍්‍රමරත්න, ඩී.පී. ආරියවංශ සහ අකුරුවල දිසානායක.1945 ජූලි මාසෙ ඔවුන් කොළඹ ලංකා විශ්ව විද්‍යාලෙ කලා පීඨයට ඇතුළු වුණා. ඔහු නවාතැන් ගත්තෙ අරුණාචලම් ශාලාවෙ. ඒ කාලෙත් ශිෂ්‍යයො නවක වදේ දුන්නා. රතු තීන්ත පොඟවාපු බැන්ඩේජ් පටි බැඳල, කෝට් එක නොපිට ඇඳල දේශන සඳහා යන්නට ඕනෑ. වසරින් වසර නවක වදය සංවිධානය කරන්න ‘රැග් සෙකටි‍්‍ර’ හෙවත් ‘නවක වද ලේකම්’ තනතුරකුත් තිබුණා. දෙවැනි අවුරුද්දෙ රැග් සෙකටි‍්‍ර තනතුරත් හිමි වුණේ ගුණපාලටමයි.විශ්ව විද්‍යාලෙදි අධ්‍යාපනය කලා කටයුතු වගේම දේශපාලනයටත් ඔහු යොමු වුණේ එක විදිහට. ලංකා සමසමාජ පක්‍ෂය හා කොමියුනිස්ට් පක්‍ෂය කැපී පෙනුණා. ජ්‍යෙෂ්ඨ ශිෂ්‍යයො නවකයන් මේ පක්‍ෂවලට ඇඳ බැඳ ගත්තා. අලුත් දර්ශනයක්. අලුත් ආකල්ප. තරුණ ගුණපාලත් දේශපාලනේට ඇදිල ගියෙ නිරායාසයෙන්.ආචාර්ය එන්.එම්. පෙරේරාගේ මල්ලි එන්.එස් පෙරේරා. එවකට කොළඹ විශ්ව විද්‍යාලයේ ඉගෙනුම ලැබුවා. ඔහුගේ කාමරයට එකතුවෙන ශිෂ්‍යයන්ට එන්.එම්. දේශන පැවැත්තුවා.මාක්ස්වාදය ගැන පිස්සු වැටුණු ගුණපාලලාට අධ්‍යාපනේටත් වඩා හිත ගියෙ දේශපාලනේට. මාක්ස්වාදියො විදිහට කැපිලා පෙනීමේ තදබල “උණක්” ඒ කාලෙ ඔවුන්ට තිබුණෙ. හරියට කොණ්ඩෙ පීරුවෙ නෑ. රැවුල් වවාගෙන, තර්ක විතර්ක මැද හැමෝටම අමතන්නෙ ‘සහෝදරයා’ කියල.පිලිප් ගුණවර්ධනලා, වාසුදේවලා, ස්ටැන්ලි තිලකරත්නලා, පි‍්‍රන්ස් ගුණසේකරල පීටර් කෙනමල්ලා තව පැත්තක.1950 දි ඔහු විශ්ව විද්‍යාලෙන් පිට වුණා. එන් එම් බොරැල්ලෙන් තරග කරල දිනුව. ගුණපාලලා ඔහුගේ ජයග‍්‍රහණය පිටුපස සිටියා. ඔහු දේශපාලනේ කරනවට අම්මා තදින්ම විරුද්ධ වුණා. “විශ්ව විද්‍යාලෙන් පිට වෙලා ගමට නාවොත් නිල්වලා ගඟේ පැනල මැරෙනවා.” කියල අම්ම ඔහුට තර්ජනය කළා.ඔය අතර මාතර රාහුලේ හිටපු විදුහල්පති ඩී.ජේ. කුමාරගේ මහත්තය ගුණපාලට පණිවුඩයක් එව්වා. පාසලට ඇවිත් උගන්වන්න කියා. අම්මාගේ තර්ජනයත් සිහිවූ නිසා ඔහු ඒ ඉල්ලීම භාර ගත්තා. රාහුලෙන් විශ්ව ෂද්‍යාලෙට ගිය තුන්දෙනාම යළි රාහුලේ ආචාර්ය මණ්ඩලයට බැඳුණා. ගුණපාල මුලින්ම ඉගැන්නුවෙ භූගෝලය.සිංහලත් ආර්ථික විද්‍යාවත් ඔහු ඉගැන්නුවා. ටික කාලෙකින් ම ඩී.සී. ආරියවංශ රාහුලේ විදුහල්පති පදවියට පත් වුණා. ගුණපාලට උප විදුහල්පති තනතුර ලැබුණා. බෞද්ධ පරිසරයක් තුළ විනයානුකූල අධ්‍යාපනයක් ලබා දීමේ පෙරහුරුව ඔහුට ලැබුණේ රාහුලෙන්. අධ්‍යාපනයට වගේම විනයටත් ඉහළම තැනක් හිමි වුණා. පාසල් පරිසරයේ පිරිසිදු බව, පිළිවෙළ උපරිම ඉහළ තත්ත්වයට ගෙනාවා.2600 ක් පමණ සිසුන් සිටි රාහුල විද්‍යාලය පළාතේ හොඳම පාසලක් බවට පත් කරන්නට ඇප කැප වෙලා වැඩ කළා. 1956 දි පේරාදෙණිය විශ්ව විද්‍යාලෙන් අධ්‍යාපන පශ්චාත් උපාධිය ලබා ගත්තා.1961 දි කෝට්ටේ ආනන්ද ශාස්ත‍්‍රාලයට විදුහල්පතිවරයකු ඉල්ලා පත‍්‍රයේ දැන්වීමක් පළවුණා. විදුහල්පති තනතුර ඉල්ලුවාම ඔහු තරගකරුවන් අතරින් ප‍්‍රථම ස්ථානයට තේරුණා. ඒ වන විට ආනන්ද ශාස්ත‍්‍රාලය තරමක අරාජික තත්ත්වයක පැවතුණා. සිසුන්ට අවශ්‍ය පරිදි කටයුතු සිදු වුණා. වැඩබාර ගන්න කලින් “ඕක ලේසි වැඩක් නොවෙයි” කියල ගුණපාලට විවිධ අදහස් ඉදිරිපත් වුණා.පරිපාලන ගැටලුත් තිබුණා. ඒත් ඔහු තදින් හිටියා. මුල සිටම නිවැරැදි යැයි තමා ඇදහූ මාවතේ ගමන් කළා. ක‍්‍රමයෙන් ශිෂ්‍ය ගුරු දෙගුරු හොඳ හිත දිනා ගත්තා. පාසලේ විද්‍යාගාරය දියුණු කරන්නට සැණකෙළි දෙකක් පවත්වා ආධාර ලබා ගත්තා. පාසලට යාබදව පිහිටි ඉඩමක් අයිතිකරුගෙන් ලබා ගෙන හොඳ ඉඩපාඩු සහිත කී‍්‍රඩා පිටියක් ඉදිකළා. ළමයින්ගේ විනය හා පරිසරයේ පවිත‍්‍රතාවත් අධ්‍යාපනයත් හැමවිටම සම මට්ටමක පවත්වා ගන්නට කටයුතු කළා.1964 දි ගුණපාල වික‍්‍රමරත්න විදුහල්පතිතුමාට හිටපු අධ්‍යාපන අධ්‍යක්‍ෂ ඊ.එච්. ද අල්විස් මහත්තයගෙන් ඉල්ලීමක් ඉදිරිපත් වුණා. කොළඹ නාලන්ද විද්‍යාලයේ විදුහල්පති තනතුර බාර ගන්නා ලෙසආනන්ද ශාස්ත‍්‍රාලය හොඳ මට්ටමක තිබූ නිසා ඔහුට ඒක දාල යන්නත් හිතක් නෑ. ඒත් ඉල්ලීමට ගරු කළ යුතු නිසා ඔහු නාලන්ද විදුහල්පති තනතුර භාර ගත්තා.පළමුවැනි දවසෙම ඔහුට විරුද්ධව නිර්නාමික ලියුමක් ඇවිත්. ඔහු එදාම පාසල් රැස්වීම කැඳවා ලිපිය ඉදිරිපත් කළා. “මේක මට හොඳ සහතිකයක්. කොහොම හරි මේ පාසල මම හදනවා” සිසුන් වගේම ගුරුවරුත් පුදුම වුණා.ඒ වගේම දැඩි නීති රීති පැනෙව්වා. පාසලේ පිරිසිදුකම, පිළිවෙළ වගේම සිසුන්ගේ ඇඳුම පැලඳුම පිරිසිදුකම, පිළිවෙළ සියල්ල අකුරටම සොයා බැලුවා. හිමිදිරියේ පාසලට යන විදුහල්පතිතුමා දවසෙන් වැඩි කොටසක් පාසල් සේවයටම කැප කළා. ඔහුගේ කැපවීම දුටු ගුරුවරුන් සිසුනුත් උද්‍යෝගයෙන් කටයුතු කළා.වික‍්‍රමරත්න විදුහල්පතිතුමා විවාහ වුණේ 1956 දි. මාතර රාහුල විද්‍යාලෙ සේවයේ යෙදී සිටියදී යෝජනාවක් අනුව ඔහුගේ අතගත් ඈ බෙරලපනාතර විනීතා පෙ‍්‍ර්මලතා. විවාහයෙන් වසරකට පසුව පෙ‍්‍ර්මලාත් ගුරු වෘත්තියට එක්වුණා.වික‍්‍රමරත්න යුවළට දරුවන් පස් දෙනෙයි. වැඩිමල් පුතා අජිත් වික‍්‍රමරත්න. වෘත්තියෙන් ඉංජිනේරුවෙක්. දෙවැනි දියණිය ඛේමා වික‍්‍රමරත්න විශේෂඥ වෛද්‍යවරියක්. තෙවැනි දියණිය සර්ධාත් වෛද්‍යවරියක්. සිව්වැනි පුතා ධර්මන් වික‍්‍රමරත්න පාරිසරික ජනමාධ්‍යවේදියෙක්. ඒ වගේම ගත්කතුවරයෙක්. බාල දියණිය මහිදා පරිගණක ඉංජිනේරුවරියක්. අද ඔවුන් හැමෝම විවාපත්වෙලා. මුණුබුරු මිණිබිරියන් එකොළොස්දෙනකුගේ සුරතල් බලන්නට වික‍්‍රමරත්න යුවළ වාසනාව ලබලා.නාලන්ද විද්‍යාලෙ වික‍්‍රමරත්න විදුහල්පතිතුමා ගත කළේ වසර හතරක තරම් කෙටි කාලයක් වුණත් ඒ කාලය තුළ පාසලේ විනය, අධ්‍යාපනය, කී‍්‍රඩා මෙන්ම බාහිර සේවා ද ඉහළම තලයකට රැගෙන එන්නට ඔහු සමත් වුණා. නාලන්ද විද්‍යාලෙට යාබදව තිබූ කාර්මික විද්‍යාලයත් එහි භූමියත් නාලන්ද විද්‍යාලයට පවරාගෙන කාර්මික අධ්‍යාපනයත් විද්‍යාලීය අධ්‍යාපනයත් සමබරව සාර්ථකව ලබා දීමට ඔහු සමත් වුණා.අක්කර තුනක් වූ කාර්මික විද්‍යාල භූමිය විද්‍යාලෙට ලබා ගත් විදුහල්පතිතුමා අලුතෙන් ගොඩනැඟිල්ලක් විදුහලට එකතු කර ගත්තා. පුස්තකාලයක් හැදුවා. ඔහු වැඩ බාරගන්නා විට පිළිවෙළකට පාසල් නිල ඇඳුමක් තිබුණේ නෑ. ඔහු රැස්වීමේදී ළමයින්ට කිව්වා ඊළඟ අවුරුද්දෙ ඇඳුම් මහනකොට එක සුදු කමිසයකුත්, කලිසමකුත් මස්සවා ගන්න කියල. ළමයි හැමෝම ඒ ඉල්ලීමට එකඟ වුණා.ඉතාම කෙටි කලකින් හැමෝම එක වගේ සුදු ඇඳුම් ඇන්දා – පාසලට ඉබේම නිල ඇඳුමක් ලැබුණා. වික‍්‍රමරත්න විදුහල්පතිතුමා හැමවිටම වැඩ කළේ ඔහු විසින්ම සකසා ගනු ලැබූ පාඩම් සැලැස්මකට අනුව පාසලෙන් සමාජය වෙත පිය නඟන සිසුනට ඒ පිළිබඳ පූර්ව අවබෝධයක් පාසලේදීම ලැබෙන පරිදි විශේෂ වැඩසටහන් කි‍්‍රයාත්මක කළා. පාසල නම් වූ ආදර්ශවත් සමාජය හරහා සමාජ සදාචාරය ගොඩනංවන්නට සිසුන් හුරු පුරුදු කළා.ඩඩ්ලි සේනානායක මහත්තය අගමැති කාලෙ පාසලේ තෑගි ප‍්‍රදනෝත්සවයෙ ප‍්‍රධාන අමුත්තා විදිහට ඔහු කැඳවා ගත්තා. අධ්‍යාපන ඇමැති ඊරියගොල්ල මහත්තය විදුහල්පතිතුමා පාසල හදාගත්තු හැටි ගැන බරසාර කතාවක් කළා. ආනන්දෙ ඉගෙන ගනිමින් හිටපු ඇමතිතුමාගේ පුතා අස්කරල නාලන්දෙට දැම්ම.1969 දි රජය කනිෂ්ඨ විශ්වවිද්‍යාල ආරම්භ කළා. කනිෂ්ඨ විශ්වවිද්‍යාල පහක් අරඹා ඒ සඳහා විදුහල්පති තනතුරු සඳහා ඉල්ලුම්පත් කැඳෙව්වා. ඊරියගොල්ල ඇමැතිතුමාගෙ ඡන්ද කොට්ඨාසෙ කුලියාපිටියෙ ඇරැඹූ කනිෂ්ඨ විශ්වවිද්‍යාලෙ විදුහල්පතිකම භාර ගන්න හැකිද කියල ඇහුවා. යන්නට කලින් නාලන්දෙට සුදුසු විදුහල්පතිවරයෙක් පුහුණු කරන්න ඔහුට ඕනෑ වුණා.ඒත් ඒ උත්සාහය ඔහු අපේක්ෂා කළ තරම් ඉටු වුණේ නෑ. අවසානයේ මතුගම ශාන්ත මේරි විද්‍යාලයේ හිටපු විශිෂ්ට ශ්‍රේණියේ විදුහල්පතිවරයකු වූ සුගුණදාස අතුකෝරාල මහතා නාලන්දයට පත්ව ආවා. වික‍්‍රමරත්න මහතා කනිෂ්ඨ විශ්වවිද්‍යාලෙ වැඩ බාර ගත්තා. 1970 දි ආණ්ඩුව පෙරළුණා. කනිෂ්ඨ විශ්වවිද්‍යාල වසාදැම්මා. කැමැති අයට විශ‍්‍රාම ගන්න රජය අවසර දුන්නා.ඒ වනවිට ඔහු නීතිය හදරන අදහසින් නීති විද්‍යාලෙට තේරිලා. ඒත් අධ්‍යාපන අමාත්‍යාංශයේ බලධාරින්ගෙ ඉල්ලීම පිට ඔහු අමාත්‍යංශයට පත්වෙලා ගියා. තනතුරක් නෑ. රාජකාරියකුත් නෑ. ඒ වෙන විට අම්පාර හාඩි තාක්ෂණික ආයතනයේ ශිෂ්‍ය අරගල තදේට තිබුණා. වැඩක් නොකර නිකං ඉන්නවට වඩා හාඩි ආයතනය භාර ගන්න වික‍්‍රමරත්න කැමැති වුණා. ඔහු එහි විදුහල්පති ධූරය ඉල්ලුවා. දුන්නෙ නෑ.ඒ වෙනුවට කොළඹ සෞන්දර්ය අධ්‍යාපන ආයතනයේ චිත‍්‍ර හා මූර්ති අධ්‍යයන අංශය භාරගන්න කිව්වා. එතනත් සිසුන් අරගල කරනවා. අරාජික තත්ත්වයක්. ඔහු අභියෝගය භාරගත්තා. තමා විදුහල්පති ලෙස හඳුන්වා දෙන්නැයි ඔහු වැඩ බැලූ විදුහල්පතිට කිව්වා. ඔහු “මට නම් බෑ” කියා ඒ ප‍්‍රතික්ෂේප කළා.වික‍්‍රමරත්න විදුහල්පතිතුමා රැස්වීමක් කැඳවලා තමාවම හඳුන්වා දුන්නා. “අපට ඕනෑ ‘කලාකාරයෙක්!” ළමයි ඔහු ප‍්‍රතික්ෂේප කළා. ඔහු අමාත්‍යාංශයට ඒ බව දැනුම් දුන්නා. අමාත්‍යාංශයට ඕනෑ කළේ පරිපාලකයෙක්.ඔහු වැඩ භාරගත්තා. එවකට සභාපතිව සිටි පූජ්‍ය මාපලගම විපුලසාර හාමුදුරුවො එක්ක එකතුවෙලා ජනතා අදහස් විමසා විශේෂ වාර්තාවක් සකස් කළා. චිත‍්‍ර හා මූර්ති ශිල්පය විශ්වවිද්‍යාල පාඨමාලාවක් බවට පත් කරන්නට ඒ වාර්තාව හේතු වුණා.1972 දි විදුහල්පතිතුමාට මරදාන තාක්ෂණික ආයතනය භාරගන්නැයි කිව්වා. ඒ ඉල්ලීමත් ඉටු කළා. වසරක් යනවිට ඔහුට ගාල්ල බහු තාක්ෂණික ආයතනයට මාරුවක් ලැබුණා. ගිය තැන හොඳට වැඩ කළ ඔහුට එහි කරන්නට දෙයක් නෑ. ඔහු අමාත්‍යාංශයට පැමිණිලි කළා. “වැඩක් නැත්නම් මම උදැල්ලක් අරන් වත්ත කොටනවා” කියා. ඔහුට වැඩක් ලැබුණා. උතුරු පළාත බාර අධ්‍යාපන අධ්‍යක්ෂ ලෙස. යාපනය, මන්නාරම, වවුනියාව සහ මුලතිව් දිස්ති‍්‍රක්ක ආවරණය වන ලෙස පත්වීම සතුටින් බාරගත් ඔහු දරු පවුල නුගේගොඩ පදිංචි කර යාපනය බලා පිටත්වුණා.ඒ 1972 ජූලි මාසෙ ඒ කාලේ යාපනේ ලංකාවෙ සුන්දරතම පළාතක්. දෙමළ සිංහල ජනතාව බොහොම සතුටින් සාමදානෙන් වාසය කළා. යාපනේට ගිය අධ්‍යක්ෂතුමා දෙමළ ජනතාව ආදරෙන් පිළිගත්ත.සිංහල මහා විද්‍යාලයක් තිබුණා. දෙමළ නිවසක කාමරයක් කුලියට අරන් පදිංචි වුණා. යාපනේ අර්ධද්වීපය පුරා ඇවිදින්න, ජනතාව ගේ සිතුම් පැතුම් හඳුනාගන්න ඔහුට අවස්ථාව ලැබුණා. පාසල් පරීක්ෂා කරන්නට කණ්ඩායම් සමඟ අධ්‍යක්ෂතුමාත් යනවා. එකිනෙකට වෙනස් දූපත්වල පාසල් අධීක්ෂණයට, ඔවුන්ගේ සංස්කෘතික අංග නැරැඹීමට ඔහු නොවරදවාම සහභාගි වුණා.කාර්යාලයේ රැඳෙන දාට උදේ සිට රෑ වනතුරුම රාජකාරි කළා. ඒ කාලෙ අධ්‍යාපන ඇමැති බද්යුද්දීන් මොහොමඩ් යාපනය විශ්වවිද්‍යාලෙ සමාරම්භක උත්සවයේ ප‍්‍රධාන ආරාධිතයා වූ අගමැතිනි සිරිමාවෝ බණ්ඩාරනායක මහත්මිය පිළිගන්න අති උත්කර්ෂවත් උත්සවයක් සංවිධානය කළා.ඒ සඳහා මුළු උතුරු පළාතෙම පාසල් සහභාගි කරගන්න අධ්‍යක්ෂතුමා සමත් වුණා. 1974 දි පලාලි ගුවන්තොටුපොළින් යාපනයට ගොඩබැස්ස මැතිනිය පිළිගන්න ඔවුන් විශාල පීඨිකාවක් තැනෙව්වා. එදා වැහැපු මුරුගසන් වරුසාවත් නොතකා යාපනේ ජනතාව මැතිනිය ඇතුළු ප‍්‍රභූන් පිළිගන්න රැස්කකා හිටියා.1975 අගදි වික‍්‍රමරත්න අධ්‍යක්ෂතුමාට හලාවත දිසාව බාර අධ්‍යක්ෂවරයා ලෙස මාරුවක් ලැබුණා. 1976 මාර්තු මාසෙ වෙන තුරු හලාවත ප‍්‍රදේශයේ සේවය කළ ඔහුට 1977 දි ගාලුදිසාව භාර අධ්‍යක්ෂවරයා ලෙස කටයුතු කරන්නට සිදුවුණා. 1979 දක්වා ගාල්ලේ කලාප අධ්‍යාපන අධ්‍යක්ෂ ලෙස සේවය කළ ඔහු යළිත් කොළඹට පත්ව ආවා. ඒ 1980 දි විභාග ;කාමසාරිස්වරයා ලෙස.අධ්‍යාපන ඇමැති රනිල් වික‍්‍රමසිංහ. ඒ වන විට විභාග කොමසාරිස් කාර්යාලෙ වැඩ ඔවුන්ටම ආවේණික ක‍්‍රමයකට සකස් කරගෙන තිබුණා. වික‍්‍රමරත්න මහතා වැඩ බාරගත් විගසම ඔහු ක‍්‍රමානුකූලව එය යළි සකස් කළා. විශ්වවිද්‍යාලයට තේරෙන සිසුන්ගේ ලකුණු ප‍්‍රකාශයට පත්වීමට කලින් දැන හඳුනන අය මඟින් ලකුණු බලාගන්නට නිලධාරීන් පුරුදු වී සිටියා.ඔහු මේ ක‍්‍රමය වෙනුවට කාටත් පොදුවේ ඒ අයිතිය ලබා දීමට කටයුතු කළා. බොහෝ දෙනෙක් ඊට විරුද්ධ වුවත් රනිල් වික‍්‍රමසිංහ මහතාගේ අනුග‍්‍රහය මත එය කි‍්‍රයාවට නංවන්නට ඔහුට හැකි වුණා. විභාග කාලෙට වික‍්‍රමරත්න කොමසාරිස්තුමා නිදාගන්නෙ කාර්යාලයෙ මෙට්ටයක් දාගෙන.සෑම විභාග මධ්‍යස්ථානයකටම ප‍්‍රශ්න පත‍්‍ර නිසි කලට වෙලාවට ළඟා වුණු බව සැකහැර දැනගන්න තුරු ඔහු ඇහැ පියෙව්වේ නෑ. 1986 දි වික‍්‍රමරත්න මහතා විශ‍්‍රාම ගත්තෙ අධ්‍යාපන නියෝජ්‍ය අධ්‍යක්ෂ ජනරාල් මෙන්ම විද්‍යා පීඨ භාර කොමසාරිස්වරයා ලෙස කටයුතුª කරමින් සිටියදී. අධ්‍යාපන විද්‍යා පීඨ සංකල්පයේ නිර්මාතෘ වන වික‍්‍රමරත්න මහතාගේ කාලයේ මෙරට අධ්‍යාපන විද්‍යාපීඨ 14ක් ආරම්භ කළා.විශ‍්‍රාම ලැබුවත් රජයේ ඉල්ලීම පරිදි 1990 දක්වා ඔහු ඒ තනතුරෙහි කටයුකු කළා. චන්ද්‍රිකා බණ්ඩාරනායක කුමාරතුංග හිටපු ජනාධිපතිනියගේ යුගයේදී ඇගේ ආරාධනය මත රාජ්‍ය සේවා කොමිසන් සභාවට පත්වුණා. 1998 සිට 2000 දක්වා එහි සභාපතිවරයා ලෙස කටයුතු කළා. 2005 දා හත්වැනි සංශෝධනය යටතේ නැවතත් පත්වී එහි කමිටු සාමාජිකයකු ලෙස කටයුතු කරනවා.ජීවිත ගමනේ අසූ තුන්වැනි සැතපුම් කණුව කරා එළැඹී සිටින වික‍්‍රමරත්න මහතා අදටත් බොහොම කාර්යශූරයි. ඔහුට පැවරී ඇති රාජකාරි කටයුතුවලට අමතරව පොත්පත් කියවන්නටත් ලියන්නටත් ඔහු කාලය සොයා ගන්නවා.ජීවිතේ හැමදාම අලුතින් හිතන්න, වැඩ කරන්න වගේම ඉගෙනගන්නත් ඔහුට බොහෝ දේ තිබෙනවා. ඒ අතරින් ඔහු මුල් තැනක් දෙන්නෙ පරිගණක දැනුම ලබාගන්න. රාජකාරිවලින් මිදිලා ශිෂ්‍යයකු වශයෙන් පරිගණක පන්තියෙ ඉගෙනීමෙන් ඔහු විශාල තෘප්තියක් ලබනවා. නොදුරු අනාගතයේදීම තමන්ගේ ජීවිත කතාව ලියා පළ කිරීමේ පුංචි බලාපොරොත්තුවක් ඔහුගේ හිතේ සැඟවිලා තියෙනවා.සාගරිකා දිසානායක ජයසිංහ ඡායාරූප – විමල් කරුණාතිලක</content>
  </post><post>
    <category>NEWSPAPER</category>
    <date>
      <year>2009</year>
      <month>03</month>
      <day>15</day>
    </date>
    <link>http://www.silumina.lk/2009/03/15/_art.asp?fn=ay0903151</link>
    <topic>බස්නාහිරට පායන ‘නවෝදයේ හිරු’</topic>
    <author>නිහාල් පී. අබේසිංහ සේයාරූ - සුදම් ගුණසිංහ</author>
    <content>ඉස් ඉස්සෙල්ලාම සපත්තු දැම්මේ ආණ්ඩුකාරයාගෙන් තෑගි ගන්නබස්නාහිරට පායන ‘නවෝදයේ හිරු’බස්නාහිර පළාත ශ‍්‍රී ලංකාවේ වැඩිම ජනගහනයක් ඇති වැඩිම කර්මාන්ත ශාලා වෙළෙඳ ව්‍යාපාර ඇති පළාතයි. එහි වර්ග ඵලය වර්ග කිලෝ මීටර් 3684 කි. එහි 2006 අවසානයේදී ජනගහනය 5381300 කි. පවුල් 1231208 කි.මෙවර පළාත් සභාව සඳහා මන්තී‍්‍රවරු 104 ක් පත්වෙති. ග‍්‍රාම නිලධාරි කොට්ඨාස 2496 කින් සමන්විත මේ පළාත ප‍්‍රාදේශීය ලේකම් කොට්ඨාස 40 කින් පරිපූර්ණ වේ.බස්නාහිර පළාත් සභාව 1989 දී මුලින් ම පිහිටුවන ලදී. ඒ අනුව 2008 වසරේදී පළාත් සභාවේ 20 වසරක සංවත්සරය ද සමරනු ලැබීය. මේ අනුව 2008 වසර බස්නාහිර පළාත් සභාවේ ස්වර්ණමය වසර ලෙස හැඳින්විය හැකි බව බස්නාහිර පළාත් සභාවේ ලේකම් වික්ටර් සමරවීර මහතා පවසයි.ඒ මහතා අප වෙත පැවසූ අදහස් වලට අනුව 2008 වසරේ දී පළාත් සභාව සියයට 90 ක ඵලදායිතා ප‍්‍රගතියක් ලබා ඇත.බස්නාහිර පළාත් සභාවේ ඉහළම ප‍්‍රවර්ධන වසර මෙය වන අතර ඒ වසරේදී ජනතා සුබසෙත සඳහා වියදම් කළ මුදල ද වාර්තා ගත මුදලකි. ඒ මුදල රුපියල් කෝටි 630 කි. සාමාන්‍යයෙන් පසුගිය කාලයේ වසරකට පළාත් සභාව ජනතා සුබසෙතට වියදම් කරන්නේ රුපියල් කෝටි 400 ක් පමණි.අලුතින් ඉදිවූ හොරණ බස් නැවතුම්පළනමුත් පසුගිය වසරේ මුදල ඊට වඩා කෝටි 200 ක් වැඩි බවත් ඒ සියලු මුදල් වලින් පළාතේ ලක්ෂ 54 කට ආසන්න ජනතාවට කෙළින්ම සෙත සදන ව්‍යාපෘති කි‍්‍රයාත්මක වූ බවත් වික්ටර් සමරවීර මහතා කීය.මේ අනුව බස්නාහිර පළාත් සභාව පසුගිය වසර තුන ඇතුළත පළාතේ පොදුජන යහපත සඳහා රුපියල් කෝටි 1400 කට අධික මුදලක් වැය කර ඇත. 2009 වසර සඳහා වෙන්කර ඇති මුදල රුපියල් කෝටි 557 කි.මේ අතර පළාතේ දුෂ්කර ම ගම්මාන 3 ක් තෝරාගෙන ඒවා සංවර්ධනය කිරීමට ද බස්නාහිර පළාත් සභාව පියවර ගෙන තිබේ. ඒඅනුව හංවැල්ල ප‍්‍රාදේශීය ලේකම් කොට්ඨාසයේ පඤ්ඤාගුල ග‍්‍රාමය ද වලල්ලාවිට ප‍්‍රාදේශීය ලේකම් කොට්ඨාසයේ වීරකන්ද ගම ද දොම්පේ ප‍්‍රාදේශීය ලේකම් කොට්ඨාසයේ උඩවෙල ගම ද මෙසේ සියලු පහසුකම් ඇතිව සංවර්ධන කර ඇතැයි බස්නාහිර පළාත් සභාවේ නියෝජ්‍ය ප‍්‍රධාන ලේකම් (සැලසුම්) චින්තා චේතියවර්ධන මහත්මිය පැවසුවා ය.මේ අනුව හංවැල්ලේ පඤ්ඤාගුල ගමට රුපියල් ලක්ෂ 67 ක් වටිනා ව්‍යාපෘති ද වීරකන්ද ගමට රුපියල් ලක්ෂ 98 ක ජනතා හිතකාමී ව්‍යාපෘති ද උඩවෙල ගමට රුපියල් ලක්ෂ 89 ක් වටිනා යටිතල පහසුකම් ද ලබාදී ඇතැයි ලේකම්වරිය පැවසුවා ය.බස්නාහිර පළාත පිළිබඳව කතා කරන විට කළුතර දිස්ති‍්‍රක්කය පිළිබඳව කතා නොකර ම බැරි ය. වර්ග ප‍්‍රමාණයෙන් වර්ග කිලෝ මීටර් 1598 ක් වූ මේ කළුතර දිස්ති‍්‍රක්කය බස්නාහිර පළාතේ විශාලතම දිස්ති‍්‍රක්කයයි.එහි 2007 හි ජනගහනය 1109293 ක් වූ අතර දිස්ති‍්‍රක්කයේ ප‍්‍රාදේශීය ලේකම් කොට්ඨාස 14 ක් වෙයි. ග‍්‍රාම නිලධාරි වසම් ගණන 762 කි. පළාත් සභාවට මන්තී‍්‍රවරයන් 21 ක් මේ දිස්ති‍්‍රක්කයෙන් පත්වේ.මේ දිස්ති‍්‍රක්කයේ සංවර්ධනය පිණිස පසුගිය වසර තුන තුළ මහින්ද චින්තන වැඩසටහන අනුව රුපියල් කෝටි 160 කට අධික ජනතා සුබසෙත සඳහා වූ වැඩසටහන් ක‍්‍රියාත්මක කර ඇත. කළුතර දිස්ති‍්‍රක් ලේකම් එස්. හපුආරච්චි මහතා පවසන ආකාරයට පසුගිය වසර තුන ඇතුළත මේ පළාතේ කි‍්‍රයාත්මක ජනතා හිතකාමී සංවර්ධන ව්‍යාපෘති ගණන 18000 කටත් අධිකය.මධ්‍යම රජය, මන්ති‍්‍රවරුන්ගේ විමධ්‍යගත අය වැය මග නැඟªම, ගම නැඟුම, ජාතික සවිය සමෘද්ධි යන ක්ෂේත‍්‍ර ඔස්සේ ඉහත කටයුතු සිදු කෙරී ඇතැයිඅලුතෙන් ඉදිවන අගලවත්ත ශ‍්‍රවණාගාරයකළුතර මහ දිසාපති එස්. හපුආරච්චි මහතා පවසයි.මේ අනුව 2008 වසරේ ජාතික සවිය ගම් නැගුම යටතේ පමණක් යටිතල පහසුකම් සඳහා වැය කළ මුදල රුපියල් කෝටි 58 කි. ඊට අමතරව 2007 ජාතික සවිය ගම නැගුම වැඩසටහන සඳහා රුපියල් කෝටි 21 ක් වැය කර තිබේ.මෙම වසර දෙක ඇතුළත එවැනි ජනහිත කාමී ව්‍යාපෘති 1500 ක් පමණ කි‍්‍රයාවට නංවා ඇතැයි කළුතර දිස්ති‍්‍රක් ලේකම් කාර්යාලයේ සැලසුම් අධ්‍යක්ෂ ජයම්පති මේදිස් මහතා පවසයි.දිස්ති‍්‍රක්කයේ දුෂ්කරම ප‍්‍රාදේශීය ලේකම් කොට්ඨාසය වූ වලල්ලාවිට ප‍්‍රාදේශීය ලේකම් කොට්ඨාසයට පසුගිය වසර 3 ඇතුළත වැඩිම මුදලක් වෙන්කර තිබිණි. ඒ මුදල රුපියල් කෝටි 28 කට ආසන්න ය.සුනාමි ආධාර යටතේ ඉදිකළ කළුතර ජනරජ නිවාස යෝජනා ක‍්‍රමයසුනාමි ව්‍යසනය නිසා 2004 දී කළුතර දිස්ති‍්‍රක්කයේ නිවාස 2500 ක් විනාශ විය. ඒ අසරණ වූ සියලු දෙනාට ම නිවාස ලබාදීමට කළුතර දිස්ති‍්‍රක් ලේකම් කාර්යාලය සමත් වී තිබේ.ඒ අනුව රජය, රාජ්‍ය නොවන සංවිධාන හා ස්වේච්ඡා සංවිධාන වල මෙහෙයවීමෙන් මහල් නිවාස හා සාමාන්‍ය නිවාස ඉදිකර තිබේ.දිස්ති‍්‍රක්කයේ වැඩිම ව්‍යාපෘති කි‍්‍රයාත්මක වී ඇත්තේ මාර්ග ඉදි කිරීමටය. 2007 2008 වසරවල දී කි‍්‍රයාත්මක මාර්ග ව්‍යාපෘති ගණන 1200 කට අධිකය.ඒ යටතේ කිලෝමීටර් 200 කට අධික දුර ප‍්‍රමාණයක ග‍්‍රාමීය පාරවල කොන්කී‍්‍රට් දමා සංවර්ධනය කර තිබේ. 2007 දී මග නැගුම මගින් දිස්ති‍්‍රක්කය සඳහා වැය කළ මුදල රුපියල් කෝටි 88 කි.අගලවත්ත ප‍්‍රදේශයේ ද අද නව සංවර්ධන ව්‍යාපෘති රැසක් කි‍්‍රයාත්මක වී තිබේ. අගලවත්ත ප‍්‍රාදේශීය ලේකම් කේ.ටී. අමරදාස මහතා පවසන පරිදි පසුගිය වසර තුන ඇතුළත අගලවත්ත සංවර්ධනයට රුපියල් කෝටි 3 කට ආසන්න ව්‍යාපෘති කි‍්‍රයාත්මක කර තිබේ.මීට අමතරව ආපදා කළමනාකරණ ඇමැති මහින්ද සමරසිංහ මහතාගේ උපදෙස් පරිදි අගලවත්ත සංවර්ධනයට කර ඇති සේවය අති විශාල ය.අගලවත්ත ප‍්‍රාදේශීය ලේකම් කාර්යාලය අලුතින් ඉදිවෙමින් තිබේ. මේ සඳහා රුපියල් ලක්ෂ 356 ක් වැය කර ඇතැයි ප‍්‍රාදේශීය ලේකම් අමරදාස මහතා පවසයි.හොරණ පොලිසියමීට අමතරව දිස්ති‍්‍රක්කයේ දොඩන්ගොඩ, පාණදුර, හොරණ, බේරුවල පාලින්ද නුවර ඉංගිරිය යන ප‍්‍රාදේශීය ලේකම් කාර්යාල ගොඩනැගිලි ද අලුතින් ඉදිවෙමින් තිබේ.මේ සියලු ඉදිකිරීම් සඳහා රුපියල් කෝටි 20 කට අධික මුදලක් ලබාදී තිබේ. ඒ කාර්යාල වලින් ජනතා පොදු ප‍්‍රශ්න විසඳ්‍ර ගැනීමට මහ මෙහෙයක් ඉටුවේ.අගලවත්ත ප‍්‍රාදේශීය සභාවේ උප සභාපති ඩී.ඩී. දර්ශන මහතා පවසන පරිදි අගලවත්තට ලැබී ඇති ලොකුම සම්පත ආපදා කළමනාකරණ ඇමැති මහින්ද සමරසිංහ මහතාගේ අනුග‍්‍රහයෙන් අගලවත්තට ලැබී ඇති තට්ටු 2 කින් යුත් රුපියල් කෝටි 15 කින් ඉදිකරන ශ‍්‍රවණාගාරයයි. ඊට අමතරව අගලවත්ත සති පොළ නවීකරණය කර ඇති අතර ප‍්‍රාදේශීය සභා ගොඩනැගිල්ල ඉදිකරමින් පවතී.අගලවත්ත ප‍්‍රාදේශීය සභාවට රුපියල් ලක්ෂ 50 ක් වටිනා ගලි බවුසරයක් ලබාදී තිබේ. වලල්ලාවිටට හා අගලවත්තට බුල්ඩෝසර් යන්ත‍්‍ර ද ලබාදී ඇත.බුලත්සිංහල ප‍්‍රාදේශීය සභාවේ සභාපති තුසිත කුලරත්න මහතා මහින්ද චින්තනය ගමට ගෙනයාමේ වැඩපිළිවෙළක් කි‍්‍රයාවට නංවා ඇත. ඒ අනුව ප‍්‍රාදේශීය සභාව පසුගිය වසර 3 ඇතුළත රුපියල් කෝටි 15 කට අධික ව්‍යාපෘති ආරම්භ කර තිබේ.අගලවත්ත ප‍්‍රාදේශීය සභා ගොඩනැගිල්ල හා ගලි බවුසරයබුලත්සිංහල ප‍්‍රාදේශීය ලේකම් මේනකා ප‍්‍රියන්තා අබේරත්න මහත්මිය ද ප‍්‍රාදේශීය සංවර්ධනයට මහ මෙහෙයක් ඉටු කරයි.ගම නැඟුම, ජාතික සවිය - මග නැගුම ව්‍යාපෘති 200 ක් පමණ ප‍්‍රාදේශීය ලේකම් බල ප‍්‍රදේශය පුරා කි‍්‍රයාත්මක බව ඇය පවසයි.හොරණ නගර සංවර්ධනයට රුපියල් කෝටි ගණනක් වෙන්කර යෝධ සංවර්ධන සැලැස්මක් කි‍්‍රයාත්මකය. අග‍්‍රාමාත්‍ය රත්නසිරි වික‍්‍රමනායක මහතාගේ උපදෙස් පරිදි හොරණ ශ‍්‍රීලනිප සංවිධායක විදුර වික‍්‍රමනායක මහතා මෙම සංවර්ධන කටයුතු මෙහෙයවයි.ඒ යටතේ දැනටමත් හොරණට නව බස් නැවතුම්පළක්, පොලිසියක් අධිකරණ සංකීර්ණයක් ලැබී ඇත.මේ අයුරින් කළුතර තව තවත් තර කරන්න කි‍්‍රයාත්මක සියලු සංවර්ධන කටයුතු මගින් ප‍්‍රදේශයේ සිංහල දෙමළ මුස්ලිම් පවුල් 250000 කට පමණ සෙත සැලසී තිබේ.නිහාල් පී. අබේසිංහ සේයාරූ - සුදම් ගුණසිංහ</content>
  </post><post>
    <category>NEWSPAPER</category>
    <date>
      <year>2009</year>
      <month>03</month>
      <day>15</day>
    </date>
    <link>http://www.silumina.lk/2009/03/15/_art.asp?fn=aj0903151</link>
    <topic>සෙලින්කෝ හෙල්ත්කෙයාර් සෙන්ටර්හි ගැස්ට‍්‍රයිටිස් රෝගීන් සඳහා සායනයක්</topic>
    <author/>
    <content>සෙලින්කෝ හෙල්ත්කෙයාර් සෙන්ටර්හි ගැස්ට‍්‍රයිටිස් රෝගීන් සඳහා සායනයක්ටීගෝ උප අලෙවි නියෝජිතයන්ට සම්මානඕසෝන් හිතකාමි තේ ලාංඡනය හඳුන්වා දෙයිගෝල්ෆේස් හෝටල් සමූහයෙන් වසන්ත සමයේ සහන පැකේජයක්සමේ තරුණ පෙනුම රැකදෙන ඔරිෆ්ලේම් ඩයමන්ඩ් සෙලියුලර්දේශීය පෝෂණයට ඇන්කර් කිරි ශක්ති–ජය ශක්තිඑඩ්නා චොකලට් -ටොෆි සුපර් බ‍්‍රෑන්ඩ්ස් සම්මානය දිනයිසෙලින්කෝ හෙල්ත්කෙයාර් සෙන්ටර් හි එන්ඩොස්කොපි පරීක්ෂාවක් සිදු කරන අයුරු.ගැස්ට‍්‍රයිටිස් රෝගය (ආමාශයේ දැවිල්ල) සඳහා ප‍්‍රතිකාර ලබා දෙමින් එම රෝගීන්ට සහනය සැලැසීම සඳහා සෙලින්කෝ හෙල්ත්කෙයාර් සෙන්ටර් ගැස්ට‍්‍රයිටිස් සායනයක් පවත්වාගෙන යයි.කොළඹ 02 පාර්ක් වීදියේ පිහිටි මධ්‍යස්ථානයේ පැවැත්වෙන මෙම සායනය මඟින් ගැස්ට‍්‍රයිටිස් රෝගයෙන් පීඩා විඳින්නන්ට එය නිවාරණය කිරීමට පළමු වන පියවර තැබීමට අනුබල දීම සඳහා මාර්තු සහ අපේ‍්‍රල් මාස වල වලංගු වන විශේෂ පැකේජයක් හඳුන්වා දී ඇත.මධ්‍යස්ථානයේ සිටිනා වෛද්‍යවරයකුගෙන් උපදෙස්, මල ගුප්ත රුධිර පරීක්ෂාව, විශේෂඥ ශල්‍ය වෛද්‍යවරයකුගෙන් සහ පෝෂණ වේදියකුගෙන් උපදෙස් ලබා දීම ද ඇතුළත් මේ පැකේජයෙන් එන්ඩොස්කොපි හෝ කොලොනොස්කොපි පරීක්ෂණයක් අවශ්‍ය වුවහොත් ඒ සඳහා 10% වට්ටමක් ද හිමි වේ.මෙයට අමතරව මධ්‍යස්ථානය විසින් ගැස්ට‍්‍රයිටිස් රෝගය නිවාරණය පිළිබඳව විෂය කරුණු සහිත වීඩියෝ පට සහ කියවීම සඳහා ලිපි ද්‍රව්‍ය ද මෙම සායනයට පැමිණෙන අමුත්තන්ගේ ප‍්‍රයෝජනයට සඳහා තබා ඇත.නව පැකේජය පිළිබඳ අදහස් දක්වමින් සෙලින්කෝ හෙල්ත්කෙයාර් මධ්‍යස්ථානයෙහි ජ්‍යෙෂ්ඨ වෛද්‍ය නිලධාරිනි වෛද්‍ය ශ්‍යාමා ප‍්‍රනාන්දු මහත්මිය පැවැසුවේ ගැස්ට‍්‍රයිටිස් රෝගය ශී‍්‍ර ලංකාව තුළ ඉතාම සුලභ ප‍්‍රශ්නයක් බවත්, මෙහි බලපෑම වඩාත්ම ඇත්තේ විධායක ශ්‍රේණිවල තරුණ නිලධාරීන්ට බවත්ය.වැරැදි ආහාර පුරුදු, මානසික ආතතිය, දිගුකාලීනව සමහර වේදනා නාශක පෙති භාවිත කිරීම සහ දුම්වැටි සහ මත්පැන් වල අඩංගු සමහර ද්‍රව්‍ය හේතුවෙන් ද ගැස්ට‍්‍රයිටිස් හටගැනීමට හැකි බව වෛද්‍ය ප‍්‍රනාන්දු මහත්මිය කීවාය.ගැස්ට‍්‍රයිටිස් හේතුවෙන් ඇතිවන උගුරට ඒම හෝ පපුවේ දැවිල්ල, උදරයේ ඇතිවන අපහසුතා වේදනා, දිගින් දිගට ආමවාතය පිටවීම, හා බඩ පුරවා දැමීම වැනි රෝග ලක්ෂණ වලින් පීඩා විඳින රෝගීන්ට ප‍්‍රතිකාර කිරීමට නවීන උපකරණ සහිත මෙම සායනය මඟින් උදරයේ අල්ට‍්‍රා සවුන්ඩ් පරීක්ෂණ, ලේ සහ මල පරීක්ෂණ, ටිෂු බයෝප්සීස්, ෆෙලෙක්සිබල් ෆයිබර්ඔප්ටික් එන්ඩස්කොපි පරීක්ෂණ ද සිදු කරනු ලබයි. </content>
  </post><post>
    <category>NEWSPAPER</category>
    <date>
      <year>2009</year>
      <month>03</month>
      <day>15</day>
    </date>
    <link>http://www.silumina.lk/2009/03/15/_art.asp?fn=aj0903152</link>
    <topic>ටීගෝ උප අලෙවි නියෝජිතයන්ට සම්මාන</topic>
    <author/>
    <content>සෙලින්කෝ හෙල්ත්කෙයාර් සෙන්ටර්හි ගැස්ට‍්‍රයිටිස් රෝගීන් සඳහා සායනයක්ටීගෝ උප අලෙවි නියෝජිතයන්ට සම්මානඕසෝන් හිතකාමි තේ ලාංඡනය හඳුන්වා දෙයිගෝල්ෆේස් හෝටල් සමූහයෙන් වසන්ත සමයේ සහන පැකේජයක්සමේ තරුණ පෙනුම රැකදෙන ඔරිෆ්ලේම් ඩයමන්ඩ් සෙලියුලර්දේශීය පෝෂණයට ඇන්කර් කිරි ශක්ති–ජය ශක්තිඑඩ්නා චොකලට් -ටොෆි සුපර් බ‍්‍රෑන්ඩ්ස් සම්මානය දිනයිටීගෝ උප අලෙවි නියෝජිතයන් ඇගයීමේ උත්සවයක් පිළියන්දල, දම්පේ විලේජ් හෝටලයේදී පැවැත්විණි. මහරගම ප‍්‍රධාන ටීගෝ හවුල් කරුවකු වන සිස්කොම් සමාගම විසින් සංවිධානය කරන ලද මේ උත්සවයේ දී 2008 වර්ෂයේදී හොඳම ටීගෝ උප අලෙවි නියෝජිත සම්මානය පිළියන්දල රෝයල් ෆෝන් සමාගම විසින් හිමිකර ගන්නා ලදී. ඊට අමතරව කලාප වශයෙන් මහරගමින් චන්ටෙල් කොම්ද, හෝමාගමින් ගේට්වේ ආයතනය ද, පාදුක්කෙන් චායා කොමියුනිකේෂන් ආයතනය ද, කොට්ටාවෙන් ටොප් ලයින් ආයතනය ද සහ පිළියන්දලින් රෝයල් ෆෝන් ආයතනය ද සම්මාන හිමිකර ගන්නා ලදී.2008 වර්ෂයේදී උප වෙළෙඳ නියෝජිතයින් වෙතින් කෙරුණු සේවාව ඇගැයීමකට ලක් කළ අතර ඔවුන්ට ඔවුන්ගේ සේවාවට ස්තුතිය පුද කිරීමක් ද මෙහිදී සිදු කෙරිණි.</content>
  </post><post>
    <category>NEWSPAPER</category>
    <date>
      <year>2009</year>
      <month>03</month>
      <day>15</day>
    </date>
    <link>http://www.silumina.lk/2009/03/15/_art.asp?fn=aj0903153</link>
    <topic>ඕසෝන් හිතකාමි තේ ලාංඡනය හඳුන්වා දෙයි</topic>
    <author/>
    <content>සෙලින්කෝ හෙල්ත්කෙයාර් සෙන්ටර්හි ගැස්ට‍්‍රයිටිස් රෝගීන් සඳහා සායනයක්ටීගෝ උප අලෙවි නියෝජිතයන්ට සම්මානඕසෝන් හිතකාමි තේ ලාංඡනය හඳුන්වා දෙයිගෝල්ෆේස් හෝටල් සමූහයෙන් වසන්ත සමයේ සහන පැකේජයක්සමේ තරුණ පෙනුම රැකදෙන ඔරිෆ්ලේම් ඩයමන්ඩ් සෙලියුලර්දේශීය පෝෂණයට ඇන්කර් කිරි ශක්ති–ජය ශක්තිඑඩ්නා චොකලට් -ටොෆි සුපර් බ‍්‍රෑන්ඩ්ස් සම්මානය දිනයිඕසෝන් හිතකාමි 'සිලෝන් ටී' ලාංඡනයක් විදේශ රටවල හඳුන්වා දීමටත් එම ලාංඡනය දේශීය තේ වෙළෙදුන්ට ද භාවිතා කිරීම සඳහා ද පියවර ගැනීමට වැවිලි කර්මාන්ත අමාත්‍යාංශය බලාපොරොත්තු වේ.ඒ සඳහා වූ යෝජනාවක් ද වැවිලි කර්මාන්ත ඇමැති දි.මු. ජයරත්න මහතා විසින් ඉකුත් දා ඇමැති මණ්ඩලයට ඉදිරිපත් කිරීමෙන් පසු ඇමැති මණ්ඩලය විසින් එම යෝජනාවට අනුමැතිය ලබා දී තිබේ.'ඕසෝන්' හිතකාමි තේ නිෂ්පාදකයකු වශයෙන් පිළිගනු ලබන ලෝකයේ පළමු රට ශී‍්‍ර ලංකාව ය.ශී‍්‍ර ලංකා තේ මණ්ඩලයේ වැඩපිළිවෙළක් අනුව වැවිලි කර්මාන්ත ඇමැති දි.මු. ජයරත්න මහතා වෙත මේ පිළිබඳව ඉදිරිපත් කරන ලද විස්තර වාර්තා පදනම් කරගනිමින් ඇමැතිවරයාගේ පූර්ණ සහාය මේ වැඩපිළිවෙළට ලබා දී තිබේ.</content>
  </post><post>
    <category>NEWSPAPER</category>
    <date>
      <year>2009</year>
      <month>03</month>
      <day>15</day>
    </date>
    <link>http://www.silumina.lk/2009/03/15/_art.asp?fn=aj0903154</link>
    <topic>ගෝල්ෆේස් හෝටල් සමූහයෙන්</topic>
    <author/>
    <content>සෙලින්කෝ හෙල්ත්කෙයාර් සෙන්ටර්හි ගැස්ට‍්‍රයිටිස් රෝගීන් සඳහා සායනයක්ටීගෝ උප අලෙවි නියෝජිතයන්ට සම්මානඕසෝන් හිතකාමි තේ ලාංඡනය හඳුන්වා දෙයිගෝල්ෆේස් හෝටල් සමූහයෙන් වසන්ත සමයේ සහන පැකේජයක්සමේ තරුණ පෙනුම රැකදෙන ඔරිෆ්ලේම් ඩයමන්ඩ් සෙලියුලර්දේශීය පෝෂණයට ඇන්කර් කිරි ශක්ති–ජය ශක්තිඑඩ්නා චොකලට් -ටොෆි සුපර් බ‍්‍රෑන්ඩ්ස් සම්මානය දිනයිදේශීය සංචාරකයන්ට හා විදේශයන්වලින් පැමිණ මෙරට පදිංචි වී සිටින සංචාරකයන් සඳහා එළඹෙන වසන්ත කාලය වෙනුවෙන් ගෝල්ෆේස් හෝටල් කළමනාකරණය විශේෂ පැකේජයක් හඳුන්වා දෙයි.අපේ්‍්‍රල් අග වන තෙක් කි‍්‍රයාත්මක මේ පැකේජයෙන් ගෝල්ෆේස් සමූහ ව්‍යාපාරයට අයත් කොළඹ ගාලු මුවදොර හෝටලය, මහනුවර ස්වීස්, මහනුවර ක්වීන්ස්, බෙන්තොට ලිහිණියා සර්ෆ් හෝටල්වල සියයට 35 ක මිල අඩුකිරීමක් හඳුන්වා දී ඇත.ගෝල්ෆේස් හෝටල් කළමනාකරණයට අයත් හෝටල් සංස්ථා අවන්හල්වල ද ඉදිරියේදී විශේෂ පහසුකම් රැසක් ලබා දීමට ද තීරණය කර ඇත.ගෝල්ෆේස් සමූහ ව්‍යාපාරයේ කළමනාකරණය යටතේ පවතින හෝටල්වල සහ හෝටල් සංස්ථා විවේකාගාර සියල්ලේම ප‍්‍රධාන කළමනාකරු වශයෙන් චන්ද්‍ර මොහොට්ටි මහතා පත්කර ඇත. මොහොට්ටි මහතා දැනටමත් ගෝල්ෆේස් හෝටල් සමූහ ව්‍යාපාරයේ නියෝජ්‍ය සභාපති හා සාමාන්‍යාධිකාරිවරයා ලෙස කටයුතු කරයි.</content>
  </post><post>
    <category>NEWSPAPER</category>
    <date>
      <year>2009</year>
      <month>03</month>
      <day>15</day>
    </date>
    <link>http://www.silumina.lk/2009/03/15/_art.asp?fn=aj0903155</link>
    <topic>සමේ තරුණ පෙනුම රැකදෙන</topic>
    <author/>
    <content>සෙලින්කෝ හෙල්ත්කෙයාර් සෙන්ටර්හි ගැස්ට‍්‍රයිටිස් රෝගීන් සඳහා සායනයක්ටීගෝ උප අලෙවි නියෝජිතයන්ට සම්මානඕසෝන් හිතකාමි තේ ලාංඡනය හඳුන්වා දෙයිගෝල්ෆේස් හෝටල් සමූහයෙන් වසන්ත සමයේ සහන පැකේජයක්සමේ තරුණ පෙනුම රැකදෙන ඔරිෆ්ලේම් ඩයමන්ඩ් සෙලියුලර්දේශීය පෝෂණයට ඇන්කර් කිරි ශක්ති–ජය ශක්තිඑඩ්නා චොකලට් -ටොෆි සුපර් බ‍්‍රෑන්ඩ්ස් සම්මානය දිනයිඔරිෆ්ලේම් ලංකා කළමනාකාර අධ්‍යක්ෂ පර් ගුනර්සන් මහතා සමඟ අලෙවි කළමනාකරු කැනී ගෝර්ඩන් මහත්මිය ඩයමන්ඩ් සෙලියුලර් කී‍්‍රම් වර්ගය හඳුන්වා දුන් මොහොත.ඔරිෆ්ලේම් විසින් හඳුන්වා දෙන, සමෙහි තරුණ පෙනුම රැකගැනීමේ හා වියපත් පෙනුම වළක්වාලීමේ අලුත්ම කී‍්‍රම් වර්ගය වන ඩයමන්ඩ් සෙලියුලර් එළිදැක්වීම පසුගිය දා සිදුකෙරිණි. උත්සව අවස්ථාවට සහභාගි වූ ආරාධිතයන් පිළිගනු ලැබූයේ ඔරිෆ්ලේම් ලංකා පුද්ගලික සමාගමෙහි කළමනාකාර අධ්‍යක්ෂ පර් ගුනර්සන් මහතා ඇතුළු ඔහුගේ කළමනාකරණ කණ්ඩායම විසිනි.මෙම උත්සවයෙහි උච්චතම අවස්ථාව වූයේ දියමන්ති පිරවූ භාජනයක බහාලූ ඩයමන්ඩ් සෙලියුලර් කී‍්‍රම් වර්ගය, ඔරිෆ්ලේම් ලංකා පුද්ගලික සමාගමෙහි කළමනාකාර අධ්‍යක්ෂ පර් ගුනර්සන් මහතා සහ අලෙවි කළමනාකාරිනී කැනී ගෝර්ඩන් මහත්මිය අතින් නිරාවරණය කෙරුණ අවස්ථාව සහ ඊටම ඔබින ලෙස “ගැහැනු ළමයින්ගේ හොඳම මිතුරිය දියමන්තිය යන ගීතය ගායන ශිල්පිණී ඩැල්රින් සුඛි විසින් ගායනා කිරීමයි.නිෂ්පාදනය පිළිබඳව කරුණු දක්වමින් ගෝර්ඩන් මහත්මිය පවසා සිටියේ වයස අවුරුදු 40ට වැඩි කාන්තාවන්ට වයස සමඟ සටන් කිරීමට හා පැහැපත්, ළප, කැළැල් නැති සමක් ඇති කර ගැන්මට සම රැක ගැන්මේ නව සොයා ගැනීම වන වියපත් පෙනුම වළක්වන ඩයමන්ඩ් සෙලියුලර් කී‍්‍රම් නිපදවා ඇති බවයි. සැබෑ දියමන්ති පුයරයෙන් සමන්විත ඩයමන්ඩ් සෙලියුලර් කී‍්‍රම් සදාකාලික තරුණ පෙනුම ලබා දෙමින් දිදුලන සෞම්‍ය සමක් ලබා දේ. විශේෂයෙන්ම මෙම කී‍්‍රම් වර්ගය නිර්මාණය කර ඇත්තේ ඉතා උසස් ගණයේ එක් නිෂ්පාදනයක් පමණක් භාවිතා කරමින් හොඳම ප‍්‍රතිඵල භුක්ති විඳීමේ ආශාවෙන් සිටින කතුන්ට බවත් ඇය කීවාය.</content>
  </post><post>
    <category>NEWSPAPER</category>
    <date>
      <year>2009</year>
      <month>03</month>
      <day>15</day>
    </date>
    <link>http://www.silumina.lk/2009/03/15/_art.asp?fn=aj0903156</link>
    <topic>දේශීය පෝෂණයට ඇන්කර් කිරි ශක්ති–ජය ශක්ති</topic>
    <author>රූපාන්ති බුලත්සිංහල</author>
    <content>සෙලින්කෝ හෙල්ත්කෙයාර් සෙන්ටර්හි ගැස්ට‍්‍රයිටිස් රෝගීන් සඳහා සායනයක්ටීගෝ උප අලෙවි නියෝජිතයන්ට සම්මානඕසෝන් හිතකාමි තේ ලාංඡනය හඳුන්වා දෙයිගෝල්ෆේස් හෝටල් සමූහයෙන් වසන්ත සමයේ සහන පැකේජයක්සමේ තරුණ පෙනුම රැකදෙන ඔරිෆ්ලේම් ඩයමන්ඩ් සෙලියුලර්දේශීය පෝෂණයට ඇන්කර් කිරි ශක්ති–ජය ශක්තිඑඩ්නා චොකලට් -ටොෆි සුපර් බ‍්‍රෑන්ඩ්ස් සම්මානය දිනයිශ‍්‍රී ලංකාවේ ප‍්‍රමුඛතම කිරි සමාගමක් වන ෆොන්ටෙරා බ‍්‍රෑන්ඩිස් ලංකා සමාගම ඇන්කර් කිරි ශක්ති – ජය ශක්ති නමින් වැඩසටහනක් කි‍්‍රයාත්මක කළේය. දේශීය පෝෂණ තත්ත්වය වර්ධනය කිරීම හා අනාගත ශ‍්‍රී ලංකාවේ සංවර්ධනයට උරදිය හැකි ලෙසින් ළමා පරපුරට නිරෝගී හා සවිමත් වර්ධනයක් ලබාදීමේ අරමුණෙන්, ෆොන්ටෙරා බ‍්‍රෑන්ඩිස් ලංකා සමාගම තම ප‍්‍රමුඛතම කිරිපිටි වෙළඳ නාමය වන ඇන්කර් වෙතින් දියත් කළ මේ කිරි ශක්ති ජය ශක්ති වැඩසටහන බියගම, අනුරාධපුර, හම්බන්තොට හා අම්පාර යන ප‍්‍රදේශවල පාසල් 4ක එකම මොහොතකදී කි‍්‍රයාත්මක කෙරුණි.බියගම කනිෂ්ඨ විද්‍යාලයේ පැවැති ඇන්කර් කිරිශක්ති ජයශක්ති ප‍්‍රධාන උත්සවයේදී පාසල් දරුවන් අතර නොමිලේ ඇන්කර් කිරි බෙදාදීමක් සිදුවූ අතර, පාසල් ගුරුවරුන් හා දරුවන්ට කායික හා මානසික වර්ධනයට නිවැරැදි පෝෂණය කොතරම් වැදගත් ද යන්න සම්බන්ධයෙන් දැනුම්වත් කිරීමක් සිදුවිය.මේ වැඩසටහනේ එක් අංගයකි ශ‍්‍රී ලංකාවේ දරුවන්ගේ පෝෂණ තත්ත්වය ඉහළ නැංවීමට ඇන්කර් දායකවීම. දිවයින පුරාම දරුවන් මිලියන භාගයකට කිරි සාම්පලයක් නොමිලේ රසවිඳීමට අවස්ථාව සලසාදීමට ඇන්කර් සැලසුම් කර ඇත.පර්යේෂණ වාර්තා දක්වන පරිදි, ශ‍්‍රී ලංකාවේ දරුවන්ගෙන් තුනෙන් එකක් කුමන හෝ මාදිලියක මන්දපෝෂණයෙන් පෙළේ. එමෙන්ම පෙර පාසල් දරුවන්ගෙන් 21.6%ක් නියමිත බර ප‍්‍රමාණයෙන් යුක්ත නොවන නිසා කිරි ආහාර දීමට වඩාත් ප‍්‍රගුණ කළ යුතුය.බියගම පැවැති “ඇන්කර් කිරිශක්ති – ජය ශක්ති” වැඩසටහන දියත්කිරීමේ උත්සවයේදී ෆොන්ටෙරා බ‍්‍රෑන්ඩිස් ලංකා සමාගමේ කළමනාකාර අධ්‍යක්ෂ අවුට් රෙඩ්ඩි මහතා පැවසුවේ “ෆොන්ටෙරා සමාගම මේ වැඩසටහන දියත් කළේ මන්ද පෝෂණය තුරන් කිරීම සමාජ වගකීමක් ලෙස හඳුන්වමිනි.ඇන්කර් “කිරිශක්ති – ජය ශක්ති” වැඩසටහන වයඹ විශ්වවිද්‍යාලයේ ව්‍යවහාරික පෝෂණ අංශයත් සමඟ එක්වී පෝෂණ වැඩසටහන් මෙහෙයවන අතර මේ සඳහා පෝෂණවේදීන් 200කින් සැදි විශේෂඥ කණ්ඩායමක් මඟින් සහයෝගය දැක්වීමට නියමිතය. ඇන්කර් පෝෂණ දුම්රිය, ලාංකේය ගම්නියම්ගම් වලට යහ පෝෂණයේ ආලෝකය ගෙන දෙයි.රූපාන්ති බුලත්සිංහල</content>
  </post><post>
    <category>NEWSPAPER</category>
    <date>
      <year>2009</year>
      <month>03</month>
      <day>15</day>
    </date>
    <link>http://www.silumina.lk/2009/03/15/_art.asp?fn=aj0903157</link>
    <topic>එඩ්නා චොකලට් -ටොෆි සුපර් බ‍්‍රෑන්ඩ්ස් සම්මානය දිනයි</topic>
    <author/>
    <content>සෙලින්කෝ හෙල්ත්කෙයාර් සෙන්ටර්හි ගැස්ට‍්‍රයිටිස් රෝගීන් සඳහා සායනයක්ටීගෝ උප අලෙවි නියෝජිතයන්ට සම්මානඕසෝන් හිතකාමි තේ ලාංඡනය හඳුන්වා දෙයිගෝල්ෆේස් හෝටල් සමූහයෙන් වසන්ත සමයේ සහන පැකේජයක්සමේ තරුණ පෙනුම රැකදෙන ඔරිෆ්ලේම් ඩයමන්ඩ් සෙලියුලර්දේශීය පෝෂණයට ඇන්කර් කිරි ශක්ති–ජය ශක්තිඑඩ්නා චොකලට් -ටොෆි සුපර් බ‍්‍රෑන්ඩ්ස් සම්මානය දිනයිසුපර් බ‍්‍රෑන්ඩ්ස් විශිෂ්ටතා සම්මානය හිමි කරගැනීමට එඩ්නා චොකලට් සහ ටොෆී සමත් වෙයි.වසර 60ක් පුරා ව්‍යාපාරික ක්ෂේත‍්‍රයේ රැඳී සිටිමින් ඉහළ ජනාදරයට සහ ගෞරවයට පාත‍්‍ර වුණු එඩ්නා නිෂ්පාදනයන් SUPERBRANDS විශිෂ්ටතා සම්මාන සහතික දිනාගැනීම එම වෙළඳ නාම ශ්‍රේෂ්ඨත්වය වෙනුවෙන් වගකීමෙන් ලැබූ ප‍්‍රබල සහතිකයක් ලෙස පෙන්වා දිය හැකි බවත් එඩ්නා නිෂ්පාදනවල ඇති උසස් තත්ත්වය සහ එය වෙළඳපොළට ඉදිරිපත් කිරීමේදී දක්වා ඇති නිපුණත්වය නිසාත් මෙම ජයග‍්‍රහණය අත්වී තිබෙන බවත් එඩ්නා සමූහ සමාගම කියයි.සුවිශේෂී අයුරින් සකසන ලද ස්විට්සර්ලන්ත වට්ටෝරුවකට අනුව ඉතා උසස් තත්ත්වයේ අමුද්‍රව්‍ය මිශ‍්‍ර කර කදිම රසක් ලැබෙන පරිදි චොක්ලට් නිෂ්පාදනය කිරීමට එඩ්නා කැපවී සිටියි. එඩ්නා චොක්ලට් නිපැයුම් පෙළ එඩ්නා කී‍්‍රම් චොකලට්, වේෆර් චොක්ස්, ටෙම්පෝ, එඩ්නා ටොෆී සහ එඩ්නා චොකොෆිල් ආදී නිෂ්පාදනයන් රැසකින් සමන්විත පුළුල් පරාසයක විහිදී ඇත. සිය සේවාවන් තව තවත් උසස් කිරීම, යහපත් අලෙවිකරණයක් සහ කාර්යක්ෂම දීප ව්‍යාප්ත බෙදාහැරීම් ජාලයක් පවත්වා ගැනීම සහ වෙළඳපොළ සමඟ සුහදශීලී සම්බන්ධතාවක් පවත්වා ගැනීමට එඩ්නා සමත් වී තිබේ.තම නිපැයුම් වල ප‍්‍රමිතිය පිළිබඳ දක්වන්නා වූ දැඩි සැලකිල්ල නිසාම වෙළෙඳපොළ තුළ උපරිම ජනතා විශ්වාසයක් දිනාගැනීමටත් එඩ්නා වෙළඳ නාමයට අවස්ථාව සැකසී ඇත.</content>
  </post><post>
    <category>NEWSPAPER</category>
    <date>
      <year>2009</year>
      <month>03</month>
      <day>15</day>
    </date>
    <link>http://www.silumina.lk/2009/03/15/_art.asp?fn=aw0903151</link>
    <topic>එලොව ගිහින් මෙලොව විත්</topic>
    <author>මතුගම මහින්ද විජේතිලක</author>
    <content>එලොව ගිහින් මෙලොව විත් යළි එලොවට ම ගිය සුනිල්ඈත අතීතයේ මිනිසා ඉතා ම සරල වූ දිවි පැවැත්මකින් සතුටු වූයේ ය. සැහැල්ලු ජීවිතය මනසට සුවයක් ලබා දුන්නේ ය. ආධ්‍යාත්මීය වශයෙන් සිත දියුණු කොට ඒ ‘සැපය’ වින්දනය කළේ ය.භාරතීය හින්දු සමාජයේ යෝග කර්මවලට නැඹුරු වූවෝ ළමා වියේ විද්‍යා ශාස්ත‍්‍ර හදාරා තරුණ වියේ රැකියාවල යෙදී විවාහ වී පරපුර ගෙන යෑම සඳහා දරුවන් බිහි කොට සන්නාසි ජීවිතයට එළැඹුණාහ. ලෞකික සියලු සැප සම්පත් අතහැර පැන් කෙණ්ඩියක් සැරයටියක් රැගෙන නිවසින් පිටවන්නේ ආධ්‍යාත්මීය සුවය සොයා ගෙන ය.කාර්මික විප්ලවයෙන් පසු යන්ත‍්‍ර සූත‍්‍රවලට ජීවිතය පැවරූ බටහිර ජනයා එයින් ලද ලාබයෙන් සතුටු වූහ. තව තවත් ලාභය සඳහා ම හඹා යන්නට වූහ. ආධ්‍යාත්මික චින්තනයට වඩා ලෝහමය යාන්ති‍්‍රක දියුණුව භෞතික සම්පත් ලබා දුන්නේ ය.යාන්ති‍්‍රක පැත්තට නතු වූ මිනිසා ආධ්‍යාත්මික චින්තනයේ යෙදෙන්නන් අඩු සැප පහසුකම් ඇති, සැප විඳින්නට අකැමැති අහිංසක බැරි පිරිසක් ලෙස සිතන්නට පුරුදු වූහ.එහෙත් විසි වැනි සියවසෙන් පසු ඉලෙක්ටෙ‍්‍ර¤න තාක්ෂණය භාවිතා කරන්නට පුරුදු වීමෙන් මිනිස් චින්තනයට අලුත් අලුත් දේ හසු වෙන්නට වීය. ඇද හීම් වලට මුල් තැන දුන් ආගම්වාදීන්ගේ සමාජවල පවා මේ ගැන නොසිතා සිටින්නට නොහැකි තත්ත්වයක් උදා විය. මිනිසා ගේ සිරුරෙන් විශ්වයට (අවකාශයට) සම්පෙ‍්‍ර්ෂණය වන කිරණක් ඉලෙක්ටෙ‍්‍ර¤නික ඡායාරූපවල සටහන් වීය.මේවා බුද්ධිමතුනගේ සැලකිල්ලට යොමු විණි. මේ කිරණ එක් එක් පුද්ගලයාගෙන් පුද්ගලයාට වෙනස් ලෙසින් නිකුත් වන බව ද පැහැදිලි වීය. ඊට හේතුව සොයන්නට පෙළඹුණු බුද්ධිමත්හු ‘අධ්‍යාත්මීය දියුණුව‘ පිළිබඳ සිතන්නට ද පෙළඹුණහ. ආගමික තර්ජන ගර්ජන විරෝධතා එළඹුණි ද බුද්ධිමතුන්ගේ සිත් එයින් නතර කළ නොහැකි විය.අවකාශයේ හැසිරෙන භූතාත්ම වල ඡායාරූප පවා ඔවුන්ගේ කැමරාවල සටහන් වීය. ඈත අතීතයේ ආධ්‍යාත්මික චින්තකයන් දැන ගෙන පවසා තිබූ දේ අනාදිමත් කාලයේ සිට මිනිස් ව්‍යවහාරයෙන්, පැවත ආ පිළිගැනීම්, සිතුම් පැතුම්, හා අද්භූත දේ නූතන විද්‍යා ඇසට සුළු වශයෙන් හෝ යොමු වන්නට පටන් ගත්තේ ය.මෙතෙක් කල් මිත්‍යා විශ්වාස ලෙස බැහැර කළ, ඛ්ැඳින්වූ, උපහාසයට ලක් කළ දේවල එසේ බැහැර කළ නොහැකි යමක් ඇතැයි සිතූ බුද්ධිමත් හු ඒ දෙසට යොමු වූහ.බටහිර රටවල් විද්‍යා විෂයයන් හදාරා සිය රටවලට පැමිණි උගතුන් මෙතෙක් කල් පැවසුවේ ද මේවා මිත්‍යා විශ්වාස ලෙස ය. එලොවක් පරලොවක් නැති “එදා වේල සංකල්පිතයෝ” දැනුදු නැතුවා නොවේ.එහෙත් එවැනි බොහෝ අය තමන් ගේ නූතන ආකල්ප මත තමන් පැතූ ලෞකික මනෝ ලෝකය ජය ගන්නට බැරි වූ තැන තරුණ ජවය සිඳී නිය දත් හැළෙන්න වූ විට ඔවුන්ගේ මනස ද සිය මුතුන් මිත්තන් පැවසූ දෙයට යොමු කරන්නාට පෙළඹෙති.මිනිස් ඇසට නොපෙනෙන ලෝකය පිළිබඳ ලියැවුණු පොත් යුරෝපයේ හා ඇමරිකාවේ ඉතා ඉක්මනින් අලෙවි වන ප‍්‍රවණතාවක් පසුගිය දසක තුනක කාලයේ පටන් ගොඩනැඟී ඇත.ශ‍්‍රී ලංකාවේ ද එසේ ම ය. ඉතා කුඩා අනුවකින් බිහිවන මිනිසා එකකුට එකෙක් වෙනස් වන්නේ කෙසේ ද? එසේ උපදින්නේ කෙසේද? ඒ විවිධාකාර වූ ගති ඇති කැරවන්නේ කුමන ශක්තියකින් ද? මෙසේ ඉපදී ජීවත් වන්නේ කුමකට ද? ඇසට පෙනෙන තිරිසන් සතකු වී නොඉපිද මෙවැනි වටිනා මිනිස් ජීවිතයක් ලැබුවේ කුමකට ද? කා බී තමා ගත කරන ජීවිතයෙන් පසුව අපට සිදුවන්නේ කුමක්ද? මරණයෙන් මතු ලබන ඊළඟ ජීවිතයන් (ආත්මයන්) මරණයත් අතර, ඇති සම්බන්ධය කුමක්ද? ආදී ප‍්‍රශ්න ඈත අතීතයේ සිට ම මිනිසා විසින් කල්පනා නොකරන ලද්දේ නොවේ. මිනිසා එක ම අච්චුවක රඳවා තබන්නට, කාටවත් නොහැකි වූයේ මේ සොබා දහම නිසා ය. අධිරාජ්‍යවාදීනට ද එසේ ම ය.මිනිසා ගේ පියවි ඇසට නොපෙනුණ ද මේ අවකාශයේ සියුම් ශරීර ඇති සත්ත්ව කොටස් සිටිනා බව දැන් පැහැදිලි වී හමාර ය. කවුරුත් පිළිගත්තත්, පිළිනොගත්තත් එවැනි සත්ත්ව කොට්ඨාස සිටින බව කැමරා කාචවල සටහන් වී හමාර ය.“පඨවි, ආපෝ, තේජෝ, වායෝ, ආකාශ යන කොටස් පහේම සියුම් අවස්ථාව තන්මාත‍්‍ර ලෙස හඳුන්වන බවත් ඒවායේ අපට නොපෙනෙන සියුම් ද්‍රව්‍යවලින් භූතයින්ගේ රූප හැදී ඇති බවත් ‘බළන්ගොඩ ආනන්ද මෛත්‍රෙය මහා නාහිමියෝ පැවසූහ.අපට නොපෙනෙන ලෝකය පිටු අංක 27 - 28 හා මනෝකායයම) තන්මාත‍්‍රතා යන වචනයෙන් මහා නාහිමියන් ඉදිරිපත් කැර ඇති කාරණය ඉතා වැදගත් සියුම් කරුණකි. මෙය පාඨකයන් කී දෙනෙකු අගය කරන්නට ඇත් දැයි කිව නොහැකි ය. එය අගය කිරීමට හොඳින් වටහා ගත යුතු ය. මෙම වචනය පවා අලුත් වචනයක් වන හෙයින් බොහෝ දෙනාට නොපැහැදිලිවන්නට ඇත.නවීන විද්‍යාවේ විද්‍යුත් චුම්බක අංශ (Electro - Magnetic Partcles) නමින් මේ තත්ත්වය හඳුන්වා ඇතැ”යි බෙල්ලන ඤාණවිමල මහා නාහිමියෝ පවසති. (අපට නොපෙනෙන ලෝකය - පිටු අංක 15 හා මනෝකාය යම)මිනිස් ශරීරයේ ඒ ශරීරයේ ස්වරූපය ම ඇති ඊට වඩා ඉතා සියුම් ශරීරයක් පවතී. සමහර විට කෙනකු තද නින්දේ පසුවන විට, සහ හදිසි අනතුරුවල දී තදබල පහරක් වැදුණු විට, සිහිසුන් වූ විට සැත්කම් සඳහා සිහි නැති කළ විට, මේ සියුම් ශරීරය සහ ශරීරයෙන් පිටතට නික්ම යයි. එසේ පිටතට ගොස් නැවත ආපසු පැමිණ සහ ශරීරයට ම ඇතුළු වේ.ඒවා පර්යේෂණවලින් සනාථ වී ඇත. ධ්‍යාන ශක්ති වර්ධනය කළ යෝගීහු ද ස්වකීය සහ ශරීරයෙන් නික්ම බැහැරට ගොස් නැවත ආපසු ස්වකීය ශරීරයට පැමිණෙති. මෙය ති‍්‍රපිටක සාහිත්‍යයෙන් ද සනාථ වේ. චුල්ල පන්ථක හිමියන්ගේ කතාව ද එවැනි එකකකි. බුදු රජාණන් වහන්සේ ද මනෝමය කයෙන් බ‍්‍රහ්ම ලෝකයට වැඩම කළ බව ද සඳහන් වේ.වර්තමානයේ ද මෙවැනි සිද්ධීන් ඉඳහිට අසන්නට ලැබේ. බළන්ගොඩ ආනන්ද මෛත්‍රෙය මහා නාහිමියෝ මෙය අත්හදා බැලූ අවස්ථාවක් පිළිබඳව ද ප‍්‍රචලිත ය.සරත් පද්මා සමඟ විවාහ වී මාසයකට වඩා නැත. ඔවුන් පදිංචි වී සිටි නිවසේ මේ දෙදෙනා හැරෙන්නට තවත් සිටියේ සරත් ගේ මෑණියන් පමණි. පද්මාගේ සමීප ඥාතියකු ගේ මංගල උත්සවයකට සහභාගි වීමට මේ දෙදෙනාට ද ඇරියුම් ලැබී තිබිණි. එදින රැකියාවට ගොස් ඉක්මනින් ආපසු ගෙදර එන බවට සරත් පොරොන්දු වී නිවසින් පිටත් වූයේ හැන්දෑවට මගුල් ගෙදර යෑමේ බලාපොරොත්තුවෙනි.එදා සවස රැකියා ස්ථානයෙන් පිටත් වී යතුරු පැදියෙන් ආපසු නිවස බලා වැඩි දුරක් එන්නට සරත්ට ඉඩ ලැබුණේ නැත. ඒ යතුරු පැදියේ යාන්ති‍්‍රක දෝෂයක් නිසා ය. යතුරු පැදි අලුත්වැඩියා කරන ස්ථානයකට ගොස් එය සාදවා ගැනීමට පැයක් පමණ පමා විය. සරත් ගෙදර එන්නට පිටත් වීය. වෙනදාට වඩා වේගයෙන් යතුරු පැදිය ධාවනය කරන්නට වූයේ ය.අඳුරත් වැසි පොදත් ඔහුට තවත් බාධා කරන්නට වීය. පාරේ වංගුවක දී ඉදිරි පසින් වේගයෙන් ආ ලොරි රථයක විදුලි ලාම්පු එළියෙන් සරත් ගේ දෑස් නිලංකාර වී ගියේ ය.කෙසේ නමුත් සරත් ඒ සැණින් ම ගෙදර ආවේය. පද්මා නිවසේ ප‍්‍රධාන උළුවස්සට හේත්තු වී මඟ බලා සිටියා ය. සරත් පැමිණි බවක් ඇය ගණන් ගත්තේ නැත. යතුරු පැදියේ ආබාධය නිසා මෙසේ පමා වූ බව සරත් පැවසුව ද පද්මා එය නෑසුණා සේ සිටියාය. සරත් ගේ අම්මා ද එතැනට පැමිණියා ය.“බලන්න අම්මේ! බයික් එක කැඩිලා පොඩ්ඩක් පරක්කු වුණා. මෙයා තරහා වෙලා” යි සරත් අම්මාට පැමිණිළි කළා ය. අම්මා ද ඔහුගේ වචන ගණන් ගත් බවක් පෙනුණේ නැත.“ඒ ගමන හරියන්නේ නෑ අම්මේ. මං ඇඳුම් ලිහා දමනවා” යැයි පද්මා අමනාපයෙන් මෙන් කාමරයට ගියා ය. ඇය පසු පසින් ගිය සරත්“යං යං පරක්කු වුණේ නෑ” යි පද්මා ගේ උරහිසින් අල්ලා කීව ද ඇය ඇඳුම්” ලිහා දමා ගවුමක් ඇඳ ගත්තාය. ඒ සමඟ ම යතුරු පැදියක් පැමිණ ඔවුන්ගේ නිවස ඉදිරිපිට නතර කරන්නට යෙදුණි. පද්මා ඒ දෙසට දිව ගියා ය.ඒ යතුරු පැදියෙන් පැමිණියේ සුනිල් ය. ඔහු සරත් ගේ ද සමීප මිතුරෙකි. සරත් එතැනට යන විට ඔහු පද්මාට යමක් පවසමින් සිටියා ය. පද්මා වහාම සුනිල් ගේ යතුරු පැදියට නැග්ගා ය.සරත් ගේ අඅම්මා ‘අහෝ දෙයියනේ’ යි හිස අත් ගසාගෙන බිම හිඳ ගත්තා ය. තම බිරිඳ මේ රාති‍්‍රයේ සුනිල් සමඟ කොහේ යනවාදැයි නොදත් සරත් ද ඒ යතුරු පැදියේ ම පිටුපසින් හිඳ ගත්තේ ය. සරත් පද්මා ගේ බඳ වටා දෑත් යවා අල්ලා ගත්තත් පද්මා ඒ ගැන කිසිදු තැකීමක් කළේ නැත.සුනිල් ගේ යතුරු පැදිය ගමන් කළ මාවතේ වංගුව අසල නතර කළේ ය. ඒ වනවිට එතැනට පොලිසියෙන් පැමිණ සිටියේ ය. සරත්ගේ යතුරු පැදිය පාරෙන් ඉවතට විසි වී තිබුණි.“ඉන්ස්පෙක්ටර්, මේ තමයි සරත් ගේ වයිෆ්’ යැයි සුනිල් පොලිස් නිලධාරියා ඇමතුවේ ය.“ආ... එහෙම ද? අපි මේ වැඩේ කරගෙන එන්නම්. ඔය ගොල්ලෝ ඉස්පිරිතාලෙට යන්නැ” යි පොලිස් නිලධාරියා කීවේය.සුනිල් යතුරු පැදිය නැවත පණ ගැන්වීය. සරත් ගේ හිස අවුල් වූ ගතියක් දැනිණි. පද්මා යතුරු පැදියට නැංගාය. සරත් ද ඇය අනුකරණය කළේ ය. විනාඩි කීපයකින් ඔවුහු රෝහල කරා ගියහ. සරත්ට සියල්ල මහා අවුලකි. ඒ වන විට සරත් ගේ අක්කා ද රෝහලට පැමිණ සිටියා ය.“අනේ නංගියේ මගෙ මල්ලිට මොකද? මේ වුණේ” යි ඇය පද්මා බදා ගත්තා ය.“කෝ කෝ දැන් සරත්?” යැයි පද්මා ඇගෙන් ඇසුවා ය.“දැන් තියටර් එකට ගත්තා” යි අක්කා පැවසුවා ය.ශල්‍යාගාරයේ දොර වසා ඇත. පද්මා අක්කා බදාගෙන ඉකි බිඳී, සරත් වහාම ශල්‍යාගාරය තුළට ගියේ ය. “දෙයියනේ! මේ මම ම නේදැ” යි සරත්ට කියවිණි. සරත් ගේ සිරුර සැත්කමකට භාජනය කරමින් තිබුණි. වෛද්‍යවරු ලහි ලහියේ ඒ කටයුතුවල යෙදී සිටියහ.සරත්ට තමා අහසේ පාවෙමින් සිටින බව වැටහී ගියේ ය. ඔහු තම සිරුර තුළට රිංගා ගැනීමට උත්සාහ කළත් එය සාර්ථක වූයේ නැත. ප‍්‍රතික්ෂේප වීමක් සේ හැඟුණි. සරත් යළිත් පද්මා සිටි තැනට ආවේය. ඒ වනවිට සරත්ගේ තවත් මිතුරන් කීප දෙනෙක් එතැනට පැමිණ සිටියහ.“මචං වැස්සට පාර තෙමිලා. ඉස්සරහින් ලොරිය ආවා. සරත් බ්රේක් කළා. බයික් එක ලිස්සලා ගිහින් ලොරියේ හැපිලා වීසි වෙලා තියෙනවා. මම සරත් ඉස්පිරිතාලෙට බාර දීලා පද්මා නංගි එක්ක ගෙන එන්න ගියා. පපුවමයි ඩැමේජ්. මගේ දිහා බලලා පද්මා... පද්මා... කීවා. ඊට පස්සේ කතා කළේ නැතැ”යි සුනිල් සිද්ධිය විස්තර කරනු සරත් අහසේ පාවෙමින් අසා සිටියේ ය.පද්මාගේත් අක්කාගේත් හැඬීම් වැළපීම් සරත්ගේ සියුම් සිතට දරා ගන්නට නොහැකි වේදනාවක් ගෙන දුන්නේ ය. එය දරා ගත නොහැකි වූ සරත්ට අම්මා සිහිපත් වූයේ ය. ඒ සැණින් සරත් නිවසට ගොස් අම්මා සිටි තැනට ගියේ ය. අම්මා ද හඬා වැළපෙමින් සිටි අතර අසල් වැසි නෑ හිතවතුන් කීප දෙනෙක් ද එහි පැමිණ සිටියහ. තමා අහසේ පාවෙන මේ ස්වභාවය මීට පෙර පොත පතින් කියවා ඇති ‘මනෝමය කාය’ නොවේ දැයි සරත්ට සිතුණි.ඒ සමඟ ම නැවත සරත් රෝහලට ඉබේම ඇදී ගියේ ය. ඔහුගේ සිරුර ඒ වනවිට වාට්ටුවක ඇඳක් මත සතපා තිබුණි. රෝහලේ ලෙඩුන් බලන වේලාව අවසන් වී අති නිසා පද්මාත්, අක්කාත්, අනිකුත් හිතවතුනුත් පිට වී ගිය අතර සුනිල් සරත් ගේ සිරුර අසල නතර වීය. රාති‍්‍ර 11 ට පමණ මෙතෙක් අහසේ පාවෙමින් සිටි සරත් සිය සිරුර තුළට ඇදී ගියේ ය. එය උරා ගැනීමක් සේ ඔහුට දැනිණි.“වතුර... වතුර...” සරත් පිපාසයෙන් වතුර ඉල්ලුවේ ය. “මචං දැන් ම වතුර බොන්න හොඳ නෑ” යි කියූ සුනිල් පුළුන් ටිකක් වතුරෙන් පොඟවා සරත් ගේ දෙතොල් තෙමුවේ ය.සරත් දෑස් හැර බැලුවේය. වාට්ටුවේ රෝගීන් තද නින්දේ ය. ඉඳ හිට රෝගියකු වේදනාවෙන් කෙඳිරි ගාන හැඬ නොවේ නම් මුළු වාට්ටුවම පාළු ය.“හරිම වේදනාවයි මචං” සරත් කෙඳිරි ගෑවේය.“බයික් එක හැප්පුණාට පස්සේ උඹට දැනුයි සිහිය ආවේ. පද්මා නංගිත් අඬ අඬා ඉඳල පාන්දරින් එනවයි කියලා අක්කත් එක්ක ගෙදර ගියා” යි සුනිල් කෙටි විස්තරයක් කළේ ය.“මචං මම ඒ හැම දෙයක් ම බලාගෙන හිටියේ” සරත් සිහින් හ¾ඩින් කීවේ ය.“මොනවා” සුනිල් පුදුමයෙන් ඇසීය.“ඔව් බං. එක්සිඩන්ට් එක වෙච්ච ගමන් මාව අහසට ඇදිලා ගියා. අහසේ පාවුණා. මම ඉක්මනින් ගෙදර ගියා. උඹ පද්මා එක්ක බයික් එකෙන් එනකොට මමත් උඹල එක්කම යි හොස්පිටල් එකට ආවෙත්. වෙච්ච හැම දෙයක් ම මම ඉහළ සිට බලාගෙන හිටියේ” යි සරත් සම්පූර්ණ විස්තරයම සුනිල් සමඟ කීවේ ය.“සුනිල්”“ඇයි මචං”“මචං මම යනවා යන්න. උඹ මගේ පද්මාවයි අම්මාවයි බලා ගනිං. පද්මාට කියපං මං ගියා ය කියා... අම්....” යි සරත් නිහඬ වූයේ ය. ඇත්තටම නිහඬ වූයේ ය. සදහටම නිහඬ වූයේ ය.මතුගම මහින්ද විජේතිලක</content>
  </post><post>
    <category>NEWSPAPER</category>
    <date>
      <year>2009</year>
      <month>03</month>
      <day>22</day>
    </date>
    <link>http://www.silumina.lk/2009/03/22/_art.asp?fn=aa0903221</link>
    <topic>රනිල් යයි! කරු එයි?</topic>
    <author>චන්දන බණ්ඩාර</author>
    <content>රනිල් යයි! කරු එයි?මැතිවරණ ජයග‍්‍රහණ ලබන අතරම සන්ධානය තාක්ෂණය ඔස්සේත් ඉදිරියට යනවාවිදුහල්පති හිමිට අනපේක්ෂිත ඇමතුමක්හිරේ විලංගුවේ වැටෙන පිරමීඩ සෙල්ලම්වලින් වළකින්නරණවිරු සුබසාධනයට තායිවානයෙන් සහායපුදුමාතලන් ඉදිරි ආරක්ෂක තීරයත් හමුදාව අතේරුබෙල්ලා එන්නත විෂ වීමේ සිද්ධිය ගැන ජනපති නියමයෙන් පූර්ණ පරීක්ෂණවලව උදානය මාර්තු 30 සිටකොටි අතහැර පලා එන පිරිස් ඉහළ යයිමෙරට ප‍්‍රථම සූර්ය බල ගම්මානයෙන් ගෙවල් 300කට ‘ලයිට්’, වීදි ලාම්පු 50ක්දෑස නොපෙනුනත් පරිගණක වැඩ පුළුවන්පක්ෂ අභ්‍යන්තරයේ තවත් අවුලක් ගොඩනැඟෙද්දී...චන්දන බණ්ඩාරරනිල් වික‍්‍රමසිංහ මහතා එ.ජා.ප. නායකත්වයෙන් ඉවත් කොට ඒ වෙනුවට කරු ජයසූරිය මහතා පත්කිරීම ඉදිරි සතියේදී අනිවාර්යයෙන් ම සිදු වන්නේ යැයි එ.ජා.ප. කෘත්‍යාධිකාරි මණ්ඩල සභිකයෙක් සිළුමිණට කීය.එහෙත් මේ නව නායකත්වයට එරෙහිව කෘත්‍යාධිකාරි මණ්ඩලයේ තවත් පිරිසක් විරෝධය පළ කැර ඇති අතර ඔවුන් ගේ අදහස වී තිබෙන්නේ එස්.බී. දිසානායක මහතා හෝ රුක්මන් සේනානායක මහතා එ.ජා.ප. නායකත්වයට පත් කොට සජිත් පෙ‍්‍ර්මදාස මහතාට පක්ෂයේ වඩාත් කි‍්‍රයාකාරී තනතුරක් ලබාදිය යුතු බවයි.කෙසේ වෙතත් එම මතභේදාත්මක තත්ත්වය තිබියදීම රනිල් වික‍්‍රමසිංහ මහතා එකඟතාව පළකොට ඇත්තේ කරු ජයසූරිය මහතාට නායකත්වය බාර දී තමා “ජ්‍යෙෂ්ඨ නායක ධූරය” බාරගැනීමට සූදානම් බවයි.රනිල් වික‍්‍රමසිංහ මහතා මේ එකඟතාව පළ කොට ඇත්තේ පක්ෂ සංශෝධනය සඳහා පත් කළ විශේෂ කමිටුව ඉදිරියේය. එ.ජා.ප. ව්‍යවස්ථාව අනුව කෘත්‍යාධිකාරී සභාව රැස්වන්නේ මසකට වරක් වුව අදාළ තත්ත්වය සලකා බැලීම සඳහා හෙට 23 දා සවස 4.00ට විශේෂ කෘත්‍යාධිකාරී මණ්ඩල රැස්වීමක් පැවැත්වීමට කටයුතු යොදා තිබේ.හෙට පැවැත්වෙන විශේෂ කෘත්‍යාධිකාරී මණ්ඩල රැස්වීමේදී එ.ජා.ප. ව්‍යවස්ථාව ද සංශෝධනය කිරීමට නියමිත බව පැවසේ. ඒ අනුව නව නායකයාට පක්ෂයේ බලතල කීපයක් ද, ජ්‍යෙෂ්ඨ නායකත්වයට පත්වන රනිල් වික‍්‍රමසිංහ මහතාට පක්ෂයේ බලතල කීපයක් ද, පක්ෂයේ අතිවිශේෂ බලතල කීපයක් මන්තී‍්‍රවරුන්ගෙන් සැදුම්ලත් කමිටුවකට ද පැවැරීමට නියමිතය.මීට අමතරව පක්ෂයේ නායකයා වසරකට වරක් කෘත්‍යාධිකාරි මණ්ඩලයේ ඡන්දයකින් තෝරා ගැනීමට හැකි වන පරිදි එ.ජා.ප. ව්‍යවස්ථාව සංශෝධනය කිරීමට නියමිත බව එ.ජා.ප. කෘත්‍යාධිකාරී මණ්ඩල සභිකයා ‘සිළුමිණ’ට කීය. පක්ෂයේ ව්‍යවස්ථාව සංශෝධන කරන ආකාරය පිළිබඳව ගිය සතියේ පැවැති එ.ජා.ප. කෘත්‍යාධිකාරී මණ්ඩල රැස්වීමේදී මහලේකම් තිස්ස අත්තනායක පැහැදිලි කිරීමක් කළ බවද එම ප‍්‍රකාශකයා කීය.මීට අමතරව එ.ජා.ප. ප‍්‍රබලයින් ලෙස සැලකෙන සජිත් පෙ‍්‍ර්මදාස, එස්.බී.දිසානායක, ලක්ෂ්මන් සෙනෙවිරත්න යන එ.ජා.ප. මන්තී‍්‍රවරුන්හට විශේෂ තනතුරු කීපයක් ලබා දීමට නියමිත බවද වාර්තා වෙයි.</content>
  </post><post>
    <category>NEWSPAPER</category>
    <date>
      <year>2009</year>
      <month>03</month>
      <day>22</day>
    </date>
    <link>http://www.silumina.lk/2009/03/22/_art.asp?fn=aa0903222</link>
    <topic>මැතිවරණ ජයග‍්‍රහණ ලබන අතරම සන්ධානය තාක්ෂණය ඔස්සේත්  ඉදිරියට යනවා</topic>
    <author>නුවන් කොඩිකාර</author>
    <content>රනිල් යයි! කරු එයි?මැතිවරණ ජයග‍්‍රහණ ලබන අතරම සන්ධානය තාක්ෂණය ඔස්සේත් ඉදිරියට යනවාවිදුහල්පති හිමිට අනපේක්ෂිත ඇමතුමක්හිරේ විලංගුවේ වැටෙන පිරමීඩ සෙල්ලම්වලින් වළකින්නරණවිරු සුබසාධනයට තායිවානයෙන් සහායපුදුමාතලන් ඉදිරි ආරක්ෂක තීරයත් හමුදාව අතේරුබෙල්ලා එන්නත විෂ වීමේ සිද්ධිය ගැන ජනපති නියමයෙන් පූර්ණ පරීක්ෂණවලව උදානය මාර්තු 30 සිටකොටි අතහැර පලා එන පිරිස් ඉහළ යයිමෙරට ප‍්‍රථම සූර්ය බල ගම්මානයෙන් ගෙවල් 300කට ‘ලයිට්’, වීදි ලාම්පු 50ක්දෑස නොපෙනුනත් පරිගණක වැඩ පුළුවන්- ජනපතිනුවන් කොඩිකාරඑළැඹෙන මැතිවරණ ජයග‍්‍රහණය කිරීම පමණක් නොව, තොරතුරු තාක්ෂණය ප‍්‍රයෝජනයට ගනිමින් ඉදිරියට යෑමට සූදානම් බව සන්ධාන රජය පෙන්නුම් කැර තිබෙන බව මහින්ද රාජපක්ෂ ජනාධිපතිතුමා සඳහන් කරයි. ලෝකයේ අනිකුත් දියුණු රටවල් තම මැතිවරණ ව්‍යාපාර සඳහා තොරතුරු තාක්ෂණය යොදා ගන්නා බැව් පැවැසු ජනාධිපතිතුමා වැඩි දුරටත් පෙන්වා දුන්නේ සන්ධාන රජයත් ඒ අනුව තොරතුරු තාක්ෂණය ඔස්සේ ඉදිරියට යෑමට සූදානම් බව පෙන්වා දී ඇති බවයි.ජනාධිපතිතුමා මේ අදහස් පළ කෙළේ එක්සත් ජනතා නිදහස් සන්ධානය විසින් තම මැතිවරණ ප‍්‍රචාරක කටයුතු වෙනුවෙන් ආරම්භ කළ www.sandanaya.lk නම් වෙබ් අඩවිය නිල වශයෙන් විවෘත කිරීමේ අවස්ථාවට එක් වෙමිනි.මෙහිදී ජනාධිපතිතුමා මෙසේ ද කරුණු දැක්වීය.සන්ධාන මැතිවරණ ව්‍යාපාරය තාක්ෂණික වශයෙන් ඉදිරියට පියවර තැබීම පිළිබඳ සන්තෝෂ වෙනවා. විශේෂයෙන් මේ වර්ෂය තොරතුරු තාක්ෂණික වර්ෂයක් ලෙස අපි නම් කර තිබෙනවා.ඒ අනුව පියවර ගණනාවක් අප ඒ සඳහා ඉදිරියට තබලා තිබෙනවා. ආදර්ශමත් ලෙස ලෝකයේ අනෙකුත් දියුණු රටවල් තම මැතිවරණ ව්‍යාපාරය සඳහා තොරතුරු තාක්ෂණය භාවිත කරමින් ඉදිරියට යන බව අපි කවුරුත් දන්නවා. ඒ අනුව සන්ධාන රජයත් මෙම මැතිවරණ ව්‍යාපාරය සඳහා තොරතුරු තාක්ෂණය ප‍්‍රයෝජනයට ගනිමින් එම මැතිවරණ ව්‍යාපාරය ඉදිරියට ගෙනයන්න  පියවර තියලා තියෙනවා. ඒ පිළිබඳ කැපවුණු සියලු දෙනාට මම මේ අවස්ථාවේදී මාගේ ස්තුතිය පුද කරනවා.මෙම මැතිවරණය ජයග‍්‍රහණය කිරීම සඳහා පමණක් නෙවෙයි මුදල් වියදම් කිරීම පවා පෝස්ටර්, කටවුට් ගහලා ලොකු වියදමක් දරනවාට වඩා තොරතුරු තාක්ෂණය මුල් කරගෙන, තොරතුරු තාක්ෂණය ප‍්‍රයෝජනයට අරගන කටයුතු කරන්න සන්ධාන රජය සූදානම් කියලා පෙන්නලා දීලා තියෙනවා.මෙම මැතිවරණය සාධාරණ මැතිවරණ ව්‍යාපාරයක්. තමුන්නාන්සේලා කවුරුත් දන්නවා උතුරේ ඒ මහා ත‍්‍රස්තවාදය පරාජය කරමින් ඉදිරියට යන වෙලාවක, ත‍්‍රස්තවාදීන් අහිංසක මිනිසුන් තමන්ගේ ග‍්‍රහණයට අල්ලාගෙන ඉන්න වේලාවක, ඔවුන් මිනිස් පළිහක් වශයෙන් අහිංසක ජනතාව යොදාගෙන ඉන්න අවස්ථාවක, අනෙකුත් ප‍්‍රදේශවල අහිංසක ජනතාව ඉලක්ක කරගෙන ඉන්න වෙලාවක අපිට තොරතුරු තාක්ෂණය සහ නව තාක්ෂණය යොදා ගනිමින් ඔවුන්ව එවැනි කි‍්‍රයාවලින් වළක්වා ගන්න පුළුවන්කම තියනවායි කියන එක අපි විශ්වාස කරනවා.ආරක්ෂක අමාත්‍යාංශය තොරතුරු තාක්ෂණය උපයෝගී කරගැනීම මෙම ජයග‍්‍රහණවලට හේතු වුණා ය කියන එක අපි දන්නවා. මෙම වෙබ් අඩවිය මිලියනයකට වැඩි ප‍්‍රමාණයක් තොරතුරු ලබාගන්නා වෙව් අඩවියක් බවට පත්වෙලා තියෙනවා. ඒක අපේ රටේ ජනපි‍්‍රය මාධ්‍යයක් බවට පත්වෙලා තියෙනවා.රට පුරාම තොරතුරු තාක්ෂණය දියුණු කරලා මෙය ජනතාව අතරට ගෙන යන්න ඉතා ඉක්මනින් කටයුතු කරන්න පුළුවන් වෙයි කියලා මම විශ්වාස කරනවා යැයි ද ජනාධිපතිතුමා පැවැසීය.</content>
  </post><post>
    <category>NEWSPAPER</category>
    <date>
      <year>2009</year>
      <month>03</month>
      <day>22</day>
    </date>
    <link>http://www.silumina.lk/2009/03/22/_art.asp?fn=aa0903223</link>
    <topic>විදුහල්පති හිමිට අනපේක්ෂිත ඇමතුමක්</topic>
    <author/>
    <content>රනිල් යයි! කරු එයි?මැතිවරණ ජයග‍්‍රහණ ලබන අතරම සන්ධානය තාක්ෂණය ඔස්සේත් ඉදිරියට යනවාවිදුහල්පති හිමිට අනපේක්ෂිත ඇමතුමක්හිරේ විලංගුවේ වැටෙන පිරමීඩ සෙල්ලම්වලින් වළකින්නරණවිරු සුබසාධනයට තායිවානයෙන් සහායපුදුමාතලන් ඉදිරි ආරක්ෂක තීරයත් හමුදාව අතේරුබෙල්ලා එන්නත විෂ වීමේ සිද්ධිය ගැන ජනපති නියමයෙන් පූර්ණ පරීක්ෂණවලව උදානය මාර්තු 30 සිටකොටි අතහැර පලා එන පිරිස් ඉහළ යයිමෙරට ප‍්‍රථම සූර්ය බල ගම්මානයෙන් ගෙවල් 300කට ‘ලයිට්’, වීදි ලාම්පු 50ක්දෑස නොපෙනුනත් පරිගණක වැඩ පුළුවන්ගම්පහ බණ්ඩාරනායක විදුහලේ විදුහල්පති ලබුතලේ සුදස්සන හිමියන්ට පසුගියදා හිමිදිරියේ ම දුරකතන ඇමතුමක් ලැබිණි. ඒ ජනාධිපතිතුමාගෙනි.“හාමුදුරුවනේ ඔබ වහන්සේ ඉතාම හොඳ ආදර්ශයක් දීල තියෙනවා. හොඳට ඉස්කෝලෙ කරනව කියලත් ආරංචියි. උදව්වක් ඕනෑ වුණොත් මට කතා කරන්ඩ.”මේ දුරකතන ඇමතුමෙන් විදුහල්පති ස්වාමීන් වහන්සේ පුදුමයට පත් වූහ. විදුහලේ සිසු දරුවන් වෙනුවෙන් තැනෙන පිහිණුම් තටාකයේ වැඩ අවසන් කිරීමට අවශ්‍ය මුදල් සපයා  ගැනීම සඳහා විදුහල්පති ස්වාමීන් වහන්සේ තම අලුත් ම මෝටර් රථය සිසු දරුවන් වෙනුවෙන් පරිත්‍යාග කළහ.“පළමු තෑග්ගට කාරෙක තියාගෙන ලොතරැයියක් කරන්ඩ. ඒකෙ නම අධිෂ්ඨාන ලොතරැයිය වෙන්ඩ ඕනෑ...”උදේ රැස්වීමේදී විදුහල්පති හාමුදුරුවන්ගේ කතාව ඇසූ හාර දහසක් සිසු දරුවෝ සතුට සහ ගෞරවය ඉවසා ගත නොහැකිව හඬා වැටුණහ. දිනමිණ පුවත්පතෙහි පළව තිබූ මේ ප‍්‍රවෘත්තිය දුටු ජනාධිපතිතුමා හදිසියේ ම ස්වාමීන් වහන්සේට කතා කළේ ය.“නායකයෙක් වෙන්ඩ මේ ගුණයම ඇති. මෙච්චර වගකීම්, වැඩ රාජකාරි අස්සෙ මා එක්ක කතා කරන්ඩත් එතුමාට වෙලාවක් තිබුණා. ඒක නායකත්වයේ මහා ලක්ෂණයක්” හාමුදුරුවෝ එතැන සිටි ගුරුවරයකුට පැවසූහ.</content>
  </post><post>
    <category>NEWSPAPER</category>
    <date>
      <year>2009</year>
      <month>03</month>
      <day>22</day>
    </date>
    <link>http://www.silumina.lk/2009/03/22/_art.asp?fn=aa0903224</link>
    <topic>හිරේ විලංගුවේ වැටෙන පිරමීඩ සෙල්ලම්වලින් වළකින්න</topic>
    <author>කේ.සී.ජේ.</author>
    <content>රනිල් යයි! කරු එයි?මැතිවරණ ජයග‍්‍රහණ ලබන අතරම සන්ධානය තාක්ෂණය ඔස්සේත් ඉදිරියට යනවාවිදුහල්පති හිමිට අනපේක්ෂිත ඇමතුමක්හිරේ විලංගුවේ වැටෙන පිරමීඩ සෙල්ලම්වලින් වළකින්නරණවිරු සුබසාධනයට තායිවානයෙන් සහායපුදුමාතලන් ඉදිරි ආරක්ෂක තීරයත් හමුදාව අතේරුබෙල්ලා එන්නත විෂ වීමේ සිද්ධිය ගැන ජනපති නියමයෙන් පූර්ණ පරීක්ෂණවලව උදානය මාර්තු 30 සිටකොටි අතහැර පලා එන පිරිස් ඉහළ යයිමෙරට ප‍්‍රථම සූර්ය බල ගම්මානයෙන් ගෙවල් 300කට ‘ලයිට්’, වීදි ලාම්පු 50ක්දෑස නොපෙනුනත් පරිගණක වැඩ පුළුවන්- ශ‍්‍රී ලංකා මහ බැංකුවවිවිධ නම්වලින් රටේ ප‍්‍රදේශ රැසක පිරමීඩාකාර ජාවාරම් කි‍්‍රයාත්මක වෙමින් පවතින බවට වැදගත් තොරතුරු රැසක් අනාවරණය වෙමින් පවතී. මේ අතර දැව හා ගෘහෝපකරණ, සුවඳ විලවුන් හා රූපලාවන්‍ය උපකරණ, ශාරීරික ව්‍යායාම් උපකරණ, ඖෂධ වර්ග, රන්කාසි වැනි භාණ්ඩ උපයෝගී කැර ගනිමින් ඉතා සූක්ෂ්ම ලෙස මහජනතාවගේ මුදල් ගසාකෑම් සිදුවන බවටත් මේ පිළිබඳව සොයා බලන පරීක්ෂණ කණ්ඩායම් වෙත තොරතුරු ලැබී ඇතැයි ශ‍්‍රී ලංකා මහ බැංකුවේ ජ්‍යෙෂ්ඨ නිලධාරියකු සිළුමිණට කීය.”නැනෝ තැටියක් හා ඔරලෝසුවක් සමඟ තවත් පිරමිඩ සෙල්ලමක්” යනුවෙන් ඉකුත් සිළුමිණ මුල් පිටුවේ ප‍්‍රවෘත්තියෙන් අනාවරණය කළ තොරතුරු පිළිබඳව ප‍්‍රසාදය පළ කළ හෙතෙම වැඩි දුරටත් කියා සිටියේ එම පුවත පළවීමෙන් පසුව මේ පිරමීඩ ජාවාරම් පිළිබඳ තවත් තොරතුරු ලබාදීමට පුද්ගලයන් ඉදිරිපත් වූ බවයි.මේ ප‍්‍රවෘත්තිය සම්බන්ධයෙන් සිළුමිණ වෙතින් ද යම් යම් විමසීම් සිදුකැරුණු අතර එක් අයෙකු විමසා තිබුණේ ජාලීය අලෙවිකරණය පිරමීඩ ජාවාරමක් දැයි දැනගත යුතුව තිබෙන බවයි. මේ පිළිබඳව ශ‍්‍රී ලංකා මහ බැංකුවෙන් කළ විමසීමකදී පිළිතුරු ලැබුණේ එකී “ජාලගත අලෙවිකරණය” නිසැකයෙන්ම පිරමීඩ ජාවාරමක් වන බවයි.මෙවැනි ආකාරයේ පිරමීඩ ජාවාරම් බැංකු පනතේ 83 -ඛ් යටතේ නීති විරෝධී වන බැව් පෙන්වා දුන් එම ප‍්‍රකාශකයා කියා සිටියේ; අදාළ වැරදි සම්බන්ධයෙන් වැරදිකරුවන් වන අයට වසර 05ක සිර දඬුවම් හා රුපියල් මිලියනයකට වැඩි දඩයක් හෝ අදාළ ජාවාරමට යෙදවූ මුදල මෙන් දෙගුණයක මුදලක් හෝ ඒ දෙකින් ඉහළ අගය ගන්නා මුදලක් දඩ වශයෙන් ගෙවන්නට සිදුවන බවයි.ඉකුත් කාලයේදී රටේ විවිධ ප‍්‍රදේශවල පිරමීඩ ජාවාරම් පවත්වා ගෙන ගිය පුද්ගලයන් රැසක් අත්අඩංගුවට ගෙන ඇති අතර ඔවුන්ට විරුද්ධව මේ වනවිට අධිකරණය ඉදිරියේ නඩු 10කට වඩා වැඩි සංඛ්‍යාවක් විභාග වෙමින් පවතී.මහජනතාවගේ මුදල් වංචා කරන පුද්ගලයන් පමණක් නොව එවැනි ජාවාරම්වලට දැන හෝ නොදැන හෝ පුද්ගලයන් සම්බන්ධ කැර දෙන අයද 2005 අංක 02 දරන සංශෝධිත බැංකු පනතේ 83(ඇ) වගන්තිය යටතේ වරදකරුවන් බවට පත්වෙයි.මෙවැනි පිරමීඩ ජාවාරම් පිළිබඳව අපරාධ පරීක්ෂණ දෙපාර්තමේන්තුව විසින් පරීක්ෂණ සිදු කැරෙන බවත්, ශ‍්‍රී ලංකා මහ බැංකුව ද අදාළ සිදුවීම් පිළිබඳ අවධානයෙන් පසුවන බවත් එම ජ්‍යෙෂ්ඨ නිලධාරියා කීය.පිරමීඩ ජාවාරම්වලින් අනිවාර්යයෙන්ම සිදු කැරෙන්නේ මහජන මුදල් ඉතා සූක්ෂ්ම ලෙස වංචා කිරීම බවත්, සාමාජිකයන් හා හවුල්කරුවන් සහභාගී කැර දීමෙන් වාසි ලබාගත හැකි බව කියන මෙවැනි ප‍්‍රයෝගවලට හසුවීමෙන් වළකින ලෙසද ශ‍්‍රී ලංකා මහ බැංකුව නිවේදනය කැර සිටී.කේ.සී.ජේ.</content>
  </post><post>
    <category>NEWSPAPER</category>
    <date>
      <year>2009</year>
      <month>03</month>
      <day>22</day>
    </date>
    <link>http://www.silumina.lk/2009/03/22/_art.asp?fn=aa090322_1</link>
    <topic>රණවිරු සුබසාධනයට තායිවානයෙන් සහාය</topic>
    <author/>
    <content>රනිල් යයි! කරු එයි?මැතිවරණ ජයග‍්‍රහණ ලබන අතරම සන්ධානය තාක්ෂණය ඔස්සේත් ඉදිරියට යනවාවිදුහල්පති හිමිට අනපේක්ෂිත ඇමතුමක්හිරේ විලංගුවේ වැටෙන පිරමීඩ සෙල්ලම්වලින් වළකින්නරණවිරු සුබසාධනයට තායිවානයෙන් සහායපුදුමාතලන් ඉදිරි ආරක්ෂක තීරයත් හමුදාව අතේරුබෙල්ලා එන්නත විෂ වීමේ සිද්ධිය ගැන ජනපති නියමයෙන් පූර්ණ පරීක්ෂණවලව උදානය මාර්තු 30 සිටකොටි අතහැර පලා එන පිරිස් ඉහළ යයිමෙරට ප‍්‍රථම සූර්ය බල ගම්මානයෙන් ගෙවල් 300කට ‘ලයිට්’, වීදි ලාම්පු 50ක්දෑස නොපෙනුනත් පරිගණක වැඩ පුළුවන්ජනපති හමුවී පොරොන්දු වෙතිරණවිරු හමුදා පවුල්වල සුබසාධනය සඳහා තායිවාන බෞද්ධ දූත පිරිසක් සහාය ලබාදීමට මහින්ද රාජපක්ෂ ජනාධිපතිතුමා හමුවේ ප‍්‍රතිඥා දී සිටිති.ඊයේ (21) පෙරවරුවේ අරලියගහ මන්දිරයේ දී මෙම තායිවාන බෞද්ධ දූත පිරිස ජනාධිපතිතුමා හමු වූ අවස්ථාවේදී මේ පොරොන්දුව ලබා දුන්නේ ය.බෞද්ධ රටක් වශයෙන් තායිවානය සෑම අවස්ථාවකදීම ලංකාවේ ජනතාවට ලබාදෙන සහාය පිළිබඳව ස්තුතිය පුද කර සිටි ජනාධිපතිතුමා ශ‍්‍රී ලංකාවේ ආයෝජන අවස්ථා සඳහා එක්වන ලෙස ද ආරාධනා කර සිටියේ ය. ජාත්‍යන්තර බෞද්ධ කටයුතු පිළිබඳ ජනාධිපති උපදේශක ආචාර්ය බෝදාගොඩ චන්දිම නාහිමියන්ගේ ආරාධනයකට අනුව මෙරටට පැමිණි මේ තායිවාන බෞද්ධ නියෝජිත පිරිස වැඩිදුරටත් පවසා සිටියේ රටට නිසි නායකත්වයක් ලබාදෙමින් රට සංවර්ධනය කරා ගෙන යන නායකයකු ලෙසට ජනාධිපතිතුමා හඳුන්වා දිය හැකි බව ය.තායිවානයේ නිවාස 1000 කින් යුත් බෞද්ධ ගම්මානයක් ද තම නියෝජිත පිරිසෙන් තනා දී ඇත්තේ ජනාධිපතිතුමාගේ ඉල්ලීමක් අනුව යයි ද මේ පිරිස කියා සිටියහ.</content>
  </post><post>
    <category>NEWSPAPER</category>
    <date>
      <year>2009</year>
      <month>03</month>
      <day>22</day>
    </date>
    <link>http://www.silumina.lk/2009/03/22/_art.asp?fn=aa0903225</link>
    <topic>පුදුමාතලන් ඉදිරි ආරක්ෂක තීරයත් හමුදාව අතේ</topic>
    <author>දයා ඩී.ෆොන්සේකා</author>
    <content>රනිල් යයි! කරු එයි?මැතිවරණ ජයග‍්‍රහණ ලබන අතරම සන්ධානය තාක්ෂණය ඔස්සේත් ඉදිරියට යනවාවිදුහල්පති හිමිට අනපේක්ෂිත ඇමතුමක්හිරේ විලංගුවේ වැටෙන පිරමීඩ සෙල්ලම්වලින් වළකින්නරණවිරු සුබසාධනයට තායිවානයෙන් සහායපුදුමාතලන් ඉදිරි ආරක්ෂක තීරයත් හමුදාව අතේරුබෙල්ලා එන්නත විෂ වීමේ සිද්ධිය ගැන ජනපති නියමයෙන් පූර්ණ පරීක්ෂණවලව උදානය මාර්තු 30 සිටකොටි අතහැර පලා එන පිරිස් ඉහළ යයිමෙරට ප‍්‍රථම සූර්ය බල ගම්මානයෙන් ගෙවල් 300කට ‘ලයිට්’, වීදි ලාම්පු 50ක්දෑස නොපෙනුනත් පරිගණක වැඩ පුළුවන්දයා ඩී.ෆොන්සේකාරජය ප‍්‍රකාශයට පත්කැර ඇති සිවිල් වැසියන්ගේ ආරක්ෂක කලාපයේ උතුරින් වූ පුදුමාතලන් කොටි ඉදිරි ආරක්ෂක වළල්ල දැඩි සටනකින් පසු අත්පත් කරගැනීමට 55 සේනාංකයේ 552 බලසේනාවේ 1 පාබල රෙජිමේන්තුව පෙරේදා සමත් විය.පුදුමාතලන් කොටි ආරක්ෂක බැම්මට දකුණින් ඇති යුද මුක්ත කලාපයේ සිට කොටි මෝටාර් හා කාලතුවක්කු ප‍්‍රහාර එල්ල කළත් ආරක්ෂක හමුදාවන්ට ප‍්‍රහාර එල්ල කිරීමට සිදුවී ඇත්තේ සැලසුම් සහගතවය.උතුරින් 55 වන සේනාංකයත්, බටහිර හා දකුණු දෙසින් 58 වන සේනාංකය 53 වන සේනාංකය හා 8 වන කාර්ය සාධක හමුදාව යුදමුක්ත කලාපය වට කොට සිටින අතර යුදමුක්ත කලාපයේ සිට ආරක්ෂක හමුදා සේනාංක කරා පැන එන සිවිල් වැසියන්ගේ සංඛ්‍යාව එන්න එන්නම වැඩි වෙමින් පවතී.සිවිල් වැසියන් ආරක්ෂක හමුදා පාලන ප‍්‍රදේශවලට ඒම වැලැක්වීමට දැඩි උත්සාහයක යෙදෙන කොටි යුදමුක්ත කලාපය වටා උස් පස් බැම්මක් තනාගෙන යන බවට ආරංචි ලැබී තිබේ.කොටි සිවිල් වැසියන් මිනිස් පලිහක් වශයෙන් තබාගෙන නොසිටී නම් කොටින්ට අයත් ඉතිරි වර්ග කිලෝ මීටර් 25 අල්ලා ගැනීම ඉතා පහසු කටයුත්තක් බව හමුදා නිලධාරීහු පවසති.ඉකුත් දා 58 වන සේනාංකය විසින් ඉරණපලෙයි මංසන්ධිය අල්ලාගත් පසු කොටි නායකයන් අතර මතභේද හටගෙන ඇති බවද වාර්තා වෙයි. කොටින්ගේ අවසාන මෙහෙයුම් මධ්‍යස්ථානය වූ ඉරණපලෙයි මංසන්ධිය කොටි බුද්ධි අංශ නායක පොට්ටු අම්මාන් සැඟවී සිටි ස්ථානයක් ලෙස සැලකේ.ඉරණපලෙයි පරාජයෙන් පසු සටනේ නායකත්වය පොට්ටුඅම්මාන් විසින් සියතට ගෙන ඇතැයි යුදබිමෙන් වාර්තා වෙයි.මේ අතර අම්පාර කංචිකුඩිආරු වනාන්තරයේ වළ දමා තිබූ ටී 56 පතරොම් 21000ක් ඇතුළත් පෙට්ටි 28ක් සොයා ගැනීමට පොලිස් විශේෂ කාර්ය සාධක බළකාය සමත්වී ඇත.මේ සමඟ පුද්ගල නාශක බෝම්බ 77ක්, ඛ්-4 හා ටී.එන්.ටී. පුපුරණ ද්‍රව්‍ය ඇතුළු තවත් යුධෝපකරණ රැසක් සොයාගෙන තිබේ.නැඟෙනහිර ප‍්‍රදේශයෙන් පලාගිය කොටි ත‍්‍රස්තවාදීන් පසුව ප‍්‍රයෝජනයට ගැනීම සඳහා මේ පතරොම් හා පුපුරණ ද්‍රව්‍ය සඟවා තබන්නට ඇතැයි ආරක්ෂක අංශ විශ්වාස කරයි.</content>
  </post><post>
    <category>NEWSPAPER</category>
    <date>
      <year>2009</year>
      <month>03</month>
      <day>22</day>
    </date>
    <link>http://www.silumina.lk/2009/03/22/_art.asp?fn=aa0903226</link>
    <topic>රුබෙල්ලා එන්නත විෂ වීමේ සිද්ධිය ගැන ජනපති නියමයෙන් පූර්ණ පරීක්ෂණ</topic>
    <author>සුනිල් දයා අල්විස්</author>
    <content>රනිල් යයි! කරු එයි?මැතිවරණ ජයග‍්‍රහණ ලබන අතරම සන්ධානය තාක්ෂණය ඔස්සේත් ඉදිරියට යනවාවිදුහල්පති හිමිට අනපේක්ෂිත ඇමතුමක්හිරේ විලංගුවේ වැටෙන පිරමීඩ සෙල්ලම්වලින් වළකින්නරණවිරු සුබසාධනයට තායිවානයෙන් සහායපුදුමාතලන් ඉදිරි ආරක්ෂක තීරයත් හමුදාව අතේරුබෙල්ලා එන්නත විෂ වීමේ සිද්ධිය ගැන ජනපති නියමයෙන් පූර්ණ පරීක්ෂණවලව උදානය මාර්තු 30 සිටකොටි අතහැර පලා එන පිරිස් ඉහළ යයිමෙරට ප‍්‍රථම සූර්ය බල ගම්මානයෙන් ගෙවල් 300කට ‘ලයිට්’, වීදි ලාම්පු 50ක්දෑස නොපෙනුනත් පරිගණක වැඩ පුළුවන්සුනිල් දයා අල්විස්රුබෙල්ලා එන්නත විසවීම නිසා මාතර ශාන්ත තෝමස් බාලිකා විදුහලේ සිසුවියන් 27 දෙනකු අසනීප වීමත් එක් සිසුවියක් මිය යාමත් පිළිබඳ තොරතුරු සැලවීමත් සමඟම ඒ සඳහා යොදා ගත් රුබෙල්ලා එන්නත් තොග බෙදා හැරීම හා පාවිච්චි කිරීම වහාම තහනම් කරන ලෙසත් මේ සිද්ධිය පිළිබඳ පූර්ණ පරීක්ෂණයක් පවත්වන ලෙසත් මහින්ද රාජපක්ෂ ජනාධිපතිතුමා සෞඛ්‍ය අමාත්‍යාංශයට නියෝග කැර තිබේ.මේ සිද්ධියෙන් පී. හසනි නමැති 12 හැවිරිදි පාසලේ සිසුවියක් මියගොස් තිබේ. කෙසේ නමුත් අසාත්මිකතාවයක් නිසා හටගත්තේ යැයි සැක කැරෙන මියගිය සිසුවිය හැර අනෙක් සිසුවියන් සිකුරාදාත් (20) රෝහලේ ප‍්‍රතිකාර ලැබු අතර ඔවුන්ට අසාධ්‍ය තත්ත්වයක් හෝ අවදානම් තත්ත්වයක් නැති බව සෞඛ්‍ය අමාත්‍යාංශයේ මහජන සෞඛ්‍ය කටයුතු පිළිබඳ නියෝජ්‍ය අධ්‍යක්ෂ ජෙනරාල් වෛද්‍ය පී.ජී. මහීපාල මහතා පැවැසීය.සෞඛ්‍ය ඇමැති නිමල් සිරිපාල ද සිල්වා මහතාගේ නියමයෙන්  වෛද්‍ය මහීපාල මහතා ද වසංගත රෝග අංශයේ විශේෂඥ වෛද්‍යවරයකු ප‍්‍රමුඛ වෛද්‍ය කණ්ඩායමක් ද මාතර රෝහලට ගොස් මේ පිළිබඳව පූර්ණ පරීක්ෂණයක් පවත්වා සෞඛ්‍ය අමාත්‍යංශය වෙත එදිනම ඉදිරිපත් කැර ඇත.</content>
  </post><post>
    <category>NEWSPAPER</category>
    <date>
      <year>2009</year>
      <month>03</month>
      <day>22</day>
    </date>
    <link>http://www.silumina.lk/2009/03/22/_art.asp?fn=aa0903227</link>
    <topic>වලව උදානය මාර්තු 30 සිට</topic>
    <author>නිහාල් පී අබේසිංහ</author>
    <content>රනිල් යයි! කරු එයි?මැතිවරණ ජයග‍්‍රහණ ලබන අතරම සන්ධානය තාක්ෂණය ඔස්සේත් ඉදිරියට යනවාවිදුහල්පති හිමිට අනපේක්ෂිත ඇමතුමක්හිරේ විලංගුවේ වැටෙන පිරමීඩ සෙල්ලම්වලින් වළකින්නරණවිරු සුබසාධනයට තායිවානයෙන් සහායපුදුමාතලන් ඉදිරි ආරක්ෂක තීරයත් හමුදාව අතේරුබෙල්ලා එන්නත විෂ වීමේ සිද්ධිය ගැන ජනපති නියමයෙන් පූර්ණ පරීක්ෂණවලව උදානය මාර්තු 30 සිටකොටි අතහැර පලා එන පිරිස් ඉහළ යයිමෙරට ප‍්‍රථම සූර්ය බල ගම්මානයෙන් ගෙවල් 300කට ‘ලයිට්’, වීදි ලාම්පු 50ක්දෑස නොපෙනුනත් පරිගණක වැඩ පුළුවන්නිහාල් පී අබේසිංහරාජ්‍ය මන්ත‍්‍රණ සභාවේ මන්තී‍්‍රවරයකු ලෙස කටයුතු කළ ඩී.ඒ. රාජපක්ෂ මැතිතුමාගේ යෝජනාවක් අනුව ආරම්භ කරන ලද ඇඹිලිපිටියේ චන්ද්‍රිකා වැවට වසර 50 ක් පිරීම වෙනුවෙන් පවත්වනු ලබන වලව උදාන සංවර්ධන හා සමාජ සත්කාරක වැඩසටහන මාර්තු 30 සිට අපෙ‍්‍ර්ල් 28 දක්වා රත්නපුර හා හම්බන්තොට දිස්ති‍්‍රක්කය පුරා පැවැත්වේ.මහින්ද රාජපක්ෂ ජනාධිපතිතුමාගේත් වාරිමාර්ග හා ජල කළමනාකරණ ඇමැති චමල් රාජපක්ෂ මහතාගේත් මඟ පෙන්වීම අනුව කි‍්‍රයාත්මක මේ වැඩසටහන යටතේ රත්නපුර, හම්බන්තොට දෙකම ආවරණය වන පරිදි කෘෂිකර්ම, වාරිමාර්ග, ආගමික, අධ්‍යාපන, පොදු පහසුකම්, ක‍්‍රීඩා හා තරුණ කටයුතු, සමාජ සුබසාධන කටයුතු හා කර්මාන්ත සංවර්ධන කටයුතු රැසක් සිදුවෙන බව සංවිධායකයෝ පවසති. දැයට කිරුළ ප‍්‍රදර්ශනයේ ප‍්‍රදර්ශනය කළ ආරක්ෂක හා කෘෂිකර්ම සංවර්ධන කුටි ඇතුළත් ප‍්‍රදර්ශනයක් ද මීට අනුබද්ධව පැවැත්වේ.</content>
  </post><post>
    <category>NEWSPAPER</category>
    <date>
      <year>2009</year>
      <month>03</month>
      <day>22</day>
    </date>
    <link>http://www.silumina.lk/2009/03/22/_art.asp?fn=aa0903228</link>
    <topic>කොටි අතහැර පලා එන පිරිස් ඉහළ යයි</topic>
    <author/>
    <content>රනිල් යයි! කරු එයි?මැතිවරණ ජයග‍්‍රහණ ලබන අතරම සන්ධානය තාක්ෂණය ඔස්සේත් ඉදිරියට යනවාවිදුහල්පති හිමිට අනපේක්ෂිත ඇමතුමක්හිරේ විලංගුවේ වැටෙන පිරමීඩ සෙල්ලම්වලින් වළකින්නරණවිරු සුබසාධනයට තායිවානයෙන් සහායපුදුමාතලන් ඉදිරි ආරක්ෂක තීරයත් හමුදාව අතේරුබෙල්ලා එන්නත විෂ වීමේ සිද්ධිය ගැන ජනපති නියමයෙන් පූර්ණ පරීක්ෂණවලව උදානය මාර්තු 30 සිටකොටි අතහැර පලා එන පිරිස් ඉහළ යයිමෙරට ප‍්‍රථම සූර්ය බල ගම්මානයෙන් ගෙවල් 300කට ‘ලයිට්’, වීදි ලාම්පු 50ක්දෑස නොපෙනුනත් පරිගණක වැඩ පුළුවන්ලබන සතිය වනවිට කොටි පාලන ප‍්‍රදේශවලින් මිදී සිවිල් ජනතාව විශාල සංඛ්‍යාවක් රජයේ පාලන ප‍්‍රදේශවලට පැමිණෙනු ඇතැයි හමුදා අංශ බලාපොරොත්තුවේ.මෙසේ පැමිණෙන ජනතාව වෙනුවෙන් අවශ්‍ය පහසුකම් සැපයීම ඔවුන් නවාතැන් ගම්මානවලට පිටත් කර අනිකුත් පහසුකම් සැලසීමට කඩිනමින් විධිවිධාන යෙදීමට අදාළ අංශවලට උපදෙස් ලබාදී තිබේ.කොටි පාලන ප‍්‍රදේශවලින් මිදී සිකුරාදා (20) පෙරවරු වනවිට රජයේ පාලන ප‍්‍රදේශවලට පැමිණි සිවිල් ජනතාවගේ සංඛ්‍යාව 48742 ක් වී ඇත.දින 6 ක් තුළ 5001 දෙනෙක් පැමිණ ඇති බවත් දින කිහිපයක් ඇතුළත මෙතරම් විශාල සංඛ්‍යාවක් පැමිණි ප‍්‍රථම අවස්ථාව මෙය වන බවත් හමුදා ප‍්‍රකාශක බි‍්‍රගේඩියර් උදය නානායක්කාර මහතා පවසයි. කොටි සංවිධානය වර්ග කිලෝ මීටර් 25 ප‍්‍රමාණයකට මේ වනවිට සීමාවී සිටින අතර හමුදා සේනාංක කිහිපයක් කොටි පලවා හැරීමේ මෙහෙයුම් වල පෙරමුණ ගෙන ඉදිරියට ගමන් කරමින් සිටින බව ද හෙතෙම කීය.රෝගීවූ ජනතාව, ගැබිණි මවුවරු වයස්ගත පුද්ගලයන් 4116 ක් අවස්ථා කිහිපයකදී නැව් මඟින් ත‍්‍රිකුණාමලයට රැගෙනවිත් තිබෙන බව ද මෙයින් 1449 ක් රෝගී වූ හා වයස් ගත පුද්ගලයන්ගේ ඥාතීන් හා කුඩා දරුවන් ය.</content>
  </post><post>
    <category>NEWSPAPER</category>
    <date>
      <year>2009</year>
      <month>03</month>
      <day>22</day>
    </date>
    <link>http://www.silumina.lk/2009/03/22/_art.asp?fn=aa0903229</link>
    <topic>මෙරට ප‍්‍රථම සූර්ය බල ගම්මානයෙන් ගෙවල් 300කට ‘ලයිට්’, වීදි ලාම්පු 50ක්</topic>
    <author>නිහාල් පී. අබේසිංහ</author>
    <content>රනිල් යයි! කරු එයි?මැතිවරණ ජයග‍්‍රහණ ලබන අතරම සන්ධානය තාක්ෂණය ඔස්සේත් ඉදිරියට යනවාවිදුහල්පති හිමිට අනපේක්ෂිත ඇමතුමක්හිරේ විලංගුවේ වැටෙන පිරමීඩ සෙල්ලම්වලින් වළකින්නරණවිරු සුබසාධනයට තායිවානයෙන් සහායපුදුමාතලන් ඉදිරි ආරක්ෂක තීරයත් හමුදාව අතේරුබෙල්ලා එන්නත විෂ වීමේ සිද්ධිය ගැන ජනපති නියමයෙන් පූර්ණ පරීක්ෂණවලව උදානය මාර්තු 30 සිටකොටි අතහැර පලා එන පිරිස් ඉහළ යයිමෙරට ප‍්‍රථම සූර්ය බල ගම්මානයෙන් ගෙවල් 300කට ‘ලයිට්’, වීදි ලාම්පු 50ක්දෑස නොපෙනුනත් පරිගණක වැඩ පුළුවන්ජනපතිට ඉන්දියාවෙන් ලැබුණු තෑග්ගක්නිහාල් පී. අබේසිංහශ‍්‍රී ලංකාවේ ප‍්‍රථම වරට වීදි ලාම්පු 50 ක් හා ආදි වාසී ජනතාව ඇතුළු දුප්පත් නිවාස 300 ක් සූර්ය බල විදුලියෙන් ආලෝකවත් කෙරෙන අපේ රටේ ප‍්‍රථම සූර්ය බල ශක්ති ගම්මානයේ සියලු කටයුතු සුනිත්‍ය බලශක්ති අධිකාරිය මගින් දැන් අවසන් කර ඇත.ගෙවල් 300 කටම නොමිලේ සූර්ය බල විදුලිය ලබාදෙන මේ ගම්මානය පිහිටා ඇත්තේ මොනරාගල මහ වන මැද ජාතික විදුලි බල පද්ධතියෙන් කිලෝමීටර් 32 ක් දුරින් පිහිටි ගල්ගමුව ග‍්‍රාම නිලධාරි වසම තුළය. ගම් කාණ්ඩ 6 ක 1500 ක් දෙනා මේ සූර්ය බල විදුලියෙන් ආලෝකය ලබති.14 වැනි සාර්ක් සමුළුවේදී මහින්ද රාජපක්ෂ ජනාධිපති තුමා ඉන්දීය ඉහළ බලධාරීන් හා බලශක්ති විද්‍යාඥයන් සමඟ කළ සාකච්ඡාවක ප‍්‍රතිඵලයක් ලෙස ශ‍්‍රී ලංකාවට තෑග්ගක් ලෙස ලැබුණු මේ ප‍්‍රථම සූර්ය බල ගම්මානය සඳහා අවශ්‍ය සියලු විදුලි උපකරණ හා අමතර කොටස් ඉන්දියාවෙන් ශ‍්‍රී ලංකාවට පරිත්‍යාගයක් ලෙස ලබාදී තිබේ.එහි සම්පූර්ණ වටිනාකම රුපියල් කෝටි 3 කි.සූර්ය බල ගම්මානය පිහිටවූ ගල්ගමුව ගම නිල්ගල රක්ෂිතය හා ඉඟිනියාගල රක්ෂිතය මැද පිහිටි ඉතා දුෂ්කර ගමකි. ළඟම නගරය වූ බිබිලට කිලෝමීටර් 35 ක් දුරින් ජාතික විදුලි බල පද්ධතියේ සිට කිලෝමීටර් 32 ක් දුරින් පිහිටි මේ ගමට අවුරුදු 20 ක් දක්වා කාල සීමාවකදී වුව ද ජාතික විදුලි බල පද්ධතියෙන් විදුලිය ලබාදීමට ඉඩක් නැති බවත් සුනිත්‍ය බලශක්ති අධිකාරිය පවසයි.මේ අනුව මේ සූර්ය බල ගම්මානයට අයිති ගමේ සෑම නිවසකටම වොට් 60 ක විදුලි ආලෝකයක් දෙන විදුලි බල්බ දෙකක් දැල්වීමටත් රූපවාහිනි නැරඹීමටත් අවශ්‍ය සූර්ය බල විදුලිය නොමිලේ ලබාදී තිබේ.ප‍්‍රධාන මාර්ගය හා අතුරුමාර්ග රාති‍්‍ර පැය 12 පුරාම සූර්ය බලයෙන් වීදි ලාම්පු 52 ක් මගින් ආලෝකවත් කෙරේ.මහින්ද රාජපක්ෂ ජනාධිපතිතුමාගේ උපදෙස් පරිදි විදුලි බල හා බලශක්ති ඇමැති ජෝන් සෙනෙවිරත්න මහතාගේ අධීක්ෂණයෙන් සුනිත්‍ය බලශක්ති අධිකාරියේ සභාපති ආචාර්ය කි‍්‍රෂාන්ත දෙගරගොඩ මහතාගේ මෙහෙයවීම මත මෙම ගම්මානයේ සියලු විදුලි උපකරණ සවිකිරීම නඩත්තුව ආදී සියලු දේ සිදු කෙරේ.</content>
  </post><post>
    <category>NEWSPAPER</category>
    <date>
      <year>2009</year>
      <month>03</month>
      <day>22</day>
    </date>
    <link>http://www.silumina.lk/2009/03/22/_art.asp?fn=aa09032210</link>
    <topic>දෑස නොපෙනුනත් පරිගණක වැඩ පුළුවන්</topic>
    <author/>
    <content>රනිල් යයි! කරු එයි?මැතිවරණ ජයග‍්‍රහණ ලබන අතරම සන්ධානය තාක්ෂණය ඔස්සේත් ඉදිරියට යනවාවිදුහල්පති හිමිට අනපේක්ෂිත ඇමතුමක්හිරේ විලංගුවේ වැටෙන පිරමීඩ සෙල්ලම්වලින් වළකින්නරණවිරු සුබසාධනයට තායිවානයෙන් සහායපුදුමාතලන් ඉදිරි ආරක්ෂක තීරයත් හමුදාව අතේරුබෙල්ලා එන්නත විෂ වීමේ සිද්ධිය ගැන ජනපති නියමයෙන් පූර්ණ පරීක්ෂණවලව උදානය මාර්තු 30 සිටකොටි අතහැර පලා එන පිරිස් ඉහළ යයිමෙරට ප‍්‍රථම සූර්ය බල ගම්මානයෙන් ගෙවල් 300කට ‘ලයිට්’, වීදි ලාම්පු 50ක්දෑස නොපෙනුනත් පරිගණක වැඩ පුළුවන්දෘශ්‍යාබාධිත ජනතාවට පරිගණක ආශ‍්‍රිත සියලු කටයුතු සිංහල හා දෙමළ බසින් කිරීමේ නව පරිගණක බ්‍රේල් ක‍්‍රමයක් ශ‍්‍රී ලංකාවේදී ප‍්‍රථම වරට හඳුන්වාදීමට ශ‍්‍රී ලංකා තොරතුරු හා සන්නිවේදන තාක්ෂණ නියෝජිතයාතනය සැරසෙයි.ඒ අනුව සාමාන්‍ය පරිගණකවලට නව තාක්ෂණික උපකරණයක් සවිකර බ්‍රේල් මෘදුකාංගයක් ලබා දුන්විට දෘශ්‍යාබාධිත ජනතාවට අදාළ ඉලක්කම් හා අකුරු අතින් අල්ලා පරිගණකයේ තිබෙන දත්ත දැනගෙන ඒ අනුව කටයුතු කිරීමට අවස්ථාව ලැබේ. මේ පිළිබඳ මෘදුකාංග හා තාක්ෂණය හඳුන්වා දීමේ වැඩමුළුවක් 26 වැනිදා සවස 3ට ශ‍්‍රී ලංකා පදනම් ආයතනයේදී සිදුකෙරේ.දත්ත ලබාගැනීම, ඡායාරූප ලබාගැනීම, විද්‍යුත් ලිපි යැවීම, දත්ත ඇතුළත් කිරීම ආදී සියලු දේ සිංහල හා දෙමළ බසින් සිදු කළ හැකි මේ නව ක‍්‍රමය රටපුරා ව්‍යාප්ත කිරීමද තොරතුරු හා සන්නිවේදන තාක්ෂණ ආයතනය අපේක්ෂා කරන බව සන්නිවේදන තාක්ෂණ ආයතනයේ අන්තර්ජාල කළමනාකරු ශ‍්‍රියානන්ද රත්නායක මහතා පවසයි.ශ‍්‍රී ලංකා තොරතුරු හා සන්නිවේදන තාක්ෂණ නියෝජිතායතනයේ ඉ- සමාජ වැඩසටහන යටතේ කි‍්‍රයාත්මක ඉ-සමාජ ප‍්‍රතිචාර සහන අරමුදල් ප‍්‍රධානෝත්සවය ද එදින සිදුකෙරේ.ග‍්‍රාමීය ජනතාවගේ ජීවන තත්ත්වය තොරතුරු සහ සන්නිවේදන තාක්ෂණයේ ආධාරයෙන් නඟාසිටුවීම ඉලක්ක කරගත් ව්‍යාපෘති කි‍්‍රයාත්මක කිරීම සහ මෘදුකාංග නිෂ්පාදනය කිරීම සඳහා අරමුදල් ප‍්‍රධානය කිරීම මෙහිදී සිදු කෙරෙනු ඇත. සංවිධාන දහයකට මේ යටතේ ප‍්‍රතිපාදන පිරිනමන ඇතැයි ශ‍්‍රී ලංකා තොරතුරු හා සන්නිවේදන තාක්ෂණ නියෝජිතායතනය පවසයි.</content>
  </post><post>
    <category>NEWSPAPER</category>
    <date>
      <year>2009</year>
      <month>03</month>
      <day>22</day>
    </date>
    <link>http://www.silumina.lk/2009/03/22/_art.asp?fn=ab0903221</link>
    <topic>මේ රටේ රජකම පල දෙන්නේ නැහැ</topic>
    <author/>
    <content>මේ රටේ රජකම පල දෙන්නේ නැහැසෝබන සේකර මහත්තයා“අනේ සර් මට නිසි තැන දෙන්න”විකෘති ආශාවන්ගෙන් පෙළෙන අයටඑක්සත් ජාතීන්ගේ මානව හිමිකම් කොමිසමේ 10 වැනි සැසි වාරය පසුගියදා ජිනීවා නුවර දී ආරම්භ විය. ශී‍්‍ර ලංකාව නියෝජනය කෙළේ රජීව විජේසිංහ සහ යසන්ත කෝදාගොඩයි.මේ දෙදෙනා ශී‍්‍ර ලංකාව වෙනුවෙන් පෙනී සිටියේ යථාර්ථය ලොවට පැහැදිලි කරන්නටය. ශී‍්‍ර ලංකාවේ ප‍්‍රතිරූපය කෙලසන්නට ඩොලර්වලට කෑදර කාලකණ්ණි රැළක් බෝවී සිටින මෙවන් අවදියක රට රැකීමට සත්‍යය ලෝකයට කියා දිය යුතුය.උතුරේ මානුෂීය මෙහෙයුම් සිදුවන ආකාරයෙන් කොටි කටෙන් නිදහස් කර ගන්නා සාමාන්‍ය වැසියන්ට ආරක්ෂක හමුදාව සහ ආණ්ඩුව සලකන ආකාරයත් රජීව සහ යසන්ත කොමිසමට පැහැදිලි කළහ. ශී‍්‍ර ලංකා රජයට අන් රටවල නියෝජිතයන්ගේ ප‍්‍රසාදය සහ සහාය ලබා ගැනීමට ඔවුහු සමත් වූහ.තත්ත්වය මෙසේ තිබියදී ඩොලර් මත්තේ පීනමින් මවුබිම පමණක් නොව මව ද විකුණාගෙන කන හොරු රැලක් ශී‍්‍ර ලංකාවේ ප‍්‍රතිරූපය කෙලෙසන්නට මේ ජිනීවා සමුළුවට කරුණු ඉදිරිපත් කළේ නිමල්කා ප‍්‍රනාන්දු සහ සුනන්ද දේශපි‍්‍රයයි. මේ දෙදෙනාට වසර 11 ක් රටක් විනාශ කළ චන්ද්‍රිකාත් ඇයගේ චක් ගෝළයා මංගලත් ආශීර්වාද කළහ. මෙහිදී තවත් දෙදෙනෙක් පච කෙළියහ.එනම් සිංහල චිත‍්‍රපටි නිළියක් වන නිම්මි හරස්ගම ඇයගේ ස්වාමි පුරුෂයා වන අර්ජුන් එදිරිවීරසිංහම් සහ කැනඩාවේ සිට පැමිණි තිරුබාහරන් යන අයයි. මේ හැත්තට රටක් නැත. ජාතියක් නැත. රටට පච කෙළිමින් සිරුරු ඩොලර්වලින් සතපවා ගන්නට ඇත්නම් ප‍්‍රභාකරන් සමග වුවද එකට නිදි වදිනවා ඇත. දැන් රටට ද්‍රෝහී වීමේ කුපාඩි ප‍්‍රතිපත්තියක් අනුගමනය කරන චන්ද්‍රිකා නෝනා ගැන නම් කිසිම අනුකම්පාවක් කළ නොහැකිය. ඇයගේ ඉතිහාසය යළි අවුස්සා බැලිය යුතුය.රනිල් වික‍්‍රමසිංහ 2005 දී ඉල්ලාගෙන කෑවේය. ඔහු 2005 ජනාධිපතිවරණයක් ඉල්ලා ගෙන මාතර සිට කොළඹට ජන බල මෙහෙයුම දියත් කොට නටමින්, ගයමින්, රබන් වාදනය කරමින් ඉතා සතුටින් කොළඹට ආවේය.ශ්‍රේෂ්ඨාධිකරණය වික‍්‍රමසිංහ මහතාගේ ජනබල මෙහෙයුම නිසා නොව ආණ්ඩුක‍්‍රම ව්‍යවස්ථාව පදනම් කරගෙන 2005 ජනාධිපතිවරණය පැවැත්වීමට නියම කළේය. චන්ද්‍රිකා පපුව නතර වූවා සේය. තවත් වසරක් පිස්සු කෙළින්නට ඇය සිතා ගෙන සිටියේ ඊළඟට ජනාධිපතිවරණයට එන මහින්ද රාජපක්‍ෂ මහතාගේ ජනතා පදනම විනාශ කරන්නටය.රනිල් වික‍්‍රමසිංහ පී‍්‍රතියෙන් ඉපිල ගියේය. ජනාධිපති පුටුව හීනෙන් පවා දුටුවේය. ඊළඟට රටේ රාජා තමන් බවට සිතා ගෙන රට වටේ ගියේය. චන්ද්‍රිකා නොදී බැරි කමට ජනාධිපති අපේක්‍ෂක තනතුර මහින්දට දුන්නේය. මහින්ද දිනුවේ ය. මහින්ද දිනූ විගස චන්ද්‍රිකා හමුවන්නට ගියේය. හදිසියේ ම දිවුරුම් දෙන්නට එපා යයි චන්ද්‍රිකා හඬා වැලපුණේ ය. ගැහැනියකගේ බල තණ්හාව හොඳටෝම ඉස්මතු වූයේ එදාය. ඇයගේ කඳුළුවලින් මහින්ද රැවටුණේ නැත. පසුවදාම දිවුරුම් දුන්නේය.තණ්හාව, ඊර්ෂ්‍යාව චන්ද්‍රිකා තුළින් දෝරේ ගැලුවේය. වතුර බේසමේ දඟලමින් සිටි පුංචි කිරි කැටි බිළිඳ්‍රට දෂ්ඨ කළ පොළඟාට නයා දඬුවම් කළේය. එදා සිට නයි පොළොන් වෛරය පටන් ගත්තේ ය. චන්ද්‍රිකාටත් ඇත්තේ සුව කළ නොහැකි වෛරයකි.එසේ වෛරයක් නැතිනම් රට ජාතිය වෙනුවෙන් වසර 11 ක් පණ දෙන්නට කයිවාරු ගැසු නායිකාවක් කෙසේ නම් රට ගැන බොරු කියන්නේ ද? පචමල්ල දිග හරින්නේ ද? එන්ඩීටීවී රූපවාහිනිය ඉදිරියට ගොස් ශී‍්‍ර ලංකාවේ මිනිසුන් මරන බව කීවේ එදා චන්ද්‍රිකා රට පාලනය කරද්දී ශී‍්‍ර ලංකාවට ණය දෙන්නට එපා යැයි රට රටවලට ගොස් රනිල් කළ දේම ය.සුනන්ද දේශපි‍්‍රය සල්ලි කුට්ටි පිටින් කාබාසිනියා කළ හැටි දැන් හෙළිවෙමින් පවතී. නිදහස් මාධ්‍ය ව්‍යාපාරයේ ගනුදෙනු දැන් පිරික්සමින් සිටී. අන්තර්ජාතික මාධ්‍ය සංවිධානයේ නියෝජිත තනතුර ගත්තේ ද රුපියල් ලක්ෂ දෙකකට ය. නම දේශපි‍්‍රය වුවත් කරන්නේ දේශද්‍රෝහී කි‍්‍රයාය.තමන් උපන් රට ගැන බොරු කියන්නට තරම් ශී‍්‍ර ලංකා මාතාවගේ පුතුන් අවජාතක වන්නේ අපේ ම අවාසනාවටය. ඔය විදියට රට උකසට තබා ලෝකයට පච කියා සල්ලි සොයනවාට වඩා පොල් ලෙල්ලක් බඩේ බැඳගෙන සිය දිවි නසා ගැනීම ඉතා අගනේය. ශී‍්‍ර ලංකාව ගැන පච කෙළින්ට සුනන්ද වෙනුවෙන් වැය කළ මුදල රුපියල් ලක්ෂ විස්සක් බව ද කියති. මේ විදියට ජරාව කෑවාම කොහොමටවත් දිරවන්නේ නැත.කෙසේ වෙතත් මේ කාලකණ්ණි රොත්තම ජිනිවා සමුළුවට ඉදිරිපත් කළ පච එම සමුළුව ප‍්‍රතික්ෂේප කළේය. අප මීට කලින් සඳහන් කළාක් මෙන් ඊර්ෂ්‍යාවෙන්, වෛරයෙන්, ක්‍රෝධයෙන් ඉතිරී ගිය චන්ද්‍රිකා දැන් ලෝකය වටේ යමින් අත් පති‍්‍රකා බෙදන්නේ ශී‍්‍ර ලංකාවේ මිනීමරන බව කියමිනි. ප‍්‍රභාකරන් සිවිල් වැසියන් මරන බව මේ අම්මණ්ඩියට පේන්නේ නැත.දරුවන් බලෙන් යුද්ධයට බඳවා ගන්නා බව ඇය පිළිගන්නේ නැත. චන්ද්‍රිකා නෝනා ප‍්‍රසිද්ධ වේදිකාවේ කළ අභීත ප‍්‍රකාශයක් තවමත් රැව් පිළිරැව් දෙයි. ප‍්‍රභාකරන් ගේ යථා ස්වරූපය අවබෝධ වූ විට දෙමළ ජනතාව ඔහුට එළව එළවා පහර දෙන බව ඇය කියා සිටියාය. දැන් සිදුවන්නේ එයයි. එහෙත් එදා එසේ අභීත ප‍්‍රකාශ කළ ඇය අද ප‍්‍රභාකරන්ගේ පස්සා පැත්ත අත ගාමින් තල්ලුව දෙන්නේ මහින්දට එරෙහිව නැගී සිටින්නට ය. මේ අම්මණ්ඩියට උතුරේ මරණ දරුවන් ගැන අනුකම්පාවක් තිබේ නම් රටට එරෙහිව බෝක්කු කට අරින්නේ ම නැත.1994 අගෝස්තු මස 16 වැනිදා චන්ද්‍රිකා අගමැති පදවියට පත් වන බව ‘ඉරහඳ’ට ප‍්‍රකාශ කළේ මහා ජ්‍යෝතිෂ්‍යවේදී සුමනදාස අබේගුණවර්ධන මහතා ය. ඔහු එම අනාවැකිය ඔහු සටහන් කළේ ඉරහඳ පුවත්පතෙහි ය. මේ ජ්‍යෝතිෂ්‍යවේදියා ළඟදී මාණික්‍යට මුණ ගැසුනේ ය.“ඔබගේ අනාවැකි කිරි ගහට ඇන්නා වගෙයි; චන්ද්‍රිකා ගැන කියාපු අනාවැකිත් හරි. මහින්ද රාජපක්ෂ මැතිතුමා ගැන කී අනාවැකියත් හරි. දැන් ඉතින් මහින්ද රාජපක්ෂ මැතිතුමා මාතෘ භූමිය නිදහස් කරගන්න මොහොතයි. ඒ වේලාවේදී කවුරුත් එතුමාට සහාය දිය යුතුයි නේද? එහෙම තීරණාත්මක මොහොතක ඇතැම් පිරිස් රට රටවල ගිහින් ශී‍්‍ර ලංකාවේ ප‍්‍රතිරූපයට හානි වන කතා කීම ගැන ඔබතුමා මොකද කියන්නේ”සුමනදාස මහතා - මාණික්‍ය අහන්නේ කවුරු ගැන ද?මාණික්‍ය - ඇයි හිටපු ජනාධිපති චන්ද්‍රිකා - මංගලසුමනදාස මහතා - මම කිව්වයි කියල ලියා ගන්න. 2009.09.09 වෙන කොට ඔය නම ජනතාවට එපා වෙලා මැකිල ම යනවා. ඒ නෝනා නිසා බණ්ඩාරනායක නමත් නැතිවෙලා යනවා. අන්තිමට ඒ නෝනට වෙන්නේ අර එස්.බී. මහත්තයා කියපු එක තමයි. ඇත්තටම දුකයි. ඉතින් මොනවා කරන්න ද? විහින් කරගන්න දේවල් නේ. මවුබිමට ගරහන හැමෝටම වෙන්නේ ඔය ටිකම තමයි.සුමනදාස මහතා තවදුරටත් මෙසේ කියා සිටියේ ය.“මොන කුමන්ත‍්‍රණ කවුරු කළත් පලක් නැහැ. මේ මාතෘ භූමියේ කේන්ද්‍රයට අනුව ඉදිරියට දසක පහක්ම රජකම් කරන්නේ රාජපක්ෂවරුන්.ඔහු අවසන් වශයෙන් මෙසේ කීය.“විකෘති ආශාවන්ගෙන් පෙළෙන අයට මේ රටේ රජකම පල දෙන්නේ නැහැ. කවදාවත් නායකත්වය දරන්නට හිමිකම් ලැබෙන්නේ නැහැ. අපි සර්ව ආගමිකව එකට ජීවත් වුණත් මේක එදා සිට බෞද්ධ රාජ්‍යයක්. ජ්‍යෝතිෂය අනුව එදා විජය, දුටුගැමුණු රජකම් කළ එක හොඳම සාධකයයි.”මේ රටේ බොරුවට ආයුෂ නැහැ. පසුගිය දවසක අලුත් ඡ්‍යෝතිෂ පත‍්‍රයක් ජනාධිපතිතුමාගේ කේන්ද්‍රය බොරුවට හදල ජනතාව නොමඟ යවනවා. ඒ වගේ බොරු කාරයන්ට රැවටෙන්න එපා කියල මම ජනතාවගෙන් ඉල්ලා සිටිනවා.කෘතහස්තට එරෙහි සටන උග‍්‍රය. එක්සක් ජාතික පක්ෂ ඉතිහාසයේ ප‍්‍රථම වතාවට නායකයා එපා යැයි පාර්ලිමේන්තු මන්තී‍්‍ර කණ්ඩායම කෙළින්ම කියා සිටියහ. “අපට ඔබ ගැන විශ්වාසයක් නෑ” ඔවුහු කීහ.නායකයා කෙරෙහි විශ්වාසයක් නැතැයි කියන යෝජනාව ඉදිරිපත් කළේ පක්ෂයේ නියෝජ්‍ය මහ ලේකම් ලක්ෂ්මන් සෙනෙවිරත්න මහතාය. ස්ථිර කළේ රංජිත් මද්දුමබණ්ඩාර මහතාය. මෙහිදී කෘතහස්තට පක්ෂව කතා කළේ පක්ෂයේ උප නායකකම දෙන බවට පොරොන්දු වී සිටින ගාල්ලේ වජිර අබේවර්ධන මන්තී‍්‍රතුමාය.මෙහිදී වේගයෙන් කතා කළ කුරුණෑගල ඉන්දික බණ්ඩාරනායක “පක්ෂය කන්න එපා මිනිහෝ” කියමින් ගහන්නට පැන්නේය.පිටුපස සිටි මන්තී‍්‍රවරු “මුට්ටිය අල්ලන්න එපා මෝඩයෝ රනිල්ට කඩේ යන්න එපා කට වහගෙන වාඩිවෙයන් බූරුවෝ” යනුවෙන් බැන වැදුණහ.”මෙහිදී ඉන්දික බණ්ඩාරනායකට වඩා හොඳට කතාකළේ රුක්මන් සේනානායකයි.”නායකතුමනි, මෙතැන තියෙන්නේ පක්ෂයේ ව්‍යවස්ථාව පිළිබඳ ප‍්‍රශ්නයක් නෙවෙයි ලජ්ජාව බය සම්බන්ධ ප‍්‍රශ්නයක්. ඔබතුමාට ඔය දෙකම නැහැ. මේ විදියට මන්තී‍්‍රවරුන්ගෙන් පාච්චල් වෙවී ඔය පුටුවේ ඉන්න ලැජ්ජා නැද්ද? ඔබතුමා හදන්නේ මේ පක්ෂය වළ දමන්නද” රුක්මන් කෙළින්ම ඇසුවේය.රුක්මන් රනිල්ගේ මාධ්‍ය නඩයට ද බැණ වැදුණේය.”මේ පක්ෂය කෑවේ ලසන්ත. ලසන්ත කෑවේ ඔබතුමායි අනෙක් එවුන්. අර ‘ලංකාදීපෙ’ තුන්දෙනා. ඔබතුමා උන්ගේ ලණු කෑවා”රුක්මන් රනිල්ගේ මූණටම කීවේය.”මලික් අනෙක් ගේම් කාරයා” රුක්මන් කීවේය.පක්ෂයේ උප නායකකමක් රවි කරුණානායක නම් සිහින කුමාරයාට දෙන බවට කෘතහස්ත පොරොන්දු වී තිබේ. ඒ නිසාම දෝ රවි මේ දිනවල හිටු කිය කියා කේලම් කියයි. මන්තී‍්‍ර කණ්ඩායම් රැස්වීමේදී රවි කට ඇරියේ ඈනුමක් ආවා නම් පමණි. සජිත්, රවින්ද්‍ර සමරවීර, ජයලත් ජයවර්ධන, දයාසිරි ජයසේකර ඇතුළු කීපදෙනෙක් රනිල් මුලසුනේ තබාගෙන දෙහි කැපූහ.අර්බුදය උග‍්‍රවෙද්දී රනිල් යන්නට නැගිට්ටේය.”එහෙම යන්න දෙන්න බෑ. මේක දෙකෙන් එකක් බේරගන්න ඕන.” මන්තී‍්‍රවරුන් එහෙම කියද්දී රනිල්ගේ මුහුණ ඉදුණු ගොරක ගෙඩියක් මෙන් ෂය. ඔහු හෙමින් සීරුවේ වාඩි විය. මෙහිදී රනිල් ගෝලයන්ට කතා කළේය. සිය ජංගම දුරකථනයෙන් ‘ලංකාදීප’ නියෝජ්‍ය කර්තෘවරයකුට සහ කලවැදි චින්තකට කතා කළේය.කෘතහස්ත - ඇහෙනවා නේද මේ ගොල්ල කියන දේවල්. මේ එකක්වත් පත්තරවල මුල් පිටුවට එන්න බැහැ. Highlight වෙන්න බැහැ.කෙසේ හෝ පැය දෙකක් පමණ හොඳටෝම බැණුම් ඇසූ කෘතහස්ත හෙමිහිට මාරුවී ගියේ දවල් 11ට පමණය. කෘතහස්තගේ නායකත්වය ප‍්‍රතික්ෂේප කිරීමටත්, ඔහුගේ නියෝග ගණන් නොගැනීමටත් මන්තී‍්‍රවරු තීරණය කළහ.මන්තී‍්‍රවරුන් ඊළඟට පිඹුරුපත් සකස් කළේ මාධ්‍ය නඩයේ කලවැදි චින්තක මඩ ජයතුංග පල්ලියේ පඩි උපුල් ගැනයි. අද රැස්වීමේ තොරතුරු ඒ අය විකෘති කරනු ඇතැයි මන්තී‍්‍රවරු කීහ. උන් ටිකට ද නොබෝ දිනකින් පාඩමක් ඉගැන්විය යුතු බවද ඔවුහු ප‍්‍රකාශ කළහ. එමෙන්ම ඉදිරි කාලයේදී පත්තරවල ප‍්‍රධාන කර්තෘවරුන් හමුවී මාධ්‍ය නඩය ගැන දැනුම්වත් කිරීමක් කිරීමට ද තීරණය කළහ.ආණ්ඩුව කිඹුහුමක් ඇරියත් එය Breaking News වන මහාරාජාගේ සිරසට එජාපයේ පිපිරීම ප‍්‍රවෘත්තියක් නොවීය.රනිල් වික‍්‍රමසිංහ මහතා 2005 ජනාධිපතිවරණයෙන් පැරදුණේය. මහින්ද රාජපක්ෂ මහතා ජනාධිපති ලෙස පත්විය. එදා සිට රනිල් වික‍්‍රමසිංහට ඔහුගේ මාධ්‍ය නඩයත් එළුවා පස්සේ ගියේ වැටෙන තුරුය. වැටෙනු තබා හෙල්ලුනේවත් නැත. සිතුවාටත් වඩා ආණ්ඩුව ශක්තිමත් විය. එජාපයේ ප‍්‍රබලයෝ ද මහින්ද වටා එක්වූහ.දැන් ආණ්ඩුව වැටෙන්නේ නැත. දැන් කළ යුත්තේ මඩ ගැසීමය. වෙන කාටවත් නොව රාජපක්ෂ පවුලටය. එය මඩ පොතක් ලෙස සකස් කරනු ඇත. මඩ පොතට, මහින්ද ගෝඨාභය, බැසිල්, නාමල් සියල්ල ඇතුළත්ය. මඩ පොතේ නිර්මාතෘ රනිල් වික‍්‍රමසිංහය. කර්තෘ කලවැදි චින්තකය. සෙසු සාමාජිකයෝ මඩ ජයතුංග, පඩි උපුල්, පියසේන දිසානායක සහ සමන් අතාවුදයි. මඩපොතට මුදල් පක්ෂ අරමුදලෙනි.</content>
  </post><post>
    <category>NEWSPAPER</category>
    <date>
      <year>2009</year>
      <month>03</month>
      <day>22</day>
    </date>
    <link>http://www.silumina.lk/2009/03/22/_art.asp?fn=ab0903222</link>
    <topic>සෝබන සේකර මහත්තයා</topic>
    <author/>
    <content>මේ රටේ රජකම පල දෙන්නේ නැහැසෝබන සේකර මහත්තයා“අනේ සර් මට නිසි තැන දෙන්න”මහ අලියෙක් මඩේ එරිලාය කියන ආරංචිය පැට්‍රෝල් ගින්නක් මෙන් පැතිර ගියේ ය. හැම දෙනාම මඩේ එරුණ අලියා බලන්ඩ යනවා ය. පැන පැන යනවා ය. දුව දුව යනවා ය. බඩ ගගා යනවා ය.“මහ අලියෙක් ද? මහා මාන්‍ය අලියෙක් ද?”මඩේ එරුණු මහ අලියා බලන්ඩ බඩ ගාගෙන යන ගමන් ගැරඩියෙක් කටුස්සාගෙන් ඇසුවේ ය.“මහාමාන්‍ය අලි කොහෙද දැන්... ඒ ඒ කාලෙ... හරිම සද්දන්තයි... හරිම උජාරුයි... බලන්ඩ එපායැ රැවුල එහෙම තියාගෙන...”“අලින්ගෙ රැවුලත් තියෙනවද?”“දැකල නැද්ද? උඹ ඉතින් බඩගාගෙන යන එකා හින්ද මොනම දෙයක්වත් පේන එකක් යැ... මීයෙක්... ගෙම්බෙක්... දැක්කොත් මිසක”“ඔව්... උඹ ඉතින් අලින්ගෙ පිටේ නඟින එකානෙ... අනිත් එක අලි කියල හිතාගෙන අමාරුවෙන් ඉස්සිලා බැලුවාම උන් ඔක්කොම ගෙම්බෝ”“පිට උඩ විතරක් නෙමේ... හොඬවැලෙන් රිංගල මොළේට යනකල් ගිහින් තිබෙනවා...”“දැන් එහෙම යන්නෙ නැද්ද?”“දැන් අලින්ට මොළේ කියල එකක් නෑනෙ... හොඬවැල දිගේ ගියා ම හම්බවෙන්නෙ හොටු... ඒ පැත්තෙ රිංගපු කාලයක් මතක නෑ...”ෂහ්... අලි හොටු දැකලම නෑ...”“නාහෙන් අඩන අලි දැකල නැද්ද?”“නාහෙන් ද හොඬවැලෙන්ද?”“නාහෙන් අඬන අලි... ඇයි ඔය ප‍්‍රවෘත්ති සාකච්ඡාවල ඉන්නෙ...”“දැන් මං අහන්නෙ... මහාමාන්‍ය අලි ඇත්තෙම නැද්ද?”“දැන් ඉන්නෙ නිකං මාන්‍ය අලි...” රැවුලවත් නෑ... කෙළින් හිට ගන්ඩවත් බෑ... යන්නෙ නිකං පාංකඩයක් හුළඟෙ වැනෙනවා වාගෙ... එහෙමද මහාමාන්‍ය අලියෙක් යනකොට මුළු පළාතම දෙදරනව...”“මහාමාන්‍ය නැත්නම් දේශමාන්‍ය කෑල්ලක්වත් නැද්ද?”“දේශමාන්‍ය කට්ටිය දැන් රිමාන්ඩ් එකේනෙ... සක්විති වෙලා”“කොහොමද කුංචනාදය?”“එහෙම එකක් නෑ... හුළං ගිය මයින හමක් වාගෙ... හෝස්... ;හ¤ස්... ගාන සද්දෙ විතරයි. තොප්පිගල කියන්නෙ කැලෑවක්... හියැහ්... පොහ්...”“එතකොට ඔය මොකද එරිල තියෙන්නෙ? වතුර බොන්ඩ ගිහිල්ලද?”“නෑ... නාන්ඩ ගිහිල්ලා... මේ දවස්වල අලි නානවා....”“ගොඩ ඉඳගෙන නාන්ඩ එපායැ... ඇයි හොඬවැලක් නැද්ද?”“තිබුණට ඒක උස්ස ගන්ඩ බැරිලු. ඉතින් බැහැලම නාන්ඩ ඕනෑ... අනිත් එක මඩට ආසයි කියල තමයි ආරංචිය...”“ඉතින් ගොඩ ගන්ඩ කෙනෙක් නැද්ද?”“ගොඩ ගන්න කට්ටිය කෙසේ වෙතත් මඩට තල්ලු කරන කට්ටිය තමයි වටේට ඉන්නෙ...”“එහෙමත් අසමජ්ජාති කට්ටියක් ඉන්නවද?”“ඇයි... මීඩියා කට්ටිය?”“මීඩියා කට්ටියක් කියන්නෙ බොහොම වැදගත් යමක් කමක් තේරුම් බේරුම් කරල දෙන්ඩ පුළුවන් කට්ටියක්නෙ... ඩේවිඩ් කරුණාරත්න, චන්ද්‍රරත්න මානවසිංහ වගේ...”“හියැහ්... පුහ්... මේ නිකං බලු මැක්කො... කිනිතුල්ලො වගේ ඇඟේ වහල ලේ බොන ඇටිකිත්තො ටිකක්”“අලින්ගෙ ඇඟේ බලු මැක්කොත් වහනවද?”“බල්ලොත් එක්ක නිදා ගත්තහම නැගිටින්ඩ වෙන්නෙ මැක්කොත් එක්ක කියල කතාවක් තියෙනවනෙ... අහල නැද්ද?”“බලු කතාවක් අහපු කාලයක් මතක නෑ...”“ෂහ්... මේ දවස්වල පළාත් සභා කතා අහන්ඩ එපායැ... ටී.වී. කපල... කොටල... අඹරවල... හප්පල තියෙන්නෙ... නියමෙට”එතකොටම මහ හඬ නංවමින් අලුත් ම වර්ගයේ කාර් එකක් ගියේ ය. ගැර¼ඩියාත් කටුස්සාත් බේරුණේ අකුලකට පැනීමෙනි.“සෝබන සේකර මහත්තයගෙ කාරෙක...“අඳුනනවද?”“නැතුව... මගෙ ගෝලයෙක්නෙ...”“ඒ කිව්වේ?”“පාට වෙනස් කරන්ඩ ඉගැන්නුවෙ මම නෙ... ඉස්සෙල්ල නිල් පාට... දැන් කොළ පාට... දැන් නිකං කතාව නිල් පාටක් දැකලවත් නෑ වාගෙ... හැබැයි පෙකනිවැල කපල බුරිය හේදුව නිල් පාට වතුරෙන්...“හරි... හරි... අර නළු බට්ටෙක් වගේ මූණක් තියෙන්නෙ... හරි සෝබන පාට තමයි...”“ඒකනෙ සෝබන සේකර කියන්නෙ... නියම සෝබන හොඳට බැලුවොත් බුරිය තාම නිල් පාට ඇති.”“අන්න කාරෙක නැවැත්තුව““සමහර විට මාව දකින්ඩ ඇති.”කාරෙක පසුපසට ආවේ ය.“කොහෙද මේ යන්නෙ... ගාට ගාට... ගැර¾ඩියෙකුත් එක්ක...” සෝබන සේකර මහත්තයා ඇසුවේ ය. කටුස්සා ඔලුව වැනුවේය.“මං මේ දැකල නැවැත්තුවෙ““ආයිමත් පාට වෙනස් කරගන්ඩ ඕනෑ වෙලා ද?”“තාම නෑ... මේ කාලෙ ටිකක් නැඟල යනව. දන්නෙ නැද්ද කටුසු අයියා ඒං... මේං... සෝබන පාරක් දාගෙන ඉන්නවා... මගෙ සෝබන පාරවල්වලට පරණ කට්ටිය මුල්ලට විසිවෙලා ඉන්නෙ. කුරුණෑගල දිස්ති‍්‍රක්කයේ නෙමෙයි මුළු රටේ ම පොර මං තමයි.”“ගස් නැති කැලේ එඬරු ගහත් ගහක් කියනවනේ”ගැර¾ඩියා වචනයක් දැම්මේ සෝබන සේකරගේ සෝබනය ඉවසා දරා ගන්ඩ බැරිම තැන ය.“නිකං ගැර¾ඩි ටෝක්ස් දාන්ඩ එපා මල්ලී...”“නෑ ඉතින් එඬරු ගස් වලින් පුළුවන් ඇඳක් පුටුවක් වුණත් හදාගන්ඩ...”ගැර¾ඩියාද ඇරියේ නැත. සෝබන සේකර මහත්තයාට ආතල් හිනාවක් ගියේ ය.“එහෙම තමයි එඬරු ගස් කට්ටිය හිතාගෙන ඉන්නෙ...”ගැර¾ඩියා දෙවැනි ප‍්‍රහාරය එල්ල කෙළේ එහෙමය.“දැන් සෝබන සේකර මහත්තය යන්නෙ අලි මහත්තයව ගොඩ ගන්ඩ ද?”“පිස්සුද? තව පොඩ්ඩක් එහාට තල්ලු කරල දාන්ඩ...”“මේ දවස්වල මොකද කරන්නෙ?”“කිචි... කිචි නෝනට වැඩනෙ”“කිලිනොච්චි මහත්තයත් වැඩ නේද?”“දන් නැද්ද... එතන වැඩ කෝටියයි”සෝබන සේකර මහත්තයා සෝබන හිනාවක් දැම්මේය.“පාට වෙනස් කරගන්ඩ ඕනෑ වුණොත් මහත්තය ඕනැවෙලාවක එන්ඩ”“ඕනෑ නම්... කාරෙකේ යන්ඩ පුළුවන්... මාත් යන්නෙ අලි මහත්තය මඩේ එරිල ඉන්න හැටි බලන්ඩ...”“මාත් එහෙ තමයි යන්නෙ... මං කෝකටත් ගැරඩියත් එක්ක එන්නම්... ඒක ඇඟට ගුණයි” කටුස්සා කීවේය.</content>
  </post><post>
    <category>NEWSPAPER</category>
    <date>
      <year>2009</year>
      <month>03</month>
      <day>22</day>
    </date>
    <link>http://www.silumina.lk/2009/03/22/_art.asp?fn=ab0903223</link>
    <topic>“අනේ සර් මට නිසි තැන දෙන්න”</topic>
    <author>චන්දන බණ්ඩාර</author>
    <content>මේ රටේ රජකම පල දෙන්නේ නැහැසෝබන සේකර මහත්තයා“අනේ සර් මට නිසි තැන දෙන්න”එක්සත් ජනතා නිදහස් සන්ධානයේ ප‍්‍රචාරක වෙබ් අඩවියwww.sandanaya.lk  නමින් විවෘත කිරීම පසුගිය සිකුරාදා බණ්ඩාරනායක අනුස්මරණ අන්තර්ජාතික සම්මන්ත‍්‍රණ ශාලාවේදී සිදු කෙරිණි. එම වෙබ් අඩවිය විවෘත කිරීම සිදුවූයේ ජනාධිපතිතුමා අතින් අරලියගහ මන්දිරයේ සිටය.ජනාධිපතිතුමා චන්ද්‍රිකා තාක්ෂණය මඟින් බණ්ඩාරනායක සම්මන්ත‍්‍රණ ශාලාවේ පැවැති උත්සවය ඇමැතීමට ද අමතක නොකළේය. "තොරතුරු තාක්ෂණය දැන් ලෝකයම එකම තැනකට ගෙනත් තිබෙනවා. මෙවර මැතිවරණ ව්‍යාපාරයටත් මේ වෙබ් අඩවිය ඉතාම වැදගත් වෙනවා.අඩු වියදමින් මැතිවරණ ව්‍යාපාරය කර ගෙන යාමට එය ඉතාම වැදගත්. වෙබ් අඩවිය ඇරැඹීමට විශාල ලෙස කැපවූ ඩලස් අලහප්පෙරුම ඇමැතිතුමාටත් මම ස්තුති කරනවා" ජනාධිපතිතුමා අරලියගහ මැදුරේ සිට චන්ද්‍රිකා තාක්ෂණය ඔස්සේ ප‍්‍රකාශ කළේය.ගිය සතියේ ගම්පහ බණ්ඩාරනායක මහා විද්‍යාලයේ විදුහල්පති ලබුතලේ සුදස්සන හිමියෝ රටටම ආදර්ශවත් කි‍්‍රයාවක් සිදු කළහ. එනම් බණ්ඩාරනායක මහා විද්‍යාලයේ ආදි ශිෂ්‍ය සංගමය මැදිහත්වී ආරම්භ කැර ඇති පිහිනුම් තටාක ව්‍යාපෘතිය වෙනුවෙන් මුදල් සොයා ගැනීමට තම පෞද්ගලික මෝටර් රථය විද්‍යාලයීය ආදි ශිෂ්‍ය සංගමයට පරිත්‍යාග කිරීමය. රුපියල් ලක්ෂ 15 ක් වටිනා මෝටර් රථය විකුණා ලැබෙන මුදල පිහිනුම් තටාක ව්‍යාපෘතිය ඇරැඹීමට යොදා ගනු ඇත.ජා.නි.පෙ. ප‍්‍රධාන ලේකම් නන්දන ගුණතිලකඑම ප‍්‍රවෘත්තිය ගිය සිකුරාදා උදේ වරුවේ ජනාධිපතිතුමා දැන ගත්තේ 'දිනමිණ' පුවත්පතේ මුල් පිටුවේ පළවූ ප‍්‍රවෘත්තියකිනි. උදේ වරුවේ පුවත්පත් බලන අතරතුර දැකගත් ප‍්‍රවෘත්තිය නිසා සතුටට පත්වූ ජනාධිපතිතුමා ඒ ආදර්ශවත් කි‍්‍රයාව සිදුකළ බණ්ඩාරනායක විදුහලේ විදුහල්පති ලබුතලේ සුදස්සන හිමියනට කථා කැර දරුවන් වෙනුවෙන් කළ කැප කිරීමට සහ රටට දුන් ආදර්ශයට ස්තුති කළේය."ඔබවහන්සේ රටට ලොකු ආදර්ශයක් දුන්නේ. මම පාසලේ පිහිනුම් තටාක ව්‍යාපෘතිය නිම කිරීමට හැම උපකාරයක්ම කරනවා." ජනාධිපතිතුමා සුදස්සන හිමියනට ස්තුති කළේය. ඒ සමඟම සුදස්සන හිමියන්ට ඇතිවූයේ විශාල සතුටකි."රටේ ජනාධිපතිතුමා විශාල වැඩ කොටසක් ඉටුකරන ගමන් මට කථා කළා කියන එක මොනතරම් වටිනවා ද? යුද්ධය, රටේ ප‍්‍රශ්න හැමදේම ගැන සොයා බලනවා වගේ අපි වගේ හිමිනමකට ස්තුති කරන්න තරම් එතුමා නිහතමානී ජනාධිපතිතුමෙක්. එතුමා රටේ එකම නායකයා කියන එක ඔප්පු කරන්න මේ පුංචි කාරණයත් වටිනවා." ජනාධිපතිතුමා උදෑසනම දුන් දුරකථන ඇමැතුම ගැන ලබුතලේ සුදස්සන හිමියෝ පාසලේ ගුරුවරුන් සමඟ කීහ.කෙටිකතාවදිගු කතාවක් වෙයිරාජ්‍ය සේවයේ නව ගණකාධිකාරිවරුන්ට පත්වීම් ලිපි ප‍්‍රදානය පසුගියදා ජනාධිපතිතුමාගේ ප‍්‍රධානත්වයෙන් පැවැති උත්සවයකදී සිදු විය. එම උත්සවයට ගණකාධිකාරිවරුන්ගේ ආයතනය අයත් විෂය භාර ඇමැති බන්දුල ගුණවර්ධන ද සහභාගි වීමට නියමිතව සිටියේ ය.එහෙත් එදිනට ඇමැති බන්දුලගේ 54 වන උපන් දිනය යෙදී තිබූ නිසා ඇමැතිවරයා පැමිණියේ තරමක් ප‍්‍රමාද වීමෙනි. පසුවය එම අවස්ථාවට මුදල් හා රාජ්‍ය ආදායම් ඇමැති රංජිත් සියඹලාපිටිය ද සහභාගි වී සිටියේ ය.උත්සවය අතරතුර ජනාධිපතිතුමා ඇමැති රංජිත් සියඹලාපිටිය ගෙන් විමසා සිටියේ පත්වීම් ලබන සියලු දෙනා ලංකාව පුරා විසිරී සිටින පරිදි නියෝජනය වී තිබෙනවා ද කියා ය. "ඔව් සර් යාපනය, මඩකලපුව, හැම දිස්ති‍්‍රක්කයක් ම නියෝජනය වෙන පිරිස් මෙතන ඉන්නවා" ඇමැති සියඹලාපිටිය කීවේ ය.ඒ අතරතුර ඇමැති සියඹලාපිටිය ජනාධිපතිතුමාගෙන් විශේෂ ඉල්ලීමක් ද කළේ ය. "සර් මෙරට ජනවර්ග නායකයින්ට ඔබතුමා හමුවෙන්න ඕන වෙලා තියෙනවා. ඒකට දිනයක් මට ලබා දෙන්න" ඇමැතිවරයා ජනාධිපතිතුමාගෙන් ඉල්ලා සිටියේ ය.මේ අතර ජනාධිපතිතුමා ඇමැති සියඹලාපිටියට අමුතුම ආකාරයේ වගකීමක් පැවැරුවේ ය. "රංජිත් අපේ බන්දුල ඇමැතිතුමා එන්න ටිකක් පරක්කු වෙනවා. ඔයා ඔයාගේ කථාව ටිකක් දිගට කරගෙන යන්න" ජනාධිපතිතුමා කීවේය. ඇමැති සියඹලාපිටිය කවදත් රැස්වීම්වල දී සිදු කරනු ලබන කථා ඉතාම කෙටි ඒවා ය. එහෙත් එදින ජනාධිපතිතුමාගේ උපදෙස් අනුව ඇමැති සියඹලාපිටිය තම කථාව දීර්ඝ දේශනයක් බවට පත් කෙළේ ය.අපි අත ගහපු කිසිමසටනක් පැරදිලා නැහැඑක්සත් ජනතා නිදහස් සන්ධානයෙන් මෙවර බස්නාහිර පළාත් සභාවට තරග වදින ජාතික හෙළ උරුමයේ නීති උපදේශක උදය ගම්මන්පිලගේ තොරතුරු ඇතුළත් වෙබ් අඩවිය විවෘත කිරීම පසුගියදා සිදුවීය. මේ උත්සවයේ ප‍්‍රධාන ආරාධිතයන් ලෙස ආරක්ෂක ලේකම් ගෝඨාභය රාජපක්ෂ මහතා, ජනාධිපති ලේකම්වරයා, විදේශ කටයුතු අමාත්‍යාංශ ලේකම් සහ මහ බැංකු අධිපතිවරයා ඇතුළු පිරිසකට ඇරැයුම් කැර තිබිණි.ගම්මන්පිලගේ වෙබ් අඩවිය විවෘත කිරීමේ උත්සවයට ආරක්ෂක ලේකම්වරයා පොරොන්දු වූ පරිදි සහභාගී වුණේය. “මට මේ උත්සවයට ආරාධනා කිරීම ගැන මම සතුටු වෙනවා. ත‍්‍රස්තවාදයට එරෙහි සටන ජය ගන්න සහයෝගය ලබා දුන් සීමිත පිරිසෙන් ගම්මන්පිල කියන්නේ සුවිශේෂී පුද්ගලයෙක්. තවත් පරම්පරා ගණනාවක් මෙරට ත‍්‍රස්තවාදය ඇති නොවීමට නම් ජාතියට ගම්මන්පිල වැනි නායකයින් අවශ්‍ය වෙනවා.අපි අතගහපු කිසිම සටනක් පැරැදිලා නෑ. ඒ නිසා ගම්මන්පිලගේ ජය නියතයි.” ආරක්ෂක ලේකම් ගෝඨාභය රාජපක්ෂ මහතා පැවසූයේ සභාවෙන් නැගුණු උණුසුම් අත්පොළසන් හඬ මැදිනි.ගිය සඳුදා එජාප මන්තී‍්‍රවරු පිරිසක් කොළඹ මල් පාරේ පිහිටි චීන අවන්හලකදී විශේෂ සාකච්ඡාවක් පැවැත්වූහ. ඊට මන්තී‍්‍රවරුන් වන සජිත් පේ‍්‍රමදාස, රංජිත් අළුවිහාරේ, ලක්ෂ්මන් සෙනෙවිරත්න, ජොන්ස්ටන් ප‍්‍රනාන්දු, දුනේෂ් ගන්කන්ද, අර්ල් ගුණසේකර, රවීන්ද්‍ර සමරවීර, ඉන්දික බණ්ඩාර, ජයලත් ජයවර්ධන, තලතා අතුකෝරාල සහ එජාප මාධ්‍ය ප‍්‍රකාශක ගයන්ත කරුණාතිලක එක්ව සිටියහ.එහිදී මන්තී‍්‍ර පිරිස සාකච්ඡා කළේ එජාප නායක රනිල් වික‍්‍රමසිංහ නායකත්වයෙන් ඉවත් කිරීමට කුමක් කළ යුතු ද යන්න ගැන ය. එම අවස්ථාවේ මන්තී‍්‍ර ජයලත් ජයවර්ධන කියා සිටියේ 'ජනහඬ' දේශපාලන සාකච්ඡාවට යා යුතු නිසා තමාට යා යුතු බවයි. ඉන් අනතුරුව මන්තී‍්‍රවරුන් සාකච්ඡා කළේ එජාප නායකයාගේ කල්මැරීමේ ප‍්‍රතිපත්තිය ගැනය. "හෙට වහාම එජාප නායක රනිල් ඡන්ද වීමසීමෙන් පස්සේ ඉවත් කරන්න ඕන." මන්තී‍්‍ර පිරිස කතිකා කර ගත්හ.රනිල් නායකත්වයෙන්ඉවතට"අපිට බහුතරය තිබෙනවා" මන්තී‍්‍ර රවින්ද්‍ර සමරවීර කීවේය. "කරන දෙයක් අද හෙටම කරලා දාන්න ඕන. බස්නාහිර ඡන්දයට අවාසි නොවෙන විදියට" මන්තී‍්‍ර සජිත් පේ‍්‍රමදාස කියා සිටියේය. "ඔව් ඒක වහාම කරන්න ඕන" මන්තී‍්‍ර අර්ල් ගුණසේකර කියා සිටියේය.මේ සාකච්ඡාවට එජාප නායකයාගේ නියෝජිතයෙක් ද හොර රහසේම පැමිණ සිටියේය. ඒ මන්තී‍්‍ර රංජිත් අළුවිහාෙර්ය. ඉන් අනතුරුව මන්තී‍්‍රවරු පිරිස එජාප මන්තී‍්‍රවරුන්ගේ නාමලේඛනය ගෙන පිරික්සූහ. ඒ එජාප නායකයාට පක්ෂ සහ විපක්ෂ මන්තී‍්‍රවරුන් හරියටම ගණන් බැලීමටය.ඉන් පසුව එජාප නායකයාට හිතවත් මන්තී‍්‍රවරුන් හයදෙනකුට හැර එම ස්ථානයේ නොසිටි සියලුම මන්තී‍්‍රවරුන්ට දුරකථනයෙන් දැනුම් දුන්නේ සඳුදා දින උදේ 8.15 වන විට පාර්ලිමේන්තුවට පැමිණෙන ලෙසටය. මේ එජාප මන්තී‍්‍රවරුන්ගේ හමුව රාති‍්‍ර 11.00 තෙක් පැවැතියේය.ගිය සඳුදා උදේ 8.15 වන විට එජාප නායකයාට එරෙහි බහුතර මන්තී‍්‍ර පිරිස පාර්ලිමේන්තුවට පැමිණෙමින් සිටියහ. එදින උදේ 8.00 වෙන විට එජාප නායකයාගේ සමීපතමයකු වන මන්තී‍්‍ර අකිල විරාජ් කාරියවසම් පාර්ලිමේන්තු පුස්තකාලයට වී එජාප නායකයාට තොරතුරු ලබා දුන්නේය.ගිය සඳුදා උදේ පැවැති එජාප මන්තී‍්‍ර කණ්ඩායම් රැස්වීම ආරම්භ වීමට නියමිතව තිබුණේ උදේ 8.15 ට පමණය. රැස්වීම ආරම්භ වීමෙන් පසුව එජාප මන්තී‍්‍රවරු එජාප නායකයාට එරෙහිව තදින් අදහස් දක්වන්නට පටන් ගත්හ. එවැනි තත්ත්වයක් මැද උදේ 9.14 ට පමණ එජාප නායකයා මන්තී‍්‍ර කණ්ඩායම් රැස්වීමට පැමිණියේය. ඒ සමඟම එජාප නායකයා මහලේකම් තිස්ස අත්තනායකට උපදෙස් දුන්නේ මන්තී‍්‍ර කණ්ඩායමේ කටයුතු න්‍යාය පත‍්‍රයට අනුව සිදුකරන ලෙසට ය.ගැමි ජනතාවගේදුක කඳුළ හඳුනන්නේ නෑඒ සමඟම එජාප නියෝජ්‍ය මහලේකම් ලක්ෂ්මන් සෙනෙවිරත්න නැගී සිටියේය. "නායකතුමනි ඔබතුමා අවුරුදු පහළොවක ඉදලා න්‍යාය පත‍්‍රවලට වැඩ කළා. ඒත් හරි ගියේ නැහැ. හැම ඡන්දයක්ම පරාදයි. ඔබතුමා ගැන මන්තී‍්‍ර කණ්ඩායමේ විශ්වාසය නැති වෙලා. ඒ නිසා ඔබ නායකත්වයෙන් ඉවත් විය යුතුයි. ඔබ ගැන විශ්වාසය මැන බැලීමේ රහස් ඡන්දයක් මම ඉල්ලා සිටිනවා." ඔහු එජාප මන්තී‍්‍ර කණ්ඩායමට යෝජනා කළේය.එම යෝජනාව ස්ථිර කරනු ලැබුයේ මන්තී‍්‍ර රංජිත් මද්දුමබණ්ඩාර ය. එජාප නායකත්වයට එදා ගාමිණි දිසානායක තෝරා ගත්තේ මන්තී‍්‍ර කණ්ඩායමේරහස් ඡන්දයකින්. එදා රණසිංහ පෙ‍්‍ර්මදාස තෝරා ගත්තේ රහස් ඡන්දයකින්. එහෙම නම් අපේ ඊළඟ නායකයාත් අපි රහස් ඡන්දයකින් තෝරා ගත යුතුයි. ඔබතුමා ගැන රටේ ජනතාවට කිසිම විශ්වාසයක් නැහැ. ඔබතුමා රටටත් ද්‍රෝහි වුණා. කොටින්ට උදව් කළා.” මන්තී‍්‍ර රංජිත් මද්දුමබණ්ඩාර එ.ජා.ප නායකයාට එරෙහිව දැඩි වාග් ප‍්‍රහාරයක් එල්ල කළේය.ඉන් අනතුරුව මන්තී‍්‍ර ජොන්ස්ටන් ප‍්‍රනාන්දු නැගී සිටියේය. “ඔබතුමා හැමදාම පක්ෂය ඇතුළේ ගේම් ගැහුවා. පක්ෂයේ මන්තී‍්‍රවරු එකිනෙකා බේද බින්න කළා. දැන් එ.ජා.ප ය විනාශ කරලා ඉවරයි. වහාම රහස් ඡන්දය පවත්වන්න. ඔබතුමාට බහුතර මන්තී‍්‍රවරු කැමැති නැහැ” ඔහු කියා සිටියේය.මන්තී‍්‍ර ජොන්ස්ටන් ගේ කථාවට පසුව එ.ජා.ප නායකයාට හිතවත් මන්තී‍්‍රවරයකු වන එ.ජා.ප ගාලු දිසා නායක මන්තී‍්‍ර වජිර අබේවර්ධන නැගී සිටියේය. “මන්තී‍්‍ර කණ්ඩායමට රහස් ඡන්ද පවත්වන්න යෝජනා ඉදිරිපත් කරන්න බැහැ.” මන්තී‍්‍ර වජිර එ.ජා.ප නායකයා ගේ උපදෙස් මත තිලක් මාරපන විසින් ලියා දෙන ලද පක්ෂ ව්‍යවස්ථාවේ වගන්තියක් උපුටා දක්වමින් කථා කළේය.මන්තී‍්‍ර වජිරට එරෙහිව ඒ මොහොතේ අදහස් දැක්වූයේ මන්ති‍්‍ර දොස්තර ජයලත් ජයවර්ධනය. “නායකයා ඉවත් කරන්න මන්තී‍්‍ර කණ්ඩායමට බලයක් නැහැ කියන්නේ කොහොමද? ඔයා හිතාගෙන ඉන්නේ එ.ජා.ප යේ නියෝජ්‍ය නායකයා වෙන්න.ඔයාට පක්ෂයේ තියෙන ජ්‍යෙෂ්ඨත්වය මොකක්ද? ඔයාට තියෙන සුදුසුකම් මොනවාද? ඔයා පක්ෂයට කරන දේවල් අපි දන්නවා” මන්ති‍්‍ර දොස්තර ජයලත් මන්තී‍්‍ර වජිරට බැණ වැදුණේය.”වජිර මන්තී‍්‍රතුමා වැඩිය දඟලන්න හදන්න එපා. ඔහේ බොරුවට නායකයාට කඩේ යනවා. කරුණා කරලා වාඩි වෙනවා” මන්ති‍්‍ර ජොන්ස්ටන් මන්ති‍්‍ර වජිරට තර්ජනය කළේය. ඒ සමඟම මන්ති‍්‍ර ඉන්දික බණ්ඩාරනායක නැඟිට මන්තී‍්‍ර වජිරට පහර දෙන්නට උත්සාහ කළේ මන්තී‍්‍ර වජිරගේ බෙල්ලෙන් අල්ලාගෙනය” ඒ සමගම ඊට මැදිහත් වු මන්ති‍්‍ර ජොන්ස්ටන් ඇතුළු මන්ති‍්‍රවරු පිරිසක් මන්තී‍්‍ර වජිර බේරා ගත්හ.”මම ගාල්ල දිස්ති‍්‍රක්කයේ ඡන්ද ලක්ෂ ගණනක් ගත්තා. මට හැම මැතිවරණයකම මනාප වැඩිවුණා මිසක් අඩු වුණේ නැහැ.” මන්තී‍්‍ර වජිර තම සුදුසුකම් ඉදිරිපත් කරන්නට පටන් ගත්තේය.ඉන් අනතුරුව එ.ජා.ප මන්තී‍්‍ර කණ්ඩායම අදහස් දැක්වූයේ එ.ජා.ප උප නායක රුක්මන් සේනානායකය. “නායකතුමනි ඔබතුමා දැන් මේ රටේ ජනතාව පිළිගන්නේ නැහැ. ඔබතුමා රටට ද්‍රෝහි වූ නායකයෙක්. ඔබතුමාට මේ රජයට එරෙහිව සටනක් දෙන්න බැහැ.ඔබතුමා මට ‘ඉරුදින’ පත්තරයෙන් ගැහුවා. සජිත් ප්‍රේමදාස, නියෝජ්‍ය නායක කරු ජයසූරිය, එස්.බී. දිසානායක, දයාසිරි වගේ අපේ ම අයට ‘ඉරුදින’ පත්තරයෙන් මඩ ගැස්සුවා. ඒ නිසා කරුණාකරලා ඔබට පුළුවන් නම් මන්තී‍්‍ර කණ්ඩායමේ බහතුර බලය පෙන්වන්න” එ.ජා.ප උපනායක රුක්මන් එ.ජා.ප නායකයාට අභියෝග කළේය.”මට ඉතාම කනගාටුයි නායක තුමනි, කරුණාකරලා ඔබතුමා දැන් ගෙදර යන්න.” මන්තී‍්‍ර රවින්ද්‍ර සමරවීර කියා සිටියේය.”ඔබේ නායකත්වය හරියට ඕජස් ගලන තුවාලයක් බවට පත්වෙලා. දැන්නම් ඔබතුමාට කිසිම සැනසීමක් ලැබෙන්නේ නෑ. ඔබතුමා ගැන පාක්ෂිකයින්ට කිසිම විශ්වාසයක් නැහැ. ඔබතුමා ජන විඥානය හඳුනන්නේ නැහැ. ඔබතුමා ගැමි ජනතාවගේ දුක කඳුළ හඳුනන්නේ නැහැ” මන්තී‍්‍ර සජිත් පෙ‍්‍ර්මදාස එ.ජා.ප නායකයාට ගරු සරු ලෙස දැඩි විවේචනයක් එල්ල කළේය.ඉන් අනතුරුව මන්තී‍්‍ර දයාසිරි ජයසේකර මන්තී‍්‍ර කණ්ඩායමට අදහස් දැක්වූයේය. “අපි කවදාවත් ඔබතුමාට එරෙහිව එළියේ අදහස් ප‍්‍රකාශ කළේ නැහැ. හැබැයි නායකතුමනි ඔබතුමා මට ‘ලංකාදීප’ පත්තරේ සුජිත් මංගල හරහා ගැහුවා. ‘ඉරුදින’ පත්තරෙන් මට ගැහුවා. මම දැන් අහනවා ‘ඉරුදින’ පත්තරේ අයිතිකාරයා කවුද කියලා.ලසන්ත වික‍්‍රමතුංග ජීවත්වෙලා ඉන්නකොටම ඔබතුමා ඩොලර් මිලියන දෙකකට ‘ඉරුදින’ පත්තරේ මිලට අරගෙන තිබෙනවා. ‘සන්ඩේ ලීඩර්’ කර්තෘවරයාට ඔබතුමාගේ රජයක අධිකරණ ඇමැතිකම දෙන්න ඔබතුමා සූදානම් වෙලා හිටියේ. ඒ නිසායි ලසන්ත ඔබතුමා වෙනුවෙන් වැඩ කළේ. කෝට්ටේ ප‍්‍රබලයා පක්ෂයේ නියෝජ්‍ය නායකයා කරන්න ඔබ උත්සාහ කරන්නේ.හමුදාව කිලිනොච්චිය ඇල්ලුවාම මැදවච්චිය ඇල්ලුවා කියපු කෙනාව සිංහල බෞද්ධයන්ට ඇහට පේන්න බෑ. එහෙම අය එ.ජා.ප යේ නායකයින් කරලා පක්ෂයට කිසිම සෙතක් නැහැ. ඔබේ අයියා ශාන් වික‍්‍රමසිංහ උදේට රේඩියෝවෙන් අපිට ගහනවා. මොකක්ද ඔබේ ප‍්‍රතිපත්තය.” මන්තී‍්‍ර දයාසිරි ජයසේකර එ.ජා.ප නායකයාට කියා සිටියේ වහාම නායකත්වයෙන් ඉල්ලා අස්වෙන ලෙසටය.එජාප පාර්ලිමේන්තු කණ්ඩායම් රැස්වීම උණුසුම් වෙද්දී එජාප සභාපති ගාමිණි ජයවික‍්‍රම පෙරේරා කියා සිටියේ පාර්ලිමේන්තු සභා වාරය ආරම්භ වී ඇති නිසා ප‍්‍රශ්නය දැනට තාවකාලිකව අමතක කර පාර්ලිමේන්තු සැසියට මන්තී‍්‍රවරුන් සහභාගි වීම වැදගත් වන බවය. එහෙත් මන්තී‍්‍ර රංජිත් මද්දුම බණ්ඩාර ඊට විරෝධය පළ කළේය. "නැහැ නැහැ අපිට ඡන්දය තියන්න ඕන. අපිට මේකේ දෙකෙන් එකක් විසඳ්‍ර ගන්න ඕන" මන්තී‍්‍ර රංජිත් දැඩිව කියා සිටියේය."මම නායකතුමා සමග ඉන්නේ පක්ෂයේ මහ ලේකම් විදියට මගේ වැඩ කොටස කරන්න ඕන නිසා. අපි මේ ප‍්‍රශ්නය විසඳ්‍රගත යුතු බව මාත් පිළිගන්නවා" එජාප මහ ලේකම් තිස්ස අත්තනායක එජාප මන්තී‍්‍ර කණ්ඩායමට කීවේය. "අපි මේ ප‍්‍රශ්නය ගැන සවස විශේෂ මන්තී‍්‍ර කණ්ඩායම් රැස්වීමක් පවත්වා තීරණයක් ගමු" මහ ලේකම් තිස්ස වැඩි දුරටත් කීවේය.ඒ සමගම මන්තී‍්‍ර ජොන්ස්ටන් ප‍්‍රනාන්දු කියා සිටියේ "නායකතුමනි හවස කණ්ඩායම් රැස්වීමට වෙලාවක් ලබා දෙන ලෙසය. එජාප නායක රනිල් ඒ අනුව එදින සවස 5.00 ට කණ්ඩායම් රැස්වීමට වෙලාව ලබා දුන්නේය. ඉන් අනතුරුව මන්තී‍්‍ර කණ්ඩායම පාර්ලිමේන්තු සැසිවාරයට සහභාගි වූහ.මේකත් බොරුවක් වෙන්න පුළුවන්සඳුදා සවස 5.00 ට විශේෂ එජාප මන්තී‍්‍ර කණ්ඩායම් රැස්වීම පැවැත්වීමට නියමිතව තිබියදී එජාප කැරැලිකාර මන්තී‍්‍රවරුන් හමුවීමට එජාප මහ ලේකම් තිස්ස, සභාපති ගාමිණි ජයවික‍්‍රම සහ ජෝන් අමරතුංග යන මන්තී‍්‍රවරු පැමිණියහ. ඒ එජාප නායකයාගේ පණිවිඩයක් ද රැගෙනය."නායකතුමා කිව්වා එජාප නායකත්වයෙන් පමණක් ඉවත් වෙනවා. ඒත් විපක්ෂ නායක ධුරයේ රැඳී සිටීමට ඉඩ දෙන්න කියලා. එතුමාට ජ්‍යෙෂ්ඨ නායක වැනි තනතුරක් හදලා දෙන ලෙසත් ඉල්ලුවා." මහ ලේකම් තිස්ස අත්තනායක එජාප කැරැලිකාර මන්තී‍්‍රවරුන්ට කීවේය."ජනාධිපතිවරණය පැරදුනාට පස්සේ කිව්වෙත් ඔය දෙයම තමයි. හැබැයි නායකතුමා ඉවත් වුණේ නැහැ. මේකත් බොරුවක් වෙන්න පුළුවන්." මන්තී‍්‍ර සජිත් පේ‍්‍රමදාස කීවේය. ඉන් පසුව එදින සවස 5.00 ට එජාප විශේෂ මන්තී‍්‍ර කණ්ඩායම් රැස්වීම පැවැත්විණි. එහෙත් එජාප නායක රනිල් ඊට සහභාගි වූයේ නැත."නායකතුමා ඉවත් කරලා ඊළඟ මැතිවරණයට පෙර අපේ පක්ෂයට වෙනත් නායකයකු ගේමු." මහ ලේකම් තිස්ස අත්තනායක කීවේය. ඒ සමඟ ම එජාප නියෝජ්‍ය මහ ලේකම් ලක්ෂ්මන් සෙනෙවිරත්න සහ මන්තී‍්‍ර සජිත් පේ‍්‍රමදාස කියා සිටියේ නායකයා ඉවත් කැර වෙනත් නායකයකු පත් කිරීමේ වගකීම මහ ලේකම් තිස්ස බාර ගත යුතු බවය.එසේ ඒ වගකීම බාර ගත නොහැකි නම් එජාප නායකයාට බහුතර මන්තී‍්‍රවරුන්ගේ සහාය නොමැති බවට යෝජනාව සම්මත කැර ගැනීමට සිදු වන බව ද ලක්ෂ්මන් සෙනෙවිරත්න අවධාරණය කළේය.ඒ අනුව එදින එජාප මන්තී‍්‍ර කණ්ඩායම් රැස්වීමේදී එජාප නායකත්වය වෙනස් කිරීම පිළිබඳ තීරණයක් ගැනීම සඳහා විශේෂ මන්තී‍්‍ර කණ්ඩායම් කමිටුවක් පත් කළේය. එම කමිටුවට එජාප සභාපති ගාමිණි ජයවික‍්‍රම පෙරේරා, එජාප ජාතික සංවිධායක එස්.බී. දිසානායක, ජෝන් අමරතුංග, සජිත් පේ‍්‍රමදාස, නියෝජ්‍ය මහ ලේකම් ලක්ෂ්මන් සෙනෙවිරත්න පත්කැර තිබිණි.ඒ අනුව ගිය අඟහරුවාදා එම කමිටුව උදේ 10.00 ට පමණ පාර්ලිමේන්තුවේදී රැස්විය. මේ අතරතුර එදින උදේ 5.30 සිට පමණ එජාප නායක රනිල් එජාප මන්තී‍්‍රවරු රැසකටම දුරකථනයෙන් කථා කළේය.ඒ තමන්ගේ නායකත්වය රැක ගැනීමට සහාය දෙන ලෙස ඉල්ලමිනි. ජෝන් අමරතුංග, රංජිත් අළුවිහාරේ සහ දුනේෂ් ගන්කන්ද යන මන්තී‍්‍රවරුන් ගෙන් එජාප නායකයා එලෙස සහාය ඉල්ලා තිබිණි.මේ බව දැනගත් එජාප මන්තී‍්‍ර සජිත් පේ‍්‍රමදාස සහ ජොන්ස්ටන් ප‍්‍රනාන්දු ඇතුළු මන්තී‍්‍රවරු පිරිසක් එදින උදෙන් ම එජාප නායකයා හමුවීමට ගියහ. "නායකතුමනි ඔබතුමා අද උදේ මන්තී‍්‍රවරුන්ගෙන් සහාය ඉල්ලුවේ තව දුරටත් නායකත්වයේ ඉන්න සූදානම් වෙලා ද? එතකොට ඊයේ අපට මහ ලේකම්තුමා කිව්වේ බොරුවක් ද" මන්තී‍්‍ර සජිත් විමසා සිටියේ ය.බලතල ලැබෙන විදියටව්‍යවස්ථාව හදලා දෙන්නම්එ.ජා.ප මන්තී‍්‍ර ජොන්ස්ටන් ප‍්‍රනාන්දුඒ සමගම මන්තී‍්‍ර ජොන්ස්ටන් ප‍්‍රනාන්දු එ.ජා.ප නායකයාගෙන් විමසා සිටියේ ද මහලේකම් තිස්ස ලබා දුන් පොරොන්දුව ගැනය. “ඔබතුමා අපට බොරු කරනවා නම් කෘත්‍යාධිකාරි මණ්ඩල රැස්වීමට පෙර මන්තී‍්‍ර කණ්ඩායම් රැස්වීමක් ඕනේ. ඔබතුමා ලැජ්ජා වෙලා පක්ෂ නායකත්වයෙන් ඉවත් වෙනවාට වඩා නම්බුකාර විදියට ඉවත් වෙන්න” මන්තී‍්‍ර ජොන්ස්ටන් කියා සිටියේය.ඉන් අනතුරුව එ.ජා.ප නායකයා එ.ජා.ප මහ ලේකම් තිස්ස අත්තනායක හමුවුණේය. “අලුත් නායකයකු පත්කරන්න. පක්ෂයේ බලතල වෙනම මන්තී‍්‍රවරුන්ගේ කමිටුවකට පවරන්න. මට පක්ෂයේ ජ්‍යෙෂ්ඨ නායකයා වශයෙන් කටයුතු කරන්න ඉඩ දෙන්න” එ.ජා.ප නායකයා එ.ජා.ප මහලේකම් තිස්සට උපදෙස් දුන්නේය.ගිය සතියේ එ.ජා.ප කෘත්‍යාධිකාරි මණ්ඩලය රැස්විය. ඒ එ.ජා.ප නායකයාගේ ප‍්‍රධානත්වයෙනි. එහිදී එ.ජා.ප නායකයා මහ ලේකම් තිස්සට කියා සිටියේ නායකත්වය වෙනස් කිරීම පිළිබඳ වාර්තාව ඉදිරිපත් කරන ලෙසටයි.ඉන්පසුව මහ ලේකම් විශේෂ වාර්තාව ඉදිරිපත් කළේය. එම වාර්තාවෙන් යෝජනා කැර තිබුණේ වත්මන් නායකයා ජ්‍යෙෂ්ඨ නායක තනතුරට පත් කිරීම, නව නායකයකු පත් කිරීම, පක්ෂයේ බලතල වැඩි වශයෙන් විශේෂ මන්තී‍්‍රවරුන්ගෙන් සැදුම්ලත් කමිටුවකට පත් කිරීම, වසරකට වරක් එ.ජා.ප නායකයා පක්ෂයේ කෘත්‍යාධිකාරි මණ්ඩලයේ ඡන්දයෙන් පත් කිරීම පිළිබඳවය.”ඔය නායකයා වෙනස් කරන කොමිටිය පත් කළේ කොහොමද? මන්තී‍්‍ර රවී කරුණානායක ප‍්‍රශ්න කළේය. “ඇයි පක්ෂයේ මන්ති‍්‍රවරුන්ගේ කණ්ඩායම් රැස්වීමේදී තීරණය කළේ” එ.ජා.ප මහලේකම් තිස්ස කීවේය.”කෘත්‍යාධිකාරී මණ්ඩලයේ විරෝධතා තිබෙනවාද?” එ.ජා.ප නායකයා විමසා සිටියේය. එහෙත් කෘත්‍යාධිකාරී මණ්ඩලයේ කිසිවකු ඊට විරෝධය පළ කළේ නැත. “එ.ජා.ප යේ නායකයා කවුරු වුණත් පරිස්සමින් එයා පත් කරන්න. දෙමළ ජනතාවගේ ඡන්ද ලැබෙන්නේ මට. ඒකත් මතකයේ තියා ගන්න” එ.ජා.ප නායක රනිල් ඉල්ලා සිටියේය.එදින කෘත්‍යාධිකාරි මණ්ඩලයේදී තවත් විශේෂ තීරණයක් ගෙන තිබිණි. එනම් හෙට (සඳුදා) සවස 4.00 ට සිරිකොතදී අති විශේෂ කාරණයක් සේ සලකා විශේෂ කෘත්‍යාධිකාරි මණ්ඩල රැස්වීමක් පැවැත්වීමටය. සාමාන්‍යයෙන් එ.ජා.ප කෘත්‍යාධිකාරි මණ්ඩලය රැස්වෙන්නේ මාසයකට එක්වරකි.එ.ජා.ප යේ ඉහළ පෙළේ ආරංචි මාර්ගවලට අනුව ලබන සඳුදා පැවැත්වෙන කෘත්‍යාධිකාරී මණ්ඩල ඹස්වීමේදී අනිවාර්යයෙන් ම එ.ජා.ප නව නායකත්වයට ජ්‍යෙෂ්ඨතම නායකයකු පත් කර ගැනීමට නියමිතය. එමෙන් ම වත්මන් එ.ජා.ප නායක රනිල් වික‍්‍රමසිංහ එ.ජා.ප ජ්‍යෙෂ්ඨ නායකයා ලෙස පත් කිරීම අනිවාර්යයෙන් ම සිදුවෙන බව එ.ජා.ප යේ ඉහළ පෙළේ ආරංචි මාර්ගයන් හෙළි කළේය.ඒ අනුව එ.ජා.ප යේ නව නායකයා ලෙස එ.ජා.ප යේ ජ්‍යෙෂ්ඨතම මන්තී‍්‍රවරයකු සහ තවත් විශේෂ ප‍්‍රබල තනතුරු කිහිපයකට එ.ජා.ප යේ ප‍්‍රබලයන් ලෙස සැලකෙන මන්තී‍්‍ර සජිත් පෙ‍්‍ර්මදාස, එස්.බී. දිසානායක සහ ලක්ෂ්මන් සෙනෙවිරත්න පත් කෙරෙනු ඇතැයි වාර්තා වෙයි.එ.ජා.ප නායකත්වයෙන් රනිල් වික‍්‍රමසිංහ ඉවත් වුවහොත් එය තමාගේ දේශපාලන ජීවිතයට බරපතළ තර්ජනයක් වනු ඇතැයි මන්තී‍්‍ර වජිර අබේවර්ධන පවසා ඇතැයි ද වාර්තා වෙයි.මේ අතරතුර එ.ජා.ප නායකාගේ අතිශය සමීප පක්ෂයේ ප‍්‍රබල තනතුරක් හෙබවූ අයකු මේ තීරයට හෙළි කළේ එ.ජා.ප නායක රනිල් ජ්‍යෙෂ්ඨ නායකත්වයට පත් වන්නේ එ.ජා.ප යේ සුපිරි බලතල සහිතව බවයි.මන්තී‍්‍ර සජිත් පද වෙනස් කර ගීතයක් ගයයිඑ.ජා.ප මන්තී‍්‍ර සජිත් පෙ‍්‍ර්මදාසගිය බදාදා සවස එ.ජා.ප නායකයා එ.ජා.ප හිටපු සභාපති මලික් සමරවික‍්‍රම, තිලක් මාරපන, සමන් අතාවුදහෙට්ටි, දිනිත් චින්තක ඇතුළු පිරිසක් හමුවී ඇති බවද වාර්තා වෙයි. එහිදී එ.ජා.ප නායකයාට හිතවත් මාධ්‍යවේදීන් පවසා ඇත්තේ කෙසේ හෝ ඔබතුමා නායකත්වයේ රැඳී සිටින ලෙසටයි.”මම ඔබතුමාට බලතල ලැබෙන විදියට ව්‍යවස්ථාව හදලා දෙන්නම්” තිලක් මාරපන රනිල් වික‍්‍රමසිංහට එහිදී පවසා තිබේ.රාජකීය විද්‍යාලයය සහ ශාන්ත තෝමස් විද්‍යාලයය අතර වූ වාර්ෂික කි‍්‍රකට් තරගය පැවැතියේ ගිය සතියේ දී ය. ඊට පාසල් දෙකම නියෝජනය කරන ආදි ශිෂ්‍යයන් වන දේශපාලනඥයන් ද පැමිණ සිටීම විශේෂත්වයක් විය.ඇමැති මනෝ විජයරත්න, ඇමැති කෙහෙළිය රඹුක්වැල්ල, ඇමැති මහින්දානන්ද අලුත්ගමගේ, එ.ජා.ප නායක රනිල් වික‍්‍රමසිංහ, මන්තී‍්‍ර සජිත් පෙ‍්‍ර්මදාස, එ.ජා.ප මාධ්‍ය ප‍්‍රකාශක ගයන්ත කරුණාතිලක, මන්තී‍්‍ර දුනේෂ් ගන්කන්ද ඇතුළු පිරිසක් ක‍්‍රිකට් තරගය නැරැඹීමට පැමිණ සිටියහ.කී‍්‍රඩා පිටිය වටේ යමින් පිරිස් විනෝද වෙමින් සිටි අතර එ.ජා.ප නායක රනිල් වික‍්‍රමසිංහ සහ සජිත් පෙ‍්‍ර්මදාස මන්තී‍්‍රවරයා කාලයකට පසුව එකට මුණ ගැසී සිටියහ. සංගීතය ද මුසුව පැවැති ඒ මොහොතේ එ.ජා.ප නායක රනිල් මන්තී‍්‍ර සජිත්ගෙන් ඉල්ලා සිටියේ ගීතයක් ගායනා කරන ලෙස ය.මන්තී‍්‍ර සජිත් ගායනා කළ ගීතය වූයේ 'අනේ සර් මට නිසි තැන දෙන්න නමැති ගීතයය. ගීතය ගායනා කරන අතරතුර මන්තී‍්‍ර සජිත් ගීතයේ පද වෙනස් කරමින් ඉල්ලා සිටියේ "නායකතුමනි මට නිසි තැන දෙන්න. එදා දවස කවදා උදාවේවිදෝ. මන්තී‍්‍ර සජිත් ගීතයේ පද වෙනස් කරමින් ගායනා කළේ ය. එය අසාගෙන සිටි එ.ජා.ප. යේ තවත් මන්තී‍්‍රවරුන් කීවේ "අනේ දෙන්න... අනේ දෙන්න..." යනුවෙනි. එ.ජා.ප නායකයා මන්ත‍්‍රී සජිත්ගේ පද වැල් වෙනස් වූ ගීතයට අත්පොළසන් දෙමින් සිනහ වෙවී මිස කිසිවක් කීවේ නැත.පසුගිය ඉරිදා රැස් වූ ජාතික නිදහස් පෙරමුණේ දේශපාලන මණ්ඩලයේ අවධානය යොමු වූයේ බස්නාහිර පළාත් සභා මැතිවරණය කෙරෙහිය. “අද සිට අපේ බස්නාහිර පළාත් මැතිවරණ මෙහෙයුම ඇරඹෙනවා. මේ වන කොට මූලික සූදානම් කිරීම් සියල්ල අවසන්. මේ මැතිවරණ මෙයෙහුම යටතේ ගෘහස්ථ සාකච්ඡා, ජන හමු සංවිධානය කර තිබෙනවා.දිස්ති‍්‍රක් නායකයන් ඉදිරිපත් කර ඇති වාර්තා අනුව, සෑම ඡන්ද පොළක්ම ආවරණය වන පරිදි ගෘහස්ථ සාකච්ඡා පැවැත්විය හැකියි. ඊට අමතරව ජනහමු 450 කට අධික සංඛ්‍යාවක් පැවැත්විය හැකි බවද එම වාර්තා මගින් පෙනී යනවා.” මැතිවරණ මෙහෙයුම පිළිබඳ සමාලෝචනය ඉදිරිපත් කරමින් පක්‍ෂයේ ප‍්‍රධාන ලේකම් නන්දන ගුණතිලක පැවසීය.”අපේ විශේෂ අවධානය යොමු විය යුත්තේ බිම් මට්ටමින් හැකි පමණ ජනතාව දැනුම්වත් කිරීමයි. එනිසා ගෘහස්ථ සාකච්ඡා සාර්ථක කර ගන්න අපි හැකි පමණ උත්සාහ ගත යුතුයි.” පක්‍ෂ නායක විමල් වීරවංශ මන්තී‍්‍රවරයා අවධාරණය කළේය.”උදය කුමාර සහෝදරයා 2006 දී ජනතා විමුක්ති පෙරමුණෙන් ඉවත් වුණේ එහි වැරදි දේශපාලන ගමන නිසා බව අපි කවුරුත් දන්නවා. ඒ නිසා ඔහු පක්‍ෂයට එකතු කර ගැනීම සිදු විය යුතු කාරණයක් ලෙසයි මා දකින්නේ.” රත්නපුර දිස්ති‍්‍රක් නායක දීපාල් ගුණසේකර මන්තී‍්‍රවරයා සඳහන් කළේය.ඒ අනුව ජාතික නිදහස් පෙරමුණේ දේශපාලන මණ්ඩලය උදය කුමාර තම පක්‍ෂයට සම්බන්ධ කර ගැනීමට තීරණය කළ අතර ඒ බව සඳුදා පැවැත්වෙන මාධ්‍ය හමුවේදී දැනුම් දීමටත් එම මාධ්‍ය හමුවට මන්තී‍්‍ර උදය කුමාර සහභාගි කරවීමටත් තීරණය විය.මම තනතුරු ඩැහැගන්නකෙනෙක් නොවෙයිගිය සතියේ එ.ජා.ප නියෝජ්‍ය නායක කරු ජයසූරිය විශේෂ ප‍්‍රවෘත්ති සාකච්ඡාවක් පැවැත්වූයේ ය. ඒ එ.ජා.ප. යේ නායකත්වයට කරු ජයසූරිය පත් කළ යුතු බවට එ.ජා.ප මන්තී‍්‍රවරුන්ගෙන් හඬක් නැඟෙමින් තිබූ මොහොතක ය. "මම එ.ජා.ප. යේ වෙනත් තනතුරකට තරග කරන්නේ නැහැ. මම කවදාවත් තනතුරු බලෙන් ලබා ගත්තේ නැහැ. අනික තනතුරක ඉන්න කෙනෙක් එතනින් ඇදලා දාලා තනතුරු බැහැගන්න මම කවදාවත් උත්සාහ කරන්නේ නෑ" එ.ජා.ප නියෝජ්‍ය නායකයා කීවේ ය.චන්දන බණ්ඩාර</content>
  </post></root>