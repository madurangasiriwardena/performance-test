<?xml version="1.0" encoding="UTF-8" standalone="no"?><root><post>
    <category>NEWSPAPER</category>
    <date>
      <year>2012</year>
      <month>01</month>
      <day>05</day>
    </date>
    <link>http://www.dinamina.lk/2012/01/05/_art.asp?fn=s1201055</link>
    <topic>රගර් කෙළිබිමට කන්ද උඩරටින්අලුත් අමුත්තෙක්</topic>
    <author>ජගත් ගුණවර්ධන</author>
    <content>සියලුම ප්‍රජාවන්ට ක්‍රීඩා කිරීමේ අවස්ථාව උදාකරදෙමින් නාවලපිටිය හා මධ්‍යම පළාතේ රගර් ක්‍රීඩාව වර්ධනීය තලයකට රැගෙන ඒම ප්‍රධාන අරමුණ කරගෙන උඩරට සිංහ ක්‍රීඩා සමාජය (The Upcountry Lions Sports Club) නමින් නව රගර් කණ්ඩායමක් හඳුන්වා දීම පසුගියදා කොළඹ ගෝල්ෆේස් හෝටලයේදි සිදුවිය.ශ්‍රී ලංකා සත් සාමාජික සහ පහළොස් සාමාජික කණ්ඩායම්හි ක්‍රීඩකයන්, ජාතික මට්ටමේ ක්‍රීඩා සංගම් නියෝජනය කරන දක්ෂතම යොවුන් ක්‍රීඩකයන් සහ නවසීලන්තය නියෝජනය කරන විශිෂ්ට ගණයේ විදෙස් ක්‍රීඩකයන් ද එක්ව සාමාජිකයන් 40 දෙනෙකුගෙන් මේ කණ්ඩායම නිර්මාණය වී තිබේ.ඉමිති මරික්කාර් මහතා කණ්ඩායමේ ප්‍රධාන පුහුණුකරු ලෙස කටයුතු කරන අතර, කණ්ඩායමේ සභාපති ලෙස සිව සුබ්‍රමනියම් මහතා ද කළමනාකරු ලෙස හසන් සිංහවංශ මහතා ද කටයුතු කරති.ප්‍රධාන අනුග්‍රාහකයා වශයෙන් ශ්‍රී ලංකාවේ ප්‍රමුඛතම කුකුළුමස් නිෂ්පාදන සමාගමක් වන ක්‍රිස්බෝ සමාගම එක්වී සිටියි.නව රගර් ක්‍රීඩා කණ්ඩායම හඳුන්වා දීමේ අවස්ථාවට ක්‍රීඩා අමාත්‍ය මහින්දානන්ද අළුත්ගමගේ, ශ්‍රී ලංකා රගර් සම්මේලනයේ සභාපති ගුවන් හමුදාපති එයාර් චීෆ් මාර්ෂල් රොෂාන් ගුණතිලක, යෝෂිත රාජපක්ෂ, ක්‍රිස්පෝ අධ්‍යක්ෂ ෂෆික් සමාද් ඉමිති මරික්කාර් (ප්‍රධාන පුහුණුකරු), සිව සුබ්‍රමනියම් (සභාපති), හසන් සිංහවංශ (කළමණාකරු) යන මහත්වරු එක්වී සිටියහ..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>05</day>
    </date>
    <link>http://www.dinamina.lk/2012/01/05/_art.asp?fn=s1201056</link>
    <topic>ජාතික ආධුනිකචෙස් තරගාවලියඅද ඇරැඹේ</topic>
    <author/>
    <content>ශ්‍රී ලංකා චෙස් සම්මේලනය සංවිධානය කරන ශ්‍රී ලංකා ජාතික ආධුනික චෙස් තරගාවලිය අද සිට 8 දින දක්වා කොළඹ රාජකීය විද්‍යාලයේදී පැවැත්වේ. අද පස්වරු 2.30 ට තරගාවලිය ආරම්භ වන තරගාවලිය ස්විස් ක්‍රමය යටතේ තරග වට 7කින් පැවැත්වේ.දැනට ජාත්‍යන්තර ලකුණු අතර නොසිටින සහ මීට පෙර ශ්‍රී ලංකා ජාතික ප්‍රවීණ අංශය සඳහා ක්‍රීඩා කර නැති ඕනෑම ක්‍රීඩකයෙකුට හෝ ක්‍රීඩිකාවකට මේ තරගාවලිය සඳහා ඉදිරිපත් විය හැකිය.ශ්‍රී ලංකා ජාතික තරගාවලියට සහභාගී වීමේ සුදුසුකම් තරගාවලිය ලෙස මේ තරගාවලිය වන බවත්, මේ වසරේ ලෝක චෙස් ඔලිම්පියාඩ් තරගාවලිය පැවැත්වෙන හෙයින් ජාතික කණ්ඩායම තේරීමේ මූලික තරගාවලිය වන හෙයින් මෙය ඉතා උණුසුම් මුහුණුවරක් ගනු ඇතැයි ශ්‍රී ලංකා චෙස් සම්මේලනයේ අපේක්ෂාවයි. තරගාවලිය පිළිබඳ විස්තර 0715397829 දුරකතන අංකයෙන් විමසිය හැකිය..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>05</day>
    </date>
    <link>http://www.dinamina.lk/2012/01/05/_art.asp?fn=s1201057</link>
    <topic>කිලෝ මීටර් 2 මුහුදු පිහිනුම් ජය මනෝජ්ට සහ ඉමාෂාට</topic>
    <author>අම්බලන්ගොඩ සමූහආර්. ඤාණදාස</author>
    <content>අම්බලන්ගොඩ මාදම්පා මධ්‍ය මහා විද්‍යාලයීය ක්‍රීඩා සංගමය ප්‍රථම වරට පැවැත්වු සමස්ත ලංකා පාසැල් කිලෝ මීටර් දෙකේ මුහුදු පිහිනුම් තරගයේ පිරිමි අංශයේ ප්‍රථම ස්ථානය මාදම්පා මධ්‍ය මහා විද්‍යාලයේ එස්.එම් මනෝජ් ද සිල්වාට හිමි වූ අතර කාන්තා අංශයේ ප්‍රථම ස්ථානය අම්බලන්ගොඩ දේවානන්ද මහා විද්‍යාලයේ ඉමාෂා සෙව්වන්දිට හිමිවිය. මේ මුහුදු පිහිනුම් තරගය මාදම්පෙ උස්මුදුලාව හන්දිය අසල මුහුදු තීරයේදී ඉකුත් දා පැවැත්විණි.මේ මුහුදු පිහිනුම් තරගයේ සමස්ත සූරතාවද මාදම්පා මධ්‍ය මහා විද්‍යාලයට හිමිවිය.තරගාවලියේ ළාබාලතම ක්‍රීඩකයා ලෙස දේවානන්ද මහා විද්‍යාලයේ හත් හැවිරිදි එම්. ෂෙනාත් සිල්වා ද ළාබාලතම ක්‍රීඩිකාව ලෙස ප්‍රජාපතී ගෝතමි බාලිකා විද්‍යාලයේ හත්හැවිරිදි ඩී. නෙතුමි නිසල්මා ද තේරුණි.සහතික පත් හා කුසලාන පිරිනැමීම ගාල්ල දිස්ත්‍රික් පාර්ලිමේන්තු මන්ත්‍රී මොහාන් පී. ද සිල්වා, පළාත් සභා මන්ත්‍රී ගා. දේනෙන්ති, දකුණු පළාත් ප්‍රධාන අමාත්‍ය ලේකම් ජනිත් චන්ද්‍රසිරි, අම්බන්ගොඩ සහකාර අධ්‍යාපන අධ්‍යක්ෂ දිලිප් කුමාර යන මහත්වරුන්ගේ ප්‍රධානත්වයෙන් සිදු කෙරිණි.තරග ප්‍රතිඵල පිරිමි අංශය1. එස්.එම්. මනෝජ් ද සිල්වා (විනාඩි 18යි තත්පර 18යි) 2. එස්. තරිඳු උදයංග (විනාඩි 18යි තත්පර 38යි) 3. හෂාන් මධුසංඛ (විනාඩි 18යි තත්පර 40යි) (මාදම්පා මධ්‍ය මහා විද්‍යාලය)කාන්තා අංශය 1. කේ. ඉමාෂා සෙව්වන්දි (විනාඩි 21යි තත්පර 27 2. ජී. හෂිනි නවෝද්‍යා (දේවානන්ද ම.වි) 3. ටී. වාසනා දිල්රුක්ෂි (ප්‍රජාපතී ගෝතමි බාලිකා ම.වි).</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>05</day>
    </date>
    <link>http://www.dinamina.lk/2012/01/05/_art.asp?fn=s1201058</link>
    <topic>‘ටොප් ටෙන් 2011’ අයෝමය සූරයාගුවන් හමුදාවේ කුමුදු කුමාර</topic>
    <author/>
    <content>හොරණ මෙගා පවර් ක්‍රීඩා සමාජය සංවිධාන කළ ‘ටොප් ටෙන් 2011’ අයෝමය සූරයා තේරීමේ තරගයේ පිට පිට දෙවන වරටත් ජය ගැනීමට ගුවන් හමුදාවේ කුමුදු කුමාර සමත්විය. දෙවන ස්ථානය වත්තල ඇන්තනීස් ක්‍රීඩා සමාජයේ චමින්ද පීරිස් හා තෙවන් ස්ථානය ගුවන් හමුදාවේම ඒ.එම්. සමීර විසින් දිනා ගන්නා ලදී. ශ්‍රී ලංකා කායවර්ධන සහ ශාරිරික යෝග්‍යතා සම්මේලනයේ පූර්ණ අධීක්ෂණය යටතේ හොරණ ශ්‍රීපාලි විදුහල් ශාලාවේදී පැවැත්වූ තරගාවලියේ ත්‍යාග ප්‍රදානය කළුතර දිස්ත්‍රික් පාර්ලිමේන්තු මන්ත්‍රී විදුර වික්‍රමනායක මහතාගේ ප්‍රධානත්වයෙන් පැවැත්විණි..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>05</day>
    </date>
    <link>http://www.dinamina.lk/2012/01/05/_art.asp?fn=f1201051</link>
    <topic>එජාපය ගොඩගන්න කාටවත් බෑ</topic>
    <author>සාකච්ඡා කෙළේ බුද්ධිකා ඉඹුලාන</author>
    <content>* මෙවර අය වැයෙන් ඔබ අමාත්‍යාංශයට ලැබුණු දේ සමග නව වසරේ අමාත්‍යාංශ කටයුතු ඉදිරියට ගෙන යන්නේ කෙසේද?සමාජ සේවා දෙපාර්තමේන්තුව, ජාතික සමාජ සංවර්ධන ආයතනය, ජාතික වැඩිහිටි මහ ලේකම් කාර්යාලය ආබාධ සහිත පුද්ගලයන් සඳහා වන ජාතික මහ ලේකම් කාර්යාලය ඇතුළු ව්‍යාපෘති 05 ක් පමණ අප අමාත්‍යාංශයේ කටයුතු නව වසර තුළ ඉදිරියට ගෙන යනවා.ජනාධිපතිතුමන් මෙවර අය වැයෙන් අපේ වැඩිහිටි ජනගහනය ගැන ආබාධ සහිත ජනතාව ගැන විශේෂ අවධානයක් යොමු කර තිබෙනවා. උගත් පාඩම් කොමිසමෙන්ද ඒ ගැන විශේෂ අවධානයක් යොමු කර තිබෙනවා.ආබාධ සහිත අඩු ආදායම්ලාභී ජනතාවට රුපියල් 3000 ක ජීවනාධාරයක් අප අමාත්‍යාංශයෙන් ලබා දෙනවා. මෙම සමාජ සත්කාරක සේවාව මැතිවරණ කොට්ඨාස 86 ක දැනට සිදු කරනවා.ආබාධ සහිත ජනතාවට සහන සැලසීමට අපහසුවී ඇත්තේ එවැනි අය සිටින බොහෝ පවුල්වල අය මෙම ආධාර උපකාර ලබා ගැනීමට ඉදිරිපත් වන්නේ නැහැ. එම නිසා අප අමාත්‍යාංශයට එවැනි අයට සේවා සැපයීමට අපහසු වී තිබෙනවා.රට පුරා උපදේශන සේවා වැඩසටහන් පැවැත්වීම මෙම වසර පුරාත් සිදු කරනවා. මේ වන විට 84000 කට උපදේශන සේවා ලබාදී තිබෙනවා.අද අපේ බොහෝ දෙනා මිථ්‍යා විශ්වාස මත ජාවාරම්කරුවන්ගේ ගැටලුවලට හසුවෙලා තමන්ගේ මිල මුදල් ජීවිතය පවා අහිමි කරගන්නවා. මේ ජාවාරම්කරුවන්ගෙන් අපේ ජනතාව බේරා ගෙන ඔවුන්ගේ ගැටලුවලට උපදේශනය ලබාදී එම ජීවිත යළි ගොඩ නංවන්නට අප අරමුණු කර සිටින්නේ.මෙවර අය වැයෙන් මහජන ආධාර මුදල වැඩි කර තිබෙනවා. මේ තුළිනුත් අසරණ ජනතාවට සෙතක් කිරීමට හැකි වීම වාසනාවක්.වැඩිහිටි ජනගහනය රටට බරක් නොවන ලෙස ඔවුන්ගෙන් රටේ ආර්ථිකයට හොඳ දායකත්වයක් ලබාදීමට අප වැඩසටහන් රැසක් ක්‍රියාත්මක කර තිබෙනවා. විශ්‍රාමිකයා හුදකලා නොකොට ඔහු හැකි පමණින් රටේ ශ්‍රම බලකායට එක්කිරීම අපේ අරමුණයි.* ඔබ දේශපාලනඥයකු වගේම හොඳ ව්‍යාපාරිකයෙක්. පාඩු ලබන ආයතන රජයට පවරා ගැනීම ඒවා යළිත් ලාභයි කියා සංශෝධනය වීම මේ ගැන ඔබේ අදහස ?පාඩුව විවිධාකාරයි. පාඩුවකට සාධාරණ හේතු තිබෙනවා. පාලනය කරගත නොහැකි දේ නිසා පාඩු සිදු වනවා. මම ධීවර ඇමැතිවරයාව සිටි කාලයේ කල්පිටියෙන් ඉහළ උතුරු නැගෙනහිර සිට කිරින්ද දක්වා මුහුදු තීරයේ මසුන් මැරීමට අවකාශ තිබුණේ නෑ. ආරක්ෂක හේතුන් නිසා ඒ පැතිවල බෝට්ටු යාම තහනම්.ඒ නිසා ඒ පාඩුව ධීවර අමාත්‍යාංශයට දරා ගන්න වුණා. මාළු අල්ලනවාට වඩා රටේ ආරක්ෂාව ඒ වෙලාවේ වැදගත්. රටේ ආරක්ෂාව නිසා මට එම අමාත්‍යාංශ ආයතන ලාභය කරා ගෙන යාම දුෂ්කර වුණා. හැබැයි පිටරටින් තීරුබදු රහිතව මාළු ගෙනැවිත් ජනතාවගේ පෝෂණ අවශ්‍යතා සපුරාලන්නට රජය මට අවසර ලබා දුන්නා.පාඩු ලබන ආයතනවලට වෙනම අධීක්ෂණ කණ්ඩායමක් පත් කරලා විගණන කටයුතු සිදු කරලා පාඩුවට හේතුව සොයා එයට වගකිව යුතු අය ඉවත් කිරීම හෝ මාරු කිරීම සිදු කළ යුතුයි. ඉන් පසු ඒවා දියුණු කළ හැකි අයට භාර දිය යුතුයි. ඒවා ලාබ ලබන තෙක් මහා භාණ්ඩාගාරයේ අධීක්ෂණය ලක්වීම වඩාත් සුදුසුයි. මේ සියලුම දේට හොඳ ව්‍යාපාරික සැලැස්මක් අවශ්‍යයි.* හිටපු හමුදාපති සරත් ෆොන්සේකා මහතාට නිදහස ලබාගැනීම පිළිබඳව අද වන විට විවිධ මතවාද පළවී තිබෙනවා. මේ ගැන අන්තර්ජාතික අධිකරණයට යන්නත් සූදානම් වනවා නේද?සරත් ෆොන්සේකාගේ දේශපාලනයට නිසි ප්‍රවේශයක් තිබුණේ නෑ. ජනාධිපතිතුමන් එදා ඒ මැතිවරණයට පෙර සරත් ෆොන්සේකාට කතා කර ඔබතුමාට ප්‍රශ්නයක් තිබේදැයි අසා තිබුණා. ඔහු පොදු අපේක්ෂකයා ලෙස ඉදිරිපත්වන බව ජනාධිපතිතුමන්ට කියූ විට ජනාධිපතිතුමන් කියා තිබුණේ මගේ ජයග්‍රහණය ස්ථිරයි. නමුත් ඔබට මම සුබ පතනවා. එහෙත් ඔබට කවදා හෝ තේරුම් යාවි ඔබ වටා ඔය සිටින මිනිසුන් ඔබව රවටා අත හැර දමා යනවා යනුවෙනුයි. මෙය මැතිවරණ ට්චථඥ එකක් බව ජනාධිපතිතුමන් තම දේශපාලන පරිනත බවෙන් ඒ බව එදා දැක්කා.ඒ දුරදර්ශී බවෙන් ජනාධිපතිතුමන් ඔහුට කිවේ ඔබ මේ අය නිසා අමාරුවේ වැටුණු දවසක මා ළඟට එන්න කියලයි. ජනාධිපතිතුමන් එදා ඔහුට දුන්නේ නිසි උපදේශනයක්. සරත් ෆොන්සේකා දේශපාලනයට පෙර අප අමාත්‍යාංශයේ උපදේශන සේවාවෙන් නිසි උපදේශනයක්වත් ගත්තා නම් ඔහු මේ අමාරුවේ වැටෙන්නේ නැහැ.දේශපාලනයේදී අපි නම්‍යශීලී විය යුතුයි. හමුදා පාලනය ඒ හැසිරීම් දේශපාලනයට සුදුසු නැහැ. කරු ජයසුරියත් හමුදාවේ සිටි කෙනෙක්. නමුත් ඔහු දේශපාලනයේදී නම්‍යශීලී සුහදශීලී පුද්ගලයෙක්.ජනාධිපති මහින්ද රාජපක්ෂ මහතාට එදා කුණුහරුපයෙන් බැන්න අය අද එතුමා ළඟ ඇමැතිවරුන් ලෙස සහයෝගයෙන් වැඩ කරනවා. කන්ද අප ළඟට එන තුරු නොසිට අප කන්ද ළඟට යා යුතුයි. ඔහුට සමාව ලබා දෙන්න ඔබාමා ළඟට යන්න ඕන නෑ. යා යුත්තේ ජනාධිපතිතුමන් ළඟටයි.දේශපාලනයේ අත්දැකීම් නැති ඔහුගේ මේ ගමනින් කාටවත් කිසිදු ප්‍රයෝජනයක් නැහැ. ඔහුගේ අද හැසිරීම් රටාව දකින විට අපට සිතෙන්නේ ජාතියේ පෙර පිනකට ඔහු එම මැතිවරණයෙන් ජය ගත්තේ නැති බවයි. ඔහු රටේ නායකයා වුණා නම් විශාල කලබගෑනියක් වේවි.* නායකත්ව සටන සමග එජාපය දෙකඩ වී තිබෙනවා. මේ පිළිබඳව ඔබේ අදහසමම දකින දෙයක් තමයි එජාප යට ජනප්‍රිය නායකයන් අවශ්‍ය නැති බව. එජාපයෙන් පසුගිය කාලයේ තරග කළ නායකයන්ගේ මහජන සම්බන්ධතාවය දුර්වලයි. එය 15 % තරම් සුළුතරයක්.අපේ ජනාධිපතිතුමන් තරම් ජනතා ප්‍රසාදයට පාත්‍ර වූ නායකයකු මෙරටේ නැති තරම්. එජාපයෙන් එවැනි නායකයකු තව දශක ගණනාවකින් වත් බිහිවේවි යැයි මා නම් විශ්වාස කරන්නේ නෑ.රනිල් වික්‍රමසිංහ මහතා එජාප ජයග්‍රහණය කරා ගෙන යන ජනප්‍රිය නායකයකු යැයි මා දකින්නේ නැහැ. ඔහුගේ උදාහරණ එංගලන්තයට හොඳයි. බටහිරකරණය වූ න්‍යායන් ඔහු සතුයි.පසුගිය දවසක මාධ්‍ය හමුවකට ගලක් අරගෙන ගිහින් කරපු විගඩම පක්ෂයක වැදගත් නායකයකු සිදු කරන දෙයක් නොවෙයි. ඔහු ජනතාවගේ හාස්‍යයට පත්වීම එජාපයේත් පසු බැස්මක්.කරු ජයසූරිය මහතාත් ජනප්‍රිය නායකයකු යැයි මා සිතන්නේ නෑ. ඔහුට ගම්පහ දිස්ත්‍රික්කයේවත් ජනප්‍රියත්වයේ මුල් තැන නැහැ. මා දකින විදියට එජාපය තුළ ජාතික නායකත්වයක් නැහැ. මොනවා වුණත් රටක ප්‍රධාන විපක්ෂය දෙකඩ වීම එතරම් හොඳ දෙයක් නොවෙයි.* ඇතැම් අය බොහෝ අවස්ථාවල නීතිය අතට ගැනීමට හදන අවස්ථා අද වැඩියෙන් දක්නට ලැබෙනවා නේද?මෙය සම්පූර්ණයෙන්ම වැරැදියි. එහිදී රටක ජනතාවගේ විනය පිරිහීමට පිළිබිඹු වෙනවා. දැන් තිබෙන තාක්ෂණිත දියුණුවත් සමග මෙවන් කලහකාරී පුද්ගලයන් ටී. වී. කැමරා, ජංගම දුරකථන කැමරා ආදිය මගින් ආරක්ෂක අංශවලට හසු කර ගැනීම පහසුයි. එයින් පසු ඔවුන් දුක් විඳිනවා නීතිය අතට ගත් අයටම නීතිය හරස් වනවා.අපි නීතිගරුක විය යුතුයි. ප්‍රජාතන්ත්‍රවාදයේ ඛේදවාචකය වන්නේ ජනතාව නීතිගරුක නොවීමයි. ජනතාව නීතිගරුක නොවීම නීතිය අතට ගැනීම පවතින ආණ්ඩුවටද ගැටලුවක්.* පරිණත දේශපාලනඥයකු වන ඔබේ ඉදිරි අරමුණු මොනවාද?වසර 33 ක් දේශපාලනයේ අත්දැකීම් තුළින් මා උගත් දේ බොහෝයි. ඒ තුළින් මා භාරව සිටි සෑම අමාත්‍යාංශයකින්ම රටට වැඩක් කිරීමට මට හැකි වුණා. එය මා ලද භාග්‍යයක්.අද මම භාරව සිටින්නේ මේ රටේ ජනගහනයෙන් විශේෂ සේවා ඉටු විය යුතු කොටසක්.ඉදිරි වසර කිහිපය තුළ මෙරටේ වැඩි හිටි ජනගහනය ශිඝ්‍රයෙන් ඉහළ යන බවට ගණන්බලා තිබෙනවා. එම ජනතාව වෙනුවෙන් විශේෂ වැඩපිළිවෙළක් ඇරැඹීම මගේ එක් අරමුණක්.එම ජනතාව රටේ සංවර්ධනයට බරක්නොවන ලෙස පෙළ ගැස්වීමට වැඩ පිළිවෙළක් මා සකස් කරනවා.සමාජයෙන් කොන්වී සිටි අනෙක් ජනකොටස වන ආබාධ සහිත පුද්ගලයින් වෙනුවෙනුත් පසුගිය කාලයේ මා විශාල වැඩකොටසක් කළා.ඔවුන්ගේ අනාගතය සුරක්ෂිත කරන්නට ඔවුනට අත්වැලක් සපයන්නට හැකි වැඩසටහන් රැසක් මේ වසරේ මා ක්‍රියාත්මක කරනවා.ජනාධිපතිතුමන් මා වෙත තැබූ විශ්වාසය උපරිමයෙන් ආරක්ෂා කොට මට භාරදී ඇති විෂය තුළින් රටට වැඩක් කිරීමයි මගේ අරමුණ..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>05</day>
    </date>
    <link>http://www.dinamina.lk/2012/01/05/_art.asp?fn=f1201052</link>
    <topic>හාද වෙලා යමන් පනේකුණු කූඩෙට</topic>
    <author/>
    <content>අපේ තාත්තා ගැමි පරපුරෙන්ම එන ගොවියෙක්. කුඹුරු අක්කර විස්සක් විතර. හේන්, ගොඩ ඉඩම් තාත්තට තිබුණා. දරුවන් නවදෙනෙකුගෙන් යුත් පවුලේ මද්දුමයා වන මම තමයි පවුලේ ළමයින් අතරින් ඉස්සෙල්ලාම ඉස්පිරිතාලෙක ඉපදුනේ. මට වැඩිමල් අය ලන්තෑරුම් එළියෙන් වින්නඹු අම්මා අතින් බිහිවුණු බව අම්මා අපට කියලා තිබුණා.බුසල් අසූවක් පමණ අල්ලන මිදුලේ තිබුණු වී බිහි දෙක තාත්තට තිබුණු වටිනාම සම්පතයි. ඊට අමතරව හරක් පට්ටියත් පවුලේ ආර්ථික බරට සහනයක් වුණා.කුඹුරු කරන කාලෙට අපිට හරිම විනෝදජනකයි. පිට්ටු බම්බු වගේ නියර මත ගොඩගසා ඇති ගොයම් කොළ වටේ අපි දුවමින් හැංඟෙනවා. පොඩි අක්කටයි, මටයි තාත්තත් එක්ක කොළ මඩවන්නට යන එක තරම් තවත් විනෝදයක් තිබුණේ නෑ. ඒ කාලෙට දිවුල් ගස් ගෙඩිවලින් පිරිලා. නමුත් ගස්වල එක කොළයක්වත් නෑ. එක රෑකට තාත්තලා එක කොළයක් මඩවනවා. අපි ඉතින් එළි වෙනකම්ම පිදුරු ගොඩේ නිදාගන්නවා. උදේට බැත අරගෙන කරත්තේ නැඟිලා අපිත් ගෙදර යනවා.ගම්බද මිනිස්සුන්ට අව්ව, වැස්ස කියා විවේකයක් නෑ. අපේ තාත්තා වුණත් එහෙමයි. තාත්තා වැහි කාලෙට වල්බෙලි ගස්වල පට්ට අරගෙන හරකුන් බඳින්ඩ ලණු අඹරනවා.කුඩා කාලයේ මම අකැමැතිම රාජකාරිය තමයි ඉස්කෝලේ යෑම. පොඩි අක්කා මගේ අතින් ඇදගෙන ඉස්කෝලේ වත්තෙ කොහොඹ ගහ ළඟටම ගියත් එතැනදි අක්කගේ අත අතෑරලා දුවගෙන ආපහු එනවා. ඉස්කෝලේ ගිය දවසටත් හනි හනිකට දුවගෙන එන්නේ මගේ කැමැතිම විනෝදාංශය සඳහායි. ඒ තමයි ගෙදර ඉන්න ගොන් නාම්බගේ පිටේ යන්ඩ. ඒ වගේම ඇළට පැනලා කොල්ලොත් එක්ක නාන එකත් අපේ පි‍්‍රයතම කාරියක්. එදාට අඟුරු කුඩු ඇඟ පුරාම උලාගෙන වඳුරන් විදිහට වෙස් මාරු කරගෙන ගස් උඩ ඉඳන් වතුරට පනිනවා.ඈත දුෂ්කර පළාත්වල ගම්වල දරුවන්ගේ ජීවිත හේනේ කුඹුරේ පැලේ පිලේ ගෙවෙනවා මිස නගරෙට යාමක් ඒමක් නෑ, ඒත් දවසක්දා තාත්තා කෝච්චියෙන් අනුරාධපුරේ අටමස්ථානය වඳින්න විනෝද ගමනක් ලෑස්ති කළා. අපි මැදවච්චිය ස්ටේසමෙන් ගොඩවුණේ මන්නාරමේ සිට අනුරාධපුරය බලා යන කෝච්චියටයි. ඒක ඇතුළෙ කරවල ගඳේ බෑ. මට මතක හැටියට ඒ කෝච්චියට පැය ගාණක් ගතවුණා අනුරාධපුරේට එන්න. එදා ජීවිතේ පළමු ගමනෙන්ම කෝච්චි ගමන එපා වුණා.අටමස්ථානෙ වැඳලා තාත්තා අපිව ෆොටෝ එකක් ගන්න කියලා ටවුමේ ස්ටූඩියෝ එකට අරන් ගියා. එදා තමයි අපි මුලින්ම පින්තූරයකට වාඩිවුණේ. ෆොටෝකාරයා ලොකු ලයිට් එකක් මූණට ඇල්ලුවා. පින්තුරේ සුද්ධ කරලා අපට දුන්නා. හැබැයි ඒකේ මගේ ඇස් නෑ. ලයිට් එළියට ඇස් පියවිලා.හේනට කුඹුරට අම්මගෙන් තාත්තගෙන් මුළු ජීවිතයම කැප වී තිබුණත් ගැමි ජීවිතයත් කලාවත් අතර මුසුවුණු රසවින්දනයක් තරුණ කාලේ ඔවුන් තුළ ගැබ්වී තිබුණා.මගේ මවුපිය දෙපළම අට පාස් උදවිය. ඒ කාලෙ හැටියට එය හොඳ අධ්‍යාපන මට්ටමක්. ඔවුන් දෙදෙනා ප්‍රේම සම්බන්ධයකින් පසුවයි විවාහ වී තිබෙන්නේ. ඒ කාලෙ අම්මා තාත්තට පෙම් හසුන් යවා තිබෙන්නේ කවියෙන්.අපේ අම්මා ජන කවි ගායනාවට හරි දක්‍ෂයි. ඈ විදුර ජාතකේ, යශෝධරාවතේ කවි අපිට ඇහෙන්ඩ ලස්සනට ගයනවා. ඒ වගේම ජනකවිත් බොහොමයක් දැනගෙන හිටියා. කුස්සියේ උයන පිහන කොටත් මොන මොනවා හරි තාලෙට මුමුණනවා. අපේ ලොකු අම්මත් අපේ අම්මට දෙවැනි නෑ. විදුර ජාතකේ කවි කියමින් ලොකු අම්මා නංගිලා මල්ලිලා නලවන හැටි ඈත එපිටටත් ඇහෙනවා.කවියට, ගීතයට ඇගෑලුම්කම් ඇති ඉස්කෝලේ මහත්තුරු දෙන්නෙක් අපේ ගෙදර නවාතැන් ගැනීමට පැමිණීමත් මේ සිද්ධි දාමයේ තවත් එක් අවස්ථාවක්. ඒ අතරින් රණසිංහ සංඝදාස ගුරුතුමා කොළඹ යුගයේ සිටි කවුරුත් දන්නා කවියෙක්. එතුමා පී. බී. අල්විස් පෙරේරාගේ දේදුන්න, මී වදය වැනි කවි සඟරා ගෙනැවිත් පාසලේ ළමයින්ට කියවන්ඩ දෙනවා.කලාවට වගේම රටතොට දේශපාලනය ගැනත් තාත්තට තිබුණු උනන්දුව අපේ දැනුමට රුකුල් දෙන පරිසරයක් ගොඩනැඟුවා. ඒ දවස්වල හැමදාම වගේ ගමේ ඉස්කෝලේ මහත්තුරු, පන්සලේ හාමුදුරුවෝ, කෘෂිකර්මෙ වැඩ කරපු මහත්තයෙක් සහ තවත් කිහිප පළක්ම අපේ ගෙදරට එනවා. මේගොල්ලන්ගේ පි‍්‍රයතම කටයුත්ත රටේ තොටේ වාස දේස කතා කරන එකයි. කුඩා නමුත් මමත් ඒවා මුල්ලකට වී අහගෙන ඉන්න රුචියක් දැක්වුවා.මේ අත්දැකීම් වගේම මගේ ජීවිතයට මහත් බලපෑමක් ඇතිකළ තවත් ආශ්‍රයක් තිබුණා. ඒ අපේ නිවසේ නවාතැන් ගෙන සිටි බඩාල් මාමා හෙවත් කේ. කන්දයියාගේ ආගමනයයි. කන්දයියා මඩකලපුවේ ඉඳන් ගොයම් කපන කාලෙට අපේ පැත්තට එන්නේ ගෑනු උදවියගේ රන් රිදී බඩු පාට කරලා කීයක් හරි හොයාගන්ඩයි. බඩාල් මාමාගේ කම්මල තිබුණේ අපේ පිලේ කෙළවරේම කාමරේ. එකේ නැති දෙයක් නෑ. කටු ද, අඬු ද, මිටි ද ඕනෑ එකක්.මගේ කුඩා කාලයේ වැඩි හරියක් ගෙවුණේ බඩාල් මාමා ළඟ. අම්මා මට තලනකොට වැඩි හරියක් වදින්නේ උන්දැට. රන් රිදී බඩුත් එක්ක ගෙවෙන එයාගේ විසිතුරු ලෝකය මටත් අරුම පුදුම අත්දැකීමක් වුණා.සුන්දර ළමා කාලය ගෙවී යමින් තිබියදී 1975 වසරේ දී මම විශ්වවිද්‍යාලයට තේරී පත්වුණා. එය ගම්බද ජීවිතයෙන් මිදුණු ආගන්තුක අත්දැකීම් සහිත කාලපරිච්ඡේදයක්. ලංකා ජාතික ශිෂ්‍ය සංගමයට බැඳුණු මම කිහිප වරක්ම ඡන්දෙත් ඉල්ලුවා. විවිධ වූ සටන් පාඨ කියමින් මැලේ වීදියේ අධ්‍යාපන අමාත්‍යාංශයට පෙළපාළි ගිහිල්ලම කකුල් ගෙවුණා.කැම්පස් එකේදී මගේ පි‍්‍රයතම විනෝදාංශය කුරුටු ගී ලියන එකයි. ඩෙස් එකක් දැක්කොත් මොනවා හරි ලියනවා. ඒක නරක පුරුද්දක් වෙන්ඩ ඇති. නමුත් නරක දේවල් නම් ලිව්වේ නෑ.විශ්වවිද්‍යාලයේ සිටිද්දී මට තවත් දොළක් උපන්නා. ඒ රඟපෑමට ආශාවක් පහළවීමයි. ලයනල් වෙන්ට් එකට බැඳුණු මම නාට්‍ය පාඨමාලාවක් කළා. නාට්‍ය රචනයට අමතරව රඟපෑමත් පුරුදු වුණා. “ඈතෑන්ස් පුරයේ සිට” නැමැති වේදකා නාට්‍යයේ මහල්ලකුගේ සහ පූජකයකුගේ චරිත රඟපෑවේ එහි ප්‍රතිඵලයක් ලෙසයි.නමුත් රඟපෑම දිගටම සිද්ධ වුණේ නෑ. ඒ කාර්ය අතරමගදී අතෑරුණා. ඊට පසුව පොත් ලියන්ඩ සිතක් පහළ වුණා. මුවඇටගම ආනන්ද හිමියන් සමඟ එකතු වෙලා ලියපු ඒ පොතට නම දැම්මේ “කමටහන් අමතකයි” කියලා. පොතක් පිටවෙනවා කියන්නේ දරුවෙක් හම්බ වෙනවා වගේ වැඩක්නේ. ඊටත් වඩා මට මේ පොත ජීවිතේ අමතක නොවන සිද්ධියක් වුණා. කොහොම හරි පොත මුද්‍රණය කරලා පොත් සාප්පු කීපයකට දැම්මා. සතියක් දෙකක් ගෙවුණට පස්සේ පොත විකිණුනාද බලන්න මම එක පොත් සාප්පුවක මුදලාලි කෙනෙක් හම්බවෙන්න ගියා. මෙන්න මුදලාලි මගේ ඇඟට කඩා පැනපි. “මහත්තයා කරුණාකරලා ඔයාගෙ පොත් ටික ආපහු අරන් යනවද? මගෙ අනෙක් බඩු විකිනෙන්නෙත් නෑ ඔය කෙහෙල්මල හින්දා” ඒ මට ලැබුණු ප්‍රතිචාරය.ඊට පස්සේ පොත් ටික ටැක්සියක දාගෙන මම හොස්ටල් එකට ගෙනාවා. මම හිතුවේ කොල්ලො ටික පොරකාලා පොත් ටික බෙදාගනියි කියලා. නමුත් දවසක් රෑවෙලා මං හොස්ටල් එකට එනකොට කොල්ලෝ කොට්ට වෙනුවෙන් පොත් මිටි උඩ ඔළුව තියාගෙන නිදි. එදා ඉඳන් මං කවදාවත් කවි පොත් නම් ලිව්වේ නෑ.කවියෙක් නොවූ මම ගීත රචකයෙක් වුණේ දෛවෝපගත සිදුවීමකට අනුවයි. අපේ කැම්පස් එකේ ගුවන් විදුලියෙන් “ප්‍රාර්ථනා” නමින් කළ පටිගත ගී වැඩසටහනට ගීත ලිවීමට අපටත් අවස්ථාව ලැබුණා. ගුණදාස කපුගේ මහත්තයා එහි ආරාධිත ශිල්පියා. මමත් සිංදු හතරක් ලියලා එතුමාට දුන්නා. “එකක්වත් ප්‍රචාරය වෙන්නේ නෑ” කියලා කපුගේ මහත්තයා කිව්වා. මම “ඇයි” කියලා අහද්දි “ඔයාගේ සිංදුවක් සුනිල් එදිරිසිංහ ගායනා කළානේ, ගිහින් එයාගෙන් අහන්නැයි” මට කිව්වා. මමත් උඩ පැනලා ගිහින් සුනිල්ගෙන් ඇහුවා. “අනේ මම නම් ඔයාගේ සිංදුවක් කිව්වෙ නෑනේ” ඒ තමයි මට ලැබූ උත්තරය. කපුගේ එදා මට සුන්දර බොරුවක් කළත් එතුමා මගේ ගීත ලෝකයට මහත් ශක්තියක් වුණා.1979 වසරේදී රජරට සේවය ආරම්භ කිරීම මගේ ජීවිතයට ඉඳුරාම බද්ධ වුණු සිද්ධියක්. ස්වර්ණ ශ්‍රී, විජයනන්ද ජයවීර, කපුගේ, රංජිත් රූපසිංහ වැනි අයගේ නොමඳ සහාය ලැබෙන්නේ මේ අතරේයි කරුණාරත්න දිවුල්ගනේ. පල්ලේගම හේමරතන හිමි, මහින්ද දිසානායක, ජයතිලක බණ්ඩාර, සීතා රංජනී, එම්. දයානි, මුවඇටගම ආනන්ද හිමි වැනි ගීත රචකයන් රජරට සේවය නිර්මාණ එළිදැක්වීමට පදනම සැපයුවා.රජරට සේවයෙන් ප්‍රචාරය වුණු මගේ මුල්ම ගීතය වුණේකුසුමලතා.... කුසුමලතා....නුඹ නාඩන් කුසුමලතාකඩා හැළෙන කඳුළැලි වරුසාවේනුඹ නාඩන් කුසුමලතා....ගීතයයි. ඩී. එම්. රාජරත්නගේ හඬින් උපාලි ජයලත්ගේ සංගීතයෙන් එම ගීතය එදා ගුවනට එක්වුණා.මා අතින් ලියැවුණු බොහොමයක් ගීත පෞද්ගලික ජීවිතයේ අත්දැකීම්වලින් පෝෂණය වුණු ඒවායි.පැන මඩ කඩිති වැව් තාවුලුවැහි කාලේපෙන්නා මඟ නොමඟ නොවැටියන තාලේසිප් කිරි පෙවූ මූසිලයන්උඩු මාලේඅපේ ගුරුතුමා යයි තාමත්ඉස්කෝලේමේ ගීතයට මුල්වුණේ මම තුන වසරේ ඉගෙනුම ලබද්දී එවකට සිටි විදුහල්පතිතුමා විශ්‍රාම ගියදා මා ලැබූ සංවේදී අත්දැකීමක්. මේ ගුරුතුමා විශ්‍රාම ගියදා හපිරික්ගම අහල ගම් හතක අය උත්සවයට ආවා. කවුරු හරි උත්සවයෙ කතා කරනකොට හැමෝම අඬන්න ගන්නවා. උත්සවේට ආපු අපේ අම්මත් අඬ අඬා සාරි පොටෙන් කඳුළු පිහිනවා. ඉතින් මේක මළගමක් නෙවෙයි. ඇයි මේ කවුරුත් අඬන්නේ? මට හරි ප්‍රශ්නයක්. මා අම්මට කිට්ටු වෙලා ඇයි කියලා ඇහුවා. එතුමා කිලෝමීටර් 12 ක් විතර දුර ඉඳන් පාන්දර ගෙදරින් පිටත්වෙලා ඉස්කෝලෙට එනවා. වැහි කාලෙට මගදි හමුවන ඔය උතුරලා ගලද්දී බයිසිකලේ කරට අරගෙන රෙද්ද බැනියම ගලවලා අමුඩ ලේන්සුව ඇඳගෙන වැල් පාලමෙන් එගොඩට එනවා. අනුන්ගේ දරුවන්ට අකුරු ශාස්ත්‍රය දෙන්න එතුමා විඳි දුක නිසයි මේ හැමෝම අඬන්නේ. එදා මගේ යටි සිතේ තැන්පත් වුණු ඒ චරිතය සදා නොමැකෙන මතක සටහනක් වුණා.ඒ වගේම “රාමලාන් සඳ බලන්න එන්න පාතිමා”, “තලෙයුම් තලෙයි මුඩියම් කිතුලක මල සේම වැනි ගීතවලටත්“උතුරෙන් එන දුම්රියේකවුළුව ළඟට වෙලානොරවන් මට දේවි නැතමා කිසි වරදක් කරලා...යන ගීතයටත් එදා කුඩා කාලේ කන්දයියාගේ ඇසුර වස්තු බීජයක් වුණා.විශ්වවිද්‍යාලයෙන් පිටවුණාට පසුව ඒ විගසම රස්සාවක් හොයාගන්න බැරිවුණා. ඒ අතරේ සුළු කොන්ත්‍රාත්කරුවෙක් විදිහට ලියාපදිංචි වෙලා යාළුවෙකුගෙන් ණයට රුපියල් තුන්දාහක් ඉල්ලාගෙන කොන්ත්‍රාත් කරන්ඩ ඔත්තප්පුවට ගියා.කොන්ත්‍රාත් කරද්දි අහන්ඩ දකින්ඩ ලැබුණු සිද්ධියක් පාදක කරගෙනයි මම “හාද වෙලා යමන් පනේ සිරි සැප දෙන්නයි...” ගීතය ලිව්වේ. රජරට සේවයට මේ ගීතය යැව්වත් එය නොදන්නා කෙනෙක් අතින් කෙලින්ම ගිහින් තියෙන්නේ කුණු කූඩයට. ස්වර්ණ ශ්‍රී එය කුණු කූඩයෙන් එළියට අරගෙන කරුණාරත්න දිවුල්ගනේ ශූරීන් ලවා ගායනා කරවා ප්‍රචාරය කළා. මුලින් කුණු කූඩයට ගිය ඒ සිංදුවට රසික ප්‍රතිචාර නොඅඩුව ලැබුණා.කොන්ත්‍රාත් කරන අතරතුර තමයි ගිරාගම ගුරු විද්‍යාලයට තේරුණේ. මුලින්ම පුහුණුව සඳහා දැම්මේ පානමට. එය දුෂ්කර ගමනක් වුණත් පානම ජන ජීවිතයේ අමුතුම සංස්කෘතියට මගේ සිත වශී වුණා. ඉගැන්වීමයි, පොත් කියවන එකයි ඇරෙන්ඩ වෙන කරන්න කිසිම දෙයක් එහෙ තිබුණෙ නෑ. ජනශ්‍රැතිය සෙවීමට මා පෙළඹුණේ ඒ නිසයි.බීඩි මිටියකුයි, බුලත් පුවක් ආදියයි අරගෙන ගමේ වයසක උන්දැලා හමුවෙන්න ගියාම ජනශ්‍රැතියේ රසමුසු තැන් ඕනෑ තරම් දැනගන්න පුළුවන්. ඒ තොරතුරු එකතු කරලා රජරට සේවයේ ස්වර්ණ ශ්‍රීට එවනවා. මගේ පානම ගමනට වඩාත් සතුටු වුණේ ස්වර්ණ ශ්‍රී.සිංහල, දෙමළ, මුස්ලිම් යන තුන් ජාතියම පානම ජීවත්වුණා. පානමින් ආපසු එනකොට මම හිස් අතින් ආවේ නෑ. කවදා හෝ දෙමළ ගෑනු ළමයෙක් විවාහ කර ගැනීමට මගේ සුන්දර හීනයක් තිබුණා. ඔය අතරේ තමයි උදේ හවස යනෙන ගෑනු ළමයෙකුට මගේ හිත ගියේ. නමුත් බලකොට ඇය දෙමළ නම් නෙමෙයි. ඒත් හිත ආපස්සට ගන්න බැරි වුණා. එදා දෙමළ කෙල්ලක් කියා හිතපු ඒ සිංහල ගෑනු දැරිවි පසු කාලයේ මගේ පි‍්‍රය බිරිය බවට පත් වුණා. ඈ නමින් ගීතානි ජයවීර.සකුන්තලා ජයසිංහඡායාරූප- වෝල්ටර් දයාරත්නඅනුරාධපුර දිසා විශේෂ.</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>05</day>
    </date>
    <link>http://www.dinamina.lk/2012/01/05/_art.asp?fn=f1201053</link>
    <topic>බස් සේවය ජනසතු කරයි</topic>
    <author>මහානාම ගලහිටියාව මහනුවර විශේෂ</author>
    <content>1958 වසර ජනවාරි මස 01 දින ලංකාවේ බස් සේවය ජනසතු කොට “ලංකා ගමනාගමන මණ්ඩලය” පිහිටවනු ලැබීය. එය නිමිති කොට ගෙන ඇස්. ඩබ්ලිව් . ආර්.ඩී. බණ්ඩාරණායක මැතිතුමා පැවැත්වූ කතාවෙන් කොටසක් පහත පළවේ.එදා ධනවත්, බලවත් බස් සමාගම් මුදලාලිලාගේ තර්ජන මැද දිවංගත බණ්ඩාරනායක අගමැතිතුමා සිය ගමනාගමන හා වැඩ පිළිබඳ ඇමැති මෛත්‍රීපාල සේනානායක මහතාට බස් සේවය ජනසතු කිරීම සඳහා වූ මෝටර් රථ ධාවන ව්‍යවස්ථා කෙටුම්පත නියෝජිත මන්ත්‍රී මණ්ඩලයට ඉදිරිපත් කරන ලෙසට උපදෙස් දෙන ලදී. ඒ අනුව 1957 වසරේ සැප්තැම්බර් මස 20 දින එම පනත ඉදිරිපත් කරන ලදුව, ඔක්කෝබර් මස 17 දින අවසාන වශයෙන් ද සම්මත විය.”ඉතා සම්පූර්ණ වූත්, අතිශයින්ම සිත්ගන්නා සුළු වුත් උභය පාර්ශ්වයම පිළිගන්නා විවාදයකට මවිසින් විශේෂ යමක් එකතු කිරීම ඇත්ත වශයෙන්ම අවශ්‍ය නොවන බවත්, මෙම රජය විසින් අද දක්වා මෙම සභාවේදී ඉදිරිපත් කළ ඉතාමත් වැදගත් පනත ගැන, වචන ගැන, වචන ස්වල්පයක් නොකියා මෙම විවාදය අවසන් වන්නට මෙම රජයේ නායකයා වශයෙන් මෙවැනි මොහොතක මට නම් ඉඩදිය නොහැක.ඔබ කැමැති නම් මහ පාරේ මගීන් ගෙන යන ප්‍රවාහන ක්‍රමය ජනසතු කිරීම” යන වචනය මෙයට යෙදිය හැකියි. කිසිදු දේශපාලන දර්ශනයක දැක්වෙන පරමාර්ථයක්, එය කී පලියටම ඉටුකර ගැනීමේ අදහසින් නිකම්ම ඒ පස්සේ නොයන බවත්, නොයෙක් දෘෂ්ටි කෝණයන්ගෙන් බලන කල අවශ්‍ය වූ හා සැබවින්ම සිදුවිය යුතු වූ දෙයක්ම කරන බවත් කිව යුතුය. බස් සමාගම්කරුවන්ගේ ආසාව ගැන උපමාවකින් සඳහන් කරන්නේ නම් “එය හරියටම රත්රන් පිහිටි බිම් පෙදෙසකට ගොස් ඉක්මනින් පොහොසත් වීමේ බලාපොරොත්තුවක් වැනිය.””ගණන් කළ නොහැකි තරම් සුළු සුළු අයිතිකරුවන් බොහෝ දෛනෙක් තම තමන්ගේ විරුද්ධවාදීන් මහ පාරෙන් එළවා දැමීමට හැඩිදැඩි පුරුෂයන් යෙදවීම ද, ශීඝ්‍රයෙන් හෝ පහසුවෙන් ලාභ ලැබීම අපහසු වන්නට වන්නට වඩ වඩා කෲරකම් කිරීම ද නිසා රටේ වැඩිදියුණු වෙමින් තිබූ මේ කලබලකාරී තත්ත්වය ගැන මම විශේෂයෙන් සැලකිලිමත්ව සිටියෙමි.”ආණ්ඩුවේ මන්ත්‍රීවරු හෝ මෙම දුෂ්කර කාර්යය පැවරී ඇති ලංකා ගමනාගමන මණ්ඩලය හෝ පොදු මහජනයා හෝ මණ්ඩලයේ සේවකයන් හෝ යන අප සියලු දෙනාගේම සම්පූර්ණ සහාය මේ සඳහා දිය යුතුය.”හුදෙක් මෙම ව්‍යාපාරය සාර්ථක කර ගැනීමේ චේතනාවෙන්ම පමණක් නොව, රටේ අනාගත දියුණුව උදෙසා ද එසේ ක්‍රියා කිරීම අපගේ පරම යුතුකමකි. මේ අදහස් හිතේ තබාගෙන මේ කටයුත්ත කිරීමට අධිෂ්ඨාන කර ගනිමු. ඉදිරියේ ඇති සියල්ල ඉතා පහසුවේ යයි බොහෝ අය බලාපොරොත්තු වන්නා වූ හැම කරුණක්ම ඉෂ්ට කිරීමට හැකිවේ යයි යනාදී අදහස්වලින් මා කෙසේවත් මුලා නොවන නමුදු මෙම ව්‍යාපාරය සාර්ථක වේය යනු මගේ බලාපොරොත්තුවයි. ජනසතු කිරීම නිසා පසෙකට තල්ලු වී ගිය බලවේගයන් මේ ව්‍යාපාරයට බාධා කිරීමට හෝ අඩු වශයෙන් එය කඩාකප්පල් කිරීමට හෝ තමන් වෙත ඇති උපක්‍රම යොදා ගැනීම නැවැත්වූවා යැයි හෝ මතු කලකදී නවත්වනවා ඇතැයි හෝ නොසිතිය යුතුය. මෙය කඩාකප්පල් වෙනවා දකින්නට කැමැති ඉතා විශාල බලවේග තිබේ. මේ ක්‍රියාමාර්ගයත්, කඩාකප්පල් කිරීම සඳහා දරන කවර ප්‍රයත්නයක් වුවද අප සියල්ලන්ගේත්, මේ රටේ ජනතාවගේත් පරිශ්‍රමයෙන් හා හොඳ හිතින් මැඬලන බව මට සහතිකය.බස් හිමියන් විසින් මෙම සේවාවන් කරනු ලැබූ කාලයේදී තිබුණ තත්ත්වයට වඩා දැන් තත්ත්වය කොයි විදියෙන් යහපත්ද?” යන ප්‍රශ්න ඇසීමට ඉඩ ඇති බවට මම ප්‍රකාශ කරමි. මේවාට මුහුණ දීමට නම් මෙම ව්‍යාපාරය සාර්ථක කර ගත යුතු බවත්, මෙයින් මුළු රටටම අනාගතයේදී විශාල යහපතක් සිදුවන බවත් ප්‍රකාශ කළේය.පුද්ගලයන් සුළු ගණනකගේ යහපත පිණිස නොව මුළු ජාතියේ යහපත තකා පටන් ගත් මේ පළමු ජනසතු ව්‍යාපාරය සාර්ථක කර ගැනීමට දේශපාලන වශයෙන් හෝ වෙන කොයි අන්දමේ හෝ බෙදී සිටින හැම කොටස්වලට ආශීර්වාදයක්, උපකාරයක් ලැබේ යයි මට සැකයක් නැත. එවැනි පරමාර්ථයක් බලාපොරොත්තුව පටන් ගත් මෙම ව්‍යාපාරය හැම දෙනාගේම උදව් උපකාරයෙන් සාර්ථක වේවායි මම ප්‍රාර්ථනා කරමි. මෙම ව්‍යාපාරය කඩාකප්පල් කිරීමට ඇතිවිය හැකි හැම බාධාවක්ම අප හැම දෙනාගේත්, මේ රටේ මුළුමහත් ජනතාවගේත් ආශීර්වාදයෙන් හා වීර්යයෙන් ජයගැන්මට හැකිවේවා.””බස් ජනසතුව ආරම්භ වන වර්ෂය පවා සුභ සේවයක් ආරම්භ වන වසරක් ලෙසට හැඳින්විය හැකියි. 1958 අවුරුද්ද ඉතාමත්ම සුභ සේවයක් ආරම්භ වන බව තමුන්නාන්සේලා කවුරුත් පිළිගන්නවා ඇති. 1958 වසරේ ජනවාරි මාසයේ 01 වැනිදා ඉතාමත්ම වැදගත්, මේ ආණ්ඩුව විසින් කරන ලද මහජන සේවා කටයුත්තක් ආරම්භ වීම මේ අවුරුද්ද ඇතුළේදී මහජනයා වෙනුවෙන් අප සියලු දෙනාම කරන්ට බලාපොරොත්තු වන වැඩවල එක්තරා ප්‍රථම සුභ ලකුණක් මෙන් මේ බස් සේවය මහජන සන්තක වීම අපි කාටත් සලකන්න පුළුවන් වන බව මම තමුන්නාන්සේලාට මතක් කරනවා. කුමක්ද අද මේ කෙරෙන්නෙ? වැදගත් අවශ්‍ය මහජන සේවයක්, එනම් ගමනාගමනයට පාවිච්චි වන බස් සියල්ලම පුද්ගලික අයිතියෙන් මහජන අයිතියට අද පත්වී තිබෙනවා .දැන් අද ඒ කටයුත්ත ආරම්භ වී තිබෙනවා. ඉතා බැරෑරුම් කාරණාවක් අද අපි කවුරුත් පී‍්‍රති විය යුතුයි. මට අද සිද්ධ වුණේ වේයන්ගොඩ ඉඳල කොළඹට ගමන් කරන්නයි. පාර දිගේ එන ගමන් හැම තැනම පී‍්‍රතිය දකින්න ඉඩක් ලැබුණා. ඒ පී‍්‍රතිය වගේම ලොකු වගකීමකුත් අපි කාටත් තියෙනවා. ප්‍රථම ජනසතු ව්‍යාපාරය වූ බස් ජනසතුව සාර්ථක වීමට නම් කොටස් තුනක උත්සාහය, උනන්දුව තිබිය යුතුයි. ප්‍රථමයෙන් පාලක පිරිසගේ උනන්දුව, උත්සාහය, සෘජු අවංක ක්‍රියාශීලී භාවය අවශ්‍යයි. ඒ පමණක් නොවේ. රටේ නායකයා ලෙස මේ වගකීම මම භාරගන්නවා. මම හිතනව මට පුළුවන් වෙනව කියල, ආණ්ඩුව වෙනුවෙන්, පාලක මණ්ඩලය වෙනුවෙන් තමුන්නාන්සේලාට පොරොන්දු වෙන්න, ඒ අතින් සිද්ධ වෙන්න තියෙන යුතුකම් සියල්ලම නිසියාකාර ලෙස ඉෂ්ට කිරීමට.”දෙවනුව අවශ්‍යව ඇත්තේ බස්වල වැඩ කරන සේවක මහතුන්ගේ උත්සාහය හා අවංක සේවයයි. එම සේවක මහතුන් සහෝදර ලීලාවෙන් කටයුතු කරන බවට කිසිම අඩමානයක් නැහැ. ඒ වගේම තුන්වෙනුව මහජනතාවගේ ඉවසීම හා උදව් උපකාර ඉතාම අවශ්‍යයි. මහජනතාවගේ ඉවසීම ඉතා වැදගත් බව අවධාරණය කළ එතුමා, මක්නිසාද, පටන් ගැනීමේදී මාස ගණනකට අඩුපාඩු ඇතිවෙන්න පුළුවන්. ඇති නූනොත් ඉතාම පුදුමයක්. ඒ නිසා එවැනි අඩුපාඩු උනොත් ඒවාට තමුන්නාන්සේලා සමාව දී ඔබ හැමගේ උදව් ආධාරය අපි බලාපොරොත්තු වෙනවා. එපමණක් නොවේ, එක්සිත්ව සමඟියෙන් උරෙන් උර ගැටී එක සහෝදර පිරිසක් හැටියට පෙරමුණට ගමන් කරන්නට සියලු දෙනාගේම උදව් ආධාර බලාපොරොත්තු වෙනවා.’.</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>06</day>
    </date>
    <link>http://www.dinamina.lk/2012/01/06/_art.asp?fn=n1201061</link>
    <topic>උතුරු නැඟෙනහිර ජනතා ගැටලු විසඳීමට සමුළුවක්</topic>
    <author>චමීර ඇල්ලදෙණිය</author>
    <content>උගත් පාඩම් හා සංහිඳීයාව පිළිබඳ කොමිසමේ නිර්දේශ ක්‍රියාත්මක කිරීමට ආගමික සමුළුවේ පූර්ණ සහයෝගය ලබාදෙන බව සියලු ආගම් නායකයෝ ප්‍රකාශ කරති. උතුරු - නැඟෙනහිර ප්‍රදේශවල ජනතාවගේ ගැටලු විසඳීමටද ආගමික නායක සමුළුවක් සූදානම් බවද නායකයෝ ප්‍රකාශ කරති.නාරාහේන්පිට අභයාරාමයේදී ඊයේ (5) පැවැති මාධ්‍ය හමුවට එක් වූ මහාචාර්ය බෙල්ලන්විල විමලරතන, මාදුළුවාවේ සෝභිත හිමිවරුද, කොළඹ විශ්වවිද්‍යාලයේ කුලපති ඔස්වල්ඩ් ගෝමිස් රදගුරුතුමා, දේවානන්ද ශර්මා කුරුක්කල්තුමා සහ එම්.එස්.එම්. කාසිම් මව්ලවිතුමා මෙහිදී කොමිසමේ නිර්දේශ අගයමින් කරුණු දැක්වූහ. නීතිය ක්‍රියාත්මක කිරීම, ජනතාවට තොරතුරු දැන ගැනීමේ අයිතිය, ඉඩම් අයිතිය තහවුරු කිරීම වැනි කරුණු ගැන උගත් පාඩම් හා සංහිඳීයා කොමිසමේ නිර්දේශ වඩා වැදගත් බව මහාචාර්ය විමලරතන හිමියෝ ප්‍රකාශ කළහ.ඒවා ක්‍රියාවට නැංවීම හරහා මේ රටේ සංහිඳීයාව ඇති කළ හැකි බවද උන්වහන්සේ කීහ.මෙය තවත් කොමිසම් වාර්තාවක් නොකොට එය ක්‍රියාත්මක කිරීම රජය සතු කාර්යයක් බවද උන්වහන්සේ කීය.මෙහිදී අදහස් දැක්වූ මාදුළුවාවේ සෝභිත හිමියෝ කියා සිටියේ ලංකාව පුරාම ගොස් වසර දෙකක් තිස්සේ සිදු කළ සාක්ෂිවල ප්‍රතිඵලයක් වශයෙන් මෙම කොමිසමේ නිර්දේශ ඉදිරිපත් කළ බවයි.අපේ රටට අඩියවත් තබා නැතිව සෑදු දරුස්මාන් වාර්තාව පිළිබඳ කිසිදු පැහැදීමක් නොමැති බවද උන්වහන්සේ පැවසූහ.මෙම උගත් පාඩම් කොමිසම සඳහා විවිධ ජන කොටස්වල සාක්ෂි ලබා දුන් නිසා රටේ ජාතික සංහිඳීයාව ඇති කළ හැකි බවද කී උන්වහන්සේ උගත් පාඩම්වලින් සංහිඳීයාවක් ඇති කරන්නට නම් නීතියේ ආධිපත්‍ය ස්ථාපිත කළ යුතු බවද කීහ.අද සමාජයේ නීතියට දේශපාලනය ඇඟිලි ගසන බවත් මහනුවර හිටපු නගරාධිපති රජයේ මූල්‍ය වංචා චෝදනාවට වැරදිකරු වූ විට දේශපාලනඥයන් මැදිහත් වී නිදොස් කොට නිදහස් කළ බවද කීය.එවැනි තත්ත්වයක් මත සංහිඳීයාවක් ඇති කළ නොහැකි බවද උන්වහන්සේ පැවසූහ.ජනතාවගේ තොරතුරු දැන ගැනීමේ අයිතිය ගැන කතා කළොත් මේ රටට කුණු තෙල් ගෙනාපු උදවිය ගැන බාල සිමෙන්ති ගෙනා උදවිය ගැන රටට හෙළි කළ යුතු බවද උන්වහන්සේ පැවසූහ.මෙහිදී අදහස් දැක්වූ කොළඹ විශ්වවිද්‍යාලයේ කුලපති ඔස්වල්ඩ් ගෝමිස් රදගුරුතුමා කියා සිටියේ උතුරු නැඟෙනහිර පොලිස් ස්ථානවල සිටින නිලධාරින්ට දෙමළ භාෂාව ඉගැන්වීම තුළින් එම ප්‍රදේශයේ ජනතාවට වඩාත් සාධාරණයක් ඉටුකර ගත හැකි බවයි.නීතිය පිළිබඳ ජනතාවට විශ්වාසයක් නැති වුවහොත් නැවත අවි ආයුධ ගැනීමට ඉඩකඩ තිබෙන බවත් ඒ සඳහා ඉඩ නොතැබිය යුතු බවත් මේ වාර්තාවේ නිර්දේශ කඩිනමින් ක්‍රියාත්මක කළ යුතු බවත් කීය.මේ වාර්තාවේ නිර්දේශ මගින් දෙමළ ජනතාවට සහන ලැබී ඇති අතර එය කඩිනමින් ක්‍රියාත්මක කළ යුතු බව දේවානන්ද ෂර්මා කුරුක්කල්තුමා පැවසීය.උගත් පාඩම් හා සංහිඳීයා පිළිබඳ කොමිසම් වාර්තාවේ නිර්දේශ ක්‍රියාත්මක කිරීමට ඉස්ලාම් ජනතාවගේ සහය ඍජුව ලබාදීමට කටයුතු කරන බවද එම්.එස්.එම්.කාසිම් මව්ලවිතුමා පැවසීය.ඉත්තෑපානේ ධම්මාලංකාර , බ්‍රාහ්මණවත්තේ සීවලි, මුරුත්තෙට්ටුවේ ආනන්ද, තීනියාවෙල පාලිත හිමිවරු , මර්වින් ප්‍රනාන්දු පියතුමා, ඉග්නේසස් ජෝශප් පියතුමා , ජාවිඩ් යුසුෆ් ඇතුළු ආගමික නායකයෝ මෙම අවස්ථාවට සහභාගි වූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>06</day>
    </date>
    <link>http://www.dinamina.lk/2012/01/06/_art.asp?fn=n1201062</link>
    <topic>උත්තර පත්‍ර සමීක්ෂණය ලබන 17 තෙක් පුළුවන්</topic>
    <author>සුභාෂිනි සේනානායක</author>
    <content>අධ්‍යයන පොදු සහතික පත්‍ර උසස් පෙළ විභාගයේ නැවත සමීක්ෂණය සඳහා ඉල්ලුම් පත්‍ර කැඳවීම මෙම මස 17 දා දක්වා දීර්ඝ කර ඇති බව විභාග දෙපාර්තමේන්තුව පවසයි.නැවත සමීක්ෂණ සඳහා ඉල්ලුම් කරන පාසල් සිසුන් විදුහල්පති මාර්ගයෙන් සහ පෞද්ගලික අයදුම්කරුවන් තැපැල් මගින්ද යොමුකරන ලෙස විභාග කොමසාරිස් ජනරාල් ඩබ්ලිව්. එම්. එන්. ජේ. පුෂ්පකුමාර මහතා පවසයි. නැවත සමීක්ෂණය සඳහා ඉල්ලුම් කරන සිසුන් සඳහා අනිද්දා (07) අවසන් දිනය ලෙස ප්‍රකාශ කර තිබුණ ද උසස් පෙළ ප්‍රතිඵල සම්බන්ධයෙන් ඇති වූ තත්ත්වය සලකා නැවත සමීක්ෂණය සඳහා ඉල්ලුම් කළ යුතු කාලය දීර්ඝ කළ බව විභාග කොමසාරිස් ජනරාල්වරයා පැවසීය..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>06</day>
    </date>
    <link>http://www.dinamina.lk/2012/01/06/_art.asp?fn=n12010619</link>
    <topic>වෙබ් අඩවි 41කට සහතික</topic>
    <author>ධනුෂ්ක ගොඩකුඹුර</author>
    <content>වෙබ් අඩවි ලියාපදිංචි කිරීමේ වැඩපිළිවෙළ යටතේ තෝරා ගත් වෙබ් අඩවි 41කට ලියාපදිංචි සහතික ලබන සතියේ පිරිනැමීමට ජනමාධ්‍ය අමාත්‍යාංශය තීරණය කර තිබේ.වෙබ් අඩවි ලියාපදිංචි කිරීමට සුදුසුකම් සොයා බැලීම සඳහා පත් කළ ත්‍රිපුද්ගල කමිටුව විසින් අනුමත කරන ලද වෙබ් අඩවි 41 කට මෙසේ ලියාපදිංචි කිරීමේ සහතික පිරිනැමෙන බව ජනමාධ්‍ය අමාත්‍යාංශ ලේකම් ඩබ්ලිව්. බී. ගනේගල මහතා දිනමිණට පැවැසීය.ලියාපදිංචි කරන වෙබ් අඩවි සියල්ල හා ඒවායේ හිමිකරුවන්, එහි සේවය කරන මාධ්‍යවේදීන් ආදී සියලු තොරතුරු මහජනතාවගේ දැන ගැනීම සඳහා ජනමාධ්‍ය මඟින් ප්‍රකාශයට පත් කරන බවත් ලේකම්වරයා සඳහන් කෙළේය.ලියාපදිංචි කිරීමේ සුදුසුකම් සොයා බැලීම සඳහා අමාත්‍යාංශ අතිරේක ලේකම්වරයකු, තොරතුරු තාක්ෂණ නියෝජිතායතන නිලධාරියකු ඇතුළත්ව ත්‍රිපුද්ගල කමිටුවක් පත් කළ අතර ලියාපදිංචියට අවසර ඉල්ලූ වෙබ් අඩවි 80 න් 61 ක් සම්මුඛ පරීක්ෂණවලට ඉදිරිපත් වූ බව ඒ මහතා ප්‍රකාශ කෙළේය.දෙසැම්බර් මස 23 හා 28 දිනවල පැවැති සම්මුඛ පරීක්ෂණවලට ඉදිරිපත් වූ වෙබ් අඩවි 61 න් 20ක් ලියාපදිංචියට නුසුදුසු බව කමිටුව තීරණය කළ බවත් ඉතිරි වෙබ් අඩවි 41 ලියාපදිංචියට අනුමැතිය ලැබුණු බවත් ගනේගල මහතා කීවේය. සම්මුඛ පරීක්ෂණවලට ඉදිරිපත් වූ අයගේ වෙබ් අඩවි ඒ මොහොතේම පරීක්ෂා කෙරුණු බව පැවසූ ඒ මහතා ඇතැම් වෙබ් අඩවි ඉදිරිපත් කර ඇති තොරතුරු අසත්‍ය යැයි එහිදී හෙළිදරව් වූ බව සඳහන් කළේය.අසත්‍ය තොරතුරු සපයා ඇති ආයතනවලට එම තොරතුරු නිවැරැදි කර ගෙන එන ලෙස දැනුම් දී ඇති අතර ලියාපදිංචියට පැමිණීමට දින වකවානු නියම කර නැති බවත් පැමිණි ඕනෑ විටක සුදුසුකම් පරීක්ෂා කර ලියාපදිංචියට කටයුතු කරන බවත් ලේකම්වරයා කීවේය.ලියාපදිංචි කිරීමේ කටයුතු සඳහා මෙතෙක් ඉදිරිපත් නොවූ වෙබ් අඩවිවලට ද ලියාපදිංචියට පැමිණෙන්න යැයි ආරාධනා කළ ලේකම්වරයා ජනමාධ්‍ය ආචාර ධර්ම පද්ධතියට අනුකූලව කටයුතු කරන්නැයි ඔවුන්ගෙන් ඉල්ලා සිටියේය.අපහාසාත්මක කරුණු පළ කරමින් පුද්ගලයන් අපහසුතාවට පත් කරන වෙබ් අඩවිවලට වැට බැඳීම සඳහා ඒවා ලියාපදිංචි කිරීමේ වැඩපිළිවෙළ අමාත්‍යාංශය විසින් අරඹන ලදී. ඊට විරෝධය පාමින් එක් වෙබ් අඩවියක් ශ්‍රේෂ්ඨාධිකරණයේ පෙත්සමක් ගොනු කළ අතර අමාත්‍යාංශයේ වැඩපිළිවෙළ ඉදිරියට ගෙන යන ලෙසට නියෝග ලැබිණි.මේ ලියාපදිංචි කිරීම්වලට එරෙහිව තවත් වෙබ් අඩවි 5 ක් විසින් යළිත් පෙත්සමක් ගොනු කර ඇති අතර එහි තීන්දුව ලැබෙන තෙක් අමාත්‍යාංශය බලා සිටින බව ගනේගල මහතා වැඩිදුරටත් පැවසීය..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>06</day>
    </date>
    <link>http://www.dinamina.lk/2012/01/06/_art.asp?fn=n1201063</link>
    <topic>‘ජය ඉසුරු’ යාත්‍රාවේ ධීවරයෝ මාලදිවයිනේ</topic>
    <author>බන්ධුල ගුණසේකර, ධම්මිකා වෙලේගොඩ සහ ගන්දර සමූහ ජයසිරි පේදුරුආරච්චි</author>
    <content>පුරා දින 14 ක් තිස්සේ අතුරුදන්ව තිබූ කුඩාවැල්ල ධීවර වරායෙන් මුහුදු ගිය “ජය ඉසුරු” ධීවර යාත්‍රාව සහ එහි ගමන් ගත් ධීවරයින් මාලදිවයිනේ ධීවර පිරිසක් විසින් මුදාගෙන නිරුපද්‍රිතව පසුවන බවට ඊයේ (5) අලුයම් කාලයේ තොරතුරු ලැබී ඇත.එක් දින ධීවර කර්මාන්තයේ නියැළෙමින් ඉකුත් දෙසැම්බර් මස 22 වන දින කුඩාවැල්ලෙන් මුහුදු ගිය ධීවර කාර්මිකයන් පස් දෙනකුගෙන් සමන්විත “ජය ඉසුරු” යාත්‍රාව ඈත මුහුදේ දී සුළි කුණාටුවකට මැදිවීමෙන් අනතුරුව යාන්ත්‍රික දෝෂයකට ලක්ව අතරමංව තිබියදී මාලදිවයින් ධීවරයන් පිරිසක් විසින් මුදවා ගනු ලැබූ බව ලැබී ඇති තොරතුරුවලින් අනාවරණය වේ.රවීන්ද්‍ර පුෂ්පකුමාර (42), සුපුන් (22), තනුජ් (15), සුජාන් (18), නන්දසේන (55) යන ධීවර කාර්මිකයන් මෙම යාත්‍රාව සමඟ අතුරුදන්ව සිටි අතර එක්දින ධීවර කටයුතු නිමවා දෙසැම්බර් 25 දින “ජය ඉසුරු” යාත්‍රාව කුඩාවැල්ලට යළි ආපසු පැමිණීමට නියමිතව තිබිණ. ඉන් දින කිහිපයක් ඉක්මයද්දී යාත්‍රාවෙන් තොරතුරුක් නොලැබීම නිසා තමන් ඒ බව ධීවර අමාත්‍යාංශයට හා දක්ෂිණ නාවුක හමුදා කඳවුරට දැනුම් දෙනු ලැබුවද ඊයේ (05 දා) පෙරවරුව වන තෙක්ම අදාළ ආයතනවලින් යාත්‍රාව හෝ ධීවරයන් පිළිබඳ කිසිදු තොරතුරක් නොලැබුණු බවද “ජය ඉසුරු” යාත්‍රාවේ හිමිකරු ‘දිනමිණට’ පැවසීය.ලැබී ඇති තොරතුරු මත දැනට මාලදිවයිනේ ධීවරයන්ගේ රැකවරණය යටතේ පවතින “ජය ඉසුරු” යාත්‍රාව සහ ධීවරයන් පස් දෙනා මෙරටට ගෙන්වා ගැනීමට අදාළ අංශ සමඟ කටයුතු සිදුකරගෙන යන බවද ඒ මහතා වැඩිදුරටත් පැවසීය..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>06</day>
    </date>
    <link>http://www.dinamina.lk/2012/01/06/_art.asp?fn=n1201064</link>
    <topic>සත්වෝද්‍යාන දෙපාර්තමේන්තුවට 2011 දී වාර්තාගත ආදායමක්</topic>
    <author>මහින්ද අලුත්ගෙදර</author>
    <content>පසුගිය වසරේදී ජාතික සත්වෝද්‍යාන දෙපාර්තමේන්තුව වාර්තාගත ආදායමක් උපයා ගැනීමට සමත්ව තිබෙන බව ආර්ථික සංවර්ධන අමාත්‍යාංශය පවසයි.ඒ අනුව පසුගිය වසරේදී එම දෙපාර්තමේන්තුව රුපියල් මිලියන 651 ක ආදායමක් වාර්තා කර තිබෙන බවද එම අමාත්‍යාංශය පෙන්වා දෙයි.එහිදී දෙහිවල සත්වෝද්‍යානයෙන් රුපියල් මිලියන 163 ක්ද පින්නවල අලි අනාථාගාරයෙන් රුපියල් මිලියන 487 ක්ද ලැබී තිබෙන බව සඳහන් කරන ආර්ථික සංවර්ධන අමාත්‍යාංශය ඊට අමතරව අනකුත් සත්වෝද්‍යාන වලින් රුපියල් මිලියන 16 ක ආදායමක් ලබා තිබෙන බවද කියා සිටී.මෙම ආදායම ජාතික සත්වෝද්‍යාන දෙපාර්තමේන්තු ඉතිහාසයේ ලැබූ ඉහළම ආදායම බව ජාතික සත්වෝද්‍යාන දෙපාර්තමේන්තුවේ අධ්‍යක්ෂ භාෂ්වර සේනාංක ගුණරත්න මහතා ප්‍රකාශ කරයි.එම වසරේදී දෙහිවල සත්වෝද්‍යානය නැරඹීම සඳහා දේශීය සංචාරකයින් 1,689,712 ක්ද විදේශීය සංචාරකයන් 20,396 ක්ද පැමිණ තිබෙන අතර පින්නවල අලි අනාථාගාරය නැරඹීම සඳහා දේශීය සංචාරකයින් 463,982 ක් සහ විදේශීය සංචාරකයින් 264,452 ක් පැමිණ තිබේ.ඒ අනුව පසුගිය කාලය සමඟ සසඳා බලන කළ වැඩිම සංචාරකයන් ප්‍රමාණයක් සත්වෝද්‍යාන නැරඹූ වර්ෂය ලෙස පසුගිය 2011 වසර ඉතිහාසයට එක්වන බව පවසන භාෂ්වර ගුණරත්න මහතා ජාතික සත්වෝද්‍යාන දෙපාර්තමේන්තුවේ සංවර්ධන කටයුතු වෙනුවෙන් රුපියල් මිලියන 824 ක් වෙනකර තිබෙන බවද මේ වසරේදී ඒ වෙනුවෙන් රුපියල් මිලියන 914 ක් වෙන්කර තිබෙන බවද කියා සිටී.ආර්ථික සංවර්ධන ඇමැති බැසිල් රාජපක්ෂ මහතාගේ උපදෙස් මත ජාතික සත්වෝද්‍යාන තුළ සතුන්ගේ මෙන්ම නැරඹීම සඳහා පැමිණෙන සංචාරකයින්ගේ පහසුකම් වැඩි දියුණු කිරීම වෙනුවෙන් වැඩසටහන් රැසක් 2011 වර්ෂයේදී ආරමිභ කර තිබෙන අතර මේ වන විට එම කටයුතු රැසක් අවසන් කර තිබෙන බවද ඒ මහතා පෙන්වා දෙයි.දෙහිවල සත්වෝද්‍යානය තුළ පැටවුන් රැකබලා ගැනීමේ මධ්‍යස්ථානයක් ඉදිකිරීමට සැලසුම් කර ඇති අතර එය මේ වසර අවසන් වීමට ප්‍රථම අවසන් ඛ්ලමට අපේක්‍ෂිතය. ප්‍රතිකේෂ්ප කරන ලද පැටවුන්, නිසි මසට පෙර උපදින පැටවුන්, රෝගී තත්ත්වයේ පසුවන පැටවුන් ආදී විවිධ පීඩාවන්ට පත්වු කුඩා සත්ත්ව පැටවුන් රැක ගැනීම මෙන්ම ඔවුන්ට අවශ්‍ය ප්‍රතිකාර කිරීම සඳහා අන්තර් ජාතික ප්‍රමිතියට අනුව මෙම මධ්‍යස්ථානය ඉදි කරනු ලැබේ.ඒ වෙනුවෙන් ඇස්තමේන්තු කර ඇති මුදල රුපියල් මිලියන 33 කි.මීට අමතරව දෙහිවල සත්වෝද්‍යානය තුළ ඉදිවන රයිනෝ ප්‍රදර්ශන කලාපය වැදගත් තැනක් ගන්නා අතර අන්තර් ජාතික මටිටමින් වදවීමේ තර්ජනයට ලක්ව ඇති වටිනාකමින් වැඩිම සත්ත්ව කොට්ඨාසය ලෙස රයිනෝ සත්ත්ව කොට්ඨාසය හැඳින්වේ..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>06</day>
    </date>
    <link>http://www.dinamina.lk/2012/01/06/_art.asp?fn=n1201065</link>
    <topic>ලේක්හවුස් වෙළෙඳ මුද්‍රණ අංශයට නව වෙබ් ඕෆ්සෙට් මුද්‍රණ යන්ත්‍රයක්</topic>
    <author>ධනුෂ්ක ගොඩකුඹුර සහ නුවන් කොඩිකාර</author>
    <content>ලේක්හවුස් ආයතනයේ වෙළෙඳ මුද්‍රණ අංශයේ නව පරිච්ඡේදයක් සනිටුහන් කරමින් ස්ථාපිත කෙරුණු නව වෙබ් ඔෆ්සෙට් මුද්‍රණ යන්ත්‍රය ලේකහවුස් සභාපති, ජ්‍යෙෂ්ඨ මාධ්‍යවේදී බන්දුල පද්මකුමාර මහතාගේ සුරතින් ඊයේ (05) ක්‍රියාත්මක කෙරිණි.මහා සංඝරත්නයේ සෙත් පිරිත් සජ්ක්‍ධායනා මෙන්ම ආයතනයේ සේවක සේවිකාවන්ගේ සුබ පැතුම් මධ්‍යයේ උදෑසන 10. 26 ට යෙදුණු සුබ මොහොතින් ක්‍රියාත්මක කෙරුණු මේ මුද්‍රණ යන්ත්‍රය සඳහා වැය කෙරුණු මුදල රුපියල් මිලියන 70 කි.ශ්‍රී ලාංකේය මුද්‍රණ ක්ෂේත්‍රයේ ප්‍රමුඛයා බවට ලේක්හවුස් ආයතනය රැගෙන යන උත්සාහයේ තවත් එක් යෝධ පිම්මක් වන මේ නව මුද්‍රණ යන්ත්‍රයත් සමඟින් වෙළෙඳ මුද්‍රණ අංශය නව පිබිදීමක් ලබයි.මෙතෙක් පිටු අටක මුද්‍රණ කටයුතු කළ මුද්‍රණ යන්ත්‍රය නව කොටස් ස්ථාපිත කිරීමත් සමඟ සිවු වර්ණයෙන් යුත් පිටු 16 ක් එකවර මුද්‍රණය කිරීමේ හැකියාව ලබයි.වත්මන් සභාපතිවරයා පත්ව එන විට රුපියල් මිලියන 150 නොඉක්මවූ ලාභයකට සීමා වූ වෙළෙඳ මුද්‍රණ අංශය 2010 වසරේදී රුපියල් මිලියන 555 ක වාර්තාගත ලාභයක් ලැබූ අතර මේ නවීකරණ කටයුතු සමඟින් එය තවදුරටත් වර්ධනය වෙතැයි අපේක්ෂා කෙරේ.පාලි හා බෞද්ධ විශ්ව විද්‍යාලයේ මහෝපාධ්‍යාය ඉත්තදෙමළියේ ඉන්දසර හිමියන් ප්‍රමුඛ මහා සංඝරත්නය බෞද්ධාගමික ආශිර්වාද සිදු කළහ.ආයතනයේ අධ්‍යක්ෂ මණ්ඩල සාමාජිකයන් වන සීලරත්න සෙනරත්, රසාංග හරිශ්චන්ද්‍ර, උපුල් දිසානායක, සාමාන්‍යාධිකාරී අභය අමරදාස, වාණිජ මුද්‍රණ අංශයේ නියෝජ්‍ය සාමාන්‍යාධිකාරී කමල් විජේසූරිය, දිනමිණ ප්‍රධාන කර්තෘ මහින්ද අබේසුන්දර, සිළුමිණ ප්‍රධාන කර්තෘ කරුණාදාස සූරියආරච්චි, ඩේලි නිවුස් ප්‍රධාන කර්තෘ ලින් ඔකස්, තිනකරන් ප්‍රධාන කර්තෘ එස් තිල්ලෙනාදන්, සන්ඩේ ඔබ්සර්වර් ප්‍රධාන කර්තෘ දිනේෂ් වීරවංශ මහත්වරු සහ සමාගම් ලේකම් කුමුදු ගුණවර්ධන මහත්මිය ඇතුළු සේවක සේවිකාවෝ ද මේ අවස්ථාවට එක් වූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>06</day>
    </date>
    <link>http://www.dinamina.lk/2012/01/06/_art.asp?fn=n1201066</link>
    <topic>වැවුරුකන්නල බුද්ධ ප්‍රතිමාව වර්ණාලේප කිරීම දුරුතු පුන් පෝ දා</topic>
    <author>බන්ධුල ගුණසේකර සමග දික්වැල්ල විශේෂ ජී. සිරිසේන</author>
    <content>ඓතිහාසික වැවුරුකන්නල බොදු රජ මහා විහාරයේ වැඩ සිට නිරතුරුවම පිදුම් ලබන ආසියාකරයේ විශාලතම බුද්ධ ප්‍රතිමා වහන්ස්ගේ (හිඳි පිළිම වහන්සේ) “මොසයික්” වර්ණාලේප ගැන්වීම මෙම දුරුතු පුන් පොහෝ දා (08 වනදා) යෞවන කටයුතු හා නිපුණතා සංවර්ධන අමාත්‍ය ඩලස් අලහප්පෙරුම මහතා අතින් ආරම්භ කිරීමට නියමිතය.දැනට දුර්වර්ණ වී පවතින පිළිම වහන්සේ ගේ කොටස් ඉවත්කොට අලුතින් “මොසයික්” වර්ණාලේප කෙරෙන අතර මෙම පිළිසකර කටයුතු වෙනුවෙන් රුපියල් එක්කෝටි පනස් දෙලක්ෂයක (1,52,00000.00) මුදලක් වැය කෙරෙන බව විහාරාධිපති දික්වැල්ලේ තිස්ස නාහිමියෝ පැවසූහ.මෙම වර්ණාලේප කටයුතු සති දහ හතක් (17) තුළ නිමවා 2012 මැයි මස 05 වන දින (වෙසක් පුන් පොහෝ දින) ජනාධිපති මහින්ද රාජපක්ෂ මහතාගේ සුරතින් මෙම පිළිම වහන්සේ නිරාවරණය කිරීමට සැලසුම් කොට ඇති බවද විහාරාධිපති හිමියෝ සඳහන් කරති. .</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>06</day>
    </date>
    <link>http://www.dinamina.lk/2012/01/06/_art.asp?fn=n1201067</link>
    <topic>බුදුරදුන් මහියංගණ පුදබිමට වැඩම කර වසර 2600යි</topic>
    <author>පණ්ඩුක සමරසේකර හා ඌව පළාත් සමූහ මාපා බණ්ඩාර</author>
    <content>බුදු රජාණන් වහන්සේ මහියංගන පුදබිමට වැඩමකර වසර 2600ක් පිරීම නිමිත්තෙන් සංවිධාන කරනු ලබන මහා පුණ්‍යෙීත්සවය මෙම මස 8 වන දුරතු පුන් පොහෝ දින මහියංගන රජමහා විහාරයේ දී පැවැත්වේ. අස්ගිරි විහාර පාර්ශ්වයේ අතිගරු මහානායක අග්ගමහා පණ්ඩිත උඩුගම සද්ධර්මකීර්ති ශ්‍රී ධම්මදස්සී රතනපාල බුද්ධරක්ඛිතාභිධාන මහානායක හිමිපාණන් ප්‍රධාන මහා සංඝරත්නයේ ප්‍රධානත්වයෙන් අතිගරු ජනාධිපති මහින්ද රාජපක්ෂ, අග්‍රාමාත්‍ය දි.මු.ජයරත්න යන මහත්වරුන් ඇතුළු ආරාධිත අමුත්තන් රැසකගේ සහභාගීත්වයෙන් මෙම පුණ්‍යෙීත්සවය සිදු කෙරේ.මෙහිදී විශේෂ කිරි ආහාර පූජාවක්, ශීල සමාදාන වැඩසටහන්, ධර්ම දේශනා, දානමය පිංකම් හා මහියංගන නගරයේ ඉදිකළ තොරණ විවෘත කිරීම, අඩි 3000ක් දිග විල්ලුව වැව් බැම්මේ ඉදිකිරීමට යෝජිත වලාකුළු බැම්ම සඳහා මුල්ගල් තැබීම, එම වැව මැද ඉදිකිරීමට යෝජිත අඩි 84 ක් උස බුද්ධ ප්‍රතිමා වහන්සේගේ අනුරුව තැන්පත් කිරීම හා මංගල පස්පිඩැල්ල කැපීම, මහියංගන ඉතිහාසය පිළිබඳ ලියැවුණ පොත් පහක් එළිදැක්වීම, සමරු මුද්දර හා මුල්දින කවර එළිදැක්වීම, විහාරස්ථාන සඳහා ද්‍රව්‍ය ආධාර ලබාදීම, මහියංගන චෛත්‍ය සලපතල මලුවේ කෝටියකට අධික මල් ඇතිරීම හා මල් පූජාව, දෙතිස්මහා පුරුෂ ලක්ෂණ පූජාව,ගරු භාණ්ඩ සහිත අෂ්ඨ පරිෂ්කාර පූජාව හා මහා පිරිත් දේශනාවක් ද සිදුකිරීමට කටයුතු යොදා ඇත.මෙම පිංකම් මාලාවට පූර්වගාමීව ජනවාරි 7 වන දින දිවයිනේ දිස්ත්‍රික් අටකින් පිරිත් සඡ්ඣායනා රථ 08 ක් හා කොළඹ සම්බෝධි විහාරස්ථානයේ සිට සදහම් රථ 100ක් මහියංගන පුදබිමට සපැමිණීම හා විශේෂ ආලෝක පූජාවක් ද මේ පිංකම් මාලාවට පසුගාමීව ජනවාරි 09 දින මහා පිණ්ඩපාත දානයක්, මරණයට කැපවූ ගවයන් 50 ක් නිදහස් කිරීම, පාසල් ළමයින්ට උපකරණ ;බදාදීම, දිලිඳු පවුල් 150 කට වියලි ආහාර ද්‍රව්‍ය ලබාදීමක් ද ජනවාරි 08,09 හා 10 දිනයන් හි සර්වඥ ධාතු ප්‍රදර්ශනයක් ද සිදුකෙරේ.මහියංගන රජමහා විහාරයේ භාරකාර පූජ්‍ය උරුලෑවත්තේ ධම්මරක්ඛිත හිමියන් හා බදුල්ල දිස්ත්‍රික් ලේකම් රෝහණ කීර්ති දිසානායක මහතාගේ මෙහෙයවීමෙන් මෙම සුවිශේෂී මහා පිංකම් මාලාව සංවිධානය කර තිබේ..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>06</day>
    </date>
    <link>http://www.dinamina.lk/2012/01/06/_art.asp?fn=n1201068</link>
    <topic>අධිවේගී මඟ සැප බස් සේවයේ යන අයට අතරමඟ බහින්න බැහැ</topic>
    <author>ශීලා උඩුවර</author>
    <content>අතරමඟදී බැසීමට අවශ්‍ය අය අධිවේගී මාර්ගයේ ගමන් නොකළ යුතු බව ලංගම සභාපති ඇම්. ඩී. බන්දුසේන මහතා කියයි.ගාල්ල බලා යාමට මහරගමින් ලංගම සැප බස් රියට ගොඩවී කාන්තාවක් අම්බලන්ගොඩදී බසින්නට කලබල කිරීමේ සිද්ධියක් මෙයට මුල්වී ඇත.මෙසේ බසයෙන් බසින්නට ඇවිටිලි කළ කාන්තාව බසයෙන් බැස්සවීමට රියැදුරා පියවර ගැනීම නිසා පොලිසිය රියැදුරාට විරුද්ධව නීතිය ක්‍රියාත්මක කිරීමට පියවර ගෙන ඇත.අතරමඟදී බැස්ස කාන්තාව අධිවේගී මාර්ගය දිගේ පයින් යාම ද නීති විරෝධී ක්‍රියාවක් ලෙස සැලකේ.මේ අතර ලංගම සැප බස් සේවය ආරම්භ කළ දින දෙක ඇතුළත ලැබූ ආදායම රුපියල් ලක්ෂ දෙකක් බව හෙළි වෙයි..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>06</day>
    </date>
    <link>http://www.dinamina.lk/2012/01/06/_art.asp?fn=n1201069</link>
    <topic>අන්තර්ජාල පහසුකම් නැති වෘත්තිය සමිතිවලට චක්‍රලේඛ ලබා දෙන්න</topic>
    <author/>
    <content>අන්තර්ජාල පහසුකම් නැති වෘත්තීය සමිතිවලට පරිපාලන චක්‍රලේඛ වෙනත් ආකාරයකින් ලැබෙන්නට සලස්වන ලෙස සමස්ත ලංකා ඉංගී‍්‍රසි ගුරු සංගමය පරිපාලන අමාත්‍යාංශ ලේකම් පී.බී. අබේකෝන් මහතාගෙන් ඉල්ලා සිටී.දිවයිනේ ලියාපදිංචි වෘත්තීය සමිති 1050න් අන්තර් ජාල පහසුකම් ඇති සමිති ප්‍රමාණය සීමිත බව ගුරු සංගමයේ ලේකම් එම්.ඒ.ස්ටැන්ලි පෙරේරා මහතා කියයි.රටේ පවතින තත්ත්වය ගැන එම සමිතිවලට අවබෝධයක් නැති බවද පෙරේරා මහතා කියා සිටී..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>06</day>
    </date>
    <link>http://www.dinamina.lk/2012/01/06/_art.asp?fn=n12010610</link>
    <topic>මාතර රෝහලේ වාට්ටු කිහිපයක අධික තද බදයක්</topic>
    <author>මාතර විශේෂ ඡයා වික්‍රම සුරේන්ද්‍ර</author>
    <content>දකුණු පළාතේ ප්‍රධානතම දෙවැනි රෝහල වශයෙන් මාතර මහ රෝහලේ කාලයක් තිස්සේ පවත්නා ප්‍රධාන ගැටළු හා අඩුපාඩු ගණනාවක් නිසා රෝගීන්ට මෙන්ම රෝහල් කාර්ය මණ්ඩලයට ද දැඩි දුෂ්කරතා ගෙන දෙන බවට තොරතුරු අනාවරණය වේ. රෝහලේ ප්‍රධානතම ගැටළුවක් වන්නේ නේවාසික රෝගී වාට්ටුවල උග්‍ර තදබදයයි. විශේෂයෙන් අංක 9,17,25,26 යන වෛද්‍ය වාට්ටුවල හා අනෙකුත් වාට්ටුවල ද නිරන්තරයෙන්ම තදබදයක් පවතින බව ඉතාම පැහැදිලිය.මේ වාට්ටුවල දියවැඩියාව, ඩෙංගු, හෘද, ආමාශගත ආදී රෝගීන් නේවාසිකව ප්‍රතිකාර ලබනුයේ දැඩි අසීරුතාවයන් මධ්‍යයේ ය. අංක 17 වාට්ටුවේ පසුගිය කාලයේදී ක්ෂය රෝගියෙක් ද නේවාසිකව ප්‍රතිකාර ලැබූ අතර මේ තත්ත්වය යටතේ එක් රෝගයකට ප්‍රතිකාර ලැබීමට පැමිණි රෝගීන්ට තවත් රෝග ගණනාවක් බෝවීමේ අවදානමක් සිදුවීමට ඉඩ ඇති බවද වාර්තා වේ.ක්ෂය රෝගය බෝවන රෝගයක් බවට ජනතාව දනී. එම රෝගියා සමග අනෙක් රෝගීන් ද නේවාසිකව ප්‍රතිකාර ලබන්නේ නම් අයහපත් ප්‍රතිඵල ඇතිවීමට ඉඩ ඇති බව ජනතාවගේ අදහසයි. මෙම වාට්ටුවල එක ඇඳේ රෝගීන් දෙදෙනා බැගින් ප්‍රතිකාර ලබන බව රෝහලට යන එන ඕනෑම කෙනෙකුට පැහැදිලි වනු ඇත. මෙයට පෙර මාතර මහ රෝහලේ ක්ෂය රෝගී වාට්ටුවක් තිබුණු නමුදු දැන් එම වාට්ටුව ඉවත් කර ඇත.ජපන් ආධාර යටතේ රෝහල සඳහා ඉදි කෙරුණු කිලිටි රෙදි පවිත්‍ර කිරීමේ යන්ත්‍ර පද්ධතිය මීට අවුරුදු කීපයකට පෙර ආරම්භ කෙරුණේ මහත් උත්සවශ්‍රීයෙනි. එම යන්ත්‍ර පද්ධතියෙන් මහත් සේවාවක් සිදු කෙරිණ. ඇතැම් වැසි දින වලදී මාතර මහ රෝහලේ සැත්කම් පවා කල් ගොස් තිබිණි. ඊට හේතුව වූයේ රෝගීන්ගේ ඇඳන්වලට හා රෝගීන්ට අවශ්‍ය රෙදිපිළි නියමිත පරිදි සකස් කර ගැනීමට නොහැකි නිසා ය. එහෙත් මේ පවිත්‍රතා යන්ත්‍ර පද්ධතිය විවෘත කිරීමෙන් පසු එම ගැටළුව නිරාකරණය විය. එහෙත් මේ වන විට ඒ යන්ත්‍ර පද්ධතිය අක්‍රීය වීම බලවත් ගැටළුවකි.පාවිච්චියට ගැනීමෙන් පසු රෝහලේ බෙහෙත් සිරින්ජර්, අත්පිස්නා, ආදී අපද්‍රව්‍ය පුළුස්සා විසබීජ හරණය කිරීමේ යන්ත්‍රයක් ලැබුණේ ද ජපන් ආධාර මතය. සුනාමියේ ප්‍රතිඵලයක් ලෙස රෝහලට ලැබුණු එම යන්ත්‍රයද අබලන් වී ඇත. රෝහලේ පමණක් නොව මාතර නගරයට ආසන්නව ප්‍රදේශවල පවත්වන සායන වල සිරින්ජර් ආදියද පුළුස්සා දැමුවේ මේ යන්ත්‍රයෙනි.රෝහලේ දී රෝගීන්ට ලේ, මුත්‍ර ඇතුළු රසායනාගාර පරීක්ෂණ සිදු කරන අවස්ථාවලදී පිටස්තර පරීක්ෂණාගාර වල පිහිට පැතීමට සිදුවන බවට තොරතුරු අනාවරණය වේ. මේ සඳහා ගාස්තු අය කෙරේ. අතමිට ඇති රෝගීන්ට මෙය ගැටළුවක් නොවේ. එහෙත් දිළිදු රෝගීන්ට මෙවැනි අවස්ථා වලදී අසීරුතාවට පත්වේ.මෙම ගැටළු හා අඩුපාඩු මගහැරවීමට සෞඛ්‍ය අමාත්‍යංශයේ විධිමත් අවධානය යොමු කරන්නේ නම් මාතර මහ රෝහල රෝගී ජනතාවට මහත් සේවාවක් ඉටු කරන රෝහලක් බවට ජනපි‍්‍රය වනු ඇත.මාතර බෝධි ආරක්ෂක සභාවෙන් රෝහලේ වැඩිදියුණුව සඳහා රෝගීන්ගේ සුභසාධනය සඳහා ඉටු කරන සේවාවන් ද අගය කළ යුතුය. බොහෝ අවස්ථාවලදී බොහෝ රෝගීන්ගේ සෞඛ්‍ය පරීක්ෂණ කටයුතු සඳහා ද පිටස්තර ඖෂධ ශාලාවලින් බෙහෙත් ලබාගැනීමට සිදුවන අවස්ථාවලදීද බොහෝ රෝගීන්ට දැරීමට සිදු වන වියදම බෝධි ආරක්ෂක සභාව මගින් දැරීම රෝහලට ද මහත් සහනයකි. එහෙත් මෙවැනි සහනයක් ලබා ගැනීමට නොහැකි වන රෝගීන්ට දෙවියන්ගේම පිහිට යනු බොහෝ අයගේ මතයයි..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>06</day>
    </date>
    <link>http://www.dinamina.lk/2012/01/06/_art.asp?fn=n12010611</link>
    <topic>පිළිස්සුම් තුවාල ලැබූ සිසුන් දෙදෙනාට බරපතළයි</topic>
    <author>සොරණාතොට සමූහ සී. ගමගේ</author>
    <content>නමුණුකුල තැන්නකුඹුරවත්ත සහ බල්ලකැටුව හිඳගලවත්තේ 15 හැවිරිදි පාසල් සිසුන් දෙදෙනකු බරපතළ පිළිස්සුම් තුවාල ලබා බදුල්ල මහ රෝහලට ඇතුළත් කර සිටිති.දෙවියන්ට කපුරු දැල්වීමට යාමේදී හිඳගල වත්තේ ත්‍යාගරාජ් ප්‍රශාන්තන් (15) සිසුවා පිලිස්සුම් තුවාල ලබා ඇති අතර, බල්ලකැටුව නමුණුකුල වත්තේ ටී. සුරේෂ් සිසුවා (15) දියනෑමට වතුර උණු කිරීමට යාමේදී ලිපට ඇද වැටී මෙසේ බරපතළ පිලිස්සුම් තුවාල ලබා ඇතැයි පොලිසිය කීය. මෙම සිසුන් දෙදෙනා නමුණුකුල විදුහලේ සහ බල්ලකැටුව ගලපිටකන්ද විදුහලේ 8 වසරේ ඉගෙනුම ලබති.සිසුන් දෙදෙනාගේ සිරුරු මුළුමනින්ම පිලිස්සී තුවාල වී ඇති අතර ඔවුන්ගේ තත්ත්වයන් බරපතළ බව රෝහල් ප්‍රකාශකයකු කීය..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>06</day>
    </date>
    <link>http://www.dinamina.lk/2012/01/06/_art.asp?fn=n12010612</link>
    <topic>ජීවිතයේ සැඳෑ සමය පී‍්‍රතියෙන් ගත කළ හැකි වන්නේ රට වෙනුවෙන් ඉටුකළ යුතුකම් සිහිපත් කිරීමෙනුයි</topic>
    <author/>
    <content>ජීවිතයේ සැඳෑ සමය නිරාමිස සුවයකින් ගත කිරීමට හැකි වන්නේ රට වෙනුවෙන් තමා කළ සේවය සිහිපත් කර ගැනීමකින් පමණකැයි ජනාධිපති පාර්ලිමේන්තු කටයුතු ලේකම් කුමාරසිරි හෙට්ටිගේ මහතා පැවසීය. සේවයෙන් විශ්‍රාම යාම ගත වූ ජීවිත කාලයේ සමාජය වෙනුවෙන් කිරීමට අතපසු වූ යුතුකම් ඉටු කිරීමට යොදා ගත හැකි හොඳම කාලයක් බවද ඒ මහතා සඳහන් කළේ ය.හෙට්ටිගේ මහතා එසේ කීවේ ජනාධිපතිතුමන්ට, රජයට ඇතුළු මහජනතාවට සෙත් පතා කොටපොල ගැටබරු රාජ මහා විහාරස්ථානයේ ඉකුත් දා (31) පැවති පින්කමේ උත්සව සභාවේ ප්‍රධාන ආරාධිතයා වශයෙන් සහභාගී වෙමිනි.කුමාරසිරි හෙට්ටිගේ පදනම මගින් සංවිධානය කර තිබූ මේ පින්කම් මාලාවට විශේෂ අටවිසි බුද්ධ පූජාව, රජයේ විශ්‍රාමිකයන්ට ධර්ම ග්‍රන්ථ ප්‍රදානය, වැඩිහිටි සමිති සාමාජික සාමාජිකාවන්ට මදුරු දැල් ප්‍රදානය, ආබාධිතයින්ට රෝද පුටු ප්‍රදානය ද ඇතුළත් වී තිබුණි.එහිදී හෙට්ටිගේ මහතා මෙසේ ද පැවසීය. රට වෙනුවෙන් සේවය කර විශ්‍රාම ගෙන සිටින අය අප අමතක කළ යුතු නෑ. ඒ වගේම දැනට වියපත්ව සිටින වැඩිහිටියන් ද සමාජයෙන් කොන් කළ යුතු නෑ. ඔවුන් රටට හැකි පමණින් සේවයක් කර තිබෙනවා. සමහරු විවිධ ප්‍රශ්න මත කාලය ගත කරන්නේ මහත් වේදනාවෙන්. ඇති හැකි අය මේ අය ගැන සොයා බලන්න ඕනෑ.විශ්‍රාමික රජයේ සේවකයන් අගය කිරීම යනු කෘතවේදී ගුණය දැක්වීමයි. කෘතවේදී ගුණය අපට මුලින්ම පෙන්වා දුන්නේ බුදුන් වහන්සේයි. විශ්‍රාම වැටුප් ගන්නා විශ්‍රාමිකයන් හාර ලක්ෂ හැට දෙදහසක් (4,60000) පමණ සිටිනවා. වසරකට ඒ අය වෙනුවෙන් රුපියල් මිලියන අනූ හය දහසක් (96,000) පමණ රජය විශ්‍රාම වැටුප් ගෙවනවා. මේ අයගෙන් බොහෝ දෙනෙක් තමන් කරපු සේවය ගැන සිතමින් සතුටු වෙනවා ඇති. එහෙම සතුටු විය හැක්කේ රජයේ සේවය රැකියාවක් ලෙස නොව සේවයක් ලෙස කළ අයට යි.සමහර රජයේ සේවකයන් යුතුකම් හා වගකීම් පැහැර හරිනවා. පොදු ජනතාවගේ කඳුල පිස දැමීමට රජයේ සේවකයන් කටයුතු කළ යුතුයි. එහෙම නැති වුනොත් ආත්ම සතුටක් ලැබිය නොහැකියි.ජීවිතයේ සැඳෑ සමය ලංවන විට තමන් රටට කළ සේවය සිහිපත් කර නිරාමිස සතුටක් විඳ ගන්නට හැකි ;වන්න ඕන. ජනාධිපතිතුමා බොහෝ අවස්ථාවල මේ ගැන ඉතාම සංවේදීව අදහස් පළකර තිබෙනවා. වැඩිහිටි අයිතිවාසිකම් පිළිබඳ මේ රජය බොහෝ කටයුතු කර තිබෙනවා. වැඩිහිටියන් ආරක්ෂා කිරීමේ පනත ක්‍රියාත්මකයි. වැඩිහිටියන් සඳහා මහ ලේකම් කාර්යාලයක් පිහිටුවා. සමහර වැඩිහිටි දෙමව්පියන් දරුවන් නිසා දුක් විඳිනවා. සමහර දරුවන් දෙමව්පියන් නිසා දුක් විඳින හැටි දකින්න පුළුවන්.සමාජ සදාචාරය ගැන සතුටු වෙන්න බෑ. අඳුරු තැන් බොහෝ තිබෙනවා. සමහර අපචාර සිද්ධීන් අසන්න තරම් අමිහිරියි. අපට කොතැන හෝ වැරදී තිබෙනවා. දරුවන් නිසි ලෙස හදා නොගැනීම බරපතළ සමාජ ප්‍රශ්න ඇතිකරන්න පුළුවන්. සදාචාර වර්ධනයට අප සියලු දනා පෙළ ගැසිය යුතු කාලයක් ඇවිත්. සමාජ වටිනාකම් වලට තැනක් ලැබිය යුතුයි.උගත් ධනවත් සමහර දෙනා දෙමව්පියන්ට සලකන හැටි ඉතාම ඛේදජනක යි. දැනට රටේ වැඩිහිටි නිවාස දෙසිය තිස් නවයක් (239) පමණ තියෙනවා. ඒවායේ සිටින වැඩිහිටියන් සංඛ්‍යාව හයදහස් හත්සිය හැත්තෑ පහක් (6775) පමණ වෙනවා. නව වසර සදාචාරය සමාජයේ වඩ වඩාත් තහවුරු කරන වසරක් කරගන්න වගකිව යුතු හැම දෙනාම පෙරට ආයුතු යැයි ද හෙට්ටිගේ මහතා පැවසීය.ගැටබරු රාජමහා විහාරාධිපති බෙරලපනාතර චන්දවිමල හිමි - අද රට පුරා සිදුවන්නේ විශාල සංවර්ධනයක්. රටේ හැමතැනම ඇවිදින්න පුළුවන් පසුබිමක් හැදිලා. ජනාධිපතිතුමා මේ රට නිවැරදි ලෙස ඉදිරියට ගෙන යන බව අපි අවිවාදයෙන් යුතුව පිළිගත යුතුයි. භෞතික සංවර්ධනය වගේම යහපත් මිනිස්සු සිටින රටක් අපට අවශ්‍යයි.සමාජ සංවර්ධනය සඳහා සෑම පැත්තක්ම සොයා බලා කුමාරසිරි හෙට්ටිගේ පදනම කරනු ලබන්නේ මහඟු සේවයක්. වැඩිහිටියන්, රාජ්‍ය විශ්‍රාමිකයන් අමතක කරලා නෑ.ඒ අය අගැයීම සත් පුරුෂ ක්‍රියාවක්. ජනාධිපතිතුමාටත් මෙය ලොකු ආශීර්වාදයක්.මෙහිදී සත්ව හිංසාව පිළිබඳ වීඩියෝ දර්ශන අතුළත් විශේෂ දේශනයක් ද නිහාල් විජේරත්න මහතා විසින් පවත්වනු ලැබීය.මහින්ද විදානපතිරණ, ජයවීර හෙට්ටිගේ මහත්වරු ඇතුළු තවත් කීප දෙනෙක්ම මෙහිදී කථා කළහ..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>06</day>
    </date>
    <link>http://www.dinamina.lk/2012/01/06/_art.asp?fn=n12010613</link>
    <topic>තරුණ සේවා නිලධාරීන්ට ඇමැතිගෙන් පාඩමක්</topic>
    <author>චමීර ඇල්ලදෙණිය</author>
    <content>ජාතික ගීයට නිසි ගෞරවය නොලැබෙන අයුරින් එය ගායනා කළ තරුණ සේවා සභාවේ නිලධාරීන් පිරිසක් ලවා ජාතික ගීය නැවත ගායනා කිරීමට යෞවන හා නිපුණතා සංවර්ධන ඇමැති ඩලස් අලහප්පෙරුම මහතා ඊයේ (5) පියවර ගත්තේය.ජාතික තරුණ සේවා සභාවට නව නිලධාරීන් 90 දෙනකුට පත්වීම් ප්‍රදානය කිරීම වෙනුවෙන් යෞවන කටයුතු අමාත්‍යාංශයේ පැවැති උත්සවයේ දී මෙය සිදුවිය. රාජ්‍ය සේවයේ සිටින්නන් මෙන්ම රාජ්‍ය සේවයට පිවිසෙන්නන් ඇතුළු මේ රටේ සියලු දෙනා රටේ ජාතික ගීයට ගරු කළයුතු බවට ඩලස් අලහප්පෙරුම මහතා ඒ නිලධාරීන්ට උපදෙස් දුන්නේය. ජාතික තරුණ සේවා සභාවේ සභාපති නීතිඥ ලලිත් පියුම් පෙරේරා මහතා ද මෙම අවස්ථාවට සහභාගි විය..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>06</day>
    </date>
    <link>http://www.dinamina.lk/2012/01/06/_art.asp?fn=n12010614</link>
    <topic>රජරට වෛද්‍ය පීඨයේ පළමු වසර වසා දමයි</topic>
    <author>අනුරාධපුර මධ්‍යම විශේෂ</author>
    <content>මිහින්තලය රජරට විශ්වවිද්‍යාලයේ සාලියපුර පිහිටි වෛද්‍ය පීඨයේ පළමුවන වසර දින නියමයකින් තොරව වසා දැමීමට ඊයේ (05) කටයුතු කළ බව විශ්වවිද්‍යාලයේ උපකුලපති මහාචාර්ය කේ. ඒ. නන්දසේන මහතා පැවසීය. වෙනත් වසරවල සිසුන් පළමුවන වසරේ සිසුන් උද්ඝෝෂණ හා විරෝධතාවන්ට යොදා ගැනීම හේතුවෙන් මෙම තීරණය ගැනීමට සිදුවූ බවද උපකුලපතිවරයා පැවසීය.ඒ අනුව ඊයේ (05) නේවාසිකාගාරවල සිටින සියලු සිසු සිසුවියන්ට නේවාසිකාගාරවලින් පිටත්වී යන ලෙසද උපදෙස් ලබාදී ඇත.නැවත පළමු වසරේ අධ්‍යයන කටයුතු ආරම්භ වන දිනයන් පසුව දන්වන බවද පාලනාධිකාරිය සඳහන් කරයි..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>06</day>
    </date>
    <link>http://www.dinamina.lk/2012/01/06/_art.asp?fn=n12010615</link>
    <topic>වැසි සහිත කාලගුණයක්</topic>
    <author>උදුලා පීරිස්</author>
    <content>නැඟෙනහිර උතුරුමැද ඌව පළාත්වල මධ්‍යම කඳුකරයේ නැගෙනහිර බෑවුම් ප්‍රදේශවලත් හම්බන්තොට දිස්ත්‍රික්කයේත් අද (06) වැසි හෝ ගිගුරුම් සහිත වැසි ඇතිවිය හැකි බව කාලගුණ විද්‍යා දෙපාර්තමේන්තුව පැවසීය. අනෙකුත් ප්‍රදේශවල අපර භාගයේ දී හෝ සන්ධ්‍යා කාලයේ දී වැසි ගිගුරුම් සහිත වැසි ඇතිවිය හැකි බැවින් එම අවස්ථාවන්හි අකුණු අනතුරු සම්බන්ධයෙන් විමසිලිමත් වන ලෙස එම දෙපාර්තමේන්තුව ජනතාවගෙන් ඉල්ලා සිටී.නුවරඑළිය දිස්ත්‍රික්කයේ දින කිහිපයක තිබූ අධික සීතල තත්ත්වය මේ දිනවල පවතින වැස්සත් සමග කෙමෙන් අඩු වෙමින් පවතින බවද එම දෙපාර්තමේන්තුව අනාවරණය කර සිටී..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>06</day>
    </date>
    <link>http://www.dinamina.lk/2012/01/06/_art.asp?fn=n12010616</link>
    <topic>මෙරට තරුණ තරුණියන්ට ඉන්දීය ශිෂ්‍යත්ව</topic>
    <author/>
    <content>මහින්ද අලුත්ගෙදරඉන්දීය විශ්වවිද්‍යාලවල පූර්ව උපාධි හා පශ්චාත් උපාධි ශිෂ්‍යත්ව පාඨමාලා සඳහා ශ්‍රී ලාංකික තරුණ තරුණියන්ගෙන් අයදුම්පත් කැඳවයි.ශ්‍රී ලංකාවේ ඉන්දීය මහ කොමසාරිස් කාර්යාලය සංවිධානය කරන මෙහිදී නේරු අනුස්මරණ ශිෂ්‍යත්ව ක්‍රමය යටතේ පූර්ව උපාධි පාඨමාලා ශිෂ්‍යත්ව 40 ක්ද පොදු රාජ්‍ය මණ්ඩලීය ශිෂ්‍යත්ව 5ක්ද IRO - ARC ශිෂ්‍යත්ව යෝජනා ක්‍රමය යටතේ වන පශ්චාත් උපාධි පාඨමාලා ශිෂ්‍යත්ව දෙකක්ද පිරිනැමීමට තීරණය කර ඇතැයි ශ්‍රී ලංකාවේ ඉන්දීය මහ කොමසාරිස් කාර්යාලය පවසයි.2012 - 2013 අධ්‍යයන වර්ෂය වෙනුවෙන් මෙම පාඨමාලා පැවැත්වෙන බවත් ශ්‍රී ලංකාවේ උසස් අධ්‍යාපන අමාත්‍යාංශය සමඟ සාකච්ඡා කොට මේ සඳහා ශ්‍රී ලාංකික තරුණ තරුණියන් තෝරා ගන්නා බවත් එම මහ කොමසාරිස් කාර්යාලය කියයි.මේ සඳහා සුදුසුකම් ලාභීන්ගෙන් අයදුම්පත් කැඳවන අතර මේ මස 27 දාට ප්‍රථම යොමු කළ යුතු බවත් අවශ්‍ය වැඩි විස්තර හා අයදුම්පත උසස් අධ්‍යාපන අමාත්‍යාංශයේ වෙබ් අඩවිය වන http://www.mohe.gov.lk  වෙතින් ලබා ගත හැකි බවත් ශ්‍රී ලංකාවේ ඉන්දීය මහ කොමසාරිස් කාර්යාලය සඳහන් කරයි.මේ ශිෂ්‍යත්ව මඟින් සම්පූර්ණ පාඨමාලා ගාස්තුව, මාසික යැපුම් දීමනාවක් ගෙවනු ඇත.ඊට අමතරව නවාතැන් ගාස්තු දීමනාවක්ද පොත් මිලදී ගැනීම සඳහා වාර්ෂික දීමනාවක්ද අදාළ ශිෂ්‍යත්වයට අන්තර්ගතය. මේ හැර ICCR ශිෂ්‍යත්ව සඳහා පූර්ණ සෞඛ්‍ය පහසුකම්ද ප්‍රථම පංතියේ දුම්රිය ගාස්තු ද චාරිකා කිරීමේ දීමනාවක්ද අයත්වන බව එම මහ කොමසාරිස් කාර්යාලය කියයි..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>06</day>
    </date>
    <link>http://www.dinamina.lk/2012/01/06/_art.asp?fn=n12010617</link>
    <topic>ටී ෂර්ට් සිද්ධියෙන් දේශපාලන වාසි ගන්න එපා</topic>
    <author>කටුගස්තොට සමූහගාමිණී චන්ද්‍රසේන</author>
    <content>මහනුවර නගරයේ වෙළෙඳ සැලක දළදා මාලිගාවේ චිත්‍රයක් මුද්‍රිත කාන්තා ටී ෂර්ට් තොගයක් අලෙවිය සඳහා තිබීමේ සිද්ධිය උපයෝගී කරගෙන විවිධ කණ්ඩායම් දේශපාලන වාසි තකා උද්ඝෝෂණ පැවැත්වීම අනවශ්‍ය බවත් ඒ සිද්ධිය සම්පූර්ණයෙන් සමථයකට පත්වී ඇති බවත් දළදා මාලිගාවේ දියවඩන නිළමේ නිලංග දෑල මහතා පවසයි.සිද්ධියට අදාළ ටී ෂර්ට් තොගය පොලිසිය භාරයට ගෙන ඇති අතර එවැනි සිද්ධි මින් මතුවට නොවෙන්නට වග බලා ගන්නා බවට එම වෙළඳ සැලේ කළමණාකාරිත්වය පොරොන්දු වී ඇති නිසා ගැටලුවක් නොමැති බවද දියවඩන නිළමේවරයා පැවසීය. මේ සිද්ධිය දඩමීමා කරගෙන භික්ෂූන් වහන්සේ උසිගන්වා සමහර පිරිසක් දේශපාලන වාසි ලබාගැනීමේ සූදානමක් තිබිණ..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>06</day>
    </date>
    <link>http://www.dinamina.lk/2012/01/06/_art.asp?fn=n12010618</link>
    <topic>ජනතා මතය නිසි මඟට හැරවීම ලේක්හවුස් ආයතනයේ වගකීමක්</topic>
    <author>ධනුෂ්ක ගොඩකුඹුර සහ නුවන් කොඩිකාර</author>
    <content>අතීත අත්දැකීම් සමඟින් වර්තමානය සකස් කර ගන්නා ලේක්හවුස් ආයතනය වර්ෂයක් වර්ෂයක් පාසා දියුණුව කරා පියනඟන බව පාලි හා බෞද්ධ විශ්වවිද්‍යාලයේ මහෝපාධ්‍යාය, කොළඹ කොටුව සම්බුද්ධාලෝක විහාරාධිපති ඉත්තදෙමළියේ ඉන්දසර හිමියෝ පැවසූහ.ලේක්හවුස් ආයතනයේ වත්මන් සභාපති, ජ්‍යෙෂ්ඨ මාධ්‍යවේදී බන්දුල පද්මකුමාර මහතා සිය ජීවිතය තුළ ලැබූ අත්දැකීම් ආයතනයේ දියුණුවට යොදාගන්නා බවත්, උන්වහන්සේ ප්‍රකාශ කළහ.උන්වහන්සේ මේ අදහස් පළකළේ ලේක්හවුස් ආයතනයේ වාණිජ මුද්‍රණ දෙපාර්තමේන්තුවේ නව මුද්‍රණ යන්ත්‍රයේ මුද්‍රණ කටයුතු ඇරැඹීමේ සුබ මොහොතට ආයතන පරිශ්‍රයේදී ඊයේ (05) එක්වෙමිනි.සිවු වර්ණයෙන් එකවර පිටු 16 ක් මුද්‍රණය කළ හැකි අයුරින් මුද්‍රණ යන්ත්‍රයට එක්කෙරුණු නව කොටස් සඳහා වැය කෙරුණු මුදල රුපියල් මිලියන 70 කි.ජනාධිපති මහින්ද රාජපක්‍ෂ මහතාගේ නායකත්වය යටතේ වසර තිහක යුද්ධය අවසන් කර සංවර්ධන යුද්ධයක් අරඹා ඇති මේ මොහොතේ වාද භේද, අසමඟිකම් දුරලා රටේ ජනතාවගේ මතය එක දෙසකට හැරවීමේ වගකීම රාජ්‍ය මාධ්‍ය ආයතනයක් වශයෙන් ලේක්හවුස් ආයතනය සතු බවත් උන්වහන්සේ සිහිපත් කළහ.ඉත්තදෙමළියේ ඉන්දසර හිමියෝ එහිදී වැඩිදුරටත් මෙසේ ද ප්‍රකාශ කළහ.ලේක්හවුස් ආයතනය මාධ්‍ය ආයතනයක් ලෙස මේ රටේ තබන පියවරේ වැදගත් සන්ධිස්ථානයක් අද සනිටුහන් කෙරෙනවා. ලේක්හවුස් ආයතනයේ සභාපති, ජ්‍යෙෂ්ඨ මාධ්‍යවේදී බන්දුල පද්මකුමාර මහතා තම ජීවිතයේ ලැබූ අත්දැකීම් මේ ආයතනයේ දියුණුවට යොදා ගන්නවා.ආයතනයක, රටක හෝ ජීවිතයක අතීතය වෙනස් කරන්නට පුළුවන්කමක් නැහැ. අපට පුළුවන් අතීතයේ සිදු වූ වැරැදි, අතපසුවීම් අත්දැකීම් ලෙස භාවිතා කරන්නයි. වර්තමානය නිවැරැදි කර ගන්න අතීතයේ අත්දැකීම් ඉවහල් වෙනවා. ලේක්හවුස් ආයතනය තම අත්දැකීම් සමඟින් වර්තමානය සකසාගෙන වර්ෂයක් වර්ෂයක් පාසා දියුණුවට පත්වන ආයතනයක්.මම පසුගිය දිනෙක දුටුවා සභාපතිතුමාගේ කතාවක් ඇතුළත් පුවත්පත් වාර්තාවක්. ලේක්හවුස් ආයතනයට ආදරය කරන, මේ ආයතනය හොඳ ප්‍රවීණ ආයතනයක් ලෙස පිළිගන්නා අයට ආඩම්බරයක්, ආදරයක් දැනෙනවා ඒ වාර්තා දැක්කාම. මාධ්‍ය ආයතනයක් වශයෙන් එහි සේවය කරන සේවක සේවිකාවන්ට පුදුම ආකාරයේ දියුණුවක් ලබන්නට අවස්ථාව උදාකර ඇති බව අපි ඒ වාර්තා තුළින් දුටුවා.ආයතනයේ ලාබ සේවක සේවිකාවන්ට ලබා දෙමින්, වැටුප් වැඩි කරමින්, දූ දරුවන්ගේ අධ්‍යාපනය දියුණු කරමින් සුබසාධන සියල්ල ලබා දෙන අතරම ආයතනය දියුණු කරන බව දැකගන්නට ලැබුණා. සභාපතිතුමාට සතුටු වෙන්නට පුළුවන් සේවක සුබසාධනය සලසන අතරම ආයතනය දියුණු කරන්නට හැකිවීම පිළිබඳව.මහින්ද රාජපක්‍ෂ ජනාධිපතිතුමා වසර තිහක යුද්ධය අවසන් කර සංවර්ධන යුද්ධයක් අරඹා තිබෙනවා. එවන් අවස්ථාවක රටේ ජනතාවගේ ආකල්ප, හැඟීම් එක දෙසකට යොමු කරන්නට මාධ්‍ය ආයතනයකින් ඉටු කළ හැකි මෙහෙවර ඉතා විශාලයි. භේදභින්නකම් අතහැර, අසමඟිකම් අතහැර මහින්ද චින්තනයෙන් බලාපොරොත්තු වන දියුණුව ලබන්නට, රට ඒ දෙසට යොමු කරන්න මාධ්‍ය ආයතනයකින් කළ හැකි මෙහෙවර විශාලයි.මහින්ද රාජපක්‍ෂ ජනාධිපතිතුමා බලාපොරොත්තු වන පරිදි එතුමාගේ සංවර්ධන වැඩපිළිවෙළට විශාල සහයක් රාජ්‍ය මාධ්‍ය ආයතනයක් ලෙස ලබා දෙන්න මේ ආයතනයට පුළුවන්. මේ නවීන තාක්ෂණය යොදා ගනිමින් ලේක්හවුස් ආයතනයට ඒ පුළුල් වෙනස ඇතිකරන්නට ශක්තිය තිබෙනවා.රටේ සංවර්ධනයට, මහින්ද චින්තනයට දායකත්වය ලබා දෙමින් ශක්තියක් වන්නට ධෛර්යය ලැබේවා කියා පතනවා. මේ ලෝකයේ වැඩ කරන නින්දා නොලබන මනුෂ්‍යයෙක් නෑ කියා බුදුරජාණන් වහන්සේ ප්‍රකාශ කර තිබෙනවා. අඩුවෙන් කතා කළත් නින්දා. තරමට කතා කළත් නින්දා. වැඩියෙන් කතා කළත් නින්දා. වැඩ කළත් නින්දා, නොකළත් නින්දා. මේක ලෝකයේ හැමදාම පවතින තත්ත්වයක්. නින්දාවට බියේ සැඟවෙන්න අවශ්‍ය නෑ. නින්දා ප්‍රශංසා අපට නැඟී සිටින්නට ඇති ශක්තියක් ලෙස හිතන්න. එවිට අපට අපේ රට සංවර්ධනය කරන්න, ආයතනය දියුණු කරන්න පුළුවන්.ලේක්හවුස් ආයතනයේ සභාපති, ජ්‍යෙෂ්ඨ මාධ්‍යවේදී බන්දුල පද්මකුමාර මහතා - 2009 වසරේ ජනවාරි මස 06 වැනිදා ඔබවහන්සේලා මෙහි වැඩම කර මේ මුද්‍රණ යන්ත්‍රයේ වැඩ ආරම්භ කරන්නට ආශීර්වාද කළා. ඔබවහන්සේලාගේ ආශීර්වාදය අපිට ශක්තියක් වුණා. මේ යන්ත්‍රයේ දෙවන කොටස එක්කරන්නට නොයෙකුත් බාධා තිබුණා. නමුත් ලේක්හවුස් ආයතනය යන ගමනේ වැදගත් සන්ධිස්ථානයක් සනිටුහන් කරන නිසා අපි නොබියව ඒ යන්ත්‍රය ගෙනෙන්නට කැපවුණා.අද ඔබවහන්සේලාගේ ආශීර්වාදය මැද විවෘත කළේ ඒ යන්ත්‍රයයි. රුපියල් මිලියන 70 ක් වියදම් කර වර්ණ හතරක් එකවර මුද්‍රණය කළ හැකි යන්ත්‍රයක් අපි දැනටත් ඇනවුම් කර තිබෙනවා. එය පෙබරවාරි මාසයේදී මේ අංශයේම සවිකරනවා.ලේක්හවුස් ආයතනයේ වැඩි සැලකිල්ලක් නොදැක්වූ මේ වාණිජ මුද්‍රණ අංශය දියුණු කිරීම මගේත්, අධ්‍යක්‍ෂ මණ්ඩලයේත් එක ලොකු බලාපොරොත්තුවක්. පසුගිය වසරට පෙර වසරේ අපි පාසල් පොත් රුපියල් මිලියන 208 ක මුද්‍රණය කළා. ඒ පොත් ටෙන්ඩරයෙන් පිටස්තරව අපිට දෙන්න කියා මම නොවැන්ද කෙනෙක් නැහැ. නොගිය තැනක් නැහැ. නමුත් අපිට එය ලැබුණේ නැහැ. අපි ටෙන්ඩර් දාලයි ගත්තේ.අපි ටෙන්ඩර් දාන්න මුදල් ලබාගත්තේ බැංකුවෙන්. අධ්‍යාපන ප්‍රකාශන දෙපාර්තමේන්තුව අපට මුදල් දුන්නේ ඊළඟ වසරේ ටෙන්ඩරය එන විටයි. අපේ ගිණුම් අංශය අපට කිව්වා අඩුවට ඉල්ලන්න එපා වැඩි මුදලකට ටෙන්ඩරය ඉල්ලන්න කියා. මේ නිසා අපිට පසුගිය වසරේ පොත් මුද්‍රණය කිරීම ගන්නට බැරි වුණා. අපෙන් උදව් ගන්න, ප්‍රචාරය ගන්න ඕනෑ තරම් දේශපාලනඥයෝ ඉන්නවා. නමුත් ඒ කිසිවෙක් අපට උදව් කළේ නැහැ.මගේත්, අධ්‍යක්‍ෂ මණ්ඩලයේත් සේවක සේවිකාවන්ගේත් උනන්දුව මතයි මේ ආයතනය රැක ගත්තේ. අපිට රජය සත පහක්වත් දෙන්නේ නෑ. අපි ලේක්හවුස් ආයතනයේ ඉතිහාසයේ කවදාවත් එහෙම අරගෙනත් නෑ. ඒ නිසා මහා සංඝරත්නයේ ආශීර්වාදය අපිට නිරන්තරයෙන්ම අවශ්‍යයි. එය අපිට මඟපෙන්වන සඳ එළියක්.ඒ නිසයි අපි අපේ පන්සල සමඟ කිට්ටු සම්බන්ධයක් පවත්වන්නේ. ලේක්හවුස් ආයතනයේ මුද්‍රණ අංශය ප්‍රශස්ත මුද්‍රණ කටයුතු කළ හැකි අංශයක් බව අද මුද්‍රණය කළ බුදුසරණ පුවත්පතින් ඔබවහන්සේලාට පෙනෙනවා ඇති. ඒකට හේතුව සේවකයන්ගේ සහ කළමනාකාරීත්වයේ කැපවීම. මේ අංශය අපේ අනෙක් අංශවලට ආදර්ශයක්.ලේක්හවුස් වෙළඳ මුද්‍රණ අංශය ලංකාවේ විශිෂ්ටම වෙළෙඳ මුද්‍රණ අංශය බවට පත්කිරීමයි අපේ බලාපොරොත්තුව. අප ගන්නා නිවැරදි මාවත, සේවකයන් සමඟින් වන සහසම්බන්ධතාව මත එය මේ වසරේ ඉටු කර ගත හැකි වෙතැයි මා විශ්වාස කරනවා. ඒ අභියෝගය සිහිනයක් නොවන්නට සේවක සේවිකාවන්ගේ සහාය බලාපොරොත්තු ;වනවා.සිළුමිණ ප්‍රධාන කර්තෘ, මාධ්‍යවේදී කරුණාදාස සූරියආරච්චි මහතා -නව වසර ඉතා සුබ අසමසම වසරක් ලෙසයි මා දකින්නේ. මේ වසර ආරම්භයේ සිට ලේක්හවුස් ආයතනයේ අපට බොහෝ වරප්‍රසාද ලැබෙමින් තියෙනවා.සතුරු බලවේග බිඳවැටිලා ජයග්‍රහණ හිමිවෙමින් තියෙනවා. වැටුප්, සුබසාධන පමණක් නොවෙයි, දේශයේ මිනිසුන් වෙනුවෙන් සුවිශේෂි කාර්ය භාරයක් ඉටුකරන්න ලේක්හවුස් ආයතනයට හැකි වී තියෙනවා.ජනතාව දළදා කරඬුව දැකලා පහන් සිත් ඇතිකර ගන්නා සේ අපේ සේවකයෝ ලේක්හවුස් ආයතනය දිහා බලලා එවැනිම සිතුවිලි ඇතිකර ගන්නා බවට කිසිදු සැකයක් නැහැ.ලේක්හවුස් ආයතනය දවසින් දවස ජය මාවත කරා ගෙන යන සභාපතිවරයකු යටතේ සිළුමිණ ප්‍රධාන කර්තෘ තනතුර ලබන්න හැකිවීම භාග්‍යයක් ලෙසයි මා දකින්නේ.සභාපතිතුමන් ප්‍රකාශ කළ පරිදි කිසිවෙකුට කිසිදා මේ ආයතනය වට්ටන්න තියා එසේ සිතන්නවත් බැහැ. ඊට හේතුව මේ වන විට ආයතනයක් ලෙස අප සියලු දෙනා එකා මෙන් බැඳී සිටීමයි.මේ අවස්ථාවට මහා සංඝරත්නය, ලේක්හවුස් ආයතනයේ අධ්‍යක්‍ෂකවරුන් වන සීලරත්න සෙනරත්, උපුල් දිසානායක, රසාංග හරිස්චන්ද්‍ර, සාමාන්‍යාධිකාරි අභය අමරදාස, සමාගම් ලේකම් කුමුදු ගුණවර්ධන, වාණිජ මුද්‍රණ අංශයේ නියෝජ්‍ය සාමාන්‍යාධිකාරි කමල් විජේසූරිය, දිනමිණ ප්‍රධාන කර්තෘ මහින්ද අබේසුන්දර, ඩේලිනිව්ස් ප්‍රධාන කර්තෘ ලීන් ඔකර්ස්, තිනකරන් ප්‍රධාන කර්තෘ එස්. තිල්ලේනාදන්, සන්ඩේ ඔබ්සවර් ප්‍රධාන කර්තෘ දිනේෂ් වීරවංශ මහත්වරුන් ඇතුළු ආයතන නිලධාරීන්, සේවක සේවිකාවෝ විශාල පිරිසක් සහභාගි වී සිටියහ..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>06</day>
    </date>
    <link>http://www.dinamina.lk/2012/01/06/_art.asp?fn=r1201061</link>
    <topic>ගරා වැටුණු පාලම පිළිසකර කරන්න ව්‍යාපෘතියක්</topic>
    <author>යටියන්තොට සමූහ කුමාරසිංහ ගුණදාස</author>
    <content>යටියන්තොට ගරාගොඩ යා කරන කැලණි ගඟ හරහා ඇති පාලම වසර දහයකට වැඩි කාලයකින් පිළිසකර කර නැති බව දිනමිණ පුවත්පතේ පළවූ වාර්තාවට යහපත් ප්‍රතිචාර ලැබී තිබේ.ඒ අනුව විද්‍යා කටයුතු පිළිබඳ ජ්‍යෙෂ්ඨ ඇමැති මහාචාර්්‍ය තිස්ස විතාරණ මහතා ඇතුළු පිරිසක් මේ පාලම නිරීක්ෂණ චාරිකාවකට සහභාගී වූහ.සබරගමුව පළාත් මංත්‍රී අජිත් ශාමින්ද - යටියන්තොට ප්‍රාදේශීය සභාවේ සභාපති යූ.ඩී.වසන්ත කුමාර ප්‍රාදේශීය සභා මංත්‍රී නන්දසේන වික්‍රමසූරිය, සුරංගල සේනානායක, කේ.ජී.එස්.ජයතිලක යන මහත්වරු සහ මහාමාර්ග අධිකාරියේ නිලධාරී පිරිසක් මීට සහභාගී වී සිටියහ.මෙහිදී මලල්පොළ ශෛයිලතලාරාම විහාරාධිපති හා ශාසනාරක්ෂක බල මණ්ඩලයේ ලේඛකාධිකාරී විල්ගමුවේ රතනසාර හිමියෝ මෙසේ කීහ.මේ පෞරාණික පාලම ඉදිකර වසර 110ක් වෙනවා. මාගම්මන කරවනැල්ල ප්‍රදේශ කුඩා වැස්සටත් පාර යටවෙනවා. එවිට පාවිච්චි කරන්නේ මේ විකල්ප මාර්ගයයි. යටියන්තොට පොලීසිය මුස්ලිම් පාසල පල්ලිය හා සිංහල පාසලක්ද දෙගල්ලස්ස වතු යායටද ගම්මාන දහයකට පමණ යා හැකි එකම මාර්ගය මෙයයි.දැනට පවතින තත්ත්වයෙන් තිබුනොත් වැඩි කල් නොගොස් වාහන ධාවනය කිරීමට නොහැකි වෙනවා. එසේ වුවහොත් ජනතාව අපහසුතාවට පත් වීමට ඉඩ තිබෙනවා. මෙය ඉක්මනින් පිළිසකර කිරීම බලධාරීන්ගේ යුතුකමක්..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>06</day>
    </date>
    <link>http://www.dinamina.lk/2012/01/06/_art.asp?fn=r1201062</link>
    <topic>පිහියෙන් ඇන කාන්තාවක ඝාතනය කළ පුද්ගලයකුට බරපතළ වැඩ ඇතිව පස් වසරක සිර දඬුවම්</topic>
    <author>මීගමුව විශේෂ – එච්. ප්‍රනාන්දු</author>
    <content>හතළිස් හය හැවිරිදි ආබාධිත කාන්තාවකට පිහියෙන් ඇන මරා අනියම් මිනී මැරුමට වරද පිළිගත් පුද්ගලයකුට බරපතළ වැඩ ඇතිව අවුරුදු 5ක සිර දඬුවමක් නියම කළ මීගමුව මහාධිකරණ විනිසුරු ශිරාන් ගුණරත්න මහතා රුපියල් 5000 ක දඩයක් ද නියම කළේ ය.2008 වර්ෂයේ පෙබරවාරි මස 15 වැනි දින හෝ ඊට ආසන්න දිනක දී අල්විස් වත්ත පදිංචිව සිටි ප්‍රවීනා පෝලියෝ සෙනෙවිරත්න (46) නමැත්තියට පිහියකින් ඇන මරා දැමී යයි විත්තිකරුට එරෙහිව නීතිපතිවරයා විසින් චෝදනා නගා තිබිණි.විත්තිකරු අනියම් මිනී මැරුමට වරද පිළිගත්තෙන් විනිසුරු ගුණරත්න මහතා අදාළ දඬුවම් පැනවීය.විත්තිකරු පිළිබඳ නොයෙක් කට කතා පැතිර ගොස් තිබූ අතර, විත්තිතරු මෙම කටකතා පැතිරවීම සම්බන්ධයෙන් මියගිය ආබාධිත කාන්තාව සැකකර තිබේ. මෙම සිද්ධියට මුල කට කතා පැතිරවීම බව අධිකරණයේ දී අනාවරණය විණි.රජයේ අධිනීතිඥ ලක්මිණි ගිරිහාගම මෙනවිය මෙම නඩුවේ පැමිණිල්ල වෙනුවෙන් පෙනී සිටියා ය..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>06</day>
    </date>
    <link>http://www.dinamina.lk/2012/01/06/_art.asp?fn=r1201063</link>
    <topic>සැමියා අතහැර ඔහුගේ මිතුරකු සමඟ ගිය කාන්තාවක් පස් වසරකට පසු පළමු සැමියා ළඟටම ගිහින්</topic>
    <author>තෙන්නකෝන් කුලසේකර – ගයාන් රාජපක්‍ෂ</author>
    <content>මෙයට පස් වසරකට පෙර කෝටිපති ව්‍යාපාරික සැමියා අතහැර විසිපස් හැවිරිදි ගරාජ් බාස් කෙනකු සමඟ පලාගිය හතළිස් පස් හැවිරිදි රූමත් තිදරු මවක් ගරාජ් බාස්ගේ සියලු දේපළ තමා සන්තක කොට ගෙන යළි පැරැණි සැමියාට බාර ගැනීමට බල කිරීමේ සිද්ධියක් හොරොව්පොතාන පොලිසියෙන් වාර්තාවේ.සිද්ධිය මෙසේය.ඔහු හොරොව්පොතාන නගරයේ ව්‍යාපාරිකයෙකි. රූමත් තරුණියක් විවාහ කැර ගෙන පහළොස් වසරක් දීග කද්දී පුතුන් දෙදෙනකුගේ හා දියණියකගේ පියෙක් විය. ඔහුගේ මිතුරකු වූ විසිපස් හැවිරිදි ගරාජ් බාස් කෙනකු සමඟ ව්‍යාපාරිකයාගේ බිරිය තහනම් ගහේ ගෙඩි කන්නට වූවාය. එකල ඇගේ වයස අවුරුදු හතළිස් පහකි.ව්‍යාපාරික සැමියාගේ සියලු ව්‍යාපාර කටයුතු පාලනය කළ ඇය සැමියා සතු රුපියල් කෝටියකට අධික මුදලක් සමඟ ගරාජ් බාස් සමඟ පලා ගියාය.සැමියා පොලිසි ගියේය. බිරිය තමා සමඟ දිග කෑමට අකැමැතිවීම නිසා පොලිස් පොතේ ලියා තම බිරිය මිතුරාට බාරදී දරු තිදෙනා ලොකු මහත් කළේය. ඔහු යළි විවාහ වූයේ ද නැත.නව දිවියක් ඇරඹූ හතළිස් පස් හැවිරිදි තිදරු මවත් විසි පස් හැවිරිදි ගරාජ් බාසුත් දිනෙන් දින දියුණුවට පත් වූහ. පස් වසරක් ගත වෙද්දී ඇය පනස් වැනි වියටත් තරුණ සැමියා තිස් වෙනි වියටත් පත් වූහ. ඒ වනවිට තරුණ සැමියාගේ ඉඩකඩම් දේපළ හා නවීන වාහනය ද ඇගේ නමට ලියවා ගැනීමට ඇය සමත් වූවාය.පසුගියදා ඇය තරුණ සැමියා තමාට නොසලකන බවත්, පහර දෙන බවත් තමා මහලු බව පවසමින් වෙනස්කම් කරන බැවින් තමා යළි පැරැණි සැමියාට බාරගන්නා ලෙස දන්වන ලෙස ඉල්ලා හොරොව්පොතාන පොලිසියට පැමිණිලි කළාය.හොරොව්පොතාන පොලිස් ස්ථානාධිපති පොලිස් පරීක්‍ෂක සංජීව මහානාම මහතා පළමු සැමියාත් දෙවැනි සැමියාත් බිරියත් පොලිසියට කැඳවීය.එහිදී බිරිය පවසා සිටියේ යළි තමා පළමු සැමියා සමඟ යෑමට කැමති බවය. දෙවැනි සැමියා කියා සිටියේ පොලිස් පොතේ අත්සන් කැර තමා බාර ගත් මිතුරාගේ බිරිය පස්වසරක් ඇතුළත තමා සතු සියලු දේපළ ඇය සතුකැර ගත් බැවින් තවදුරටත් ඇය සමඟ දීග කෑමට අනවශ්‍ය බවය.පළමු සැමියා තරයේ පවසා සිටියේ තමා සතු මුදල්් කන්දරාවක් ද රන් ආභරණ ද රැගෙන මිතුරා සමඟ පලාගිය බිරිය කිසි සේත්ම යළි බාර ගැනීමට නොහැකි බවය.අල්ලපු අත්තත් පය ගහපු අත්තත් දෙකම අහිමි වූ බිරිය හැඬූ කඳුළෙන් යුතුව පොලිස් ස්ථානයෙන් පිටවී ගොස් ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>06</day>
    </date>
    <link>http://www.dinamina.lk/2012/01/06/_art.asp?fn=r1201064</link>
    <topic>අධිකරණය මගහැර සිටි අයකුට වසර 17ක සිරදඬුවම් සහ දඩ</topic>
    <author>ආරච්චිකට්ටුව සමූහ අතුකෝරළ යු. ගුණපාල</author>
    <content>බාලවයස්කාර දැරියක අපහරණය කිරීම සහ දූෂණය කිරීම සම්බන්ධයෙන් චෝදනා ලබා සිටි චූදිතයකු මහාධිකරණය මග හැර සිටීම නිසා චූදිත නොමැතිව නඩුව විභාග කළ හලාවත මහාධිකරණ විනිසුරු ඩබ්ලිව්. එම්. එම්. මාලනී ගුණරත්න මහත්මිය චූදිතට අවුරුදු 17 ක සිර දඬුවම් සහ රුපියල් 15000 ක දඩ මුදලක් නියම කළාය.චූදිත වූයේ මණ්ඩලාන ඉහළ තම්මන විසූ විජේසිංහ ආරච්චිලාගේ ජානක දීපාල් තිලකරත්න නම් අයෙකි.අධිචෝදනා බාරදීමට චූදිතට සිතාසි නිකුත් කර ඇතත් චූදිත ප්‍රදේශය අතහැර ගොස් සිටියෙන් ඔහුට අධිචෝදනා බාරදීමට නොහැකිව තිබේ.මේ සිද්ධිය වන විට පැමිණිලිකාර දැරියට වයස අවුරුදු 14 ක්ද චූදිතට අවුරුදු 24 ක්ද වී තිබේ. චූදිතට වරෙන්තු නිකුත් කළද චූදිත සොයා ගත නොහැකි වූයෙන් චූදිත නොමැතිව මේ නඩුව විභාග කර ඇත.පැමිණිල්ල ඉදිරිපත් කරනු ලැබූ පසු සාක්ෂි පිළිගත හැකි බවට තීරණය කරන ලද මහාධිකරණ විනිසුරු ඩබ්ලිව්. එම්. එම්. මාලනී ගුණරත්න මහත්මිය චූදිත චෝදනා දෙකටම වරදකරු කරනු ලැබුවාය.බරවැඩ සහිත වසර දෙකක සිර දඬුවමක් හා රුපියල් 5000 ක දඩයක් පළමුවන චෝදනාවට ද බරවැඩ සහිත වසර පහළොවක සිර දඬුවමක් හා රුපියල් 10000 ක දඩයක් දෙවන චෝදනාවටද නියම කළ මහාධිකරණ විනිසුරුවරිය දඩ මුදල් නොගෙවන්නේ නම් මාස හය බැගින් සාමාන්‍ය සිර දඬුවම්ද නියම කළාය.සිර දඬුවම් සමගාමීව ගෙවී යාමටද නියම කරනු ලැබූ අතර පැමිණිලිකාරියට රුපියල් ලක්ෂ තුනක වන්දි මුදලක් ගෙවීමටද නියම කර වන්දි මුදල නොගෙවන්නේ නම් බරවැඩ සහිත වසර තුනක සිර දඬුවමක්ද නියම කළාය.මේ දඬුවම් චූදිත අත්අඩංගුවට ගෙන මහාධිකරණයට ඉදිරිපත් කරනු ලැබු දින සිට ක්‍රියාත්මක විය යුතු බවටත් නියම කර චූදිතට විවෘත වරෙන්තු නිකුත් කළාය..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>06</day>
    </date>
    <link>http://www.dinamina.lk/2012/01/06/_art.asp?fn=r1201065</link>
    <topic>රාලහාමිට අඹරන්න ගිය ලණුව තේගිස් මාමාටම ගිලින්න වෙලා</topic>
    <author>අලව්ව විශේෂ ඒ. කීර්තිසිංහ</author>
    <content>රාලහාමිගේ රැකියාව ලණු ඇඹරීමය. කොහු කෙඳි, හන පට්ටා වැනි විවිධ දේ වලින් අඹරණ ලණු කඩමණ්ඩියට ගෙන ගොස් විකුණා හෙතෙම එදා වේල සරිකර ගනී.රාලහාමි නිතර කාලය ගත කරනුයේ විහිළුවෙනි. විහිළු කතා කීම හා විහිළු වැඩ කිරීමද ඔහුගේ දින චරියාවේ එක් අංගයකි.දිනක් අසල්වැසි තේගිස් මාමා ඔහුගේ ලණු මඩුවට පැමිණියේ විහිළුවක් දෙකක් කියා රාලහාමි සමග විනෝද වීමටය. එසේ සිටින ගමන් තේගිස් මාමා “රාලහාමි මට හොඳ දිය ලණුවක් අඹරලා දෙන්ඩකො” කීය. “අපොයි ඕක සුළු දෙයක්නෙ. හෙට හැන්දැකොරේ මේ පැත්තෙ එන්ඩකො රාලහාමි කීය.තේගිස් මාමාද පසුදින රාලහාමිගේ කොහු මඩුවට ගියේ දිය ලණුව ගැනද විමසා බැලීමේ අදහසිනි. එසේ ගොස් ටික වේලාවක් කතා කරමින් සිට “කෝ මගේ දිය ලණුව ඇඹරුවාද?” “ආයෙත් අහල” මම කිව්වොත් කිව්වා. “ඔන්න කාලයක් පාවිච්චි කරන්ඩ පුළුවන් මේක” කියා රාලහාමි තේගිස් මාමා අතට අඹරන ලද දිය ලණුව දුන්නේය. තේගිස් මාමා වත්ත පිටියේ වැඩ කරන්නේත්, දිය නාන්නේත් අමුඩය ගසාගෙනය.දිය ලණුව අතට ගත් හෙතෙම එය ඉණේ බැඳගෙන “දැන් ඉතින් මංකඩට ගිහින් නාගෙනම ගෙදර යනවා” කියමින් මාඔයේ දිය නාන මංකඩට ගියේය.තේගිස් මාමා එහි යන විට කාන්තාවන් හා ළමයින් කිහිප දෙනෙක්ම මංකඩේ දිය නාමින් සිටියහ. තේගිස් මාමාද අමුඩය ගසාගෙන දියට බැස නාන්නට පටන් ගත්තේය.මද වේලාවක් දියේ ගිලෙමින් සිටි හෙතෙම අසළ තිබුන ගලක් මතට නැග සබන් ගෑමට පටන් ගත්තේය. සබන් ගා කුණු අතුල්ලමින් සිටියදී එක් වරම ඔහුගේ දිය ලණුව කඩා වැටිණ. දැන් තේගිස් මාමා අමු නිර්වස්ත්‍රයෙනි. දිය නාමින් සිටි කාන්තාවෝ පැන දිවූහ.ළමා ළපටින් ද හූ කියමින් සිනාසෙන්නට වූහ. තේගිස් මාමා ලජ්ජාවෙන් ඇඹරෙමින් අමුඩයෙන් විලි වසාගෙන ඔයේ ඉවුරට මුවා වුණේය.රාලහාමි තමාට දිය ලණුව අඹරා දී ඇත්තේ කඩදාසි වලින් බව ඔහුට වැටහුණේ ඉන් පසුවය..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>06</day>
    </date>
    <link>http://www.dinamina.lk/2012/01/06/_art.asp?fn=s1201061</link>
    <topic>අපරික්ෂාකාරී පිතිහරඹයෙන් ඉදිරිපෙළ පිතිකරුවෝ දැවීයති</topic>
    <author>ෆවුස් මොහොමඩ් දකුණු අප්‍රිකාවේ සිට...</author>
    <content>ශ්‍රී ලංකා පිලේ ඉදිරිපෙළ පිතිකරුවන්ගේ අපරික්ෂාකරී පිතිහරඹය හේතුවෙන් කේප්ටවුන් නුවර පැවැත්වෙන තීරණාත්මක අවසන් ටෙස්ට් තරගයේ දකුණු අප්‍රිකානුවන් හමුවේ ඉනිමක පරාජයෙන් බේරීමේ සටනක නිරතව සිටින ශ්‍රී ලංකාවට තුන්වැනි දිනය වූ ඊයේ (5) තරගය නිමාවනවිට ලකුණු 138ක් තුල කඩුලු 4ක්ම අහිමිවී තිබිණි.මේ වනවිට ශ්‍රී ලංකාව, දකුණු අප්‍රිකාවට වඩා ලකුණු 203ක් පසුපසින් සිටිමින් කඩුලු 6ක් අතැතිව සිටින අතර තරගය නිමාවීමට දින 2ක්ම ඉතිරිව තිබේ.නොදැවී පන්දුවට පහරදෙමින් සිටින තිලාන් සමරවීර ලකුණු 19ක් ද, ඇන්ජෙලෝ මැතිව්ස් ලකුණු 28ක් ද ලබා සිටිති. දෙදෙනා අතර 5වැනි කඩුල්ලේ නොබිඳුණු සම්බන්ධතාව ලකුණු 40කි.ඊයේ දිවා ආහාරයට පසුව ලකුණු 341ක් දකුණු අප්‍රිකාවට වඩා පසුපසින් සිටිමින් සිය දෙවැනි ඉනිම ඇරැඹූ ශ්‍රී ලංකා පිලේ පළමු කඩුල්ල ලෙස දැවීගියේ නායක තිලකරත්න ඩිල්ෂාන්ය. ඔහු වර්නන් ෆිලෙන්ඩර්ගේ පන්දුවකට කඩුලු රකින මාක් බවුචර් අතට උඩපන්දුවක් ලබා දී ලකුණු 5කට දැවීයනවිට ශ්‍රී ලංකා පිලේ මුළු ලකුණු සංඛ්‍යාව 12 ක් විය.ශ්‍රී ලංකා පිලේ මුළු ලකුණු සංඛ්‍යාව 79ක්ව තිබියදී ළහිරු තිරිමාන්න ජැක් කලිස්ගේ පන්දුවකට හෂීම් අම්ලා වෙතට උඩපන්දුවක් ලබාදී ලකුණු 30කට දැවීගියේය. එය තිරිමාන්නගේ සිරුරේ දැවැටී ගිය පන්දුවක් ලෙස සැළකූ ප්‍රධාන විනිසුරු රිචඩ් කෙට්ල්බොරෝ එම දැවීයාම ප්‍රතික්ෂේප කළ ද නායක ග්‍රෙහැම් ස්මිත් රෙෆරල් ක්‍රමවේදය ඉල්ලා සිටියේය. ඒ අනුව එම පන්දුව තිරිමාන්නගේ සිරුරේ ගැටීමට පෙර ඔහුගේ පිත්තේ දැවැටුණු බවට නිගමනය කළ තුන්වැනි විනිසුරු ස්ටීව් ඩේවිස්, තිරිමාන්න දැවීගිය බවට තීන්දු කළේය.තිරිමාන්න සහ සංගක්කාර අතර දෙවැනි කඩුල්ල සඳහා ලකුණු 67ක අනගි සම්බන්ධතාවක් ගොඩනැගිණි.ශ්‍රී ලංකා පිලේ විශාලතම බලාපොරොත්තුවක් වූ සංගක්කාර දැවීගියේ ඉම්රාන් තාහිර්ගේ පන්දුවකට ජැක් කලීස් වෙතට උඩපන්දුවක් ලබාදීමෙනි. ඔහු දැවී යනවිට ලකුණු 34ක් ලබා සිටියේය. ඒ වනවිට ශ්‍රී ලංකා පිලේ මුළු ලකුණු ප්‍රමාණය 83ක් විය. යළිත් වතාවක් අසාර්ථක වූ මහේල ජයවර්ධනට රැස්කරගත හැකිවූයේ ලකුණු 12ක් පමණි.මෝර්්නි මෝකල්ගේ පන්දුවකට කලීස් අතට උඩපන්දුවක් දී ඔහු දැවීගියේ ශ්‍රී ලංකා පිලේ ලකුණු සංඛ්‍යාව 98 ව තිබියදීය.පෙරේදා තරගය නතරකරනවිට සිය පළමු ඉනිමට කඩුලු 2ක් දැවී ලකුණු 149ක් ලබාසිටි ශ්‍රී ලංකා කණ්ඩායම ඊයේ දිවා ආහාරයෙන් පසු ඕවර 7ක් ඇතුලතදී දකුණු අප්‍රිකානුවන්ගේ අනුකම්පා විරහිත පන්දු ප්‍රහාරය හමුවේ ලකුණු 239කට දැවීගියේය.තරගයේ පාලනය සම්පූර්ණයෙන්ම නතුකරගත් දකුණු අප්‍රිකානුවෝ ශ්‍රී ලංකා පළමු ඉනිමේ පිතිකරුවන් පස්දෙනකුම ආපසු ක්‍රීඩාගාරය වෙත හරවා යැවූවේ ඊයේ දිවා ආහාරයට පෙරය.ඒ වනවිට ශ්‍රී ලංකාව කඩුලු 7කට ලකුණු 219ක් ලබාසිටි අතර එකපිට එක බිඳවැටුණු කඩුලු 5න් කඩුලු 3ක්ම අත්කරගැනීමට ඩේල් ස්ටේන් සමත්විය.ශ්‍රී ලංකා පිලේ කඩුලු බිඳවැටීම පටන්ගත්තේ ඊයේ උදෑසන ලකුණු ලබාගැනීම ඇරැඹීමටත් පෙරදීය. දැවීගිය පිතිකරු වූයේ කුමාර් සංගක්කාරය.උදෑසන තරගය ආරම්භ කරමින් ඩේල් ස්ටේන් විසින් යවන ලද පළමු ඕවරයේ තුන්වැනි පන්දුවෙන්ම ඔහු ලකුණු 35කට දැවීගියේ හෂීම් අම්ලා අතට උඩපන්දුවක් ලබාදීමෙනි.දිවා ආහාරයෙන් පසුව ශ්‍රී ලංකා පිලේ අගපෙළ පිතිකරුවන් ඉක්මනින් දැවීගියේය. ශ්‍රී ලංකා පළමු ඉනිමේ අවසන් කඩුලු 8 බිඳවැටුණේ ලකුණු 90ක් ඇතුලතදීය.ඩේල් ස්ටේන් සහ වර්නන් ෆිලෙන්ඩර් කඩුලු 3 බැගින් ද, ඉම්රාන් තාහිර් සහ මෝර්නි මෝකල් කඩුලු 2 බැගින් ද ලබා ගත්හ. අද තරගයේ සිවුවැනි දිනයයි.ශ්‍රී ලංකාවපළමු ඉනිම සියළු දෙනා දැවී ඕවර 73.5) 239තිලකරත්න ඩිල්ෂාන් 78, කුමාර සංගක්කාර 35, දිනේෂ් චන්දිමාල් 35 (ස්ටේන් 56/3, පිලෙන්ඩර් 46/3, මෝකල් 74/2, තහිර් 54/2)දෙවැනි ඉනිමළහිරු තිරිමාන්න ඇ.අම්ලා ප. කලිස් 30තිලකරත්න ඩිල්ෂාන් ඇ. බව්චර් ප. පිලෙන්ඩර් 5කුමාර සංගක්කාර ඇ. කල්ස් ප. තහිර් 34මහේල ජයවර්ධන ඇ. කලිස් ප. මෝකල් 12තිලාන් සමරවීර නොදැවී 19ඇන්ජලෝ මැතිව්ස් නොදැවී 28අතිරේක 10එකතුව කඩුලු 4ක් දැවී (ඕවර 53) 138කඩුලු බිඳ වැටීම : 1-12, 2-79, 3-83, 4-98පන්දු යැවීම : ස්ටේන් 10-2-18-0, පිලෙන්ඩර් 9-2-24-1,මෝකල් 9- 3-29-1, තාහිර් 16-4-37-1, කලිස් 7-2-13-1,ස්මිත් 2-0-7-0.</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>06</day>
    </date>
    <link>http://www.dinamina.lk/2012/01/06/_art.asp?fn=s1201062</link>
    <topic>බහිරව පූජාවකින් පසු උපාලි, ක්‍රිකට් වැඩ අරඹයි</topic>
    <author>ප්‍රින්ස් ගුණසේකර</author>
    <content>ශ්‍රී ලංකා ක්‍රිකට් ආයතනයේ ආරක්ෂාව උදෙසා පෙර දින රාත්‍රියේ බහිරව පූජාවක් පවත්වා පසුදින පෙරවරුවේ එළැඹුණු සුබ මොහොතින් ශ්‍රී ලංකා ක්‍රිකට් සභාපති උපාලි ධර්මදාස මහතා ඇතුළු නව නිලධාරීහු ඊයේ වැඩ ආරම්භ කළහ.තම දිවංගත පියා පවසා තිබූ පරිදි නව ආයතනයක වැඩ භාරගැනීමට පෙර බහිරව පූජාවක් පැවැත්වීම සිරිතක් හෙයින් එසේ කළ බව ක්‍රිකට් සභාපති උපාලි ධර්මදාස මහතා පැවැසීය.දූෂණය හා වංචාව පිටු දැක ක්‍රිකට් දියුණුව වෙනුවෙන් යන ගමනේදී බහිරව පූජාව සියල්ලන්ටම සෙත් ශාන්තියක් වනු ඇති බවද ධර්මදාස මහතා විශ්වාසය පළ කළේය.සුගියදා පැවැති ශ්‍රී ලංකා ක්‍රිකට් නිලවරණයේදී උපාලි ධර්මදාස මහතාගේ පාර්ශවයට නිතරග ජයක් අත්වීම කැපී පෙනුණි. ලේකම් නිශාන්ත රණතුංග, භාණ්ඩාගාරික නුස්කි මොහොමඩ් ඇතුළු විධායක කමිටු සාමාජිකයන් වැඩ භාරගැනීමේ උත්සවයට එක්වූහ.ශ්‍රී ලංකා ක්‍රිකට් නව නිලධාරී පිරිසගේ පළමු විධායක කමිටු රැස්වීම ලබන අඟහරුවාදා (10) පැවැත්වීමට තීරණය කෙරුණි. එය පැය 4ක 5ක දීර්ඝ රැස්වීමක් වනු ඇතැයි පැවැසේ.පළමු විධායක සභාවේ වැඩ ගොඩක් තිබෙනවා. දේශීය ක්‍රීඩා සමාජ තරගාවලිය පැවැත්වීම, විස්සයි - 20 ලෝක කුසලාන තරගාවලිය හා සේවය අවසන් කළ කොන්ත්‍රාත් සේවකයන් පිළිබඳව ගත යුතු ක්‍රියාමාර්ග පළමු විධායක කමිටුවේදී සාකච්ඡා කෙරෙන බව ධර්මදාස මහතා පැවැසීය. කෙසේ වුවද කොන්ත්‍රාත් සේවකයන් විශාල වශයෙන් සිටීම ආයතනයක පැවැත්මට බාධාවක් වන බවද නව ක්‍රිකට් සභාපතිවරයා අවධාරණය කළේය.රජයෙන් මිලියන 50ක්ශ්‍රී ලංකා ක්‍රිකට් ආයතනයේ මූල්‍ය අර්බුදය විසඳාගැනීමට සහයෝගයක් ලෙස රජයෙන් රුපියල් මිලියන 50ක් ලැබුණු බව ධර්මදාස මහතා මාධ්‍ය වෙත පැවැසීය. ඉදිරියේදී රජයේ සහයෝගය තවදුරටත් ලබාගැනීමට ක්‍රිකට් නව නිලධාරීහු අපේක්ෂාවෙන් පසුවෙති.ශ්‍රී ලංකා ක්‍රිකට් නිලවරණයේදී සහයෝගය පල කළ සියලු දෙනාට ස්තුතිය පළ කිරීමට නව ක්‍රිකට් සභාපතිවරයා අමතක නොකළේය.“අපට විරුද්ධ කණ්ඩායමක් නිලවරණයේදී සිටියා. නමුත් මා මාසයකට පෙර සිටම ඔවුන්ට ආරාධනා කළා සහයෝගයෙන් වැඩ කරන පසුබිමක් සකසා ගැනීමට. එය සාර්ථක වූයේ නෑ.ඉදිරියේදී ක්‍රිකට් දියුණුව උදෙසා සෑම පාර්ශවයකම සහාය ලබාගන්නා බවද ක්‍රිකට් සභාපති උපාලි ධර්මදාස මහතා පැවැසීය.වැඩ භාරගත් ක්‍රිකට් නිලධාරීන්ට මහා සංඝරත්නයේ සෙත් පිරිත් සජ්ඣායනා හා ආශිර්වාදයද හිමි වූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>06</day>
    </date>
    <link>http://www.dinamina.lk/2012/01/06/_art.asp?fn=s1201063</link>
    <topic>මයිකල් ක්ලාර්ක්ගෙන් නව වාර්තා 2ක්</topic>
    <author/>
    <content>සිඩ්නි ක්‍රිකට් ක්‍රීඩාංගණයේ පැවැති ඔස්ට්‍රේලියා - ඉන්දියා දෙවැනි ටෙස්ට් තරගයේදි මයිකල් ක්ලාර්ක් නව වාර්තා 2ක් පිහිටුවීමට සමත්විය.මෙහිදී ඔහු බිඳ දැමුවේ ඔස්ටේ‍්‍රලියාව සහ ඉන්දියාව අතර පැවැති ටෙස්ට් තරගයකදී ක්‍රීඩකයකු ලබා ගත් වැඩිම ලකුණු සංඛ්‍යාව වූ 281ක අභිභවා යෑම ය. මේ වාර්තාවට මීට පෙර ඉන්දීය ක්‍රීඩක වී.වී.එස්. ලක්ෂ්මන් හිමිකම් කීය.අනෙක් වාර්තාව වූයේ ඔස්ට්‍රේලියානු නායකයකු විසින් ලබා ගත් වැඩිම ලකුණු සංඛ්‍යාවට හිමිකම් කීමය. ක්ලාක් විසින් දොන් බ්‍රැඩ්මන් ලබා ගත් ලකුණු 270 අභිභවා යෑමද සිදුවිය. ඒ 1936 වර්ෂයේදී බ්‍රැඩ්මන් තබා තිබූ වාර්තාවකි.ඔස්ට්‍රේලියානු ක්‍රිකට් නායකයා මේ වාර්තාව බිඳ දැමුවේ සිඩ්නි ක්‍රිකට් ක්‍රීඩාංගණයේ පැවැති 100 වැනි ටෙස්ට් ක්‍රිකට් තරගයේදී වීමද විශේෂයකි.වසර 109ක් පැරණි වැඩිම ලකුණු සංඛ්‍යාව ලබා ගත් අවස්ථාවේ ක්‍රීඩාලෝලින් අසුන්වලින් නැගිට ඔහුට ආචාර දැක්වීම කාගෙත් සතුටට කරුණක් විය.තරගයේ දිවා විවේකයට තරගය නතර කරන අවස්ථාවේදි ඔස්ට්‍රේලියාව ලකුණු 583ක් රැස් කරමින් ඉන්දියානු පිලට වඩා ලකුණු 392ක් ඉදිරියෙන් සිටියේය.මේ අවස්ථාවේ දී මයිකල් ක්ලාර්ක් නොදැවී ලකුණු 293ක් ද හසී නොදැවී ලකුණු 111ක් ද ලබා ගෙන තිබුණි.ක්ලාක් සිය ඉනිමේදී විනාඩි 558කදී පන්දු 424කට මුහුණ දීමෙන් 4 පහර 35ක් සහ එක් හයේ පහරක් එල්ල කර තිබුණි.මෙල්බර්න්හි පැවැති මුල් ටෙස්ට් තරගයේදි ලකුණු 122කින් පරාජය ලැබීමට ඉන්දීය කණ්ඩායමට සිදුවිය. ඉන්දීය කණ්ඩායමට ඔස්ට්‍රේලියාවේදී ක්‍රීඩා කළ එකදු ටෙස්ට් තරගයකදු ජය ගැනීමට නොහැකි වී ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>06</day>
    </date>
    <link>http://www.dinamina.lk/2012/01/06/_art.asp?fn=s1201064</link>
    <topic>ලෝක කුසලාන රගර් මුදල් භූමිකම්පා විපතට ආධාර</topic>
    <author/>
    <content>දරුණු භූමිකම්පාවකින් අනතුරුව පත් ක‍්‍රයිස්චර්ච් නගරය යළි ගොඩනැංවීම සඳහා ආධාර වශයෙන් රගර් ලෝක කුසලාන තරගයේදී රගර්ලෝලීන් සහ රගර් කණ්ඩායම විසින් අමෙරිකානු ඩොලර් 314000ක් උපයා ගැනීමට සමත් වී ඇතැයි සංවිධායකයෝ පවසති.මේ දරුණු භූමිකම්පාව හේතුවෙන් ක්‍රයිස්චර්ච් නගරයේ පැවැත්වීමට නියමිතව තිබූ රගර් ලෝක කුසලානයේ තරග 7ක් අවලංගු කිරීමට ද සිදුවිය. මෙසේ එක් රැස් කරගත් මුදල රගර් ක්‍රීඩාංගණවල පහසුකම් යළි ස්ථාපනය කිරීමට උපයෝගි කරගන්නා බව ජාත්‍යන්තර රගර් සම්මේලනය පවසයි.මේ ආපදා අවස්ථාවේදී ක්‍රයිස්චර්ච් නගරයට ආධාර කිරීම සඳහා රගර් ක්‍රීඩාලෝලීන් දැක්වූ සහයෝගය සභාපති බර්නාඩ් ලෆාස්ගේ මහතාගේ ප්‍රශංසාවට ලක්වී තිබේ..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>06</day>
    </date>
    <link>http://www.dinamina.lk/2012/01/06/_art.asp?fn=s1201065</link>
    <topic>පැරණි මෝටර් රථ තරගය හේමන්ත රුද්‍රිගු ජය ගනී</topic>
    <author/>
    <content>දක්ෂිණ ලංකා අධිවේගී ක්‍රීඩා සමාජය සංවිධානය කළ සැතපුම් 10ක් දුරැති පැරණි මෝටර් රථ ධාවන තරගය පෙරේදා කටුනායකදී පැවැත්වුණි.පැරණි මෝටර් රථ 20ක් සහභාගී වූ මේ තරගයේ පළමු ස්ථානය හේමන්ත රුද්‍රිගු දෙවැනි ස්ථානය පොඩිගෙදර සිරිසේන හා තෙවැනි ස්ථානය වසන්ත ඩයස් දිනා ගත්හ. ජයග්‍රාහකයන්ට රුපියල් 50000 සිට මුදලින් තෑගි පිරිනැමුණි..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>06</day>
    </date>
    <link>http://www.dinamina.lk/2012/01/06/_art.asp?fn=s1201066</link>
    <topic>වෙළඳ සේවා බැඩ්මින්ටන් මුල්පුටුව නිරෝධට</topic>
    <author/>
    <content>නිරෝධ ද කොස්තා මහතා ශ්‍රී ලංකා වෙළඳ සේවා බැඩ්මින්ටන් සංගමයේ නව සභාපති ලෙස පසුගියදා නිතරගයෙන් තේරී පත් විය. ඒ මහතා මෙසේ තේරී පත් වූයේ කොළඹ පිහිනුම් සමාජයේ පැවති වෙළඳ සේවා බැඩ්මින්ටන් සංගමයේ වාර්ෂික මහා සම්මේලනයේදීය.නිලධාරී මණ්ඩලය මෙසේය.උප සභාපති - රොෂාන් ප්‍රනාන්දු, ශිරන්ති මැද්දේගොඩ, ෂොන්ෂීක්, අනිල් සමරසේකර, සංචල ලියනගේ, ලේකම් රොහාන් සත්තාතරි, උප ලේකම් රෂිකා වීරසේන, භාණ්ඩාගාරික රෂ්මික අබේසුන්දර, උප භාණ්ඩාගාරික සාරා අත්සාරී තරග ලේකම් මෝදිත ජයසේකර තරග උප ලේකම් චන්දන නිලන්ත.</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>06</day>
    </date>
    <link>http://www.dinamina.lk/2012/01/06/_art.asp?fn=f1201061</link>
    <topic>නව වසරේ ප්‍රධාන අභියෝග දෙකක්</topic>
    <author>රාමන්</author>
    <content>පසුගිය වසර ගෙවී ගියේ ජයග්‍රහණ හා අභියෝග රැසක් සමඟින්. මේ උදාවී තිබෙන්නේ යුද්ධය අවසාන වීමෙන් පසු ගෙවී යන තුන් වැනි වසර. තිස් අවුරුදු යුද්ධය අවසන් වීමත් සමඟ ගණන් බලන්නේ නම් තවමත් ගෙවී ගොස් තිබෙන්නේ වසර 2 1/2ක් තරම් සුළු කාලයක්. ඒ අනුව නම් අලුත් ශ්‍රී ලංකාව ආරම්භ වන්නේ 2009 වසරේ මැයි සිට.වෙල්ලමුල්ල වයික්කාල්වල දී බෙදුම්වාදය වෙනුවෙන් නිහඬ වූ වෙඩි හඬ තවමත් එලෙසමයි. ප්‍රාදේශීය වශයෙන් විවිධ හේතූන් මත තුවක්කු පත්තු වීම කවදත් සිදු වුණා. ඒවත් නිහඬ වන්නේ නම් හොඳයි. එහෙත් එවැන්නක් දක්නට ලැබෙන්නේ නැහැ. දේශපාලන උණ නිසා ද සමහර තුවක්කු පත්තු වෙනවා.එය ද නතර කර ගැනීම වැදගත්. ආණ්ඩුවට සම්බන්ධ වී දේශපාලනය කරන අයට වෙනත් නීතියක් ඇතැයි යන මතය පෙරළීම ආණ්ඩුවට හොඳ නැහැ. නීතිය සියල්ලටම උඩින් යන්න මේ වසරේ වඩාත් තහවුරු විය යුතුව තිබෙනවා. එහෙත් බෙදුම්වාදය වෙනුවෙන් කිසිම තුවක්කුවක් පත්තු වී නැහැ. ඉන් බෙදුම්වාදය සම්පූර්ණයෙන්ම අවසන් වී ඇතැයි අදහස් වන්නේ නැහැ.එය දේශපාලන වශයෙන් ඇති එක් ප්‍රධාන අභියෝගයක්. බටහිර ක්‍රියාත්මක වන දෙමළ ඩයස්ෆෝරාව තවමත් බෙදුම්වාදී මනසින් ඉවත් වී නැහැ. ශ්‍රී ලංකා භූමිය තුළ ඊට ඇති ඉඩකඩ අවසන් වීම රට ලැබූ සුවිශේෂී ජයග්‍රහණයක්. එසේ ම එය ජයග්‍රහණයක් මෙන් ම ඉදිරියටත් බලාත්මක වන අභියෝගයක්. යුද්ධයට හේතු වූ ජාතික ප්‍රශ්නයට දේශපාලන විසඳුමක් අවශ්‍යය යන්න මතවාදය මතු වන්නේ එවන් පසුබිමක. ඒ සම්බන්ධයෙන් ද රජය විවිධ ක්‍රියා මාර්ග ගනිමින් සිටිනවා.ඒ සමඟම යළි බෙදුම්වාදයට ඉඩක් ඇති නොවන ආකාරයේ කාටත් පිළිගත හැකි විසඳුමකට පැමිණීමයි රජයේ බලාපොරොත්තුව. කාටත් පිළිගත හැකි විසඳුමක් සොයා ගැනීම යන්න එතරම් ලෙහෙසි පහසු කාර්යයක් වන්නේ නැහැ. එය යුද්ධය ජය ගැනීමටත් වඩා අමාරු කාර්යයක් වෙලා. ඊට හේතුව උතුරේ ද්‍රවිඩ සන්ධානයේ හා ආණ්ඩුවේ සමහර කාණ්ඩායම් එකිනෙකට පරස්පර අන්ත දෙකක පසු වීම. මේ නිසා රජය කාටත් පිළිගත හැකි විසඳුමක් වෙනුවෙන් පාර්ලිමේන්තු තේරීම් කාරක සභාවක් පත් කර තිබෙනවා. එය හොඳ උපක්‍රමයක්. විශේෂයෙන්ම විපක්ෂය ඊට සහභාගි වෙනවා ද යන්න තවමත් පැහැදිලි නැහැ.මේ නිසා රටේ ජනවාර්ගික ප්‍රශ්නයට දේශපාලන විසඳුමක් සොයා ගැනීම පසුගිය වසරෙන් නව වසරට එන ප්‍රධාන අභියෝගයක්. මෙම අභියෝගයට ජය ගැනීමට ඇති එක් බාධකයක් වන්නේ සමහර පක්ෂ, උතුරේ අර්බූදය, ජනවාර්ගික හේතු මත ඇති වූවක් සේ පිළි නොගැනීමයි. එහෙත් බහුතර දේශපාලන පක්ෂ එම අවබෝධයේ නැහැ. එසේ ම උතුර නියෝජනය කරන ප්‍රධාන දේශපාලන ධාරාව පියවරින් පියවර ඉදිරියට යෑමේ සූදානමක් නොපෙන්වීම ද මෙම අභියෝගය ජය ගැනීමට තිබෙන එක් බාධකයක්.13 වැනි ව්‍යවස්ථාව සංශෝධනය හා දැනට ක්‍රියාත්මක වන පළාත් සභා ක්‍රමය පවතින්නේ මේ අන්ත දෙකේ අතර මඟ තැනක. සමහරු කල්පනා කරන්නේ උතුරේ සමාජ ආර්ථික ප්‍රශ්න හා ප්‍රජාතන්ත්‍රවාදයට අදාළ ප්‍රශ්න විසදීමෙන් පමණක් උතුරේ අර්බූදයට විසඳුම් ලැබෙන බවයි. ඒ අනුව වසර තිහක් තිස්සේ පැවත තිබෙන්නේ හුදු ත්‍රස්තවාදයක්. මෙය කල්පනා කරන එක් අන්තයක්. අනෙක් අන්තය, ප්‍රාදේ්ශීය පාලනයක් ඉල්ලා සිටීමේ අන්තයයි. මේ නිසා නොබෙදුණු ඒකීය රටක බලය බෙදා ගනිමින් ප්‍රශ්නය විසඳාගැනීම කළ හැක්කේ කෙසේ ද යන දේ්ශපාලන අභියෝගය නව වසර හමුවේ පවතිනවා.ආර්ථික වශයෙන් ගත් කළ පසුගිය වසර දෙකහමාරක කාලය ලබා ගෙන ඇති ප්‍රගතිය ඊට පෙර වසරවලට සාපේක්ෂව සුවිශේෂයි. සාමාන්‍යයෙන් රටක් විවෘත ආර්ථිකයට යොමු වීමෙන් පසු 3% - 4% ආර්ථික වර්ධනයක් ලැබීම ගැන පුදුම විය යුතු නැහැ. එවන් පහළ මට්ටමේ වර්ධනයක් ලබා ගැනීමට ආණ්ඩුවක් අවශ්‍ය වන්නේ ද නැහැ. එය විවෘත ආර්ථික ක්‍රියා මාර්ගයක් සමඟ ම නිරතුරුව සිදු වන වර්ධනයක්. එහෙත් ආණ්ඩුවක මෙහෙය වීම අවශ්‍ය වන්නේ 4%කට වඩා වැඩි වර්ධනයකට යෑමට. පසුගිය 5 වසර කලක් යුද්ධයෙන් පසු වකවානුවේත් ශ්‍රී ලංකාව 5%කට වැඩි ආර්ථික වර්ධනයක් ළඟා කර ගෙන තිබෙනවා.විශේෂයෙන් යුද්්ධයෙන් පසු යුගයේ 6%කට වඩා වැඩි වර්ධනයක් නොකඩවා ලබමින් සිටිනවා. එය පසුගිය වසරේ 8%ක් තරම් ඉහළ අගයක් ගනු ලැබුවා. නිදහසින් පසු අඛණ්ඩව වසර කීපයක් 6%කට වඩා වැඩි ආර්ථික වර්ධනයක් ඉඳහිට අවස්ථා දෙක තුනක දී ලැබුවත් එය අදාළ එක් වර්ෂයකට පමණක් සීමා වුණා.එහෙත් අඛණ්ඩව එක දිගටම වසර 3 කට වඩා වැඩි කාලයක් ආර්ථික වර්ධනයක් ලැබීමත් එය පසුගිය වසරේ 8% දක්වා වර්ධනය වීමත්, පසුගිය වසරේ අප ලැබූ ජයග්‍රහණයක්. සාමාන්‍යයෙන් යුද්ධයක් අවසන් වීමත් සමඟම ආර්ථිකයේ සිදු වන ප්‍රසාරණයත් සමඟ ම රට වේගවත් ආර්ථික සංවර්ධනයකට යොමු වෙනවා. සාමයත් සමඟ උදා වන හිස් අවකාශය ආයෝජකයනට හා සංචාරකයන්ට ආකර්ෂණය වීම අනිවාර්යයෙන් සිදු වන්නක්.එම වර්ධනය නිසි ලෙස සිදු වන ආකාරය දක්නට ලැබුණේ පසුගිය වසරේ මැදිහත් වීමෙන්. ශ්‍රී ලංකාවට මෙතෙක් පැමිණි වැඩිම සංචාරකයන් ගණන පැමිණ ඇත්තේ ද පසුගිය වසරේ. එසේ ම වැඩිම විදේශ ආයෝජන ලැබී තිබෙන්නේ ද පසුගිය වසරේ. එක් පසෙකින් සංචාරකයන් ලක්ෂ අටකට වඩා පැමිණෙන විට අනෙක් පැත්තෙන් ඇ. ඩො. ලක්ෂ750ක් විදේශ ආයෝජන රටට ලැබුණා.මෙතරම් ප්‍රමාණයක් කිසිම වසරක ලැබී නැහැ. මීට ඉහත රටට ලැබුණු විදේශ ආයෝජන ප්‍රමාණය සාමාන්‍ය ඇ. ඩො. 350-400 ක් අතර අගයක් ගත්තා. මේ වන විට සංචාරක ව්‍යාපාරය රටේ දෙවැනි ආදායම් මාර්ගය වෙලා. එසේ ම උද්ධමනය අඩු වී තනි ඉලක්කමකට ගෙන ඒම විරැකියාවේ හා දුප්පත්කමේ අනුපාතය අඩු වීම, ණය පොලී අනුපාතය අඩු වීම තවත් ජයග්‍රහණ කීපයක්.ගත් ණය සඳහා ගෙවනු ලබන ණය පොලී අනුපාතය අඩු වීම සුළු හා මධ්‍ය පරිමානයේ නිෂ්පාදකයන්ට සහනයක්. එමඟින් නව නිෂ්පාදන අවස්ථා වැඩි වෙනවා. අලුත් නිෂ්පාදන සඳහා යොමු වීම කෙලින් ම විරැකියාවේ ප්‍රශ්නය අඩු වීමට හේතු වන බව අමුතුවෙන් කිව යුතු නැහැ. මේ නිසා සර්ව ආර්ථික කළමණාකරණය පැත්තෙන් සාර්ථක වූ වසරක් ලෙස ගෙවුණු වසර හැඳින්විය හැකිය. එය ඊට පෙර වසරවලටත් වඩා ප්‍රතිඵල සහිතය.එහෙත් මෙම ජයග්‍රහණය සාමාන්‍යයෙන් ජනතාවගේ ඇඟට දැනෙන්නේ නැත යන මතයක් ඇති වෙලා. ඊට ප්‍රධාන හේතුවක් වී තිබෙන්නේ නිලධාරිවාදයයි. සංවර්ධනය ජනතාවගේ ඇඟට දැනෙන්නෙ නැත යන අදහස සමහරුන් වෙතින් මතු වන්නේ රු. මිලියන ලක්ෂයකට වඩා වැඩි සහනාධාර වසරකට මුදාහැරීමේ ප්‍රවනතාවයක් තුළය.සහනාධාර වෙනුවෙන් මෙතරම් දැවැන්ත මුදලක් වෙන් කළ රජයක් දක්නට ලැබෙන්නේ නැහැ. ලංකා ඉතිහාසයේ අයවැය ලේඛනයක් මඟින් සහනාධාර වෙනුවෙන් වැඩිම වෙන් කිරීම සිදු වන්නේ පසුගිය වසරේ. එවන් දැවැන්ත සහනාධාර පැකේජයක් සමඟින් ආර්ථිකයේ සෑම අංශයකම වර්ධනයක් දක්නට ලැබෙන අතර සමහර අය සංවර්ධනය ඇඟට දැනෙන්නේ නැත යන අභියෝගය නගන්නේ රට තුළ ක්‍රියාත්මක වන නිලධාරිවාදය නිසා.සමහර තැනක දේශපාලන අධිකාරියේ තීන්දු තීරණ අභිබවා නිලධාරිවාදය ඉස්මතු වෙලා. මේ නිසා සමහර ව්‍යාපෘතිවලට කරනු ලබන මුදල් වෙන් කිරීම්වල යම් ප්‍රතිශතයක් වසර අවසානේ නැවත භාණ්ඩාගාරයට යන බවක් අසන්නට ලැබෙනවා.කලට වේලාවට යම් ව්‍යාපෘති නිම නොකිරීමත්, අදාළ මුදල් නිසි පරිදි කළමනාකරණයට තිබෙන නොහැකියාව නිසාත් මෙසේ වසර අවසානේ වෙන් කරන ලද මුදල් මහාභාණ්ඩාගාරයට යනවා විය හැකියි.සංවර්ධනය සම්බන්ධයෙන් අවසානේ ජනතාවට වගකියන්නේ ආණ්ඩු කරවන දේශපාලන අධිකාරියයි. එහෙත් දේශපාලන අධිකාරිය අභිබවා නිලධාරිවාදය ඉස්මතු වීම හරහා සමහර තැනක සංවර්ධනය ඇඟට නොදැනෙන්නේ නම් ඒ පිළිබඳ වගකීම බැර වෙන්නේ ද දේශපාලන අධිකාරියටයි.මේ නිසා නිලධාරිවාදය පසුගිය වසරේ සිට නව වසරට පා තබන විට දක්නට ලැබෙන ප්‍රබල අභියෝගයක් වෙලා. එය ජය ගත යුතුව තිබෙනවා. අධිරාජ්‍යවාදී යුගයේ සිට සැකසී ඇති ඒ. ආර්. එෆ්. ආර්. මඟින් සිදු වන විධි ක්‍රම අදට ගැලපෙන පරිදි යාවත්කාලීන නොවීම නිලධාරිවාදය ඉස්මතු වීමට එක් හේතුක් වෙලා.සමහර තැනක සංවර්ධන ව්‍යාපෘති ප්‍රජා මූලික නොවීම නිසා නිලධාරිවාදය හා ගසා කෑම ඉස්මතු වීම නතර කරන්න බැහැ. අවසානයේ එවන් ව්‍යාපෘති මගින් සිදු වන සේවාව ජනතාවගේ ඇඟට දැනෙන්නේ නැතැයි පැවසීම අරුමයක් නොවෙයි.උතුරට දෙන දේශපාලන විසඳුම රටේ ආර්ථික සංවර්ධනය වඩාත් ජනතාවට සමීප කරවීම ගෙවී ගිය වසරින් එළඹෙන නව වසරට පැමිණෙන ප්‍රධාන අභියෝග දෙක ලෙස ඉස්මතු වෙලා. මෙම ප්‍රධාන අභියෝගයන්ට මුහුණ දී රට ජයග්‍රහණය කරා ගෙන යාමට නව වසරේ අදිටන් කර ගැනීම අදට වඩා හොඳ හෙටක් නිර්මාණය කරමින් සිටින වත්මන් පාලනයට වැදගත් වෙනවා..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>06</day>
    </date>
    <link>http://www.dinamina.lk/2012/01/06/_art.asp?fn=f1201062</link>
    <topic>බුද්ධශ්‍රාවක සරසවියේදී මුළුදෙන අන්තර්ජාතික බොදු සමුළුව</topic>
    <author/>
    <content>ශාක්‍යමුනි ගෞතම බුදු රදුන්ගේ සම්බුද්ධත්වයට වසර 2600 ක් පිරීම අර්ථවත් කිරීම සඳහා තැනින් තැන වරින් වර විවිධ වැඩසටහන් සංවිධාන වී ඇති නමුත් සමස්ත බෞද්ධ සම්ප්‍රදායයේ (ථෙරවාද, මහායාන, වජ්‍රයාන) ව්‍යූහය හා ක්‍රියාකාරිත්වය අවලෝකනය කොට එහි අනාගත මාවත නිවැරදිව දිසාගත කිරීමේ අවශ්‍යතාව බොහෝ වැඩසටහන්වල අවධානයෙන් ගිලිහී ගොස් ඇත. එම අවශ්‍යතාව හඳුනාගත් බුද්ධශ්‍රාවක භික්‍ෂු විශ්වවිද්‍යාලයේ ආචාර්ය මණ්ඩලයට ප්‍රත්‍යක්‍ෂ වූයේ බුදුසමය මෙතෙක් පැමිණි ගමන් මග හඳුනාගෙන එහි අනාගත දිශානතිය නිවැරදිව මෙහෙයවීමට බුද්ධිමතුන්ගේ සහාය යුගයේ අවශ්‍යතාව බවයි.මෙම අවශ්‍යතාව සාධනය කරනු වස් “බුදුසමය හමුවේ ඇති සහසී‍්‍රය අභියෝග“ නමැති තේමාව ඔස්සේ ජාත්‍යන්තර සම්මන්ත්‍රණයක් පැවැත්වීමට බුද්ධශ්‍රාවක භික්‍ෂු විශ්වවිද්‍යාලය තීරණය කොට ඇත.නවීන විද්‍යාත්මක යුගයේ මිනිසා තනි තනිවත් සාමූහිකවත් මුහුණ පා සිටින අභියෝග අතිශයින් සංකීර්ණය. අභ්‍යවකාශ ගවේෂණයේ සිට දෛනික ජීවන වියදම සරිකර ගැනීම සඳහා වන සියලු මිනිස් ක්‍රියාකාරකම් මිනිස් සංහතියේ ආරක්ෂාව, මානව ශිෂ්ටාචාරයේ සුරක්‍ෂිතතාව හා අඛණ්ඩ පැවැත්ම නමැති කේන්ද්‍රීය අරමුණ වටා නාභිගත විය යුතු වුවත් එය හැමවිට ම එසේ සිදු වී නොමැත. එහි ප්‍රතිඵලයක් ලෙස මේ මොහොත වන විට මිනිසා තමන් දියුණු කළ ඥාණය ම මානව සංහතියේ විනාශය සඳහා යොදා ගන්නා බව පෙනේ. නවීන විද්‍යාවට නිවැරැදි ආධ්‍යාත්මික මාවතක් සපයා නොතිබීම නිසා මෙය මේ ආකාරයෙන් සිදු වන බව පැහැදිලිය. මෙවැනි සංකීර්ණ ගැටලුවලට පිළිතුරු සෙවීමට ඇති ක්‍රමවේද අතර ආධ්‍යාත්මික මාවතට හිමිවන්නේ සුවිශේෂී ස්ථානයකි.ආධ්‍යාත්මික ප්‍රවේශයකට මිනිස් සමාජය තුළ පැවතියා වූ නැමියාව ස්වරූපයන් කාලීනව යම් වෙනස්කම්වලට ලක් වූ බව සැබෑ ය. එහෙත් ආගමික ප්‍රවේශයෙහි අගය මිනිස් ශිෂ්ටාචාරයෙන් සම්පූර්ණයෙන් වියැකී ගිය බවට කිසිදු සාක්ෂියක් වර්තමාන මිනිස් ශිෂ්ටාචාරයෙන් සොයා ගත නොහැකිය. මානව ශිෂ්ටාචාරයේ ආධ්‍යාත්මික ප්‍රවේශ අතර බුදුසමයට අද්විතීය ස්ථානයක් හිමිවෙයි. නූතන මිනිසා පෞද්ගලිකවත් සාමූහිකවත් මුහුණ දෙන උක්ත ගැටලු විසඳා ගැනීම උදෙසා බුදු සමයෙන් සැලකිය යුතු උපකාරිත්වයක් ලබා ගත හැකිය. අතීතයේ, වර්තමානයේ මෙන්ම අනාගතයේත් ලෝක වාසීන්ට බුදුසමය අවශ්‍ය වනු ඇත.බුදුසමයෙන් මිනිසා වෙත ප්‍රදානය කර ඇති අසහාය වූ ආධ්‍යාත්මික ඥාණය වර්තමාන මිනිසාගේ ගැටලු විසඳීමට උපයෝගි කර ගනිමින් අනාගත මිනිසාගේ සුරක්ෂිතතාව සඳහා ද ආරක්ෂා කළ යුතුව ඇත. බුදුසමය ආගමක් දර්ශනයක් හා ජීවන විලාසිතාවක් ලෙස ව්‍යාප්ත වීමේ දී ත් විවිධ මිනිස් සමාජ තුළ ක්‍රියාත්මක වීමේ දී ත් බොහෝ ධනාත්මක ලක්ෂණ ප්‍රකට කොට ඇත.එහෙත් එම ක්‍රියාකාරිත්වය තුළ ඇතැම් නිෂේධනාත්මක ප්‍රවණතා ද ප්‍රකට වී ඇති බව ඇතැම් සමාජ හා මානව විද්‍යාඥයෝ මෙන්ම ආර්ථික විද්‍යාඥයෝ ද අදහස් කරති.බුදුසමයේ සන්ධිස්ථානයක් සනිටුහන් කරන 2011 වසරේ දී වසර දහස් ගණනක බෞද්ධ ඉතිහාසය තුළ එයට මුහුණ දුන් අභ්‍යන්තර හා බාහිර අභියෝග හඳුනා ගැනීම වැදගත් ය. සුවිශේෂයෙන් ලාංකේය බෞද්ධ සංස්කෘතිය සමස්තයක් ලෙස වර්තමානය වන විට මුහුණ පා ඇති අභියෝග, ඒවා විසඳීමට කාලීනව යොදාගත් ක්‍රමවේදයන්හි සාර්ථක හා අසාර්ථක බව හඳුනා ගැනීමත් නව්‍ය ප්‍රවේශයක් ඔස්සේ මෙම තත්ත්වයන් සමනය කිරීමට ඇති ශක්‍යතා විමසා බැලීමත් මෙම සම්මන්ත්‍රණයේ අරමුණකි.එපමණකට සීමා නොවී අභ්‍යවකාශ යුගයේ ජීවත්වන මිනිසා වෙත බුදුසමයේ පණිවිඩය ගෙන යාමේ දී ඇති වන සහ ඇති විය හැකි නව අභියෝග ද හඳුනා ගැනීම, එසේ හඳුනා ගත් අභියෝගයන්ට නිවැරදි හා ප්‍රායෝගික විකල්ප සෙවීම වෙතද මෙම සම්මන්ත්‍රණයේ අරමුණු විහිදී ඇත. මනුෂ්‍ය ශිෂ්ටාචාරයට ආධ්‍යාත්මික සංහිඳියාව අත්‍යවශ්‍ය මොහොතක දේශ හා කාල බාධකයන් මගහැර එම පණිවිඩය සමාජගත කිරීම සඳහා සුදුසු මාවත හඳුනා ගැනීම සඳහා ශාස්ත්‍රීය සංවාදයකට වේදිකාවක් සකස් කිරීම මෙම සම්මන්ත්‍රණයේ පුළුල් අරමුණ වෙයි.2012 පෙබරවාරි මස 17, 18 හා 19 තෙදින මෙම සම්මන්ත්‍රණය දෙස් විදෙස් විද්වතුන් සිය ගණනකගේ සහභාගිත්වයෙන් අනුරාධපුර බුද්ධශ්‍රාවක භික්‍ෂු විශ්වවිද්‍යාලයේ දී පැවැත්වීම සඳහා මේ වන විට සියලු කටයුතු සූදානම් කෙරෙමින් පවතී. “බුදුසමය හමුවේ ඇති සහසී‍්‍රය අභියෝග“ යන තේමාව යටතේ පැවැත්වෙන මේ අන්තර්ජාතික සම්මන්ත්‍රණයේ දී ඒ ඒ රටවල බුදුසමයේ සාධනීය ලක්ෂණ හා එම රටවල භික්ෂූන් වහන්සේට හා බෞද්ධයන්ට ඇති ගැටලු හා අභියෝග අධ්‍යයනය කර සකස් කරන ලද ශාස්ත්‍රීය පර්යේෂණ ලිපි රැසක් ඉදිරිපත් කෙරෙන අතර එහි සම්පූර්ණ පර්යේෂණ ලිපි ඇතුළත් ශාස්ත්‍රීය කෘතියක් ද එදිනම ප්‍රකාශයට පත් කෙරේ.මේ සාධු ක්‍රියාව වඩාත් අර්ථවත්ව සිදු කිරීම පිණිස රාජ්‍ය හා රාජ්‍ය නොවන ආයතනවල සහාය අත්‍යවශ්‍ය වී ඇත. එළඹ ඇති සම්බුද්ධත්ව ජයන්තිය වඩාත් අර්ථවත්ව සැමරීම පිණිස ඔබ සැමගේ සහාය අප අගය කරමු..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>06</day>
    </date>
    <link>http://www.dinamina.lk/2012/01/06/_art.asp?fn=f1201063</link>
    <topic>‘අමුතු මිනිස්සු’ අමුතුම නිර්මාණයක්</topic>
    <author/>
    <content>යුද්ධය, මිනිසුන්ගේ ජීවිතවලට අමිහිරි මතකයන් රාශියක් එක්කරන සංසිද්ධියක්. දෙවන ලෝක යුද්ධය ගතහොත් ඉන් අහිමිවූ මිනිස් ජීවිත හා දේපළ ප්‍රමාණය අතිවිශාලයි. එදා එනම් එක්දහස් නවසිය හතළිස් ගණන්වලදී දෙවන ලෝක සංග්‍රාමයෙන් සිදුවූ විනාශය සහ එතුළින් මිනිසුන්ගේ බලාපොරොත්තු, සිතුම් පැතුම් කඩවීම් තේමා කොටගෙන දර්ශනවාදයක් ගොඩනැගුණා.ශාන්පෝල් ශාස්ත්‍රේ, පිකාසෝ, ඇල්බෙයා කැමූ වැනි දර්ශනවාදීන්ගේ එකතුවෙන් ගොඩනැගුණු එය හැඳීන්වූයේ එග්සැලිනිෂම් යනුවෙනි. එය මානවවාදී දර්ශනයකි . පසුකාලීනව මාර්ටින් වික්‍රමසිංහයන් එය විග්‍රහ කරමින් සාන්දෘෂ්ටිකවාදය ලෙස හැඳීන්වූවා.ඇල්බෙයා කැමූ විසින් රචිත “ද ස්ටේන්ජර්” නැමැති ප්‍රංශ නවකතාව ලියවී ඇත්තේද මෙම දර්ශනය ඇසුරෙනි. ද ස්ට්‍රේන්ජර් යනු දැනට වැඩිම භාෂා ගණනකට පරිවර්තනය වී ඇති එසේම තවමත් අලෙවිවන ජනප්‍රිය කෘතියකි. “පිටස්තරයා” සහ “අමුතු මිනිහෙක්” එහි සිංහල පරිවර්තනයන්ය. “අවුට්” සයිඩර් යනු එහි ඉංග්‍රීසි පරිවර්තනයයි.ප්‍රවීණ ටෙලි නිර්මාණ ශිල්පී රොෂාන් කුරුප්පුගේ නවතම ටෙලි නිර්මාණය වන “ අමුතු මිනිස්සු” හි තිරපිටපත ලියැවී ඇත්තේ අවුට් සයිඩර් යන ඉංග්‍රීසි නවකතාව සහ සිංහල පරිවර්තන කෘතීන් දෙක ඇසුරෙනි. මේ අමුතු මිනිස්සු පිළිබඳ රොෂාන් කුරුප්පු සමග සිදුකළ සංවාදයකි.මෙය මම කාලයක් තිස්සේ ගත් උත්සාහයක ප්‍රතිඵලයකි. මම මේ නිර්මාණය ගෙන එන්නේ යුද්ධය අවසන් වූ අවස්ථාවේදීය. යුද්ධයත් සමග අපේ රටේ ජනතාවගේ ජීවිත කඩාවැටුණා.ඒවගේම ඔවුන්ගේත් බලාපොරොත්තු, සිතුම් පැතුම් ආදී මානුෂීය ස්වභාවයන් බිඳ වැටුණා. “අමුතු මිනිස්සු” තුළින් කතා කරන්නේ ඒ පිළිබඳවයි. බටහිර සමාජයේ වගේම යුද්ධය පිළිබඳ අඳුරු මතකයන් අපිටත් තිබෙනවා. ඒ නිසා “අමුතු මිනිස්සු” වැනි නිර්මාණයක් හරහා ඒ පිළිබඳ කතා කරන්න මම හිතුවා.සාමාන්‍යයෙන් පරිවර්තනයක් කරද්දී පිටරට ආකෘතිය එනවා. නමුත් මම ඒ ආකෘතිය ගලවලා අපේ රටට ගැලපෙන ආකාරයට අපේ සමාජයේ චරිත යොදා ගනිමින් නිර්මාණය කළා.මෙහි එන ප්‍රධාන චරිතය වන මානව කියන්නේ සාමාන්‍ය සම්මත සමාජයෙන් ඔබ්බට ගොස් බොරුව, වංචාව, බලාපොරොත්තු කඩවීම් යන ආදී දෑ සමග ජිවත්වන පොදු ජනයාගේ ජීවිතවල තිබෙන නිස්සාරත්ව දකින චරිතයක්. ඔහු සමාජයේ තිබෙන බොහෝ දෑ නිස්සාර දේවල් ලෙස බැහැර කරන නිසා සාමාන්‍ය සමාජය ඔහු පිටස්තරයෙක් ලෙස හඳුන්වනවා. ඔහු අසම්මතයෙක් යැයි සාමාන්‍ය සමාජය හා ඔහු අතර පොඩි ගැටුමක් ඇතිවෙනවා.ඒ නිසා ඔහු සාමාන්‍ය සමාජයෙන් ඉවත්වෙලා ජීවත් වෙන්න උත්සහ කරනවා. ඒ ඔස්සේ ඔහුගෙන් වන යම් වැරැද්දක් නිසා ඔහු මිනීමරුවෙක් බවට පත්වෙනවා. ඔහුගේ සාමාන්‍ය ජීවිතයේ ඇවතුම් පැවතුම් සමග ගලපා ඔහු මිනීමරුවෙකු ලෙස ඔප්පු කරනවා. මෙය අමුතු කතාවක්. ඒ නිසා එය අමුතු මිනිස්සු ලෙස නම් කළා.රන්මිණිතැන්න නරඹන්න ගිය අවස්ථාවේදී එහි නගරය මගේ නිර්මාණයට හරියනවා කියලා මට හිතුනා. මගේ නිර්මාණය තුළ තිබෙන්නේ කාල්පනික නගරයක්. ප්‍රංශයේ ඇල්බියස් නගරය කේන්ද්‍රකරගත් මෙහි කතාව ලංකාවේ පසුබිමට සාපේක්ෂව වෙනස් කරන්න සිදුවුණා. ඒ නිසා මෙයට නිවැරැදි කාල නිර්ණයක් දෙන්න බැහැ.මෙය රන්මිණිතැන්නේ සම්පූර්ණ රූගතකිරීම් කළ පළමු ටෙලි නිර්මාණය. මේ කතාව ලංකාවේ වෙන කොතනකවත් කරන්න බැහැ. මට අවශ්‍ය පසුතල සියල්ලම එහි තිබුණා. ඒ වගේම දැනට එහි නිර්මාණය කර තිබෙන හැම දර්ශන තලයක්ම පාවිච්චි කළා. මගේ නිර්මාණය සඳහා සුදුසු එවැනි ස්ථානයක් තිබීම මට ලොකු පහසුවක් වුණා.ඔව්, පොතක් ආශ්‍රයෙන් පිටපතක් ලිවීම අමාරු කාර්යයක්. විශේෂයෙන් මෙවැනි කෘතියක්. ගොඩක් අය මම මේක කරනවා කිව්වහම කොහොමද කරන්නේ කියලා ඇහුවා. මෙය ලොකු අභියෝගයක් වුණා. මම මේ කතාව ඇතුළත ලංකාවට ගැලපෙන චරිත අලුතින් නිර්මාණය කළා. පොතේ නැති ඇතැම් චරිත ටෙලිනාට්‍ය තුළ තිබෙනවා.මෙහිදී මූලිකවම පොතේ තිබෙන සාහිත්‍යමය අගය පවත්වාගෙන එය රූපවලට පෙරලන්නේ කොහොමද කියලා මම හිතුවා. පොතක් රූපගත කරනවා කියන සංකල්පයෙන් මම බැහැර වුණා. මෙය කලා කෘතියක්. පොතේ ඇතැම් කොටස් ටෙලිනාට්‍යයේ නැහැ කියලා කියන්න කාටවත් බැහැ. මෙහි තිබෙන දර්ශනවාදය සහ කතා තේමාව පමණයි වැදගත්.ලංකාවේ චරිත තෝරා ගැනීමේ ක්‍රමයෙන් බැහැරව මට අවශ්‍ය චරිත මම නිර්මාණය කරගත්තා. ප්‍රථමයෙන් මම මට අවශ්‍ය චරිත චිත්‍ර විදිහට නිර්මාණය කළා. එයට ගැලපෙන සුදුසුම පුද්ගලයන් තමයි මම අදාළ චරිත සඳහා තෝරා ගත්තේ. එතනදී මට හොඳ පිරිසක් ලැබුණා. ප්‍රධාන චරිතය රඟපාන රොෂාන් රවීන්ද්‍ර වගේම අනෙකුත් සියලුම ශිල්පීන් ඉතාමත් හොඳින් එම චරිතවලට හොඳ සාධාරණත්වයක් ඉටුකළා. ඇඳුම්වලිනුත් මෙම නිර්මාණයට හොඳ ආලෝකයක් ලැබුණා.සාමාන්‍යයෙන් ලංකාවේ ටෙලිනාට්‍ය කලාවට ආකෘතියක් තිබෙනවා. නමුත් මම හිතන්නේ ඒ ආකෘතියේ යම් අවුලක් තිබෙනවා. මෙවැනි නිර්මාණ තුළින් වෙනස් විදිහේ ආකෘතියක නිර්මාණයක් කරන්න පුළුවන් කියලා මම හිතුවා. “අමුතු මිනිස්සු” ටෙලිනාට්‍යයේ තිබෙන්නේ සම්මත රූප රචනයක් නොවෙයි.ඒ වගේම සංස්කරණය, සංගීතය යනාදියෙහිත් වෙනස්ම ස්වරූපයක් තිබෙනවා. මෙහි තිබෙන්නේ සාමාන්‍ය ටෙලිනාට්‍යයක ලක්ෂණ හෝ හැඩතල නොවෙයි. රූපරාමු යන ක්‍රමය වෙනස්කර කතාවට වෙනස් බවක් රූපරාමුවලින් පෙන්වා දුන්නා. මම වෙනත් මාතෘකාවක් තෝරා ගත්තේ ආකෘතිකමය වෙනසක් කළ යුතු නිසයි..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>06</day>
    </date>
    <link>http://www.dinamina.lk/2012/01/06/_art.asp?fn=f1201064</link>
    <topic>වේදිකාවේ පහන් එළිය ‘මනෝගේ තෙවත’</topic>
    <author>චන්දන ජයවීර</author>
    <content>විශිෂ්ට රංගධරයෙක් වන ජයලත් මනෝරත්නගේ ඇගැයුම් නාට්‍ය උළෙලක් ජන 6,7,8 යන තෙදින ලයනල් වෙන්ඩ්ට් රඟහලේදී පැවැත්වේ. මේ ලිපිය පලවන්නේ ‘තෙවන - මනෝ රඟ පෙළහර’ නාට්‍ය උළෙල වෙනුවෙනි.සාහිත්‍ය රචකයාගේ මාධ්‍යයක් හා සිනමාව අධ්‍යක්ෂකගේ මාධ්‍යයක් වන විට වේදිකාවේ අධිපතිත්වය පැවරෙන්නේ නළුවාටය. නාට්‍යයට උපත දෙන රචකයාටත් එය හසුරුවන අධ්‍යක්ෂකවරයාටත් ලබා ගත නොහැකි අද්විතීය ස්ථානයක් වේදිකාවේ නළුවාට හිමිව ඇත. නාට්‍ය නළුවාගේ කලාවක් වීම එයට හේතුවය.මෙරට නාට්‍යය කලාවට නව පහන් එළියක් ගෙන ආ අයවළුන් ආවර්ජනය කිරීමේදී නිතරම මතකයට එන්නේ නාට්‍ය අධ්‍යක්ෂකවරු කිහිප දෙනෙක් පමණි. ඒ සඳහා දායක වූ රංගන ශිල්පීන්ගේ ලැයිස්තුව අධ්‍යක්ෂකවරුන්ගේ ලැයිස්තුවට වඩා අල්පය.අධිපති මාධ්‍ය කතිකාව එයට එක් හේතුවක් වන්නට ඇත. වේදිකාවෙන් මතුවන රංගන ශිල්පීය නාට්‍ය කලාවේ දිගින් දිගටම රැඳී නොසිට වෙනත් කලා මාදිලීන්ට (සිනමාව හෝ ටෙලි නාට්‍යය ) ඇදී යාම එයට තවත් හේතුවක් විය හැක. ඊට අතිරේක නළු කලාව හා බැඳි හේතුන්ද ඇත. වර්තමාන නාට්‍ය කලාව මුහුණ දෙන ගැටලු ගැන අවධානය යොමු කිරීමේදී මෙම කරුණු කරලියට පැමිණෙයි.ජයලත් මනෝරත්න වේදිකාව නමැති ප්‍රේමනීය දැව ගොඩින් බිහිව එය පුෂ්පිත කළ කලාකරුවෙකි. ඔහු රංගන ශිල්පියෙක් ලෙස මෙන්ම නාට්‍ය අධ්‍යක්ෂවරයෙක් ලෙසද නාට්‍ය කලාව පෝෂණය කිරීමට දායකව ඇත.මනෝරත්න නමැති නළුවා ඒ නමැති අධ්‍යක්ෂකවරයාට වඩා නූතනවාදීය යන විවේචනය මම ද පිළිගනිමි. බූරුවා මහත්තයා දක්වා තලමල පිපිලා, ගුරුතරුව, සඳගිර, ලෝකය තනි යායක් වැනි ඔහුගේ නාට්‍ය නිෂ්පාදනය වන්නේ වර්තමාන තරුණ පරපුර ක්‍රමක්‍රමයෙන් සාහිත්‍ය කලාව ආදියෙන් වියෝවීම නිසා ඇතිවන ආදීනව පෙන්වා දීමටය.මනෝරත්නට මෙම ව්‍යසනයට එරෙහිව හුදෙකලා සටනක් ඇරඹීමට සිදුවූයේ ඒ සඳහා වගකිව යුතු දේශපාලනඥයන් , අධ්‍යාපනඥයන් හා ගුරුවරුන් නිහඬව සිටීම නිසා ය. මනෝගේ ව්‍යායාමයෙන් ප්‍රතිඵලයක් ඇති බව පාසල් අධ්‍යාපනයට නැවත සාහිත්‍ය හා ඉතිහාසය වැනි විෂයන් එක් කිරීමෙන් පෙනේ.වර්තමාන සමාජ ප්‍රශ්න ස්වතන්ත්‍ර නිෂ්පාදන ආශ්‍රයෙන් නිරූපණය කිරීමේදී ගැටලු මතු වන්නේ ය යන පරිවර්තක නාට්‍ය නිෂ්පාදකයන් නඟන තර්කය මනෝගේ නාට්‍ය ගොන්න විමසා බැලීමේදී බොරුවෙයි. ඔහු සිය නාට්‍ය ආශ්‍රයෙන් කාලීන හා දේශපාලන සමාජ ප්‍රශ්නවලට ප්‍රතිචාර දක්වා ඇත. මනෝට ඕනෑම ආකාරයක රුචි අරුචිකම් සීමිතකම් සහිත ප්‍රේක්ෂකාගාරයක් සිය ගල ග්‍රහණයට ගත හැක. ඔහු කිසිවිටෙකත් ප්‍රේක්ෂකයාගෙන් ලැබෙන ප්‍රතිචාර අනුව අධි රංගනයන් සඳහා යොමුවන්නේ නැත.එසේම ඕනෑම ආකාරයක ප්‍රේක්ෂකාගාරයක් සුළු අභිනයකින් තමා වෙත යොමු කර ගැනීමේ හැකියාවක් ඔහුට ඇත. එසේම භාවයත් අතර සියුම් වෙනස්කම් මැනවින් හැඳින එය ප්‍රේක්ෂකයන්ට ඒත්තු යන ආකාරයට නිරූපණය කිරීමට හේ සමතෙකි. මනෝගේ රංග ප්‍රතිහාර්ය දැක්වෙන නාට්‍ය උළෙලක් මේ දිනවල නැවත වරක් සද්ජන සහෘද සංසදය සංවිධානයේ මූලිකත්වයෙන් පැවැත්වෙයි.උසස් රසිකත්වය වෙනුවෙන් කැපවුණු කලාකාමී සංවිධානයන්ගේ අවශ්‍යතාවය දැඩිව දැනෙන යුගයක සද්ජනයින්ගේ මෙහෙවර අගය කළ යුතුය..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>07</day>
    </date>
    <link>http://www.dinamina.lk/2012/01/07/_art.asp?fn=n1201071</link>
    <topic>නොවිසඳුණු නඩු 650000 ක්</topic>
    <author>ධනුෂ්ක ගොඩකුඹුර සහ චමීර ඇල්ලදෙණිය</author>
    <content>වටිනාකම රුපියල් මිලියන 10 නොඉක්මවන නඩු අධිකරණ සමථකරණයට යොමු කළ හැකි වන පරිදි සිවිල් නඩු විධාන සංග්‍රහය සංශෝධනය කිරීමට රජය තීරණය කර තිබේ.නඩු කටයුතු පමාවීම මෙන්ම නොවිසඳුණු නඩු නිසා සාමාන්‍ය ජනතාවට විඳීමට සිදු වන ආර්ථික දුෂ්කරතා සම්බන්ධයෙන් ජනාධිපති මහින්ද රාජපක්ෂ මහතා 2012 අය වැය ඉදිරිපත් කරමින් කළ යෝජනාවක් අනුව මේ වැඩපිළිවෙළ ක්‍රියාත්මකය.අධිකරණ ඇමැති රවුෆ් හකීම් මහතා මේ වෙනුවෙන් ඉදිරිපත් කළ ඇමැති මණ්ඩල සංදේශයකට අනුමැතිය හිමිව ඇති අතර පාර්ලිමේන්තුවට ඉදිරිපත් කෙරෙන පනත දැනටමත් කෙටුම්පත් කර අවසන්ව තිබේ.මේ පනතට අනුව සමථකරණ ක්‍රියාවලිය හා පූර්ව නඩු විභාගය සඳහා අධිකරණ පද්ධතිය තුළ සමථකරණ ප්‍රධානීන් පත් කිරීමට නියමිතය. නඩු කටයුත්තකට අදාළ අධිකරණ නියෝග නොතීසි ඇතුළු වෙනත් අධිකරණ තොරතුරු පාර්ශ්වයන් වෙත සෘජුව භාරදීම වෙනුවට ඔවුන් නියෝජනය කරන නීතිඥවරුන්ට හෝ අදාළ පුද්ගලයන්ගේ විද්‍යුත් ලිපින වෙත යොමු කිරීමට හැකි වන පරිදි විධි විධාන සලසා ඇත.නොවිසඳුණු නඩු 650000 ක් පමණ අධිකරණයේ ගොඩ ගැසී ඇති අතර නව පනතේ ප්‍රධාන අරමුණ වනුයේ නඩු නිමිත්තක් ඇති ආරවුලක් නැවත නැවත හට ගැනීම් වැළැක්වීම අරඹයා පාර්ශ්වකරුවන් අතර දුක් ගැනවිල්ලේ සැබෑ හේතුව ඔවුන්ගේ කැමැත්ත පරිදි අවසන් කිරීම වේ..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>07</day>
    </date>
    <link>http://www.dinamina.lk/2012/01/07/_art.asp?fn=n1201072</link>
    <topic>2600 වැනි සැමරුම හෙට ජනපතිගේ ප්‍රධානත්වයෙන්</topic>
    <author>ධනුෂ්ක ගොඩකුඹුර සහ මහියංගණ සමූහ සුනිමල් ශි‍්‍රයානන්ද</author>
    <content>බුදු රජාණන් වහන්සේ මහියංගණ පුද බිමට වැඩම කර 2600 වැනි වසර සැමරීමේ මහා පුණ්‍යෙීත්සවය ජනාධිපති මහින්ද රාජපක්ෂ මහතාගේ ප්‍රධානත්වයෙන් ඵෙතිහාසික මහියංගණ රජමහා විහාරස්ථානයේදී හෙට (08) පැවැත්වේ.මීට වසර 2600 කට පෙර දුරුතු මස පොහෝ දිනක මහියංගණය රජ මහා විහාරස්ථානය වෙත සම්බුදු හිමියන්ගේ පළමු ලංකාගමනය සිදු වූ අතර එම සිදු වීම සමරමින් අද (07), හෙට (08) සහ අනිද්දා (09) පින්කම් මාලාවක් පැවැත්වේ.සම්බුදු හිමියන්ගේ ප්‍රථම ලංකාගමනය සිහිපත් කෙරෙන දහම් හමුව මහියංගණ රජ මහා විහාරස්ථානයේදී හෙට සවස පැවැත්වෙන්නේ ජනාධිපතිතුමාගේ ප්‍රධානත්වයෙනි. දහම් ග්‍රන්ථ දෙකක් හා මහිංගණ පුද බිමේ ඉතිහාසය පිළිබඳ ලියැවුණු ග්‍රන්ථ තුනක් මෙහිදී එළි දැක්වෙන අතර මහියංගණ හා රිදීමාලියැද්ද ප්‍රදේශීය ලේකම් කොට්ඨාසවල තෝරා ගත් විහාරස්ථාන සඳහා ආධාර පරිත්‍යාග කෙරේ.මහා සංඝරත්නය සියක් නමක් විෂයයෙහි පැවැත්වෙන සංඝගත දක්ෂිණාවත්, 2600 නමකට අට පිරිකර පූජාවත්, දෙතිස් මහා පුරුෂ ලක්ෂණ පූජාවත්, විහාරස්ථ සළපතළ මළුවේ කෝටියක් මල් ඇතිරෙන මහා මල් පූජාවත් මෙදින සුවිශේෂී පින්කම් අතර වේ.දිස්ත්‍රික්ක අටකින් පිටත් වන පිරිත් රථ අටක් හා කොළඹ සම්බුද්ධාලෝක විහාරස්ථානයෙන් පිටත් වන සදහම් රථ සියයක් මහියංගණය වෙත අද ළඟා වීමට නියමිත අතර මහියංගණ පූජා නගර සීමාව විවෘත කිරීම, විල්ලුපිටිය වැව් බැම්මේ වළාකුළු බැම්මට මුල් ගල් තැබීම, වැව මැද තැන්පත් කෙරෙන අඩි 84 ක් උස සම්බුදු අනුරුව සඳහා මංගල පස් පිඬැල්ල කැපීම අද සිදුකෙරේ..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>07</day>
    </date>
    <link>http://www.dinamina.lk/2012/01/07/_art.asp?fn=n1201073</link>
    <topic>අයාලේ යන බල්ලන් 30,000ක්එන්නතට රුපියල් කෝටි තුනක්</topic>
    <author>ගාමිණී ඔබේසේකර - පොළොන්නරුව විශේෂ</author>
    <content>බල්ලන් සපා කෑමෙන් විනාශවන මිනිස් ජීවිත බේරාගැනීමට පැරණි නීතිරීති යටතේ කටයුතු කරන ලෙස බලධාරීන්ට දන්වා සිටි බව සෞඛ්‍ය ඇමැති මෛත්‍රීපාල සිරිසේන මහතා පැවසීය. සෞඛ්‍ය ඇමැති මෛත්‍රීපාල සිරිසේන මහතා මේ බව සඳහන් කළේ පොළොන්නරුව දිස්ත්‍රික් සම්බන්ධීකරණ කමිටු රැස්වීම අමතමිනි.පොළොන්නරුව දිස්ත්‍රික්කය පුරා මේ වන විට අයාලේ යන බල්ලන් 30000 ක් සිටින බවත් මෙම බල්ලන් එන්නත් කිරීමට වසරකට රුපියල් කෝටි 3ක මුදලක් වැය වන බවත් පොළොන්නරුව ප්‍රාදේශීය සෞඛ්‍ය සේවා අධ්‍යක්‍ෂ වෛද්‍ය එස්. එන්. උඩුගම මහතා ප්‍රකාශ කළේය.මෙහිදී පිළිතුරු දුන් සෞඛ්‍ය ඇමැති මෛත්‍රීපාල සිරිසේන මහතා, දඩාවතේ යන බල්ලන් රෝහල්වල වෛද්‍යවරුන් පවා සපා කන බවත් දිවයින පුරා බල්ලන් සපා කෑමෙන් වසරකට මිනිස් ජීවිත සිය ගණනක් විනාශ වන බවත් ඇමැතිවරයා කීය.බල්ලන් විනාශ කිරීමට නව නීති අවශ්‍ය නොවන බව සඳහන් කළ අමාත්‍යවරයා, සත්ව අවිහිංසා සංවිධාන ඇත්නම් ඔවුන් විසින් අයාලේ යන බල්ලන් බලා ගත යුතු යැයි ද සඳහන් කළේය.මෙම රැස්වීම අමතා, සමාජ සේවා නියෝජ්‍ය ඇමැති චන්ද්‍රසිරි සූරියආරච්චි, දිස්ත්‍රික් ලේකම් නිමල් අබේසිරි මහත්වරු ද කතා කළහ..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>07</day>
    </date>
    <link>http://www.dinamina.lk/2012/01/07/_art.asp?fn=n1201074</link>
    <topic>බණ්ඩාරනායක113 වැනි ජන්ම දින සමරුව හෙට</topic>
    <author>අනුර ප්‍රේමලාල්</author>
    <content>දිවංගත අග්‍රාමාත්‍ය එස්. ඩබ්ලිව්. ආර්. ඩී. බණ්ඩාරනායක මහතාගේ 113 වන ජන්ම දින සංවත්සරය සැමරීම හෙට (8) පස්වරු 4.00 ට ගාලුමුවදොර බණ්ඩාරනායක පිළිරුව අබියසදී පැවැත්වේ. ‘මිනිසාගේ පරම යුතුකම මිනිසාට සේවය කිරීම’ යන තේමාව ඔස්සේ සඟ, වෙද, ගුරු, ගොවි, කම්කරු යන පංච මහ බලවේගය ඒකරාශී කරමින් මේ රට ප්‍රගතිශීලී මාවතක් ඔස්සේ ඉදිරියට රැගෙන යෑමට බණ්ඩාරනායක මහතා ඉමහත් පරිශ්‍රමයක් දැරුවේය. ජනසතු ව්‍යාපාර ආරම්භ කොට ජනතා සුබ සාධන වැඩපිළිවෙළ රැසක් ඒ මහතාගේ පාලන සමයේදී හඳුන්වා දී තිබේ..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>07</day>
    </date>
    <link>http://www.dinamina.lk/2012/01/07/_art.asp?fn=n12010714</link>
    <topic>සතුන් ඇතුළුවීම වැළැක්වීමට අධිවේගී මඟටවිදුලි වැටක්</topic>
    <author>රක්ෂණ ශ්‍රියන්ත සහ පණ්ඩුක සමරසේකර</author>
    <content>දක්ෂිණ අධිවේගී මාර්ගයට සතුන් ඇතුළුවීම වැළැක්වීම සඳහා ආරක්ෂිත විදුලි වැටක් ඉදිකිරීමට යෝජනා වී ඇතැයි එහි මෙහෙයුම් නියෝජ්‍ය අධ්‍යක්ෂ ආර්. ඒ. ඩී. කහටපිටිය මහතා පවසයි.දක්ෂිණ අධිවේගී මාර්ගයේ සතුන් 10 – 15 ක් අතර ප්‍රමාණයක් දිනකට මියයන බව පැවසූ කහටපිටිය මහතා සතුන් මියයාම නිසාම සත්ත්ව ගහණය අඩුවී මාර්ගයේ අනතුරට ලක්වී මියයන සංඛ්‍යාව ද දැන් ක්‍රමයෙන් අඩුවී ඇතැයි “දිනමිණ” කළ විමසීමකදී පැවැසීය.කෙසේ වෙතත් සත්ත්ව සම්පත රැක ගැනීම සඳහා මෙය නියමු ව්‍යාපෘතියක් ලෙස ක්‍රියාත්මක වන බව ද මේ විදුලි වැටෙන් මිනිසුන්ට හානියක් නොවන අතර එය ක්‍රියා කරන්නේ ද බැටරියකින් බව ද “දිනමිණ” කළ විමසීමකදී කහටපිටිය මහතා පැවැසීය. .</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>07</day>
    </date>
    <link>http://www.dinamina.lk/2012/01/07/_art.asp?fn=n1201076</link>
    <topic>උගත් පාඩම් කොමිසමේ නිර්දේශවහාම ක්‍රියාත්මක කරන්න</topic>
    <author>පණ්ඩුක සමරසේකර</author>
    <content>පශ්චාත් යුද සමයේ ඇතිවූයේ යැයි කියන මානව හිමිකම් උල්ලංඝණය කිරීම් සම්බන්ධයෙන් සොයා බලා නිර්දේශ කිරීමට රජය විසින් පත්කළ උගත් පාඩම් කොමිසමේ නිර්දේශ ක්‍රියාත්මක කළ යුතු බවට එක්සත් ජාතික පක්ෂය රජයට අවධාරණය කරන බව එජාප මන්ත්‍රී ලක්ෂ්මන් කිරිඇල්ල මහතා පවසයි. කොමිෂන් වාර්තාවේ සඳහන් නිර්දේශ සමඟ එජාපයද එකඟ වන හෙයින් එය වහා ක්‍රියාත්මක කිරීමට පියවර ගත යුතු බව ලක්ෂ්මන් කිරිඇල්ල මහතා පවසයි.“ස්වාධීන පොලිස් කොමිසමක අවශ්‍යතාව කෙරෙහි අපි දිගින් දිගටම රජයට බලපෑම් කළා. අද රජය විසින්ම පත්කළ කොමිසන් සභාවද එය අනුමත කර තිබෙනවා. රජය එය ක්‍රියාත්මක කළ යුතුයි.”කිරිඇල්ල මහතා මෙම අදහස් පළ කළේ පෙරේදා (05) කොළඹ විපක්ෂ නායක කාර්යාලයේ පැවැති මාධ්‍ය හමුවකදීය..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>07</day>
    </date>
    <link>http://www.dinamina.lk/2012/01/07/_art.asp?fn=n1201077</link>
    <topic>ලක්විජය බලාගාරයේ හදිසි ගින්නක්</topic>
    <author>කල්පිටිය සමූහ පුත්තලම සමූහ මුන්නේශ්වරම සමූහ</author>
    <content>පුත්තලම ලක්විජය ගල්අඟුරු තාප බලාගාරයේ පසුගියදා (05) රාත්‍රියේ හදිසි ගින්නක් හටගෙන ඇති අතර බලාගාරය සතු ගිනි නිවන යන්ත්‍ර භාවිතයෙන් එය වහා මැඩ පවත්වා ඇතැයි වාර්තා වෙයි.අප මේ පිළිබඳව බලාගාරයේ නිලධාරීන්ගෙන් කළ විමසීමකදී අනාවරණය වූයේ ගල් අගුරු අංගනයේ අංක දෙක දරන යන්ත්‍රය ආශ්‍රිතව මෙම ගින්න හටගත් බවත් එය වහා මැඩපැවැත්වූ බවත්ය.මෙවැනි දේ මෙවැනි බලාගාරයක ඇතිවීම ස්වභාවික බවත් ඒ සඳහා පූර්ව සූදානමක් බලාගාර පරිශ්‍රයේ ස්ථාපිත කොට ඇති බවත් නිලධාරියෙක් පැවසීය..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>07</day>
    </date>
    <link>http://www.dinamina.lk/2012/01/07/_art.asp?fn=n1201078</link>
    <topic>දළදාව මහනුවරට වැඩම කළ පාරක්සංවර්ධනය කිරීමට ජනපති අද මුල පුරයි</topic>
    <author>ධනුෂ්ක ගොඩකුඹුර සහ චමීර ඇල්ලදෙණිය</author>
    <content>කන්දහන්දියේ සිට නුවරඑළිය දක්වා දිවෙන බී 413 මාර්ගය පුළුල් කොට සංවර්ධනය කිරීම ජනාධිපති මහින්ද රාජපක්ෂ මහතාගේ ප්‍රධානත්වයෙන් හඟුරන්කෙත නගරයේදී අද (07) ආරම්භ කෙරේ. කන්දහන්දිය, හඟුරන්කෙත, රිකිල්ලගස්කඩ, වලපනේ, රාගල හරහා නුවරඑළිය දක්වා දිවෙන මේ මාර්ගය සංවර්ධනය කිරීම සඳහා වැයවන මුදල රුපියල් මිලියන 7307කි.දීර්ඝ කාලයක් තිස්සේ සංවර්ධනය නොවූ මේ මාර්ගයේ කිලෝමීටර් 54ක් මේ යටතේ කඩිනමින් සංවර්ධනය කිරීමට නියමිතය.ශ්‍රි දළදා වහන්සේ මහනුවර දළදා මාළිගාව වෙත වැඩම කර ඇත්තේද මෙම මාර්ගයේ බව ඉතිහාසයේ සඳහන් වේ..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>07</day>
    </date>
    <link>http://www.dinamina.lk/2012/01/07/_art.asp?fn=n1201079</link>
    <topic>හලාවත හා කරුවලගස්වැවපොලිසිවල 8කට මාරුවීම්</topic>
    <author>මුන්නේශ්වරම සමූහ – ඊ. සී. ප්‍රනාන්දු</author>
    <content>හලාවත දිසා අධිකරණයේ ජීව අත්බෝම්බයක් අතැතිව යකා නැටූ භික්ෂුව අත්අඩංගුවට ගැනීමෙන් පසු රාජකාරිය ඉටුනොකිරීමේ චෝදනාව මත හලාවත හා කරුවලගස්වැව පොලිස් ස්ථානවලට අනුයුක්ත පොලිස් නිලධාරින් අටදෙනෙකු වහාම ක්‍රියාත්මක වන අයුරින් ස්ථාන මාරුකර ඇති අතර, දෙදෙනෙකුගේ සේවය වහාම ක්‍රියාත්මක වන අයුරින් තහනම් කර ඇත. මෙම නියෝගයන් පෙරේදා (5 දා) රාත්‍රී වයඹ පළාතේ ජ්‍යෙෂ්ඨ නියෝජ්‍ය පොලිස්පති පූජිත ජයසුන්දර මහතා විසින් නිකුත් කර තිබුණි.මේ අනුව හලාවත මූලස්ථාන පොලිසියේ පොලිස් සැරයන්වරයකුගේ හා කොස්තාපල්වරයකුගේ වැඩ තහනම් කර ඇත. හලාවත පොලිසියේ පරීක්ෂකවරයකු සැරයන්වරුන් දෙදෙනෙකු හා කොස්තාපල්වරයකු හා කරුවලගස්වැව පොලිසියේ උප පොලිස් පරීක්ෂකවරුන් දෙදෙනෙකු හා සැරයන්වරුන් දෙදෙනකු මාරුකර යවා ඇත. මෙම ස්ථාන මාරුවීම් ලබාදී ඇත්තේ කුරුණෑගල දිසාවේ පොලිස් ස්ථානවලටය.විහාරස්ථානයක තිබූ ගෘහ උපකරණ තොගයක් සොරාගෙන කරුවලගස්වැව කුඩා මැදවච්චිය ප්‍රදේශයේ විහාරස්ථානයක රැඳී සිටියදී මෙම භික්ෂුව හා එම භාණ්ඩ අත්අඩංගුවට ගෙන තිබුණි. අනතුරුව භික්ෂුව නිසිලෙස පරීක්ෂා නොකර අධිකරණයට ඉදිරිපත් කිරීම නිසා ඔහුට ජීව අත්බෝම්බයක් සිය අඳනකඩයේ රඳවා තබා ගැනීමට හැකිවීමෙන් අධිකරණය අපහසුතාවට ලක්වූ බවත් වාර්තා විය. මේ සම්බන්ධයෙන් වැඩිදුරටත් පරීක්ෂණ සිදුකෙරේ..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>07</day>
    </date>
    <link>http://www.dinamina.lk/2012/01/07/_art.asp?fn=n12010710</link>
    <topic>සූර්පිට පාසල් ළමයින් ගෙන ගියබස් රියැදුරුට ඇප</topic>
    <author>අකුරැස්ස මධ්‍යම විශේෂ (විජිත සල්ගාදු)</author>
    <content>පාසල් ළමයින් ප්‍රවාහනය කළ අකුරැස්ස ප්‍රදේශයේ බස් රථයක් තිබ්බොටුවාවේදි පරීක්ෂා කළ අකුරැස්ස පොලිසිය බස් රථයේ රියදුරු බීමත්ව සිටි බව සොයා ගෙන ඇත.අකුරැස්ස පොලිසියේ රථවාහන අංශයේ ස්ථානාධිපති එල්. කේ. ධර්මසේන මහතා විසින් අත්අඩංගුවට ගනු ලැබූ රියදුරාට විරුද්ධව නඩු පවරා පොලිස් ඇප මත නිදහස් කර ඇත. මෙසේ රියදුරා අත්අඩංගුවට ගත් පොලිසිය බස් රථයේ සිටි පාසල් ළමයින් නිවෙස්වලට භාරදී බස් රථය පොලිස් භාරයට ගෙන තිබේ..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>07</day>
    </date>
    <link>http://www.dinamina.lk/2012/01/07/_art.asp?fn=n12010711</link>
    <topic>තමිල්නාඩුවේ සිටින ශ්‍රී ලාංකිකයන්ටයළි මෙරට එන්න නොමිලේ ගමන් බලපත්</topic>
    <author>ධනුෂ්ක ගොඩකුඹුර සහ චමීර ඇල්ලදෙණිය</author>
    <content>ඉන්දියාවේ තමිල්නාඩුවේ සිටින ශ්‍රී ලාංකික සරණාගතයන් යළි මෙරටට පැමිණීමේදී නොමිලේ ගමන් බලපත්‍ර ලබාදීමට රජය තීරණය කර තිබේ.මීට අදාළව ජනාධිපති මහින්ද රාජපක්ෂ මහතා විසින් ඉදිරිපත් කළ යෝජනාවකට ඇමැති මණ්ඩල අනුමැතිය හිමිව තිබේ.තමිල්නාඩුවේ සරණාගත කඳවුරුවල හා පෞද්ගලික වාසස්ථානවල ශ්‍රී ලාංකිකයන් 90000 ක් පමණ සිටිති. මේ සහනය නොලැබුණේ නම් සෑම කෙනෙකුම ඉන්දියානු රුපියල් 4400 ක මුදලක් ගමන් බලපත්‍රය ලබා ගැනීමට ගෙවිය යුතුය..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>07</day>
    </date>
    <link>http://www.dinamina.lk/2012/01/07/_art.asp?fn=n12010712</link>
    <topic>ලංගම අභ්‍යාස විදුහලින්අඩු මිලට රියැදුරු බලපත්</topic>
    <author>ශීලා උඩුවර</author>
    <content>ශ්‍රී ලංගම රියැදුරු අභ්‍යාස විදුහල්වලින් නිත්‍යානුකූල පුහුණුවක් ලබාදී අඩු මිලට රියදුරු බලපත්‍ර ලබාදීමේ වැඩපිළිවෙළක් අරඹන බව ප්‍රවාහන ඇමැති කුමාර වෙල්ගම මහතා පවසයි. ම් සඳහා උතුරු නැඟෙනහිර ඇතුළු ශ්‍රී ලංගම ප්‍රාදේශීය කාර්යාල 12 තුළම රියදුරු අභ්‍යාස විද්‍යාල පිහිටුවන බවද ඇමැතිවරයා කියයි.මම වැඩපිළිවෙළ සාර්ථක කර ගැනීම සඳහා රුපියල් මිලියන 24 ක වියදමින් ප්‍රාදේශීය කාර්යාල 6 ක් සඳහා වාහන බෙදා දෙනු ලැබීය. දැනට ප්‍රාදේශීය කාර්යාල 10 ක් සක්‍රීයව පවතී.මේ යටතේ බරවාහන සඳහා රුපියල් 9000 ක් ද සැහැල්ලු වාහන සඳහා රුපියල් 6000 ක්ද අයකරන බවත් පෞද්ගලික රියැදුරු පාසල්වලින් පුහුණුවී බලපත්‍රය ලබාගැනීම සඳහා මීට වඩා වැඩි මුදලක් වැයවන බවත් ශ්‍රී ලංගම සභාපති එම්. ඩී. බන්දුසේන මහතා කීය.මෙම වාහන සඳහා වැයකළ රුපියල් මිලියන 24 ලැබී ඇත්තේද රියදුරු අභ්‍යාසවලින් ලැබූ ආදායමින් වන අතර රටපුරාම මෙය ක්‍රියාත්මක වීමෙන් එම ආදායම තවත් වැඩිකර ගත හැකිය..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>07</day>
    </date>
    <link>http://www.dinamina.lk/2012/01/07/_art.asp?fn=n12010713</link>
    <topic>ව්‍යාජ මැණික් ගලක් දෙලක්‍ෂ හැත්තෑ පන්දහසකට විකුණලා</topic>
    <author>රූපිකා කේ. බණ්ඩාර කුරුවිට සමූහ</author>
    <content>ව්‍යාජ මැණික් ගලක් රුපියල් දෙලක්‍ෂ හැත්තෑපන් දහසකට විකුණු සැකකරුවන් හතරක් රක්‍ෂිත බන්ධනාගාර ගත කෙරේ.එම ව්‍යාජ මැණික් ගල හොරෙන් ඉල්ලම් ගොඩට දැමූ පුද්ගලයකු ද අධිකරණයට ඉදිරිපත් කිරීමෙන් පසු ලබන 19 දා තෙක් රක්‍ෂිත බන්ධනාගාර ගත කිරීමට රත්නපුර වැඩ බලන මහේස්ත්‍රාත් ශානක ලංසූරිය මහතා නියෝග කළේය.කුරුවිට පොලිසිය මෙම සැකකරුවන් සියලු දෙනා උසාවියට ඉදිරිපත් කළේ ය. පොලිසිය ප්‍රකාශ කරන අන්දමට සිද්ධිය මෙසේ ය.පුද්ගලයින් හතර දෙනෙක් කුරුවිට ගොරක ඇළ ප්‍රදේශයේ මැණික් පතලක් කපමින් සිටියහ. එම හතර දෙනාටට එක්වූ තවත් පුද්ගලයෙක් පතල් හෑරීමට උදව් කළේ ය. මෙම පතල හාරමින් සිටි හතර දෙනා තමා සමඟ විශ්වාසයෙන් වැඩ කරනු ඇත්දැයි සොයා බැලීමට පස්වැන්නාට සිදු විය.එම සැකය දුරුකර ගැනීමට ඔහු කළේ ඉල්ලම් ගොඩට ව්‍යාජ මැණික් ගලක් කාටත් නොදැනෙන සේ දැමීම ය. මෙසේ ව්‍යාජ මැණික් ගලක් ඉල්ලම් ගොඩට දැමූ බව නොදත් සිවුදෙනා කළේ පස් වැන්නාට හොරෙන් මුදලාලි කෙනෙකුට එම ගල දෙලක්‍ෂ හැත්තෑපන් දහසකට විකිණීම ය. එම මුදල සිවු දෙනා අතර බෙදා ගෙන තිබේ. මෙය ව්‍යාජ මැණික් ගලක් බව දැනගත් එය මිලට ගත් ව්‍යාපාරිකයා කුරුවිට පොලිසියට පැමිණිලි කර තිබේ.මැණික් ගල විකුණා ලබා ගත් මුදලින් රුපියල් එක් ලක්‍ෂ හතළිස් අට දහසක මුදලක් සැකකරුවන් හතර දෙනා අත තිබී සොයා ගෙන ඇත.උප පොලිස් පරීක්‍ෂක රාජපක්‍ෂ, පොලිස් සැරයන් ජයසුන්දර යන මහත්වරු පරීක්‍ෂණ සිදු කළහ..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>07</day>
    </date>
    <link>http://www.dinamina.lk/2012/01/07/_art.asp?fn=n1201075</link>
    <topic>දුරුතු පෝදා ධර්මදේශනාව</topic>
    <author>ඉත්තදෙමලියේ ඉන්දසර ස්ථවිර ශ්‍රී සම්බුද්ධාලෝක විහාරය</author>
    <content>‘අත්තනා ව කතං පාපං අත්තනා සංකිලිස්සති අත්තනා අකතං පාපං අත්තනා ව විසුජ්ඣති සුද්ධී අසුද්ධී පච්චත්තං නාඤෙඤා අඤ්ඤං විසොධයෙ’දුරුතු පුර පසළොස්වක පොහොය දිනය ශ්‍රී ලාංකේය බෞද්ධ ඉතිහාසයේ වැදගත්ම පොහොය දිනයක් වශයෙන් සැලකිය හැකිය. ඓතිහාසික පුරාවෘත්ත හා සාක්ෂි අනුව බුදුරජාණන් වහන්සේගේ පළමු ලංකා ගමනය සිදුවූයේ දුරුතු පුර පසළොස්වක පොහොය දිනයකය. මෙම රන් දිවයිනෙහි ජීවත් වූ ජනතාවට පළමුවරට හොඳ නරක පව පින කුශලය අකුශලය පිළිබඳ කන වැකුණු දිනය එදිනයි.මෙවන් උතුම් පොහොයක් ලබනුයේ නව වර්ෂයක එළඹීමත් සමගය. එබැවින් අපගේ අවධානය යොමුකළ යුතු දිශානති රාශියකි. අතීතය යනු ගෙවී ගිය කාලයකි.එම ගෙවී ගිය කාලයේ සිදුවීම් අපට වෙනස් කළ නොහැකිය. අතපසු වීමක් අත්වැරැද්දක් අමතකවීමක් වුවද අතීතයේ එම සිදුවීම නිවැරදි කළ නොහැකිය. අතීතයේ සිදුවූ ඒ සිදුවීම් සියල්ල අත්දැකීම් පමණි. පාඩම් පමණි. වර්තමානය අප අතේ පවතී. අත්හි තිබෙන දෙය අපට කැමැති පරිදි වෙනස් කර ගත හැකිය. සකස් කර ගත හැකිය. අප එය සකස් කර ගනුයේ අතීත පාඩම් අත්දැකීම් අනුවය. එවිට අපේ වර්තමානය නිවැරදිව අතපසුවීම් අත්වරැදි නොමැතිව ගොඩ නගා ගත හැකිය. අලුත් වර්ෂය ආරම්භයෙහි පසුගිය වර්ෂයේ සිදුවූ අත්වැරදි අතපසුවීම් තිබේ දැයි ආවර්ජනය කර එබඳු අතපසුවීම් වර්තමානයෙහි සිදු නොවීමට වග බලා ගත යුතුය.කෙනෙකුගේ ජීවිතය නිවැරදිව සකස් කර ගත හැක්කේ තමාටමය. නිවැරදිව සකස් කර ගත හොත් එහි ප්‍රතිඵල ද තමාටම හිමි වෙයි. බුදුරජාණන් වහන්සේ හොඳ නරක මිනිසාට පෙන්වා දෙමින් දේශනා කරනු ලැබූයේ තමා විසින් නරකක් කරන ලද්දේ නම් එහි ඵලය වශයෙන් කෙළෙසෙන්නේ ද තමා ය. තමා විසින් හොඳක් කරන ලද්දේ නම් එම ඵලය වශයෙන් පිරිසිදු වන්නේ ද තමාමය. කෙනෙකුගේ කෙළෙසීම හෝ පිරිසිදු බව වෙනත් කෙනෙකුට කළ නොහැකිය.එබැවින් මෙම කරුණ බුදු දහමේ පණිවිඩය බුදුන් වහන්සේගෙන්ම මෙලක්බිමට ලැබුණු මේ උතුම් බොහෝ දින අවධානයට ලක් කර තමාගේත් තමා ජීවත්වන සමාජයේත් ජීවත්වන මවුබිමේත් උන්නතිය සඳහා අනලස්ව නිවැරදිව පිරිසිදුව කටයුතු කිරීමට අධිෂ්ඨාන කර ගන්නා ලෙස කරුණාවෙන් ඉල්ලමි.ඔබ සැමට තෙරුවන් සරණයි..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>07</day>
    </date>
    <link>http://www.dinamina.lk/2012/01/07/_art.asp?fn=r1201071</link>
    <topic>මහව අහිගුණ්ටික තිදරු මවකට අතවර කරමුදල් - රන් කොල්ල කෑ කල්ලිය රිමාන්ඩ්</topic>
    <author>ආරියපාල වංශතිලක කුරුණෑගල මධ්‍යම විශේෂ</author>
    <content>අහිගුණ්ටික කාන්තාවක් දූෂණය කොට ඇය සතුව තිබූ රුපියල් 1,700ක් කොල්ලකෑමේ සිද්ධියට අදාළ සැකකරුවන් තව දුරටත් රිමාන්ඩ් භාරයේ තබන ලෙසට කුරුණෑගල ප්‍රධාන මහේස්ත්‍රාත් බුද්ධික රාගල මහතා නියෝග කළේය.මහව වැව් ඉස්මත්තේ අහිගුණ්ටික රැහැනේ කූඩාරමක තිදරු මවකට මත්පැන් පොවා සිහි විකල් කොට කරාබු කුට්ටම, මුදලින් රුපියල් 1,700 ක් පැහැර ගැනීම සහ දූෂණය කිරීම යන චෝදනා යටතේ එම රැහැහේම සිටි තිදෙනකු මේ නඩුවෙන් චෝදනා ලැබ සිටියේය.මෙහිදී සැකකරුවන් වෙනුවෙන් පෙනී සිටි නීතිඥ මහතා අධිකරණය හමුවේ කියා සිටියේ පොලිසිය කිසිම නඩු භාණ්ඩයක් උසාවියට ඉදිරිපත් කොට නැති බවත් පොලිස් නිලධාරියා නඩුවට අදාළ විමර්ශන කටයුතු නිසියාකාරව සිදුකොට නැති බැවින් චූදිතයන්ට ඇපයක් ලබාදෙන ලෙස ඉල්ලා සිටියේය.මෙහිදී විත්තිය විසින් ඉදිරිපත් කොට තිබූ ඇප ඉල්ලුම්පත ප්‍රතික්ෂේප කළ මහේස්ත්‍රාත්වරයා වැඩිදුර විභාගය කල් තබමින් සැකකරුවන් තවදුරටත් රිමාන්ඩ්බාරයේ තබන ලෙසට නියෝග කෙළේය..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>07</day>
    </date>
    <link>http://www.dinamina.lk/2012/01/07/_art.asp?fn=r1201072</link>
    <topic>වත්තේගම විශ්‍රාමික ලංගම සේවකයන්ටපාරිතෝෂික දීමනා ලබා දී නෑ</topic>
    <author>මහනුවර සංචාරක ගාමිණි සමරනායක</author>
    <content>වත්තේගම ලංගම ඩිපෝවේ දීර්ග කාලයක් විවිධ අංශ යටතේ සේවය කොට විශ්‍රාම ගිය, සේවකයන්ට ලැබිය යුතු පාරිතෝෂික දීමනා මෙතෙක් නොලැබී යාම හේතුවෙන් එම සේවකයන් ඇතුළු පවුලේ සාමාජිකයන් අසරණ තත්ත්වයකට පත්ව සිටිති.රියැදුරු, කොන්දොස්තර, ලිපිකරු, කාර්මික, ඩිපෝ හා මාර්ග පරීක්‍ෂකවරු මේ අතර වෙති. මේ අය සමහරක් විශ්‍රාම ගොස් වසර පහ, හය, ආදි වශයෙන් ගතවී ඇති බවත්, සමහරු අද ජීවතුන් අතර නොමැති බවත් කියති.වියපත් වියේ පසුවන මොවුන්ට වෙනත් රැකියාවක් කිරීමට ශක්තියක් නොමැති බව කියති..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>07</day>
    </date>
    <link>http://www.dinamina.lk/2012/01/07/_art.asp?fn=r1201073</link>
    <topic>පූගොඩ අධිකරණය මඟ හැරියඅයකුට 10000ක් දඩ</topic>
    <author>මල්වාන සමූහ මහානාම විතානගේ</author>
    <content>කසිප්පු ළඟ තබාගැනීම සම්බන්ධ නඩුවක අධිකරණය මඟ හරිමින් සිටි අයකු පූගොඩ පොලිසිය මගින් අත්අඩංගුවට ගෙන පසුගියදා පූගොඩ මහේස්ත්‍රාත් අධිකරණයට ඉදිරිපත් කළ අවස්ථාවේ පූගොඩ වැඩ බලන මහේස්ත්‍රාත් එම්. ඩී. සිරිවර්ධන මහතා රුපියල් දස දහසක දඩ මුදලක් නියම කෙළේය.පූගොඩ සෙනසුම්ගොඩ ප්‍රදේශයේ පදිංචි අයකුට මෙසේ දඩ මුදලක් නියම කරනු ලැබීය.පූගොඩ පොලිසියේ අපරාධ විමර්ශන අංශයේ උප පොලිස් පරීක්ෂක ඩබ්ලිව්. ඒ. එම්. එස්. වන්නිආරච්චි මහතා විසින් මොහු පූගොඩ මහේස්ත්‍රාත් අධිකරණයට ඉදිරිපත් කළේය..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>07</day>
    </date>
    <link>http://www.dinamina.lk/2012/01/07/_art.asp?fn=r1201074</link>
    <topic>කපුහේන කොහුබත්කන්දකැලෑවට ගිහින්  </topic>
    <author>නාගොඩ විශේෂ එන්. විජේරත්න</author>
    <content>කපුහේන ප්‍රදේශයේ අවුරුදු 20කට අධික කාලයක් තිස්සේ අක්කරයක පමණ භූමියක පැතිර පවතින කොහුබත්කන්ද මේ වන විට ඝන කැලෑවකින් වැසී ගොස් තිබේ.පෙර තිබූ කොහු මෝල වසා දැමීමෙන් පසු අතහැර දමා ගිය මේ කොහු බත් කන්ද දැන් සර්පයන්ගේ රජදහනක් බවට පත්ව ඇත.මේ සතුන් අවට ජනතාව වාසය කරන ප්‍රදේශවලට හා කුඹුරුවලට පැමිණේ. මේ වන විට කීප දෙනකු සර්පයන් දෂ්ඨ කිරීමේ හා සපාකෑම්වලට ලක් වී සිටිති.පෞද්ගලික ඉඩමක තිබුණද මේ වල්බිහි වී ගිය කොහුබත් කන්ද මේ ස්ථානයෙන් ඉවත් කර දෙන මෙන් ප්‍රදේශවාසීහු ඉල්ලති..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>07</day>
    </date>
    <link>http://www.dinamina.lk/2012/01/07/_art.asp?fn=r1201075</link>
    <topic>හෝමාගම වෑකන්ද පාර ජනතාවට විදුලිය</topic>
    <author>හෝමාගම විශේෂ ජිනදාස ගමගේ</author>
    <content>මහින්ද චින්තන ඉදිරි දැක්ම වැඩසටහනට අනුව මේ වසරේදී ලංකාවේ විදුලිය නොමැති සෑම නිවසකටම විදුලිය ලබා දෙනවා යැයි හෝමාගම ශ්‍රී ලංකා නිදහස් පක්ෂ ප්‍රධාන සංවිධායක හා අධ්‍යාපන ඇමැති බන්දුල ගුණවර්ධන මහතා පැවැසීය.ඒ මහතා එසේ කීවේ පසුගියදා හෝමාගම නැගෙනහිර වෑකන්ද පාර ජනතාවට විදුලිය ලබාදීමේ ව්‍යාපෘතිය විවෘත කිරීමෙන් අනතුරුව පැවැති ජනහමුවේදීය.ඇමැතිවරයා මෙසේ ද පැවැසීය.හෝමාගම නගරය ආසන්නයටම දක්ෂිණ ලංකා අධිවේගී මාර්ගය පැමිණ තිබෙනවා. ඒ වාගේම කටුනායක ගුවන්තොටුපළට යන අයට පැය 1/2ක් වැනි කාලයකින් යෑමට අධිවේග මාර්ගය ඉදිවෙන්නේත් මෙතනින්මයි. ඒ සෑම කෙනෙකුටම ආසන්න නගරය හෝමාගම.ජනාධිපතිතුමා ලංකාව ආසියාවේ ආශ්චර්යමත් රටක් බවට පත්කරන විට කොළඹ දිස්ත්‍රික්කයේ ආශ්චර්යමත් ආසනය හෝමාගම බවට පත්කරනවා.හෝමාගම ආසනයට විශ්ව විද්‍යාල 5ක් ඉදිවෙනවා. ලංකාව පුරා ද්විතීයක පාසල් 1000ක් ඉදිවනවා. එම පාසල් ඉදිකිරීම සඳහා ආදර්ශ පාසල වන්නේ හෝමාගම පිටිපන මහින්ද රාජපක්ෂ විද්‍යාලයයි.ලංකාවේ විදුලිය නොමැති සෑම නිවසකටම විදුලිය ලබාදෙනවා. විදුලිය සෑම දිස්ත්‍රික්කයටම ආසනයකටම විදුලිය අඛණ්ඩව ලබාදෙනවා.හෝමාගම ප්‍රාදේශීය සභා මන්ත්‍රී අජිත් මාතර ආරච්චි, සම්බන්ධීකරන ලේකම් එම්. ඒ. වී. අබේවර්ධන මහත්වරු ද කතාකළහ..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>07</day>
    </date>
    <link>http://www.dinamina.lk/2012/01/07/_art.asp?fn=r1201076</link>
    <topic>අඹන්පොළ ඝාතන නඩුවේ තීන්දුවවසර 23කට පසු පෙබරවාරියේ</topic>
    <author/>
    <content>සැමියා සහ සූරසේන එදින ලී ඉරමින් සිටියා නිල් පැහැති ජිප් රථයකින් පැමිණි අඹන්පොළ පොලිසියේ පොලිස් නිලධාරින් පිරිසක් විසින් ඔවුන් පැහැර ගෙන ගියා යැයි කුරුණෑගල මහාධිකරණයේ විභාග වෙමින් පවතින නඩුවකදී සාක්කි දෙමින් හොරතල් පේඩිගේ කුසුමාවතී කීවාය.1989 ඔක්තෝබර් මස 04 දින හෝ ඊට ආසන්න දිනයකදී අඹන්පොළ පාලුගම්මන හොරතල් පේඩිගේ තිලකරත්න සහ කරුණාතිලක යන ලී ඉරුම්කරුවන් දෙදෙනා පැහැරගෙන ගොස් අතුරුදන් කළා යැයි එවකට අඹන්පොළ පොලිසියේ රාජකාරියේ යෙදී සිටි පොලිස් නිලධාරින් තිදෙනෙක් මේ නඩුවෙන් චෝදනා ලැබ සිටියේය.තවදුරටත් සාක්ෂි දුන් කුසුමාවතී මෙසේද කීවාය.පැහැරගෙන ගිය සැමියා බැලීමට අඹන්පොළ පොලිසියට ගියා. ගේට්ටුව වසා තිබුණා. මම ගේට්ටුව අසල ඉදගෙන සිටිනවිට සිවිල් ඇඳුමෙන් සැරසී සිටි රාළහාමි කෙනෙක් මාව එළවා ගත්තා. සිද්ධිය සම්බන්ධයෙන් කිසිම පැමිණිල්ලක් පොලිසිය බාර ගත්තේ නැහැ. සිද්ධිය වී මාස 4 කට පමණ පසු අපට ආරංචියක් ලැබුණා.සැමියා සහ තවත් අයෙක් නිකවරටිය හුලුගල්ල ප්‍රදේශයේ මරා පුළුස්සා දමා ඇති බව. පුද්ගලයින් අතුරුදන් කිරීමේ පනතේ 356 වැනි වගන්තිය යටතේ ගොණුකර තිබු මේ නඩුවේ සියලු සාක්ෂි අවසන් බව රජයේ නීතිඥ උදාර කරුණාතිලක මහතා මෙහිදී කියා සිටියේය.මේ අනුව පුරා අවුරුදු 23 ක් අධිකරණයේ දිග හැරෙමින් තිබූ මේ නඩු තීන්දුව ප්‍රකාශයට පත්කිරීම ලබන පෙබරවාරි 12 දිනට කල් තැබීය..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>07</day>
    </date>
    <link>http://www.dinamina.lk/2012/01/07/_art.asp?fn=r1201077</link>
    <topic>කුරුණෑගල ගම් 40කසංවර්ධන වැඩසටහනක්</topic>
    <author>වයඹ පළාත් සංචාරක සේන ඉදිරිසිංහ</author>
    <content>පුජා වන කළමනාකරණ වැඩසටහන යටතේ කුරුණෑගල දිස්ත්‍රික්කයේ ගම්මාන 40ක් සම්බන්ධ කරගෙන සංවර්ධනය කිරීමේ වැඩපිළිවෙළක් ක්‍රියාත්මක කරන බව කුරුණෑගල දිස්ත්‍රික් වන නිලධාරී තිලක් ප්‍රේමකාන්ත මහතා පැවැසීය.පළාතේ වනාත්තර ආශ්‍රිත ගම්මානවල වෙසෙන ජනතාවට රැකියා පුහුණුව සලසා දෙමින් එම ගම්මානවල පොදු සංවර්ධන කටයුතුවලට උදව් උපකාර කිරීම මේ යටතේ සිදුකැරේ.ගම හා වන සංවර්ධන දෙපාර්තමේන්තුව සම්බන්ධ කිරීම මේ වැඩපිළිවෙළේ අරමුණයි.මේ සඳහා ඕස්ට්‍රේලියානු රජයේ ආධාර යටතේ එක් ගමකට රුපියල් ලක්ෂ 3 සිට 5 දක්වා මුදල් ලබාදෙයි..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>07</day>
    </date>
    <link>http://www.dinamina.lk/2012/01/07/_art.asp?fn=r1201078</link>
    <topic>හොරෙන් විදුලිය ගත්මහනුවර තිදෙනෙක් දඩ කති</topic>
    <author>කඩුගන්නාව සමූහ</author>
    <content>වංචනික ලෙස විදුලිය ලබාගෙන තිබූ මහනුවර අවට ස්ථාන තුනක් වටලා ඒවායේ අයිතිකරුවන් මහනුවර මහේස්ත්‍රාත් අධිකරණය වෙත ඉදිරිපත් කිරීමෙන් පසු එක් ලක්ෂ අසු හත්දහස් හාරසිය හැත්තෑපහක මුදලක් දඩ වශයෙන් අය කර ගෙන ඇත.පසුගිය නොවැම්බර් මාසය ඇතුළත මේ වැටලීම් සිදු කර තිබේ. එයට අමතරව උසාවි දඩ වශයෙන් එක් අයකුට දස දහස බැගින් වූ මුදලක් ද අයකොට ඇත. වසර 2ක පමණ කාලයක සිට මේ තිදෙනා වංචනික ලෙස විදුලිය පරිභෝජනය කර ඇති බව පරීක්ෂණවලින් හෙළිවී තිබේ..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>07</day>
    </date>
    <link>http://www.dinamina.lk/2012/01/07/_art.asp?fn=r1201079</link>
    <topic>රඹුක්කන දුම්රිය ස්ථානයටනව ආරක්ෂක මැදිරියක්</topic>
    <author>රඹුක්කන උතුර සමූහ - විපුල එස්. කුමාරතුංග</author>
    <content>රඹුක්කන දුම්රිය ස්ථානයේ ආරක්ෂක නිලධාරීන් වෙනුවෙන් නව මැදිරියක් ඉදිකිරීමට පියවර ගෙන තිබේ. දැනට මේ නිලධාරීන් රැඳී සිටින්නේ එම දුම්රිය ස්ථානයේ කාන්තා විවේකාගාරයේය.මේ තත්ත්වය නිසා දුම්රිය ස්ථානයට පැමිණෙන කාන්තාවෝ දැඩි අසීරුවට පත්වෙති.ඔවුන්ගේ හදිසි අවශ්‍යතා ඉටුකර ගැනීමට කලක සිට නිසි තැනක් තිබුණේ නැත.මේ සම්බන්ධයෙන් දිනමිණ පුවත්පත කළ හෙළිදරව්වත් සමඟම දුම්රිය ස්ථානයේ බලධාරීන් ඒ අඩුපාඩුව සපුරන්නට පියවර ගෙන තිබේ.මෙහි ඉදිකිරීම් කටයුතු මේ වන විට ආරම්භකර ඇති බවත් ඉදිරි මාස දෙක – තුන ඇතුළතදී ඒ කටයුතු අවසන් කරන බවත් වාර්තා වෙයි..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>07</day>
    </date>
    <link>http://www.dinamina.lk/2012/01/07/_art.asp?fn=r12010710</link>
    <topic>දොඩන්ගොඩ තුඩුගල හන්දියේ නව ධීවර වෙළෙඳ සල විවෘත වේ</topic>
    <author>දොඩන්ගොඩ විශේෂ දයා විජේරත්න</author>
    <content>දිවයින පුරා සිටින ධීවරයාත්, පාරිභෝගිකයාත් අතරමැදියන්ගේ ග්‍රහණයෙන් මුදාගෙන මත්ස්‍ය නිෂ්පාදන සඳහා සාධාරණ මිලක් පවත්වාගෙන යෑමේ වැඩපිළිවෙළක් ලංකා ධීවර සංස්ථාව ආරම්භ කර තිබේ.ඒ අනුව පාරිභෝගිකයාට සාධාරණ මිලකට මාළු ලබා ගැනීම සඳහා ලංකා ධීවර සංස්ථාවේ මාළු අලෙවි සල් 250ක් විවෘත කිරීමට පියවර ගැනේ.ලංකා ධීවර සංස්ථාවේ 105 වැනි මාළු අලෙවිසල දොඩන්ගොඩ, තුඩුගල හංදියේ දී පසුගියදා ධීවර සහ ජලජ සම්පත් සංවර්ධන ඇමැති ආචාර්ය වෛද්‍ය රාජිත සේනාරත්න සහ ප්‍රවාහන ඇමැති කුමාර වෙල්ගම යන මහත්වරුන්ගේ ප්‍රධානත්වයෙන් විවෘත විය.  .</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>07</day>
    </date>
    <link>http://www.dinamina.lk/2012/01/07/_art.asp?fn=r12010711</link>
    <topic>වෑන් රථයක් පැහැරගෙන ගොස් අයිතිකරු ඝාතනය කිරීම:</topic>
    <author>ගම්පහ සංචාරක – නිමල් ජයසිංහ</author>
    <content>උඩුගම්පල ප්‍රදේශයේදී වෑන් රථයක් පැහැරගෙන ගොස් බෙම්මුල්ල ප්‍රදේශයේදී වාහනයේ අයිතිකරු ඝාතනය කිරීමේ සිද්ධියේ තවත් සැකකරුවකු ගම්පහ අධිකරණයට ඉදිරිපත් කරනු ලදුව ලබන 16 වැනිදා තෙක් රක්ෂිත බන්ධනාගාර ගතකිරීමට ගම්පහ ප්‍රධාන මහේස්ත්‍රාත් ඛේමා ස්වර්ණාධිපති මහත්මිය නියෝග කළාය.සිද්ධිය සම්බන්ධයෙන් ප්‍රථමයෙන් සැකකරුවන් දෙදෙනකු අත්අඩංගුවට ගෙන රක්ෂිත බන්ධනාගාරගත කොට තිබුණි. සිද්ධියට අදාළ තුන්වන සැකකරු කොළඹ ප්‍රදේශයේදී අත්අඩංගුවට ගෙන ඇත. ඔහු සන්තකයේ ඝාතනය වූ පුද්ගලයාගේ ජංගම දුරකථනයක්ද තිබී පොලිස් භාරයට ගෙන ඇත. සිද්ධිය සම්බන්ධයෙන් වැඩිදුර විමර්ශන කටයුතු ගම්පහ පොලිසිය මඟින් සිදු කෙරෙන බව අධිකරණයට වාර්තා විය.</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>07</day>
    </date>
    <link>http://www.dinamina.lk/2012/01/07/_art.asp?fn=s1201071</link>
    <topic>පිතිකරුවන්ගේ පාරාදීසයේ ශ්‍රී ලංකාව කඩුලු 10කින් පරදී</topic>
    <author>ෆවුස් මොහොමඩ් දකුණු අප්‍රිකාවේ සිට...</author>
    <content>පිතිකරුවන්ගේ පාරාදීසයක් බවට පත්වූ කේප් ටවුන් හී නිව්ලැන්ඩ්ස් පිටියේ දකුණු අප්‍රිකානු පන්දුයවන්නන්ට සාර්ථකව මුහුණදීමට අසමත්වීමේ හේතුවෙන් දෙපිල අතර පැවැති තීරණාත්මක අවසන් ටෙස්ට් තරගයෙන් කඩුලු 10ක පරාජයක් විඳගැනීමට ඊයේ (6) තරගයේ සිවුවැනි දිනයේදීම ශ්‍රී ලංකාවට සිදුවිය. කාසියේ වාසිය ලබාතිබියදීත් සිය අත්දැකීම් රහිත වේගපන්දුයවන්නන් කෙරෙහි අවදානමක් සහිත බලාපොරොත්තු ඇතිකරගත් ශ්‍රී ලංකා පිලේ නායක තිලකරත්න ඩිල්ෂාන් පළමුව පන්දුවට පහරදීමේ වාරය දකුණු අප්‍රිකානුවන්ට ලබාදීමෙන් සිදුවූ වරද පිතිහරඹයේ දී (පිට පිට දෙවරක්ම) නිවැරැදි කරගැනීමට පවා ශ්‍රී ලංකා ක්‍රීඩකයන්ට නොහැකිවිය.මේ අනුව පහසුවෙන් ජයපරාජයෙන් තොරව නිමාකරගත හැකිව තිබූ තරග 3කින් යුතු ටෙස්ට් තරගමාලාව 2-1ක් ලෙස ශ්‍රී ලංකාව පරාජයට පත්විය.සිවුවැනි දිනය වූ ඊයේ ශ්‍රී ලංකා පිලේ දෙවැනි ඉනිම තේ පානයට පෙර ලකුණු 342කට බිඳවැටණු අතර ඒ වනවිට දකුණු අප්‍රිකාවට වඩා ඉදිරියෙන් සිටියේ ලකුණු 2ක් පමණි. තේ පානයෙන් පසුව සිය දෙවැනි ඉනිම අරඹමින් ධම්මික ප්‍රසාද් විසින් යවන ලද පළමු ඕවරයේ පළමු පන්දුවෙන්ම තරගය නිමා කරමින් ඇල්වීරෝ පීටර්සන් දකුණු අප්‍රිකානුවන්ගේ ජය තහවුරු කළේය.නොදැවී ලකුණු 115ක් ලබාගනිමින් ශ්‍රී ලංකා දෙවැනි ඉනිම නිමාවනතුරුම පිටියේ රැඳී සිටි තිලාන් සමරවීර ඉම්රාන් තාහිර්ට පිට පිට හතරේ පහර 2කින් සංග්‍රහ කරමින් මේ ටෙස්ට් තරගමාලාවේ එක පිට ලැබූ දෙවැනි ශතකය ඊයේ වාර්තාකළේය.තිලාන් ඊයේ රැස් කරනු ලැබුවේ ඔහුගේ ටෙස්ට් දිවියේ 14වැනි ශතකයයි. මිනිත්තු 283කදී වාර්තා වූ ඔහුගේ ශතකයට හතරේ පහර 13ක් ඇතුලත් විය.ඊට පෙර ශ්‍රී ලංකා ඉනිමේ මුළු ලකුණු සංඛ්‍යාව 262ක්ව තිබියදී ඉම්රාන් තාහිර්ට හතරේ පහරක් එල්ල කරමින් සිය ටෙස්ට් දිවියේ ලකුණු 5000 සම්පූර්ණ කිරීමට සමරවීර සමත්විය.ඒ අනුව ශ්‍රී ලංකාව වෙනුවෙන් ටෙස්ට් ලකුණු 5000 සීමාව පසුකළ 7 වැනි පිතිකරු ලෙස ඔහු වාර්තාපොතට එක්විය.කෙසේවූවත් ශ්‍රී ලංකා පිලේ මුළු ලකුණු සංඛ්‍යාව 168ක්ව තිබියදී ඩේල් ස්ටේන්ගේ පන්දුවකට කඩුලු රකින මාක් බවුචර් උඩපන්දුවක් රැකගත් බවට සමරවීරට එරෙහිව කළ ඉල්ලීම නායක ග්‍රෙහැම් ස්මිත් විසින් රෙෆරල් ක්‍රමවේදයට යොමුකරනු ලැබුවද එය ප්‍රතික්ෂේප විය. ඒ වනවිට සමරවීර ලකුණු 41ක් ලබා සිටියේය.අනතුරුව ශ්‍රී ලංකා ඉනිමේ මුළු ලකුණු සංඛ්‍යාව 181ක්ව තිබියදී සමරවීර දෙවැනි වරටත් ඉම්රාන් තාහිර්ගේ පන්දුවකට හෂීම් අම්ලා උඩපන්දුවක් රැකගත් බවට කළ ඉල්ලීමකින් නූලෙන් බේරිණි.ඊයේ උදෑසන තරගය ආරම්භවනවිට ශ්‍රී ලංකාව කඩුලු 4කට ලකුණු 138ක් ලබාසිටි අතර උදේවරුවේ දකුණු අප්‍රිකානු පන්දුයවන්නන්ට ආරක්ෂාකාරීව මුහුණදුන් සමරවීර හා මැතිව්ස් දිවා ආහාරය වනවිට ශ්‍රී ලංකා ඉනිමේ ලකුණු සංඛ්‍යාව 220 දක්වා ඉහළ නැංවීමට සමත්වූහ. දිවා ආහාරය සඳහා තරගය නතරකරනවිට සමරවීර නොදැවී ලකුණු 64ක් සහ මැතිව්ස් නොදැවී ලකුණු 58ක් ලබාසිටියහ.දිවා ආහාරයෙන් පසුව යවනු ලැබූ සිවුවැනි පන්දු ඕවරයේදී වර්නන් ෆිලෙන්ඩර් හමුවේ කඩුල්ල මුවාකිරීමේ වරදට හසුවීමෙන් ඉතා අවාසනාවන්ත ලෙස ලකුණු 63කට මැතිව්ස් දැවීගියේය.ප්‍රධාන විනිසුරු විසින් ප්‍රතික්ෂේප කළ ඔහුගේ දැවීයාමට රෙෆරල් ක්‍රමවේදයේ පිහිට පැතූ නායක ස්මිත් එහි වාසිය අත්කර ගත්තේය. මිනිත්තු 200ක් කඩුල්ලේ රැඳී සිටි මැතිව්ස් පන්දු 124කට මුහුණදුන් අතර හතරේ පහර 7ක් එල්ලකළේය. මැතිව්ස් ඊයේ රැස් කරනු ලැබුවේ ඔහුගේ ටෙස්ට් දිවියේ 7වැනි අර්ධ ශතකයයි. එය වූකලී මේ ටෙස්ට් තරගමාලාවේ මැතිව්ස් ලැබූ ප්‍රථම අර්ධ ශතකය ද විය.ඔහු දැවීයනවිට ශ්‍රී ලංකා පිලේ මුළු ලකුණු සංඛ්‍යාව 240ක් විය. මැතිව්ස් හා සමරවීර අතර 5වැනි කඩුල්ලට ලකුණු 142ක අනගි සම්බන්ධතාවක් ගොඩනැගුණු අතර එය දකුණු අප්‍රිකාවට එරෙහිව ශ්‍රී ලංකාව විසින් 5වැනි කඩුල්ලට වාර්තා කළ ඉහළම ලකුණු සංඛ්‍යාව විය.ඒ වනවිට නොදැවී ලකුණු 79ක් ලබාසිටි සමරවීර හා එක්වූ දිනේෂ් චන්දිමාල්ට වැඩිවේලා කඩුල්ලේ රැඳී සිටීමට අවස්ථාව ලැබුණේ නැත.යළි ක්‍රියාත්මක වූ ෆීලෙන්ඩර් දකුණු අප්‍රිකාවේ ජයග්‍රහණය තහවුරු කරමින් චන්දිමාල් එක් ලකුණකට දවාලීය. ජැක් කලීස් අතට උඩපන්දුවක් ලබාදෙමින් චන්දිමාල් දැවීයනවිට ශ්‍රී ලංකා පිලේ ලකුණු සංඛ්‍යාව 248ක් විය.අනතුරුව සමරවීර සමග එක්වූ තිසර පෙරේරා 7වැනි කඩුල්ලට ලකුණු 56ක සම්බන්ධතාවක් ගොඩනැගුවේය. ශ්‍රී ලංකා ඉනිමේ මුළු ලකුණු සංඛ්‍යාව 304ක්ව තිබියදී ඔහු දැවීගියේ තාහිර්ගේ පන්දුවකට මෝර්නි මෝකල් වෙතට උඩපන්දුවක් ලබාදීමෙනි.රංගන හේරත් ලකුණු නොලබා දැවීගිය අතර ධම්මික ප්‍රසාද් ඒ වනවිට ඉනිමක පරාජයෙන් බේරීමට ශ්‍රී ලංකාවට අවශ්‍යව තිබූ ලකුණු 36 පසුකිරීම කෙරෙහි උනන්දුවක් නොදක්වමින් අනවශ්‍ය පහරවල් කරායමින් වේගවත් පිතිහරඹයක නිරතවිය. ඔහු දැවීයනවිටත් ඉනිමක පරාජයෙන් බේරීමට ශ්‍රී ලංකාවට ලකුණු 14ක් අවශ්‍යවී තිබිණි. අවසානයේ චානක වෙලගෙදර කලීස්ට හයේ පහරක් එල්ලකරමින් ඉනිමක පරාජයේ අවමානයෙන් ශ්‍රී ලංකාව බේරාගත්තේය. අවසන් පිතිකරු ලෙස ඔහු දැවීගියේ කලීස්ගේ පන්දුවක් කෙලින්ම කඩුල්ලේ වැදීමෙනි.පන්දු යැවීමේ දී වර්නන් ෆිලෙන්ඩර්, ඉම්රාන් තාහිර් සහ කලීස් කඩුලු 3 බැගින් දවාලූහ.දකුණු අප්‍රිකානු පළමු ඉනිමේ දී ද්විත්ව ශතකයක් රැස් කරමින් ද, පන්දු යැවීමෙන් කඩුලු 3ක් බිඳ දමමින් ද, පන්දු රැකීමෙන් තරගය පුරා වාර්තාගත ලෙස උඩපන්දු 6ක් රැකගනිමින් දකුණු අප්‍රිකාව වෙනුවෙන් ටෙස්ට් තරගයක වැඩිම උඩපන්දු ප්‍රමාණයක් රැකගැනීමේ දස්කම සමකළ ජැක් කලීස් තරගයේ වීරයා සම්මානය දිනාගත් අතර තරගමාලාවේ වීරයා සම්මානය ඒ බී ඩිවිලියර්ස්ට හිමිවිය.දකුණු අප්‍රිකාව පළමු ඉනිම කඩුලු 4ක් දැවී (ඕවර 139) 580 - ජැක් කලිස් 224, ඒ.බී. ඩිවිලියර්ස් 160, ඇල්වීරෝ පීටර්සන් 109 (ධම්මික ප්‍රසාද් 154/2)ශ්‍රී ලංකා පළමු ඉනිම සියළු දෙනා දැවී ඕවර 73.5) 239 තිලකරත්න ඩිල්ෂාන් 78, කුමාර සංගක්කාර 35, දිනේෂ් චන්දිමාල් 35 (ස්ටේන් 56/3, පිලෙන්ඩර් 46/3, මෝකල් 74/2, තහිර් 54/2) සහ දෙවැනි ඉනිම සියලු දැවී (ඕවර 107.5) 342 තිලාන් සමරවීර (නොදැවී) 115, ඇන්ජලෝ මැතිව්ස 63, කුමාර සංගක්කාර 34 (පිලෙන්ඩර් 54/3, තාහිර් 106/3, කලිස් 35/3, මෝකල් 68/1).</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>07</day>
    </date>
    <link>http://www.dinamina.lk/2012/01/07/_art.asp?fn=s1201072</link>
    <topic>රත්නම් - ජාවාලේන් අද දෙවන වටයට තරග බිමේ</topic>
    <author>පි‍්‍රන්ස් ගුණසේකර</author>
    <content>ශ්‍රී ලංකා පාපන්දු සම්මේලනය මෙහෙයවන ඩයලොග් චැම්පියන් ලීග් පාපන්දු තරගාවලියේ ඉදිරියෙන්ම සිටින රත්නම් හා ජාවාලේන් ක්‍රීඩා සමාජය අතර තරගය අද පස්වරු 3.00ට කැලණිය පාපන්දු ක්‍රීඩා සංකීර්ණ පිටියේදී පැවැත්වේ.රත්නම් – ජාවාලේන් අතර මේ තරගාවලියේ පළමු වටයේ පැවැති තරගයේදී ජාවාලේන් පිලට ගෝල් 1-0ක ජයක් අත්විය. එබැවින් අද තරගය වඩාත් උණුසුම් මුහුණුවරක් ගනු ඇත.රත්නම් ක්‍රීඩා සමාජයේ ප්‍රබල ක්‍රීඩකයකු වන රවුමි මොහිදීන්ට තරග තහනමක් පැනවීම හේතුවෙන් අද තරගයට ක්‍රීඩා කළ නොහැක. පසුගියදා පැවැති රත්නම් – යුද හමුදාව අතර තරගයේදී තරග විනිසුරු සමග අනවශ්‍ය පරිදි කතාබහක් ඇති කරගත්තේ යැයි රවුමි මොහිදීන්ට චෝදනා නගාමේ දඬුවම පනවා තිබුණි. ක්‍රීඩකයාට දඬුවම් දීමට නිර්දේශ කර ඇති තරග කොමසාරිස් එදින ක්‍රීඩා පිටියට හෝ පැමිණ නොසිට වාර්තාවක් සපයා ඇති බව රත්නම් පිල චෝදනා කර සිටී.කෙසේ වුවද තම කණ්ඩායම අද තරගයට හොඳ සූදානමකින් සිටින බව රත්නම් කළමනාකරු එම්. සිංහවංශ මහතා ‘දිනමිණ’ට පැවැසීය.රත්නම් පිල පරාජය කිරීමට සියලු සැලසුම් සකසන බව ජාවාලේන් කළමනාකරු එම්. පේ‍්‍රමදාස මහතා පැවැසීය. තම කණ්ඩායම තරුණ ක්‍රීඩකයන්ගෙන් සැදුම්ලත් හෙයින් ඕනෑම කණ්ඩායමකට අභියෝගයක් කළ හැකි බව පේ‍්‍රමදාස මහතා වැඩි දුරටත් පැවැසීය. රත්නම් පිල තරග 14කදී ජයග්‍රහණ 9ක් පරාජ 3ක් හා ජය පරාජයෙන් තොරව තරග 2ක් නිමා කළ අතර ජාවාලේන් තරග 2ක් ජයගෙන තරග 7ක් පරාජයවී තරග 5ක් ජය පරාජයෙන් තොරව නිමා කළේය.අදදොන් බොස්කෝ - යුද මීගමුවේදී බ්ලුස්ටාර් – නාවික කළුතරදී රත්නම් – ජාවාලේන් කැලණියේදීහෙටගුවන් හමුදාව - පොලිසිය බැද්දගානේදී රිනවුන් - සෝන්ඩර්ස් සිටිලීග් පිටියේදී නිව්යංග්ස් - සිවිල් ආරක්ෂක පිල වෙන්නප්පුවේදී.</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>07</day>
    </date>
    <link>http://www.dinamina.lk/2012/01/07/_art.asp?fn=s1201073</link>
    <topic>පවෙල්යළි පිටියට</topic>
    <author/>
    <content>හිටපු ලෝක කෙටි දුර ධාවන සූර අසාෆා පවෙල් හා 2004 කෙටි දුර ඔලිම්පික් සූර ජැස්ටින් ගැට්ලින් ඇමෙරිකානු විවෘත මලල ක්‍රීඩා තරගාවලියේදී මීටර් 50 තරග ඉසව්වට සහභාගීවීමට නියමිතය.මේ ක්‍රීඩකයන් දෙදෙනාම තහනම් උත්තේජක භාවිතය හේතුවෙන් වසර 4 ක් ක්‍රීඩා තරගවලට සහභාගීවීම තහනම් කෙරුණි.2005 සිට මීටර් 100 ලෝක වාර්තාව වූ තත්පර 9.77ට හිමිකම් කීවේ පවෙල්ය..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>07</day>
    </date>
    <link>http://www.dinamina.lk/2012/01/07/_art.asp?fn=s1201074</link>
    <topic>සුලෝහිත සංග්‍රාමයට දැන්ම සූදානම්</topic>
    <author>ජගත් ගුණවර්ධන</author>
    <content>ආනන්ද – නාලන්ද 83 වන සුලෝහිත සංග්‍රාමය මාර්තු මස 3 සහ 4 දිනවලදී සිංහල ක්‍රීඩා සමාජ ක්‍රීඩාංගණයේදී පැවැත්වේ. 38 වන වරට පවත්වනු ලබන එක්දින ක්‍රිකට් තරගාවලිය මාර්තු මස 11 වන දින එම ක්‍රීඩාංගණයේදීම පැවැත්වේ. දීර්ඝ ඉතිහාසයක් ඇති මේ ක්‍රිකට් තරගාවලිය ප්‍රමුඛතම සිංහල බෞද්ධ පාසල් දෙකක් අතර පැවැත්වෙන අතිශය ජනප්‍රිය පාසල් ක්‍රිකට් තරගාවලියයි.ශ්‍රී ලංකා ක්‍රිකට් කේෂ්ත්‍රයට විශිෂ්ට ක්‍රීඩකයන් රැසක් එක්වූ මේ පාසල් දෙකෙන්ම ශ්‍රී ලංකා ක්‍රිකට් කණ්ඩායම නියෝජනය කළ දක්ෂතා පෙන්නුම් කළ ක්‍රීඩකයන් රැසක් දක්නට ලැබේ. මෙවර ආනන්ද විද්‍යාලයීය කණ්ඩායම පසිඳු මධුෂාන් මෙහෙයවන අතර තුෂාර සමරකෝන් උපනායකයා ලෙස කණ්ඩායමට එක්වී සිටියි. කොෂාන් ධනුෂ්ක මෙවර නාලන්ද පිලට නායකත්වය දෙන අතර ඔහුට අනගි සහායක් දෙමින් ඉෂාන් රංගන උපනායකයා ලෙස තරගාවලියට එක්වී සිටියි.මේ තරගාවලිය පාසල් දෙකෙහිම ආදි ශිෂ්‍යයන්ගෙන් සමන්විත ඒකාබද්ධ සංවිධායක කමිටුවක් මගින් විදුහල් දෙකෙහි විදුහල්පතිවරුන්ගේ ආශිර්වාදයෙන් සංවිධාන කරනු ලබයි.පාසල් දෙකෙහි ක්‍රීඩාවන් නගා සිටුවීම සඳහා අරමුදල් රැස් කිරීම සහ වසර ගණනාවක් තුළ ආනන්ද – නාලන්ද විද්‍යාල දෙකෙන් බිහිවූ ආදි සිසුන් හා ආදි ක්‍රිකට් ක්‍රීඩකයන් එක්වී තම සොඳුරු පාසල් මතකය අවදිකිරීමට අවස්ථාව සලසා දෙමින් පාසල් දෙකම එකාබද්ධව සංවිධාන කරනු ලබන 2012 ප්‍රසංගය පෙබරවාරි 3දා බත්තරමුල්ල වෝටර්ස් එජ් හෝටලයේදී පැවැත් වීමට කටයුතු යොදා ඇත.මෙවරද තරගාවලිය සඳහා අනුග්‍රාහකත්වය ලබා දීමට ශ්‍රී ලංකා ටෙලිකොම් හා මොබිටෙල් සමාගම ඉදිරිපත් ව සිටී. මෙවර ඔවුන් 4වන වතාවට තරගාවලිය අනුග්‍රාහකත්වය ලබා දීම විශේෂත්වයකි..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>07</day>
    </date>
    <link>http://www.dinamina.lk/2012/01/07/_art.asp?fn=s1201075</link>
    <topic>පාපන්දු අවසන් ගැටුම අද ගම්පහදී</topic>
    <author/>
    <content>ශ්‍රීී ලංකා පාපන්දු සම්මේලනය සංවිධානය කරන තෙවැනි කොටසේ පාපන්දු අවසන් තරගය ගම්පහ බෝධි ක්‍රීඩාංගණයේදී අද (7) පැවැත්වීමට කටයුතු යොදා ඇත.තිහාරිය යුත් ක්‍රීඩා සමාජය හා අම්බලන්ගොඩ කෙටේරියන්ස් ක්‍රීඩා සමාජය අතර මේ අවසන් තරගය ඛනිජ තෙල් සංවර්ධන නියෝජ්‍ය ඇමැති සරණ ගුණවර්ධන මහතාගේ ප්‍රධානත්වයෙන් පැවැත්වේ.තිහාරිය යුත් පිල එම්. එන්. ඉෂාම්ගේ නායකත්වයෙන්ද, කෙට්රියන්ස් පිල ප්‍රෙමිල් වරුසවිතානගේ නායකත්වයෙන්ද පිටියට පිවිසෙති. අද පැවැත්වෙන අවසන් තරගයේ ජයග්‍රාහකයන්ට රුපියල් ලක්ෂයක් අනු සූරයන්ට රුපියල් පනස් දහසක් පිරිනැමේ..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>07</day>
    </date>
    <link>http://www.dinamina.lk/2012/01/07/_art.asp?fn=f1201071</link>
    <topic>කාටවත් නායකත්වයබලෙන් ගන්න බෑ</topic>
    <author>සාකච්ඡා සටහන විජයානි එදිරිසිංහ</author>
    <content>විපක්ෂයේ වත්මන් තත්ත්වය සහ පැවැති ඡන්දය පිළිබඳත් පක්ෂයේ අනාගත ස්වභාවය පිළිබඳත් එක්සත් ජාතික පක්ෂයේ කොළඹ දිස්ත්‍රික් පාර්ලිමේන්තු මන්ත්‍රී රවී කරුණානායක මහතා සමඟ කළ සාකච්ඡාවකි.* එක්සත් ජාතික පක්ෂ ඉතිහාසයේ නොවූ බොහෝ පහත් පෙළේ සිදුවීම් දැන් පක්ෂය තුළ සිදුවනවා මොකද මේ පක්ෂයට වෙලා තියෙන්නේ?එ.ජා.පයට පිරිසිදු ඉතිහාසයක් තිබුණා. අදටත් පක්ෂය තුළ සිටින වැඩි පිරිසක් හදවතින්ම එම පක්ෂයට ආදරය කරන ගෞරව කරන අයයි. නමුත් පක්ෂය තුළ සිටින කිහිප දෙනෙකුගේ පහත් ප්‍රතිපත්තිමය ක්‍රියා නිසා අද පක්ෂය තුළ ඉතිහාසයේ නොවූ බොහෝ අප්‍රසන්න දේවල් සිදුවෙනවා. ඒ ඔවුන්ගේ තිබෙන කුහක ජරා දේශපාලන අදහස් පැවතුම් නිසයි. ඔවුන් පක්ෂය තුළ විවිධ අර්බුද කුමන්ත්‍රණ ඇති කරමින් තමන්ගේ වාසිය තකා වැඩ කිරීම නිසා එ.ජ.පය තුළ එවැනි පහත් දේ සිදුවෙනවා.* පසුගියදා එජාප නායකයා ඇතුළු සෙසු තනතුරු සඳහා නියෝජිතයන් තෝරාගැනීමට පැවති ඡන්දය දින සිදු වූ ගැටුම සම්බන්ධයෙන් ඔබ අදහස් කරන්නේ මොනවාද?හරිම කනගාටුදායක සිදුවීමක්. මම ඉහත කී පරිදි පක්ෂය තුළ සිටින දෙතුන් දෙනකු කළ පහත් ක්‍රියාදාමයේ ප්‍රතිඵලයයි ඒ. සිරිකොත එ.ජා.ප. පක්ෂ මූලස්ථානය කියන්නේ අපේ පූජනීය ස්ථානයක් වගෙයි. ඒ වගේ ම අපේ නිවහන. අප එම ස්ථානය ආරක්ෂා කළේ දැඩි ගෞරවයකින් යුක්තවයි. අපට මතක ඇති කාලයක විරුද්ධ පාර්ශවයක පුද්ගලයකුවත් සිරිකොතට ගලක් ගැහුවේ නැහැ. නමුත් පක්ෂයේ ඉපදී ඉන් හැදී වැඩී එතැනින් දේශපාලනය ආරම්භ කළ අයම තමුන්ගේ පිරිස් යොදවා ප්‍රහාරයක් එල්ල කළා. ඉන් විශාල වශයෙන් හානි සිදු වුණා. මූල්‍යමය වශයෙන් සිදු වූ හානියට වඩා අපට මෙහිදී විශාල කනගාටුවක්, කම්පාවක් ඇතිවෙන්නේ අපේම තැනකට එල්ල වූ ප්‍රහාරය ගැනයි. මේක අපේ පක්ෂයේ සෑම මන්ත්‍රීවරයකුම දැඩි සේ හෙළා දකින දෙයක්.* එම ප්‍රහාරය සැලසුම් සහගතව සිදු වූ දෙයක්ද?අනිවාර්යයෙන්ම සැලසුම් සහගතව සිදුවූ දෙයක්. ප්‍රහාරය එල්ල කළ පිරිස මෙහෙය වූ එ.ජා.ප මන්ත්‍රීවරු දන්නවා රනිල් වික්‍රමසිංහ මහතා නායකත්ව ඡන්දයෙන් දිනනවා කියලා. ඒ නිසා ඔවුන් එම ප්‍රහාරය සැලසුම් කර තිබෙනවා. එම සැලසුමේ කොටස් තමයි එම ප්‍රහාරය සිදුකිරීමට ගෙන්වූ පිරිසට බත් පැකට්,මත්පැන් හේමා ප්‍රේමදාස මැතිනිය බෙදා දුන්නා. තවත් අය මත්පැන් දුන්නා. පැමිණි පිරිසට ගමන් ගාස්තු සඳහා රුපියල් හත්සීයකුත් ලබා දුන්නා. මේ සෑම සියලු දෙයක්ම වීඩියෝගත වී තිබෙනවා. ඒ සැලසුම ඔප්පු කළ හැකි දෙයක්.* දැනට ඒ සඳහා අත්අඩංගුවට ගෙන ඇති පිරිස පමණද එම ප්‍රහාරයට සම්බන්ධව සිටින්නේ?නැහැ. මේක මෙහෙය වූ පිරිස තවම නිදැල්ලේ සිටිනවා. රිමාන්ඩ් ගත කර සිටින පිරිස බැලීමට යන එන අයත් ප්‍රහාරය පිටුපස සිටිනවා.* එ.ජා.පයේ තවත් කොටසක් කියනවා මේ පිරිස අත් අඩංගුවට ගැනීම වැරදි සහගත බව.ප්‍රහාරයට සම්බන්ධ වූ පිරිස අත්අඩංගුවට ගත්තේ පොලීසියට සිරිකොත කළ පැමිණිල්ලකට අනුවයි. එම ප්‍රහාරයේ සියලු වීඩියෝ ඡායාරූප පොලිසිය ලබාගත් තොරතුරු මත සෘජුව ම එම ප්‍රහාරයට සම්බන්ධ පිරිස අත්අඩංගුවට ගත්තා. ඔවුන් ප්‍රහාර එල්ල කරලා සිරිකොත විනාශ කරලා දැන් නීතිය ක්‍රියාත්මක කරන කොට ඔවුන් කළ දේ සාධාරණීකරණය කරන්න කියල ද කියන්නේ. හිතක් පපුවක් තියෙන පක්ෂයට ආදරය කරන අයකුට පුළුවන් ද මේ වාගේ අපරාධයක් කරන්න.* පොලීසිය පැත්තෙන් නීතිය ක්‍රියාත්මක වෙනවා. නමුත් පක්ෂය පැත්තෙන් පරීක්ෂණයක් කෙරෙන්නේ නැද්ද එම ප්‍රහාරය පිළිබඳ ?ඇයි නැත්තේ ? මේ තුච්ඡ වැඩට සම්බන්ධ වූ පිරිසට එරෙහිව විනය පරීක්ෂණයක් අනිවාර්යයෙන් ම පැවැත්වෙනවා. පැවැත්විය යුතුයි. පක්ෂ නායකතුමා රනිල් වික්‍රමසිංහ මහතා එම පරීක්ෂණය ෂේප් න්‍යාය තුළින් විසඳනු ලැබුවහොත් එතුමාට අපිත් නැතිවෙනවා. එම නිසා මෙවැනි දෙයක් කර පක්ෂය ලැජ්ජාවට විනාශයට ලක් කිරීමට කටයුතු කළ පිරිසට එරෙහිව විනය පරීක්ෂණ පවත්වා දිය හැකි උපරිම දඬුවම ලබාදිය යුතුයි.* පක්ෂය තුළ බෙදීමක් ඇති වුණේ කොයි කාලයේ සිටද කාගේ මැදිහත්වීමෙන්ද?එක්සත් ජාතික පක්ෂයට නායකයකු පත් කළ විට හැමෝම ඒ පක්ෂ නායකයාට ගරුකරමින් පිරිසිදු පක්ෂ ප්‍රතිපත්තියක් ගෙන ගිය ස්වරූපයක් තමයි මේ පක්ෂය තුළ තිබුණේ. පක්ෂයේ ජ්‍යෙෂ්ඨයෝ සිටියදී නායකත්වයට සුදුසු කම් හරිහැටි නොමැති පුද්ගලයන් පක්ෂ නායකත්වය උදුරාගැනීමට කුමන්ත්‍රණ කළා.නායකයකු වීමට එකවර බැහැ. ඊට ආයුතු ක්‍රමයක් තිබෙනවා. පක්ෂයේ තනතුර දැරූ පලියට එකවර ඒ තනතුර බදාගන්න හැකියාවක් නැහැ. ලෝකයේ ඇතැම් නායකයන් රටේ නායකත්වය බලෙන් උදුරාගෙන කටයුතු කළත් ඔවුන්ට වැඩිපුර ඒ ගමන යන්න බැරි වුණා. පක්ෂ අතර නායකයන්ගේ ජ්‍යෙෂ්ඨයන්ගේ පක්ෂ සාමාජිකයන්ගේ හොඳ හිත දිනාගෙන තමයි යමකු නායකත්වය කරා යා යුත්තේ. නැතුව පක්ෂයක් තුළ අර්බුද ඇතිකරමින් නායකත්වය පෙරලා දැමීමට කුමන්ත්‍රණ කරමින් කරන වැඩ, පල රහිතයි. එවැනි පුද්ගලයන්ට වැඩිපුර ඒ ගමන යන්නට ලැබෙන්නේ නැහැ.* ඇතැම් පිරිස් කියනවා ප්‍රහාරය පිටුපස ආණ්ඩුව සිටිනවා කියලා.එක්සත් ජාතික පක්ෂය කෙසේවත් එය පිළිගන්නේ නැහැ. ආණ්ඩුව මේ ප්‍රහාරයට සම්බන්ධ වුණේ නැහැ.ප්‍රහාරය එල්ලකළේ ඉහත කී පිරිසයි. ඒ බව වීඩියෝ පටවල තිබෙනවා.* එ.ජා.පයේ මේ අර්බුද අවසන් වෙන්නේ කවදාද ?මේ අර්බුද ඇති කළ පිරිසට තවදුරටත් අර්බුද කරන්නට ඉඩ තියන්නේ නැහැ. පක්ෂයේ වැඩ කටයුතු මීටත් වඩා හොඳින් කරන්න යාමට අපි ඉදිරියේ දී කටයුතු කරනවා. රට පුරා නෙමේ ලෝකය පුරා සිටින එ.ජා.ප. සාමාජිකයන් ලක්ෂ ගණනාවක් දුටුවා එදින සිදු වූ මේ සිද්ධිය. ඉතින් මීට අවුරුදු හතරක් විතර තිස්සේ ඔවුන් පාක්ෂිකයන්ට පෙන්වන්න හැදුවේ රනිල් වික්‍රමසිංහ මහතා වැරදි බවයි. නමුත් එදා රට ම දැක්කා පක්ෂයේ විනාශයට කටයුතු කරන මේ පිරිසගේ සැබෑ ස්වරූපය. පක්ෂය විනාශ කරන්න කටයුතු කළ ඒ පිරිසට තවදුරත් පක්ෂය වෙනුවෙන් කතා කළ හැකි ද ? පක්ෂ සාමාජිකයන්ට ඉදිරියට යා හැකිද?* නායකත්ව ඡන්දයෙන් පරාජය වූ කරූ - සජිත් පිල කියනවා රනිල් වික්‍රමසිංහ මහතාට හිතවත් පිරිස කෘත්‍යාධිකාරී මණ්ඩලයට දැමුවා කියලා ?ඒක පරාජය ඉවසගන්න බැරිව සිටින පක්ෂය විනාශ කරන පිරිස කියන කතාවක්. එදා ඡන්දය වෙලාවේ බෝඩ්ලෑලි එල්ලගන හිටපු අය විසින් කියන දෙයක්. කෘත්‍යාධිකාරී මණ්ඩලයේ හිස්තැන් පිරවූයේ උපදේශක මණ්ඩලයේ සෑම සියලු කෙනෙකුගේ මතයට අනුවයි. සජිත්, කරූ, ගාමිනී, ඇතුළු සෑම කෙනෙක් ම දැනුවත්වයි.* ඔබ නියෝජ්‍ය නායක තනතුරට ඉදිරිපත් වුණේ අන්තිම මොහොතේ. එය යම්කිසි ඉල්ලීමකට සිදු වූ දෙයක්ද?නැහැ. අපි නියෝජ්‍ය නායක ධූරයට ඉදිරිපත් වෙන්න කියල ඉල්ලුවේ පක්ෂයේ ජ්‍යෙෂ්ඨ මන්ත්‍රීවරුන්ගෙන්. ගාමිනී ජයවික්‍රම පෙරේරා, ජෝශප් මයිකල් පෙරේරා ඇතුළු පිරිසට අප කිව්ව නියෝජ්‍ය නායක ධූරයට ඉදිරිපත් වෙන්න කියලා. නමුත් ඔවුන් පස්ස ගැහුවා. මම ඒ අභියෝගය බාරගත්තා.ඒ නිසා මම ඉදිරිපත් වුණා.* එ.ජා.ප. පාක්ෂිකයන් බලාපොරොත්තු වුණාටත් වඩා ඔබ ජයග්‍රහණය කරා ළඟා වුණා. ප්‍රතිවාදියාට වඩා ඡන්ද කිහිපයක් පමණයි ඔබට අඩුවුණේ?රුපියල් පහක් දීල ලෝකෙටම ඇහෙන්න කෑගහන අය නෙමෙයි අපි. රුපියල් දහයක් දීල නිශ්ශබ්දව සිටීමයි අපට හුරු. අපි පක්ෂයට මොන තරම් ළෙන්ගතුද කියල පක්ෂයේ සෙසු පිරිස දන්නවා. ගම් මට්ටමේ බිම් මට්ටමේ මහා ඉහළ සහයෝගයක් තිබෙනවා. කී අයට මොනවද ලැබුණේ? අපේ පිලෙන් රනිල් වික්‍රමසිංහ මහතාට ඡන්දය දුන් කිහිප දෙනෙක් මට ඡන්දය දුන්නේ නැහැ. ඒ අය දුන්නා නම් මම අද නියෝජ්‍ය නායකයා.* රනිල් නායකයා, සජිත් නියෝජ්‍ය නායකයා. පිල් දෙකක දෙදෙනෙක් පක්ෂයේ කටයුතු ඉදිරියට සාමකාමීව ගෙනයා හැකියි ඔබ සිතනවාද?අර්බුද ඇතිවෙන ඒවාට පිලියම් යොදන්න රනිල් වික්‍රමසිංහ පක්ෂ නායකවරයා දන්නවා. එතුමා අංගසම්පූර්ණ පක්ෂයකට අවශ්‍ය නායකයෙක්. ඉවසීම උගත්කම වගේම එතුමා තුළ තද තීරණ ගැනීමත් තිබෙනවා. එදා ජේ.ආර්. ගේ කාලයේ විපක්ෂය තුළ තද තීරණ ගත් අවස්ථා තිබුණා. ජේ. ආර්. රුක්මන් අයින් කළේ ඒ විදියටයි.* විපක්ෂයක් වශයෙන් එ.ජා.පය ඉදිරියේ දී රජයට සහාය වෙනවද ?රටකට හොඳ විපක්ෂයක් තිබිය යුතුයි. එ.ජා.පය කාලයක් ශක්තිමත් ආණ්ඩුවක් ලෙස කටයුතු කළා. හොඳ එකමුතු කමක් තිබුණා ඒ වගේම ශක්තිමත් විපක්ෂයක්ව තිබිය දී තමයි මේ පක්ෂය විනාශ කරන කිහිප දෙනකු පක්ෂය තුළ අර්බුද ඇති කළේ ඒ අර්බුද සියල්ල නැති කර පක්ෂය තවදුරටත් ශක්තිමත්ව රජය කරන හොඳ දේවල් වලට සහයෝගය දෙනවා. වැරදි දේ විවේචනය කරනවා..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>07</day>
    </date>
    <link>http://www.dinamina.lk/2012/01/07/_art.asp?fn=f1201072</link>
    <topic>සුන්දර අරගලකාරයා ද. මු</topic>
    <author>සටහන උදිත ගුණවර්ධන</author>
    <content>ජනතා හිතවාදී දේශපාලනඥයකු වූ ද. මු. දසනායක මහතා කුරිරු ත්‍රස්ත ප්‍රහාරයකින් දැයෙන් සමුගෙන 8 වැනිදාට (හෙට) වසර හතරක් සපිරේ. මේ ද. මු. දසනායක මහතා පිළිබඳ මතකය අවදි කිරීමකි. එක්දහස් නවසිය අනූතුන වර්ෂය වන විට ආණ්ඩු විරෝධයේ බීජ රට පුරා වේගනේ පැතිර යමින් තිබිණ. එහි වැඩි ව්‍යාප්තිය දක්නට ලැබුණේ නාගරික ප්‍රදේශවලය. දුර බැහැර ගම්බද ප්‍රදේශවල දී එවකට තිබූ එජාප ආණ්ඩුවට ශක්තියක් හා ජන පදනමක් තිබුණි. ද. මු. දසනායක ඇමැතිතුමාගේ උපන් ගම වූ ආණමඩුව ආසනයේද මේ තත්ත්වයේ වෙනසක් මතුපිටින් දක්නට නොතිබුණි. එහෙත් 1993 වයඹ පළාත් සභා මැතිවරණය එළඹෙන විට එජාපයත් සමඟ ශ්‍රී. ල. නි. ප.ය ප්‍රමුඛ පොදු පෙරමුණත් එජාපයෙන් බිඳී ගිය ලලිත් ගාමිණි කණ්ඩායමේ රාජාලියා පක්‍ෂයේ නියෝජිතයන් අතර බලවත් තුන්කොන් සටනක් ඇතිව තිබුණි. මේ තත්ත්වය ආණමඩුවට ද පොදු තත්ත්වයක්ව තිබුණි. මෙහිදී ආණමඩුවේ පොදු පෙරමුණේ අභිනව සංවිධායකවරයා බවට පත්ව තිබුණේ ද. මු. දසනායක මහතාය. “කවුරු ආවත් යූ. ඇන්. පී. යෙන් ආණමඩුව ගලවනවා බොරු” යූ. ඇන්. පී. කාරයන් පමණක් නොව මධ්‍යස්ථ ජනතාව පවා සිතුවේ එලෙසය. ගමෙන් පැමිණි පුංචි මිනිසෙකු වූ ද. මු. ට ද එය වෙනස් කළ නොහැකි බව ජනතාව සිතූහ.1993 පළාත් සභා ඡන්දයේ ප්‍රතිඵල නිකුත් වන්නට විය. එවරද වයඹ පළාතේ බොහෝ ප්‍රදේශ එජාපය විසින් දිනාගනිද්දී ආණමඩුව පොදුජන එක්සත් පෙරමුණ විසින් ජයග්‍රහණය කළේ ඡන්ද දෙදහසක පරතරයකිනි.මේ ජයග්‍රහණය තවත් විශ්මය උපදවන්නක් විය. මේ මැතිවරණයේදීම ද. මු. දසනායක වයඹ පළාත් සභා මන්ත්‍රීවරයකු බවට ද පත්විය.දේශපාලන උණවසර ගණනක සිටම ද. මු. දසනායකට දේශපාලන “උණ” වැළඳී තිබුණද ඔහු මහජන වරමක් ලබා ගත්තේ මෙවරය. මෙතැන් සිට ඇරැඹෙන්නේ ද. මු. ගේ ස්වර්ණමය යුගය යැයි කීම අතිශයෝක්තියක් නොවේ. ද. මු. ම කියූ ආකාරයට ඔහුගේ දේශපාලනයට මුල් අත්පොත් තබන්නේ ප්‍රකට දේශපාලනඥයකු වූ සද්ධාතිස්ස වඩිගමංගාව මහතාය. එතැන් සිට ද. මු. ගේ දේශපාලන ක්‍රියාකාරකම් වඩාත් වේගවත් විය. එයට හේතු වූයේ 1994 වර්ෂය වන විට මීළඟ මහ මැතිවරණය සඳහා කාලය වෙන්ව තිබීමය. ඔහුට විරුද්ධ පාක්ෂිකයන්ගේ විවිධ ආකාරයේ අභියෝගයන් එල්ල විය. එහෙත් ඒ සියලු අභියෝගයන් ඔහු ජය ගත්තේ සියල්ලටම ඔරොත්තු දෙන ආකාරයේ දේශපාලන ශරීරයක් ද. මු. දසනායක මහතා සතුව තිබුණි.ඉන්පසු එළඹුණේ තීරණාත්මක 1994 මහ මැතිවරණයයි. එම මැතිවරණයේදී ද. මු. දසනායක සංවිධානය කළ ආණමඩුව ආසනය පොදු පෙරමුණ ජයග්‍රහණය කළේ වැඩි ඡන්ද දසදහසකිනි. එම මැතිවරණයේදී මනාප ඡන්ද හතළිස් දහසක් ලැබූ ද. මු. පාර්ලිමේන්තු මන්ත්‍රීවරයකු බවට පත්වේ. මේ නව මන්ත්‍රී ධුරය සමඟ ද. මු. ගේ වගකීම් ප්‍රමාණයද ඉහළ ගිය අතර ආණමඩුවේ ඌණ සංවර්ධිත ගම්බිම් වෙත සංවර්ධනයේ එළිය මුල්වරට රැගෙන යන්නේ ද. මු. දසනායක යුගයේදීය. එම සංවර්ධන යුගය පිළිබඳ අද පවා ආණමඩුවේ ජනතාව කෘතගුණ පූර්වකව කතා කරති. ඒ තරමටම විශිෂ්ට වැඩ කොටසක් ද. මු. ආණමඩුවට ඉටු කළේය. එහෙත් ඒ සමඟ ද. මු. කලබලකාරී පුද්ගලයකු බවට ද රටපුරා මතයක් ගොඩනැඟී තිබුණි.එහෙත් අප දන්නා ද. මු. හිත හොඳ අරගලකාරයකි. ඔහු අරගලයක් කළේ නම් ඒ අරගලය කළේ තමා විශ්වාස කළ දේශපාලන අරමුණ වෙනුවෙනි. පාක්‍ෂිකයා වෙනුවෙනි. ඔහු දේශපාලනඥයකු වුවද රැවටිලිකාර දේශපාලනඥයකු නොවීය. ඔහු රැවටිලිකාරයකු නම් හිත හොඳ අරගලකාරයකු නොවී සීතල ගණන්කාරයකු වීමට ඉඩ තිබුණි. එහෙත් ඔහු නිතරම ගත්තේ තමාගේ පාක්ෂිකයගේ පැත්තය. එය කොළඹ සිට බලන සමාජ කණ්ඩායම් වැරැදි දෙයක් ලෙස සිතුවද වන්නියේ ආණ්මඩුවේ මහ පොළොව මතදී එය අතිශය සාධාරණ ක්‍රියාමාර්ගයක් විය.ජනපි‍්‍රයත්වය ඉහළටද. මු. දසනායක නම් පළාත් සභා මන්ත්‍රීවරයා පාර්ලිමේන්තු මන්ත්‍රීවරයකු බවට පත්වීමටත් පාර්ලිමේන්තු මන්ත්‍රීවරයා නියෝජ්‍ය ඇමැතිවරයකු බවට පත්වීමටත් එතරම් කාලයක් ගතවූයේ නැත. ඔහුට චන්ද්‍රිකා බණ්ඩාරනායක කුමාරතුංග මහත්මියගේ ආණ්ඩුවේ කෘෂිකර්ම නියෝජ්‍ය ඇමැති ධුරය ලැබුණි. ඔහුට ලැබුණ මේ ඇමැති ධුරයත් සමඟ වැඩ කිරීමට හොඳ අවස්ථාවක් ලැබුණි. ඔහුට ලැබුණ එම වපසරිය තුළ මුළු රටටත්, ආණමඩුවටත් විශාල සේවයක් ඉටු කළේය. ඔහු කළ එම සේවය පිළිබඳ අදත් සිහිපත් කරන පිරිස් එමටය. ද. මු. ගේ දේශපාලනය ආරම්භයේදී මුහුණ දුන්නේ අශෝක වඩිගමංගාව, ෆෙස්ටස් පෙරේරා වැනි දැවැන්තයන්ටය. ඔහුගේ දේශපාලනය වඩ වඩාත් පන්නරය ලැබුණේ මෙවැනි දේ තුළිනි.ද. මු. දසනායක චරිතය පිළිබඳ විවිධ මතභේදාත්මක දේ ප්‍රචාරය වුවද ඔහු කෙරේ වූ ජනපි‍්‍රයත්වයේ පහළ යාමක් සිදු නොවිණි. එයට හොඳම සාක්‍ෂිය 2000 මහ මැතිවරණයේදී දසනායක මහතා ලැබූ ජයග්‍රහණය මගින් එය මනා ලෙස තහවුරු කර ගැනීමට පුළුවන්කම ලැබීමය.1994 දී දිස්ත්‍රික්කයේ හතරවෙනියා ලෙස ජයගත් ද. මු. දසනායක මහතා 2000 වර්ෂයේදී දිස්ත්‍රික්කයේ පළමුවෙනියා බවට පත්විය. එම ප්‍රතිඵලය නිරීක්‍ෂණය කරද්දී ද. මු. ලැබූ ජනපි‍්‍රයත්වය මෙතරම් යැයි නිරීක්‍ෂණය කළ හැකිය. එමෙන්ම 2001 මහ මැතිවරණයේදී පොදුජන එක්සත් පෙරමුණ විශාල පරාජයක් ලබමින් ආණ්ඩු බලය අහිමි වූ මොහොතේදී පවා ආණමඩුව ආසනය වැඩි ඡන්ද 7000 ක පමණ ප්‍රමාණයක් ලබාගැනීමටත්, දිස්ත්‍රික්කයෙන් ඉහළම මනාපලාභියා බවට පත්වීමටත් පුළුවන් විය.එහෙත් පොදු පෙරමුණ ලැබූ මේ පරාජය සමඟ ද. මු. ගේ දේශපාලන ජීවිතයේ මෙන්ම පුද්ගලික ජීවිතයට ද ප්‍රබල අභියෝග එල්ල වූ අවාසනාවන්ත කාලයක් උදාවිය. එතැන් සිට ඔහු කළ වැරැදි නොකළ වැරැදි සියල්ලම ගොනුකරමින් නඩු පිට නඩු පැවරීමට බලයට පත් අලුත් එජාප ආණ්ඩුව කටයුතු කළේය. “ද. මු. යළිත් රිමන්ඩ්”, “ද. මු. ගේ සහෝදරයාත් අත්අඩංගුවට” වැනි සිරස්තල එවක පුවත්පත්වල දෛනිකව පළවෙන්නට විය. ද. මු. ට නඩු පිට නඩු වැටීමට මූලික වූයේ ඔහු පොදු පෙරමුණු දේශපාලනයේ නියැලීමත් එකම දේශපාලන මතයක් අඛණ්ඩව දැරීමත්ය. ඔහුගෙන් එජාප රජය පළිගැනීමට හේතු වූයේ ඔවුන්ට හීලෑ කර ගැනීමට නොහැකි පුද්ගලයකු වීමය.ඔහු ඇදහු එක් කරුණක් වූයේ තමන් මිනිහෙකු වූයේ ශ්‍රී. ල. නි. ප. ය නිසා යන කරුණ නිසාය. “... මචෝ මම මිනිහෙක් වුණේ ශ්‍රී. ල. නි. ප. ය හින්දා” එය ඔහු මිතුරු සමාජයේදී නිතර කියූ කරුණක්ව තිබුණේ ඒ නිසාය.පරිණත චරිතයක්කලක් දරදඬු චරිතයක් ලෙසත්, අරගලකාරයකු ලෙසත් ප්‍රකටව සිටි ද. මු. කල්යත්ම පරිණත චරිතයක් බවටත්, මුහුකුරා ගිය දේශපාලනඥයකු බවටත් පත්ව තිබුණි. නැතිනම් ඒ පිළිබඳව වූ මූලික ලක්‍ෂණ ඇති වී තිබුණි. 2001 න් පසු ඔහු කිසිදු අරගලකාරී සිද්ධියකට මූලික වූ බවක් කිසිදු පුවත්පතකින් වාර්තා වී තිබුණේ නැත. කලක් ද. මු. ගේ දේශපාලන ප්‍රතිවාදියා වූ මන්ත්‍රී රංගේ බණ්ඩාර මහතා සමඟ පවා සහයෝගිතාවක් ඇතිකර ගැනීමට සමත් විය. ඒ සියල්ල එකට ගත් කළ ද. මු. ගේ දේශපාලනයේ අවසාන භාගය නිහඬ සහ වැඩදායී යුගයක් ලෙස හඳුන්වා දිය හැකිය. “මචෝ අපි එක්කහු වෙලා වැඩ කරමු” ඔහුගේ ජීවිතයේ අවසාන භාගයේදී ද. මු. අරගලය වෙනුවට තෝරාගෙන තිබුණේ සංහිඳියාව එකමුතුකමය. ද. මු. දේශපාලන වශයෙන් පරිණත වූයේ ඒ විදිහටය.අවුරුදු හය හතක්ම නියෝජ්‍ය ඇමැතිකම් දැරූ ද. මු. ට පළමු වතාවට ඇමැති ධුරයක් ලැබෙන්නේ මහින්ද රාජපක්‍ෂ මහතා ජනාධිපති ධුරයට පත් වූ පසුවය. ජාතිය ගොඩනැඟීමේ ඇමැති ධුරයක් ද. මු. ට ලැබීමත් සමඟ ඔහුට මහා වැඩ කොටසකට කරගැසීමට සිදුවිය. මොනවාද ඒ වැඩ ඔබට සිතෙනු ඇත. ද. මු. දසනායක මහතා ඇමැති ධුරය දරන අවදිය වන විට මෙරට තිබුණේ යුද වාතාවරණයකි. එම වාතාවරණය එලෙස තිබියදී අපගේ ත්‍රිවිධ හමුදාව කොටි සංවිධානය සතුව තිබූ බිම් ප්‍රදේශ අඟලෙන් අඟල හමුදාව යටතට යළි ලබා ගනිමින් තිබිණි. ආණ්ඩුවට අවශ්‍යව තිබුණේ එම මුදාගත් ප්‍රදේශවල සිවිල් ජන ජීවිතය යළිත් ස්ථාපිත කිරීමය. එම කාර්ය භාරයේ වගකීම පැවරී තිබුණේ ජාතිය ගොඩනැඟීමේ අමාත්‍යාංශය වෙතය.එම කාර්යයේදී ද. මු. සැලකිය යුතු කාර්ය ප්‍රමාණයක් නිර්භයවත් නිහඬවත් ඉටුකරමින් සිටියේය. ද. මු. ට වගකීමක් පැවරූ විට එම වගකීම ඉටුකරමින් ඉදිරියට යන්නේ කඟවේනෙකු මෙනි. උතුරු නැඟෙනහිර මුදාගත් ප්‍රදේශවල ජන ජීවිතය හා සංවර්ධනය සඳහා ද. මු. සෘජු ලෙස මැදහත් විය.ද. මු. වෙත කොටි සංවිධානයේ වෛරයත්, පළිගැනීම් චේතනාවත් පහළ වෙන්නේ මේ නිසාය. එමෙන්ම ආණ්ඩුව රිදවීමේ අරමුණ ද ද. මු. දසනායක මහතා ඝාතනය කිරීමට මූලික වන්නට ඉඩ තිබුණි. ඒ කුමන හේතුවක් නිසා හෝ අද වන විට ද. මු. දසනායක නම් හිත හොඳ දේශපාලනඥයා අප අතර නැත. ඔහු අප අතර නැත්තේ ඔහු අප අතර සිටිය යුතුම කාලයකදීය. ආදරණීය ද. මු. දසනායක ඇමැතිතුමනි ඔබට නිවන් සුව..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>07</day>
    </date>
    <link>http://www.dinamina.lk/2012/01/07/_art.asp?fn=f1201073</link>
    <topic>ජනතා සේවයට කැප වූපුරෝගාමී නායකයා</topic>
    <author>ජයසිරි මුණසිංහ</author>
    <content>පළමුවත්, දෙවනුවත්, තෙවනුවත් ජනතා සේවය සැලැසීම සඳහා ම ඇප කැප වූ මෙරටට සිටින අතළොස්සක් තරම් වූ දේශපාලනඥයන් අතර මුල් තැන ගන්නා කෙනෙකු ලෙස දිවංගත ඇමැති ද. මු. දසනායක මහතා නම් කළ හැකිය.දේශපාලන පක්‍ෂ, පාට, බේද කිසිවක් නොසලකා ජනතා අවශ්‍යතාවය පමණක් සැලැකිල්ලට ගනිමින් තමන්ගෙන් ඉටුවිය යුතු සේවාව ඉටුකිරීම ද. මු. දසනායක නම් දේශපාලනඥයාගේ චරිතයේ දක්නට ලැබෙන සුවිශේෂීම ගුණාංගය විය.පුරා වසර ගණනාවක් එක්සත් ජාතික පක්‍ෂ දේශපාලන බලවතුන්ගේ දැඩි ප්‍රහාර, අඩම්තේට්ටම්වලට ලක්වූ දසනායක මහතාට ඒවායෙන් උරුම වූයේ තම ඥාතීන් කිහිපදෙනකුගේ ජීවිත අහිමිවීම පමණකි. තම නිවසට මැර ප්‍රහාර, ගිනි තැබීම් වැනි දෑ අමුතු ඒවා නොවිණි.වමේ, දේශපාලනය කළ ද. මු. දසනායක මහතා තරම් විරුද්ධවාදීන්ගෙන් පළිගැනීම්, මැර ප්‍රහාර, විවේචන හා අඩම්තේට්ටම්වලට ලක්වූවෙකු නොමැති තරම්. මේ මොහොතේ සඳහන් කරනු වටියි.දේශපාලන වශයෙන් බලයෙන්, නිලයෙන් හිස උදුම්මා ගත්, තම දේශපාලන මතයට එරෙහිව හඬක් නැඟූ සියලු දෙනා මතවාද කෙසේ හෝ මැඬලීම 17 වසරක් වූ එක්සත් ජාතික පක්‍ෂයේ දේශපාලන දැක්ම විය. ඒ දැක්ම නිසාම බලවත් පීඩනයන්ට ලක්වූ දසනායක මහතා ඒවාට එරෙහිව ජනතාව පෙළගස්වා වසර 1994 දී පොදුජන එක්සත් පෙරමුණු ආණ්ඩුවක් බිහිකිරීමට ඇප කැපව සිටියේය.දේශපාලන බලය ලැබුණු විගස විරුද්ධවාදීන්ට තලා පෙළා පීඩනයට පත් කිරීම වෙනුවට ඔවුන්ගේ ද අවශ්‍යතා ඉටුකරදීම තම යුතුකම හා වගකීම බව වැඩිකල් නොගොස්ම තේරුම් ගත් දසනායක මහතා, ජාතිය ගොඩනැඟීමේ අමාත්‍ය ධුරය දරන සමයේ ඒ දහම ඔස්සේ සිය සේවා සිදු කළේය.මනාප ඡන්ද ක්‍රමය යටතේ එක බඩවැල කඩාගෙන ආ කෙනෙකු පවා එකිනෙකා පරයා දිනීමට ගහ මරාගෙන මැතිවරණ ව්‍යාපාරයේ නියැළීම අප සමාජය අත්විඳින අඳුරු පැතිකඩකි. මේ අඳුරු පැතිකඩ මේ සමාජයෙන් දුරස් කළ යුතු බව නොඑසේ නම් මේ මැතිවරණ ක්‍රමය වෙනස් කළ යුතු බව හඬ නඟා කී දේශපාලනඥයෙකු ලෙස ද දසනායක මහතා නම් කළ හැකිය.තමන් හමු වී යම් පිළිසරණක් බලාපොරොත්තු වන අහිංසක, දුප්පත් ජනතාවගේ ප්‍රශ්න, දුක් කඳුළු තමන්ගේ ඒවා කරගන්නා දසනායක මහතා ඒවාට විසඳුම් ලබාදීමට “ඒ. ආර්.”, “එෆ්. ආර්.” නීති, මූල්‍ය රෙගුලාසි මත ම යැපීම නොකළේය. ජනතාවට අවශ්‍ය දේ ඉටු කිරීමට යෑමේදී මතුවන යම් යම් බාධාවන් වේ නම් ඒවා කඩිනමින් සිඳ බිඳ දමා ජනතා සේවය සැපැයීම මේ දේශපාලනඥයාගේ දර්ශනය විය.ද. මු. දසනායක නම් වූ දේශපාලන චරිතයේ අප දකින සුවිශේෂීම ලක්‍ෂණ රැසකි. ඒ අතර, ජනතා සේවය සැපැයීම අංක එකය. දෙක ද, තුන ද එයම ය.තමන් අදහන දේශපාලන දර්ශනය, දැක්ම දිනවීමට අසමසමව කැපවීම, තම දේශපාලන දහරාවේ නායකයින්ගේ මතයට, චින්තනයට ජීවිතය පරදුවට තබා ගෞරව දැක්වීම, වැඩිහිටි පරිණත දේශපාලන නායකත්වයට ඇහුම්කන් දීම හා උපදෙස් ලබා ගැනීම වැනි ගුණාංග ගොන්නක් ඔහු සතුව පැවැතුණි.ශ්‍රී ලංකා නිදහස් පක්‍ෂය ජයග්‍රහණවලට වඩා ප්‍රතිවිරුද්ධ දිසාවන්ට ගමන් කරන කාලවකවානුවේ, ඒ ගමන නතර කරලීමට ඇප කැප වූ අතළොස්සක් තරම් වූ දේශපාලන ක්‍රියාධරීන් අතර ප්‍රධානියෙකු වූ දසනායක මහතා, ඒ නිසාම බලයට පැමිණි වහාම ඉහළ තනතුරු ප්‍රාර්ථනා නොකළේය. මැති ඇමැතිකම් ලබා ගැනීමේදී නායකත්වයෙන් සිදු වූ නොසලකා හැරීම් පවා ආශීර්වාදයක් සේ සැලැකීමට තරම් වූ ඔහු පරිණත දේශපාලනඥයෙකු විය.සෑම දෙනා සමඟ ඉතා සිනාමුසුව කතාබහ කිරීම ද. මු. චරිතයේ සුලභ ගුණයකි. තරාතිරම නොබලා “මචං” යැයි ඕනෑම කෙනෙකුට පවසන දසනායක මහතා, ඒ නිසාම අසීරුතාවලට ලක්වූ අවස්ථා ද නැත්තේ ම නොවේ.තම නායකයාට උපරිමයෙන් සේවය කිරීම හා එය දේව කාරියක් සේ ඉටුකිරීම ද. මු. චරිතයේ දැකිය හැකි ප්‍රබල ගුණයක් වන බව අප මේ අවස්ථාවේ පවසන අතර, ඊට ලබාදිය හැකි උදාහරණ ප්‍රමාණය අනන්තය. වර්තමාන ආර්ථික සංවර්ධන ඇමැති බැසිල් රාජපක්‍ෂ මහතා එම ධුරයට පත් වීමට ප්‍රථම ජාත්‍යන්තර කටයුතු පිළිබඳ ජනාධිපති උපදේශකවරයා විය. බැසිල් රාජපක්‍ෂ මහතා පාර්ලිමේන්තු මන්ත්‍රී ධුරයට පත්ව පළමුව බෞද්ධාගමික වත්පිළිවෙත් සිදු කිරීමට කොටුව සම්බුද්ධාලෝක විහාරස්ථානයට පැමිණි මොහොතේ ද. මු. දසනායක මහතා පළමුව එතැනට පැමිණ කරුණු සොයා බලා ක්‍රියා කළේ ඉමහත් බැතියෙනි.ඒ ඔහු බැසිල් රාජපක්‍ෂ මහතාට දැක්වූ ගෞරවයේ තරම කියාපෑ මොහොතකි.අතිගරු ජනපතිඳුන්ට මහත් භක්තියක් හා ගෞරවයක් දැක්වූ දසනායක මහතා ජනපතිඳුන්ගේ උදාර දර්ශනය වූ “මහින්ද චින්තනය” ක්‍රියාවට නැංවීමට, මේ රටේ දුප්පත් අහිංසක ජනතාව ඒ හරහා සවිමතුන් බවට පරිවර්තනය කිරීමට ඇප කැප වූ පුරෝගාමී දේශපාලන නායකයෙකි. එවන් දේශපාලන පුරෝගාමීන් රටට, දැයට අත්‍යවශ්‍ය මොහොතක දසනායක මහතාගේ වියෝව විසල් වූ හිඩැසක් නිර්මාණය කිරීමක් ම විය.දසනායක මහතාගේ වියෝවෙන් ඇතිවූ හිඩැස පියවීම වර්තමානයේ අප රටට, දැයට කරන පමණක් නොව එතුමාටම කරන ලොකුම ගෞරවය ද, උපහාරය ද වනු ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>09</day>
    </date>
    <link>http://www.dinamina.lk/2012/01/09/_art.asp?fn=n1201091</link>
    <topic>රජයේ සේවකයන්ට ගෙවන වාට්ටු</topic>
    <author>සන්ධ්‍යා කරුණාරත්න සහ චින්තා රණසිංහ</author>
    <content>රාජ්‍ය සේවකයන් සඳහා ගෙවන වාට්ටු සංකීර්ණ රජයේ සෑම ප්‍රධාන රෝහලකම ඉදිකිරීමට සෞඛ්‍ය අමාත්‍යාංශය තීරණය කර තිබේ. රජයේ මැදිහත් වීම යටතේ ශ්‍රී ලංකා රක්ෂණ සංස්ථාවේ මූල්‍ය අනුග්‍රහය මගින් මේ ගෙවන වාට්ටු සංකීර්ණ මේ වසරේ ඉදිකිරීමට අමාත්‍යාංශය පියවර ගෙන ඇත.සෞඛ්‍ය ඇමැති මෛත්‍රීපාල සිරිසේන මහතාගේ ඉල්ලීමක් පරිදි මුදල් අමාත්‍යාංශයේ ලේකම් ආචාර්ය පී. බී. ජයසුන්දර මහතා ශ්‍රී ලංකා රක්ෂණ සංස්ථාව සමඟ සාකච්ඡා කර මේ සඳහා මූල්‍ය අනුග්‍රහය ලබාදීමට නියමිතය.මෙසේ ඉදිකරන ගෙවන වාට්ටු පහසු මිලකට රජයේ සේවකයන්ට ලබාදීම සිදු කෙරේ.රක්ෂණය මගින් රෝගීන්ගෙන් අය කරන මුදල් නැවත රජයට ලැබීම ඔස්සේ රෝහල් සංවර්ධනය සඳහා ඒ මුදල යෙදවීමට හැකි බවත් සෞඛ්‍ය අමාත්‍යාංශය ප්‍රකාශ කරයි. රජයේ සේවකයන් සඳහා දැනට ක්‍රියාත්මක කරන අග්‍රහාර රක්ෂණ ක්‍රමය යටතේ රාජ්‍ය සේවකයන් විශාල පිරිසක් පෞද්ගලික රෝහල්වලින් ප්‍රතිකාර ලබාගැනීම සිදුකරයි.මහල් විසිපහකින් යුත් ගොඩනැඟිල්ලක් කොළඹ ජාතික රෝහලේ මේ වන විට ඉදිකරමින් පවතියි.එහි පළමු මහලේ සිට දහසයවැනි මහල දක්වා බාහිර රෝගී අංශයත්, රසායනාගාර, ඔසුසල්, සායනික මධ්‍යස්ථාන, හදිසි ප්‍රතිකාර අංශ යනාදිය ඉදිකෙරේ.17 වැනි මහලේ සිට 25 වැනි මහල දක්වා මහල් නවය සම්පූර්ණයෙන්ම ගෙවන වාට්ටු සංකීර්ණයක් බවට පත් කරනු ඇත.මහින්ද චින්තන ප්‍රතිපත්තියට අනුව සෞඛ්‍ය සම්පන්න රාජ්‍ය සේවකයන් පිරිසක් බිහිකිරීමේ අරමුණින් මේ වැඩසටහන ක්‍රියාත්මක කෙරේ.ශ්‍රී ලංකාව ආසියාවේ ආශ්චර්ය බවට පත් කිරීමට යන ගමනේදී සෞඛ්‍ය සම්පන්න රාජ්‍ය සේවකයන් පිරිසක් බිහිවීම වක්‍රාකාරයෙන් රටේ සංවර්ධනයට බලපාන බවත් නිරෝගීමත් රාජ්‍ය සේවකයන් පිරිසක් බිහිකිරීමෙන් රජයේ මේ ඉලක්කය පහසුවෙන් ජය ගැනීමට හැකි බවත් සෞඛ්‍ය ඇමැති මෛත්‍රීපාල සිරිසේන මහතා පවසයි.ඒ අනුව පහසු ගෙවීම් ක්‍රමය යටතේ රජයේ සේවකයන්ට රජයේ රෝහල්වල ගෙවන වාට්ටුවලින් ප්‍රතිකාර ලබාදීම මගින් අපේක්ෂා කරන්නේ සෞඛ්‍ය සම්පන්න ජනතාවක් මෙරට බිහිකිරීම බවත් ඇමැතිවරයා කීය..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>09</day>
    </date>
    <link>http://www.dinamina.lk/2012/01/09/_art.asp?fn=n1201092</link>
    <topic>කේශ ධාතු දැක්ම ඇරැඹේ</topic>
    <author>ධනුෂ්ක ගොඩකුඹුර සහ මහියංගණ සමූහ සුනිමල් ශි‍්‍රයානන්ද මහියංගණය සිට</author>
    <content>බුදුරජාණන් වහන්සේගේ ප්‍රථම ලංකාගමනයේ 2600 වැනි වසර සමරමින් කේශ ධාතූන් වහන්සේලා ප්‍රදර්ශනය කිරීම ජනාධිපති මහින්ද රාජපක්‍ෂ මහතාගේ සුරතින් ඓතිහාසික මහියංගණ රජමහා විහාරස්ථානයේදී ඊයේ (08) ඇරැඹිණි.බුදුන් වහන්සේ ප්‍රථම වරට මෙරටට සපැමිණි මහියංගණ රජමහා විහාරස්ථානය දසලක්‍ෂ සංඛ්‍යාත බෞද්ධ සැදැහැවතුන්ගෙන් පිරී ඉතිරී ගොස් තිබිණ.බංගලාදේශයේ චිතගොං සිට මෙරටට වැඩම කරවන ලද මේ කේශ ධාතූන් වහන්සේලා දින තුනක් මෙහිදී ජනතාවට ප්‍රදර්ශනය කෙරේ.බුදුන් වහන්සේගේ ලංකා ගමනයේ 2600 වැනි වසර සැමරීම වෙනුවෙන් මහියංගණ රජමහා විහාරස්ථානය කේන්ද්‍ර කොටගෙන පැවැත්වෙන උත්සව මාලාවේ සුවිශේෂීතම අංගය ලෙස මෙය හැඳින්විය හැකිය. බුදුන් වහන්සේගේ පාද ස්පර්ශය ප්‍රථම වරට ලැබුණු පුදබිම වන මහියංගණය පුදබිම හා පූජා නගරය ෂඩ් වර්ණ බෞද්ධ ධජ පතාකවලින් සරසා තිබුණි.බුද්ධත්වයෙන් නවවැනි මාසයේ දුරුතු මස පසළොස්වක පෝදා බුදුන් වහන්සේ මෙහි වැඩම කළේ යක්‍ෂ ගෝත්‍රිකයන් දමනයටය. වැඩ සිටින්නට තැනක් ඉල්ලූ බුදුන් වහන්සේට යක්ෂයන් මුළු ලක්දිවම පූජා කළ බවත්, එහි වැඩ සිට දහම් දෙසමින් යක්ෂයන් දමනය කළ බවත් ඉතිහාසයේ සඳහන්ය.බුදුන් වහන්සේගෙන් බණ අසන්නට පැමිණ සිටි සුමන සමන් දිව්‍යරාජයා උන්වහන්සේගේ කේශ ධාතු ඉල්ලාගෙන එම දහම් දෙසුම පැවැති තැන සත් රියනක් උස රන් පැහැ දාගැබක් ඉදිකළ බව මහා වංශයෙහි සඳහන්ය.කේශ ධාතූන් වහන්සේලා වැඳ පුදා ගත් ජනාධිපතිතුමා සමන් දේවාලයේ ආගමික කටයුතුවලටද එක් විය. දුටුගැමුණු විශ්‍රාම ශාලාවේ පැවැති සංඝගත දක්‍ෂිණාවටද ජනාධිපතිතුමා එක්විය.මහියංගණ පුදබිමේ පිංකම් මාලාව අද (09) දක්වා පැවැත්වේ. අස්ගිරි පාර්ශ්වයේ ජ්‍යෙෂ්ඨ අනුනායක, මහියංගණ රජමහා විහාරාධිපති ගලගම ශ්‍රී අත්ථදස්සි අනුනාහිමි, විහාරස්ථානයේ භාරකාර උරුලෑවත්තේ ධම්මරක්ඛිත හිමි, සම්බෝධි විහාරාධිපති දරණාගම කුසලධම්ම හිමි ප්‍රමුඛ මහා සංඝරත්නය සහ ඇමැති නිමල් සිරිපාල ද සිල්වා, පාර්ලිමේන්තු මන්ත්‍රී තේනුක විදානගමගේ, පළාත් මහ ඇමැති ශෂීන්ද්‍ර රාජපක්‍ෂ, පළාත් ඇමැති අනුර විදානගමගේ මහත්වරු ද මේ අවස්ථාවට එක්වූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>09</day>
    </date>
    <link>http://www.dinamina.lk/2012/01/09/_art.asp?fn=n1201093</link>
    <topic>සතොසට කෝටි 1600ක ආදායමක්</topic>
    <author>විජයානි එදිරිසිංහ සහ රක්ෂණ ශි‍්‍රයන්ත</author>
    <content>එක්සත් ජාතික පක්‍ෂ ආණ්ඩු කාලයේදී විකිණීමට සූදානම් කර තිබූ (සතොස) සමුපකාර තොග වෙළඳ සංස්ථාව යළි ගොඩගැනීමෙන් පසු 2011 වර්ෂයේදී කෝටි එක්දහස් හයසීයක (1600) ආදායමක් උපයා තිබේ.ජනාධිපති මහින්ද රාජපක්‍ෂ මහතා බලයට පත්වීමෙන් පසු 2005 වර්ෂයේදී සතොස යළි ගොඩගැනීමට රජයෙන් මූල්‍යමය ණය ආධාර ලබා දී තිබුණි.තොසට අහිමිව තිබුණ ගොඩනැගිලි ආදිය පවා යළි බේරාගනිමින් සතොස එක් තැනකට එකතු කිරීමට වසර කිහිපයක්ම ගතවිය.ඒ අතර සතොස ශාඛා ගණනාවක් ද යළි පිහිටුවනු ලැබිණි.සතොස ණය වී තිබූ කෝටි ගණනක මුදල් ක්‍රමයෙන් ගෙවීමට ද පියවර ගැනිණි.අහිමි කර තිබූ සතොස සේවකයන් තුන්දහස් පන්සීයකගේ වන්දි ද ගෙවමින් සතොස 2011 වසරේදී මෙතරම් විශාල ආදායමක් ලබාගැනීම රජයේ අතදීම තුළින් ලබා ගත් ජයග්‍රහණයක් බව සමුපකාර හා අභ්‍යන්තර වෙළඳ කටයුතු පිළිබඳ අමාත්‍ය ජොන්ස්ටන් ප්‍රනාන්දු මහතා පවසයි.පාරිභෝගිකයාට අවශ්‍ය අත්‍යවශ්‍ය ආහාර ද්‍රව්‍ය හිඟයකින් තොරව ලබා දෙයි. පෞද්ගලික ව්‍යාපාරිකයන් භාණ්ඩ මිල ඉහළ දමන අවස්ථා ගණනාවකදී මිල පාලනය කරමින් එම ආහාර ද්‍රව්‍ය සතොස හරහා ලබා දීමට රජය පියවර ගෙන ඇත.එහි ප්‍රතිඵලයක් වශයෙන් 2011 වසරේ උත්සව කාලවලදී සහන මිලට භාණ්ඩ ලබාගැනීමට පාරිභෝගිකයාට ඉඩකඩ සැලසුණි.මේ අතර සතොස ඉදිරියට එන අලුත් අවුරුදු සමයේදී ද, පාරිභෝගිකයාට සහන සැලසීමේ සැලසුම් කිහිපයක් ක්‍රියාත්මක කිරීමට සූදානමින් සිටින බව ද අමාත්‍යවරයා තවදුරටත් පැවසීය..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>09</day>
    </date>
    <link>http://www.dinamina.lk/2012/01/09/_art.asp?fn=n1201094</link>
    <topic>ජ’පුර වෛද්‍ය පීඨය හැර සියලු පීඨ අද සිට වැසේ</topic>
    <author>නුවන් කොඩිකාර</author>
    <content>ශ්‍රී ජයවර්ධනපුර විශ්වවිද්‍යාලයේ වෛද්‍ය පීඨය හැර අනෙක් සියලු පීඨ ඊයේ (08) සිට තාවකාලිකව වසා දමා ඇත.විශ්වවිද්‍යාලයේ ශිෂ්‍ය පිරිසක් හා පෞද්ගලික ආරක්‍ෂක අංශ සාමාජිකයින් අතර ඇතිවූ ගැටුමක් හේතුවෙන් මේ තීරණය ගැනීමට සිදුවුණු බව ලේඛකාධිකාරී මහාචාර්ය එම්. ඩබ්ලිව්. ජයසුන්දර මහතා පැවසීය.සිද්ධිය සම්බන්ධව පරීක්‍ෂණ සිදු කිරීමෙන් අනතුරුව විශ්වවිද්‍යාලය නැවත විවෘත කිරීමේ දින පිළිබඳ දැනුම් දෙන බව හෙතෙම කීවේය..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>09</day>
    </date>
    <link>http://www.dinamina.lk/2012/01/09/_art.asp?fn=n1201095</link>
    <topic>උතුරු නැගෙනහිර එකම ගෝල්ප් පිටිය විවෘත වෙයි</topic>
    <author>ත්‍රිකුණාමලය විශේෂ ඒ. ටී. එම්. ගුණානන්ද</author>
    <content>ත්‍රිකුණාමලය චීන වරාය ගුවන් හමුදා කඳවුරු පරිශ්‍රයේ ඉදිකරන ලැබූ උතුරු නැගෙනහිර පළාතේ එකම ගෝල්ප් ක්‍රීඩාංගණය පෙරේදා (07) ආරක්ෂක ලේකම් ගෝඨාභය රාජපක්ෂ මහතාගේ අතින් විවෘත විය.ගුවන් හමුදාව විසින් ඉදිකරණු ලැබූ මෙම ගොල්ප් ක්‍රීඩාංගණය හෙක්ටයාර 73 ක වපසරියක් පුරා විසිරී තිබේ.පළමු අදියර යටතේ මීටර් 2844 ක ඉදිකිරීම් මේ වන විට නිම කර ඇතැයි ගුවන් හමුදාව කියයි. විවෘත කිරීමේ අවස්ථාවට සහභාගි වූ දෙස් විදෙස් ගොල්ප් ක්‍රීඩක ක්‍රීඩිකාවෝ රැසක් මෙහිදී තරග වැදීමද සිදුවිය.මෙම ක්‍රීඩාංගණය ඊගල් ගෝල්ප් ලින්ක් – චීන වරාය යනුවෙන් නම් කර තිබේ. මෙම විවෘත කිරීමේ අවස්ථාවට ආරක්ෂක මාණ්ඩලික ප්‍රධානී එයාර් චීෆ් මාර්ෂල් රොෂාන් ගුණතිලක, ගුවන් හමුදාපති එයාර් මාර්ෂල් හර්ෂ අබේවික්‍රම, එයාර් වයිස් මාර්ෂල් කපිල ජයම්පති යන මහත්වරුද සහභාගි වූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>09</day>
    </date>
    <link>http://www.dinamina.lk/2012/01/09/_art.asp?fn=n1201096</link>
    <topic>මාධ්‍ය නාමාවලිය නිකුත් වෙයි</topic>
    <author/>
    <content>ධර්මන් ගේ මාධ්‍ය නාමාවලියේ 10 වෙනි සංස්කරණය දැන් නිකුත් වී තිබේ. ශ්‍රී ලංකා පාරිසරික පර්ෂදයේ ප්‍රකාශනයක් වන මෙම මාධ්‍ය නාමාවලිය ජ්‍යෙෂ්ඨ මාධ්‍යවේදී ධර්මන් වික්‍රමරත්නගේ සංස්කරණයකි.මාධ්‍ය සේවා සපයන ආයතන 612 ක මාධ්‍යවේදීන් ඇතුළු අංශවල සබඳතාවන් 8437 ක් මෙම නාමාවලියට ඇතුළත් වෙයි. මෙම ග්‍රන්ථය පිළිබඳ විස්තර 011-5234384 න් ලබා ගත හැකිය..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>09</day>
    </date>
    <link>http://www.dinamina.lk/2012/01/09/_art.asp?fn=n1201097</link>
    <topic>වැසි සහිත කාලය තව දින කීපයක්</topic>
    <author>පණ්ඩුක සමරසේකර සහ රක්ෂණ ශි‍්‍රයන්ත</author>
    <content>මේ දිනවල සන්ධ්‍යා කාලයේ පවතින වැසි සහිත කාලගුණය තව දින කිහිපයකින් පහව යන බව කාර්ය නියුතු කාලගුණ විද්‍යාඥ චමින්ද ද සිල්වා මහතා පවසයි. පසුගිය දිනවල පැවැති සුළි කුණාටු තත්ත්වය ක්‍රමයෙන් සාමාන්‍ය අතට හැරෙමින් පවතින නිසා මෙම කාලගුණික විපර්යාසය ඇතිවී ඇති බව පවසන චමින්ද මහතා සුළඟේ වේගය අඩු වීම හේතුවෙන් සවස් කාලයේ වළාකුළු වර්ධනය වී ගිගුරුම් සහිත වැසි ඇතිවන බවත්, මෙම තත්ත්වය උතුරු, නැඟෙනහිර, උතුරුමැද පළාත්වල මෙන්ම මධ්‍යම කඳුකරයේ බටහිර බෑවුම්වලත්, ගාල්ල දිස්ත්‍රික්කවලටත් බලපාන බව පවසයි.සවස් කාලයේ ගිගුරුම් සහිත වැසි පවතින විට දැඩි සුළං පවතින අතර අකුණු අනතුරුවලින් බේරීම සඳහා ආරක්‍ෂිත ක්‍රියාමාර්ග ගන්නා ලෙස දන්වා සිටී..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>09</day>
    </date>
    <link>http://www.dinamina.lk/2012/01/09/_art.asp?fn=n1201098</link>
    <topic>හින්දි සිනමා උළෙල-2012 කැලණිය සරසවියේ දී</topic>
    <author/>
    <content>කැලණිය විශ්වවිද්‍යාලයේ හින්දි අධ්‍යයන අංශය හා හින්දි පර්ෂදය ශ්‍රී ලංකාවේ ඉන්දියානු මහ කොමසාරිස් කාර්යාලයේ අනුග්‍රහයෙන් “හින්දි සිනමා උළෙල 2012” විශ්වවිද්‍යාලයීය ශ්‍රී ධර්මාලෝක උපාධි ශාලාවේ දී අද (09) දින පස්වරු 5.30 ට පැවැත්වීමට කටයුතු යොදා ඇත.37 වන විශ්ව හින්දි දින සැමරුම අළලා හින්දි සිනමා උළෙල සංවිධාන කර ඇත. ශ්‍රී ලංකාවේ ඉන්දියානු මහ කොමසාරිස් අශෝක් කේ. කාන්ත් මහතාගේ සහ කැලණිය විශ්වවිද්‍යාලයීය උප කුලපති මහාචාර්ය සරත් අමුණුගම මහතාගේ ප්‍රධානත්වයෙන් මෙම සිනමා උළෙල පැවැත්වේ.අද (09) සිට 13 දින දක්වා පැවැත්වෙන මෙම සිනමා උළෙල හිදී විවිධ වූ සිනමා කෘති ගණනාවක් රස විඳීමේ හැකියාව ප්‍රේක්ෂක ඔබට ලැබෙනු ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>09</day>
    </date>
    <link>http://www.dinamina.lk/2012/01/09/_art.asp?fn=n1201099</link>
    <topic>ශ්‍රී ලාංකීය අනන්‍යතාව රැකීම මාධ්‍යවේදියාගේ ප්‍රමුඛ වගකීමක්</topic>
    <author>සිතාරා සේනානි,</author>
    <content>ශ්‍රී ලාංකික අනන්‍යතාවට හා සංස්කෘතියට බාධා ඇති නොවන පරිදි ඒවා ආරක්ෂා කර ගනිමින් කටයුතු කිරීමට ජනමාධ්‍යවේදියා සෑම විටම ක්‍රියා කළ යුතුව ඇතැයි ජනමාධ්‍ය හා ප්‍රවෘත්ති අමාත්‍යාංශයේ ලේකම් ඩබ්ලිව්. බී. ගනේගල මහතා පවසයි.ශ්‍රී ලංකා පුවත්පත් මණ්ඩලය වෘත්තීය ජනමාධ්‍යවේදීන් සහ අනාගතයේ එම වෘත්තියට පිවිසීමට අපේක්ෂා කරන්නන් වෙනුවෙන් පවත්වන ලද පුවත්පත් අධ්‍යයනය පිළිබඳ පාඨමාලාව හා ඉංගී‍්‍රසි භාෂා පාඨමාලාවේ සහතික පත් ප්‍රදානය කිරීමේ අවස්ථාවට සහභාගී වෙමින් ඒ මහතා මේ බව පැවැසීය.සහතික පත්‍ර ප්‍රදානය ජනමාධ්‍ය හා ප්‍රවෘත්ති අමාත්‍යාංශයේ ලේකම් ඩබ්ලිව්.බී. ගනේගල මහතාගේ ප්‍රධානත්වයෙන් රජයේ ප්‍රවෘත්ති දෙපාර්තමේන්තු ශ්‍රවණාගාරයේ පසුගියදා (6) පැවැත්විණි.ගනේගල මහතා එහිදී මෙසේද පැවැසීය.අද වන විට මුද්‍රිත හා විද්‍යුත් ජනමාධ්‍ය මෙන්ම පරිගණක ඔස්සේ සිදුවන ජනමාධ්‍යකරණයත් බහුල වශයෙන් දැක ගත හැකියි. සමාජයට හිතකර දේ මෙන්ම අහිතකර දේත් මේ මාධ්‍යවල පළ වෙනවා. මේ නිසා ජනමාධ්‍ය ලෝකයේ සාරධර්ම ආරක්ෂා කර ගනිමින් එම ක්ෂේත්‍රයේ සාර්ථකව නියැළීම සඳහා මාධ්‍යවේදීන්ට පුහුණුවක් ලබා දීම අවශ්‍යයි.නිරන්තර අභ්‍යාසයේ යෙදීමටත්, නව දැනුම එක්රැස් කිරීමටත්, එම දැනුම යථාවත් කරගැනීමටත් ජනමාධ්‍යවේදියා නිරන්තරයෙන් කටයුතු කළ යුතුයි. ක්ෂේත්‍රයේ සාර්ථකව නියැළීමට මේවා අවශ්‍යයි. පුවත්පත් මණ්ඩලය කර ගෙන යන මේ පුහුණු පාඨමාලා මෙහිලා ඉතා වැදගත් බව සඳහන් කළ යුතුයි.පුවත්පත් මණ්ඩලය පුවත්පත් වාර්තා සම්බන්ධ පැමිණිලි විභාග කිරීම සිදු කරනවා. එහිදී බේරුම්කරුවකු ලෙස කටයුතු කළා මිස කිසිම මාධ්‍යවේදියකු හිර ගෙදර යැවීමට හෝ දඬුවම් කිරීමට මේ දක්වා පියවර නොගැනීම විශේෂයෙන් සඳහන් කළ යුතුයි. එය ඉතා හොඳයි. එහෙත් පරිගණක තාක්ෂණය ඔස්සේ ගලා එන වගකීමක් නැති ජනමාධ්‍යකරණය සම්බන්ධයෙන් පුවත්පත් මණ්ඩලය මීට වඩා විමසීමකින් යුතුව ක්‍රියා කළ යුතු බව මගේ හැඟීමයි.චරිත ඝාතන සහ වැරැදි ප්‍රවෘත්ති මේවායේ නිතර පළ වෙනවා. මේ වාර්තා පළ කරන්නේ කවුරුන්දැයි කිසිවෙක් දන්නේ නෑ. ඒ නිසා පිළිතුරු දීමට හෝ නීති මඟින් ක්‍රියා කිරීමට කිසිවකුට හැකියාවක් නෑ. පුවත්පත් මණ්ඩලය හඳුන්වා දී ඇති පිළිගත් ආචාරධර්ම මාලාවක් තිබෙනවා. රජයේ පාර්ශ්වයෙන් මෙන්ම පෞද්ගලික අංශයේද ආචාර ධර්ම මාලාවන් තිබෙනවා. පුවත්පත් පැමිණිලි කොමිසම, ශ්‍රී ලංකා පුවත්පත් ආයතනය, කර්තෘ සංසදය මාධ්‍ය ආචාරධර්ම හඳුන්වා දී තිබෙනවා. මේ පිළිගත් ආචාරධර්ම අනුගමනය කරමින් මේ උතුම් සේවාව සිදු කරන ලෙස මා සියලු ජනමාධ්‍යවේදීන්ගෙන් ඉල්ලා සිටිනවා. ජනමාධ්‍ය කියන උතුම් විෂයය විවිධ අරමුණු වෙනුවෙන් ලෝකයේ භාවිතා වෙනවා. යන එන මං නැති දේශපාලකයන් තමන්ගේ පටු අරමුණු ඉටු කැර ගැනීම සඳහා අසත්‍ය කරුණු දක්වනවා. මනෝ මූලික කරුණු මත තොරතුරු ඉදිරිපත් කිරීම සදාචාරාත්මක මාධ්‍ය කලාව නොවෙයි. භාෂා භාවිතයේ වැරැදි, තොරතුරුවල වැරැදි, සිද්ධීන් වාර්තා කිරීමේදී සිදුවන වැරැදි ගැනත් මේ යුගයේ විමසිලිමත් වීම අවශ්‍යයි. ශ්‍රී ලංකා පුවත්පත් මණ්ඩලය සමඟ සාකච්ඡා කැර ඉදිරියේදී මේ සඳහා පියවර ගැනීමට බලාපොරොත්තු වෙනවා.ශ්‍රී ලංකා පුවත්පත් මණ්ඩලයේ සභාපති ජනාධිපති නීතීඥ ඩබ්ලිව්. දයාරත්න මහතාපුවත්පත් මණ්ඩලයේ පරමාර්ථය වන්නේ සදාචාරාත්මක ජනමාධ්‍ය කලාවක් බිහිකිරීමයි. මේ පාඨමාලාව ආරම්භ කළේත් ඒ සඳහායි. ජනමාධ්‍යවේදියා තමන් සතු දැනුම අනෙකාට වේදනාවක් ඇති නොවන පරිදි සදාචාරාත්මකව ජනමාධ්‍යයේදී භාවිතා කළ යුතුයි. මෙරට සෑම වෙබ් අඩවියක්ම ලියාපදිංචි කළ යුතු බවට ජනමාධ්‍ය අමාත්‍යාංශයේ ලේකම්තුමා කියන්නේ මේ කාරණාව නිසයි. දැනට එවැනි වෙබ් අඩවි 32ක් ලියාපදිංචි කිරීමට කටයුතු කැර තිබෙනවා.රජයේ ප්‍රවෘත්ති අධ්‍යක්ෂ වසන්තප්‍රිය රාමනායක, ජනමාධ්‍ය අමාත්‍යාංශයේ අතිරේක ලේකම් ජේ. බී. එස්. ජයසුන්දර, අතිරේක ලේකම් අමරතුංග, ඉංගී‍්‍රසි පාඨමාලාවේ සමායෝජක මහාචාර්ය සුනන්ද මහේන්ද්‍ර මහත්වරුද, ආචාර්ය අසන්තා අත්තනායක මහත්මිය ඇතුළු නිලධාරීහු පිරිසක්ද මේ අවස්ථාවට සහභාගී වූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>09</day>
    </date>
    <link>http://www.dinamina.lk/2012/01/09/_art.asp?fn=r1201091</link>
    <topic>වයෝවෘද්ධ මව රැකබලාගත් දියණියගේ ඝාතකයා කවුද</topic>
    <author/>
    <content>එක් අභිරහස් ඝාතනයක සුලමුල සොයාගෙන එහි ඝාතකයා සොයා ඔහු නීතියේ රැහැනින් අල්ලා ගන්නවාත් සමඟම ඇල්පිටිය පොලිස් කොට්ඨාසයේ ඌරගස්මන්හංදිය පොලිස් වසමමෙන් අසන්නට ලැබුණේ එවැනිම තවත් අභිරහස් ඝාතනයක් පිළිබඳවය.ඒ මිරිස්වත්ත කොබෙයිදූව ප්‍රදේශයෙනි. එක්දරු මවක් වූ හතළිස් දෙහැවිරිදි එම්. ඩබ්ලිව්. අනුලා මංගලිකා මහත්මිය ඉකුත් 05 වනදා රාත්‍රි සිය වයස්ගත මව සමඟ තම නිවසේ නිදා සිටිය දී රාත්‍රි 12ට පමණ ඇයගේ සිරුරට පිහි පහරවල් අටක් එල්ල කර ඇතැයි පොලිස් පරීක්ෂණවල දී හෙළි වී තිබේ.අනුලා මංගලිකා නිවසේ කාමරයක ඇඳක් මත නිදාගෙන ඇත්තේ මදුරු දැලක් ද දමාගෙනය. ඝාතකයා විසින් එම මදුරු දැල තිබියදීම මෙසේ ඇයගේ සිරුර පසාරු කරගෙන යන සේ පිහි පහරවල් අටක් එල්ල කර පලාගොස් ඇත.ඇය කෑගසන හඬ ඇසී බලන්නට ආ වයස්ගත මවත් පෙරළාගෙන සාහසිකයා පලාගිය බව කියති. පිහි පහරවල් අටක් කෑ අනුලා නිවසේ විදුලි පහන් දල්වාගෙන ඉදිරිපස දොර ඇරගෙන ගොස් අසල නිවෙසකට කතාකොට දොර ඇරවාගෙන ඇත. සිද්ධිය පිළිබඳව නිවැසියන්ට කියද්දී ඇය එහි සිහිසුන්ව වැටී ඇත.අසල්වාසීන් හා ඥාතීන් එක්ව ඇය ත්‍රිරෝද රථයකින් බෙන්තර රෝහලටත් එතැනින් කළුතර නාගොඩ රෝහලටත් රැගෙන ගියත් මෙය කාටත් අභිරහසක් කරමින් ඇය සදහටම මෙලොවින් සමුගත්තාය. හයදෙනකුගෙන් යුත් පවුලක උපත ලැබූ අනුලා මංගලිකා බාල යොවුන් වියේදීම ඇතිකරගත් ප්‍රේම සම්බන්ධතාවයක් මත විවාහ වන්නේ පොලිස් නිලධාරියකු සමඟය. එම විවාහයෙන් ඇයට එක් පුතකු ලැබුණාය. ඒ අද විසිහතරවැනි වියේ පසුවන අමල් සුජිත් ප්‍රේමලාල්ය.වසර කිහිපයක් ගෙවී යද්දී සැමියා ඇයගෙන් වෙන්ව ගොස් ඇතත් ඔවුන් දෙදෙනා අතර කිසිදු ආරවුලක් තිබී නැත. සැමියා මසකට දෙකකට වරක් ඇවිත් ඔවුන්ගේ දුකසැප බලා ගියේය. දෛවය විසින් ඔවුන් වෙන් කරවනු ලැබූවද සැමියා වෙනත් විවාහයක් කරගෙන සිටියද ඇය ස්වාමියා සමඟ කිසිදු තරහක් තිබුණේ නැත.අනුලා මංගලිකා පිළිබඳව අපට අදහස් දැක්වූ එම්. ඩබ්ලිව්. නන්දාවතී මහත්මිය මෙසේ කීවාය.මේ අනුලා මගේ නංගී. මමත් විවාහවෙලා පදිංචිවෙලා ඉන්නේ රුවන්වැල්ලෙ. නංගිලාට කරදරයක් කියල 3දා රෑම අපිට පණිවුඩයක් ලැබුණා. අපි හිතුවෙ අම්ම වයස නිසා අම්මට කරදරයක් වෙලයි කියලයි. පස්සේ තමයි මේ වෙච්ච දේ දැනගත්තෙ.පුතාට වයස අවුරුදු දහයක් විතර වෙද්දි දරුවාව අපේ ගෙදර නතර කරල පාසල් යැව්වා. පුතා ඉගෙන ගත්තෙ මුදුගමුව මධ්‍ය මහා විද්‍යාලයෙයි. රුවන්වැල්ලෙ අපේ ගෙදර ඉඳගෙන ස්කෝලෙ ගියා. නංගි ඊටපස්සෙ රට ගියා.ලෙබනන්වල හිටියෙ. මේ ගේදොර හදාගත්තෙ එයාමයි. 2004 විතර තමයි එයා ආපහු ලංකාවට ආවෙ. පස්සෙ නංගි කටුවත්ත ඇඟලුම් කම්හලක වැඩකළා.මගෙ අම්මා ලුසිනෝනා අතුකෝරළ. ගමේ කවුරුත් කියන්නෙ හල්වල ආච්චි කියලයි. අම්මට දැන් අවුරුදු 86ක් වෙනව. අම්මව බලාගත්තෙ මේ නංගියි. පසුගිය කාලෙ අම්මට හොඳටම අසනීප වුණා. ඊටපස්සෙ නංගි ගෙදර නතර වුණා.හොරණ රෝයල් සෙරමික් ආයතනයේ සේවය කරන 32 හැවිරිදි චතුර කල්ප මහතා මේ පවුලට සමීපතමම ඥාතියාය. ඔහු පැවසුවේ මෙවැනි විස්තරයකි.මේ අනුල නැන්දා මගෙ නෝනගෙ තාත්තගෙ නංගි. ආච්චි අම්මට අසනීප වුණාට පස්සෙ නැන්දා ආච්චිව බලාගන්න ගෙදර නතර වුණා.ඒ නිසා අමල් මල්ලිව මම ඉන්න තැනටම රැකියාවට දාගත්තා. ඒක මටත් ලොකු හයියකුත් වුණා.මේ වැඩකරද්දි වෙච්චි අනතුරක් නිසා මම මේ දවස්වල මැඩිකල් දාල ගෙදරයි හිටියෙ. මල්ලි ගෙදර එන්නෙ මාසසකට විතර සැරයක්. මල්ලි නිවාඩුවට ගෙදර ඇවිත් ඉඳල වැඩට ගියේ දෙවෙනිදා.සිද්ධිය වෙච්චි දවසෙ රෑ 9 විතර මං නැන්දලගෙ ගෙදර ඇවිත් කතා කර කර ඉඳල නැන්දගෙන් වතුර එකකුත් ඉල්ලගෙන බීලයි ගෙදර ගියෙ. මං පිටවෙලා ගියත් එක්කම නැන්ද දොරවහල ලයිට් නිවනවත් මං දැක්ක.නැන්දලගෙ (තාත්තගෙ තාත්තට) සීයට අයිති ඉඩම් කෑල්ලක් ඉඳුරුව පැත්තෙ තියෙනව කියල ඒක කීයක් හරි අරගෙන ආච්චිට කියල නියවල දෙන්න කියල කවුද දෙන්නෙක් ඇවිත් නැන්දට කියල තිබෙනව.ඊටපස්සෙ ඒ අය එදා දවල් කෝල් එකක් දීලත් නැන්දට කියල තියෙනව සල්ලි කීයක් හරි අරගෙන ආච්චිගෙ ඇඟිලි අස්සනක් හරි ගහල දෙන්න කියල. ඒකට එයාල එන්නත් අහල තියෙනව. නැන්ද මේ ගැන මට කිව්ව. මේක වටිනා ඉඩමක්ද දන්නෙ නැහැ මෙච්චර ඉල්ලලා බල කරන්නෙ. මේකෙ විස්තර හොයන්න අපි යමු කියලත් නැන්ද කිව්ව. මං එදා රෑ ආවෙ නැන්දත් එක්ක ඒ ගැන කතා කරන්න. නැන්ද කිව්ව වටින ඉඩමක් නම් අපි ලක්ෂ තුන හතරක් ඉල්ලමු කියල.ඊටපස්සෙ ෆෝන් එකෙන් නැන්ද මට පෙන්නුව ඒ අය කතා කරපු අංකය. නැන්ද මට කිව්වෙ එයාගෙ පුතා විදියට කතා කරල මේ ගැන දැනගන්න කියල. මං ඒ අංකයත් මගේ ෆෝන් එකේ සේව් කරගෙන ආවා.ඊටපස්සෙ රෑ 12.30ට විතර තමයි නැන්දට කරදරයක් කියල පණිවුඩය ලැබුණේ. මං එවලෙම ළඟපාත ගෙවල් වලටත් කතාකරවල මේ මිනීමරුව කොයි පැත්තටද ගියෙ කියල බලන්න උත්සහ කළා. සමහර ගෙවල්වල අය එළියට බහින්නත් භය වුණා මේ සිද්ධිය අහල.කෙසේනමුත් පොලිසිය කළ පරීක්ෂණ වලදී හෙළිවී ඇත්තේ ඇයට බරපතළ තුවාල සිදුවන ආකාරයෙන් පිහි පහරවල් අටක් ඇගේ සිරුරේ පසුව ඇතුළු ස්ථාන කිහිපයකට ඇන තිබූ බවය. ඝාතකයා නිවස තුළට කෙසේ පැමිණියේද යන්න පොලිසියට ඇති ගැටලුවයි.නිවසේ පිටුපස දොර ඇරගෙන ඝාතකය පිටව ගියා විය හැකියි. එහෙත් ඝාතකයා නිවස තුළට ඇතුළු වූයේ කෙසේද? ගමේ කිසි කෙනෙකුගේ ඇස නොගැටෙන ලෙස ඔහු පළාගියේ කෙසේද? මේ ඉඩම ගැන කියන කතාව නිසාම මේ මිනීමැරුම සිදු වුණාද? නැත්නම් මෙම අභිරහස් මරණයට හේතුව වෙනත් දෙයක්ද? මේ ගැටලු රාශියම පොලිසිය හමුවේ ඇත.මේ සියලු මූලාශ්‍රයන් හරහා යමින් පොලිසිය පරීක්ෂණ පවත්වති. ලැබී ඇති තොරතුරු කෙසේවත් බැහැර නොකරන පොලිසිය මේ පිළිබඳව දැඩි විමසිල්ලෙන් පරීක්ෂණ කටයුතු සිදුකරති.ඒ අතරතුර නිවසේ තිබූ සරමක කෑල්ලක් කපා දමා තිබියදී හමුවූ බවද කියයි. එය ඝාතකයා කිසියම් දෙයකට යොදා ගැනීම සඳහා කැපුවාද?ඝාතකයා ගෙන ආ බව කියන පිහියේ කොපුව ලෙස භාවිතා කළ බවට සැක සිතෙන කාඩ්බෝඩ් කෑල්ලකින් සෑදු කොපුවක් සිද්ධියේ වූ ස්ථානයේ තිබී පොලිසිය සොයාගෙන ඇත. පොලිස් සුනඛයන් යොදවා ඒ ගැන පරීක්ෂණ සිදුකළ ඔහු එම ප්‍රදේශයට පැවති වැස්ස නිසා පොලිස් සුනඛයන්ට එම ඉව පස්සේ යාම අපහසු වී ඇත. එයද ඝාතකයාට තවදුරටත් සැඟව සිටින්නට පහසුවක් වී ඇත.මියගිය අනුලා මංගලිකාගේ එකම පුතා වන අමල් සුජිත් ප්‍රේමලාල් මහතාගෙග් තොරතුරු ලබා ගැනීමට අප උත්සහ කළද දැඩිසේ කම්පාවටත් ;ව්දනාවටත් පත්ව සිටි ඔහුගෙන් යමක් දැනගැනීම පහසු වූයේ නැත.ඇල්පිටිය ජ්‍යෙෂ්ඨ පොලිස් අධිකාරී එම්. එන්. සිසිර කුමාර මහතාගේ උපදෙස් පරිදි ඌරගස්මන්හංදිය පොලිස් ස්ථානාධිපති ජී. ජී. ගුණසේන මහතා ඇතුළු කණ්ඩායමක් මේ පිළිබඳව පරීක්ෂණ පවත්වාගෙන යති..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>09</day>
    </date>
    <link>http://www.dinamina.lk/2012/01/09/_art.asp?fn=r1201092</link>
    <topic>ගම්පහ පොලිසිය මාසයක් ඇතුළත හොර මත් පැන් පෙරූ 118කට නඩු පවරයි</topic>
    <author>ගම්පහ සංචාරක නිමල් ජයසිංහ</author>
    <content>ගම්පහ පොලිසියේ කොට්ඨාස දූෂණ මර්දන අංශය මගින් 2011 වසරේ අවසන් මාසයේදී පමණක් වැටලීම් 147 කර ඇත. නීති විරෝධී මත්පැන් අලෙවි කිරීමේ සහ එම මත්පැන් නිපදවන්නන් 118 දෙනෙකු අත්අඩංගුවට ගෙන නඩු පවරා ඇත.මේ අතර ගංජා සන්තකයේ තබා ගත් පුද්ගලයන් 25 දෙනෙකුද රජයේ අරක්කු බලපත්‍ර රහිතව අලෙවි කළ දෙදෙනෙකුද අත්අඩංගුවට ගෙන නඩු පවරා ඇත.නීති විරෝධී මත්පැන් පෙරීමට උපයෝගී කර ගන්නා ගෝඩා මිලිලීටර් 180000 බැගින් සන්තකයේ තබාගත් දෙදෙනෙකුද අත්අඩංගුවට ගෙන නඩු පවරා ඇත. මේ සියලු නඩු 147 න් දඩ මුදල් වශයෙන් රුපියල් 632500 ක මුදලක් රජයට ලැබී ඇත.මේ සියලු වැටලීම් ගම්පහ ජ්‍යෙෂ්ඨ පොලිස් අධිකාරී සරත්කුමාර සහකාර පොලිස් අධිකාරී රොෂාන්ද සිල්වා මහත්වරුන්ගේ උපදෙස් හා අධීක්ෂණය යටතේ කොට්ඨාස දූෂණ මර්දන අංශයේ ස්ථානාධිපති කේ. ඒ. එස්. කරුණාරත්න, පොලිස් සැරයන් 27554 ප්‍රසාද්, 19234 වික්‍රමආරච්චි, ප්‍රමුඛ පොලිස් කොස්තාපල් තාමින්ද, මුණසිංහ, කළුබෝවිල, රත්නායක, තෙන්නකෝන් නිලධාරීන් සැකකරුවන් අත්අඩංගුවට ගෙන අධිකරණයට ඉදිරිපත් කර ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>09</day>
    </date>
    <link>http://www.dinamina.lk/2012/01/09/_art.asp?fn=r1201093</link>
    <topic>සැමියාත් පුතාත් හඬා වැලපෙද්දී බිරිය අනියම් සැමියා සමග යයි</topic>
    <author>තෙන්නකෝන් කුලසේකර සම්පත් සංජීව ගුණතිලක</author>
    <content>කඩවසම් තම විවාහක සැමියා වෙනුවට අනියම් සැමියා ඉල්ලා පොලිසිය දෙවනත් වන අයුරු විලාප තැබු විසි පස් හැවිරිදි රූමත් එක් දරු මවක් සැමියාත් දරුවාත් හඬා වැලපෙද්දී අනියම් සැමියා සමග යෑමේ පුවතක් අනුරාධපුර පොලිසියෙන් වාර්තා වේ.සිද්ධිය මෙසේය.නාවුල ප්‍රදේශයේ පදිංචි සැමියා කොළඹ රාජ්‍ය ආයතනයක සේවය කරයි. නොච්චියාගම පදිංචි බිරිය අනුරාධපුර නගරයේ පිහිටි පෞද්ගලික වෛද්‍ය ආයතනයක සේවය කරන්නේ බෝඩිමක නැවතීගෙනය. ඔවුන් විවාහ වුයේ දෙපස නෑදෑ හිතවතුන්ගේ ආශිර්වාද මැද්දේය. මෙම යුවළට හත් හැවිරිදි පුතකු සිටී.සැමියා නිවෙසට පැමිණෙන්නේ දෙසතියකට වරකි. මේ අතර බිරිය අනුරාධපුර නගරය ආසන්නයේ පිහිටි විහාරස්ථානයක විසූ චීවරධාරියකු සමග අනියම් පෙමක පැටලී සිටියාය. චීවරධාරියා හතළිස් විය ඉක්මවූවෙකි.සති දින මාස ගණන් ගෙවී යද්දී සැමියා හා දරුවා එපා වූ බිරිය චීවරධාරියා හා පලායාමට එකඟ වුවාය. ඔහු සිය අනියම් බිරිය සමග පලාගොස් නෑදෑ නිවෙසක නව දිවියක් ඇරඹීය.තම බිරිය චීවරධාරියකු සමග පලා ගොස් ඇති බව සැලවූ සැමියා අනුරාධපුර පොලිසියට පැමිණ කියා සිටියේ තම මව සමග නතර වී සිටින පුතුගේ අනාගතය වෙනුවෙන් බිරියට සමාව දී ඇය යළි බාර ගැනීමට කැමති බවය.පසුගිය දිනෙක පොලිසියේ දැනුම් දීම මත උපවැදි වු අනියම් සැමියා ද බිරියද සැමියා ද පුතුද අනුරාධපුර පොලිසියට පැමිණ සිටියහ.මෙම පවුල් ආරවුල සමථයකට පත් කිරීමට කාරුණික පොලිස් නිලධාරියා සියලු උත්සාහයන් ගනිද්දී උන් හිටි හැටියේ පොලිසිය දෙවනත් වන අයුරු විලාප තබමින් බිරිය කියා සිටියේ තමාට සැමියාත් පුතාත් අවශ්‍ය නැති බවය. තමා සතුටට පත් කර තමා වෙනුවෙන් සිවුරු හැරි අනියම් සැමියා විරූපී වුවත් ඔහු සමග යෑමට ඇය කැමති බව තරයේ පැවසුවාය.අවසානයේ සැමියාත් දරුවාත් හඬා වැලපෙද්දී ඇය අනියම් සැමියාගේ උරහිසේ එල්ලී ආපසු නොබලාම පොලිසියෙන් පිට වී ගියාය..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>09</day>
    </date>
    <link>http://www.dinamina.lk/2012/01/09/_art.asp?fn=r1201094</link>
    <topic>ක්‍රෙඩිට් කාඩ් පතකින් මුදල් වංචා කළ සැකකරු රක්‍ෂිත බන්ධනාගාර ගත කරයි</topic>
    <author>සීදුව සමූහ – නිශ්ශංක පියරත්න</author>
    <content>කොටුගොඩ ප්‍රදේශයේ පුද්ගලයකුගේ නැතිවූ ක්‍රෙඩිට් කාඩ් පතක් අහුලාගෙන රද්දොළුගම ප්‍රදේශයේ ඒ.ටී.එම්. යන්ත්‍රයකින් එම ක්‍රෙඩිට් කාඩ් පත යොදා රුපියල් 50,000 ක මුදලක් ලබාගත් පුද්ගලයකු අත්අඩංගුවට ගෙන ඇත.මෙසේ මුදල් ගත් සැකකරුගේ රූපය එහි ආරක්‍ෂිත කැමරුවේ සටහන් වීමත් බැංකු ක්‍රෙඩිට් කාඩ් පත හිමිකරු සීදුව පොලිසියට පැමිණිලිකර තිබීමත් හේතුවෙන් මේ සැකකරු අත්අඩංගුවට ගැනීමට පොලිසියට හැකි වී තිබේ.සීදුව පොලිසියේ අපරාධ විමර්ශන අංශයේ පොලිස් පරීක්ෂක පී. එස්. එල්. පතිරාජසූරිය, පොලිස් කොස්තාපල් අයි. එම්. ආර්. එම්. මදුසංඛ යන මහත්වරු සැකකරු අත්අඩංගුවට ගෙන නඩු පවරා මීගමුව මහේස්ත්‍රාත් අධිකරණය වෙත ඉදිරිපත් කිරීමෙන් පසු වැඩ බලන මහේස්ත්‍රාත් නිශේන්ද්‍ර ඒකනායක මහතාගේ නියෝගය පිට මේ මස 9 වන දින දක්වා රක්ෂිත බන්ධනාගාර ගත කර ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>09</day>
    </date>
    <link>http://www.dinamina.lk/2012/01/09/_art.asp?fn=r1201095</link>
    <topic>දොම්පේ සංවර්ධන ව්‍යාපෘති හතරක් ජනතා අයිතියට</topic>
    <author>මල්වාන සමුහ මහානාම විතානගේ</author>
    <content>දොම්පේ මැතිවරණ කොට්ඨාසයේ සංවර්ධන ව්‍යාපෘති හතරක් පසුගියදා ආර්ථික සංවර්ධන ඇමැති බැසිල් රාජපක්‍ෂ මහතා අතින් උත්සවාකාරයෙන් ජනතා අයිතියට පැවරිණි.මෙදින දොම්පේ ප්‍රාදේශීය සභාව මගින් රුපියල් කෝටි හතරහමාරක මුදලක් වැය කොට කිරිඳිවැල නගරයේ ඉදිකරන ලද තෙමහල් සාප්පු සංකීර්ණය, කිරිඳිවැල ග්‍රාමීය බැංකුව සහිත උත්සව ශාලාව, දොම්පේ දිසා රෝහලේ ඉදිකරන ලද නවීන පහසුකම් සහිත අංග සම්පූර්ණ රසායනාගාරය හා මාළිඳ සමෘද්ධි බැංකු සංගමයේ නව ගොඩනැගිල්ල මෙසේ ජනතා අයිතියට පවරා දුන් සංවර්ධන ව්‍යාපෘති වේ.මේ අවස්ථාවට සහභාගි වූ ආර්ථික සංවර්ධන ඇමැති බැසිල් රාජපක්‍ෂ මහතා මෙසේ කීය. මේ රටේ පුරා වසර තිහක් තිස්සේ පැවැති කුරිරු යුද්ධය ජනාධිපතිතුමා නිම කළා.දැන් එතුමා රටේ ආර්ථිකය ශක්තිමත් කිරීම සඳහා රට පුරා දැවැන්ත සංවර්ධන ක්‍රියාදාමයක් කර තිබෙනවා.මේවා කඩාකප්පල් කර දමා රටේ ස්වාධීනත්වය නැති කොට නැවත රට ආපස්සට තල්ලු කර දැමීමට විදේශීය බලවේග කොටි ත්‍රස්තවාදි යුද සමයේ රටින් පැන ගිය කොටස් සමඟ එක්වී මාන බලනවා.ඒ නිසා ඒවා පරාජය කොට රට ඉදිරියට ගෙන යාමට ජනතාව දැන් අවදියෙන් සිටිය යුතුයි..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>09</day>
    </date>
    <link>http://www.dinamina.lk/2012/01/09/_art.asp?fn=s1201091</link>
    <topic>දැයට කිරුළ ප්‍රදර්ශනයේ දැවැන්ත ක්‍රීඩා උළෙල මෙවරත්</topic>
    <author>ප්‍රින්ස් ගුණසේකර</author>
    <content>මේ වසරේ පෙබරවාරියේ අනුරාධපුරයේ ඔයාමඩුවේ පැවැත්වෙන දැයට කිරුළ ප්‍රදර්ශනයට සමගාමීව දැවැන්ත ක්‍රීඩා උළෙලක් සංවිධානය කර ඇත.දකුණ, මධ්‍යම හා උතුරු මැද පළාත් යා කරමින් දැයට කිරුළ පාපැදි සවාරිය සමග වොලිබෝල්, නෙට්බෝල්, කබඩි හා බීච් වොලිබෝල් මේ ක්‍රීඩා උළෙලට ඇතුළත් වෙති.ජයග්‍රාහකයන්ට මුදල් තෑගි රුපියල් ලක්ෂ 40 ක් පමණ පිරිනමන දැයට කිරුළ පාපැදි සවාරිය අදියර 3 ක් යටතේ කිලෝ මීටර් 438ක දුර ප්‍රමාණයක පැවැත්වේ. පෙබරවාරි 1 දා තංගල්ලෙන් ආරම්භ වී ඇඹිලිපිටිය, රත්නපුර, ගලිගමුව දක්වා කිලෝ මීටර් 173ක දුරක් තැනිතලා මාර්ගයක පළමු අදියර පැවැත්වෙන අතර පෙබරවාරි 2 දා රුවන්වැල්ල, කිතුල්ගල, ගිණිගත්හේන, නාවලපිටිය, ගම්පොළ හරහා මහනුවර දක්වා කිලෝමීටර් 155 ක දුරක් කඳු සහිත මාර්ගයක දෙවැනි අදියර පැවැත්වේ.අවසන් අදියර පෙබරවාරි 3 වැනිදා මාතලේ දඹුල්ල, මඩාතුගම, කැකිරාව හරහා කිලෝමීටර් 155ක පල්ලම් සහිත මාර්ගයක් ඔස්සේ අනුරාධපුරය ඔයාමඩුව දැයට කිරුළ ප්‍රදර්ශන භූමිය අසලින් නිමාවේ. පාපැදි සවාරියේ ජයග්‍රාහකයාට රුපියල් දෙලක්ෂ පනස් දහසක්, දෙවැන්නාට රුපියල් ලක්ෂ දෙකක්, තුන්වැන්නාට රුපියල් ලක්ෂ එකහමාරක්, සිව්වැන්නාට ලක්ෂයක් සහ පස්වැනි ස්ථානයට හැත්තෑපන් දහසක් පිරිනැමේ.6 වැනි ස්ථානයේ සිට 10 වැනි ස්ථානය දක්වා රුපියල් පනස්දහස බැගින් 11 වැනි ස්ථානයේ සිට 15 වැනි ස්ථානය දක්වා රුපියල් තිස්පන්දහස බැගින්, 16 වැනි ස්ථානයේ සිට 25 වැනි ස්ථානය දක්වා රුපියල් විසිපන්දහස බැගින් පිරිනැමේ.අදියර ජයග්‍රාහකයන්ට, වේගවත්ම ධාවකයාට හා කණ්ඩායම් සූරතාවට මුදල් තෑගි පිරිනැමෙන අතර සහභාගීවන සියලු ක්‍රීඩකයන් දිරිමත් කිරීමට මුදල් තෑගි හා ශ්‍රී ලංකා රක්ෂණ සංස්ථාවේ ස්වර්ණ ධජ හදිසි අනතුරු රක්ෂණාවරණයක් ද පිරිනැමේ.දැයට කිරුළ පාපැදි සවාරියට ශ්‍රී ලංකා රක්ෂණ සංස්ථාව පූර්ණ අනුග්‍රහය දක්වයි. සෙනුක් ආයතනයේ අනුග්‍රහයෙන් වොලිබෝල් තරග පැවැත්වේ. පිරිමි 18න් පහළ හා කාන්තා 17න් පහළ වයස් සීමා යටතේ වොලිබෝල් තරග පැවැත්වීමට තීරණය වී ඇත. ආසියාතික කනිෂ්ඨ වොලිබෝල් තරගාවලියට තේරීම් පරීක්ෂණයක් ලෙස ද මෙය යොදා ගැනේ. නෙට්බෝල් තරග දිස්ත්‍රික් මට්ටමින් වයස 15-23 අතර ක්‍රීඩිකාවන්ගේ සහභාගීත්වයෙන් පවත්වා අවසන් තරග දැයට කිරුළ ප්‍රදර්ශන භූමියේ සංවිධාන කෙරේ.කබඩි තරග පළාත් දක්ෂ කණ්ඩායම් අතර අවසන් තරග පැවැත්වේ. සූරතාව දිනා ගන්නා කණ්ඩායමට රුපියල් පනස් දහසක් අනුසූරයන්ට තිස් දහසක් හා තෙවැනි ස්ථානයට විසි දහසක් පිරිනැමේ. දැයට කිරුළ ප්‍රදර්ශන භූමියේ වෙරළ ක්‍රීඩාංගණයක් සාදා බීච් වොලිබෝල් තරග පැවැත්වෙන බව දැයට කිරුළ සංවිධායක කමිටු සභාපති විදුලි සංදේශ හා තොරතුරු තාක්ෂණ ඇමැති රංජිත් සියඹලාපිටිය මහතා පැවැසීය.මේ ක්‍රීඩා තරග පිළිබඳ ක්‍රීඩා අමාත්‍යාංශ ශ්‍රවණාගාරයේදී මාධ්‍ය හමුවක් පැවැති අතර එම අවස්ථාවට ක්‍රීඩා අමාත්‍යාංශ ලේකම් උදය සෙනෙවිරත්න මහතා ද එක්විය..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>09</day>
    </date>
    <link>http://www.dinamina.lk/2012/01/09/_art.asp?fn=s1201092</link>
    <topic>දුර්වල ක්‍රීඩා විලාශය පරාජයට හේතු වුණා</topic>
    <author>ෆවුස් මොහොමඩ් දකුණු අප්‍රිකාවේ සිට...</author>
    <content>ඉතා පහසුවෙන් ජය පරාජයෙන් තොරව නිමාකරගත හැකිව තිබූ කේප් ටවුන් ටෙස්ට් තරගය ක්‍රීඩකයන්ගේ දුර්වල ක්‍රීඩා විලාසය හේතුවෙන් පරාජය වූ බැව් ශ්‍රී ලංකා පිලේ නායක තිලකරත්න ඩිල්ෂාන් ප්‍රකාශ කළේය.දකුණු අප්‍රිකාවට කඩුලු 10ක පහසු ජයක් අත්කර දෙමින් කේප් ටවුන් හී දී නිමාවට පත්වූ ශ්‍රී ලංකා - දකුණු අප්‍රිකානු අවසන් ටෙස්ට් තරගයෙන් පසුව පැවැති මාධ්‍ය හමුවේ දී ඔහු එසේ පැවැසීය.‘කේප් ටවුන් තණතීරුව ඉතා හොඳ එකක්. මේ වගේ කඩුල්ලක අපිට පළමු ඉනිමේදීත්, දෙවැනි ඉනිමේදීත් ලකුණු 400 – 450 ඉක්මවා යන්න පුළුවන්කම තිබ්බා. ඒ වගේම තරගය ඩ්‍රෝ කරගන්න අපිට හොඳ අවස්ථාවක් තිබ්බා. ඒත් අපේ ක්‍රීඩකයන්ගේ දුර්වල ක්‍රීඩා විලාසය නිසා අපි පැරදුණා’ ඩිල්ෂාන් කීවේය.මේ තරගයේ කාසියේ වාසිය දිනා තිබියදීත් මුලින් පන්දුවට පහරදීම දකුණු අප්‍රිකානුවන්ට ලබාදීම කාගෙත් විමතියට කරුණක් වූවද ඩිල්ෂාන් ඒ පිළිබඳව පළකළේ වෙනත් අදහසකි.‘ටොස් එක දිනලා මුලින් පන්දු රකින්න නායකයා හැටියට මම ගත්තේ හරි තීරණයක්. අපි කළ්පනා කළේ දකුණු අප්‍රිකානු ඉනිමේ මුල් කඩුලු 2 ක් හෝ 3 ක් ඉක්මනින් කඩාගන්න. ඒත් අපේ පන්දු යවන්නන්ගෙන් ඒකට හොඳ සහායක් ලැබුණේ නෑ. නිවැරැදි එල්ලයට පන්දු යවන්න ඔවුන්ට හැකිවුණේ නෑ. ඒක අපිට තදින් බලපෑවා.’‘අනික් කරුණ ජැක් කලීස්ගේ උඩපන්දු රැකගැනීමට නොහැකි වීමයි. තරගය පුරාම අපේ පන්දු යැවීම, පන්දු රැකීම හා පිතිහරඹය අසාර්ථක වුණා. කණ්ඩායමක් හැටියට අපි හැමෝම මේ පරාජයට වගකිව යුතුයි.’දකුණු අප්‍රිකානුවන්ගේ ජයග්‍රහණයට අඩිතාලම දැමූ කලීස් ද්විත්ව ශතකයක් රැස්කළේ ශ්‍රී ලංකා ක්‍රීඩකයන් උඩපන්දු 3 ක්ම අතහැරීමේ හේතුවෙනි. ඔහු එක් ලකුණක් ලබා සිටියදී තිසර පෙරේරාගේ පන්දුවකට දුන් උඩපන්දුව රැකගැනීමට චානක වෙලගෙදරට හැකිවූයේ නැත. අනතුරුව තවත් උඩපන්දු 2ක් ශ්‍රී ලංකා ක්‍රීඩකයන් අතින් ගිලිහී ගියේය.‘මහේල ලකුණු අතර නොසිටීමත් මේ පරාජයට බලපෑවා. එක්දින තරගාවලියේ දී ඔහු නැවත ලකුණු අතරට පැමිණේවි කියලා අපි බලාපොරොත්තු වෙනවා.’පිතිකරුවන් අතරින් ටෙස්ට් තරගමාලාවේ සාර්ථක වූ එකම ශ්‍රී ලාංකික පිතිකරු වන්නේ තිලාන් සමරවීර පමණි. ඔහු සෙන්චූරියන් හී පැවැති පළමු ටෙස්ට් තරගයේ ඉනිම් 2 දී පිළිවෙලින් ලකුණු 36ක් සහ ලකුණු 32ක් ද, ඩර්බන් හී පැවැති දෙවැනි ටෙස්ට් තරගයේ ලකුණු 102ක් සහ ලකුණු 43 ක් ද ලබාගත් අතර කේප් ටවුන් හී පැවැති අවසන් ටෙස්ට් තරගයේ පළමු ඉනිමේ දී ලකුණු 11 ක් සහ දෙවැනි ඉනිමේ දී නොදැවී ලකුණු 115ක් රැස් කිරීමට සමත්විය.‘එංගලන්ත හා ඔස්ට්‍රේලියානු තරගමාලාවලදී තිලාන් හොඳින් ක්‍රීඩා කළේ නෑ. ඒකයි පාකිස්තාන තරගමාලාවෙන් අයින් කළේ.’ ඩිල්ෂාන් පැවැසීය.‘තිලාන් මේ තරගයේ දී ඉතා හොඳින් පිතිහරඹයේ යෙදුණා. ඔහු තරගමාලාව පුරාම ලකුණු අතර සිටියා. මේ තරගයේ දී ඔහුට ඇන්ජලෝගෙන් හොඳ සහයක් ලැබුණා’ ඩිල්ෂාන් සඳහන් කළේය. ‘කොහොම වුණත් මේ තරගමාලාවේ දී අපි හොඳ අත්දැකීම් ලබාගත්තා. ඒක ඉදිරි තරගවලට පිටුවහලක් වේවි. විශේෂයෙන් ඩර්බන් ටෙස්ට් තරගය ලකුණු 208 කින් ජය ගන්නට අපිට පුළුවන් වුණා. මුරලිදරන් නැතුව ටෙස්ට් තරගයක් දිනන්න බෑ කියලා මිනිස්සු අතර තිබූ මතය නැති කරන්න ඒ තරගයේ දී අපිට පුළුවන් වුණා.’ ඔහු පැවැසීය. ලබන 11 වැනිදා ඇරැඹෙන එක්දින තරගාවලියේ දී ශ්‍රී ලංකා පිලට හොඳින් දස්කම් දැක්විය හැකිවනු ඇතැයි ඩිල්ෂාන් විශ්වාසය පළකළේය.‘එක්දින තරගාවලියේ දී අපි ක්‍රීඩා කරන්නේ වෙනස් ක්‍රීඩකයන් පිරිසක් එක්කයි. ටෙස්ට් තරගමාලාවේ පරාජය අකාමකා දමා එක්දින තරගාවලිය සාර්ථකව නිමා කරන්න අපි බලාපොරොත්තු වෙනවා.’ ඔහු පැවැසීය.කෙසේ වෙතත් පසුගිය ලෝක කුසලාන තරගමාලාවෙන් පසුව ශ්‍රී ලංකා එක්දින පිල නියෝජනය නොකළ සමරවීරට මෙවර එක්දින තරගාවලියේ දී ද කණ්ඩායමේ ස්ථානයක් හිමි වී නැත. ටෙස්ට් තරගමාලාව සාර්ථකව නිමාකළ සමරවීර අනතුරුව පෙරළා ශ්‍රී ලංකාව බලා පිටත්ව ගියේය.ශ්‍රී ලංකා පිලේ ජාත්‍යන්තර ක්‍රිකට් පසුබෑම සම්බන්ධව අදහස් පළකළ ඩිල්ෂාන් සඳහන් කළේ ශ්‍රී ලංකාවේ දේශීය ක්‍රිකට් තරග පැවැත්වීමේ සැලැස්ම දුර්වල බැවින් දස්කම්වලින් පිරිපුන් නවක ක්‍රීඩකයන් බිහිවීම ඉතා විරල බවය.‘අපේ රටේ හොඳ ක්‍රිකට් තරග රටාවක් නෑ. ක්‍රීඩාවේ සැලැස්ම දුර්වලයි. දේශීය තරගමාලා වගේම තියෙන ක්‍රීඩා සමාජත් ප්‍රමාණවත් නෑ. ඒක ශ්‍රී ලංකාවේ ක්‍රිකට් ක්‍රීඩාව ජාත්‍යන්තර වශයෙන් ශක්තිමත් කරන්න විශාල බාධාවක්. ඒ නිසා අනිත් රටවල් එක්ක බැලුවාම ලොකු වෙනසක් පෙනෙනවා. නවක ක්‍රීඩකයන් බිහිවීම මන්දගාමී වෙලා තියෙන්නේ ඒ නිසයි.’ ඩිල්ෂාන් පැවසීය..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>09</day>
    </date>
    <link>http://www.dinamina.lk/2012/01/09/_art.asp?fn=s1201093</link>
    <topic>ක්‍රීඩා මාධ්‍ය පදනමේ මුල් පුටුව ලේක්හවුස් ආයතනයට</topic>
    <author/>
    <content>ක්‍රීඩා කේෂ්ත්‍රයේ ප්‍රගමනය උදෙසා විද්‍යුත් හා මුද්‍රිත සියලු මාධ්‍ය ආයතනවල ක්‍රීඩා මාධ්‍යවේදීන්ගේ මූලිකත්වයෙන් ක්‍රීඩා මධ්‍ය පදනමක් ක්‍රීඩා අමාත්‍යාංශ ශ්‍රවණාගාරයේදී පිහිටුවීය. ක්‍රීඩා ඇමැති මහින්දානන්ද අළුත්ගමගේ මහතාගේ අනුශාසකත්වයෙන් පිහිටවූ මේ ක්‍රීඩා මාධ්‍ය පදනමට ඔලිම්පික් කමිටු සභාපති හේමසිරි ප්‍රනාන්දු හා ක්‍රීඩා අධ්‍යක්ෂ ජෙනරාල් රංජනී ජයකොඩි මහත්මිය අසුශාසක මණ්ඩලයේ කටයුතු කරති.ක්‍රීඩා මාධ්‍ය පදනමේ සභාපති ලෙස ලේක්හවුස් ආයතනයේ දිනමිණ නියෝජ්‍ය ක්‍රීඩා කර්තෘ ප්‍රින්ස් ගුණසේකර මහතා තේරී පත්වූ අතර ලේකම් තනතුරට ක්‍රීඩා අමාත්‍යාංශ මාධ්‍ය ලේකම් හර්ෂ බී. අබේකෝන් මහතා පත්විය.ක්‍රීඩා මාධ්‍යවේදීන්ගේ සුබ සාධනය හා වෘත්තීය ගුණාත්මක මට්ටම වර්ධනය කිරීම පාසල් ක්‍රීඩාව දියුණු කිරීමට දායකවිම ඇතුළු අරමුණු රාශියක් ක්‍රීඩා මාධ්‍ය පදනම මගින් සිදුකෙරේ.නිලධාරි මණ්ඩලය මෙසේයසභාපති – ප්‍රින්ස් ගුණසේකර (නියෝජ්‍ය ක්‍රීඩා කර්තෘ දිනමිණ) ලේකම් – හර්ෂ බී අබේකෝන් (මාධ්‍ය ලේකම් ක්‍රීඩා අමාත්‍යාංශය), භාණ්ඩාගාරික – බී. ඩී. එල්. කුලරත්න (ක්‍රීඩා නිලධාරි – ක්‍රීඩා සංවර්ධන දෙපාර්තමේන්තුව)ජ්‍යේෂ්ඨ උපසභාපතිවරු - චන්නක ද සිල්වා (ක්‍රීඩා කර්තෘ ඩේලිමිරර්), පාලිත සෙනරත් යාපා (අධ්‍යක්ෂ ක්‍රීඩා ජාතික රූපවාහිනිය), බුද්ධික ඉද්දමල්ගොඩ (සම්බන්ධීකරණ නිලධාරි – මාධ්‍ය, ජාතික ඔලිම්පික් කමිටුව), දමින්ද විජේසූරිය (ක්‍රීඩා කර්තෘ ලංකාදීප), හරේන්ද්‍ර ලියනගේ (ප්‍රධාන ක්‍රීඩා සංස්කාරක ශ්‍රී ලංකා ගුවන් විදුලිය), ධම්මික රත්නවීර (ක්‍රීඩා කර්තෘ රිවිර), රංජන් පරණවිතාන (ප්‍රවීණ ක්‍රීඩා මාධ්‍යවේදී / විචාරක), උපේන්ද්‍ර හේරත් (විධායක නිෂ්පාදක ස්වර්ණවාහිනි) උපසභාපතිවරු - නිශ්මන් රණසිංහ (කර්තෘ සුපිරි ක්‍රීඩා වෙබ් අඩවිය), රංග සෙනෙවිරත්න (ක්‍රීඩා සංස්කාරක දෙරණ), මංජුල තේනුවර (සිරස මාධ්‍ය ආයතනය), කෞෂික ගීතානි (ක්‍රීඩා සංස්කාරක ස්වාධීන රූපවාහිනිය), නෙවිල් ඇන්ටනි (නියෝජ්‍ය කර්තෘ වීරකේසරි), පුෂ්පකුමාර සමරවික්‍රම (නිදහස් මාධ්‍යවේදී)ජාත්‍යන්තර කටයුතු ලේකම් – ක්‍රිෂාන් වැල්ලමල්ල (නිදහස් මාධ්‍යවේදී), උප ලේකම්වරු - සුනිල් අබේවර්ධන (නිදහස් මාධ්‍යවේදී), චින්තන වාසල (මාධ්‍යවේදී - ඩේලිනිව්ස්), රත්නසිරි පතිරණ (ප්‍රවෘත්ති කර්තෘ දිනමිණ), සුසන්ත ලියනගේ (ප්‍රවෘත්ති කර්තෘ දිවයින), කපිල ප්‍රසන්න (වැඩසටහන් අධ්‍යක්ෂ ස්වර්ණවාහිනි), වෛද්‍ය ශිරෝමි පිලපිටිය (ක්‍රීඩා වෛද්‍ය ආයතනය) ජාතික සංවිධායක – හසිත අකලංක (නියෝජ්‍ය ක්‍රීඩා සංස්කාරක නෙත් එෆ්. එම්.), උප භාණ්ඩාගාරික දුමින්ද අමරසේකර (මාධ්‍ය ලේකම් ඉඩම් හා ඉඩම් සංවර්ධන අමාත්‍යාංශ්‍ය) ප්‍රවර්ධන හා තරග සංවිධායක ලේකම් – මහින්ද බණ්ඩාර හේරත් (උප සභාපති - ශ්‍රී ලංකා වොලිබෝල් සම්මේලනය).</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>09</day>
    </date>
    <link>http://www.dinamina.lk/2012/01/09/_art.asp?fn=s1201094</link>
    <topic>සිල්වෙස්තර විදුහලට ඉනිමක ජයක්</topic>
    <author>උපනන්ද ජයසුන්දර මහනුරව ක්‍රීඩා විශේෂ</author>
    <content>පසුගියදා පේරාදෙණියේදී අවසන් වූ අන්තර් පාඨශාලා ක්‍රිකට් තරගයකින් මහනුවර සාන්ත සිල්වෙස්තර විදුහල විසින් කෑගල්ල සාන්ත මේරිගේ විදුහල පරදවා ඉනිමක සහ ලකුණු 17ක පහසු ජයක් වාර්තා කරන ලදී.සා. මේරි විදුහල පළමු ඉනිම ඕවර 44 කදී ලකුණු 83යි - එම්. ලන්ගේ 24 (එන්. මෙන්ඩිස් 20/7) සහ දෙවැනි ඉනිම ඕවර 32 කදී 80 – එම්. කුමාර 42 (ඩබ්ලිව්. විජේසිංහ 24/6)සාන්ත සිල්වෙස්තර විදුහල පළමු ඉනිම ඕවර 17 කදී කඩුලු 4 කට 181 යි - එෆ්. අහමඩ් 90, ආර්. ඒකනායක 47,කිංස්වුඩ් – ජනාධිපති විදුහල් දෙකට 88 නපුරුයිපසුගිය දා මහනුවර පොලිස් ක්‍රීඩා පිටියේදී පැවැති මහනුවර කිංස්වුඩ් - කෝට්ටේ ජනාධිපති විදුහල අතර තරගයේ විශේෂ සිද්ධිය වූයේ කණ්ඩායම් දෙකම ලකුණු 88 කට පළමු ඉනිමේදී දැවී යාමය. තරගය ජය පරාජයෙන් තොරව නිමාවිය.ජනාධිපති විදුහල පළමු ඉනිම ඕවර 44 කදී සියලුදෙනා දැවී ලකුණු 88 – එස්. වනිගරත්න නොදැවී 22, (ඩී. මැදවත්ත 11/3, එම්. ලංකාතිලක 28/3) සහ දෙවැනි ඉනිම ඕවර 48.1 කදී සියල්ලන්ම දැවී 87 – ටී. ගමගේ 27, ඩී. (එම්. ලංකාතිලක 28/4, එම්. සහන් 9/4)කිංස්වුඩ් විදුහල පළමු ඉනිම ඕවර 29.1 කදී සියලු දෙනා දැවී 88 - එන්. වීරකෝන් 26, එච්. බණ්ඩාර 25 (ආර්.කඳනආරච්චි 24/3) සහ දෙවැනි ඉනිම ඕවර් 3 කදී කඩුලු 1 කට ලකුණු 8ධර්මරාජ - ත්‍රිත්වතරගය විසඳුමක් නෑපසුගියදා අස්ගිරිය ජාත්‍යන්තර ක්‍රීඩාංගණයේදී අවසන් වුණු මහනුවර ධර්මරාජ – ත්‍රිත්ව ක්‍රිකට් තරගය ජය පරාජයෙන් තොරව අවසන් විය.ධර්මරාජ විදුහල පළමු ඉනිම ඕවර 60.3 කදී සියල්ලන්ම දැවී 113 – එන්. කරුණාරත්න 29, (ඒ. ප්‍රනාන්දු 34/3, ජේ. රණසිංහ 9/3) සහ දෙවැනි ඉනිම ඕවර් 56 කදී සියලුදෙනා දැවී 148 - සඳුන් වීරක්කොඩි 72, (අකිල ජයසුන්දර 9/3, ඒ. ප්‍රනාන්දු 19/2)ත්‍රිත්ව විදුහල පළමු ඉනිම ඕවර් 35 කදී කඩලු 9ක් දැවී 114 – එන්. දික්වැල්ල 50, ඩී. වික්‍රමනායක (නොදැවී) 26 (ඒ. විතානාච්චි 43/4, එල්. සිල්වා 30/5) සහ දෙවැනි ඉනිම ඕවර 4.1 කදී කඩුලු 1 කට 11.</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>09</day>
    </date>
    <link>http://www.dinamina.lk/2012/01/09/_art.asp?fn=f1201091</link>
    <topic>උගත් පාඩම් කොමිසම බිඳුණු හදවත් සුවපත් කරන්නයි</topic>
    <author/>
    <content>උගත් පාඩම් හා ප්‍රතිසන්ධාන කොමිසමේ නිර්දේශ මෙරට ස්ථිරසාර සාමයක් සඳහා කොතෙක් දුරට මඟ පෙන්වන්නේද, ආණ්ඩුව හා දෙමළ සන්ධානය සමඟ පවත්වන සාකච්ඡාවල වත්මන් තත්ත්වය හා තවත් කාලීන දේශපාලන හා සමාජීය කරුණු පිළිබඳ ඇමැති නිමල් සිරිපාල ද සිල්වා මහතා සමඟ සිදුකළ සාකච්ඡාවකි මේ.දේශීය හා ජාත්‍යන්තර ප්‍රජාව මේ වාර්තාව පිළිබඳව දිගු කලක සිට අවධානය යොමු කළා. මේ වාර්තාව කොතරම් දුරට ස්වාධීන ද කියලා. නිරීක්‍ෂණය කරමින් සිටියා. සමහරු සිතුවා මේ කොමිසමේ වාර්තාවටත් බාලගිරි දෝෂය වැළඳී ඇතැයි කියලා මේ ගැන ජාත්‍යන්තරය සැලකිලිමත්ව සිටිනවා. ඒ නිසා උගත් පාඩම් හා ප්‍රතිසන්ධාන කොමිසම මගින් මෙරට ප්‍රතිරූපය හා වැරැදි මත දුරැලීමටත් පුළුවන් වුණා.මේ වාර්තාව මගින් යුද සමයේදී වැරැදුන තැන් මොනවාද, බිඳුණු හදවත් සුවපත් කිරීමට ඉදිරිපත් කළ යුතු යෝජනා හා නිර්දේශත් ඇතුළත්ව තිබෙනවා. මෙය ඉතාමත් වැදගත් තත්ත්වයක්. වැදගත් වාර්තාවක් විදිහට හඳුන්වන්න පුළුවන්.මේ කමිටුවේ සංයුතිය පිළිබඳ හා එය නියෝජනය කළ මණ්ඩලය පිළිබඳත් සමහරු සැක පළකළා. එහෙත් අද වන විට තහවුරු වෙලා තිබෙනවා මේ කමිටුව නියෝජනය කළ පිරිස් ඉතාමත් මධ්‍යස්ථ පිරිසක් බව. මේ වාර්තාව ඉදිරිපත්වීමත් සමඟ එහි ස්වාධීනත්වය හා මධ්‍යස්ථ භාවය තහවුරු වෙලා තිබෙනවා. ඒ පිළිබඳව ජාත්‍යන්තර ප්‍රජාවගේ පාර්ශ්වයෙන් සතුට පළව තිබෙනවා.ඒ චෝදනාව සම්පූර්ණයෙන්ම වැරැදියි. මේ වාර්තාව මගින් එක් එක් පාර්ශ්ව ගැන අවධානය යොමුකර නිර්දේශ ඉදිරිපත් කර තිබෙනවා. විවිධ පාර්ශ්වවල අඩුපාඩු ගැන විවේචනාත්මක අදහස් පළකර තිබෙනවා. ඒකපාර්ශවීය වාර්තාවක් නම් ඒ විදිහට විවිධ පාර්ශ්ව ගැන කතා කරන්නේ නැහැ.ආණ්ඩුවට පමණක් හිතකර හා ආවඩන විදිහේ වාර්තාවක් ඉදිරිපත් කරන්නට තිබුණා. එහෙත් මෙහි රජය පැත්තෙන් සිදුවිය යුතු වගකීම් පිළිබඳවත් පැහැදිලි කර තිබෙනවා. ඒ නිසා කිසිවකු චෝදනා කරනවා නම් මේ වාර්තාව ඒක පාක්‍ෂිකයි කියලා එය නිවැරැදි තක්සේරුවක් නොවෙයි.එල්. ටී. ටී. ඊ. සංවිධානය එය ඇතිවීමට හේතු වූ කරුණු ජනවර්ග අතර අසමඟිය ඇතිවීමට හේතුව කුමක්ද කියලා හොඳ විග්‍රහයක් කර තිබෙනවා වගේම මේ ප්‍රශ්න ඉදිරි අනාගතයට රැගෙන නොයා වර්තමානයේදී විසඳාගත හැකි විදිහ ගැනත් අවධානය යොමුකර තිබෙනවා.එක්සත් ජාතීන්ගේ මානව හිමිකම් කමිටුව ඇතුළු අනෙකුත් ජාත්‍යන්තර තලයන් තුළ ශ්‍රී ලංකාවේ සද්භාවය පිළිබඳව තහවුරු කර පෙන්වීමට පුළුවන් වෙලා තිබෙනවා වගේම එය ඒත්තු ගැන්වීමටත් පුළුවන් වෙලා තිබෙනවා.ඕනෑකමක් නැත්නම් උගත් පාඩම් හා ප්‍රතිසංධාන කොමිසමක් පත් කරනවාද. මේ විදිහේ ප්‍රකාශ නිකුත් කරන්නේ එදා උගත් පාඩම් කොමිසම මගින් වාර්තාවක් ඉදිරිපත් නොවන බවට අදහස් පළකළ අයමයි.උගත් පාඩම් කොමිසමේ වාර්තාව සහ දරුස්මාන්ගේ වාර්තාව අතර ඇත්තේ අහසට පොළොව මෙන් පරතරයක්. දරුස්මාන්ගේ වාර්තාව ඔවුන් ඉදිරිපත් කළේ නිසි පදනමක් ඇතිව නොවෙයි. ඔවුන්ගේ හිතලු, ඩයස්පෝරාවේ ඒකපාක්ෂික චෝදනා, දුරකථන ඇමැතුම්, නිර්නාමික පෙත්සම්වල තොරතුරු පදනම් කර ගනිමිනුයි. ඒ හැර දරුස්මාන්ගේ වාර්තාවේ නිසි පදනමක් හෝ පිළිගත යුතු තත්ත්වයක් නැහැ.ඒ නිසා සම්පූර්ණයෙන් ව්‍යාජයෙන් පිරි ඒකපාක්‍ෂික චෝදනා ඇතුළත් වාර්තාවක් තමයි දරුස්මාන් වාර්තාව විදිහට හඳුන්වන්න පුළුවන්කම තිබෙන්නේ. ඒ හැර දරුස්මාන්ගේ වාර්තාවේ ගත යුතු දෙයක් නැහැ. එහෙත් උගත් පාඩම් හා ප්‍රතිසංධාන කොමිසමේ වාර්තාව හා නිර්දේශ ඉදිරිපත් කර තිබෙන්නේ මේ විදිහට නොවෙයි. සියලු අංශවලින් විධිමත් විදිහට කරුණු විමසා සාක්‍ෂි විමසීමෙන් පසුවයි. දරුස්මාන්ගේ කමිටුව සාක්‍ෂි විභාග කළේ නැහැ.එක් තැනකට රැස්ව වාර්තාව ඉදිරිපත් කළා. ඒත් උගත් පාඩම් කොමිෂන් සභා වාර්තාව ඒ විදිහෙ එකක් නොවෙයි. දිස්ත්‍රික්කයෙන් දිස්ත්‍රික්කයට ගොස් ජනතාවගේ සාක්‍ෂි විමසීමෙන් පසුවයි මේ වාර්තාව ඉදිරිපත් කර තිබෙන්නේ. ඒ නිසා උගත් පාඩම් වාර්තාව පශ්චාත් යුද සමයේදී ඉදිරිපත් වූ හොඳම වාර්තාව විදිහට සඳහන් කිරීම අතිශයෝක්තියක් නොවෙයි.මේ ආණ්ඩුව ගොඩනැඟී තිබෙන්නේ විවිධ අදහස් ප්‍රතිපත්ති ඇති දේශපාලන පක්‍ෂ ගණනාවක එකතුවකින්. මේ පක්‍ෂ අතර න්‍යායාත්මක විදිහට ප්‍රතිවිරෝධතා තිබෙනවා. එහෙත් මේ සියල්ල අතර පොදු අරමුණක් පොදු ප්‍රතිපත්තියක් ඇති තැනක් තිබෙනවා. ඒ විදිහටයි ආණ්ඩුවේ සියලු පක්‍ෂ කටයුතු කරන්නේ.විවිධ පුද්ගලයන්ට, විවිධ පක්‍ෂවලට එක එක විදිහේ අරමුණු තිබිය හැකියි. සමහරුන්ට සියයට සියයක් හොඳ දෙයක් තවත් පිරිසක් සියයට සියයක් නරක දෙයක් විදිහට දකින්න පුළුවන්. සියයට සියයක් නරක දෙයක් තවත් කෙනෙකුට සියයට සියයක් හොඳ දෙයක් විදිහට දකින්න පුළුවන්.ඒ නිසා අපට පුළුවන්කම තිබෙන්න ඕනෑ හැම දෙයක් දිහාම මැදහත් ලෙස බලා මැදහත්ව විසඳුම් ලබාගැනීමට. ඒ විදිහට වැඩ කළොත් තමයි අපට ප්‍රතිඵලදායක අනාගතයක් ගොඩනඟා ගැනීමට පුළුවන්කම ලැබෙන්නේ. ඕනෑම ප්‍රශ්නයක් ගැන අපි විසඳුමක් ගන්න ඕනෑ සියලු දෙනා සාකච්ඡා කර එකඟතාවකට පැමිණිය යුතුයි.දෙමළ සන්ධානය හා ආණ්ඩුව අතර සාකච්ඡාවල මීළඟ අදියර මේ මස දාහත, දහඅට දිනවල දින වෙන්කර තිබෙනවා. මෙහිදී පසුගිය කාලයේදී එකඟතාවකට පත්විය නොහැකි වූ දේවල් ගැන එහිදී අදහස් හුවමාරු කර ගැනීමට නියමිතව තිබෙනවා.ඉඩම් බලතල, පොලිස් බලතල, උතුරු නැඟෙනහිර පළාත් ඒකාබද්ධ කිරීම වැනි සංවේදී මාතෘකා පිළිබඳවයි මේ සාකච්ඡාවලදී අවධානය යොමුවෙන්නේ.අප දෙපාර්ශ්වයන් අතර විශාල වෙනස්කම් තිබෙනවා. ඒ නිසා අපට අවසන් ලෙස යම් එකඟතාවකට පැමිණිය යුතු වෙනවා. මේ තත්ත්වය තුළ උතුරටත්, දකුණටත් පොදුවේ එකඟතාවකට පැමිණිය හැකි ස්ථාවරයකට පැමිණීම තමයි වඩාත් සුදුසු වන්නේ.දෙමළ සන්ධානය තමන්ගේ අන්තවාදී මතවාද අතහැර මැදහත් හා උතුරටත් දකුණටත් සෙත සැදෙන යහපත් ප්‍රවේශයක් වෙත පැමිණිය යුතුයි. සෑම මොහොතකම තමන් පමණක් නිවැරැදියි කියන මතය පමණක් නිවැරැදියි කියා එල්බගෙන සිටීමෙන් ප්‍රතිඵලයක් ලබාගන්න බැහැ. නිසි ස්ථාවරයකට පැමිණ තමන්ටත්, අනෙක් පාර්ශ්වයටත් පිළිගන්න පුළුවන් තැනකට යොමුවන්න ඕනෑ. එමඟින් පමණයි සාකච්ඡා ක්‍රියාමාර්ගයක් සාර්ථක විදිහට නිවැරැදි කරගන්න ඕනෑ.ඒ මතය වැරැදියි. අප ඉන්දියාව සමඟ කටයුතු කරන්නේ ගනුදෙනු පවත්වාගෙන යන්නේ මිත්‍රයකු විදිහට සහ සමාන පාර්ශ්වකාරයකු විදිහටයි. එහෙම නැතිව ඉන්දියාවෙන් සමහරු සිතන විදිහේ බලපෑමක් නැහැ..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>09</day>
    </date>
    <link>http://www.dinamina.lk/2012/01/09/_art.asp?fn=f1201093</link>
    <topic>ගුරු ගෞරවයත් සිසු විනයත් පංති කාමරයෙන් අතුරුදන් වෙලා</topic>
    <author/>
    <content>අධ්‍යාපනය හැදෑරීමෙහි වැදගත්කමත්, වෙළෙඳපොළ තරගකාරිත්වයට දරුවන් හසුවීම තුළ විකෘති මානසිකත්වයට යොමුවීම පිළිබඳත්, නේක විධ සමාජීය උවදුරුවලින් හෙට දවසේ දරුවන්ගේ අනාගතය රැකගත යුතු ආකාරයත් පිළිබඳවත් කතා කිරීමට අද ධර්ම සභාවට වැඩම කරන්නේ මනෝ විද්‍යා උපදේශ මහවත්තේ කල්‍යාණධම්ම හිමියෝයි.ලොව්තුරා බුදු දහම තුළ ළමයා කෙරෙහි සහ අධ්‍යාපනය කෙරෙහි විශේෂ සැලකිල්ලක් දක්වා තිබෙනවා. මංගල සූත්‍රය ඊට කදිම නිදසුනක්.බාහු සච්චංච සිප්පංචවිනයෝච සුසික්ඛිතෝසුභාෂිතාච යාවාචාඑහි අර්ථය අනුව බොහෝ ශිල්ප ශාස්ත්‍ර දැන ගැනීම උතුම් මංගල කාරණයක්. වර්තමානය වන විට කැළඹුණු මනසින් යුත් ළමා මස ශිල්ප ඥානය ලැබීමෙහි වැට කඩොල්ලක් බවට පත්වෙල.එහෙත් සන්සුන් මනසකින් හෙබි දරුවා එකී දිනුම් කණුව වෙත ළඟා වන්නේ මනා අධිෂ්ඨාන ශක්තියකින් බව පැහැදිලියි. බෝධිසත්ව අවධියේත්, පුරාණ සිංහල සමාජයේත් දරුවන් ශිල්ප ඥානය ලැබීම සඳහා ගුරුවරයා සොයාගෙන ගියා. එහි නැවතී උගන්නා දරුවන් විනය, ශික්ෂණය, ශිල්ප ඥානය සේම භාෂා ඥානයන් මැනවින් පූර්ණ කළා.මෙතැනදී ඉතා වැදගත් කාරණය වූයේ ළමයකුට ශිල්ප ශාස්ත්‍ර ඥානය ලබා දෙන ක්‍රමවේදය පිළිබඳව ගුරුවරයා තුළ මහා දැනුමක් තිබීමයි. මේ කාරණය බෞද්ධ දර්ශනයෙහි මෙලෙස කොටස් වශයෙන් සඳහන් වී තිබෙනවා.01 – පා පා නිවාරෙන්තී02 – කල්‍යාණි නිවෙසෙන්ති03 - සික්ඛං සික්ඛාපෙන්තිඑනම්, ගුරුවරයා පළමුව පාපයෙන්, නරකින්, අයහපතින් සිසුන් මුදවා ගත යුතුයි. දෙවනුව හොඳ යහපත් දේට දරුවන් යොමු කිරීම සහ අවසාන වශයෙන් ශිල්ප ශාස්ත්‍ර ලබා දිය යුතුයි.ඉතා පැහැදිලි වශයෙන් අද අපේ සමාජයේ ගුරුවරුන් අතින් මේ තත්ත්වය මඟ හැරී ගොස් ඇති බව දැක්ක හැකියි. දරුවන් නරකින් වැළැක්වීමත් යහපතේයෙදවීමත් කොයිතරම් දුරට සිදු වෙනවාද යන්න ගැටලුවක්. මේ සඳහා මට කදිම උදාහරණයක් කිව හැකියි’ හය වසර සඳහා වන එක් ටියුෂන් පන්තියක අවසාන පෙළෙහි දරුවන් අශෝබනව හැසිරෙද්දී ටියුෂන් ගුරුවරයා මුනිවත රැකගෙන සිටියාය.එක් මවක් මට ඒ පිළිබඳ දන්වා සිටියා. කීයක් හරි හම්බ කිරීමේ මාර්ගය ඇහිරෙයි කියන බිය. ඒ ගුරුවරයාට තිබුණා. “පා පා නිවාරෙන්ති” ඒ ගුරුවරයා ඔහු පාපෙන් මුදවා ගන්නට කටයුතු කළේ නෑ. මුදල විතරක් ඉස්සරහට දාගෙන දරුවන් පාපයෙහි යොදවන මෙවැනි ගුරුවරුන් බොහෝ දෙනෙක් අපේ සමාජයේ සිටිනවා.අද අධ්‍යාපනය සහ ආර්ථික ධාරාවන්ගේ අසමතුලිත ස්වභාවය ඉහළ ගොස් තිබෙනවා. මවුපියෝ ආර්ථික අරමුණු කරා ගමන් කරද්දී දරුවාගේ අධ්‍යාපනික මානසික මට්ටම අවර පදමකට වැටෙනවා.හොඳ අධ්‍යාපනයක් උදෙසා ආර්ථික ශක්තිමත් භාවය වැදගත් නමුත් මේ දෙක යම් මට්ටමක සමතුලිතබවකින් පවත්වාගෙත යුතුයි.මේ කාරණයෙන් තුළ දරුවා ලැබෙන්න සිටියදී පවා මවුවරු තරගකාරීත්වයට පිවිසිලා. ඔවුන් ළමයා ඉපදුණාම යන ඉස්කෝලෙ පවා තීරණය කරල හමාරයි. දරුවා ඉපදිලා යන්තම් අවු 2 1/2ක් වෙද්දී දිවා සුරැකුම් මධ්‍යස්ථාන, පෙර පාසල් යවනවා. මේ කාරණාව එක්ක දරුවන්ට මවුපිය සෙනෙහස අහිමි වෙලා.පුංචි මනස ආදරය සෙනෙහස ඉල්ලන අවධියේ හුදකලාවට සහ විකෘතිකාරීත්වයන්ට තුඩුදෙනවා. දවසක් එක අත්තම්මා කෙනෙක් තමන්ගෙ මුණුපුරා එක්ක මා මුණ ගැහෙන්න ආවා. හාමුදුරුවනේ, මේ දරුවා හරිම දඟයි. අකීකරුයි. කතා කරන්නෙ නෑ. මට දරුවට ආදරෙන් කතා කළා. ඇයි පුතේ කියල ඇහුවාම දුන්න උත්තරේ තමයි. “අම්ම මට ආදරේ නෑ. මට එයා එපා” කියලා. මේ බලන්න මේ දරුව ආදරේ සෙනෙහස ලබන්න කොයිතරම් කැමැතිද කියලා. යන්තම් අවුරුදු දෙක හමාර ලැබුව විතරයි. මේක මෙතැනින් නතර වෙන්නෙ නෑ. එතැනින් එහාට ටියුෂන්.මේ උපකාරක පංති හරහා දරුවන් අධ්‍යාපනය ලබනවාට වඩා වෙනත් බාහිර දේට යොමුවනවා වැඩියි. ඊට උදව් දෙන අවස්ථාවන් බොහෝමයි. බාහිර සබඳතාවන් වැඩියි.සාමාන්‍ය පෙළින් උසස් පෙළට එද්දී තත්ත්වය බෙහෙවින් බැරෑරුම්. ගුරු ගෞරවය , විනය, ශික්ෂණය පිරිහිලා. ගුරුවරයා බලන්නෙ මේ ළමයි තමන්ගෙ උපකාරක පංතිවලට අද්දවා ගන්නෙ කොහොමද කියල. තාක්ෂණයේ දියුණුව අයුතු ලෙස භාවතියට ගැනීමත් මේ තත්ත්වයට බලපාන තවත් ප්‍රධාන කාරණාවක්. ජංගම දුරකතන,අන්තර්ජාලය, සඟරා, ටෙලිනාට්‍ය, චිත්‍රපට වැනි මාධ්‍ය භාවිතාවන් දරුවන්ට දූෂිත වටාපිටාවක් ඇතිකොට තිබෙනවා.මේවාට යොමුවීමේ අවසාන ප්‍රතිඵලය විකෘති මානසිකත්වයෙන් හෙබි දරුවකු බිහිවීමයි. ඒ නිසා මවුපියෝ දරුවන් කෙරේ නිසි අවධානය පවත්වා ගත යුතුමයි. දරුවන්ට දුරකතන දීමේ දී වඩාත් සැලකිලිමත් විය යුතුයි. ගෙදර දී මල් සේ හැදෙන දරුවෝ ඩැහැ ගන්න පිරිසක් එළියේ බලාගෙන සිටින බව මවුපියෝ අවබෝධ කරගත යුතුයි.දරුවන් පිළිබඳ කතා කිරීමේ දී මා මෙලෙස ඔවුන්ව වර්ගකොට දක්වනවා. එනම් හොඳ අම්මලාගේ හොඳදරුවන්, හොඳ අම්මලාගේ නරක දරුවන්, නරක අම්මලාගේ හොඳ දරුවන් සහ නරක අම්මලාගේ නරක දරුවන් ලෙසයි. මෙහිදී පැහැදිලි වශයෙන් දරුවන්ගේ අනාගත පැවැත්ම ඔවුන්ගේ පවුල් පසුබිම මත තීරණය වනවා.ඇතැම් දරුවන් මවුපියන්ගේ අයථා ක්‍රියාකලාපයන් හමුවේ අසරණ වෙලා. මවුපියෝ විරසක වෙලා වෙනත් සම්බන්ධතා පටන් අරගෙන. මෙතැනදී ළමයා වෙනත් කෙනකුගේ ආදරය සෙනෙහස සොයා යනවා. මෙවැනි අවර ගණයේ මානසික තත්ත්වයන් දරුවන් කෙරේ ඇතිවීමට වගකිව යුත්තෝ වන්නේ මවුපියෝයි.ශික්ෂණය ඉතා වැදගත්. දඬුවම තුළින් ශික්ෂණයෙහි හැසිරීමෙන් අවබෝධයෙන් යුතුව ජීවත්වන පරපුරක් බිහිකර ගත හැකියි. වැරැද්ද වැරැද්දක් ලෙස අවබෝධ කර ගැනීම මෙහිදී ඉතා වැදගත් කාරණයක්. මෙහිදී සිසුවා හඳුනාගෙන නියමිත නිවැරැදි මාර්ගයෙහි යෙමුකිරීමෙන් ඔවුන් අතරමං වන්නේ නෑ.මෙය ගුරුවරයාගේ යුතුකමක්. බුදුන් වහන්සේත් තමන්ගේ ශිෂ්‍යන් නිසිලෙස හඳුනාගෙන අගතනතුරු පිරිනැමුවා. අග්‍ර උපස්ථායක, අග්‍ර විනයධර, වැඩිම ධාරණ ශක්තියෙන් හෙබි භික්ෂුව වශයෙන් ආනන්ද හිමියන් වශයෙන් තනතුරු පිරිනැමුවා. බුදු සසුනතුල එදා ඇතිකළ මේ ශික්ෂණය නිසා අදත් සමාජය නොනැසී පවතිනවා. ඒ සඳහා බුදුන් වහන්සේ අවශ්‍ය වේලාවට නීති පැනවීම් කළා. ඒ වගේම දඬුවම් කළ යුතු තැන දඬුවම ගැන අපට ජාතක කතාවක් ඇසුරෙන් පැහැදිලි කළ හැකියි.කිලමුට්ටි ජාතකය. මීට කදිම නිදසුනයි. එහි එන දිසාපාමොක් ඇදුරුතුමා තමාගේ ගෝල පිරිස කැටුව දිනපතා දිය නෑමට යනවා. පිරිසෙහි අන්තිමට යන ගෝලයා දකිනවා. එක දුප්පත් ගෙදරක තල පැදුරක් වේලෙන්න දමා තිබෙනවා. මොහු වැටෙන් පැනල තල අහුරක් අරගෙන කනවා. නිවෙස හිමි වයෝවෘද්ධ කාන්තාව හිතනව “කමක් නෑ අද විතරනෙ” කියල. දින කීපයක්ම මේ සිදුවීම වෙනවා. බැරිම තැන දිසාපාමොක් ඇදුරුතුමාට පැමිණිලි කරනවා. එතුමා සිය ගෝලයාට දඬුවම් කරනවා. එහෙත් මේ ගෝලයා රටේ රජ්ජුරුවන්ගේ පුතා.නිවැරැදි මඟ පෙන්වන ගුරුවරයෙක් ලෙස තත්ත්ව තානාන්තර තැකුවෙ නෑ. කාලයක් යද්දි මොහු රජ වෙනවා. ගුරුතුමාගෙන් පලිගන්න හිතනවා. ගුරුතුමා ගෙනැවිත් විමසීම් නොකරම හිසගසාදාන්න නියම කරනවා. ඒ වේලාවෙ ගුරුතුමා අවස්ථාව ඉල්ලාගෙන තමා දඬුවම් කළ නිසා හොරෙක් රජෙක් ලෙස වැජඹෙන්නේ එදා කළ දඬුවම නිසා බව කියා දෙනවා. වැරැද්ද වටහා ගන්න රජු ගුරුතුමාගෙන් වැඳල සමාව ඉල්ලනවා.අද දඬුවම් කරන්න ගුරුවරු බයයි. දරුවන් පාසලට බලහත්කාරයෙන් දක්කාගෙන යනවා. සමානාත්මතාව, කරුණාව, දරුවන් කෙරෙහි බිඳිල ගිහිල්ලා. අද පංතියේ වේවැලත් ගුරු ගෞරවයත් දෙකම නෑ.දරුවො කියන්නෙ හැදෙන පිරිසක්. මවුපියෝ සමාජ අවබෝධයෙන් සිටින පිරිසක්. එනිසා දරුවන්ට හරි වැරැද්ද තේරුම් කරල දීමත් ඔවුන් පිටුපස සෙවනැල්ලක් සේ හිදීමත් යුතුකමක් සේම වගකීමක්.මනෝවිද්‍යාවට අනුව දරුවන්ගේ මනස ස්පොන්ච් එකකට සමානයි. දකින දකින දේ උරාගන්නවා. මේ උවදුරු කාරකයන් ගෙන් දරුවන් බේරන්නට හැක්කේ ඔවුන්ටයි. බුදු දහමේ උගන්වනවා “ඵුත්තා වත්තු මනුස්සානං” කියලා. එහි අරුත මිනිසාගේ ලොකුම සම්පත දරුවා යනුයි. ඒත් අද අම්මලාට දරුවෝ බරක් වෙලා.කොහොම නමුත් ළමා පරපුර ගෙට දවසේ අනාගතයයි. කලබලකාරී සමාජ රටාවෙන් මුදවා ගෙන සන්සුන් මනසකින් යුතු දරුවන් ෙමේ රටට අවශ්‍යයි. ඒ නිසා ධර්මයට යොමු වන්න. ධර්මයෙහි කියැවෙන දේ උගෙන ගන්න දරුවාට අවස්ථාව සලසා දිය යුතුයි. උදේ හවස බුදු පහන තියන්න, බුද්ධ පූජාව තියන්න ඉගෙන ගන්න දරුවකුගේ මනස සන්සුන්. ශක්තිමත්..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>09</day>
    </date>
    <link>http://www.dinamina.lk/2012/01/09/_art.asp?fn=f1201094</link>
    <topic>මැනිං මාර්කට් එක අලුත් වෙනසකට සූදානම්</topic>
    <author/>
    <content>වසර දෙකකින් කොළඹට පැමිණි යම් කෙනෙකුගේ හැඟීම කෙබඳු ද යන්න එවැනි කෙනෙකුගෙන්ම ඇසිය යුතුය. “මට පුදුමයි මම එදා දැකපු මනස රිදවන ඇස කකියවන, දකින්න පි‍්‍රය නැති කටෝර දසුන් අද කොළඹ නගරයේ නැහැ. හිතාගන්නවත් බැහැ මේ කොළඹ නගරයද කියලවත් සරලව එසේ කියනු ඇත.මේ සුන්දරත්වය කොළඹට ලැබුණේ කොහොම ද? කන් බිහිරි කරවන පදික වෙළෙඳුන්ගේ හඬ, පදික වේදිකාවේ තෙරපි තෙරපී කැළඹුණු මනසින් එකිනෙකා පරයමින් ගමනේ යෙදුණු අපහසුව, මුලින් දුටු ඒ අමිහිරි කටෝර පරිසරය මුළුමනින්ම දැන් කොළඹ නගරයෙන් ඉවත් කර ඇත. ඒ වෙනුවට ඉදිවුණු ස්වයං රැකියා වෙළෙඳ කුටි, නගරයේ වෙනමම ඉදිවුණු පහසුම තැනක අද ස්ථාපිත කර ඇත.එදා උද්ඝෝෂණය කළ වෙළෙඳුන් තම දරුවන්ගේ කුසගින්න ගැන කෑමොර දුන් පදික වෙළෙඳ බිරින්දෑවරුන් අද නිදහසේ තම ව්‍යාපාරයන් කරගෙන යති. එය අස්ථිර වූවක් නොව, ස්ථිර වූ වෙළෙඳ ව්‍යාපාරයකි. ඉන් සිය දරු මුනුපුරෝ පෝෂණය ලබති.කොළඹ නගරයේ මේ වෙනසෙහි ආරම්භය සිදුවූයේ මීට වසර එකහමාරක තරම් මෑතක සිටය. රුදුරු යුද්ධයේ අවසානයත් සමඟ ආරක්ෂක අමාත්‍යංශය සිය කාර්යය නගර අලංකරණය දක්වාද පුළුල් කළේය.කොළඹ නගරයේ අබලන්වූ පැරණි ගොඩනැඟිලි ඉන් ඉවත් කෙරිණි. අබලන් වූ මාර්ග නවීකරණය කෙරිණි. පදික වේදිකා මාවත් බවට පත් කෙරිනි. තැන තැන ගොඩගසා තිබුණු කසළ කඳු වෙනුවට අලංකාර උද්‍යාන ඉදිවුණි. අගුපිල් අස්සෙන් ගලාගිය කුණු කාණු පිළිසකර කෙරිණි. ඒ වෙනුවට ඇළවේළි ඉදිවුණි. මනරම් ජලාශ, පොකුණු ඉදිවුණි. අමිහිරි සෙයිලම සුන්දර නගරයක් වීමේ පෙරමං හෙළිවුණි.මේ ආසියාවේ සුන්දරම නගරය බිහිවීමේ මූලික අඩිතාලමයි. ඇසට පි‍්‍රය දසුන් ඇති තරම් තිබුණද කොළඹ නගරයේ මාර්ග තදබදයට විසඳුමක් තවම නැත.එයට විසඳුම ලෙස යෝජනා වී ඇත්තේ කොළඹ නගරයෙන් මැනිං වෙළෙඳ පොළ ඉවත් කිරීමයි.දිනකට දහස් ගණනින් කොළඹ නගරයට පිවිසෙන ලොරි රථ හේතුවෙන් ඇතිවන මාර්ග තදබදය සුළුපටු නොවේ. මේ ලොරි රථවල ප්‍රවාහනය කෙරෙන්නේ දිවයිනේ නන් දෙසින් කොළඹ මැනිං වෙළෙඳ පොළට රැගෙන එන එළවළු සහ අත්‍යවශ්‍ය පාරිභෝගික භාණ්ඩයන්ය. එනිසා කෙසේවත් මෙම ප්‍රවාහන පද්ධතිය කොළඹින් ඉවත් කළ හැකි නොවේ. කළ හැකි එකම විකල්පය වන්නේ ලොරි රථ පැමිණෙන මැනිං වෙළෙඳ පොළ ඉවත් කිරීමය. එය ක්‍රියාත්මක කිරීමේ අවසන් පියවර දක්වා දැන් කටයුතු සම්පාදනය වී තිබේ.කොළඹ නගරයෙන් මැනිං වෙළෙඳපොළ ඉවත්කර පෑලියගොඩට ගෙනයාමේ යෝජනාවක් දැන් සම්මත වී තිබේ. ඒ සඳහා පෑලියගොඩින් අක්කර 64ක භූමි භාගයක් ද වෙන් කර ඇත. කොළඹ නගරයෙන් මැනිං වෙළෙඳ පොළ ඉවත් කිරීම නිසා ඇතිවන මහා පරිමාණ සුබවාදී තත්ත්වයන් දෙකකි. ඉන් එකක් වන්නේ මාර්ගයේ වාහන තදබදය අඩුවීමයි. අනෙක අධිකව මිල කළ හැකි අක්කර ගණනක විශාල බිම් කඩක් ඉතිරි වීමයි. පිරිසිදු නගරයක් කිරීමට ඇති ප්‍රධාන බාධකයක් ඉවත් වීමද මෙහිලා සැලකිය හැකි තවත් එක් සුබවාදී කරුණකි.මැනිං වෙළෙඳපොළ කොළඹ නගරයෙන් ඉවත් කිරීම පිළිබඳ අප මහජන අදහස්ද විමසීමු. මේ ඔවුන් අපට කී දේවල්ය.රටේ ප්‍රධාන නගරයට පිවිසෙන මංකඩ කීවොත් හරි පිටකොටුව. අපි කවුරුත් බස් එකෙන් ආවත් වාහනයක ආවත් නුවර පැත්තෙන් එනකොට නගරයට ඇතුළුවෙන්නෙ විශාල කුණු ගොඩවල් මැද්දෙන්. උදේ පාන්දර මේක දකින එක මනසට මහත් පීඩනයක්. අනෙක තමයි මාර්ගවල ඇතිවන තදබදය ලොරි රථ පාර හිර කර ගත්තම මගීන් කොහෙන්ද යන්නේ. ඇත්තටම පිටකොටුවට මාර්කට් එකක් අවශ්‍ය නැහැ. මාර්කට් එක පිටකොටුවෙන් ඉවත් කරල බහුතර ජනතාවකට ප්‍රයෝජන ලබා ගත හැකි කාර්යාල සංකීර්ණයක් ඉදි කරා නම් බස් රථවලින් කොළඹට ආවා තම කාර්යය කරගත්තා ආපසු නගරය හරහා තෙරපි තෙරපී යන්න ඕනෑ නැහැ. බස් එකේ නැගල ගෙදර ගියා.අනෙක තමයි කොළඹ නරගයේ අධික දුර්ගන්ධය. දවසකට මොනතරම් කුණු කන්දක් ඔය මාර්කට් එකේ ගොඩ ගැහෙනවද? මේවා නගරය මැදින් ගෙනියනවා. ඒක ඇසට පි‍්‍රය දර්ශනයක් නෙවෙයිනෙ.දැන් බලන්න කොටුවෙ, පිටකොටුවෙ පදික වෙළෙඳ සැල් ඉවත් කරපු එක මොන තරම් ජනතාවට සහනයක් වුණාද? මොනතරම් මානසික සුවයක්ද? ඔය අතරෙ හොරු මංකොල්ල කාරයෝ කොච්චර හිටියද? නගරය මොනතරම් අවලස්සන වෙලා තිබුණද? වසර 4 – 5 කට කලින් කොළඹට ආව කෙනෙක් අද ආවොත් හිතයි මේ කොළඹ නෙවේ කියලා.අනෙක් මැනිං මාර්කට් එකෙන් මාළු වෙළෙඳ පොළ පෑලියගොඩට අරන් ගියා. නගරයේ දුර්ගන්ධය අඩු වුණා ඒකෙන්.මේ මැනිං මාර්කට් එක නම් කොළඹින් ඉවත් කළ යුතුමයි. එයට කවුරුත් විරුද්ධ විය යුතු නැහැ. ලස්සන නගරයක් පිරිසිදු නගරයක් වෙන්නෙ එවිටයි.කොළඹ නගරය ලස්සන කිරීමටත්, පිරිසුදු කිරීමටත් ආණ්ඩුව පියවර රැසක් ගනිමින් සිටී. එහි එක් පියවරක් ලෙසින් පිටකොටුව එළවළු මාර්කට් එක වෙනත් තැනකට ගෙන යාමට සැලසුම් කොට තිබේ.දෙනෝදාහක් ගැවසෙන, දොනෝදාහක් දෙනා අගනුවරට පැමිණ බස්වලින් බැස යන තැන අපිරිසුදුකම රජ කරන්නට ඉඩ දිය නොහැකිය. මාලු මාර්කට් එක පෑලියගොඩට ගෙන ගියේ ද ඒ නිසාය.ඒ නිසා එළවළු මාර්කට් එක ද ඉඩ ඇති තැනකට ගෙන යෑමෙන් මාර්කට් එක තව තවත් ලස්සන වනු ඇත.මහජන සුබසිද්ධිය සඳහා ගන්න ඉතාම යහපත් තීරණයක්. බොහෝ දුර පළාත්වල ඉඳලා රටේ ප්‍රධාන නගරයට ජනතාව එන්නේ තමන්ගෙ අත්‍යවශ්‍යම වැදගත් කාරණා ඉටු කර ගන්න. ඒ ඇවිත් මහ මඟ රස්තියාදු වෙන්න කාලය කා දමන්න වීම මහා අපරාධයක්. දිනකට කොළඹ කොටුවට ලොරි රථ සිය ගණනක් පැමිණෙනවා. මේවා මාර්ගයේ හිර වුණාම වාහන තදබදය ඇතිවෙනවා. ඒ විතරක් නෙවේ ප්‍රධාන මාර්ග මගී වාහන හා භාණ්ඩ ප්‍රවාහනයට යොදාගන්නා වාහන ලෙසත් වර්ග කරනවා නම් ජනතාවට තවත් පහසුවක් වේවි.මැනිං වෙළෙඳපොළ දැනට තියෙන තැනම තියෙන්න ඕනැයි කියල මම කියන්නේ නැහැ. නමුත් කොළඹ නගරයේ තිබිය යුතුයි. පාරිභෝගිකයන්ට මෙන්ම තොග සහ සිල්ලර වෙළෙඳුන්ට පහසුවක් වෙන විදියට මෙය ස්ථාපිත කරන්න ඕනෑ. තොග වෙළෙඳපොළ නගරයෙන් පිටත වුවත් සිල්ලර වෙළෙඳාම සඳහා නගරය තුළ ඉඩක් ලබා දිය යුතුයි. එය ගමනාගමනයට බාධාවක් විය යුතු නැහැ. කොහොමත් මේ පිළිබඳ ගැඹුරින් සිතිය යුතු කරුණු තියෙනවා. තවදුරටත් සාකච්ඡා කර ඉදිරියේදී නිශ්චිත ප්‍රකාශයක් කරන්නම්.මේ තීරණයට නම් මම කොහෙත්ම එකඟ නැහැ. මැනිං මාර්කට් එක පිටකොටුවේ තියෙන්න ඕනෑ. මම දැන් අවුරුදු 40ක් තිස්සේ මෙතන බිස්නස් එක කරනවා. බස් ස්ටෑන්ඩ් එක, කෝච්චියට යන්න තියෙන පහසුව, මේ නිසා පාරිභෝගික ජනතාවට හරි පහසුවයි මෙතෙන්ට ඇවිත් බඩු ටික ගන්න. අපේ බිස්නස් වැටෙනවා මෙතනින් වෙන තැනකට මාර්කට් එක අරන් ගියොත්.මම නිතරම කොළඹට යන එන කෙනෙක්. මාර්ග තදබදය නිසා මහ මඟ රස්තියාදු වෙන එකේ කෙළවරක් නැහැ. හැබැයි මැනිං මාර්කට් එකටත් මම යනවා එළවළු බඩු මූට්ටු ගන්න එක පහසුවක් තමයි. ඒ පහසුව මට විතරක් නම් ඒක වැඩක් නැහැ. මේ තදබදයට විකල්පය මැනිං මාර්කට් එක නගරයෙන් ඉවත් කිරීම නම් ඒ තීරණය හොඳයි. එයට සැවොම සහාය දෙන්න ඕනෑ.ඉතිහාස ගතවෙන්න ඕනෑ තීරණයක්. මේ මාර්ග තදබදය වීඩියෝ කරල අරන් තියන්න ඕනෑ. ඉදිරියේදී බලන්න මම දවස ගානේ කොළඹට එනවා බස් එක අරන්. මේ තදබදය නිසා දවසකට පැය 1 1/2කට වැඩිය මම මහ මඟ ඩීසල් පුච්චනවා බස් එකේ සෙනඟ පටවගෙන. ඒ වගේ තව බස් රථ කීයක් එක තැන මහ පාරේ ඩීසල් පුච්චනවද? මිනිස්සු රස්තියාදු වෙනවද? ඇත්තමයි ඔය මාර්කට් එක හින්දා මොන තරම් ඉඩක් කොළඹ ඇහිරිල තියෙනවද?මම නම් මේ මැනිං මාර්කට් එක කොළඹින් අයින් කරන එකට කිසිම විරුද්ධත්වයක් නැහැ. සුළු පිරිසකගේ පහසුව වෙනුවෙන් ඇයි මේ දහස් ගණනකගේ කාලය විනාශ කරන්නේ. දවසකට ලොරි සියයකට වැඩිය ඇවිත් පාරවල් අවහිර කරනවා. ඒවායින් කුණුවෙන එළවළු විසි කරනවා. නගරය ගඳ ගහනවා. කෙනෙකුට පාරක යන්න බැරි තරමට කොළඹ ජරාවාස වෙනවා. මේ සේරටම මුල මේ නගර මැද්දෙ තියෙන මැනිං මාර්කට් එක. මේක අද ඊයේ ඉවත් කරන්න තිබුණ දෙයක් නෙවෙයි කාලයක් තිස්සේම මේ කරදරය තියෙන දෙයක්. නගරයේ සැබෑ වෙනස ඇති කරන්න නම් මේ මාර්කට් එක මෙතනින් ඉවත් කරන්න ඕනෑ.මම නම් කියන්නෙ මැනිං මාර්කට් එක මෙතන තියෙන එක හොඳයි. එළවළු ටික අරගෙන ඒ ගමන්ම බස් එකට නගින්න මට පහසුව තියෙනවා.අතන මෙතන රස්තියාදු වෙන්න ඕනෙත් නැහැනෙ. අනෙක මොකක්ද ඉතින් නගරයේ පිරිසිදුකම කියන්නෙ. නගර කොහොමත් අපිරිසිදුයිනෙ ඒක ඉතින් අපිට පුරුදුයිනෙ.මම නම් නිතරම කොළඹ එන්නේ නැහැ. ඒ වුණත් කොළඹට ආව හැම දවසකම මම බලන්නෙ කොහොමද ඉක්මනට ආපහු යන්නේ කියලා. ඒ තරමටම වාහනවල තදබදය. ඒ තදබදය ඇතිවෙන්නෙ මාර්කට් එක හින්ද නම් ඒක තවත් තැනකට ගෙනියන්න පුළුවන්කම තියෙද්දි ඇයි ඒ දේ නොකරන්නෙ කියල තමයි මට හිතෙන්නෙ..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>09</day>
    </date>
    <link>http://www.dinamina.lk/2012/01/09/_art.asp?fn=f1201095</link>
    <topic>ගෘහ නිර්මාණයේ අග්‍ර ඵලය ගොල්කොන්ඩා</topic>
    <author/>
    <content>අපි විජය රජුගෙන් පැවත එන ආර්යයෝ වෙමු. එහෙයින්ම අපට අසල්වැසි ඉන්දියාව සමඟ ඇත්තේ අත්හල නොහැකි සබඳතාවකි.විශේෂයෙන්ම අපට බුදු දහම ලැබුණේ ද ඉන්දියාවෙනි. බුදු හිමියන්ගේ ජීවිතය හා බැඳි සිද්ධස්ථාන වැඳ පුදාගන්නට අප සංචාරය කරන්නේ ඉන්දියාවේ උතුරු ප්‍රදේශයටය.එහෙත් ඉන්දියාවේ අන්ද්‍රා ප්‍රදේශයේ ස්ථාපිතව තිබුණා වූ ඉපැරැණි බෞද්ධ ශිෂ්ඨාචාරයක නටඹුන් අදටද දැකගන්නට එම ප්‍රදේශ වෙත යන සංචාරකයන්ට හැකිය. විශේෂයෙන්ම පුරාවිද්‍යාත්මක හා පරිසර හිතකාමී සංචාරවලට අන්ද්‍රා ප්‍රදේශය කදිම කලාපයකි.අන්ද්‍රා ප්‍රදේශ් සංචාරක සංවර්ධන සංස්ථාව (APTDC), චෙන්නායි හි පිහිටි ශ්‍රී ලංකාවේ නියෝජ්‍ය මහ කොමසාරිස් කාර්යාලය වෙත කරන ලද ඇරියුමකට අනුව ශ්‍රී ලංකා මහාබෝධි සමාගම මඟින් සංවිධානය කළ අන්ද්‍රා ප්‍රදේශ් මාධ්‍ය සංචාරයකට එක්වන්නට පසුගියදා අපට අවස්ථාව උදාවිය. මේ සංචාරයේදී අපට බෞද්ධ උරුමය මෙන්ම ඉපැරැණි ඉන්දියාවේ ගෘහ නිර්මාණ ශිල්පයේ දියුණුව දැකගන්නට ලැබිණි.දැන් මා මේ ලිපි සමඟ ඔබ රැගෙන යන්නේ ඉපැරැණි අන්ද්‍රා ප්‍රදේශයේ ශ්‍රී විභූතිය දැකගන්නටයි. තමිල්නාඩු, කර්ණාටක, මහාරාෂ්ඨ, චේතිස්ගර, ඔරිස්සා ප්‍රාන්තවලට මැදිව අන්ද්‍රා ප්‍රදේශ් ප්‍රාන්තය පිහිටා ඇත. සමස්ථ ඉන්දියාවේ ප්‍රාන්ත අතුරින් විශාලත්වයෙන් තෙවැනි තැන හිමිවන්නේ අන්ද්‍රා ප්‍රදේශයට යි.මේ ප්‍රාන්තයේ ප්‍රධාන භාෂාව තෙළිඟු වන අතර වැඩිම පිරිසක් අදහන්නේ ඉස්ලාම් දහමයි. අනෙක් වැඩිම පිරිස හින්දු භක්තිකයෝ වෙති.මෙවන් පුරවරයක ක්‍රි. පූ. දෙවැනි සියවසට අයත් බෞද්ධ සිද්ධස්ථාන පනස් එකක් සංරක්ෂණය වී අද එහි යන සංචාරකයන්ට, බැතිමතුන්ට දැක ගන්නට සලස්වා ඇත්තේ ඉන්දීය පුරාවිද්‍යාඥයන්ට පින් සිදුවන්නටය. අන්ද්‍රා ප්‍රදේශ් හි අග නගරය වන්නේ හයිඩ්‍රාබාද් නුවරයි.හයිඩ්‍රාබාද් හි සංඛේතය වන්නේ සියවස් හතරක් ඉපැරණි චාමිනාර් පල්ලියයි. අධික ජනගහනයෙන් යුත් නගර මධ්‍යයේ ඉදිවී ඇති සුවිසල් පල්ලිය නගරයේ ම අණසක ඇත්තේ එහි බව ලොවටම කියාපායි.මේ පුරවරයට යන සංචාරකයෙක් චාමිනාර් දැකගැන්ම මඟහරිත්නම් එය ජීවිතයේ කරන ලොකුම මෝඩකමකි.තාරමතී මණ්ඩපයදැන් අප පිවිසෙන්නේ අතීත හයිඩ්‍රාබාද් පුරවරයේ ශ්‍රී විභූතිය මැනවින් අද ලොවට කියාපාන ‍ෛඑතිහාසික ගොල්කොන්ඩා බළකොටුව වෙතටයි.ස්වභායෙන්ම කළු ගල් නිධිවලින් සපිරි හයිඩ්‍රාබාද් පුරවරයේ මනරම් ගල්කන්දක් මත මේ ගොල්කොන්ඩා මහ බළකොටුව නිර්මාණය කොට ඇත්තේ එය දකින කවර තරාතිරමේ පුද්ගලයකු වුවද පුදුමයෙන් පුදුමයට පත්කරමිනි.13 වැනි සියවසේදී හින්දු භක්තික කකාටිය රජු විසින් මේ බළකොටුවේ ඉදිකිරීම් ආරම්භකොට ඇතත් එය මහා බළකොටුවක් ලෙසින් ව්‍යාප්ත කොට ඇත්තේ අබ්දුල් කටූබ් ෂා රජු විසිනි. ඒ 1507 වකවානුවේ දීය.ගෘහ නිර්මාණ ශිල්පයේ අග්‍ර ඵලයක් ලෙසින් මේ ගොල් කොන්ඩා බළකොටුව අවිවාදයෙන්ම හඳුන්වා දිය හැකිය.මේ මහා බලකොටුව වටා දැවැන්ත ප්‍රාකාර 3කි. පිටතින්ම ඇති ශෛලමය ප්‍රාකාරය කිලෝ මීටර් 7ක් දිගය. අනෙක් ප්‍රාකාර දෙක ස්ථර දෙකකින් යුක්තව පිහිටුවා ඇත.මේ අතර රජ මාලිගය හා ආරක්ෂාව වෙනුවෙන් ඉදිකෙරුණු දැවැන්ත ගොඩනැගිලිය. හාත්පස සිසාරා පෙනෙන මහා වේදිකා මණ්ඩපය දැවැන්ත කන්ද මුදුනේ ඉදි කොට ඇත.මේ මණ්ඩපයට ගොඩවුණු කල්හි මුළු හයිඩ්‍රාබාද් පුරවරයම රිසි සේ දැක ගැන්මට හැකිය.එකල අබ්දුල් කටූබ් ෂා රජ තෙමේ මේ මණ්ඩපයට ගොඩ වී ඈතින් පෙනෙන තවත් මණ්ඩපයක නර්ථනයේ යෙදුණු තාරමතී නම් නාටිකාංගනාවකගේ රැඟුම් නරඹා ඇතැයි ඉතිහාසයේ ලියැවී ඇත.තාරමතී මණ්ඩපය ද්වාර දොළසකින් යුක්ත වූ බැවින් එය තාරමතී භාරාධරි නමින් හඳුන්වයි. අන්ද්‍රා ප්‍රදේශ් සංචාරක ප්‍රවර්ධන සංස්ථාව මඟින් පවත්වාගෙන යන සුපිරි සංචාරක නිකේතනය වූ තාරමතී භාරාධරි හරිත නිකේතනය පිහිටා ඇත්තේ මේ මනරම් මණ්ඩපය පාමුලය. එය සංචාරක සිත් පහන් කරවන දසුනින් යුතු නිමැවුමකි.හයිඩ්‍රාබාදයට පිවිසෙන ඔබ නැරැඹිය යුතුම තවත් තැන් කීපයක්ම වෙයි. ඉන් පලමුවැන්න ලෝ ප්‍රකට හයිඩ්‍රාබාද් ජාතික කෞතුකාගාරයයි. පුරා විද්‍යා කෞතුකාගාරය හා හුසේන් සාගර් (සාගරය) මැද ලුම්බිනි උයනේ පිහිටි දැවැන්ත බුදු පිළිමයද ඔබ විසින් නැරැඹිය යුතුම තැන් දෙකකි.නැවත අපි ඉර බැස යන සැන්දෑවේ ගොල් කොන්ඩා පිහිටි පීඨිකාවට පිවිසිය යුතුය. ඒ අන් කිසිවකට නොව ආලෝකය හා ශබ්දය පමණක් උපයෝගී කොටගෙන නිර්මාණය කොට ඇති ගොල් කොන්ඩා අතීත කතාන්දරය දැකගන්නටය.මනහර විදුලි ධාරා මධ්‍යයේ දිගහැරෙන මේ දසුන් පෙලෙන් අපට එදා සියවස් හතරකට එපිටින් කාල වකවානුවට පිය නැගිය හැකිය. (Sound &amp; light show) නමින් හඳුන්වන මේ මාහැඟි නිර්මාණය අන්ද්‍රා ප්‍රදේශ් සංචාරක ප්‍රවර්ධන සංස්ථාවේ තවත් අගනා ව්‍යාපෘතියකි.ලබන සතියේ අපි සිංහල උරුමය රැගත් නාගර්ජුන් කොණ්ඩා වෙත පිය නගමු.</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>09</day>
    </date>
    <link>http://www.dinamina.lk/2012/01/09/_art.asp?fn=f1201092</link>
    <topic>අධ්‍යාපන ක්ෂේත්‍රයේ සුවිශේෂී මෙහෙවරට සම්මාන ලැබූ විදුහල්පති</topic>
    <author/>
    <content>ගම්පහ බණ්ඩාරණායක විද්‍යාලයෙන් මූලික හා ද්විතියික අධ්‍යාපනය ලැබීය. ඉන් පසු රාජ්‍ය ශිෂ්‍යත්වයක් මත සෝවියට් සමූහාණ්ඩුවේ හර්කොෆ් රාජ්‍ය විශ්වවිද්‍යාලයෙන් ආර්ථික සැලසුම්කරණය පිළිබඳ විද්‍යාපති උපාධිය ලබා ගත්තේය.කොළඹ විශ්වවිද්‍යාලයෙන් අධ්‍යාපනය පිළිබඳ පශ්චාත් උපාධි ඩිප්ලෝමාවත්, මානව හිමිකම් පිළිබඳ සහතික පත්‍ර පාඨමාලාවත් හදාරා ඇත.ශ්‍රී ජයවර්ධනපුර විශ්වවිද්‍යාලයේ අපරාධ විද්‍යාව පිළිබඳ ශ්‍රාස්ත්‍රපති උපාධියද ලබා ඇති ශ්‍රේෂ්ඨාධිකරණයේ නීතිඥවරයෙකි. අනු / තඹුත්තේගම මධ්‍ය මහා විද්‍යාලයෙන් ගුරුවරයෙකු ලෙස වෘත්තීය ඇරඹි පසුව හෝමාගම අධ්‍යාපන කලාපයේ බප/ හෝ මීගොඩ මහා විද්‍යාලයේත් බප / හෝ මත්තේගොඩ විද්‍යාලයේත් සේවය කර ඇත.අනතුරුව බප / හෝ දියගම කනිෂ්ඨ විද්‍යාලයේ විදුහල්පති වරයා ලෙස 2007 - 12 – 31 දින වැඩ භාරගන්නා විට එහි සිටි ශිෂ්‍ය සංඛ්‍යාව 04කි. ගුරු මණ්ඩලය 06කි. ශ්‍රේණිධාරී විදුහල්පතිනියකි. වසර 4 තුළ එහි ශිෂ්‍ය සංඛ්‍යාව 400 දක්වා වැඩිකළ අතර ගුරු මහත්ම මහත්මීන්ගෙන්ද ප්‍රදේශයේ ස්වේච්ඡා සංවිධාන හා දෙමාපියන් ගෙන්ද සහායත් කලාප අධ්‍යාපන කාර්යාලයේත් සහය මනා ලෙස ලබා ගන්නා ලදී.අද බටහිර තූර්යවාදක කණ්ඩායමක්, පෙරදිග තූරයවාදක කණ්ඩායමක්, පෝතක බාලදක්ෂ කණ්ඩායමක් කුඩා මිතුරු කණ්ඩායමක් ආදී සියළුම විෂය සමගාමී කටයුතුවලින් සම්පූර්ණ අංග සම්පූර්ණ ප්‍රාථමික විද්‍යාලයකි.මෙම පාසල මෙලෙස ශ්‍රී ලංකාවේ වැසීයමින් පවතින පාසල් වලට ආදර්ශයක් සපයමින් සංවර්ධනය කිරීම උදෙසා 2010 වර්ෂයේදී මැලේසියානු විවෘත විශ්වවිද්‍යාලයේ කළමනාකරණ පුහුණු වැඩසටහනට සහභාගී වීම සඳහාද පළාත් අධ්‍යාපන දෙපාර්තමේන්තුවෙන් විදුහල්පතිවරයාට ශිෂ්‍යත්වයක් ලබා දුන් අතර බිඳ වැටුන පාසලක් ආදර්ශවත්ව ගොඩනැගීම උදෙසා ජනාධිපතිතුමා අතින් සම්මානයක් ද ලබා ගත්තේය.වසර 26 කට පසුව මෙම විද්‍යාලයෙන් ශිෂ්‍යත්වයට ඉදිරිපත් වූ සිසුන් 12 දෙනාගෙන් එක් අයෙක් ලකුණු 169ක් ලබා ගත් අතර අනෙක් දස දෙනෙක් ලකුණු 100 අභිභවා ගියෝය..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>10</day>
    </date>
    <link>http://www.dinamina.lk/2012/01/10/_art.asp?fn=n1201101</link>
    <topic>අධිකරණ නියෝගයෙන්ජ’පුර සිසුහු ගෙදර යති</topic>
    <author>භක්ති ධර්මපි‍්‍රය මෙන්ඩිස් සහ සමන්මලී පි‍්‍රයශාන්ති</author>
    <content>ජයවර්ධනපුර විශ්වවිද්‍යාල භූමියේ බලහත්කාරයෙන් රැඳී සිටි ශිෂ්‍යයන් එක්දහස් පන්සියයකට අධික පිරිසක් අධිකරණ නියෝග මත පොලිසිය විසින් ඊයේ (9) පෙරවරුවේ ඉවත් කරනු ලැබීය.පොලිසිය ශිෂ්‍ය සංගම් නායකයින්ට සහ ශිෂ්‍යයන්ට අධිකරණ නියෝග පිළිබඳ දැන්වීමෙන් පසු ඔවුන් එයට අවනත වී සාමකාමීව විශ්වවිද්‍යාල භූමියෙන් පිටව ගිය බව පොලිස් මාධ්‍ය ප්‍රකාශක පොලිස් අධිකාරි අජිත් රෝහණ මහතා පැවසීය.උප කුලපති එන්. එල්. ඒ. කරුණාරත්න මහතා එම ධුරයෙන් ඉවත් කරනතුරු සරසවි භූමියෙන් තමන් ඉවත් නොවනා බව ශිෂ්‍යයෝ සහ ශිෂ්‍ය සංගම් ප්‍රකාශ කළහ. ජයවර්ධනපුර විශ්වවිද්‍යාලයේ පෙරේදා (08) ශිෂ්‍යයන් සත්‍යග්‍රහයක් ද ආරම්භ කර තිබුණි. ඉකුත් දින පහ තුළදී සරසවි සිසුන් විසින් විරෝධතා පාගමනක්, උද්ඝෝෂණ මාලාවක් ක්‍රියාත්මක කළේය. එහිදී ඔවුන් උසස් අධ්‍යාපන ඇමැතිවරයාගෙන් සහ රජයෙන් ඉල්ලා සිටියේ තම සරසවියේ උප කුලපතිවරයා ඉවත් කර නව උප කුලපතිවරයකු පත්කරන ලෙසය.සරසවි භූමියේ ඉදිකර තිබූ විරු සිසු ස්මාරකයට බෝම්බ ප්‍රහාරයක් එල්ලවීමත් සමඟ සිසුන් කලහකාරී ලෙස හැසිරෙමින් සරසවි භූමිය තුළ කලහකාරී වීම නිසා පොලිසිය, යුද හමුදාව යෙදවීමට පාලන අධිකාරිය පියවර ගනු ලැබීය.පසුව පෙරේදා (08) සරසවිය වසා දැමුණු අතර, ශිෂ්‍යයන් ඉන් ඉවත් නොවීය. අනතුරුව ගංගොඩවිල මහේස්ත්‍රාත් අධිකරණය විසින් ඊයේ (09) ශිෂ්‍යයන්ට ඉවත්වන ලෙස නියෝග කළේය.සරසවි සිසුන් ඊයේ (09) එම නියෝගයට අනුව ඉවත්ව යන බවත්, සරසවිය නැවත ආරම්භ කළ දිනයේ සිට සිය ඉල්ලීම් ලබාදෙනතුරු මෙම විරෝධතාවය පවත්වන බව ජයවර්ධනපුර සරසවියේ ශිෂ්‍ය සංගම් නියෝජිත කිඹුල්ලෑවේ චන්ද්‍රානන්ද හිමියෝ පැවසූහ.ජයවර්ධනපුර සරසවි භූමිය අවට සියලුම මාර්ගවල යුද හමුදාව සහ පොලිසිය යොදවා ආරක්‍ෂාව තරකර ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>10</day>
    </date>
    <link>http://www.dinamina.lk/2012/01/10/_art.asp?fn=n1201102</link>
    <topic>බස්-ලොරි-ට්‍රක්රථතීරුබදු ඉවතට</topic>
    <author>මහින්ද අලුත්ගෙදර</author>
    <content>බස්, ලොරි, ට්‍රක්රථ සහ නව ලොරි එන්ජින් ආනයනයේ දී මෙතෙක් අය කරන ලද තීරුබදු සම්පූර්ණයෙන්ම අහෝසි කිරීමට රජය තීරණය කර ඇත.මීට අමතරව ලොරි හා බස් රථ සඳහා යොදවන ටයර් ආනයනයේ දී අය කරන ලද තීරු බද්ධ සියයට 50කින් අඩු කිරීමටද තීරණය කර තිබෙන බවද මුදල් හා ක්‍රම සම්පාදන අමාත්‍යාංශය පවසයි.ප්‍රමිතියෙන් ඉහළ ගුණාත්මක ප්‍රවාහන සේවාවක් ශ්‍රී ලංකාවේ ඇති කිරීමේ අරමුණින් ක්‍රියාත්මක මේ නව ක්‍රමවේදය පසුගිය නොවැම්බර් මස 22 දා සිට බල පැවැත්වෙන බවද එම අමාත්‍යාංශය පෙන්වා දෙයි. රට තුළ සංචාරක හා මඟී ප්‍රවාහන සේවාව උසස් මට්ටමකින් පවත්වාගෙන යාම සඳහා ඉහළ ප්‍රමිතියකින් යුතු බස්රථ ගෙන්වීම දිරි ගැන්වීම හා භාණ්ඩ ප්‍රවාහන සේවා කාර්යක්ෂම අයුරින් සිදු කිරීම සහතික කිරීමට බස්, ලොරි හා ට්‍රක්රථ ආනයනයේ දී අය කළ තීරු බදු අහෝසි කිරීමට පියවර ගන්නා ලද බව ද මුදල් හා ක්‍රම සම්පාදන අමාත්‍යාංශයේ ජ්‍යෙෂ්ඨ ප්‍රකාශකයෙක් පැවසීය.ජනාධිපති මහින්ද රාජපක්ෂ මහතා විසින් පසුගියදා පාර්ලිමේන්තුවට ඉදිරිපත් කළ අය-වැය යෝජනාවල දී මේ සම්බන්ධයෙන් වන යෝජනාවක් ද ඉදිරිපත් කර තිබෙන බව සඳහන් කළ එම ප්‍රකාශකයා ඊට අනුව මේ බදු සංශෝධනයන් සිදුකර තිබෙන බවද සඳහන් කළේය.නව නීතිය කියාත්මක කිරීම සම්බන්ධයෙන් අංක 1733/9 දරන අති විශේෂ ගැසට් නිවේදනය මඟින් ගැසට්කර තිබෙන බවද මුදල් හා ක්‍රම සම්පාදන අමාත්‍යාංශය ප්‍රකාශ කරයි..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>10</day>
    </date>
    <link>http://www.dinamina.lk/2012/01/10/_art.asp?fn=n1201103</link>
    <topic>ලොව විශාලතම ගුවන් යානයකටුනායකට</topic>
    <author>සුභාෂිනි සේනානායක</author>
    <content>ලොව විශාලතම ගුවන් යානයක් වන ප්‍රංශයේ නිෂ්පාදිත “ඒ 380” ගුවන් යානය ඊයේ (9) අලුයම 4.30 ට ශ්‍රී ලංකාවේ කටුනායක බණ්ඩාරනායක ජාත්‍යන්තර ගුවන්තොටුපොළට ළඟා විය.ප්‍රංශයේ එයාර් බස් සමාගමේ නිෂ්පාදිත මේ ගුවන් යානය මඟීන් 487ක් ගෙනයා හැකි අතර කාර්ය මණ්ඩලය 30කින් සමන්විත වේ.මේ ගුවන් යානය එමිරේට්ස් ගුවන් සේවයට අයත් එකකි. ඕස්ට්‍රේලියාවේ සිඩ්නි නුවර සිට ඩුබායි බලා ගමන් ගන්නා අතර ඉන්ධන ලබා ගැනීම සඳහා ශ්‍රී ලංකාවට ගොඩබස්සවා තිබේ.කටුනායක බණ්ඩාරනායක ජාත්‍යන්තර ගුවන් තොටුපළට ලොව විශාලතම ගුවන් යානයකට පහසුකම් සැපයීමට හැකි වූ බව සිවිල් ගුවන් සේවා ඇමැති පියංකර ජයරත්න මහතා ප්‍රකාශ කළේය.මෙරටට පැමිණෙන සංචාරකයන් මෙන්ම ගුවන් මඟීන්ගේත්, ගුවන් යානා මෙහෙයුම්වලත් විශාල වර්ධනයක් ඇති කරමින් මෙරට ගුවන් ප්‍රවාහනයෙහි විශාල වර්ධනයක් මේ වන විට සිදුව ඇතැයි ද ඇමැතිවරයා කීය..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>10</day>
    </date>
    <link>http://www.dinamina.lk/2012/01/10/_art.asp?fn=n1201104</link>
    <topic>සිසුන් කුමන්ත්‍රණයකට ඈඳා ගන්නජ’පුර අන්තරේ ක්‍රියාත්මක වෙනවා</topic>
    <author/>
    <content>ශ්‍රී ජයවර්ධනපුර විශ්වවිද්‍යාලයේ සිසු සිසුවියන් කුමන්ත්‍රණකාරී වැඩපිළිවෙළකට ඇඳා ගැනීමේ වෑයමක් විශ්වවිද්‍යාලීය අන්තර් ශිෂ්‍ය බල මණ්ඩලය හරහා ක්‍රියාත්මක කිරීමට ජවිපෙන් කැඩී ගිය කැරැලිකාර කණ්ඩායම කටයුතු කරන බව විශ්වවිද්‍යාලීය ප්‍රතිපාදන කොමිසමේ සභාපති මහාචාර්ය ගාමිණී සමරනායක මහතා පවසයි.ඒ මහතා මෙසේ ප්‍රකාශ කර තිබුණේ විශ්වවිද්‍යාලය අරගලය සම්බන්ධයෙන් මාධ්‍ය ඒ මහතාගෙන් කරුණු විමසූ අවස්ථාවේදීය. ඒ මහතාගේ ප්‍රකාශය ඊයේ (9) විද්‍යුත් නාලිකාවලද ප්‍රචාරය කෙරිණි. ජවිපෙ කැරැලිකාර කණ්ඩායම ප්‍රචණ්ඩකාරී ත්‍රස්තවාදී සංවිධානවල සම්බන්ධකම් පවත්වමින් කටයුතු කරයි.ඔවුන්ගේ සැලැසුම විශ්වවිද්‍යාලවල අහිංසක දරුවන් ඔවුන්ගේ ප්‍රචණ්ඩකාරී ක්‍රියාවලට හවුල් කරගෙන රට තුළ නැවතත් ලේවැගිරීමක් සිදු කිරීමේ සැලැසුම ක්‍රියාත්මක කිරීමට යැයිද මහාචාර්යවරයා පැවැසීය .ඒ අතර ඒ මහතා සිසු දරුවන්ගේ මවුපියන්ගෙන් ඉල්ලා සිටියේ දරුවන් කරන කියන දේ සම්බන්ධව දැඩි අවධානය යොමු කර කටයුතු කරන ලෙසයි..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>10</day>
    </date>
    <link>http://www.dinamina.lk/2012/01/10/_art.asp?fn=n1201105</link>
    <topic>අනාරක්ෂිත දුම්රිය හරස් මාර්ග 200කට ගේට්ටු</topic>
    <author>ශීලා උඩුවර</author>
    <content>අනාරක්ෂිත දුම්රිය හරස් මාර්ග 200කට ආරක්ෂිත ගේට්ටු සවිකිරීමට දුම්රිය දෙපාර්තමේන්තුව පියවර ගනියි.මේ සඳහා ටෙන්ඩර් කැඳවා ඇතැයි දුම්රිය දෙපාර්තමේන්තුවේ අධ්‍යක්ෂ සැලසුම් විජය සමරසිංහ මහතා පැවසීය. මෙයින් අඩක් පමණ මුහුදුබඩ දුම්රිය මාර්ගයේ හරස් මාර්ග සඳහා සාදවන බව සමරසිංහ මහතා කීය.දුම්රිය හරස්මාර්ගවලට ආරක්ෂිත ගේට්ටු සවි කිරීම සඳහා ඉකුත් වසර වෙනුවෙන් රුපියල් මිලියන 1000 ක් රජයෙන් ලබාදුන් අතර එම මුදල් වලින් මෙම ගේට්ටු සවි කරන බව සමරසිංහ මහතා කීය.අනාරක්ෂිත දුම්රිය හරස්මාර්ග 900 ක් පමණ තිබෙන බවත් ප්‍රාදේශීය සභා, නගර සභා, පළාත් සභාවලට මේ සඳහා ඉදිරිපත් වියහැකි බවත් ඒ මහතා කීය. දුම්රිය හරස්මාර්ගවල සිදුවූ අනතුරු වලින් වැඩි ප්‍රමාණයක් සිදුව ඇත්තේ වාහන රියදුරන්ගේ වැරදි හා නොසැළකිලිමත්කම නිසා බවද සමරසිංහ මහතා කීය..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>10</day>
    </date>
    <link>http://www.dinamina.lk/2012/01/10/_art.asp?fn=n1201106</link>
    <topic>ශ්‍රී ලාංකික ශ්‍රමිකයන්ගේකොරියා රැකියා වැටුපසියයට 6.1න් වැඩි වෙයි</topic>
    <author>මහින්ද අලුත්ගෙදර</author>
    <content>ශ්‍රී ලාංකික ශ්‍රමිකයන්ගේ මූලික වැටුප සියයට 6.1 කින් ඉහළ දැමීමට දකුණු කොරියානු රජය තීරණය කරයි.ඒ අනුව මේ වසරේ සිට රැකියා සඳහා දකුණු කොරියාව බලා පිටත්ව යන සෑම ශ්‍රී ලාංකිකයෙකුගේම වැටුප් ඉහළ යන අතර එය ශ්‍රී ලංකාව ලැබූ ජයග්‍රහණයක් බව විදේශ රැකියා ප්‍රවර්ධන හා සුබසාධන ඇමැති ඩිලාන් පෙරේරා මහතා අවධාරණය කරයි.පසුගිය වසරේ ඔක්තෝබර් මාසයේ දී පැවැති කොරියානු භාෂා ප්‍රවීණතා විභාගයෙන් ශ්‍රී ලාංකිකයන් 9998 දෙනෙකු සමත් වී සිටින බව පැවැසූ ඒ මහතා, ඊට අමතරව දකුණු කොරියානු ධීවර ක්ෂේත්‍රයේ රැකියා වෙනුවෙන් ශ්‍රී ලාංකිකයන් 1000 ක් බඳවා ගැනීමට තීරණය කර තිබෙන බව ද කියා සිටී.ඒ මහතා මේ බව අනාවරණය කළේ ශ්‍රී ලංකා විදේශ සේවා නියුක්ති කාර්යාංශයේදී ඊයේ (09) පැවැති මාධ්‍ය හමුවකට සහභාගි වෙමිනි.කොරියානු භාෂා ප්‍රවීණතා විභාගයෙන් අසමත් වුවද ලකුණු වැඩිපුර ලබා සිටින එහෙත් ධීවර ක්ෂේත්‍රයේ රැකියා කිරීම සඳහා කැමැත්තක් දක්වන්නන් මේ වෙනුවෙන් තෝරාගන්නා බවත්, මේ වසරේදී එම රැකියා සියල්ල හිමිවනු ඇති බවත් හෙතෙම විශ්වාසය පළ කළේය.මේ අතර ඇමැතිවරයා පෙන්වා දුන්නේ ඉතාලියේ ද රැකියා සඳහා ශ්‍රී ලාංකිකයන් යොමු කිරීමට අවස්ථාව ලැබී තිබෙන බවයි. මේ වසරේදී 3600 දෙනෙකු ඉතාලියේ රැකියා වෙනුවෙන් පිටත්කර යැවීමට බලාපොරොත්තු වන බව කී ඩිලාන් පෙරේරා මහතා මේ වෙනුවෙන් කිසිදු ගාස්තුවක් අය නොකරන බවද සඳහන් කළේය.ඊට අමතරව ශ්‍රී ලාංකිකයන් වෙනුවෙන් ඉතාලියේ රැකිය 2500 ක් නිර්මාණය වී තිබෙන බව පැවසූ විදේශ රැකියා ප්‍රවර්ධන හා සුබසාධන ඇමැතිවරයා, ඒ වෙනුවෙන් අවබෝධතා ගිවිසුමට අස්සන් කිරීමට බලාපොරොත්තු වන බව ද ප්‍රකාශ කළේය.විදේශ රැකියා සඳහා පිටත්ව යන ශ්‍රී ලාංකිකයන් සංඛ්‍යාව ඉහළ නැංවීමේ අරමුණින් වැඩසටහන් ක්‍රියාත්මක කරන ශ්‍රී ලංකා රජය මේ වසරේදී මැලේසියානු රැකියා සඳහා ශ්‍රී ලාංකිකයන් යොමු කරන බවත්, ඒ වෙනුවෙන් නිල වශයෙන් විශ්‍රාම ගත් රණවිරුවන් සහ පුනරුත්ථාපනය කළ එල්. ටී. ටී. ඊ. සාමාජිකයන් පුහුණු කරන බවත් ඒ මහතා පැවැසීය.මේ අතර ඒ මහතා ප්‍රකාශ කළේ මෙහි මුල් පියවර වශයෙන් 100 දෙනෙකු යැවීමට කටයුතු කරන බවත්, ඊට අදාළ ගිවිසුම සඳහා ඉක්මනින්ම අස්සන් කරන බවත්ය.විදේශ රැකියා ප්‍රවර්ධන හා සුබසාධන අමාත්‍යාංශයේ ලේකම් නිශ්ශංක විජේරත්න, විදේශ සේවා නියුක්ති කාර්යාංශයේ සභාපති අමල් සේනාධිලංකාර මහත්වරු ඇතුළු පිරිසක් මේ අවස්ථාවට එක්වූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>10</day>
    </date>
    <link>http://www.dinamina.lk/2012/01/10/_art.asp?fn=n1201107</link>
    <topic>මහ බැංකුවඅපවිත්‍ර නෝට්ටුරැස් කරයි</topic>
    <author>මහින්ද අලුත්ගෙදර</author>
    <content>රටපුරා විසිරී පවතින අපවිත්‍රවූ මුදල් නෝට්ටු එක්රැස් කිරීමේ වැඩපිළිවෙළක් ක්‍රියාත්මක කිරීමට ශ්‍රී ලංකා මහ බැංකුව පියවර ගෙන ඇත.ඒ අනුව රුපියල් 10, 20 සහ 50 වටිනාකමින් යුත් මුදල් නෝට්ටු මෙලෙස එක් රැස් කිරීමට තීරණය කර ඇති බව ශ්‍රී ලංකා මහ බැංකුවේ අධිපති අජිත් නිවාඩ් කබ්රාල් මහතා ප්‍රකාශ කරයි.ඉදිරි සති කිහිපය ඇතුළත පාසල්, වෙළෙඳ සංකීර්ණ සහ අදාළ මුදල් නෝට්ටු වැඩි වශයෙන් ගැවසෙන ස්ථාන මූලික කරගනිමින් මෙම වැඩපිළිවෙළ ක්‍රියාත්මක කිරීමට සැලසුම් කර තිබේ.අපවිත්‍ර මුදල් නෝට්ටු ශ්‍රී ලංකා මහ බැංකුව වෙත ලබා ගෙන ඒ සඳහා නව මුදල් නෝට්ටු නිකුත් කිරීම සිදු කරන බවද මහ බැංකුවේ අධිපතිවරයා සඳහන් කරයි.විශේෂයෙන් මේ වන විට ශ්‍රී ලංකාව පුරා විශාල වශයෙන් අපවිත්‍ර වූ රුපියල් 10, 20 සහ 50 අගයන්ගේ මුදල් නෝට්ටු භාවිත වුවද එම මුදල් නෝට්ටු මහ බැංකුවට ලබා ගැනීමේ සෘජු වැඩපිළිවෙළක් ක්‍රියාත්මක නොවන බැවින් මෙම වැඩපිළිවෙළ ක්‍රියාත්මක කරන බවද ඒ මහතා වැඩිදුරටත් කියාසිටී..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>10</day>
    </date>
    <link>http://www.dinamina.lk/2012/01/10/_art.asp?fn=n1201108</link>
    <topic>ජී එස් පී වළක්වන්න පෙත්සම් 700ක් ගහලා</topic>
    <author>විජයානී එදිරිසිංහ</author>
    <content>නිදහස් මාධ්‍ය ව්‍යාපාරයේ විවිධ තනතුරු දරමින් සිට මෙරටින් පළාගිය කණ්ඩායම මෙරටට ලැබෙන ජී. එස්. ටී. සහනය නවත්වාලීම සඳහා පෙත්සම් හත්සීයයක් පමණ ඉදිරිපත් කර තිබේ.නිදහස් මාධ්‍ය ව්‍යාපාරය කාබාසිනියා කර එහි තිබූ මූල්‍ය සම්පත් තම පෞද්ගලික පරිහරණයට යොදාගත් සුනන්ද දේශපි‍්‍රය, උවිදු කුරුකුලසූරිය යන පිරිස එම පෙත්සම් ව්‍යාපාරය මෙහෙයවා තිබුණි.මෙරට එ. ජා. ප. දේශපාලඥයකු සමඟ නිදහස් මාධ්‍ය ව්‍යාපාරයේ කැඳවුම්කරු යැයි කියාගත් පුද්ගලයකු මෙරට සිට එම පෙත්සම් රැස්කිරීම හොර රහසේ සිදුකර තිබේ.ඒ සඳහා ඔවුන් විසින් මාධ්‍ය ගම්මානයක නිවෙසක් එම රහසිගත වැඩ සඳහා යොදාගෙන ඇත.කොටි සංවිධානයට සහාය දෙමින් මෙරට තුළ කොටි සංවිධානයට අමානුෂික ක්‍රියා සිදු කිරීම සඳහා සහාය වෙමින් සිටි එම මාධ්‍ය නඩය ප්‍රභාකරන්ගේ පරාජයත් සමඟ දේශපාලන රැකවරණ පතා පිටරටවලට පැනගත්හ.මරණ තර්ජන නැතත් ඒ බව පවසා විදේශයට පැන දැනට නිව්යෝක් නුවර සිටින උවිදු කුරුකුලසූරිය රාජ්‍ය නොවන සංවිධාන මුදල්වල පිහිටෙන් වෙබ්අඩවියක් පවත්වාගෙන යන බවට තොරතුරු හෙළිවී තිබේ.මෙරට සිටින ඇතැම් පුද්ගලයන්ට මුදල් ගෙවා ව්‍යාජ තොරතුරු ලබාගන්නා මොහු මෙරට රජයට එරෙහිව එම වෙබ්අඩවිය එම අසත්‍ය තොරතුරු ප්‍රචාරය කරයි.ජාත්‍යන්තරය හමුවේ මේ රට අපහාසයට පත් කර රජය පෙරලා දැමීම විවිධ කුමන්ත්‍රණ දියත් කරන බව බුද්ධි අංශ හඳුනාගෙන තිබේ..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>10</day>
    </date>
    <link>http://www.dinamina.lk/2012/01/10/_art.asp?fn=n1201109</link>
    <topic>ආරක්‍ෂක ලේකම්ගේවිශේෂ දේශනය අද කොළඹ දී</topic>
    <author>චින්තා රණසිංහ</author>
    <content>ලංකාවේ සීමාසහිත එක්සත් ප්‍රවෘත්ති පත්‍ර සමාගම සහ ශ්‍රී ලංකා පදනම් ආයතනය එක්ව එළඹී ඇති ගිවිසුමකට අනුව කාලීන වශයෙන් වැදගත් මාතෘකා ආශ්‍රයෙන් මාසයකට එක් වරක් පවත්වන දේශන මාලාවේ 2012 ප්‍රථම දේශනය ශ්‍රී ලංකා පදනම් ආයතනයේදී අද (10) සවස 4.30 සිට පැවැත්වේ.ආරක්‍ෂක ලේකම් ගෝඨාභය රාජපක්‍ෂ මහතා “ජාතික ආරක්‍ෂාව සම්බන්ධයෙන් එල්ල වී ඇති අනාගත අභියෝග“ යන මැයෙන් මේ දේශනය පැවැත්වෙයි..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>10</day>
    </date>
    <link>http://www.dinamina.lk/2012/01/10/_art.asp?fn=n12011010</link>
    <topic>පේරාදෙණියේවෛද්‍ය සිසුන් 9කගේ පන්ති තහනම්</topic>
    <author>අසේල කුරුළුවංශ</author>
    <content>පේරාදෙණිය උද්භිද උද්‍යානයට රැගෙන ොස් පේරාදෙණිය විශ්වවිද්‍යාලයේ දන්ත වෛද්‍ය පීඨයේ නව සිසු පිරිසකට නවක වදය ලබාදීමේ සිද්ධියක් සම්බන්ධයෙන් එම පීඨයේ දෙවන වසරේ සිසුන් නවදෙනකුට සති 4ක කාලයක් සඳහා පන්ති තහනම් කර තිබේ.නවක වදයට ලක්වූ සිසුන් ඡායාරූප මගින් නවකවදය ලබා දුන් බව කියන සිසුන් හඳුනාගැනීමෙන් පසු විශ්වවිද්‍යාලයේ විනය පාලකවරයා මේ පන්ති තහනම සිදුකර ඇත.විශ්වවිද්‍යාල අධ්‍යාපන කටයුතු නිමවීමෙන් පසු පස්වරු 5.00 ට පමණ දෙවැනි වසරේ සිසු පිරිසක් නවක සිසුන් උද්භිද උද්‍යානයට රැගෙන ගොස් නවක වදය ලබා දී තිබේ.සිද්ධිය පිළිබඳ තොරතුරු ලැබීමෙන් පසු විශ්වවිද්‍යාලයේ විනය පාලක ඇතුළු කණ්ඩායමක් එහි ගොස් එය තහවුරු කරගෙන ද ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>10</day>
    </date>
    <link>http://www.dinamina.lk/2012/01/10/_art.asp?fn=n12011011</link>
    <topic>යතුරු පැදි ගැටුමේදී විසිවූදැරිය කැබ් රියකට යටවී මියගිහින්</topic>
    <author>භක්ති ධර්මප්‍රිය මෙන්ඩිස්</author>
    <content>පන්නල දංකොටුව ප්‍රධාන මාර්ගයේ දික්කැලේ පල්ලම ප්‍රදේශයේදී යතුරු පැදි දෙකක් ගැටී එක් යතුරු පැදියක සිටි දැරියක් ඉන් විසිවී ගොස් කැබ් රියකට යටවී මියගොස් තිබේ.අනතුරෙන් තුවාල ලැබූ තවත් කුඩා දරුවකු ඇතුළු පුද්ගලයන් දෙදෙනකු මීගමුව රෝහලට ඇතුළුකර ඇත.පෙරේදා (8) සවස සිදු වූ මෙම රිය අනතුරෙන් මියගොස් ඇත්තේ බඩබැද්ද පන්නල ලිපිනයේ පදිංචිව සිටි අටහැවිරිදි ඉෂාරා කුමාරි ලියනගේ නැමැති දැරිය බව පන්නල පොලිසිය පවසයි. කැබ්රථයේ රියදුරු සහ යතුරු පැදි රියදුරකු පන්නල පොලිසිය මගින් අත්අඩංගුවට ගෙන තිබේ. දරුවන් යතුරු පැදිවල රැගෙන යාමේදී ඔවුන් ගැන වඩා සුපරීක්ෂාකාරී වන ලෙස ජනතාවගෙන් පොලිසිය ඉල්ලීමක් කරයි..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>10</day>
    </date>
    <link>http://www.dinamina.lk/2012/01/10/_art.asp?fn=n12011012</link>
    <topic>අධිවේගී මඟට අද සිටතවත් සැප බස් දෙකක්</topic>
    <author>ශීලා උඩුවර</author>
    <content>දක්ෂිණ අධිවේගී මාර්ගයේ මගී ප්‍රවාහනයට අද (10) සිට තවත් ශ්‍රී ලංගම සුඛෝපභෝගී බස් රථ දෙකක් එක්වේ.මේ අනුව අද සිට පැය එක එකහමාරකට වරක් ශ්‍රී ලංගම බස් රථය බැගින් ධාවනය කෙරෙන බව ශ්‍රී ලංගම සභාපති එම්. ඩී. බන්දුසේන මහතා පැවසීය.ජනාධිපතිතුමාගේ උපදෙස් හා අනුමැතිය මත මෙම නව බස් රථ දෙක ධාවනයට එක් වේ. දැනට එම මාර්ගයේ පැය දෙකෙන් දෙකට ශ්‍රී ලංගම බස් රථ ධාවනය කෙරෙන නමුත් අද සිට ධාවනය වන බස් රථ ප්‍රමාණය 4 දක්වා වැඩිවී ඇති නිසා ධාවනය කරන ගමන්වාර ප්‍රමාණයද වැඩිවෙයි.මීට අමතරව සති අන්තයේ ගමන්වාර ප්‍රමාණය වැඩි කිරීමටත් රාත්‍රි සේවා ඇරඹීමටත් ඉදිරියේදී කටයුතු කරන බව සභාපතිවරයා කීය.මෙම බස් සේවාවෙන් දිනකට රුපියල් ලක්ෂ දෙකක පමණ ආදායමක් ලැබෙන බව ලංගම පවසයි..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>10</day>
    </date>
    <link>http://www.dinamina.lk/2012/01/10/_art.asp?fn=n12011013</link>
    <topic>නාසය-මොළය ආශි‍්‍රත සැත්කම්වලටනව ක්‍රමවේදයක් හා උපකරණයක්</topic>
    <author>සන්ධ්‍යා කරුණාරත්න</author>
    <content>නාසය හා මොළය ආශ්‍රිතව පවතින කෝඨරාභයන්හි සැත්කම් සිදු කිරීම සඳහා නව ක්‍රමවේදයක් මෙරට විශේෂඥ වෛද්‍යවරුන්ට හඳුන්වාදීමට සෞඛ්‍ය අමාත්‍යාංශය පියවර ගෙන ඇත.නෙවිගේෂන් ඇසිස්ටඩ් සයිනස් සර්ජරි (Navigation Assisted Sinus Surgery) නමින් හඳුන්වන මේ නව ක්‍රමවේදයට අදාළ උපකරණය කොළඹ ජාතික රෝහලේ උගුර, කන, නාසය සම්බන්ධ විශේෂඥ වෛද්‍යවරුන්ට පෙරේදා (08) හඳුන්වාදීම සිදුකෙරිණ.නෙවිගේෂන් නම් වූ මේ උපකරණය වෙනත් ශල්‍යකර්ම සඳහා මෙතෙක් භාවිත කර තිබුණත් මොළය හා නාසය ආශ්‍රිත කෝඨරාභ සැත්කම් සඳහා භාවිත කරන ප්‍රථම අවස්ථාව මෙය බව සෞඛ්‍ය අමාත්‍යාංශය ප්‍රකාශ කරයි.නාසය හා මොළය ආශ්‍රිතව තිබෙන වෙනත් අවයවවලට හානි නොවී සැත්කම් සිදු කිරීමට හැකි වීම මෙහි ඇති විශේෂත්වයයි.මේ නව ක්‍රමවේදය හඳුන්වාදීමේ පුහුණු වැඩසටහන සඳහා විශේෂඥ වෛද්‍යවරුන් 35 දෙනකු සහභාගි වූහ. එම විශේෂඥ පුහුණුව ලබාදීම සඳහා ඉන්දියාවේ ශල්‍ය විශේෂඥ වෛද්‍ය ඩීම් දයාල් මහතා ශ්‍රී ලංකාවට පැමිණි බව අමාත්‍යාංශය පවසයි.නෙවිගේෂන් උපකරණය භාවිතයෙන් කෝඨරාභ ආශ්‍රිතව සිදු කරන සැත්කම් ඉතා සාර්ථක බවත් මේ වැඩපිළිවෙළ කොළඹ ජාතික රෝහලෙන් ආරම්භ කර සෙසු රෝහල්වලට ව්‍යාප්ත කිරීම සිදු කරන බවත් කොළඹ ජාතික රෝහලේ උගුර, කන, නාසය පිළිබඳ විශේෂඥ වෛද්‍ය චන්ද්‍රා ජයසූරිය මහත්මිය පැවැසුවාය..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>10</day>
    </date>
    <link>http://www.dinamina.lk/2012/01/10/_art.asp?fn=n12011014</link>
    <topic>දේශීය සිනමාවට වසර 65යිසිනමා ශිල්පීන් 6ක් වෙනුවෙන් මුද්දර</topic>
    <author>උපාලි කරුණාරත්න</author>
    <content>දේශීය සිනමාවට වසර හැට පහක් පිරීම නිමිත්තෙන් මෙරට සිනමාව සඳහා සුවිශේෂී මෙහෙවරක් සිදු කළ හිටපු සහ සිටින ප්‍රවීණ, ජ්‍යෙෂ්ඨ සිනමා ශිල්පීන් හය දෙනෙකු වෙනුවෙන් මුද්දර හයක් නිකුත් කෙරේ.ගාමිණී ෆොන්සේකා, ජෝ බේවික්‍රම, එඩී ජයමාන්න, සන්ධ්‍යා කුමාරි, ටයිටස් තොටවත්ත, මාලනී පොන්සේකා යන සිනමා ශිල්පීන් ගේ නම් මේ සඳහා යෝජනා වී තිබේ. මෙම 21 දින එම මුද්දර නිකුත් කරන බව තැපැල් සේවා අමාත්‍යාංශය පවසයි..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>10</day>
    </date>
    <link>http://www.dinamina.lk/2012/01/10/_art.asp?fn=n12011015</link>
    <topic>ඇමැති සුසිල්ටසුබ උපන් දිනයක්</topic>
    <author/>
    <content>එක්සත් ජනතා නිදහස් සන්ධානයේ මහ ලේකම් ඛනිජ තෙල් කර්මාන්ත ඇමැති සුසිල් ප්‍රේමජයන්ත් මහතාගේ 57 වන උපන් දිනය අදට (10) යෙදී ඇත.එක්සත් ජනතා නිදහස් සන්ධානයේ මහ ලේකම්වරයාට “දිනමිණ” සුබ උපන් දිනයක් පතයි..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>10</day>
    </date>
    <link>http://www.dinamina.lk/2012/01/10/_art.asp?fn=r1201101</link>
    <topic>වෙන්නවත්ත ශ්‍රී කල්‍යාණි වංශිකාරාමයේ විශේෂ දානමය පින්කමක්</topic>
    <author>කොළොන්නාව සමූහ ඒ. සුමනසේන</author>
    <content>නව වසරට සුබ පැතීම හා ජනාධිපති මහින්ද රාජපක්ෂ මහතාට, රජයට හා සියලු රට වැසියන්ට සෙත් පැතීම සඳහා වෙන්නවත්ත ශ්‍රී කල්‍යාණි වංශිකාරාම විහාරස්ථානයේ දී විශේෂ දානමය පින්කමක් සිදුකරන්නට යෙදුණි.විහාරාධිපති ශ්‍රී කල්‍යාණි සාම ගී‍්‍ර ධර්ම මහා සංඝ සභාවේ මුල්ලේරියාව පාර්ශවයේ අනුනායක යටියන ඤාණාවාස නායක හිමිගේ අනුශාසනා පරිදි මෙම දානමය පින්කම සිදු කෙරුණේ කිත්සිරි මෙවන් කැලණිය අබියස පිහිටි විවේක සෙනසුනේ දීය.පුරාණ චාරිත්‍ර විධි අනුව මිරිස් තුනපහ වංගෙඩියේ කොටා මිරිස් ගල්වල අඹරා මැටි වළං ලිප තබා උයා - පිහා සකස් කරන ලද බත් හා ව්‍යාංජන කෙසෙල් කොළ අතුරන ලද තල් කොළ වලින් සකස් කළ පෙට්ටිවල අසුරා දායක දායිකාවන් විසින් තම තමන්ගේ හිස මත තබා සාදුකාර මධ්‍යයේ කැලණි ගං ඉවුරට යාබදව ඇති මාර්ගයේ සැතපුම් එකහමාරක් පමණ මග ගෙවා පා ගමනින් අදාළ සෙනසුන වෙත ගොස් මහ සඟරුවනට දන් පිළිගැන්වීම මෙම විශේෂත්වය වූහ.මෙහිදී පැමිණ සිටි පිරිස පන්සිල් හි පිහිටුවා අනුශාසනාවක් කළ යටියන ඤාණාවාස අනුනාහිමියෝ, පැරැණි කාලයේ අපේ රටේ සිංහල බෞද්ධ ජනතාව ඉතාමත් සරළ ජීවිත ගත කළ පිරිසක් වූ බවද, එමෙන්ම ලෙඩ රෝග වලින් තොරව ඉතාමත් සෞඛ්‍ය සම්පන්නව ජීවත් වූ ඔවුන් එදා ගමේ පන්සල හා විශාල බැඳියාවකින් කල් ගත කළ අතර ආහාර ඔතා තැබීම සඳහා කෙසෙල් කොළය පාවිච්චි කළේ එහි සෙම් රෝගය නසන ඖෂධීය ගුණයක් ඇති බව දැන සිටි නිසා බවද එසේම තල් කොළ පෙට්ටිවල ආහාර දැමීමට උපයෝගී කර ගත්තේ එය තුන් දොස් සමනය කරන ගුණයකින් යුක්ත වූ නිසා බවද කීහ..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>10</day>
    </date>
    <link>http://www.dinamina.lk/2012/01/10/_art.asp?fn=r1201102</link>
    <topic>සංවර්ධන වැඩට රු. ලක්‍ෂ 710ක්</topic>
    <author>නිට්ටඹුව සමූහ - ජෙනට් ජයසිංහ</author>
    <content>විමධ්‍යගත අයවැය 2011 යටතේ දීපව්‍යාප්ත ගම නැඟුම ව්‍යාපෘතියට සමගාමීව ගම්පහ ප්‍රාදේශීය ලේකම් කොට්ඨාසයේ ග්‍රාමීය මාර්ග, විදුලිය, පානීය ජලය, සුලු වාරිමාර්ග, මාතෘ සායන, පාසල් වැසිකිළි සහ පෙර පාසල් සංවර්ධනය සඳහා රුපියල් ලක්‍ෂ 710ක ප්‍රතිපාදන මුදල් වැයකර ඇති බව ගම්පහ ප්‍රාදේශීය ලේකම් කාර්යාලයේ සහකාර ක්‍ෂේත්‍ර සංවර්ධන නිලධාරිනී ආර්. ජී. සී. සරෝජිනී මහත්මිය පැවසුවාය.ඒ අනුව අදාළ බල ප්‍රදේශයේ මාතෘ සායන 4ක්, පාසල් වැසිකිළි 47ක්, වාරිමාර්ග 53ක්, පෙර පාසල් 4ක් සහ පානීය ජල ව්‍යාපෘති 8ක් සක්‍රීය කිරීම සඳහා මෙම ප්‍රතිපාදන මුදල් වැයකර ඇති බව ආර්. ජී. ඩී. සරෝජනී මහත්මිය වැඩිදුරටත් පැවසුවාය..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>10</day>
    </date>
    <link>http://www.dinamina.lk/2012/01/10/_art.asp?fn=r1201103</link>
    <topic>බසයේදී පරෙස්සමට ළඟ තියා ගන්න ඉල්ලාඅත්බෑගයේ තිබූ රු. 5000ක මුදලට විදලා</topic>
    <author>බර්ටි ලයනල් උඩුගම්පොළ</author>
    <content>දිනපතා බස් රථවල ගමන්කරන සැමට මෙය කදිම පාඩමක්. මෙය ආරංචි වුණේ ප්‍රවාහන ක්‍ෂේත්‍රය හා සම්බන්ධ කාර්යාලයක සේවය කරන හිතවතියකගෙනි. ඇය දිනපතා පොල්ගහවෙල සිට කාර්යාලයට පැමිණේ.ඇය එදිනත් සේවය අවසන් කර නිවෙස බලා යෑමට මිරිස්වත්තෙන් බස් රථයට ගොඩ වූවාය. බස් රථය මගී ජනතාවගෙන් පිරී තිබුණි. ඇය සෙනග අතරින් ඉදිරියට ඇදී යද්දී අසුනක වාඩිවී සිටි ගැබිනි කාන්තාවක් ඇගේ කරේ එල්ලා තිබූ බෑගයට අත තබා ‘දෙන්න මිස් බෑග් එක’ කියා මද සිනහවක් පාමින් ඉල්ලා සිටියාය. ඇය සිය අත් බෑගය අර ගැබිනි මවට දුන්නාය.බසයේ මගීන් ගණන ටිකෙන් ටික වැඩි වෙද්දි ගැබිනි මව අසල හිටගෙන සිටි අර කාන්තාව මදක් ඉදිරියට ගියාය.සෑහෙන දුරක් මෙසේ ගමන් කරද්දී අර ගැබිනි කාන්තාව අසුනෙන් නැගිට ‘මිස් මම බහිනවා. බෑග් එක මේ මිස්ට දෙන්නම් නැත්නම් මිස් එන්න මෙතැනට ඉඳගන්න’ යැයි කීවාය.‘කමක් නෑ. ඉඳගත්ත කෙනාට දෙන්න. මම බහින කොට ගන්නම්කො’ ඇය කීවාය. සිය අත්බෑගයේ රුපියල් පන්දාහක මුදලක් තිබුණද ඒ ගැන ඇය සැකයක් නොසිතුවාය.ටික දුරක් යද්දී ඇයට අසුනක් ලැබී වාඩි වූවාය. බෑගය ළඟ තබාගෙන සිටි කාන්තාව එය ඇයට දී බස් රියෙන් බැස ගියාය.ගමනාන්තයට ළඟා වූ පසු ඇයද බසයෙන් බැස වෙළඳ සලකට ගියේ තම දියණියට අවශ්‍ය පොත් කීපයක් මිලදී ගැනිමට සිතාය. ඇය තමන්ට අවශ්‍ය පොත් කීපය ඉල්ලුම් කර මුදල් ගෙවීමට බෑගය විවෘත කරද්දී අදහාගත නොහැකි වී ඇත. බෑගයේ තිබුණේ මාරු කාසි කීපයක් පමණි. එහි වු රුපියල් පන්දාහක මුදල් අතුරුදන්ව තිබුණි.එය දුටු ඇයගේ දෑස් කඳුළින් පිරිණ. මේ වෙනස දුටු කඩයේ මුදලාලි ‘ඇයි මිස් සල්ලි මදිද කමක් නෑ හෙට ගනිමු මදිනං’ යැයි කීවේය. ඇය එවිට සියලු විස්තරය වෙළෙන්දාට කීවාය. පසුව සල්ලි ගමු යැයි කියා මුදලාලි ඇයට පොත් පාර්සලය දුන්නේය.නිවෙසට ගිය ඇය මේ ගැන සිතමින් කනස්සල්ලෙන් සිටිනවා දුටු ඇගේසැමියා ඒ ගැන තොරතුරු විමසා තිබේ.ඇය තමන්ට වුණු පාඩුව ගැන කියද්දී ඊට සාවධානව ඇහුම්කන් දුන් සැමියා මින්පසු මීට වඩා සැලකිල්ලෙන් සමාජයේ මිනිසුන් හඳුනාගන්නට බුද්ධිමත් වෙන ලෙස සිය බිරියට කරුණු පහදා දුන්නේය..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>10</day>
    </date>
    <link>http://www.dinamina.lk/2012/01/10/_art.asp?fn=r1201104</link>
    <topic>පාතාල කල්ලි නායකයකු යැයි කියන දාබරේගේඝාතනය ගැන පොලිස් පරීක්ෂණ ඇරැඹේ</topic>
    <author>නුගේගොඩ සමූහ ඩබ්ලිව්. විදානපතිරණ</author>
    <content>කලක් පාතාලයේ නමගිය පුද්ගලයකුවූ රොහාන් ලිලන්ත දාබරේ නොහොත් චන්දන දාබරේ නැමැත්තා සන්නද්ධ කල්ලියක් විසින් පැහැරගෙන ගොස් වෙඩි තබාමරා දැමීම පිළිබඳ පොලිසිය පුළුල් පරීක්ෂණ ආරම්භ කර ඇත.ටී 56 ඇතුළු අවි ආයුධ වලින් සන්නද්ධව පැමිණි මේ කල්ලිය තලවතුගොඩ හන්දියේ සිටි දාබරේ ඇතුළු ඔහුගේ හිතවතුන් පස් දෙනකු දණ ගස්වා දාබරේ රැගෙන ගොස් මේ වෙඩි තැබීම සිදු කර ඇතැයි තලංගම පොලිසිය කියයි.දාබරේ මීට වසරකට පමණ පෙර එස්. එම්. ජී. වර්ගයේ ස්වයංක්‍රීය ගිනි අවියක් සමග අසුවී අත්අඩංගුවට පත්ව බන්ධනාගාර ගතව සිට ඇප මත නිදහස ලැබූවෙකි.මීට පෙරද මිනීමැරීම් මංකොල්ලකෑම් ඇතුළු සාපරාධී ක්‍රියාවලට සැකකරුවකු ලෙස මොහු කිහිප වතාවක්ම අත්අඩංගුවට පත්වී ඇත.කාලයක් නමගිය පාතාල කරුවකු වූ මොහු වසරක පමණ සිට එම කටයුතුවලින් ඉවත්ව සිටි බවද පොලිසිය කියයි. මිය ගිය එම පාතාල සාමාජිකයාගේ මරණය සම්බන්ධයෙන් මූලික මහේස්ත්‍රාත් පරීක්ෂණය කඩුවෙල මහේස්ත්‍රාත් ලංකා ජයතිලක මහත්මිය විසින්පසුගියදා සිදු කරන ලදී.වැඩබලන නියෝජ්‍ය පොලිස්පති අයි. එම්. කරුණාරත්න නුගේගොඩ කොට්ඨාස භාර පොලිස් අධිකාරී දේශබන්දු තෙන්නකෝන් මහත්වරු දෙදෙනාගේ අධික්ෂණයෙන් සහ සහකාර පොලිස් අධිකාරී නිශාන්ත සොයිසා මහතාගේ මෙහෙයවීමෙන් තලංගම පොලිස් ස්ථානාධිපති පොලිස් පරීක්ෂක උපුල් පෙරේරා මහතාගේ මෙහෙයවීමෙන් පරීක්ෂණ කටයුතු සිදු කෙරේ..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>10</day>
    </date>
    <link>http://www.dinamina.lk/2012/01/10/_art.asp?fn=r1201105</link>
    <topic>මාවනැල්ල පැරැණි පොළ භූමියඅපිරිසුදු වීමෙන් පරිසරයට බලපෑම්</topic>
    <author>මාවනැල්ල සමූහ පී. සෙනෙවිරත්න</author>
    <content>මාවනැල්ල ප්‍රධාන බස් නැවතුම් පොළ අසල සෙනසුරාදා සති පොළ පවත්වාගෙන ගිය භූමිය එම සතිපොළ නගරයෙන් දැන් ජරාවාස වී තිබේ. මදක්ඈතට ගෙන ගිය පසුව මේ භූමිය පාළුවට ගොස් තිබේ.මෙහි පරණ ගොඩනැගිලි පද්ධතිය දිරා ගොසිනි. මැසිමදුරුවන් බෝවීමට කදිම ස්ථානයක් බවට පත්ව තිබීමෙන් එය අවට පරිසරයේ පැවැත්මටද තර්ජනයකි.මෙසේ අතහැර දමා ඇති ගොඩනැගිලි ප්‍රයෝජනවත් වැඩකට ගන්නැයි ප්‍රදේශවාසීහු අදාළ බලධාරීන්ගෙන් ඉල්ලා සිටිති..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>10</day>
    </date>
    <link>http://www.dinamina.lk/2012/01/10/_art.asp?fn=s1201101</link>
    <topic>ක්‍රිකට් නිලවරණයට බලපෑම් ඇති බව ඔප්පු කළහොත් ඇමැතිකමින් යනවා</topic>
    <author>ප්‍රින්ස් ගුණසේකර</author>
    <content>ක්‍රිකට් නිලවරණයට දේශපාලන බලපෑමක් ඇතැයි ඔප්පු කළහොත් ක්‍රීඩා ඇමැති ධුරයෙන් ඉවත්වන බව මහින්දානන්ද අළුත්ගමගේ මහතා පවසයි.ක්‍රිකට් නිලවරණයේදී ඡන්දය ප්‍රකාශ කළ කිසිවෙකු හෝ නිලවරණය පැවැති ආකාරය අසාධාරණ බවට ක්‍රීඩා අමාත්‍යාංශය වෙත පැමිණිලිකර නැතැයි ක්‍රීඩා ඇමැතිවරයා අවධාරණය කළේය. නිලවරණය පැවැතෙද්දී විරෝධතාවක් ඇත්නම් ඡන්දය ප්‍රකාශ නොකොට නිහඬව හෝ සිටීමක් හෝ සිදු නොවූ බව ක්‍රීඩා ඇමැති මහින්දානන්ද අළුත්ගමගේ මහතා පැවැසීය. පරාජය භාර ගැනීමට නොහැකි ඇතැම් අය නිලවරණය පිළිබඳ පරීක්ෂණ ඉල්ලා ජාත්‍යන්තර ක්‍රිකට් කවුන්සිලයට පැමිණිලි කිරීම හාස්‍ය ජනක බව ඇමැතිවරයා සඳහන් කළේය.වසර 2011 තුළදී ක්‍රීඩා සංවර්ධනය වෙනුවෙන් අමාත්‍යාංශයේ ක්‍රියාමාර්ග හා 2012 ඉදිරි වැඩපිළිවෙළ මාධ්‍ය හමුවේ ප්‍රකාශ කරමින් ඇමැතිවරයා මේ බව පැවැසීය.“අලුත් ක්‍රිකට් නිලධාරී මණ්ඩලය සමග සාකච්ඡා කොට මේ වසරේ පැහැදිලි වෙනස්කම් සිදුකරනවා. ඉදිරි කාලයේ ශ්‍රී ලංකාව සහභාගීවන ක්‍රිකට් තරගාවලි කිහිපයකින් විශාල ආදායමක් ලැබෙනවා. දැන් පවතින ක්‍රිකට් ආයතනයේ මුදල් ගලාඒමේ ප්‍රශ්නයට විසඳුම් සෙවිය හැකියි” ක්‍රිකට් ආයතනයේ මුදල් නාස්තිය අඩු කිරීමට පියවර කිහිපයක් ගැනීම අපේක්ෂාව බව ඇමැතිවරයා පැවැසීය. “ක්‍රිකට් තේරීම් කමිටුව ගැනත් අලුතින් හිතන්න සිදුවෙලා බොහෝ දේ මේ වසරේදී වෙනස් වේවි” ඇමැතිවරයා පැවැසීය.පාපැදි - පාපන්දුදැනට අක්‍රිය තත්ත්වයේ ඇති පාපැදි පරිපාලනයට අතුරු කමිටුවක් පත්කිරීම ලබන සතියේ සිදුවනු ඇතැයි ඇමැතිවරයා හෙළි කළේය. ත්‍රිවිධ හමුදාවට සම්බන්ධ දක්ෂ නිලධාරීන්ගේ සහාය ලබාගෙන පාපැදි අතුරු කමිටුව පිහිටුවන බව හෙතෙම සඳහන් කළේය.ශ්‍රී ලංකා පාපන්දු ක්‍රීඩාවේ කඩා වැටීමට පාපන්දු සම්මේලනය වගකිව යුතු බවට චෝදනාවක් ද නැගුණි.“රුපියල් මිලියන ගණන් ආධාර ලැබෙන පාපන්දු සම්මේලනය ක්‍රීඩාවේ දිගින් දිගටම ලබන පරාජයන්ට වගකිව යුතුයි. පාපන්දු සම්මේලනයේ ඇතැම් නිලධාරීන්ගේ වැටුප ලක්ෂය ඉක්මවා තිබෙනවා. නමුත් ක්‍රීඩාවේ දියණුවක් නෑ. සුගතදාස ක්‍රීඩාංගණයේ පසුගිය වසරේ පැවැති තරගාවලියකට පේ‍්‍රක්ෂකයන් 300ක් වත් ගේන්න බැරි වුණා. ශ්‍රී ලංකාවේ පැවැත්වෙන ප්‍රධානතම පාපන්දු තරගාවලියට ක්‍රීඩා සමාජ 147යි සහභාගි වුණේ. වොලිබෝල් තරගාවලියකට 7000ක් ඉක්මවනවා. නෙට්බෝල් ක්‍රීඩාවත් එහෙමයි. පාපන්දු නිලධාරීන්ට කාලයක් දී තිබෙනවා නිසි සැලැස්මක් හදන්න” අළුත්ගමගේ මහතා පැවැසීය.ක්‍රීඩා 15කට මුදල්ජාත්‍යන්තර තලයේ දක්ෂතාවලට ළඟාවිය හැකි ක්‍රීඩා 15කට මූල්‍ය අනුගහය ලබන පෙබරවාරි මාසයේ සිට ලබා දීමට කටයුතු යොදා ඇත.ක්‍රීඩා සමාජයකට රුපියල් මිලියන 20 සිට 30 දක්වා මූල්‍ය අනුග්‍රහය ලබාදීමට රාජ්‍ය ආයතන බැංකු ඉදිරිපත් ව සිටිති. එමෙන්ම එම ආයතන හරහා ක්‍රීඩක ක්‍රීඩිකාවන්ට රැකියා අවස්ථා උදාකරදීමට ක්‍රීඩා අමාත්‍යාංශය කටයුතු යොදා ඇතැයි ද ඇමැතිවරයා පැවැසීය.සංවර්ධන දෙපාර්තමේන්තුවට අනතුරු හැඟවීමක්ක්‍රීඩාවේ යම් පසුබැසීමක් සිදුවන්නේ නම් ක්‍රීඩා සංවර්ධන දෙපාර්තමේන්තුව ද වගකිව යුතු බව ක්‍රීඩා ඇමැතිවරයා මේ මාධ්‍ය හමුවේදී පැවැසීය. ක්‍රීඩා අධ්‍යක්ෂ ජෙනරාල් රංජනී ජයකොඩි මහත්මියට හා ලේකම් උදය සෙනෙවිරත්න මහතාට ඇමැතිවරයා නියෝග කළේ වගකීම් ඉටු නොකරන නිලධාරීන්ට එරෙහිව නිසි පියවර ගන්නා ලෙසයි.“ක්‍රීඩා සංගම් අධීක්ෂණයට නිලධාරීන් 20ක් යොදවා තිබෙනවා. සංගම්වල සියලු අංශවල ක්‍රියාකාරීත්වය ගැන ප්‍රගති වාර්තාවක් ලබා ගත යුතුයි. වැඩ කරන්නේ නැති නිලධාරීන් මට එපා” ඇමැතිවරයා අනතුරු හැඟවීය.ක්‍රීඩා සංගම් නිල කාලයක්‍රීඩා සංගම්වල නිල කාලය වසර 2ක් දක්වා දීර්ඝ කිරීමට නීති රෙගුලාසි සංශෝධනයවේ. “හොඳින් වැඩ කරන සංගම්වලට ඇමැති බලතල අනුව තවත් වසර 2ක් දෙනවා. ක්‍රීඩා ශක්ති වැඩ සටහන නව මුහුණුවරකින් මේ වසරේ ක්‍රියාත්මක වෙනවා” වසරේ ක්‍රියාදාමය හෙළි කළේය.ක්‍රීඩාව වෙනුවෙන් ජාතික ප්‍රතිපත්තිය ලබන සතියේ කැබිනට් මණ්ඩලයට ඉදිරිපත් කිරීමට නියමිතය. ක්‍රීඩා රෙගුලාසි සංශෝධනය මේ මස 16 වැනිදා ක්‍රීඩා සංගම් ප්‍රධානීන් වෙත ඉදිරිපත් කෙරේ.ක්‍රීඩා සංගම්වල නිලතල දේශපාලකයන්ට දැරිය නොහැකි බවට නීති පැනවීමට ද අපේක්ෂා කරන බව ක්‍රීඩා ඇමැති මහින්දානන්ද අළුත්ගමගේ මහතා වැඩි ජරටත් පැවැසීය..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>10</day>
    </date>
    <link>http://www.dinamina.lk/2012/01/10/_art.asp?fn=s1201107</link>
    <topic>එක්දින පුහුණු තරගයෙන් ශ්‍රී ලංකාවට ලකුණු 78ක ජයක්</topic>
    <author>ෆවුස් මොහොමඩ් දකුණු අප්‍රිකාවේ සිට...</author>
    <content>දකුණු අප්‍රිකාවේ ‘කෝබ්‍රා’ යොවුන් පිල සහ ශ්‍රී ලංකාව අතර ඊයේ (9) කේප් ටවුන් නගරයේ බ්‍රැකන්ෆෙල් පිටියේ පැවැති එක්දින පුහුණු තරගයෙන් ලකුණු 78ක ජයක් අත්කර ගැනීමට ශ්‍රී ලංකාව සමත්විය.පළමුව පන්දුවට පහරදුන් ශ්‍රී ලංකා පිල ඕවර 50 අවසානයේ කඩුලු 9ක් දැවී ලකුණු 296ක් රැස් කළේය. දකුණු අප්‍රිකානු සංචාරයේ සිය ප්‍රථම අර්ධ ශතකය වාර්තා කළ මහේල ජයවර්ධන ඊයේ පුහුණු තරගයේ ශ්‍රී ලංකා ඉනිමේ වැඩිම ලකුණු ලාභියා විය. ඔහු ලකුණු 74ක් රැස්කළේය. හතරේ පහර 9ක් සහ හයේ පහරක් ඇතුලත් වූ ඔහුගේ අර්ධ ශතකයට පන්දු 70ක් වැයවිය. උපුල් තරංග ලකුණු 55ක් ලබාගත්තේය. උපුල් තරංග හා මහේල ජයවර්ධන එක්ව 2වැනි කඩුල්ලට ලකුණු 123ක සම්බන්ධතාවක් ගොඩනැගූහ. ළහිරු තිරිමාන්න ලකුණු 40ක් රැස්කිරීමට සමත්විය. ලසිත් මාලිංග ලකුණු 27ක් අජන්ත මෙන්ඩිස් ලකුණු 23ක් ලබාගත්හ. පන්දුයැවීමේදී ඇලිස්ටෙයාර් ග්‍රේ කඩුලු 3ක් සහ බ්‍රෙන්ඩන් යංග් කඩුලු 2ක් දවාලූහ.පිළිතුරු ඉනිම ක්‍රීඩාකළ කෝබ්‍රා පිලට ඕවර 47.4කදී සියලුදෙනා දැවී ලබාගත හැකිවූයේ ලකුණු 218ක් පමණි. විශිෂ්ට ඉනිමක් ක්‍රීඩාකළ කෝබ්‍රා පිලේ නායක ඇලිස්ටෙයාර් ග්‍රේ පන්දු 126කදී හතරේ පහර 8ක් සහ හයේ පහර 2ක් සමග ලකුණු 93ක් රැස්කළේය. පන්දුයැවීමේ දී රංගන හේරත් සහ අජන්ත මෙන්ඩිස් කඩුලු 3 බැගින් දවාලූ අතර ලසිත් මාලිංග කඩුලු 2ක් දවාලීය.සිය පන්දුයැවීමේ ඉරියව්වත්, කැපීපෙනෙන හිසකේ විලාසිතාවත් හේතුවෙන් තරගය පුරා කැපීපෙනුණු ලසිත් මාලිංග පන්දුයවන අයුරු චකබලා ගැනීමට සැලකිය යුතු තරමේ ක්‍රීඩාලෝලීහු පිරිසක් බ්‍රැකන්ෆෙල් පිටියට එක්වී සිටියහ. ඒ ක්‍රීඩාලෝලීහූ අමන්දානන්දයට පත්කරමින් පන්දුයැවීම ආරම්භකළ මාලිංග පළමු ඕවරයේ දෙවැනි පන්දුවෙන්ම කෝබ්‍රා පිලේ පළමු කඩුල්ල බිඳ දැමුවේය.ශ්‍රී ලංකාව - 296/9 (ඕවර 50) මහේල ජයවර්ධන 74, උපුල් තරංග 55, ළහීරු තිරිමාන්න 40, දිනේෂ් චන්දිමාල් 36, ලසිත් මාලිංග 27, අජන්ත මෙන්ඩිස් නොදැවී 23 ( ඇලිස්ටෙයාර් ග්‍රේ 52/3, බ්‍රෙන්ඩන් යංග් 33/2)කෝබ්‍රා පිල –218 සියලුදෙනා දැවී (ඕවර 47.4) ඇලිස්ටෙයාර් ග්‍රේ 93, ලෙනට් වැන්වික් 38 ( රංගන හේරත් 33/3, අජන්ත මෙන්ඩිස් 49/3, ලසිත් මාලිංග 35/2).</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>10</day>
    </date>
    <link>http://www.dinamina.lk/2012/01/10/_art.asp?fn=s1201102</link>
    <topic>දක්ෂතමක්‍රීඩිකාවපුන්සරා</topic>
    <author/>
    <content>ඉන්දියාවේ මුම්බායි හි රටවල් 10 ක සහභාගිත්වයෙන් පැවැති කරාටේ තරගාවලියේ 10 න් පහළ දක්‍ෂතම ක්‍රීඩිකාවට හිමි සම්මානය කෝට්ටේ ආනන්ද බාලිකා විදුහලේ පුන්සරා දේවින්දි පෙරේරා දිනා ගත්තාය. 5 වැනි ශ්‍රේණියේ අධ්‍යාපනය ලබන පුන්සරා එම කරාටේ තරගාවලියේ දී කාතා අංශයේ රන් පදක්කම හා කුම්තේ අංශයේ ලෝකඩ පදක්කම දිනා ගත්තාය.ජය ලලිතා ක්‍රීඩා සංකීර්ණයේ දී පැවැති කරාටේ තරගාවලියේ කැපී පෙනෙන ක්‍රීඩිකාවක් ලෙස ඇය කාගේත් අවධානයට පාත්‍ර විය.දේශීය තරගවලදී බස්නාහිර පළාත් තරගාවලියේ දී හා සිංහ සමාජ කරාටේ තරගාවලියේ දී ද, පුන්සරා දේවින්දි ජයග්‍රහණ වාර්තා කළාය..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>10</day>
    </date>
    <link>http://www.dinamina.lk/2012/01/10/_art.asp?fn=s1201103</link>
    <topic>වොස්නියෑකිජැකොවික්පෙරමුණටම</topic>
    <author/>
    <content>නවතම ලෝක ටෙනිස් ක්‍රීඩිකාවන් ශ්‍රේණිගත කිරීම අනුව ඩෙන්මාර්කයේ කැරොලයින් වොස්නියෑකි හා ක්‍රීඩකයන් අතුරින් සර්බියාවේ නොවැක් ජැකොවික් ඉදිරියෙන් සිටිති. සති 52ක් තුළදී ක්‍රමයෙන් එකතුවන දක්ෂතා පදනම් කොට මේ ශ්‍රේණිගත කිරීම එළිදක්වා තිබේ.වොස්නියෑකි ප්‍රසාද ලකුණු 7485ක් ද නොවැක් ප්‍රසාද ලකුණු 13630ක් ද ලබා ඇත. 21 හැවිරිදි වොස්නියෑකි 2008 දී ලොව නැගී එන ක්‍රීඩිකාව සම්මානය දිනූ අතර 2010දී අන්තර් ජාතික ටෙනිස් කිරැළ දිනා ගත්තාය.ටෙනිස් ශ්‍රේණිගත ක්‍රීඩිකාවන් අතර දෙවැනි ස්ථානයේ චෙක් ජනරජයේ පෙට්රා කිවාටෝවා, තෙවැනි ස්ථානයේ බෙල්ජියමේ වික්ටෝරියා අසරන්කා සිටිති. හිටපු ටෙනිස් සූරියන් වන සෙරීනා විලියම්ස්, කිම් ක්ලිජස්ටර්ස් පළමු ස්ථාන 10 අතරේ නොමැත..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>10</day>
    </date>
    <link>http://www.dinamina.lk/2012/01/10/_art.asp?fn=s1201104</link>
    <topic>සූරතාව-දකුණු පළාත් ක්‍රීඩා අමාත්‍යාංශයට</topic>
    <author>මාතර මධ්‍යම ඒ. ඩබ්ලිව්. ගුණවර්ධන</author>
    <content>දකුණු පළාත් රාජ්‍ය සේවා ක්‍රීඩා උළෙල – 2011 පසුගියදා මාතර උයන්වත්ත ක්‍රීඩාංගණයේ දී පැවති අතර ලකුණු 302ක් ලබාගත් දකුණු පළාත් ක්‍රීඩා අමාත්‍යාංශය සමස්ත සූරතාවය හිමිකර ගත් අතර ලකුණු 142ක් ලැබූ ප්‍රධාන ලේකම් කාර්යාලය අනුසූරයන් වූ අතර ලකුණු 134ක් ලැබූ ගාල්ල දිස්ත්‍රික් ලේකම් කාර්යාලයට හිමිවූයේ තෙවන ස්ථානයයි.වාර්ෂිකව පවත්වනු ලබන මේ ක්‍රීඩා උළෙල මෙවර ද සංවිධානය කරන ලද්දේ දකුණු පළාත් ක්‍රීඩා අමාත්‍යාංශයයි. දකුණු පළාත් ආණ්ඩුකාර ලේකම් කාර්යාලය, දකුණු පළාත් රාජ්‍ය සේවා කොමිෂන් සභාව, ප්‍රධාන ලේකම් කාර්යාලය, ප්‍රධාන අමාත්‍ය කාර්යාලය, දකුණු පළාත් ක්‍රීඩා අමාත්‍යාංශය, දකුණු පළාත් අධ්‍යාපන අමාත්‍යාංශය, දකුණු පළාත් කෘෂිකර්ම අමාත්‍යාංශය, වාරිමාර්ග අමාත්‍යාංශය, දකුණු පළාත් ධීවර සංස්කෘතික හා සමූපකාර සංවර්ධන අමාත්‍යාංශය, ගාල්ල දිස්ත්‍රික් ලේකම් කාර්යාලය, මාතර දිස්ත්‍රික් ලේකම් කාර්යාලය සහ හම්බන්තොට දිස්ත්‍රික් ලේකම් කාර්යාලය මේ තරඟාවලිය සඳහා එම ආයතනවල සේවයෙහි නියුක්ත අයවලුන් ඉදිරිපත් කර තිබුනු අතර වයස් කාණ්ඩය අනුව කාන්තා - පිරිමි වෙන වෙනම තරඟ වැදුනි. දෙදිනක් පුරා පැවැති තරඟාවලියේ ජයග්‍රාහක ජයග්‍රාහිකාවන්ට ත්‍යාග සහතික පත් ප්‍රදානය දකුණු පළාත් කෘෂිකර්ම ඇමැති බිංදු වීරසිංහ මහතාගේ ප්‍රධානත්වයෙන් පැවති අතර දකුණු පළාත් සභා මන්ත්‍රී අනුර ගුණරත්න මහතාද රාජ්‍ය නිලධාරීන් රැසක් ද සහභාගි වී සිටියහ..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>10</day>
    </date>
    <link>http://www.dinamina.lk/2012/01/10/_art.asp?fn=s1201105</link>
    <topic>අම්බලන්ගොඩ කෙටේරියන්ස් පාපන්දු සූරතාව දිනයි</topic>
    <author>මහින්ද ජිනදාස</author>
    <content>ශ්‍රී ලංකා පාපන්දු සම්මේලනය මෙහෙයවූ තුන්වැනි කාණ්ඩයේ පාපන්දු සූරතාව දිනාගැනීමට අම්බලන්ගොඩ කෙටේරියන්ස් ක්‍රීඩා සමාජය සමත්විය.පසුගියදා ගම්පහ ශ්‍රී බෝධි ක්‍රීඩාංගණයේ පැවැති මෙම තරගාවලියේ අවසාන මහා තරගයේදී තිහාරිය යූත් පරදවා කෙටේරියන්ස් පිල ගෝල් 1 – 0 ක ජයක් අත්කර ගත්තේය.තරගය ආරම්භ වී 2 වැනි විනාඩියේදී කෙටේරියන්ස් කණ්ඩායමේ එච්. එන්. නිශාන්ත පන්දුවට හිසෙන් පහර දී තම පිල වෙනුවෙන් ගෝල් 1 ක් ලබා ගත්තේය. මෙම තරගය එල්. එස්. ද සිල්වා මහතා විනිශ්චය කළ අතර, සහාය විනිශ්චයකරුවන් වශයෙන් ජූඩ් කුලේන්ද්‍රන්, ඩී. ඩී. අයි. සෙන්දනායක, එම්. දේවදාසන් යන මහත්වරු කටයුතු කළහ.ජයග්‍රාහි කෙටේරියන්ස් කණ්ඩායමට සූරතා කුසලානය සමඟ මුදලින් රුපියල් ලක්‍ෂයක් හිමිවූ අතර, අනුසූරතාව දිනාගත් තිහාරිය යූත් පිලට මුදලින් රුපියල් පනස්දහසක මුදලක් හිමිවිය.තරගමාලාවේ සූරතාව දිනාගත් පිල හා අනුසූරතාව දිනාගත් පිල දෙවැනි කාණ්ඩයේ තරගාවලිය සඳහා සුදුසුකම් ලැබූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>10</day>
    </date>
    <link>http://www.dinamina.lk/2012/01/10/_art.asp?fn=s1201106</link>
    <topic>ශ්‍රී ලංකා විවෘත ගොල්ෆ් තරගාවලියේ සූරතාව අනුරට</topic>
    <author/>
    <content>ශ්‍රී ලංකා විවෘත ගොල්ෆ් තරගාවලියේ සූරතාව දිනූ අනුර රෝහණට ශ්‍රී ලංකා ගොල්ෆ් සම්මේලනයේ උප සභාපති දයාන් ජයසූරිය මහතා සූරතා කුසලානය පිරිනැමූ අයුරු. මේ තරගාවලිය පසුගියදා කොළඹ රාජකීය ගොල්ෆ් ක්‍රීඩාංගණයේදි යුනයිටඩ් ට්‍රැක්ටර්ස් සමාගමේ ප්‍රධාන අනුග්‍රාහකත්වයෙන් පැවැත්විණි. ඡායාරූපය – වාසිත පටබැඳිගේ.</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>10</day>
    </date>
    <link>http://www.dinamina.lk/2012/01/10/_art.asp?fn=f1201101</link>
    <topic>දැයට කිරුළෙන් පසු අනුරපුරට සැබෑ වෙනසක්</topic>
    <author/>
    <content>* වන අලි ගම්මානවලට පැනලා මිනිස් ජීවිත දේපළ සේම වන අලි ජීවිතත් විනාශ වෙනවා නේද?”ඔව්, අලි ගම්වැදීමත්, මිනිසුන් අතින් වන අලි මිය යෑමත් වන අලි විසින් මිනිසුන් මරා දැමීමත් අද ඊයේ විතරක් සිදු වූ දෙයක් නෙවෙයි. ඈත අතීතයේ සිටම අලි මිනිස් ගැටුම තිබුණා. ඒත්... මේ ගැටුම උග්‍ර වූයේ හැත්තෑව, අසූව දශකයේ පටන්. වන අලි හා වන සතුන් ජීවත් වූ පාරම්පරික වනාන්තර විනාශ කැර සංවර්ධන යෝජනා ක්‍රම ඇරඹීමත් සමඟ මේ ඛේදවාචකය උග්‍ර වූවා.මේ රටේ තිබූ සියයට හතළිහක් පමණ වු වනාන්තර ප්‍රමාණය අද වන විට සියයට විසි එක දක්වා පහත වැටිලා. ඉතින් වන අලි විතරක් නොවේ වන සතුන් ජීවත් වන්නේ කොහේද? වන සතුන්ගේ වාසභූමි මිනිස් ජනාවාස බවට පත්වෙලා. අලි - මිනිස් ගැටුම පිළිබඳ තව මොන අටුවාටීකාද?* මේ ප්‍රශ්නයට විසඳුම් නැද්ද?ඇයි නැත්තේ. විසඳුම් සොයාගත යුතුයි. මිනිසුන් අතින් වන අලි මිය යෑමත් වන අලි පහර දීමෙන් මිනිසුන් මිය යෑමත් නැති කළ යුතුයි. ඒ සඳහා ක්ෂණික විසඳුම් නැහැ. දීර්ඝ කාලීන විසඳුම් අවශ්‍යයි. ඒ විසඳුම් සඳහා පළමුවෙන්ම ඉවක් බවක් නැතිව ඉතිරි වී තිබෙන වනාන්තර විනාශ කැර දැමීම නතර කළ යුතුයි. දෙක ගම් වදින හෝ ගම් ආශි‍්‍රතව කුඩා වන රොදවල් (කුඩා වනාන්තර) වල වෙසෙන වන අලි මහා වනාන්තර වෙත ගෙන යා යුතුයි. එම අලි යළි ගම්වැදීම නතර කළ යුතුයි. අලියෙක් මිනිසකු මරණ වේගයට, මිනිසකු අලියෙක් මරණ වේගයට ස්ථිරසාර විසඳුම් ලබා දිය නොහැකියි. රජය මෙම ප්‍රශ්නයට නිසි විසඳුම් ලබාදීම උදෙසා පළමු අදියරේ දී දිවයිනේ අක්කර දොළොස් දහසක වන අලි සංරක්‍ෂණ මධ්‍යස්ථාන ඇරඹීමට තීරණය කළා.දකුණේ වෙහෙරගල, නැඟෙනහිර මාදුරුඔය, උතුරේ හොරොව්පොතාන හා වයඹ ගල්ගමුවේ අක්කර දොළොස් දහසක භූමියක නව ජාතික වනෝද්‍යාන ඉදිකැර ප්‍රචණ්ඩ හා කලහකාරී දරුණු අලි ගාල්කිරීමේ කටයුතු අද හෙටම අරඹනවා. ඒ සඳහා අවශ්‍ය මූල්‍ය ප්‍රතිපාදන ජනාධිපතිතුමා මෙවර අයවැයෙන් ලබා දුන්නා.අනාගතයේ දී අලි මිනිස් ගැටුම අවම වේවි. උසස් මනසක් ඇති මිනිසුන් විසින් වන අලි ගම්වැදී සිටින සමයක බොහොම ප්‍රවේසමෙන් කටයුතු කළ යුතුයි. රාත්‍රී කාලයේ හා අළුයම ගමන් බිමන්වලින් හැකිතාක් දුරට වැළකිය යුතුයි. මිනිසුන් තමන්ගේ පාරම්පරික වාසභූමි අල්ලා ගැනීමෙන් උන්හිටි තැන් අහිමිව කෑම බීම නොමැතිව වියරු වැටී සිටින වන අලි සමඟ සාකච්ඡා කැර මේ ප්‍රශ්නය විසඳන්න බැරි බව අප අවබෝධ කැර ගත යුතුයි. මිනිසාට සේම සතා සීපාවටත් මේ රටේ නිදහසේ ජීවත්වීමේ අයිතිය ඇති බව මිනිසුන් තේරුම් ගත යුතුයි. වන අලි සේම වන සතුන් ද මස් පිණිස ඝාතනය කරනවා. සතුන්ගේ නමින් පිහිටුවා ගෙන ඇති රාජ්‍ය නොවන සංවිධාන ඒ ගැන කතා කරන්නේ නැහැ. අලි මිනිස් ගැටුමේ යථාර්ථය සැබෑ තත්ත්වය මිනිසා විසින් අවබෝධ කැර ගත යුතුයි. අලි - මිනිස් ගැටුම අවම කිරීම උදෙසා යෝජිත වැඩපිළිවෙළ මෙම වසරේ දී නිමකරන්න පුළුවන්. මේ අතර විදුලි අලි වැටවල් වන අලි තර්ජිත ගම්මාන හා ප්‍රදේශ වටා ඉදිවෙනවා.* ගොවි ජනතාව වෙනුවෙන් මොනවද කරන්නේ?ගොවි ජනතාව වෙනුවෙන් රජය මොනවද නොකරන්නේ. ජනාධිපතිතුමා බලයට පැමිණි විගස පොහොර සහනාධාරය ලබා දුන්නා. වී වලට සහතික මිලක් ලබා දුන්නා. එහි ප්‍රතිඵලය අද ගොවි ජනතාව භුක්ති විඳිනවා. ගොවියාගේ ආර්ථිකය සවිමත් වෙලා. රටේ සියයට දහහතරක වී අතිරික්තයක් තියෙනවා. අද හැම ගොවි ගෙදරකම පාහේ යතුරුපැදි, රෝද දෙකේ, හතරේ ට්‍රැක්ටරයක් තියෙනවා. පිදුරු පොල් අතු ඉළුක් සෙවිලි කළ ගොවි නිවාස ස්ථිර නිවාස ලෙස අලුතෙන් ඉදිවෙනවා. බඩඉරිඟු, ධාන්‍ය වර්ග, එළවළු, පලතුරු වගා කරන ගොවියා රජයේ සේවකයා මාසිකව ලබන වැටුපට වඩා දෙතුන් ගුණයක ආදායමක් ලබනවා. පසුගිය මාසයේ අඳ ගොවි පනත සම්මත කළා. එස්. ඩබ්ලිව්. ආර්. ඩී. බණ්ඩාරනායක යුගයේ පිලිප් ගුණවර්ධන ඇමැතිතුමා ගෙන ආ අඳගොවි පනත පසුගිය කාලයේ අකර්මණ්‍ය කැර තිබුණා. අද රජය නව අඳගොවි පනතින් අඳගොවියා ආරක්‍ෂා කළා. අපේ රජවරු ඉදිකළ කැඩී බිඳී විනාශ වී කැළෑ වී තියෙන වැව් හතළිස් දහසක් යළි ප්‍රතිසංස්කරණ කටයුතු අරඹලා තියෙනවා. ඒ වගේම නව ජල යෝජනා ක්‍රම රැසක් අරඹලා. ඉදිරි කාලය තුළ දී ගොවියාට ගොවිතැනට ජලය ලබාදීමේ අරමුණෙන් මහා පරිමාණ ජල යෝජනා ක්‍රම කීපයක් ඇරඹීමේ මූලික සමීක්‍ෂණ කටයුතු සිදුකරනවා. රජය ඇරඹූ යාංඔය දෙවන අදියරේ අක්කර අඩි දෙලක්‍ෂයක මහා ජලාශය ඉදිකිරීමේ කටයුතු පෙබරවාරි මස අරඹනවා. ඉපැරණි ගොවි ව්‍යාපාරයන්හි අබලන් වාරි පද්ධති දැන් ශීඝ්‍රයෙන් අලුත්වැඩියා කෙරෙනවා. මේ රට කෘෂිකාර්මික රටක්. මේ රට සංවර්ධනය කළ හැක්කේ ගොවිතැනින්.* දැයට කිරුළ ජාතික සංවර්ධන ප්‍රදර්ශනය ලබන මස පැවැත්වෙන්නේ අනුරාධපුරයේ දී. එයින් මොනවද ජනතාවට ලැබෙන වරප්‍රසාද?මම කියන්න ඕනෑ. ජනාධිපතිතුමා දැයට කිරුළ අනුරාධපුරයට දුන්නේ තිස් වසරක ත්‍රස්තවාදයෙන් පීඩිත වී කැඩී බිඳී ගිය ගොවි ආර්ථිකය නඟාසිටුවීමේ අරමුණෙන්. දිස්ත්‍රික්කයක සංවර්ධන කටයුතු සඳහා රජයෙන් ලබා දෙන මුදල්වලට අමතරව රුපියල් මිලියන විසිදහසක් අනුරාධපුර දිස්ත්‍රික්කයේ සංවර්ධන කටයුතු සඳහා රජය සෘජුව ලබා දෙනවා.අමාත්‍යාංශ පනස් පහක් මේ වන විට අනුරාධපුර දිස්ත්‍රික්කයේ ප්‍රාදේශීය ලේකම් කාර්යාල විසි තුනකට අයත් ග්‍රාම නිලධාරි වසම් හත්සිය එකක සංවර්ධන කටයුතු අරඹලා. ජනතාවට ලබා දිය හැකි සියලු යටිතල පහසුකම් ලබා දීමට පියවර අරන්. වැව් අමුණු, වාරි පද්ධති, මාර්ග, මංමාවත් නවීකරණය වෙනවා. විදුලිය ගම් නියම්ගම්වලට ලැබෙනවා. පානීය ජල යෝජනා ක්‍රම ඉදිවෙනවා.පාසල් ගොඩනැගිලි, පුස්තකාල වේගයෙන් ඉදිකැරෙනවා. නගරයේ මෙන්ම ගමේ ද ශීඝ්‍ර සංවර්ධනයක් ඇරඹිලා. දැයට කිරුළ ජාතික සංවර්ධන ප්‍රදර්ශනය ප්‍රදර්ශනයක් පමණක් නොව ජාතික සංවර්ධන ව්‍යාපෘතියක්.* අද රටේ පවතින දේශපාලන තත්ත්වය ගැන කතා කළොත්...?කතා කරන්න දෙයක් නැහැ. මේ රටේ ජනතාව මහින්ද රාජපක්‍ෂ ජනාධිපතිතුමා සමඟ එක්වෙලා ඉවරයි. යුද්ධය ජය ගැනීම යෝධ සංවර්ධන ව්‍යාපෘති ගැන ජනතාව මොහොතින් මොහොත තේරුම් අරගෙන රජය සමඟ එක්වෙනවා. ජනතාව විසින් එජාපයත්, ජවිපෙත් කුණු කූඩයට විසිකර අවසන්. ජ. වි. පෙ. එල්ලෙන්න වැල් නැතිව රජයට එරෙහිව සටන් පාඨ නැතිව අසරණ වෙලා. උද්ඝෝෂණ කරන්න, පුවත්පත් නිවේදන නිකුත් කරන්න, නීරස මස් කට්ටක් වැටෙනතුරු බලාගෙන ඉන්නවා. ජ. වි. පෙ. ගහන පදයට නටන්න මේ රටේ ජනතාව සූදානම් නැහැ. එජාපය අද “ඇමීබාවකු” බවට පත්වෙලා. කැඩි කැඩී යනවා. එකිනෙකා කා කොටා ගන්නවා. රටේ බලය ලබාගැනීමට නොව පක්‍ෂයේ බලය ලබාගැනීමට සටන් කරනවා. එජාපයේ ප්‍රබල මන්ත්‍රීවරු හතළිස් පස්දෙනෙකු මේ වන විට රජයේ අමාත්‍යවරු. හෙට අනිද්දා තවත් එජාප මන්ත්‍රීවරු කීප දෙනකු රජය සමඟ එක්වේවි. රනිල් - කරු අර්බුදය අවසන් වෙන්නේ එජාපයේ ඔළුව හා කඳ වෙන් වීමෙන්. වර්තමාන දේශපාලන තත්ත්වය හා රටේ වේගවත් සංවර්ධනය හමුවේ මේ පාලන යුගයට තවත් තිස් වසරක් ගත උනත් අභියෝග කළ හැකි බලවේගයක් නැහැ.* මොනවද ජනතාවට කියන්න තියෙන්නේ?ජනාධිපති මහින්ද රාජපක්‍ෂ දැහැමි රාජ්‍ය පාලකයෙක්. එතුමා ජාතිවාදියෙක් හෝ ධනවාදියෙක් නොවේ. ජනතාවගේ හද ගැහෙන වේගය තේරුම් ගත් රාජ්‍ය පාලකයෙක්. අද ඔබේ ද, හෙට ඔබේ දූ දරුවන්ගේ ද අනාගතය බාරගත් ජනාධිපතිවරයෙක්. එතුමා ගැන පූර්ණ විශ්වාසය තබන්න. අද සේම හෙට දවසත් යහපත් වේවි..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>10</day>
    </date>
    <link>http://www.dinamina.lk/2012/01/10/_art.asp?fn=f1201102</link>
    <topic>නිරෝගී තරුණ පරපුරක් සිටීමරටකට විශාල ආයෝජනයක්</topic>
    <author>සාකච්ඡා කළේ ධම්මික සෙනෙවිරත්න</author>
    <content>* තරුණ ප්‍රජාව සඳහා සෞඛ්‍ය ප්‍රතිපත්තියක් අවශ්‍ය වන්නේ ඇයි?තරුණ ප්‍රජාව කියන්නෙ රටක වැදගත්ම කොටස. ඔවුන් අත තමයි රටේ අනාගතය රැඳී තිබෙන්නෙ. තරුණයන් සඳහා සෞඛ්‍ය ප්‍රතිපත්තියක් සකස් කරන්නේ වයස අවුරුදු 10 – 24 අතර කණ්ඩායම ඉලක්ක කරමිනුයි. එම වයස් කාණ්ඩයට අයත් ප්‍රමාණය ශ්‍රී ලංකාවේ නම් සියයට 28 ක් පමණ වෙනවා. එනම්, රටේ මුළු ජනගහනයෙන් 1/3ක් පමණ. මේ පිරිස ජනගහන පාරිතෝෂිකයක් ලෙස සලකන්න පුලුවන්. එවැනි අවස්ථාවක මෙවැනි ප්‍රතිපත්තියක් පිළියෙල වීම ඉතාමත් වැදගත්. යහපත් මානසික හා ශාරීරික සෞඛ්‍යයකින් යුතු තරුණ ප්‍රජාවක් රටකට විශාල ආයෝජනයක්. රට ගොඩනැගීමේ ක්‍රියාවලියට තරුණ ප්‍රජාවගෙන් විශාල දායත්වයක් සළසාගතහැකියි. මේ කොයි විදිහට බැලුවත් තරුණයන් සඳහා සෞඛ්‍ය ප්‍රතිපත්තියක අවශ්‍යතාව තදින්ම දැනෙනවා.* ජාතික තරුණ ප්‍රතිපත්තියක් සහ තරුණයන් සඳහා සෞඛ්‍ය ප්‍රතිපත්තියක් සකස් කොට ක්‍රියාවට නැංවීම දිරි ගැන්වීම සඳහා ශ්‍රී ලංකා පවුල් සංවිධාන සංගමයේ දායකත්වය ඇතිව දියත් කර ඇති අත්සන් ලක්ෂයේ ක්‍රියාමාර්ගය ගැන යමක් කිව හැකිද ?මේ වැඩපිළිවෙළ උනන්දු කිරීම ඊට අනුබලයක් ලබා දීම අපි ඉන් අරමුණු කළා. තරුණ ප්‍රජාව සඳහා සෞඛ්‍ය ප්‍රතිපත්තියක් පිළියෙල කිරීමට අදාළ මූලික කෙටුම්පත පවා මේ වන විට පිළියෙල වී තිබෙනවා. ඒ ඔස්සේ අවසන් කෙටුම්පත ද පිළියෙල කර, ඊට අනුමැතිය ලබාගෙන එය ක්‍රියාවට නැංවීම සඳහා යම් තල්ලුවක් දීම මෙයින් සිදුවෙනවා. මෙහි දී එ.ජා. ජනගහන අරමුදල ශ්‍රී ලංකා යූත් වැනි ආයතනත් මීට සහාය දක්වනවා.* අවුරුදු 10 දක්වා පමණ තෙක් ළමා පරපුරට පාසලේ සෞඛ්‍ය වැඩසටහන් මඟිනුත්, විවාහ දිවියට එළැඹී පසු පවුල් සෞඛ්‍ය සායන තුළදීත් එම ප්‍රජාවන් ගැන අවධානය යොමු වුණත් ඒ අතර මැද සිටින තරුණ ප්‍රජාව ගැන විධිමත් අවධානයක් ඇති බවක් පෙනෙන්නේ නෑ ඔබ කොහොමද මේ තත්ත්වය දකින්නේ ?මේ කාරණා සම්බන්ධයෙන් තරුණ ප්‍රජාවට මඟ පෙන්වීමක් අවශ්‍යමයි. ලිංගික හා ප්‍රජනක සෞඛ්‍ය පිළිබඳ පමණක් නෙවෙයි සෑම අතින් ම ඔවුන්ට එවැනි මඟ පෙන්වීමක් තිබිය යුතුයි. තරුණ ප්‍රජාව ලෙස අප හඳුනාගන්නේ වයස් කාණ්ඩයට අයත් පිරිස ජීවිතයේ යම් සන්ධිස්ථානයකට ළඟා වූ පිරිසක්. එතැන දී ඔවුන් නිවැරදි දිශානතියට යොමු නොවුණොත් ප්‍රතිඵල කනගාටුදායක විය හැකියි.තමන්ට ගැලපෙන සහකරුවකු හෝ සහකාරියක තෝරා ගැනීම, ඔවුන් අසුරු කරන අය,මත්ද්‍රව්‍ය, දුම්වැටි භාවිතය වගේ ප්‍රශ්න ගැන හා වෙනත් සමාජ ප්‍රශ්න ගැන මෙන් ම සමාජ ආකර්ෂණයට ලක් වීම වගේ කාරණා ගැනත් මවුපියන්ගේ මඟපෙන්වීමක් තිබිය යුතු වුණත් දරුවන් මවුපියන් අතර සමීප සම්බන්ධතාවක් නැති වීමෙන් එය නොලැබී යනවා. ආර්ථික, සමාජයීය ආදී නොයෙක් හේතූන්ද මීට බලපානවා.මේ නිසා තරුණ ප්‍රජාව මඟ හැරීමෙන් වළක්වා ගැනීමට ඔවුන් කෙරෙහි අවධානයකින් කටයුතු කිරීම විය යුතුයි.* යෝජිත තරුණ සෞඛ්‍ය ප්‍රතිපත්තියේ ප්‍රධාන තේමා මොනවාද ?ප්‍රධාන තේමා 05 ක් දක්වන්න පුලුවන්. ඒවා එකිනෙකට සම්බන්ධයි. ඒවා ගැන සඳහන් කළොත්, මනෝ සමාජයීය සංවර්ධනය සහ මානසික ගැටලු, පෝෂණය, ගැටුම්, අනතුරු සහ සිය දිවි නසා ගැනීම්, මත්ද්‍රව්‍ය මධ්‍යසාර සහ ලිංගික හා ප්‍රජනක සෞඛ්‍ය යනුවෙන් ඒවා පෙළ ගැස්විය හැකියි.තරුණ ප්‍රජාවට බලපාන මනෝ සමාජයීය හා මානසික ගැටලු ගැන අවධානය යොමු කිරීම ඉතාමත් වැදගත්. පෝෂණයට අදාළව පෝෂණ ඌනතා ගැන වගේ ම අධිපෝෂණය ගැනත් අවධානය යොමු කරනවා. පෝෂණ ගැටලු බෝ නොවන රෝග සඳහා විශාල බලපෑමක් ඇති කරනවා. විවිධ ගැටුම්කාරීත්වයන් අනතුරු ආදියට තරුණ ප්‍රජාව වඩාත් ලක් වෙනවා. ඔවුන් ඒවායින් මුදා ගත යුතුයි. සිය දිවි නසා ගැනීම වගේ තත්ත්වයන්ට යොමු වීමෙන් වළක්වා ගැනීමත් අවශ්‍යයි. තරුණ ප්‍රජාව මත්පැන්, මත්ද්‍රව්‍ය, දුම්වැටි ආදියට පහසුවෙන් නැඹුරු විය හැකියි. ඔවුන් ඒවායේ ගොදුරු බවට පත් වීම වළකාලිය යුතුයි . එවැනි දෑට යොමුවීම හා බෝ නොවන රෝග අතරත් විශාල සම්බන්ධයක් ඇති බව අවබෝධ කර ගත යුතුයි. ලිංගික හා ප්‍රජනක සෞඛ්‍ය කියන තේමාවට අදාළවත් නිසි දැනුම්වත්භාවයක් ලබා ගැනීම, ඔවුන්ට ඇති ගැටලු විසඳා ගැනීම සෞඛ්‍ය සේවාවන් ආදී කාරණා පිළිබඳ අවධානය යොමු කරනවා.මේ තේමාවන්ට අවධානය යොමු කරනවිට පෙනෙන කාරණයක් තමයි බොහෝ දෙනෙකුට බලපාන ගැටලු වගේ ම ඔවුනොවුන්ට බලපාන ගැටලුත් ඇති බව. කෙනෙකුට තරබාරු බව ප්‍රශ්නයක් වෙනකොට තවත් කෙනෙකුට කෙට්ටු වීම ප්‍රශ්නයක් විය හැකියි. මේ වගේ ප්‍රශ්න මානසික ගැටලු දක්වාම වර්ධනය වන්නේ නිසි මඟ පෙන්වීමක්, උපකාරයක් නොමැති වීමෙන්. ගැටලුකාරීත්වයන් ගේ අන්තයන්ට ම යමින් සිය දිවි නසා ගැනීම වගේ තත්ත්වයකට යොමුවීම වළක්වා ගැනීමට මඟපෙන්වීම , උපදේශනය ආදිය ඉතාම වැදගත්. මේ අනුව මේ පහම බෙහෙවින්ම වැදගත්.* තරුණ සෞඛ්‍ය ප්‍රතිපත්තියක් ජාතික අවශ්‍යතාවක් ලෙස ඔබ පිළිගන්නවාද ?එය ජාතික අවශ්‍යතාවක්. නීති මගින්ම නොවෙයි, එවැනි ප්‍රතිපත්තියක් මඟින් ඔවුන් නිසි මාර්ගයට යොමු කළ හැකියි. ප්‍රතිපත්තියකින් කරන මඟ පෙන්වීම නීතියෙන් බල කරනවාට වඩා වෙනස්. ආගමික වශයෙන් වගේ ම සදාචාරාත්මකවත් මේ මඟ පෙන්වීම කළ හැකියි. තරුණ ප්‍රතිපත්තියක් ජාතික අවශ්‍යතාවන් බව තේරුම් ගැනීමත් ඉතාමත් වැදගත්.* තරුණ ප්‍රජාව සඳහා සෞඛ්‍ය ප්‍රතිපත්තියක් පිළියෙල කිරීම ගැන සමාජ කතිකාවක් නිර්මාණය විමේ වැදගත්කම ඔබ මොන විදිහටද දකින්නෙ?පුළුල්ව නොවුණත් එවැනි සමාජ කතිකාවක් තිබුණා. වසර කිහිපයක් තිස්සේ ම එය අවධානයට ලක් වූ මාතෘකාවක්. සෞඛ්‍ය අමාත්‍යාංශය, යෞවන කටයුතු අමාත්‍යාංශය, එක්සත් ජාතීන්ගේ ජනගහන අරමුදල ආදී ආයතනත් ශ්‍රී ලංකා පවුල් සංවිධාන සංගමය, හැටියට අපත් ඊට දායක වුණා. යොවුන් සෞඛ්‍ය ප්‍රතිපත්ති සම්පාදක ජාතික උපදේශන වෛද්‍ය හරිශ්චන්ද්‍ර යකන්දාවල මහතා 2004 වසරේ දී යුනිසෙෆ් ආයතනයක් සමඟ සිදු කළ සමීක්ෂණය මඟින් මේ ප්‍රතිපත්තිය සඳහා අවශ්‍ය මූලික තොරතුරු රැස් කර ගැනීමත්, ගැටලු හඳුනා ගැනීමත් සිදු වුණා.ජාතික ප්‍රතිපත්තියක් ලෙස මෙය ක්‍රියාවට නැංවීමට මේ භූමියේ යථාර්ථයක් තේරුම් ගත යුතුයි. මේ පිළිබඳ තවදුරටත් සාකච්ඡා, සංවාද ඇතිවෙමින් තිබෙනවා. දැනට පිළියෙළ වී ඇති කෙටුම්පත අවසන් කෙටුම්පතක් බවට පත් වීමේ දී විවිධ අංශවල දායකත්වය ලැබීම සුදුසුයි. ප්‍රතිපත්තිය පිළියෙළ කර ගැනීමෙන් පසු ක්‍රියාකාරී සැළැස්මක් ද ඇතිකර ගැනීම වැදගත්.* ශ්‍රී ලංකා පවුල් සංවිධාන සංගමය හැටියට ඔබ මේ කාර්යයට දායක වෙමින් සිටින්නේ කොහොමද ?දැනටමත් අපි තරුණ ප්‍රජාව ඉලක්ක කරමින් ඔවුන් කෙරෙහි විශේෂ අවධානයක් යොමු කරමින් අපේ වැඩසටහන් ක්‍රියාත්මක කරනවා. නිදසුනක් ලෙස අධිවාචන ඒකකය මගින් කෙරෙන වැඩසටහන් දක්වන්න පුලුවන්. තරුණ කමිටු පවා ඇතිකර තිබෙනවා. හැපී ලයිෆ්, ආලෝකය උපදේශන මධ්‍යස්ථානය වගේ ඒවායින් ද තරුණ ප්‍රජාවට සේවයක් සැලසෙනවා. ඔවුන්ට එම සේවා ලබාගත හැකියි. විශේෂයෙන් ලිංගික හා ප්‍රජනක සෞඛ්‍ය සම්බන්ධයෙන් සෘජුවම අවශ්‍ය උපදෙස් සේවාන් ආදියත් ලබා දෙනවා. පාසල් මට්ටමින් අධ්‍යාපන වැඩසටහන් ක්‍රියාත්මක කරනවා. දිවයිනේ නොයෙක් ප්‍රදේශ කරා යමින් දැනුම්වත් කිරීමේ වැඩසටහන් සිදු කරනවා. අධ්‍යාපනය ලබා අවසන් වූ පසු තරුණ ප්‍රජාවට මේ කාරණා ගැන නිසි මඟපෙන්වීමක් නැති බවක් පෙනෙනවා. අප ඒ ගැන අවබෝධයකින් යුතුවයි මේ වැඩසටහන් පවත්වන්නේ. තරුණ ප්‍රජාවට ප්‍රජනක සෞඛ්‍ය පිළිබඳ ඔවුන්ට ඇති ගැටලු ගැන හෝ ආදේශන සේවා ලබා ගැනීමට අවශ්‍ය නම් හැපීලයිෆ් වෙතින් එම සේවාවන් ලබා ගත හැකියි’ 011 – 2588488 දුරකතනයට කතා කිරීමෙන් අවශ්‍ය විස්තර දැනගන්න පුලුවන්.තරුණ පරපුර රටක සුවිශේෂ පිරිසක් ලෙස සළකමින් ආර්ථික හා සමාජ සංවර්ධන ක්‍රියාවලියට ඔවුන්ගේ දායකත්වය ලබා ගැනීමටත් ඔවුන් ගේ අභිවෘද්ධියත් අරමුණු කරමින් අපි අපේ දායකත්වය ලබා දෙමින් සිටිනවා..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>10</day>
    </date>
    <link>http://www.dinamina.lk/2012/01/10/_art.asp?fn=f1201103</link>
    <topic>ගලවා බැලිය යුතුනවක වදයේකැත වෙස් මුහුණ</topic>
    <author>ඉරේෂා මධුරකාවිනී</author>
    <content>උසස් පෙළ ප්‍රතිඵල නිකුත් වී අවසානය. සරසවි දොරගුළු විවර වන තෙක් සිහින මවමින් සිටි තරුණ තරුණියන්ගේ සිත් තුළ යළිත් තැතිගැන්මක් ඇතිවාට සැකයක් නොමැත. ඒ අන් කවරදාටත් වඩා එහි උප සංස්කෘතියේ හරසුන් නවකවදය යළිත් හිස ඔසවා තිබීම නිසාය.නවක ශිෂ්‍යයා හඳුනා ගැනීමටත් ඔවුන් හා විනෝද වීමටත් යුරෝපයේ විශ්වවිද්‍යාල තුළ පැවතුණු විනෝදමය සාදයන් හා හමුවීම් තම තමන්ගේ පටු අරමුණු වෙනුවෙන් ඉටුකර ගැනීමට පෙළඹී ඇති සුළු පිරිසකගේ ක්‍රියා කලාපයන් නිසා සමස්ත විශ්වවිද්‍යාල පද්ධතියට ම හිමි වී ඇත්තේ කළු පැල්ලමකි.පේරාදෙණිය විශ්වවිද්‍යාලයේ රත්නශීලී ශිෂ්‍යාව සදාකාලික අංගවිකලතාවයට පත්ව ළිඳට පැන සියදිවි නසාගැනීමේ සිට මේ දක්වා ශාරීරිකවත්, මානසිකවත් පීඩාවට පත් වූවන් මෙන් ම සරසවි අධ්‍යාපනය අතහැර සිටිනා විද්‍යාර්ථින් බොහෝයි. එහෙත් විශ්වවිද්‍යාල තුළින් නවක වදය මුළුමනින් ම ඉවත් කිරීමට මෙතෙක් කිසිදු පාලකයෙකු සමත් වූයේ නැත. නවකවදය විශ්වවිද්‍යාල තුළින් මුළුමනින් ම ඉවත් කරන බවට උසස් අධ්‍යාපන ඇමැතිතුමා පසුගිය වසරේ නොබියව සෘජු ප්‍රකාශයක් කළේ නවකවදය ශීඝ්‍රව විශ්වවිද්‍යාල තුළ පැතිරී තිබුණු කාලවකවානුවක දී ය.පසුබෑමඑතැන් සිට සරසවි අධ්‍යාපනයේ නවක වදය සම්බන්ධ සුළු සිදුවීම් වරින්වර වාර්තා වුව ද අන් වසරවලට සාපේක්‍ෂව එහි පසුබෑමක් පැහැදිලිව ම දක්නට ලැබුණි. එහෙත් මේ වන විට යළිත් හිස ඔසවා ඇති නවක වදය නිසා රට වෙනුවෙන් වැඩක් කළ හැකි බුද්ධිමතුන් රටට අහිමි වී විනය, සදාචාරය හා සභ්‍යත්වයෙන් පිරිහුණු උගතුන් යැයි කියාගන්නා පිරිසක් රටට දායාද වීමේ ඛේදනීය පසුබිමට ඉඩකඩ විවර වෙමින් පවතී. මේ වනාහී සුළුවෙන් තැනිය යුතු ප්‍රශ්නයක් නොවන බව අවබෝධ කර ගත යුතුය. නවක වදයේ පීඩාවන් මත වෙනත් ඕනෑම සරසවියකට මාරුවීම් ලබා දෙන ලෙස මේ වන විට ඉල්ලීම් රැසක් ඉහළ ම ලකුණු මට්ටමකින් පේරාදෙණිය විශ්වවිද්‍යාලයට සරසවි ප්‍රවේශ ලබාගත් සිසුන්ගෙන් ඉදිරිපත් වී තිබීමෙන් ම මේ ඛේදනීය ඉරණම මනාව පසක් කරයි.උසස් පෙළ ප්‍රතිඵල යනු දෛවයේ පිනට වඩා මනා කැපවීමේ හා ධෛර්යයේ ප්‍රතිඵලයයි. උසස් පෙළ විභාගයට පෙනී සිටින අතළොස්සක් හැර බහුතරයකගේ මුවින් පිටවන වදන් එයට නිහඬව ම සාක්‍ෂි දරයි. මානසික පීඩනයක් තුළ ලැබුවා වූ ඒ ඉහළම ජයග්‍රහණයට තුටු පඬුරු ලෙස ඔවුන්ට යළිත් නවක වදයක් පිරිනැමිය යුතුද?ග්‍රාමීය, නාගරික, ඉහළ, මධ්‍යම සියලු පන්තීන් බේදයකින් තොරව එක් භූමියකට ගෙන ඒමේ අරමුණින් හෙවත් සමානාත්මතාව ඇති කිරීමේ අභිප්‍රායෙන් නවකවදය විශ්වවිද්‍යාල තුළ පැවතිය යුතු බව ඇතැම් ජ්‍යෙෂ්ඨ විද්‍යාර්ථින්ගේ මතයයි. එහෙත් ජ්‍යෙෂ්ඨ විද්‍යාර්ථින්ගේ ක්‍රියාදාමයන්ට අනුව එකී කාරණය විශ්වවිද්‍යාල තුළ ස්ථාපිත වී ඇති බව කිව නොහැකිය. කැපී පෙනෙන දක්‍ෂතා ඇති හෝ ප්‍රසන්න පෙනුමෙන් යුත් අය නිරන්තරයෙන් ම කායික හා මානසික පීඩනයකට ලක්කර ලබන සමානාත්මතාව කුමක්ද යන්න ගැටලු සහගතය.ගෞරවයවිශ්වවිද්‍යාල අධ්‍යාපනය තුළ නවක වදය ලබාදීමෙන් තම පටු අරමුණු ඉටුකර ගැනීමට පෙළඹෙන කාණ්ඩ 03 ක් පැහැදිලිවම හඳුනාගත හැකිය. එනම් තම ජීවිත කාලය තුළ සමාජයේ ගෞරවයට ලක්නොවූ පිරිස, දේශපාලන අරමුණු වෙනුවෙන් ක්‍රියාකරන්නන් සහ විකෘති ආශාවන් ඇත්තන් ය.සමාජයේ ගෞරවයට ලක් නොවුණු එහෙත් ඒ ගෞරවය අන් අයගෙන් ලබා ගැනීමට තම යටි සිතේ දැඩි ආශාවක් පවතින පිරිස් නවකයින් හරහා තම පටු අරමුණු ඉටුකර ගැනීමට පෙළඹේ. ජ්‍යෙෂ්ඨ උත්තමයන් ලෙස නවකයන් විසින් ඇමතිය යුතු මේ උත්තමයන්ට දුටු තැනින් නැගිට යටහත් පහත් බව දැක්විය යුතුය. එසේ කිරීමෙන් ඔවුන් තෘප්තිමත් බවට පත්වන අතර එසේ නොකරන්නන්ට ඔවුන්ගේ තාඩන පීඩනයන්ට ලක්වීමට සිදු වෙයි.වැඩිහිටියන්ට ගරු සම්පන්න බව දැක්වීම ලාංකීය සංස්කෘතියෙහි අගය කර සැලකුවත් මේ ජ්‍යෙෂ්ඨ උත්තමයින් ගේ ක්‍රියාකලාපය තුළ එවන් නිගමනයකට ද අවකාශ නො තබයි. මන්ද, දේශන ශාලා තුළ දේශකයන් ඉදිරියේ නැගිට ආචාර කිරීමත්, මදිපුංචිකමක් සේ සලකන මේ ඇතැම් සරසවි සිසුන් අසුන්වලින් නැගිටීමටවත් සිත්පිත් නොමැති උගතුන් වීම හේතුවෙනි. ඒ පිළිබඳ ඔවුන් දරන්නා වූ මතය වන්නේ තමන් මෙන් ම ඉගෙන ගත්තා වූ පිරිසකට නැගිට ආචාර කිරීමක් අවශ්‍ය නොවන බවයි.පටු අරමුණුමේ මානසිකත්වය සරසවියට පිවිසෙන නවකයින්ගේ මනසට ඇතුළු කිරීමට ඇතැම් විද්‍යාර්ථින් පෙළඹීම කනගාටුවට කරුණකි. මේ අනුව මෙහි ප්‍රථම කාණ්ඩයට අවශ්‍ය වන්නේ තම ජීවිතයේදී පවුලෙන්, මිතුරන්ගෙන් හෝ සමාජයෙන් නොලැබූ ගරු සැළකිලි නවකයින් තුළින් ලබා ගනිමින්තම යටි සිත තුළ පවතින ඒ ආශාවන් ඉෂ්ට කර ගැනීමයි.මෙහි දෙවන කණ්ඩායම දේශපාලන අරමුණු පෙරදැරි කරගත් කණ්ඩායමයි. විශ්වවිද්‍යාල තුළ පවතින විවිධ දේශපාලන සංගම් හා පක්‍ෂ ක්‍රියාකාරීන් විසින් තම තමන්ගේ පටු අරමුණු වෙනුවෙන් ක්‍රියාකිරීම සඳහා නවකයින් යොදා ගැනීමේ උපක්‍රමයක් වශයෙන් ද නවක වදය යොදා ගනිති. ඒ ඒ පක්‍ෂ ක්‍රියාකාරීන් විසින් තම දේශපාලන මතිමතාන්තර නවක සිසුන් කෙරෙහි ගෙන යාමටත්, ඒ තුළින් ඔවුන්ගේ අභිප්‍රායයන් සාර්ථක කර ගැනීමට නවක සිසුන් ග්‍රහණය කර ගැනීමේ උපක්‍රමයක් වශයෙන් නවක වදය යොදා ගැනීමට මේ පක්‍ෂ ක්‍රියාකාරීහු පෙළඹී සිටිති. ප්‍රථම වසර සිසුන් නවකවදය මගින් බිය ගැන්වීමෙන් තම පටු අරමුණු කරා ළඟා වීමට ඔවුන්ට ඇති අවකාශය වැඩිය.තෙවන කණ්ඩායම නවක වදයන් මගින් තම විකෘති ආශාවන් මුදුන් පමුණුවා ගැනීමට ප්‍රයත්න දරන කණ්ඩායමයි. තම සිත් තුළ පවතින විකෘති ආශාවන් බියගැන්වූ නවක ශිෂ්‍යයන් මගින් ඉටුකර ගැනීමත් එමඟින් තෘප්තිමත් කුරිරු වින්දනයක් ලැබීම ඔවුන්ගේ අභිලාෂයයි.කඩාකප්පල් කිරීමවිශ්වවිද්‍යාලය තුළ විද්‍යාර්ථින් දෙපිරිසකට බෙදී එක් කණ්ඩායමක ක්‍රියාදාමයන් තවත් කණ්ඩායමක් විසින් විනාශ කර දැමීමේ හෙවත් කඩාකප්පල් කිරීමේ ප්‍රතිපත්තිය විශ්වවිද්‍යාල පද්ධතිය තුළ පුළුල් ලෙස ක්‍රියාත්මක වෙමින් පවතී. මින් රටට නිරූපණය වන්නේ විද්‍යාර්ථින්ගේ ජවය හෝ ශක්තිය නොවන බව අවබෝධ කර ගත යුතුය. විශ්වවිද්‍යාල තුළ සමූහ ක්‍රියාකාරකම් බොහොමයක් නිමාවට පත්වන්න් ගුටිකෙළි සංදර්ශනයකිනි. නැතිනම් පිරිසක් රෝහල් ගතකිරීමෙනි. නිදහස් අධ්‍යාපනය කප්පාදු කරන බවට හඬ නඟන පිරිස ම මේ නිදහස් අධ්‍යාපනයේ මළගමට පාර කපනා බව පැහැදිලි ය. රජය උපාධිධාරියෙකු බිහිකිරීම වෙනුවෙන් අති විශාල මුදලක් වැය කරයි. මේ ජාතික ධනය පුද්ගලික ධනයක් වූවා නම් සිසුන් ඉගෙනුම් අරගලයක යෙදෙනවා ඇත. නිෂ්ඵල අරගල, වර්ජන සඳහා කාලය කැප නොකර තමා වැය කරන මුදලට සාධාරණය ඉටු කිරීම වෙනුවෙන් ඔවුන් කැප වෙනවා ඇත. එහෙත් සරසවියෙන් පිටවුණු දා සිට සිහියට නැඟෙන අරමුණ වෙනුවෙන් යළිත් සිදුවන්නේ උගුර ලේ රස වනතුරු කෑ ගසා රැකියා ඉල්ලා සිටීමේ ඛේදනීය ඉරණමයි. සුළු පිරිසකගේ ක්‍රියාකලාපයන් නිසා වන්දි ගෙවීමට සිදු වනුයේ සමස්ත උපාධිකාරීන්ටම ය.සමාජයක් තුළ පෙරළියක් ඇති කළ හැකි රට තුළ පෙරළියක් ඇති කළ හැකි වඩාත් ශක්තිමත් විප්ලවීය මතිමතාන්තරයන්ගෙන් පෙරේදා හමුවූ ඒ විප්ලවකාරී සරසවි සිසුවා අද හමුවන්නේ තමාගේම සගයා පාගා දැමීමට මතුකරන්නා වූ විප්ලවීය මතිමතාන්තර ඇත්තකු ලෙසය. මෙවන් තත්ත්වයක් මත කථිකාචාර්යවරයා පමණක් නොව උපකුලපතිවරයාත්, තවත් සගයකු ලෙස සලකන ඛේදනීය පසුබිමට වත්මන් සරසවි සිසුවා ළඟා වී හමාරය..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>10</day>
    </date>
    <link>http://www.dinamina.lk/2012/01/10/_art.asp?fn=f1201104</link>
    <topic>වාහනවලට පියාපත් දුන්අධිවේගී මාර්ගය</topic>
    <author/>
    <content>වර්තමානය වන විට මිනිස් ජීවිත අතිශය සංකීර්ණත්වයටත්, කාර්ය බහුලත්වයටත් පරිවර්තනය වී ඇති අතර එකී කාර්යබහුල ජීවන රටාවට කාලය කා දමන මන්දගාමී ප්‍රවාහන පද්ධතිය මහත් හිසරදයකි. පසුගියදා විවෘත කෙරුණු දක්‍ෂිණ අධිවේගී මාර්ගය කාලාන්තරයක් මුළුල්ලේ මිනිසුන්ව අපහසුවට පත් කළ ප්‍රවාහන ක්‍රියාදාමය යාවත්කාලීන කර ඇත.දක්‍ෂිණ අධිවේගී මාර්ගයේ ගමන් කරන විට අනුගමනය කළ යුතු බොහෝ දෑ ඇත. පළමුව ඔබගේ වාහනය දක්‍ෂිණ අධිවේගී මාර්ගයට පිවිසීමට, එම ධාවන පථයේ ගමන් කිරීමට සුදුසු තත්ත්වයක ඇත්දැයි ගමනාරම්භයට පෙර පරීක්‍ෂා කළ යුතුය. එසේම ඔබ පදවන රථයේ ටයර්, තිරිංග, සංඥා ලාම්පු, ප්‍රධාන ලාම්පු, නලාව, වයිපර්, ආසන පටි, ධාවන මීටරය සහ පැති කණ්ණාඩි හා පිටුපස බලන කණ්ණාඩි ආදිය මනා ක්‍රියාකාරී තත්ත්වයේ පවතීදැයි පරීක්‍ෂාවට ලක් කළ යුතුය.අධි වේගයෙන් රිය පැදවීමට නම් ඒ සඳහා නිසියාකාර ශාරීරික සහ මානසික සෞඛ්‍යයකින් පසුවිය යුතුය. සෑම විටම රථයේ ධාවකයා සහ ඉදිරිපස ආසනයේ ගමන් ගන්නා අනෙක් පුද්ගලයා තම ආරක්‍ෂාව සඳහා ආසන පටි පැළඳ ගත යුතුය. අධිවේගී මාර්ගයෙන් තමන්ට ඕනෑම විටෙක, ඕනෑම තැනකින් ඇතුළුවීම හෝ පිටවීම කළ නොහැකි බව තරයේ මතක තබා ගත යුතුය. එහෙයින් අධිවේගී මාර්ගයට පිවිසීමට පෙර පිවිසිය යුතු ස්ථානය සහ පිටවිය යුතු ස්ථානය ගැන නිසියාකාර අවබෝධයක් ඇතිකර ගත යුතුය. ගමනාන්තයට සරිලන තරමේ ඉන්ධන ප්‍රමාණයක් වාහනයේ ඇතිදැයි පරීක්‍ෂා කිරීම ඊළඟ කාර්යයි.ඔබේ වාහනය පිවිසුම් මාර්ගයේ සිට අධිවේගී මාර්ගයට ඇතුළු කිරීමේදී ප්‍රමාණවත් වේගයකින් තම වාහනය ඇතුළු කිරීමට කල්පනාකාරී වන්න. දකුණු සිග්නලය දමා අන් අයට ඒ බව අඟවන්න.සෑම විටම රිය ධාවනයේදී වම් තීරුවේ ම ධාවනය කිරීමට කටයුතු කළ යුතුය. යම් හෙයකින් වෙනත් වාහනයක් ඉස්සර කිරීමට යන අවස්ථාවේදී දකුණුපස මං තීරුවට ධාවනය කර අදාළ වාහනය ඉස්සර කිරීමෙන් පසු නැවත වම් තීරුවට අවතීර්ණව ධාවනය කරන්න. කිසි විටෙක වම් පැත්තෙන් ඉස්සර නොකරන්න.මංතීරු මාරු කිරීමේදී සෑම විටම සංඥා යොදා අවස්ථාව ලද විට පමණක් තීරු මාරු කරන්න. සංඥා කළ පමණින් ඔබ මංතීරු මාරු කිරීමට ඔබට අයිතියක් නොමැත.හදිසි අවස්ථාවකදී හැර අධිවේග මාර්ගයේදී වාහනයෙන් නොබසින්න. වාහනය වහාම නවතා හදිසි ඇමතුම් අංකය වන 1969 අංකය අමතන්න. ප්‍රධාන ගමනාගමන තීරුවෙන් ඉවත හිස් ඉඩක් ඇති තැන්වල පමණක් එසේ කළ යුතු අතර රියැදුරු අසුනට විරුද්ධ පැත්තේ දොරවලින් පමණක් ඉවත් වීමට කටයුතු කරන්න. එවැනි අවස්ථාවල හදිසි සංඥා ලාම්පු දල්වන්න.මේ සියල්ල දැන සිටියාට ද නොසෑහේ. තවත් කරුණු කාරණා බොහොමයක් ඔබ දැනගත යුතුමය. එනම්, අධිවේග මාර්ගවල අනතුරු බොහෝ වනුයේ මංතීරු මාරු කිරීමේදී බැවින් ඔබ මංතීරු මාරු කිරීමේදී පමණක් නොව අන් අය මංතීරු මාරු කිරීමේදී ද කල්නාකාරී වන්න.සෑම විටම මංතීරුව මැද ධාවනය කිරීමට කටයුතු කරන්න.වාහනයක් ඉස්සර කරන විට ප්‍රමාණවත් ඉඩක් තබාගෙන ඉස්සර කරන්න. ඔබට පූර්ණ විශ්වාසයක් තිබේ නම් පමණක් වාහනය ඉස්සර කරන්න.ඔබගේ අභිමතය පරිදි මංතීරු වෙනස් කරමින් ධාවනය නොකරන්න. එසේ කිරීමෙන් ඔබ අවධානමකට ලක්වන බව සැම විට සිතන්න.හදිසි අවස්ථාවකදී වාහනය නතර කර ගැනීමටත් අනතුරු සිදුවීමේ ප්‍රවණතාව අවම කර ගැනීමටත් ඔබ ධාවනය කරන වාහනය ඉදිරියෙන් ගමන් ගන්නා වාහනයට ප්‍රමාණවත් දුරකින් පිටුපසින් ධාවනය කරන්න.මාර්ගයේ සුනඛයින්, හරකුන් හෝ වෙනත් අනපේක්‍ෂිත දෑ තිබිය හැකි බැවින් නිසි අවධානයෙන් වාහනය පදවන්න. හදිසියකදී අනතුරක් නොවී වාහනය නවතා ගත හැකි වේගයෙන් හා ඉදිරි වාහනය හා ගැටීමට ඇති හැකියාව අවම කරමින් වාහනය ධාවනය කරන්න.යම් හෙයකින් අනවධානයෙන් හා අපරීක්‍ෂාකාරීව වෙනත් වාහනයක් පදවනවා ඔබ හෝ ඔබගේ වාහනයේ ගමන් ගන්නා වෙනත් අයෙකුගේ දර්ශනයට ලක් වුවහොත් 1969 දුරකථන අංකයට අමතා එම වාහනයේ අංකය හා ගමන් ගන්නා දිසාව දැන්වීමට අමතක නොකරන්න. මෙය එසේ රිය පදවන්නාගේ හා මාර්ගය භාවිත කරන අනෙක් අයගේ ආරක්‍ෂාව සඳහාත් බව සලකන්න.ඔබ අධිවේග මාර්ගයෙන් ඉවත් වන්නේ නම් ඒ සම්බන්ධව කි. මී. 2 ක දුර සිට පිටවීමේ මාර්ගය සලකුණු කර ඇති අතර, මීටර් 500 දැක්වෙන දැන්වීම් පුවරුව අසල දී පිට වන බවට සංඥා යොදා වම් කෙළවරේ මංතීරුවට ගමන් කර පසුව වේගය අඩුකර අවශ්‍ය ස්ථානයෙන් අධිවේගී මාර්ගයෙන් ඉවත් වීමට පියවර ගන්න.විවේක ගැනීම සඳහා නිශ්චිත ස්ථානයන් ඇතුළුවීමේ හා පිටවීමේ තීරු දෙපස කිලෝමීටර් 42 ආසන්නයේ පිහිටුවා ඇත. තෙහෙට්ටු බව දැනෙන්නේ නම් එම ස්ථානයේ නවතා කෙටි විවේකයක් ලබාගෙන නැවත තම ගමන ආරම්භ කරන්න.අධි වේගයෙන් ධාවනය කිරීමේදී කිසි විට එකවර නැවැත්වීම නොකළ යුතුය. ඔබ පසුපසින් පැමිණෙන වාහනයට එකවර නතර කර ගැනීමට නොහැකි වන බැවින් විශාල අනතුරක් විය හැක. ඒ සම්බන්ධව අවධානයෙන් ක්‍රියා කරන්න.අධිවේග මාර්ගයේ ධාවනය කිරීමේදී ඔබගේ සෑම ක්‍රියාවක්ම ක්ෂණික විය යුතුය. වැරදි වීමට ඉඩක් නොතැබිය යුතු බව සලකන්න.ඔබ සහ මෙම අධිවේගී මාර්ගය භාවිත කරන සෙසු අයගේ ජීවිත ආරක්‍ෂාව ඔබ සතුය..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>11</day>
    </date>
    <link>http://www.dinamina.lk/2012/01/11/_art.asp?fn=n12011110</link>
    <topic>දෙමළ ඩයස්පෝරාවේ කුමන්ත්‍රණයටමුහුණ දෙන්න ශ්‍රී ලංකාව සූදානම්</topic>
    <author>චමීර ඇල්ලදෙණිය සහ පණ්ඩුක සමරසේකර</author>
    <content>ශ්‍රී ලංකාවට එරෙහිව ජාත්‍යන්තරව මතයක් ගොඩනැගීම සඳහා දෙමළ ඩයස්පෝරාව ක්‍රියාකරන බවත් එයට සාර්ථකව මුහුණදීම සඳහා ශ්‍රී ලංකාව සූදානමින් සිටින බවත් ආරක්ෂක ලේකම් ගෝඨාභය රාජපක්ෂ මහතා පැවැසීය.ඊයේ (10) කොළඹ පදනම් ආයතනයේ දී පැවැති ‘’ශ්‍රී ලංකාවේ ජාතික ආරක්ෂාවේ අනාගත අභියෝග ‘’ මැයෙන් වූ දේශනයකට සහභාගි වෙමින් ආරක්ෂක ලේකම්වරයා මේ බව පැවැසීය.එම දේශනයේ දී වැඩිදුරටත් කතා කළ ආරක්ෂක ලේකම්වරයා මෙසේද කීය.එක්සත් රාජධානියේ ආරක්ෂාවට තර්ජනයක් වූ ඔසාමා බින්ලාඩන් ඝාතනය කිරීම කළයුතුම වූ දෙයක් බවට එක්සත් ජනපදය පවසද්දී ශ්‍රී ලංකාවේ ආරක්ෂාවට තර්ජනයක් වූ ප්‍රභාකරන් ඇතුළු එල්.ටී.ටී.ඊ. සංවිධානය සමූල ඝාතනය වරදක් යැයි පවසන්නේ ශ්‍රී ලංකාව ආසියාතික කුඩා රාජ්‍යයක් වන නිසා දැයි ගෝඨාභය රාජපක්ෂ මහතා ප්‍රශ්න කළේය.රට අස්ථාවර කිරීමට විවිධ බලවේග රට අභ්‍යන්තරයෙන්ම ක්‍රියාත්මක වන බවත් එයට අද විශ්වවිද්‍යාල සිසුන් ගොදුරු කරගෙන ඇති බවත් පැවසූ ආරක්ෂක ලේකම්වරයා සිසුන්ගේ අධ්‍යාපනය කඩාකප්පල් කරමින් ඔවුන් විශ්වවිද්‍යාලවලින් එළියට ගෙන උද්ඝෝෂණවලට පොළඹවන බවත් උද්ඝෝෂණ යනු ප්‍රජාතන්ත්‍රවාදී රටක මානුෂික අයිතියක් බවද ප්‍රජාතන්ත්‍ර වාදය ස්ථාපිත කළ රටක් ලෙස ශ්‍රී ලංකාව ජාත්‍යන්තරයට ගෙනයාමට උද්ඝෝෂණ හොඳ සාධකයක් බවද පෙන්වා දුන් ආරක්ෂක ලේකම්වරයා උද්ඝෝෂණ මුවාවෙන් රට අස්ථාවර කිරීමට කෙසේවත් ඉඩදිය නොහැකි බවද පැවැසීය.ජනතා ප්‍රශ්නවලට රජය ඇහුම්කන් දිය යුතුවා මෙන්ම ඔවුන්ගේ ගැටලුවලට විසඳුම් ලබාදීමද රජයක යුතුකම බවද ආරක්ෂක ලේකම්වරයා මේ දේශනයේ දී අවධාරණය කළේය.ශ්‍රී ලංකාවේ ආණ්ඩු වෙනස් කිරීමට ඡන්ද පොළේදී හැකියාව ඈත බවත් උද්ඝෝෂණ සහ අරගලවලින් ආණ්ඩු වෙනස් කළ නොහැකි බවද හෙතෙම පැවසීය. පසුගිය වසර දෙක තුළදී රජය සියලුම මැතිවරණ විනිවිධ භාවයෙන් පවත්වා එහිදී ජනමතය පැහැදිලිව පෙන්වා දී ඇති බවත් පැවසූ ආරක්ෂක ලේකම්වරයා රටට අවශ්‍ය නායකත්වය ප්‍රජාතන්ත්‍රවාදීව ජනතාව තෝරාගෙන ඇති බවද පැවසීය..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>11</day>
    </date>
    <link>http://www.dinamina.lk/2012/01/11/_art.asp?fn=n1201111</link>
    <topic>සරසවි අරගල පිටුපසඑල්ටීටීඊ බළල් අතක්</topic>
    <author>සමන්මලී ප්‍රියශාන්ති</author>
    <content>සිසුන් අරගලවලට පොළඹවා සරසවි නොසන්සුන්තාවට පත් කිරීමේ වැඩපිළිවෙළ එල්ටීටීඊ අවශ්‍යතාව මත ජනතා විමුක්ති පෙරමුණේ කැරලිකාර කණ්ඩායම විසින් ක්‍රියාත්මක කරන බවට තොරතුරු රැසක් හෙළිවී තිබේ. ජනතා විමුක්ති පෙරමුණේ කැරලිකාර කණ්ඩායමේ කුමාර් ගුණරත්නම් සරසවි අකර්මණ්‍ය කිරීමේ වැඩපිළිවෙළ සැලසුම් කර තිබෙන බවට ද අනාවරණය වෙයි.කුමාර් ගුණරත්නම් එල්ටීටීඊ යට සහාය දක්වන අයකු බවත් ඔහු මේ සැලසුම සකස් කර ඇත්තේ එල්ටීටීඊ යේ අවශ්‍යතාව මත බවත් හෙළි වේ.උසස් අධ්‍යාපන අමාත්‍යාංශයේ ලේකම් ආචාර්ය සුනිල් ජයන්ත නවරත්න මහතා දිනමිණට ප්‍රකාශ කළේ කැරලිකාර කණ්ඩායමේ උපදෙස් මත අන්තර් විශ්වවිද්‍යාල ශිෂ්‍ය බල මණ්ඩලය මේ කුමන්ත්‍රණය සරසවි තුළට ගෙන ගොස් ඇති බවයි.කුමන්ත්‍රණයේ පළමු බිල්ල ශ්‍රී ජයවර්ධනපුර විශ්වවිද්‍යාලය බව පවසන නවරත්න මහතා මේ කුමන්ත්‍රණයේ කොටස්කරුවන් නොවන්නැයි සරසවි සිසුන්ගෙන් ඉල්ලීමක් කරයි.කුමන්ත්‍රණකරුවන් මෙය සැලසුම් කර ඇත්තේ ජාත්‍යන්තරයේ සිටින එල්ටීටීඊ නායකයන්ගෙන් කෝටි ගණන් මුදල් ලබා ගෙන බවද ලේකම්වරයා පවසයි.උසස් අධ්‍යාපනය ලබාදීමේ අරමුණෙන් සරසවියට එවන දරුවා මේ කුමන්ත්‍රණයේ කොටස්කරුවන් නොකිරීමට වගබලා ගන්නැයි ද ලේකම්වරයා සරසවි සිසුන්ගේ මවුපියන්ගෙන් ද ඉල්ලීමක් කරයි. සරසවි පද්ධතිය අකර්මණ්‍ය කිරීමේ වැඩපිළිවෙළ සම්බන්ධයෙන් තවත් තොරතුරු රැසක් හෙළි වෙමින් තිබෙන බවත් නුදුරේදී එම තොරතුරු රටට හෙළි කරන බවත් හෙතෙම ප්‍රකාශ කරයි. මේ කුමන්ත්‍රණ පරදවා ශ්‍රී ජයවර්ධනපුර විශ්වවිද්‍යාලය කඩිනමින් නැවත විවෘත කිරීමට පියවර ගන්නා බවද නවරත්න මහතා වැඩිදුරටත් සඳහන් කරයි..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>11</day>
    </date>
    <link>http://www.dinamina.lk/2012/01/11/_art.asp?fn=n1201112</link>
    <topic>ජෙයරාජ් ජන්ම දිනසමරුව අද</topic>
    <author/>
    <content>කෘතහස්ත දේශපාලනඥයකු වූ ජෙයරාජ් ප්‍රනාන්දු පුල්ලේ මහතාගේ 59 වැනි ජන්ම දින සැමරුම අදට (11) යෙදී තිබේ. ඒ නිමිත්තෙන් මීගමුව බෝලවලාන ශ්‍රී ජයසුදර්ශනාරාම විහාරස්ථානයේදී ඊයේ (10) රාත්‍රි පිරිත් සජ්ඣායනයක් පැවැත්වුණු අතර අද (11) මහා සංඝරත්නය විෂයෙහි හීල් දානය පිරිනැමීම සිදු කෙරිණි. මේ විහාරස්ථානය හිටපු ඇමැති ජෙයරාජ් ප්‍රනාන්දුපුල්ලේ මහතාගේ පෞද්ගලික ධන පරිත්‍යාගයෙන් ඉදි කෙරුණකි. අද දවස පුරා එහිදී විශේෂ ආගමික වැඩසටහන්ද සිදු කිරීමට නියමිතය.මේ නිමිත්තෙන් අද (11) දිනය පුරා ප්‍රජා සත්කාරක හා ආගමික වැඩසටහන් රැසක්ද ප්‍රදේශ රැසකදී පැවැත්වෙන බව කටාන ශ්‍රීලනිප ප්‍රධාන සංවිධායිකා පාර්ලිමේන්තු මන්ත්‍රිනි විශේෂඥ වෛද්‍ය සුදර්ශනි ප්‍රනාන්දුපුල්ලේ මහත්මිය පවසයි. ප්‍රනාන්දුපුල්ලේ මහතා 1953 ජනවාරි 11 වැනි දින මීගමුවේදී උපත ලැබූ අතර ඔහු 8 දෙනෙකුගෙන් යුත් පවුලේ තුන්වැනියායි. අභාවප්‍රාප්ත කේ. සී. ප්‍රනාන්දුපුල්ලේ මහතා සහ ඇලිස් මේරි ප්‍රනාන්දු පුල්ලේ මහත්මිය ඔහුගේ මවුපියෝය.ජෙයරාජ් ප්‍රනාන්දුපුල්ලේ මහතා අධ්‍යාපනය ලැබුවේ මීගමුව ආවේ මරියා සහ මීගමුව මාරිස්ටෙලා විද්‍යාලවලයි.ඔහු මුලින්ම ගණිතය විද්‍යාව හා ඉංග්‍රීසි උප ගුරුවරයෙකු ලෙස කටයුතු කළ අතර 1974 දී නීති විද්‍යාලයට ඇතුළත් විය. වත්මන් ජනාධිපති මහින්ද රාජපක්ෂ මහතා ප්‍රනාන්දුපුල්ලේ මහතාගේ නීති විද්‍යාල සමකාලිනයෙකි.1984 දී කටාන ශ්‍රීලනිප ප්‍රධාන සංවිධායකවරයා ලෙස පත්වූ ප්‍රනාන්දුපුල්ලේ මහතා මුලින්ම පාර්ලිමේන්තුවට තේරී පත් වූයේ 1989 දීයි. 1994 දී බලයට පත්වූ පොදු පෙරමුණ ආණ්ඩුවේ මුදල් සම්පාදන ජාතික ඒකාබද්ධතා ජනවාර්ගික කටයුතු නියෝජ්‍ය ඇමැතිවරයා ලෙස කටයුතු කළ ඔහු 1997 දී පාර්ලිමේන්තු කටයුතු ඇමැතිවරයා ලෙස පත් විය.ගුවන් සේවා සංචාරක වෙළෙඳ හා පාරිභෝගික කටයුතු මහා මාර්ග යන විවිධ අමාත්‍යධුර දැරූ ප්‍රනාන්දුපුල්ලේ මහතා 2008 අප්‍රේල් 06 වැනිදා වැලිවේරියේ කාන්ති ක්‍රීඩාංගණය අසලදී කොටි ත්‍රස්තවාදින්ගේ මරාගෙන මැරෙන ප්‍රහාරයකින් ජීවිතක්ෂයට පත් වන විට ආණ්ඩු පක්ෂ ප්‍රධාන සංවිධායකවරයා ලෙස ද ශ්‍රීලනිප යේ භාණ්ඩාගාරිකවරයා ලෙසද කටයුතු කරමින් සිටියේය.දශක 03 කට ආසන්න කාලයක් පැවති යුදමය වාතාවරණය තුළ කොටි ත්‍රස්තවාදින් ඝාතනය කළ අවසන් ආණ්ඩු පක්ෂ දේශපාලනඥයා වන්නේද ජෙයරාජ් ප්‍රනාන්දු පුල්ලේ මහතායි..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>11</day>
    </date>
    <link>http://www.dinamina.lk/2012/01/11/_art.asp?fn=n1201113</link>
    <topic>දුම්රිය රියැදුරුවර්ජනය අවසන්</topic>
    <author>ශීලා උඩුවර</author>
    <content>දුම්රිය රියැදුරන්ගේ වැඩ වර්ජනය නතර කෙරේ. පෙරේදා සිට වැඩ වර්ජනයක් ආරම්භ කිරීමට සූදානම් වුවද ප්‍රවාහන ඇමැති සමඟ පැවැති සාකච්ඡාවකින් ඇති කර ගත් එකඟතාව මත වැඩ වර්ජනය නතර කර තිබේ.මේ වර්ජන ක්‍රියාව නිසා පෙරේදා සවස දුම්රිය හයක් පමණ අවලංගු කිරීමට සිදු විය..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>11</day>
    </date>
    <link>http://www.dinamina.lk/2012/01/11/_art.asp?fn=n1201114</link>
    <topic>මේ වසරේ ප්‍රථමඩෙංගු මර්දන සතිය</topic>
    <author>සිතාරා සේනානි</author>
    <content>මේ මස 16 වැනිදා සිට 22 වැනිදා දක්වා ජාතික ඩෙංගු මර්දන සතියක් ක්‍රියාත්මක කිරීමට සෞඛ්‍ය අමාත්‍යාංශය තීරණය කරයි. අමාත්‍යාංශය මේ වසරේ ක්‍රියාත්මක කරන ප්‍රථම ඩෙංගු මර්දන සතිය මෙය වෙයි.පසුගිය වසර කිහිපයක දත්ත විශ්ලේෂණය කිරීමේදී ඉදිරි මාස කිහිපයේ ඩෙංගු අවදානමක් ඇති විය හැකි බවට කැර ඇති පුරෝකථනය අනුව මෙලෙස ඩෙංගු මර්දන සතියක් ප්‍රකාශයට පත් කැර ඇත.පසුගිය වසරේ වැඩිම ඩෙංගු රෝගීන් ප්‍රමාණයක් වාර්තා වූ මාසය ලෙස දෙසැම්බර් මාසය සටහන් වී තිබේ.එම මාසයේ රට පුරා ඩෙංගු රෝගීන් හාරදහසකට වැඩි සංඛ්‍යාවක් වාර්තාවී ඇති බව සෞඛ්‍ය අමාත්‍යාංශයේ ප්‍රකාශකයෙක් දිනමිණට පැවැසීය.සෑම සෞඛ්‍ය වෛද්‍ය නිලධාරි කොට්ඨාසයක්ම කලාප හතකට බෙදා එක් දිනයකට එක් කලාපය බැගින් ආවරණය වන පරිදි ඩෙංගු මදුරුවන් බෝවන හා බෝවිය හැකි ස්ථාන සොයා බලා ඒවා ඉවත් කිරීමට හෝ විනාශ කිරීමට ඩෙංගු මර්දන සතියේදී පියවර ගන්නැයි සෞඛ්‍ය ඇමැති මෛත්‍රීපාල සිරිසේන මහතා අදාළ අංශ වෙත උපදෙස් දී ඇත.මේ ඩෙංගු මර්දන සතියේදී හඳුනාගනු ලබන අවදානම් ස්ථාන පිළිබඳ මේ මස 30 සහ 31 දෙදින නැවත විමර්ශනය කිරීමටද සෞඛ්‍ය අමාත්‍යාංශය තීරණය කැර තිබේ. මේ සම්බන්ධයෙන් මහජන සෞඛ්‍ය පරීක්ෂකවරුන් තම බල ප්‍රදේශවල මදුරු මර්දන කටයුතු පිළිබඳ වාර්තාවක් සකස් කැර මේ මස 25 වැනිදාට පෙර සෞඛ්‍ය අමාත්‍යාංශය වෙත භාර දිය යුතු බවටද දැනුම්දී තිබේ..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>11</day>
    </date>
    <link>http://www.dinamina.lk/2012/01/11/_art.asp?fn=n1201115</link>
    <topic>ජන සංගණනයට නිලධාරිහු 96,000ක්</topic>
    <author>උදුලා පීරිස්</author>
    <content>මුළු දිවයිනම ආවරණය වන පරිදි මාර්තු 20 වැනි දින පැවැත්වීමට නියමිත ජන හා නිවාස සංගණන කටයුතු වෙනුවෙන් නිලධාරීහු 96,000ක් පුහුණු කෙරෙති.එම කටයුතු මේ මස 12 දා ආරම්භ කරන බව ජන හා සංඛ්‍යා ලේඛන දෙපාර්තමේන්තුව පවසයි.මේ සංගණන කටයුතු වෙනුවෙන් අධීක්ෂණ නිලධාරීහු 16000ක් ද ගණන් ගන්නා නිලධාරීහු 80000 ක් ද පුහුණු කෙරෙති. ඒ අනුව අධීක්ෂණ නිලධාරීන් ජනවාරි 12 සිට ජනවාරි 18 දක්වා සතියක කාලයක් ද ගණන් ගන්නා නිලධාරීන් ලෙස කටයුතු කරන ග්‍රාම නිලධාරීන් ජනවාරි 19 සිට පෙබරවාරි 17 දක්වා ද පුහුණු කෙරෙන බව එම දෙපාර්තමේන්තුව කියයි..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>11</day>
    </date>
    <link>http://www.dinamina.lk/2012/01/11/_art.asp?fn=n1201116</link>
    <topic>විභාග වංචා බැහැ කොමසාරිස් තදින් සිටී</topic>
    <author>සුභාෂිනි සේනානායක</author>
    <content>විභාග වංචා සිදු කරන හා අපරීක්‍ෂාකාරීව කටයුතු කරන නිලධාරීන්ට එරෙහිව තදින් විනය ක්‍රියාමාර්ග ගන්නා බව විභාග කොමසාරිස් ජනරාල් ඩබ්ලිව්. එම්. එන්. ජේ. පුෂ්පකුමාර මහතා පවසයි.1968 අංක 25 දරන විභාග පනතට අනුව මේ ක්‍රියාමාර්ග ගන්නා බවද ඒ මහතා කියයි. විභාග දෙපාර්තමේන්තුවට සම්පතක් වූ විභාග අපේක්‍ෂකයා ආරක්‍ෂා කිරීම විභාග දෙපාර්තමේන්තුවේ වගකීමක් බවද ඒ මහතා පෙන්වා දෙයි..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>11</day>
    </date>
    <link>http://www.dinamina.lk/2012/01/11/_art.asp?fn=n1201117</link>
    <topic>දෙමළ සන්ධානය කරන ඉල්ලීම්දෙමළ ජනතාව ඉල්ලන්නේ නෑ</topic>
    <author>බුද්ධිකා ඉඹුලාන</author>
    <content>දෙමළ සන්ධානය තම දේශපාලන බලය රැක ගැනීම සඳහා ලබා දීමට අපහසු බලතල ආණ්ඩුවෙන් ඉල්ලා සිටින්නේ යැයි ළමා සංවර්ධන හා කාන්තා කටයුතු ඇමැති තිස්ස කරල්ලියද්ද මහතා පවසයි.කිසිදු පළාත් සභාවකට ලබාදී නැති බලතල දෙමළ සන්ධානය උතුරු පළාත් සභාව සඳහා ඉල්ලා සිටියත් එම බලතල තුළින් දෙමළ ජනතාවගේ දැනට තිබෙන ප්‍රශ්න කිසිසේත් විසඳිය නොහැකි බවද ඇමැතිවරයා පෙන්වා දෙයි.දෙමළ සන්ධානය කළ යුත්තේ එම ජනතාවගේ අවශ්‍යතා අවබෝධ කරගෙන ඒවා දිනා ගැනීම සඳහා නිහතමානීව කටයුතු කිරීම බව පෙන්වා දෙන ඇමැතිවරයා ද්‍රවිඩ ජනතාවගේ සාමාන්‍ය ජීවිතයේ වැදගත්කම අවබෝධ කරගෙන ඒ අනුව කටයුතු කිරීමේ කාලය ද්‍රවිඩ සන්ධානයට එළඹ ඇතැයි ද කියයි. උතුරට පොලිස් හා ඉඩම් බලතල දෙමළ ජනතාව ඉල්ලා නොසිටින බවත්, එවා හුදු දෙමළ සන්ධාන ඉල්ලීම් පමණක් බවත් පවසන ඇමැති කරල්ලියද්ද මහතා උතුරේ ද්‍රවිඩ ජනතාවට දැන් අවශ්‍ය වන්නේ තමන්ගේ දරුවන්ට හොඳ අධ්‍යාපනයක්, හොඳ නිවසක්, ජීවනෝපාය මාර්ගයක් සහ සාමකාමී පරිසරයක් බවද ඇමැතිවරයා අවධාරණය කරයි..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>11</day>
    </date>
    <link>http://www.dinamina.lk/2012/01/11/_art.asp?fn=n1201118</link>
    <topic>සීතාවක රාජසිංහ රජුගේහඳහන හොරු අරන්</topic>
    <author>රත්නපුර දිසා විශේෂ නිරෝෂන පෙරේරා</author>
    <content>ඓතිහාසික - සීතාවක පුර මානියංගම රජ මහා විහාරයේ තිබූ විෂ්ණු දෙව් පිළිමයේ ඇසක් සහ සීතාවක රාජසිංහ රජුගේ වේලපත්කඩය (හඳහන) නිදන් හොරුන් විසින් පැහැර ගෙන ගොස් ඇතැයි හෙළිවේ.ඊයේ පැවැති සබරගමුව පළාත් සභා මාසික රැස්වීමේ දී මේ තොරතුරු අනාවරණය විය. ආණ්ඩු පක්‍ෂය හා විපක්‍ෂය නියෝජනය කරන මන්ත්‍රීවරු දෙදෙනෙක් මේ ගැන කරුණු අනාවරණය කළහ. මන්ත්‍රීවරුන් පැවසුවේ සීතාවක පුර ඓතිහාසික විහාරස්ථාන දෙකක් නිධන් හොරුන්ගේ ගොදුරු බවට පත්වී ඇතත් ඊට අදාළ වගකිවයුත්තන් ගේ අවධානය ප්‍රමාණවත්ව නොලැබුණු බවයි.සබරගමුව පළාත් සභාවේ සභාපති රංජිත් බංඩාර මහතාගේ ප්‍රධානත්වයෙන් මේ මාසික රැස්වීම පැවැත්විණ. එහිදී ජ.වි.පෙ මන්ත්‍රී පි‍්‍රයන්ත රංජිත් මහතා පැවසුවේ ඓතිහාසික තුන් කෝරලයට අයත් මානියංගම රාජ මහා විහාරයේ සිවු වතාවක්ම නිධන් හොරුන්ගේ ග්‍රහණයට ලක්වූ බවයි.එ.ජ.නි.ස පළාත් සභා මන්ත්‍රී අජිත් ශාමින්ද මහතා පැවසුවේ මානියංගම පමණක් නොව ඒ ආසන්නව ඇති හකුªරුගල රාජ මහා විහාරස්ථානය ද වරින් වර මෑතක දී නිධන් කොල්ලකරුවන්ගේ ගොදුරක් බවට පත්වූ බවයි.මානියංගම ලෙන් විහාරයේ ඓතිහාසික බුද්ධ ප්‍රතිමාවේ සිරස විනාශ කර විෂ්ණු ප්‍රතිමාවේ වම් නේත්‍රාවට ලෙස ඔබ්බවා තිබූ වටිනා මැණික පැහැර ගෙන ගොස් ඇති බව ද ශාමින්ද මහතා පැවසීය.සීතාවක රාජසිංහ රජුගේ හඳහන හෙවත් වේලපත්කඩ මෙම විහාරස්ථානයේ තිබියදී නිධන් කොල්ලකරුවන් පැහැරගත් වටිනා කෞතුක භාණ්ඩවලට අයත් එක් දෙයක් බව ප්‍රදේශවාසීන් පවසන බව මන්ත්‍රීවරයා කීවේය.මෙවැනි ජාතික උරුමයන් ආරක්‍ෂා කිරීමට වගකිව යුත්තන් ගේ අවධානය දැන්වත් යොමු නොවුනහොත් එම ඓතිහාසික විහාර ගල්ලෙන් බවට පමණක් පත්වෙනු ඇතැයි මන්ත්‍රීවරයා පැවසීය..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>11</day>
    </date>
    <link>http://www.dinamina.lk/2012/01/11/_art.asp?fn=n1201119</link>
    <topic>දක්ෂිණ අධිවේගී මාර්ගයේදින 44ක ආදායම කෝටි 100ක්</topic>
    <author>සුභාෂිණී සේනානායක</author>
    <content>දක්‍ෂිණ අධිවේගී මාර්ගය විවෘත කර ගතවූ දින 44 තුළ රුපියල් කෝටි සියයක ආදායමක් උපයා තිබේ.රථ වාහන ගමනාගමනය තුළින් මේ වාර්තාගත ආදායම ලැබී ඇති බව වරාය හා මහා මාර්ග නියෝජ්‍ය ඇමැති නිර්මල කොතලාවල මහතා පවසයි. 2011 නොවැම්බර් මස 27 ආරම්භ කළ දක්‍ෂිණ අධිවේගී මාර්ගයේ රථවාහන තුන් ලක්‍ෂ හැට අටදහස් හත්සිය විසි අටක් මේ වනවිට ගමන් කර තිබේ.පිවිසුම් මාර්ග ගණන 8 කි.කොට්ටාව ප්‍රධාන පිවිසුම් මාර්ගයෙන් රථවාහන 125425 ක්, කහතුඩුවෙන් 19641 ක්, ගැලනිගමින් 43508ක්, දොඩන්ගොඩ පිවිසුමෙන් 27833ක් වැලිපැන්න පිවිසුමෙන් 18977 ක් කුරුඳුගහහැතැක්ම පිවිසුමෙන් 27010ක් බද්දේගමින් 13016 හා ගාල්ල පින්නදූව පිවිසුමෙන් 93318 ක් වශයෙන් ගතවූ මාසය තුළ වාහන ගමනාගමනය සිදුවී තිබේ.ගත වූ මාසයේ වැඩිම ආදායම කොට්ටාව පිවිසුම් මාර්ගයෙන් ලැබී ඇති අතර එය රුපියල් 3997100 කි.කහතුඩුවෙන් රුපියල් 3674450ක් ද ගැලනිගමින් 8002350ක් ද දොඩන්ගොඩින් 5114350ක් ද වැලිපැන්නෙන් 4458000ක්, කුරුඳුගහහැතැක්ම 616400 ක් බද්දේගම 4018650 ක් සහ පින්නදූව පිවිසුමෙන් 33577050 ක ආදායමක් උපයා තිබේ.දක්‍ෂිණ අධිවේගී මාර්ගයේ වාහන 5000ක් අපේක්‍ෂා කළත් එය අභිබවා යමින් දිනකට වාහන 8100 ක් පමණ ගමන් කරන බවත් අධිවේගී මාර්ගය පිළිබඳව කුහකභාවයෙන් සිදු කළ ප්‍රකාශ මේ රටේ ජනතාව ප්‍රතික්ෂේප කර ඇති බවත් නියෝජ්‍ය ඇමැති නිර්මල කොතලාවල මහතා සඳහන් කරයි..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>11</day>
    </date>
    <link>http://www.dinamina.lk/2012/01/11/_art.asp?fn=n12011111</link>
    <topic>එළවළු-පලතුරුහොරට කිරූ40ක් දැලේ</topic>
    <author>විජයානි එදිරිසිංහ</author>
    <content>පලතුරු සහ එළවළු හොරට කිරා අලෙවි කළ වෙළෙඳුන් හතළිහක් (40) පිටකොටුව ප්‍රදේශයෙන් පොලිසිය අත්අඩංගුවට ගෙන තිබේ.මැනිං වෙළෙඳපොළ සහ පිටකොටුව පුරා සිදු කළ මෙහෙයුමකින් මෙම වෙළෙඳුන් අත්අඩංගුවට ගැනීමට පොලීසියට හැකි විය. ඊයේ (10) පස්වරු 1 සිට පස්වරු 3 දක්වා මෙහෙයුම සිදු කෙරිණි.පලතුරු සහ එළවළු කිලෝව වෙනුවට ග්‍රෑම් 700 සහ ග්‍රෑම් 500 වෙනුවට ග්‍රෑම් 300 වශයෙන් අඩු බරට අලෙවි කර තිබේ.කොළඹ නියෝජ්‍ය පොලිස්පති අනුර සේනානායක මහතාට ලැබුණ පැමිණිලි විශාල ප්‍රමාණයක් අනුව විශාල පොලිස් කණ්ඩායමක් යොදා මෙහෙයුම සිදු කර තිබේ.අත් අඩංගුවට පත් පිරිස අද (11) අධිකරණයට ඉදිරිපත් කිරීමට නියමිතය.කොළඹ නයෝජ්‍ය පොලිස්පති අනුර සේනානායක මහතාගේ උපදෙස් මත ජ්‍යෙෂ්ඨ පොලිස් අධිකාරි මැකාති පෙරේරා, සහකාර පොලිස් අධිකාරි ජයරත්න මහත්වරුන්ගේ අධීක්‍ෂණය යටතේ පිටකොටුව පොලිස් ස්ථානාධිපති පොලිස් පරීක්‍ෂක ප්‍රියන්ත දික්ඕවිට, අපරාධ අංශයේ ස්ථානාධිපති ඒ. පී. ටී. සී. විජේරත්න මහත්වරු ඇතුලු පිරිසක් වැටලීම සිදු කළහ..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>11</day>
    </date>
    <link>http://www.dinamina.lk/2012/01/11/_art.asp?fn=n12011112</link>
    <topic>ජනපති දැන් අප්‍රිකානු රටවලත් ජනප්‍රිය නායකයෙක්</topic>
    <author/>
    <content>ලෝකයේ බිහිසුණුම ත්‍රස්තවාදී කණ්ඩායම වූ එල්. ටී. ටී. ඊ. ය සාර්ථක ලෙස පරාජය කිරීම නිසා ජනාධිපති මහින්ද රාජපක්‍ෂ මහතා ජාත්‍යන්තර කීර්තියට පත් වී ඇත. ජනාධිපති රාජපක්‍ෂ මහතා දැන් අප්‍රිකානු රටවල් අතර ද ඉතාම ජනප්‍රිය නායකයෙකි. එම නිසා, දමිළ ජාතික සන්ධානය (ටී. එන්. ඒ.) විසින් පතුරුවන බොරු කතාවලට අප්‍රිකානු රටවල් සවන් නොදෙනු ඇත.””ටී. එන්. ඒ. ප්‍රචාරක යාන්ත්‍රණය මගින් ජිනීවා මානව හිමිකම් සම්මන්ත්‍රණය ඇතුළු, විවිධ ජාත්‍යන්තර වේදිකාවලදී පතුරුවා හැරීමට තැත්කරන බොරු කතා සාර්ථක නොවනු ඇත.” මෙම අදහස් පළකර ඇත්තේ දකුණු අප්‍රිකාවේ ශ්‍රී ලංකා තානාපති ෂෙහාන් රත්නවේල් විසිනි. මානව හිමිකම් උල්ලංඝනය කිරීම සහ යුද අපරාධ සිදුකිරීම සම්බන්ධ චෝදනා මත, ටී. එන්. ඒ. පක්ෂය ශ්‍රී ලංකාවේ කීර්ති නාමයට හානි කිරීමට තැත් කළත්, විශේෂයෙන්ම අප්‍රිකානු රටවලදී එම ප්‍රයත්නය අසාර්ථක වනු ඇතැයි ඔහු වැඩිදුරටත් පවසයි.එල්. ටී. ටී. ඊ. යේ මානව හිමිකම් වාර්තාව පිළිබඳත් එල්. ටී. ටී. ඊ. මරාගෙන මැරෙන කාඩර්වරුන් පුද්ගලයන් සිය ගණනින් මරා දැමූ අයුරු පිළිබඳවත් අප්‍රිකානු රටවල් හොඳින් දන්නා බව ඔහු කියයි.”උතුරු නැෙඟනහිර ඇතුළු සමස්ත රටේම සාමය සහ සාමාන්‍ය ජන ජීවිතය ස්ථාපනය කර ඇති ආකාරයත්, සංවර්ධන ක්‍රියාදාමය පිළිබඳවත් ලොව බොහෝ රටවලට අවබෝධයක් තිබේ.” එමනිසා, ශ්‍රී ලංකා රජයට මඩ ගැසීීමට ටී. එන්. ඒ. පක්ෂය දියත් කර ඇති ප්‍රයෝග මල් පල නොගැන්වෙනු ඇතැයි ද තානාපතිවරයා තවදුරටත් කියා සිටී..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>11</day>
    </date>
    <link>http://www.dinamina.lk/2012/01/11/_art.asp?fn=n12011114</link>
    <topic>කැලණිය සරසවියේ ශිෂ්‍යයන් 17කගේශිෂ්‍ය භාවය තාවකාලිකව අහෝසියි</topic>
    <author>සමන්මලී පි‍්‍රයශාන්ති</author>
    <content>කැලණිය විශ්වවිද්‍යාලයේ නවක සිසුන් පිරිසක් නේවාසිකාගාරවලින් ඉවත් කර ගෙන වෙනත් නේවාසිකාගාරයක් තුළ බලහත්කාරයෙන් රඳවා ගෙන සිටීමේ චෝදනාව මත ජ්‍යෙෂ්ඨ සිසුන් 17 දෙනකුගේ ශිෂ්‍ය භාවය තාවකාලිකව අහෝසි කිරීමට පාලනාධිකාරිය පියවර ගෙන ඇත.ප්‍රථම වසරේ පිරිමි සිසුන් යක්කඩුව ශ්‍රී ප්‍රඥාරාම නේවාසිකාගාරයේත්, අනෙකුත් සියලුම සිසුන් සී. ඩබ්ලිව්. ඩබ්ලිව්. කන්නන්ගර නේවාසිකාගාරයේත් නේවාසිකාගාර පහසුකම් සැපයීමට පාලනාධිකාරිය තීරණය කර තිබූ අතර මෙම තීරණයට පීඨ සංගම් නියෝජිතයෝ ද එකඟතාවය පළ කර තිබිණි.ඒ පිළිබඳ ව සාකච්ඡා කළ දින සවස හයට පමණ ජ්‍යෙෂ්ඨ සිසුන් 50 ක පමණ කණ්ඩායමක් යක්කඩුව ශ්‍රී ප්‍රඥාරාම නේවාසිකාගාරයට බලහත්කාරයෙන් ඇතුළු වී නවක සිසුන් ට පහර දී බිය වද්දා බස් රථයකින් සී. ඩබ්ලිව්. ඩබ්ලිව්. කන්නන්ගර නේවාසිකාගාරයට රැගෙන විත් තිබේ.විශ්වවිද්‍යාලයේ ආචාර්ය මණ්ඩලයේ ස්වාමීන් වහන්සේලා හා ආචාර්ය මණ්ඩලය මෙන් ම ශිෂ්‍ය කටයුතු පිළිබඳ අධ්‍යක්ෂ ජනරාල්වරයා ද නවක සිසුන් නිදහස් කරන ලෙස ඉල්ලා ඇති නමුත් ඉල්ලීම් නොතකා එදින රැය පුරාම මේ පිරිස නවක සිසුන් රඳවා තබා ගෙන තිබේ.මේ සිද්ධියට ඍජුව සම්බන්ධ වූ බවට හඳුනා ගත් සිසුන් 17 දෙනකුගේ ශිෂ්‍ය භාවය මෙසේ තාවකාලිකව අත්හිටුවා ඇති අතර නිදහසට කරුණු ඉදිරිපත් කිරීමට දින 10 ක කාලයක් පාලනාධිකාරිය ඔවුන්ට ලබා දී ඇත.එම කාලය මෙම 13 වැනිදා යින් අවසන් වන අතර සිද්ධිය පිළිබඳව විනය කමිටුව පරීක්ෂණ ආරම්භ කර තිබේ..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>11</day>
    </date>
    <link>http://www.dinamina.lk/2012/01/11/_art.asp?fn=n12011115</link>
    <topic>නිට්ටඹුව ඩිපෝ වර්ජනයෙන්මගීන්ට දැඩි අපහසුතා</topic>
    <author>අත්තනගල්ල විශේෂ ජයවීර සුගතපාල</author>
    <content>රියැදුරකුට සහ කොන්දොස්තරවරයකුට පහරදීමක් සම්බන්ධයෙන් විරෝධය පළ කරමින් 10 දා (ඊයේ) උදෑසන සිට නිට්ටඹුව ශ්‍රී ලංගම ඩිපෝවේ සියලුම බස් රියැදුරන් හා කොන්දොස්තරවරු වැඩ වර්ජනයක නිරතවීම නිසා මගී ජනතාව දැඩි අසීරුතාවයකට පත්වූහ.ශ්‍රීපුර සිට කොළඹ දක්වා ධාවනය වූ නිට්ටඹුව ලංගම ඩිපෝවට අයත් බස් රථයක රියැදුරුට සහ කොන්දොස්තරවරයාට කැකිරාව තෝනිගල දී පෞද්ගලික බස් රථයක රියැදුරකු සහ කොන්දොස්තරවරයකු විසින් මෙම පහරදීම සිදුකර ඇතැයි පොලිසිය පවසයි. පහරකෑමට ලක්වූ ලංගම බස් රථ රියැදුරා අනුරාධපුර රෝහලට ඇතුලත් කර ඇත.අනුරාධපුර සිට මහනුවර බලා ධාවනය වූ පෞද්ගලික බස් රථයේ රියැදුරා සහ කොන්දොස්තරවරයා කැකිරාව පොලිසිය විසින් අත්අඩංගුවට ගෙන ඇතැයි නිට්ටඹුව පොලිසිය පවසයි..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>11</day>
    </date>
    <link>http://www.dinamina.lk/2012/01/11/_art.asp?fn=n12011116</link>
    <topic>පාරිභෝගික නීති කැඩුවාට දඩ</topic>
    <author>අලව්ව විශේෂ – ඒ. කීර්තිසිංහ</author>
    <content>පාරිභෝගික නීති උල්ලංඝනය කළ අලව්ව සහ වරකාපොල නගරයේ වෙළෙඳසල් හිමියන් හතළිස් දෙනකුට වරකාපොල මහේස්ත්‍රාත් ඒ. එම්. එම්. මාසිංහ මහතා ඊයේ (10) රු. 60,000ක් දඩ නියම කෙළේය.මේ 40න් 20 දෙනෙක්ම කාන්තාවන් වීම විශේෂ සිද්ධියකි. එක් අයකුට රු. 1500 බැගින් වනසේ මෙම දඩ මුදල නියම කෙරිණි.වැඩි මිලට විකිණීම, කල් ඉකුත් වූ බඩු විකිණීම හා මිල දර්ශන ප්‍රදර්ශනය නොකිරීම යන චෝදනා යටතේ මොවුන් අධිකරණය වෙත ඉදිරිපත් කරන ලද්දේ අලව්ව සහ වරකාපොල පොලීීසිය විසිනි..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>11</day>
    </date>
    <link>http://www.dinamina.lk/2012/01/11/_art.asp?fn=n12011117</link>
    <topic>මත් උවදුරෙන් මිදෙන්න 1948 අමතන්න</topic>
    <author>සන්ධ්‍යා කරුණාරත්න</author>
    <content>මද්‍යසාර හා දුම්වැටි භාවිතයෙන් මිදෙන්නට අවශ්‍ය ඕනෑම අයකුට 1948 දුරකථන සේවාව ඇමතීමෙන් ඊට අවශ්‍ය උපදෙස් නොමිලේ ලබාගැනීමේ හැකියාව උදා වී ඇත.අන්තරායකර ඖෂධ පාලක මණ්ඩලය මඟින් ක්‍රියාත්මක කරන මේ දුරකථන සේවාව ගාස්තු රහිතව නොමිලේ ක්‍රියාත්මක කෙරේ.දුම්වැටි, මද්‍යසාර නිවාරණ දුරකථන සේවාව අමතා උපදෙස් ලබා ගැනීමෙන් ඕනෑම පුද්ගලයකුට දුම්වැටියෙන් හා මද්‍යසාරයෙන් මිදීමට හැකියාව ලැබෙන අතර දරුවන්ගේ යහපත උදෙසා දුම්බීමෙන් වැළකීම ජාතික කර්තව්‍යයක් බව එම මණ්ඩලය ප්‍රකාශ කරයි.වසර 2015 වන විට ප්‍රසිද්ධ ස්ථානවල දුම්බීම වළක්වාලන සමාජයක් බිහිකිරීම මහින්ද රාජපක්ෂ ජනාධිපතිවරයාගේ ආණ්ඩුවේ අපේක්ෂාව බව සෞඛ්‍ය නියෝජ්‍ය ඇමැති අධිනීතිඥ ලලිත් දිසානායක මහතා පවසයි. දුම්කොළ හා මද්‍යසාර පිළිබඳ ජාතික අධිකාරිය (NATA) සහ මත්පැන් හා මත්ද්‍රව්‍ය තොරතුරු මධ්‍යස්ථානය (ADIC) මඟින් සංවිධානය කර තිබූ වැඩසටහනකට සහභාගි වෙමින් බණ්ඩාරනායක අනුස්මරණ ජාත්‍යන්තර සම්මන්ත්‍රණ ශාලාවේදි ඇමැතිවරයා මේ බව ඊයේ (10) ප්‍රකාශ කළේය.වර්තමානය වන විට බෝ වන රෝග ඉහළ ගොස් ඇති බවත් හෘදයාබාධ, අධිරුධිර පීඩනය, පිළිකා, දියවැඩියාව, ඇදුම, ආඝාතය යනාදි බෝ නොවන රෝග ඉහළ ගොස් ඇති බවත් මත්පැන් හා මත්ද්‍රව්‍ය තොරතුරු මධ්‍යස්ථානයේ සභාපති ඕල්කට් ගුණසේකර මහතා පැවැසුවේය.දියුණු වෙමින් පවතින රටවල් වන ශ්‍රී ලංකාව වැනි රටවල ජනතාව දුම්වැටි හා මද්‍යසාර භාවිතයට වැඩි වශයෙන් යොමු වී සිටින බවත් 21 වැනි ශතවර්ෂයේ විශාලම අභියෝගය බවට පත්ව තිබෙන්නේ මේ ගැටලුව බවත් ඒ මහතා කීය.දුම්කොළ භාවිතය නිසා වසරකට මිලියන හයක් ජනතාව මියයන බවත් දුම්කොළ භාවිතය නිසා ආසියානු රටවල සිදුවන මරණ සංඛ්‍යාව වැඩි වශයෙන් ඉහළ ගොස් ඇති බවත් හෙතෙම පැවැසීය.මෙරටින් ත්‍රස්තවාදය තුරන් කළා සේම සියලුදෙනාම එක්ව දුම්වැටි හා මද්‍යසාර ත්‍රස්තවාදය තුරන් කිරීමට කටයුතු කළ යුතු බව ද ඔහු ප්‍රකාශ කළේය.මේ අවස්ථාවට දුම්කොළ හා මද්‍යසාර පිළිබඳ ජාතික අධිකාරියේ සභාපති මහාචාර්ය කාලෝ ෆොන්සේකා, ලෝක සෞඛ්‍ය සංවිධානයේ ශ්‍රී ලංකා නේවාසික නියෝජිත වෛද්‍ය එෆ්.ආර්. මේතා යන මහත්වරු සහභාගි වූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>11</day>
    </date>
    <link>http://www.dinamina.lk/2012/01/11/_art.asp?fn=r1201111</link>
    <topic>ගලේවෙල ගම්මාන රැසකබෝංචි වගාවට වෛරස් රෝගයක්</topic>
    <author>දේවහූව සමූහ – ඇම්. ඩී. මහින්ද</author>
    <content>වෛරස් රෝගයක් වැළඳීමෙන් ගලේවෙල ප්‍රාදේශීය ලේකම් කොට්ඨාසයට අයත් ගම්මාන රැසක පිහිටි බෝංචි වගාවක් විනාශ වී ගොස් ඇත.මැදබැද්ද, වහකෝට්ට, මාදපොළ, කැදන්ගමුව, දැඹව, පළාපත්වල, ලෝනවල, ගල්ගොඩයාය යන ග්‍රාම නිලධාරි වසම් හා අවට පිහිටි තවත් ගම්මාන රැසක ඇති බෝංචි වගාවන් මෙසේ විනාශ වී ඇත.කෘෂිකර්ම දෙපාර්තමේන්තු නිලධාරීන් පවසන ආකාරයට විනාශ වී ඇති බෝංචි කොටු ප්‍රමාණය තුන්සීයක් පමණ වේ. බිම් ප්‍රමාණයෙන් බැලූවිට අක්කර දෙසීයකට ආසන්නය.ඇට සිටුවා දෙසතියකට පමණ පසු බෝංචි වැල්වල කොළ කහපැහැ ගැන්වී ඇත. එසේ කහපැහැ ගන්නා කොළ මැරී හැලීයයි. කරල් හටගැනීමක් සිදු නොවේ. ආනයනිත බීජ වගා කිරීම නිසා මේ තත්ත්වය උදාවී ඇතැයි ගොවීහු චෝදනා කරති.වහකෝට්ට ගොවිජන සේවා මධ්‍යස්ථානයේ දී පළාපත්වල කෘෂි පර්යේෂණ හා නිෂ්පාදන සහකාර සුසන්ති දිසානායක මහත්මිය මෙසේ අදහස් දැක්වීය. පළාපත්වල වසමේ ගොවීන් තිස්දෙනෙකුගේ පමණ බෝංචි කොටු මෙම රෝගයට ගොදුරුවෙලා. වැල්වල කොළ කහ ගැහෙනවා. කරල් හැදෙන්නේ නැහැ. අවට ගම්මාන හැට එකකම තත්ත්වය මේ හා සමානයි. ආනයනික බීජ වගා කළ ගොවීන්ටයි මේ තත්ත්වය උදාවී ඇත්තේ.නිර්මලා විජේරත්න මහත්මිය - අපි අක්කර දෙකක බෝංචි හිටෙව්වා. මැලේෂියන් පොකුරු සීඩ් කියන ඇට වර්ගය මිලදී ගත්තා. මේ බෝංචි කොටුවට රුපියල් 75,000 – 80,000 පමණ මුදලක් වැය කළා. ඇට සිටුවා සති දෙකේ සිටම රෝගය, හැදෙන කොළ කහපාට වෙනවා, මැරී හැලී යනවා, කරල් හැදීමක් නැහැ. යොදන්න කියපු හැම බෙහෙතක්ම යෙදුවා. කිසිම බෙහෙතකින් රෝගය පාලනය කරගන්න බැහැ. ගොවීන්ගේ විශ්වාසය මේ රෝගය ප්‍රමිතියකින් තොරව ආනයනය කරන ඇට වර්ග නිසා සිදුවන රෝග තත්ත්වයක්.වෑගොඩපොල ටී. එම්. පුංචිබණ්ඩා මහතා වසර තිහක පමණ අත්දැකීම් ඇති බෝංචි ගොවියෙක්. මේ ඔහුගේ අදහස්.බීජ හිටවලා සති දෙකෙන් රෝගය වැළඳුණා. කියන කියන හැම බෙහෙතක්ම යෙදුවා. කිසිම ප්‍රතිඵලයක් නැහැ. අන්තිමේදී අක්කරයකට වැඩි බෝංචි කොටුව අතහැරලා දැම්මා. අද මේ පළාතේ ගොවියෝ දෙතුන් සීයක් අසරණවෙලා.හොම්බාලන්දේ කේ. ජී. උපුල් ශාන්ත මහතා - මමත් බෝංචි කොටුවක් කළා. බීජ, පොහොර, තෙල් ආදි සියලුම දේ ණයට අරගෙනයි ගොවිතැන කළේ. කොළ කහවීමේ රෝගයෙන් මුළු කොටුවම විනාශ වුණා. කිසිම ආදායමක් නැතිව ගත් ණය ගෙවා ගැනීම විශාල ගැටලුවක්.වහකෝට්ට කෘෂිකර්ම උපදේශක කේ. ජී. පුංචිබණ්ඩා මහතා - මේ ප්‍රදේශයේ අක්කර දෙසීයකට ආසන්න බෝංචි වගාවක් විනාශ වී ගොස් තිබෙනවා. අපිට කරන්න පුළුවන් හැම ප්‍රතිකාරයක්ම ලබා දුන්නත් රෝගය පාලනය කරගන්නට බැරිවුණා. මෙය ආනයනික බීජවලින්ම ඇතිවූ රෝග තත්ත්වයක් යැයි ඇතැම් ගොවීන් දැඩිව කියා සිටිනවා. එහෙත් එකවරම එසේ තීරණය කළ නොහැකියි. මේ පිළිබඳව ගන්නෝරුව කෘෂි පර්යේෂණ අමාත්‍යාංශයට දැනුම් දී තිබෙනවා..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>11</day>
    </date>
    <link>http://www.dinamina.lk/2012/01/11/_art.asp?fn=r1201112</link>
    <topic>බෙන්තොට මල්ගහඅද්දර ඇළපිළිසකර කිරීමෙන් ගොවීන්ට සෙත</topic>
    <author>ඉඳුරුව සමූහ ඇම්. පී. මුනිදාස</author>
    <content>බෙන්තොට බල ප්‍රදේශයට අයත් තොටකනත්ත, මල්ගහඅද්දර ඇළ දිගු කාලයක් වල්බිහිවී තිබී පසුගියදා පිළිසකර කර තිබේ. ඒ සඳහා රුපියල් 1,54000කට ඇස්තමේන්තු කර තිබූ මෙම ඇළ මාර්ගය රුපියල් 75000කින් ඉතා සාර්ථක ලෙස නිම කර තිබීම විශේෂත්වයකි.ගාලු දිසා මන්ත්‍රී සජින් ද වාස් ගුණවර්ධන මහතාගේ ප්‍රතිපාදන යටතේ රුපියල් 75000ක් ලබා දුන් බව, තොටකනත්ත කෘෂිකර්ම පර්යේෂණ හා නිෂ්පාදන සහකාර සිරිසේන මැද්දේවිතාන මහතා පවසයි’ “මේ ඇළ මාර්ගය අලුතෙන් කැපීමට පෙර වැස්සාම මේ පාරත් යටවෙනවා.  කුඹුරු අක්කර 25ක් පමණ වගා කළ නොහැකිව ගොවියන් දැඩි අපහසුතාවකින් හිටියේ.” යැයිද ඒ මහතා පැවැසීය.ජී. එල්. ගුණවතී මහත්මිය - “මේ ඇළ කපන්න කලින් අපේ යාය වල් සේරම යටවෙනවා. යායම කාලයක් වැඩ නොකර සිටියා. වී ගැහුවාම වතුර ගලලා සේරම එකතු වෙනවා. ගොවීන්ගේ කුඹුරු මැද්දෙන් තමයි ඇළ කැපුවේ. කලින් තිබූ ඇළ මාර්ගය හොයා ගන්න බැරි තරමට වල්බිහි වී තිබූ නිසා එසේ කළා.”තොටකනත්ත “සමඟි” ගොවි සංවිධානයේ භාණ්ඩාගාරික එම්. ඩබ්ලිව්. එල්. පී. අබේවික්‍රම මහතා:- ”මේ ඇළ අලුතෙන් කැපුවේ අපිමයි. අඩි 750ක් පමණ දුරට කැපුවා. ඇලේ පළල අඩි 11ක් විතර සිටින්න හැදුවා. රුපියල් 75000ක් ලැබුණාම, ඉතිරි ටික අපේ මහන්සියෙන් යෙදෙව්වා.”මේ ගම්වාසීන් එකතු වී මල්ගහඅද්දර ඇළ පිළිසකර කිරීම දැන් මුළු ගමටම සෙතකි..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>11</day>
    </date>
    <link>http://www.dinamina.lk/2012/01/11/_art.asp?fn=r1201113</link>
    <topic>රුවන්වැල්ල රත්තාගල ඉදිකළගැටගහපිටිය පාලම විවෘත වේ</topic>
    <author>ගෝනගල්දෙණිය සමූහ – ආර්. එම්. අනුර කුමාර</author>
    <content>රුවන්වැල්ල රත්තාගල ගමට විශාල අඩුපාඩුවක් වූ ගැටගහපිටියට පාලමක් ඉදි කෙරිණි. මේ පාලම ඉදි කිරීම සඳහා මග නැ¼ගුම සංකල්පය යටතේ ලක්‍ෂ 10ක මුදලක් වැය කර තිබේ.ජ්‍යෙෂ්ඨ ඇමැති අතාවුද සෙනෙවිරත්න මහතාගේ ප්‍රධානත්වයෙන් එම පාලම පසුගියදා විවෘත කෙරිණි. එහිදී ඇමැතිවරයා මෙසේ පැවැසීය.”ලංකා ඉතිහාසයේ මේ තරම් මාර්ග ඉදිවුණ යුගයක් තිබුණේ නෑ.අද අධිවේගී මාර්ග පවා ලංකාවේ තිබෙනවා. මීට පෙර අප අධිවේගී මාර්ග ගැන ඇසුවේ විදේශ ප්‍රවෘත්තිවලින්. සමහරුන්ට මේවා හීන ලෙස පැවතුණා. අද මහින්ද රාජපක්‍ෂ ජනාධිපතිතුමා මේවා සැබෑකර තිබෙනවා. අද ඉතා කෙටි කාලයකින් කොළඹ සිට දකුණට ගමන් කළ හැකියි. මාර්ග ඉදිකිරීම උසස් පුණ්‍යකර්මයක්. අසාධ්‍ය රෝගියකුගේ ජීවිතාපේක්‍ෂාව ගැන බලාපොරොත්තු මාර්ග පහසුකම නිසා ඇති වෙනවා.එම අවස්ථාවට රත්තාගල විහාරාධිපති කටානේ අරියධම්ම හිමියෝද සහභාගි වූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>11</day>
    </date>
    <link>http://www.dinamina.lk/2012/01/11/_art.asp?fn=r1201114</link>
    <topic>තරුණියකට මරු කැඳවූ කැබ් රියේ රියැදුරුසැඟවී සිටිය දී පොලිස් අත්අඩංගුවට</topic>
    <author>කොච්චිකඩේ විශේෂ – ඩී. මිහිදුකුල</author>
    <content>තරුණියක් මරුමුවට පත් කර තවත් අයෙකුට බරපතළ තුවාල සිදු කරමින් පලාගොස් සැඟව සිටි කැබ්රථ රියැදුරකු මීගමුව පොලිසිය විසින් අත්අඩංගුවට ගන්නා ලදී.සිද්ධියෙන් මියගොස් ඇත්තේ මාකඳුර ප්‍රදේශයේ පදිංචිව සිටි අවුරුදු 23 ක පමණ තරුණියක් බවට පොලිසිය සැක කරන අතර මෙතෙක් ඇය කාගේ කවුරුන්දැයි අනාවරණය කර ගැනීමට නොහැකි වී ඇතැයි මීගමුව පොලිසිය කියයි. දේහය හඳුනා ගැනීම සඳහා මීගමුව දිසා රෝහලේ මෘත ශරීරාගාරයේ තැන්පත් කර ඇත.මීගමුව තම්මිට පල්ලිය ඉදිරිපිට ප්‍රධාන මාර්ගයේ එම තරුණිය තුවාල ලැබූ අයගේ යතුරු පැදියේ නැගී ජනවාරි 01 වෙනිදා රාත්‍රී 8.30 ට පමණ ගමන් කරමින් සිට ඇත. බරපතළ තුවාල ලැබූ අය යතුරුපැදිය ධාවනය කර තිබේ.කැබ්රථ රියැදුරු කැබ් රථය පදවාගෙන යතුරු පැදිකරුට මුහුණ ලා වැරැදි පැත්තෙන් පැමිණීම නිසා මෙම අනතුර සිදුව ඇති බව සිද්ධිය දුටු අය පැවසූහ. තුවාල ලැබූ පුද්ගලයා මීගමුව රෝහලින් කොළඹ ජාතික රෝහලට මාරු කර යවා ඇති අතර ඔහු අසාධ්‍ය තත්ත්වයෙන් පසුවන බැවින් පොලිසියට මෙතෙක් ප්‍රකාශයක් ලබා ගැනීමට නොහැකි වී ඇත.මීගමුව පොලිසියේ ස්ථානාධිපති ප්‍රධාන පොලිස් පරීක්ෂක ගාමිණි හල්ලව මහතා ගේ උපදෙස් පිට රථවාහන අංශයේ ස්ථානාධිපති උප පොලිස් පරීක්ෂක පෙරේරා සහ පොලිස් සැරයන් 41333 කහවිට ඇතුළු නිලධාරීන් කණ්ඩායමක් වැඩිදුර පරීක්‍ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>11</day>
    </date>
    <link>http://www.dinamina.lk/2012/01/11/_art.asp?fn=r1201115</link>
    <topic>මහරගම නගරයඩෙංගු අවදානම් ප්‍රදේශයක්</topic>
    <author>මහරගම විශේෂ - වේහැල්ලේ පියතිලක</author>
    <content>පසුගිය වසරේ මහරගම සෞඛ්‍ය වෛද්‍ය නිලධාරි කාර්යාලයට වාර්තා වූ ඩෙංගු යයි සැකකළ රෝගීන්ගේ සංඛ්‍යාව 622 කි. එයින් රෝගීන් 352 දෙනෙක් ඩෙංගු රෝගීන් බවට නිශ්චය කර ඇත. දෙසැම්බර් මාසයේදී මහරගමින් වාර්තාවූ ඩෙංගු මරණ සංඛ්‍යාව තුනකි.මේ තොරතුරු අනුව මහරගම ප්‍රදේශය ඩෙංගු තර්ජනයට පත්වූ ප්‍රදේශයක් බවට පත්වී ඇත.මේ තත්ත්වය පිළිබඳව මහරගම සෞඛ්‍ය වෛද්‍ය නිලධාරීන් සමඟ කළ සාකච්ඡාවකදී ඩෙංගු මර්දනයට ඇති අභියෝග පිළිබඳව තොරතුරු අනාවරණය වී ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>11</day>
    </date>
    <link>http://www.dinamina.lk/2012/01/11/_art.asp?fn=r1201116</link>
    <topic>අරණායක-හොරේවෙල මාර්ගයේඅලුත්වැඩියාව ඉබි ගමනේ</topic>
    <author>මාවනැල්ල සමූහ - පී. සෙනෙවිරත්න</author>
    <content>මාවනැල්ල අරණායක හොරේවෙල දක්වා ඉදිකෙරෙන ප්‍රධාන මහාමාර්ගයේ කොන්ත්‍රාත්තුව බාරගෙන ඇති කොන්ත්‍රාත් සමාගම එම මාර්ගය ඉදිකිරීමේ කටයුතු පුරා වසර ගණනාවක් තිස්සේ ඉබිගමනින් සිදු කිරීම පිළිබඳව අරණායක ආණ්ඩු පක්ෂ ප්‍රධාන සංවිධායක පළාත් සෞඛ්‍ය නියෝජ්‍ය ඇමැති ලලිත් දිසානායක මහතා ඇතුළු ප්‍රදේශයේ ජනතාව බලවත් අපසාදය පළකැර සිටිති.2005 වසරේ ආරම්භ කළ මෙම මාර්ගයේ ඉදිකිරීම් සඳහා රුපියල් කෝටි විසිපහක තරම් මුදල් ප්‍රතිපාදනයක් ලබා දී සිදු කෙරෙන මෙම මාර්ග සංවර්ධන කටයුතු කිසි ප්‍රමිතියකින් සිදු නොකරන බවටද ප්‍රදේශ වාසීහු චෝදනා කරති.පළාත් සෞඛ්‍ය නියෝජ්‍ය ඇමැති ලලිත් දිසානායක මහතා.මෙහි ඉදිකිරීම පමා කිරීම බලවත් පාඩුවක් බව කියන්න සිදුවෙනවා. මම මෙම මාර්ගය අරණායක ඔස්සේ ගම්පොළ ප්‍රදේශයට ගොස් ශ්‍රීපාද පුදබිමට ජනතාවට යාම සඳහා ඉදිකරන ලෙසට රජයට කියා සිටියා. ඒ මත මෙම මාර්ගය සැකසීම ඇරැඹුණා. ගම්මානයන් සිය ගණනක අති විශාල ජනතාවකට මෙයින් ගමනාගමන පහසුකම් සැලසෙනවා. නමුත් මාර්ගයේ ඉදිකිරීම් කිසි ප්‍රමිතියක් නැති බවට දැන් කාගෙනුත් චෝදනා නැගෙනවා.වැලිමත්ත නගරයට ආසන්න මාර්ගයේ දැනට වාහන ගමන් කරන්නට ද බැරි තත්ත්වයක් පවතිනවා. තවදුරටත් කල්ගත කැර මාර්ගය සැකසීම පමාවීමෙන් ජනතාවගේ විරෝධය උත්සන්න වන වගද කිව යුතුයි කීය.  .</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>11</day>
    </date>
    <link>http://www.dinamina.lk/2012/01/11/_art.asp?fn=r1201117</link>
    <topic>කෑගල්ලේ ගල්ගුහාවකහොර මත්පැන් තිප්පොළක්</topic>
    <author>කෑගල්ල සමූහ පී.එම්.පී.පොල්වත්ත</author>
    <content>කාලයක් තිස්සේ කෑගල්ල පොලිස්වසමේ නිලපලා ගම්මාන ප්‍රදේශයේ කැළෑවක ගල් ගුහාවක මහා පරිමාණයෙන් කර ගෙන ගිය කසිප්පු පෙරීමේ තිප්පොළක් පුද්ගයකු සමග කෑගල්ල පොලිස් කොට්ඨාසයේ දූෂණ මර්දන අංශයේ නිලධාරීන් අල්ලාගෙන ඇත.මෙහි තිබී කසිප්පු බෝතල් 25ක් ද ගෝඩා පෙරීමේ උපකරණ අත් අඩංගුවට ගෙන ඇත.වසර ගණනාවක සිට මේ ගල් ගුහාවේ මහා පරිමාණයෙන් කසිප්පු පෙරීම සිදුකර ඇති බවත් ඒවා තොග පිටින්ම ප්‍රදේශ ගණනාවකටම බෙදා හැර ඇති බවට කර ඇති පරීක්ෂණ වලදී කරුණු හෙළි වී ඇති බව පොලිසිය පවසයි.මෙවැනි මහා පරිමාණයෙන් කසිප්පු පෙරීම හා විකිණීම සිදු කරන පුද්ගලයන් ජංගම දුරකතන ලබා දෙමින් වෙනත් අය ඔත්තු සේවාවට යොදවා ඇති බැවින් වැටලීම සිදු කිරීමේදී පොලිසියට මහත් අසීරුතාවට පත් වූ බව පොලිසියේ උසස් නිලධාරියෙක් පැවැසී ය..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>11</day>
    </date>
    <link>http://www.dinamina.lk/2012/01/11/_art.asp?fn=r1201118</link>
    <topic>පාණදුර පොලිසිය අසලපදික මාරුව මරු කපොල්ලක්</topic>
    <author>පාණදුර සමූහ - කපිල සෝමරත්න</author>
    <content>පාණදුර ගාලු පාරේ පොලිසිය අසල පාර හරහා ඇති පදික මාරුව මරු කපොල්ලක් බවට පත් වී තිබේ.මේ ස්ථානයෙන් පාර මාරුවීමට ගිය කාන්තාවක් බස්රථයකට යටවී මිය ගොස් ඇති අතර තවත් කිහිප දෙනකු තුවාල ලබා ඇත.මේ පදික මාරුව පිහිටුවා ඇත්තේ ගාලු පාරේ උතුරු පැත්තේ තිබෙන බස් නැවතුමට සමාන්තරවය. පදික මාරුව වෙනස් කරන ලෙස මාර්ගස්ථ අධිකාරියට පාණදුර පොලිසිය දන්වා ඇතත් ප්‍රතිචාරයක් නොමැත..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>11</day>
    </date>
    <link>http://www.dinamina.lk/2012/01/11/_art.asp?fn=r1201119</link>
    <topic>ඊරියගම රෙදිපිළි වෙළෙඳ සලක්හොරු කඩලා</topic>
    <author>මහනුවර සංචාරක</author>
    <content>කොළඹ - මහනුවර ප්‍රධාන මාර්ගයේ ඊරියගම ප්‍රදේශයේ රෙදි පිළි වෙළෙඳ සළක් සොරු බිඳ රෙදිපිළි ඇතුළු ලක්ෂ 20ක් පමණ වටිනා භාණ්ඩ සොරාගෙන ගොස් ඇතැයි, කඩුගන්නාව පොලිසිය පවසයි..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>11</day>
    </date>
    <link>http://www.dinamina.lk/2012/01/11/_art.asp?fn=r12011110</link>
    <topic>ඕපදූප කියවන ගුරුවරියන් දෙදෙනාටවිදුහල්පතිගෙන් මතක හිටින්න පාඩමක්</topic>
    <author>වවුනියාව මධ්‍යම විශේෂ - බණ්ඩාර විපුලසේන</author>
    <content>ඕපදූප කියමින් ඉගැන්වීම් කටයුතු මඟ හරින ගුරුවරියන් දෙදෙනකුට සිසුවියන් ලවා පාඩමක් ඉගැන්වූ විදුහල්පතිවරයකු ගැන අසන්නට ලැබිණි.එක්තරා පාසලක ගුරුවරියන් දෙදෙනකු පාසලට පැමිණි අවස්ථාවේ සිට මුණගැසෙන සෑම අවස්ථාවකම කුමක් හෝ කතාවක් පටන්ගෙන එය දිගින් දිගටම කරගෙන යන්නේ ඉගැන්වීම් කටයුතු ද අතපසු කරමිනි.මේ ගුරුවරියන්ට මේ සඳහා තැනක් වේලාවක් අවශ්‍ය නැත. දිනක් මේ දෙදෙනා ශාලා දෙකක ඇති පංති දෙකකට උගන්වා කාලපරිච්ඡෙදය හමාර වන සීනුව නාද වන විට ඊළඟට ඉගැන්වීමට ඇති පංති වෙත යාමට පිට වූහ.මැද මිදුලේ දී දෙදෙනා මුණගැසිණි. සුපුරුදු පරිදි කතාව ඇරැඹූහ. මේ අවස්ථාව ඊට නුදුරින් කාර්යාලයේ සිටි විදුහල්පතිවරයාගේද ඇස ගැටිණි.විනාඩි කීපයකට පසු නැවත විදුහල්පතිවරයා බැලූ විට තවමත් කතාව අවසන් නැත.දෙදෙනා මැද මිදුලට වී බරටම කතාව කරගෙන යයි. විනාඩි 10 ක් 15 ක් පමණ විමිසිල්මත් වූ විදුහල්පති මේ දෙදෙනාට යස පාඩමක් ඉගැන්වීමට උපායක් යෙදවීය.අසල පන්තියක සිටි සිසුවියන් දෙදෙනකු කැඳවූ විදුහල්පතිවරයා අර හිටගෙන ගිනි අව්වේ කතා කරන ටීචර්ලට පුටු දෙකක් ගෙන ගිහින් දෙන්න යැයි පැවැසීය.අණට කීකරු වූ සිසුවියන් මේ කිසිවක් නොදැන පුටු දෙකක් රැගෙන ගුරුවරියන් සිටි තැනට ගොස් තබා ආ ටීචර් වාඩි වී කතා කරන්නැයි පවසා ආපසු පංති කාමර වෙත දිව ගියහ.ගුරුවරියන් දෙදෙනා වට පිට බලන විට ඒ දෙස බලා සිටින අනෙකුත් පංතිවල සිසුන් හා ගුරුවරුන් දැක එක එල්ලේම තමන්ට හිමි පංතිවලට වැදුණාහ.ඉන් පසු කිසි දිනක මේ ගුරුවරියන් කතා කර කර සිටිනු දක්නට නොලැබිණි..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>11</day>
    </date>
    <link>http://www.dinamina.lk/2012/01/11/_art.asp?fn=s1201111</link>
    <topic>සුගතදාස පිටියේ ‘මෙගා ෂෝ’ තහනම්</topic>
    <author>ප්‍රින්ස් ගුණසේකර</author>
    <content>කොළඹ සුගතදාස ගෘහස්ථ ක්‍රීඩාංගණයේ හා එළිමහන් ක්‍රීඩාංගණයේ ‘මෙගා සංගීත සංදර්ශන’ පැවැත්වීම මේ වසරේ සිට තහනම් කරන ලෙස ක්‍රීඩා අමාත්‍ය මහින්දානන්ද අළුත්ගමගේ මහතා නියෝග කොට ඇත.ක්‍රීඩා පිටියේ සම්පූර්ණ අයිතිය ක්‍රීඩා සංගම්වලට හිමිවිය යුතු හෙයින් ක්‍රීඩා පුහුණු කටයුතුවලට හා තරග පැවැත්වීමට පමණක් ක්‍රීඩාංගණ වෙන් කර තබන ලෙස සුගතදාස ක්‍රීඩා අධිකාරියේ සභාපතිවරයාටද දැනුම් දී තිබේ.එමෙන්ම සුගතදාස ක්‍රීඩාංගණය හා එහි සම්පත් භාවිත කර වාර්ෂික පුහුණු වැඩසටහන් හා ක්‍රීඩා තරග සංවිධාන කිරීමට මේ වසරේ කටයුතු කරන ලෙස සියලු ක්‍රීඩා සංගම් වෙත ලිඛිත දැනුම්දීමක් කර ඇතැයි ද ක්‍රීඩා ඇමැතිවරයා පැවැසීය.සුගතදාස ක්‍රීඩාංගණයේ ‘මෙගා ෂෝ’ පැවැත්වූයේ එහි නඩත්තු කටයුතුවලට ප්‍රමාණවත් මුදල් සොයා ගැනීමට බව පැවසුවත් අමාත්‍යාංශයේ නව වැඩපිළිවෙළ අනුව එවැනි අවශ්‍යතාවක් පැන නොනගින බව ද ඇමැතිවරයා පැවැසීය.පසුගිය කාලයේ සුගතදාස රථගාලෙන් රුපියල් ලක්ෂ 3ක ආදායමක් සටහන් වුවද වර්තමානයේ එය රුපියල් ලක්ෂ 9 දක්වා ඉහළ ගොස් ඇතැයි ද අනාවරණය කළේය. සුගතදාස අධිකාරියේ සභාපති බ්‍රිගේඩියර් පී. සමරතුංග මහතා ඇතුළු වත්මන් පාලානාධිකාරියෙන් ක්‍රීඩා සංගම්වලට හොඳ සහයෝගයක් ලැබෙනු ඇතැයි ද ඇමැතිවරයා පැවැසීය.කෙසේ වුවද ජාතික වැදගත්කමක් ඇති වෙනත් උත්සවවලට ක්‍රීඩාංගණය භාවිත කිරීමට අවහිරයක් නොමැත.සුගතදාස ක්‍රීඩාංගණයේදී 1991 හා 2006 දකුණු ආසියානු ක්‍රීඩා තරගාවලිය අභිමානවත් ලෙස සංවිධාන කෙරුණි. 2010 ආසියානු පාපන්දු සංගම් අභියෝගතා කුසලාන තරගාවලියද 2002 ආසියානු මලල ක්‍රීඩා සූරතාවලිය ද පැවැත්වුණි.මේ වසරේ පැවැත්වීමට නියමිත ආසියානු කණිෂ්ඨ මලල ක්‍රීඩා සූරතාවලිය වෙනුවෙන් සුගතදාස ක්‍රීඩාංගණයේ නවීකරණ කටයුතු දැන් ආරම්භ කොට ඇත.සුගතදාස ගෘහස්ථ ක්‍රීඩාගංණයේ දී පසුගිය වසරේ අයිෆා සම්මාන උළෙලද පැවැත්වුණි.සුගතදාස ක්‍රීඩා අධිකාරිය වෙත ගෙවී ගිය වසරේදී රජයෙන් ලැබුණු මුදල් ප්‍රතිපාදන සියයට සියයක්ම භාවිත කිරීම විශාල ප්‍රගතියක් බව ද ක්‍රීඩා ඇමැතිවරයා පෙන්වා දුණි..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>11</day>
    </date>
    <link>http://www.dinamina.lk/2012/01/11/_art.asp?fn=s1201112</link>
    <topic>මැලේසියානු ක්‍රීඩකයන් දෙදෙනකුටතහනම් උත්තේජන චෝදනා</topic>
    <author>ක්වාලාලම්පූර් (ඒ. එෆ්. පී.)</author>
    <content>පසුගිය නොවැම්බරයේදී පැවැති ගිණිකොන දිග ආසියා ක්‍රීඩා තරගාවලියේදී පදක්කම්ලාභී මැලේසියානු ක්‍රීඩකයන් දෙදෙනෙකු තහනම් උත්තේජක භාවිත කළ බවට චෝදනා එල්ල වී තිබේ. කෙසේ වෙතත් මොවුන්ට විරුද්ධව කිසිදු ක්‍රියාමාර්ගයක් ගෙන නැති බව එරට රජයේ ඇමැතිවරයෙකු පසුගියදා ප්‍රකාශ කොට තිබේ.මෙම තෙරතුරු අනාවරණය කළ නිව් ස්ට්‍රේටස් ටයිම්ස් පුවත්පත අදාළ ක්‍රීඩකයන්ගේ නම් අනාවරණය කර නැතත් එක් අයෙක් 4 x 400 සහාය දිවිමේ කණ්ඩායම නියෝජනය කළ ක්‍රීඩකයෙන් බවට අනුමාන කරයි.අනෙකුත් තොරතුර ඉන්දුනීසියාවේදී බර ඉසිලීමේ තරගයේදී ලෝකඩ පදක්කම දිනාගත් අයෙකි.මැලේසියාව ඉහත තරගයේ දී රන් පදක්කම් 59 ක් රිදී පදක්කම් 50ක් හා ලෝකඩ පදක්කම් 81ක් දිනා ගැනීමට සමත්විය. මීට කලින් තහනම් උත්තේජක භාවිතයට හසුවී මැලේසියානු ක්‍රීඩකයෙකු දඬුවම් ලැබුවේ 2005 වර්ෂයේදීය..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>11</day>
    </date>
    <link>http://www.dinamina.lk/2012/01/11/_art.asp?fn=s1201113</link>
    <topic>වොලිබෝලය ඉහළට යයි</topic>
    <author>ප්‍රින්ස් ගුණසේකර</author>
    <content>ලොව දක්ෂතම වොලිබෝල් කණ්ඩායම් නවතම ශ්‍රේණිගත කිරීම අනුව ශ්‍රී ලංකා පිරිමි පිල ස්ථාන 13ක් ඉදිරියට ගොස් තිබේ. ආසියානු තරගාවලියේදී දක්වන ලද දක්ෂතා මත ශ්‍රී ලංකාව 91වැනි ස්ථානයට පත්ව සිටී.කාන්තා වොලිබෝල් පිල නවතම ශ්‍රේණිගත කිරීම අනුව 2011 වසරේ ප්‍රගතියක් පෙන්වා නැත. එම කණ්ඩායම 103 වැනි ස්ථානයේ පසුවේ.ශ්‍රී ලංකා පිරිමි වොලිබෝල් කණ්ඩායමට ඉහළින් දකුණු ආසියානු රටවල් 3 ක් ඇත.බංග්ලාදේශය (84 වැනි), පාකිස්තානය (43 වැනි) හා ඉන්දියාව (30 වැනි) එම රටවල් වේ.ගෙවී ගිය වසරේ දක්ෂතා අනුව බංග්ලාදේශය ස්ථාන 7 ක් පහළට වැටී ඇත. පාකිස්තානය ස්ථාන 3 කින් ඉහළට ගොස් ඇති අතර ඉන්දියාව එකම තැන රැඳී සිටී. ශ්‍රී ලංකා කනිෂ්ඨ පිරිමි වොලිබෝල් පිල ලෝක ශ්‍රේණිගත කිරීම අනුව 37 වැනි ස්ථානය දක්වා ස්ථාන 2 ක් ඉහළට ගොස් ඇත. දකුණු ආසියානු කලාපයේ කනිෂ්ඨ අංශයේ ශ්‍රී ලංකාවට ඉහළින් ඉන්දියාව 13 වැනි ස්ථානයේ ඇතත් ගෙවී ගිය වසරේ දක්ෂතා අනුව පහළ යෑමක් පෙන්නුම් කර ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>11</day>
    </date>
    <link>http://www.dinamina.lk/2012/01/11/_art.asp?fn=s1201114</link>
    <topic>ශ්‍රී ලංකා-දකුණු අපි‍්‍රකාපළමු එක්දින ගැටුම අද</topic>
    <author>ෆවුස් මොහොමඩ් දකුණු අප්‍රිකාවේ සිට...</author>
    <content>ටෙස්ට් තරගමාලාවේ දී ලැබූ දරුණු පරාජය අකාමකා දැමීමේ අදිටනින් යුතුව දකුණු අප්‍රිකාව සමග පැවැත්වෙන තරග 5 කින් සමන්විත එක්දින තරගාවලියේ දිවා රාත්‍රි පළමු එක්දින තරගයට ශ්‍රී ලංකාව අද (11) මනරම් වූ පාල් නගරයේ බෝලැන්ඩ් පිටියේ දී මුහුණ දෙනු ඇත.තරග 2–1 ක් ලෙස ටෙස්ට් තරගමාලාවෙන් දකුණු අප්‍රිකාවට පරාජය වූ ශ්‍රී ලංකාව එක්දින තරගාවලියට සහභාගි වන්නේ ජයග්‍රහණයේ අප්‍රමාණවූ බලාපොරොත්තු සහගතවය.ටෙස්ට් තරගමාලාවේදී දකුණු අප්‍රිකාවට තර්ජනයක් එල්ල කිරීමට අසමත් වූ ශ්‍රී ලංකා පන්දු යැවීමේ අංශය එක්දින තරගාවලියේ දී ලසිත් මාලිංග, නුවන් කුලසේකර, අජන්ත මෙන්ඩිස් ගෙන් ශක්තිමත් වී ඇත.මින් කුලසේකර අවසන් වරට එක්දින කණ්ඩායම නියෝජනය කළේ පසුගිය වසරේ අගෝස්තු මස ආර්. ප්‍රේමදාස පිටියේ දී ඔස්ට්‍රේලියාවට එරෙහිව පැවැති සිවුවැනි එක්දින තරගයේ දීය.තුන් ඉරියව් ක්‍රීඩකයන් ලෙස කෝසල කුලසේකර හා ටෙස්ට් තරගමාලාවට ක්‍රීඩා කළ තිසර පෙරේරා හා එක්වී සිටියි.ටෙස්ට් තරගමාලාවට එක්වී සිටි චානක වෙලගෙදරට එක්දින කණ්ඩායමට ඇතුළත් වී නැත. එමෙන්ම කෞෂාල් සිල්වා, තිලාන් සමරවීර, තරංග පරණවිතාන සහ දිමුත් කරුණාරත්නට එක්දින කණ්ඩායමේ ස්ථාන හිමි වී නැත.වේග පන්දු යවන ක්‍රීඩකයන් වන දිල්හාර ප්‍රනාන්දු සහ ධම්මික ප්‍රසාද් ආබාධයන්ට ගොදුරු වී සිටින බැවින් යොවුන් ක්‍රීඩක කණිෂ්ක ඇල්විටිගල එක්දින කණ්ඩායමට එක්කරගෙන ඇත.දිල්හාර පාදයේ ආබාධයකට ලක්වී සිටින අතර ප්‍රසාද් ආහාර විෂවීමකට ලක්වී සිටියි. පිතිහරඹ අංශයෙන් නායක තිලකරත්න ඩිල්ෂාන්, උපනායක ඇන්ජෙලෝ මැතිව්ස්, කුමාර් සංගක්කාර, මහේල ජයවර්ධන, දිනේෂ් චන්දිමාල් සමග ආරම්භක පිතිකරු උපුල් තරංග එක්දින පිලට ඇතුළත් වී සිටිති.ටෙස්ට් තරගමාලාවේ පිතිහරඹයෙන් අසාර්ථක වූ ජයවර්ධන පෙරේදා පැවැති පුහුණු තරගයේ දී ලකුණු 74ක් රැස් කරමින් යළි ලකුණු අතරට පැමිණ සිටියි. එබැවින් අද තරගයේදී මෙන්ම සමස්ත එක්දින තරගාවලියේදී දකුණු අප්‍රිකාවට විශාල අභියෝගයක් එල්ල කිරීමට ශ්‍රී ලංකා පිලට හැකිවනු නිසැකය.දෙපිල අතර මේ දක්වා එක්දින තරග 46 ක් පවත්වා ඇති අතර ඉන් තරග 22ක ජය ශ්‍රී ලංකාව සහ දකුණු අප්‍රිකාව අතර සම සමව බෙදී ගොස් තිබේ.එක් තරගයක් ලකුණු සමවීමෙන් නිමාවට පත්වූ අතර තවත් තරගයක් ප්‍රතිඵලයක් නොමැතිව නිමා වී ඇත.මේ අනුව අද දෙපිලම තරගාවලියට පිවිසෙන්නේ ජයපරාජය දෙකම සම සමව ලැබූ කණ්ඩායම් දෙකක් ලෙසිනි.දකුණු අප්‍රිකානු එක්දින සංචිතයට ටෙස්ට් තරගමාලාවට ක්‍රීඩාකළ ක්‍රීඩකයන් වැඩිදෙනකු ඇතුලත් වන අතර ශ්‍රී ලංකාවට එරෙහි ටෙස්ට් තරගමාලාව පුරාවටම ශ්‍රී ලංකා පිලේ පිතිකරුවන්ට දැඩි තර්ජනයක් වූ දකුණු අප්‍රිකානු වේගපන්දු බලෑණියේ ඩේල් ස්ටේන් සහ මෝර්නි මෝකල් සමග ඇල්බී මෝකල් ද එක්දින පිලට එක්වී සිටිති.දකුණු අප්‍රිකානු පිතිහරඹ අංශයෙන් ටෙස්ට් තරගමාලාවේ හා අවසන් තරගයේ වීරයන් වූ ඒ බී ඩිවිලියර්ස් සහ ජැක් කලීස් එක්දින තරගාවලියේදීත් ශ්‍රී ලංකා පන්දුයවන්නන්ට දරුණු හිසරදයක් ගෙනෙනු ඇත.ශ්‍රී ලංකා එක්දින සංචිතයතිලකරත්න ඩිල්ෂාන් (නායක), ඇන්ජෙලෝ මැතිව්ස් (උපනායක), උපුල් තරංග, කුමාර් සංගක්කාර, මහේල ජයවර්ධන, දිනේෂ් චන්දිමාල්, කෝසල කුලසේකර, තිසර පෙරේරා, ලසිත් මාලිංග, නුවන් කුලසේකර, අජන්ත මෙන්ඩිස්, රංගන හේරත්, ධම්මික ප්‍රසාද්, දිල්හාර ප්‍රනාන්දු, ළහිරු තිරිමාන්න, කණිෂ්ක ඇල්විටිගලදකුණු අප්‍රිකානු කණ්ඩායමඒ.බී. ඩිවිලියර්ස් (නායක), හසීම් අම්ලා, ජොහාන් බෝතා, ජේ.පී. ඩුමිනි, ෆැෆ් ඩු ප්ලෙසිස්, ජැක් කලිස්, රෝරි කෙලෙන්වෙල්ඩිට්, ඇල්බි මෝකල්, මෝර්නි මෝකල්, වේන් පානල්, රොබින් පීටර්සන්, ග්‍රෙහැම් ස්මිත්, ඩේල් ස්ටේන්, ලොන්වාබෝ සොට්සොබි.</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>11</day>
    </date>
    <link>http://www.dinamina.lk/2012/01/11/_art.asp?fn=s1201115</link>
    <topic>කරාතේ පුහුණු වැඩමුළුව නොමිලේ</topic>
    <author/>
    <content>ලෝක කරාතේ සංවිධානයේ ශ්‍රී ලංකා නියෝජිත යුරෝපා ශ්‍රී ලංකා කරාතේ දෝ සංවිධානයේ නිර්මාතෘ හා ජාත්‍යන්තර සභාපති ෂාහාන් රෝහණ වියජමාන්න මහතා මෙහෙයවන කරාතේ පුහුණු වැඩමුළුව මේ මස 22 දින පෙරවරු 9.00ට හංවැල්ල ප්‍රාදේශීය සභා උත්සව ශාලාවේදී පැවැත්වේ.මේ පුහුණු වැඩමුළුව සඳහා ශ්‍රී ලාංකික කරාතේ උපදේශකවරුන් හා ක්‍රීඩක ක්‍රීඩිකාවන් සඳහා නොමිලේ පැවැත්වෙන අතර වැඩි විස්තර 0724675656 දුරකතන අංකයෙන් ලබා ගත හැකිය..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>11</day>
    </date>
    <link>http://www.dinamina.lk/2012/01/11/_art.asp?fn=s1201116</link>
    <topic>ඕල්කට් ක්‍රිකට් තරග අද සිට මාතර දී</topic>
    <author>උපනන්ද ජයසුන්දර මහනුවර ක්‍රීඩා විශේෂ</author>
    <content>දින නියමයක් නොමැතිව කල්ගිය ශ්‍රීමත් හෙන්රි ස්ටීල් ඕල්කට් ආදි ශිෂ්‍ය පාසල් ක්‍රිකට් තරගාවලිය පෙබරවාරි මස 11 සිට 13 වනදා දක්වා මාතරදී පැවැත්වේ.ආනන්ද, නාලන්ද, ධර්මරාජ, ධර්මාශෝක, මලියදේව, මහින්ද, ධර්මපාල සහ රාහුල (මාතර) යන දිවයිනේ බෞද්ධ විදුහල් 8ක් මේ ක්‍රිකට් තරගාවලියට සහභාගි වන අතර එය මෙවර 13 වන වතාවට පැවැත්වේ.වර්ෂයක් පාසා පැවැත්වෙන මේ තරගය සෑම වර්ෂයේම දෙසැම්බර් මුල් සතිය තුළදී පැවැත්වෙන අතර පසුගිය වසරේ පැවැති අයහපත් කාලගුණය හේතුවෙන් තරගාවලිය කල් දැමීමට සිදුවිය..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>11</day>
    </date>
    <link>http://www.dinamina.lk/2012/01/11/_art.asp?fn=s1201117</link>
    <topic>ෆ්‍රෙන්ඩ්ස් පිලට නාමල් රන් කුසලානය</topic>
    <author>මැදමුලන සමූහ</author>
    <content>වීරකැටිය ෆ්‍රෙන්ඩ්ස් ස්ටාර් ක්‍රීඩා සමාජය හා තාරුණ්‍යයට හෙටක් සංවිධානය එක්ව සංවිධාන කළ ‘නාමල් රාජපක්ෂ රන් කුසලාන’ සැහැල්ලු පන්දු ක්‍රිකට් තරගාවලිය පසුගියදා වීරකැටිය රාජපක්ෂ ක්‍රීඩාංගණයේදී පැවැත්වූ අතර සූරතාව වීරකැටිය ෆෙ‍්‍රන්ඩ්ස් ස්ටාර් ක්‍රීඩා සමාජයට හිමිවිය.මේ සඳහා කණ්ඩායම් 34ක් එක්ව සිටි අතර අවසන් තරගය සඳහා සුදුසුකම් ලැබුවේ වැලිගම ක්‍රීඩා සමාජය සහ වීරකැටිය ෆ්‍රෙන්ඩ්ස් ස්ටාර් ක්‍රීඩා සමාජයයයි.අවසන් තරගය විදුලි ආලෝක මධ්‍යයේ පැවැත්විණි.වැලිගම ක්‍රීඩා සමාජය ලකුණු 53ක් ලබා ගත් අතර වීරකැටිය ෆ්‍රෙන්ඩ්ස් ස්ටාර් ක්‍රීඩා සමාජය කඩුලු 9 ක් ඇතැතිව ලකුණු 59ක් ලබා ගනිමින් සූරතාව දිනා ගත්තේය.ජය සංකේත ප්‍රදානය හම්බන්තොට දිස්ත්‍රික් පාර්ලිමේන්තු මන්ත්‍රී නාමල් රාජපක්ෂ මහතාගේ ප්‍රධානත්වයෙන් පැවැත්විණි.ජයග්‍රාහි කණ්ඩායමට කුසලානය සමග රුපියල් 50000ක් ද අනුසූරයන් සඳහා කුසලානය සමග රුපියල් 30000ක් ද පිරිනැමීය..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>11</day>
    </date>
    <link>http://www.dinamina.lk/2012/01/11/_art.asp?fn=s1201118</link>
    <topic>මෙසී තෙවැනි වරටත්විශිෂ්ටයා වෙයි</topic>
    <author/>
    <content>ලොව විශිෂ්ටතම පාපන්දු ක්‍රීඩකයාට පිරිනමන ජ්ධ්ජ්ඒ ගෞරවනීය සම්මානය අඛන්ඩව තුන්වන වරටත් දිනා ගැනීමට බාසිලෝනා කණ්ඩායමේ ලයනල් මෙසී සමත්විය.24 හැවිරිදි මෙසි, රියල් මැඩ්රිඩ් පිලේ ක්‍රිස්ටියානෝ රොනාල්ඩිනෝ සහ බර්කා පිලේ සාවි පරාජය කරමින් මේ සම්මානයට හිමිකම් කීය. එම ජයග්‍රහණයෙන් තමා බෙහෙවින් උද්දාමයට පත් වී සිටින බව පවසන මෙසී තුන්වැනි වරටත් මේ සම්මානට තමාට හිමිවීම විස්මය ජනක සිද්ධියක් බව පවසයි.ඒ සම්බන්ධයෙන් තම කණ්ඩායමට මෙන්ම තම පුහුණුකරුවන්ට ද භෞතචිකිත්සකට මෙන්ම ආර්ජන්ටිනා ජාතික කණ්ඩායමට ද තම කෘතඥතාව පළ කරන මෙසි මේ ජයග්‍රහණය තම ජීවිතයේ අමරණීය සිහිවටයක් බව පවසයි.තම කණ්ඩායමේ සාවි ලැබූ ජයග්‍රහණය සම්බන්ධයෙන් ද ඔහු තම සතුට පළ කර තිබේ.මින් පෙර අඛන්ඩව තෙවරක් මේ සම්මානය දිනාගෙන ඇත්තේ උඡ්ජ්ඒ සභාපති මයිකල් පෙලාටිනි පමණි.පසුගියදා සූරිච් නුවරදි පැවැති ෆිෆා සම්මාන උළෙලේදි සම්මානලාභීන්වර්ෂයේ හොඳම ක්‍රීඩකයා - ලයනල් මෙසී (බාසිලෝනා)හොඳම පුහුණුකරු - පෙප් ග්ටාඩිඕලා (බාසිලෝනා)හොඳම ගෝල් රකින්නා - නෙයිමා (සැන්ටෝස්)ෆිෆා හොඳම කාන්තා ක්‍රීඩිකාව - හොමාරි සාවා (ජපානය)හොඳම කාන්තා පුහුණුකරු - නොරිසෝ සසාකි (ජපානය)ෆිෆා ජනාධිපති සම්මානය - ශ්‍රීමත් ඇලෙක්ස් ෆර්ගියුසන් (මැන්චෙස්ටර් යුනයිටඩ්)වඩාත්ම විනයගරුක කණ්ඩායම – ජපාන පාපන්දු කණ්ඩායම.</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>11</day>
    </date>
    <link>http://www.dinamina.lk/2012/01/11/_art.asp?fn=s1201119</link>
    <topic>ග්‍රීක පාපන්දු ප්‍රධානියාසිරගත කරයි</topic>
    <author/>
    <content>ග්‍රීක පාපන්දු ප්‍රධානී මාකිස් සොමේඩිස් තරග පාවාදීම සම්බන්ධව සිරගත කරයි. ඔහුගේ රුවට සමාන රුවක් සහිත රූපවාහිනි ප්‍රචාරක දැන්වීම් මාලාවක් පළකිරීම සම්බන්ධව ටෙලිකොම්ස් සමාගමට විරුද්ධව නීතිමය ක්‍රියා මාර්ග ගන්නා බවද පැවැසේ.ග්‍රීක පාපන්දු ප්‍රධානියා මෙම දැන්වීම්වලදී ඔහුට සමාන රුවක් සහිත අයෙකු යොදා අපරාධ කරුවෙකු ලෙස පෙන්වා ඇත. මේ හේතුවෙන් පෞද්ගලිකත්වයට හානිවී ඇතැයි ඔහු පවසයි. මෙයට පෙරද සොරකම් කිරීමක් සම්බන්ධව සිර දඬුවම් පැමිණුනද රෝගී තත්ත්වයක් පෙන්වා නිදහස් විය..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>11</day>
    </date>
    <link>http://www.dinamina.lk/2012/01/11/_art.asp?fn=s12011110</link>
    <topic>වරාය අධිකාරියට ටියර් ‘බී’ ක්‍රිකට් සූරතාව</topic>
    <author/>
    <content>ශ්‍රී ලංකා ක්‍රිකට් ආයතනය විසින් සංවිධානය කරන පළමු පෙළ එක් දින ක්‍රිකට් තරගාවලියේ ටියර් බී කොටසේ සූරතාව ශ්‍රී ලංකා වරාය අධිකාරිය ක්‍රිකට් සමාජය විසින් දිනා ගන්නා ලදී. අවසාන තරගයේදී ශ්‍රී ලංකා නාවික හමුදාව කඩුලු 03 කින් පරාජයට පත් කරමින් මෙම ජයග්‍රහණය අත්කර ගත්තේය. ශ්‍රී ලංකා වරාය අධිකාරියේ ක්‍රිකට් කණ්ඩායමක් ශ්‍රී ලංකාවේ අන්තර් සමාජීය පළමු පෙළ ක්‍රිකට් තරගාවලියක ජයග්‍රහණය අත්කර ගත් ප්‍රථම අවස්ථාව මෙය වේ.ශ්‍රී ලංකා වරාය අධිකාරිය විවිධ ක්‍රීඩාවන් සඳහා අතීතයේ සිට දායකත්වය ලබාදුන් අතර, වොලිබෝල් ක්‍රීඩාව, කැරම්, දැල් පන්දු, බිලියඩ් හා ස්න®කර් ක්‍රීඩාව වැනි ක්‍රීඩාවලින් ජාතික තලයේ ජයග්‍රහණ අත්කර ගැනීමට සමත් වූ අතර, එමගින් ක්‍රීඩක ක්‍රීඩිකාවන් විශාල පිරිසකට අනාගතය හෙළි පෙහෙළි කර ගැනීමට අවස්ථාව උදාකර දුන්නේය. වර්තමානයේ ශ්‍රී ලංකා වරාය අධිකාරියේ සභාපති ආචාර්ය පි‍්‍රයත් බී. වික්‍රම මහතාගේ නායකත්වයෙන් හා කළමනාකාරීත්වයේ මඟ පෙන්වීමෙන් ශ්‍රී ලංකා වරාය අධිකාරිය ක්‍රීඩාවෙන් ලබාගත් කිතු ගොස තවදුරටත් ඉහළ නැංවීම පිණිස නව වැඩපිළිවෙළ රාශියක් දියත් කොට තිබේ.කි‍්‍රකට් ක්‍රීඩාවෙන් මෙතෙක් කල් ශ්‍රී ලංකා වරාය අධිකාරියට පළමු පෙළ මට්ටම නියෝජනය කිරීමට හැකියාව නොලැබුණ ද ජාතික කණ්ඩායම නියෝජනය කරන සුරාජ් රන්දීව් මෙම අධිකාරියේ විධායක නිලධාරියෙකු වන අතර, ශ්‍රී ලංකා ඒ කණ්ඩායම මෙන්ම වයස 19 න් පහළ ජාතික කණ්ඩායමට නායකත්වය දුන් අශාන් පි‍්‍රයංජන ඇතුළු පළමු පෙළ මට්ටමේ ක්‍රීඩකයන් කිහිප දෙනෙකුම මෙම අධිකාරියේ සේවය කරයි..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>11</day>
    </date>
    <link>http://www.dinamina.lk/2012/01/11/_art.asp?fn=f1201111</link>
    <topic>නව වසරේ දී පුරසාරම් නවතාවැඩියෙන් වැඩ කළ යුතුයි</topic>
    <author>සාකච්ඡා කළේ ධම්මික සෙනෙවිරත්න</author>
    <content>ඉකුත් වසරේ ආර්ථික ජයග්‍රහණ සහ 2012 ඉලක්ක පිළිබඳත්, ආර්ථික සංවර්ධනයේ දී රටේ ස්ථාවරත්වයක් තිබීම වැදගත් වන්නේ කෙසේද යන්න සහ උගත් පාඩම් හා ප්‍රතිසන්ධානය සඳහා කොමිෂමේ නිර්දේශ මඟින් කෙරෙන මඟ පෙන්වීමත්, පළාත් සභා ක්‍රමය හා පොලිස් - ඉඩම් බලතල ගැනත්, රට ගොඩනැඟීමේ දී අවධානයට ලක්විය යුතු කාරණාත් විමසමින් අන්තර්ජාතික මූල්‍ය සහයෝගිතාව පිළිබඳ ජ්‍යෙෂ්ඨ ඇමැති ආචාර්ය සරත් අමුණුගම සමඟ කළ සාකච්ඡාවකි.* ඉකුත් වසරේ අප ලබාගත් ආර්ථික ජයග්‍රහණයන් සහ මේ වසරේ ඉලක්ක පිළිබඳ ඔබේ විග්‍රහය කුමක්ද?2012 වර්ෂයේ අපේ රටේ ආර්ථික - සංවර්ධන ඉලක්ක පිළිබඳ ගරු ජනාධිපතිතුමාගේ අයවැය කතාව තුළිනුත් අයවැය විවාදයේ අවසන් පිළිතුරු කතාවෙනුත් එතුමා රටට දැන්වූවා. ඉන් ප්‍රධානම ඉලක්කය තමයි, සංවර්ධන වේගය 8% හෝ ඊට වැඩි මට්ටමක රඳවා ගැනීම. 2005 වසරේ පටන් අපේ රටේ ආර්ථිකය ප්‍රශංසාත්මක නැඹුරුවක පවතිනවා. 2012, 2011 වසරවලදී 8% ක වර්ධන වේගයක් අත්කර ගැනීමට හැකි වුණා. ඊට පෙර වර්ෂ කිහිපයේත් 6% සංවර්ධන වේගයක් පවත්වා ගත්තා. මෙය ඉතා ප්‍රශංසාත්මක නැම්මක්. මොකද, අද ලෝක ආර්ථිකය අර්බුදයට යමින් තියෙන්නෙ. අමෙරිකාව සහ යුරෝපා රටවල සංවර්ධන වේගය ඉතා පහළ හෝ සෘණ මට්ටමකට ඇවිත්.මේ රටවල මූල්‍ය ක්‍රම, බැංකු ක්‍රම, නිෂ්පාදනය ආදී සියල්ල අභියෝගයට ලක්වෙලා. ගෝලීය ආර්ථිකයේ පෙරගමන්කරුවන් බවට දැන් පත්ව සිටින ඉන්දියාව හා චීනයේ පවා සංවර්ධන ඉලක්ක 8% කට සංශෝධනය කරලා. කලින් එය 10% කට ඉහළ මට්ටමක තිබුණේ. එනම් මේ තත්ත්වය ලොව ඉහළම ආර්ථික වර්ධනයක් සහිත රටවලටත් අභියෝගයක්.අපි මතක තබාගත යුතුයි මේ ප්‍රක්ෂේපණ ඉදිරිපත් වෙන්නෙ අසීරු ගෝලීය සන්දර්භයක බව. අපට හසුරුවාගත නොහැකි තෙල් මිල, භාණ්ඩ මිල, මූල්‍ය වටිනාකම් ආදී බාහිර සාධක අපේ ආර්ථිකයට බලපෑ හැකියි. අප මේ ආර්ථික අනාවැකි ඉදිරිපත් කරන්නෙ එවැනි සීමාවක් තුළ හිඳිමින්.* ශ්‍රී ලංකාව ආර්ථික වශයෙන් එවැනි ස්ථාවරත්වයක් කරා ළඟාවූයේ කොහොමද?ප්‍රධාන හේතුව තමයි යුද්ධය නිමාවීම. දැන් උතුර සහ නැඟෙනහිර නිෂ්පාදකයන් දේශීය ආර්ථිකයට බද්ධ වෙමින් සිටින්නෙ. කෘෂිකාර්මික ක්ෂේත්‍රය ගත්තොත් ලංකාවට පමණක් නෙවෙයි ලෝකයටම ආදර්ශයක් විය හැකි ගොවීන් එහි සිටිනවා. අපේ ඇතැම් නිෂ්පාදකයන් මහ ලොකුවට ජාතිවාදය ගැන කතා කළත් උතුර, නැඟෙනහිර ගොවීන් තරම් සාර්ථකව නිෂ්පාදන ක්‍රියාවලියට දායක වෙන්නේ නෑ. චීන කම්කරුවෙක් අපේ අත්වැඩකරුවකුට වඩා තුන් ගුණයක් වැඩ කරනවා. වෙනත් රටවල පරිපාලන නිලධාරීන් මෙහාට වඩා කාර්යක්‍ෂමයි. ඔවුන් සංවර්ධනය කරා යන ගමනේදී කකුලෙන් අදින්නෙත් නෑ.මෙවැනි පසුබිමක අවධාරණය කළ යුතු කාරණයක් තමයි, 2012 කියන්නෙ වේදිකාවල බෙරිහන් දෙන වසරක් නොවන බව. කුඹුරු ගොවිතැන, තේ, රබර්, පොල් ආදී වැවිලි වගා, ගොඩනැගිලි හා ඉදිකිරීම් කර්මාන්ත ආදී සෑම දෙයක්ම වඩාත් කාර්යක්‍ෂම විය යුතුයි.නිදහසෙන් පසු සියල්ල නොමිලේ දීමට පටන් ගැනීම සූප්පුවක් දුන්නා වගේ වැඩක්. වැඩ කරන ජනයා ඵලදායිතාව අතින් පහළ මට්ටමකට වැටීමක් සිදුවුණා. විපක්‍ෂය කියනවා, විදේශීය ආයෝජන දුර්වල වෙන්නෙ රජයේ ප්‍රතිපත්ති නිසා කියලා. නමුත් සැබෑව නම්, අපේ ඵලදායිතාව සහ රාජ්‍ය පරිපාලනය වඩාත් කාර්යක්‍ෂම හා උසස් මට්ටමකට නොආවොත් මෙරට සේවකයන්ගෙන් වැඩක් නැති බව විදේශීය ආයෝජකයන් සිතීමයි.මේවා ගැන බොරුවට පිටකසා ගැනීමෙන් කාටවත් වැඩක් වෙන්නෙ නෑ. 2012 වර්ෂයේදී කතාව අඩුකර වැඩියෙන් වැඩ කළ යුතුයි. අද ලංකාවේ මාධ්‍යත් පුරසාරම් දොඩන දේශපාලනඥයන්ගේ වචනවලට මුල් තැන දෙනවා. ඒවා කම්මැලි මාධ්‍ය වෙලා. කිසිම දෙයක හරය විභාග කරන්න මහන්සි වෙන්නෙ නෑ. මේ විදිහේ ලණු දෙන මාධ්‍ය තුළින් රජය අපහසුවට පත්වෙන බව පසුගිය අධ්‍යාපන අර්බුදය, එළවළු කූඩ ප්‍රශ්නය, සාමය හා විනය පිළිබඳ ප්‍රශ්න වගේ ඒවායින් පැහැදිලි වුණා.දැන්, එල්. ටී. ටී. ඊ. යට බැන බැන ඉන්නෙ නැතිව උතුර – නැඟෙනහිර ජනයාගේ කාර්යක්‍ෂමතාවට ළඟාවිය හැකි මට්ටමකට රටේ අනෙක් පළාත්වලත් දියුණුවක් පෙන්විය යුතුයි. වරප්‍රසාද ඉල්ලා කෑගසන, පෙළපාළි යන අයත් හොඳින් විභාග කළ යුත්තේ එවැනි වරප්‍රසාදයක්වත් නැති උතුර – නැඟෙනහිර ගොවි කම්කරු ජනයා කොපමණ ඉහළ මට්ටමකින් තමන්ගේ ශ්‍රමය උපයෝගී කර ගනිමින් තිබෙනවාද කියන එකයි. මෙහෙ කතා වැඩියි, තර්ජන වැඩියි, අභියෝග වැඩියි, එහෙ තියෙන්නේ නිහඬ ශ්‍රම දායකත්වයක්. කතාව අඩුයි, වැඩ වැඩියි. එල්. ටී. ටී. ඊ. ය පරාජය කිරීම ගැන වේදිකාවල උදම් ඇනීමෙන්ම ඵලක් නෑ. ඒ පුරසාරම් නවතා වැඩියෙන් වැඩ කළ යුතුයි.* යළිත් ත්‍රස්තවාදයට ඉඩක් නොතැබීම සම්බන්ධයෙන් උගත් පාඩම් හා ප්‍රතිසන්ධානය සඳහා වූ ජනාධිපති කොමිෂමේ නිර්දේශ උපයෝගී කරගත හැකි යැයි ඔබ සිතනවාද?උගත් පාඩම් හා ප්‍රතිසන්ධානය සඳහා වන කොමිෂමේ වාර්තාව අප විග්‍රහ කළ යුත්තේ පෙර කී පසුබිමේ තබාගෙනයි. මේ රටේ සියලු ජනකොටස් සාමයෙන් - සහජීවනයෙන් සිටීම ඉතාම වැදගත්. ඔවුන් භේද භින්න කළොත් යළිත් රට ආර්ථික අතිනුත් අගාධයට යනවා. මේ නිසා රට එකමුතු කිරීමට අප සියලු දෙනාම සහාය විය යුතුයි. මෙයිනුත් ඊට අවශ්‍ය මඟපෙන්වීම් කර තිබෙනවා.* 13 වෙනි සංශෝධනය ක්‍රියාත්මක කිරීමට අදාළව පොලිස් - ඉඩම් බලතල පිළිබඳ මතුකරන ප්‍රශ්නය ගැන ඔබේ දැක්ම කෙබඳුද?13 වෙනි සංශෝධනය යටතේ දැනටමත් පළාත් සභා ක්‍රියාත්මකයි. උතුරේ හැර සෑම පළාතකම මහ ඇමැතිවරුන් සහ පළාත් කැබිනට් මණ්ඩල ක්‍රියාත්මක වෙනවා. අධ්‍යාපනය, සෞඛ්‍යය, සමාජ සේවා, කෘෂිකර්මය ආදී විෂයයන් විමධ්‍යගත කර හමාරයි. එසේ කිරීමෙන් හොඳට දියුණු වූ ක්ෂේත්‍රයන් යළි කඩාවැටීම වෙනත් දෙයක්. මගේ පුද්ගලික අදහස නම් මධ්‍යම රජය යටතේ මේ ක්ෂේත්‍රයන් ක්‍රියාත්මක වූ කාලයේ දූෂණ – අක්‍රමිකතා අඩු බවයි, ඵලදායිතාව වැඩි බවයි. නමුත් විමධ්‍යගත වීමෙන් පසු ප්‍රාදේශීය දේශපාලනඥයන්ගේ හිරිකිත ක්‍රියාකලාපයන් නිසා ඉහත කී ක්ෂේත්‍රයන් අවුලෙන් අවුලට යනවා. ඒත් දැන් කරන්න දෙයක් නෑ. මෙය ජේ. ආර්. ජයවර්ධන ජනාධිපතිවරයා ක්‍රියාත්මක කළ දෙයක්. මෙතැනදි මට රහසක් හෙළිදරව් කළ හැකියි. මූලික වශයෙන් ජයවර්ධන ජනාධිපතිවරයා අදහස් කළේ පළාත් සභා උතුර – නැඟෙනහිරට පමණක් ලබා දීමටයි. දකුණේ පරිපාලනය මධ්‍යම රජය හරහාම කිරීම ඔහුගේ අදහස වුණා. නමුත් දෙවනුව පළාත් සභා ක්‍රමය රටටම අදාළ කෙරුණා. පළාත් සභාවලට එරෙහිව රට පුරා ඇතිවූ විරෝධයත්, පැමිණි බලපෑම් නිසාත්, ඔහුගේ ඇතැම් ස්ථාවරයන් වෙනස් වුණා. දැන් පළාත් සභා ක්‍රියාත්මකයි.පොලිස් - ඉඩම් බලතල ගැන පමණයි අර්බුදයක් තියෙන්නෙ. දැන් සියලු පාර්ශ්ව පොලිස් බලතල ගැන එළවා නොයන බව මගේ විශ්වාසයයි. මක්නිසාද, මධ්‍යගත පොලිසිය මෙතරම් අසංවර නම්, විමධ්‍යගත පොලිසිය කොහොම වේදැයි අපට සිතාගත නොහැකියි. මහ ඇමැතිවරු යටතට පොලිසිය පත්කිරීම නරියාට කුකුළන් භාරදීම වගේ වැඩක් වෙයි. නිදසුනක් ලෙස, උගත් පාඩම් වාර්තාවේ පවා උතුරේ අවි ගත් කොටස් තමන්ගේ පටු අභිමතාර්ථ ක්‍රියාත්මක කර ගැනීමට ප්‍රයත්න දැරීම විවේචනය කර තිබෙනවා. පසුගිය සිද්ධීන් නිසා දේශපාලනඥයන් අවි – ආයුධ හා බලය අනිසි ලෙස යොදා ගැනීමට එරෙහිව රටේ විශාල ජනමතයක් ඇතිවෙලා. ඇත්ත නම්, මේ වගේ දේවල් නිසා අද දේශපාලනඥයන් රටේම හාස්‍යයට හා අවඥාවට ලක්වී ඇති බවයි. එවැනි පසුබිමක මහ ඇමැතිවරුන්ට හා පළාත් සභා මැති ඇමැතිවරුන්ට පොලිසියට අතපෙවීමට අවස්ථා දීමට මෙරට පුරවැසියන් කිසිසේත් එකඟවන්නේ නෑ. පනින රිලවුන්ට 13 වෙනි සංශෝධනයෙන් ඉනිමං බැඳීම අමනෝඥ ක්‍රියාවක්.* ත්‍රස්තවාදය පරාජය කිරීමෙන් පසු ජාතීන් අතර එකමුතුව, විශ්වාසය ගොඩනැඟෙමින් තිබියදී එය බිඳ දැමීමට යම් යම් ප්‍රයත්න දියත් වෙමින් ඇති බවක් පෙනෙනවාද?ජාතීන් අතර සමඟිය ඉතා ඉක්මනින් වර්ධනය කිරීම අත්‍යවශ්‍යයයි. ටිකෙන් ටික ද්‍රවිඩ හා මුස්ලිම් විරෝධාකල්ප මතුවෙන බවක් පෙනෙනවා. ජයවර්ධන ජනාධිපතිවරයාගේ අසාර්ථකත්වයෙන් අපට පාඩමක් ඉගෙන ගත හැකියි. එනම්, දේශපාලන පක්‍ෂ අතර ගනුදෙනු තුළින් පමණක් ජාතික ප්‍රශ්නය විසඳාගත නොහැකි බවයි. මාධ්‍ය පවා අවධානය යොමුකරන්නේ පක්‍ෂ නායකයන් අතර ඇති සාකච්ඡා දෙසටයි. එහෙත් ලෙනින් කී පරිදි මහ පාරේ හඬට එනම් සාමාන්‍ය ජනයාගේ හඬට සවන් නොදුන්නොත් ගැටලු ඇතිවීම වැළැක්විය නොහැකියි. එවැනි විරෝධතා මර්දනය කරන්න ඒවා හිංසාකාරී මාර්ගවලට පිවිසීම ප්‍රවණතාවයි.අදත් සාම්ප්‍රදායික වම ගැන තරුණ පරපුරේ විශ්වාසය බිඳවැටිලා.මේ නිසා එකම විසඳුම හොඳ අධ්‍යාපන ක්‍රමයක් තුළින් හා ඉක්මනින් හා විකාශනය වන පුද්ගලික අංශය ද උපයෝගී කරගනිමින් මේ තරුණ පෙළ නව තාක්ෂණික ලෝකයට රැගෙන යාමයි. එසේ නැතිව පැරණි සටන් පාඨවල එල්බගෙන සිටියොත්, අපේක්‍ෂාවන් හා යථාර්ථය අතර ඇතිවන ගැටුම තුළින් අස්ථාවර බවක් ඇතිවීමට ඉඩ තිබෙනවා..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>11</day>
    </date>
    <link>http://www.dinamina.lk/2012/01/11/_art.asp?fn=f1201112</link>
    <topic/>
    <author>අනුසාර මාහිංගොඩ</author>
    <content>අපි‍්‍රකානු මායා යථාර්ථවාදී රීතිය (Magical Realism) ගුරු කොට ගෙන අමෝස් ටුටූලා නැමැති ලේඛකයා විසින් ලියන ලද ‘සුරා ලෝලයාගේ විපරිත අපදානය’ නම් නවකතාව ශ්‍රී ලාංකේය පාඨකයාට හඳුන්වා දීමේ ගෞරවය හිමිවන්නේ පරිවර්තන රචක සේනාරත්න වීරසිංහයන්ටය.ඔහු නවකතා මෙන්ම කෙටි කතා, තිරනාටක, ළමා සාහිත්‍ය, ශාස්ත්‍රීය හා වෙනත් කෘති සිංහල භාෂාවට පරිවර්තනය කළ අයෙකි.චාරුලතා (රවීන්ද්‍රනාත් තාගෝර්), අම්මා (මැක්සිම් ගෝර්කි), සරු බිම (පර්ල් එස්. බක්),සෙනෙහස (ඉවාන් තුර්ගිනිව්) සේනාරත්න වීරසිංහයන් පරිවර්තන කෘති අතර වේ.* සේනාරත්න වීරසිංහ වන ඔබ හා ශ්‍රී ලාංකේය පරිවර්තන සාහිත්‍ය කලාව අතර ඇති බැඳීමට දීර්ඝ කාලීන ඉතිහාසයක් තිබෙනවා. මෙරට සාහිත්‍ය කලාව තුළ ඔබ පරිවර්තකයකු ලෙසට පෙනී සිටින්නට අදහස් කරන්නේ ඇයි?පසුගිය වසර විසිහතක පමණ කාලය තුළ පරිවර්තනයට විශාල අවකාශයක් තිබුණා. කුමක්ද සැබෑ පරිවර්තනය කියන එක හඳුනාගෙන හිටියත් මේ සුවිශේෂි කාර්යභාරය ගැන පාඨකයාට හඳුන්වා දීමක් කරලා තිබ්බේ නෑ. යන්තම් හරි ඒ ගැන අවබෝධයක් ලබාදීමට ඉවහල් වුණේ විදේශ රටවල සිටි ලංකාවේ ලේඛකයන් වන පත්මා හර්ෂ කුරණගේ, දැදිගම රුද්‍රිගෝ වැනි ලේඛකයන් සිරිල් සී පෙරේරා, කේ. ජී. කරුණාරත්න වගේ ලේඛකයන් පමණයි. නමුත් මේ හිඩැස පිරවීමට ඒවා ප්‍රමාණවත් වුණේ නෑ.විදෙශ් කෘති, සංක්ෂිප්ත කරලා කුඩා පරිවර්තන හැටියට කළ තවත් පිිරිසක් හිටියා. ඔවුන් මුල් කෘතිය ගැනවත් ලේඛකයෝ ගැනවත් කියලා තිබුණේ නෑ.මේ ලේඛකයන් විචාරකයන්ව පවා බොහෝ අසරණ තත්ත්වයට පත්කරලා තිබුණේ. පාඨකයාට අවබෝධය ලබා දීමට උත්සාහ කරලා නෑ.ඒ අතර තව පිරිසක් හිටියා හෙළ බසින් පරිවර්තනය කරපු. මොවුන් අපේ සිංහල හැටියට හෙළ බස පාවිච්චි කරන්න උත්සාහ කළා. ඔවුන් අතර හොඳ කෘති වගේම නරක කෘතිත් බිහි වුණා. පරිවර්තන කලාවට ඒ අයගෙන් සේවයක් වුණේ නෑ. හෙළ හවුලේ මුල් කෘති අසාර්ථක පරිවර්තන.1970, 80 දශකයේ දී පරිවර්තන සාහිත්‍යයක අවශ්‍යතාව හුඟාක් දැනිලා තිබුණා. ඒ හිඩැස පිරවීම සඳහා මා ඉදිරිපත් වුණා. මා එන විට පරිවර්තන කෘතිවලට බොහෝම නරක දසාවක් ලබලා තිබ්බේ. පුවත්පත්වලට, විචාරකයන්ට මාතෘකාව වුණේ ඒ කාරණාවයි.80 දශකයේ පැමිණි විවෘත ආර්ථිකය තුළ භාණ්ඩ, කෑම – බීමවලට විවෘත වුණත් මනසට අවශ්‍ය ආහාර පිළිබඳව විවෘත ආර්ථිකයෙන් සෙතක් වුණේ නෑ.මේ සියලු කාරණාත් පරිවර්තනය සම්බන්ධයෙන් ඇතිවුණු හිඩැස පිරවීම සඳහා මම පෙනී සිටියා.* පරිවර්තන කලාවේ දී රචකයා ඉතාම පරිස්සම් විය යුතු කාරණා තිබෙනවා. මේ සඳහා හොඳ කෘතියක් තෝරා ගැනීමේ සිට පරිවර්තකයා වගබලාගත යුතුයි. පරිවර්තනයේ දී අවශ්‍ය වන්නේ කුමක්ද?පරිවර්තනය කිරීම අසීරු කාර්යක්. මුල්කෘතියේ වචනයෙන් වචනයට පරිවර්තනය කරන්න පුළුවන්. ඒත් ජීවමාන ශරීරයක් නෑ. එවැනි පරිවර්තනවල තියෙන්නෙ අමු බවක් පමණයි.පරිවර්තකයාට මෙතැනදී විශාල කාර්යභාරයක් තිබෙනවා. පරිවර්තනය සඳහා හොඳ කෘති තෝරා ගැනීම ඉතා වැදගත් කාර්යයක්. අති නවීන පරිවර්තන තිබෙනවා. අපේ පාඨකයා පිළිගන්නේ කුමන පරිවර්තනයද කියලා ඔහුට අවබෝධයක් තියෙන්න ඕනේ. පාඨකයාගේ සමාජ විඥානය පිළිබඳ අවබෝධයක් තිබීම වැදගත්. පාඨකයාගේ ඥානය පිළිබඳව වගේම ඔහුට මොනවද අවශ්‍ය ඔහුගේ ඥාන මට්ටම පුළුල් කිරීම සඳහා කළ යුතු දේ වැනි කරුණු ගැන පරිවර්තකයාට අවබෝධයක් තිබිය යුතුයි.භාෂාව හරිහැටි හසුරුවා ගැනීමට පරිවර්තකයා සමත්විය යුතු අතර එසේ වීමෙන් පරිවර්තකයා වෙතින් හෝ ස්වීය කෘති වෙතින් පාඨකයා ගිලිහී යන්නේ නෑ. පරිවර්තනයේ දී එය අත්‍යවශ්‍ය කාරණයක්. ලියන දේ ව්‍යාකූල නම්, තේරෙන්නේ නැත්නම් පාඨකයා පොත පොළොවේ ගහන්න පුළුවන්.පරිවර්තන කෘති නිසා ලෝකයේ රටවල සාහිත්‍ය දියුණු වෙලා තියෙනවා. උදාහරණයක් විදිහට රුසියානු සාහිත්‍යය දියුණුවට ජර්මන් සාහිත්‍ය බලපෑවා.ඉවාන් තුර්ගිනිව් ජර්මන් ආභාසයෙන් බිහි වූ ලේඛකයෙක්. සාංදෘෂ්ඨිකවාදය, නරුමවාදය, නාස්තිකවාදය ගැන මොහු කතා කළා. ඒ ජර්මන් නවකතාවල ආභාසය නිසයි.* ඔබ මෙවර හැරී තිබෙන්නේ අපි‍්‍රකානු සාහිත්‍ය කලාව දෙසටයි?අපි‍්‍රකානු සාහිත්‍ය අපට හුඟාක් සමීපයි. චිනුවා ඇචබේ, නගුජි වාතියං ඕ, එලඩි අමාඩි, ග්‍රේබියෙල් ඔකාරා වැනි යථාර්ථවාදී නවකතා ලියූ ලේඛකයන්ගේ කෘති මෙරට පාඨකයාට ආගන්තුක නෑ. දසක තුනකට වැඩි කාලයක් තිස්සේ සිංහල පාඨකයා මේ නවකතා කියවලා තිබෙනවා.අපි‍්‍රකානු නවකතාව යනුවෙන් හඳුන්වනු ලබන්නේ අපි‍්‍රකානු මහාද්වීපයට අයත් බටහිර අපි‍්‍රකාව, නැඟෙනහිර අපි‍්‍රකාව, මධ්‍යම අපි‍්‍රකාව හා දකුණු අපි‍්‍රකාව යන රාජ්‍යයන්හී පවත්නා නවකතා සාහිත්‍යයයි.ප්‍රකට නවකතා කතුවරයකු හා විචාරකයකු වන චිනූවා ඇචබේ අපි‍්‍රකානු නවකතාව නිර්වචනය කරන්නේ මෙහෙමයි. “අපි‍්‍රකානු නවකතාව යනු අපි‍්‍රකානුවන් වෙනුවෙන් අපි‍්‍රකානුවන් විසින් ලියන ලද නවකතාවයි. එය හුදෙක් භූගෝලීය පසුබිමක් පිළිබඳ විස්තරයක් පමණක් නොව පාරභෞතික තලය පිළිබඳ කෙරෙන සුවිශේෂී විවරණයකි. ඒ තුළ අපි‍්‍රකානු ලෝකය හා එහි සුවිශේෂතාව පිළිබඳ දැක්මක් අන්තර්ගත විය යුතුය. එය අපි‍්‍රකානු අනන්‍යතාවක් හෙවත් වීසා බලපත්‍රයක් විය යුතුය.මෙහිදී නවකතාකරුවා ස්වකීය කාර්යභාරයේ දී තමාට සිදුවන වාසි මෙන්ම අවාසිද පිළිබිඹු කළ යුතුය.අපි‍්‍රකාව වසර හාරසීයක් පමණ කාලයක් තිස්සේ යුරෝපීය ජාතීන්ගේ පීඩනයට ගොදුරු වුණා. මේ සියවස් හතරක කාල පරිච්ඡේදය වහල් වෙළෙඳාම, යටත් විජිතවාදය, යටත් විජිතවාදයෙන් නිදහස්වීම යන වැදගත් යුග තුනක් ඔස්සේ දැක්වීමට පුළුවන්. අද යටත්විජිතවාදය දුර්වලව ගිහින්. මේ යටත් විජිතවාදය අපි‍්‍රකානුන්ගේ සංස්කෘතිය කෙරෙහි විශාල බලපෑමක් කළා. එහෙයින් සිය අතීතය අමතක නොකරමින් වර්තමානය දකිමින් යහපත් අනාගතයකට යොමුවන්නා වූ නවකතා සාහිත්‍යයක් ගොඩ නැඟීම අපි‍්‍රකානු ලේඛකයන්ගේ අරමුණ විය යුතු බවත් එය වේදනාකාරී මෙන්ම විටෙක ප්‍රබෝධජනක කටයුත්තක් විය හැකි බවත් එහිදී ජයග්‍රහණයන්ට මෙන්ම අපේක්ෂා භංගත්වයට ද මුහුණදීමට සිදුවිය හැකි බවත් ඉදිරියේ දී සිදුවිය හැකි වෙනස්වීම් කෙරෙහි නවකතාකරුවා නැවුම් බලාපොරොත්තු තබා ගත යුතු බවත්” චිනුවා ඇචබේ පෙන්වලා දෙනවා.මේ අනුව අපි‍්‍රකානු ලේඛකයා තමා අවට ඇති සමාජ සත්තාව ගවේෂණය කිරීම අපි‍්‍රකානු නවකතාව හඳුනා ගැනීම සම්බන්ධයෙන් අත්‍යවශ්‍ය සාධකයක් බව පෙනී යනවා.අද වනවිට විශේෂයෙන් 1960න් පසු අපි‍්‍රකානු සාහිත්‍ය පාඨමාලාවල මුල් තැනක් ගන්නේ අපි‍්‍රකානු සාහිත්‍ය කරුවන්ගේ කෘති බව කිව යුතුයි. අපි‍්‍රකානු ලේඛකයන්ගේ නවකතා අද වනවිට විශ්ව සාහිත්‍යයේ නව ප්‍රවනතාවක් ඇති කරවමින් සාහිත්‍ය ක්ෂේත්‍රයේ නිර්මාණ සීමාවන් පුළුල් බවට පත් කරවමින් තියෙනවා.අමෝස් ටුටූලා මෙරට පාඨකයාට ආගන්තුක වුවද අපි‍්‍රකානු සාහිත්‍යයේ දී එසේ නොවේ, දසක තුනකට වැඩි කාලයක් තිස්සේ සිංහල පාඨකයා අපි‍්‍රකානු නවකතා කියවලා තියෙනවා. එහෙත් අපි‍්‍රකානු මායා යථාර්ථවාදය (Magical Realism) ගුරුකොට ගත් නවකතා සිංහල පාඨකයාට කියැවීමට අවස්ථාවක් ලැබී නෑ.* අපි‍්‍රකානු ලේඛක අමෝස් ටුටූලා විසින් ලියන ලද ‘සුරා ලෝලයාගේ විපරිත අපදානය’ නව කතාව මායා යථාර්ථවාදී (Magical Realism)  රීතිය ගුරු කොටගත් නව කතාවක්. මෙම රීතිය ශ්‍රී ලාංකේය පාඨකයාට ආගන්තුකයි නේද?මායා යථාර්ථවාදය (Magical Realism) කියන්නේ බොරුව තුළ ඇත්ත නිරූපණය කිරීමක්. එය සම්පූර්ණ බොරුවක්. නමුත් මෙහි ඇත්තක් තියෙනවා.යුරෝපීය විචාරකයන් මෙන්ම නයිජීරියානු විචාරකයන් ද ටුටූලාගේ (The Palm Wing) (සුරා ලෝලයාගේ විපරිත අපදානය) කෘතිය විවිධ දෘෂ්ඨි කෝණ ඔස්සේ සාකච්ඡාවට බඳුන් කරනවා. ඒ අනුව, මුදල් වශයෙන් ‘කවඩි’ භාවිතා කළ සංස්කෘතියක් නව පාරිභෝගිකවාදී සංස්කෘතියක වටිනාකම් වලට හැඩගැසීමට යම් පියවරක් මේ කෘතියෙන් සාකච්ඡා කරන බව එක් විචාරකයකු පෙන්වා දෙනවා. ශිෂ්ටාචාරයේ නාමයෙන් දේශීය ජනතාවගේ යටත්විජිත ආධිපත්‍ය මඟින් හිංසාකාරීව මැඬලීමට කරනු ලබන ශෝචනීය උත්සාහයක් එහි දැක්වෙන බව තව විචාරකයෙක් පෙන්වා දෙනවා. තව මතයකට අනුව මෙය නවකතා සම්ප්‍රදායේ නවීනත්වය දෙසට, නොදන්නා ලෝකයක් දෙසට කෙරෙන බලාපොරොත්තු සහගත ගමනක් සංකේත කරවන්නක් බවයි..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>11</day>
    </date>
    <link>http://www.dinamina.lk/2012/01/11/_art.asp?fn=f1201113</link>
    <topic/>
    <author>රන්ජන් අමරරත්න</author>
    <content>මේ කතුවරිය වනා හී සිංහල සාහිත්‍යය ද, බටහිර සාහිත්‍යය ද හදාරා; ලන්ඩන් විශ්වවිද්‍යාලයෙන් ඊට සම්බන්ධ ආචාර්ය උපාධියක් ද ලබාගත් උගත් මහාචාර්යවරියකි. කලා -විචාරය, නව ප්‍රබන්ධ විධි ඈ විෂය ධාරාවන් පේරාදෙණියේ විද්‍යාර්ථීනට ඉගැන්වීම ඇයගේ ජීවන වෘත්තිය යි. නිතර ඉංගිරිසියෙන් සංවාදයෙහි යෙදීමට වැඩි මනාපයක් ඇති එතුමියගේ පාණ්ඩිත්‍යය හෝ වෙනත් කුසලතා හෝ ගැන සැකයක් - සංකාවක් අපට නැත. එහෙත් ඇය විසින් අභිනවයෙන් එළිදක්වන ලද ‘බැම් හා බැමි’ නම්; තඩි පොත් ගෙඩිය අපගේ රසවින්දන විෂයයෙහි ගැටලු රැසක් මතු කරනු ලැබ තිබේ.පළමුවැන්න නම්; “බැමි හා බැමි” නම් මහා පොත් ගෙඩිය නව කතාවක් ද? ජීවිත කතාවක් ද? නැතහොත් කුමන වර්ගයකට අයත් පොත් වහන්සේ නමක් ද යන්න ය. දෙවැන්න නම්; මේ තඩි පොතෙහි ඇතුළත් පල්හෑලි කියැවීමෙන් පාඨකයාට ලැබෙන අලුත් අත්දැකීම හෝ ජීවිතාවබෝධය හෝ කුමක් ද යන්න ය. තෙවැන්න නම්; මහත් ආයාසයෙන් යුතුව මෙබදු පොත් වහන්සේලා ලියා; මුද්‍රණය කොට; කළ එළි දක්වා පාඨකයා තවදුරටත් මුළා කරන්නේ කුමකට ද යන්න ය.කතුවරිය විස්තර කරන්නේ සසි පබා නම් දැරියගේත් ඒ සසි පබා තරුණියගේත් ජීවිතය යි. ජීවිත විවරණයක් යනු ද උසස් නවකතාවක ලක්ෂණයෙකි. එහෙත් මේ පොත් ගෙඩියෙහි ඇත්තේ ජීවිත විවරණයක් නොවේ.එහි ඇත්තේ චරිත හා සිද්ධි නිරූපණයක් ද නො වේ. සමාජ විග්‍රහයක් ද නො වේ. මුද්‍රිත පිටු 408 ක් පුරාවට ඇත්තේ සසි පබා එදිනෙදා ජීවිතයේ කාලය ගෙවා දමන විස්තර ය. එක් දිනෙක උදෑසන ඇඳෙන් බිමට බැසීමේ සිට රාත්‍රියේ යළි ඇඳට යන තෙක් ද; සිහින දකින තෙක් ද විස්තර ලියා තැබීමට කතුවරිය උනන්දු වේ.“සින්ක් එක උතුරලා පැන්ට්‍රි එක ගලලා ටැප් එක වහන්නැතිව ගිහින්. වතුරෙ සද්දෙ ඇහිලා මං බැලුවේ. රොඩු හිරවෙලා වතුර ඩ්රේන් වෙන්නෙ නෑ. අපි පැන්ට්‍රිය වෙත දිව්වෙමු. වතුර තල්ලු කිරීමට තැනක් නැත. අපි රෙදි කඩමලු කීපයක් ගෙන ඒවා පොඟවා බාල්දියකට වතුර මිරිකන්නට පටන් ගත්තෙමු. හසිත’යියා එතැනින් ඉවත් විය.(පිටුව 348)නව කතාවකට අවශ්‍ය චරිත, සිදුවීම්, ගැටුම් ආදී මූලෝපායන් ඉතා පරෙස්සමෙන් තෝරාගත යුතු ය. එම සිදුවීම්, ගැටුම්, චරිත සුවිශේෂ විය යුතු ය. ජීවිතයේ සියල්ල ලියා තැබීම නවකතාවකට තබා දිනපොතකටවත් වටින්නේ නැත. අපගේ මහාචාර්ය කතුවරිය සසි පබා වැසිකිළි - කැසිකිළි යනෙ’න හැටි පවා ලියමින් පොත් ගෙඩියක් සම්පාදනය කළ ද; පාඨකයාගේ ප්‍රඥාව අවදි කරන එක වචනයක්, යෙදුමක්, සංවාදයක් ගොඩනැගීමට අපොහොසත් වන්නී ය.නූතන සිංහල නවකතාකාරියන් අතර පවත්නා එක් මෝස්තරයක් වන්නේ ස්ත්‍රිය විෂයයෙහි පවත්නා අනෝරා දුක් කන්දරාව ලියාගෙන – ලියාගෙන යෑම ය. වත්මන් සමාජය තුළ ස්ත්‍රිය විෂයයෙහි පවත්නා සුවිශේෂ පීඩනයක් - සූරාකෑමක් ඇති බව සත්‍යයෙකි. එහෙත් ඒ ගැන ලියන කියන අය ඉහත කී පීඩනය හා සුරාකෑම අදෝනාවක් බවට පත්කරගත යුතු නැත.සසි පබාගේ දහවන උපන් දිනයෙන් පටන් ගන්නා කතාව මහා කරදර කම්කටොලු ගැටුම් දිගේ ගලා ගොස් කසාදයක් බැඳගන්නා තැනට පැමිණ කතාව අවසන් කර තිබේ.සසි පබා; පියා අහිමි දරුවෙකි. ඇගේ මල්ලි ආබාධිත දරුවෙකි. අම්මා රහස් පෙමක පැටලී සිටී. සසි පබාගේ බාප්පා, නැන්දා, ආච්චි වැනි ඥාතීහු මවට එරෙහිව සිටිති. මේ ගැටුම් නාට්‍යාකාරයෙන් නිරූපණය කිරීමට කතුවරිය අසමත් ය. මනුෂ්‍යත්වය පිළිබඳ අලුත් වැටහීමක් ලබාදෙන කිසිවක් මේ පොත් ගෙඩිය තුළ නැත. පොතෙහි පදාස පිටින් ඉවත් කළ ද කතාවට හානියක් නැත. පවුලක ගැටුම් පිළිබඳ ගම ගැහැනුන්ගේ කතා “බැමි හා බැමි” නව කතාවට වඩා රසවත් ය.මගේ සිහියට නැගෙනුයේ ඇඟලුම් සේවිකාවක විසින් දිනපොතක ලියා තබන ලද අගනා වාක්‍ය කිහිපයෙකි.එහි මෙසේ සඳහන් වේ. “1997 - පෙබරවාරි – 06”“මා බෝඩිමෙන් එළියට බසින විට හූනෙක් චුක්-චුක් ගා ඔච්චම් කළේ ය. ඊයේ රෑ මා ගැහැනියක වු බව අපේ අම්මා නො දනී, උන්දෑට මා තවම සුදු මැණිකේ ය. මා කසාද බැඳීමට පෙරුම් පුරන උඩහ ගෙදර අයියාට ද සුදුමැණිකේ – සුදු මැණිකේ ම ය. හැන්දෑවට කසිප්පු බොන ඌට ඕනෑ බොරුවක් කළ හැකි ය. මගේ සිහියට නැඟෙන්නේ රෙදි නැන්දාගේ හැකර කට ය.”පිටු 408 ක් පුරාවට දුව “බැමි හා බැමි” පොත් ගෙඩියට වඩා ඇඟලුම් සේවිකාවගේ දින සටහන රසවත් ය. අර්ථවත් ය. හැඟුම්බර ය.මේ නවකතාව ජීවිතය ඒ අයුරින්ම පිටපත් කිරීමක් සේ මට පෙනේ. යම් චරිතයක සකලවිධ හැසිරීම් විස්තර සහිත ව දැක්වීමේ අර්ථය කුමක් ද? මානව සබඳතා සියුම් ව නිරූපණය කරමින් ජීවිතයට අලුත් අර්ථයක් එකතු කරන්නට කතුවරිය අසමත් ය.නවකතාවක් රචනා කිරීමේ දී සුදුසු ආකෘතියක් තෝරාගැනීම ඉතා වැදගත් ය. නව ආකෘතිය සමඟ නවකතාවේ ඉලක්ක, අරමුණු, පරමාර්ථ වෙනස් වූ අවස්ථා ද තිබේ.කොළොම්බියාවේ මාකේස් නවකතාවේ ආකෘතිය වෙනස් කිරීම සඳහා ප්‍රබල උත්සාහයක යෙදුණු අපූරු නවකතාකරුවෙකි. ඔහු ලතින් අමෙරිකාවේ ප්‍රබන්ධ කතාවට දේශපාලනයට හා චින්තනයට බලපෑම් කළ යෝධයකු ලෙස සැලකිය හැකි ය. 2007 දී බුකර්ස් සම්මානය ලබාගත් අරුන්දතී රෝයි ගැන සඳහන් කරන විචාරකයෝ ඇයගේ ‘ගෝඩ් ඔෆ් ස්මෝල් තින්ග්ස්’ කෘතියේ ආකෘතිය පසසති.‘ගොඩ් ඔෆ් ස්මෝල් තින්ග්ස්’ කෘතිය රචනා වී ඇත්තේ ද දරුවකුගේ ළමා විය මුල්කරගෙන ය. දරුවා කෙරෙහි බලපවත්වන පීඩනය, සූරාකෑම හා විස්මය ඉතා සූක්ෂ්ම ලෙසත් අලුත් ප්‍රවේශයකින් යුතුවත් ප්‍රතිනිර්මාණය කිරීමට අරුන්දතී රෝයි සමත්වී ඇති බව බොහෝ දෙනා පිළිගනිති.නවකතා රචනයට එක් වූ මුල් ම නවකතාකාරිය ලෙස ප්‍රකට ජපානයේ මුරාසකී මැතිනිය පවා ස්වකීය පුරාණ සම්ප්‍රදායෙන් බැහැරව නව ආකෘතියක් මත පිහිටා තම නිර්මාණ එළිදක්වා තිබේ.නිදසුන් ලෙස ‘මුරාසකී දිනපොත’ යන කෘතිය වුව දැක්විය හැකි ය.ලෝක සාහිත්‍යය ගැන ප්‍රාමාණික ඥාානයක් ඇති විජේමාන්න මැතිනිය තම කතාව ඉදිරිපත් කිරීමට උචිත ආකෘතියක් තනා ගැනීමට අපොහොසත් වේ. ඒ නිසා ම ඇය සිය කතා වස්තුවේ උපරිම ආස්වාදයන් බිඳගෙන නීරස මහා පතරංගයක් ඉදිරිපත් කර තිබේ.සමස්තයක් ලෙස ගත්කළ මේ පොත්ගෙඩිය වනා හී අතිශය අසාර්ථක උත්සාහයෙකි. එහි පිට කවරයේ ඇද අකුරු පහකින් බැමි හා බැමි යැයි සටහන් කොට කඹ කෑලි කිහිපයකින් තොණ්ඩු කිහිපයක්ද දක්වා තිබේ. ඒ පිටකවරය නවකතාවට වඩා විකාරයෙකි. මේ කතාවේ එන සසි පබා අවසානයේ බැමිවලින් මිදෙන බව අතාර්කික ලෙස දක්වා ඇතත්; කතුවරිය තඩි තාප්පයකට යට වී ඇති බව පෙනෙන්නට තිබේ. මහාචාර්ය විජේමාන්න නවකතා ලියන්නට නොගොස් ‘මුගටිරාළ’ (2006) වැනි ළමා කතා ලියාගෙන සම්මානත් ලබා ගෙන සිටින්නේ නම්; වඩා යහපත් ය..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>12</day>
    </date>
    <link>http://www.dinamina.lk/2012/01/12/_art.asp?fn=n1201121</link>
    <topic>වීසා අලෙවියෙන් දින 10කටකෝටි හතක ආදායමක්</topic>
    <author>විජයානි එදිරිසිංහ</author>
    <content>ගුවන් තොටුපළේ දී විදේශිකයන්ට වීසා අලෙවි කිරීමෙන් දින දහයක දී ලැබූ ආදායම රුපියල් කෝටි හතක් බව වාර්තා වෙයි. වීසා අලෙවි කිරීමෙන් ලැබෙන මේ ආදායම පිරිසුදු විදේශ විනිමය බව ආගමන විගමන පාලක ජෙනරාල් චූලානන්ද පෙරේරා මහතා ‘දිනමිණ’ ට කීය.දශක කීපයක් තිස්සේ විදේශිකයන්ට නොමිලේ වීසා ලබාදීම සිදු වූ අතර එය පසුගිය දෙසැම්බර් 31 මධ්‍යම රාත්‍රියෙන් පසු නතර කෙරිණි.රටවල් 80 කට වැඩි ගණනකට කිසිදු ගෙවීමකින් තොරව වීසා ලබා දී තිබුණි.එහෙත් ශ්‍රී ලාංකිකයන්ට විදේශ රටක ගුවන් තොටුපළක දී නොමිලේ වීසා ලබා දුන්නේ රටවල් දෙකක් පමණි. මේ තත්ත්වය අධ්‍යයනය කළ ආරක්‍ෂක ලේකම් ගෝඨාභය රාජපක්ෂ මහතා ගුවන් තොටුපළේ දී නොමිලේ වීසා ලබා දීම පසුගිය දෙසැම්බර් 31 වැනිදා සිට නතර කර දැමීමට ආගමන විගමන පාලකවරයාට උපදෙස් දී තිබුණි. එහි ප්‍රතිඵලයක් වශයෙන් දින 10 ක් වැනි කෙටි කාලයකදී මෙතරම් විශාල ආදායමක් ලබා ගැනීමට හැකි වී ඇත.දශක ගණනාවක් තිස්සේ විදේශිකයන් ට නොමිලේ වීසා ලබා දීම නිසා මෙරටට ලැබීමට තිබී අහිමි වූ විදේශ විනිමය ප්‍රමාණය ගණනය කිරීමට නොහැකි තරම් බව ආගමන විගමන දෙපාර්තමේන්තුව පවසයි.මේ අතර පෙරේදා (10) මධ්‍යම රාත්‍රියේ සිට ඊයේ දහවල් වන විට විදේශිකයන් දෙදහසකට ආසන්න ප්‍රමාණයක් මෙරටට පැමිණ තිබේ..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>12</day>
    </date>
    <link>http://www.dinamina.lk/2012/01/12/_art.asp?fn=n1201122</link>
    <topic>උසස් පෙළ කමිටු වාර්තාවජනපතිට බාර දෙයි</topic>
    <author/>
    <content>උසස් පෙළ විභාගයේ දිස්ත්‍රික් කුසලතාව සම්බන්ධයෙන් පැන නැඟුණු ගැටලු අධ්‍යයනය කළ විද්වත් කමිටුවේ වාර්තාව ජනාධිපති මහින්ද රාජපක්ෂ මහතා වෙත ඊයේ (11) බාර දෙන ලදී.තාක්ෂණ හා පර්යේෂණ අමාත්‍යාංශයේ ලේකම් ධාරා විජේතිලක මහත්මියගේ සභාපතිත්වයෙන් යුතුව ජනාධිපතිවරයා පත් කළ මේ විද්වත් කමිටුවට සාමාජික සාමාජිකාවෝ 5 දෙනකු අයත් වෙති.කොළඹ විශ්වවිද්‍යාලයේ උප කුලපති මහාචාර්ය ක්ෂණිකා හිරිඹුරේගම, මොරටුව විශ්වවිද්‍යාලයේ උප කුලපති මහාචාර්ය ආනන්ද ජයවර්ධන, ඌව විශ්වවිද්‍යාලයේ උප කුලපති මහාචාර්ය රංජිත් ප්‍රේමලාල් ද සිල්වා සහ කොළඹ රාජකීය විද්‍යාලයේ විදුහල්පති උපාලි ගුණසේකර මහත්ම මහත්මීහු ඊට අයත් වූහ.මේ අවස්ථාවට ජනාධිපති කාර්ය මණ්ඩල ප්‍රධානී ගාමිණී සෙනරත් මහතා ද එක්ව සිටියහ..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>12</day>
    </date>
    <link>http://www.dinamina.lk/2012/01/12/_art.asp?fn=n1201123</link>
    <topic>සමෘද්ධිය උතුරටත්ලක්‍ෂ 15කට සෙත</topic>
    <author>නුවන් කොඩිකාර</author>
    <content>අඩු ආදායම්ලාභී පවුල් පහලොස් ලක්ෂයකට සෙත සලසන සමෘද්ධි ව්‍යාපාරය ප්‍රථම වරට උතුරු නැෙඟනහිර දිස්ත්‍රික්යන්හි ක්‍රියාත්මක කිරීමට රජය තීරණය කර තිබේ.උතුරු නැෙඟනහිර හඳුනාගත් අඩු ආදායම්ලාභී පවුල් ලක්ෂයක් සඳහා සමෘද්ධිය ලබා දීම මේ මස අගදී ආරම්භ කරන බව වැඩබලන ආර්ථික සංවර්ධන ඇමැති ලක්ෂ්මන් යාපා අබේවර්ධන මහතා පැවැසීය.කිලිනොච්චිය, මන්නාරම, මුලතිව්, දිස්ත්‍රික් හා වවුනියාව දකුණු ප්‍රාදේශීය ලේකම් කොට්ඨාස ඇතුළු ග්‍රාමසේවා නිලධාරි වසම් 395ක් මේ මඟින් ආවරණය වන බවද හෙතෙම කීවේය.සමෘද්ධිලාභීන්ට අවශ්‍ය ප්‍රතිලාභ ලබාදීම ක්‍රමවත් කිරීම සඳහා මේ ප්‍රදේශයන්හි සමෘද්ධි බැංකු සංගම් 28ක් ද අලුතින් ස්ථාපිත කරන බව ඒ මහතා ප්‍රකාශ කළේය.රජයේ ප්‍රවෘත්ති දෙපාර්තමේන්තුවේ ඊයේ (11) පැවැති මාධ්‍ය සාකච්ඡාවේදී වැඩබලන ආර්ථික සංවර්ධන ඇමැතිවරයා එසේ පැවැසීය. සමෘද්ධි ව්‍යාපාරයේ ප්‍රතිඵලයක් ලෙස වසර 2005 සිට 2010 අවසන් වන විට සමෘද්ධි සහනාධාරලාභී පවුල්වල අඩුවීමක් හා මෙරට දිලිඳුකම අඩුවීමක් දක්නට ලැබෙන බව වැඩබලන ඇමැතිවරයා සඳහන් කළේය. ගිය වසර අවසන් වන විට දලිඳුකම සියයට 7.5 දක්වා අඩුවී ඇති බවත්, එය වසර 2016 වන විට සියයට 3 දක්වා අඩු කිරීම රජයේ ඉලක්කය බවත් යාපා මහතා පැවැසීය.මීට අමතරව උතුරු නැෙඟනහිර අඩු ආදායම්ලාභී පවුල්වල ගර්භිණී මව්වරුන්, කුඩා දරුවන් ඉලක්ක කරගත් පෝෂණ වැඩ සටහන් ක්‍රියාත්මක කරන බව පවසන ඒ මහතා ගම නැ¼ගුම, මඟ නැ¼ගුම, දිවි නැ¼ගුම ඇතුළු රජය ක්‍රියාත්මක කරන සංවර්ධන ව්‍යාපෘතිද ඒ ප්‍රදේශයන්ට ලබා දෙන බව කීවේය.මේ අවස්ථාවට සමෘද්ධි අධිකාරියේ අධ්‍යක්ෂ ජනරාල් නීතිඥ බන්දුල තිලකසිරි මහතාද සහභාගි වී සිටියේය..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>12</day>
    </date>
    <link>http://www.dinamina.lk/2012/01/12/_art.asp?fn=n1201124</link>
    <topic>සුමාත්‍රා බටහිර වෙරළේප්‍රබල භූකම්පාවක්</topic>
    <author>ජකාර්තාහිදී - ඒ.එෆ්.පී.</author>
    <content>ඉන්දුනීසියාවේ උතුරු සුමාත්‍රාහි බටහිර වෙරළට ඔබ්බෙන් ඊයේ රිච්ටර් ඒකක 7.3 ක ප්‍රබල භූමිකම්පාවක් සිදුවී තිබේ. එහෙත් ඉන් ජීවිත හෝ දේපොළ හානි සිදුවූ බවට වාර්තා ලැබී නොතිබිණ.ඊයේ අලුයම ඇතිවූ භූමිකම්පාවෙන් පසු සුනාමි අනතුරු ඇඟවුමක්ද නිකුත් කෙරී ඇතත් දෙපැයකින් පසු එය ඉවත් කර තිබිණ. කිලෝමීටර 29 ක් ගැඹුරේ හටගත් භූමිකම්පාවේ ප්‍රභවය සාගර පත්ල බැවින් ගොඩබිම් හානි කිසිවක් සිදුව නැතැයි පැවසේ. මෙම භූමිකම්පාවෙන් පසු පසුකම්පන 2 ක් ද ඇතිව තිබේ..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>12</day>
    </date>
    <link>http://www.dinamina.lk/2012/01/12/_art.asp?fn=n1201125</link>
    <topic>විශ්වවිද්‍යාල වැටුප් චක්‍රලේඛය හෙට එයි</topic>
    <author>සමන්මලී ප්‍රියශාන්ති</author>
    <content>විශ්වවිද්‍යාල අධ්‍යයන හා අනධ්‍යයන කාර්ය මණ්ඩලවල වැටුප් වැඩිකිරීමේ චක්‍රලේඛය හෙට (13) නිකුත් කෙරේ.එම චක්‍රලේඛය සියලුම විශ්වවිද්‍යාලවල උප කුලපතිවරුන්ට හෙට (13) යැවීමට කටයුතු කරන බව විශ්වවිද්‍යාල ප්‍රතිපාදන කොමිසන් සභාවේ සභාපති මහාචාර්ය ගාමිණී සමරනායක මහතා ‘දිනමිණ’ ට පැවසීය.එම චක්‍ර ලේඛයේ සඳහන් කාලවකවානුවේ සිට චක්‍රලේඛයට අනුව විශ්වවිද්‍යාල අධ්‍යයන හා අනධ්‍යයන සේවකයින්ට වැටුප් ගෙවීමට උපකුලපතිවරුන් කටයුතු කළ යුතු බවද සභාපතිවරයා කීවේය. විශ්වවිද්‍යාල අධ්‍යයන හා අනධ්‍යයන කාර්ය මණ්ඩලවල වැටුප් විෂමතා ඉවත් කිරීමේ චක්‍රලේඛයක් 2011.12.30 දින නිකුත් කළ බවත් ඊට සංශෝධනයක් 2012.01.05 දින කොමිසන් සභාවට ලැබුණු බවත් කී සමරනායක මහතා එම සංශෝධන චක්‍රලේඛයට අදාළව ගණනය කිරීමේ කටයුතු මේ වන විට සිදු කර අවසන් බවද පැවසීය. ආචාර්යවරුන්ට රජය දුන් පොරොන්දුවක් ඉටු කරමින් මේ වැටුප් වැඩිවීම සිදු කෙරෙන බව ද ඒ මහතා වැඩිදුරටත් කීවේය..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>12</day>
    </date>
    <link>http://www.dinamina.lk/2012/01/12/_art.asp?fn=n1201126</link>
    <topic>සංදේශයක් බාරදීමට පැමිණි සිසුන්ටමවුපියන්ට පාලනාධිකාරිය මඟ අවුරයි</topic>
    <author>අමිල ප්‍රභාත් වනසිංහ සහ අනුරාධපුර මධ්‍ය විශේෂ</author>
    <content>සාලියපුර පිහිටි වෛද්‍ය හා සමාන්තර විද්‍යා පීඨයේ සිසු සිසුවියන් හා ඔවුන්ගේ මවුපියන් එක්ව මිහින්තලේ රජරට විශ්වවිද්‍යාලයේ උප කුලපති මහාචාර්ය කේ. ඒ. නන්දසේන මහතා හමුවී විවෘත සංදේශයක් භාර දීමට පැමිණි අතර විශ්වවිද්‍යාල පාලන අධිකාරිය ඔවුන් විශ්වවිද්‍යාල පරිශ්‍රයට ඇතුළු වීම වැළැක් වීය.කිසිම පිටස්තර පුද්ගලයකුට සරසවි භූමියට ඇතුළුවීමට ඉඩ නොදෙන ලෙස ආරක්‍ෂක අංශය දැනුම් දී ඇත. ඒ අනුව වෛද්‍ය සිසුන්ට හා මවුපියන්ට විශ්වවිද්‍යාල පරිශ්‍රයට ඇතුළුවීමට නොහැකි වන ලෙස ප්‍රධාන පිවිසුම් දොරටුව ඉබි යතුරු දමා වසා තිබිණි. ශිෂ්‍යයකුගේ පියෙක් අවස්ථා හතරකදී දුරකථන ඇමතුම් ලබා ගැනීමෙන් පසු කොන්දේසි මත උප කුලපතිවරයා හමුවීමට අවස්ථාව ලබාදීමට කටයුතු කරන ලදී..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>12</day>
    </date>
    <link>http://www.dinamina.lk/2012/01/12/_art.asp?fn=n1201127</link>
    <topic>ශ්‍රී ලංකාවේ නිවැරැදි හඬ කැනඩාවට ඇසෙන්නේ නෑ</topic>
    <author>මහින්ද අලුත්ගෙදර</author>
    <content>ශ්‍රී ලංකාව සම්බන්ධයෙන් කැනඩා රජය වෙත ලැබෙන තොරතුරු ඒක පාර්ශ්වික ඒවා පමණක් බව එම තොරතුරු ලැබෙනුයේ එල්.ටී.ටී.ඊ. හිතවාදීන්ගෙන් බවද කැනඩාව අවධාරණය කරයි.ශ්‍රී ලංකා රජයේ සහ ජනතාවගේ හඬ කැනඩාවට නොඇසෙන බවත් තම පාර්ලිමේන්තු කණ්ඩායමේ ශ්‍රී ලංකා සංචාරයේ අරමුණ මේ කෙරෙහි අවධානය යොමු කිරීම බවත් කැනේඩියානු පාර්ලිමේන්තු මන්ත්‍රී ජෝන් ඩැනියෙල් මහතා ප්‍රකාශ කරයි.දෙදින සංචාරයක් සඳහා ශ්‍රී ලංකාවට පැමිණි කැනේඩියානු පාර්ලිමේන්තු මන්ත්‍රීවරයා මේ බව සඳහන් කළේ පෙරේදා (10) රාත්‍රියේ කොළඹදී පැවැති විශේෂ මාධ්‍ය හමුවකට සහභාගි වෙමිනි.ශ්‍රී ලංකාවේ සිදු වී තිබෙන දැවැන්ත සංවර්ධනය පිළිබඳව කැනඩාවේ විශාල පිරිසක් නොදන්නා බව පවසන ජෝන් ඩැනියෙල් මහතා මෙරට සංවර්ධනය සම්බන්ධයෙන් සැබවින්ම පුදුම සිතෙන බවද ප්‍රකාශ කළේ ය.මේ අතර ඒ මහතා ප්‍රකාශ කළේ ශ්‍රී ලංකාවේ සංවර්ධනයට ආධාර ලබා දීම සඳහා කැනඩාව සූදානමින් සිටින බවත් ත්‍රස්තවාදය නිමාවට පත් වූ ශ්‍රී ලංකාවේ අයෝජනය සඳහා හිතකර වාතාවරණයක් ගොඩනැඟී තිබෙන බවත්ය. උතුරු හා නැඟෙනහිර විශාල සංවර්ධනයක් සිදු වී තිබෙන බවත් ශ්‍රී ලංකා රජය ඊට මැදිහත් වී ක්‍රියා කන බවත් ප්‍රකාශ කළ මන්ත්‍රීවරයා අතපසුවීම් මඟහැර රටේ සංවර්ධනය ඉදිරියට ගෙනයාමට උගත් පාඩම් හා ප්‍රතිසංධාන කොමිෂමේ වාර්තාව අතිශය ප්‍රයෝජනවත් වනු ඇතැයිද හෙතෙම විශ්වාසය පළ කළේ ය.අභ්‍යන්තර වශයෙන් අවතැන්වූවන් යළි පදිංචි කිරීම, හිටපු එල්.ටී.ටී.ඊ. සාමාජිකයන් පුනරුත්ථාපනය කිරීම ආදිය සම්බන්ධයෙන් ශ්‍රී ලංකාව සාර්ථකත්වයට පැමිණ තිබන බව ප්‍රකාශ කළ කැනේඩියානු පාර්ලිමේන්තු මන්ත්‍රී කණ්ඩායම උගත් පාඩම් ප්‍රතිසංධාන කොමිෂමේ නිර්දේශ විවිධ ජනවාර්ගිකයන් අතර සංහිදියාව වැඩි දියුණු කිරීමට හේතුවන බවද පැවසූහ.ශ්‍රී ලංකා රජයේ ක්‍රියාමාර්ගයන් අගය කළ පාර්ලිමේන්තු කණ්ඩායම එල්.ටී.ටී.ඊ. සාමාජිකයන් දහස් ගණනක් ඵලදායී පුරවැසියන් ලෙස සමාජගත කර තිබෙන බවත් ඔවුනට වෘත්තීය පුහුණුව ලබා දීම පැසසිය යුතු බවත් ප්‍රකාශ කළහ.මේ අතර ඔවුන් ප්‍රකාශ කළේ සැබවින්ම ශ්‍රී ලංකාව ලබාගත් ප්‍රගතිය සම්බන්ධයෙන් කැනඩාව ඇතුළු රටවල් දැනුවත් කිරීමට පියවර ගන්නා බවයි.විදේශ කටයුතු නියෝජ්‍ය ඇමැති නියොමාල් පෙරේරා මහතාද මේ අවස්ථාවට එක්විය..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>12</day>
    </date>
    <link>http://www.dinamina.lk/2012/01/12/_art.asp?fn=n1201128</link>
    <topic>අනඳපිය කුඩාතිහිකලුරිය කරයි</topic>
    <author/>
    <content>හෙළ හවුලේ මුල් පෙළේ නයුවෙකු වූ අනඳපිය කුඩාතිහි මහතා ඊයේ අලුයම කලුරිය කළේය. මිය යන විට ඒ මහතා 86 වැනි වියේ පසු විය.ගාල්ල උණවටුන ප්‍රදේශයේ දී උපත ලැබූ කුඩාතිහි මහතා දෙවැනි ලෝක යුද සමයේ දී යුද හමුදාවට බැඳී රට ආරක්ෂා කර ගැනීමට කැප විණි. පසුව හමුදා සේවයෙන් ඉවත්ව මුනිදාස කුමාරතුංග සූරීන්ගේ මූලිකත්වයෙන් ඇරඹි හෙළ හවුලට සම්බන්ධ ව සාහිත්‍ය සහ ලේඛන කලාවට යොමු වුයේය.අනඳපිය කුඩාතිහි මහතා ලේක්හවුස් ආයතනයේ දිනමිණ කර්තෘ මණ්ඩලයේ ජ්‍යෙෂ්ඨ උප කතුවරයකු ලෙස කලක් සේවය කළ අතර ඊට අමතරව ආයතන රැසකට ශාස්ත්‍රීය දායකත්වය ලබා දුන්නේය.කෙටි කතා නවකතා පරිවර්තන කෘති සහ කවි පොත් රැසක් කුඩාතිහි මහතා රචනා කොට ඇති අතර ඒ මහතා රචිත ‘න ණ ල ළ වහර’ කෘතිය විශ්වවිද්‍යාල ශිෂ්‍යයන්ට සහ ආධුනික මාධ්‍යවේදීන්ට අත්පොතකි. 2003 වසරේ දී ඒ මහතා පරිවර්තනය කළ ‘බිඳුණු බැඳුම්’ කෘතිය රාජ්‍ය සාහිත්‍ය සම්මානයෙන් පිදුම් ලැබීය.චකුඩාතිහි මහතා පුතුන් තිදෙනකුගේ සහ දියණියකගේ දයාබර පියාණන් වන අතර ප්‍රේමා ජාගොඩ මහත්මියගේ ආදරණීය ස්වාමිපුරුෂයා ය. අනඳපිය කුඩාතිහි මහතා අංක 213 රජමහා විහාර මාවත, මිරිහාන, පිටකෝට්ටේ දරන නිවසේ පදිංචිව සිටියේය. ඒ මහතාගේ දේහය අවසන් ගෞරව දැක්වීම සඳහා බොරැල්ල ජයරත්න මල් ශාලාවේ තැන්පත් කර තිබේ. අවසන් කටයුතු අද (12) සවස බොරැල්ල කනත්තේදී සිදු කෙරේ..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>12</day>
    </date>
    <link>http://www.dinamina.lk/2012/01/12/_art.asp?fn=n1201129</link>
    <topic>සුනඛ සංගණනයක්</topic>
    <author>සන්ධ්‍යා කරුණාරත්න</author>
    <content>සුනඛ සංගණනයක් සිදු කිරීම සඳහා සුනඛයන් ලියාපදිංචි කිරීමේ කටයුතු ආරම්භ කර ඇති බව සෞඛ්‍ය ඇමැති මෛත්‍රීපාල සිරිසේන මහතා පවසයි.මෙරටින් ජලභීතිකා රෝගය තුරන් කිරීම මේ සංගණනයේ අරමුණ බව ද ඇමැතිවරයා කීය.පවුල් සෞඛ්‍ය කාර්යාංශයේ පැවැති මාධ්‍ය හමුවක් අමතමින් ඇමැතිවරයා මේ බව ඊයේ (11) ප්‍රකාශ කළේය.පළාත් පාලන ආයතන හා පොලිසිය එක්ව සුනඛයන් ලියාපදිංචි කිරීමේ වැඩසටහන ක්‍රියාත්මක කරන බවත්, මේ වැඩසටහන මඟින් සෑම සුනඛයකුටම හිමිකාරයකු හිමි කර දෙන බවත් ඇමැතිවරයා කීය.සුනඛ ගහනය පාලනය කිරීම සඳහා සුනඛයන් එන්නත් කිරීමටත්, ගැහැණු සුනඛ සතුන් වන්ද්‍යාකරණය කිරීම සඳහාත් රුපියල් මිලියන 1000ක් මේ වසර සඳහා රජය සෞඛ්‍ය අමාත්‍යාංශයට ලබාදී ඇත.මෙරට සුනඛ ගහනය ලක්ෂ 30ක් පමණ බවට ගණන් බලා ඇති බව ද සුනඛ සපාකෑම්වලට පුද්ගලයන් ලක්වීම බරපතළ ගැටලුවක් බවට පත්ව ඇති බව ද ඇමැතිවරයා සඳහන් කළේය.රෝහල්වල නිදැල්ලේ හැසිරෙන සුනඛ ගහනය ඉහළ යාම නිසා ඒවායේ සේවය කරන වෛද්‍යවරුන් පවා සුනඛ සපාකෑම්වලට ලක්ව ප්‍රතිකාර සඳහා යොමු වී සිටින බව සෞඛ්‍ය අමාත්‍යාංශයට වාර්තා වී තිබේ..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>12</day>
    </date>
    <link>http://www.dinamina.lk/2012/01/12/_art.asp?fn=n12011210</link>
    <topic>පෞද්ගලික විශ්වවිද්‍යාල පනත මැති සබයට ගෙන යන්නේ නෑ</topic>
    <author>සමන්මලී පි‍්‍රයශාන්ති</author>
    <content>ඉදිරියේ දී පාර්ලිමේන්තුවට ඉදිරිපත් කිරීමට නියමිතව ඇත්තේ පෞද්ගලික විශ්වවිද්‍යාල පනත නොව ‘ප්‍රමිති ආරක්ෂණ වරප්‍රදාන හා සුදුසුකම් රාමුව පිළිබඳ පනත’ බව උසස් අධ්‍යාපන අමාත්‍යාංශයේ ලේකම් ආචාර්ය සුනිල් ජයන්ත නවරත්න මහතා පවසයි.වසර 15කට අධික කාලයක සිට මේ රටේ ක්‍රියාත්මක වන උපාධි පශ්චාත් උපාධි ඩිප්ලෝමා ආදිය ප්‍රදානය කරන ආයතන නියාමනය කිරීම සඳහා මේ පනත සකස් කළ බවත් නවරත්න මහතා කියයි.මේ ආයතන නියාමනය කිරීමට මෙතෙක් කලක් රජයේ කිසිම ආයතනයකට හැකියාවක් නොතිබුණු බව කී ලේකම්වරයා මේ නිසා එම ආයතන මගින් ගුණාත්මකභාවයෙන් තොර සහතික පවා නිකුත් වී ඇති බවත් කීය.මේ නව පනත කෙටුම්පත් කළේ එම ආයතන නියාමනය කිරීම සඳහා අවශ්‍ය නීතිමය ප්‍රතිපාදන සකස් රක ගැනීම සඳහා යැයිද නවරත්න මහතා ප්‍රකාශ කරයි. නීති කෙටුම්පත් දෙපාර්තමේන්තුව මේ පනත ඉකුත් 6 වැනිදා උසස් අධ්‍යාපන අමාත්‍යාංශයට බාරදී ඇත.මේ පනත පිළිබඳව විවිධ පාර්ශවයන් නොයෙක් ආකාරයේ වැරදි අර්ථකතන සිදු කරන බවද හෙතෙම කියා සිටියි. ප්‍රමිති ආරක්ෂණ, වරප්‍රදාන හා සුදුසුකම් රාමුව පනත පිළිබඳව ඉදිර දිනයන් හි අදාළ සියලු පාර්ශ්වයන් සමග සාකච්ඡා කිරීමට උසස් අධ්‍යාපන ඇමැති එස්. බී. දිසානායක මහතා තීරණය කර ඇති බව ලේකම්වරයා වැඩිදුරටත් සඳහන් කරයි..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>12</day>
    </date>
    <link>http://www.dinamina.lk/2012/01/12/_art.asp?fn=n12011211</link>
    <topic>සූර්වී නොහොබිනා ලෙස හැසිරුණු කොළඹ නෝනාට 2500ක් දඩ</topic>
    <author>මානෙල් පුෂ්පකුමාරි</author>
    <content>බීමත්ව පරුෂ වචනයෙන් බැණ වදිමින් මහජනතාවට අප්‍රසන්නතාවක් ඇතිවන පරිදි මහ මග හැසිරුණු කාන්තාවක් අත්අඩංගුවට ගෙන ඊයේ (11) අධිකරණය හමුවට ඉදිරිපත් කෙරිණි.එම කාන්තාවට කොළඹ කොටුව මහේස්ත්‍රාත් හා අතිරේක දිසා විනිසුරු කණිෂ්ක විජේරත්න මහතා රුපියල් දෙදහස් පන්සියයක දඩයක් නියම කළේය. සිද්ධියට අදාළව දඩය නියම කෙරුණේ වොක්ෂෝල් වීදියේ පදිංචි ඉස්මයිල් ජපාර් නෝනා පුත්ත්‍රි නැමැත්තියටයි. මේ තැනැත්තිය 2012.01.10 දින ප්‍රසිද්ධ ස්ථානයක් වන වොක්ෂෝල් වීදියේ 175 වත්ත අසල දී මෙලෙස හැසිරී ඇත.බීමත්ව අශෝභන ලෙස හැසිරීමෙන් 1979 අංක 41 දරන බීමත්ව කරන වැරැදි පිළිබඳ විශේෂ විධි විධාන පනතේ02 වැනි වගන්තිය සමග කියවෙන එම පනතේ 12 (2) වගන්තිය යටතේ මෙය දඬුවම් ලැබිය හැකි වරදකි. කොම්පඤ්ඤවීදිය පොලිසියේ කාන්තා පොලිස් කොස්තාපල් පි‍්‍රයදර්ශනී සහ පොලිස් කොස්තාපල් උඩවත්ත යන මහත්ම මහත්මීහු පරීක්ෂණ පැවැත්වූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>12</day>
    </date>
    <link>http://www.dinamina.lk/2012/01/12/_art.asp?fn=r1201121</link>
    <topic>නීත්‍යානුකූලව විවාහ වී සිටියදීතවත් විවාහ සිදුකර ගෙනදෙපාර්ශවයටම දඩ</topic>
    <author>ඉංගිරිය මධ්‍යම සමූහ පි‍්‍රයදර්ශනී කහවල</author>
    <content>නීත්‍යානුකූල ලෙස විවාහ වී සිටියදී තවත් විවාහයක් කරගත් කාන්තාවකට සහ පුරුෂයකුට හොරණ මහේස්ත්‍රාත් මහින්ද රණසිංහ මහතා විසින් එක් අයකුට රුපියල් 1500 බැගින් දෙදෙනාටම රුපියල් 3000 ක දඩයක්ද, එසේම අවුරුදු 5 කට අත්හිටවූ මාස 03 ක සිර ද¾ඩුවම බැගින් සිර දඬුවම් දෙකක්ද නියම කළේය.මීට අමතරව තම පළමු විවාහයේ නීත්‍යානුකූල සැමියා හට රුපියල් 50,000 ක වන්දියක් ගෙවන ලෙස විත්තිකාර කාන්තාවට නියම කළ මහේස්ත්‍රාත්වරයා එලෙසින්ම තම පළමු නීත්‍යානුකූල බිරියට රුපියල් 50,000 ක වන්දියක් ගෙවන ලෙසට විත්තිකාර පුරුෂයා හටද නියම කළේය.එසේම මේ වන්දි මුදල් ගෙවා ගැනීමට අපොහොසත් වන්නේ නම් බරපතළ වැඩ ඇතිව මාස 03 ක සිර දඬුවමකට ඔවුන් යටත් වන බවටද විනිසුරු විසින් මෙම විත්තිකාර යුවළට අවවාද කර කියා සිටින ලදී.විත්තිකාරිය බටුවිට හොරණ ප්‍රදේශයේ පදිංචි 37 හැවිරිදි තැනැත්තියකි. විත්තිකරු තල්ගහවිල පාර, මාරගහහේන ප්‍රදේශයේ පදිංචි අයෙකි. නීතිඥ වජිරා මල්කාන්ති මහත්මිය අගතියට පත් පාර්ශ්වය වෙනුවෙන් පෙනී සිටි අතර, විත්තිකාර යුවළගේ පළමු විවාහයන්හි නීත්‍යානුකූල සැමියා සහ බිරිය මගින් පැමිණිල්ල ඉදිරිපත් කර තිබුණි..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>12</day>
    </date>
    <link>http://www.dinamina.lk/2012/01/12/_art.asp?fn=r1201122</link>
    <topic>රඹුක්කන කිරිවල්ලාපිටියදුම්රිය අනතුර සිදුවී වසර 10යි</topic>
    <author>රඹුක්කන උතුර සමූහ විපුල එස්. කුමාරතුංග</author>
    <content>අපේ රටේ සිදුවූ දරුණුතම දුම්රිය අනතුර ලෙස සැලකෙන කිරිවල්ලාපිටිය දුම්රිය අනතුර සිදුවී ජනවාරි 13 වන දිනට වසර දහයක් සපිරේ.උඩරට දුම්රිය මාර්ගයේ කිරිවල්ලාපිටිය 53 වැනි සැතපුම් කණුව අසලදී මීට වසර දහයකට ඉහත එනම් 2002 ජනවාරි 13 දින එය සිදු විය.සිද්ධිය වූ දින පෙරවරු 6.30 ට පිටත්වූ නුවර කොළඹ නගරාන්තර දුම්රිය මේ අනතුරට මුහුණ පෑවේය. අනතුරෙන් මියගිය සංඛ්‍යාව 13 ක් වූ අතර, 175 කට අධික පිරිසක් තුවාල ලැබූහ.මහනුවරින් ගමන් ඇරඹු මේ දුම්රිය ඉහළ කොට්ටේ දුම්රිය ස්ථානය පසු කරනවාත් සමඟම පාහේ තිරිංග ක්‍රියා විරහිතව තිබූ බවට එදා පරීක්‍ෂණ වලින් අනාවරණය කෙරිණි.එලෙස පැමිණි දුම්රිය කිරිවල්ලාපිටිය 53 වැනි සැතපුම් කණුව අසල වංගුවේ දී මාර්ගයෙන් ඉවතට පැන අසල වූ ගොඩගන්දෙණිය වෙල්යායට පෙරළිනි.වසර දහයකට ඉහත සිදුවූ මේ දුම්රිය අනතුරේ මැදිරියක කොටසක් තවමත් ගොඩගන්දෙණිය හංදිය අසල දැක ගැනීමට හැකිය.දුම්රිය වෙලට පෙරලීමෙන් වසර කීපයක් තිස්සේ අතහැර දැමූ කුඹුරුයාය යළි අස්වැද්දා දීමට යායේ ගොවීන් සමත්ව තිබේ. අනතුරෙන් විනාශයට පත්වූ දුම්රිය පෙට්ටි පහක් අදටත් රඹුක්කන දුම්රිය ස්ථානයේ ගොඩ ගසා තිබෙන අයුරු දැක ගැනීමට හැක. ඇතැම් පිරිස් පවසන ආකාරයට මේ මැදිරි තුළ රාත්‍රි කාලයේ විවිධ අපයෝජන ක්‍රියා සිදුවන ස්ථානයක් බවට පත්ව තිබේ..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>12</day>
    </date>
    <link>http://www.dinamina.lk/2012/01/12/_art.asp?fn=r1201123</link>
    <topic>කුණ්ඩසාලේ පොලිස් විද්‍යාලය අසලකසළ කාමරය ප්‍රදේශවාසීන්ට හිරිහැරයක්</topic>
    <author>අම්පිටිය සමූහ - සිසිර ජයනාත් පීරිස්</author>
    <content>මේ ඡායාරූපයෙන් දැක්වෙන්නේ කුණ්ඩසාලය ප්‍රා. ලේ. කොට්ඨාසයේ කුණ්ඩසාල පොලිස් අභ්‍යාස විද්‍යාලය ඉදිරිපිට ඇති ළමා උද්‍යානයත් ළමා උද්‍යාන මායිමේ පිහිටා ඇති කුණ්ඩසාල ප්‍රාදේශීය සභාව පිහිටුවූ කසළ කාමරයත් ය.මධ්‍යම පළාත් ප්‍රධාන අමාත්‍යවරයා ප්‍රදේශයේ කුඩා දරුවන් වෙනුවෙන් ස්්ථාපිත කළ මේ ළමා උද්‍යානය අසලම ඇති කසළ කාමරය, උද්‍යානයට පැමිණෙන දරුවන් හා දරුවන් රැගෙන එන වැඩිහිටියන්ගේ සෞඛ්‍යයට බලවත් හානියක් සිදුකරන බැව් බලධාරීන්ට ප්‍රදේශවාසීන් විසින් අවස්ථා ගනනක දී දැනුම් දෙනු ලැබ ඇතත් ඊට අවධානය යොමු නොවීයයි එම ජනතාව දිනමිණ ට පැවසූහ.කසළ කාමරය, උද්‍යානය පිහිටුවීමට පෙර හා පසුව ඉදිකළාද යන්න කිසිවකුට මතක නැතිවුවත් කසළ කාමරයට දමන කැළි කසළ දින ගණන් පල්වීමත්, බල්ලන් කපුටන් කසළ තැන තතැන විසුරුවා හැරීමත් ළමා උද්‍යානයට පැමිණෙන අයටත්, ඒ අසල පදිංචි කරුවන්ටත් බලවත් හිරිහැරයකි..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>12</day>
    </date>
    <link>http://www.dinamina.lk/2012/01/12/_art.asp?fn=r1201124</link>
    <topic>ගමේ ළමයින්ගේ ආමන්ත්‍රණය‘සජි ටීචර්ට’ වදයක් වෙයි</topic>
    <author>කුරුණෑගල දිස්ත්‍රික් සංචාරකගුණරත්න ලියනආරච්චි</author>
    <content>නගරයෙන් ඈත පිටිසර බද ගමක විවාහක තරුණියක් වූ ඇය ගමේ සෑමසමාජ සේවා කටයුත්තකදීම හා විහාරස්ථානයේ කටයුතු වලදී ද දහම් පාසලේ ගුරුවරියක් ලෙසත් සේවය කළේ උසස් අධ්‍යාපනය ලබන කාලයේ සිටමය.ගමේ දරු දැරියන්ට දැඩි ඇල්මක් දැක්වු ඇය ඔවුන්ට දැනුම ලබා දෙන්න පන්තියක්ද නිවසේ ආරම්භ කළාය. ඒ සඳහා මුදල් අය කළේ ද නැත. දහම් පාසල් ගුරුවරියක වශයෙන්ද සේවය කිරීම නිසා කුඩා ළමයින් සජී අක්කී කියමින් ඇගේ අතැඟිලිවල එල්ලුණු ගමන්මය. දහම් පාසලේ ගුරු මණ්ඩලය තුළ වඩාත්ම ජනප්‍රිය ගුරුවරිය වූයේ ඇයයි.මේ කාලයේ ඇයට විද්‍යාපීඨ ගුරු පත්වීමක් ලැබිණි. එයද ගමට යාබද ගමේ පාසලටය. ඉන්පසුව ඇය ගමේ සිදු කළ සමාජ සේවා කටයුතු වලින් ඈත් වූවාය.පෙර ඇය සමග එකට ගමේ පොදු කටයුතු කළ අය පැමිණ සජී අක්කී සජී නංගී පොඩි වැඩක් තියෙනවා.එන්නකෝ ප්‍රජා ශාලාවට යැයි තරුණ පිරිස කීහ. එවිට ‘මම දැන් රජයේ රැකියාවක් කරන්නේ. ඕවාට වේලාවක් නැහැ’ යැයි පවසා ගස්සා ගෙන නිවස තුළට යන්නට විය.තමා දහම් පාසලේදී හා නිවසේ පන්තියේ අකුරු කියා දුන්න ළමයින් ඇය සේවය කරන පාසලේ ඉගෙනුම ලබයි.ඔවුන් හරිම සතුටින් සජී අක්කී කියා පාසලේ කතා කරන්නේ ඔවුන්ට ලියන්න කියන්න අඳීන්න නටන්න කියා දුන් මුල්ම ගුරුවරිය ඇය බැවින්ය.‘ගුඩ් මෝනිං’ සජී අක්කී කියා දරුවන් කියන විට ඕ වචනයක් නොකියා දරුවන්ට රවාගෙන ගස්සාගෙන යයි. මෙය දිනපතා සිදු වන්නකි.දිනක් මේ දරුවන් ඇය පසු පස දුවවිත් කතා කළේ ‘ඇයි අපි එක්ක තරහාද සජී අක්කී’ කියමින්ය. ‘මට අක්කී කියන්න එපා. මම දැන් මිස් කෙනෙක්. මට මිස් කියලා කතා කරන්න’ යැයි කීවාය.දරුවන්ද පුරුද්ද අත්හැරියේ නැත. දිගටම ඇයට සජී අක්කි කියා ඇමතුවාය. ඇය ඒ බව විදුහල්පතිවරයාටද පැමිණිලි කළාය.සතියේ ගුරු සිසු හමුවේදී විදුහල්පතිවරයා සියලුම සිසුන්ට කියා සිටියේ ‘ගමේ නෑකම් තියා කතා කළොත් පාසල් වල සිටින ගුරු මහත්මින්ට මිස් හෝ ටීචර් කියාත් ගුරු මහත්වරුන්ට සර් කියාත් අමතන ලෙසයි.එදා සිට සජි අක්කි ළමයින්ට ‘ටීචර්’ වුවාය..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>12</day>
    </date>
    <link>http://www.dinamina.lk/2012/01/12/_art.asp?fn=r1201125</link>
    <topic>මඟුල් තුලාවත් එතැනින්ම ඉවරයි</topic>
    <author>බර්ටි ලයනල් උඩුගම්පොළ</author>
    <content>සිරියාවතීට දියණියන් දෙදෙනෙක් සිටිති. කල වයස ඉක්මවා යෑමට මත්තෙන් ඔවුන් දීග දීමට මව මහත් වෙහෙසක් දරන්නීය. දියණියන් සැලකිය යුතු රැකියාවන්හි නිරත වෙති.දිනක් මංගල යෝජනා පුවත්පත් කියවා පලකල එක් මංගල යෝජනාවක විස්තර කෙරෙහි මවට සිත් පැහැදි තිබුණි. ඇය ඒ පිළිබඳ විමසිලිමත් වූවාය.‘හලෝ මම මේ කතා කරන්නේ ඊයේ පත්‍රයේ පළකර තිබූ මංගල යෝජනාව ගැන විමසා බලන්නයි’‘හලෝ බොහොම ස්තුතියි අප ඇමතුවාට ඉතින් අපේ පුතා ගැන විස්තරය අප පත්තරේ දාල තිබුණා දැක්කනෙ’‘ඔව් ඔව් මම ඒ ගැන පැහැදිලා ඉන්න නිසයි තකහනියක්ම කතා කළේ’ මම හිතනවා අපි අද හෙට මුණ ගැහිලා අපේ දියණිය ඔබතුමියගේ පුතාට අඳුන්වලා දීලා බලන්න හඳහන් පස්සෙ බලමු. එහෙම හොඳයි’‘අනේ හොඳා අපි ඕන දේකට ලෑස්තියි. එහෙනම් අප අනිද්දට එන්න පුතා එක්ක කතා කරල බලන්න ඕනෙ’නියමිත දිනය එළඹියේය. ගේ දොර අතු පතු ගා පිරිසුදු කර දොර රෙදි දමා සකසා තිබුණි. දේශීය කැවිලි සමග සැන්විච් කට්ලට් වැනි දේ වලින්ද තේ මේසය පිරවීමට අමතක නොකළාය.පැමිණ පිරිස සිරියාවතී සහ ස්වාමි පුරුෂයා හරසරින් දෑත් එක්කර පිළිගත්තේය.ගමන් මහන්සිය නිවාගත් සැණින් තේ මේසයද සූදානම් විය. සැවොම සතුටින් තේ පැන් සංග්‍රහය භුක්ති වින්දේය.‘අපි ටිකක් එළියට යමු. දෙන්නට ටිකක් අදුනගන්න’ කියමින් ආලින්දයේ නව යුවළ ඉතිරි කර සියලුම දෙනා මිදුලේ තුරු සෙවණක වාඩි ගත්හ.මේ කතාවන් මෙසේ කෙරීගෙන යද්දි සිරියාවතීගේ ස්වාමි පුරුෂයා පේමෙ නව යුවළගේ කතාවලට සවන් දෙමින් නිතර ආලින්දය හරහා ගමන් කළේය.‘දැන් අයියගේ තාත්තා ටීචින් කලා කිවානෙ... එතකොට ඉන්නෙ පාණදුරේමද..’‘නෑ තාත්තා වලානෙ’ යි දිගින් දිගටම දෙබස කෙරීගෙන ගියේය. පේමෙ ඒ අසලින් ගමන් කරද්දී ‘වලානේ යන වචනය කණ වැකුණි. ඒ ක්‍ෂණයෙන් ආපසු හැරී මිදුලට බැස ගත් පේමෙ’’‘තරහවෙන්න එපා... මට තේරෙන විදියට අපේ දුවත් කැමති වගේ... ඒ වුණට තාත්තාගේ වල්කමේ හැටියට මම කැමැති නෑ. මොකද අර දරුවාගෙ කටින්ම කියැවුණා මට ඇහුණ තාත්තා වලානේ කියනවා. ඉතින් මගෙ දුවත් වල් වුණේ නෑ. අපිත් වල් වුණේ නෑ’ ය එක දිගටම කියවන්න විය.මනාලායගේ පියා පේමෙට පිටට තට්ටු කරමින් සියල්ල ඇති හැටියට පහදා දුන් නමුත් ඒ කිසිවකට පේමෙ අවනත වූයේ නැත.කෙසේ වෙතත් මංගල්‍යය එතැනින් හමාර විය..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>12</day>
    </date>
    <link>http://www.dinamina.lk/2012/01/12/_art.asp?fn=s12011210</link>
    <topic>දකුණු අප්‍රිකාව ලකුණු 301යි</topic>
    <author>ෆවුස් මොහොමඩ් දකුණු අප්‍රිකාවේ සිට...</author>
    <content>ශ්‍රී ලංකාව සහ දකුණු අප්‍රිකාව අතර ඊයේ (11) දකුණු අප්‍රිකාවේ පාල් නුවර බෝලැන්ඩ් පිටියේ පැවැති දිවා රාත්‍රි පළමු එක්දින තරගයේ මුලින්ම පන්දුවට පහරදුන් දකුණු අප්‍රිකාව ඕවර 50 අවසානයේ කඩුලු 8කට ලකුණු 301ක් රැස් කළේය.කාසියේ වාසිය දිනාගත් දකුණු අප්‍රිකානු නායක ඒ බී ඩිවිලියර්ස් පළමුව පන්දුවට පහරදෙන කණ්ඩායමට වාසිදායක වූ බෝලැන්ඩ් තණතීරුවේ කිසිදු දෙගිඩියාවකින් තොරව පන්දුවට පහරදීම තෝරාගත්තේය.නමුත් පළමු කඩුල්ලට වැඩි සම්බන්ධතාවක් ගොඩනැගීමට ඉඩනොදී ග්‍රෙහැම් ස්මිත් ලකුණු 6කට දවාලීමට සිය දෙවැනි ඕවරයේදීම ලසිත් මාලිංග සමත්විය.තරගයේ තුන්වැනි ඕවරය වූ ඒ ඕවරයේ දී දකුණු අප්‍රිකානු පිලේ මුළු ලකුණු සංඛ්‍යාව 9ක්ව තිබියදී ස්මිත් දැවීගියේ කඩුලු රකින කුමාර් සංගක්කාර විශිෂ්ට උඩපන්දුවක් රැකගැනීමේ හේතුවෙනි.නමුත් ඉන් අනතුරුව හෂීම් අම්ලා සමග එක්වූ ජැක් කලීස් 2වැනි කඩුල්ලට ලකුණු 144ක සම්බන්ධතාවක් ගොඩනැගීමට සමත්විය. එය දකුණු අප්‍රිකානු ඉනිමේ හොඳම සම්බන්ධතාව විය.මේ පිතිකරුවන් දෙදෙනාගේ ශතක සම්බන්ධතාව අතරතුර ශ්‍රී ලංකා පිලට කලීස් දවාලීමට හසුකර ගැනීමට ලැබුණේ එක් අවස්ථාවකදී පමණි. ඒ දිල්හාර ප්‍රනාන්දු දකුණු අප්‍රිකානු ඉනිමේ 20 වැනි ඕවරය යවමින් සිටියදීය.ඒ ඕවරයේ දෙවැනි පන්දුවට කලීස් ඉක්මන් ලකුණක් කරා ගිය අතර පොයින්ට් කලාපයේ සිට නායක තිලකරත්න ඩිල්ෂාන් එල්ලකළ පන්දුව කඩුල්ලේ නොවැදී නූලෙන් බේරිණි. එම ඕවරයේ දීම සිය 85වැනි එක්දින අර්ධ ශතකය වාර්තා කිරීමට කලීස් සමත්විය. ඒ වනවිට දකුණු අප්‍රිකාව එක් කඩුල්ලකට ලකුණු 106ක් රැස් කර තිබිණි.සිය වේගපන්දු තුරුම්පුව වන මාලිංග අවස්ථා කීපයකදීම කැඳවීමට ඩිල්ෂාන් කටයුතු කළ අතර මාලිංග යැවූ දකුණු අප්‍රිකානු ඉනිමේ 23වැනි ඕවරයේ පළමු පන්දුවෙන්ම කඩුල්ල මුවාකිරීමේ ආසන්න දැවීයාමකට කලීස් මුහුණ දුන්නේය. ඒ තියුණු ඉල්ලීමට රෙෆරල් ක්‍රමවේදය ඉල්ලා සිටිය ද තුන්වැනි විනිසුරු ඒ ඉල්ලීම නිෂ්ප්‍රභා කළේය. ඒ ඕවරයේ දීම අම්ලා සිය එක්දින දිවියේ 16වැනි අර්ධ ශතකය වාර්තා කළේය.අම්ලා සහ කලීස් අතර සම්බන්ධතාව බිඳදැමීමට පන්දුයවන්නන් 7ක්ම යොදා ගැනීමට නායක ඩිල්ෂාන්ට සිදුවූ අතර අවසානයේ කලීස් ලකුණු 72ක් ලබා සිටියදී දුවද්දී දැවීයාමකට හසුවිය. ඇන්ජලෝ මැතිව්ස් විසින් යවන ලද දකුණු අප්‍රිකානු ඉනිමේ 29වැනි ඕවරයේ ලකුණක් කරා පැති මාරු කරගැනීමේ දී කවර් කලාපයේ සිටි මහේල ජයවර්ධන විසින් එල්ලකළ පන්දුව කෙලින්ම කඩුල්ලේ වැදීමෙන් කලීස් දැවී යනවිට පන්දු 80කට මුහුණ දී තිබූ අතර හතරේ පහර 6ක් සහ හයේ පහරක් එල්ල කර තිබිණි.අනතුරුව අම්ලා සමග එක්වූ නායක ඒ බී ඩිවිලියර්ස් දකුණු අප්‍රිකානු ඉනිම 244 දක්වා රැගෙන යාමට සමත්විය. ලකුණු 52ක් ලබා සිටියදී ඩිවිලියර්ස් දැවී ගියේ නුවන් කුලසේකරගේ පන්දුවක් කෙලින්ම කඩුල්ලේ වැදීමෙනි.පන්දු 40කට මුහුණදෙමින් හතරේ පහර 7ක් එල්ල කිරීමට ඩිවිලියර්ස් සමත්විය.එය ඔහුගේ 27වැනි එක්දින අර්ධ ශතකය විය. ඩිවිලියර්ස් දැවීයනවිට දකුණු අප්‍රිකාව ලකුණු 244ක් ලබා සිටියේය. දෙදෙනා අතර 3වැනි කඩුල්ලට ලකුණු 91ක සම්බන්ධතාවක් ගොඩනැගිණි.එම ඕවරයේදීම අම්ලා සිය 9වැනි එක්දින ශතකය වාර්තා කළේය. පන්දු 114ක් වැයවූ ඔහුගේ ශතකයට හතරේ පහර 8ක් ඇතුලත් විය. මාලිංග විසින් යවන ලද දකුණු අප්‍රිකානු ඉනිමේ 46වැනි ඕවරයේ පළමු පන්දුවට ලෝංග් ඕන් හරහා යෝධ හයේ පහරක් ගැසූ ඇල්බී මෝකල් ඊළඟ පන්දුවට ඇන්ජෙලෝ මැතිව්ස්ට උඩපන්දුවක් දෙමින් ලකුණු 25කට දැවීගියේය මාලිංගගේ තුන්වැනි පන්දුවට සංගක්කාර අතට උඩපන්දුවක් ලබාදීමෙන් අම්ලා ලකුණු 112කට දැවීගිය අතර මාලිංගට කඩුලු ත්‍රිත්වය අහිමිකරමින් ඔහුගේ ඊළඟ පන්දුවෙන් නවක පිතිකරු ෆෆ් ඩියු ප්ලෙසි සිය කඩුල්ල බේරාගත්තේය.අවසන් ඕවරයේ දී තවත් කඩුලු 2ක් බිඳදමමින් ඉනිම පුරා ලකුණු 53කට කඩුලු 5ක් දවාලූ මාලිංග ඔහුගේ එක්දින තරගදිවියේ ඉනිමක කඩුලු 5 ක් අත්කරගත් 5වැනි අවස්ථාව ලෙස එය සටහන් කළේය.මාලිංග එක්දින තරග 100යිඊයේ දකුණු අප්‍රිකාව සමග පැවැති දිවා රාත්‍රී පළමු එක්දින තරගයට සහභාගිවෙමින් සිය එක්දින දිවියේ 100වැනි තරගය සම්පූර්ණ කිරීමට ලසිත් මාලිංග සමත්විය. 2004 වසරේ ජූලි මාසයේ දඹුල්ලේ දී එක්සත් අරාබි එමීර් රාජ්‍යයට එරෙහිව එක්දින වරම් ලැබූ මාලිංග ඊයේ තරගයත් සමග තරග 100කදී කඩුලු 161ක් බිඳ දමා තිබේ. මාලිංග ශ්‍රී ලංකාව වෙනුවෙන් එක්දින තරග 100කට සහභාගි වූ 20 වැනි ක්‍රීඩකයා වෙයි.දකුණු අප්‍රිකාව කඩුලු 8ක් දැවී (ඕවර 50) 301 - හෂීම් අම්ලා112 ජැක් කලිස් 72, ඒ.බී. ඩිවිලියර්ස් 52, ඇල්බි මෝකල් 25 (ලසිත් මාලිංග 53/5)ශ්‍රී ලංකාව කඩුලු 10 (ඕවර 20.1) 43  - කෝසල කුලසේකර 19, නුවන් කුලසේකර 6,  (මෝර්නි මෝකල් 10/4 ලොන්වාබෝ සොට්සෝබෝ 19/3).</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>12</day>
    </date>
    <link>http://www.dinamina.lk/2012/01/12/_art.asp?fn=s1201121</link>
    <topic>ආසියා වොලිබෝල් සභාපති තනතුරශ්‍රී ලංකාවට අහිමිවන බවට අනතුරු ඇඟවීමක්</topic>
    <author>පි‍්‍රන්ස් ගුණසේකර</author>
    <content>දේශපාලකයන්ට ක්‍රීඩා සංගම්වල නිලතල දැරීම තහනම් වුවහොත් ශ්‍රී ලංකාවට ආසියානු වොලිබෝල් සම්මේලනයේ සභාපති තනතුර අහිමිවන බව ශ්‍රී ලංකා වොලිබෝල් සම්මේලනය අනතුරු අඟවා සිටියි.ක්‍රීඩා අමාත්‍යාංශය මගින් ඉදිරියේ සිදුකිරීමට නියමිත නීති රෙගුලාසි සංශෝධනයේදී දේශපාලකයන්ට ක්‍රීඩා සංගම්වල නිලතල දැරීම තහනම් කෙරෙනු ඇත.එසේ වුවහොත් ශ්‍රී ලංකා වොලිබෝල් සම්මේලනයේ සභාපති ඇමැති ඩිලාන් පෙරේරා මහතාට වොලිබොල් මුල් පුටුවෙන් ඉවත් වීමට සිදුවේ.ආසියානු වොලිබෝල් සම්මේලනය මීළඟ සභාපති තෝරා ගැනීමේදී ශ්‍රී ලංකාවට ප්‍රමුඛතාවක් හිමිවන අතර ඒ සඳහා ශ්‍රී ලංකා වොලිබෝල් සම්මේලන සභාපති ඇමැති ඩිලාන් පෙරේරා මහතා නම් කිරීමට යෝජිතය.”ක්‍රීඩා ඇමැතිවරයා ගන්නා තීරණවලට අප එකඟ විය යුතුයි. ක්‍රීඩාවේ දියුණුවට ගන්නා ඕනෑම තීරණයකට අප සහය දෙනවා. මා වොලිබෝල් මුල් පුටුවෙන් සමුගත්තොත් මීළඟ ආසියානු වොලිබෝල් විධායක සමුළු සභාපතිකම ශ්‍රී ලංකාවට නැතිව යනවා” ඩිලාන් පෙරේරා මහතා පැවැසීය.ක්‍රීඩා නීති රෙගුලාසි කෙටුම්පත මේ වන විට සකසා ඇති අතර එහි අවසන් තීරණය මේ මස 16 වැනිදා ක්‍රීඩා සංගම් නියෝජිතයන් සමඟ පැවැත්වෙන සාකච්ඡාවකදී ගනු ඇත. අනතුරුව එම නීති රෙගුලාසි සංශෝධන කෙටුම්පත නීතිපතිවරයා වෙත ඉදිරිපත් කරනු ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>12</day>
    </date>
    <link>http://www.dinamina.lk/2012/01/12/_art.asp?fn=s1201122</link>
    <topic>මධ්‍යම ආසියා බීච් වොලිබෝල්20දා සිට 22දා දක්වා මීගමුවේ දී</topic>
    <author>පි‍්‍රන්ස් ගුණසේකර</author>
    <content>මේ වසරේ ජූලි මාසයේ පැවැත්වෙන ලන්ඩන් ඔලිම්පික් උළෙලට සුදුස්සන් තේරීමේ මධ්‍යම ආසියා බීච් වොලිබෝල් තරගාවලිය මේ මස 20 සිට 22 දින දක්වා මීගමු වෙරළ තීරයේදී පැවැත්වේ.මහාද්වීපීය කුසලානය සඳහා පැවැත්වෙන බීච් වොලිබෝල් තරගාවලියට සත්කාරක ශ්‍රී ලංකාව, ඉන්දියාව, මාලදිවයින, කසකස්තානය, හා ඉරානය යන රටවල් සහභාගි වෙති.පිරිමි හා කාන්තා අංශ දෙකෙන් කණ්ඩායම් දෙක බැගින් එක් රටකින් මේ තරගාවලිය නියෝජනය කරති. ඔලිම්පික් උළෙලට බීච් වොලිබෝල් කණ්ඩායම් 24ක් එක්වන අතර 2012 ජූනි 18 දා වන විට ලෝක බීච් වොලිබෝල් ශ්‍රේණිගත කිරීමේ මුල් කණ්ඩායම් 16ක්, මහද්වීප කුසලාන වොලිබෝල් තරගවල ජයග්‍රාහකයන් 5 ක්, වෙරළ වොලිබෝල් ලෝක කුසලාන තරගාවලියේ පළමු කණ්ඩායම් 2 ක් හා සත්කාරක එංගලන්තය සුදුසුකම් ලබනු ඇත.මීගමුවේ පැවැත්වෙන මධ්‍යම ආසියානු කළාපයේ ජයග්‍රාහකයන් ආසියානු ඔලිම්පික් සුදුසුකම් ලැබීමේ තරග වටයට එක්ව එයින් ජයලබා ඔලිම්පික් වරම් දිනා ගනී. ශ්‍රී ලංකාවේ ජාතික ක්‍රීඩාව වන වොලිබෝල් තුළින් ජාත්‍යන්තර මට්ටමේ තරගාවලියක් මෙරටදී පැවැත්වීම විශාල ජයග්‍රහණයකි. තරගාවලියේ සමාරම්භක උළෙල 20 වැනිදා පස්වරු 5.00 ආර්ථික කටයුතු සංවර්ධන ඇමැති බැසිල් රාජපක්‍ෂ මහතාගේ ප්‍රධානත්වයෙන් පැවැත්වෙන අතර ජය සංකේත ප්‍රධානය ජනවාරි 22 දා පස්වරු 5.00 ට ක්‍රීඩා ඇමැති මහින්දානන්ද අළුත්ගමගේ මහතාගේ ප්‍රධානත්වයෙන් පැවැත්වේ. බීච් වොලිබෝල් තරගාවලිය පැවැත්වෙන මීගමු වෙරළ තීරය අසල සංගීතය, නර්තනය මුසුව සැණකෙළි සිරියක් ගනු ඇතැයි ශ්‍රී ලංකා වොලිබෝල් සම්මේලනයේ සභාපති ඇමැති ඩිලාන් පෙරේරා මහතා පෙරේදා ලයිට් හවුස් හෝටලයේ පැවැති මාධ්‍ය හමුවේදී පැවැසීය. මේ තරගාවලියට රුපියල් මිලියන 5 ක් පමණ වැයවනු ඇතැයි ගණන් බලා ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>12</day>
    </date>
    <link>http://www.dinamina.lk/2012/01/12/_art.asp?fn=s1201123</link>
    <topic>ශ්‍රී ලංකා ජිම්නාස්ටික් පිලට බංග්ලාදේශයේ දී තෙවැනි තැන</topic>
    <author>මැදකොළඹ සමූහවයිමන් හෙට්ටිආරච්චි</author>
    <content>බංගලිදේශයේ ඩකා නුවර දී පැවැති මධ්‍යම ආසියානු ජිම්නාස්ටික් තරගාවලියට සහභාගි වූ ශ්‍රී ලංකා කණ්ඩායම තරගාවලියේ තුන්වෙනි ස්ථානයත්, තරග ඉසව් කීපයක ලෝකඩ පදක්කම් කීපයකුත් දිනාගනිමින් ආපසු පැමිණියේය.ඉන්දියාව, නේපාලය, පකිස්ථානය, බංගලිදේශය, ශ්‍රී ලංකාව හා උස්බෙකිස්ථානය රටවල් තරගාවලියට සහභාගි වූ අතර තරගාවලියේ ශූරතාවය හිමිවූයේ උස්බෙකිස්ථානයටය. අනුසූරතාවය ඉන්දියාව හිමිකර ගත්තේය.කාන්තා හා පිරිමි කණ්ඩායම් දෙකේම තුන්වෙනි ස්ථාන දිනාගැනීමට ශ්‍රී ලංකාව සමත් විය.තරිඳු පත්තප්පෙරුම (නායක), සඳුන් මදුරංග, නදික සුරංග කුරේ, පමෝද් ගුණසේකර, ගජිත හත්තප්පෙරුම, හිරන්‍ය චන්ද්‍රගුප්ත පිරිමි කණ්ඩායමට අයත් විය. අමින්ද්‍රා දිලිනි රත්නායක (නායිකාව), රිද්මා සමනලි ගුණතිලක, ශෂිනි වාසනා, ටිලංකා විරාජිනි සහ සුදන්තිකා තෝල්කගේ ක්‍රීඩිකාවෝ කාන්තා කණ්ඩායමට අයත් වූහ.ඒ අතරින් පිරිමි කණ්ඩායමේ තරිඳු පත්තප්පෙරුම ආධාරක අශ්වයා 4 වන ස්ථානයත්, ගජිත පත්තප්පෙරුම භූමි ව්‍යායාම 6 වන ස්ථානයත්, සඳුන් මදුරංග සමාන්තර පෝල ඉසව්වේ 5 වන ස්ථානයත්, පමෝද් ගුණසේකර පිනුම් අශ්වයා 5 වන ස්ථානයත් දිනාගැනුමට සමත් වූහ. කාන්තා කණ්ඩායමේ රිද්මා සමනලී ගුණතිලක සමබර දණ්ඩ ඉසව්වේ සහ භූමි ව්‍යායාම ඉසව්වේ 4 වන ස්ථානය දිනාගැනීමට සමත් වූවාය.ටිලංකා විරාජිනි පිනුම් අශ්වයා ඉසව්වේ 4 වන ස්ථානයත්, ශෂිනි වාසනා සමබර දණ්ඩ ඉසව්වේ 6 වන ස්ථානය සහ භූමි ව්‍යායාම ඉසව්වේ 5 වෙනි ස්ථානයත් දිනා ගත්හ. අමින්ද්‍රා රත්නායක කාන්තා තරගාවලියේම 6 වන ස්ථානය දිනාගැනීමට සමත් වූවාය.උදාර එස්. ලියන්වල, අරුණ ප්‍රසාද් ඇන්ටන් ඩයස්, සුරාජ් චන්දන, චරක තුෂිර සහ අයි. පී. පද්මලතා මහත්ම මහත්මීහු කණ්ඩායම් භාරකරුවන් ලෙස සංචාරයට සහභාගි වූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>12</day>
    </date>
    <link>http://www.dinamina.lk/2012/01/12/_art.asp?fn=s1201124</link>
    <topic>තහනම් උත්තේජක භාවිත කරන්නන්ටබ්‍රිතාන්‍ය ඔලිම්පික් සංගමය තදින් හිටී</topic>
    <author>ලන්ඩන් (ඒ.එෆ්.පී)</author>
    <content>තහනම් උත්තේජක භාවිත කරන ක්‍රීඩකයන්ට ජීවිතාන්තය දක්වා දඩුවම් පැමිණවීමේ සිය දැඩි ස්ථාවරය බ්‍රිතාන්‍ය ඔලිම්පික් සංගමය විසින් පසුගියදා යළිත් වරක් අවධාරණය කර තිබේ. කෙසේ වෙතත් ලෝක මත්ද්‍රව්‍ය විරෝධි නියෝජිත ආයතනය (එඒච්ඒ) මෙම යෝජනාව ප්‍රතික්ෂේප කිරීමට බලාපොරොත්තු වේ.මේ හේතු කොට ගෙන ඉහත කී සංවිධාන දෙක අතර ප්‍රසිද්ධ ආරවුලක් හට ගෙන තිබේ.මේ පිළිබඳ තීරණය මාර්තු මස 12වැනි දින රැස්වීමට නියමිත ක්‍රීඩා සඳහා වන සමථ අධිකරණයේ දී ලබා දීමට අපේක්ෂිතය. බ්‍රිතාන්‍ය ඔලිම්පික් සංගමය මේ නඩුවෙන් පරාජය ලැබුවහොත් පාපැදි සූර ඩේවිඩ් මිලර් සහ ධාවන සූර ඩාවින් ස්ටෙන්බර්ග් ට තහනම් උත්තේජන සම්බන්ධයෙන් වූ චෝදනාවලින් නිදහස් වී ලන්ඩන් ඔලිම්පික් තරගයට බ්‍රිතාන්‍ය කණ්ඩායම නියෝජනය කිරීමේ අවස්ථාව උදාවෙනු ඇත.කෙසේ වෙතත් එඒච්ඒ සංවිධානයේ අදහස මේ බ්‍රිතාන්‍ය ඔලිම්පික් සංගමය තමන්ගේම රෙගුලාසි අභිභවා කටයුතු කිරීමට උත්සාහ ගන්නා බවයි. මෙමගින් තහනම් උත්තේජක භාවිත කළ ක්‍රීඩකන්ට අතිරේක සම්බාධක පැනවෙන බව ඔව්හු පවසති..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>12</day>
    </date>
    <link>http://www.dinamina.lk/2012/01/12/_art.asp?fn=s1201125</link>
    <topic>පාපන්දු තරග පාවාදෙන්නන්ට වැට බැඳීමට ඉන්ටර්පෝල් සහාය</topic>
    <author>සූරිච් (ඒ.එෆ්.පී)</author>
    <content>පාපන්දු තරග මුදලට පාවාදීම වළක්වාලීම සඳහා ලෝක පාපන්දු සම්මේලනය (FIFA) පසුගියදා නව පියවරයන් රැසක් ප්‍රකාශයකට පත් කර තිබේ. මේ පියවරයන්ට ඉන්ටර්පෝල් පොලීසියේ සහාය ලබා ගැනීමට හා තොරතුරු ලබා දෙන අයගේ ආරක්ෂාව සලසා දීමේ වැඩසටහන්ද ඇතුළත් වනු ඇත.මෑතදී පාපාන්දු ක්‍රීඩාවට තරග පාවාදිම හේතුවෙන් නොසිතූවිරූ තරම් ගැටලු රැසකට මුහුණදීමට සිදුවී තිබේ. මෙවැනි අවස්ථා ජාතික, ප්‍රාදේශික මෙන් ජාත්‍යන්තර මට්ටමේ ද දක්නට ලැබේ.මෙහිලා වඩාත්ම භයානක බලපෑම ජාත්‍යන්තර අපරාධකරුවන් ජාත්‍යන්තර පාපනුද් තරගවලට කරන බලපෑම සඳහන් කළ හැකිය.මෙහිලා නීත්‍යානුකූල නොවන ඔට්ටු ඇල්ලීමේ සැකකටයුතු ක්‍රියා කලින් හඳුනාගැනීමට FIFA සංවිධානය බලාපොරොත්තු වේ..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>12</day>
    </date>
    <link>http://www.dinamina.lk/2012/01/12/_art.asp?fn=s1201126</link>
    <topic>රාජ්‍ය සේවා චෙස් තරගාවලියේකාන්තා සූරතාව ගෝමස්ට</topic>
    <author>ගම්පහ සංචාරක නිමල් ජයසිංහ</author>
    <content>2011 රාජ්‍ය සේවා චෙස් තරගාවලියේ කාන්තා සූරතාව කැලණිය පොලිස් අධිකාරි කාර්යාලයේ කළමණාකාර සහකාර ජේ.එස්.ටී. ගෝමස් දිනාගත්තාය. මේ තරගය පසුගියදා කොළඹ ඩී.එස්. සේනානායක විද්‍යාලයේදි පැවැත්විණි.ගම්පහ සිරිකුරුස විද්‍යාලයේ ආදි ශිෂ්‍යාවක වන ඇය පාසල් සූරතා රැසක් ද කොළඹ රුසියානු මධ්‍යස්ථානය පැවැත්වූ ඇනටෝලි කාර්පෝව් චෙස්තරගාවලියෙන් 2001-2002 වර්ෂවල බස්නාහිර පළාත් කාන්තා චෙස් තරගාවලිය ද 25 වැනි ආසියානු කණිෂ්ඨ චෙස් තරගාවලියේ ශ්‍රේණිගත කිරිම්වල 27 ස්ථානයට පැමිණීමට සමත්විය..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>12</day>
    </date>
    <link>http://www.dinamina.lk/2012/01/12/_art.asp?fn=s1201127</link>
    <topic>රාජ්‍ය සේවා එල්ලේ සූරතාව මධ්‍යම පළාත් අධ්‍යාපන දෙපාර්තමේන්තු කණ්ඩායමට</topic>
    <author>ඡායාරූප -ගග ඉහළ සමූහ ජගත් ජනප්‍රිය</author>
    <content>රාජ්‍ය සේවා එල්ලේ තරගාවලියේදී සූරතාව දිනා ගැනීමට මධ්‍යම පළාත් අධ්‍යාපන දෙපාර්තමේන්තු කණ්ඩායම සමත්විය. එහිදි හොඳම කණ්ඩායම් නායකයා ලෙස පී.පී.සී. පතිගේ සහ තරගයේ වීරයා ලෙස ආර්.ඩී.සී. අබේරත්න එල්ලේ සම්මේලනයේ ලේකම් එච්. චන්ද්‍රසිරි මහතා අතින් සම්මාන ලබා ගත් අයුරු..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>12</day>
    </date>
    <link>http://www.dinamina.lk/2012/01/12/_art.asp?fn=s1201128</link>
    <topic>වොලිබෝල් තරගාවලිය 28-29 නිකවැරටියේදී</topic>
    <author/>
    <content>නිකවැරටිය තරංග ක්‍රීඩා සමාජයට 40 වසරක් පිරීම නිමිත්තෙන් සංවිධාන කරනු ලබන සමස්ත ලංකා විවෘත වොලිබෝල් සූරතාවලිය මේ මස 28 -29 දිනවලදී නිකවැරටිය ප්‍රාදේශීය සභා ක්‍රීඩාංගණයේදී පැවැත්වේ.මේ මස 14 දිනට පෙර තරගාවලිය සඳහා කණ්ඩායම් ලියාපදිංචි විය යුතු අතර තරගාවලියේ ජයග්‍රාහී කණ්ඩායමට සූරතා කුසලානය සමඟ මුදලින් රුපියල් 50000ක් හමිවේ. අනුසූරතාව දිනා ගන්නා කණ්ඩායම කුසලානය සමග රුපියල් 20000ක් හිමිවන අතර තරගාවලියේ දක්ෂතම ප්‍රහාරකයා, දක්ෂතම පන්දු ඔසවන්නා සහ දක්ෂතම ක්‍රීඩකයා සඳහා මුදලින් රුපියල් 5000 බැගින් පිරිනමන බව සංවිධායක කමිටුව දන්වා සිටියි. ලියාපදිංචිය සඳහා තරග සංවිධායක, තරංග ක්‍රීඩා සමාජය, 285/ඒ, මැද ඇල පාර, නිකවැරටිය ලිපිනයයෙන් සහ දුරකතන අංක 0754686739 විමසිය හැකිය..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>12</day>
    </date>
    <link>http://www.dinamina.lk/2012/01/12/_art.asp?fn=s1201129</link>
    <topic>ජනසතු සේවා බැඩ්මින්ටන්මුල් පුටුව රූපවාහිනියට</topic>
    <author/>
    <content>ජනසතු සේවා බැඩ්මින්ටන් සංගමයේ වාර්ෂික මහා සභා රැස්වීමේදී මෙවර එහි මුල් පුටුවට ශ්‍රී ලංකා රූපවාහිනි සංස්ථාවේ ජයමිණි ඉලේපෙරුම මහත්මිය නිතරගයෙන් තේරී පත්වූවාය. නුගේගොඩ පින්ගාරා ක්‍රීඩා සංකීර්ණයේදී පසුගියදා මේ වාර්ෂික මහා සභා රැස්වීම පැවැත්විණි.එහිදී පත්වූ නිලධාරි මණ්ඩලයසභාපතිනි - ජයමිණි ඉලේපෙරුම (ශ්‍රී ලංකා රූපවාහිනිය) ලේකම් – ටී.වී. සරත්චන්ද්‍ර (පෙට්ටෙ‍්‍රාලියම්), භාණ්ඩාගාරික - කේ.ජී. උපේන්ද්‍ර (සේවක අර්ථ සාධක අරමුදල), උප සභාපතිවරු - සී. ආර්. පෙරේරා (ජල සැපයුම් මණ්ඩලය), සී. ජේ. අලුත්ගේ (විදුලිබල මණ්ඩලය), ප්‍රභාත් ලියනගේ (වරාය අධිකාරිය), උප ලේකම් – ගයානා කළුතොටගේ (ජාතික ඉතිරිකිරීමේ බැංකුව), උප භාණ්ඩාගාරික – එම්. ජී. බුද්ධිකා (පෙට්ට්‍රොලියම්), තරගාවලි ලේකම් – ලයානි රේණුකා කුරුප්පු (ජාතික ඉතිරිකිරීමේ බැංකුව) විගණක – චන්දන විජේසූරිය (මහජන බැංකුව) කමිටු සාමාජිකයන් – විශාඛා (ජල සැපයුම් මණ්ඩලය), පී. යූ. පීරිස් (වරාය අධිකාරිය), සාලිය පතිරාජගේ (ශ්‍රී ලංකා රක්ෂණ සංස්ථාව), සී. කේ. කරුණාරත්න (විදුලිබල මණ්ඩලය), චමිල කුරුපානවෙල (වරාය අධිකාරිය), සී. විජේතිලක (ගමනාගමන මණ්ඩලය), දිනූෂි හේරත් (ලේක්හවුස්), ඉරෝෂා පෙරේරා (මහජන බැංකුව), සමන් කුමාර (සේවක අර්ථ සාධක අරමුදල).</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>12</day>
    </date>
    <link>http://www.dinamina.lk/2012/01/12/_art.asp?fn=f1201121</link>
    <topic>අල්ලස් හෙළිදරව් හාකැලණියේ අර්බුදය</topic>
    <author>රාමන්</author>
    <content>අල්ලස, දූෂණය හා අක්‍රමිකතා හැම කාලෙකම අඩු වැඩි වශයෙන් තිබුණා. ඒක අලුත් දෙයක් නොවෙයි. සාමාන්‍යයෙන් මේවා විපක්ෂයක් ආණ්ඩුවකට එල්ල කරන ප්‍රධාන චෝදනා ගණයට අයත් වෙනවා. එදා වගේ ම අදත් මේ සාධකය ඒ ආකාරයෙන් ම පවතිනවා. පෘතග්ජන සමාජය තුළ අල්ලස, දූෂණය, නාස්තිය හා අක්‍රමිකතාවයන් සම්පූර්ණයෙන් ම අකාමකා දමන්න බැහැ. එහෙත් මහජන මුදල් හා දේපළවල අයිතිය තියෙන්නේ ආණ්ඩුවට. මේ නිසා ආණ්ඩු මඟින් මේවාට වැට බැඳීමට විවිධ උපක්‍රම අනුගමනය කරනවා. කිසිම ආණ්ඩුවකට මේ කිසිවක් සම්පූර්ණයෙන් ම නතර කරන්න බැහැ. යම් පාලනයක් කරන්න පුළුවන්. එය කළ යුතුවා මෙන් ම ආණ්ඩුවේ ද වගකීමක් වෙනවා. අල්ලස් හා දූෂණ කොමිසම මේ සඳහා පිහිටුවා ඇති ප්‍රධාන රාජ්‍ය ආයතනයයි.රටේ මහජන දේපළ, රජයේ සේවකයන් පමණක් නොව මහජන වරප්‍රසාද භූක්ති විඳින දේශපාලඥයන් සම්බන්ධයෙන් ද ක්‍රියා කිරීම මෙම කොමිසමට පැවරී ඇති වගකීමක්. සාමාන්‍ය යම් කාරණයක් සම්බන්ධයෙන් අල්ලස් ගැනීමක් සිදු වුණොත් එම කොමිසමට පැමිණිලි කිරීමේ හැකියාව රටේ ඕනෑම පුරවැසියකුට විවෘත කර දී තිබෙනවා. විශේෂයෙන් ම දේශපාලනඥයින්ට ඒ ගැන අමුතුවෙන් කියා දිය යුතු නැහැ. අල්ලස හා දූෂණ චෝදනාවන්ට අදාළ සියලු ම දේ කොමිසම හරහාම සිදු විය යුතු හා සිදු වෙනවා ඇතැයි මින් අදහස් වන්නේ නැහැ. එහෙත් අල්ලස් ගැනීමක් සම්බන්ධයෙන් යායුතු නිත්‍යානුකූල ආයතනය අල්ලස් දූෂණ කොමිසමයි.පසුගිය දා ජ්‍යෙෂ්ඨ අමාත්‍ය පියසේන ගමගේ මහතාගේ හෙළිදරව්ව සිදු වන්නේ මෙවන් නිත්‍යානුකූල පසුබිමක් පවතිද්දීයි. මාධ්‍ය මඟින් අනාවරණය වූයේ එතුමාටත් පාසලකට ළමයෙක් ඇතුළත් කිරීමට විදුහල්පතිවරයෙකුට අල්ලස් දීමට සිදුවූ බවයි. ඇමැතිතුමාගේ මේ ප්‍රකාශය මේ වන විට ආන්දෝලනාත්මක පුවතක් වෙලා. මෙහෙම කියන්නේ එසේ මෙසේ ඇමැතිවරයෙක් නොවෙයි. ජ්‍යෙෂ්ඨ ඇමතිවරයෙක්. මෙය විපක්ෂයට ආණ්ඩුවට එරෙහිව පාවිච්චි කිරීමට හොඳ තුරුම්පුවක්. ‘ඔන්න ආණ්ඩුවේ ඇමැතිවරුම පවසන දේ බලන්න’ කියා විපක්ෂයේ අයට ජනතාවට පැවැසිය හැකියි. සාමාන්‍යයෙන් මෙවන් චෝදනා අහන්න ලැබෙන්නේ විපක්ෂයෙන්. ආණ්ඩුවේම ඇමැතිවරයෙක් එසේ පැවසීම නිසා එය විශේෂ ප්‍රවෘත්තියක් වී තිබෙනවා. ඇමැතිතුමා ඇයි මේ වාගේ කාරණයක් ප්‍රසිද්ධියේ සඳහන් කළේ. ඇයි අධ්‍යාපන ඇමතිතුමාට පැමිණිලි නො කළේ. ඇයි අල්ලස් හෝ දූෂණ කොමිසමට පැමිණිලි නොකළේ. එසේ නැතිනම් ඇයි කැබිනට් මණ්ඩලයේ හෝ ආණ්ඩුවේ මන්ත්‍රී කණ්ඩායමේ රැස්වීමක නොකියා ප්‍රසිද්ධියේ ජන හමුවක දී සඳහන් කළේ. ඕනෑම කෙනෙකුට මේ ප්‍රශ්නාවලිය මතු වෙනවා. ඇමැතිතුමා මෙම හෙළිදරව්වෙන් අදහස් කළේ කුමක් දැයි කියන්න දන්නේ නැහැ.එහෙත් ආණ්ඩුවේ ඇමැතිවරයෙක් ම එසේ සඳහන් කරන විට විශේෂයෙන් ම අධ්‍යාපන ක්‍ෂේත්‍රය සම්බන්ධයෙන් අද පැන නැගී ඇති අර්බුදකාරී වාතාවරණයේ ම තවත් පැතිකඩක් ලෙස ජනතාව කල්පනා කරන්න පුළුවන්. උසස් පෙළ විභාග ප්‍රතිඵල හා විශ්වවිද්‍යාල අර්බුදය හමුවේ, අධ්‍යාපන ක්‍ෂේත්‍රය රටේ අවධානයට යොමු වෙලා. මේ අතර පාසල්වලට ළමුන් භාර ගැනීමේ කාර්ය අමාත්‍යාංශයේ මැදිහත් වීමකින් තොරව විදුහල්පතිවරුන්ට ම පවරා තිබෙනවා. එම පැවරීමත් සමඟ ම අදාළ කාරණය සිදු වෙමින් පවතින්නේ දූෂිත ආකාරයට බව ඒත්තු ගැන්වීමට ඇමැතිතුමාගේ ප්‍රසිද්ධ ප්‍රකාශය ද ප්‍රබල සාධකයක් වනවාට සැකයක් නැහැ. මොන විදියකින් බැලුවත් එතුමා රටට කියන්නේ අපටත් මෙහෙම නම් අනෙක් අයට කොහොමද? කියන කාරණයයි. සමස්තයක් වශයෙන් ගත් කළ එය අවසාන විග්‍රහයේ දී ආණ්ඩුවටත් හොඳ නෑ. මටත් අල්ලස් දෙන්න වුණා කියන එක මෑත කාලේ කිසිම ඇමැතිවරයෙකුගෙන් අසන්නට ලැබුණේ නැහැ. ඒ නිසාම එම ප්‍රකාශය බරපතළයි.කැලණියේ සිදු වීම ඊටත් වඩා බරපතළයි. අතන චෝදනාවට ලක් වන්න් විදුහල්පතිවරයෙක්. මෙතැන කැබිනට් ඇමැතිවරයෙක්. චෝදනාව එල්ල කරන්නේ ආණ්ඩු පක්ෂයේම කැලණිය ප්‍රාදේශීය සභාවේ ප්‍රධානියායි.දේශපාලන වශයෙන් ඔහු ප්‍රාදේශීය නායකයෙක්. ප්‍රාදේශීය නායකයෙක් එම ප්‍රදේශයේම කැබිනට් ඇමැතිවරයෙකුට එරෙහිව බරපතළ චෝදනා රැසක් එල්ල කරනවා. මාධ්‍ය මඟින් එම චෝදනා රස කර කර ප්‍රචාරය කරනවා. කියන්න හොඳ නම් ප්‍රචාරය කිරීමේ ඇති වැරැද්ද කුමක් ද කියා මාධ්‍ය කල්පනා කරනවා ඇති. ඇමැතිවරයා ඊට පිළිතුරු සපයන්නේ ද අපූරු විදියකට මේ ජවනිකාව නරඹන ජනතාව තුළ මැවෙන චිත්‍රය සෝබමාන සිතුවමක් වන්නේ නැහැ. කිසිම බියක් සැකක් නොමැතිව ප්‍රාදේශීය දේශපාලන බලධාරියෙක් ජාතික තලයේ රජයේ ඇමැතිවරයෙකුට මෙවන් චෝදනා එල්ල කිරීමෙන් රටට යන පණිවිඩය අවුල් සහගතයි. මේ දෙදෙනාටම අදාළ බලධාරි දේශපාලන ආයතන තුළ මේ චෝදනාවල් ඉදිරිපත් කිරීමට නොහැකි වූයේ මන්ද? ආණ්ඩුපක්ෂයේ හා ශ්‍රී ලංකා නිදහස් පක්ෂයේ ප්‍රධානීන් නායකත්ත්වය ගන්නා ආයතන ගත ව්‍යූහයක් සැකසී නැද්ද තිබේ නම් ඒවාට පැමිණිලි කිරීමෙන් පළක් වී නැද්ද. දැන් මෙවන් ප්‍රශ්න ජනතාව තුළින් මතු වන්නේ නම් පුදුම විය යුතු නැහැ.ඇමැතිතුමාගේ හා ප්‍රාදේශීය දේශපාලන නායකයාගේ අක්‍රමිකතා දෙපාර්ශ්වයෙන් දිගින් දිගටම ඉදිරිපත් වන තුරු පක්ෂයේ හා ආණ්ඩුවේ ප්‍රධානීන් නිහඬව සිටින්නේ මන්ද යත් කාරණයක් ජනතාවට ප්‍රහේලිකාවක්. දැන් දෙපාර්ශ්වයට කරුණු ඉදිරිපත් කරන්නේ ජනතාවට කැළණිය ප්‍රාදේශීය සභාවේ සභාපතිවරයාගේ චෝදනාවලට අනුව එම ප්‍රදේශයට නරකම දේවල් රැගෙන ගොස් තිබෙන්නේ තමන්ගේ ම රජයේ ඇමැතිවරයෙක්.මේ දෙදෙනාම දේශපාලනය නොදන්නා අය නොවෙයි. මේ විදියට ප්‍රසිද්ධියේ ම ගහ ගන්න ගියාම තමාගේ පක්ෂයට හා ආණ්ඩුවට සිදු වන හානිය, ඔවුන්ට නොතේරෙන්න විදියක් නැහැ. ඒ නිසා ජනතාවට කරුණු කියන්නේ ආණ්ඩුවට කියා පලක් නොවීමෙන් පසුව කියන කුතුහලය ජනතාව තුළ මතු වෙනවා.සමස්තයක් වශයෙන් මෙවන් පසුබිමක් නිර්මාණය වීම ඔවුන්ගේ දේශපාලනයටත්, ඔවුන් නියෝජනය කරන පක්ෂයේ දේශපාලනයටත් අවසානයේ ආ¼ණ්ඩුවටත් හොඳ නෑ. ජනතාව ප්‍රාදේශීය දේශපාලන බලවතුන් හා ජාතික මට්ටමින් ආණ්ඩුවක් බලයට පත් කරන්නේ ජනතාවගේ අවශ්‍යතා ඉටු කිරීම පසෙක තබා රණ්ඩු වීමට හෝ හම්බකර ගැනීමට නොවෙයි.එකට කෑවත් බොක්ක වෙනස් කියන්නා සේ කලක් එකට සිටි දෙපිරිසක් මෙසේ ජනතාව ඉදිරියේ විවිධ අක්‍රමිකතා ගෙන හැර පෑමෙන් දෙපිරිසම කෙරෙහි පොදුවේ ජනතාව තුළ මතු වන්නේ දැඩි කළ කිරීමක්. මේ නිසා විධිමත් සොයා බැලීමක් දෙපාර්ශ්වය ගැනම සිදු වීම වැදගත්.සමස්තයක් වශයෙන් ගත් කළ ආණ්ඩුවේ ම ප්‍රාදේශීය හා ජාතික මට්ටමේ නායකයන්ගේ සමහර ප්‍රකාශවලින් මතු වන කාරණා රජයක් විදියට යහපත් වන්නේ නැහැ. මේ වනවිට සමහරු කටයුතු කරමින් සිටින්නේ. තම තමන්ගේ න්‍යාය පත්‍රවලට අනුව ද රටේ හා රජයේ න්‍යාය පත්‍රයට අනුව ද යන කාරණය මතු වෙනවා. අවසාන වශයෙන් මේවායින් රජයට සිදු වන අයහපත ද මේ සියලු දෙනාම නොදන්නවා නොවෙයි. එසේ ම රජයක් විදියට ද මේ අය සම්බන්ධයෙන් යම් ක්‍රියාමාර්ගයක් ගැනීමට සිදු වෙනවා. අවසානයේ තම තමන්ගේ කීර්ති නාමය රැකෙන්නේ රජයේ කීර්ති නාමය මත බව මේ වන විට සමහරුන් අමතක කරලා වගෙයි. එසේ ම ආණ්ඩුවක් විදියට තව දේශපාලන සගයින්ට ඕනෑ විදියට හැසිරීමට ඉඩ දී බලාගෙන සිටීමත් හොඳ ක්‍රමවේදයක් නොවෙයි.එසේ ම ප්‍රාදේශීය වශයෙන් පැන නගින ප්‍රශ්න මේ තරම් දුරදිග යෑමට ඉඩ නොදී විසඳාගත හැකි විධිමත් අභ්‍යන්තර යන්ත්‍රණයක අවශ්‍යතාවය ද පැන නඟිනවා. සමහර ආණ්ඩුවේ ප්‍රාදේශීය සභාවල අයවැය පරාජයට පත් වීමත් ප්‍රශ්නයක්. මෙවන් කාරණා අවසානයේ එක් ප්‍රදේශයකට සීමා වූ දේශපාලන බලධාරීන්ගේ ප්‍රශ්න බව පත් වෙනවාටත් වඩා දීර්ඝ කාලීනව ආණ්ඩුවේ යහපාලනයට අදාල කාරණා බවට පත් වීමේ ඉඩකඩ තිබෙන නිසායි..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>12</day>
    </date>
    <link>http://www.dinamina.lk/2012/01/12/_art.asp?fn=f1201122</link>
    <topic>ජාතික ශිෂ්‍යභට බළකාය</topic>
    <author>චතුරිකා ගමගේ ඡායාරූප - රංජිත් අසංක</author>
    <content>රාජ්‍ය ආරක්ෂක අමාත්‍යංශය යටතේ පාලනය වන ජාතික ශිෂ්‍යභට බලකාය පාසල් තුළ අධ්‍යාපනය ලබන ශිෂ්‍ය ශිෂ්‍යාවන් තුළ චරිතවත් බව, චිත්ත ධෛර්ය, අභියෝග ජය ගැනීම, ආත්ම විශ්වාසය, ස්වයං විනය, වික්‍රමාන්විත හැඟීම් ආදී නායක්තව ගුණාංග වර්ධනය කර පිරිපුන් තරුණ පරපුරක් බිහි කිරීමේ අරමුණින් ක්‍රියාත්මක වන ආයතනයකි. 1881 වසරේදී පාසල් තුළ ශිෂ්‍යභට කටයුතු ආරම්භ කෙරුණ ද එහි ශීඝ්‍ර දියුණුවක් ඇති වූයේ 2005 වර්ෂයෙන් පසුවය. පුරා වසර 130 ක ඉතිහාසයකට උරුමකම් කියන ජාතික ශිෂ්‍යභට බලකාය පසුගිය පස් වසර තුළ වඩාත් පුළුල් වූත්, ආකර්ශනීය වූත් සේවාවක් ජාතිය වෙත තිළිණ කිරීමට සමත්ව ඇත.ජනාධිපති මහින්ද රාජපක්ෂ මහතාගේ “මහින්ද චින්තන” සංකල්පයට අනුව ආරක්ෂක ලේකම් ගෝඨාභය රාජපක්ෂ මැතිතුමාගේ නිවැරැදි මග පෙන්වීම යටතේ සිදුවන මෙම ප්‍රගතිය එහි වත්මන් අධ්‍යක්ෂ මේජර් ජෙනරාල් ජී.බී. ඩබ්ලිව්.ජයසුන්දර මහතාගේ මෙහෙයවීම හා අධීක්ෂණය යටතේ ජනතාවට වඩාත් සමීපව පුළුල් ක්‍ෂේත්‍රයක් පුරා ක්‍රියාත්මක වෙමින් පවතී. පාසල් පද්ධතිය තුළ විනය ගරුක සාරධර්මවලින් සපිරි ශිෂ්‍ය ශිෂ්‍යාවන් බිහි කිරීමේ පෙරගමන්කරු වශයෙන් කටයුතු කරන ශිෂ්‍යභට බලකාය මේ වනවිට වසරකට ශිෂ්‍යභට බාලක, බාලිකාවන් 50,000 කට අධික සංඛ්‍යාවකට ඉතා අගනා පුහුණු අවස්ථාවක් ලබා දේ.2005 වර්ෂය දක්වා වසර 125 ක කාලයක් තුළ ජාතික ශිෂ්‍යභට බලකාය යටතේ පැවතියේ බලඇණි 14 කි. එහෙත් පසුගිය කාලය තුළ අලුතින් බලඇණි 07ක් ස්ථාපනය කිරීමට වත්මන් පාලනය සමත්ව ඇත. ඒ යටතේ උතුරු හා නැඟෙනහිර ප්‍රදේශවල ශිෂ්‍යභට කටයුතු ව්‍යාප්ත කිරීම සඳහා 2011 වසරේදී 20 වන බලඇණිය යාපනයේද, 21 වන බලඇණිය ත්‍රිකුණාමලයේද ස්ථාපනය කිරීමට හැකිවීම ජාතික ශිෂ්‍යභට බලකාය ලද ජයග්‍රහණයකි. එමෙන්ම අබලන්ව පැවති සියලු බල ඇනි මූලස්ථාන නියමාකාරයෙන් ප්‍රතිසංස්කරණය කොට යථා තත්ත්වයට පත්කරන ලද්දේ ද 2005 වර්ෂයෙන් පසුවය.වැඩි පිරිසකට පුහුණුව ලබාදීමේ අරමුණින් වයස අවුරුදු 14 සම්පූර්ණ වන පාසල් දරුවනට පාසල් කාලය තුළදී ශිෂ්‍යභට කටයුතුවලට සහභාගී වීමේ අවස්ථාව උදාකර දී ඇති අතරම පාසල් දරුවන්ට තම අභිමතය පරිදි ;තීරාගත් ශිෂ්‍යභට අංශයක පුහුණුව ලැබීමේ අවස්ථාව උදා කරදෙමින් මේ වනවිට යුධ,ගුවන්, නාවික හා පොලිස් යන අංශ යටතේ ශිෂ්‍යභට ඛණ්ඩ පිහිටුවා ඇත.ශිෂ්‍යභට බලකාය හරහා දරුවන්ට අවි ආයුධ පුහුණුව ලබා දෙන්නේයැයි එදා මවුපියන් තුළ අනියත බියක් තිබුණ ද අද එම තත්ත්වය හාත්පසින් වෙනස් වී තිබේ. 2005 වර්ෂයෙන් පසුව යුධ, නාවික, ගුවන්, පොලිස් හා තූර්යවාදන (බාලක/බාලිකා) ශිෂ්‍යභට ඛණ්ඩ දිවයින පුරා පාසල් 2815 ක ස්ථාපිත කර තිබීම ඒ සඳහා හොඳම සාක්ෂියකි. මහින්ද චින්තන ඉදිරි දැක්මට අනුව දිවයිනේ සියලුම පාසල්වල ශිෂ්‍යභට ඛණ්ඩ ආරම්භ කිරීම ජාතික ශිෂ්‍යභට බලකායේ ඉදිරි ඉලක්කගත අරමුණ වී තිබේ.න්‍යායික හා ප්‍රායෝගික පුහුණුවජාතික ශිෂ්‍යභටයෙකු ලෙස ශිෂ්‍යභට බලකායට සම්බන්ධවීමේදී සෑම ශිෂ්‍යයෙකුම අනාගතයේදී ජාතියේ නායකත්වය දැරීම සඳහා විනයගරුක බව, ක්‍රියාශීලිත්වය, ආත්ම විශ්වාසය, වගකීම් දැරීම, සුහදශීලිබව යන ගුණාංග වර්ධනය කරගනිමින් සාරධර්මවලින් පිරිපුන් දේශයට ආදරය කරන අයකු ලෙස දිවි හිමියෙන් කැපවී ක්‍රියා කරන බවට දිවුරා ප්‍රතිඥා දේ. ඔවුන්ගේ එම අරමුණ සාක්ෂාත් කරගැනීම සඳහා බල ඇණි 21කට අනුයුක්ත යුධ, නාවික, ගුවන් හා පොලිස් උපදේශක මහතුන් විසින් පාසල් තුළදි සියලු ශිෂ්‍යභට බාලක, බාලිකාවන් සඳහා අදාල න්‍යායික හා ප්‍රායෝගික පුහුණුව ලබා දේ. ඒ අනුව එක් දින කඳවුරු, දෙදින කඳවුරු හා සති අන්ත කඳවුරු වශයෙන් පුහුණු කඳවුරු ගණනාවක් බලඇණි මට්ටමින් පැවැත්වීම සෑම බලඇණියක් විසින්ම සිදුකෙරේ. මෙසේ මනාව පුහුණුව ලැබූ ශිෂ්‍යභට පිරිසක් වාර්ෂික ඇගයීම් කඳවුර තුළ කඳවුරු ගතවීම සිදුවන්නේ ඉන්පසුවය. අතීතයේ දී එක් බලඇණියකින් ශිෂ්‍යභට ඛණ්ඩ 20ක් පමණ වූ සහභාගීත්වය වර්ධනය කරමින් 2011 වර්ෂය වනවිට ශිෂ්‍යභට ඛණ්ඩ 35 ක් කඳවුරුගත කිරීමට හැකිවීම ජයග්‍රහණයකි. එය ශිෂ්‍යභටයන්ගේ අභිමතාර්ථ මුදුන්පත් කිරීමකි.ඒ මඟින් සමස්ත පාසල් ප්‍රජාවට ශිෂ්‍යභට කටයුතුවල සාර්ථකත්වය විදහා දැක්වීමට අවස්ථාව උදා වී ඇත. ඒ අනුව ආරක්ෂක ලේකම්තුමාගේ සංකල්පයකට අනුව 2011 වර්ෂයේදී නාමික ශිෂ්‍යභට බාලක, බාලිකාවන්ගේ වාර්ෂික ඇගයීම් කඳවුරු ත්‍රිකුණාමලයේදී ද, ගුවන් බාලක, බාලිකා ඇගයීම් කඳවුරු දියතලාවේදීද පවත්වන ලදී.තූර්යවාදන අංශයශිෂ්‍යභට පෙරදිග හා අපරදිග තූර්යවාදන අංශය ශිෂ්‍යභට බලකායේ ක්‍රියාත්මක වන තවත් වැදගත් පුහුණු අංශයකි. මූලස්ථානයේ ඍජු පාලනය යටතේ මෙම කඳවුරු සැලසුම් කෙරෙන අතර ඇගයීම් කටයුතු සිදු කරනු ලබන්නේ යුධ, නාවික , ගුවන් හා පොලිස් තූර්යවාදන ඛණ්ඩවල උපදේශක මහතුන් විසිනි. එබැවින් වෙනත් සාර්ක් රටවල දක්නට නොමැති විශේෂ අංගයක් වූ ශිෂ්‍යභට තූර්යවාදක ඛණ්ඩ විශිෂ්ට මට්ටමකින් පවත්වාගෙන යාමට හැකි වී තිබේ.ජාතික ශිෂ්‍යභට බලකාය 2005 වර්ෂය දක්වාම ක්‍රියාත්මක වූයේ ශිෂ්‍ය ශිෂ්‍යාවන්ට ශිෂ්‍යභට කටයුතු පුහුණු කරන ආයතනයක් වශයෙන් පමණි. එහෙත් 2005 වර්ෂයෙන් පසු බලකාය තම අරමුණු වඩාත් පුළුල් කරමින් ශිෂ්‍යභට බාලක, බාලිකාවන් නවීන ලෝකයට මුහුණදීමට අවශ්‍ය ධනාත්මක චින්තනයෙන් හා තාක්ෂණික කුසලතාවන්ගෙන් සන්නද්ධ කිරීම සඳහා නව පාඨමාලා හඳුන්වා දී ඇත. කෙටි කාලීන වෘත්තීය පුහුණු පාඨමාලාවන්. ශිෂ්‍යභට උසස් පාඨමාලාව, කණිෂ්ඨ නායකත්ව පාඨමාලා ඉංගී‍්‍රසි භාෂා හා දෙමළ භාෂා පාඨමාලාව, පරිගණක පාඨමාලාව ඒ අතර ප්‍රධාන වේ.ශිෂ්‍යභට බලකායේ නිලධාරීන්ජාතික ශිෂ්‍යභට බලකායේ පුහුණුව ලබා අධිකාරිය ලත් නිලධාරියෙකු ලෙස පත්වීමට හැකියාව ලැබෙනුයේ පාසල්වල සේවය කරන ගුරුවරුන්ට පමණි. 2005 වර්ෂයෙන් පසු ශිෂ්‍යභට කටයුතු නව මඟකට යොමු කරමින් අධ්‍යාපන පරිපාලන සේවයේ නිලධාරීන්ට එම අවස්ථාව උදා කරදුනි. 2005 වර්ෂයේදී 500 ක් පමණ වූ නිලධාරි සංඛ්‍යාව 2011 වර්ෂය වනවිට, එනම් වසර 06 ක් තරම් කෙටි කාලයක් තුළදී 3000 ක් දක්වා වැඩි කර ගැනීමට ද සමත්ව තිබේ. “මහින්ද චින්තන” සංකල්පයට අනුව 2008 වර්ෂයේදී දුෂ්කර පාසල්වල ඉංගී‍්‍රසි විෂය ඉගැන්වීම හා ශිෂ්‍යභට කටයුතු කරගෙනයාම සඳහා අධ්‍යාපන අමාත්‍යංශය සමඟ සම්බන්ධතාවයෙන් ජාතික ශිෂ්‍යභට බලකාය වෙත ඍජුවම නිලධාරීන්, නිලධාරිනියන් 700 ක් පමණ - බඳවාගෙන පුහුණුව ලබා දී දුෂ්කර පාසල්වලට පත්වීම් ලබාදීම තුළින් එම පාසල්වල ශිෂ්‍යභට ඛණ්ඩ ආරම්භ කිරීමට හැකිවීම ජාතික ශිෂ්‍යභට බලකාය පසුගිය කාලය තුළ සිදුකළ තවත් සුවිශේෂි මෙහෙවරකි. එසේම මේ වනවිට ජාතික ශිෂ්‍යභට බලකායේ නිලධාරීන්ගේ න්‍යායාත්මක දැනුම හා ප්‍රායෝගික කුසලතා වර්ධනය කොට ගුණාත්මක නිලධාරීන් පිරිසක් බවට පත් කිරීම සඳහා විශේෂ පුහුණු පාඨමාලාද ක්‍රියාත්මක කෙරේ.පුහුණු පාඨමාලාවසර ගණනාවක් එකම අංශයක් වෙනුවෙන් ක්‍රියාත්මක වූ ජාතික ශිෂ්‍යභට බලකාය පසුගිය කාලය තුළ රටේ වෙනත් ආයතන සඳහාද තම සේවය ලබාදීමේ අරමුණින් පාඨමාලා රැසක් ආරම්භ කර තිබේ. ත්‍රිවිධ හමුදාවේ සහ පොලිසියේ නිලධාරීන් හා සෙසු නිලයන් සඳහා ඉංගී‍්‍රසි භාෂාව, දෙමළ භාෂාව, සිංහල භාෂාව, පරිගණක හා මනෝවිද්‍යාත්මක උපදේශන පාඨමාලා ඒ අතර වේ. එක්සත් ජාතීන්ගේ සාම සාධක හමුදාව සඳහා පොලිස් නිලධාරීන් තෝරා ගැනීමේ ඉංගී‍්‍රසි භාෂා පරීක්ෂණය සඳහා වන විශේෂ පාඨමාලාව පොලිස් නිලධාරීන් 1000 කගේ සහභාගීත්වයෙන් ඉතා සාර්ථකව පැවැත්වීමද විශේෂයෙන් සඳහන් කළ යුතුය.පාසල් තුළ ක්‍රියාත්මක කෙරෙන විශේෂ ව්‍යාපෘතිපාසල් අරමුණුකොට ගත් වැඩපිළිවෙලවල් රාශියක්ද ජාතික ශිෂ්‍යභට බලකාය විසින් ක්‍රියාවට නංවා තිබේ. ඒ අනුව ත්‍රස්ත කටයුතු බහුලව සිදු වූ වකවානුවේදී පාසල් ආරක්ෂක කටයුතු සඳහා මුළු දිවයිනේම පාසල් ආවරණය වන අයුරින් ‘කුමර පවුර’ නමින් වැඩසටහනක් ක්‍රියාත්මක කළේ ය. ශිෂ්‍යභටයන් තුළ පමණක් නොව සමස්ත ශිෂ්‍ය ප්‍රජාවම ඉලක්ක කරගනිමින් අන්තරායකාරි ඖෂධ පාලක ජාතික මණ්ඩලය සමඟ ක්‍රියාත්මක කළ ‘කුමර පවුර’ වැඩසටහන ජනාධිපතිතුමන්ගේ ‘මතට තිත’ සංකල්පය ක්‍රියාවට නැංවීමකි. නගර අලංකරණයේදී පාසල් භූමියේ පිරිසුදු බව හා අලංකරණයට මුල්තැන දෙමින් අධ්‍යාපන අමාත්‍යංශයේදී පූර්ණ අනුග්‍රහය යටතේ ජාතික ශිෂ්‍යභට බලකාය දිවයින පුරා ක්‍රියාත්මක කළ ‘කුමර පවුර’ වැඩසටහනද ඉතාමත් සාර්ථක විය.විදේශ සංචාරමෙය ශිෂ්‍යභට බාලක, බාලිකාවන් වෙනුවෙන් ලැබෙන සුවිශේෂී අවස්ථාවකි. 2005 වර්ෂයට පෙර ඉන්දියාව වෙත පමණක් ශිෂ්‍යභටයන් 06 දෙනෙකුට සංචාර කිරීමට අවස්ථාව හිමිව තිබුණි. නමුත් මේ වනවිට ඉන්දියාව, පාකිස්ථානය, බංග්ලාදේශය , නේපාලය හා මාලදිවයින වැනි රටවලට සංචාර කිරීමේ අවස්ථාව උදාකර දී තිබේ. පසුගිය දෙසැම්බර් මාසයේදීද ශිෂ්‍ය භට බාලක , බාලිකාවන් 06 දෙනෙකුට බංග්ලාදේශයේ සංචාරයකට අවස්ථාව උදා වූ අතර එම සංචාරයෙන් ඔවුන්ට ලැබුණු දේ බොහෝ ය.සුබසාධන කටයුතු2005 වර්ෂය දක්වා ජාතික ශිෂ්‍යභට බලකාය තුළ සුබසාධන කටයුතු සඳහා විධිමත් වැඩපිළිවෙළක් ක්‍රියාත්මක නොවුනි. බලඇණි ඇගයීම් කඳවුරු විසිරයාමේ පෙළපාළි නැරඹීම සඳහා මවුපියන් සීමිත පිරිසක් සහභාගී වූ අතර ඔවුන්ට කිසිදු සැලකීමක් හෝ පහසුකමක් සපයා නොතිබුනි. එහෙත් මේ වනවිට ඔවුන්ට පහසුවෙන් රැඳී සිටිමින් පෙළපාළි නැරඹීමට අවස්ථා මෙන්ම ඔවුන් සඳහා දිවා ආහාරය ලබාදීම ඇතුළුව අනෙකුත් පහසුකම් ද සලසා දී ඇත. 2006 වර්ෂයේදී ජාතික ශිෂ්‍යභට බලකාය තුළ ආරම්භ කරන ලද සේවා වනිතා ඒකකය මඟින් ශිෂ්‍යභට බාලක, බාලිකාවන්ගේ සුබසාධනය සඳහා මේ වනවිට වැඩසටහන් රාශියක් ක්‍රියාවට නංවා තිබේ..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>12</day>
    </date>
    <link>http://www.dinamina.lk/2012/01/12/_art.asp?fn=f1201123</link>
    <topic>ත්‍රස්ත බිය නැති ත්‍රිකුණාමලයසංචාරකයන්ගෙන් පිරී ඉතිරෙයි</topic>
    <author>අයන්ති විතාන</author>
    <content>කොටි ත්‍රස්තවාදී නායක වේලුපිල්ලේ ප්‍රභාකරන් අද ජීවතුන් අතර නැත. එය රටවැසියන්ගේ වාසනාවකි. එදා ප්‍රභාකරන් වෙනම රාජ්‍යයක් වෙනුවෙන් සටන්වදිද්දී ප්‍රකාශ කර සිටියේ ඊළම් රාජ්‍යයේ අගනුවර ලෙස නම් කරන්නේ ත්‍රිකුණාමලය බවයි. ඇත්තෙන්ම උතුරු, නැඟෙනහිර පළාත් දෙකේ වැදගත්ම නගරය වන්නේ ත්‍රිකුණාමලයයි. ත්‍රස්තවාදි භීතියෙන් තොර ත්‍රිකුණාමලය අද නිදහස් නගරයකි. දිවයිනේ නන් දෙසින් පමණක් නොව ලෝකයේ විවිධ රටවලින් ද සංචාරකයෝ ත්‍රිකුණාමලයට ඇදී එති. වර්තමාන රජයේ සංවර්ධන කටයුතු නිසා ත්‍රිකුණාමලය අද බෙහෙවින් දියුණු වී ඇතැයි කිවහොත් එය නිවැරැදිය. පසුගියදා ඒ ප්‍රදේශයේ සිදුකළ සංචාරයේදී මේ දියුණුව සියැසින්ම දැකබලා ගැනීමට අපට හැකිවිය.වසර දහස් ගණනක ඉතිහාසයක් ඇති ත්‍රිකුණාමලය අතීතයේදී හැඳින්වූයේ ගෝකන්න නමිනි. එය පාලි පදයකි. සංස්කෘත භාෂාවෙන් ත්‍රිකුණාමලය හඳුන්වන්නේ ගෝකර්න ලෙසය. යාපනයට සැතැපුම් 113ක් දකුණෙන් පිහිටා ඇති ත්‍රිකුණාමලය නගරය ඉදිකර ඇත්තේ මුහුදට නෙරාගිය අර්ධද්වීපයකය. ත්‍රිකුණාමල වරාය ලොව වැදගත්ම ස්වභාවික වරායකි. පළමුවැනි පරාක්‍රමබාහු රජතුමා මේ ගෝකන්න වරායෙන් සිය නැව් පිටත්කර බුරුමය ආක්‍රමණය කළ බව ඉතිහාසය කියයි.හින්දු බැතිමතුන් අතර මහත් ගෞරවාදරයට පත් මහා කෝනේශ්වරම් දේවාලය පිහිටා ඇත්තේ ත්‍රිකුණාමලයේය. වසර සිය ගණනක ඉතිහාසයක් ඇති කෝණේශ්වරම් දේවාලය ක්‍රි. ව. 1622දී පෘතුගීසීන් විසින් විනාශකර දමන ලදී. මෙහි තිබූ සමහර සෙල්ලිපි ලිස්බන් කෞතුකාගාරයේ ප්‍රදර්ශනයට තබා ඇත. ත්‍රිකුණාමලයට ඉන්දීය සංචාරකයන් විශාල පිරිසක් ඇදී එන්නේ මේ කෝනේශ්වරම් දේවාලය වැඳ පුදා ගැනීම සඳහාය. පසුගියදා එම දේවාලය නැරඹීමට ගිය මටද එහිදී ඉන්දීය සංචාරකයන් රැසක් පැමිණ ඇති අයුරු දැකගන්නට හැකිවිය. සිංහල බෞද්ධයෝ ද කෝනේශ්වරම් දේවාලය වන්දනා කිරීමට යති.ත්‍රිකුණාමලයේ සංචාරයේදී නැඟෙනහිර නාවික විධානය භාර ආඥාපති රියද් අද්මිරාල් ජයනාත් කොළඹගේ මහතාගේ පූර්ණ අධීක්ෂණය යටතේ අපට ත්‍රිකුණාමල වරාය ඇතුළත මුහුදු චාරිකාවක් යාමට අවස්ථාවක් ලැබිණි. එය ජීවිතයේ අමතක නොවන අත්දැකීමක් බව සටහන් කළ යුතුය. වරාය ඇතුළත නාවික යාත්‍රා ගමනේදී අපට මිට්ෂූයි සිමෙන්ති කම්හල, පී‍්‍රමා පිටි කම්හල, අෂ්රොෆ් ජැටිය ඇතුළු කලාපය නැරැඹීමට හැකි විය. ත්‍රිකුණාමලය වරාය ලොව ප්‍රමුඛතම ස්වභාවික වරායක් නිසා ඒ අවට මුහුදු කලාපය අතිශයින්ම සුන්දරය. දෙස් විදෙස් සංචාරකයන් මෙහි සුන්දරත්වය දැක ගැනීමට මහත් උනන්දුවක් දක්වන අයුරු අපි දුටිමු.තිස්ස හමුදා කඳවුර මෙන්ම එහි පිහිටි නාවික කෞතුකාගාරය ද නැරැඹීමට අපට හැකිවිය. එය අධ්‍යාපනික වශයෙන් විශාල වැදගත්කමක් ඇති කෞතුකාගාරයකි. යුද්ධයේදී අපේ හමුදාව මෙන්ම කොටි සංවිධානය විසින් භාවිත කරන ලද යුද උපකරණ සහ නාවික යාත්‍රා මෙහි ප්‍රදර්ශනයට තබා ඇත. මේ සඳහා අපට සහාය දුන් තිස්ස හමුදා කඳවුරේ අණදෙන නිලධාරී කොමදෝරු වාස් පෙරේරා මහතාට ද ස්තුතිය පුදකළ යුතුය.ත්‍රිකුණාමලය නැරැඹීමට පැමිණෙන දේශීය සංචාරකයන්ගේ නොමද අවධානයට ලක්වන ස්ථානයක් ලෙස කින්නියා පාලම සඳහන් කළ හැකිය. ත්‍රිකුණාමලය සහ කින්නියා ප්‍රදේශ යා කරමින් ඉදිකළ මේ පාලම සඳහා රුපියල් මිලියන 713ක් වැය වී ඇත. දිග මීටර් 396කින් සහ පළල මීටර් 10කින් සමන්විතය. 2009 ඔක්තෝබර් 20 වැනිදා මහින්ද රාජපක්‍ෂ ජනාධිපතිතුමා විසින් විවෘත කරන ලද මෙය ලංකාවේ දිගම පාලමයි. ඇත්තෙන්ම මේ සුවිශාල මෙහෙය ඉටුකළ ජනාධිපතිතුමා ඇතුළු රජයට මුළු මහත් රටවැසියන්ම ණයගැති බව ඒ පාලම දුටු විට මට සිහියට නැගිණි.නිලාවැලි වෙරළ තීරය කවදත් සංචාරකයන්ගෙන් පිරී ඉතිරෙන තැනකි. මෙහි නොගැඹුරු මුහුදේ මීටර් සිය ගණනක් වුවද ගමන්කළ හැකිය. හොඳින් හිරු පායා තිබූ එදින දෙස් විදෙස් සංචාරකයන් නිලාවැලි මුහුදේ පී‍්‍රතියෙන් නාන අයුරු අපට දැකගත හැකිවිය.අද ත්‍රිකුණාමලයට ඉතා හොඳ කලක් උදාවී ඇත. කින්නියා උණුවතුර ළිං, පරෙවි දූපත, ගෝකන්න රජමහ විහාරය, මාබල් වෙරළ බලන්නට එන පිරිස සීමාවක් නැත. සති අන්තයේදී ත්‍රිකුණාමල සංචාරක නිවස්න, හෝටල් සියල්ලම පාහේ ආගන්තුකයන්ගෙන් පිරී පවතී. මීට වසර කිහිපයකට පෙර මර බියෙන් ත්‍රස්ත බියෙන් මූසල පාළුවෙන් පිරී පැවැති ත්‍රිකුණාමලය අද ජීව ගුණය පැතිරෙන නිදහස් නගරයකි. මේ සුන්දර ප්‍රදේශය නැවත ලක්වාසීන්ට මෙන්ම ලෝකවාසීන්ටද නැරැඹීමට විනෝදවීමට හැකි තැනක් බවට පත් කර දුන් ජනාධිපතිතුමාටත් ආරක්ෂක ලේකම්තුමාටත් රණවිරුවන්ටත් ජාතියේ ප්‍රණාමය පුදකළ යුතුය..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>13</day>
    </date>
    <link>http://www.dinamina.lk/2012/01/13/_art.asp?fn=n1201131</link>
    <topic>වැඩපිළිවෙළ මේ වසරේ සිට ප්‍රතිපාදන කොමිසමේ අනුමැතියත් ලැබේ</topic>
    <author>විජයානි එදිරිසිංහ</author>
    <content>ප්‍රථම උපාධියේ සිට ආචාර්ය උපාධිය දක්වා වන සියලු උපාධි පාඨමාලා සර් ජෝන් කොතලාවල ආරක්‍ෂක විශ්වවිද්‍යාලයෙන් ලබා දීමට කටයුතු යොදා තිබේ.ඒ අනුව රජයේ විශ්වවිද්‍යාලයක ලබා දෙන සියලු උපාධි මේ ආරක්‍ෂක විශ්වවිද්‍යාලයෙන් ලබා ගත හැකිය.ජනාධිපති මහින්ද රාජපක්‍ෂ මහතාගේ උපදෙස් මත ආරම්භ වන මේ වැඩපිළිවෙළට ආරක්‍ෂක අමාත්‍යාංශයේ පූර්ණ අනුමැතිය ලැබී ඇත.මේ නව වැඩපිළිිවෙළ මේ වසරේ සිට ක්‍රියාත්මක වේ. ඒ සඳහා සිංහල, දෙමළ, මුස්ලිම් භේදයකින් තොරව මේ සඳහා අයදුම් කළ හැකිය. විශ්වවිද්‍යාල ප්‍රතිපාදන කොමිසමේ අනුමැතිය ලැබී ඇති බව උප කුලපති මේජර් ජනරාල් එම්. පී. පීරිස් මහතා පවසයි.මීට ප්‍රථම මේ විශ්වවිද්‍යාලයේ උපාධි ලබා දුන්නේ අපේක්‍ෂකයන් ත්‍රිවිධ හමුදාවට අනුයුක්ත කිරීමෙන් පසුවය.මේ වසරේ සිට මුදල් ගෙවා උපාධි ලබා ගැනීමේ අවස්ථාව මේ අනුව උදාවී ඇත. මේ විශ්වවිද්‍යාලයට බඳවා ගන්නා සිසුන්ට විසිපන්දහසක දීමනාවක් ද ලබා දෙනු ඇත.ඉංජිනේරු, වෛද්‍ය, නීති, ගුවන් ඉංජිනේරු, ගුවන් නියමු, මුහුදු ඉංජිනේරු, කළමනාකරණ, මානව සම්පත්, තොරතුරු තාක්‍ෂණය ඇතුළු උපාධි පාඨමාලා රැසක් සඳහා අයදුම්පත් කැඳවනු ලැබේ.මෙවර උසස් පෙළ සමත් වී විශ්වවිද්‍යාල ප්‍රවේශයට සුදුසුකම් ලැබූ අයටද ඉහත පාඨමාලාවන්ට ඉල්ලුම් කළ හැකිය.මේ සඳහා සිසුවියන් ද බඳවා ගනු ඇත.සිසුන් බඳවා ගන්නේ වයස් සීමාවකට යටත්වය. පාඨමාලා ඉංග්‍රීසි භාෂාවෙන් පමණයි. පශ්චාත් උපාධිය සඳහා වයස් සීමාවක් නැත.පෞද්ගලික සිසුන්ට කැමති නම් මුදල් ගෙවා හමුදා පුහුණුව ලබා ගත හැකිය.වෛද්‍ය උපාධිය මුදලට ලබාදීම සිදු නොකෙරේ.හමුදා නිලධාරීන්ගේ දරුවන් බඳවා ගැනීමේ දී සුදුසුකම් මත අවම මුදලක් අය කෙරේ. වසර පුරා දේශන පැවත්වේ. නවක වදය, උද්ඝෝෂණ ආදිය මෙම විශ්වවිද්‍යාලයේ නැත. දරුවන්ට අවශ්‍ය ආරක්‍ෂාව ලබා දෙනු ඇත.අයැදුම්කරුවන්ට මෙම උපාධි පාඨමාලා පිළිබඳ වැඩි විස්තර www.rdu.ac.lk මගින් ලබාගත හැකිය.මේ තොරතුරු අනාවරණය වූයේ සර් ජෝන් කොතලාවල ආරක්‍ෂක විශ්වවිද්‍යාලයේ ඊයේ (12) පැවැති මාධ්‍ය හමුවකදීය.ඊයේ පැවැති මාධ්‍ය සාකච්ඡාවට උප කුලපති මේජර් ජනරාල් එම්. පී. පීරිස්, නියෝජ්‍ය උප කුලපති (ආරක්‍ෂක) බ්‍රිගේඩියර් ඒ. එල්. සී. එම්. ගුණසේකර, නියෝජ්‍ය උප කුලපති (විද්‍යා පීඨ) මහාචාර්ය කොග්ගල, හමුදා මාධ්‍ය ප්‍රකාශක බ්‍රිගේඩියර් හපුආරච්චි, අධ්‍යක්‍ෂක කර්නල් එච්. කේ. වඩුනාඹපිටිය, පීඨාධිපති ලුුතිනන් කර්නල් එච්. එම්. හේරත්, පීඨාධිපති (වෛද්‍ය) මහාචාර්ය ටී. ආර්. වීරසූරිය, පීඨාධිපති ඉංජිනේරු මහාචාර්ය එව්. වයි. ආර්. පෙරේරා, පීඨාධිපති (නීති) ආචාර්ය එස්. ඩබ්ලිව්. පී. මහානාමහේවා සහ ලේඛකාධිකාරී එම්. පී. යූ. කාරියවසම් යන මහත්වරුද මේ අවස්ථාවට සහභාගි වූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>13</day>
    </date>
    <link>http://www.dinamina.lk/2012/01/13/_art.asp?fn=n1201132</link>
    <topic>ශ්‍රී ලංකා රජය ද්‍රවිඩ ජනයාට වෙනස්කමක් නොකර එකසේ සලකන බව කැනඩාව අවධාරණය කරයි</topic>
    <author>මහින්ද අලුත්ගෙදර</author>
    <content>සෙසු ජාතීන්ට සේම ශ්‍රී ලංකාවේ ද්‍රවිඩ ජනතාවටද කිසිදු වෙනස්කමක් නොමැතිව ශ්‍රී ලංකා රජය සලකන බව කැනඩාව අවධාරණය කරයි.මේ රටේ ද්‍රවිඩ ජනයාට කිසිදු වෙනස්කමක් කර නොමැති බැව් තහවුරු වන බවද එහිදී ලක් රජයේ ක්‍රියාමාර්ගය අතිශය ප්‍රශංසනීය බවද කැනඩාව සඳහන් කරයි. සංචාරයක් සඳහා ශ්‍රී ලංකාවට පැමිණි කැනේඩියානු පාර්ලිමේන්තු කණ්ඩායම මේ බව අවධාරණය කළේ වැඩබලන විදේශ කටයුතු ඇමැති නියොමාල් පෙරේරා මහතා හමුවී පැවැති සාකච්ඡාවකදීය.කැනේඩියානු පාර්ලිමේන්තු මන්ත්‍රීවරුන්වන චුන්ගන් ලියුන් හා ජෝ ඩැනියෙල් මහත්වරුන්ද විශේෂ නියෝජිත මාලේන් ගෝල්යොට් මහත්මියද මේ අවස්ථාවට එක්වූහ.උතුරු පළාතේ සංචාරයක නිරතවූ කැනේඩියානු පාර්ලිමේන්තු කණ්ඩායම වත්මන් තත්ත්වය දැකබලා ගත් බවත් ඒ ඒ ප්‍රදේශයන්හි ජනතාවට රජය මඟින් ලබා දී තිබෙන පහසුකම් අඟය කරන බවත් ඔවුන් ප්‍රකාශ කළහ.දින දෙකක කාලයක් උතුරේ සංචාරය කළ මන්ත්‍රී කණ්ඩායම උතුරු පළාත් ආණ්ඩුකාර මේජර් ජනරාල් ජී.ඒ චන්ද්‍රසිරි මහතා සහ යාපනය, කිලිනොච්චි දිස්ත්‍රික් ලේකම්වරුන් සමඟ ද යාපනය රදගුරුතුමන් සමඟ ද විශේෂ සාකච්ඡාවක නිරතවී ඇත.මේ සංචාරයේදී කිලිනොච්චි දිස්ත්‍රික්කයේ යළි පදිංචි කළ ප්‍රදේශයන්හි ජනතාව අත්විඳින පහසුකම් නිරීක්ෂණය කරන ලද අතර ඊට අමතර ඒ ඒ ප්‍රදේශයන්හි පාසල්, කෘෂිකාර්මික ප්‍රදේශ ආදියද නිරීක්ෂණය කර තිබේ.ඊට අමතරව ඉන්දීය රජයේ ආධාර මත ක්‍රියාත්මක කෙරෙන නිවාස වැඩසටහනද නිරීක්ෂණය කළ බව විදේශ කටයුතු අමාත්‍යාංශය සඳහන් කරයි.යුද ගැටුම් පැවැති ප්‍රදේශ නිරීක්ෂණය කළ කැනේඩියානු පාර්ලිමේන්තු කණ්ඩායම එම ප්‍රදේශයන්හි යටිතල පහසුකම් ප්‍රතිසංස්කරණ වෙනුවෙන් ශ්‍රී ලංකා රජය ක්‍රියාත්මක කළ වැඩපිළිවෙළ ප්‍රසාදයට ලක්කර ඇත.ලෝකයේ ඕනෑම රටක් ගැටුමකින් පසුව වගකීම් සම්බන්ධයෙන් විසඳුම් ලබාදිය යුතු බව පවසන එම පාර්ලිමේන්තු කණ්ඩායම රුවන්ඩානු අත්දැකීම් ප්‍රයෝජනයට ගෙන ශ්‍රී ලංකාවටද උගත් පාඩම් හා ප්‍රතිසංධාන කොමිෂමේ ඬර්දේශ ක්‍රියාත්මක කිරීමට කාලය ලබාදිය යුතු බවද මේ වනවිට ශ්‍රී ලංකාවේ මානව හිමිකම් වැඩි දියුණු වී තිබෙන බවද කියාසිටී..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>13</day>
    </date>
    <link>http://www.dinamina.lk/2012/01/13/_art.asp?fn=n1201133</link>
    <topic>ඉහළ කොත්මලේ ජලාශයට ජලය පිරවීම ඇරැඹේ</topic>
    <author>උදුලා පීරිස්</author>
    <content>ඉහළ කොත්මලේ ජලාශයේ ඉදිකිරීම් අවසන් කිරීමත් සමඟ ඊයේ (12) සවස 5 සිට වාන් දොරටු වසා ජලාශයට ජලය එකතු කිරීම ආරම්භ කළ බව නුවරඑළිය ආපදා කළමනාකරණ මධ්‍යස්ථානය පවසයි. මෙතෙක් එම වාන් දොරටු විවෘතව තැබූ බවද එහෙත් ඊයේ සිට එම දොරටු වසා තැබෙන බවද නුවරඑළිය ආපදා කළමනාකරණ මධ්‍යස්ථානයේ නියෝජ්‍ය අධ්‍යක්ෂ එරන්දන හේමවර්ධන මහතා පවසයි.මේ නිසා තලවකැලේ පිහිටි එම ජලාශයේ ජල මට්ටම දින දෙක තුනකදී පමණ වැඩිවිය හැකි බවද මෙතෙක් එම ජලාශය හරහා පයින් ගිය අය ඔය හරහා ගමන් කිරීමෙන් වලකින ලෙස ද හේමවර්ධන මහතා ඉල්ලා සිටී..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>13</day>
    </date>
    <link>http://www.dinamina.lk/2012/01/13/_art.asp?fn=n1201134</link>
    <topic>විදේශගත ශ්‍රමිකයන්ගෙන් පැමිණිලි 900ක්</topic>
    <author>මහින්ද අලුත්ගෙදර</author>
    <content>විවිධාකාරයේ ගැටලු වලට මුහුණදී සිටින විදේශගත ශ්‍රී ලාංකිකයන්ගෙන් පැමිණිලි 900 ක් පමණ ලැබී තිබෙන බව ශ්‍රී ලංකා විදේශ කටයුතු අමාත්‍යාංශය පවසයි. එයින් වැඩිම පැමිණිලි සංඛ්‍යාවක් සෞදි අරාබියාවේ සේවය කරන ශ්‍රී ලාංකිකයන්ගෙන් ලැබී තිබේ.එවැනි ගැටලු වලට මුහුණදී සිටින පුද්ගලයන් 440 ක් පමණ රජයේ මැදිහත්වීම මත දැනටමත් මෙරටට ගෙන්වා ගෙන තිබෙන බවද විදේශ කටයුතු අමාත්‍යාංශ කොන්සියුලර් අංශයේ ජ්‍යෙෂ්ඨ නිලධාරියෙක් “දිනමිණ” ට පැවසීය.වැටුප් නොගෙවීම, විවිධ අතවරයන්ට හා තාඩන පීඩනවලට ලක්වීම ආදිය හේතුවෙන් යළි ශ්‍රී ලංකාවට ගෙන්වා ගන්නා ලෙස ඔවුන් පැමිණිලි කරන අතර ඒ සම්බන්ධයෙන් සිදුකෙරෙන පරීක්ෂණ අවසන්වූ වහාම ඔවුන්ව මෙරටට කැඳවාගෙන එන බවද හෙතෙම සඳහන් කළේය. මේ ආකාරයේ ගැටළු වලට මුහුණදී සිටින අනෙකුත් ශ්‍රී ලාංකිකයන්ද කඩිනමින් ශ්‍රී ලංකාවට ගෙන්වා ගැනීම කෙරෙහි අවධානය යොමු කර තිබෙන බවද විදේශ කටයුතු අමාත්‍යාංශය සඳහන් කරයි..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>13</day>
    </date>
    <link>http://www.dinamina.lk/2012/01/13/_art.asp?fn=n1201135</link>
    <topic>අධිවේගී බස්වල දින 9ක ආදායම රු.ලක්‍ෂ විස්සයි</topic>
    <author>ශීලා උඩුවර</author>
    <content>දක්ෂිණ අධිවේගී මාර්ගයේ ධාවනය කෙරෙන ශ්‍රී ලංගම මගී ප්‍රවාහන බස්රථවලින් ගතවූ දින 9 තුළදී රුපියල් ලක්ෂ 20ක ආදායමක් ලැබුණු බව ශ්‍රී ලංගම සභාපති එම්. ඩී. චන්ද්‍රසේන මහතා පවසයි.දැනට එම මාර්ගයේ පැයෙන් පැයට ශ්‍රී ලංගම බස්රථ 4ක් ධාවනය කෙරෙන අතර බස්රථ හතරම ධාවනය කෙරුණු පෙරේදා ආදායම රුපියල් 3,70,000ක් බව සභාපතිවරයා කීය.  .</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>13</day>
    </date>
    <link>http://www.dinamina.lk/2012/01/13/_art.asp?fn=n1201136</link>
    <topic>ශ්‍රේෂ්ඨාධිකරණ නියෝගය පරිදි වෙබ් අඩවි ලියාපදිංචිය ඇරඹේ</topic>
    <author>චන්ද්‍රා අත්තනගොඩ</author>
    <content>ප්‍රවෘත්ති වෙබ් අඩවි 45 කට ප්‍රථම වරට ලියාපදිංචි සහතික නිකුත් කිරීම හෙට (13) පෙරවරුවේ ජනමාධ්‍ය හා ප්‍රවෘත්ති අමාත්‍යාංශයේදී ජනමාධ්‍ය හා ප්‍රවෘත්ති අමාත්‍ය කෙහෙළිය රඹුක්වැල්ල මහතාගේ ප්‍රධානත්වයෙන් සිදුකෙරේ.ශ්‍රී ලංකාව තුළ පවත්වාගෙන යන ප්‍රවෘත්ති වෙබ් අඩවි සඳහා ජනමාධ්‍ය හා ප්‍රවෘත්ති අමාත්‍යාංශයේ ලියාපදිංචිය ලබාගත යුතු බවට ශ්‍රේෂ්ඨාධිකරණය විසින් නියෝගයක් ද ලබාදී ඇත.වෙබ් අඩවි ලියාපදිංචිය සඳහා ජනමාධ්‍ය හා ප්‍රවෘත්ති අමාත්‍යාංශය කළ දැනුම්දීමට අනුව අයදුම්පත් 80 ක් පමණ ලැබුණු අතර, ඉන් සුදුසුකම් සපුරා තිබූ වෙබ් අඩවි 45 ක් ලියාපදිංචි කිරීම සිදුකොට තිබේ.ලැබෙන අයදුම්පත් අනුව සුදුසුකම් සපුරන වෙබ් අඩවි ලියාපදිංචි කිරීම අඛණ්ඩව සිදුකිරීමට ජනමාධ්‍ය අමාත්‍යාංශය අවශ්‍ය කටයුතු යොදා තිබේ.මහින්ද චින්තනයේ සඳහන් පරිදි නූතන ජනමාධ්‍ය ප්‍රවේශයක් සඳහා අන්තර්ජාලය චන්ද්‍රිකා තාක්ෂණය ඇතුළු අති නවීන තොරතුරු තාක්ෂණ ක්‍රමවේදයන් හරහා තොරතුරු රැස්කිරීමටත්, බෙදාහැරීමටත් බාධාවකින් තොරව ජනමාධ්‍ය ආයතනවලට හා ජනමාධ්‍යවේදීන්ට කටයුතු කිරීමට අවස්ථාව උදා කොට ඇත.එසේම ජනතාවට තොරතුරු දැන ගැනීමේ අයිතිය වඩාත් තහවුරු කිරීමට ජනමාධ්‍ය අමාත්‍යාංශය නිරතුරුවම කටයුතු කරයි. දැනට ශ්‍රී ලංකාව තුළ රාජ්‍ය හා පෞද්ගලික අංශයේ ගුවන් විදුලි නාලිකා 49 ක් සහ රූපවාහිනී නාලිකා 21 ක් ද ශ්‍රී ලංකා පුවත්පත් මණ්ඩලයේ පුවත්පත් 153 ක්ද ලියාපදිංචි කොට ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>13</day>
    </date>
    <link>http://www.dinamina.lk/2012/01/13/_art.asp?fn=n1201137</link>
    <topic>ගුවන් ප්‍රමිතීන් අනුගමනය කිරීමෙන් ශ්‍රී ලංකාව දකුණු ආසියාවේ පළමු තැනට</topic>
    <author>සුභාෂිනි සේනානායක</author>
    <content>ගුවන් සේවාවේ ජාත්‍යන්තර ප්‍රමිතීන් අනුගමනය කිරීම වෙනුවෙන් දකුණු ආසියාවේ පළමු ස්්ථානය ශ්‍රී ලංකාවට හිමිව තිබේ.ගුවන් සේවාවේ ජාත්‍යන්තර ප්‍රමිතීන් අනුගමනය කිරීමේ සාපේක්‍ෂ තත්ත්වය පරීක්‍ෂා කිරීමේ දී ආසියා ශාන්තිකර කලාපයේ රාජ්‍යයන් 34 ක් අතරින් හතර වන ස්ථානයද හිමි කරගෙන ඇති අතර සාපේක්‍ෂ තත්ත්වය පිළිබඳ ප්‍රමිතීන් අනුගමනය කිරීමේ සඵලතාව සියයට අසූ හයක් බව අනාවරණය කොට තිබේ.ගුවන් ක්‍ෂෙත්‍රය තුළ ඉතා කෙටි කාලයක් තුළදී මෙවන් තත්ත්වයක් ළඟා කර ගැනීමට හැකි වීම ලබාගත් සුවිශේෂී ජයග්‍රහණයක් බව සිවිල් ගුවන් සේවා ඇමැති පියංකර ජයරත්න මහතා පැවැසී ය.කටුනායක බණ්ඩාරනායක ජාත්‍යන්තර ගුවන්තොටුපලට පැමිණෙන හා පිටත්ව යන ගුවන් මගීන් සංඛ්‍යාවේ විශාල වර්ධනයක් ඇති බව පවසන ඇමැතිවරයා, ගුවන් කේන්ද්‍රස්ථානයක් බවට ශ්‍රී ලංකාව පත්කිරීම සඳහා සිවිල් ගුවන් සේවා අමාත්‍යාංශය යටතේ පවතින සියලුම ආයතනවල සේවකයින් කැපවීමෙන් ක්‍රියා කරන බව ද කීය..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>13</day>
    </date>
    <link>http://www.dinamina.lk/2012/01/13/_art.asp?fn=n1201138</link>
    <topic>ජාතික විලවුන් හා ඖෂධ නි.අධිකාරියෙන් වෙබ් අඩවියක්</topic>
    <author>සන්ධ්‍යා කරුණාරත්න</author>
    <content>ජාතික විලවුන් උපකරණ හා ඖෂධ නියාමන අධිකාරියේ ලියාපදිංචි කර තිබෙන ඖෂධ, විලවුන් හා උපකරණ පිළිබඳ තොරතුරු ඇතුළත් වෙබ් අඩවිය විවෘත කිරීම සෞඛ්‍ය ඇමැති මෛත්‍රීපාල සිරිසේන මහතා අතින් අද (13) සිදුකෙරේ.ලියාපදිංචියෙන් තොර ඖෂධ හා විලවුන් භාවිතය තුරන් කිරීමේ අරමුණෙන් මෙසේ වෙබ් අඩවියක් ආරම්භ කරන බව සෞඛ්‍ය අමාත්‍යාංශය ප්‍රකාශ කරයි. මෙරට ලියාපදිංචි නොකළ විලවුන් උපකරණ හා ඖෂධ භාවිතය නිසා පුද්ගලයන් විවිධ අක්‍රමිකතාවලට ගොදුරුවීම සිදු වේ..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>13</day>
    </date>
    <link>http://www.dinamina.lk/2012/01/13/_art.asp?fn=n1201139</link>
    <topic>ශිෂ්‍ය උද්ඝෝෂණ බරපතළ ක්‍රියාවලියක ආරම්භයක්</topic>
    <author>සමන්මලී පි‍්‍රයශාන්ති</author>
    <content>විශ්වවිද්‍යාල බහුතරයක මේ දිනවල ක්‍රියාත්මක වන ශිෂ්‍ය උද්ඝෝෂණ හා අරගල බරපතළ ක්‍රියාවලියක ආරම්භය විය හැකි බවට විශ්වවිද්‍යාල උපකුලපතිවරු පවසති.විශ්වවිද්‍යාලවල සුළු සුළු සිද්ධීන් මුල් කර ගනිමින් ශිෂ්‍යයින් මුලා කර පටු අරමුණු ඉටු කර ගැනීමට මෙම උද්ඝෝෂණ හා අරගල සංවිධාන කරන පිරිස් උත්සාහ දරන බව ද උපකුලපතිවරු පෙන්වා දෙති. විශ්වවිද්‍යාල මට්ටමින් මේ තත්ත්වය පාලනය කිරීම අසීරු බැවින් රජය පුළුල් ලෙස මෙයට මැදිහත් විය යුතු බව ද ඔවුහු කියති.දිගින් දිගටම විශ්වවිද්‍යාලවල ක්‍රියාත්මක වන උද්ඝෝෂණ හා අරගල කිසියම් කණ්ඩායමක් කිසියම් ක්‍රමවේදයකට අනුව ක්‍රමානුකූලව සිදු කරන බවට විශ්වාස කළ හැකි යැයි කැලණිය විශ්වවිද්‍යාලයේ උපකුලපති මහාචාර්ය සරත් අමුණුගම මහතා ප්‍රකාශ කළේය. 1971 දී ඇති වූ කැරැල්ල මෙන් ම 88, 89 කාලවල පැවැති භීෂණය ද එල්.ටී.ටී.ඊ ත්‍රස්තවාදය ද මුල් කාලයේ දීම නවතා දැමීමට අවස්ථාව තිබූ බවට පසුකාලීනව විවිධ මත පළ වූ බව කී ඒ මහතා එවන් හානියක් මෙවර වන්නට ඉඩ නොදී මේ කැරලිකරුවන් ට නීති මඟින් කටයුතු කළ යුතු බව ද පැවසීය.මේ පිළිබඳ අදහස් දක්වමින් රජරට විශ්වවිද්‍යාලයේ උපකුලපති මහාචාර්ය එන්. ඒ. නන්දසේන මහතා ප්‍රකාශ කළේ විශ්වවිද්‍යාලවලට පැමිණෙන සිසුන් ඩැහැ ගැනීමට කටයුතුªකරන විවිධ පක්ෂවලට අයත් කණ්ඩායම්වලට එරෙහිව දැඩි පියවරක් ගත යුතු බව යි.නවකවදය වැනි ක්‍රියාවන් ඔස්සේ අන්තවාදී කණ්ඩායමක් පටු දේශපාලන අරමුණුවලට නවක සිසුන් බිලි බා ගැනීමට දරන උත්සාහයන් සහමුලින් ම නවතා දැමිය යුතු බව ද ඒ මහතා කීවේය.මෙවැනි අන්තවාදී කණ්ඩායම් පිළිබඳ සිසුන් දැනුවත් කිරීම සඳහා විශ්වවිද්‍යාලයේ ශිෂ්‍ය උපදේශන ආචාර්යවරුන් ඒකරාශි විය යුතු බව පැවසු නන්දසේන මහතා, ආචාර්යවරයාට තම දේ්ශනයට පෙර විනාඩි 5 ක හෝ 10 ක කාලයක් ගෙන පුද්ගල සංවර්ධනය පිළිබඳ සිසුන් දැනුවත් කළ යුතු බව ද පැවසීය.උද්ඝෝෂණ හා අරගල වැනි දේට සිසුන් යොමු වන්නේ අන්තවාදී සිසුන් කණ්ඩායමක අවශ්‍යතාවය මත බැවින් මව්පියන් තම දරුවන් ගැන වැඩි අවධානයක් යොමු කළ යුතුව ඇති බව ද හෙතෙම ප්‍රකාශ කළේ ය.අනර්ථකාරී ක්‍රියාවන්ට විශ්වවිද්‍යාල සිසුන් යොදා ගැනීමට බංකොලොත් දේශපාලන පක්ෂ විසින් කටයුතු කරන බැවින් දරුවන් ගැන අවධානයෙන් සිටිය යුතු බව සෞන්දර්ය විශ්වවිද්‍යාලයේ උප කුලපති මහාචාර්ය ජයසේන කෝට්ටගොඩ මහතා අවධාරණය කළේ ය.විශ්වවිද්‍යාල දරුවන් අනවශ්‍ය දේට පොලඹවා ඔවුන් ගේ අධ්‍යාපනය විනාශ කරන කුමන්ත්‍රණකාරීන් ගෙන් දරුවන් බේරා ගැනිමේ වගකීම විශ්වවිද්‍යාලය ට, රජයට මෙන්ම දෙමව්පියන්ට ද පැවරෙන බව ද උපකුලපතිවරයා සඳහන් කළේ ය. මෙවැනි අනර්ථකාරී ක්‍රියාවන් ට යොමු වීමෙන් සිසුන් විශ්වවිද්‍යාල නීති කඩ කිරීම යටතේ විවිධ දඩුවම්වලට ලක් වන බැවින් දෙමාපියන් ගේ වගකීම දරුවන් නිසි මඟ යැවීමට උනන්දු වීම යැයි ද හෙතෙම ප්‍රකාශ කළේය..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>13</day>
    </date>
    <link>http://www.dinamina.lk/2012/01/13/_art.asp?fn=n12011310</link>
    <topic>ඖෂධ නාම ලේඛනය සංශෝධන කෙරේ</topic>
    <author>සන්ධ්‍යා කරුණාරත්න</author>
    <content>වෛද්‍ය සැපයීම් අංශයේ ඖෂධ නාම ලේඛනය සංශෝධනය කිරීමට සෞඛ්‍ය අමාත්‍යාංශය පියවර ගෙන ඇත.ඒ අනුව මෙතෙක් කල් ගෙන්වූ අනවශ්‍ය ඖෂධ වර්ග 150 ක් පමණ දැනට ඉවත් කිරීමට හැකි වී තිබෙන බව සෞඛ්‍ය ඇමැති මෛත්‍රීපාල සිරිසේන මහතා පවසයි.හෘද රෝග සඳහා අවශ්‍ය යැයි සටහන්ව තිබූ 1019 ක්ව පැවැති අයිතම වර්ග 630 දක්වාත්, දන්ත ශල්‍ය සේවාව සඳහා අවශ්‍ය යැයි ඖෂධ වට්ටෝරුවේ සඳහන් වූ 4000 ක්ව පැවැති අයිතම වර්ග 2000 දක්වාත්, ශල්‍ය වෛද්‍ය සේවාව සඳහා අවශ්‍ය බවට සටහන්ව තිබූ 780 ක් පමණ වූ අයිතම වර්ග 234 දක්වාත් මේ වන විට ඉවත් කිරීමට කටයුතු කර තිබේ.සෞඛ්‍ය සංවර්ධන වැඩපිළිවෙළ පිළිබඳ පවුල් සෞඛ්‍ය කාර්යාංශයේ පැවැති මාධ්‍ය හමුවක් අමතමින් ඇමැතිවරයා ඊයේ (11) මේ බව ප්‍රකාශ කළේය.ලබන මාර්තු පමණ වන විට රෝහල්වලට අවශ්‍යම ඖෂධ මොනවාද කියා මුළුමණින්ම ඖෂධ නාම ලේඛනය සංශෝධනය කර අවසන් කළ හැකි බව වෛද්‍ය සැපයීම් අංශය පවසයි.ලෝකයේ නව සොයාගැනීම් අනුව අලුතෙන් වෛද්‍ය උපකරණ හා ඖෂධ වර්ග නිෂ්පාදනය සිදුවන බවත් ඒ අනුව පැරණි ඖෂධ හා වෛද්‍ය උපකරණ ඉවත්වීම නිසා මෙසේ අනවශ්‍ය අයිතම වර්ග ගෙන්වා බෙදා හැරීමට වෛද්‍ය සැපයීම් අංශය පසුගිය කාලයේ කටයුතු කර ඇති බවත් ඇමැතිවරයා කීය.මෙරට රෝහල්වලට අවශ්‍ය ඖෂධ බෙදාහැරීමේ කටයුතු වෛද්‍ය සැපයීම් අංශය මඟින් සිදුකරන අතර ඖෂධ, වෛද්‍ය උපකරණ ඇතුළු අයිතම වර්ග 21,000 ක් පමණ මේ අංශය මඟින් රෝහල්වලට බෙදාහැරීම සිදුකෙරේ. රසායනාගාර සඳහා අවශ්‍ය අයිතම වර්ග අතරින් සියයට 87 ක් ඉවත් කිරීමට ද මේ වැඩසටහනට අනුව හැකියාව ලැබී තිබේ.අවුරුදු ගණනාවක් මේ ඖෂධ නාම ලේඛනය සංශෝධනය නොකිරීම නිසා මෙසේ අනවශ්‍ය ලෙස මුදල් වියදම් කිරීමට වෛද්‍ය සැපයීම් අංශයට සිදුව තිබේ.මෙසේ අනවශ්‍ය අයිතමයන් කපා හැර අවශ්‍ය වෛද්‍ය උපකරණ හා ඖෂධ වර්ග ගෙන්වීමට පමණක් යොමු වීමෙන් ගුණාත්මක අයිතම වර්ග ගෙන්වීමට හැකි බවත් මේ වැඩසටහන ක්‍රියාත්මක කරන වෛද්‍ය සැපයීම් අංශයේ අධ්‍යක්ෂ වෛද්‍ය කමල් ජයසිංහ ඇතුළු කාර්ය මණ්ඩලයට ස්තුතිවන්ත වන බවත් ඇමැතිවරයා කීය.මේ අවස්ථාවට සෞඛ්‍ය නියෝජ්‍ය ඇමැති අධිනීතිඥ ලලිත් දිසානායක, ලේකම් විශේෂඥ වෛද්‍ය රවීන්ද්‍ර රුබේරු, අතිරේක ලේකම් වෛද්‍ය පාලිත මහීපාල, අතිරේක ලේකම් (සංවර්ධන) සරත් චන්ද්‍රසිරි විතාන, නියෝජ්‍ය අධ්‍යක්ෂ ජනරාල් (මහජන සෞඛ්‍ය ) වෛද්‍ය සරත් අමුණුගම, වෛද්‍ය සැපයීම් අංශයේ අධ්‍යක්ෂ වෛද්‍ය කමල් ජයසිංහ යන මහත්වරු සහභාගි වූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>13</day>
    </date>
    <link>http://www.dinamina.lk/2012/01/13/_art.asp?fn=n12011311</link>
    <topic>ජාතික නාට්‍ය උළෙල ජෝන් ද සිල්වා සමරු රඟහලේ දී</topic>
    <author>ජීවනී පතිරණ</author>
    <content>ජාතික නාට්‍ය උළෙල 2011 මේ මස 17 දින සිට 31 දින දක්වා දිනපතා පස්වරු 6.30 ට කොළඹ 07, ජෝන් ද සිල්වා සමරු රඟහලේ දී පැවැත්වේ.මෙවර ජාතික නාට්‍ය උළෙල සඳහා දිගු නාට්‍ය 07 ක්, කෙටි නාට්‍ය 24 ක්, හා ආරාධිත නාට්‍ය 02 ක් ඇතුළත් වේ.දිගු නාට්‍ය වේදිකාගතවන දින මෙසේයි.17 දින පි‍්‍රයංකර රත්නායකගේ ‘අද වගේ දවසක ඇන්ටිගනී’ , 18 හේරත් වනින්ද්‍රසිංහ ගේ ‘ගුත්තිලය’ , 19 නාමල් ජයසිංහ හා ප්‍රසන්න මහගමගේ ගේ ‘ග්ලැඩියේටර් ප්‍රේමය’ , 20 ධනුෂිකා නයන කුමාරි ගේ ‘ජනේලයෙන් පනින්නද’ , 21 ජගත් බණ්ඩාර ගේ ‘බෝනිකි ගෙදර’ , 22 උදයසිරි වික්‍රමරත්න ගේ ‘සුද්දෙක් ඔබ අමතයි’ , 23 ජෙහාන් ශ්‍රීකාන්ත ගේ ‘හැපි ජර්නි’කෙටි නාට්‍ය වේදිකාගතවන දිනයන්,ජනවාරි 24 සුදත් අබේසිරිවර්ධන ගේ ‘මගේ කාලයේ වීරයෙක්’ , ටී කයුරියා ගේ ‘ඒකලයිවන්(දමිළ) , රෝහන් ද සිල්වා ගේ ‘අපි’ , කේ.තිරිච්චේන්දුරන් ගේ ‘කඩලින් අක්කරෙයි පෝවෝර් (දමිළ)ජනවාරි 25 බැසිල් රත්නවීර ගේ ‘උන්වහන්සේ’ , එන්. කුලරත්න හා ඒ සනත් කුමාර ගේ ‘කල්යාණ කදෙයි(දමිළ), එස්.ඒ සම්පත් චතුරංග පෙරේරා ගේ ‘ඇයි උඹලා ආවේ’ , එම්.සී.නජිමුඩීන් ගේ ‘සලෝමි’ජනවාරි 27 උපුල් සංජීව ගේ ‘ගැබ්බර’ , එස්.ලීලවතී හා ආර්.චමලි ගේ ‘පයනිහල්’ , නුවන් දර්ශන ලියනාරච්චි ගේ ‘ඩයිනෝසර ප්‍රේමය’ , කේ මොහාන් කුමාර ගේ ‘පවක්කරයි(දමිළ)’ජනවාරි 28 ආසිරි උදාකර ජයරත්න ගේ ‘සද එල්ලා මරයි’ , කේ.ශ්‍රී කන්දවේල් ගේ ‘සීලම්බින් කනල්(දමිළ), සජීව රෝෂාන් ගේ ‘ඩීසන් දෙන්නෙක්’ , නෙරන්ජන් චන්ද්‍රාදිත්‍ය ‘බර්දනුම් සීදෛයුම්(දමිළ)ජනවාරි 29 අමිතා රබ්බිඩිගල ගේ ‘පේ‍්‍රමය නම්’ , පී.සිවනේෂන් ගේ ‘තාගම්(දමිළ), චාලක රණසූරිය ගේ ‘හෙලෝ’, කේ.සුනෙත් දේශප්‍රිය ගේ ‘අඳුර සහ එළියජනවාරි 30 රුවන් හෙට්ටිආරච්චි ගේ ‘මැරෙන්න විදියක් කියන්න’ , ;නරන්ජන් චන්ද්‍රාදිත්‍ය ගේ ‘රියලිටි’ , කේ.ඒ.කේ.ජයසිංහ ගේ ‘ඩාක්නස්’ , කේ.ඒ.ජී. ආනන්ද චන්ද්‍රකුමාර ගේ ‘බල්ලෝ දෙන්නෙක්’ , ගයාන් දේශප්‍රිය ගේ ‘කූඩුවට එනකම් (ආරාධිත)ජනවාරි 31 ඉන්දික ෆර්ඩ්නැන්ඩු ගේ කලම්බො කලම්බො (ආරාධිත).</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>13</day>
    </date>
    <link>http://www.dinamina.lk/2012/01/13/_art.asp?fn=n12011312</link>
    <topic>ගොන්පොළ නිවසක අඩි 6 1/2ක පිඹුරෙක්</topic>
    <author/>
    <content>ගොන්පොළ බටුවිට ප්‍රදේශයේ නිවසකට ඇතුළු වූ අඩි 6 1/2 ක් පමණ දිග පිඹුරකු ප්‍රදේශවාසීන් විසින් අල්ලාගෙන ඇත. එම පිඹුරා මහජනයාට ප්‍රදර්ශනය කළ අයුරු. ඉන් පසු පිඹුරා දෙහිවල සත්වෝද්‍යානයට බාරදීමට පියවර ගෙන ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>13</day>
    </date>
    <link>http://www.dinamina.lk/2012/01/13/_art.asp?fn=n12011313</link>
    <topic>වැටුප කොටස් වශයෙන් ගෙව්වැයි නිට්ටඹුව ඩිපෝ සේවකයෝ වැඩ වරති</topic>
    <author>අත්තනගල්ල විශේෂ ජයවීර සුගතපාල</author>
    <content>තමන්ට හිමි මාසික වැටුප එකවර නොගෙවා කොටස් වශයෙන් ගෙවීම සම්බන්ධයෙන් සිය විරෝධය පළකරමින් නිට්ටඹුව ලංගම ඩිපෝවේ සේවක පිරිස් 10 වැනිදා සිට වැඩ වර්ජනයක නිරත වී සිටිති.ඊයේට (12) දින දෙකක් ගතවී තිබියදීත් බලධාරීන් ප්‍රශ්නයට විසඳුමක් දීමට ඉදිරිපත් නොවීම නිසා 12 දා (ඊයේ) උදෑසන වර්ජක පිරිස් නිට්ටඹුව බස් නැවතුම් පොළේ විරෝධතා ව්‍යාපාරයක යෙදුනහ..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>13</day>
    </date>
    <link>http://www.dinamina.lk/2012/01/13/_art.asp?fn=r1201131</link>
    <topic>අගලවත්ත කිතුල්ගොඩ කත මැරුවේ නිවෙසේ තිබූ සීට්ටු සල්ලි කොල්ලකන්නද</topic>
    <author/>
    <content>අගලවත්ත ප්‍රාදේශීය ලේකම් කොට්ඨාසයේ කිතුල්ගොඩ පයිලකන්දේ තම මවත් සමග ජීවත් වූ බෙල්ලන විතානගේ කරුණාවති යන කාන්තාව අභිරහස් ලෙස ඝාතනය කර ඇත.සහෝදර සහෝදරියන් හය දෙනෙකුගෙන් යුත් පවුලක වැඩිමහල් කාන්තාව වූයේ ඇයයි. කිතුල්ගොඩ කනිටු විදුහලින් මූලික අධ්‍යාපනය හදාරා උසස් අධ්‍යාපනය හැදෑරුවේ අගලවත්ත මිහිදු මධ්‍ය මහා විද්‍යාලයෙනි.අධ්‍යාපන කටයුතු අවසන් කළ පසු කරුණාවතී කොළඹ ප්‍රදේශයේ කම්හලක සේවයට ගියේ අනාගත බලාපොරොත්තු සපුරා ගැනීමේ අදහසිනුයි. මේ අතරේ ඇති කරගත් ප්‍රේම සම්බන්ධයක් මත විවාහ දිවියට පිවිසුණාය. බලාපොරොත්තු නොවූ විලසින් විවාහයද දෙදරා ගොස් තනිකඩ ජීවිතයකට ඇය හුරු වුණාය.නැවතත් කිතුල්ගොඩ නිවෙසට පැමිණි ඇය මව ද රැක බලා ගනිමින් ජීවත් වන්නට වුවාය.ආර්ථික අපහසුකම් නිසා ඇය මැද පෙරදිග රැකියාවන් සඳහා පිටත්ව යාමට තීරණය කළාය.විදේශගතව සිට නැවත පැමිණ ගේ දොර හදා ගෙන තම මවත් සමග සුපුරුදු ලෙස ජීවත් වූවාය.ඇයගේ සහෝදර සහෝදරියන් කොළඹ මීගමුව ප්‍රදේශවල පදිංචි ව සිටින නිසා මව රැක බලා ගැනීමේ සියලු කටයුතු පැවරුණේ කරුණාවතීටමයි.ඇය නිවෙස අවට තේ වගා කර ඇති අතර කුඹුරු කරමින් දිවි සරි කර ගත්තාය.මිය ගිය කාන්තාවගේ මව වන විතානගේ ගුණවතී මහත්මිය පසුගිය දින වල සිට රෝගි තත්ත්වයෙන් පසු වන්නීය. ඇය ප්‍රතිකාර ලබා ගැනීම සිදු කළේ කොළඹ මහ රෝහලිනි.ඉකුත් ජනවාරි 05 වැනි දින තම වැඩිමහල් දියණිය නිවෙසේ සිටියදී ප්‍රතිකාර ලබා ගැනීමට ඇය කොළඹ මාලිගාවත්තට ගොස් තම වැඩිමහල් පුතාගේ නිවෙසේ නතර විය.එදින සිට මිය ගිය කරුණාවතී මෙම නිවසේ ජීවත් වූයේ තනිවය. ඇය වෙනදාත් මව නැති අවස්ථාවලදී තනිවම බියක් නැතිව ජීවත්වීම සාමාන්‍ය සිද්ධියකි. ඔවුන්ගේනිවෙස පිහිටියේද පාළු ප්‍රදේශයකය.මව නිවෙසේ නැති අතරේ ඇය තම සහෝදර සහෝදරියන්ට නිතර නිතර දුරකථනයෙන් කතා බහ කර ඇති බවත් පැවැසේ.සිද්ධිය වූ දින රාත්‍රි අටට පමණ ඇගේ සොයුරියට දුරකථනයෙන් කතා කොට අම්මා නිවෙසේ නැති බවත් බුදුපැලට මල් පහන් පූජා කොට නින්දට යන බවත් පවසා ඇත.පයිලකන්දේ පදිංචි ව සිටින ඇගේ සහෝදරයකු වන විතානගේ චන්ද්‍රරත්න වන අය ඇගේ නිවෙස දෙසට ගොස් ඇත. අක්කාට කතා කළත් ඇය කතා කර නැත. දොර ජනෙල්ද කඩා බිද දමා තිබුණි’ ඔහු ජනේලයෙන් බලද්දි තම සහෝදරියව ඇද අසල බිම මරා දමා තිබෙන අයුරු දැක වහම ගොස් මතුගම පොලිසියට දැනුම් දී තිබේ.පොලිස් නිලධාරීන් පැමිණ පරීක්ෂා කිරීමේදී අත් පා බැද මුඛයේ පාන්කඩ ඔබා ඝාතනය කර ඇති බව හෙළිවීමෙන් පසු පුළුල් පොලිස් පරීක්ෂණ ආරම්භ කළේය.කරුණාවතීගේ මව වන විතාගේ ගුණවතී මහත්මිය සිය දියණියගේ වියෝව ගැන ඇඬූ කඳුළින් මෙසේ කීවාය.මගේ දුවව මේ වගේ අමානුෂිත ලෙස ඝාතනය කරන්න හේතුව මොකක්ද කියලා මට හිතා ගන්න බැහැ. ඇය දැන් කාලයක සිට මාවත් බලා කියා ගෙන මේ ගෙදර ජීවත් වෙනවා. මේ ගෙදර තනිව ජීවත් වන්න කිසිම භයක් තිබුණේ නැහැ.මම රෝගි තත්ත්වයෙන් පෙළන නිසා ප්‍රතිකාර ගන්න මාසිකව කොළඹ මහ රෝහලට යනවා. ඒ ගියාම අපේ ලොකු පුතාලගේ නිවසේ දින දෙක තුනක් ගත කරලයි එන්නේ. මීට කලිනුත් එහෙම යනවා.මම පසුගිය දින කොළඹ ගිහින් පුතාගේ ගෙදර නතර වුණා. හැමදාම වගේ මිය ගිය දියණිය කතා කරලා සැපදුක් අහනවා. කිසිම ප්‍රශ්නයක් ගැන කීවේ නැහැ.සිද්ධිය වූ දිනට පසු දින උදෑසන දුරකථනයෙන් ඇමතුමක්දීලා අනෙක් පුතා කීවා දුවට හදිස්සි කරදරයක් වහාම එන්න කියලා. මම ලොකු පුතත් එක්ක වහාම ගෙදර ආවා.මේ දුව මට හරිම ආදරේයි. කන්න බොන්න දීලා දුක සැප බැලුවා. කාටවත් කරදරයක් නැතුව තනිව ජීවත් වුණා. අපට එහෙම තරහකාරයෝ හිටියේ නැහැ.මගේ දුව සීට්ටු දානවා. ඒ බව අසල්වැසියෝ දන්නවා. පසුගිය සතියේ මුදල් සිට්ටුවක් ගත්තා. නිවසේ තිබුණ මුදල් රන් අභරණ ගන්න මගේ දුවව මැරුවාද කියලා සැකයක් තියෙනවා.විතානගේ නෙල්සන් මහතාමිය ගොස් ඇත්තේ මගේ සහෝදරියයි. මම ජීවත් වන්නේ මාලිගාවත්තේ. අම්මා බෙහෙත් ගන්න ඇවිත් අපේ ගෙදර නැවතුනා. සිද්ධිය වූ දින රාත්‍රියේ අක්කා දුරකථනයෙන් කතා කළා අම්මා ගැන තොරතුරු ඇසුවා. මල් පහන් පූජා කරලා නින්දට යන බව කීවා.ඇය නිතරම අපිත් එක්ක කතා කරනවා. අම්මව රැක බලා ගත්තා. අප අතර කිසිම ප්‍රශ්නයක් තිබුණේ නැහැ. අක්කාගේමරණය ගැන අපට හිතා ගන්න බැහැ. අභිරහස් ලෙස මිය ගිහින් තිබෙනවා. මේ මිනිමරුවන් ප්‍රදේශයේම ඇති කියලා විශ්වාස කරනවා.මතුගම අතිරේක මහේස්ත්‍රාත් නිලුපුලි ලංකාපුර මෙනවිය පයිලකන්දට පැමිණ මහේස්ත්‍රාත් පරීක්ෂණය පැවැත්වුවාය. පශ්චාත් මරණ පරීක්ෂණයට මළසිරුර නාගොඩ රෝහල වෙත ගෙන යන ලදී.මතුගම සහකාර පොලිස් අධිකාරී චන්දන ජයසිරි කොඩිතුවක්කු වැඩබලන මූලස්ථාන පොලිස් පරීක්ෂක ඩබ්ලිව්. ඩී. පී. ක්‍රිෂාන්ත, අපරාධ අංශයේ ස්ථානාධිපති ඊ. එස්. ධර්මප්‍රිය, උප පොලිස් පරීක්ෂක උපේන්ද්‍ර ජයලත් මහත්වරු ඇතුළු නිලධාරීහු පරීක්ෂණ මෙහෙයවති..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>13</day>
    </date>
    <link>http://www.dinamina.lk/2012/01/13/_art.asp?fn=r1201132</link>
    <topic>වල්ගම්මුල්ලේ මගුල් ගෙදර සතුටු සිනා කඳුළු ගඟක් මැදින් එදා නිමා වුණා</topic>
    <author>මල්වාන සමූහ මහානාම විතානගේ හා දෙල්ගොඩ සමූහ සුදත් පුබුදු කීර්ති</author>
    <content>කිරිඳිවැල වල්ගම්මුල්ල අගුරුබිච්චිය ප්‍රදේශයේ නිවෙසක රාත්‍රියේ පැවති විවාහ මංගල ප්‍රිය සාදයකදී තරුණයකු අමානුෂික අන්දමින් පිහියෙන් ඇන හිසට බෝතලයකින් පහරදී මරා දමා තවත් පස් දෙනකුට තුවාල සිදු කිරීමේ සිද්ධියෙන් එම ප්‍රදේශයම මහත්කම්පාවට පත්ව තිබේ.පසුගිය සිකුරාදා (06 වැනිදා) රාත්‍රියේ අගුරුබිච්චිය ප්‍රදේශයේ නිවෙසක පැවැති විවාහ මංගල ප්‍රිය සාදයේ සංගීත සාජ්ජයේ නාදය මුළු ප්‍රදේශය පුරා පැතිර ගියේ පවනට බඳු වේගයකින්. ඒත් ගතවුයේ සුළු මොහොතකි. එම සංගීත සාජ්ජය ඇසුන දෙසින්ම මර ලතොනි දෙමින් කලකෝලාහලයක ස්වරූපයක් ගන්නා ශබ්දය එම ප්‍රදේශය පුරා පැතිර ගියේ ද සංගීත සාජ්ජයේ නාදයටත් වඩා වැඩි වේගයකිනි.මෙය ඇසූ අවට නිවෙස්වල හැම දෙනාම පාහේ මංගල ප්‍රිය සාදය පැවැති නිවෙස දෙසට එක් රොක් වුණේ කලකෝලාහලයට හේතුව කුමක්ද යන්න සොයා බැලීමටය.නමුත් මෙවැනි ප්‍රශ්න සිත් තුළ රඳවා ගෙන අවට නිවැසියන් එතැනට එක් රොක් වුණත් එම අසල්වැසියන්ට කිසිවක් කර කියා ගැනීමට නොහැකි වූහ. ඔවුහු අසරණ වී බියට පත් වී සිටියහ. විවාහ මංගල ප්‍රිය සාදයට පැමිණි දෙපාර්ශවයේ උදවිය අතර මත්පැන් බෝතල් කඩා ප්‍රහාර එල්ල කර ගන්නා හෙයින් මෙය වැළැක්වීමට කාටවත්ම මැදිහත්වීමට නොහැකි වූහ.ඒත් ඒ සඳහා ඒ අවස්ථාවේ එම මංගල සාදයට පැමිණි සිටි අසල නිවෙසක තරුණයෙක් ඊට මැදිහත් විය. ඔහු මේ දෙපාර්ශවයේ දෙපිරිස එල්ල කර ගන්නා බෝතල් ප්‍රහාරයට මැදි විය. ඔහුගේ හිසට ද බෝතල් ප්‍රහාරයක් එල්ල වුවා පමණක් නොව පිහි පහරවල් ද එල්ල වීමට පටන් ගත්හ. එහිදී බරපතළ ලෙස තුවාල ලැබූ මේ තරුණයා සිහිසුන්ව බිම ඇද වැටුණි. ඒ අතර තවත් කීප දෙනකුටම ද තුවාල සිදු වූහ.පසුව තුවාලකරුවන් වතුපිටිවල මූලික රෝහල වෙත රැගෙන ගියහ. ඒ රැගෙන යන අතරතුරදී එම තරුණයා සදහටම මරුවා වැළඳ ගත්තේය.මෙසේ කුරිරු මරුවා විසින් අකාරුණික ලෙස මෙලොවින් වෙන් කළේ වල්ගම්මුල්ලේ අගුරුබිච්චිය ප්‍රදේශයේ පදිංචිව සිටි ත්‍රිරෝද රථ රියදුරකු වන එල්. එච්. ඒ. පාලිත චන්ද්‍රකුමාර නමැති විසිනව හැවිරිදි එක්දරු පියෙකි.එම පවුලේ හතරවැන්නා වූ පාලිතට සහෝදරයින් සිවු දෙනෙක් සිටි අතර ඉන් එක් සහෝදරයකු මීට පෙර මිය ගොස් ඇත. ඒ නිසා දැනට සිටින මේ සහෝදරයින් සිවු දෙනා නිරතුරුවම සහෝදර පෙමින් වෙළී සිටියහ. ඔවුන් පදිංචි වී සිටින්නේ ද මේ ප්‍රදේශයේමය. ඔවුන් සියලු දෙනාමත් විවාහකයෝ වෙති. පාලිතගේ මවුපියෝද ජීවතුන් අතර සිටිති. ගමේ පාසලින් අධ්‍යාපනය ලැබූ පාලිත පාසල් ජීවිතයෙන් සමු ගැනීමෙන් පසුව කාටත් අත නොපා ස්වයං රැකියාවක නිරත වීමට තීරණය කළේය.ඒ සඳහා පාලිත තමාටම කියා ත්‍රිරෝද රථයක් මිලයට ගෙන මඩකොටුව හන්දියේ තබා ගෙන කුලි ගමන් යාමෙන් උපයා ගැනීමට පටන් ගත්තේය.මේ අතර පාලිත මංගල යෝජනාවක් අනුව දෙපාර්ශවයේම මවුපියන් ඇතුළු නෑදෑයින්ගේ ආශිර්වාදය මැද අකුරැස්ස පුවක්බඩඕවිට ප්‍රදේශයේ පදිංචි ජේ. දිස්නා ප්‍රසන්ති තරුණිය (27)සමග විවාහ ජීවිතයට පා තැබූහ. ඒ 2007 වසරේ ජුලි මස 28 වැනිදාය. දිස්නාගේ මවුපියන්ද ජීවතුන් අතර සිටී. සහෝදර සහෝදරියන් සිවු දෙනකුගෙන් යුත් පවුලක දිස්නා පවුලේ දෙවැනියා වූවාය.ඔවුන්ට ටසිඳු සත්රුවන් නමින් අවුරුදු තුනහමාරක් වයසැති පුතෙක්ද සිටී. පාලිත විසින් රුවන් පුතා ගමේ පෙර පාසලට ඇතුළත් කෙළේද මේ සිද්ධියට පෙර දිනයේය.සිද්ධිය වු දින රාත්‍රි 8.30 ට පමණ පාලිත සිය සහෝදරයකු සමග එම මංගල සාදයට එක්වීමට ගියහ. එහිදී දෙපිරිසක් අතර ඇතිවූ බහින්බස් වීමක් දුර දිග යාමෙන් සිදුවූ බෝතල් ප්‍රහාරයකදී එය වළක්වා සමථයකට පත් කිරීමට මැදි වූ පාලිත මෙසේ මරුමුවට පත් විය. තවත් පස් දෙනෙක්ද තුවාල ලැබූහ. එම තුවාල කරුවන් වතුපිටිවල මූලික රෝහලට හා කොළඹ ජාතික රෝහලට ඇතුළත් කළහ.මිය ගිය පාලිතගේ ආදරණීය බිරිය වන ජේ. දිස්නා ප්‍රශාන්ති මහත්මිය (27) හැඬූ කඳුලින් සිය සැමියා ගැන සිහිපත් කරමින් මෙසේ පැවසුවාය.පාලිත හරිම අහිංසකයි. එයා කාටවත්ම වරදක්කළ පුද්ගලයෙක් නොවෙයි. කිසිම විටක රණ්ඩු කෝලාහල වලට යන්නේ නැහැ. එයා මටත් පුතාටත් හරිම ආදරෙයි.එදා මගුල් ගෙදරට යන්න කලින් පාලිත ගෙදර අඩු පාඩු බලා පුතාට කිරි පිටි හා ගෙදරට අවශ්‍ය හාල් ඇතුªළු බඩු මුට්ටු ගෙනැවිත් දුන්නා.පුතාට හොඳ අධ්‍යාපනයක් ලබා දෙන්නටයි පාලිතට අවශ්‍ය වී තිබුණේ. ඒ හින්දා පෙර දිනයේ (05 වැනිදා) මාත් සමග ගිහින් තමයි පුතා පෙර පාසලට බාර දුන්නේ. ඉතින් එහෙම බලාපොරොත්තු රැසක් පොදි බැඳ ගෙන සිටි පාලිතට සිදු වූ මේ ඉරණම මට අදහා ගන්නට බැහැ..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>13</day>
    </date>
    <link>http://www.dinamina.lk/2012/01/13/_art.asp?fn=r1201133</link>
    <topic>දිවා කාලයේ නිවෙස්වලට ඇතුළු වී දේපළ සොරාගත් පාසල් සිසුවකු අල්ලයි</topic>
    <author>ඉංගිරිය මධ්‍යම සමූහ - ප්‍රියදර්ශනී කහවල</author>
    <content>දිවාකාලයේ නිවෙස්වලට ඇතුළු වී රන් භාණ්ඩ, ඩී.වී.ඩී. යන්ත්‍රයක් ඇතුළු භාණ්ඩ සොරා ගැනීම ආදී චෝදනා 08කට වැරැදිකරු ලෙස අධිකරණය හමුවට පමුණුවනු ලැබූ වයස අවුරුදු 16ක පාසල් සිසුවකුට, එක් චෝදනාවකට රුපියල් 50,000 බැගින් වූ ශරීර ඇප මත නිදහස් කරන ලෙස හොරණ මහේස්ත්‍රාත් මහින්ද රණසිංහ මහතා නියම කළේය.ඒ අනුව එම චෝදනා 8 සඳහා රුපියල් ලක්ෂ අටක් වටිනාකමැති ශරීර ඇප 16ක් මත එම පාසල් සිසුවා නිදහස් කෙරිණි.එසේම මේ සිසුවාට නැවත පෙබරවාරි මස 15 වැනි දින සහ මාර්තු මස 05 යන දින දෙකෙහිදී අධිකරණය හමුවේ පෙනී සිටින ලෙසටද මහේස්ත්‍රාත්වරයා විසින් නියම කර සිටියේය.ඉංගිරිය පොලිසිය මඟින් මේ සිසුවා අත්අඩංගුවට ගෙන අධිකරණය හමුවට පමුණුවනු ලැබ තිබුණි..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>13</day>
    </date>
    <link>http://www.dinamina.lk/2012/01/13/_art.asp?fn=r1201134</link>
    <topic>බසයේ වැටුණු මුදල් බෑගය පැළමද කූඩයෙන් සොයාගෙන</topic>
    <author>බර්ටි ලයනල්</author>
    <content>දිනය පසුගිය වසරේ දෙසැම්බර් 25 දා විය. ඒ නත්තල් දිනයයි. ක්‍රිස්තු භක්තිකයන් පමණක් නොව ජාති ආගම් භේදවලින් තොරවූ ජනතාව නත්තල් හා නව වසර සැමරීමට ගම රටවල් බලා ගියහ. ඒ අතර ගම්බද සහ නගරබද කඩ සාප්පු ජනතාවගෙන් පිරිණි.මේ උත්සව කලබල පැවැති දිනවල දී පෞද්ගලික බස් රථයක සේවක කණ්ඩායමක් විසින් කරන ලද සත් ක්‍රියාවක් පිළිබඳ සත්‍ය කතාවකි මේ.එම බස් රථය මාර්ග අංක 225 කිරිඳිවැල - දෙල්ගොඩ දක්වා ධාවනය වන එකකි.බස් රථය කිරිඳිවැල බස් නැවතුමේ නවතා තිබුණි. මගීන්ගෙන් බස් රථය පිරී ගියේය.මේ ජනතාව අතර කුඩා දරුවන් දෙදෙනෙක් තම මවුපියන් සමඟ ගමනක් යාමට බස් රථයට ගොඩවූහ. එම රථයේ සිටි මගීන් අතර වෙළෙන්දන් දෙදෙනක් වූහ. ඔව්හු පැළමද අලෙවි කරන්නෝ වූහ.ඉහත කී දරුවන් සමඟ බසයට ගොඩවූ මවුපියෝ මුස්ලිම් ජාතිකයෝය.බස් රථය දෙල්ගොඩ නැවතුම වෙත ළඟාවිය.මගීහු බැස ගියහ. රියැදුරු සහ කොන්දොස්තර ලැබුණ ආදායම ගණන් කරමින් සිටිය දී වේගයෙන් පැමිණි ත්‍රිරෝද රථයක් බස් රථය අසලටම විත් නැවැත්විය.“මල්ලී මේ අය ඔයාලගෙ බස් එකේ ඇවිත් තියෙන්නෙ. මේගොල්ලො කියනවා එයාලගෙ මුදල් බෑගයක් බස් එකේ වැටිලා කියලා. පොඩ්ඩක් බලන්නැ’යි ත්‍රිරෝද රථ රියැදුරු ඒ දෙපළට කියා ඇත.පිරිසම එකතු වී බස් රථයේ අස්සක් මුල්ලක් නෑර මුදල් බෑගය සෙවූහ. නමුත් එය හමුවුණේ නැත.බසයේ සිටි වෙළෙන්දන් දෙන්නා ගැන සැක සිතූ ඔව්හු දෙල්ගොඩ නගරය පුරා ඒ දෙදෙනා සොයමින් ගියහ.නගරයේ තේ පැන් සලක් ඉදිරියේ පැළමද කූඩය තිබෙනවා දැක සියල්ලෝම වෙළෙඳුන් ගැන විපරම් කළෝය. අසලට සමීප වූහ. ත්‍රිරෝද රථ රියැදුරු පසෙකට විය.බස් රථයේ රියැදුරු සහ කොන්දොස්තර තේ පැන් සල ඇතුළට රිංගා විපරම් කළෝය. පැළමද වෙළෙන්දන් දෙදෙනා තේ පානය කරමින් සිටි තැනට සමීප වී ඒ අසලින් වාඩිවූහ.ඔය දෙන්නා කිරිඳිවැල ඉඳල නේද ආවෙ යැයි කියමින් කතාව අරඹමින් බස් රියෙන් පැමිණි පිරිසකගේ මුදල් බෑගයක් නැතිවී තිබෙන බවත් එය අහුලා ගත්තාදැයි ඇසීය.“පිස්සුද අපිට මොකටද අනුන්ගේ බෑග්...” ගත්තෙ නෑ... යැයි ඔව්හු කීහ. බොරු කියන්න එපා. අරන් යනවා පොලිසියට රියැදුරු සහ කොන්දොස්තර කීහ. වෙළෙන්දන් දෙදෙනා අතර කසු කුසුවක් ඇතිවිය.එක් තැනැත්තෙක් පසුම්බිය රැගෙන අනිකාටත් හොරාම තමාගේ පැළමද අස්සේ එය සඟවා ගත් බව ඔවුන්ගේ මුවින්ම කියවිණ.රියැදුරු හා කොන්දොස්තර එක්ව පැළමද කූඩයෙන් මුදල් පසුම්බිය ඇද ඔවුන් දෙදෙනාට බැණ වැදී එය අයිතිකරුවන් අතට දුන්හ.කරපු උදව්වට ස්තූති කරමින් ඒ පිරිස රියැදුරුට සහ කොන්දොස්තරට මුදල් පරිත්‍යාගයක් කිරීමට සැරසුණද ඔව්හු එය කාරුණිකව ප්‍රතික්ෂේප කළහ.ත්‍රිරෝද රථයේ රියැදුරුද තම ගාස්තුව අය කළේ නැත. මට හයර් එකේ සල්ලි එපා. මට ඊට වැඩිය සතුටුයි මුදල් බෑගය හමුවුණු එක ගැන යැයි ඔහු කීවේය. මෙවැනි මනුසත් ගුණ ඇති පුද්ගලයන් රටටම වාසනාවකි..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>13</day>
    </date>
    <link>http://www.dinamina.lk/2012/01/13/_art.asp?fn=r1201135</link>
    <topic>කෑගල්ල සාන්ත ජෝසප් බාලිකා විදුහලේ උසස් පෙළ හපනුන්ට මුදල් ත්‍යාග</topic>
    <author>දයාරත්න බණ්ඩාර කෑගල්ල දිස්ත්‍රික් සමූහ</author>
    <content>මෙවර අපොස උසස් පෙළ විභාගයෙන් ශ්‍රී ලංකාවෙන්ම පළමුවැනි, පස්වැනි, හත්වැනි සහ එකොළොස්වැනි ස්ථාන හිමිකරගත් කෑගල්ල සාන්ත ජෝසප් බාලිකා මහ විදුහලේ සචින්තනි කෞෂල්‍යා සේනානායක, සින්දුජා බණ්ඩාර, පූර්ණි ප්‍රබුද්ධිකා, නවෝද්‍යා ජයසිංහ සිසුවියන් හතර දෙනාට ‘සබරගමුව මහිමය’ මඟින් සබරගමුව ප්‍රධාන ඇමැති මහීපාල හේරත් මහතා විසින් රුපියල් එක්ලක්ෂ හැත්තෑ දහසක මුදලක් විදුහලේ පැවැති උත්සවයකදී පරිත්‍යාග කෙරිණි.මෙම විදුහලෙන් විශ්ව විද්‍යාල වරම් ලැබූ සිසුවියන් විසිපස් දෙනාහට කෑගල්ල මහජන බැංකුව විසින් අගනා ත්‍යාගයක්ද පිරිනැමූ අතර ප්‍රදේශයේ විවිධ සංවිධාන වලින් ත්‍යාග සහ මුදල් ද පිරිනැමිණි.එහිදී උත්සව සභාව ඇමතූ සබරගමුව ප්‍රධාන ඇමැති මහීපාල හේරත් මහතා.අපි අද ආඩම්බරවනවා පමණක් නොවෙයි සතුටු කඳුළු හෙලන මොහොතක්. මෙම විදුහලේ ආචාර්ය මණ්ඩලය අපි හැමවිටම ධෛර්යමත් කළා. එහෙම කළේ අනාගතයට හොඳ දරු කැලක් බිහිකිරීමටයි. අප දැන් ගම්බද කුඩා පාසල්වලටත් සෑම පහසුකමක්ම ලබා දෙනවා. ඒ මඟින් දරුවා පළාත් මට්ටමින්, සමස්ත ලංකා මට්ටමට ගෙන ඒමට හැකිවෙනවා. දරුවා ඔසවලා තියනකොට ඔහු ජාත්‍යන්තර තලයට යනවා.මේ දරුවාගේ දක්ෂකම් වත්පොහොසත්වලින් උස්මිටි, පහත් තනතුරුවලින් මනින්න බැහැ. පැල්පතේ ඉන්න දරුවාටත් ජාත්‍යන්තර තලයට යෑමට මාර්ගය සලසා තිබෙනවා. අපි විදුහල්පතිවරුන්ගෙන් ඉල්ලන්නේ දරුවෙකු පාසලකට ඇතුල් කරන විට වත් පොහොසත්, උස්මිටි, නිලධාරි තනතුරු බලන්න එපා. දුප්පත් දරුවාටත් එම ස්ථානය ලබාදෙන්න. ඔහුටත් එම අයිතිය තියනවා.කෑගල්ල ශ්‍රීලනිප ප්‍රධාන සංවිධායක හා ජාතික උරුමයන් පිළිබඳ ඇමැති ආචාර්ය ජගත් බාලසූරිය මහතා ද මෙහිදී කථා කළේය..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>13</day>
    </date>
    <link>http://www.dinamina.lk/2012/01/13/_art.asp?fn=s1201131</link>
    <topic>කාල්ටන් සුපර් ස්පෝර්ට්ස් තරගාවලිය 27 සිට 29 දක්වා තිස්සමහාරාමයේ දී</topic>
    <author>ප්‍රින්ස් ගුණසේකර</author>
    <content>ජාත්‍යන්තර තලයේ ක්‍රීඩාවන් ජනප්‍රිය කර ගමට රැගෙන යෑමේ මූලික අරමුණ ඇතිව තාරුණ්‍යයට හෙටක් සංවිධානය කරන කාල්ටන් සුපර් ස්පෝට්ස් තරගාවලිය මේ මස 27 සිට 29 දක්වා තිස්සමහාරාමයේදී පැවැත්වේ.මේ තරගාවලිය 6 වැනි වරට සංවිධාන කරන අතර පසුගිය වසරවල මෙන්ම මෙවරත් ජනප්‍රිය ක්‍රීඩා ඉසව් කිහිපයක්ම සංවිධානය කර ඇත. මේ ක්‍රීඩා තරගාවලියට දෙස් - විදෙස් මුල් පෙළේ ක්‍රීඩක ක්‍රීඩිකාවන් එක්වීම විශේෂත්වයකි.විවෘත තුන් ප්‍රයාම තරගය, යතුරු පැදි, මෝටර් රථ, ඔරු පැදීම, මවුන්ටන් පාපැදි, කඹ ඇදීම, ෆෝ බයි ෆෝ ජීප් තරග, වෙඩි තැබීමේ තරග, සුළං ඔරු හා රුවල් ඔරු තරග අලුතින්ම තරගාවලියට එක්කළ පැරා මෝටරින් සංදර්ශනය දින තුන පුරා පැවැත්වීමට සංවිධායකයෝ කටයුතු සැලසුම් කර ඇත. මේ ක්‍රීඩා තිස්ස වැව ආශ්‍රිතව හා තිස්සමහාරාම කාල්ටන් ධාවන පථයේ පැවැත්වීමට බලාපොරොත්තු වේ.ශ්‍රී ලංකා ගුවන් හමුදා නිල සුනඛ අංශය මගින් ඉදිරිපත් කරන සුනඛ සංදර්ශනය ක්‍රීඩා උළෙලට විචිත්‍රත්වය ගෙන දෙනු ඇතැයි අපේක්ෂා කෙරේ.රට පුරා විවිධ ක්‍රීඩා ඉසව් පවත්වන මුල් පෙළේ සංවිධානයක් වූ තාරුණ්‍යයට හෙටක් තුළින් මෙවර කාල්ටන් සුපර් ස්පෝරට්ස් තරගාවලිය නැවුම් මුහුණුවරකින් ඉදිරිපත් කරන බව ප්‍රධාන සංවිධායක ජානක ශ්‍රී වර්ණසිංහ මහතා පැවැසීය.ජාතික තරුණ සේවා සභාපති හා තාරුණ්‍යයට හෙටක් ලේකම් ලලිත් පියුම් පෙරේරා මහතාගේ ප්‍රධානත්වයෙන් ඔලිම්පික් නිවහනේදී මේ පිළිබඳ මාධ්‍ය හමුවක් පැවැත්වුණි.මේ ක්‍රීඩා උළෙලින් ලැබුණු මුදල් අනුරාධපුර රෝහලේ සංවර්ධනය සඳහාත්, යාපනය විශ්වවිද්‍යාලයේ පිහිනුම් තටාකයක් ඉදිකිරීම වෙනුවෙනුත් මෙයට පෙර වෙන් කළ බව පෙරේරා මහතා සිහිපත් කළේය. මෙවර තරගාවලියෙන් ලැබෙන සියලු ආදායම් ශ්‍රී ලංකාවේ ක්‍රීඩාවේ හෙට දවස යහපත් කිරීම උදෙසා වැය කරන බව ඒ මහතා වැඩිදුරටත් පැවැසීය.ඉතාම ජනප්‍රිය ක්‍රීඩාවක්වූ ෆෝ බයි ෆෝ ජීප් රථ තරගාවලිය ආරම්භ කිරිමට පෙර ගාලු මුවදොර පිටිය අසල සිට ගාල්ල, මාතර, තංගල්ල හරහා තිස්සමහාරාමය දක්වා ජීප් රථ පෙළපාලියක් ගමන් කිරීමට කටයුතු යොදා ඇත. ෆෝ බයි ෆෝ ජීප් රථ තරගාවලියට අතිශය නවීකරණය කරන ලද ජීප්, සාමාන්‍ය ඩබල් කැබ් රථ හා සෆාරි ජීප් ලෙස තරග අංශ තුනක් ඇතුළත් ය.ප්‍රායෝගික වෙඩි තැබීමේ අංශයට මෙවර කාන්තා ඉසව්වක් ද ඇතුළත්ය. තරගාවලිය සී. එස්. එන්. රූපවාහිනිය ඔස්සේ සජීව ලෙස විකාශය කෙරේ..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>13</day>
    </date>
    <link>http://www.dinamina.lk/2012/01/13/_art.asp?fn=s1201132</link>
    <topic>වයඹ රට හරහා දිවීමේ තරගය හෙට</topic>
    <author>වයඹ පළාත් සංචාරක සේන ඉදිරිසිංහ</author>
    <content>වයඹ පළාත් රට හරහා දිවීමේ තරගය හෙට (14) පෙරවරු 7.00ට නිකවැරටිය මහසෙන් විද්‍යාලය ඉදිරිපිටින් ආරම්භ වේ.වයඹ පළාත් ප්‍රාදේශීය ලේකම් කොට්ඨාස 46 ක ස්ථීර පදිංචි ක්‍රීඩක ක්‍රීඩිකාවන් රැසක් මේ තරගය සඳහා සහභාගි වීමට නියමිතය.මීට සමගාමීව ක්‍රීඩාව ව්‍යාප්ත වීම හා බෝනොවන රෝග ක්‍රීඩාව තුළින් පාලනය කිරීමට හැකි බව සමාජය දැනුමත් කිරීම සඳහා අවුරුදු 15 ට අඩු බාලක බාලිකාවන් සඳහා ද මාර්ග ධාවන තරගයක් පැවැත්වේ.විවෘත පිරිමි තරගයේ දුර කිලෝ මීටර් 12 ක් වන අතර කාන්තා තරගයේ දුර කිලෝමීටර් 8 කි.තරගාවලියෙන් ජය ගන්නා ක්‍රීඩක ක්‍රීඩිකාවන්ට මුදල් හා ජය සංකේත ප්‍රදානය කෙරේ..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>13</day>
    </date>
    <link>http://www.dinamina.lk/2012/01/13/_art.asp?fn=s1201133</link>
    <topic>අන්ත පරාජය ගැන ඩිල්ෂාන් දුක් වෙයි</topic>
    <author>ෆවුස් මොහොමඩ් දකුණු අප්‍රිකාවේ සිට...</author>
    <content>‘මමත් ඇතුළුව අපේ සෑම පිතිකරුවකුම ඉතාමත් දුර්වල විදිහටයි මේ තරගයේ දී ක්‍රීඩා කළේ. අපි කිසිම කෙනෙකුටම බැරිවුණා ලොකු ලකුණු ප්‍රමාණයක් රැස් කරගන්න. ඒ ගැන මම දැඩි ලෙස කණගාටු වෙනවා.’දකුණු අප්‍රිකානු වේග පන්දු යවන්නන් ඉදිරියේ ඉතාමත් දුර්වල ක්‍රීඩා විලාසයක් පෙන්නුම් කළ ශ්‍රී ලංකා පිතිකරුවන් පෙරේදා (11) දකුණු අප්‍රිකාවේ පාල් නුවර බෝලැන්ඩ් පිටියේ පැවැති දිවා රාත්‍රි පළමු එක්දින තරගයෙන් ලකුණු 258ක අන්ත පරාජයක් අත්කරගැනීමෙන් පසුව ශ්‍රී ලංකා පිලේ නායක තිලකරත්න ඩිල්ෂාන් එසේ ප්‍රකාශ කළේය.මෙය මෑත කාලයේ ශ්‍රී ලංකා එක්දින තරග ඉතිහාසයේ වාර්තා වූ දරුණුතම පරාජය වන අතර ශ්‍රී ලංකාව විශාලතම ලකුණු ප්‍රමාණයකින් පරාජය වූ තරගය ලෙස ද සැලකේ. මීට පෙර 1985 වසරේ ඔස්ට්‍රේලියාවේ ඇඩිලේඩ් නුවර ඔස්ට්‍රේලියාව සමග පැවැති තරගයේ දී ශ්‍රී ලංකාව ලකුණු 232කින් පරාජය වීමේ වාර්තාව මේ තරගයේ දී අබිබවා ගියේය.මේ තරගයේ දී පළමුව පන්දුවට පහර දුන් දකුණු අප්‍රිකාව ඕවර 50 අවසානයේ කඩුලු 8කට රැස්කළ ලකුණු 308ට පිළිතුරු වශයෙන් ශ්‍රී ලංකාව ඕවර 20.1 කදි ලකුණු 43කට සියලුදෙනා දැවී ගියේය. එය ශ්‍රී ලංකා එක්දින ඉතිහාසයේ ඉනිමක ලැබූ අඩුම ලකුණු සංඛ්‍යාව විය.මීට පෙර ශ්‍රී ලංකා එක්දින ඉතිහාසයේ ඉනිමක වාර්තා වූ අඩුම ලකුණු සංඛ්‍යාව වන්නේ 1986 වසරේ එක්සත් අරාබි එමීර් රාජ්‍යයේ සාජා නුවර දී බටහිර ඉන්දීය කොදෙව් පිල හමුවේ රැස්කළ ලකුණු 55ය.‘දකුණු අප්‍රිකානු වේගපන්දු යවන්නන් ඉතා හොඳින් පන්දු යැව්වා. විශේෂයෙන් මුල් ඕවර කීපයේ දී.’ ඩිල්ෂාන් පැවැසීය.දකුණු අප්‍රිකානු වේග පන්දු යවන්නන් විසින් එවනු ලැබූ තණතීරුවේ කෙටි ඉහළට නගින පන්දුවලට සාර්ථකව මුහුණ දීමට ශ්‍රී ලංකා පිලේ නම් දැරූ කිසිදු පිතිකරුවකු සමත්වූයේ නැත. මුළු ලකුණු සංඛ්‍යාව 13ක් වෙද්දී ශ්‍රී ලංකාවේ මුල්පෙළේ පිතිකරුවන් සයදෙනාම ආපසු ක්‍රීඩාගාරයට ගොස් තිබිණි.ඒ සඳහා වැය වී තිබුණේ ඕවර 7.5 ක් පමණි. ඉතිරිව සිටියේ නුවන් කුලසේකර, කෝසල කුලසේකර, ලසිත් මාලිංග, අජන්ත මෙන්ඩිස් සහ දිල්හාර ප්‍රනාන්දු පමණි. ශ්‍රී ලංකා ඉනිමේ වැඩිම ලකුණු ප්‍රමාණය ලෙස ලකුණු 19ක් රැස් කළ කෝසල, නුවන් කුලසේකර හා එක්ව ජාත්‍යන්තර එක්දින තරගබිමේ කණ්ඩායමක් ලැබූ අඩුම ලකුණු සංඛ්‍යාවේ වාර්තාවෙන් ශ්‍රී ලංකාව යාන්තමින් බේරාගත්හ.ජාත්‍යන්තර එක්දින තරග බිමේ ඕනෑම කණ්ඩායමක් ලැබූ අඩුම ලකුණු සංඛ්‍යාවේ වාර්තාවට හිමිකම් කියනුයේ සිම්බාබ්වේ පිලය. ඒ 2004 වසරේ සිම්බාබ්වේ හී හරාරේ නුවරදීය. එහිදී සිම්බාබ්වේ පිල ශ්‍රී ලංකාව හමුවේ ලකුණු 35 කට දැවී ගියේය.මේ තරගයේ දී ශ්‍රී ලංකාව ලැබූ ලකුණු 43, දකුණු අප්‍රිකාව හමුවේ ශ්‍රී ලංකාව රැස් කළ අඩුම ලකුණු සංඛ්‍යාව ද වෙයි. ඊට පෙර 1993 වසරේ ආර්. ප්‍රේමදාස පිටියේ දී දකුණු අප්‍රිකාව ඉදිරියේ ශ්‍රී ලංකාව ලකුණු 98 කට දැවී ගොස් තිබිණි.ශ්‍රී ලංකා ඉනිම සුනුවිසුණු කළ දකුණු අප්‍රිකානු වේගපන්දු බලෑණියේ මෝර්නි මෝකල් ලකුණු 10 කට කඩුලු 4ක් දවාලමින් තරගයේ වීරයා සම්මානය දිනාගත් අතර ලොන්වාබෝ සොත්සෝබී කඩුලු 3ක් ද, රොබින් පීටර්සන් කඩුලු 2 ක් ද දවාලූහ.කාසියේ වාසිය දිනූ දකුණු අප්‍රිකානු නායක ඒ බී ඩිිවිලියර්ස් කිසිදු දෙගිඩියාවකින් තොරව පන්දුවට පහරදීම තෝරාගත්තේය. පළමු කඩුල්ල ලෙස ග්‍රෙහැම් ස්මිත් වේලාසනින් දැවී ගිය ද හෂීම් අම්ලා සමග එක්වූ ජැක් කලීස් 2වැනි කඩුල්ලට ලකුණු 144ක සම්බන්ධතාවක් ගොඩනැගීමට සමත්විය.අම්ලා සහ කලීස් අතර සම්බන්ධතාව බිඳදැමීමට පන්දුයවන්නන් 7ක්ම යොදා ගැනීමට නායක ඩිල්ෂාන්ට සිදුවිය. ‘මාලිංගයි, නුවන් කුලසේකරයි හැරුණාම වෙන කිසිම පන්දු යවන්නෙකුගෙන් අපිට සහායක් ලැබුණේ නෑ. ඒකයි දකුණු අප්‍රිකාවට විශාල ලකුණු ප්‍රමාණයක් රැස් කරන්න පුළුවන් වුණේ.’ ඩිල්ෂාන් පැවැසීය.අනතුරුව අම්ලා සිය 9 වැනි එක්දින ශතකය වාර්තා කළේය දකුණු අප්‍රිකානු ඉනිමේ අවසන් ඕවරයේ දී කඩුලු 2ක් බිඳදමමින් ඉනිම පුරා ලකුණු 53 කට කඩුලු 5ක් දවාලූ මාලිංග මේ හපන්කම කළේ ඔහුගේ 100 වැනි එක්දින තරගයේ දී වීම විශේෂ සිදුවීමකි. ‘මේ සියලු දුර්වලතා නිවැරැදි කරගෙන දෙවැනි තරගයේ දී හොඳින් දස්කම් දැක්වීම අපේ බලාපොරොත්තුවයි. ටෙස්ට් තරගමාලාවේ දීත් අපි පළමු තරගය පැරදුණා. නමුත් දෙවැනි තරගය ජයගත්තා.අපිට පුළුවනි නැවත සුපුරුදු දස්කම්වලට ඉක්මනින්ම පැමිණෙන්න. දෙවැනි තරගයේ ජය අත්කරගෙන එක්දින තරගාවලිය සමකරගැනීමයි අපේ බලාපොරොත්තුව.’ ඩිල්ෂාන් අවසන් වශයෙන් පැවැසීය.තරග 5 කින් සමන්විත එක්දින තරගාවලිය 1-0 ක් ලෙස දකුණු අප්‍රිකාව ;පරමුණේ පසුවන අතර දෙවැනි තරගය හෙට (14) ඊස්ට් ලන්ඩන් හී දිවා තරගයක් ලෙස පැවැත්වේ..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>13</day>
    </date>
    <link>http://www.dinamina.lk/2012/01/13/_art.asp?fn=s1201134</link>
    <topic>රගර් මුල් පුටුව අසංගට</topic>
    <author/>
    <content>ශ්‍රී ලංකා රගර් සම්මේලනයේ සභාපති ලෙස හිටපු උප සභාපති අසංග සෙනෙවිරත්න මහතා නිතරඟයෙන් තේරී පත්විය. රිස්ලි ඉල්යාස් මහතා ලේකම් ලෙස තේරී පත්විය.පසුගියදා බත්තරමුල්ල වෝටර්ස් එජ් හි පැවැති වාර්ෂික මහා සභා රැස්වීමේදී නිලවරණය පැවැත්විණි.උප සභාපති ධූරය සඳහා නාමයෝජනා භාරදුන් ෂේන් දුල්ලෑව සහ මොහාන් සමරකෝන් යන මහත්වරු සිය නාමයෝජනා මහා සභා රැස්වීමේදී ඉල්ලා අස්කර ගත් අතර ඉදිරි දෙවසර සඳහා පත්වූ නව නිලධාරී මණ්ඩලය මෙසේය.සභාපති – අසංග සෙනෙවිරත්න, උප සභාපති – ලසන්ත ගුණරත්න, ලේකම් – රිස්ලි ඉල්ලියාස්, භාණ්ඩාගාරික – කිරාන් අතපත්තු, කාරක සභාව - චූලා ධර්මදාස, ෆසාල් මොහොමඩ්, රොෂාන් ඩීන්, ප්‍රශාන්ත විමලසේන, මේජර් ජෙනරාල් දයා රත්නායක, රියර් අද්මිරාල් ජයන්ත පෙරේරා හා බ්‍රිගේඩියනර් සුනිල් රණසිංහ.</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>13</day>
    </date>
    <link>http://www.dinamina.lk/2012/01/13/_art.asp?fn=s1201135</link>
    <topic>පාසල් ක්‍රීඩා සංවර්ධන වැඩසටහන අද ඇරැඹේ</topic>
    <author/>
    <content>පාසල් සිසුන්ගේ ශාරීරික හා මානසික සංවර්ධනය ඇතිකිරීම උදෙසා සෑම සිසුවෙකුම කුමන හෝ ක්‍රීඩාවක නිරත කරවීමට සකස් කළ පාසල් ක්‍රීඩා සංවර්ධන වැඩසටහන් අද පස්වරු 3.00ට මරදාන සාන්ත ජෝෂප් විදුහලේදී ආරම්භ වේ.අධ්‍යාපන ඇමැති බන්ධුල ගුණවර්ධන මහතාගේ ප්‍රධානත්වයෙන් පැවැත්වෙන මේ වැඩසටහනට ක්‍රීඩා අමාත්‍යාංශයේ හා සෞඛ්‍ය අමාත්‍යාංශයේ සහයෝගය ලැබී ඇත.මෙයින් රටපුරා සිසුන් ගුරුවරුන් හා මව්පියන් ක්‍රීඩාව කෙරෙහි නැඹුරු කිරීමට හැකිවනු ඇතැයි අපේක්ෂා කෙරේ..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>13</day>
    </date>
    <link>http://www.dinamina.lk/2012/01/13/_art.asp?fn=s1201136</link>
    <topic>ගිරුවාපත්තුවෙන් තල්අරණට පාපැදි සවාරියේ ජයග්‍රාහකයන්ට ත්‍යාග පිරිනැමේ</topic>
    <author/>
    <content>ජනපති පදවි ප්‍රාප්තිය නිමිතිකොට ගිරුවාපත්තුවෙන් තල්අරණට පාපැදි සවාරියේ ජයග්‍රාහකයන්ට පාර්ලිමේන්තු මන්ත්‍රී නීතිඥ නාමල් රාජපක්ෂ මහතාගේ ප්‍රධානත්වයෙන් අරලියගහ මන්දිරයේදී ත්‍යාග ප්‍රදානය සිදු කෙරිණි.එහිදි පළමු ස්ථානය ලබා ගත් චතුර ඉන්දිකට රුපියල් 150000ක මුදල් චෙක්පත සහ කුසලානය පිරිනැමූ අයුරු. තරගාවලිය සඳහා අනුග්‍රාකත්වය දැක්වූ Eco ශී‍්‍ර Laugfs (පුද්ගලික) සමාගමේ අධිපති කේ.එච්. වැගපිටිය මහතා ඇතුළු පිරිසක් සහභාගී වූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>13</day>
    </date>
    <link>http://www.dinamina.lk/2012/01/13/_art.asp?fn=f1201131</link>
    <topic>කැමැති අය ගහ ගන්න අපි අපේ ගමන යනවා</topic>
    <author/>
    <content>උගත් පාඩම් හා ප්‍රතිසංධාන කොමිසමේ වාර්තාව සහ එමඟින් මෙරට දේශපාලනයට ලැබෙන ප්‍රතිලාභ, මැතිවරණ ක්‍රමය සංශෝධනය කිරීම හා තවත් දේශපාලන හා කාලීන කරුණු රැසක් පිළිබඳ ජ්‍යෙෂ්ඨ ඇමැති අතාවුද සෙනෙවිරත්න මහතා සමඟ සිදුකළ සාකච්ඡාවකි මේ.අවුරුදු තිහක්ම ත්‍රස්තවාදයට මැදිවෙලා දැඩි දුෂ්කරතා හා අර්බුද මැද තමයි අපේ රට ගමන් කළේ. මෙයට මූලික හේතුව වුණේ සුලුවට පටන් ගත් අනවබෝධතා මහා පරිමාණ අර්බුද බවට පත්වීම. මෙය ඉතාමත් නරක විදිහට අපේ රටේ ආර්ථික සමාජීය හා දේශපාලන තත්ත්වයට බලපෑවා. ජනාධිපතිතුමා යුදමය තත්ත්වය නැති කරන්න ජනතාවගේ නිදහස තහවුරු කරන්න අතිශය විශාල හා ප්‍රබල කාර්ය භාරයක් ඉෂ්ට කළා.එය මානුෂීය මෙහෙයුම විදිහට තමයි අපි හඳුන්වා දුන්නේ. කෙසේ හෝ දැන් යුද්ධය නිමාවට පත්ව සාමය ඇතිවෙලා තිබෙන්නේ. එය එසේ වුවායැයි රටක් විදිහට අපට නිහඬව බලා සිටින්නට බෑ. මේ ප්‍රශ්නයට මූලික වූ වස්තු බීජයක් සෙවිය යුතුයි. ඒ වස්තු බීජයන්ට අවශ්‍ය විසඳුම් ලබාදිය යුතුයි. සංහිඳියාව ඇතිවීම මගින් තමයි ස්ථිර සාමයකට මඟ විවර කළ හැක්කේ. උගත් පාඩම් හා ප්‍රතිසංධාන කොමිසමේ වාර්තාව මඟින් මේ පිළිබඳව වූ යෝජනා තමයි ඉදිරිපත් කර ඇත්තේ.බොහෝ අය සිතුවේ නැහැ මේ වාර්තාව නිකුත් වෙයි කියලා. ජාත්‍යන්තරය හිතුවේ යුද්ධයේ දී සිදුවූ සියල්ල සඟවා විනිවිදභාවයකින් තොරව කටයුතු කරයි කියලා. ඔවුන් හිතුවේ මේ තත්ත්වය තුළ මෙරට පීඩනයකට පත්කර තමන්ට අවශ්‍ය න්‍යාය පත්‍රය ක්‍රියාත්මක කිරීමයි.යුද්ධයේදී අතුරුදන් වීම් සිදුවුණා. එයට මූලික වුණේ යුද්ධයේ විවිධ ක්‍රියාකාරකම් බව ඇත්ත. මෙහිදී යුදබිමේ වු ප්‍රහාර නිසා සමහරු මියගියා, තුවාල ලැබුවා. එය තමයි යුද්ධයේ ස්වභාවය. උගත් පාඩම් හා ප්‍රතිසංධාන කොමිසම් වාර්තාව මඟින් මේ තත්ත්වය ඇතිවීමට හේතුවු තත්ත්වයන් ගැන මනා විචාරයකින් යුතුව අවධානය යොමුකර තිබෙනවා. අප දැන් කළ යුතුව ඇත්තේ මේ යෝජනා පිළිබඳව අවබෝධයක් ඇතිව කටයුතු කිරීමයි.සිංහල ජනතාව තුළ දෙමළ ජනතාව ගැන විශේෂ වෛරයක් නැහැ. ඔවුන් කෙරේ එදිරිවාදිකමක් නැහැ. ඒ වගේම දෙමළ ජනතාව තුළ සිංහල ජනතාව පිළිබඳවත් විශේෂ වෛරයක් හෝ එදිරිවාදිකමක් නැහැ. අප අතර කිසිදු වෛරයක් නැහැ. මේ සියලු තත්ත්වයන්ට බලපෑවේ දේශපාලනික තත්ත්වයක්. ඒ නිසා දේශපාලනය නිසා ඇති වූ මේ ප්‍රශ්නය විසඳාගත යුත්තේද දේශපාලන විධි උපයෝගීීකර ගනිමිනුයි. ඒ ගැන වූ යෝජනා තමයි උගත් පාඩම් කොමිසමේ ඇතුළත් කර තිබෙන්නේ.උගත් පාඩම් කොමිසම නිර්දේශ ඉදිරිපත් කර තිබෙන්නේ දරුස්මාන් වාර්තාවේ විදිහට නොවෙයි. උගත් පාඩම් කොමිසමේ නිර්දේශ ඉදිරිපත් කර තිබෙන්නේ දිස්ත්‍රික්කයෙන් දිස්ත්‍රික්කයට ගිහින් සාක්ෂි විමසීමෙන් සහ ජන කොටසින් ජන කොටසට සාක්ෂි විමසීමෙන් පසුවයි. මේ වාර්තාවෙන් ඉදිරිපත් කර තිබෙන්නෙ සමස්ත තත්ත්වය පිළිබඳව විග්‍රහයක් හා නිර්දේශයි. ස්ථිරසාර සාමයක් ඇති කිරීමට නම් අප සියලුදෙනා දේශපාලන මතභේද අමතක කර පොදුවේ කල්පනා කර කටයුතු කළ යුතුයි. ස්ථිරසාර සාමයකට අවශ්‍ය පසුබිම සකස් කරගත හැක්කේ මේ විදිහටයි.රණවිරුවන්ට පුළුවන්කම ලැබුණා ත්‍රස්තවාදය නිමාකර යුදමය තත්ත්වය පාලනය කරන්න. දැන් එළඹිලා තිබෙන්නේ දේශපාලන විසඳුමකට අවශ්‍ය පසුබිම ඬර්මාණය කර ගැනීමයි. ඒ නිසා අප සියලු දෙනා දේශපාලන විසඳුමකට අවශ්‍ය පසුබිම සකස් කරගත යුතුයි.මේ රටේ ක්‍රියාත්මක වන්නේ ඉතාමත් වැරැදි මැතිවරණ ක්‍රමයක්. මේ රටේ දේශපාලන ක්‍රමය නරක මාවතකට ගමන් කිරීමට මුල් වුණෙත් මේ මැතිවරණ ක්‍රමය විදිහට හඳුන්වනවානම් එහි වරදක් නැහැ. ඒ නිසා මා විශ්වාස කරන්නේ මේ රටේ මැතිවරණ ක්‍රමය වෙනස් කළ යුතු බවයි.අද මැතිවරණයක් ජය ගැනීමට නම් රුපියල් කෝටියක්වත් ඕනෑ. එහෙම නැතිව මොන තරම් දක්ෂයකු වුණත් මොන තරම් උගත් පුද්ගලයකු වුණත් මොන තරම් අවංක පුද්ගලයකු වුණත් වැඩක් නැහැ. ඔහුට මුදල් නැතිනම් මැතිවරණය ජය ගැනීමට පුළුවන්කමක් නැහැ. පාර්ලිමේන්තුවට මොන ක්‍රමයකට හරි ආවා කියලා හිතමුකෝ ඒත් ඉන්පසු ඔහුට සිදුවන්නේ මුදල් ලබාගත් අයගෙන් ලැබෙන උපදෙස් අනුව කටයුතු කිරීමයි. අද අපට මැතිවරණ කොට්ඨාසයකට අවශ්‍ය කරන මන්ත්‍රීවරයෙක් නැහැ එය විශාල අඩුපාඩුවක්.එක් දවසක් ජේ. ආර්. ජයවර්ධන මහතාගෙන් මම විමසා සිටියා මෙවැනි මැතිවරණ ක්‍රමයක් ඇති කළේ ඇයි කියලා. එතැනදී ඔහු ප්‍රකාශ කළේ මැතිවරණයකදී විපක්ෂයේ දේශපාලන පක්‍ෂ භේද වී ගහ ගනිද්දී එජාපයට තනි පක්ෂයක් විදිහට ජයග්‍රහණය කරන්න පුළුවන් කියලා. ඒ විතරක් නොවෙයි එජාපය තනි පක්ෂයක් විදිහට ප්‍රබලයි ඒ නිසා මේ ඡන්ද ක්‍රමය ගැලපෙනවා කියලා.එදා ජයවර්ධන මහතා ඉතාමත් අවස්ථාවාදී විදිහට තමන්ගේ දේශපාලන න්‍යාය පත්‍රය ජයග්‍රහණය කරවීම පමණයි අපේක්ෂා කළේ.මේ තත්ත්වය නිසා තමයි අප 1991 දී තීරණය කළේ විපක්ෂයේ භේදවීම පසෙකට කර එක ලකුණක් යටතේ සංධානගතව තරග කිරීමටයි. මේ උපක්‍රමය තුළ ජේ. ආර්. ජයවර්ධන මහතාගේ උපක්‍රමය බිඳ දැමීමට පුළුවන් වුණා.අද වෙද්දි මේ මැතිවරණ ක්‍රමය අසාර්ථකයි කියලා පොදු වචනයක් රට ඇතුළත ගොඩනැගී තිබෙනවා. ඒ තත්ත්වය තුළ තමයි ආරම්භයක් විදිහට ප්‍රාදේශීය නගර සභා මැතිවරණ ක්‍රමය කොට්ඨාස ක්‍රමයකට යොමු කිරීමට තීරණය කර තිබෙන්නේ. මෙය ඉතාමත් කාලෝචිත කාර්යයක් වගේම සියලු දේශපාලන පක්ෂ පොදු එකඟතාවක් ඇතිව මේ ක්‍රියාමාර්ගවලට එළඹිය යුතුයි.සමහර සුලු දේශපාලන පක්ෂ තමන්ගේ වැඩ කළේ ජනාධිපතිතුමා මුල්කරගත් සන්ධාන ආණ්ඩුවයි. මෙය අතිශයෝක්තියෙන් කියන දෙයක් නොවෙයි මහ පොළොවේ තිබෙන යථාර්ථයයි. දේශපාලන මතය කුමක් වූණත් මුලු රටම මුළු ජනතාවම එය පිළිඅරගෙන තිබෙනවා. ගම්මට්ටමින් මේ රජය විශාල කාර්යයක් ඉෂ්ට කළා. ග්‍රාමීය කටයුතු ජ්‍යෙෂ්ඨ ඇමැතිවරයා විදිහට මේ සියලු කටයුතු සම්බන්ධීකරණය කිරීම තමයි මගේ වගකීම බවට පත්ව තිබෙන්නේ.ගමට ගියාම තේරෙනවා ගමේ ජනජීවිතය මොන තරම් දුරට වෙනස් වෙලාද කියලා එදා ආර්ථිකය අඩපනව, අවම යටිතල පහසුකම් හෝ නොමැතිව අසරණ වෙලා සිටිය ජනතාවට ආලෝකය ලබා දුන්නේ මේ ආණ්ඩුව විසින්.ඉදිරියටත් ග්‍රාමීය සංවර්ධනය ඔවුන්ට අවශ්‍ය ප්‍රතිලාභ ලබාදීම වැනි කාර්යයන් සඳහා රජය කටයුතු කර තිබෙනවා. අධිවේගී මාර්ගයක් ඉදිකිරීම කියන්නේ ප්‍රාදේශීය වශයෙන් සිදුවන විශාල සංවර්ධනයකට ආරම්භයක් ලබාදීමයි. මාර්ගයක් සංවර්ධනය වෙන කොට මඟදෙපස විශාල පිරිසකට ආර්ථික ප්‍රතිලාභ ලැබෙනවා. ගම දියුණු වෙන්නේ ඒ විදිහටයි හැබැයි ගම දියුණු වෙද්දි ගමේ සදාචාරය යහපත් විය යුතුයි. සදාචාරය විනාශ කරගෙන සිදුවෙනවා නම් සංවර්ධනයෙන් වැඩක් නෑ. එහෙත් මහින්ද චින්තනය තුළ තිබෙන්නේ ගම සංවර්ධනය හා සාරධර්ම සුරැකීම කියන දෙපැත්ත පිළිබඳව අවධානය යොමුකරන වැඩපිළිවෙළක්..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>13</day>
    </date>
    <link>http://www.dinamina.lk/2012/01/13/_art.asp?fn=f1201132</link>
    <topic>මත්තල ජාත්‍යන්තර ගුවන්තොටුපළේ ඉදිකිරීම් මේ වසරේ අවසන් කිරීමට සැලසුම්</topic>
    <author>ලුණම සමුහ - සනත් ගමගේ</author>
    <content>මත්තල ඉදිකෙරෙන මෙරට දෙවන විශාලතම ජාත්‍යන්තර ගුවන් තොටුපොළේ වැඩ මේ වසරේ අග වනවිට නිම කිරීමට සැලසුම් කෙරේ.මහින්ද චින්තන ප්‍රතිපත්ති ප්‍රකාශයේ රන්දොර පරිච්ඡේදය යටතේ මෙරටට දෙවන ජාත්‍යන්තර ගුවන්තොටුපළක අවශ්‍යතාවය සහ දැනට පවතින ගුවන් පථ 13 ක් ප්‍රතිෂ්ඨාපනය අන්තර්ගත විය.ශ්‍රී ලංකාවේ දක්ෂිණ ප්‍රදේශයේ හම්බන්තොට දෙවන ජාත්‍යන්තර ගුවන්තොටුපළ ඉදිකිරීම් සැලසුම් කෙරිණි.වීරවිල ප්‍රදේශය මේ සඳහා ඉදිකිරීමට සැලසුම් කළ ද ප්‍රදේශයේ ගොවි ජනතාවගේ ඉල්ලීමට කන් දුන් රජය වහා එම ප්‍රදේශයෙන් ඉවත් කරගෙන මත්තල ප්‍රදේශයට කේන්ද්‍ර ගතවිය.රජයේ ඉඩම යටතේ ඇති මත්තල ප්‍රදේශයේ හෙක්ටයාර් 2000 ක පමණ ගුවන්තොටුපොළ සංකීර්ණය ඉදිකිරීමට සැලසුම් කළ අතර හෙක්ටයාර් 800 ක ප්‍රමාණයක් පළමු අදියර යටතේ ඉදිකෙරේ.ජාත්‍යන්තර සිවිල් ගුවන් සේවා සංවිධානයේ නිර්දේශ යටතේ පරිසර හිතකාමී ලෙස මේ ගුවන්තොටුපොළේ ඉදිකිරීම් සිදුවේ.මීටර් 3500 ක දිගින් යුත් ගුවන් පථය මීටර් 75 ක් පළල වේ. දැනට ගුවන් පථයේ සියලුම ඉදිකිරීම් නිමකර තිබේ. ලෝකයේ නවීනතම විශාලතම ගුවන් බසය වන ඒ 380 ගුවන් බසය මත්තල ගුවන් පථයට ගොඩබැස්සවීමට හැකියාව තිබේ.ගුවන් පථයේ මධ්‍ය රේඛාවේ සිට ගුවන් යානා අංගනයේ කෙළවර දක්වා මීටර් 360 ක් දිග සහ මීටර් 60 පළල ගුවන් යානා පිවිසුම් පථයක් ද ඉදිකෙරේ. මෙහි ඉදිකිරීම් ද අවසන් අදියරේ පවතී.මුලික වශයෙන් ගුවන් යානා 10 ක් පමණ නතර කර තැබීමේ පහසුකම් මෙහි ඇත.පළමු අදියර යටතේ දැනට සකස් කර තිබෙන සැලසුම් අනුව වාර්ෂිකව ගුවන් ගමන් වාර 30,000 ක්ද, දීර්ඝ කාලීන සැලසුම් අනුව වාර්ෂිකව ගුවන් වාර 60,000 ක්ද මත්තල ජාත්‍යන්තර ගුවන්තොටුපළේදී හැසිරවීමට අපේක්ෂා කෙරේ.වර්ග මීටර් 10,000 කින් යුත් නවීන පහසුකම් සපිරි මගී පර්යන්ත ;ගාඩනැගිල්ලේ ඉදිකිරීම් කඩිනමින් මේ දිනවල සිදුකෙරේ.කාර්යබහුල වේලාවන්හි දී ජාත්‍යන්තර මගීන් 800 ක් සහ දේශීය මඟීන් 100 කට පහසුකම් සැපයීමට හැකිවේ.2009 නොවැම්බර් 27 දින ජනාධිපති මහින්ද රාජපක්ෂ මැතිතුමාගේ ප්‍රධානත්වයෙන් ඇරඹි මත්තල ජාත්‍යන්තර ගුවන්තොටුපළ පළමු අදියර 2013 මාර්තු මාසයේ දී වැඩ අවසන් කිරීමට සැලසුම් කර තිබුණි.ඉදිකිරීම් භාර චීන සමූහාණ්ඩුවේ චයිනා හාබර් ඉංජිනියරින් සමාගම සහ ගුවන්තොටුපළ හා ගුවන් සේවා සමාගමේ මනා එකමුතුකමින් වැඩ කිරීමේ ප්‍රතිඵලය මත 2012 ඔක්තෝබර් මාසය පමණ වනවිට ඉදිකිරීම් අවසන් කිරීමට අපේක්ෂා කර තිබේ.ගුවන්තොටුපොළ ඉදිකිරීම සඳහා ඇස්තමේන්තු ගත මුදල අමෙරිකානු ඩොලර් 210,000,000 කි.ව්‍යාපෘතියේ දැනට චීන ජාතික සේවකයින් 200 ක් පමණ සේවය කරන අතර දහසකට ආසන්න මෙරට කම්කරුවන් හා ඉංජිනේරුවරු සේවය කරති.ගුවන්තොටුපළට පිවිසීම සඳහා වැල්ලවාය – වීරවිල ප්‍රධාන මාර්ගයෙන් මං තීරු හතරක් යටතේ නව මාර්ගයන් ඉදිකෙරේ.එමෙන්ම හම්බන්තොට සිරිබෝපුර නගරයේ සිට සූරියවැව මීගහජඳුර දක්වා දිවෙන මංතීරු හතරක මාර්ග ද ඉදිකිරීම් මේ වනවිට නිමකර තිබේ.සංචාරක කර්මාන්තයට නව පිටුවහලක් ගුවන්තොටුපළ විවෘත කිරීමෙන් පසු ඇති කිරීමට අවශ්‍ය කටයුතු ද සිදුකෙරේ. කතරගම මහදෙවොල, යාල ජාතික උද්‍යානය ඇතුළු රට අභ්‍යන්තරයට ඉතාම පහසුවෙන් මේ ස්ථානයේ සිට ළඟාවිය හැකිවේ..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>13</day>
    </date>
    <link>http://www.dinamina.lk/2012/01/13/_art.asp?fn=f1201133</link>
    <topic/>
    <author/>
    <content>ජාතික රාජ්‍ය නාට්‍ය උළෙල 2011 අවසාන වටය මේ මස 17-31 දින දක්වා ජෝන් ද සිල්වා සමරු රඟහලේ දී පැවැත්වේ. එය නිමිතිකොටගෙන නාට්‍ය අනුමණ්ඩලයේ සභාපති වන ශි‍්‍රයන්ත මෙන්ඩිස් හා කළ සාකච්ඡාවකි මේ.හරියටම කියන්න එපෑ. 41 වැනි නාට්‍ය උළෙල.දෙවැනි රාජ්‍ය නාට්‍ය උළෙලනාට්‍ය කලාවේ පෝෂණීය තත්ත්වයට වගේම එහි වර්ධනීයත්වයට, යහපැවැත්මට සේවයක් වෙනවා. ඉතිහාසය පරිශීලනය කිරීමේදී එය පැහැදිලිව පේනවා.මේ ප්‍රශ්නයත් ඔබ කලින් ඇසූ ප්‍රශ්නයට සමානයි. ඔව්. නාට්‍ය කලාවේ පෝෂණීය තත්ත්වයට සෑම නාට්‍ය උළෙලක්ම බලපාලා තියෙනවා.නෑ. නාට්‍ය උළෙලකදී තියෙන උණුසුම සමස්ත සමාජයේම තියෙනවා. එය ඉතිහාසයෙත් එහෙමයි. දැනුත් එහෙමයි. නාට්‍ය උළෙල මාසයකින් අඩක් පැවතියත් එහි උණුසුම ගම්දනව් හරහා ගොස් ප්‍රේක්‍ෂකාගාරය පෝෂණය කරනවා.තරුණ නාට්‍යකරුවන්ගේ මැසිවිලි තියෙනවා. ඉතිහාසයේදී අපටත් ඕක වුණා. නැත්තේ නෑ.නාට්‍ය කලාව වෙනුවෙන් දීර්ඝ කාලීන වැඩපිළිවෙළක් වෙන්න ඕනේ.ඔව්. ඒ කාලේ අපේ නාට්‍ය හොඳට දිව්වා. නාට්‍ය උළෙලකට නාට්‍යයක් පෙන්වීම අපි දැක්කේ එක දර්ශනයක් පෙන්වීමක් හැටියටයි. එවකට තිබ්බ “අත්” නාට්‍යය රාජ්‍ය නාට්‍ය උළෙලට ඉදිරිපත් කළේ දර්ශන වාර හැටක් පෙන්වීමෙන් පසුවයි.මෙහෙම තත්ත්වයක් අද නෑ. එවකට වඩා අද ප්‍රේක්‍ෂකාගාරය වැඩිවෙමින් පවතිනවා. ඔවුන්ටත් එදා අපට ලැබුණු අවකාශය ලැබෙයි කියා මා විශ්වාස කරනවා.ඔව්. හැම විෂයක් ඇතුළෙම ඒක තියෙනවා. උණක් කියනවට වඩා ඒකට කැක්කුම කියන එක තමයි ගැලපෙන්නේ. අපටත් ඔය කැක්කුම තිබ්බා. ඉතිහාසයේ වගේම අදත් තියෙනවා. හෙටත් නාට්‍ය ගැන කැක්කුමක් තියේවි.තරුණ නාට්‍යකරුවන්ට තියෙන මේ කැක්කුමට මා ගෞරවයෙන් ආචාර කරනවා. ඒක තමයි නාට්‍ය කලාවේ පැවැත්මට අවශ්‍ය වෙන්නේ.ඉතිහාසයෙත් එසේමයි. මාත් එසේ කළා. ප්ලේන්ටියක් බිබී නාට්‍ය කලාවේ නිරතවීම තුළ තියෙන්නේ බරසාරකම හා ලෙන්ගතුකමයි.ප්ලේන්ටිය තමයි හරියන්නේ වාචික අභිනයට. ඒකට වෙන එකක් ගැහුවට හරියන් නෑ. ප්ලේන්ටියෙන් තමයි උගුර නියම තත්ත්වයට හැදෙන්නේ.හෙට නාට්‍ය කලාව වර්ධනය කරන්න බෑ. අපට සිහින තියනවා. සැලසුම් තියනවා. ඒ සිහින යථාර්ථයක් කරන්න මම බලාපොරොත්තු වෙනවා.අනෙක මම වාහකයෙක්. මා රාජ්‍යත්, නාට්‍යකරුවනුත් අතර ඉන්න වාහකයෙක් පමණයි.ජන: 17 - ප්‍රියංකර රත්නායකගේ “අද වගේ දවසක ඇන්ටිගනී”ජන: 18 - හේරත් වනින්දාසිංහ ගේ “ගුත්තිලය”ජන: 19 – නාමල් ජයසිංහ හා ප්‍රසන්න මහගමගේ “ග්ලැඩියේටර් ප්‍රේමය”ජන: 20 – ධනුෂිකා නයන කුමාරි ගේ “ජනේලයෙන් පනින්නද”ජන: 21 – ජගත් බණ්ඩාර ගේ “බෝනිකි ගෙදර”ජන: 22 – උදයසිරි වික්‍රමරත්න ගේ “සුද්දෙක් ඔබ අමතයි”ජන: 23 - ජෙහාන් ශ්‍රීකාන්ත ගේ “හැපි ජර්නි”රාජ්‍ය ළමා නාට්‍ය උළෙලදී ලංකාවේ පළමුවෙනි වතාවට සිංහල, දමිළ හා ඉංගී‍්‍රසි බසින් නාට්‍ය ඉදිරිපත් කළා. මඩකළපුව පළාතෙන් නාට්‍ය පිටපත් හතළිහක් පමණ තිබුණා. අපි තේරුම් ගත්තා ඒ පළාතේ නාට්‍ය කලාවට කැමැත්තක් දක්වන කට්ටියක් ඉන්නවා කියලා.පසුගිය වසරේ දෙසැම්බර් මාසයේ තුන සහ හතර දෙදින තුළ මඩකළපුවේ පාසල්වල ගුරුවරුන් සියයක් සඳහා නැට්‍ය වැඩමුළුවක් පැවැත්වුවා.එයට මුදලින් අනුග්‍රහය දැක්වූයේ රාජ්‍ය භාෂා හා ජාතික ඒකාබද්ධතා අමාත්‍යාංශයයි. එය අපි පෞද්ගලිකව ගිහින් ඉල්ලා ගත් මුදලක්.අනාගතයේදී අප බලාපොරොත්තු වෙනවා යාපනය, කිළිනොච්චිය වගේම මන්නාරම පළාතෙත් මෙවැනි නාට්‍ය වැඩමුළු පවත්වන්න. දමිළ නාට්‍ය කොළඹත්, සිංහල නාට්‍ය උතුරෙත් ප්‍රදර්ශනය කරන දිනයක් ගැන අප බලාපොරොත්තුවෙන් පසුවෙනවා.සිංහල නාට්‍ය බලන දමිළ ප්‍රේක්‍ෂකාගාරයකුත්, දමිළ නාට්‍ය බලන සිංහල ප්‍රේක්‍ෂකාගාරයකුත් අනාගතයේදී සකස් වේවි.මෙවර පැවැත්වෙන රාජ්‍ය නාට්‍ය උළෙල සඳහාත් දමිළ කෙටි නාට්‍ය ඇතුළත් වෙනවා. සිංහල නාට්‍ය හා දමිළ නාට්‍ය කලාවේ අප ප්‍රදර්ශනය කරන්න කටයුතු සූදානම් කරලා තියෙනවා.මා කලින් සඳහන් කළා වගේම අපි මේ අත්හදා බැලීම ළමා නාට්‍ය උළෙල දී කළා. එය අතිශ්‍යය සාර්ථක වුණා.රාජ්‍ය නාට්‍ය උළෙලේ හැඩය හා ගුණය තව ටිකක් පෝෂණය කරන්න බලාපොරොත්තු වෙනවා.රට තුළ නාට්‍ය කලාව වෙනුවෙන් හොඳ ප්‍රේක්‍ෂකාගාරයක් ගොඩනඟන්න සිහිනයක් තියෙනවා. එය යථාර්ථයක් කිරීම සඳහා ජනමාධ්‍යයත් අපිත් එක්ක ඒ කියන්නේ නාට්‍ය කලාවත් එක්ක අත්වැල් බැඳගනියි කියලා අප බලාපොරොත්තු වෙනවා. අප ඒ සඳහා ඔවුන්ට ඉතාමත් සුහදත්වයෙන් යුතුව ආරාධනා කරනවා.එවිට ඉතා හොඳ ගමනක් නාට්‍ය කලාවත් සමඟ යන්න පුළුවන් වේ යැයි කියා මා අදහස් කර -නවා..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>13</day>
    </date>
    <link>http://www.dinamina.lk/2012/01/13/_art.asp?fn=f1201134</link>
    <topic/>
    <author>- ශ්‍යාමා</author>
    <content>2011 වර්ෂයේ සුමති ටෙලි නාට්‍ය සම්මාන උළෙලේ හොඳම වේෂ නිරූපනය වෙනුවෙන් හිමි සම්මානය ඔහුට හිමි විය. ඒ ජාතික රූපවාහිනියේ විකාශනය වූ ‘දියමත රුව‘ ටෙලි නාට්‍ය වෙනුවෙනි. ඔහු වේෂ නිරූපන ශිල්පී පි‍්‍රයන්ත ඊශ්වර ය.මාතර මාලිම්බඩ කටුවන්ගොඩ ගමෙහි ඉපදී හැදී වැඩී ඔහු වැඩිදුර අධ්‍යාපනය සඳහා කොළඹ නගරය වෙත ආවේය. කොළඹ ශාන්ත සෙබෙස්තියන් විද්‍යාලයෙන් අධ්‍යාපනය හදාරන අවධියේ පටන්ම ඔහු කලා කටයුතුවලට සම්බන්ධ වූයේ ය. වේදිකා නළුවෙකු වශයෙන් ද කටයුතු කළ ඔහු පසුකාලීනව වේෂ නිරූපණ ශිල්පය වෙත නැඹුරු වූයේ ය.ක්‍ෂෙත්‍රයේ නියැලෙද්දී එදිනෙදා ලැබූ අත්දැකීම් අනුසාරයෙන් ඔහු වෘත්තීය පළපුරුද්ද ලැබීය. සිරිනාථ වික්‍රමසිංහ මිතුරාගේ මඟ පෙන්වීම ඔහුගේ ඉදිරි ගමනට අලුත් ආරම්භයක් ගෙනාවේ ය.එතැන් පටන් ඔහු ආ ගමන සුන්දර එකක් නම් නොවේ.“මගේ ක්‍ෂෙත්‍ර පළපුරුද්ද දැන් වසර 10 – 15 ක් වෙනවා. මම ටෙලි නාට්‍ය 25 ක පමණ ත් චිත්‍රපට 4 – 5 ක ප්‍රමාණයකත් කටයුතු කර තිබෙනවා. මට සම්මානයක් ලැබුණු පළමු අවස්ථාව මෙය යි. ඒ නිසා හරි සතුටුයි. අපි අවුරුදු 10 – 15 ක් තිස්සේ කලාවේ කාපු කට්ටට හම්බ වූ සම්මානයක් තමයි මේක. නමුත් මගේ ඉදිරි ගමනට මං මේක ආභරණයක් කර ගන්නේ නෑ. දිය මත රුව ටෙලි නාට්‍යයේ රංගනයෙහි යෙදුණු සෑම ශිල්පියෙකුම මට මහත් සහයෝගයක් දුන්නා. එහි ප්‍රතිඵලය තමයි මේ සම්මානය.රූප මාධ්‍යය වෙනුවෙන් සැකසෙන චරිතය සඳහා අවශ්‍ය ආකාරයට බාහිරින් ගොඩ නැංවීමේ කාර්යය වේෂ නිරූපණය යි. අඳුර සහ ආලෝකයට අනුවත් කැමරාවට උචිත ආකාරයටත් වේෂ නිරූපණ ශිල්පියා ඔහුට ලබා දෙන චරිතය ඔපවත් කිරීමේ කර්තව්‍යයට අත ගසයි. එහි මෙවැනි යථාර්ථයන් ද දක්නට ලැබෙයි.“වේෂ නිරූපණය සඳහා අවශ්‍ය මේක් අප් බඩු තියෙන්නේ හොලිවුඩ්වලයි. ඒවා මිල අධිකයි. ඒ මිලට එහෙන් බඩු අරන් මෙහේ වැඩ කරන්න අමාරු යි. අපි සකසා ගත් දේවල්වලින් තමයි අපි වැඩ කරන්නේ.ඒ වගේම රූපලාවන්‍ය ක්‍ෂෙත්‍රයට සම්බන්ධ අයත් වේෂනිරූපණ කලාවට සම්බන්ධ කරගෙන වැඩ කරන අවස්ථා තියෙනවා. එතැන දී වෙන්නේ රූපලාවන්‍ය යයි, වේෂ නිරූපණය යි පටලවා ගන්නා එකයි.ඇතැම් නළු නිළියන් අපට චරිතය ගොඩ නංවන්න සහයෝගයක් ලබා දෙන්නේ නෑ. ඒ හැමෝම ඉන්දියානු මෙගා රැල්ලට හසු වෙලා. ඒ අයට ඕනේ හැම වෙලාවේම තරුණ වෙලා, ලස්සල වෙලා ඉන්න. වයසට යනවට, කොණ්ඩා, රැවුල් දානවට කැමති නෑ. මෙවැනි මතිමතාන්තර එක්ක මේ කලාව හරියට කරන එකත් ලෙහෙසි නෑ.”වේෂ නිරූපණ ශිල්පියෙකු වශයෙන් තමා මෙතෙක් ආ ගමනට අත හිත දුන් සැවොම ආදරයෙන් මතක් කරන්නට ඔහු අමතක නොකළේ ය..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>14</day>
    </date>
    <link>http://www.dinamina.lk/2012/01/14/_art.asp?fn=n1201141</link>
    <topic>ඩෙංගු මර්දනයට දස ලක්ෂ 300ක්</topic>
    <author>සිතාරා සේනානි</author>
    <content>මේ වසරේ ඩෙංගු මර්දන කටයුතු සඳහා රජය රුපියල් මිලියන 300ක මුදලක් ලබා දී තිබේ. ඒ අනුව ඩෙංගු මර්දන කටයුතු වඩාත් ශක්තිමත්ව ක්‍රියාත්මක කිරීම සඳහා වැඩසටහන් ගණනාවක් ක්‍රියාත්මක කිරීමට සෞඛ්‍ය අමාත්‍යංශය මේ වසරේ සැලැසුම් කැර තිබේ.පසුගිය වසරේ දෙසැම්බර් මාසයේ ඩෙංගු රෝගීන් 4,000ක් රටපුරා ප්‍රදේශවලින් වාර්තා වී තිබීම හා පෙර වසරවල දත්ත අනුව සසඳන විට මේ වසරේ මුල් මාස කිහිපය ඇතුළත ඩෙංගු රෝගය නැවතත් වසංගත තත්ත්වයට පත්වීමේ අවදානමක් පවතින බව වසංගත රෝග විද්‍යා අංශය පවසයි.මේ කරුණු සැළැකිල්ලට ගෙන සෞඛ්‍ය ඇමැති මෛත්‍රීපාල සිරිසේන මහතා මේ වසරේ ප්‍රථම මදුරු මර්දන ජාතික සතිය මේ මස 16වැනිදා සිට 22වැනිදා දක්වා පවත්වන ලෙස සෞඛ්‍ය බලධාරීන්ට උපදෙස් දී තිබේ. ඒ අනුව රටපුරා පිහිටි සෞඛ්‍ය වෛද්‍ය නිලධාරි කොට්ඨාස සියල්ලම ආවරණය වන පරිදි මේ මදුරු මර්දන ජාතික සතිය ක්‍රියාත්මක කැරේ. එක් එක් සෞඛ්‍ය වෛද්‍ය නිලධාරි කොට්ඨාසය කලාප 7කට බෙදා එක් දිනකට එක් කලාපය බැගින් ආවරණය වන පරිදි මදුරු මර්දන වැඩසටහන් ක්‍රියාත්මක කරන ලෙස සෞඛ්‍ය ඇමැතිවරයා අදාළ අංශ වෙත උපදෙස් දී ඇත.ජාතික මදුරු මර්දන සතියේදී හඳුනාගන්නා ලද අවදානම් සහිත ස්ථාන මේ මස 30 සහ 31 දෙදින නැවත විමර්ශනය කිරීමටත්, මදුරුවන් බෝවන ස්ථාන පවත්වාගෙන යන පුද්ගලයන්ට එරෙහිව නඩු පැවැරීමටත් නියමිතය.අසුගිය වසරේ ඩෙංගු මර්දනය සඳහා රජය රුපියල් මිලියන 247ක් ලබා දුන් බවත් මේ වසරේ එය මිලියන 300 දක්වා වැඩි කැර ඇති බවත්, සෞඛ්‍ය අමාත්‍යංශයේ අතිරේක ලේකම් වෛද්‍ය පාලිත මහීපාල මහතා පවසයි. මදුරු මර්දන කටයුතු ශක්තිමත් කිරීම, රෝගී සත්කාරක සේවා පුළුල් කිරීම, ජනතාව දැනුම්වත් කිරීමේ වැඩසටහන් ක්‍රියාත්මක කිරීම යනාදිය මදුරු මර්දන සතියේදී ක්‍රියාත්මක කරන බවද ඒ මහතා පවසයි.මේ වසරේ ප්‍රථම මදුරු මර්දන ජාතික සතියේදී පරීක්ෂා කෙරෙන සෑම නිවෙසකටම කාඩ්පතක් නිකුත් කිරීමට පියවර ගැනෙන බවත්, එකී නිවෙසේ හිමිකරුවන් මදුරු මර්දනය සඳහා දක්වන දායකත්වය හා මදුරුවන් බෝවන ස්ථාන පවත්වාගෙන යාම සඳහා දක්වන දායකත්වය යනාදී තොරතුරු එහි සටහන් කැරෙන බවත් වෛද්‍ය මහීපාල මහතා පැවැසීය.ඒ මහතා මේ බව පැවැසුවේ පවුල් සෞඛ්‍ය කාර්යාංශයේ ඊයේ (13) පැවැති මාධ්‍ය හමුවකදීය. ඩෙංගු මර්දනය සම්බන්ධයෙන් වහාම ගත යුතු ක්‍රියාමාර්ග සම්බන්ධයෙන් මාධ්‍ය වෙත කරුණු දැක්වීම සඳහා මේ මාධ්‍ය හමුව පැවැත්විණි. වසංගත රෝග විද්‍යා අංශය, ඩෙංගු රෝග මර්දන ජාතික වැඩසටහන, යුද හමුදාව හා පොලීසිය නියෝජනය කරමින් නියෝජිතයෝ රැසක් ද මීට සහභාගී වූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>14</day>
    </date>
    <link>http://www.dinamina.lk/2012/01/14/_art.asp?fn=n1201142</link>
    <topic>දවස් 12ක දීඩෙංගු මරණ 7යිරෝගීන් 674යි</topic>
    <author>සිතාරා සේනානි</author>
    <content>මේ වසරේ ජනවාරි 12වැනිදා වන විට ඩෙංගු රෝගීන් 674දෙනකු හා මරණ හතක් වාර්තා වී ඇති බව සෞඛ්‍ය අමාත්‍යංශයේ වසංගත රෝග විද්‍යා ඒකකයේ වසංගත රෝග විශේෂඥ වෛද්‍ය හසිත තිසේරා මහතා පවසයි.කොළඹ, කොළොන්නාව, දෙහිවල, වත්තල, මීගමුව, මඩකළපුව, එරාවුර් ප්‍රදේශවල රෝගීන්ගේ වැඩිවීමක් පෙන්නුම් කරන බවද හෙතෙම පෙන්වා දෙයි. ඩෙංගු රෝගීන් වැඩිපුර වාර්තාවීමේ ප්‍රවණතාවක් පවතින සෞඛ්‍ය වෛද්‍ය නිලධාරි කොට්ඨාස 35ක් මේ වන විට හඳුනාගෙන ඇති බවද හෙතෙම අනාවරණය කෙළේය.ඉදිරි මාස දෙක ඇතුළත ඩෙංගු රෝගය වසංගත තත්ත්වයට පත්වීමේ අවදානමක් ඇති බැවින් ඒ සම්බන්ධයෙන් මාධ්‍ය වෙත කරුණු දක්වමින් වෛද්‍යවරයා මේ බව පැවැසීය. මේ මාධ්‍ය හමුව පවුල් සෞඛ්‍ය කාර්යාංශ ශ්‍රවණාගාරයේ ඊයේ (13) පැවැත්විණි.නිරිතදිග මෝසම් වැසි පවතින මැයි සහ ජූනි මාසවලත්, ඊසානදිග මෝසම් වැසි පවතින නොවැම්බර්, දෙසැම්බර් හා ජනවාරි මාසවලත් සාමාන්‍යයෙන් ඩෙංගු රෝගීන්ගේ වැඩිවීමක් පෙන්නුම් කරන බවද කී වෛද්‍ය තිසේරා මහතා මෙරට වාර්තා වන සමස්ත ඩෙංගු රෝගීන් සංඛ්‍යාවෙන් මරණයට පත් වන්නේ සියයට දශම හයක සංඛ්‍යාවක් බවද කීවේය.පසුගිය වසරේ වාර්තා වූ ඩෙංගු රෝගීන්ගේ සංඛ්‍යාව හා මරණ සංඛ්‍යාව 2009 හා 2010 වසර දෙකට සාපේක්ෂව අඩු වීමක් පෙන්නුම් කරන බවද වෛද්‍යවරයා පැවැසීය. 2009 වසරේ රෝගීන් 35,000ක් හා මරණ 306ක්ද, 2010 වසරේදී රෝගීන් 34,000ක් හා මරණ 246ක්ද වාර්තා වූ බව කී ඒ මහතා 2011 වසරේදී එය රෝගීන් 28,112ක් හා මරණ 185ක් ලෙස අඩුවී තිබූ බවද කීවේය.රෝගය කළින් හඳුනාගෙන ප්‍රතිකාර ගැනීමෙන් සංකූලතා හා මරණ සංඛ්‍යාව අවම කර ගත හැකි බවත්, විශේෂයෙන් ම තමන් ජීවත්වන ප්‍රදේශයේ ඩෙංගු රෝගීන් සිටී නම් උණක් වැළඳුණු වහාම නිසි ප්‍රතිකාර ලබා ගැනීම අත්‍යවශ්‍ය බවත් අවධාරණය කැරිණි.විශේෂයෙන් ඩෙංගු උණ වැළඳුණු විට ඇස්ප්‍රින් වැනි වේදනා නාශක ඖෂධ පාවිච්චි කිරීමෙන් සංකූලතා මතු විය හැකි බවත්, උණ බැස යාමත් සමඟ ඩෙංගු රෝගය උග්‍ර තත්ත්වයට පත්වීමේ ලක්ෂණ ඉස්මතු විය හැකි බැවින් පහසුකම් සහිත රෝහලක් වෙත වහාම රෝගියා යොමු කිරීම වැදගත් බවත්, මෙහිදී අවධාරණය කැරිණි..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>14</day>
    </date>
    <link>http://www.dinamina.lk/2012/01/14/_art.asp?fn=n1201143</link>
    <topic>කොටි මුද්දරයබ්‍රිතාන්‍යයේ තහනම්</topic>
    <author>මහින්ද අලුත්ගෙදර</author>
    <content>වේළුපිල්ලේ ප්‍රභාකරන්ගේ ඡායාරූපය සහිතව බ්‍රිතාන්‍ය නිකුත් කළ මුද්දරය වහාම ක්‍රියාත්මක වන පරිදි අවලංගු කිරීමට එරට රාජකීය තැපැල් සේවය පියවර ගෙන ඇත.ලන්ඩනයේ පිහිටි ශ්‍රී ලංකා මහා කොමසාරිස් කාර්යාලය එරට රාජකීය තැපැල් සේවයට මේ සම්බන්ධයෙන් කරුණු දක්වා තිබෙන අතර ඒ අනුව අදාළ ඇණවුම අවලංගු කිරීමට පියවර ගෙන තිබෙන බව විදේශ කටයුතු අමාත්‍යාංශය සඳහන් කරයි.අදාළ මුද්දර සුළු ප්‍රමාණයක් නිකුත් කර තිබෙන නමුත් එම මුද්දර නිකුත් කිරීම හෝ යළි එවැනි මුද්දරයක් මුද්‍රණය කිරීම සිදු නොකරන බවට බ්‍රිතාන්‍ය රාජකීය තැපැල් සේවය එරට පිහිටි ශ්‍රී ලංකා මහ කොමසාරිස් කාර්යාලය වෙත දැනුම් දී තිබේ. මේ අතර එම මුද්දර නිකුත් කිරීමේදී ශ්‍රී ලංකාවට සිදුවූ අපහසුතාවය සම්බන්ධයෙන් එම තැපැල් සේවය කනගාටුව පළ කර ඇත.එක්සත් රාජධානියේ රාජකීය තැපැල් සේවාව සමඟ ගිණුමක් අරඹා පුද්ගලික ඡායාරූප ඉදිරිපත් කොට තැපැල් මුද්දර නිකුත් කිරීමේ හැකියාවක් පවතින බව පෙන්වා දෙන විදේශ කටයුතු අමාත්‍යාංශය එල්.ටී.ටී.ඊ නායක වේළුපිල්ලේ ප්‍රභාකරන්ගේ ඡායාරූපයක් සහිත මුද්දරයක් නිකුත් කර ඇත්තේද අදාළ ප්‍රතිපාදන යටතේ බව කියාසිටී.කෙසේ වුවද ශ්‍රී ලංකා මහ කොමසාරිස් කාර්යාලයේ ඉල්ලීම මත ඔවුන්ගේ ගිණුමද අවලංගු කිරීමට පියවර ගෙන ඇත.එමෙන්ම මෙම මුද්දරය නිකුත් වීම පිළිබඳ පරීක්ෂණයක් පවත්වන අතර එමඟින් ලක් රජයට අපහසුතාවක් සිදුවී නම් සමාව අයදින බවද රාජකීය තැපැල් සේවාව සඳහන් කර තිබේ..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>14</day>
    </date>
    <link>http://www.dinamina.lk/2012/01/14/_art.asp?fn=n1201144</link>
    <topic>ජනමාධ්‍ය හරහා කාටවත් අපහාස කරන්න බෑ</topic>
    <author>චන්ද්‍රා අත්තනගොඩ</author>
    <content>ජනමාධ්‍යයෙන් පුද්ගලයන්ට ද්වේශ සහගතව අපහාස කිරීමට කිසිවෙකුට අයිතියක් නැතැයි ජනමාධ්‍ය හා ප්‍රවෘත්ති ඇමති කෙහෙලිය රඹුක්වැල්ල මහතා පවසයි.ඇමතිවරයා එම අදහස් පළ කළේ ශ්‍රී ලංකාව තුළ පවත්වාගෙන යන ප්‍රවෘත්ති වෙබ් අඩවි 21 ක් සඳහා ජනමාධ්‍ය හා ප්‍රවෘත්ති අමාත්‍යාංශයේ ලියාපදිංචි සහතිකය ප්‍රථම වතාවට පිරිනැමීම වෙනුවෙන් අද (13) පෙරවරුවේ ජනමාධ්‍ය හා ප්‍රවෘත්ති අමාත්‍යාංශයේ පැවති නිල උත්සවයේදීය.තවදුරටත් අදහස් දැක්වු ඇමතිවරයා වෙබ් අඩවිවල ක්‍රියාකාරීත්වය පිළිබඳව ශ්‍රී ලංකාවේ මෙන්ම ලෝක ප්‍රජාව තුළ ද මහත් ආන්දෝලනයක් හටගෙන තිබුණා. මේ තත්ත්වය තුල රටේ සදාචාරයත් මාධ්‍ය නිදහසත් තුලනාත්මකව පවත්වාගෙන යාමටත් පුද්ගලයන්ට සිදුවුණ අගතින් සම්බන්ධයෙන් කටයුතු කිරීමටත් යම් කතිකාවතකට එළඹීමට ජනමාධ්‍ය අමාත්‍යාංශයට සිදුවූ බව කී ඇමතිවරයා වෙබ් අඩවි ලියාපදිංචිය ආරම්භ කිරීම මාධ්‍ය නිදහස සීමා කිරීමට කටයුතු කිරීමක් ලෙස කරුණු විකෘති නොකරන ලෙස දන්වා සිටියේය.සුදුසුකම් සපුරන පුද්ගලයන්ට වෙබ් අඩවි ලියාපදිංචි කිරීම සඳහා තම අමාත්‍යාංශය අඛණ්ඩව කටයුතු සලසා ඇති අතර මේ වන විටත් ගුවන් විදුලි නාලිකා 49 ක් සහ රූපවාහිනි නාලිකා 21 ක් ද පුවත්පත් 153 ක් ද තම අමාත්‍යාංශයේ බලපත්‍ර යටතේ ක්‍රියාත්මක වන බව ප්‍රකාශ කළේය.කිසියම් වෙබ් අඩවියක තොරතුරු පළ වු විට එම පුවත් පිළිබඳව තම අමාත්‍යාංශයට මහජන අදහස් යෝජනා ලැබෙන බව කී ඇමැතිවරයා එලෙස ජනතාවගේ අදහස් හා මතවාද තොරතුරු පළ කළ වෙබ් අඩවියට සෘජුවම ලබාදීමට මේ ලියාපදිංචිය තුළින් පහසුවන බව කී රඹුක්වැල්ල මහතා එලෙස මහජන ඉල්ලීම් වලට ප්‍රතිචාර දැක්වීමට හැකි තත්ත්වයක් මීට පෙර නොවු බවද පෙන්වා දුන්නේය.ඕනෑම පුද්ගලයකුට තමා දරන දේශපාලන මත ඉදිරිපත් කිරීමට හෝ විරුද්ධව මත දැක්වීමට මෙන්ම යම් කරුණු සම්බන්ධයෙන් එකඟවීමට හෝ නොවීමට අයිතියක් ඇතත් කිසිම පුද්ගලයකුට තවත් අයකුට එරෙහිව ද්වේෂ සහගතව අපහාස කිරිමට අයිතියක් නැති බව අවධාරණය කළේය.රටේ ජාතික ආරක්ෂාව මෙන්ම සදාචාරය සැමගේ වගකීමක් බව සිහිපත් කළ ඇමතිවරයා නීතිරීතිවලට වඩා තම හදවතට එරෙහිව නිවැරදිව කටයුතු කරමින් නව මාධ්‍ය ප්‍රවේශයක් ගොඩ නැගීමට එකමුතුව කටයුතු කරන ලෙස ඉල්ලීමක් කළේය.ලියාපදිංචි සහතිකය සමග මාධ්‍ය ආචාර ධර්ම පද්ධතියක් ද වෙබ් අයදුම්කරුවන්ට ලබා දුන්නේය.මේ අවස්ථාවට ජනමාධ්‍ය හා ප්‍රවෘත්ති අමාත්‍යාංශයේ ලේකම් ඩබ්ලිව්. බී. ගනේගල, විදුලි සංදේශ නියාමන කොමිෂමේ අධ්‍යක්‍ෂ ජනරාල් අනුෂ පැල්පිට යන මහත්වරු ද සහභාගී වුහ..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>14</day>
    </date>
    <link>http://www.dinamina.lk/2012/01/14/_art.asp?fn=n1201145</link>
    <topic>අලුත් දිවියක ආරම්භය සනිටුහන් කරන දිනක් වේවා</topic>
    <author/>
    <content>හින්දු ලිතෙහි පළමු වැනි මාසය වන තායි මාසයේ ආරම්භය සනිටුහන් කෙරෙන තෛපොංගල් දිනය සියලු ජනතාව අතර සාමයේ සහ මිත්‍රත්වයේ අලුත් දිවියක ආරම්භය සනිටුහන් කරන දිනයක් වේවා යැයි ජනාධිපති මහින්ද රාජපක්ෂ මහතා ප්‍රාර්ථනා කරයි. ජනාධිපතිවරයා මේ අදහස් පළ කරන්නේ හෙටට (15) යෙදෙන තෛපොංගල් දිනය නිමිත්තෙන් සිය සුබ පැතුම් පිරිනමමිනි.ජනාධිපතිවරයාගේ සුබ පැතුම් පණිවිඩයේ වැඩිදුරටත් මෙසේද දැක්වේ. හින්දු ආගමිකයන්ගේ ජනපි‍්‍රයතම මංගල්‍ය වන මෙම තෛපොංගල් දිනයේදී ශ්‍රී ලාංකික හින්දු බැතිමතුන්ට උදා වන වසරේ සෞභාග්‍ය, සාමය හා සතුට ප්‍රාර්ථනා කරමි. ගොවි ජනතාවගේ සම්ප්‍රදායික කළ ගුණ සැළකීමේ මංගල්‍යයේදී තමන්ට නොමසුරු අස්වැන්නක් ලබා දීම වෙනුවෙන් හින්දු භක්තිකයෝ හිරු දෙවියන් හා ගොවිතැනට උපකාර කළ ගව මහීෂාදීන්ට ස්තුති කරමින් යාඥා කරති.මෙම නිදහසේ, සාමයේ , ආදරයේ හා කරුණාවේ මංගල්‍යය පවුල් නැවත එකතුවීමට, මිතුරන් මුණගැසීමට හා භේද බින්න වූ නෑ හිතමිතුරන් අතර සංහිදියාවට ඉඩ ප්‍රස්ථා සපයයි. ශ්‍රී ලංකාව තම ජනතාවගේ ජීවිත සෞභාග්‍ය හා අභිවෘද්ධිය වෙත ගෙනයමින් සිටින හෙයින් රටෙහි නව සාමකාමී වාතාවරණයක් තුළ සහජීවනයෙන් සිටින සියළු ජන වර්ගයන්ගේ එකමුතු බවත්, සමාජ ඒකාබද්ධතාවක් ඇති කිරීමට තම අධිස්ඨානය නැවත දල්වන මෙන් මම හින්දු භක්තිකයන්ගෙන් සහ සියළු ජනතාවගෙන් ඉල්ලා සිටිමි.තෛයිපොංගල් දිනය හින්දු ලිතේ පළවෙනි මාසය වන තායි මාසයේ ආරම්භය පමණක් නොව සියළු ජනතාව අතර සාමයේ මිත්‍රත්ත්වයේ ආරම්භය වේවායි මම ප්‍රාර්ථනා කරමි..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>14</day>
    </date>
    <link>http://www.dinamina.lk/2012/01/14/_art.asp?fn=n1201146</link>
    <topic>නිසි නායකත්වයක්-අරමුණක් තිබේ නම් ඕනෑම අභියෝගයක් ජයගත හැකියි</topic>
    <author>චන්ද්‍රිකා පෙරේරා</author>
    <content>නිසි නායකත්වයක් අරමුණක් හා හැඟීමක් තිබේ නම් ඕනෑම අභියෝගයක් ජයගත හැකි බව ආරක්ෂක හා නාගරික සවර්ධන අමාත්‍යාංශයේ ලේකම් ගෝඨාභය රාජපක්ෂ මහතා පවසයි.ජයග්‍රාහී ඉලක්කය කරා යන ගමනේ බලවේගය මිනිසාගේ ශ්‍රමය හා ශක්තිය බව ද හෙතෙම අවධාරණය කෙළේය. යුද ජයග්‍රහණයට හේතුව ආයුධ නොව ඊට පිටුපසින් සිටි මිනිසාගේ ශක්තිය හා ඉලක්ක ගත අරමුණ බවද ලේකම්වරයා පෙන්වා දුන්නේය.කොළඹ ආනන්ද විද්‍යාලීය ශිෂ්‍ය නේවාසිකාගාරය පිළිසකර කර විවෘත කිරීමේ උත්සවයට ප්‍රධාන අමුත්තා ලෙස සහභාගී වූ රාජපක්ෂ මහතා එම අදහස් පළ කළේය.ඊයේ (13) දහවල් එම විද්‍යාලීය භූමියේදී උළෙල පැවැත්විණ.ආදි ආනන්දීය ගෝඨාභය රාජපක්ෂ මහතා අතින් ශිෂ්‍ය නේවාසිකාගාරයේ සමරු ඵලකය නිරාවරණය කෙරිණි.ආරක්ෂක ලේකම්වරයාගේ ඉල්ලීම මත ශ්‍රී ලංකා නාවික හමුදාව “සමාජ මෙහෙවර ව්‍යාපෘතියක්” ලෙස ස්වේච්ඡාවෙන්ම භාරගෙන මෙම පිළිසකර කිරීම සිදු කර ඇත.සියලු යටිතල පහසුකම් සහිතව පිළිසකර කිරීම සිදු කර නේවාසිකාගාරයට අවශ්‍ය ඇඳන්, මෙට්ට, ඇතිරිලි, අල්මාරි, හැඳි, සනීපාරක්ෂක ද්‍රව්‍ය ඇතුළු ද්‍රව්‍ය තොගයක්ද නාවික හමුදාව මගින් එහිදී පරිත්‍යාග කරන ලදී.උත්සව අවස්ථාව අමතමින් ගෝඨාභය රාජපක්ෂ මහතා මෙසේද කීය.ධෛර්ය හා අවශ්‍යතාවය තිබේ නම් කාර්යය ඉෂ්ට කර ගැනීමට හැකි අතර ඒ සඳහා සම්පත් හා කාලය සොයා ගැනීමට හැකි වනු ඇත. මේ කරුණු හරියාකාරව ඉටු කරගැනීමට නිසි නායකත්වය අරමුණක් හා හැඟීමක් අත්‍යවශ්‍ය වේ.පාසල් සිසුන් අතර නොයෙක් තරාතිරමේ දක්ෂතා ඇති අය දුර්වල හා විශිෂ්ටයින් සිටිනවා. ඒ අය හැමදාම එකම ආකාරයෙන් ක්‍රියා කරන් නෑ. ළමා කාලයේ දක්ෂතා ඇති අය සමාජගත ව වැඩිහිටි වූ විට දුර්වලයකු විය හැකියි.කුඩා වියේ දුර්වල වූ අය වැඩිහිටි සමාජයේදී අති දක්ෂ විය හැකියි.  මේ නිසා ‘නෑ බෑ’ යන අවතක්සේරුවේ නොසිට ක්‍රියා කිරීමට දරුවන් සිතට ගත යුතුය.මවුපියන්ද ඒ සඳහා දරුවන් දිරි ගැන්වීමත් මග පෙන්වීමත් අවශ්‍ය කරුණක්.තර්ක කරමින් නොසිට දරුවන්ගේ දක්ෂතා හඳුනාගෙන ඉදිරියට යන ගමනට යොමු කළ යුතු වේ.කැපවීමෙන් ක්‍රියා කරන මිනිසුන් බිහි කරන පාසලක් ආනන්දය. විවිධ ක්‍ෂේත්‍රවල අති විශිෂ්ටයන් මෙන්ම රණවිරුවන්ද ආනන්ද විද්‍යාලයෙන් බිහි කර තිබෙනවා.පාසලට මේ වන විට අඩුපාඩුවක්ව ඇති ක්‍රීඩා පිටියක් තැනීමට ද මේ වන විට පියවර ගෙන තිබෙනවා. ඒ වෙනුවෙන් ජනාධිපති මහින්ද රාජපක්ෂ මහතා ඉඩමක් ලබාදී තිබෙනවා. මේ ලැබෙන සම්පත් ආරක්ෂාකර අනාගත ශිෂ්‍යයන් වෙත ද ලබාදීමට කටයුතු කරන ලෙස හෙතෙම පාසල් දරුවන්ගෙන් ඉල්ලා සිටියේය.විතයට ලැබෙන ගුරුහරුකම් තුළින් යහපත් පුරවැසියකු ලෙස ජීවිතය ගොඩනගා ගන්නා ලෙසද ආනන්දීය සිසුන්ගෙන් රාජපක්ෂ මහතා ඉල්ලා සිටියේය.හිදී ආනන්ද විද්‍යාලයේ විදුහල්පති එල්. එම්. ඩී. ධර්මසේන නාවික හමුදාපති වයිස් අද්මිරාල් සෝමතිලක දිසානායක හා ආදි ආනන්දීය සංගමයේ සභාපති තිලක් කරුණාරත්න මහත්වරුද අදහස් දැක්වීය. ආනන්ද විද්‍යාලයේ විදුහල්පතිවරයා ආරක්ෂක ලේකම්වරයා වෙත එහිදී සමරු තිළිණයක්ද පරිත්‍යාග කළේය..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>14</day>
    </date>
    <link>http://www.dinamina.lk/2012/01/14/_art.asp?fn=n12011415</link>
    <topic>කටාර් රාජ්‍ය නායකෂෙයික් හමාඩ්ශ්‍රී ලංකාවේ සංචාරයක</topic>
    <author>මහින්ද අලුත්ගෙදර</author>
    <content>දෙදින නිල සංචාරයක් සඳහා කටාර් රාජ්‍යයේ එමීර්වරයා වන ෂෙයික් හමාඩ් බින් කලිෆා අල්තානි මහතා හෙට (15) ශ්‍රී ලංකාවට පැමිණෙයි. ජනාධිපති මහින්ද රාජපක්ෂ මහතාගේ ආරාධනයකට අනුව ශ්‍රී ලංකාවට පැමිණෙන ඒ මහතා සමඟ එරට රජයේ ඉහළ පෙළේ නිලධාරීන් සහ ව්‍යාපාරික ප්‍රධානීන් පිරිසක්ද පැමිණීමට නියමිත බව විදේශ කටයුතු අමාත්‍යාංශය පවසයි.කටාර් රාජ්‍යයේ පාලකවරයාගේ ශ්‍රී ලංකා සංචාරයේදී දෙරට අතර ආර්ථික, වෙළඳ, ආයෝජන, සංස්කෘතික හා කර්මාන්ත අංශයන්ට අදාළ ද්වීපාර්ශ්වික ගිවිසුම් කිහිපයකට අත්සන් කිරීමටද නියමිත අතර ඒ මහතා ශ්‍රී ලංකාවේ රැදී සිටින කාලය තුළ ජනාධිපති මහින්ද රාජපක්ෂ මහතා සමඟ රාජ්‍යතාන්ත්‍රික සාකච්ඡාවක නිරතවීමටද නියමිතය.එක්සත් ජාතීන්ගේ 66 වැනි රාජ්‍ය නායක සමුළුවට සහභාගිවූ අතරවාරයේදීද ජනාධිපති මහින්ද රාජපක්ෂ හා කටාර් එමීර්වරයා වන ෂෙයික් හමාඩ් බින් කලිෆා අල්තානි මහත්වරු සාකච්ඡා පැවැත්වූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>14</day>
    </date>
    <link>http://www.dinamina.lk/2012/01/14/_art.asp?fn=n12011416</link>
    <topic>කැලණිය විද්‍යා පීඨයේ දෙවැනි වසර දේශන අත්හිටුවයි</topic>
    <author/>
    <content>කැලණිය විශ්වවිද්‍යාලයේ විද්‍යා පීඨයේ දෙවැනි වසරට අදාළ සියලුම දේශන නැවත දන්වන තුරු අත්හිටුවා ඇති බවත් විද්‍යා පීඨයේ සියලු දෙවැනි වසර සිසුන් නේවාසිකාගාරවලින් හා විශ්වවිද්‍යාල භූමියෙන් ඉවත් විය යුතු බවත් විශ්වවිද්‍යාල පරිපාලනය නිවේදනය කරයි. විද්‍යා පීඨයේ දෙවැනි වසරට අදාළ දේශන ආරම්භ කරන දිනය ඉදිරියේ දී දැනුම් දෙනු ලැබේ..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>14</day>
    </date>
    <link>http://www.dinamina.lk/2012/01/14/_art.asp?fn=n1201147</link>
    <topic>ඉහළ කොත්මලේ උමං මඟ ඔස්සේ විදුලිය නිපදවීමට ජලය</topic>
    <author>ඡායාරූපය - අසේල කුරුළුවංශ</author>
    <content>ඉහළ කොත්මලේ ජලාශයට ජලය පිරවීමේ දෙවන අදියර පෙරේදා ආරම්භ කෙරිණි. මුහුදු මට්ටමේ සිට මීටර 1191 ක් උසට ජලය පිරවීමෙන් පසු උමං මඟ ඔස්සේ නියංගංදර පිහිටි විදුලි බලාගාරය වෙත ජලය යැවීමට නියමිත ය. ජලාශයට ජලය පිරවීම ආරම්භ කළ අවස්ථාව මෙහි වෙයි..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>14</day>
    </date>
    <link>http://www.dinamina.lk/2012/01/14/_art.asp?fn=n1201148</link>
    <topic>ශ්‍රී ලංකාව නිවැරැදි දිශාවට යොමුකළ පියවරක්</topic>
    <author>මහින්ද අලුත්ගෙදර</author>
    <content>උගත් පාඩම් හා ප්‍රතිසංධානය පිළිබඳ ජනාධිපති කොමිෂන් සභා වාර්තාව ශ්‍රී ලංකාව නිවැරදි දිශාවට තැබූ වැදගත් ඉදිරි පියවරක් බව ස්ලෝවේනියාව අවධාරණය කරයි. ශ්‍රී ලංකාවට එල්ල වී ඇති යුද අපරාධ චෝදනා සම්බන්ධයෙන් අන්තර් ජාතික පරීක්ෂණයකට වඩා දේශීය වශයෙන් ක්‍රියාත්මක කෙරෙන පරීක්ෂණයක් වඩාත් උචිත බවද ස්ලෝවේනියාව ප්‍රකාශ කරයි.පසුගිය දශක කිහිපය තුළ ලොව පුරා රටවල ගැටලුවලට විසඳුම් සෙවීමේදී අන්තර් ජාතික පරීක්ෂණ පැවැත්වීමෙන් එම ගැටලු තව තවත් උග්‍ර වූ අතර ඒ නිසාම ශ්‍රී ලංකාවේ පවතින ගැටලු සඳහා විසඳුම් සෙවීමේදී අන්තර් ජාතික පරීක්ෂණයකට වඩා දේශීය වශයෙන් ක්‍රියාත්මක ක්‍රමවේදයක් වැදගත් බව ස්ලෝවේනියානු ව්‍යවස්ථාදායක අධිකරණයේ ප්‍රධානී අර්නස්ට් පෙට්රික් ප්‍රකාශ කර ඇත.එල්. ටී. ටී. ඊ ත්‍රස්තවාදීන්ට එරෙහිව පැවැති මානුෂීය මෙහෙයුම්වල අවසන් සමයේදී සිදුවූ ක්‍රියාකාරකම් සම්බන්ධයෙන් විමර්ශනය කිරීම සඳහා ජනාධිපති මහින්ද රාජපක්ෂ මහතා විසින් මෙම උගත් පාඩම් හා ප්‍රතිසංධාන කොමිෂම පත් කරන ලද අතර එම කොමිෂමේ අවසන් වාර්තාව ජනාධිපති මහින්ද රාජපක්ෂ මහතා වෙත පිළිගැන්වීමෙන් අනතුරුව පසුගියදා එය ශ්‍රී ලංකා පාර්ලිමේන්තුව වෙත ඉදිරිපත් කෙරිණි.මෙම වාර්තාව ප්‍රසිද්ධියට පත් කිරීමට ලක් රජය ක්‍රියාකිරීම සම්බන්ධයෙන් අගය කරන ස්ලෝවේනියාව එහි සඳහන් නිර්දේශ අති සාර්ථක ලෙස ක්‍රියාවට නංවනු ඇතැයිද විශ්වාසය පළ කරයි.ලෝකයේ සෑම රටක්ම ශ්‍රී ලංකාවේ උගත් පාඩම් හා ප්‍රතිසංධානය පිළිබඳ ජනාධිපති කොමිෂමේ අවසන් වාර්තාව පිළිබඳව දැඩි අවධානයක් යොමු කර තිබෙන අතර එය ප්‍රසිද්ධියට පත් කිරීම හා අතිශය වැදගත් නිර්දේශයන් රැසක් ඒ තුළ අන්තර්ගත කිරීම සම්බන්ධයෙන් ලෝකයේ රටවල් රැසක් ශ්‍රී ලංකාවට ප්‍රසාදය පළකර ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>14</day>
    </date>
    <link>http://www.dinamina.lk/2012/01/14/_art.asp?fn=n1201149</link>
    <topic>මොරටුවේ කලහයේ දී මරණයට පත් පොලිස් නිලධාරියාට වන්දි</topic>
    <author/>
    <content>මොරටුව මෝදර ප්‍රදේශයේදී කලහකාරී අවස්ථාවක් සමථයකට පත් කිරීමට ගොස් සාහසිකයකුගේ පිහි පහරකින් ඝාතනයට ලක්වී මිය ගිය මොරටුව මෝදර පොලිසියට අනුයුක්තව සිටි පොලිස් කොස්තාපල් 85876 සමරවික්‍රම මහතා වෙනුවෙන් රුපියල් ලක්ෂ පහක මුදලක් පිරිනැමිණි.ඒ මහතා රාජකාරියේදී සිදු කළ වික්‍රමාන්විත රාජකාරිය වෙනුවෙන් පොලිස්පති ඇන්. කේ. ඉලංගකෝන් මහතා විසින් එම මුදල නිර්දේශ කර තිබිණි. පොලිස් කොස්තාපල් සමරවික්‍රම මහතාගේ මව වූ සෝමාවතී මහත්මිය පෙරේදා (13) පොලිස්පතිවරයා අතින් එම මුදල ලබා ගත්තාය.මේ අතර කරන්දෙණිය රෝහලේ සේවය කල “හිත හොඳ දොස්තර” වු වෛද්‍ය ප්‍රසාද් ජයසිංහ මහතා ඝාතනයේ සැකකරුවන් අත්අඩංගුවට ගෙන එහි සුලමුල සොයාගත් පොලිස් නිලධාරී කණ්ඩායමට (29) රුපියල් දහසය ලක්ෂ අසූපන්දහසක මුදලක් ත්‍යාග වශයෙන් ලබා දෙනු ලැබිණි..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>14</day>
    </date>
    <link>http://www.dinamina.lk/2012/01/14/_art.asp?fn=n12011410</link>
    <topic>කලාකරුවන් වෙනුවෙන් නිවාස 500ක් ඉදිකෙරේ</topic>
    <author>චන්දිමා එදිරිමාන්න</author>
    <content>කලාකරුවන් වෙනුවෙන් නිවාස 500කින් සමන්විත ගම්මානයක් හොරණ නගරයේදී ඉදිකිරීමට තීරණය කෙරේ.මේ ගම්මානය ඉදිකිරීම සඳහා හොරණ ප්‍රදේශයේ අක්කර 07ක ඉඩමක් දැනටමත් තෝරාගෙන ඇති බව ඉදිකිරීම් ඉංජිනේරු සේවා හා පොදු පහසුකම් අමාත්‍යාංශය පවසයි.ඒ අනුව කලාකරුවන් වෙනුවෙන් ඉදිකෙරෙන නිවාස ගම්මානයේ ඉදිකිරීම් කටයුතු ඉදිරියේදී ආරම්භ කිරීමට නියමිතය. ඉදිකිරීම්, ඉංජිනේරු සේවා නිවාස හා පොදු පහසුකම් අමාත්‍යාංශයත් සංස්කෘතික කටයුතු අමාත්‍යාංශයත් ඒකාබද්ධව මෙම වැඩසටහන ක්‍රියාත්මක කිරීමට නියමිතය..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>14</day>
    </date>
    <link>http://www.dinamina.lk/2012/01/14/_art.asp?fn=n12011411</link>
    <topic>අමෙරිකාවේ රාජ්‍ය නිලධාරීහුසිවු දෙනෙක් ශ්‍රී ලංකා චාරිකාවක</topic>
    <author>මහින්ද අලුත්ගෙදර</author>
    <content>නිල සංචාරයක් සඳහා ඇමෙරිකා එක්සත් ජනපද රාජ්‍ය තාන්ත්‍රික නිලධාරීන් සිවු දෙනෙකු ශ්‍රී ලංකාවට පැමිණීමට නියමිතව ඇත. ශ්‍රී ලංකා රජයේ නියෝජිතයන් මෙන්ම, සිවිල් සමාජ නියෝජිතයන්, ව්‍යාපාරික ප්‍රධානීන් හා දේශපාලන පක්ෂ නායකයින් හමුවී සාකච්ඡා කිරීම මොවුන්ගේ සංචාරයේ අරමුණ බව ශ්‍රී ලංකාවේ ඇමෙරිකා එක්සත් ජනපද තානාපති කාර්යාලය සඳහන් කරයි.ඇමෙරිකානු ආරක්ෂක දෙපාර්තමේන්තුවට අනුබද්ධ ජාතික ආරක්ෂක විශ්ව විද්‍යාලයේ උපායමාර්ගික අධ්‍යයන කටයුතු පිළිබඳ මැද පෙරදිග දකුණු ආසියා මධ්‍යස්ථානයේ තානාපති ජේම්ස් ඒ ලාරොකෝ මහතා මේ මස 15 වැනි දින සිට 19 වැනි දින දක්වා ශ්‍රී ලංකාවේ සහ මාලදිවයිනේ සංචාරයේ නිරත වෙයි.අප්‍රිකාව මැදපෙරදිග සහ දකුණු ආසියාව පිළිබඳ ඇමෙරිකානු වාණිජ දෙපාර්තමේන්තු නියෝජ්‍ය සහකාර ලේකම් හොලී විනියාර්ඩ් මහත්මිය ජනවාරි 17 දා ශ්‍රී ලංකාවේ සංචාරය කරන බව එම තානාපති කාර්යාලය ප්‍රකාශ කරයි. මේ අතර ඇමෙරිකානු රාජ්‍ය දෙපාර්තමේන්තුවේ දකුණු හා මධ්‍යම ආසියාව පිළිබඳ නියෝජ්‍ය සහකාර ලේකම් ආචාර්ය ඇලීසා එයර්ස්ගේ ශ්‍රී ලංකා සංචාරය මේ මස 18 දා ආරම්භ වෙයි.ඊට අමතරව ඇමෙරිකානු රාජ්‍ය දෙපාර්තමේන්තුවේ ප්‍රජාතන්ත්‍රවාදය, මානව හිමිකම් හා කම්කරු කටයුතු පිළිබඳ කාර්යාලයේ නියෝජ්‍ය සහකාර ලේකම් තෝමස් ඕ මේලියා මහතා ජනවාරි 20 වැනි දින මෙරට සංචාරය ආරම්භ කරන බවද ශ්‍රී ලංකාවේ ඇමෙරිකා එක්සත් ජනපද තානාපති කාර්යාලය සඳහන් කරයි..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>14</day>
    </date>
    <link>http://www.dinamina.lk/2012/01/14/_art.asp?fn=n12011412</link>
    <topic>ප්‍රමුඛ පෙළේ මූල්‍ය ආයතනයක් ලෙස</topic>
    <author>ජීවනී පතිරණ</author>
    <content>ලංකාවේ ප්‍රමුඛ පෙළේ පෞද්ගලික මූල්‍ය ආයතනයක් ලෙස පෙනී සිටිමින් අන්තර්ජාලය ඔස්සේ තම බැංකු ගිණුමට ඇතුළත් වන ලෙස ගනුදෙනුකරුවන්ගෙන් ඉල්ලා පෙරේදා(12) නිකුත් කර තිබූ හොර වෙබ් අඩවියක් සම්පූර්ණයෙන් අත්හිටුවීමට ශී‍්‍ර ලංකා පරිගණක අපරාධ වැටලීම් හදිසි ප්‍රතිචාර සංසදය(සර්ට්) පියවර ගෙන තිබේ. මේ වෙබ් අඩවිය නිකුත් කර ඇත්තේ ඇමරිකා එක්සත් ජනපදයෙන් බව එම සංසදයේ ප්‍රධාන ඉංජිනේරු රෝහණ පල්ලියගුරු මහතා පවසයි.මෙරට මූල්‍ය ආයතනයේ වෙබ් අඩවියට සමාන අයුරින් ගොඩනගා තිබූ මේ වෙබ් අඩවි ලිපිනය භාවිතා කර රහස්‍ය අංකය ඇතුළත් කර තම ගිණුමට ඇතුළත් වන ලෙස මෙම හොර වෙබ් ලිපිනයෙන් උපදෙස් ලැබී ඇත. උපක්‍රමශීලීව ගනුදෙනුකරුවන්ගේ බැංකු ගිණුම්වලට ඇතුළත් වී මහා පරිමාණයේ මූල්‍ය වංචා සිදුකිරීමට තැත් කළ මේ වෙබ් අඩවිය ඇමරිකා එක්සත් ජනපදයේ පිහිටි සර්ට් ආයතනයට දැනුම්දීමෙන් පසු කඩිනමින් අත්හිටුවීමට කටයුතු කර තිබේ.විශේෂයෙන් වෙබ් අඩවි ඔස්සේ බැංකු ගිණුම් භාවිතා කරන ගනුදෙනුකරුවන් මෙවැනි වෙබ් අඩවි ලිපිනයන්ට කිසිදු ප්‍රතිචරයක් නොදක්වන ලෙසත්, අනෙකුත් මූල්‍ය ආයතනද නිරන්තරයෙන් මෙවැනි වංචා පිළිබඳව අවධියෙන් පසුවිය යුතු බවත් රෝහණ පල්ලියගුරු මහතා වැඩිදුරටත් අවධාරණය කරයි.එමෙන්ම සාමාන්‍යයෙන් මෙරට මූල්‍ය ආයතන වෙබ් අඩවි හරහා රහස්‍ය අංකය ඉල්ලමින් තම ගිණුමේ ආරක්ෂාව තහවුරු කරන ලෙස ගනුදෙනුකරුවන් දැනුවත් නොකරන බවද හෙතෙම පෙන්වා දුන්නේය..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>14</day>
    </date>
    <link>http://www.dinamina.lk/2012/01/14/_art.asp?fn=n12011413</link>
    <topic>පොලිස් උසස්වීම් ස්ථාන මාරු කඩිනමින්</topic>
    <author>විජයානි එදිරිසිංහ</author>
    <content>පොලිස් දෙපාර්තමේන්තුවේ මෙතෙක් උසස්වීම් සහ ස්ථානමාරු නොලැබූ සෑම නිලධාරියකුටම එම උසස්වීම් සහ ස්ථාන මාරු කඩිනමින් ලබාදීමට පොලිස්පති ඇන්. කේ. ඉලංගකෝන් මහතා පියවර ගෙන තිබේ.ඉදිරි මාස කිහිපය ඇතුළත මේ උසස්වීම් සහ ස්ථානමාරු ලබාදී අවසන් වෙයි. පෙරේදා (12) පොලිස් ස්ථානාධිපතිවරු 18 දෙනකුට ස්ථානමාරු ලබා දී ඇත.වසර දහයකට වඩා වැඩි කාලයක් එකම ස්ථානයේ සේවය කළ සෑම පොලිස් නිලධාරියකුටම නිලධාරිනියකුටම ස්ථාන මාරු වීම් අනිවාර්යයෙන්ම හිමි වෙයි.දැනට පොලිස් දෙපාර්තමේන්තුවේ අනූදහසක පමණ පිරිසක්සිටිති.ඒ අතර නියමිත කාලයට උසස්වීම් නොලැබූ පොලිස් නිලධාරීන් විශාල සංඛ්‍යාවක් සිටිති.පොලිස් කොස්තාපල්වරු, සැරයන්, පොලිස් පරීක්ෂක, ප්‍රධාන පොලිස් පරීක්ෂක තනතුරු වල මේ නිලධාරියකු සිටිය යුතු නියමිත කාලයක් වෙයි.එම කාලය ඉක්මවා ගියද උසස්වීම් නොලැබු විශාල පිරිසක් වෙයි. නව සැලසුම යටතේ ඔවුන් සියලු දෙනාටම උසස්වීම් හිමි වෙයි. ඉන් අනතුරුව සෑම පොලිස් නිලධාරියකුටම නියමිත කාලය තුළ උසස් විම් ලබාදීමේ අවශ්‍ය කටයුතුද පොලිස්පතිවරයා යොදා තිබේ.මේ අතර පොලිස් නිලධාරීන් කාර්යක්ෂමව කැපවීමෙන් සේවය කර වැටුප් වර්ධක ත්‍යාග සහ පොලිස්පති ප්‍රශංසා ලැබූ නිලධාරීන්ට උසස්වීම් ලබාදීමේ සම්මුඛ පරීක්ෂණවලදී විශේෂ ලකුණු පද්ධතියක් ලබාදීමටද තීරණය කර තිබේ. මේ අනුව පසුගිය වසර තුළ පමණක් පොලිස් දෙපාර්තමේන්තුවේ තිස් දහසක පමණ පිරිසක් කාර්යක්ෂම සේවය වෙනුවෙන් ත්‍යාග ලබා ඇත.පොලිස්පති ඉලංගකෝන් මහතා පොලිස්පති ධුරයට පැමිණ මාස හයක් තුළ පොලිසියේ දෙදහසකට ආසන්න පිරිසකට ත්‍යාග ලබාදී තිබේ.මුදල් වලින් කෝටි තුනක පමණ මුදල් ඔවුන් වෙනුවෙන් ලබාදී තිබේ.ඊයේ (13) එවැනිම ත්‍යාග පිරිනැමීමක් සිදු විය. එහිදී රුපියල් කෝටියකට වැඩි මුදලක් ලබා දෙනු ලැබිණි. මේ ත්‍යාගවලින් වැඩි ප්‍රමාණයක් ලබා ගත්තේ රහස් පොලිසිය ත්‍රස්ත ෂමර්ශන ඒකකය, කොළඹ අපරාධ කොට්ඨාස බුද්ධි තොරතුරු ඒකකය විශේෂ අපරාධ මෙහෙයුම් ඒකක වෙයි.පොලිස් කොට්ඨාස 100 පමණක් ත්‍යාග ලබාගෙන ඇත. කොට්ඨාස මට්ටමින් මෙහෙයුම් කර ත්‍යාග නොලැබූ කොට්ඨාස එසේ නොලැබීමට හේතුව සොයා බලන බව පොලිස්පතිවරයා මෙහිදී පැවසීය..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>14</day>
    </date>
    <link>http://www.dinamina.lk/2012/01/14/_art.asp?fn=n12011414</link>
    <topic>පලතුරු ඉදවීමට රසායනික නිපදවූ සමාගම් 7ක් නීතිය හමුවට</topic>
    <author>අමිල ප්‍රභාත් වනසිංහ</author>
    <content>පලතුරු ඉදවීමට මිනිස් පරිභෝජනයට නුසුදුසු රසායනික ද්‍රව්‍ය නිෂ්පාදන කළ සමාගම් හතක් වැටලීමට අනුරාධපුර ප්‍රාදේශීය සෞඛ්‍ය සේවා කාර්යාලයේ ආහාර හා ඖෂධ පරීක්ෂක අංශය සමත්ව ඇත. ‘එතලේ’ නැමැති රසායනික ද්‍රව්‍ය සහිත බෝතල් තොගයක් අදාළ සමාගම්වල නිෂ්පාදනය කර ඇති අතර අනුරාධපුර හා කැකිරාව යන නගරවල කෘෂි රසායනික ද්‍රව්‍ය බෙදා හැරීමේ ආයතන තුළ තිබී පෙරේදා (12) සොයාගෙන තිබේ.මෙහිදී මිලිලීටර් පනහ, මිලි ලීටර් සියය සහ මිලි ලීටර් දෙසීයේ බෝතල් තොගයක් අත්අඩංගුවට ගෙන ඇත.පලතුරු ඉදවීමට කෘෂිකර්ම දෙපාර්තමේන්තුවේ ආහාර පරීක්ෂක ඒකකය හා සෞඛ්‍ය අමාත්‍යාංශයේ නිර්දේශ මත මේ එතලේ නැමති රසායනික ද්‍රව්‍යවල වායුව යොදා ගැනේ.එහෙත් මේ සමාගම් මේ රසායනික ද්‍රව්‍ය තුළ පලතුරු ගිල්වා සහ පලතුරුවල රසායනික ද්‍රව්‍ය ගල්වා (ස්ප්‍රේකර) ඉදවීමට ගන්නා ලෙස මේ බෝතල්වල ලේබලයේ සඳහන් කර ජනතාවට වැරදි ලෙස උපදෙස් ලබාදී තිබේ.මේ අනුව අත්අඩංගුවට ගත් බව අනුරාධපුර ප්‍රාදේශීය සෞඛ්‍ය සේවා කාර්යාලයේ ආහාර හා පාලක ආනන්ද වේරගොඩ මහතා සඳහන් කෙළේය.මහජනතාව ලබාදුන් තොරතුරු මත මේ වැටලීම සිදුකර ඇති අතර මේවා වහාම නිවැරදි කර නොගන්නා සමාගමනට අධිකරණ ක්‍රියාමාර්ග ගනු ලැබේ..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>14</day>
    </date>
    <link>http://www.dinamina.lk/2012/01/14/_art.asp?fn=n12011417</link>
    <topic>මරදාන පොලිස් නේවාසිකාගාරයේ වතුරත් නෑ විදුලියත් නෑ</topic>
    <author>නිමල් රාජපක්ෂ, රක්ෂණ ශ්‍රියන්ත</author>
    <content>මරදාන පොලිස් නේවාසිකාගාරයේ දින හතරක් ජලය නොමැතිව දැඩි අපහසුතාවකින් දුක්විඳි නාගරික රථවාහන පොලිස් නිලධාරීන් පෙරේදා (12) සිට විදුලිය නොමැතිව අඳුරේ සිටින බව වාර්තාවේ.නාගරික රථවාහන කොට්ඨාසයේ පොලිස් නිලධාරීන් 180 දෙනකු මේ නේවාසිකාගාරයේ සිටිනු ඇතැයිද වාර්තාවෙයි.අව්වේ වේලෙමින් දූවිලි කමින් දිවා කාලයේ රාජකාරියේ නිරත මේ පොලිස් නිලධාරීන් තම රාජකාරි නිමවී නේවාසිකාගාරයට පැමිණිවිට ඇඟපත සෝදා ගැනීමට ජලය නොමැති කමින් අසල් වැසියන්ගේ පිහිට පැතීමට සිදුවී තිබේ.ඩී.ආර්.විජේවර්ධන මාවතේ සිටි නාගරික රථවාහන කොට්ඨාසයේ නිලධාරීන් මරදාන පොලිසියේ තට්ටු පහක ගොඩනැගිල්ලකට රැගෙන ගොස් ඇත්තේ මීට දින හතරකට පෙරය.එම ගොඩනැගිල්ලේ හතරවන තට්ටුවේ නේවාසිකව සිටින මේ රථවාහන පොලිස් නිලධාරීන් පෙරවරු 6.00ට රාජකාරි සඳහා වාර්තා කළයුතුවේ. නමුත් ඔවුනට වැසිකිළි කැසිකිළි යාමටවත් ජලය නොමැති කමින් අසල්වැසියන්ගේ පිහිට පැතීමට සිදුව තිබේ.මේ සම්බන්ධයෙන් වගකිවයුතු නිලධාරීන්ගේ අවධානය හැකි ඉක්මනින් යොමුවිය යුතු බව එම නිලධාරීහු කියති..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>14</day>
    </date>
    <link>http://www.dinamina.lk/2012/01/14/_art.asp?fn=n12011418</link>
    <topic>රිමාන්ඩ් ගතව සිටි ජ’පුර සිසුහු ඇප මත මුදාහරී</topic>
    <author>ශිරෝමි අබයසිංහ</author>
    <content>අධිකරණ නියෝගය කඩ කරමින් පසුගිය 10 දා ජයවර්ධනපුර විශ්වවිද්‍යාලයට ඇතුළු වීම සම්බන්ධයෙන් පෙරේදා (11) රිමාන්ඩ් භාරයට පත් වූ එම විශ්වවිද්‍යාලයේ සිසුන් දෙදෙනා සහ විරු සිසු ස්මාරකය පුපුරුවා හැරීම සම්බන්ධයෙන් අධිකරණයේ නොතීසි මත පෙනී සිටි සිසුන් ඇතුළු විසි තුන් දෙනෙක් රුපියල් ලක්ෂ පහක ශරීර ඇපයක් මත නුගේගොඩ මහේස්ත්‍රාත් ගියාන් රණවක මහතා විසින් ඊයේ (13) මුදා හැරිනි.සිසුන්ට කොන්දේසි මත ඇප ලබා දීම පිළිබඳව විරුද්ධ නොවන බව නියෝජ්‍ය පොලිස්පති අනුර සේනානායක මහතා අධිකරණයට දැන්වීය.විශ්වවිද්‍යාලයේ පරිපාලනයට, ආචාර්යවරුන්ට, කාර්ය මණ්ඩලයට සහ සිසුන්ට මානසික සහ ශාරීරික පීඩා නොවන ආකාරයට කටයුතු කරන ලෙසත් විශ්වවිද්‍යාලය තුළ කලබල ඇති කිරීමට මූලිකත්වය නොගන්නා ලෙසත් මහේස්ත්‍රාත්වරයා එම සිසුන්ට නියම කළේය.එසේ කළ බවට වාර්තා වුවහොත් ඇප අවලංගු කරන බවද මහේස්ත්‍රාත්වරයා ඔවුන්ට දැන්වීය.සිසුන්ට ඇප ලබා දීම සඳහා පැනවිය යුතු කොන්දේසි නියෝජ්‍ය පොලිස්පතිවරයා අධිකරණයට ඉදිරිපත් කළ අතර එසේ කොන්දේසි ඉදිරිපත් කිරීම පොලිසියට සිදු කළ නොහැකි බව සිසුන් වෙනුවෙන් පෙනී සිටි නීතිඥ වසන්ත රණසිංහ මහතා පැවසීය.මේ අවස්ථාවේදී නියෝජ්‍ය පොලිස්පතිවරයා ඒ සම්බන්ධයෙන් කරුණු ඉදිරිපත් කිරීමේදී ඔහුගේ හැසිරීම අධිකරණයට අපහාසයක් වන බව ප්‍රකාශ කරමින් නීතිඥවරු අසුන්වලින් නැගී සිටියහ. මහේස්ත්‍රාත්වරයා දෙපාර්ශවයටම නිශ්ශබ්ද වන ලෙසට දැන්වු අතර සේනානායක මහතා අධිකරණයට සිය කනගාටුව පල කර සිටියේය.කේ. චන්ද්‍රානන්ද, එම්. සුජාත සහ ඒ. පඤ්ඤාරාම හිමිවරුන්ද දිනේෂ් ඉන්දික ලක්මාල්, චන්දිම රාමනායක, ආර්. කේ. කරුණාතිලක, අයි. ආර්. සමරකෝන්, එම්. එම්. ධර්මවර්ධන, ඕ. අයි. සම්පත්, එම්. එල්. රාජපක්ෂ, ටී. අයි. ඩී. අබේවික්‍රම, එස්. පී. පොතානගොඩ, එම්. ආර්. හෙට්ටිආරච්චි, ටී. කේ. සමීර, ඒ. එම්. චතුරංග, වී. එස්. කරුණාසේන, එල්. බී. පද්මකුමාර, ඩබ්. බී. ධනුෂ්ක, බී. සී. මධුරංග, ඩබ්. වී. සම්පත්, ඩබ්. එම්. වීරසිංහ, එච්. එම්. විජේසේකර, වී. ජී. විජේරත්න, ආර්. එල්. මධුශංඛ, වී. ජේ. අරවින්ද ඇප ලැබූ සිසුහු වෙති. මාර්තු 16 දා යළි අධිකරණයේ පෙනී සිටීමට සැකකරුවන්ට නියම විය..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>14</day>
    </date>
    <link>http://www.dinamina.lk/2012/01/14/_art.asp?fn=r1201141</link>
    <topic>විදෙස් රැකියා සපයන මුවාවෙන්මුදල් වංචා කළ දෙදෙනකු රිමාන්ඩ්</topic>
    <author>පාණදුර සමූහ කපිල සෝමරත්න</author>
    <content>විදේශීය රටවල රැකියා සපයන බවට පොරොන්දු වෙමින් රුපියල් ලක්ෂ 40 ක් පමණ පාණදුර සහ අවට ප්‍රදේශවල තරුණයන්ගෙන් මුදල් වංචා කළේ යැයි කියන මුස්ලිම් කාන්තාවක් සහ සිංහල තරුණයෙක් පාණදුර දිසා විනිසුරු සහ අතිරේක මහේස්ත්‍රාත් ක්‍රිෂාන්ති දොඩම්ගොඩ මහත්මිය මේ මස 19 දක්වා රක්ෂිත බන්ධනාගාර ගත කළාය.පාණදුර කෙසෙල්වත්තේ පදිංචි මොවුන් දෙදෙනා රක්ෂිත බන්ධනාගාර ගත කෙරුණි.ඔවුනට විරුද්ධව ලැබුණ පැමිණිලි මත පාණදුර පොලිසියේ විශේෂ අපරාධ පරීක්ෂණ අංශයේ නිලධාරීන් විසින් පරීක්ෂණ පවත්වා නඩු 10 ක් 05.01.12 දින පැවරීමෙන් පසු ඔවුන්ව රක්ෂිත බන්ධනාගාර ගත කරන ලදී.පාණදුර ජ්‍යෙෂ්ඨ පොලිස් අධිකාරි එච්. එම්. ධර්මසේන මහතාගේ උපදෙස් මත පරීක්ෂණ පැවැත්වේ..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>14</day>
    </date>
    <link>http://www.dinamina.lk/2012/01/14/_art.asp?fn=r1201142</link>
    <topic>ගම්පහ පදික වේදිකාවලඅනතුරකට ඉඩ කඩ</topic>
    <author>නිට්ටඹුව සමූහ, ජෙනට් ජයසිංහ</author>
    <content>සුන්දර ගම්පහ ව්‍යාපෘති පළමු අදියර යටතේ ගම්පහ නගරයේ සියලුම මංමාවත් පුළුල් කර කාපට් කිරීම සඳහා ප්‍රතිපාදන මුදල් කෝටි ගණනක් වැයකොට තිබේ.එම ව්‍යාපෘතීන් ක්‍රියාත්මක කිරීම භාරව සිටි ආයතන ප්‍රධාන මාර්ගය ලස්සන කිරීම සඳහා දැක්වූ අවධානය මග දෙපස ඇති පදික වේදිකා සැකසීමේදී නොදැක්වීම නිසා ඒවායේ ගමන් ගන්නා මගීහු අනතුරුවලට මුහුණ පාති.සංවර්ධනය කිරීම සඳහා පුළුල් කර ඇති සමහර මාර්ගවල පදිකයන්ට ගමන් කිරීමට සිදුවී ඇත්තේ දෙපස ඇති කාණු වැසීමට යොදා ඇති කොන්ක්‍රීට් ලෑලි උඩිනි. මේ ලෑලි මතුපිට අගල් දෙකක තුනක ප්‍රමාණයේ කුහර සෑදී යකඩ කොකු මතු වීමෙන් අනතුරු සිදුවන බව මගීහු කියති..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>14</day>
    </date>
    <link>http://www.dinamina.lk/2012/01/14/_art.asp?fn=r1201143</link>
    <topic>කොන්දොස්තරට රුපියල් දහයේ කාසිය වැඩකට නැති මුදලක්ලු</topic>
    <author>බර්ටි ලයනල් උඩුගම්පොළ</author>
    <content>ලැම්බට් මෙදා නත්තලට අවශ්‍ය බඩුගෙන ඒමට නගරයට ගියේ පොදු ප්‍රවාහන සේවයේ බස් රථයකිනි. වෙනදා තමන්ගේ වාහනයෙන් යනවිට වුවද බඩුගෙන ඒමට එක් එක් වර්ගයේ මලුගෙන යෑම සිරිතයි. පෞද්ගලික බස් රථවල ගමන් කිරීම නිසා මාරුකාසි රැගෙන යෑමටද අමතක නොකළේය.බඩු මිලදී ගැනීමෙන් පසු ලැම්බට් අත රුපියල් දහයේ කාසියක් ඉතිරි විය. එය රුපියල් දෙකේ කාසියකට මාරු වෙයි සිතා බස් ගාස්තුව ලෙසින් වෙන්කර ගත්තේය.නිවෙසට යන්න බස් රථයකට ගොඩවිය . කෝ සල්ලි ගන්න කියමින්ම කොන්දොස්තර ඉදිරි දොරටුවෙන් බස් රථයට ඇතුළු විය. මගින් කීපදෙනාකු මුදල් දුන් පසු ලැම්බට්ගේ වාරය පැමිණියේය.මට දහයේ එකක් දෙන්න කියා රුපියල් දහයේ කාසිය දිගු කළේය.“ තමුසෙලාට තේරෙන්නෙ නැද්ද ... අපි කන කට්ටේ හැටියට දහයේ කාසි දික්කරන්නේ. දහයේ කොළයක් දෙනවා යැයි කොන්දොස්තර ආවේශිලි විය.“ඇයි මල්ලි එහෙම කියන්නේ. මේක වලංගු කාසියක්නෙ ගන්න බෑ කියන හේතුව කියන්න...” ලැම්බට් ද කීවේය.“ තමුසෙලට තේරෙන්නෙ ... නැද්ද දෙයියනේ.. තදියමේ සල්ලි ගන්න කොට ඒක රුපියල් දෙකටත් යන්න පුලුවන්. ඊට පස්සෙ අපි පරිප්පු කන්න ඕනෑ බොස්ට සල්ලි දෙන කොට .... වැඩක් නැති සල්ලි කාසි.”ඔහු දහයේ කාසිය ගත්තේම නැත. ඒ සමඟම නිලධාරි පෙනුමැති තවත් මගියෙක් මෙසේ කීය.“ මොකක්ද මහත්තයා ප්‍රශ්නේ. මොකද මෙයා කියන්නේ . ඇයි මේ දහයේ කාසිය ගන්න බෑ කියන්නේ.......”මේ කිසිම වැඩකට නැති සල්ලි. කොල ටිකක් වැඩිය ගැහුවා නම් ඉවරනේ. මේව අපි මේ කන පරිප්පුවෙ හැටියට රුපියල් දෙකට රුපියලට මාරු වෙලා යනවා. “ කරුණාකරල සද්දෙ නවත්තලා ඔය රුපියල් දහයේ කාසිය ගන්න . නැත්නම් පොලිසියේ පැමිණිල්ලක් දානවා. ඔයා ඊට පස්සේ නීතිය මොකක්ද කියල දැන ගනිවි..” යි කියමින් ඉදිරි දොරටුවෙන් බැස ගියේය.කොන්දොස්තර වරයා ලැම්බට්ගෙන් රුපියල් දහයේ කාසිය ඉල්ලා සමාව අයැද සිනහවක් පා බස් රථය තුළටම රිංගුවේය..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>14</day>
    </date>
    <link>http://www.dinamina.lk/2012/01/14/_art.asp?fn=r1201144</link>
    <topic>හොරණ සිසුන්ට නොමිලේපාසල් අභ්‍යාස පොත්</topic>
    <author>ඉංගිරිය මධ්‍යම සමූහ - ප්‍රියදර්ශනී කහවල</author>
    <content>හොරණ ප්‍රාදේශීය සභාවේ උප සභාපති අශෝක රණතුංග මහතාගේ පෞද්ගලික ධනය වැය කර හොරණ මැතිවරණ කොට්ඨාසයට අයත් ගම්මාන රැසක දරු දැරියන්ට නොමිලේ පාසල් අභ්‍යාස පොත් බෙදා දීම පසුගියදා සිදු විය.මේ පොත් ප්‍රදානය කිරීමට පොත් ප්‍රදානොත්සව 13ක් විවිධ ස්ථානවල පැවැත්වීමට කටයුතු යොදා ඇති අතර සුමනජෝති විද්‍යාලයේදී එහි සමාරම්භක උළෙල පැවැත්විණි.මේ අවස්ථාවට සහභාගි වූ යහපාලනය සහ යටිතල පහසුකම් පිළිබඳ ජ්‍යෙෂ්ඨ ඇමැති රත්නසිරි වික්‍රමනායක මහතා මෙසේ කීවේය.”එදා අපි අපිට ලැබෙන මුදලින් අනිත් අයටත් උදව් කළා. අද ඉන්න අයගේ ප්‍රධාන පරමාර්ථය පුළුවන් තරම් හම්බ කරලා සල්ලි ගොඩ ගහ ගන්න එක.කළුතර දිස්ත්‍රික් පාර්ලිමේන්තු මන්ත්‍රී විදුර වික්‍රමනායක මහතා ද අදහස් දැක්වීය.  .</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>14</day>
    </date>
    <link>http://www.dinamina.lk/2012/01/14/_art.asp?fn=r1201145</link>
    <topic>විවාහ පොරොන්දු දී කතකගේ රන් භාණ්ඩපැහැරගත් පුද්ගලයෙක් අත්අඩංගුවට</topic>
    <author>මතුගම සංචාරක</author>
    <content>පුවත්පතක පළ වූ මංගල දැන්වීමක් අනුව ලිපි හුවමාරුවෙන් පසු නිතර දුරකථන කතාබහක යෙදී කාන්තාවන්ගේ රුපියල් අනූපන්දාහක රන් ආභරණ පැහැර ගත් සිද්ධියක් පිළිබඳව මතුගම පොලිසිය පරීක්ෂණ පවත්වයි.මෙම දැන්වීමට අනුව අගලවත්තේ පොලේගොඩ පදිංචි තරුණයකු යුදහමුදාවේ සේවය කරන බව පවසමින් ඇය සමඟ සම්බන්ධතා පවත්වමින් විවාහ කර ගන්නා බවට පොරොන්දු විය.මෙම කතා බහ පිළිබඳව විශ්වාසයක් ඇති කර ගෙන තරුණයා බදුල්ලේ පිහිටි ඇගේ නිවෙසට ගියේය.මෙසේ කාලය ගත කරන අතරේ බදුල්ලේ පදිංචි මෙම කාන්තාවට මතුගම නගරයට පැමිණෙන ලෙස දැනුම් දුන්නේය.ඇය රන් ආභරණ වලින් සැරසී මතුගම නගරයට පැමිණියාය. දෙදෙනා හමුවී පිළිසඳරක යෙදී සිටින අතර මිතුරකුගෙන් ලබාගත් ණය මුදලක් බේරාගැනීමට ඇති බව පවසමින් ඇය පැලඳ සිටි රන් ආභරණ ලබාදෙන ලෙස ඉල්ලීමක් කළේය.ඇය පැලඳ සිටි රන් මාලය, වළලු හා කරාබු ලබා දුන්නේය.ඔහු එම ආභරණ රැගෙන බැංකුවකට උකස් කර මුදල් ලබාගත්තේය. ඇය ඔහුට කතාකළත් ඔහු කතාබහ නොකළ අතර තිබුණු සම්බන්ධය දුරස් විය. මේ පිළිබඳව ඇයට දැඩි සැකයක් ඇති විය.පසුව ඇය මතුගම පොලිසියට පැමිණ පැමිණිලි කළාය.මෙම සිද්ධියට අදාළ පොලේගොඩ පදිංචි සැකකරු මතුගම පොලිසිය අත්අඩංගුවට ගෙන ඇත.මතුගම සහකාර පොලිස් අධිකාරි චන්දන ජයසිරි කොඩිතුවක්කු මහතාගේ මෙහෙයවීමෙන් මතුගම වැඩබලන මූලස්ථාන පොලිස් පරීක්ෂක ඩබ්ලිව්. ඩී. ජී. ක්‍රිෂාන්ත, පොලිස් පරීක්ෂක ඊ. එස්. ධර්මප්‍රිය නිලධාරීහු පරීක්ෂණ මෙහෙයවති..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>14</day>
    </date>
    <link>http://www.dinamina.lk/2012/01/14/_art.asp?fn=r1201146</link>
    <topic>මීගමුව තැපැල් කාර්යාලයට අයත්ගොඩනැඟිල්ල විනාශයේ</topic>
    <author>කොච්චිකඩේ විශේෂ – ඩී. මිහිඳුකුල</author>
    <content>මීගමුව තැපැල් කාර්යාලයේ ජ්‍යෙෂ්ඨ සේවක මහත්වරුන්ගේ නිල නිවාසය පවත්වාගෙන ගිය ගොඩනැඟිල්ල මේ වනවිට අබලන් වී වල්බිහි වෙමින් පවතී.මීගමුව පොලීසිය ඉදිරිපිට ඇති මෙම ගොඩනැඟිල්ල ඩෙංගු බෝ කිරීමේ මධ්‍යස්ථානයක් බවට පත්ව ඇති අතර මෙහි විවිධ අපචාර සිදුවන බවද ප්‍රදේශවාසීහු චෝදනා කරති.මෙවැනි වටිනා මහජන දේපොළ විනාශවීමට ඉඩ නොදී පලක් ඇති දෙයකට ගන්නා ලෙස ජනතාව ඉල්ලා සිටිති.  .</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>14</day>
    </date>
    <link>http://www.dinamina.lk/2012/01/14/_art.asp?fn=s1201141</link>
    <topic>ශ්‍රී ලංකා පිල අද දෙවැනි සටනට</topic>
    <author>ෆවුස් මොහොමඩ් දකුණු අප්‍රිකාවේ සිට...</author>
    <content>දකුණු අප්‍රිකානුවන්ට එරෙහිව පැවැත්වෙන එක්දින තරගාවලියේ පළමු තරගයෙන් ලත් අන්ත පරාජයේ කටුක අත්දැකීම් සහිතව ශ්‍රී ලංකාව පිල අද (14) දකුණු අප්‍රිකාවේ ඊස්ට් ලන්ඩන් නුවර බෆලෝ ක්‍රීඩාංගණයේ දී දෙවැනි එක්දින තරගයට සහභාගි වේ. දිවා තරගයක් වන මෙය ශ්‍රී ලංකා වේලාවෙන් පස්වරු 1.30ට ආරම්භවීමට නියමිතය.ඉක්මනින්ම නැවත තම සුපුරුදු දස්කම් අතරට පැමිණීමේ හැකියාව තම ක්‍රීඩකයන්ට ඇතැයි පවසන ශ්‍රී ලංකා පිලේ නායක තිලකරත්න ඩිල්ෂාන් අද තරගය ජයගනිමින් තරග 5කින් යුත් එක්දින තරගාවලිය 1-1ක් ලෙස සමකරගැනීමේ බලාපොරොත්තුවෙන් පසුවෙයි.ඩිල්ෂාන්ගේ අදහස සනාථ කරන දකුණු අප්‍රිකානු ක්‍රීඩාමාධ්‍යවේදින් ද ප්‍රකාශ කරන්නේ පළමු එක්දින තරගයෙන් ලැජ්ජා සහගත පරාජයක් ලැබුවද ලෝක කුසලාන අනුසූරයන් වන ශ්‍රී ලංකාව ඉක්මනින් සිය සුපුරුදු දස්කම් පෙන්වනු ඇති බවය. එමෙන්ම පළමු තරගයේ දී ශ්‍රී ලංකාවට එරෙහිව දැවැන්ත ජයක් කරා දකුණු අප්‍රිකානු පිල මෙහෙය වූ ඒ බී ඩිවිලියර්ස්ට ඔවුන් අනතුරු අඟවා සිටියේ ශ්‍රී ලංකාව කිසිසේත්ම අඩු තක්සේරුවට ලක්නොකරන ලෙසය. එය තරගාවලියේ ජය අත්කරගැනීමේ බලාපොරොත්තුවෙන් පසුවන දකුණු අප්‍රිකාවට අවාසිදායක කරුණක් විය හැකි බව ද දකුණු අප්‍රිකානු ක්‍රීඩා මාධ්‍යවේදීන් සිය ක්‍රිකට් නායකයාට පෙන්වා දී තිබිණි.කෙසේ වෙතත් නැවත ජයග්‍රහණයේ මාවතට පිවිසීමට නම් ශ්‍රී ලංකා ක්‍රීඩකයන් නිවැරැදි කරගතයුතු කරුණු කාරණා රාශියක් වේ. මේ වනවිට දින 40කට ආසන්න කාලයක් දකුණු අප්‍රිකාවේ ගත කරමින් සිටින ශ්‍රී ලංකා පිලේ ක්‍රීඩකයන්ට තවමත් එහි වේගවත් තණතීරුවලට අනුගතවීමට තරම් හැකියාවක් නොමැතිවීම එක් අතකින් විමතියට කරුණකි.දැඩි කැපවීමකින් සහ වෙහෙසකින් යුතුව පුහුණුවීම්වල යෙදුණ ද දකුණු අප්‍රිකානු පිලේ උපක්‍රමයන් සහ ඔවුන්ගේ වේගපන්දු යවන්නන්ගේ කෙටි පන්දු අවබෝධ කරගැනීමට තරම් කූට බුද්ධියක් මේ වනවිට ශ්‍රී ලංකා ක්‍රීඩකයන්ට තිබිය යුතුය.අනෙක් අතට මීට පෙර දකුණු අප්‍රිකාවේ දී ටෙස්ට් ක්‍රීඩාවේ නිරත වූ කුමාර් සංගක්කාර, මහේල ජයවර්ධන සහ දිල්හාර ප්‍රනාන්දු වැනි ක්‍රීඩකයන්ගෙන් මේ දක්වා කණ්ඩායමට සැළකිය යුතු තරමේ දායකත්වයක් නොලැබීම අවාසනාවන්ත සිදුවීමකි.ටෙස්ට් තරගමාලාවේ දී ලකුණු අතර නොසිටි මහේල ජයවර්ධන එක්දින තරගාවලියට පෙර පැවැති පුහුණු තරගයේ දී අර්ධ ශතකයක් වාර්තා කළ ද පළමු එක්දින තරගයේ දී අසාර්ථක විය. ඔහු ටෙස්ට් තරගමාලාව පුරා අඩු ලකුණු ගණනකට දැවීගියේ දුර්වල පහරවල් කරා යොමුවීමෙනි.ඒ අතින් කුමාර් සංගක්කාර ඉදිරියෙන් සිටියි. ඔහු ශ්‍රී ලංකාව ජයගත් ඩර්බන් ටෙස්ට් තරගයේදී අගනා ශතකයක් රැස් කළේය. අවසන් ටෙස්ට් තරගයේදී මෙන්ම පළමු එක්දින තරගයේ දී ද ඔහු දැවීගියේ නොදැවී සිටීමට තරම් අපහසු දකුණු අප්‍රිකානුවන්ගේ ඉතා විශිෂ්ට පන්දුවලිනි.තම ඉලක්කයට සහ තණතීරුවේ පන්දුව පතිත කිරීමේ නිවැරැදි මාවතට එදා සිට අද දක්වා අනුගතවීමට අසමත්වී සිටින දිල්හාර ටෙස්ට් තරගමාලාවේ දී අසාර්ථව තිබියදීත් එක්දින තරගාවලියට ඇතුලත්වීම විමතියට කරුණකි.ඔහු දකුණු අප්‍රිකානු සංචාරයට තෝරාගැනීමට හේතුව එහි ඊට පෙර අත්දැකීම් ලබා තිබීම නම් මෙවර සංචාරයේ දී ඔහු තම කණ්ඩායමට මේ දක්වා ඒ අත්දැකීම් ඇසුරින් ලැබී දී ඇත්තේ කුමන අන්දමේ දායකත්වයක්දැයි ප්‍රශ්න කිරීම වටී.ඒ බී ඩිවිලියර්ස් දකුණු අප්‍රිකානු එක්දින කණ්ඩායමේ නව නායකයා ලෙස තම පිල මෙහෙය වූ ප්‍රථම අවස්ථාවම සාර්ථක කරගැනීමට සමත්වූ අතර ඒ තරගයේ දී අගනා අර්ධ ශතකයක් ද වාර්තා කළේය.පළමු එක්දින තරගයේ ලැබූ පරාජයෙන් පසුව ගෙවුණු දෙදින තුළ කණ්ඩායමේ පිතිකරුවන් හා පන්දුයවන්නන් සමග එකිනෙකාගේ දුර්වලතා පිළිබඳව සාකච්ජා කළ බවත්, ඒ අනුව අද තරගයේ දී ශ්‍රී ලංකා ක්‍රීඩකයන් සුපුරුදු දස්කම් අතරට පැමිණෙතැයි බලාපොරොත්තු වන බවත් අද පැවැත්වෙන තරගය සම්බන්ධව ඊයේ පස්වරු පැවැති මාධ්‍ය හමුවේ දී ශ්‍රී ලංකා පුහුණුකරු ජෙෆ් මාෂ් සඳහන් කළේය.අද තරගය පැවැත්වෙන බෆලෝ තණතීරුව ‘ෆ්ලැට්’ තණතීරුවක් බැවින් එය පිතිකරුවන්ට වාසිදායක එකක් බව ශ්‍රී ලංකා පුහුණුකරු සඳහන් කළේය. මේ අතර සිටින දිල්හාර ප්‍රනාන්දු දණහිසේ ආබාධයකටත්, අජන්ත මෙන්ඩිස් පිටකොන්දේ ආබාධයකටත් ලක්වී සිටින බව ඔහු පැවැසීය. ඔවුන් වෙනුවට අද තරගයට රංගන හේරත් සහ ධම්මික ප්‍රසාද් ක්‍රීඩා කරන බව ජෙෆ් මාෂ් ප්‍රකාශ කළේය.කෙසේ වෙතත් ඉදිරි එක්දින තරග සඳහා දඟපන්දු යවන්නකුගේ අවශ්‍යතාව මතුවී ඇති බැවින් තේරීම් කමිටුව සමග සාකච්ජා කොට ඒ සඳහා සුදුසු ක්‍රීඩකයකු ගෙන්වා ගැනීමට අදහස් කරන බවත් ඔහු පැවැසීය..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>14</day>
    </date>
    <link>http://www.dinamina.lk/2012/01/14/_art.asp?fn=s1201142</link>
    <topic>ඉන්දියාව 161යි</topic>
    <author/>
    <content>ඔස්ට්‍රේලියාව සහ ඉන්දියාව අතර පර්ත් නුවරදි පැවැත්වෙන අවසන් ටෙස්ට් තරගයේදී ඉන්දීය කණ්ඩායම සියලු දෙනා දැවී රැස් කර ගනු ලැබුවේ ලකුණු 161ක් පමණි. ඉන්දීය ඉනිමේ වැඩිම ලකුණුලාභියා වූයේ විරාත් කෝලිය. ඔහු රැස් කළ ලකුණු සංඛ්‍යාව 44කි.සුපිරි පිතිකරු සචින් තෙන්ඩුල්කාර් රැස් කරගනු ලැබුවේ ලකුණු 15ක් පමණි. පන්දු යැවීමේදී බෙන් හිල්ෆෙන්හෝස් ලකුණු 43කට කඩුලු 4ක් ද පීටර් සීඩ්ල් ලකුණු 42කට කඩුලු 3ක් ද මිචෙල් ස්ට්‍රාක් ලකුණු 39කට කඩුලු 2ක් බැගින් දවාගත්හ. පිළිතුරු ඉනිම ක්‍රීඩා කරන ඔස්ටේ‍්‍රලියානු ඉනිම දිනය නිමාවන විට කිසිවකු නොදැවී ඕවර 23කදී ලකුණු 149ක් රැස් කරගෙන සිටියේය..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>14</day>
    </date>
    <link>http://www.dinamina.lk/2012/01/14/_art.asp?fn=s1201143</link>
    <topic>සාන්ත තෝමස් හමුවේ ආනන්දය 84ට දැවීයයි</topic>
    <author>ප්‍රින්ස් ගුණසේකර</author>
    <content>ගල්කිස්සේදී ඊයේ ඇරැඹුණු ආනන්ද - සාන්ත තෝමස් අතර තරගයේදී ආනන්ද විදුහල පළමු ඉනිමට ලකුණු 84ක් ලබා අසීරු තත්ත්වයකට වැටුණි. ආනන්දයේ තුෂාර සමරකෝන් ලකුණු 29ක් ලබා ගත් අතර අනෙක් පිතිකරුවන්ගෙන් ඊයේ දිනයේ ආනන්ද පිලට සේවයක් ඉටු නොවුණි.ආනන්ද විදුහල අසීරුතාවට පත්කළ පන්දු යවන්නන් දෙදෙනා වූයේ චමෝද් පතිරණ හා මධුෂාන් රවිචන්ද්‍ර කුමාරය.මේ දෙදෙනා කඩුලු 6ක් බිඳ හෙලූ අතර දිලුම් ප්‍රනාන්දු කඩුලු 2ක් ලබා ගත්තේය.දිනය නිමාවෙද්දී සාන්ත තෝමස් විදුහල පළමු ඉනිමට කඩුලු 2ක් දැවී ලකුණු 159ක් ලබා ගත්තේය. ජාවෙඩ් අපොන්සු හතරේ පහර 8ක් සමග පන්දු 143කදී ලකුණු 75ක් ලබා ගත් අතර ආසිරි වික්‍රමනායක හතරේ පහර 9ක් සහිතව පන්දු 126කදී ලකුණු 70ක් ලබා ගත්තේය. අද තරගයේ දෙවැනි දිනයයි.ආනන්ද විදුහල පළමු ඉනිම ලකුණු 84 (46.5) – තුෂාර සමරකෝන් 29, නිසාල් ෆැන්සිස්කු 13 (චමෝද් පතිරණ 8/3, මධුෂාන් රවිචන්ද්‍ර කුමාර 25/3, දිලුම් ප්‍රනාන්දු 20/2)සාන්ත තෝමස් විදුහල පළමු ඉනිම කඩුලු 2කට ලකුණු 159 (50) ජාවෙඩ් අපොන්සු 75, ආසිරි වික්‍රමනායක 70කොළඹ රාජකීය හා මරදාන සාන්ත ජෝසප් අතර රීඩ් මාවත ක්‍රීඩාංගණයේ ඊයේ ආරම්භ වූ ක්‍රිකට් තරගයේදී රාජකීය ක්‍රීඩකයෝ ලකුණු 189කට දැවී ගියහ. දිනය නිමාවෙද්දී සාන්ත ජෝසප් විදුහල කඩුලු 6ක් දැවී ලකුණු 122ක් ලබා සිටියේය.රාජකීය විදුහලට ප්‍රබල තර්ජනයක් ගෙනදීමට සමත්වූයේ දකුණතින් දඟ පන්දු යවන සුපේෂල ජයතිලකය. ඔහු ලකුණු 36කට කඩුලු 4ක් බිඳ හෙලීය.රාජකීය විදුහලේ ඩේවින් පද්මනාදන් කඩුලු 3ක් හා පූර්ණ අළුත්ගේ කඩුලු 2ක් බිඳ හෙලා සාන්ත ජෝසප් පිලට අභියෝග එල්ල කළහ.රාජකීය විදුහල පළමු ඉනිම ලකුණු 189 (70.4) – ඉසුරු ගුණතිලක 36, හෂේන් රාමනායක 19, චාමික කරුණාරත්න 33, මිලාන් අබේසේකර 14, සුපුන් සුබසිංහ 16, චිරත් දේවපුර 16, අංජන කුඩාහෙට්ටි 13, සකීර් හසීර් නොදැවී 16 (සුපේෂල ජයතිලක 36/4, ප්‍රියමාල් පෙරේරා 55/3)සාන්ත ජෝසප් විදුහල පළමු ඉනිම කඩුලු 6 ලකුණු 122 (29) – ඩිලාන් ප්‍රනාන්දුපුල්ලේ 30, විදූෂ ජයසිංහ 22, සබීර සමරවික්‍රම 34 (ඩෙවින් පද්මනාදන් 39/3, පූර්ණ අළුත්ගේ 23/2).</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>14</day>
    </date>
    <link>http://www.dinamina.lk/2012/01/14/_art.asp?fn=s1201144</link>
    <topic>තර්ස්ටන් පිලට තියුණු ජයක්</topic>
    <author/>
    <content>කොළඹ තර්ස්ටන් හා බම්බලපිටිය සාන්ත පීතර විදුහල් අතර පැවැති අවුරුදු 19න් පහළ දෙවැනි පෙළ ක්‍රිකට් තරගයකදී ලකුණු 6ක තියුණු ජයක් ලැබීමට තර්ස්ටන් පිල සමත්විය. තරගය පසුගියදා තර්ස්ටන් විදුහල් පිටියේදී පැවැත්විණි.තර්ස්ටන් කණ්ඩායම ලකුණු 75කට දැවී ගිය අතර පිළිතුරු ඉනිම ක්‍රීඩා කළ පීතරයන්ට ලබා ගත හැකි වූයේ ලකුණු 58ක් පමණි.තර්ස්ටන් දෙවැනි ඉනිම ලකුණු 118ක් ලබා ගත් අතර ඒ වෙනුවෙන් රමිඳු ලක්ෂාන් ලකුණු 45 හා දුලාන් චන්දුක ලකුණු 22ක් රැස් කළහ. ලකුණු 134ක ඉලක්කයක් හඹාගිය පිතර කණ්ඩායම ලකුණු 128ක දවා ගැනීමට තර්ස්ටන් ක්‍රීඩකයෝ සමත් වූහ. මෙහිදී පන්දුවෙන් දස්කම් පෑ චින්තන උදය ලකුණු 36කට කඩුලු 4ක් ලබා ගත් අතර මහෝධ්‍ය පේ‍්‍රමතික ලකුණු 5කට කඩුලු 2ක් දවා ගත්තේය..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>14</day>
    </date>
    <link>http://www.dinamina.lk/2012/01/14/_art.asp?fn=s1201145</link>
    <topic>සුපිරි ධාවන සූර ඩිලන්තටත් සම්මානයක්</topic>
    <author>ජගත් ගුණවර්ධන</author>
    <content>ශ්‍රී ලංකා මෝටර් රථ ධාවකයන්ගේ සම්මේලනයේ වාර්ෂික සම්මාන රාත්‍රියේදී ශ්‍රී ලංකා සුපිරි ධාවන සූර ඩිලන්ත මාලගමුව විශේෂ සම්මානයෙන් පුද ලැබීය.අන්තර්ජාතික මෝටර්රථ ධාවන තරගවලදී පළමු ස්ථානය ලබා ගනිමින් ශ්‍රී ලංකාවට අභිමානයක් ලබා දීම සම්බන්ධයෙන් මේ සම්මානය ප්‍රදානය කරන ලදී.ක්‍රීඩා ඇමැති මහින්දානන්ද අළුත්ගමගේ මහතාගේ ප්‍රධානත්වයෙන් සහ ක්‍රීඩා අධ්‍යක්ෂ ජෙනරාල් රංජනි ජයකොඩි මහත්මියගේ සහභාගීත්වයෙන් බොරලැස්ගමුව ගෝල්ඩන් රෝස් උත්සව ශාලාවේදී පැවැති මේ සම්මාන රාත්‍රියේදී 2011 වසරේ මෝටර් රථ සහ යතුරු පැදි ධාවන කේෂ්ත්‍රයේ දස්කම් දැක්වූ ක්‍රීඩකයන් සම්මානයෙන් පිදුම් ලැබීය.යතුරු පැදි ධාවන අංශයේ ස්ටෑන්ඩඩ් 125 සී.සී. තරග කාණ්ඩයේ ජාතික සූරයා ලෙස නව හැවිරිදි ජේඩින් ගුණවර්ධන සම්මාන ලැබීය. ශෙහාන් සී. අධිකාරි අවුරුදු 16න් පහළ එම්.එක්ස්. 85 සී.සී. – 150 සී.සී. ජාතික සූරයා ලෙස තේරි පත්විය. ස්ටෑන්ඩඩ් 250 සී.සී. තරග කාණ්ඩයේ ජාතික සූරතාව ශෙරොන් අලින්ද ප්‍රනාන්දු දිනා ගත් අතර සුපර් මෝටාර්ඩ් 450 සී.සී. අංශයේ සූරයා බවට සුරාජ් පෙරේරා පත්විය.ශ්‍රී ලංකා සුපිරි යතුරු පැදි ධාවන සූර ගයාන් සඳරුවන් එම්.එක්ස්. 250 සී.සී. කාණ්ඩයේ ජාතික සූරයා බවට පත්විය.මෝටර් රථ ධාවන සූරතාවලියේ එස්.එල්.ජී.ටී 3500 හා එස්.එල්.එච්.සී. 1600 සී.සී. ජාතික සූරයා ලෙස අශාන් සිල්වා ද එස්.එල්.එන්.සී. 1300 සී.සී. සහ 1500 සී.සී. ග්‍රැවල් කාණ්ඩයන්ගෙන් ජාතික සූරයා බවට පත්වෙමින් උපුල්වන් සේරසිංහ ද්විත්ව සූරතාවන්ගෙන් පිදුම් ලැබීය. මීට අමතරව ජාතික සූරතා ද්විත්වයකට හිමිකම් කීමට දිනේෂ් දෙහෙරගොඩ සමත් වූයේ විවෘත රැළි ධාවන තරගයේ දී හා එස්.එල්.ජී.ටී. 3500 සී.සී. කාණ්ඩයේ සූරයා බවට පත්වෙමිනි.එස්.එල්.ජී.ටී. 3500 සී.සී. කාණ්ඩයේ සම සූරයා බවට පසිඳු පීරිස් ද පත්විය.කඳු තරණය කිරීමේ අංශයේ එස්.එල්.එච්. 1600 සී.සී. කාණ්ඩයේ සූරයා බවට ඩිලාන් සෙනෙවිරත්න ද ෆෝමියුලා කනිෂ්ඨ අංශයේ 1300 සී.සී. කාණ්ඩයෙන් තිවංක විජේසේකර ද ෆෝමියුලා 1600 සී.සී. කාණ්ඩයෙන් දිනේෂ් ජයවර්ධන ද සම්මාන දිනා ගැනීමට සමත්විය..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>14</day>
    </date>
    <link>http://www.dinamina.lk/2012/01/14/_art.asp?fn=s1201146</link>
    <topic>මැතිවරණ කොට්ඨාසසැහැල්ලු පන්දු ක්‍රිකට් හෙට ඇරැඹේ</topic>
    <author/>
    <content>ශ්‍රී ලංකා සැහැල්ලු පන්දු ක්‍රිකට් සම්මේලනය සංවිධාන කරන මැතිවරණ කොට්ඨාස ඕවර විස්සයි20 ක්‍රිකට් තරගාවලියේ බදුල්ල, මඩකළපුව හා කළුතර දිස්ත්‍රික් තරග මේ මස 14, 15, 21 සහ 22 දිනවලදී පැවැත්වීමට නියමිතය.බේරුවල, හාලිඇල මැතිවරණ කොට්ඨාස තරග 14 දිනයේදී ද අගලවත්ත, බදුල්ල තරග 15 දිනයේදීත් පැවැත්වේ. 21 දා බණ්ඩාරවෙල, මඩකලපුව, පේදුරුතුඩුව කොට්ඨාස තරග ද 22 දා වැලිමඩ, වාලච්චේන හා යාපනය කොට්ඨාස තරග පැවැත්වේ.නුවරඑළිය, හම්බන්තොට, ගාල්ල මැතිවරණ කොට්ඨාසවල තරග ඉදිරි සති අන්තයේදී පැවැත්වේ.මේ වන විට මැතිවරණ කොට්ඨාස 102ක තරග පවත්වා ඇති අතර මේ වසරේ මාර්තු මාසය වන විට තරගාවලියේ අර්ධ අවසන් පූර්ව තරග හා අවසන් පූර්ව තරග පැවැත්වීමට නියමිතය.තරගාවලියට සහභාගී වීමට කැමැති කණ්ඩායම් 0714467807 හෝ 0770465120 දුරකතන අංකවලින් වැඩි විස්තර ලබා ගත හැකිය..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>14</day>
    </date>
    <link>http://www.dinamina.lk/2012/01/14/_art.asp?fn=s1201147</link>
    <topic>සමස්ත ලංකා 14න් පහළ චෙස් සූරතාව නාලන්දයට  </topic>
    <author/>
    <content>ශ්‍රී ලංකා පාසල් චෙස් සම්මේලනය සංවිධාන කළ සමස්ත ලංකා චෙස් තරගාවලියේ ‘ඒ’ කාණ්ඩයේ අවුරුදු 14න් පහළ කණ්ඩායම් බාලක සූරතාව දිනාගැනීමට කොළඹ නාලන්ද විද්‍යාලයීය කණ්ඩායම සමත්විය. කෝට්ටේ ජයවර්ධනපුර බාලිකා විදුහලේ දි පැවැති මේ තරගාවලියට දිවයිනේ දිස්ත්‍රික්ක නියෝජනය කරමින් පාසල් 35ක් සහභාගී විය. මේ වයස් කාණ්ඩයේ අනුසූරතාව කොළඹ රාජකීය විදුහලට හා තෙවැනි ස්ථානය ගාල්ල මහින්ද විද්‍යාලයට හිමිවිය..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>14</day>
    </date>
    <link>http://www.dinamina.lk/2012/01/14/_art.asp?fn=s1201148</link>
    <topic>ග්‍රීන් ෆීල්ඩ් විශේෂ සභා රැස්වීම 19දා</topic>
    <author/>
    <content>ග්‍රීන් ෆීල්ඩ් ක්‍රීඩා සමාජයේ විශේෂ සභා රැස්වීම මේ මස 19 වන දින පස්වරු 5.30ට 6 බී, යූ.එල්.එල්. පෙරේරා මාවත, තුඩැල්ල, ජා-ඇල දරණ ස්ථානයේදි පැවැත්වේ..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>14</day>
    </date>
    <link>http://www.dinamina.lk/2012/01/14/_art.asp?fn=f1201141</link>
    <topic>මේ විදියට පක්ෂයක් තියා කොම්පැණියක්වත් කරන්න බැහැ</topic>
    <author>සාකච්ඡා කළේ චන්දන ජයවීර ඡායාරූප වාසිත පටබැඳීගේ</author>
    <content>එක්සත් ජාතික පක්ෂ නිලවරණයෙන් පසු සජිත් – කරු පාර්ශවය කොන් කිරීමේ ක්‍රියාවලියක් සිදුවන බව දක්වන දයාසිරි ජයසේකර මහතා සියලු පාර්ශව එකතු කර ගැනීමට නායකත්වය අසමත් වන්නේ නම් ගැටලුව තවදුරටත් පවතින බව සඳහන් කරයි. සිරිකොතට පහරදීමේ සිද්ධිය පාදක කරගෙන මාධ්‍යයට චෝදනා කිරීම හෙළා දකින ඔහු පක්ෂයක දිශානතිය තීරණය කිරීමට මාධ්‍යයට හැකියාවක් ඇති බව මෙලෙස ප්‍රකාශ කළේය.* එ. ජා. ප නායකත්වය තීරණය කිරීමේ නිලවරණයෙන් පසුව ඔබට මෙන්ම කරු සජිත් පාර්ශවයේ සෙසු අයට එරෙහිව යම් යම් ක්‍රියාමාර්ග ගැනෙමින් තිබෙනවා. මේ ගැන පැහැදිලි කිරීමක් කළ හැකි ද?අපිට ප්‍රශ්න ගණනාවක් තිබෙනවා. බලාපොරොත්තුවූ ආකාරයේ අලුත් ගමන යන්න බැරි වුණා. ඒ ගමන වැළැකූ අය දැන් අපිව නිහඬ කරන්න උත්සාහ කරනවා. ඒ වුණත් ගන්න හැම තීරණයක්ම ආරක්ෂා කළ යුතුයි කියලා අපි හිතන්නේ නැහැ. වැරදි දේවල් විවේචනය කළ යුතුයි.අපිට පක්‍ෂය සමඟ ගනුදෙනු කරන්න ක්‍රමයක් සකස් වෙන්නේ මේ ගැටලු විසඳා ගැනීමෙන් පසුව පමණයි. බඩේ බිජු තියාගෙන කතා කරන්න මම කැමැති නැහැ.* පක්‍ෂයේ විනය ආරක්ෂා කිරීමේ ක්‍රියාමාර්ග ලෙස දක්වමින් ඔබ දැරූ විපක්ෂයේ නියෝජ්‍ය සංවිධායක ධූරයෙන් ඉවත්කර තිබෙනවා. මේ ගැන ඔබේ අදහස කුමක්ද?ආරක්ෂා කර ගත යුත්තේ පක්‍ෂය මිසක් තනතුරු නෙවෙයි. පක්‍ෂය කවදාවත් නොවුණු විදිහට කඩාවැටීමක් වෙලා තිබෙනවා.තනතුරු තිබෙනවා. ඒ වගේම නැති වෙනවා. ඒ නිසා පක්‍ෂය නිවැරැදි මාවතකට ගන්න ඕන දෙයකට මුහුණ දෙන්න මම සූදානම්. මම නායකත්වය විවේචනය කළේ පක්‍ෂ අභ්‍යන්තරය ගැන සාකච්ඡාවක් ඇති කළ යුතු නිසයි. එතැනදී මතුවන ඕනෑම අභියෝගයකට මුහණ දෙන්න මම සූදානම්.* 94 සිට එ. ජා.පයේ ප්‍රතිසංවිධානයක් අපේක්‍ෂා කළ අයට අවසානයට ඉතිරි වූයේ ආණ්ඩුවට එකතුවීමේ විකල්පය පමණයි. නායකත්වය වෙනස් කිරීමේ සටන ඇරඹීමට පෙර ඔබ කණ්ඩායම ඔවුන්ට අත්වූ ඉරණම ගැන කල්පනා කළා ද?පක්‍ෂය අතහැර ආණ්ඩුවට ගිය ප්‍රතිසංවිධානය වෙනුවෙන් පෙනී සිටපු අයට බලපෑ ප්‍රශ්න විවිධයි. ඔවුන්ට ප්‍රශ්න ගණනාවක් තිබුණා. කැපිලි කෙටිලි වලට ලක් වුණා. ඒවගේම සමහරුන්ව තමන් සිටි ස්ථානවලින් පහළට දැම්මා.ඊළඟට සමහර පිරිසකට පක්‍ෂය සමඟ අර්බුද තිබුණා. තවත් සමහරු ආණ්ඩුවට ගියේ තමන්ගේ වයසත් සමඟ කල්පනා කරලා බලන කොට පේන කාලයකදී මේ යන විදිහත් එක්ක එ. ජා. ප. ආණ්ඩුවක් හදන්න බැහැයි කියලා පෙනුණ නිසයි. ඒක රට සංවර්ධනය කිරීම සඳහා හෝ යුද්ධය වෙනුවෙන් විපක්‍ෂයේ සහය ලබාදීම කියලා හඳුන්වන්න පුළුවන්.* එතකොට නායකත්වය විවේචනය කරන්නන් ඉටුකරන්නේ ජනාධිපතිතුමාගේ දෑත් ශක්තිමත් කිරීමය යන විපක්‍ෂ නායකවරයාගේ චෝදනාව ගැන ඔබට කියන්න තිබෙන්නේ මොකක්ද?ජනාධිපතිතුමාගේ දෑත් අපි ශක්තිමත් කරන්න වුවමනා නැහැ. ඒවා හොඳට ශක්තිමත්ව තිබෙනවා. අපිට වුවමනා එක්සත් ජාතික පක්‍ෂය ශක්තිමත් කරන්නයි. ඒ නිසා මොන ප්‍රශ්නය තිබුණත් අපිව ආණ්ඩුවට එලවන්න හැදුවත් අපි එ. ජා. පය අතහැර යන්නේ නැහැ. දිගටම පක්‍ෂයේ රැඳී සිටිමින් අභ්‍යන්තරයේ වෙන වැරදි විවේචනය කරමින් දිගටම පක්‍ෂය නිවැරදි පාරට ගන්න උත්සාහය නවත්වන්නේ නැහැ. පක්‍ෂය තුළ රැඳී සිටීමට වැදගත් යැයි කියන ඔබ පාර්ශවය පිරිසක් සමඟ ආණ්ඩුවට ගිය කරු ජයසූරිය මහතාව නායකත්වයට ඉදිරිපත් කළේ ඇයි?මතක තියා ගන්න හැමෝම ආණ්ඩුවට ගියේ එකම හේතුවක් නිසා නොවෙයි. කරු ජයසූරිය මහතා ආණ්ඩුවට ගියේ යුද්ධය කියන හේතුව නිසයි. ඔහු පමණක් නෙවෙයිනේ විපක්ෂයේ සංවිධායකතුමාත් ආණ්ඩුවට ගියානේ. ඒ විදිහට අපිට හිතා ගන්නවත් බැරි උදවිය ආණ්ඩුවට ගියා. නමුත් සමහරු ගියේ සාධාරණ හේතුවක් ඇතිව නොවෙයි. විවිධ වරප්‍රසාද නිසායි. මම කියන්නේ පක්‍ෂය රැක ගැනීම වැදගත් බවයි.* නායකත්වයේ වෙනසක් ඇතිවිය යුතු යැයි ඔබ කල්පනා කරන්නේ වර්තමාන නායකයා යටතේ එ.ජා.ප. ආණ්ඩුවක් පිහිටුවිය නොහැකි නිසාද?දැන් අපිට ඉන්න නායකයත් එක්ක වැඩ කරන්න සිදුවෙලා තිබෙනවා. අපේ කැමැත්ත ඇතිව හෝ නැතිව, නායකත්වය සඳහා හා අනෙකුත් තනතුරු වෙනුවෙන් කෘත්‍යාධිකාරී මණ්ඩලය යම් යම් අය පත් කර තිබෙනවා. නායකත්වය සම්බන්ධ අර්බුදයක් දැනට නැහැ. නමුත් තව අවුරුද්දකින් ආපහු තෝරන්න පුළුවන්. නායකයා තේරීම අවුරුදු පහකට හෝ තුනකට වරක් කළයුතුය කියලා විවිධ අදහස් තිබෙනවා.මම කියන්නේ ඒක ගැන නෙවෙයි. නායකත්වය ගැන තිබෙන අර්බුදය පැත්තකින් තියලා එකට වැඩ කරන්න අපි සූදානම්. පෞද්ගලික මිත්‍රයෝ සමඟ දේශපාලනය කරනව වගේම විවිධ අදහස්, විවිධ දක්ෂතා තිබෙන අයත් එකතුකරගෙන යන ගමනකට අනෙක් පාර්ශ්වයත් යොමුවිය යුතුයි. එහෙම නැතිව පිරිසක් ඈත් කරලා පක්ෂයක් තියා කොම්පැණියක් වත් කරන්න බැහැ.* ඔබ කණ්ඩායම රනිල් වික්‍රමසිංහ එ.ජා.ප. නායකයා ලෙස පිළිගන්නේ මෙම වසර අවසානය දක්වා පමණද ?ඒක අපි ඉදිරියේදී තීරණය කළ යුතු කාරණයක්. ලබන අවුරුද්දෙ කරන දේ මට දැන් කියන්න බැහැ. අපිට වසරක් ගානේ කැරලි ගහන්න වුවමනාවක් නැහැ. නායකයා කැමති නම් හැල හැප්පීම් මැද්දෙ වුණත් කිසියම් වැඩපිළිවෙළක් හදාගෙන ඉදිරියට යන්න අපි සූදානම්.* සිරිකොත පහරදීම දඩමීමා කරගෙන මාධ්‍ය වාරණයකට විපක්ෂනායකවරයා පාක්ෂිකයන් පෙළඹවූවා. එහිදී මාධ්‍ය ආරක්ෂා කිරීමට සිදුවූයේ රජයටයි. විපක්ෂයේ සටන් පාඨයක් විය යුතු මාධ්‍ය නිදහස ආරක්ෂා කිරීම රජයේ සටන් පාඨකයක් බවට පත්ව තිබෙනවා නේද ?පක්ෂයක වුණත් මාධ්‍ය සමඟ ගනුදෙනුව වෙන්නේ එක එක එක්කෙනාගේ පුද්ගලික චරිත ලක්ෂණ අනුවයි. එක නායකයෙක් මාධ්‍යය සමඟ ගනුදෙනු කරන විදිහට නෙවෙයි. තවත් නායකයෙක් මාධ්‍ය සමඟ ගනුදෙනු කරන්නේ. දැන් බලන්න මහින්ද රාජපක්ෂ ජනාධිපතිතුමා මාධ්‍ය පාවිච්චි කරන විදිහට නෙමෙයි රනිල් වික්‍රමසිංහ විපක්ෂනායකතුමා මාධ්‍ය පාවිච්චි කරන්නේ.මාධ්‍යවලට වුවමනා විදිහට පක්ෂයක් හසුරුවන්න බැහැ කියන අදහස මමත් පිළිගන්නවා. නමුත් අපි මතක තියා ගත යුතුයි. රටක ආණ්ඩු හදන එක වගේම වට්ටන එකත් මාධ්‍යයට කරන්න පුළුවන් බව. ආණ්ඩු වෙනස් කරන්න පුළුවන් නම් මාධ්‍යයට පක්ෂවල නායකයෙක් වෙනස් කරන්න බැරි වෙන්න බැහැ. ඒ නිසා මාධ්‍යයත් සමඟ සහයෝගයෙන් වැඩ කරනව මිස මාධ්‍යයට තරවටු කරලා ඉදිරියට යන්න බැහැ.* ඔබ ඇතුළු එ.ජා.ප ප්‍රතිසංවිධාන සාමාජිකයන් මාධ්‍ය මඟින් බිහිකළ නායකයින්ය යන විපක්ෂනායකවරයාගේ ප්‍රකාශය ගැන කියන්න තියෙන්නේ කුමක්ද ?මාධ්‍යවලින් පිම්බිලා ඇවිත් එක පාරට ඡන්ද ගන්න අයත් ඉන්නවා. අපි ඡන්ද ගත්තෙ එහෙම නෙවෙයි. මම දිස්ත්‍රික්කයේ ජන පදනම වැඩි කරගත්තේ මාධ්‍යයට ගිහිල්ලා නෙවෙයි. එ.ජා. ප හරි පාරට ගන්න උත්සාහ කරන නිසයි. මිනිස්සු මුණ ලස්සනයි කියලා ඡන්දය දෙන්නේ නැහැ.අපි සමහරු වගේ සීත කාමරවල ඉඳන් දේශපාලනය කරන්නේ නැහැ. අපි තරම් මිනිස්සු එක්ක වැඩ කරන පිරිසක් තවත් එ.ජා.පය ඇතුළේ නැහැ. ඒ නිසා මේ චෝදනාව අපි පිළිගන්නේ නැහැ. ජනප්‍රිය නොවන අය ජනප්‍රිය අයට ඊර්ෂ්‍යා කිරීම ස්වභාවයි.* ආණ්ඩුව මැතිවරණයක් කැඳවන සෑම අවස්ථාවකම නායකත්ව සටන ඇති කොට ඔබලා පාක්ෂිකයන් දුර්මුඛ කරන බවට චෝදනාවක් තිබෙනවා. ඒ ගැන කියන්න තියෙන්නේ මොකක්ද ?ආණ්ඩුව ඡන්දය කැෙඳව්වයි කියලා අපිට සටන අතාරින්න බැහැ. හරියට බැලුවොත් අපේ සටන දිහා බලාගෙන ආණ්ඩුව මැතිවරණ කැඳවනවා වෙන්න පුළුවන්. ආණ්ඩුව කඩින් කඩ මැතිවරණ තියන්නේ ඔවුන්ට වසිදායක අවස්ථාවක් බලලා. ඡන්ද තියන දිනය තීරණය කරන්නෙ අපි නෙවෙයි ආණ්ඩුවයි.ඡන්දයක් කැෙඳව්වයි කියලා අපිට අපේ අදහසක් කියන්න බැරිද. ආණ්ඩුවට උදව් කරන්නේ අපි නෙවෙයි. ඔය චෝදනා කරන අය කණ්ණාඩියක් ඉස්සරහට ගියොත් ඒකට උත්තර හොයා ගන්න පුළුවන්.* පසුගිය එ.ජා.ප. සම්මේලනයෙන් ගනු ලැබූ වසරින් වසර නිලධාරී මණ්ඩලය තීරණය කිරීමේ සංශෝධනය වෙනස් කිරීමේ උත්සාහයක් නායකත්වය තුළ තිබෙනවා.මේ ගැන ඔබලා ගන්නා පියවර කුමක්ද?පක්ෂයේ ප්‍රතිසංවිධානය වෙනුවෙන් කැපවූවන් ගෙන ගිය සටනේ ප්‍රතිඵලයක් විදිහට තමයි මේ සංශෝධනය ඇතිවුණේ. පසුගිය වසර කිහිපයේ ම නායකත්වය තීරණය වුණේ ඒ අනුව වසරින් වසරයි. පොදු සම්මුතියක් ඇති නොවුණු නිසයි ඡන්දයකට යන්න වුණේ. ඒකෙන් කියන්නේ නැහැ අවුරුද්දෙන් අවුරුද්ද ඡන්ද තියනවයි කියලා. මේක තමයි අපේ පක්ෂයේ පසුගිය කාලයේ ඇතිවූ වැදගත්ම ප්‍රජාතන්ත්‍රවාදී ජයග්‍රහණය. ඒක ආපහු කරකවන්නේ මොන වුවමනාවටද කියලා අපිට තේරෙන්නේ නැහැ..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>14</day>
    </date>
    <link>http://www.dinamina.lk/2012/01/14/_art.asp?fn=f1201142</link>
    <topic>පූජනීය මාධ්‍ය කලාව</topic>
    <author>සටහන් කළේ සිරිසේන හේවාගම බෙලිඅත්ත විශේෂ</author>
    <content>ශ්‍රී ලංකා පුවත්පත් මණ්ඩලය හා දකුණු පළාත් සභාව එක්ව පැවැත් වූ වැඩමුළුවේදී පාර්ලිමේන්තු මන්ත්‍රී, ශ්‍රේෂ්ඨාධිකරණ නීතිඥ නාමල් රාජපක්‍ෂ මහතා පැවැත් වූ දේශනයක් ඇසුරිනි.‘ජනමතය’ හැසිරවීමේ කාර්යයෙහි නියැළී සිටින්නේ ජන මාධ්‍යයයි. මාධ්‍ය ක්‍රියාවලියේ ස්වරූපය බොහෝ ක්‍ෂේත්‍ර සිසාරා සෘජු බලපෑම් කරන්නට සමත් වෙයි. ඒ අතර ප්‍රධාන වශයෙන්ම ‘දේශපාලන’ විෂයය කෙරෙහි ඉතාමත් සෘජු මෙන්ම සමීප සබඳතාවක් පවතී. එය කෙසේද යත්, ගහට පොත්ත මෙනි. රටක සිව්වැනි ආණ්ඩුව ‘ ජනමාධ්‍ය ‘ යැයි පවසන්නට තරම් එය බලසම්පන්න වන්නේ එහෙයිනි. එසේම ජාතියේ මුර දේවතාවා ලෙස මාධ්‍යකරුවන් හඳුන්වා දෙන්නේ ද එහෙයින් විය යුතුය. බොහෝ දෙනෙකුට නොපෙනෙනා දුර දක්නා නුවණක් මාධ්‍යවේදියෙකුට හිමිය. එසේම ඔහුගේ දෙනෙත් උකුසු ඇසට සමාන කර ඇත්තේ උකුසු ඇසින් බේරීමට කිසිවෙකුට නොහැකි නිසාය.රජයක් දෙස බලාගෙන රජයේ කටයුතු ප්‍රශංසාවලට ලක් කිරීම එතරම් වැදගත් නොවන බව පසුගියදාක පාර්ලිමේන්තුවේ දීත් ප්‍රකාශ කළ දෙයකි. ආණ්ඩුවේ කටයුතු හරිනම් ඒවා අනුමත කිරීමට , ඒවාට “ අත්පුඩි ගැසීමට රටේ ජනතාව සිටිති. “ මාධ්‍යකරුවෝ විසින් එවැනි ක්‍රියාවන් කිසිසේත්ම නොකරන්නට වග බලා ගත යුතුය.මොවුන් ලියන වාර්තාවක්, කතාවක් අඳින කාටුනයක් ගත් ඡායාරූපයක් ග්‍රහණය කරන ජනතාවක් ඕනෑම රටක සිටිති. සෑම විනාඩියක් ගාණේම එක් පැත්තකටම බරවූ අදහස් ප්‍රකාශයට පත්වන විට ජනතා සිත් සතන් තුළ ඇති වන්නේ “ භක්තිමත්” අදහස් නොවේ. නිතර, නිතර එකම අදහස ප්‍රකාශ කරන විට ‘ ජනතාව‘ තුළ කලකිරීම නිතැතින්ම සිදුවේ.“ ලිවීමත් - කියවීමත් අතර පූජනීය බවක් තිබිය යුතුය” . මේ දෙක අතර තිබෙන්නේ “ අදහස්” ය. “ අදහස් “ පූජනීය තත්Àවයේ ඒවා විය යුත්තේ ඒවා සමාජයේ යහ පැවැත්මට සෘජුවම බලපාන බැවිනි. ඔබගේ මාධ්‍ය හැසිරවීම සමාජ ගතවූයේ වැරැදි වූත් සාවද්‍යවූත් අදහසක් වුවහොත්, එය “ පූජනීය” නොවේ. ප්‍රවෘත්තියේ නිරවද්‍යතාවය අනුව එය පූජනීය තත්ත්වයෙහිලා සැලකේ.“ පූජනීය” යන වචනය යොදා ඇත්තේ එයින් සමාජගතවන “ අදහසේ” නිර්මලභාවය නිසාවෙනි. මාධ්‍යවේදීහු ජීව ලෝකයේ හොඳ නරක ගැන ඉතාමත් පැහැදිලි අවබෝධයකින් සිටින්නෝ වෙති. එබැවින් ඔබ අනුන් වෙනුවෙන් “ සටහන්” තබන්නට පෙර එහි “ පූජනීය” තත්ත්වය කෙසේදැයි යන්න වරක් දෙවරක් නොව තෙවරක්ම සලකා බැලීම ඉතාමත් යහපත්ය.මාධ්‍යවේදියාගේ ලිවීම කොටස් තුනකට වෙන් කළ හැකියි. එනම් “ වෙච්ච දේ” , “වෙන දේ”, “ වියයුතු දේ” යන කොටස් තුනයි. තවත් පැත්තකින් කියනවා නම් අතීතය ගැන ලිවීම “ වෙච්ච දේ” ලිවීමයි. වර්තමානය ගැන ලිවීම “ වෙන දේ” ලිවීමයි. අනාගතය ගැන ලිවීම “ විය යුතුදේ” ලිවීමයි.මෙයින් ඉතාමත් අසීරුම කර්තව්‍යය විය යුතු දේ ලිවීමය. මෙය ඉතාමත් “ පූජනීයව“ භක්තිවන්තව ඉටු කරන පිරිසක් අපේ රටේ සිටිති. හැදෑරිය යුත්තේත් අනාගතයේ මේ රටේ සිදුවිය යුතු දේ ගැන ලිවීමය.අතීතයේ සිදු වී ඇති දේ ලිවීම ඉතාමත් වැදගත්ය. වර්තමානයේ , ඒ කියන්නේ අද සිදුවන දේ ලිවීම තවත් වැදගත් , නමුත් ජනමාධ්‍ය කලාවේදියකුගේ අති ශ්‍රේෂ්ඨතම ලිවීම නම්, විය යුතු දේ කුමක්ද” කියා” හෙට වෙනුවෙන් ලිවීමයි.අපගේ අනාගතය වෙනුවෙන් ලියන මාධ්‍යවේදියෙකු වීම ඔබ සැමගේ පරම යුතුකමයි. එය ඔබගේ ජාතික යුතුකමයි. මේ අතිඋතුම් සේවාව “ සිදුවිය යුතු දේ” ලිවීමට උපන් හපන්නු රාශියක් අප අතර සිටියහ. ඇත්ත වශයෙන්ම ඒ “ උතුම්ම මිනිසුන්” ඔබට ඉතිරි කොට ගියේ ලිවීමේ නිදහසයි. අපට ඉතිරි කොට ගියේ. “දේශපාලන නිදහසයි.ලෝකයේ පැවැත්මට මේ බලවේගයන් දෙකින්ම ලැබෙන්නේ අති ශ්‍රේෂ්ඨ ශක්තියක් නොවන්නේද? ඔබ සැවොමත් පෙර ලියුම්කරුවන් මෙන් “ හෙටක් ගැන “ ලියන්නට උත්සාහ ගැනීම කොතරම් අගනේද?දේශපාලකයාට නැතිවම බැරි “ බලවේගය” ජනමාධ්‍යයයි. නො එසේ නම් මාධ්‍යකරුවායි.දේශපාලනයේ පැවැත්ම සඳහා ඕනෑම රටක “ මාධ්‍ය කලාවක්” තිබිය යුතුයි. මාධ්‍ය කලාවකින් “ තොර දේශපාලනයක් ලුණු නැති ආහාරයකි.සත්‍යවාදී දේශපාලනයක් රටක පවතින්නට නම් “ සත්‍යය පූජනියයි” යන ආදර්ශ පාඨය පෙරටු කොටගත්, ජනමාධ්‍ය කලාවක් එම රටේ තිබිය යුතුමයි. මේ “ උතුම් වූ පූජනීයත්වය” ඔබගේ පෑනෙන් නිකුත්වීමට නම් “ ඔබ “ කාගේවත් නොවී ඔබගේම විය යුතුමයි”.අද මේ රටේ ඇතැම් මාධ්‍යවේදීන් ඔවුන්ගේ නොවේ. අනුන්ගේ වෙති. ඔබ ඔබගේ නොවී අනුන්ගේ කෙනෙක් වූ විට ඔබේ පෑනෙන් ගලන්නේ අනුන්ගේ අදහස්ය.අනාගත ලෝකයක් වෙනුවෙන් ලියන්නට සූදානම්ව සිටින ඔබ තරයේම සිතාගත යුත්තේ, “ අපි අපේම මිස අනුන්ගේ නොවිය යුතු බවයි. ඔබ ඔබගේ වනවිට ඔබ කතා කරන්නේ ජනතාවගේ ප්‍රශ්න ගැනමයි. ජාතියේ ප්‍රශ්න ගැනමයි. එවිට ඔබ කාටවත්” අයිති නැති ජාතියට අයිති” ජාතික මාධ්‍යවේදියෙක් වෙනවා’’ ඒකාන්තයි.ඔබ සත්‍යවාදී වනවිට රජය රජය කරවන නිලධාරීන් හරි මඟට යාම කිසිවෙකුට වැළැක්විය නොහැකිය. එය කාගේවත් නොව ඔබගේ ශක්තියයි.ඔබ ඔබේ නොවී අනුන්ගේ වූ විට ඔබට සත්‍යය දැකීමට නොහැකි වනු ඒකාන්තය අන් කෙනකුගේ ඇසකින් ඔබ රජයක් දෙස, යම්කිසි සිදුවීමක් දෙස බලා ලියන විට ඔබ දකින්නේ හැබෑ වැරැදි නොවේ. එසේ වුවහොත් යම් ආයතනයක් හෝ පුද්ගලයෙක් හරි මාවතට යොමු කිරීමට නොහැකි වේ.මාධ්‍යවේදියා රජයත් - ජනතාවත් අතර කඩතුරාවක් වූ විට රජයේ ඇත්ත - රජයේ සත්‍යවාදී ගමන ජනතාවට නොපෙනීයාම ඒකාන්තයි. එවිට කවරදාකවත් ජනතාවාදී “ මාධ්‍යකලාවක් හිමි මාධ්‍යවේදියෙක් බවට පත් නොවේ.රජයක් බලවත් වෙන්න, වෙන්න ඒ රටේ මාධ්‍යකරුවාත් ජනතාවගෙන් ඈත් වී රජය දෙසට හැරීමේ ප්‍රවණතාවයක් වර්තමානයේ ගොඩ නැඟී ඇත. වැලේ - වැල් නැතිව ප්‍රචාරය වන ප්‍රවෘත්තිවලින් යථාර්ථවාදී - යුක්තිසහගත “ මාධ්‍ය කලාවක් ගොඩ නොනැඟේ.මාධ්‍යයක් රජය පැත්තටම හැරී සිටින විට “ ජනමතය” කළකිරීමකට ලක්වීම නියතය. එමඟින් ජනිත වන්නේ එය රජයේ ඕනෑකමට සිදු කරවන දෙයක් යන්නයි. කුමන හේතුවක් නිසා හෝ “ ජනමතය” කළකිරුන විට ප්‍රථමයෙන්ම බිය වන්නේ දේශපාලකයා’යි.ඒවාගේම රජය ජනතාව වෙනුවෙන් කරන සේවාවන් ගැන හැබෑ ලෙස ජනතාව වටහා ගැනීමට ඉඩ නොතබා සාවද්‍ය තොරතුරු ප්‍රචාරය කිරීමෙන් රජය ද අපහසුවට ලක් වේ.මාධ්‍යවේදීන්ගේ ආත්ම වාක්‍යය විය යුත්තේ “ ලිවීමත් - කියවීමත් අතර පූජනීයත්වයක් තිබිය යුතුය යන්නය. ඔබ උදෑසන පන්හිඳ අතට ගන්නට පෙර ඒ ගැන සිහි කළොත් ඔබ අතින් “ ගෞරවනීයවූත්, පූජනීයවූත් “ මාධ්‍යකලාවක් අපේ ජාතියට ලැබෙනු ඒකාන්තය..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>14</day>
    </date>
    <link>http://www.dinamina.lk/2012/01/14/_art.asp?fn=f1201143</link>
    <topic>අඹ මිලදී ගන්නේ පරෙස්සමින්</topic>
    <author>සී. ඒ. කේ. දිසානායක කෘෂිකර්ම විද්‍යා පශ්චාත් උපාධි අපේක්‍ෂක</author>
    <content>අඹ යනු ශ්‍රී ලංකාවේ වාණිජ වගාවක් මෙන්ම ගෙවතු වගාවක් ලෙසද බහුලව වගා කෙරෙන්නකි. එමෙන්ම අඹ අප රටේ බොහෝ ප්‍රදේ්ශයන්හි ඉතා පහසුවෙන් වගා කළ හැකි ශාකයකි. එමෙන්ම එය ශ්‍රී ලංකාවේ වගා කරනු ලබන ප්‍රධානතම පලතුරු භෝගයකි. මේ සියලු දේ සමඟ අපට දැකිය හැකි තවත් කරුණක් වන්නේ අඹ වල වෙළෙඳ පොළෙහි ඇති ඉහළ මිලයි. වැඩි මිලක් ගෙවාවත් නියම රසැති ගුණැති අඹ ලබා ගැනීමට අසීරු වී ඇත්තේ ඇයි? එයට හේතු කිහිපයකි.01. නියමාකාරයෙන් පැසුණු, ඉදුණු අඹ ගෙඩියක් සොයා ගන්නේ කෙසේ ද යන්න පිළිබඳ ව පැහැදිලි අවබෝධයන් නොමැති වීම.02. වාණිජකරණය වූ කෘෂිකර්මාන්තය හරහා මිල පමණක් මිස ගුණාත්මය පිළිබඳ ඇති අවධානය අඩු වීම.03. නිසි ඉදවීමේ ක්‍රම භාවිතා නොකිරීම.04. අස්වැන්න නෙළූ පසු ඇතිවන රෝග සඳහා නිසි පිළියම් නොයෙදීම. මේ නිසා විශාල අඹ ප්‍රමාණයක් කුණු වී ඉවත දැමීමට සිදු වේ.05. අඹ කැඩීමේ දී ඇසිරීමේ දී සහ ප්‍රවාහණයේ දී භාවිතා කරනු ලබන නුසුදුසු ක්‍රම හරහා අඹ ගෙඩියේ ගුණාත්මය පහළ වැටීම. මේ නිසා අළෙවිය සඳහා වෙළෙඳ පොළට ලැබෙන විටම එහි ගුණාත්මය අඩුවී තිබීම.06. පසු අස්වනු තාක්‍ෂණය නිවැරැදි ව භාවිතා නොකිරීම. පශ්චාත් අස්වැන්න පිළිබඳ තාක්‍ෂණ ආයතනයේ ඇති දත්තවලට අනුව අඹ පසු අස්වනු හානිය 42% කි. මේ නිසා අඹ වල මිල විශාල වශයෙන් ඉහළ යයි.එබැවින් මේ සියලු කරුණු අභිබවමින් රසැති ගුණැති අඹ ගෙඩියක් කන්නට නම් අප කළ යුතු දෑ මොනවාද? මේ පිළිබඳ අපි අවධානය යොමු කරමු.අඹ රස ගුණ වන්නට නම් තිබිය යුතු පළමු අවශ්‍යතාව වන්නේ මේ අඹ හොඳින් පැසුණු අඹවීමයි. නියමාකාරයෙන් නොපැසුණු අඹවලින් කුමන දෙයක් කළද නියම රසය හා ගුණය ලබා ගත නොහැක. එබැවින් පළමුව අපගේ අඹ ගසෙහි හෝ වෙළෙඳපොළෙහි ඇති පැසුණු අඹ හඳුනා ගන්නා ආකාරය දැන ගනිමු.හොඳින් පැසුණු අඹ ගෙඩියක,. උරහිස් ප්‍රදේශය එනම් නටුව ආසන්නයේ නටුව වටා ඇති කොටස හොඳින් පිරී ඉස්සී තිබීම. වර්ණය වෙනස් වන අවස්ථාව උදා: විලාඩ්වල කොළ පැහැය එයට ආවේණික රතු පැහැයට හැරීම, කර්ත කොළොම්බන්වල තද කොළ පැහැය කහ පැහැයට හැරීම,. නටුවෙන් වෑස්සෙන කිරි ප්‍රමාණය අවම වීම. පොත්තේ දිලිසෙන ස්වභාවය නැතිවීම සහ අළු පිපුණු ස්වභාවයක් ගැනීම. අඹය කැපූ විට ඇතුළත ලා කහ පැහැයක් දක්නට තිබීම. අඹ ඇටය මතුපිට කෙඳි ස්වභාවය වර්ධනය වීමමෙවැනි ලක්‍ෂණ පරීක්‍ෂා කිරීමෙන් හොඳින් පැසුණු අඹ තෝරා නෙළා ගත හැක. එමෙන්ම වෙළෙඳපොළේ ඇති අඹ අතුරින් හොඳින් පැසුණු අඹ තෝරා ගැනීමටද මෙම ලක්‍ෂණ භාවිතා කළ හැක. අඹ ගෙඩියේ ආවේණික ප්‍රණීත රසය උපරිමයෙන් ලැබීමට නම් එය නෙළා ගන්නා අවස්ථාවේ දී හොඳින් පැසී තිබිය යුතුය. නමුත් වාණිජකරණය වී ඇති වෙළෙඳපොළෙහි නියම අඹ රසයට වඩා ප්‍රමාණය සහ ලාභය පමණක් සැලකීම තුළින් නොමේරූ අඹ ද විශාල වශයෙන් වෙළෙඳපොළේ දක්නට ලැබේ. එමෙන්ම අඹ නෙළා ගැනීමේ දී මෙලෙස මේරූ අඹ ගසේදී තෝරාගත් පසු ඒවා බිමට නොවැටෙන සේ කඩා ගතයුතුය. මේ සඳහා බෑගයක් / ගොටුවක් / කූඩයක් බැඳගත් කෙකි භාවිතා කළ හැක. එමෙන්ම නෙළා ගන්නා දවසේ වේලාවද ඉතා වැදගත්ය. අඹ අස්වැන්න නෙළීම සඳහා සුදුසුම කාලය වන්නේ දහවල් කාලයයි.මෙම කාලයේදී අඹ ගෙඩියෙන් කිරි වෑස්සෙන ප්‍රමාණය අවමය.මෙලෙස නෙළාගත් අඹ නටුව පහළට සිටින සේ ඇසිරිය යුතුය. මෙහිදී වෑස්සෙන කිරි අඹ ගෙඩියේ තැවරීම අවම කර ගතහැක. අඹ කිරි ක්‍ෂුද්‍ර ජීවි ආසාදන වැඩිකරලන්නට හේතුවෙයි. පසු අස්වනු රෝග අප සලකා බැලිය යුතු අනෙකුත් ප්‍රධාන කරුණයි. මෙම රෝග සඳහා බලපාන ප්‍රධානතම හේතූන් වන්නේ අඹ කිරි සහ තැලීම්, සීරීම්, තුවාල වැනි දෑ තිබීම නිසා ක්‍ෂද්‍ර ජීවීන්ට පහසුවෙන් මෙම අඹය තුළට ඇතුල් වී වර්ධනයට ඉඩ සැලසීමයි. මෙම රෝගයන් බොහෝ දුරට පාලනය කිරීම සඳහා අඹ කැඩූ පසු සෙල්සියස් අංශක 52 ක උෂ්ණත්වය ඇති ජලයෙන් සේදීම කළ හැක.අඹ නටු අග කුණු වීමේ රෝගය ඉතා බහුලව හමුවන රෝගයකි. අඹ ගෙඩියේ නටුව අසලින් කළු පැහැවී ගෙඩියේ නටුව ප්‍රදේශයේ සිට පහළට පැතිරී යන මෙම රෝගය ඔබ දැක ඇති බව නිසැකය. මෙම රෝගය ඔබට ඔබගේ ගෙවත්තේදී, වගා භූමියේ දී, නිවසේදී මෙන්ම ඔබගේ වෙළෙඳසලේදී ද බොහෝ පහසුවෙන් පාලනය කළ හැක. ඒ සඳහා ආප්ප සෝඩා 5% ක ද්‍රාවණයක එනම් ජලය ලීටරයක ආප්ප සෝඩා ග්රෑම් 50 ක් දියකර සාදාගත් ද්‍රාවණයක විනාඩි 05 ක් මෙම අඹ ගිල්වා තබා පිටතට ගෙන පවනේ වේලෙන්නට හරින්න. මෙම ප්‍රතිකර්මය සිදු කිරීම මගින් අඹ නටු අග කුණුවීමේ රෝගය ඉතා පහසුවෙන් පාලනය කළ හැකිවනු ඇත. ආප්ප සෝඩා භාවිතයට අහිතකර නොවන ගණයේ රසායනික ද්‍රව්‍යයක් ලෙස හඳුනාගෙන ඇති බැවින් (GRASS රසායනික ද්‍රව්‍ය) මෙන්ම ඉතා අඩු මුදලක් වැය කර ඉතා පහසුවෙන් කළහැකි ප්‍රතිකාරයක් වන බැවිනුත් මෙය භාවිතය ඉතා සුදුසු වන්නේය.මෙමගින් මෙවැනි රෝග පාලනය සඳහා විෂ සහිත රසායන ද්‍රව්‍ය යෙදීමෙන් මිදී සෞඛ්‍යයට අහිතකර නොවන ක්‍රමෝපායන් සඳහා යොමු විය හැක.එමෙන්ම අප නිසි ලෙස නෙළා ගන්නා අඹ වෙළෙඳපොළට ගෙන ඒමේදී ද සැලකිල්ලට ගත යුතු කරුණු රාශියකි. අඹ නොතැලෙන, සීරීම් ඇති නොවන සේ ක්‍රමාණුකූලව අසුරා වෙළෙඳපොළට ගෙන ආ යුතුය. මේ සඳහා සුදුසුම ඇසුරුම වන්නේ එක මත එක ඇසිරිය හැකි ප්ලාස්ටික් ඇසුරුම් ය. මෙම ඇසුරුම්වල අනවශ්‍ය ලෙස අඹ විශාල ප්‍රමාණයක් පැටවීම කළ නොහැක. අඹ මෙන්ම අනෙකුත් පලතුරුද ඉදීම සිදු වන්නේ එතිලීන් නැමැති වායුව නිසාය. ස්වභාවිකව ඉදීමේ දී එතිලීන් අඹ ගෙඩිය තුළින්ම සෑදේ. නමුත් කෘතීමව ඉදවීමේ දී මෙම එතිලීන් වායුව බාහිරව පලතුර සමග ගැටීමට සැලැස්වීම මඟින් අඹ ඉඳවා ගත හැක. මෙලෙස ඉදවීමෙන් අඹවලට ආවේණික වූ ප්‍රනීත රසය ලබාගත හැක. මේ සඳහා අවශ්‍ය සාධකයන් කිහිපයක් සපුරා තිබිය යුතුය.1. හොදින් පැසුණු අඹ තිබීම 2. එතිලීන් වායුව ලබා ගත හැකි හෝ ඉදවීම උත්තේජනය කළ හැකි ද්‍රව්‍යයන් තිබීම 3. හොඳ වාතාශ්‍රයක් තිබීමඑතිලීන් වායුව කිහිප ආකාරයකින් ලබාගත හැක. බොහෝ පහසුම ක්‍රමය වනුයේ වෙනත් ඉදුණු පලතුරක් (උදාහරණයක් ලෙස ඉදුනු කෙසෙල් ගෙඩියක්) අපගේ අඹ අසලින් තිබීමයි. වර්තමානයේ බහුලව භාවිතා වන තවත් ක්‍රමයක් වනුයේ එත්‍රල් භාවිතයයි. වෙළෙඳපොළේ ඇති එත්‍රල් ද්‍රාවණය භෂ්මයක් සමඟ මිශ්‍රකර වූ විට එතිලීන් වායුව නිදහස් වේ. මෙම භෂ්මය ලෙස කැලසියම් හයිඩ්‍රොක්සයිඩ් (කෑමට ගන්නා හුණු) භාවිතා කරනු ලැබේ. අඹ දමා වැසූ කාමරයක් හෝ පෙට්ටියක් තුළ මෙම මිශ්‍ර කරගත් එත්‍රල් සහ හුණු ද්‍රාවණය භාජනයකට දමා මිශ්‍ර කර තැබීමෙන් නිදහස් වන එතිලීන් වායුව එහි අසුරා ඇති අඹ ඉදවීම සඳහා භාවිතා කළ හැක. මේ සඳහා පැය 24 ක් පමණ කාමරය හෝ පෙට්ටිය වසා තබා පසුව විවෘත කර හොඳින් වාතාශ්‍රය ලැබීමට සැලැස්විය යුතුය. මන්ද පලතුරු ඉදවීම සඳහා ඔක්සිජන් වායුවද අවශ්‍යවන හෙයිනි. දින 2 – 3 ක් ඇතුළත මෙම අඹ ඉදෙනු ඇත. නමුත් බොහෝ දෙනෙකු කරනු ලබන්නේ මෙම එත්‍රල් පලතුරට ඉසීමයි. එමෙන්ම දිනපතා ඉසීමද ඇතැම්විට සිදු කරයි.එය ශරීරයට අහිතකර ය. එමෙන්ම වියදමද වැඩිය. අනෙක කෙලෙස සිදු කළද මෙම අමු අඹ ඉදීම සඳහා එතිලීන් වලට නිරාවරණය වීමෙන් පසුව දින 2 – 3 ක් අතර කාලයක් ගතවේ. එබැවින් නැවත නැවත අනවශ්‍ය සහ ශරීරයට අහිතකර වන ඉසීම සිදු නොකළ යුතුය. මන්ද පලතුරු ඉක්මනින් ඉදවීමට ගොස් වෙනත් ලෙඩ රෝග සාදා ගැනීම අවශ්‍ය නොවන හෙයිනි.නමුත් අඹ ඉදවීම සඳහා කැල්සියම් කාබයිඩ් භාවිතය ද බහුල ක්‍රමයකි. නමුත් මෙම කැල්සියම් කාබයිඩ් යනු ශරීරයට විෂ සහිත රසායනික ද්‍රව්‍ය අඩංගු වූවකි. එමෙන්ම එය භාවිතයට තහනම් කර ඇති රසායන ද්‍රව්‍යයකි. කැල්සියම් කාබයිඩ් භාවිතය මඟින් පිළිකා වැනි රෝගී තත්ත්වයන් ඇතිවිය හැක. එමෙන්ම කැල්සියම් කාබයිඩ් මඟින් නිකුත්වන්නේ ඇසිටලීන් වායුවයි. නියමාකාරයෙන් ඉදෙන අඹ ගෙඩියක් ඉඳීම පටන් ගන්නේ නටුව මුල සිටය. එය ක්‍රම ක්‍රමයෙන් නටුව ප්‍රදේ්ශයේ සිට පහලට ව්‍යාප්ත වේ. එබැවින් ඉදීම නිසා ලැබෙන කහ පැහැයද ඒ ආකාරයෙන්ම පැතිරේ.නමුත් අක්‍රමවත්ව ඉදුණු අඹ ගෙඩියක දක්නට ඇත්තේ එවැනි ක්‍රමානුකූලව පැතිරී ගිය පැහැයක් නොවේ. තැනින් තැන ඉදුණු හෝ කහ පැහැති වූ හෝ පැල්ලම් ආකාරයට ඇති කහ පැහැවීම් මගින් මෙවැනි අක්‍රමවත්ව ඉදුනු අඹ ගෙඩියක් හඳුනා ගත හැක.මේ සියල්ල පිළිබඳ ඔබ අවධානය යොමු කරන්නේ නම් රසැති ගුණැති අඹයක් කෑමට ඔබටත් හැකි වනු ඇත. එමෙන්ම වෙළඳපොළේ ඇති අඹවල මිල පමණක් නොව එම මිලට සරිලන රසයකුත් ගුණයකුත් ලැබෙන අඹ මිලදී ගැනීමටත් අප පුරුදු විය යුතුය. තවද වෙළෙඳපොළේ ඇති නුසුදුසු අඹ ප්‍රතික්‍ෂේප කිරීමද අප විසින් සිදු කළ යුතුය. එවිට අඹ නුසුදුසු නම් ඒවා විකිණෙන්නට නැති වනු ඇත. එවිට වෙළඳ පොළට නුසුදුසු අඹ පැමිණීමද අවම වනු ඇත. මේ සඳහා පාරිභෝගිකයාගේ කාර්යය බොහෝ වැදගත් වේ. එසේ නම් මින් පසු අපිත් රසැති ගුණැති අඹ කමු. අපි අපටත්, අපගේ මව්පියවරුන්ටත්, අපගේ සහෝදර සහෝදරියන්ටත්, අපගේ ආදරණීය දරුවන්ටත් ඉහළ ගුණාත්මයෙන් යුත් පලතුරක් ලබා දීමට එක් වෙමු, කැප වෙමු. ඒ තුළින් ලෙඩ රෝග වලින් පිරුණු හෙට දිනක් වෙනුවට නිරෝගී හෙට දිනක් ලබා ගමු.තොරතුරු මූලාශ්‍ර: පශ්චාත් අස්වැන්න පිළිබඳ තාක්‍ෂණ ආයතනය සහ කෘෂිකර්ම දෙපාර්තමේන්තුවේ විකිගොවියා වෙබ් අඩවිය [www.wikigovia.lk].</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>14</day>
    </date>
    <link>http://www.dinamina.lk/2012/01/14/_art.asp?fn=f1201144</link>
    <topic>දැයට කිරුළ වෙනුවෙන් සියලු අමාත්‍යාංශසූදානම්</topic>
    <author>ලාල් රාජපක්ෂ විලච්චිය</author>
    <content>දැයට කිරුළ උත්සවය සඳහා සියලු අමාත්‍යාංශ ලහි ලහියේ සූදානම් වේ. ඒ තත්වයන්හි ප්‍රගතිය සමාලෝචනය කිරීමක් අමාත්‍ය රංජිත් සියඹලාපිටිය මහතාගේ ප්‍රධානත්වයෙන් දැයට කිරුළ භූමියේ සකසා ඇති රැස්වීම් ශාලාවේදී පැවැත්විණි.ආරක්ෂක අමාත්‍යාංශය යටතේ පවතින සියලු අංගයන්හි වැඩ බොහොමයක් නිමාකර ඇත. සත්ව පාලන කටයුතු පිළිබඳ නවීන තාක්ෂණික ක්‍රමවේද පෙන්වීමටත්, තාක්ෂණික දැනුම විදහා පෑමට පශු සම්පත් හා විද්‍යා තාක්ෂණ අමාත්‍යාංශ සූදානම් ය. අක් . 8ක භූමියක් කෘෂිකර්ම අමාත්‍යාංශයට අයත්ය. යන්ත්‍ර සූත්‍ර හඳුන්වා දීම, ආදර්ශ වගා ඇතිකිරීම කෘෂිකර්ම අමාත්‍යාංශයෙන් සිදුවේ. මේ සඳහා රු. මිලියන 185ක් වැය කෙරේ. පලතුරු වර්ග 8ක් ස්ථිර ලෙස වගා කර ඇත.තෙල් පිරිපහදුව කෘමි බෙහෙත් නිපදවීම, තෙල් සඳහා කැණීම් කිරීම ඛනිජ තෙල් සංස්ථාව යටතේ ප්‍රදර්ශනය කෙරේ. බලශක්ති අමාත්‍යාංශය මගින් පළාත තුළ ට්‍රාන්ස් ෆෝමර් 550ක් සවිකර ඇත. මේ වන විට ජල පහසුකම් 906ක් සපුරා ඇත. දිස්ත්‍රික්කය තුළ නිවාස 1915ක ප්‍රමාණයක් නිවාස ඉදිකිරීම් අමාත්‍යාංශය යටතේ ඉදිකරයි. පොල් අතුවහළ බොහොමයකට උළු සෙවිලි කරනු ලබයි. ඉදිකිරීම් 95%කටත් වැඩිය. නිවාස ඉදිකිරීම දිගටම සිදුකරනු ලබයි. නිවාස සඳහා මිලියන 250ක්, තර්ජිත ගම්මානවලට වෙන් කර ඇත.ගල් යුගයේ සිට නවීන තාක්ෂණික යුගය දක්වා අවස්ථා ප්‍රදර්ශනය කෙරේ.වොලිබෝල්, නෙට්බෝල් තරග මෙන්ම හම්බන්තොට සිට අනුරාධපුරය දක්වා පාපැදි තරගයක් අමාත්‍යාංශය විසින් සංවිධානය කරනු ලබයි.මිරිස වැටිය ඉදිකිරීම් පෙබ 4වැනිදා විවෘත කෙරේ. සංස්කෘතික අංග විදහා දැක්වෙන ප්‍රදර්ශන ක්‍රියාවලී ජාතික උරුම අමාත්‍යාංශය මගින් සිදු කෙරේ. මෙම උත්සවයට සමගාමීව කහටගස්දිගිලිය බස් නැවතුමේ වැඩ අවසන් වෙමින් පවතින බවද සඳහන් විය. ජලසම්පත් අමාත්‍යාංශය යටතේ, යාන්ඔය ව්‍යාපෘතිය ජනපති අතින් පෙබ.4දින ඇරැඹීමට නියමිතය.සුළු අපනයන බෝග දෙපාර්තමේන්තුව මගින් කජු අක්කර 100ක් වගා කරයි. මේ වනවිට අක්.75ට වඩා වගා කර ඇත. වන වගාවක්, පරිසරීය සාධකවල වැදගත්කම ප්‍රදර්ශනය පරිසර අමාත්‍යාංශය යටතේ සිදු කෙරේ.අධ්‍යාපන අමාත්‍යාංශය යටතේ සෞන්දර්ය වැඩසටහන්, චිත්‍ර තරග පැවැත්වීම හා පාසල් ඉදිකිරීම් ක්‍රියාත්මකයි. උසස් අධ්‍යාපන අමාත්‍යාංශය යටතේ වැඩ සටහන් 21ක් ඉදිරිපත් කරයි.ඒ අතර වෛද්‍යපීඨ, ඉංජිනේරු පීඨ ද අයත් වේ. ආයතන 18ක් යටතේ ප්‍රදර්ශන කුටි සකසන බව යෞවන කටයුතු අමාත්‍යාංශය ප්‍රකාශ කරයි. ජංගම රෝහලක්, අනුරාධපුර රෝහලේ භික්ෂු වාට්ටුවක් ඉදිකිරීම සිදුකර ඇත.වාහන 5000ට වැඩි කොටසක් නතර කිරීමට, මිලියන 70ක වියදමින් වාහන අංගන ඉදිකිරීමද සිදුවේ. රාජ්‍ය පරිපාලන අමාත්‍යාංශය යටතේ සේවා පියසක් විවිධ වගාවන් සහිත වගා බිමක් සකසා ඇත. බන්ධනාගාර රැඳවියන් වගා කටයුතු සඳහා සාමාන්‍ය ඇඳුමින් යුක්තව යොදාගනී. වගාළිං, පානීය ළිං ආපදා කළමනාකරණ යටතේ ඉදිකෙරේ.නැවත පදිංචිකිරීමේ අමාත්‍යාංශය යටතේ ජංගම සේවා 14ක්,, ආබාධිත අය සඳහා නිවාස ව්‍යාපෘතියක්, ස්වයංරැකියා සඳහා පුහුණු මුල්‍ය ප්‍රතිපාදන ලබා දේ. කාන්තා කටයුතු අමාත්‍යාංශය යටතේ ප්‍රදර්ශන කුටි, ළමා ක්‍රියා කාරකම්, කාන්තා නිෂ්පාදන ත්‍රිත්වය ප්‍රදර්ශනය කෙරේ. ළමා නිර්මාණ, තරග, වීඩියෝ චිත්‍රපට, ළමා චිත්‍රපට හා ජංගම සේවා ක්‍රියාත්මක කිරීමට නියමිතයි.පුද්ගලික ප්‍රවාහනය යටතේ ප්‍රදර්ශන බිමේ සිට අනුරාධපුරය වායුසමන බස්රථ, පාසල් සඳහා බස්රථ 40ක්, දිස්ත්‍රික්කය පුරාවට බස්රථ 500ක් යොදයි. ඉඩම් අමාත්‍යාංශයෙන් නවීන දත්ත රැස්කිරීම් යටතේ ඉඩම් පිළිබඳ ඇගයීමක් සිදුකරයි. ආර්ථික සංවර්ධන අමාත්‍යාංශයේ රාජ්‍ය සම්පත් හා ව්‍යවසාය අමාත්‍යාංශය යටතේ අංශ 15ක් ක්‍රියාත්මක කරයි.දර්ශන භූමියේ අතරමං වන අය සොයා ගැනීමට ස්ථාන කිහිපයක් අරඹයි. පොදුවේ ගත් කල සියලු අමාත්‍යාංශ යටතේ පවතින ප්‍රදර්ශන අවස්ථාවල වැඩ කොටස් 85%කට වඩා අවසන් කර ඇත. ඉදිරියේදී සිදුවන ආරක්ෂක ක්‍රියාවලිය පිළිබඳවද සාකච්ඡා කෙරිණි. මෙයට මැති ඇමැතිවරු ඇතුළු රාජ්‍ය නිලධාරීහු රැසක් සහභාගී වූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>16</day>
    </date>
    <link>http://www.dinamina.lk/2012/01/16/_art.asp?fn=n1201161</link>
    <topic>ගොවීන් හා ව්‍යාපාරිකයන් සූදානම් බව වෙළෙඳ අමාත්‍යාංශය කියයි</topic>
    <author>විජයානි එදිරිසිංහ සහ රක්ෂණ ශි‍්‍රයන්ත</author>
    <content>එළවළු සහ පලතුරු සඳහා ප්ලාස්ටික් කූඩ අනිවාර්ය කිරීමේ නීතිය ඊයේ (15) සිට ක්‍රියාත්මක විය. මීට මසකට පෙර අනිවාර්ය කෙරුන එම නීතිය ඊයේ (15) දක්වා මසක කාලයකින් කල් තැබුණේ ව්‍යාපාරිකයන් සහ ගොවි ජනතාව ඒ සඳහා හුරුවන තෙක් බව වෙළඳ අමාත්‍යාංශය පවසයි.මේ වන විට ඔවුහු වැඩි පිරිසක් කූඩ භාවිතයට හුරු වී සිටිති.දඹුල්ල, තඹුත්තේගම, නුවරඑළිය, පුත්තලම ඇතුළු දිවයිනේ බොහෝ ප්‍රදේශවලින් කොළඹට එළවළු සහ පලතුරු ප්‍රවාහනය කිරීම සඳහා ප්ලාස්ටික් කූඩ යොදාගැනීමට සූදානම්ව තිබුණි.එම ප්‍රදේශවල ආර්ථික මධ්‍යස්ථාන කළමනාකරුවන් පවසා සිටියේ ගොවි ජනතාව සහ ව්‍යාපාරිකයන් කූඩ භාවිතයට එකඟව සිටින බවයි.කූඩ භාවිතය නීතියක් වශයෙන් බලහත්කාරයෙන් ක්‍රියාත්මක කරනවාට වඩා ගොවීන් සහ ව්‍යාපාරිකයන් විසින්ම එහි වාසිදායක තත්ත්වය තේරුම් ගෙන ඊට යොමු වී කටයුතු කරනු ඇති බව රජයේ බලාපොරොත්තුව බව වෙළඳ අමාත්‍යාංශයේ නිලධාරියෙක් පැවසීය. මෙම කූඩ නීතිය බලපැවැත්වෙන්නේ එළවළු වර්ග දහයක් සහ පලතුරු වර්ග දහයක් සඳහා පමණි.තවද ගොවිපළේ සිට ආර්ථික මධ්‍යස්ථානය දක්වා එළවළු සහ පලතුරු ගෙන එන ගොවීන්ටද සුළු ප්‍රමාණයක් (කිලෝ සීයක්) ප්‍රවාහනය කරන අත් ට්‍රැක්ටර්, ත්‍රිරෝද, යතුරුපැදි, පාපැදිවල ගෙන යන වෙළඳුන්ට ද මෙම කූඩ නීතිය බලපවත්වන්නේ නැත..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>16</day>
    </date>
    <link>http://www.dinamina.lk/2012/01/16/_art.asp?fn=n12011615</link>
    <topic>කටාර් රාජ්‍ය නායකයාටඋණුසුම් පිළිගැනීමක්</topic>
    <author/>
    <content>දෙදින නිල සංචාරයක් සඳහා ශ්‍රී ලංකාවට පැමිණි කටාර් රාජ්‍ය නායක ෂෙයික් හමාඩ් බින් කලීෆා අල්තානි මහතා කටුනායක බණ්ඩාරනායක ගුවන් තොටුපළේ දී මහත් හරසරින් පිළිගනු ලැබීය.ජනාධිපති මහින්ද රාජපක්ෂ මහතාගේ ආරාධනයකට අනුව ශ්‍රී ලංකාවට පැමිණි කටාර් රාජ්‍ය නායකයා ඇතුළු දූත පිරිස පිළිගැනීම සඳහා ජනාධිපතිවරයා කටුනායක බණ්ඩාරනායක ගුවන් තොටුපළ වෙත පැමිණියේ ය.හරසරින් පිළිගැනිමෙන් අනතුරුව කටාර් රාජ්‍ය නායකයා ඇතුළු දූත පිරිස වෙස් නැටුම් කණ්ඩායම් පෙරටු කර ගත් අලංකාර පෙරහරකින් කැඳවා ගෙන පැමිණි අතර ශ්‍රී ලංකා නාවික හමුදා උත්තමාචාරය ද පිරිනැමිණි.ශ්‍රී ලංකා නාවික හමුදා තූර්ය වාදක කණ්ඩායම දෙරටේ ජාතික ගීත ගායනයෙන් අනතුරුව ශ්‍රී ලංකා යුද හමුදාව ආචාර වෙඩිමුර 21ක් පිරිනැමීය.කටාර් රාජ්‍ය නායකයා පිළිගැනීමේ අවස්ථාවට ඇමැතිවරුන් වන මහාචාර්ය ජී. එල්. පිරිස්, ඒ. එච්. එම්. ෆවුසි, අනුර පි‍්‍රයදර්ශන යාපා, ෆීලික්ස් පෙරේරා, නියෝජ්‍ය ඇමැති පි‍්‍රයංකර ජයරත්න, බස්නාහිර පළාත් ආණ්ඩුකාර අලෙවි මවුලානා, පාර්ලිමේන්තු මන්ත්‍රීවරුන් වන, නාමල් රාජපක්‍ෂ, සජින් වාස් ගුණවර්ධන, උදිත ලොකු බණ්ඩාර, තිලංග සුමතිපාල, සුදර්ශනී ප්‍රනාන්දු පුල්ලේ, ජනාධිපති ලේකම් ලලිත් විරතුංග, ජනාධිපති කාර්ය මණ්ඩල ප්‍රධානී ගාමිණී සෙනරත්, ත්‍රිවිධ හමුදාපතිවරුන් ඇතුළු විශාල පිරිසක් එක්ව සිටියහ..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>16</day>
    </date>
    <link>http://www.dinamina.lk/2012/01/16/_art.asp?fn=n1201162</link>
    <topic>අධිවේග ගමනට වාහනය සුදුසු දැයි සොයති</topic>
    <author>නුවන් කොඩිකාර සහ පණ්ඩුක සමරසේකර</author>
    <content>දක්ෂිණ අධිවේගී මාර්ගයේ ගමන් ගන්නා සියලුම වාහන රථවාහන පොලිසිය මගින් ක්ෂණික පරීක්ෂාවට ලක්කර ධාවනයට සුදුසු තත්ත්වයේ වාහන පමණක් ඇතුළු කරන බව පොලිස් මාධ්‍ය ප්‍රකාශක අජිත් රෝහණ මහතා පවසයි.අධිවේගී මාර්ගයේ මෙතෙක් සිදු වූ අනතුරු වලින් වැඩිම ගණනක් සිදුවී ඇත්තේ එහි වේගයට ඔරොත්තු දෙන අන්දමේ සුදුසු තත්ත්වයක් නොතිබූ වාහන බව නිරීක්ෂණය වී ඇති අතර, අධිවේගී මාර්ගයක ධාවනයට තරම් සුදුසු ටයර්, පැති කණ්ණාඩි, සංඥා එළි, විදුලි ලාම්පු ආදිය මනා ක්‍රියාකාරී තත්ත්වයෙන් පැවතීම අනිවාර්ය බවද අජිත් රෝහණ මහතා ‘දිනමිණ’ කළ විමසීමක දී පැවසී ය..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>16</day>
    </date>
    <link>http://www.dinamina.lk/2012/01/16/_art.asp?fn=n1201163</link>
    <topic>මදුරු මර්දන සතිය අද සිට ක්‍රියාත්මකයි</topic>
    <author>සන්ධ්‍යා කරුණාරත්න</author>
    <content>ජාතික මදුරු මර්දන සතිය අදින් (16) ඇරඹේ. 2012 වසරේදී ක්‍රියාත්මක වන ප්‍රථම මදුරු මර්දන සතිය මෙය බව සෞඛ්‍ය අමාත්‍යාංශය පවසයි.ඒ අනුව 16 වැනිදා සිට 22 වැනිදා දක්වා වූ සතියේදී රට පුරා සියලුම සෞඛ්‍ය වෛද්‍ය නිලධාරි කොට්ඨාසවල ජාතික මදුරු මර්දන සතිය ක්‍රියාත්මක කිරීමට සෞඛ්‍ය අමාත්‍යාංශය පියවර ගෙන ඇත.මදුරුවන් බෝ විය හැකි අවදානම් සහිත ස්ථාන පවත්වාගෙන යන හිමිකරුවන් වෙත රතු නිවේදන නිකුත් කිරීම ද, ඔවුන්ට එරෙහිව දැඩි දඬුවම් පැමිණවීම ද මේ සතියේදි සිදුකෙරේ.සෞඛ්‍ය අමාත්‍යාංශය හා ආරක්ෂක අමාත්‍යාංශය එක්ව මේ පියවර ගැනීම සිදුකරයි. මේ සතිය ආරම්භ කරමින් වෙනදා මෙන් ජාතික වැඩසටහනක් ක්‍රියාත්මක නොකරන බවත් ඒ වෙනුවට රට පුරා සියලුම ප්‍රදේශවල මේ වැඩසටහන සියලුදෙනා එක්ව ක්‍රියාත්මක කරන බවත් සෞඛ්‍ය ඇමැති මෛත්‍රීපාල සිරිසේන මහතා ප්‍රකාශ කරයි.සෞඛ්‍ය ඇමැතිවරයා ඇතුළු අමාත්‍යාංශයේ නිලධාරි කණ්ඩායමක් රට පුරා පිහිටි සෞඛ්‍ය වෛද්‍ය නිලධාරි කොට්ඨාසවලට අහඹු ලෙස දැනුම්දීමකින් තොරව ගොස් මදුරු මර්දන වැඩසටහන ක්‍රියාත්මක වන්නේද කියා අධීක්ෂණය කිරීමට ද නියමිතය.ඩෙංගු මදුරු වසංගත තත්ත්වය වෙනදාට වඩා ඉදිරි කාලය තුළදී හිස එසවීමේ අවදානමක් පවතින නිසා මෙවැනි මදුරු මර්දන සතියක් ක්‍රියාත්මක කිරීමට සෞඛ්‍ය අමාත්‍යාංශය පියවර ගෙන තිබේ.මදුරුවන් බෝ විය හැකි ස්ථාන විනාශ කරමින් පිරිසිදු පරිසරයක් පවත්වා ගැනීම මඟින් ඩෙංගු මදුරු වසංගතය මර්දනය කළ හැකි බවත් ඒ නිසා තමා ජීවත්වන පරිසරය නිතරම පිරිසිදුව පවත්වා ගත යුතු බවත් අමාත්‍යාංශය සඳහන් කරයි..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>16</day>
    </date>
    <link>http://www.dinamina.lk/2012/01/16/_art.asp?fn=n1201164</link>
    <topic>දඹදිව වන්දනාකරුවන්ගෙන් මුදල් අය කිරීම නවතී</topic>
    <author>නුවන් කොඩිකාර</author>
    <content>දඹදිව වන්දනා සංචාරක නියෝජිත ආයතන හා වන්දනාකරුවන්ගෙන් මුදල් අය කිරීමට බුද්ධශාසන අමාත්‍යාංශයේ ලේකම්වරයා ගත් තීරණය වහාම ක්‍රියාත්මක වන පරිදි අත්හිටුවීමට අගමැති දි. මු ජයරත්න මහතා තීරණය කර තිබේ.දඹදිව වන්දනා සංචාරක නියෝජිත ආයතන මඟින් සහ වන්දනාකරුවන්ගෙන් එක් වන්දනා සංචාරයක් සඳහා රුපියල් 2500 ක මුදලක් අය කිරීමට බුද්ධශාසන හා ආගමික කටයුතු අමාත්‍යාංශයේ ලේකම්වරයා තීරණය කර තිබේ.බුද්ධශාසන හා ආගමික කටයුතු අමාත්‍යාංශයේ ලේකම්වරයා මෙම තීරණයට එළඹ ඇත්තේ විෂයභාර ඇමැතිවරයා වශයෙන් අගමැතිවරයාගේ කිසිදු අනුදැනුමකින් තොරව බව අමාත්‍යාංශ ආරංචි මාර්ග සඳහන් කරයි. එම කාර්ය සඳහා ලේකම්වරයා කමිටුවක්ද පත්කොට ඇති බව එම ආරංචි මාර්ග සඳහන් කළේය.ලේකම්වරයා ගෙන ඇති තීරණය තුළින් තමන්ට බලවත් අසාධාරණයක් සිදුවන බව දඹදිව වන්දනා සංචාරක නියෝජිත ආයතන හිමිකරුවන් බහුතරයක් අගමැතිවරයාට පෙන්වා දී තිබේ.එවැනි මුදලක් අයකිරිම පිළිබදව යෝජනවක් හෝ ඉදිරිපත්ව නොතිබු බවත්, එවැනි කිසිදු මුදලක් අය කිරීමක් සිදු කිරීමට තමා අපේක්ෂා නොකරන බවත් බුද්ධශාසන හා ආගමික කටයුතු ඇමැති, අගමැති දි. මු ජයරත්න මහතා අවධාරණය කර සිටී..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>16</day>
    </date>
    <link>http://www.dinamina.lk/2012/01/16/_art.asp?fn=n1201165</link>
    <topic>මිහින් ලංකා - මැනිලා ගුවන් ගමන් අරඹයි</topic>
    <author>සුභාෂිනි සේනානායක</author>
    <content>පිලිපීනයේ මැනිලා නුවර දක්වා මිහින් ලංකා ගුවන් ගමන් ආරම්භ කෙරේ.ලබන මාසයේදී පළමු ගුවන් ගමන සිදුකෙරෙන බව සිවිල් ගුවන් සේවා ඇමැති පියංකර ජයරත්න මහතා පැවසීය.පිලිපීනය, ශ්‍රී ලංකාව අතර සංචාරකයන් වැඩි වීමේ ප්‍රවණතාවය හේතුවෙන් මෙම ගුවන් ගමන් ආරම්භ කිරීමට කටයුතු කරන බව මිහින් ලංකා සමාගමේ විධායක අධ්‍යක්‍ෂ කපිල චන්ද්‍රසේන මහතා පැවසීය..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>16</day>
    </date>
    <link>http://www.dinamina.lk/2012/01/16/_art.asp?fn=n1201166</link>
    <topic>සා/පෙ ජය නියත ‘සිත්මිණ’ අද සිට</topic>
    <author>සුභාෂිණී සේනානායක</author>
    <content>අ. පො. ස. සා/පෙ සිසුන්ගේ විභාග ජය ඉලක්ක කොට සීමාසහිත එක්සත් ප්‍රවෘත්ති පත්‍ර සමාගම විසින් සතිපතා ප්‍රකාශයට පත්කරනු ලබන සා/පෙ සිත්මිණ අධ්‍යාපනික පුවත්පතේ මංගල කලාපය, අධ්‍යාපන ඇමැති බන්දුල ගුණවර්ධන මහතාගේ ප්‍රධානත්වයෙන් අද නිකුත් වේ. එම උලෙළ ප. ව. 3.00ට ලේක්හවුස් ශ්‍රවණාගාරයේදී පැවැත් වේ.ල්ක්හවුස් ආයතනය පහ – වසර ශිෂ්‍යත්ව විභාගය ඉලක්ක කොට නිකුත් කරනු ලබන ‘විදුනැණ’ පුවත්පත රට පුරා බෙහෙවින් ජනපි‍්‍රය වී ඇති අතර ගුරුවරුන්ගේ, අධ්‍යාපනඥයන්ගේ හා මාපියන්ගේ ඉල්ලීම මත ‘සා/පෙ සිත්මිණ’ පුවත්පත එළිදක්වන බව අලෙවි හා ශාඛා කාර්යාල ප්‍රධානී සුනිල් සෙන්දනායක මහතා කියයි.ප්‍රවීණ අධ්‍යාපනඥයන්, ජනපි‍්‍රය ගුරුවරුන් හා උපදේශකයන්ගෙන් සැදුම්ලත් ලේඛක මණ්ඩලයක් විෂය නිර්දේශයට අනුව පාඩම් මාලා සකස් කරන බවත්; ගැටලු සරලව හා පැහැදිලිව ඉදිරිපත් කරමින් නිවැරැදි පිළිතුරු සපයන බවත්; විභාගයට අදාළ උපදේශන සපයන බවත් සිත්මිණ කර්තෘවරිය වන මනෝලී සුබසිංහ මහත්මිය කියයි.මහින්ද චින්තන ඉදිරි දැක්මට අනුව අධ්‍යාපනයේ යථාර්ථයන් ජයගැනීම සඳහා මේ අධ්‍යාපනික සත්කාරය ආරම්භ කළ බව ලේක්හවුස් ආයතනයේ පාලනාධිකාරිය පෙන්වා දෙයි. මේ අවස්ථාවට විභාග කොමසාරිස් ජනරාල් ඩබ්ලිව්. එම්. එන්. ජේ. පුෂ්පකුමාර, සීමාසහිත එක්සත් ප්‍රවෘත්ති පත්‍ර සමාගමේ සභාපති සහ කළමනාකාර අධ්‍යක්‍ෂ ජ්‍යෙෂ්ඨ මාධ්‍යවේදී බන්දුල පද්මකුමාර යන මහත්වරු ඇතුළු අධ්‍යක්‍ෂ මණ්ඩලය, කර්තෘවරුන්, අධ්‍යාපනඥයෝ, ගුරුවරු ඇතුළු පිරිසක් සහභාගී වෙති..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>16</day>
    </date>
    <link>http://www.dinamina.lk/2012/01/16/_art.asp?fn=n1201167</link>
    <topic>රණවිරුවන් සැකසූ තෛපොංගල් කිරිබත</topic>
    <author>විජයානි එදිරිසිංහ සහ රක්ෂණ ශි‍්‍රයන්ත</author>
    <content>තෛපොංගල් උත්සවය නිමිත්තෙන් යාපනයේ යුද හමුදා රණවිරුවන් විසින් ඊයේ (15) සකස් කරන ලද මහා කිරිබත දසදහසකට වැඩි පිරිසක් භුක්ති විඳි බව යුද හමුදාව පවසයි.යුද හමුදාපති ලුතිනන් ජනරාල් ජගත් ජයසූරිය මහතාගේ උපදෙස් මත යාපනය ආඥාපති මේජර් ජනරාල් මහින්ද හතුරුසිංහ, 55 වන බලසේනාංකාධිපති රුවන් කුලතුංග ඇතුළු යාපනයේ රණවිරුවන් මේකිරිබත් උත්සවය සංවිධානය කර තිබුණි. තිස් වසරක් පැවති කුරිරු යුද්ධය අවසන් වීමෙන් පසු උතුරේ ජනතාව සහ ත්‍රිවිධ හමුදාවත්, උතුරට යන එන ආගන්තුක පිරිස් අතරත් සහයෝගීතාව ඇතිකරවනු වස් සකස් කරන ලද තෛපොංගල් කිරිබත සැවොම එක්ව ඊයේ (15) භුක්ති වින්දහ.මේ මහා තෛපොංගල් කිරිබත මෙවර සකස් කෙරුණේ දෙවෙනි වරටයි.යාපනයේ අලිමංකඩ පිවිසුම් දොරටුව ආසන්නයේදී සකස් කරනු ලැබූ කිරිබත උතුරට යන එන සෑම දෙනෙකුටම පිළිගැන්වීමට රණවිරුවන් සමඟ උතුරේ ද්‍රවිඩ ජනතාව ද එකතු වී සිටියහ. මෙම කිරිබත සමඟ තේ පැන් සංග්‍රහයක් ද ඔවුන් වෙනුවෙන් තෑගි පාර්සලයක් ද ලබා දීමට යුද හමුදා රණවිරුවෝ අමතක නොකළහ.මේ අතර යාපනයට යන එන ජනතාවට දැකබලා ගැනීම සඳහා යාපනයේ ජනතාවගේ පැරණි සිරිත් විරිත්, කෘෂිකර්මාන්ත අංගෝපාංග ඇතුළු පැරණි දෑ එක්කර සකස් කරන ලද ආදර්ශ ගම්මානයක් රණවිරුවන් විසින් අලිමංකඩ පිවිසුම් දොරටුවට යාබදව සකස් කර තිබේ. පවුල් කිහිපයක් ද එහි පදිංචිව සිටිති. යාපනයට යන එන ජනතාව එම ආදර්ශ ගම්මානය නැරඹීමට ද අමතක නොකළහ..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>16</day>
    </date>
    <link>http://www.dinamina.lk/2012/01/16/_art.asp?fn=n1201168</link>
    <topic>අ’පුර මිලියන 21000ක සුබ සාධන වැඩ</topic>
    <author>ජයසිරි මුණසිංහ හා අනුරාධපුර සියලුම මාධ්‍යවේදීන්අනුරාධපුර දැයට කිරුළ භූමියේ සිට...</author>
    <content>දැයට කිරුළ ජාතික සංවර්ධන ප්‍රදර්ශනයට සමගාමීව අනුරාධපුර දිස්ත්‍රික්කයේ රුපියල් මිලියන විසිඑක් දහසක (21000) දැවැන්ත මුදලක් වැයකොට පොදුජන සුබ සාධන වැඩ සිදුකෙරේ.හය වෙනි වරටත් සංවිධානය කරනු ලබන 2012 දැයට කිරුළ ප්‍රදර්ශනය අනුරාධපුර ඔයාමඩුව දී පැවැත්වේ. එහි ඉදිකිරීම් කටයුතු පිළිබඳ ඊයේ (15) උදේ එහි පැවති විශේෂ මාධ්‍ය හමුවේ දී මේ කරුණු අනාවරණය විය.දැයට කිරුළ සංවර්ධන කටයුතු සභාපති සහ විදුලි සංදේ්ශ හා තොරතුරු තාක්ෂණ ඇමති රංජිත් සියඹලාපිටිය, වනජීවි හා ගොවිජන සේවා අමාත්‍ය එස්. එම්. චන්ද්‍රසේන, උතුරු මැද පළාත් මහ ඇමති බර්ටි ප්‍රේමලාල් දිසානායක, නියෝජ්‍ය අමාත්‍ය වරුන් වන ඩබ්. බී. ඒකනායක, වීරකුමාර දිසානායක, පාර්ලිමේන්තු මන්ත්‍රී ෂෙහාන් සේමසිංහ, එන්. සී. මුතුකුමාරණ, උතුරු මැද පළාත් සභා අමාත්‍ය එච්. බී. සේමසිංහ, ජනමාධ්‍ය හා ප්‍රවෘත්ති අමාත්‍යාංශයේ ලේකම් ඩබ්. බී. ගනේගල, යන මහත්වරු ඇතුළු කිහිප දෙනෙකු මෙහි දී අදහස් දැක්වූහ. මහා මාර්ග, විදුලිබල, පානීය ජලය, සෞඛ්‍ය, අධ්‍යාපන, සංචාරක, සෞඛ්‍ය, වනිතා කටයුතු, නිවාස, ක්‍රීඩා ආදී සියලුම යටිතල පහසුකම් දියුණු කරන බවට මෙහි දී අනාවරණය විය..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>16</day>
    </date>
    <link>http://www.dinamina.lk/2012/01/16/_art.asp?fn=n1201169</link>
    <topic>සිසුන් ගන්න ජාතික උළෙල අද මතුගම දී</topic>
    <author>සුභාෂිණි සේනානායක</author>
    <content>2012 වසරේ පළමුවන ශ්‍රේණියට සිසුන් ඇතුළත් කිරීමේ ජාතික උත්සවය අද (16) පෙරවරු 8.00ට මතුගම සී. ඩබ්ලිව්. ඩබ්ලිව්. කන්නන්ගර මධ්‍ය මහා විද්‍යාලයේදී පැවැත්වේ.අධ්‍යාපන ඇමැති බන්දුල ගුණවර්ධන මහතාගේ ප්‍රධානත්වයෙන් මේ උත්සවය පැවැත්වේ..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>16</day>
    </date>
    <link>http://www.dinamina.lk/2012/01/16/_art.asp?fn=n12011610</link>
    <topic>ඉන්දීය විදේශ ඇමැති අද දිවයිනට</topic>
    <author>මහින්ද අලුත්ගෙදර</author>
    <content>සිවුදින නිල සංචාරයක් සඳහා ඉන්දීය විදේශ කටයුතු ඇමැති එස්.එම් ක්‍රිෂ්ණා මහතා අද (16) ශ්‍රී ලංකාවට පැමිණෙයි.දෙරටේ සහයෝගීතාව තවදුරටත් පුළුල් කර ගැනීමේ අරමුණින් ශ්‍රී ලංකාවට පැමිණෙන ඉන්දීය විදේශ කටයුතු ඇමැතිවරයා මෙරට රැඳී සිටින කාලය තුළ ජනාධිපති මහින්ද රාජපක්ෂ හා විදේශ කටයුතු ඇමැති මහාචාර්ය ජී.එල් පීරිස් මහත්වරු සමඟ විශේෂ සාකච්ඡාවකද නිරත වීමට නියමිත බව විදේශ කටයුතු අමාත්‍යාංශය පවසයි.ශ්‍රී ලංකා රජය සහ දෙමළ ජාතික සංධානය අතර පවත්නා සාකච්ඡා තවදුරටත් ශක්තිමත් කිරීමට බලාපොරොත්තුවන එස්.එම් ක්‍රිෂ්ණා මහතා ඉන්දීය රජයේ ආධාර මත උතුරු පළාතේ ක්‍රියාත්මක කෙරෙන නිවාස ව්‍යාපෘතියේ වත්මන් ප්‍රගතිය සම්බන්ධයෙන් සොයා බැලීමටද නියමිත බව එම අමාත්‍යාංශය කියාසිටී.ඇමෙරිකානු ඩොලර් මිලියන 260 ක ඉන්දීය රජයේ ආධාර මත උතුරේ ක්‍රියාත්මක කෙරෙන නිවාස ව්‍යාපෘතියට අදාළ ගිවිසුමකට මෙන්ම කෘෂිකර්ම හා විදුලි සංදේශ ක්ෂේත්‍රයන්ට අදාළ සහයෝගීතා ගිවිසුමකටද ඉන්දීය විදේශ ඇමැතිවරයා අත්සන් කිරීමට නියමිතව ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>16</day>
    </date>
    <link>http://www.dinamina.lk/2012/01/16/_art.asp?fn=n12011617</link>
    <topic>ශ්‍රී ලංකා-කටාර්අවබෝධතා ගිවිසුම් 6ක්</topic>
    <author/>
    <content>ශ්‍රී ලංකාව සහ කටාර් රාජ්‍යය අතර අවබෝධතා ගිවිසුම් 06කට සහ ද්විපාර්ශ්වික ගිවිසුම් 3කට ඊයේ (15) කොළඹ දී අත්සන් තැබිණි.ජනාධිපති මහින්ද රාජපක්ෂ මහතාගේ ආරාධනයකට අනුව දෙදින නිල සංචාරයක් සඳහා ශ්‍රී ලංකාවට පැමිණි කටාර් රාජ්‍ය නායක ෂෙයික් හමාඩ් බින් කලීෆා අල්තානි මහතා සහ ශ්‍රී ලංකා ජනාධිපතිවරයා අතර ද්විපාර්ශ්වික සාකච්ඡාවක් ජනාධිපති කාර්යාලයේ දී ඊයේ (15) පැවැති අතර ඉන් අනතුරුව මේ ගිවිසුම්වලට අත්සන් කෙරිණි.ඊට අමතරව ශ්‍රී ලංකාව හා කටාර් රාජ්‍යය අතර ඉහළ පෙළේ ඒකාබද්ධ කමිටුවක් පිහිටුවීම පිළිබඳව ගිවිසුමකට ද අත්සන් තැබිණි.අධ්‍යාපන, උසස් අධ්‍යාපන හා විද්‍යාත්මක පර්යේෂණ ක්ෂේත්‍රයේ සහයෝගිතාව පිළිබඳ අවබෝධතා ගිවිසුමකට අත්සන් කරන ලද අතර ආර්ථික, වාණිජ හා තාක්ෂණික සහයෝගිතාව පිළිබඳ ගිවිසුමකට ද අත්සන් කෙරිණි. සංස්කෘතික ක්ෂේත්‍රයේ සහයෝගිතාව පිළිබඳ ගිවිසුමකට ද, නෛතික ක්ෂේත්‍රයේ සුහදතාවය පිළිබඳ ගිවිසුමකට ද දෙරටේ නියෝජිතයන් අත්සන් කරන ලද අතර සංචාරක ක්ෂේත්‍රයේ සුහදතාවය පිළිබඳව ද, ගුවන් සේවා පිහිටුවීම පිළිබඳව ද ගිවිසුම් සඳහා අත්සන් කළහ.ඊට අමතරව ශ්‍රී ලංකා ආයෝජන මණ්ඩලය හා කටාර් ඉඩම් ආයෝජන සමාගම අතර ඉඩම් අංශයේ ආයෝජන සහයෝගිතාව පිළිබඳ ගිවිසුමකට ද ශ්‍රී ලංකා ආයෝජන මණ්ඩලය හා කටාර් හෝල්ඩිං ආයතනය අතර ආයෝජන සහයෝගිතාව පිළිබඳ අවබෝධතා ගිවිසුමකට ද අත්සන් කළහ..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>16</day>
    </date>
    <link>http://www.dinamina.lk/2012/01/16/_art.asp?fn=n12011611</link>
    <topic>දිස්ත්‍රික් මට්ටමින් නව පාලම් 210ක්</topic>
    <author/>
    <content>දිවයිනේ සියලුම දිස්ත්‍රික්ක ආවරණය වන පරිදි පාලම් 210 ක් ඉදිකිරීමට ආර්ථික සංවර්ධන අමාත්‍යාංශය පියවර ගෙන ඇත.ග්‍රාමීය ප්‍රදේශවල ජනතාවගේ ගමනාගමන පහසුකම් වැඩි දියුණු කරමින් මුළු රටම ශීඝ්‍ර සංවර්ධනයකට නතු කිරීමේ අරමුණින් මෙම ව්‍යාපෘතිය ක්‍රියාත්මක කෙරේ.රුපියල් ලක්ෂ 62,300 ක ආයෝජන වටිනාකමක් ඇති මෙම ව්‍යාපෘතියට අවශ්‍ය මූල්‍ය ප්‍රතිපාදනවලින් සියයට 85 ක් බ්‍රිතාන්‍ය රජයේ ණය ආධාරවලින් සහ සියයට 15 ක් දේශීය බැංකු හරහා ලබා ගැනීමට නියමිත යි. බ්‍රිතාන්‍ය රජයෙන් ලබා ගන්නා ණය මුදල වසර 10 කින් ආපසු ගෙවීම සඳහා සියයට 02 ක් තරම් අඩු පොලී අනුපාතයක් යටතේ ලබා ගත හැකිවීම විශේෂත්වයකි.මෙම ව්‍යාපෘතිය යටතේ මිටර් 06 සිට 30 දක්වා විවිධ ප්‍රමාණයෙන් යුත් පාලම් 210 ක් ඉදි කෙරේ. ඉදිකිරීම් කටයුතු සීමාසහිත ක්ලේච්ලන්ඩ් බ්‍රිජ්ස් යූ. කේ. සමාගම මගින් සිදු කරනු ඇත. වසර තුනක් ඇතුළත මෙම ව්‍යාපෘතියේ ඉදිකිරීම් කටයුතු නිම කර ජනතා අයිතියට පැවරීමට ආර්ථික සංවර්ධන අමාත්‍යාංශය අපේක්ෂා කරයි..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>16</day>
    </date>
    <link>http://www.dinamina.lk/2012/01/16/_art.asp?fn=n12011612</link>
    <topic>දැයට කිරුළ ප්‍රදර්ශන බිමේ සියලු වැඩ අවසන් අදියරේ</topic>
    <author>සරත් මනුල වික්‍රම අනුරාධපුර විශේෂ</author>
    <content>දැයට කිරුළ ප්‍රදර්ශනය සඳහා වූ සියලුම කටයුතු මේ වනවිට ඉතා සාර්ථකව අවසන් වෙමින් පවතින බව දැයට කිරුළ කමිටුවේ සභාපති විදුලි සංදේශ හා තොරතුරු තාක්‍ෂණ ඇමැති රංජිත් සියඹලාපිටිය මහතා ප්‍රකාශ කරයි.ප්‍රදර්ශනය ලබන පෙබරවාරි 4 වැනිදා අනුරාධපුර ඔයාමඩුවේදී ආරම්භ කෙරේ. ඒ සඳහා සැකසෙන ප්‍රදර්ශන භූමියේ මෙන්ම, අනුරාධපුර දිස්ත්‍රික්කය පුරා දියත්කර ඇති සංවර්ධන ක්‍රියාවලියද සාර්ථක ප්‍රගතියක් පෙන්වන බව පෙරේදා (14) පැවැති ප්‍රගති සමාලෝචන හමුවේදී අමාත්‍යවරයා සඳහන් කළේය.හමුව පැවැත්වුණේ ප්‍රදර්ශන භූමියේ ඉදිකළ විශේෂ ශ්‍රවණාගාරයේදීය.අනුරාධපුර නගරයට පිවිසෙන ප්‍රධාන මාර්ග වන අනුරාධපුර – පුත්තලම් පාර, දඹුලු පාර, පාදෙණිය, කුරුණෑගල මාර්ගය හා තලාව කැකිරාව මාර්ගයේද නවීකරණ කටයුතු ද ලබන ජනවාරි 25 වැනිදාට පෙර අවසන් කරන ලෙස අමාත්‍යවරයා නිලධාරීන්ට උපදෙස් දුන්නේය.ඊට අමතරව රුපියල් කෝටි 250ක වියදමින් අනුරාධපුර නගරය හා ඔයාමඩුව ප්‍රදේශ ආශි‍්‍රත මහාමාර්ග පද්ධතිය පුළුල්කර කාපට් ඇතිරීම සඳහා ආරම්භ කළ ව්‍යාපෘති අවසන්වෙමින් පවතී. ජාතියේ අනාගත මග හෙළිකරන මෙම ප්‍රදර්ශනය නැරඹීමට සූදානම් වන ලෙස තමා සමස්ත රටවැසියන්ගෙන්ම ඉල්ලා සිටින බවද අමාත්‍යවරයා එහිදී කීය.“මෙය ජාතියේ අනාගත මග ගැන කියන අවස්ථාවක්. ඒ සඳහා පාසල් ළමයින් ගුරුවරුන් ඇතුළු සෑම දෙනාටම නැරඹීමේ පහසුකම් සපයා තිබෙනවා. විශේෂයෙන් උතුරේ සහ නැඟෙනහිර පාසල් ළමයින්ට දමිළ හා සිංහල භාෂා දෙකෙන්ම විස්තර කිරීමට අදාළ පරිදි නිලධාරීන් යොදවනවා. ඒ සඳහා පැමිණීමට සූදානම් වෙන්න කියලා මා ඒ සැමගෙන් ඉල්ලනවා.” අමාත්‍යවරයා කීය.සෑම අමාත්‍යංශයක් යටතේම අනුරාධපුර දිස්ත්‍රික්කය පුරා ක්‍රියාත්මක සංවර්ධන ව්‍යාපෘතීන් හි ප්‍රගතිය විමසීමට ලක්කළ ඇමැතිවරයා ඒවා නිමකිරීමට නිශ්චිත දින වකවානු ද නියම කළේය.උතුරුමැද ආණ්ඩුකාර කරුණාරත්න දිවුල්ගනේ ප්‍රධාන ඇමැති බර්ටි ;ප්‍්‍රමලාල් දිසානායක, නියෝජ්‍ය ඇමැති ඩබ්ලිව්. බී. ඒකනායක හා වීරකුමාර දිසානායක, පාර්ලිමේන්තු මන්ත්‍රී එස්. සී. මුතුකුමාරණ හා මධ්‍යම නුවරගම්පළාත ප්‍රාදේශීය සභාවේ සභාපති නයනානන්ද ජයසුන්දර මහත්වරුන් ප්‍රමුඛ මහජන නියෝජිතයන්ද, අනුරාධපුර මහ දිසාපති මහින්ද සෙනවිරත්න මහතා ඇතුළු නිලධාරීහු ද ඊට එක්වූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>16</day>
    </date>
    <link>http://www.dinamina.lk/2012/01/16/_art.asp?fn=n12011613</link>
    <topic>නාවික හමුදා මෙහෙයුමකින් යෝධ තල්මසෙක් දියඹට මුදා හැරේ</topic>
    <author>කල්පිටිය සමූහ</author>
    <content>කල්පිටිය වෙල්ල දුපත සමිපයට පැමිණි යෝධ තල්මසෙකු පසුගිය 13 දා කල්පිටිය විජය නාවික හමුදා නිලධාරීන් විසින් කළ දැවැන්ත මෙහෙයුමකින් අනතුරුව ගැඹුරු මුහුදට මුදා හැරිණි.අඩි තිස් අටක් දිගැති, අඩි දොළහක වට ප්‍රමාණයකින් යුතු මෙම තල්මසා Fin wheal වරල් තල්මසෙකු ලෙස, නාරා ආයතනය විසින් හඳුනාගෙන ඇත.පැය හතකට ආසන්න කාලයක් පුරා, නාවික හමුදා නිලධාරීන් හැටකට ආසන්න සංඛ්‍යාවක් සිදුකළ දැවැන්ත මෙහෙයුමකින් අනතුරුව, තල්මසා ගැඹුරු දියඹට මුදා හැරිණි..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>16</day>
    </date>
    <link>http://www.dinamina.lk/2012/01/16/_art.asp?fn=n12011614</link>
    <topic>එඩෙක්ස් 2012 අධ්‍යාපනික හා වෘත්තීය ප්‍රදර්ශනය 20දා සිට</topic>
    <author>නුවන් කොඩිකාර</author>
    <content>එඩෙක්ස් 2012 අධ්‍යාපනික හා වෘත්තිය ප්‍රදර්ශනය මෙම මස 20, 21 සහ 23 යන තෙදින පුරා කොළඹ බණ්ඩාරනායක අනුස්මරණ ජාත්‍යන්තර සම්මන්ත්‍රණ ශාලාවේදීත්, 27, 28 දෙදින පුරා නුවර නගර මධ්‍යස්ථානයේදීත් පැවැත්වේ.අමෙරිකා එක්සත් ජනපදය, එක්සත් රාජධානිය, රුසියාව, ඕස්ටේ‍්‍රලියාව, නවසීලන්තය වැනි රටවල් හා මැදපෙරදිග, දකුණු ආසියානු කලාප ඇතුළු දෙස් විදෙස් ආයතන 250 කට අධික ප්‍රමාණයක් ප්‍රදර්ශනය සඳහා සහභාගි වේ.මනෝමිතික පරීක්ෂණ සේවාවක් සහ ඊට සමගාමීව විස්තරාත්මක වෘත්තීය මාර්ගෝපදේශ සම්මන්ත්‍රණ මාලාවක් ද පවත්වන බව එඩෙක්ස් 2012 අධ්‍යාපනික හා වෘත්තිය ප්‍රදර්ශනයේ කමිටු සභාපති කමල් අබේසිංහ මහතා පැවැසීය.කොළඹ ආර්. සී. යූ. ස්කීල්ස් මධ්‍යස්ථානයේ 10 දා පැවැති මාධ්‍ය හමුවේදී සභාපතිවරයා එසේ කීවේය.“ශ්‍රී ලාංකේය තාරුණ්‍යය ජගත් තරඟකාරීත්වය සඳහා සවිබල ගැන්වීම” යන්න තේමාව කර ගනිමින් රාජකීය විද්‍යාලයීය සංගමය විසින් එඩෙක්ස් ප්‍රදර්ශනය 2004 වසරේ සිට පැවැත්වූ බව ඒ මහතා සඳහන් කළේය.දෙස් විදෙස් ආයතන මඟින් ඉදිරිපත් වන අධ්‍යාපනික, වෘත්තිය සහ තාක්ෂණික පාඨමාලා පශ්චාත් උපාධි වැඩසටහන් ආදිය සඳහා සැලකිය යුතු මිල අඩුකිරීමක් සහිතව එම ස්ථානයේදීම ලියාපදිංචි වීමේ අවස්ථා සලසා ඇති බව අබේසිංහ මහතා පැවැසීය.තොරතුරු තාක්ෂණ අංශ සඳහා විශේෂ වූ රැකියා අවස්ථා පිරිනැමෙන සම්මුඛ පරීක්ෂණ ද, රැකියා පිරික්සන්නන් හට තම අයඳුම්පත් රැගෙන ඒමට හෝ නිල වෙබ් අඩවියට යොමු කිරීමට උපදෙස් ලබා දෙන බවද සභාපතිවරයා කීවේය.ජනාධිපති ලේකම් කාර්යාලය, අධ්‍යාපන, උසස් අධ්‍යාපන, යෞවන කටයුතු හා නිපුණතා සංවර්ධන, කම්කරු සබඳතා යන අමාත්‍යාංශයන්හි අනුමැතිය ප්‍රදර්ශනය සඳහා හිමිව ඇති බවද කමල් අබේසිංහ මහතා සඳහන් කළේය.මධ්‍යම පරිසර අධිකාරිය හරිත ජීවන රටාව තරුණයන් අතර ප්‍රවර්ධනය කරමින් එඩෙක්ස් හරිත කලාපය සඳහා ඒ සඳහා අනුග්‍රහය දක්වන බවත් හෙතෙම ප්‍රකාශ කළේය. මේ අවස්ථාවේදී කොළඹ රාජකීය විද්‍යාලයේ විදුහල්පති උපාලි ගුණසේකර, මධ්‍යම පරිසර අධිකාරියේ සභාපති චරිත හේරත් මහත්වරුන් ඇතුළු සංවිධායක කමිටුවේ නිලධාරීහු රැසක් අදහස් දැක්වූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>16</day>
    </date>
    <link>http://www.dinamina.lk/2012/01/16/_art.asp?fn=n12011616</link>
    <topic>කොටි හිතවාදීන්ගේ ක්‍රියා ගැනදැඩිව අවධානය යොමු කරන්න</topic>
    <author>මහින්ද අලුත්ගෙදර</author>
    <content>එල්ටීටීඊ පෙරමුණු සංවිධානවල සහ කොටි හිතවාදීන්ගේ ක්‍රියා කලාපයන් සම්බන්ධයෙන් දැඩි ලෙස අවධානය යොමු කරන්නැයි ශ්‍රී ලංකා රජය යුරෝපීය රටවල සිටින ශ්‍රී ලංකා රාජ්‍ය තාන්ත්‍රිකයන්ට දැනුම් දෙයි. ඇතැම් රටවල දී කොටි හිතවාදීන් තම සංවිධානයේ අරමුණු ඉටුකර ගැනීම සඳහා විවිධ ක්‍රියාකාරකම්වල නිරතවන අතර ශ්‍රී ලංකාවට හා ශ්‍රී ලාංකීය ජනතාවට අහිතකර කිසිවක් ක්‍රියාත්මක කිරීම සඳහා කිසිවිටෙකත් ඉඩ නොදෙන බව විදේශ කටයුතු අමාත්‍යාංශයේ ලේකම් කරුණාතිලක අමුණුගම මහතා ‘දිනමිණ’ ට පැවැසීය.බ්‍රිතාන්‍ය, ප්‍රංශය හා කැනඩාව යන රටවල වෙසෙන කොටි හිතවාදීන් එල්.ටී.ටී.ඊ. ලාංඡනය සහිතව මුද්දර නිකුත් කිරීමත් සමඟ මේ කෙරෙහි වැඩි අවධානයක් යොමු කළ බව සඳහන් කළ ලේකම්වරයා ඒ ඒ රටවල ශ්‍රී ලංකාව නියෝජනය කරමින් සේවය කරන රාජ්‍ය තාන්ත්‍රිකයන් හරහා එම මුද්දර නිකුත් කිරීම නවතා දැමීමට කටයුතු කළ බව ද කීවේය.මේ අතර කරුණාතිලක අමුණුගම මහතා ප්‍රකාශ කළේ ඒ ඒ රටවල කොටි හිතවාදීන්ගේ අවශ්‍යතා මත තැපැල් මුද්දර නිකුත් කළ ද මුද්දර නිකුත් කිරීම හා සම්බන්ධ බලධාරීන් යළිත් එවැනි මුද්දරයක් නිකුත් කිරීම හෝ නිකුත් කරන ලද මුද්දර බෙදාහැරීම සම්පූර්ණයෙන්ම නැවැත්වීමට පියවර ගන්නා බවට සහතික වී තිබෙන බවය.බ්‍රිතාන්‍යයේ රාජකීය තැපැල් සේවාව හා ප්‍රංශයේ ලා පෝස්ටේ තැපැල් සේවය තමන් අතින් සිදුවූ අත් වැරැදීම පිළිබඳ ශ්‍රී ලංකා රජයෙන් සමාව ඉල්ලා තිබෙන අතර ඒ සම්බන්ධයෙන් කනගාටුව ද පළ කර තිබේ.කෙසේ වුවද යම් යම් අවස්ථාවන්හි දී කොටි හිතවාදීන් මෙවැනි ක්‍රියාකාරකම්වල නියැලීමට ඉඩ ඇති බව පෙන්වා දෙන විදේශ කටයුතු අමාත්‍යාංශයේ ලේකම්වරයා ඒ නිසාම එවැනි රටවල වෙසෙන ශ්‍රී ලංකා රාජ්‍ය තාන්ත්‍රිකයන් දැනුවත් කර තිබෙන බවද ප්‍රකාශ කරයි..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>16</day>
    </date>
    <link>http://www.dinamina.lk/2012/01/16/_art.asp?fn=n12011630</link>
    <topic> ‘අසිරිමත් සත් බුදු වන්දනාව’ මහා පින්කම</topic>
    <author>මහින්ද අලුත්ගෙදර</author>
    <content>“අසිරිමත් සත් බුදු වන්දනාව” මහා පින්කමක් අමෙරිකාවේ ශ්‍රි ලංකා තානාපති කාර්යාලය විසින් සංවිධානය කෙරිණි.ජනාධිපති මහින්ද රාජපක්ෂ මහතා ඇතුළු සියලුම ශ්‍රි ලාංකිකයන්ටත් ඇමෙරිකාවේ වෙසෙන සියලුම ශ්‍රි ලාංකිකයන්ටත් සෙත්පතා අමෙරිකාවේ ශ්‍රී ලංකා තානාපති ජාලිය වික්‍රමසූරිය මහතා ඇතුළු කාර්ය මණ්ඩලය සංවිධානය කළ මේ පින්කම පසුගියදා වොෂිංටන් නුවරදී පැවැත්විණි.2600 වැනි ශ්‍රී සම්බුද්ධත්ව ජයන්තියට සමඟාමීව මේ ‘අසිරිමත් සත් බුදු වන්දනාව’ මහා පින්කම සංවිධානය කරන ලද අතර එය තානාපති නිල නිවෙසේදී පැවැති බව අමෙරිකාවේ ශ්‍රී ලංකා තානාපති කාර්යාලය සඳහන් කරයි.කැලිෆෝනියාවේ මහමෙව්නාව භාවනා අසපුවේ වැඩවාසය කරන බණ්ඩාරවෙල සීලවිවේක ස්වාමින් වහන්සේ විසින් මේ පින්කම මෙහෙයවන ලද අතර අමෙරිකාවේ වෙසෙන බෞද්ධ හා බෞද්ධ නොවන ශ්‍රී ලාංකිකයන් 200 කට ආසන්න පිරිසක් ඒ සඳහා සහභාගිවී තිබේ.මහමෙව්නාව අසපුවේ නිර්මාතෘ කිරිබත්ගොඩ ඤාණානන්ද ස්වාමීන් වහන්සේගේ සුමධුර ධර්ම දේශනා ඇතුළත් සංයුක්ත තැටියක්ද සභාගිවු පිරිසට බෙදා දීමට තානාපති කාර්යාලය පියවර ගෙන ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>16</day>
    </date>
    <link>http://www.dinamina.lk/2012/01/16/_art.asp?fn=n12011631</link>
    <topic>ජාතික නාට්‍ය උළෙල හෙට සිට ජෝන් ද සිල්වා සමරු රඟහලේ දී</topic>
    <author>පණ්ඩුක සමරසේකර</author>
    <content>2011 ජාතික නාට්‍ය උළෙල හෙට (17) සිට 31 දක්වා දිනපතා ප.ව. 06.30 ට කොළඹ 07 ජෝන් ද සිල්වා සමරු රඟහලේදී පැවැත්වේ.මෙවර ජාතික උළෙල සඳහා දිගු නාට්‍ය 7 ක්, කෙටි නාට්‍ය 24 ක් හා ආරාධිත නාට්‍ය 2 ක් ප්‍රදර්ශනය කෙරේ.එම නාට්‍ය වේදිකාගත වන දිනයන් පහත පරිදි බව සංස්කෘතික කටයුතු දෙපාර්තමේන්තුව දන්වා සිටී.ජනවාරි 17 - පි‍්‍රයංකර රත්නායකගේ ‘අද වගේ දවසක ඇන්ටිගනී’ජනවාරි 18 - හේරත් වනීන්ද්‍රසිංහගේ ‘ගුත්තිලයා’ ජනවාරි 19 - නාමල් ජයසිංහ හා ප්‍රසන්න මහගමගේ ගේ ‘ගැලැසියේටර් පේ‍්‍රමය’ ජනවාරි 20 - ධනුෂිකා නයන කුමාරිගේ ‘ජනේලයෙන් පනින්නද’ ජනවාරි 21 - ජගත් බණ්ඩාරගේ ‘බෝනිකි ගෙදර’ ජනවාරි 22 - උදයසිරි වික්‍රමරත්නගේ ‘සුද්දෙක් ඔබ අමතයි’, ජනවාරි 23 - ජෙහාන්, ශ්‍රීකාන්තගේ ‘හැපී ජර්නි’ජනවාරි 24 - ’මඟේ කාලයේ වීරයෙක්’, සුදත් අබේසිරිවර්ධන, ‘ඒකලයිවන්’ (දෙමළ) ටී. කයුරියා ‘අපි’, රොහාන් ද සිල්වා, කඩලින් අක්කරෙයි ‘පෝ වෝර් (දෙමළ)– කේ. කිරිච්චේන්ද්‍රරන්ජනවාරි 25 - බැසිල් රත්නවීරගේ ‘උන්වහන්සේ - එන්. කුලරත්න හා ඒ සනත් කුමාරගේ ‘කල්‍යාණකෙදෙයි” (දෙමළ) එච්. ඒ. සම්පත් චතුරංග පෙරේරාගේ ‘ඇයි උඹලා ආවේ’, එම්. සී. නජිමු ඩීන්ගේ ‘සලෝ ම්’ (දෙමළ)ජනවාරි 27 - උපුල් සංජීවගේ ‘ගැබ්බර, එස්. ලීලවතී හා ආර්. චමලිගේ ‘පයනිහල්’ (දෙමළ), නුවන් දර්ශන ලියනාරච්චිගේ ‘ඩයිනෝසර්’ ප්‍රේමය, කේ. මොහාන් කුමාරගේ ‘පවක්කරයි’ (දෙමළ) දජනවාරි 28 - ආසිරි උදුකර ජයරත්නගේ – ‘සඳ එල්ලා මරයි,’ කේ. ශ්‍රී. කන්දවේල්ගේ ‘සීලම්බින් කනලි’ (දෙමළ), සජීව රෝෂාන් ගේ ‘ඩීසන් දෙන්නෙක්’, නෙරන්ජන් චන්ද්‍රාදිත්‍යගේ ‘බර්දැනුම් සී දෛයුම්’ (දෙමළ)ජනවාරි 29 - අමිතා රබ්බි ඩිගලගේ ‘ප්‍රේමය නම්’, පී. සිවනේෂන්ගේ ‘තාගම්’ (දෙමළ), චාලක රණසූරියගේ ‘හෙලෝ’, කේ. සුනෙත් දේශපි‍්‍රයගේ ‘අඳුර සහ එළිය’ජනවාරි 30 - රුවන් හෙට්ටිආරච්චිගේ ‘මැරෙන්න විදියක් කියන්න,’ නෙරංජන් චන්ද්‍රාදිත්‍යගේ ‘රියලිට්’, කේ. ඒ. කේ. ජයසිංහගේ ‘ඩාක්නස්’ කේ. ඒ. ජී. ආනන්ද චන්ද්‍රකුමාරගේ ‘බල්ලෝ දෙන්නෙක්’ ගයාන් දේශපි‍්‍රයගේ ‘කූඩුවට එනකම්’ (ආරාධිත)ජනවාරි 31 - ඉන්දික ෆර්ඩිනෑන්ඩුගේ ‘කලම්බෝ කලම්බෝ’ (ආරාධිත)..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>16</day>
    </date>
    <link>http://www.dinamina.lk/2012/01/16/_art.asp?fn=r1201161</link>
    <topic>මීටියාගොඩ කත ඝාතනයේ සැකකරු ඥාති පුතෙක්</topic>
    <author/>
    <content>සෑම පුර පසළොස්වක පෝ දිනකම සිල් සමාදන්වීම මිටියාගොඩ මහවෙල වරාපිටිය වත්තේ පදිංචිව සිටි පනස් අට හැවිරිදි ඒ.පී. දයාවතී මහත්මියගේ සිරිතකි. ඒ අනුව ඇය ලැබූ නව වසරේ ප්‍රථම පසළොස්වක පෝ දින (8) උදේ රැයින් අවදිවී සිල් සමාදන්වීම පිණිස ගල්දූව ආරණ්‍ය සේනාසනයට ගියා ය. එදින දහසකට අධික පිරිසක් සිල් සමාදන්වී සිටියහ.එදා මුළු දවසම බණ භාවනා කරමින් සිටි දයාවතී මහත්මිය තවත් පිරිසක් සමග රාත්‍රිය ගත කළේ ද ආරණ්‍ය සේනාසනයේ ය. පසුදා පහන් විය. තම දියණිය එදා ඇගේ දරු දෙදෙනා රැගෙන පාසල වෙත යන බවත් නිවසේ තනිවන කුඩා දරුවා රැක බලා ගන්නේ තමා බවත් දන්නා දයාවතී පාන්දරින්ම නිවෙස වෙත ගියා ය. තමා මේ යන්නේ මරු වැළඳ ගෙන අන්තිම ගමන් යන්නට බව ඇය මොහොතකටවත් සිතන්නට නැතිව ඇත. නමුත් එය එසේම සිදු විය.ඒ.පී. දයාවතීගේ සැමියා මෙයට වසර කීපයකට ඉහතදී මිය ගොස් තිබුණි. ඇයට සිටියේ එකම පුතකු හා දියණියක් පමණි. පුතා යුධ හමුදාවට බැඳී ත්‍රස්තවාදීන් හා සටන් කරමින් සිටියදී රට ජාතිය වෙනුවෙන් දිවි පිදුවේ ය. විවාහක එකම දියණිය තම නිවෙසේ නතර කර ගත් ඇය දියණියගේ දරුවන් රැක බලාගෙන සිටියාය. දියණියගේ සැමියා රැකියාවක් සඳහා පිටරටකට ගොස් සිටි නිසා දියණියගේ දරුවන් රැක බලා ගැනීමේ වැඩි වගකීමක් ඇය වෙත පැවරී තිබුණි.දයාවතීගේ එකම දියණිය වූ අචලා පි‍්‍රයන්තිකා සිය මවගේ හදිසි වියෝව ඉවසා දරාගත නොහැකිව දරු තිදෙනා තුරුළු කරගෙන හඬා වැළපෙමින් මෙසේ පැවැසුවාය. මගේ මහත්තය ඉන්නෙ පිටරටක. නිවෙසේ හිටියේ අම්මයි මමයි මගේ දරු තිදෙනයි පමණයි. මගේ මහත්තයගෙ මහගේ තියෙන්නේ අපේ නිවෙස අසලමයි. එහෙත් ඒ අය අප සමග එතරම් සම්බන්ධයක් නැහැ.අම්ම හැම පෝයකටම වගේ සිල් සමාදන් වෙනවා. පසුගිය පෝය දවසෙත් (8) අම්ම සිල් සමාදන් වෙන්න ගල්දූව ආරණ්‍යයට ගියා. අම්ම එදා ය ආරණ්‍යයේ නතර වෙලා පසුදා පාන්දරම නිවෙසට ආවා. අවුරුද්දයි මාසයක් වයසැති මගේ බාල දරුව අම්මට බලා ගන්න කියල මම මගේ අනෙක් දරු දෙදෙනා රැගෙන අම්බලන්ගොඩ කුලරත්න විද්‍යාලයට ගියා. එදා උදේ පාසලේ මවුපියන්ගේ රැස්වීමක් තිබුණා. මමත් හිටියෙ ඒ රැස්වීමේ. රැස්වීමේ සිටියදී මගේ මහත්තයගෙ මල්ලි කථා කර මට කීව ඔයාලගෙ ගෙදර කරදරයක් වගෙයි. පොඩි ළමයෙක් අඬනව ඇහුන කියල. ඒ සැරේ මම එයාට කීව අපේ ගෙවල් පැත්තට ගිහින් බලල මට ආපසු කෝල් එකක් දෙන්න කියල. එහෙත් සෑහෙන වෙලාවක් ගතවෙලත් එයාගෙන් කෝල් එකක් නැති නිසා මම කතා කළා. කෝල් එකක් අරගෙන ඇහුව අපේ ගෙවල් පැත්තෙ ගියාද කියල. එහෙත් ඔහු ගොස් තිබුණේ නැත.ඊට පසුව මම දරු දෙදෙනවත් රැගෙන නිවෙසට යනවිට අපේ නිවෙස අසල සෙනඟ පිරිල ඉන්නව දැක්කා. ඒ ආවම තමයි මම දැන ගත්තේ අම්මව කුස්සිය ඇතුළෙ මරල දමල කියලා. මම ගිහින් බලන විට අම්ම ලේ විලක් මැද කුස්සියේ බිම වැටිලා හිටියා. දැනට මාසයකට කලින් රුපියල් ලක්ෂ හයක පමණ මුදලක් වැය කර ගල්දූව ආරණ්‍යයේ භාවනා කුටියක් හදවල අම්ම ඒක හාමුදුරුවන්ට පූජා කළා. මගේ අම්ම ඒ විදියට පිං දහම් කරපු කෙනෙක්. අනේ ඇයි මගේ අම්මට මේ වගේ අපරාධයක් කළේ. අපි ඔක්කොම තනි වුණා.මීටියාගොඩ පොලීසියේ අපරාධ විමර්ශන අංශයේ ස්ථානාධිපති පොලිස් පරීක්ෂක බාලේන්ද්‍රසිංහ මහතා ප්‍රධාන පොලිස් කණ්ඩායමක් සිද්ධිය වූ ස්ථානයට පැමිණ පරීක්ෂණ කටයුතු ආරම්භ කළහ. ඇල්පිටිය දිස්ත්‍රික් 2 භාර සහකාර පොලිස් අධිකාරි බුද්ධික සමරපාල මහතාද එහි පැමිණ පරීක්ෂණ කටයුතු මෙහෙයවූ පොලිස් කණ්ඩායමට අවශ්‍ය උපදෙස් දෙමින් සිටියේ ය.මේ අවස්ථාව වනවිට විශාල පිරිසක් එම ස්ථානයට පැමිණ සිටියහ. දයාවතීගේ ඝාතකයා කවුරුන්ද යන්න සෙවීම පරීක්ෂණ කටයුතු මෙහෙයවූ පොලිස් කණ්ඩායමේ ප්‍රධාන ඉලක්කය විය. ඒ නිසා රැස්ව සිටි පිරිසේ අය වෙත ද පොලිසියේ දැඩි අවධානය යොමු වී තිබුණි. රැස්ව සිටි පිරිස අතර වූ එක් පුද්ගලයකු වෙත බාලේන්ද්‍රසිංහ මහතාගේ අවධානය යොමු විය. ඔහු අනෙකුත් අයට වඩා එහාට මෙහාට දුව පනිමින් සිටි අතර ඔහුගේ හැසිරීමේ ස්වභාවයේද වෙනසක් ඇති බව බාලේන්ද්‍රසිංහ මහතාට දැක ගන්නට ලැබුණි. ඔහු වෙත ගිය බාලේන්ද්‍රසිංහ මහතා මෙම මිනීමැරුම් ගැන ඔහුගෙන් ප්‍රශ්න කළේ ය. එහෙත් ඔහු කියා සිටියේ මේ ගැන ඔහු කිසිවක් නොදන්නා බවයි. මේ පිළිතුරෙන් සෑහීමකට පත් නොවූ පොලිස් පරීක්ෂකවරයා සැකපිට ඔහු අත්අඩංගුවට ගෙන පොලීසිය වෙත රැගෙන ගොස් ප්‍රශ්න කරන්නට විය. ප්‍රශ්න කිරීම හමුවේ අපහසුතාවට පත් වූ ඔහු දයාවතීගේ ඝාතකයා තමන් බව කියා සිටියේ ය.තමන් මියගිය දයාවතීගේ නිවෙසට පැමිණෙනවාට ඇය කැමති නැති බවත් තමන් හා තම බිරිය අතර ප්‍රශ්න ඇතිවූයේ දයාවතී නිසා බවත් ඒ නිසා තමන් දයාවතී සමග අමනාපයෙන් පසුවූ බවත් ඒ හේතුව නිසා ඇය ඝාතනය කිරීමට තමන් සිතා සිටි බවත් සැකකරු පොලීසියට පැවැසීය. දයාවතී ඝාතනය කිරීමට උපයෝගී කර ගන්නා ලද මන්නා පිහි දෙක සැඟවූ ස්ථානයද සැකකරු පොලීසියට දන්වා සිටියේ ය. ඒ අනුව පොලීසිය එම මන්නා පිහි දෙකද සොයාගෙන ඇත.මියගිය දයාවතීගේ දියණිය පාසල් රැස්වීමේ සිටියදී ඇයගේ නිවෙසේ කරදරයක් ඇති බව පවසමින් ඇයට දුරකථන ඇමතුමක් දී ඇත්තේ ද එම සැකකරු විසින් බව ද ඔහු හමුදාවෙන් පැන ආ සෙබළකු බවද පොලිස් පරීක්ෂණවලදී අනාවරණය වී තිබේ.මේ අතර බලපිටිය වැඩ බලන මහේස්ත්‍රාත් ලියකාන්ත් මහතා සිද්ධිය වූ ස්ථානයට පැමිණ මූලික මහේස්ත්‍රාත් විභාගය පවත්වා මළ සිරුර කරාපිටිය රෝහල වෙත රැගෙන ගොස් පශ්චාත් මරණ පරීක්ෂණය පවත්වා එකී වාර්තාවද සිද්ධියට අදාළ සැකකරුවන් අත්අඩංගුවට ගෙන එම සැකකරුවන්ද අධිකරණය වෙතට ඉදිරිපත් කරන ලෙස පොලීසියට නියෝග කොට වැඩි දුර පරීක්ෂණ කටයුතු පසුවට කල් තැබීය.අත්අඩංගුවට ගන්නා ලද සැකකරු මියගිය දයාවතීගේ දියණියගේ සැමියාගේ සොහොයුරෙක් බව පොලීසිය පැවසුවේ ය. ඔහු මීටියාගොඩ පොලිසියේ පොලිස් සැරයන් සිල්වා මහතා විසින් බලපිටිය මහේස්ත්‍රාත් අසංක ශ්‍යාමාල් බෝදරගම මහතා වෙත ඉකුත් 10 වැනි දින ඉදිරිපත් කළ අතර සැකකරු වැඩිදුර පරීක්ෂණ කටයුතු සිදු කෙරෙන තෙක් රක්ෂිත බන්ධනාගාර ගත කරන ලෙස මහේස්ත්‍රාත්වරයා නියෝග කළේ ය.මේ ඝාතනය සිදුව පැය කීපයක් ඇතුළත සැකකරුවකු අත්අඩංගුට ගැනීමට මීටියාගොඩ පොලීසිය සමත්වීම පිළිබඳව ප්‍රදේශවාසින් සතුටට පත්වී සිටින බවක් දක්නට ලැබුණි. කිසියම් වරදක් සිදු කොට නීතියේ රැහැනට හසු නොවී සිටින්නට නොහැකි බව මේ මිනීමැරුමෙන්ද මනාව ඔප්පු විය.ඇල්පිටිය කොට්ඨාස බාර පොලිස් අධිකාරි එම්.එන්.සිසිර සහකාර පොලිස් අධිකාරි බුද්ධික අමරපාල මහත්වරුන්ගේ උපදෙස් පරිදි මීටියාගොඩ වැඩ බලන පොලිස් ස්ථානාධිපති පොලිස් පරීක්ෂක පද්ම කුමාර, අපරාධ විමර්ශන අංශයේ ස්ථානාධිපති බාලේන්ද්‍රසිංහ පොලිස් සැරයන්වරුන් වන සිල්වා, මහින්ද මහත්වරු මෙහි වැඩිදුර පරීක්ෂණ කටයුතු කරගෙන යති..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>16</day>
    </date>
    <link>http://www.dinamina.lk/2012/01/16/_art.asp?fn=r1201162</link>
    <topic>වලස්මුල්ල ප්‍රධාන බස් නැවතුම්පළේ ගොඩනැඟිලිවල වහල-බිත්ති දිරලා</topic>
    <author>මැදමුලන සමූහ</author>
    <content>ශීඝ්‍ර ලෙස සංවර්ධනය වන හම්බන්තොට දිස්ත්‍රික්කයේ වලස්මුල්ල බස් නැවතුම්පළ ගොඩනැඟිල්ල වල් බිහිවී අබලන්ව ඇත. මෙම ගොඩනැගිල්ල වටා මෙන්ම ඇතුළත ද ගස් පැළවී ඇත. වහල හා බිත්ති ද දිරා පත්වී අබලන්ව ඇත.වලස්මුල්ල මුදුන ප්‍රදේ්ශයේ වලස්මුල්ල රෝහල ආසන්නයේ පිහිටි මේ ස්ථානය ප්‍රයෝජනයට නොගෙන කාලයක් ගතවේ.ඉඳහිට බස් රථයක් පැමිණ හරවා ගොස් වලස්මුල්ල වීරකැටිය හන්දිය අසල නතර කර මගීන් ගැනීම සිදු කරයි. මාතර, මිද්දෙණිය, කටුවන, තංගල්ල, බෙලිඅත්ත, ඌරුබොක්ක වැනි නගරවලින් පැමිණෙන බස් රථ නගර මධ්‍යයේ නතර කර මඟීන් ගැනීම සිදු කරයි. මේ හේතුවෙන් නගරයේ රථවාහන තදබදයක් ද ඇතිවන අවස්ථා ඇති බව ජනතාව පවසති.නගර සංවර්ධනයට විවිධ සැලැසුම් සකස් කර ඇති බව බලධාරීන් පැවසුව ද මේ වන තෙක් බස් රථ නතර කිරීමට විධිමත් ස්ථානයක් සකස් කර නැත. මේ මගින් මගී ජනතාව මෙන්ම වෙනත් රථවාහන හිමියන් හා පදිකයින් ද අපහසුතාවට පත්වන බව නගරයට පැමිණෙන ජනතාවගේ අදහස වේ.එබැවින් අබලන් බස් නැවතුම්පළ ගොඩනැඟිල්ල ඉවත් කර නව ගොඩනැඟිල්ලක් ඉදිකිරීම හෝ සුදුසු විකල්ප ස්ථානයක බස් නැවතුම්පළ ඉදිකර දෙන ලෙස මගී ජනතාව බලධාරීන්ගෙන් ඉල්ලා සිටිති..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>16</day>
    </date>
    <link>http://www.dinamina.lk/2012/01/16/_art.asp?fn=r1201163</link>
    <topic>වැලිකඩ ඔබේසේකරපුර දෙමහල් නිවෙසක හෙරොයින් තිප්පොළක් පොලිසියෙන් වටලයි</topic>
    <author>කෝට්ටේ මධ්‍යම සමූහ නන්ද ඒකනායක</author>
    <content>වැලිකඩ පොලිස් වසමට අයත් ඔබේසේකරපුර ප්‍රදේශයේ දෙමහල් නිවෙසක කාලයක් තිස්සේ පවත්වාගෙන ගිය බවට සැකකරන කුඩු ජාවාරමකට සම්බන්ධ පුද්ගලයන් දෙදෙනෙක් හෙරොයින් ග්‍රෑම් 20ක් සමග පොලිසිය මගින් අත්අඩංගුවට ගෙන ඇත.පොලිසියට ලැබුණ ඔත්තුවක් අනුව පසුගිය 9 වැනි දින මේ දෙමහල් නිවෙස වටලන අවසථාවේ අදාළ පුද්ගලයන් දෙදෙනා හෙරොයින් කුඩු පැකට් කරමින් සිටි බව කියති.කුඩු ජාවාරම කරගෙන ගිය පුද්ගලයා විවාහක 27 හැවිරිදි අයෙකි.මෙවැනිම කුඩු විකිණීමක් සම්බන්ධයෙන් මීට පෙර අධිකරණයෙන් දඬුවම් විඳ ඇති මොහු රථවාහන පින්තාරු කරන්නකු වශයෙන්ද, ත්‍රීවීල් රියැදුරකු ලෙසද කටයුතු කර ඇත.දුරකථන මාර්ගයෙන් කුඩු වෙළෙඳාමෙහි යෙදී සිටි මොවුන් දිනපතා පාහේ මේ ස්ථානයේ රැඳී සිටිමින් ජාවාරම කරගෙන ගොස් තිබේ. දිනකට රපියල් දෙලක්ෂයකට ආසන්න වටිනාකමක් ඇති හෙරොයින් අලෙවිකරන බවට පොලිසියට තොරතුරු ලැබී ඇත.මෙදින අත්අඩංගුවට ගත් හෙරොයින් ග්‍රෑම් 20 ප්‍රමාණයද රුපියල් ලක්ෂ දෙකකට ආසන්න මුදලකට අලෙවි කරන බවටද පොලිසිය කියයි.නුගේගොඩ කොට්ඨාස භාර ජ්‍යෙෂ්ඨ පොලිස් අධිකාරි දේශබන්දු තෙන්නකෝන් හා සහකාර පොලිස් අධිකාරි නිශාන්ත සොයිසා යන මහත්වරුන්ගේ උපදෙස් මත, වැලිඩක පොලිස්ථානාධිපති, ප්‍රධාන පොලිස් පරීක්ෂක කමල් පුෂ්පකුමාර මහතාගේ අධීක්ෂණය යටතේ වැලිකඩ පොලිස්ථානයේ දූෂණ මර්දන අංශයේ ස්ථානාධිපති, උප පොලිස් පරීක්ෂක අරුණ සම්පත් මහතා විසින් මේ වැටලීම කර සැකකරුවන් අත්අඩංගුවට ගෙන තිබේ.පො.කො. සමන් (70707) රත්නායක (73219) ජයවර්ධන (81696) හා ආරියරත්න (89449) යන අය මීට සහාය වී තිබේ..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>16</day>
    </date>
    <link>http://www.dinamina.lk/2012/01/16/_art.asp?fn=r1201164</link>
    <topic>හොරණ පාසල් සිසුවියන් තිදෙනකුගේ ළමා පොත් තුනක් දොරට වඩී</topic>
    <author>කළුතර මධ්‍යම සමූහ</author>
    <content>කළුතර දිස්ත්‍රික්කයේ පාසල් තුනක අධ්‍යාපනය ලබන සිසුවියන් තිදෙනෙකු විසින් රචිත පොත් 3 ක් පසුගියදා කළුතර දිසා ලේකම් කාර්යාලයීය ශ්‍රවණාගාරයේ පැවැති උත්සවයකදී එළි දැක්විණි.හොරණ විද්‍යාලයේ 4 වන ශ්‍රේණියේ ඉගෙනුම ලබන දිලි සදරංසි පියතිස්ස රචනා කළ ‘රත්තරන් හැන්ද’ බුලත්සිංහල ජාතික පාසලේ 4 වන වසරේ ඉගෙනුම ලබන අහිංසා නිශාමලි දිල්රුක්ෂි කොඩිසිංහ විසින් රචිත ‘හිසේ පිපුණු මල’ සහ කළුතර ශුද්ධ වූ පවුලේ කන්‍යාරාමයේ 10 වන ශ්‍රේණියේ ඉගෙනුම ලබන මිත්සලා ප්‍රේමචන්ද්‍ර විසින් රචිත ‘දස මිතුරු වික්‍රමය’ එම නිර්මාණ කෘති වේ.දිලි සදරංසි පියතිස්සගේ ‘රත්තරන් හැන්ද’ කෘතියට පසුවදනක් සපයන හොරණ කලාප අධ්‍යාපන අධ්‍යක්‍ෂිකා කේ. කේ. පී. එච්. ජයතිලක මහත්මිය සඳහන් කරනුයේ මෙය කුඩා දියණියක විසින් රචනා කරන ලද්දක් වුවද වැඩිහිටි අයටද පණිවිඩයක් දෙමින් ආදර්ශයක් සපයන කෘතියක් බවය.අහිංසා නිශාමලි දිල්රුක්ෂි කොඩිසිංහ විසින් රචිත ‘හිසේ පිපුණු මල’ කෘතියට පසුවදනක් සපයමින් බුලත්සිංහල ජාතික පාසලේ විදුහල්පතිනි වසන්තා කුලසේකර මහත්මිය සඳහන් කරනුයේ කුඩා අවදියේ සිටම මැය දක්වන ප්‍රකාශන හැකියාව අනාගතයේ උසස් ලේඛිකාවක වීමේ ප්‍රතිභාව පෙන්වන බවයි.මිත්සලා ප්‍රේමචන්ද්‍රගේ ‘දස මිතුරු වික්‍රමය’ කෘතියට පසු වදනක් සපයමින් කළුතර ශුද්ධ වූ පවුලේ කන්‍යාරාමයේ විදුහල්පතිනි මංගලිකා ප්‍රනාන්දු සොයුරිය පවසන්නේ මැය ගත් කතුවරියක වීමට අවශ්‍ය මුල් පියවර තබා ඇති බවයි..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>16</day>
    </date>
    <link>http://www.dinamina.lk/2012/01/16/_art.asp?fn=r1201165</link>
    <topic>මංගල සාදයකදී යකා නැටූ මිතුරෙක් සතියකට පසු පැමිණ සමාව ඉල්ලලා</topic>
    <author>බර්ටි ලයනල්</author>
    <content>සිරිරතන මිනුවන්ගොඩ ප්‍රදේශයේ දැහැමින් සෙමින් දිව ගෙවන ප්‍රසිද්ධ වෙළෙඳ ව්‍යාපාරිකයකු වෙන අතර සමාජ සේවකයකු ද වේ. ඔහු දෙදරු පියෙකි. ලොකු පුතා චන්දරතන වන අතර දෙවැනියා චන්ද්‍රපුත්‍ර නම් වේ.ලොකු පුතා නිසි වයස් එළඹි කල ඔහුට සුදුසු තරුණියක හා පෙමින් බැඳුණේය. පුතුගේ මේ සම්බන්ධය කන වැකුණු සිරිරතන ඒ පිළිබඳව සොයා බැලුවේය. එයින් සෑහීමට පත් ඔහු පුතුගේ මංගල්‍යය ජයටම ගැනීමට සිතුවේය.මනාලිය ඉතාම දුර බැහැර ප්‍රදේශයක වූ බැවින් පළමු දින චාරිත්‍ර ඉතාම චාම් අන්දමින් පැවැත්වීමට සිතා සීමිත නෑ හිතමිතුරන් පිරිසකගේ සහාය ලබාගැනීමට තීරණය වුණි. චාරිත්‍ර අනුව මගුල් ගෙදර කටයුතු සියල්ල ඉටුකිරීමෙන් පසු යුවළ ගම්පහ ප්‍රදේශයේ නවාතැනක රැඳවීය.දෙවැනි දවසේ සිරිරතනගේ ඥාතීන් හිතවතුන් හා මනාලයාගේ මිතුරන් වෙනුවෙන් වෙන්වුණු සාදයකි.එක්තරා සාද නිකේතනයක පැවති මේ සාදය සඳහා විවිධ මස් මාළු නොයෙකුත් කටගැස්ම වර්ග සැර වැඩි මධුවිත නොයෙක් බීම වර්ග සූදානම් කළේය.නියමිත දිනය එළඹීය. නව යුවළ මනාලියගේ නෑ හිතවතුන් සමග නිකේතනය කරා ළඟා වූහ.මනාලයාගේ හිතවතුන් නව යුවළ පොල්කටු මාලයක් පලඳවා පිළිගත්තේය. රතු වද මලින් සැරසූ පාපැදියක් යුවළගේ මංගල ගමන සඳහා සූදානම් කර තිබිණ. අත්පොලසන් දෙමින් ගී ගයමින් වෙඩි හඬ නංවමින් පිරිස ශාලාව කරා කැඳවා ගෙන ආවෝය. සාද නිකේතන භූමියේ කෙළවරක මත්පැන් සාදය සූදානම් කර තිබිණි. සංගීත කණ්ඩායමද තම කාර්ය ආරම්භ කළේය.වට මේස වටා හිඳගත් හිතවතුන් සිත් සේ මධුවිත තොලගාමින් ප්‍රීති වූහ. ගතවූයේ මිනිත්තු ගණනාවකි. සැනසිල්ලේ මධුවිත රසවිඳි පිරිස නැඟිට පුටු ඔසවා විසි කළේය. මේස මත නැඟ එකිනෙකාට පහර දෙන්නට විය. බෝතල් බිඳිමින් දෑතට ගත් බෝතල් කැබලි ඔසවමින් එකිනෙකාට මරණ තර්ජනය කරමින් ද අත් පා කපාගත්හ.සාද නිකේතනයේ බලධාරීන් ඇතුළු සේවක පිරිස මේ කලබැගෑනිය මැදට පැන සන්සුන් කිරීමට උත්සාහ ගත්තෝය. කිසිවෙකු කිසිවෙකුට අවනත වූයේ නැත.මෙසේ බමන මතින් හැසිරෙන අය සමඟ පැමිණි අය ඔවුන්ව ත්‍රිරෝද රථවල නංවාගෙන පිටව ගියහ. එබැවින් නව යුවළට සුබ පැතීමටවත් කිසිවකුට අවස්ථාවක් නොලැබුණි. ඉතිරි වූයේ මනාලියගේ නෑ හිත මිතුරන් සහ මත්පැන් පාවිච්චි නොකළ අතළොස්සකි.මේ කිසිවකින් කලබල නොවූ නෑ පිරිස මනාලිය භාරදීමේ චාරිත්‍රය අකුරට ඉටුකර සාද නිකේතනයෙන් සතුටින් සමුගත්හ.සතියක් ගත විය. දිනක් සවස මනාලයාගේ නිවස ඉදිරිපිට කුඩා ලොරියක් නැවැත්විය. ජැන්ඩියට හැඳ පැලඳගත් චන්දරතනගේ හිත මිතුරන් විශාල ත්‍යාග පාර්සලයක් ද රැගෙන නිවෙසට ගොඩවූහ.අනේ මචං එදා උඹේ ‘හෝම්කමින්’ එක දවසෙ අපිට මොනව වුනාද කියල අපි දන්නේ නෑ... අනේ මචං අපිට සමාවෙයන්. මින් ඉදිරියට අපි අරක්කු බොන්නෙත් නෑ කියල උඹ ඉස්සර දිවුරල කියනවා. ඉතින් අපිට තෑගි දෙන්නත් බැරිවුණා. කියමින් පාපොච්චාරණ කරන්න විය. සිරිරතන චන්දරතන ඇතුළු සෑම දෙනා පැමිණි පිරිස සතුටින් පිළිගෙන සමාව ලබාදුන්නේ වචනයකින්වත් වෙනසක් නොකරමිනි.මේ සිද්ධියෙන් පසු ඒ තරුණ පිරිස මත්පැන් පාවිච්චියෙන් වැළකී සිටී..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>16</day>
    </date>
    <link>http://www.dinamina.lk/2012/01/16/_art.asp?fn=r1201166</link>
    <topic>හෝමාගම ඇඹුල්ගම නිවාස සංකීර්ණයේ මල අපවහන පද්ධතිය අක්‍රීයයි</topic>
    <author>මංජුල හිරිපිටිය හෝමාගම සංචාරක</author>
    <content>හෝමාගම, ඇඹුල්ගම ජල්තර පිහිටි රාජ්‍ය සේවක නිවාස සංකීර්ණයේ ජනතාවට ගැටලු රැසකට මුහුණ පෑමට සිදුව ඇතැයි පදිංචිකරුවෝ පවසති.කාණ්ඩ දහතුනක් යටතේ නිවාස හාරසියයකින් සමන්විත මෙම නිවාස සංකීර්ණය ජාතික නිවාස සංවර්ධන අධිකාරිය මගින් ඉදිකර 2008 වසරේ දී රාජ්‍ය සේවකයින්ට ලබාදී තිබේ.නිවාස සංකීර්ණයේ සුභසාධක සමිතියේ සභාපති පෝලියර් ගුණවර්ධන මහතානිවාස සංකීර්ණයේ පොදු දේපළ පදිංචිකරුවන්ට පවරා නොදීම ප්‍රධාන ප්‍රශ්නයයි. මෙහි නිවාස හාරසියයක් ඇතත් පදිංචි වී සිටින්නේ නිවාස එකසිය හැට හතරක පමණයි. මෙය ඉදිකළේ කොළඹ දිස්ත්‍රික්කයේ ස්ථිර නිවසක් නොමැති රාජ්‍ය සේවකයින්ටයි. එසේ වුවත්, බොහෝ නිවාස හිමිකරගෙන ඇත්තේ අම්පාර, මඩකලපුව, අනුරාධපුර, ගාල්ල, පුත්තලම වැනි ප්‍රදේශවල නිවාස ඇති අය සහ රජයේ ආයතනවල ඉහළ නිලධාරීන්ය. මේ අය සංකීර්ණයේ නිාවස වල පදිංචියට එන්නේ නැහැ.ඇතැම් අය නිවාස ලබාගෙන ඇත්තේ කාන්තාවන් සමග සති අන්ත ගත කර යෑමට පමණයි.2008 වසරේ නිවාසවල සිට පදිංචි වී සිටියත්, මේ දක්වා ජල බිල ලැබී නැහැ.කොයි මොහොතේ හෝ රුපියල් දස දහස් ගණනක ජල බිලක් ලැබෙයි. එහිදී සිදුවන්නේ පදිංචිකරුවන්ට එකවර එවැනි බිලක් ගෙවීමට නොහැකිවී ජලය අත්හිටුවීමයි.නිවාසවල නඩත්තු සඳහා නිවාස හිමිකරුවන් හාරසිය දෙනාගෙන්ම රුපියල් විසිපන් දහස බැගින් රුපියල් කෝටියකට අධික මුදලක් දී ඇතත් සංකීර්ණයේ නඩත්තු කටයුතු කරන්නේ නැහැ. නිවාසවල පදිංචියට ඒමට පෙර සඳහන් කළ පහසුකම්වලින් 50%ක් වත් ලබා දී නැහැ.වර්ෂා දිනවලදී බිත්තිවලට ජලය කාන්දුවෙන්නට පටන් අරන්. වැසි පීලි දිරාපත් වෙලා.කේ.ඒ. වසන්තා සංජීවනී මෙනෙවිය.නිවාස සංකීර්ණයේ මලපහ බැහැර කරවන පද්ධතිය ක්‍රියාත්මක වන්නේ නැහැ. මලපහ කොටස් කාණු දිගේ පැමිණ මාර්ග දිගේ ගලා ගෙන ගොස් උතුරායනවා. එනිසා සංකීර්ණය පුරා දිවා රාත්‍රී කාලයේ දුගඳ හමනවා. කපුටන් මලපහ කොටස් අවුස්සා අවට ගස්වල සිට බිමට දමනවා. මේ නිසා ළිං ජලය පානය කිරීමට නොහැකි තත්ත්වයක් උදා වී තිබෙනවා.හෝමාගම ප්‍රාදේශීය සභා මන්ත්‍රී කැළුම් ප්‍රියංකර මහතාසංකීර්ණයේ මල පද්ධතිය ක්‍රියාත්මක නොවීම එහි පදිංචිකරුවන්ට පමණක් නොවෙයි. ප්‍රදේශයටම අහිතකර ලෙස බලපානවා.නිවාස සංකීර්ණයේ අවට විදුලි පහන් වලට විදුලි බලය දී නැහැ. මේ නිසා රාත්‍රි කාලයේ සංකීර්ණය අඳුරේ පවතිනවා. නිවාස සංකීර්ණය හෝමාගම ප්‍රාදේශීය සභාවට පවරා නැතත් සභාවෙන් සංකීර්ණයේ කසළ ගෙන යාම කරගෙන යනවා..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>16</day>
    </date>
    <link>http://www.dinamina.lk/2012/01/16/_art.asp?fn=s1201161</link>
    <topic>ශ්‍රී ලංකා ක්‍රිකට් පිලට තවත් පරාජයක්</topic>
    <author>ෆවුස් මොහොමඩ් දකුණු අප්‍රිකාවේ සිට.....</author>
    <content>ප්‍රබල දකුණු අප්‍රිකානු පිතිකරුවන්ට අභියෝගයක් එල්ල කළ හැකි තරමේ ලකුණු ප්‍රමාණයක් රැස්කිරීමට අසමත් වීමේ හේතුවෙන් දෙපිල අතර දකුණු අප්‍රිකාවේ ඊස්ට් ලන්ඩන් නුවර බෆලෝ පිටියේ දී පෙරේදා (14) පැවැති දෙවැනි එක්දින තරගයෙන් කඩුලු 5ක පරාජයක් විඳගැනීමට ශ්‍රී ලංකා පිලට සිදුවිය.ශ්‍රී ලංකා පිල විසින් පළමුව පන්දුවට පහර දී දකුණු අප්‍රිකානුවන්ට ලබා දුන් ලකුණු 237ක ඉලක්කය ඕවර 48.4 ක දී කඩුලු 5 ක් පමණක් දැවී සපුරා ගැනීමට ඔවුහු සමත්වූහ. මේ අනුව තරග 5 කින් සමන්විත එක්දින තරගාවලියේ 2-0 ක් ලෙස පෙරමුණේ පසුවන්නේ දකුණු අප්‍රිකාවය.එක්දින තරගාවලියේ පිට පිට දෙවැනි වතාවටත් කාසියේ වාසිය අත්කර ගත් දකුණු අප්‍රිකානු නායක ඒ. බී. ඩිවිලියර්ස් වැසි අඳුරින් වටවූ බෆලෝ ක්‍රීඩාංගණයේ සිය වේග පන්දු යවන්නන්ගෙන් වැඩි දායකත්වයක් ලබාගැනීමේ අරමුණින් පළමුව පන්දුවට පහරදීමේ අවස්ථාව ශ්‍රී ලංකාවට ලබා දුන්නේය.ඒ අනුව උපුල් තරංග සමග නායක තිලකරත්න ඩිල්ෂාන් ඉනිම ආරම්භ කළ ද ලොන්වාබෝ සොත්සෝබී විසින් යවන ලද තරගයේ දෙවැනි ඕවරයේ සිවුවැනි පන්දුවේ දී ඩිල්ෂාන් ලකුණු නොලබාම දුවද්දී දැවී යාමකට හසුවිය. ඩිල්ෂාන් ක්‍රීඩාගාරයට හැරී යන විට ශ්‍රී ලංකා ඉනිමේ ලකුණු පුවරුවටත් කිසිදු ලකුණක් එක්වී තිබුණේ නැත.තරංග සමඟ එක්වූ කුමාර් සංගක්කාරට වැඩි වේලා පිටියේ රැඳී සිටීමට හැකි වූයේ නැත. සොත්සෝබීගේ පන්දුවට කඩුලු රකින නායක ඩිවිලියර්ස්ට උඩපන්දුවක් ලබාදීමෙන් ඔහු ලකුණු 3 කට දැවී ගියේය. ඒ වනවිට ශ්‍රී ලංකා පිලේ ලකුණු සංඛ්‍යාව 21 ක් විය.අනතුරුව දිනේෂ් චන්දිමාල්් සමග එක්ව දකුණු අප්‍රිකානු පන්දු යවන්නන්ට පැකිලීමකින් තොරව මුහුණ දුන් උපුල් තරංග 3 වැනි කඩුල්ලට ලකුණු 84ක අනගි සම්බන්ධතාවක් ගොඩනැගීමට සමත්විය.ඇල්බී මෝකල් විසින් යවන ලද ශ්‍රී ලංකා ඉනිමේ 24 වැනි ඕවරයේ අවසන් පන්දුවට ලකුණු 2ක් ලබාගනිමින් සිය එක්දින තරග දිවියේ 21 වැනි අර්ධ ශතකය වාර්තා කළ තරංග ඊට ඕවර 4 කට පසුව මෝර්නි මෝකල්ගේ පන්දුවකට ඩිවිලියර්ස් අතට උඩපන්දුවක් ලකුණු 66කට දැවී යන විට පන්දු 85 කට මුහුණ දී හතරේ පහර 6ක් සහ එක් හයේ පහරක් එල්ලකොට තිබිණි. ඒ වන විට ශ්‍රී ලංකා ඉනිමේ ලකුණු සංඛ්‍යාව 105 කි.මහේල ජයවර්ධන අවාසනාවන්ත ලෙස ලකුණු 19 කට දැවී ගියේ මෝර්නිගේ පන්දුවකට ඩේල් ස්ටේන් විශිෂ්ට උඩපන්දුවක් රැකගැනීමේ හේතුවෙනි.සාමාන්‍යයෙන් අංක 7 ස්ථානයේ ක්‍රීඩාකරන නුවන් කුලසේකර ‘බැටිං පවර්ප්ලේ’ අවස්ථාවෙන් උපරිම වාසිය ලබාගැනීමේ අදිටනින් 6 වැනි පිතිකරු ලෙස පිටියට පිවිසි අතර වේගවත් පිතිහරඹයක් දියත් කරමින් ශ්‍රී ලංකා පිලේ ලකුණු සංඛ්‍යාව ඉහළ නැංවීමට සමත්විය. ඔහුගේ ලකුණු 22 වාර්තා වූයේ පන්දු 13ක දීය. ඊට හතරේ පහර 2ක් සහ හයේ පහර 2ක් එක්වීය. අනතුරුව චන්දිමාල් හා ඇන්ජෙලෝ මැතිව්ස් එක්ව ලකුණු සංඛ්‍යාව 236 දක්වා ඉහළ නැංවීමට සමත්වූහ. දෙදෙනා අතර 6 වැනි කඩුල්ලේ සම්බන්ධතාව ලකුණු 72ක් විය. ස්ටේන් විසින් යවනු ලැබූ ශ්‍රී ලංකා ඉනිමේ අවසන් ඕවරයේ අවසන් පන්දුවට මොර්නි අතට උඩපන්දුවක් දී මැතිව්ස් දැවීයනවිට ලකුණු 28ක් රැස්කොට තිබිණි. විශිෂ්ට පිතිහරඹයක නිරත වූ චන්දිමාල් නොදැවී ලකුණු 92ක් ලබා ගත්තේය. පන්දු 115ක් වැය වූ ඔහුගේ එක්දින තරග දිවියේ 2 වැනි අර්ධ ශතකය හතරේ පහර 6 කින් වර්ණවත් විය.පිළිතුරු ඉනිම ක්‍රීඩා කරමින් දකුණු අප්‍රිකානුවන් පළමු කඩුල්ලට ලකුණු 76ක සාර්ථක ආරම්භයක් ලබාගැනීමට සමත්විය. ග්‍රෙහැම් ස්මිත් ධම්මික ප්‍රසාද්ගේ පන්දුවකට උපුල් තරංග අතට උඩපන්දුවක් දී ලකුණු 28 කට දැවී ගියේ 16.3 ඕවරයේ දීය.පළමු තරගයේ දී ශතකයක් වාර්තාකළ හෂීම් අම්ලා ලකුණු 55ක් ලබා ගත්තේය. ප්‍රසාද්ගේ පන්දුවක් කෙලින්ම කඩුල්්ලේ වැදීමෙන් ඔහු දැවී ගියේය. අම්ලාගේ 16 වැනි එක්දින අර්ධ ශතකයට හතරේ පහර 5ක් සහ හයේ පහර 2ක් එක්වීය.දකුණු අප්‍රිකානු පිලේ ලකුණු අතරේ සිටින ප්‍රබලතම පිතිකරු ජැක් කලීස් ලකුණු 37ක් ලබා සිටිය දී විශිෂ්ට උඩපන්දුවක් රැකගැනීමෙන් දවාලීමට චන්දිමාල් සමත්විය. ඒ කඩුල්ලත් අත්වූයේ ද ප්‍රසාද්ටය. ඒ වනවිට දකුණු අප්‍රිකාවේ මුළු ලකුණු සංඛ්‍යාව 152 ක් විය.ඇන්ජෙලෝ මැතිව්ස් විසින් යවන ලද දකුණු අප්‍රිකානු ඉනිමේ 41 වැනි ඕවරයේ දී නායක ඩිවිලියර්ස් දුවද්දී දැවීයාමට හසුවිය. ඔහු ලකුණු 17 කට දැවී යන විට ජයග්‍රහණය සඳහා ඔවුන්ට අවශ්‍යව තිබුණේ ලකුණු 44ක් පමණි.47 වැනි ඕවරය යැවූ ලසිත් මාලිංග අතට පෙරළා උඩපන්දුවක් දී ප්ලෙසිස් ලකුණු 18 කට දැවී ගිය පසු මෝර්නි මෝකල් නොදැවී සිටින සිය සගයා වන දුමිනි හා එක්ව දකුණු අප්‍රිකාව ජයග්‍රහණය තෙක් රැගෙන ගියේය.පන්දු 87කට මුහුණ දී නොදැවී ලකුණු 66ක් රැස්කළ දුමිනි තරගයේ වීරයා සම්මානය දිනාගත්තේය.පන්දු යැවීමේ දී ධම්මික ප්‍රසාද් කඩුලු 3ක් බිඳ දැමූ අතර ලසිත් මාලිංග එක් කඩුල්ලක් දවාගත්තේය.පළමු තරගයට ක්‍රීඩා කළ දිල්හාර ප්‍රනාන්දු හා අජන්ත මෙන්ඩිස් ආබාධයන්ට ලක්වීමේ හේතුවෙන් රංගන හේරත් සහ ධම්මික ප්‍රසාද් මේ තරගයට එක්වී සිටියහ.දෙපිල අතර 3 වැනි එක්දින තරගය හෙට (17) බ්ලුම්ෆොන්ටේන් නුවර දී දිවා - රාත්‍රි තරගයක් ලෙස පැවැත්වේ.මෙන්ඩිස් යයි- සචිත්‍ර එයිමේ අතර දඟ පන්දු යවන ක්‍රීඩක අජන්ත මෙන්ඩිස් පිටකොන්දේ ආබාධයකට ගොදුරු වී සිටින බැවින් ආපසු ශ්‍රී ලංකාව බලා පිටත්ව යන අතර ඉදිරි එක්දින තරග සඳහා ඔහු වෙනුවට පිටදඟපන්දු යවන ක්‍රීඩක සචිත්‍ර සේනානායක කණ්ඩායමට එක්වීමට නියමිතය. දණහිසේ ආබාධයකට ලක්වී සිටින දිල්හාර ප්‍රනාන්දු ඊට පෙර ශ්‍රී ලංකාව බලා පිටත්විය..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>16</day>
    </date>
    <link>http://www.dinamina.lk/2012/01/16/_art.asp?fn=s1201162</link>
    <topic>නිලූකට ලෝකඩ පදක්කමක්</topic>
    <author>ප්‍රින්ස් ගුණසේකර</author>
    <content>එස්තෝනියාවේ පැවැති යොනෙක්ස් ජාත්‍යන්තර බැඩ්මින්ටන් තරගාවලියේදී නිලූක කරුණාරත්නට ලෝකඩ පදක්කම හිමිවිය. ඔහු අවසන් පූර්ව තරගයේදී පින්ලන්තගේ විලී ලැන්ග්ට 21 – 7 ක් හා 21 – 11 ක් ලෙස පරාජයට පත්විය.ලෝක ශ්‍රේණිගත කිරීම අනුව 78 වැනි ස්ථානයේ සිටින නිලූක කරුණාරත්න අර්ධ අවසන් පූර්ව වටයේදී ලොව 74 වැනි ස්ථානයේ සිටින ඊශ්‍රායලයේ මීසා සිල්බර්මන් 17-21, 21-19 හා 21-11ක් ලෙස පැරදවීය. එයට පෙර බෙල්ජියම් ක්‍රීඩක මැක්සීම් මෝර්ලි 21-16 හා 21-11 ක් ලෙස පර පැරදවීමට නිලූකට හැකිවිය.යොනෙක්ස් ජාත්‍යන්තර බැඩ්මින්ටන් තරගාවලියේ පිරිමි ඒකල තරගයට ක්‍රීඩකයන් 121 ක් සහභාගී වූ අතර එයින් ශ්‍රී ලංකාවට ලෝකඩ පදක්කම හිමිවීම කැපී පෙනුණි.නිලූක කරුණාරත්න පසුගිය වසරේ මාස කිහිපයක් ක්‍රීඩාවෙන් ඈත්ව සිටි අතර පසුගිය කාලයේ දැක්වූ දක්ෂතා මත ශ්‍රේණිගත කිරීමේ ඉදිරියට පැමිණීමට හැකිවිය..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>16</day>
    </date>
    <link>http://www.dinamina.lk/2012/01/16/_art.asp?fn=s1201163</link>
    <topic>ගුණතිලකගේ ශතකය පෙනි පෙනී රාජකීය විදුහල ඉනිම අත්හිටුවයි</topic>
    <author>ප්‍රින්ස් ගුණසේකර</author>
    <content>ආරම්භක පිතිකරු ඉසුරු ගුණතිලකගේ ශතකය පෙනි පෙනී තිබියදී රාජකීය විදුහල දෙවැනි ඉනිම කඩුලු තුනක් බිඳවැටී ලකුණු 187 කට අත්හිටුවා සාන්ත ජොෂප් විදුහලට ලකුණු 201ක ඉලක්කයක් ලබා දුන්නේය. එහෙත් තරගය නතරවෙද්දී සාන්තා ජොෂප් විදුහල කඩුලු 4 කට ලකුණු 114 ක් ලබා සිටියේය. පන්නිපිටිය ධර්මපාල විදුහලේ සිට මේ පාසල් වාරයේදී රාජකීය විදුහලට එක්වූ ඉසුරු නොදැවී ලබාගත් ලකුණු 97 පන්දු 144 කදී වාර්තා කළ අතර එයට හතරේ පහර 5ක් හා හයේ පහර 5ක් ඇතුළත් විය. තරගය ජය පරාජයෙන් තොරව නිමාවට පත්විය.රාජකීය විදුහල පළමු ඉනිම ලකුණු 189 සහ දෙවැනි ඉනිම කඩුලු 3 කට ලකුණු 187 – ඉසුරු ගුණතිලක නොදැවී 97, සුපුන් සුබසිංහ 33, හේෂාන් කුමාරසිරි නොදැවී 30සාන්තා ජෝසප් විදුහල පළමු ඉනිම ලකුණු 176 සහ දෙවැනි ඉනිම කඩුලු 4 කට ලකුණු 144 – විදූෂ ජයසිංහ 34, ඩිලාන් ප්‍රනාන්දුපුල්ලේ 29 (ඩේවින් පත්මනාදන් 75/2)පළමු ඉනිමේදී ලකුණු 84 කට දැවී ගිය ආනන්ද විදුහල දෙවැනි ඉනිමේදී කඩුලු 9 කට ලකුණු 277ක් ලබා ශක්තිමත් විය.ආනන්ද විදුහල පළමු ඉනිම ලකුණු 84 හා දෙවැනි ඉනිම ලකුණු 277 – ධනුක මධුෂාන් 27, පසිඳු මධුෂාන් 34, තුෂාර සමරකෝන් 128, ඉසුරු ගුණසේකර නොදැවී 20 (මධුෂාන් රවිචන්ද්‍රකුමාර 69/3, චමෝද් පතිරණ 65/2, තිලක්ෂ සුමනසිරි 19/2)සාන්ත තෝමස් විදුහල පළමු ඉනිම කඩුලු 7 කට ලකුණු 186 සහ දෙවැනි ඉනිම කිසිවෙකු නොදැවී ලකුණු 30 ජාවේඩ් බොන්ග්සෝ නොදැවී 26කොළඹ සහීරා විදුහල පළමු ඉනිමේදී කඩුලු 6 කට ලකුණු 307 ක් ලබා නාලන්දා විදුහලට ප්‍රබල තර්ජනයක් ගෙන ආවේය.නාලන්ද විදුහල පළමු ඉනිම ලකුණු 196 – මනුල ජයසේකර 23, ඉෂාන් රංගන 56, ළහිරු ජයකොඩි 71 (ප්‍රදීප් ආනන්ද 78/5, කල්හාර වක්වැල්ල 27/2, ඉමාර රාෆි 31/3) දෙවැනි ඉනිම කඩුලු 1කට ලකුණු 85 – වසන්ත සිල්වා 36, කෝෂාන් ධනුෂ්ක නොදැවී 35සහීරා පළමු ඉනිම කඩුලු 7 කට ලකුණු 307 – බාසිත මරික්කාර් 23, ඩිල්ෂාඩ් හිල්මි 64, ඉම්රාස් රාෆි 48, ලක්ෂාන් එදිරිසිංහ නොදැවී 100, ඉර්ෂාඩි උමාර් 23 (ප්‍රමෝද් හෙට්ටිවත්ත 49/2, විහාන් වික්‍රමාරච්චි 29/2).</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>16</day>
    </date>
    <link>http://www.dinamina.lk/2012/01/16/_art.asp?fn=s1201164</link>
    <topic> කලීස්-අම්ලා ඉදිරි තරගවලට නෑ</topic>
    <author>ෆවුස් මොහොමඩ් දකුණු අපි‍්‍රකාවේ සිට...</author>
    <content>ශ්‍රී ලංකා - දකුණු අප්‍රිකානු පළමු එක්දින තරගයේ දී මෙන්ම දෙවැනි තරගයේ දීත් පිත්තෙන් දස්කම් දැක්වූ ප්‍රබල දකුණු අප්‍රිකානු පිතිකරුවන් වන ජැක් කලීස් සහ හෂීම් අම්ලා තරගාවලියේ ඉතිරි එක්දින තරග 3ට සහභාගි වන්නේ නැත. දකුණු අප්‍රිකානු ක්‍රිකට් පාලක මණ්ඩලයේ තරගාවලියක් අතරතුර ක්‍රීඩකයන් මාරුකිරීමේ ප්‍රතිපත්තිය හේතුවෙන් කලීස් විවේක ගන්වා ඇති අතර අම්ලා කුළුඳුල් දරු ප්‍රසූතිය බලාපොරොත්තුවෙන් පසුවන තම බිරිය හා කාලය ගතකිරීමට අවශ්‍ය බැවින් ඉදිරි තරගවලින් ඉවත් වී සිටියි.මේ අතර දකුණු අප්‍රිකානු එක්දින සංචිතයට නම්කොට සිටි වේග පන්දු යවන ක්‍රීඩක රොරී ක්ලීන්වෙල්ට් ද ආබාධයකට ලක්වී සිටීමේ හේතුවෙන් කණ්ඩායමෙන් ඉවත් කර ඇත.කලීස් හා අම්ලා වෙනුවට ඇල්වීරෝ පීටර්සන් සහ කොලින් ඉන්ග්‍රෑම් ද, ක්ලීන්වෙල්ට් වෙනුවට වර්නන් ෆිලෙන්ඩර් ද කණ්ඩායමට එක්වී සිටිති..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>16</day>
    </date>
    <link>http://www.dinamina.lk/2012/01/16/_art.asp?fn=s1201165</link>
    <topic>දෝනිට ටෙස්ට් තරග තහනමක්</topic>
    <author/>
    <content>ඉන්දීය ක්‍රිකට් නායක මහේන්ද්‍ර සිං දෝනිට ටෙස්ට් තරග තහනමක් පැනවෙයි. පර්ත් නිමාව දුටු තෙවැනි ටෙස්ට් තරගයේදී නියමිත ඕවර ගණනට වඩා ඕවර දෙකක් අඩුවෙන් යැවීම හේතුවෙන් අයි. සී. සී. ය මේ තරග තහනම පනවා ඇත.ඔස්ට්‍රේලියාව සමග පැවැති ටෙස්ට් තරග තුනෙන්ම ඉන්දියාවට අන්ත පරාජයක් අත්වූ අතර ඇඩිලේඩ් හි පැවැත්වෙන මීළග අවසන් ටෙස්ට් තරගයට දෝනිගේ සහභාගී වීම අත්හිටුවා ඇත.නව නායකයා ලෙස ෂෙවාග් පත් කොට ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>16</day>
    </date>
    <link>http://www.dinamina.lk/2012/01/16/_art.asp?fn=s1201166</link>
    <topic>ජාතික බොක්සිං කිරුළ ස්ලිම්ලයින්ට</topic>
    <author/>
    <content>පිට පිටම ස්ලිම්ලයින් ක්‍රීඩා සමාජය සූරයන් බවට පත්වෙමින් 85 වැනි ඒ. බී. ඒ. ජාතික බොක්සිං සූරතාවලිය සුගතදාස ගෘහස්ත ක්‍රීඩාංගණයේදී පසුගියදා නිමාවට පත්විය. යුද හමුදාව අනුසූරයන් බවට පත්විය.තරගාවලියේ පැවැති තරග කණ්ඩයන්ගෙන් සූරතා තුනක් හිමිකර ගැනීමට ස්ලිම්ලයින් ක්‍රීඩකයෝ සමත් වූහ. ආර්. ටී. ජයතිලක (මිඩිල්වේට් කිලෝ ග්‍රෑම් 75ට අඩු), අසංක රාජපක්ෂ (වෙල්ටර්වේට් කිලෝ ග්‍රෑම් 69ට අඩු) සහ පී. ඩී. සුරේෂ් (ෆ්ලයිවේට් කිලෝ ග්‍රෑම් 49ට අඩු) කිරුළ දිනා ගත්හ. යුද හමුදාවේ ආර්. ජී. පී. පී. රණතුංග (කිලෝ ග්‍රෑම් 90ට වැඩි සුපර් හෙවිවේට්), ඩබ්ලිව්. ආර්. ටී. වීරක්කොඩි (කිලෝ ග්‍රෑම් 56ට අඩු බැන්ටම්වේට්) හා ඩබ්ලිව්.ඒ. සී. අයි. පෙරේරා (කිලෝ ග්‍රෑම් 49ට අඩු ලයිට්ෆ්ලයිවේට්) කිරුළ දිනා ගත්හ. මේ අතර කාන්තා අංශයේ කිරුළ දිනාගැනීමට මාස් හෝල්ඩිස් දකුණ ‘ඒ’ කණ්ඩායම සමත්විය. පිරිමි අංශයේ බොක්සිං සූරයා ලෙස ගුවන් හමුදාවේ ටී. ඩී. එන්. ටී. ජයකොඩි සම්මාන ලැබූ අතර හොඳම පරාජිතයා ලෙස නාවික හමුදාවේ සිසිර කුමාරසිංහ තේරී පත්විය.කාන්තා දක්ෂතම ක්‍රීඩිකාව ලෙස මාස් හෝල්ඩිස් දකුණ ‘ඒ’ කණ්ඩායමේ නිල්මිණි ජයසිංහ ද, හොඳම පරාජිත ක්‍රීඩිකාව ලෙස යුද හමුදාවේ පී. කේ. සුමුදු සම්මාන ලැබීය.මේ අතර 2011 වසරේ කැපී පෙනෙන බොක්සිං ක්‍රීඩකයා ලෙස ස්ලිම් ලයින් ක්‍රීඩා සමාජයේ පී. ඩී. සුරේෂ් සම්මාන දිනා ගත් අතර වසරේ හොඳම බොක්සිං පිල ලෙස යුද හමුදාව සම්මානයට පත්විය..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>16</day>
    </date>
    <link>http://www.dinamina.lk/2012/01/16/_art.asp?fn=s1201167</link>
    <topic>සා. අන්තෝනි විදුහලට ජයක්</topic>
    <author>උපනන්ද ජයසුන්දර මහනුවර ක්‍රීඩා විශේෂ</author>
    <content>කටුගස්තොටදී අවසන්වුණු මහනුවර ධර්මරාජ – කටුගස්තොට සාන්ත අන්තෝනි විදුහල් අතර පැවැති ක්‍රිකට් තරගයේදී සාන්ත අන්තෝනි විදුහලට කඩුලු 6ක ජයක් අත්විණි.ධර්මරාජ විදුහල පළමු ඉනිම 154 - සඳුන් වීරක්කොඩි 66, සසිත් ගුණසේකර 31 (තරංග රණරාජ 17/3, බුවනෙක විජේතුංග 5/2) සහ දෙවන ඉනිම 136වී. කරපුටුගල 29, සඳුන් වීරක්කොඩි 27, නුවන් කරුණාරත්න නොදැවි 32 (නිමේෂ ගුණසිංහ 27/5)සාන්ත අන්තෝනි විදුහල පළමු ඉනිම 228වයි. වූඩ්ස් 30, එම්. සරත්චන්ද්‍ර 26, කනිෂ්ක රණරාජ 49, එස්. බුලත්සිංහල 35 (ඒ. විතානච්චි 48/4, එන්. කරුණාරත්න 98/4) සහ දෙවන ඉනිම – කඩුලු 4ක් දැවී ලකුණු 64එම්. පුස්සැල්ලාවල 25, කනිෂ්ක රණරාජ නොදැවී 17..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>16</day>
    </date>
    <link>http://www.dinamina.lk/2012/01/16/_art.asp?fn=f1201161</link>
    <topic>හොඳ මාර්ග පද්ධතියක වාසිය ගොවියාටයි</topic>
    <author/>
    <content>* අනුරාධපුරයේ පැවැත්වෙන දැයට කිරුළ ජාතික ප්‍රදර්ශනයට සමගාමීව අනුරාධපුර දිස්ත්‍රික්කයේ පළාත් මාර්ග සංවර්ධන අධිකාරිය විසින් සිදු කරනු ලබන මාර්ග සංවර්ධනය හා නවීකරණ වැඩපිළිවෙළ යටතේ කෘෂිකර්මාන්තය ජීවනෝපාය මාර්ගය කැර ගත් ගැමි ජනතාවගේ ආර්ථික මට්ටම උසස් තත්ත්වයකට පත් වන බව උතුරුමැද පළාත් මාර්ග සංවර්ධන අධිකාරියේ සාමාන්‍යාධිකාරී වරලත් ඉංජිනේරු සෙනරත් පුෂ්පකුමාර මහතා පවසයි.මේ ඔහු සමඟ කළ සාකච්ඡාවකි.අනුරාධපුර දිස්ත්‍රික්කයේ පළාත් සභාව සතු මාර්ග කිලෝමීටර් එක් දහස් හාරසිය පහක් තියෙනවා. එයින් මාර්ග කිලෝ මීටර් අනූ හතරක් දැනටමත් ප්‍රතිසංස්කරණය කරලා. දැයට කිරුළ ප්‍රදර්ශනය පැවැත්වෙන ඔයාමඩුවේ සිට සෙට්ටිකුලම දක්වා කිලෝමීටර් තිහක් ද සිංහාරගම සිට රණේරාව දක්වා කිලෝමීටර් විසි හයක් ද උළුක්කුලමේ සිට ඇලයාපත්තුව දක්වා කිලෝමීටර් එකොළහක් ද ඔයාමඩුවේ සිට පේමඩුව දක්වා කිලෝමීටර් දහතුනක් ද අනුරාධපුර ඔයාමඩුව දක්වා මාර්ග කිලෝමීටර් දහ හතරක් ද සංවර්ධන කටයුතු අවසන්. රුපියල් මිලියන එක් දහස් පන්සියයක් ඒ සඳහා උතුරු මැද පළාත් සභාව විසින් වැය කළා.එය සම්ප්‍රදායික වචනයක්. බලයේ සිටින ඕනෑම රජයකට එරෙහිව විරුද්ධ පක්ෂයේ උදවිය ඕනෑම සංවර්ධන කටයුත්ත කදී ඔය චෝදනාව නඟනවා. මාර්ග සංවර්ධනයේදීත් ඒ චෝදනාව එල්ල වෙනවා. මා එය සම්පූර්ණයෙන්ම ප්‍රතික්ෂේප කරනවා. කිසිම සංවර්ධන ව්‍යාපෘතියක දී දේශපාලනඥයන්ගේ නිලධාරීන්ගේ හෝ කොන්ත්‍රාත්කරුවන්ගේ ඕනෑ එපාකම් අනුව වංචා දූෂණ සිදු කරන්න ඉඩක් නැහැ. සිදු කරනු ලබන සංවර්ධන ව්‍යාපෘතිය පිළිබඳ නිලධාරීන් වගකිව යුතුයි.එම වගකීමෙන් බැහැර වෙන්න ක්‍රමයක් ඇත්තේ නැහැ. ජනාධිපති විමර්ෂන ඒකකය අල්ලස් හෝ දූෂණ කොමිෂම, අභ්‍යන්තර විගණන අංශය රාජ්‍ය විගණන දෙපාර්තමේන්තුව ජනතා පැමිණිලි පිළිබඳ දැඩි අවධානය යොමු කැර පරීක්ෂණ පවත්වනවා. වංචා දූෂණවලට හසු වී රැකියාව අහිමි කැර ගෙන හිරේ ලගින්න කැමති නිලධාරීන් අපේ මාර්ග අධිකාරියේ නම් නැහැ.අනුරාධපුරය දිස්ත්‍රික්කයේ මාර්ග ප්‍රතිසංස්කරණයට රුපියල් මිලියන එකසිය හැත්තෑවක් වැය කළා. එම මාර්ග නඩත්තුවට රුපියල් මිලියන හැත්තෑ පහක් වෙන් කළා. මෙම මාර්ග ඉතා හොඳ තත්ත්වයේ පවතිනවා.මෙම අවුරුද්දේ පළාත් මාර්ග සංවර්ධනයට රුපියල් මිලියන එකසිය හතළිහක් වෙන් කරලා තියෙනවා. එම මුදලෙන් ඉදිකැරෙන මාර්ග නඩත්තු කිරීම සඳහා තවත් රුපියල් මිලියන පනහක් වෙන් කැර තියෙනවා. ගිය වසරේත් මේ වසරේත් සිදුකරන ලද මාර්ග සංවර්ධන කටයුතු ඉතාමත් සතුටුදායක මට්ටමක පවතිනවා.ඔව්. හොරොව්පොතාන, මරදන්කඩවල, නොච්චියාගම, හා අනුරාධපුර විධායක ඉංජිනේරු කාර්යාල හතරක් තියෙනවා. එම කාර්යාලවල විධායක ඉංජිනේරුවරු සේවය කරනවා. කාර්මික නිලධාරී මහත්වරු සේවය කරනවා. අපේ මාර්ග පිළිබඳ අපි වැඩි අවධානයෙන් සිටින්නේ. වාහන ගමනා ගමනය හේතුවෙන් හෝ මහජනතාවගේ අනිසි කටයුතු හේතුවෙන් කැඩී බිඳී අබලන් වන ස්ථාන ඉතා කඩිනමින් නඩත්තු කරනවා. මාර්ග අබලන් වීම පිළිබඳ ජනතාව කරන පැමිණිලි අප ඉතා අගේ කොට සලකනවා.මාර්ග සංවර්ධනයට වැය කරන්නේ මේ රටේ ජනතාවගේ මුදල්. ජනතාව රජයට ගෙවන බදු මුදල්. ඒ මුදල්වලින් තමයි රාජ්‍ය පාලකයන් හා නිලධාරීන් සේවකයන් වැටුප් ලබන්නේ. ඔවුන් මහජනතාවට උපරිම පහසුකම් ලබා දෙන්න කැප වී කටයුතු කළ යුතුයි. මහජන මුදල් ගසා කනවා නම් ඒ වගේ තවත් පාප කර්මයක් මේ ලෝකේ නැහැ.ඇත්ත වශයෙන්ම වගකීමේ කාලයක් තියෙනවා. කාපට් නොකළ මාර්ගයක් නම් වසරක වගකීමක් තියෙන්නේ. කාපට් මාර්ගයක් නම් අවුරුදු තුනක වගකීමේ සහතික කාලයක් තියෙනවා. ඒ උනත් වසරක සහතික මාර්ගයක් අවුරුදු තුන හතරක් කල් පවතිනවා. වසර තුනක කාලයකට වගකියන කාපට් මාර්ගයක් සාමාන්‍යයෙන් අවුරුදු පහළොවක් පමණ කල් පවතිනවා.කොහොම උනත් අපි වගකීමෙන් ගැලවීමට පමණක් කටයුතු කරන්නේ නැහැ. මේ රට අපේ. ජනතාව අපේ නෑදෑ හිතවතුන්. රටේ සංවර්ධනයට දියුණුවට අනාගත පරපුර වෙනුවෙන් අපේ යුතුකම හා වගකීම ඉතා ඉහළින්ම සිදුකිරීමට උතුරුමැද පළාත් මාර්ග සංවර්ධන අධිකාරියේ ඉහළම නිලධාරියාගේ සිට පහළම සේවකයා කැපවී සිටිනවා.විශේෂයෙන්ම දියුණු මාර්ග පද්ධතියක් පැවතීමෙන් රට වේගවත් සංවර්ධනයකට අවතීර්ණය වෙනවා. ගමන් බිමන් නිසි කලට නිසි වෙලාවට සිදු වීමට උසස් නවීන මාර්ග අත්‍යවශ්‍යයයි. දැයට කිරුළ ජාතික සංවර්ධන ප්‍රදර්ශනය අනුරාධපුරයට ලැබීමෙන් අනුරාධපුර දිස්ත්‍රික්කයේ සියලු මාර්ග පද්ධති දැන් නවීකරණය කරනවා.ඉතා වැදගත් වන්නේ කෘෂිකර්මාන්තය ජීවන වෘත්තිය කර ගත් සියයට අනූ නවයක් පමණ වූ ගොවි ජනතාවට සිය කෘෂිනිෂ්පාදන ඉහළ මිල ගණන්වලට අලෙවි කිරීමේ පහසුකම් මාර්ග සංවර්ධනයත් සමඟ උදා වෙනවා. නගරයේ වෙළෙඳුන් ඇත. ගම්මානවලට ගොස් කෘෂි නිෂ්පාදන මිලදී ගැනීමෙන් ගොවි ආර්ථිකයත් ජීවන තත්ත්වයත් උසස් මට්ටමකට පත්වෙනවා. දැයට කිරුළ අපේ දිස්ත්‍රික්කයට ආශිර්වාදයක් වේවි..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>16</day>
    </date>
    <link>http://www.dinamina.lk/2012/01/16/_art.asp?fn=f1201162</link>
    <topic>ඇමෙරිකානුවන් බහුතරය අද පුනර්භවය විශ්වාස කරනවා</topic>
    <author/>
    <content>පුරා වසර විස්සකට අධික කාලයක් ඇමෙරිකාවේ ධර්ම ප්‍රචාරක කටයුතුවල නිරත වන කහඳ අමරබුද්ධි හිමියෝ ථේරවාදී බුදු දහම ලොව පුරා ප්‍රචාරය කිරීම පිණිස අනවරතව කැපව සිටින යතිවරයෙකි. එම ශාසනික මෙහෙවර වෙනුවෙන් උන්වහන්සේ අද දිනයේ කැලිෆෝනියාවේ ප්‍රධාන සංඝනායක පදවියෙන් පිදුම් ලබති. එම ධුරය පිරිනමන්නේ මල්වතු මහා විහාරයෙනි. අපි අමරබුද්ධි හිමියන් ඇමරිකාවේ සිදු කරනු ලබන ධර්ම ප්‍රචාරක කටයුතු පිළබඳවත්, මෙරට සිදු කරනු ලබන සමාජ මෙහෙවර පිළබඳවත් විමසුවෙමු.මම 1996 දී ඇමෙරිකාවට ගියේ එවකට එහි වැඩ සිටිය එල්ලාවල නන්දිස්සර නායක හාමුදුරුවන් ගේ ආරාධනාවකට අනුවයි. උන්වහන්සේ 86 වැනි වියේ පසු වුණේ. උන්වහන්සේගේ වයෝවෘධ භාවය හේතුකොට ගෙන මම ගිහින් ටික දවසකින්ම සියලු වැඩ කටයුතු මට පවරා උන්වහන්සේ ලංකාවට වැඩම කළා.ඊට පස්සෙ මට හරිම තනිකමක් දැනුනා. නවතින්න පන්සලක් තිබුණේ නැහැ. මාස 02 ක් විතර කුලී නිවසක කාමරයක් අරගෙන නැවතිලා හිටියා. මා සිටින කැලිෆෝනියා ප්‍රදේශයටම හිටියේ බෞද්ධ පවුල් 13 යි. එහි ජීවත්වන මිනිස්සු මුළු අවුරුද්ද පුරාම හරිම කාර්ය බහුලයි. පන්සලට එන්නෙත් බොහොම කලාතුරකින්. ඒ නිසා මට දානය ලැබුණෙත් නැහැ. මා විසින්ම උයාගෙන දානය වැළඳුවා. මේ දුෂ්කර ජීවිතය ඇතිවෙලා මාස 06 කට පසුව මා නැවත ලංකාවට එන්න සූදානම් වුණා.“අනේ හාමුදුරුවනේ යන්න එපා අපට කව්රුත් නැහැ” කියලා අපේ දායකයො කිව්වා. ඒ නිසා මම යළිත් ටික කාලයකට නතර වෙන්න තීරණය කළා. ඒ අතරතුර දී මම ඉංගි‍්‍රසි පරිගණක උගන්වන “සිටි කොලේජ්” එකකට ගිහිල්ලා ඉගෙන ගත්තා. අවුරුදු දෙකකට පස්සේ මට ඒ පාසලේම පරිගණක ගුරු පත්වීමක් ලැබුණා. ඊට අමතරව ශිෂ්‍ය උපදේශකවරයෙක් හැටියටත් වැඩ කළා. එහි සේවයට මට වැටුපක් ලැබුණා. ඒ මුදලුත් දායකයන් ගෙන් ලැබුණු ආධාරත් යොදවල සැන්ටක්ලෝරා නගරයෙන් අක්කර 1/2ක ලොකු ඉඩමක් ගත්තා. එහි බොහෝ අබලන් පුංචි ගෙයකුත් තිබුණා.පුංචි ගෙය යාන්තම් ඉන්න පුළුවන් තත්ත්වයට අලුත්වැඩියා කරගත්තා. මේක බොහොම ශීතල කාලයක්. කාමරය උණුසුම් කරගන්න හීටරයක්වත් තිබුණේ නැහැ. ගෑස් ලිප පත්තු කරලයි උණුසුම් කරගත්තේ. ඒ කාලය තුළදී මට වියට්නාම, කාම්බෝජය, ලාඕස් රටවල හාමුදුරුවරු අඳුනගන්න ලැබුණා. ඒ හාමුදුරුවරු මට බණ කියන්න ආරාධනා කළා. මොකද ඒ රටවල තියෙන්නේ මහායාන බුද්ධාගම.මහායාන බුද්ධාගමේ අපේ චතුරාර්ය සත්‍යය පිළිබඳ අවබෝධය ලබාදෙන්නේ බොහොම අඩුවෙන්. ඒ නිසා මම චතුරාර්ය සත්‍ය පැත්තට යොමුවෙලා ධර්මය දේශනා කරන්න පටන් ගත්තා. සුදු ජාතිකයන් චතුරාර්ය සත්‍ය පිළිබඳ බණ අහන්න වැඩි කැමැත්තක් දැක්වුවා. ක්‍රම ක්‍රමයෙන් මගේ ධර්ම දේශනා ශ්‍රවණය කරන්න එන විදේශික පිරිස් වැඩි වුණා. ඔවුන්ගේ උදව් උපකාර ඇතිව 1999දී බුද්ධි විහාරස්ථානය නමින් විහාරස්ථානයක් ආරම්භ කළා. එය පුස්තකාලය, දානශාලාව, විහාරගෙය, බෝධීන් වහන්සේ ඇතුළු විහාරාංගයන්ගෙන් සමන්විතයි.ලංකාවේ වගේම අමෙරිකාවෙත් පන්සල හොඳට තියෙනව නම් වත්පිළිවෙත් නිසි පරිදි කෙරෙනව නම් මිනිස්සු ඒ පන්සලට ඇදෙනවා. මම හැම බදාදාම බෝධි පූජාවක් තියනවා. සුදු ජාතිකයන් හරිම කැමතියි ගාථා කියන්න. ඒ අයත් ගාථා කියන්න උත්සාහ කරනවා. අපි ඒ අයටත් ගාථා පොතක් දීල තියෙනවා. ඊට අමතරව ජනවාරි 01 වැනිදා පිරිත් කියල ආශීර්වාද කරනවා. නිදහස් උත්සවය පවත්වනවා. වෙසක්, පොසොන් පොහොය දිනවලදී සිල් සමාදන් වෙනවා. පුංචි ළමයින්ට දහම් පාසලක්, භාවනා පංතියක්, සිංහල පංතියක් පවත්වනවා. දැන් මගේ පන්සලේ දායකයො 400 ට වැඩි පිරිසක් ඉන්නවා.දැනට විහාරස්ථානයේ නේවාසික භික්ෂූන් වහන්සේලා තුන්නමක් වැඩ සිටිනවා. වරින්වර ලංකාවෙන් උගත් භික්ෂුන් වහන්සේලා 11නමක් ගෙන්වාගෙන නේවාසික පහසුකම් ලබාදී මේ ප්‍රදේශයේ ජනතාවට ආගමික සේවාවන් ලබාදීමට කටයුතු කළා. අපේ ස්වාමීන්වහන්සේලා එකතුවෙලා ගාල්ලේ පිරිවෙනක් ආරම්භ කරලා තියෙනවා ධර්මය ඉංගී‍්‍රසියෙන් උගන්වන. බුදුදහම, පාලි, සංස්කෘත උගත් බහුශ්‍රැත, විනයෙන් පිරිපුන් භික්ෂූන් පිරිසක් මේ ස්ථානයෙන් බිහි වෙනවා. මේ පිරිස ඉදිරියේදී ඇමෙරිකාවේ ධර්ම ප්‍රචාරක කටයුතුවලට ගෙන්වා ගැනීමට මා බලාපොරොත්තු වෙනවා.අමෙරිකාවේ සෑම පාසලකම උගන්වන “වර්ල්ඩ් රිලිජන්” කියන විෂය ඒකෙන් මුළු ලෝකයේම තියෙන ආගම් ගැන කියලා දෙනවා. එහිදී මම බුද්ධාගම ගැන කියලා දෙනවා. වර්තමානයේ දී විදේශිකයන් බුද්ධාගමට වැඩි නැඹුරුවක් තියෙනවා. අවබෝධයක් තියෙනවා.1996 දී මම සෑහෙන්න දුක් වින්දා. කාර් එකක් තිබුණේ නැහැ. මම නැවතිලා හිටිය තැන ඉඳන් පාසලට හැතැප්ම 03 ක් විතර තියෙනවා. බස් එකේ යන්න “ඩේ පාස්” එකක් ඕනෑ. ඒකට ඩොලර් 2.50 ක් ඕනෑ. ඒ ටිකට් එකෙන් මුළු දවසම යන්න පුළුවන්. ඩොලර් 2.50 තිබුණේ නැති දවස් තිබුණා. එදාට පයින් ඇවිදගෙන පාසලට ගිහින් නැවතත් දානෙට පයින්ම එනවා. නැවතත් හවසට පයින්ම පාසලට යනවා. ඒ දුක් විඳපුව මතක් වෙනකොටත් දැන්නම් සතුටු යි.ඉස්සර මම පන්සලට පයින් ඇවිදගෙන යනකොට පිරිමි ළමයි උසුළු විසුළු කරනවා. ඒ අය හිතන්නේ මේ සිවුර අමුතු ඇඳුමක් කියලා. ඒත් අද ඒ තත්ත්වය සම්පූර්ණයෙන්ම වෙනස් වෙලා. අපිව දකිනකොට මිනිස්සුන්ට හරිම සතුටුයි; දණගහල වඳිනවා. අමෙරිකානුවන් අද කියනවා “මම ආගමක් අදහනව නම් ඒ බුද්ධාගම අදහන්නේ” කියලා.දවසක් සැන්ප්‍රැන්සිස්කෝ වල පැවැත්වුණු දලයිලාමා තුමාගේ දේශනයකට මමත් සහභාගි වුණා. ඒ ශාලාවේ එකවර 26,000 කට අසුන් ගන්න පුළුවන්. මුළු ශාලාවම පිරෙන්න සෙනඟ හිටියා. ඉදිකටුවක් වැටුණත් ඇසෙන තරමේ නිශ්ශබ්දතාවයක් පැවතුනේ. දලයිලාමා තුමා දේශනය කරන වෙලාවෙදි හැම කෙනෙක්ම එම දේශනය ලියා ගන්නවා මම දැක්කා. එතන හිටි අයගෙන් 90%ම සුදු ජාතිකයන්. ඒ නිසා බුදුදහමට, බෞද්ධ භික්ෂුන් වහන්සේලාට වෙනදාට වඩා පිළිගැනීමක් දැන් අමෙරිකාවේ තිබෙනවා.අද ඇමෙරිකාවේ ක්‍රිස්තියානි ආගම අදහන පිරිස 10% ටත් අඩුයි. හොඳම උදාහරණය තමයි මම පන්සල පටන් ගන්නකොට අල්ලපු වත්තේ තිබුණේ විශාල පල්ලියක්. එතරම් විශාල පල්ලියක් මම ලංකාවේ දී දැකලා නැහැ. අක්කර ගණනක් පුරා විහිදී පැවැති මේ පල්ලියේ රථවාහන නතර කරන ස්ථාන 500 ට වඩා තියෙනවා. 1999 දී පමණ ඉරිදාට පැවැත්වෙන දේව මෙහෙයට පැමිණි කාර් 300 ක් විතර එහි නතර කර තිබෙනවා. ඒත් දැන් ඉරිදට කාර් 50 ක් වත් නැහැ. අවුරුදු 10 ක් විතර කාලයක් ඇතුළත දී මිනිස්සු ඒ තරමට ම ක්‍රිස්තියානි ආගමෙන් ඈත්වෙලා.නැහැ. හැම ආගමක් පිළිබඳවම ඔවුන්ට අවබෝධයක් තියෙනවා. විද්‍යාවත් සමග මිනිසුන් අද දියුණු වෙලා. දෙවියන් වහන්සේ ලෝකය මැව්වානම් මෙහෙම වෙන්න පුළුවන්ද කියා ඔවුන් අද ප්‍රශ්න කරනවා.අද ඇමෙරිකානුවන් පුදුම විදියට භාවනාවට යොමු වෙලා තියෙන්නේ. ගොයංකාජි කියන ඉන්දියානු ජාතිකයා විසින් පවත්වාගෙන යනු ලබන භාවනා මධ්‍යස්ථාන 54 ක් ඇමෙරිකාව පුරාම තියෙනවා. අපේ පන්සලට ගොඩක් ඈතින් කැලෑවක මේ එක් භාවනා මධ්‍යස්ථානයක් පිහිටා තිබෙනවා. වසරකට දින 10 ක් මා මෙහි නේවාසිකව භාවනා කරනවා. එතැනට ගියාම මුණගැහෙන සියලු දෙනාම සුදු ජාතිකයන්. වයස් සීමාවක් නැහැ. විශේෂයෙන් තරුණ පිරිස වැඩියි.ඇමෙරිකාවේ ජීවත්වන පිරිස නිතරම තම රැකියාව රැක ගැනීමේ අරගලයකයි යෙදී සිටින්නේ. ආයතනය ලාභ ලබන්නේ නැත්නම් ඕනෑම වෙලාවක සේවකයන් අස්කරල දාන්න පුළුවන්. සේවකයන් අඩු කිරීමට දෙන්නෙක්ගේ වැඩ ප්‍රමාණය එක් අයෙකුට පවරන්න පුළුවන්. මේ නිසා මිනිස්සු හරිම පීඩනයෙන් ඉන්නේ. රැකියාව කරන ගමන් දරුවන්ගේ වැඩ ගෙදර දොරේ වැඩ, සියල්ල තනිවම කරගත යුතුයි. මෙවැනි පීඩාකාරී දිවි ගෙවන ඔවුන්ට භාවනාව මහත් අස්වැසිල්ලක්.ඒ අය වැඩි කැමැත්තක් දක්වන්නේ විපස්සනා භාවනා ක්‍රමයට යි. භාවනාව කිරීම හරිම ලේසියි කියලා කෙනෙකුට හිතෙන්න පුළුවන්. ඒත් ඒක අමාරුයි. ඒ සඳහා ලොකු ආත්ම ශක්තියක් තියෙන්න ඕනෑ. කැප කිරීමක් කරන්න ඕනෑ.සුදු ජාතිකයන් භාවනාවට යොමු වෙන්නේ සිත එකලස් කර ගැනීමට යි. භාවනාව තුළින් ඔවුන්ට සැනසීමක් ලැබෙනවා. ඒ තුළින් බුද්ධාගම ගැන දැනගන්න උත්සාහ කරනවා. ඒ විදියට බුද්ධාගමට යොමු වූ ඇමෙරිකානුවන් දෙදෙනෙක් මගේ ළඟ මහණ වුණා. ජෝසප් නම් වූ එක් අයෙක් විවාහ වී දරුවන් ද සිටියා. ඔහු මුලින්ම ඉගෙන ගත්තේ හින්දු ආගම. ඊට පසුව මුස්ලිම් ආගමත් මහායාන බුද්ධාගමත් ඉගෙන ගත්තා. ඉන්පසු ථේරවාදයට ඇවිත් මහණ වුණා. ඉදිරියේ දී මේ ප්‍රමාණය තවත් වැඩිවේවි.සුදු ජාතිකයන් අද පුනර්භවය විශ්වාස කරනවා. කර්මය ගැන කතා කරනවා. ඇත්තටම අද පල්ලි සෑහෙන ප්‍රමාණයක් වැහිලා තියෙනවා. අද ඇතැම් පන්සල් ඉදිකර තිබෙන්නේ පල්ලි තිබූ තැන්වලයි.මම හැම අවුරුද්දකම නොවැම්බර් මාසයේ ලංකාවට එනවා. පාසල් ළමයින්ට ශිෂ්‍යත්ව ප්‍රදානය කිරීම සඳහායි මා මෙවරත් පැමිණියේ. 2000 වසරේ සිට මේ වැඩසටහන ක්‍රියාත්මක කරනවා.අධ්‍යාපනයට දක්ෂ එහෙත් දුප්පත් ළමයි ජාති ආගම් කුල භේදයෙන් තොරව මේ සඳහා තෝරාගන්නවා. ඒ සඳහා මාගේ ගුරු හාමුදුරුවන් වන මාබොටුවන පියරතන ලොකු හාමුදුරුවෝ මට උපකාර කිරීම මෙහිදී කෘතවේදීව සිහිපත් කරනවා. මුල් අවධියේ දී එක දරුවකුට රු. 1000/= බැගින් දුන්නා.ඒක ඒ තරම්ම සාර්ථක වුණේ නැහැ. ඇතැම් දරුවන්ගේ පියවරුන් විසින් ඒ සල්ලි අරගෙන මත්පැන් පානය කරන බව මට දැනගන්න ලැබුණා. ඒ නිසා මම දැන් දුප්පත් දක්ෂ දරුවන් තෝරාගෙන ඔවුන්ට මුළු අවුරුද්දටම අවශ්‍ය පෑන් පැන්සල් පොත්පත් බෑග් අරගෙන දෙනවා.ගිය වසරේ අමෙරිකාවෙන් පොත් 12,000ක් ගෙනාවා. දැනට ගාල්ල, කුරුණෑගල, කළුතර, වැලිඔය, ඇතුළු ප්‍රදේශ රැසක දූ දරුවන්ට මේ ශිෂ්‍යත්ව ප්‍රදානය කරල තියෙනවා. මෙවර ගාල්ල කහඳ මහ විදුහලේ ළමයි 354 දෙනකුට ශිෂ්‍යත්ව ලබා දුන්නා.ඊට අමතරව අනුරාධපුරයේ වැසිකිළි පද්්ධතියක්, විවිධ ප්‍රදේ්ශවල නිවාස ඉදිකිරීමටත්, දිළිඳු විහාරස්ථාන ප්‍රතිසංස්කරණය සඳහාත් මුදල් පරිත්‍යාග කර තිබෙනවා..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>16</day>
    </date>
    <link>http://www.dinamina.lk/2012/01/16/_art.asp?fn=f1201163</link>
    <topic>බොදුණු සිත් පහන් කරවන නාගර්ජුන්කොන්ඩා</topic>
    <author/>
    <content>හයිඩ්‍රාබාද් නගරයේ සුන්දරත්වය රිසිසේ විඳි අප රාත්‍රිය ගත කරන්නට පැමිණියේ තාරමනී භාරාධරි හරිත නිකේතනයටයි. දිවා කල දුටු නෙත පිනවන දසුන් පෙළින් සිතට ප්‍රබෝධයක් දැනුනද ගතට දැනුනු වෙහෙස නිවාගන්නට මෙතැන කදිම තැනකි.හාත්පස සිසාරා පැතිරුණු නිල්වන් ගෙඋයන, පසෙකින් දිස්වන පිහිනුම් තටාකය, මනරම් විදුලි ආලෝකයෙන් නැහැවෙමින් දුරින් දිස්වන භාරාධරි මණ්ඩපය අපේ වෙහෙස අපටත් හොරා සඟවාගෙන ගියා සේය.මිතුරු ඇසුරේ තව පැය ගනණක් මෙතැන සිටියද කාලය ගලායාමක් නැති සෙයකි. හෙට දින නාගර්ජුන් සාගර් බලා කිලෝ මීටර් එකසිය තිහක් පමණ දුරක් යා යුතුය. එහෙයින් සුන්දර මොහොත කෙටි කෙරුවෙමු.හයිඩ්‍රාබාද් සිට නාගර්ජුන් සාගර් වෙත යන්නට අපි උදෙන්ම සූදානම් වුණෙමු. සුව පහසු මාර්ගයේ මේ ගමන පැය 4කින් යා හැකිය. නගර ගම් මෙන්ම ගොවි බිම්ද මග දෙපස විය. එක යායට සරුවට වැවුණු මිරිස් යාය අතිශය සුන්දරය. රතට රතේ මහ පොළවේ වේලෙන මිරිස් දසුන ඊටත් සුන්දරය.ඒ ම්රිස් වියළන පුද්ගලයන් ගේ ජීවිත නම් අප හිතන තරම් සුන්දර නැති බව මගේ හැඟීමයි. පැය කීපයක ගමනකින් පසු අපි නාගර්ජුන් සාගර් නගරය වෙත සේන්දු වුණෙමු.එය අන්ද්‍රා ප්‍රදේශ් හි තවත් ඓතිහාසික සංචාරක පුරවරයකි. මෙහි නරඹන්නට ඇති තැන් බොහෝය. මේ නුවරට නම ලැබී ඇත්තේ අතීතයේ මෙහි වැඩ සිටි නාගර්ජුන නම් බෞද්ධ මහ නා හිමි නමක් නිසාවෙනි. ඉන්දියානුවෝ මේ හිමියන් හඳුන්වන්නේ ආචාර්ය නාගර්ජුන ලෙසින්ය.මීට වසර දෙදහසකට පෙර කලක දී උන් වහන්සේගේ මූලිකත්වයෙන් මේ ප්‍රදේශයේ බෞද්ධ විශ්ව විද්‍යාලයක් පවත්වාගෙන ගොස් ඇත. මේ සරසවියේ දැනුම ලබන්නට ලොව නන් දෙසින් බෞද්ධ භික්ෂූන් වහන්සේ නාගර්ජුන් පුරවරට වැඩම කර ඇති බවට තොරතුරු ඉන්දීය පුරාවිද්‍යාඥයන් විසින් සොයාගෙන ඇත.සුප්‍රකට ක්‍රිෂ්නා නදිය ගලා බසින්නේ මේ නුවර මැදිනි. විශාකා පට්නම් නගරය (විශාකාපටුන) ආසන්නයෙන් එය මහ මුහුදට වැටේ. ක්‍රිෂ්නා නදිය ඔස්සේ රට රට වල භික්ෂූන් නාගර්ජුන් සරසවියේ දැනුම ලබන්නට පැමිණ ඇතැයි පුරාවිදු තොරතුරු හෙළි කරයි.ශ්‍රී ලංකාවෙන්ද භික්ෂූන් වහන්සේලා අධ්‍යාපනය ලබන්නට මෙහි ගොස් ඇති බවට තොරතුරු රැසක්ම මේ වන විට පුරාවිද්‍යාඥයන් විසින් සොයා ගෙන තිබේ. එහි නටබුන් අදටද දක්නට සුරැකිව ඇත.ක්‍රිෂ්නා ගංගාව හරස් කර 1927 වසරේදී මහා වේල්ලක් නාගර්ජුන් හි ඉදිකෙරිණි.එහි වැඩ නිම වූයේ 1956 වසරේ දිය.මේ මහා වේල්ල හේතුවෙන් අති දැවැන්ත ජලාශයක් නාගර්ජුන්හි ඉදිවිණි.එනිසා මෙ පුර එතැන් පටන් නාගර්ජුන් සාගර් විය. ඉන්දීය පුරාවිද්‍යාඥයන්යේ දැඩි කැපකිරිම් හේතුවෙන් කැණීම් කටයුතු සිදුකොට පාදාගන්නා ලද නාගර්ජුන් ව්ශ්වවිද්‍යාලයේ හා නාගර්ජුන් කොණ්ඩා නටබුන් නාගර්ජුන් සාගර් ජලාශයට යටවෙන බව හෙළි වීමෙන් පසු එම නටබුන් එදා තිබූ පරිද්දෙන්ම පසු කලෙක වෙනත් ප්‍රදේශයක ස්ථාපිත කෙරිණි.අප පළමුවෙන්ම ගියේ නාගර්ජුන් සාගර් ජලාශයට යටවෙන්නට ගිය නාගර්ජුන් සරසවිය එපරිද්දෙන්ම නැවත ස්ථාපිත කොට ඇති අනුපු වෙතයි. එදා ලොවටම ඥානය බෙදාදුන් ආචාර්ය නාගර්ජුන් හිමි ගේ සරසවියේ නටබුන් දකින අපේ සිත්තුළ පහන් හැඟුම් ඇති විය.එදා සරසවි අධ්‍යාපනය කෙතරම් සුන්දර අද්දැකීමක්ද යන්නට නිදසුන් ගණනාවක්ම එහි විය. සරසවි භූමියට අනෙක් පසින් පිහිටි එළිමහන් රංග පීඨය එයට කදිම නිදසුනකි.එතැනින් අප පිටවුණේ නාගර්ජුන්කොණ්ඩා බලා පිටත් වීමටයි. ඒ සඳහා නාගර්ජුන්සාගර් වේල්ල අබියස ඇති ජැටියෙන් බෝට්ටුවක නැගී විනාඩි 45ක් ගමන් කළ යුතුය.එය අතිශය සුන්දර ගමනකි. අන්ද්‍රා සංචාරක දෙපාර්තමේන්තුව මේ සඳහා බෝට්ටු සේවා සපයයි. වරකට 400කට පමණ ගමන් කළ හැකි විසල් බෝට්ටු හතරක් මේ සඳහා සේවයේ යොදවා ඇත.බෝට්ටුවේ සිට දකින විට දැවැන්ත වේල්ල කදිම දසුන් මවා පායි. විසල් සාගරයේ මැද (නාගර්ජුන් සාගර්) පිහිටි දූපත් කන්දක් නාගර්ජුන්කොණ්ඩා ලෙස හැදින්වෙයි.මේ දූපතට පිවිසෙන ඔබට ඉපැරැණි බෞද්ධ සංස්කෘතියක නටබුන් රැසක්ම දැකගන්නට හැකිවෙයි. ඉන්දියාවේ සිංහල උරුමය ලොවට කියන සිංහල මහා විහාරය දැකගන්නට ලැබෙන්නේ මෙහිදිය. නාගර්ජුන් සරසවියේ ඉගෙනුම ලබන්නට ලංකාවෙන් මෙහි ආ භික්ෂූන් වහන්සේ නවාතැන් ගෙන ඇත්තේ සහ වතාවත් ඉටුකොට ඇත්තේ මේ විහාරයේ දි බවට සෙල්ලිපි හමු වී ඇත.මෙයට අමතරව බොදු උරුමයන් රැසක් ද මෙහි ඇත. පරිභෝග චෛත්‍ය, උදේශිකා චෛත්‍ය, අශ්වමේද යාග පොකුණ, හින්දු කෝවිල සහ කෞතුකාගාරය මෙහි ඇති නැරැඹිය යුතු ම තැන්ය.ඉන්දීය පුරාවිද්‍යාඥ මහාචාර්ය චෙන්නා රෙඩ්ඩි මහතා මේ පුරාවස්තු සුරකින්නට මහත් වෙහෙසක් ගෙන ක්‍රියා කළ පුද්ගලයෙකි. ඒ මහතාට සමස්ථ ශ්‍රී ලාංකියන්ගේම ස්තුතිය අපි පිරිනමමු.ලබන සතියේ බෞද්ධ තේමා උද්‍යානය සහ එතිපොතලා නිවුන් ඇල්ලට පියනඟමු..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>17</day>
    </date>
    <link>http://www.dinamina.lk/2012/01/17/_art.asp?fn=n1201171</link>
    <topic>අමෙරිකාවේ කිසිම අධිකරණයකජනපති මහින්දට නඩු පවරන්න බෑ</topic>
    <author/>
    <content>ස්වෛරී රාජ්‍යයක නායකයකු ලෙස ශ්‍රී ලංකා ජනාධිපති මහින්ද රාජපක්ෂ මහතා සතු මුක්තිය අමෙරිකානු රජය විසින් නිල වශයෙන් පිළිගන්නා බැවින් ඔහුට විරුද්ධව කිසිදු අමෙරිකානු අධිකරණයක නඩු පැවරිය නොහැකි බව එරට රාජ්‍ය දෙපාර්තමේන්තුව පවසා ඇත.ශ්‍රී ලංකා රාජ්‍ය නායකයා සතු මුක්තිය කිසිදු අමෙරිකානු අධිකරණයක සමාලෝචනයකට හෝ විමර්ශනයකට ලක් කළ නොහැකි බව අමෙරිකානු රාජ්‍ය දෙපාර්තමේන්තුව එරට අධිකරණ දෙපාර්තමේන්තුව හරහා කොලොම්බියානු අධිකරණය වෙත දැනුම් දී තිබේ.අමෙරිකානු රාජ්‍ය දෙපාර්තමේන්තුව මෙසේ ප්‍රකාශ කර ඇත්තේ කොළොම්බියානු දිස්ත්‍රික් අධිකරණය කළ නියෝගයකට පිළිතුරු වශයෙනි.එරට වෙසෙන කොටි හිතවාදීන් තිදෙනකු විසින් ජනාධිපතිවරයාට එරෙහිව පසු ගිය වසරේ පවරන ලද නඩුවක් විභාග කිරීමට බලයක් ඇතිදැයි ජනවාරි මස 13 වැනිදාට පෙර දැනුම් දෙන ලෙස අධිකරණය රාජ්‍ය දෙපාර්තමේන්තුවට නියෝග කර තිබිණ.ඒ අනුව ශ්‍රී ලංකා රාජ්‍ය නායකයාට එරෙහිව මින් ඉදිරියට අමෙරිකානු අධිකරණ ඉදිරියේ නඩු පැවරිය නොහැකි බව නීති විශාරදයෝ පෙන්වා දෙති..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>17</day>
    </date>
    <link>http://www.dinamina.lk/2012/01/17/_art.asp?fn=n1201172</link>
    <topic>මල් තුහින බලන්නනුවරඑළියට එන්න</topic>
    <author>අසේල කුරුළුවංශ</author>
    <content>මේ දිනවල හිම මෙන් ඇද වැටෙන මල් තුහින වැසි නරඹන්න නුවරඑළියට පැමිණෙන ලෙස නුවරඑළිය දිස්ත්‍රික් ලේකම් ඩී.පී.ජී.කුමාරසිරි මහතා ජනතාවට ඇරැයුම් කරයි.අතිශයින් දුර්ලභ මෙම සුන්දර දසුන මධ්‍යම රාත්‍රියේ සිට පෙරවරු 8.00 පමණ දක්වා දැකගත හැකි බව ඒ මහතා කීය. මෙම දිනවල නුවරඑළිය දිස්ත්‍රික්කය පුරා අධික ශීත කාලගුණික තත්ත්වයක් පවතින අතර ඊයේ (16) නුවරඑළියේ උෂ්ණත්වය සෙල්සියස් අංශක 3.8 දක්වා පහත බැස තිබූ බව කාලගුණ විද්‍යා දෙපාර්තමේන්තුව පවසයි.අධික ශීත කාලගුණික තත්ත්වයත් සමඟ කුඩා දරුවන් රෝගී විය හැකි බැවින් ශීත කබා රැගෙන පැමිණෙන ලෙස දිස්ත්‍රික් ලේකම්වරයා සංචාරකයින්ගෙන් ඉල්ලීමක් කරයි..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>17</day>
    </date>
    <link>http://www.dinamina.lk/2012/01/17/_art.asp?fn=n1201173</link>
    <topic>කටාර් රැකියාවලට යනශ්‍රී ලාංකිකයන්ට පුහුණුවක්</topic>
    <author>මහින්ද අලුත්ගෙදර</author>
    <content>කටාරයේ රැකියා සඳහා පිටත්ව යන ශ්‍රී ලාංකික ශ්‍රමිකයන් වෙනුවෙන් විශේෂ පුහුණුවක් ලබාදීම සඳහා මුදල් වෙන් කිරීමට කටාර් රජය කැමැත්ත පළ කරයි.ඉදිරියේදී ශ්‍රී ලාංකික ශ්‍රමිකයන් වැඩි වැඩියෙන් තම රටේ රැකියා සඳහා බඳවා ගැනීමට අවශ්‍ය පියවර ගන්නා බව කටාර් රාජ්‍ය නායක ෂෙයික් හමාඩ් බින් කලිෆා අල්තානි මහතා ප්‍රකාශ කරයි. දෙදින නිල සංචාරයක් සඳහා ශ්‍රී ලංකාවට පැමිණි කටාර් රාජ්‍ය නායකයා මේ බව සඳහන් කළේ විදේශ රැකියා ප්‍රවර්ධන හා සුබසාධන ඇමැති ඩිලාන් පෙරේරා මහතා සමඟ ජනාධිපති ලේකම් කාර්යාලයේදී පෙරේදා (15) පස්වරුවේ පැවැති විශේෂ සාකච්ඡාවකදීය.ලබන 2022 දී කටාර්හි පැවැත්වීමට නියමිත ලෝක පාපන්දු තරගාවලියට සමඟාමීව එරට වැඩි වැඩියෙන් රැකියා අවස්ථා බිහිවන බවත් ඒ සඳහා ශ්‍රී ලාංකියන් වැඩි වැඩියෙන් යොමු කිරීම කෙරෙහිද මේ සාකච්ඡාවේ දී අවධානය යොමු කෙරිණි.එහිදී විශේෂ අවධානයක් යොමු කළේ විශේෂ නිපුණතාවන්ගෙන් සමන්විත කාන්තා හා පිරිමි දෙපාර්ශ්වයම වෙනුවෙන් රැකියා අවස්ථා ලබාදීම කෙරෙහි බව විදේශ සේවා නියුක්ති කාර්යාංශය පවසයි.මේ අතර ශ්‍රී ලංකා විදේශ කටයුතු අමාත්‍යාංශය පෙන්වා දෙන්නේ කටාරයේ රැකියා සඳහා පිටත්ව යන ශ්‍රී ලාංකිකයන් පුහුණු කිරීම හා ඒ සඳහා ආධාර කිරීම සම්බන්ධයෙන් විදේශ රැකියා ප්‍රවර්ධන හා සුබසාධන අමාත්‍යාංශය සහ කටාරයේ ශ්‍රී ලංකා තානාපති කාර්යාලය එක්ව වැඩි දුරටත් සාකච්ඡා කරන බවයි..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>17</day>
    </date>
    <link>http://www.dinamina.lk/2012/01/17/_art.asp?fn=n1201174</link>
    <topic>කටාර් රාජ්‍ය නායකයා සාර්ථකවශ්‍රී ලංකා සංචාරය නිම කරයි</topic>
    <author>මහින්ද අලුත්ගෙදර</author>
    <content>ශ්‍රී ලංකාවට ආර්ථික වාසි රැසක් අත්කර දෙමින් කටාර් රාජ්‍ය නායක ෂෙයික් හමාඩ් බින් කලිෆා අල්තානි මහතාගේ ශ්‍රී ලංකා සංචාරය සාර්ථකව නිමාකොට දිවයිනෙන් බැහැරව ගියේය. ජනාධිපති මහින්ද රාජපක්ෂ මහතාගේ ආරාධනයකට අනුව දෙදින නිල සංචාරයක් සඳහා පෙරේදා (15) ශ්‍රී ලංකාවට පැමිණි කටාර් රාජ්‍ය නායකයා දෙරටට වැදගත් වන ගිවිසුම් 9 කට අත්සන් කළේය. අවබෝධතා ගිවිසුම් 06 ක් සහ ද්වීපාර්ශවීය ගිවිසුම් 03 ක් ඒ අතර වෙයි. අධ්‍යාපන, ආර්ථික හා තාක්ෂණික, සංස්කෘතික, නෛතික, සංචාරක, ගුවන් සේවා, ආයෝජන ඇතුළු ක්ෂේත්‍ර කිහිපයකට අදාළව ශ්‍රී ලංකාව හා කටාර් දේශය අතර ගිවිසුම් වලට එළඹිණි.ශ්‍රී ලංකාවට පැමිණි කටාර් රාජ්‍ය නායකයා ජනාධිපති මහින්ද රාජපක්ෂ මහතා සමඟ ද්වීපාර්ශවීය සාකච්ඡා පවත්වන ලද අතර ඊට අමතරව විදේශ කටයුතු ඇමැති මහාචාර්ය ජී.එල්.පීරිස් සහ විදේශ රැකියා ප්‍රවර්ධන හා සුබසාධන ඇමැති ඩිලාන් පෙරේරා මහත්වරු සමඟද සාකච්ඡා කළහ.නිල සංචාරයක් සඳහා ශ්‍රී ලංකාවට පැමිණි කටාර් රාජ්‍ය නායකයා ඇතුළු පිරිස මහත් හරසරින් පිළිගැනීම සඳහා ජනාධිපති මහින්ද රාජපක්ෂ මහතා කටුනායක බණ්ඩාරනායක ගුවන් තොටුපළ වෙත පැමිණීමද විශේෂත්වයකි..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>17</day>
    </date>
    <link>http://www.dinamina.lk/2012/01/17/_art.asp?fn=n1201175</link>
    <topic>වාහනේ සද්දෙ වැඩි නම්පොලිස් අත්අඩංගුවට</topic>
    <author>පණ්ඩුක සමරසේනර</author>
    <content>බස්නාහිර පළාත තුළ අධික ශබ්දය පිට කරමින් ගමන් ගන්නා රථවාහන අත්අඩංගුවට ගැනීමට ඊයේ (16) සිට පොලිසිය ක්‍රියා කරන බව පොලිස් මාධ්‍ය ප්‍රකාශක පොලිස් අධිකාරි අජිත් රෝහණ මහතා පවසයි.සෞඛ්‍යයට හා පරිසරයට හානි වන අයුරින් මෙසේ අධික ශබ්දය හා දුම් පිට කරන වාහන ද අත්අඩංගුවට ගැනීමට රථවාහන පොලිසියට බලය පවරා ඇති බව ද පොලිස් මාධ්‍ය ප්‍රකාශකවරයා කීය.රට තුළ සිදුවන ශීඝ්‍ර සංවර්ධනයට සමගාමීව රටවැසියන් ගේ ජන ජීවිතය ද සුබසාධනය ද ඉහළ දැමීමට රජය ගෙන යන වැඩපිළිවෙළට නීතිය මගින් ලබා දෙන රුකුලක් ලෙස පොලිස් මාධ්‍ය ප්‍රකාශකවරයා මේ වැඩපිළිවෙළ හැඳින්වීය..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>17</day>
    </date>
    <link>http://www.dinamina.lk/2012/01/17/_art.asp?fn=n1201176</link>
    <topic>ගාල්ල-හික්කඩුව දුම්රිය ගමන්ලබන 19දා ඇරඹේ</topic>
    <author>ශීලා උඩුවර</author>
    <content>මුහුදුබඩ දුම්රිය මාර්ගයේ නවීකරණය කරන ලද ගාල්ල සිට හික්කඩුව දක්වා මාර්ගයේ දුම්රිය ධාවන කටයුතු මෙම 19 වැනිදා ඇරඹේ. මේ අනුව මාතර සිට හික්කඩුව දක්වාම 19 වැනිදා සිට දුම්රිය ධාවනය කෙරෙන බව දුම්රිය අධ්‍යක්‍ෂ විජය සමරසිංහ මහතා පැවසීය.මෙම කොටස විවෘත කිරීමේ උත්සවය ගාල්ල දුම්රිය ස්ථානයේදී ප්‍රවාහන ඇමැති කුමාර වෙල්ගම මහතාගේ ප්‍රධානත්වයෙන් හා විදේශ කටයුතු ඇමැති මහාචාර්ය ජී. ඇල් පීරිස්, ඉන්දීය විදේශ ඇමැති එස්. එම්. ක්‍රිෂ්ණා, ප්‍රවාහන නියෝජ්‍ය ඇමැති රෝහණ දිසානායක යන මහත්වරුන්ගේ සහභාගිත්වයෙන් සිදුකෙරේ.ගාල්ල සිට හික්කඩුව දක්වා දුර ප්‍රමාණය කිලෝමීටර් 19 ක් පමණ වෙයි. හික්කඩුව සිට කළුතර දක්වා කොටසේ නවීකරණ කටයුතු පෙබරවාරි මස 20 වැනිදා වන විට නිමකිරීමට ඉලක්ක කොට තිබේ..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>17</day>
    </date>
    <link>http://www.dinamina.lk/2012/01/17/_art.asp?fn=n1201177</link>
    <topic>අලුත උපන් දරුවා විකිණූමව අත්අඩංගුවට</topic>
    <author>ඉන්දික පොල්කොටුව</author>
    <content>මාතලේ මූලික රෝහලේදී උපත ලද දරුවකු ඉන් දින කිහිපයකට පසු අළෙවි කළ බවට සැකකරන එම දරුවාගේ මව මහවෙල පොලිසිය මගින් ඊයේ (16) අත්අඩංගුවට ගනු ලැබීය. මඩවල දිඹුල්ගමුව ප්‍රදේශයේ විසි දෙහැවිරිදි කාන්තාවක් මෙලෙස අත්අඩංගුවට ගෙන තිබේ.මේ අතර දරුවා වෛද්‍යවරයකු විසින් මිලදී ගෙන ඇති බවට පොලිසියට තොරතුරු ලැබී ඇති අතර ඒ පිළිබඳ සොයා මාතලේ මූලස්ථාන පොලිසිය විශේෂ පරීක්ෂණයක් ආරම්භ කැර ඇත. ඉකුත් 02 දා උපත ලද පිරිමි දරුවකු වන මෙම දරුවා ඉන් දින කිහිපයකට පසු අළෙවි කැර ඇති බවට පොලිසිය සැකකරන අතර මෙතෙක් එම දරුවාද සොයා ගැනීමට නොහැකි වී තිබේ..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>17</day>
    </date>
    <link>http://www.dinamina.lk/2012/01/17/_art.asp?fn=n1201178</link>
    <topic>රිසානා රට යැවූ දෙදෙනාටවසර 2ක සිර දඬුවමක්</topic>
    <author>රෝෂන් තුෂාර</author>
    <content>රිසානා නෆීක් බාල වයස්කාර දැරිය විදේශගත කිරීමට කටයුතු කළ ඒජන්සිකරුට හා තැරැව්කරුට වසර දෙක බැගින් බරපතළ වැඩ ඇතිව සිර දඬුවම් සහ රුපියල් හැට දහස බැගින් දඩ නියම කිරීමට කොළඹ මහාධිකරණ විනිසුරු සුනිල් රාජපක්ෂ මහතා ඊයේ (16) නියෝග කළේය.වගඋත්තර කරුවන්ට නියම කළ රුපියල් හැටදහස බැගින් වූ දඩය රිසානා දැරියගේ මවුපියන්ට වන්දියක් ලෙස ගෙවීමට නියෝග කෙරිණි. 2005 අපි‍්‍රයල් මස 5 වැනි දින හා මැයි මස 5 වැනි දින අතර කාලය තුළ මුත්තූර් හි රිසානා දැරිය රැවටීමට ලක්කර වංචා සහගතව විදේශගත කිරීම, මුදලට විකිණීම, වහල් වෙළඳාමේ නිරතවීමට හා ඊට ආධාර අනුබල දීම යන චෝදනා හතරකට මෙසේ වරදකරුවන්කර සිර දඬුවම් නියම කළේය.අධිකරණය මඟින් ඉදිරිපත් කර ඇති චෝදනාවන්ට තමන් වරදකරුවන් බවට පිළිගන්නා බව චුදිතයන් අධිකරණය ඉදිරියේ පිළිගැනීමෙන් පසුව මෙසේ දඬුවම් නියම කළේය.නඩුවේ තුන්වැනි විත්තිකරු වූ තම්බිලෙබ්බේ අබ්දුල් සලාම් වරද පිළි නොගන්නා බවට අධිකරණය ඉදිරියේ පැවැසීය.වරද පිළිනොගන්නා චුදිතට විරුද්ධව, වරද පිළිගත් පුද්ගලයන් සාක්කි ලෙස කැඳවන බව පැමිණිල්ල වෙනුවෙන් පෙනී සිටි රජයේ ජ්‍යෙෂ්ඨ නීතිඥ දිලීප පීරිස් මහතා පැවැසීය.නඩු විභාගයකට ගොස් අධිකරණයේ වටිනා කාලය කා දමා අවසානයේ වරද පිළිගැනීමට තැත් කළහොත් ඊට එරෙහිව තදින් නීතිය ක්‍රියාත්මක කිරීමට ද පියවර ගන්නා බව නීතිඥවරයා පැවැසීය.නීතිඥ මොහොමඩ් සහිල් හා නීතිඥ මොහොමඩ් නසාර් මහත්වරු සෙසු චුදිතයන් වෙනුවෙන් පෙනී සිටියහ.තුන්වෙනි චුදිතට එරෙහි නඩුවේ වැඩිදුර විභාගය ජනවාරි 24 දින සිදු කරන බව මහාධිකරණ විනිසුරුවරයා දන්වා සිටියේය..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>17</day>
    </date>
    <link>http://www.dinamina.lk/2012/01/17/_art.asp?fn=n1201179</link>
    <topic>පාසල් බෑග් සඳහා ප්‍රමිතිය ප්‍රකාශයට පත් කෙරෙයි</topic>
    <author/>
    <content>සෞඛ්‍යාරක්ෂිතව නිෂ්පාදනය වන පාසල් බෑග් සඳහා ඉඹ්ඉ 1430:2011 ප්‍රමිති පිරිවිතර ප්‍රකාශයට පත් කිරීමට ශ්‍රී ලංකා ප්‍රමිති ආයතනය පියවර ගෙන තිබේ.මෙම ප්‍රමිති පිරිවිතර අනුමත වී ඇත්තේ 2011 නොවැම්බර් 09 වැනි දින වුවද එම වසරේ දෙසැම්බර් 31 වැනි දින දක්වා ශ්‍රී ලංකාවේ කිසිම පාසල් බෑග් නිෂ්පාදකයෙක් මෙම ප්‍රමිති සහතිකය ලබාගෙන නොමැත.බෑගයේ බර නිසා කොඳු ඇට පෙළට ඇතිවන පීඩනය අවම කිරීම සඳහා බඳ පටියක් යොදා ඇති අතර, මෙම බඳ පටිය සිරුරේ ප්‍රමාණයට අනුව සකස් කර ගැනීමට පහසු වන සේ එහා මෙහා කළ හැකි ගාංචු හෝ යෝග්‍ය යාන්ත්‍රනයකින් යුක්ත විය යුතු බව ප්‍රමිති ආයතනය සඳහන් කරයි.කෑම පෙට්ටිය, වතුර බෝතලය සහ අනෙකුත් ද්‍රව්‍ය දැමීම සඳහා වෙන වෙනම ස්ථාන වෙන්කර තිබීමත් මේ බෑගයේ විශේෂ ලක්ෂණය වේ. එමෙන්ම බෑගය කුටීර දෙකකින් යුක්ත විය යුතු බවත්, එක් කුටියක ඇති දෑ අනෙක් කුටිය තුළට නොයන පරිදි සුදුසු ද්‍රව්‍යයකින් බෙදා වෙන්කර තිබිය යුතු බවද ප්‍රමිති ආයතනය පෙන්වා දෙයි. එමෙන්ම බෑගය ශරීරයට ස්පර්ශ වන පිටුපස බිත්තිය උරහිස් පටි හා බඳ පටිය ශරීරයට පීඩාකාරී නොවන ලෙස නිමවිය යුතුව ඇත. මේ අනුව ප්‍රමිතියට අනුකූලව පාසැල් බෑග් නිපදවීම සඳහා අවශ්‍ය නිෂ්පාදකයන්හට මේ ප්‍රමිති පිරිවිතරයට අනුකූලව නිෂ්පාදනය කළ හැකි වන අතර, කැමති නිෂ්පාදකයන්හට විශිෂ්ටත්වයේ ලාංඡනය ලෙස සැලකෙන ඉඹ්ඉ ලාංඡනය ද ශ්‍රී ලංකා ප්‍රමිති ආයතනයෙන් ලබා ගත හැකි වනු ඇත.මෙම ක්‍රියාවලියේ දී ඉල්ලුම්පත බාරදීමෙන් අනතුරුව සුදුසුකම් ලත් නිලධාරීන් විසින් අදාළ ආයතනය තුළ ක්‍රමානුකූල විගණනයක් සිදු කරන අතර, නියැදි දෙකක් පරීක්ෂා කර අවශ්‍යතාවයන් සඳහා අනුකූල වන්නේ නම් පමණක් එම නිෂ්පාදනය ඉඹ්ඉ ලාංඡනය ලැබීමට සුදුසුකම් ලබනු ඇත.අධ්‍යාපන අමාත්‍යාංශයේ නිලධාරීන්, වෛද්‍යවරුන්, අදාළ ක්ෂේත්‍රයන්හි විශ්ව විද්‍යාල කථිකාචාර්යවරුන් සහ පරීක්ෂණ කටයුතුවල නියැලෙන ආයතනවල නිලධාරීන්ගෙන් සමන්විත විද්වත් කමිටුවක් මේ සඳහා පත්කර තිබේ..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>17</day>
    </date>
    <link>http://www.dinamina.lk/2012/01/17/_art.asp?fn=n12011710</link>
    <topic>පාර්ලිමේන්තුව අද රැස්වෙයි</topic>
    <author/>
    <content>පාර්ලිමේන්තුව අද (17) පස්වරු 1.00 ට යළි රැස්වේ.පළාත් පාලන ආයතන විශේෂ විධිවිධාන (සංශෝධන පනත් කෙටුම්පත හා පළාත් පාලන ආයතන ඡන්ද විමසීම (සංශෝධන) පනත් කෙටුම්පත පිළිබඳ විවාදය අද (17) පැවැත්වේ.සේවක අර්ථසාධක අරමුදල් (සංශෝධන) පනත් කෙටුම්පත පිළිබඳ විවාදය (18) පැවැත්වෙන අතර, ශ්‍රී ලංකා ආයෝජන මණ්ඩල (සංශෝධන) පනත් කෙටුම්පත පිළිබඳ විවාදය 19 වැනි දා පැවැත්වේ..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>17</day>
    </date>
    <link>http://www.dinamina.lk/2012/01/17/_art.asp?fn=n12011711</link>
    <topic>ශ්‍රී ලාංකික ගෘහ සේවිකාවක්හෘදයාබාධයකින් මරුට</topic>
    <author>රාවතාවත්ත සමූහ - රෝහන ද සිල්වා</author>
    <content>ජෝර්දානයේ ගෘහ සේවිකාවක් ලෙස සේවය කරමින් සිටි 31 හැවිරිදි තිදරු මවක් හෘදයාබාධයකින් මියගොස් ඇත.මෙසේ මියගොස් ඇත්තේ මොරටුව, මෝදර, ජාතික නිවාස, අංක 65 දරන නිවසේ පදිංචි ජීවනී රුක්ෂාන්ති රණසිංහ නමැත්තියකි.මීට වසරකට පෙර ගෘහ සේවිකාවක් ලෙස ජොර්දානය බලා ගිය ඇය කිසිම රෝගයකින් තොරව එහි හොඳින් සේවය කළ බව ඇගේ ස්වාමිපුරුෂයා වන කපිල උදයසිරි පෙරේරා (35) මහතා පවසා සිටියි.පසුගිය 07 වනදා ඇය මියගොස් ඇති අතර, මේ සම්බන්ධයෙන් විදේශ සේවා නියුක්ති කාර්යාංශයට ගොස් විමසා බැලීමෙන් අනතුරුව තම බිරිය මියගොස් ඇති බව තහවුරු කරගත් බව පවසන ඔහු මියගිය ජීවනි රුක්ෂාන්ති සමඟ විවාහ වී වසර 15 ක් වන අතර ඔවුන්ට පාසල් වයසේ දරුවන් තිදෙනෙකු සිටියි..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>17</day>
    </date>
    <link>http://www.dinamina.lk/2012/01/17/_art.asp?fn=n12011712</link>
    <topic>දරු පැටවුන් නැතිවූ සොවින්සුනඛ මව මරු දකී</topic>
    <author>තෙන්නකෝන් කුලසේකර</author>
    <content>දරු පැටවුන් සිව් දෙනා අහිමිවීමෙන් දැඩි කම්පාවට පත් සුනඛ ‘මවක්’ හද පැලී මිය යෑමේ හද කම්පා කරවන පුවතක් අනුරාධපුරයෙන් වාර්තාවෙයි.මීට සති දෙක තුනකට ඉහත දී මේ සුනඛ මව දරු සිව් දෙනෙකු ප්‍රසූත කළාය. තම ලේ කිරි කැර පොවමින් අනුරාධපුර නගරයේ පිහිටි රාජ්‍ය ආයතනයක පිටුපස අගුවක දරුවන් තුරුළු කැර ගෙන ඇය දවස ගෙවා දැමුවාය. මෙයට දින කීපයකට පෙර ඇය කෑමට යමක් සොයා ගෙන වෙළඳ සැලක් පිටුපසට ගියා ය. ඉඳුල් ටිකක් කෑ ඇය දරුවන් සොයා විදුලි වේගයෙන් ආපසු පැමිණියත් ඒ වන විට දරු සිව් දෙනා කිසිවකු පැහැර ගෙන ගොස් තිබිණ.පැය බාගයක් පමණ වියරු වැටී විලාප තබමින් දරුවන් සෙවූ ඇය කාර්යාල බිමෙන් පලවා හැරීමට සේවකයන් උත්සාහ ගනිද්දී දරුවන් ප්‍රසූත කළ තැනට දිව ගිය ඇය බිම ඇද වැටුනාය. සේවකයකු ඇයට වතුර ඉස්සත් ඒ වනවිට ද ඇය දරුවන් නැති ශෝකය දරා ගත නොහැකිව ලය පැලී මැරී සිටියාය.මේ සුනඛ මවගේ සිරුර සේවකයන් කීප දෙනෙකු විසින් වැඩි කතාබහකින් තොරවම වළ දමා ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>17</day>
    </date>
    <link>http://www.dinamina.lk/2012/01/17/_art.asp?fn=r1201171</link>
    <topic>බෝකුන්දර නගරයේ කොළඹ බස් නවත්තන තැනමඟී ආවරණයක් නෑ: ජනතාව අසීරුවට</topic>
    <author>ඡායාරූපය - කැස්බෑව සංචාරක</author>
    <content>මාර්ග අංක 120 කොළඹ - හොරණ ප්‍රධාන මාර්ගයේ බෝකුන්දර නගරයේ පිටකොටුව දෙසට ගමන් කරන මඟීන්ට බස්රථ එනතුරු සිටින්නට බස් මඟී ආවරණයක් නොමැත.මේ නිසා ඔවුහු අව්වෙන්, වැස්සෙන් නිතර පීඩා විඳිති.දිනපතා උදෑසන සිට රාත්‍රිය දක්වා විශාල මගීහු සංඛ්‍යාවක් බස්රථවලට ගොඩවන බෝකුන්දර නගරයේ පිටකොටුව බස් නැවතුමට මඟී ආවරණයක් සවිකර දෙන්නැයි මඟීහු අදාළ බලධාරීන්ගෙන් ඉල්ලා සිටිති..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>17</day>
    </date>
    <link>http://www.dinamina.lk/2012/01/17/_art.asp?fn=r1201172</link>
    <topic>කැලණියේ ඩෙංගු මර්දනයටවිශේෂ වැඩපිළිවෙළක්</topic>
    <author>කැලණිය සමූහ එඩ්වඩ් වීරසිංහ</author>
    <content>කැලණිය අවට ප්‍රදේශ කිහිපයකම ඩෙංගු රෝගයේ වර්ධනයක් දක්නට ඇතැයිද ඉදිරි සති කිහිපයේදී එය තව තවත් වැඩිවීමක් සිදුවුවහොත් එයට මුහුණදීමට විශේෂ වැඩපිළිවෙළක් කැලණිය සෞඛ්‍ය වෛද්‍ය නිලධාරි කාර්යාලය ආරම්භ කළ බව කැලණිය සෞඛ්‍ය වෛද්‍ය නිලධාරිනි වෛද්‍ය වසන්තා රාජපක්ෂ මහත්මිය පැවැසුවාය.පසුගිය දිනවල ප්‍රදේශ කිහිපයක නිවෙස් කරා ගොස් ජනතාව දැනුවත් කර අදාළ රෝගකාරක ස්ථාන රැසක් විනාශ කළ බවත් මදුරු මර්දන වැඩසටහන් රැසක් ක්‍රියාත්මක කළ බවත් ඇය පැවැසුවාය. හුණුපිටිය සහ කිරිබත්ගොඩ ප්‍රදේශවල මේ වැඩසටහන් රැසක් ක්‍රියාත්මක කෙරේ..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>17</day>
    </date>
    <link>http://www.dinamina.lk/2012/01/17/_art.asp?fn=r1201173</link>
    <topic>නිවසේ පොළව හාරා තැනූ වළක කසිප්පු තොගයක් ගබඩා කරලා</topic>
    <author>අලව්ව විශේෂ – ඒ. කීර්තිසිංහ</author>
    <content>එක්තරා ප්‍රදේශයක විසු පුද්ගලයෙක් සිය නිවසේදීම කසිප්පු ජාවාරමක් කරගෙන යන බව රාවයක් තිබිණි. මේ සම්බන්ධයෙන් ලැබුණ ඔත්තුවක් අනුව දිනක් පොලිස් නිලධාරින් දෙදෙනෙක් නිවසට පැමිණියේය.ඔවුන් එනවිට ගෙහිමියා නිවසේ සිටියේ නැත. ඔහුගේ බිරිය ගෙයි සාලයේ පැදුරක් මත නිදාගෙන දරුවාට කිරි දෙමින් සිටියාය. දරුවා කිරිබොන නිසා ඇය පැදුරෙන් නැගිට්ටේවත් නැත.නිවෙසට ඇතුළු වූ පොලිස් නිලධාරින් “කෝ තමුන්ගේ පුරුෂයා” යැයි විමසීය. එයා ඔය කඩමණ්ඩිය දිහාට යන්ඩ ඇති රාළහාමි.” මොකටද හොයන්නේ යැයි බිරිය ඇසීය.ඇත්තද? මෙහෙ කසිප්පු විකුණනවා කියන්නේ. අනේ රාළහාමි මෙහෙ කසිප්පුවක් විකුණන්නේ නෑ. ඔය එක එක අයගේ බොරු පැමිණිලියි ඕ කීවාය. “හොඳයි එහෙම කරනවානම් ඒක නවත්වන්න කියනවා හොඳයි” කියූ රාළහාමිලා යන්ට ගියේය.එහෙත් ගෙහිමියා කසිප්පු විකිණීම නතර කළේ නැත. පොලිසියට මේ ගැන තව තවත් පැමිණිලි ගලා එන්නට විය. දිනක් හදිසියේම පැමිණි පොලිස් නිලධාරින් පිරිසක් එක්වරම නිවෙසට ඇතුළුවිය.එදින ගෙහිමියා පුටුවක් මත වාඩිවී පුවත්පතක් බලමින් සිටි අතර ඔහුගේ බිරිය පෙර දින සේම සාලයේ පැදුර මත ළමයාට කිරි දෙමින් සිටියාය.එක් පොලිස් නිලධාරියෙක් ගෙහිමියා අමතා “කෝ ගන්නවා තමුන්ගේ කසිප්පු” යැයි කීවේය.මොන කසිප්පුද රාළහාමි. ඕනෑ තැනක තියනවානම් ගන්ඩ. මම ඒක නතර කරලා බොහෝම කල්.මා එක්ක තරහට මේකෙ එවුන් බොරු පැමිණිලි කරනවා” යැයි කීය.පොලිස් නිලධාරින් ගෙයි සෑම මුල්ලක්ම පරීක්ෂා කළහ. එහෙත් එය නිශ්ඵල විය. පොලිසියේ මහත්වරු මෙපමණ වෙලාවක් නිවෙස පරීක්ෂා කරද්දීත් ගෙහිමියාගේ බිරිය පැදුරෙන් නොනැගිට තවමත් දරුවාට කිරි දෙයි. මේ ගැන සැක පහළ කළ එක් පොලිස් නිලධාරියෙක් කෝ බලන්ඩ නැගිටිනවා ඔය පැදුරෙන් යැයි කීය. මම මේ ළමයට කිරි දෙනවා නොවැ.”ඔය කිරි දුන්නා ඇති. නැගිටිනවා කියමින් ඇය බලෙන් ඉවත්කර පැදුර අයින්කර බැලුවේය.පැදුර යට අසුරන ලද ලෑලි තට්ටුවකි. එම ලෑලි ඉවත් කළ විට දක්නට ලැබුණේ විශාල වළකි. එම වළ ඇතුළේ සඟවා තබා ඇති කසිප්පු බෝතල් තොගයද දක්නට ලැබිණ.ගෙහිමියාගේ උපදෙස් පරිදි ඔහුගේ බිරිය ළමයාට කිරිදෙන මුවාවෙන් මෙතෙක් කල් සඟවාගෙන සිටියේ මේ කසිප්පු ගුහාවය..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>17</day>
    </date>
    <link>http://www.dinamina.lk/2012/01/17/_art.asp?fn=r1201174</link>
    <topic>සිඟමනේ ගිය 'ගොළුවාට'ගොළුකම හිටිහැටියේ අමතක වෙලා</topic>
    <author>එම්. ඒ. ආර්. මනුකුලසූරිය, හිරියාල සමූහ</author>
    <content>"මම ගොළුවා මට කතා කරන්න බෑ" යනුවෙන් සඳහන් දැන්වීමක් කරේ එල්ලා ගෙන සිඟමන් යදින පුද්ගලයෙකි.බස්නැවතුම් පොලේම වෙනත් හිඟන්නෙකු ඔහු හා දැඩි ලෙස අමනාපයෙන් පසු විය."මේ ඕකා ගොළුවෙක් නෙවෙයි.. හොරෙක් ඕකාට කීයක්වත් දෙන්න එපා." යනුවෙන් අත්පුඩි ගසමින් ඔහු මගීන්ට පැවසුවේය.මෙයින් මහත්සේ කෝපයට පත් ගොළුවාට සිය ව්‍යාජ ගොළුකම අමතක විය."ඔහේ කොහොමද දන්නෙ මං ගොළුවෙක් නෙමෙයි කියලා.." ගොළුවා උස් හඩින් පැවසීය.ඒ සමඟ මගීන්ගෙන් නැගී ආ හූ හඬ මැද්දේ ගොළුවා සෙනග අතරින් අතුරුදන් විය..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>17</day>
    </date>
    <link>http://www.dinamina.lk/2012/01/17/_art.asp?fn=r1201175</link>
    <topic>දකුණේ නම ගිය කොල්ලකරුවකුපාණදුරේදි අල්ලා බන්ධනාගාරගත කරයි</topic>
    <author>පාණදුර සමූහ කපිල සෝමරත්න</author>
    <content>දකුණු පළාතේ නම ගිය කොල්ලකරුවකු බවට පාණදුර පොලිසියේ අපරාධ අංශය විසින් හඳුනාගත් පුද්ගලයකු පාණදුර දිසා විනිසුරු සහ අතිරේක මහේස්ත්‍රාත් ක්‍රිෂාන්ති දොඩම්ගොඩ මහත්මිය විසින් මෙම මස 23 දක්වා රක්ෂිත බන්ධනාගාර ගත කළාය. ඔහු පොලිස් අත්අඩංගුවේ සිටියදී පලා ආ අයෙකි.ඔහු අත් අඩංගුවට ගැනීම සඳහා මාතර අධිකරණයෙන් වරෙන්තු 9 ක් නිකුත් කර තිබුණි.08. 01. 12 දින රාත්‍රි පාණදුර පොලිසියේ අපරාධ අංශයේ නිලධාරීන් විසින් පාණදුර හිරන ප්‍රදේශයේදී සිදු කරන ලද හදිසි මෙහෙයුමකදී වරෙන්තු කරුවන් පස් දෙනෙක් අත්අඩංගුවට ගත්හ.ඒ අතර සිටි මෙම සැකකරුගෙන් වැඩිදුර ප්‍රශ්න කෙරිණි.ඔහු සඳහන් කළේ ඔහුට අනියම් බිරියන් දෙදෙනකු සිටින බවය.එක් බිරියක් සහ දරු දෙදෙනාද මාතර සිටින අතර අවුරුදු 20 ක පමණ වයසැති අනියම් බිරිය සමග පාණදුර හිරන නිවෙසක සිටින බවය. ඔහු මාළු වෙළෙඳාම් කළ බවද කියා සිටියේය.මුදල් කොල්ල කෑම් ගෙවල් බිඳීම් සහ ස්ත්‍රී දූෂණයක් සම්බන්ධයෙන් මාතර අධිකරණයේ නඩු පවතින බවත් ඔහු අත්අඩංගුවට ගැනීම සඳහා අධිකරණයෙන් වරෙන්තු 9 ක් නිකුත් කර ඇති බවද පිළිගත්තේය.පොලිස් පරීක්ෂක ධර්ම විජය, සැරයන් එදිරිසිංහ සහ කොස්තාපල් එල්. වීරසිංහ ප්‍රධාන කණ්ඩායමක් විසින් මෙම වරෙන්තුකරු අත්අඩංගුවට ගත්තේය..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>17</day>
    </date>
    <link>http://www.dinamina.lk/2012/01/17/_art.asp?fn=s1201171</link>
    <topic>ක්‍රීඩා නීති රෙගුලාසි සංශෝධනයසොයා බැලීමට පංච පුද්ගල කමිටුවක්</topic>
    <author>පි‍්‍රන්ස් ගුණසේකර</author>
    <content>ජාතික ප්‍රතිපත්තියට අදාළ ක්‍රීඩා නීති රෙගුලාසි සංශෝධනය කිරීම තවදුරටත් සොයා බැලීමට පංච පුද්ගල කමිටුවක් පත්කිරීමට ක්‍රීඩා ඇමැති මහින්දානන්ද අලුත්ගමගේ මහතා තීරණය කොට ඇත.ක්‍රීඩා නීති රෙගුලාසි සංශෝධනය පිළිබඳ ක්‍රීඩා සංගම් ප්‍රධානීන් සමඟ ඊයේ පැවැති සාකච්ඡාවක දී කරුණු කිහිපයක් සම්බන්ධව මතුවූ ගැටලු මත මේ කමිටුව පත්කිරීමට පියවර ගත්තේය.ක්‍රීඩා අමාත්‍යාංශයේ අතිරේක ලේකම් එස්. එච්. හරිස්චන්ද්‍ර මහතාගේ ප්‍රධානත්වයෙන් පත් කළ මේ කමිටුවට ජාතික ක්‍රීඩා සභාවේ සභාපති විශේෂඥ වෛද්‍ය මයියා ගුණසේකර, ඔලිම්පික් කමිටු නියෝජිතයෙකු, ක්‍රීඩා සංගම් ප්‍රධානීන් දෙදෙනකු ඇතුළත් වෙති.එම කමිටුව ඉක්මනින් රැස්වී ක්‍රීඩා නීති රෙගුලාසි සංශෝධන පිළිබඳ අවසන් කෙටුම්පත සකසා දෙන ලෙස ක්‍රීඩා ඇමැතිවරයා ඉල්ලීමක් ද කර ඇත.අවසන් කෙටුම්පත සකසා ඉදිරි සති දෙක තුළදී ක්‍රීඩා නීති රෙගුලාසි කැබිනට් මණ්ඩලයට ඉදිරිපත් කිරීමට නියමිතය. ක්‍රීඩා සංගමයක පුද්ගලයෙකුට නිලතල දැරීමේ උපරිම කාලය වසර 4 ක් ලෙස තිබුණද, එය වසර 6 දක්වා දීර්ඝ කරන ලෙස ක්‍රීඩා සංගම් ප්‍රධානීහු ඊයේ පැවැති සාකච්ඡාවේ දී ක්‍රීඩා ඇමැතිවරයාගෙන් ඉල්ලීමක් කළහ.තවද එම කාලයෙන් පසුව වුවද සභාපති, ලේකම් තනතුර හැර වෙනත් ඕනෑම තනතුරකට පත්වීමට ඇති බාධා ඉවත් කරන ලෙස ද ඔවුහු ඉල්ලා සිටියහ.විශේෂඥ දැනුමැති නිලධාරීන් ක්‍රීඩා සංගමයක සිටීම යහපත් හෙයින් එම යෝජනාවට ක්‍රීඩා ඇමැතිවරයා අනුමැතිය පළකළ බව ක්‍රීඩා සංගම් ප්‍රධානියෙක් “දිනමිණ” ට පැවැසීය.දේශපාලනයේ ක්‍රියාකාරීව නියුතු අයට ක්‍රීඩා සංගම්වල තනතුරු දැරීම පිළිබඳ තවදුරටත් සොයා බැලීමට ද මෙහිදී එකඟතා පළවී ඇතැයි වාර්තාවේ.එහෙත් ක්‍රීඩා අමාත්‍යාංශයේ හා අනුබද්ධ දෙපාර්තමේන්තුවල සේවකයන්ට ක්‍රීඩා සංගම්වල නිලතල දැරීම තහනම් කරන බව ක්‍රීඩා ඇමැතිවරයා අවධාරණය කොට ඇත. එයට රජයේ නිලධාරීන් යැයි වැරදි අර්ථකථනයක් ලැබී තිබුණු අතර “ක්‍රීඩා අමාත්‍යාංශ නිලධාරීන්ට පමණක්” ලෙස දීර්ඝ පැහැදිලි ඛ්ලමක් ද සිදු කෙරුණි.ක්‍රීඩා රෙගුලාසි කඩිනම් කිරීම පිළිබඳ ජාතික ඔලිම්පික් කමිටු සභාපති හේමසිරි ප්‍රනාන්දු මහතාගේ ප්‍රසාදය ක්‍රීඩා ඇමැතිවරයාට හිමිවිය..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>17</day>
    </date>
    <link>http://www.dinamina.lk/2012/01/17/_art.asp?fn=s1201172</link>
    <topic>තෙවැනි එක්දින ගැටුම අදයි</topic>
    <author>ෆවුස් මොහොමඩ් දකුණු අප්‍රිකාවේ සිට...</author>
    <content>දකුණු අප්‍රිකාවට එරෙහිව පැවැත්වෙන එක්දින තරගාවලියේ ජයග්‍රහණයේ බලාපොරොත්තු රඳවා තබාගැනීමේ අරමුණින් ශ්‍රී ලංකාව අද (17) දකුණු අප්‍රිකාවේ බ්ලුම්ෆොන්ටේන් හි දී දිවා රාත්‍රි 3 වැනි තරගයට සහභාගි වේ.පාල් නුවර පැවැති පළමු තරගය ලකුණු 258 කින් සහ ඊස්ට් ලන්ඩන් නුවර පැවැති දෙවැනි තරගය කඩුලු 5 කින් පරාජය වී සිටින ශ්‍රී ලංකාවට අද තරගය අතිශයින්ම තීරණාත්මකය.තරගය පැවැත්වෙන බ්ලුම්ෆොන්ටේන් පිටිය දකුණු අප්‍රිකාවේ සුපුරුදු වේග පන්දු යවන්නන්ට උචිත තණතීරුවක් වූව ද එය දඟපන්දු යවන්නන්ටත් යෝග්‍ය බැවින් අද තරගයේ දී ශ්‍රී ලංකා පිලේ දඟපන්දු යවන්නන්ගේ දස්කම් උරගා බැලීමේ කදිම අවස්ථාවක් උදාවනු ඇත.ශ්‍රී ලංකා පිතිහරඹ අංශයේ වැඩි වගකීම පැවැරී ඇත්තේ නායක තිලකරත්න ඩිල්ෂාන් මතය. තවමත් මේ තරගාවලියේ දී ලකුණු අතරට නොපැමිණි ඩිල්ෂාන් ශ්‍රී ලංකා ඉනිමේ පළමු ඕවර 15 තුළදී වැඩි ලකුණු ප්‍රමාණයක් ලබා ගැනීමට සමත් වන්නේ නම් එය සෙසු පිතිකරුවන්ට නිදහසේ පිතිහරඹයේ යෙදීමට පසුබිම සකසනු ඇත. ඩිල්ෂාන් මෙන්ම මහේල ජයවර්ධනත් තවමත් සුපුරුදු දක්ෂතා අතරට පැමිණීමට සමත් වී නැත. ඔහු ටෙස්ට් තරගමාලාවේ දීත් ලකුණු අතර නොසිටි පිතිකරුවකි. එබැවින් අද තරගයේ දී මේ පළපුරුදු පිතිකරුවන් දෙදෙනාගේ සාර්ථකත්වයත්, ඊට අනුබල සපයමින් ශ්‍රී ලංකා ඉනිම ගොඩනැගීමට සෙසු පිතිකරුවන් දක්වන දස්කම් මත ජය පරාජය තීරණය කෙරෙනු නිසැකය.මේ අතර අද තරගයේ සිට වෙනස් වී ඇති දකුණු අප්‍රිකානු එක්දින සංචිතය ශ්‍රී ලංකාවට අතිශය තර්ජනාත්මක පන්දු යවන්නන්ගෙන් සමන්විතය. ඩේල් ස්ටේන්, මෝර්නි මෝකල්, ඇල්බී මෝකල් අතරට වර්නන් ෆිලෙන්ඩර්ත් එක්වී සිටියි.මේ වන විට තරග 2-0 ක් ලෙස පෙරමුණේ සිටින දකුණු අප්‍රිකාවට තරගාවලියේ ජය අත්කරදීම සිය එකම බලාපොරොත්තුව බව ඊයේ දකුණු අප්‍රිකානු එක්දින නායක ඒ. බී. ඩිවිලියර්ස් ප්‍රකාශ කළේය. ඔහු නායකයා හැටියට තරග වදින පළමු අවස්ථාව මෙය බැවින් තරගාවලි ජයග්‍රහණය සඳහා උපරිම ශක්තිය යොදවනු නිසැකය.නමුත් ඔවුන්ගේ ප්‍රබල පිතිකරුවන් වන ජැක් කලීස් සහ හෂීම් අම්ලා අද තරගයට මෙන්ම ඉතිරි තරග 2 සඳහාත් සහභාගි නොවීම එක් අතකට ශ්‍රී ලංකා පිලේ පන්දු යවන්නන්ට වාසිසහගත තත්වයක් ඇතිකරලන්නකි..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>17</day>
    </date>
    <link>http://www.dinamina.lk/2012/01/17/_art.asp?fn=s1201173</link>
    <topic>බස්නාහිර පළාත් පාසල් චෙස් තරග21-22 දිනවලදී</topic>
    <author/>
    <content>කිරිගම්පමුණුව, යකහලුව කිංග්ස් ස්ක්වෙයාර් චෙස් සමාජය සංවිධාන කරනු ලබන බස්නාහිර පළාත් අන්තර් පාසල් කේවල චෙස් තරගාවලිය මේ මස 21 හා 22 දෙදින බත්තරමුල්ල ශ්‍රී සුභූති ජාතික පාසලේදී පැවැත්වේ.මේ කේවල චෙස් තරගාවලිය දින දෙකකදී තරග වට 6 කින් සමන්විත වන අතර අවුරුදු 8, 10, 12, 14 හා 16 වයස් කාණ්ඩ යටතේ බාලක/ බාලිකා වශයෙන් තරග පැවැත්වේ.සමස්ත සූරතාව ලබාගන්නා පාසැල්වලට වටිනා කුසලාන පිරිනැමීමටත් සහභාගීවන සියලු දරුවන්ට වටිනා සහතිකයක් පිරිනැමීමට ද සිදු කෙරේ.මේ පිළිබඳ වැඩි විස්තර 0777532366 හා 0713138301 ඇමැතීමෙන් ලබා ගත හැකිය..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>17</day>
    </date>
    <link>http://www.dinamina.lk/2012/01/17/_art.asp?fn=s1201174</link>
    <topic>කලිස් වෙනුවට ඉන්ග්‍රම්</topic>
    <author/>
    <content>අද තරගයේ දකුණු අපි‍්‍රකානු ඉනිමේ අංක 3 පිතිකරු ලෙසින් කොලින් ඉන්ග්‍රම් ක්‍රීඩා කරනු ඇතැයි අපේක්ෂා කෙරේ. මේ තරග සංචාරයේ ඉතිරි තරග වෙනුවෙන් විවේක ගන්වා සිටින ජැක්ස් කලිස් වෙනුවට ඉන්ග්‍රම් ක්‍රීඩා කරනු ඇත.“අංක 3 පිතිකරු ලෙසින් ක්‍රීඩා කිරීමට මා බලාපොරොත්තු වනවා. මට අ¼ඟවා ඇත්තේත් ඒ විදියටයි. තරුණ වියේදී මා ක්‍රීඩා කළේ ආරම්භක පිතිකරුවකු ලෙසිනුයි.නමුත් අංක 3 ස්ථානයේ ක්‍රීඩා කරන්න මම කැමතියි” 26 හැවිරිදි වමත් පිතිකරුවා කියයි.ජාත්‍යන්තර එක්දින තරග 12කට ක්‍රීඩා කර ඇති ඉන්ග්‍රම් ශතක 2ක් වාර්තා කොට තිබේ. ඔහුගේ ලකුණු ලබා ගැනීමේ සාමාන්‍යය 41.55කි..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>17</day>
    </date>
    <link>http://www.dinamina.lk/2012/01/17/_art.asp?fn=s1201175</link>
    <topic>කිංස්වුඩ් විදුහලට විශිෂ්ට ජයක්</topic>
    <author>මහනුවර ක්‍රීඩා විශේෂ</author>
    <content>මහනුවර පොලිස් පිටියේදී පසුගියදා පැවැති අන්තර් පාඨශාලා ක්‍රිකට් තරගයකින් මහනුවර කිංස්වුඩ් විදුහල විසින් අම්බලන්ගොඩ පී. ද. ඇස්. කුලරත්න විදුහල පරදවා විශිෂ්ට ජයක් වාර්තා කරන ලදී.මහනුවර කිංස්වුඩ් පළමු ඉනිම - ලකුණු 221 එන්. උනම්බුව 41, ඇම් ලංකාතිලක 22, එන්. වීරකෝන් 26, එස්. බණ්ඩාර 23, ආර්. විජේරත්න 25, කේ. නිෂාන් 69 ට 4, ටී. චමෝද් 57 ට 2)පී. ද ඇස්. කුලරත්න විදුහල පළමු ඉනිම - ලකුණු 131 ප්‍රසන්න එරංග 39, චමල් මධුසංක 35, (ඇම්. සී උනම්බුව 11 ට 4)කිංස්වුඩ් දෙවන ඉනිම කඩුලු 9 කට 199 යි ආර්. විජේරත්න 47, ඩබ්ලිව්. වීරකෝන් 30, එන්. සී. උනම්බුව නොදැවී 53(එච්. චානක 58 ට 3, චමීර නදීෂාන් 56 ට 2)පී. ද ඇස්. කුලරත්න විදුහල දෙවන ඉනිම ලකුණු 123 යි. ආර්. එරංග 24, සී. නදීෂාන් 23, එම්. ලියනගේ 13 ට 3, එන්. උනම්බුව 37 ට 2. එම්. ලංකාතිලක 12 ට 2, කේ. බණ්ඩාර 14 ට 2 යි).</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>17</day>
    </date>
    <link>http://www.dinamina.lk/2012/01/17/_art.asp?fn=s1201176</link>
    <topic>සා.ජෝශප් බාලිකා නිවාස ක්‍රීඩා 20දා</topic>
    <author>මහරගම විශේෂ</author>
    <content>නුගේගොඩ ශාන්ත ජෝශප් බාලිකා විදුහලේ වාර්ෂික ක්‍රීඩා උළෙල මේ මස 20 වන දින පස්වරු 1.30 ට හැව්ලොක් ටවුමේ (කොළඹ 5) පේද්‍රික් ක්‍රීඩාංගණයේදී පැවැත්වේ. ජය සංකේත ප්‍රදානෝත්සවයේ ප්‍රධාන ආරාධිතයා ලෙස දෙහිවල ගල්කිස්ස මහ නගර සභාවේ නගරාධිපති ධනසිරි අමරතුංග මහතා සහභාගි වේ..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>17</day>
    </date>
    <link>http://www.dinamina.lk/2012/01/17/_art.asp?fn=s1201177</link>
    <topic>විරෝධතා හා මතභේදවලින් පිරුණුපාකිස්තාන-එංගලන්ත ක්‍රිකට් පසුබිම</topic>
    <author>වර්නන් ගුණසේකර (විදෙස් පුවත් ඇසුරිණි)</author>
    <content>පාකිස්තාන ක්‍රිකට් ක්‍රීඩකයන් තිදෙනෙකු සිරගෙට යවමින් අවසන් වූ අපකීර්තිමත් 2010 තරග පාවාදීමේ සිද්ධියෙන් පසුව පාකිස්තාන හා එංගලන්ත ටෙස්ට් කණ්ඩායම් අද ප්‍රථම වතාවට ඩුබායි හි දී එකිනෙකා මුණ ගැසෙති.1952 වසරේ මේ දෙපිල පළමු වතාවට ජගත් ක්‍රිකට් ක්‍රීඩාවේ තරග වැදීමෙන් පසුව මේ රටවල් දෙක විරෝධතා හා මතභේද ගණනාවකට මැදිහත්ව තිබේ.තරග පාවාදීමේ අපකීර්තියක්‍රිකට් ඉතිහාසයේ ලොකුම තරග පාවාදීමේ සිද්ධිය, දැන් අහෝසි වී ඇති බ්‍රිතාන්‍ය ටැබ්ලොයිඩ් පුවත්පතක් වන ‘නිව්ස් ඔෆ් ද වර්ල්ඩ්’ විසින් 2010 අගෝස්තු 28 වැනි දින අනාවරණය කරන ලදී. එහිදී, පාකිස්තාන වේග පන්දු යවන්නන් වන මොහමඩ් අසිෆ් හා මොහමඩ් අමීර් ලෝඩ්ස් ටෙස්ට් තරගයේදී හිතාමතාම නීති විරෝධී පන්දු (නෝ-බෝල්) යැවීමට නායක සල්මන් බට් හා බුකී ඒජන්ත මසාර් මජීඩ් සමග උපාය සලසන ලද බව එම පුවත්පත හෙළි කළේය. බ්‍රිතාන්‍ය අධිකරණයක් මජීඩ් මාස 32කටද, බට් මාස 30කටද, අසිෆ් මාස 12කටද, අමිර් මාස 6කටද සිරගෙට යැවීය.පාකිස්තාන ක්‍රිකට් මණ්ඩලයේ සභාපති ඉජාස් බට් එංගලන්ත කණ්ඩායම කෝපයට පත් කරවමින්, එම තරගමාලාව අතරවාරයේම ඔවුන් ඕවල් හි පැවැති එක්දින තරගයක් පාවා දුන් බවට චෝදනා කළේය. මේ චෝදනා නිසා ඉතිරිව තිබූ අවසාන තරග දෙක පැවැත්වීමේ සැකසහිත තත්ත්වයක් උදා වෙමින් එම ප්‍රකාශයට බට් සමාව ගත යුතු බවට එංගලන්තය කියා සිටියේය. අවසානයේ බට් සමාව ගත්තේය.ඕවල් ‘බොරුව’එංගලන්තයට එරෙහි 2006 තරගමාලාවේ ඕවල් හි පැවැති පස්වැනි හා අවසාන ටෙස්ට් තරගයේ සිවුවැනි දිනයේදී පන්දුව පලුදු කිරීම හේතුවෙන් පාකිස්තානයට ලකුණු 5ක දඩයක් ඔස්ට්‍රේලියා තරග විනිසුරු ඩැරල් හෙයා හා බටහිර ඉන්දීය කොදෙව් තරග විනිසුරු බිලී ඩොක්ට්‍රොව් විසින් නියම කරන ලදී. පාකිස්තාන නායක ඉන්සමාම් උල් හක් හා ඔහුගේ කණ්ඩායම මින් කොතරම් කෝපයට පත්වූයේද යත්, සවස තේ පානයෙන් පසුව යළි පිටියට පිවිසීම ඔවුන් ප්‍රතික්ෂේප කළ අතර මේ නිසා ඔවුනට තරගය අහිමි විය. ටෙස්ට් ක්‍රිකට් ඉතිහාසයේ මෙවැන්නක් සිදුවූ ප්‍රථම අවස්ථාව මෙය වේ.ජගත් ක්‍රිකට් කවුන්සලයේ ප්‍රධාන තරග තීරක රන්ජන් මඩුගල්ලේගේ ප්‍රධානත්වයෙන් පැවැති නඩු විමසීමකින් පසුව පන්දුව පලුදු කිරීමේ චෝදනාවෙන් පාකිස්තානය නිදහස් කෙරුනත්, ක්‍රීඩාව අපකීර්තියට පත්කිරීම මත ඉන්සමාම් ට ජාත්‍යන්තර එක්දින තරග 4ක තහනමක් පැනැවිණි.අනතුරුව එල්ල වූ පීඩනය යටතේ, ජගත් ක්‍රිකට් කවුන්සලය තරගය ජය පැරදුමින් තොර එකක් බවට තීරණය කළේය. එහෙත් ඔවුන් පසුව ඔවුන්ගේ මුල් තීරණයටම එළැඹෙමින් එය එංගලන්ත ජයග්‍රහණයක් බවට තීන්දු කළේය.අෆ්රිඩි තණතීරුව පලුදු කරයිඑංගලන්ත කණ්ඩායමේ 2005 සංචාරයේ ෆයිසලාබාද් හි පැවැති ටෙස්ට් තරගය අතරවාරයේ ගෑස් සිලින්ඩරයක් පුපුරා යාමෙන් පසුව තරගය ඇනහිට තිබූ අවස්ථාවේ පාකිස්තාන තුන් ඉරියව්වෙන්ම කැපී පෙනෙන ක්‍රීඩක ෂහිඩ් අෆ්රිඩි ඔහුගේ සපත්තුවෙන් තණතීරුව මතුපිට හාරනු රූපවාහිනියෙන් අසුවිණි.තරග විනිසුරු හෙයාර් හා එංගලන්ත පිතිකරු මාකස් ට්‍රෙස්කොතික් ට තණතීරුවේ වෙනසක් තේරුණු අතර රූපවාහිනී දසුන් පථ යළි පිරික්සීමේදී ඔවුන්ගේ සැකය තහවුරු විණි. වරද පිළිගත් අෆ්රිඩි ට එක් ටෙස්ට් තරගයක් හා ජාත්‍යන්තර එක්දින තරග 2ක තහනමක් පැනැවිණි.පන්දුව පලුදු කිරීමේ කථාවපාකිස්තානයේ බියකරු වේග පන්දු යවන්නන් යුගලය වන වසීම් අක්රම් හා වකාර් යූනුස් පෙර නොදුටුවිරූ ‘රිවර්ස් ස්වින්ග්’ පන්දු යවමින් 1992 සංචාරයේදී එංගලන්තය විනාශ කළද ඔවුන් “වංචාකාරයන්” ලෙසින් එංගලන්ත මාධ්‍ය විසින් හංවඩු ගසනු ලැබිණි. වකාර් කඩුලු 22 ක් ද, වසීම් කඩුලු 21 ක් ද, ලබා ගනිමින් තරග 5 කින් සමන්විත එම ටෙස්ට් තරගමාලාව පාකිස්තානය 2-1 කින් ජය ගත්තේය. අවසානයේ මේ කථාවට ‘නරක’ නැඹුරුවක් ලබා දෙමින් ලෝඩ්ස් හි පැවැති එක්දින තරගයේදී තරග විනිසුරුවෝ පන්දුව මාරු කළහ. ඒ, පන්දුව පලුදු කළේය යන සැකයෙනි. පාකිස්තාන කණ්ඩායම් කළමනාකරු ඛලිඩ් මහමූද් ඔහුගේ පන්දු යවන්නන් ආරක්ෂා කළද සංචාරය පුරාම මේ චෝදනාව රැව් පිළිරුව් දෙන්නට විය. දෙපිළ අතර එදිරිවාදිකම දිගටම පැවතිණි.ගැටිං – රණා සණ්ඩුව1987 පාකිස්තාන සංචාරයේ එංගලන්තයේ නායක මයික් ගැටිං ඔහුගේ ඇඟිල්ල දික් කරමින් පාකිස්තාන තරග විනිසුරු ෂකූර් රණා සමග වාදයක පැටළිණි. මෙය ලොව පුරා මාධ්‍ය සිරස්තල බවට පත්වූ අතර සංචාරය අහෝසි වීමේ අනතුරක් මතු විණි.මතභේදාත්මක අයුරින් පළමු ටෙස්ට් තරගය පරාජය වීමෙන් පසුව ගැටිං, රණා හා වාද කළේය. පන්දු යවන්නා පන්දුව එවීමට දුවගෙන එද්දී පන්දු රකින්නකු වෙනත් තැනකට ස්ථානගත කළ බවට නායකයාට චෝදනා කෙරිණි. ක්‍රීඩාව නතර කළ රණා ගැටිං “වංචාකාරයෙක්” ලෙසින් හැඳින්වූයේය. ඊට ප්‍රතිචාර දක්වමින් එංගලන්ත නායකයා පාකිස්තාන තරග විනිසුරුවරයා වෙත ඇඟිල්ල දික් කළේය. මීට නිළ වශයෙන් සමාව ගැනීමක් තමන්ට ලැබෙන තුරු තරගය විනිශ්චය කිරීම රණා විසින් ප්‍රතික්ෂේප කරනු ලැබිණි. තරගයේ තෙවැනි දිනය සම්පූර්ණයෙන්ම අහිමි වුනු අතර සංචාරය අහෝසි වීමට ඔන්න මෙන්න කියා තිබියදී උසස් මට්ටමේ රාජ්‍ය මැදිහත්වීමකින් පසුව සංචාරය දිගටම පැවැතිණි..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>17</day>
    </date>
    <link>http://www.dinamina.lk/2012/01/17/_art.asp?fn=s1201178</link>
    <topic>වර්ණ භේදයක් දුරදිග ගොස්දොන් බොස්කෝ පිල වර්ජනයක</topic>
    <author>පි‍්‍රන්ස් ගුණසේකර</author>
    <content>දෙපිලම එකම වර්ණයක ඇඳුමෙන් සැරසී පාපන්දු පිටියට පැමිණීමෙන් ඇතිවූ ආරවුලක් දුරදිග යෑමෙන් දොන් බොස්කෝ පිල නාවික හමුදාව සමඟ තරගය වර්ජනය කර පිටව ගියේය.චැම්පියන් ලීග් පාපන්දු තරගාවලියේ දොන් බොස්කෝ නාවික තරගය පෙරේදා කොළඹ සිටි ලීග් පිටියේ පැවැති අතර තරග වර්ජනය හේතුවෙන් නාවික හමුදාවට ජයග්‍රහණය පිරි නැමුණි. මේ තරගය සිටි ලීග් පිටියේ ආරම්භ කෙරෙද්දී දෙපිලම සුදු හා නිල් පැහැති එක හා සමාන පාට ඇඳුම් ඇඳ පිටියට පැමිණි අතර තරග විනිසුරු දොන් බොස්කෝ පිලට නියෝග කොට ඇත්තේ වෙනත් පාටක ඇඳුමක් යොදාගන්නා ලෙසය.එහෙත් නාවික හමුදාව එම තරගයේ සත්කාරක කණ්ඩායම බැවින් පාට වෙනස් කළ යුත්තේ ඔවුන් බව දොන් බොස්කෝ පිල පවසා තිබේ. ‘’හෝම් ග්‍රවුන්ඩ්’’ ක්‍රීඩා සමාජය හදිසියේ මතුවන එම තත්ත්වයන් මත පාට වෙනස් කිරීමට බැඳී සිටින බවද දොන් බොස්කෝ පෙන්වා දුනි. විනාඩි 15 ක පමණ උණුසුම් කතාබහකින් පසුව නාවික හමුදා ක්‍රීඩකයෝ පාට වෙනස් කොට රතු පාට ඇඳුමකින් සැරසුනහ.තරගය ආරම්භ වී විනාඩි කිහිපයක් යද්දී දොන් බොස්කෝ ක්‍රීඩකයෙකුට කහ කාඩ්පතක් හා මොහොමඩ් රමේෂ් වෙත රතුකාඩ් පතක් විනිසුරු පෙන්වීමත් සමඟ තරග වර්ජනය ආරම්භ විය. මේ පිළිබඳව දොන් බොස්කෝ ක්‍රීඩා සමාජයේ ඒ. බෙන්ජමින් මහතා පැවැසුවේ පාට ප්‍රශ්නයකින් අමනාප වී පිටියට පිවිසි තරග විනිසුරු තරහ පිරිමැසූ බවය.’’තරග වර්ජනය කිරීම ගැන අප වරද පිළිගන්නවා. නමුත් වෙන කළයුතු දෙයක් තිබුණේ නෑ.ඇඳුම ගැන ප්‍රශ්නයක් නිසා විනිසුරු අප සමග අමනාප වී කටයුතු කළා’’ බෙන්ජමින් මහතා පැවැසීය.ඇති වූ තත්ත්වය පිළිබඳ ශ්‍රී ලංකා පාපන්දු සම්මේලනයට ලිඛිතව කරුණු ඉදිරිපත් කළ බවද ඒ මහතා වැඩිදුරටත් පැවැසීය.රත්නම්ට ජයකැලණිය පාපන්දු සංකීර්ණ ක්‍රීඩාපිටියේ පැවැති රත්නම් සිවිල් ආරක්ෂක පිල අතර තරගයෙන් රත්නම් ගෝල් 3-1 ක ජයක් වාර්තා කළේය.රත්නම් වෙනුවෙන් එම්. යෝගරාජ්, ටී. එරංග හා රවුමි මොහොදීන් ගෝල් වාර්තා කළ අතර සිවිල් ආරක්ෂක පිල වෙනුවෙන් එස්. සතිස්වරන් ගෝලයක් ලැබීය.ඉසෙදීන්ගෙන් ‘’හැට්ට්‍රික්’’රත්නපුර සීවලී ක්‍රීඩාංගණයේ පැවැති ගුවන් හමුදාව සමඟ තරගයේදී යුද හමුදාවේ මොහොමඩ් ඉසෙදීන් ගෝල් 3 ක් ලබා ගැනීම කැපී පෙනුණි. ගුවන් හමුදාව වෙනුවෙන් කේ. ලංකේෂ්වර ගෝලයක් ලැබීය.බ්ලූස්ටාර් ජය ලබයිමෙවර තරගවාරයේ පසුබැසීමකට ලක්ව සිටි කළුතර බ්ලූස්ටාර් පිල නැවත සුපුරුදු දස්කම් අතරට පැමිණෙමින් සෝන්ඩර්ස් 1-0 කින් පරාජය කළේය.එම්. හර්සීන් ජයග්‍රාහී ගෝලය වාර්තා කළේය.සති අන්තයේ පැවැති හා ජාවාලේන්-රිනවුන් අතර තරගය පොලිසිය- නිව්යංග්ස් අතර තරගය ගෝල් 1-1 ක් ලෙස ජය පරාජයෙන් තොරව නිමා විය..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>17</day>
    </date>
    <link>http://www.dinamina.lk/2012/01/17/_art.asp?fn=s1201179</link>
    <topic>රන් කුසලාන වොලිබෝල් ජාතික මට්ටමේ තරග 28-29 දිනවල කහවත්තේ දී</topic>
    <author/>
    <content>ශ්‍රී ලංකා වොලිබෝල් සම්මේලනය සංවිධානය කරන ඩයලොග් ජනාධිපති රන් කුසලාන වොලිබෝල් තරගාවලියේ, ජාතික මට්ටමේ තරග රත්නපුර දිස්ත්‍රික් වොලිබෝල් සංගමයේ සහ කහවත්ත ප්‍රාදේශීය සභාවේ සහයෝගයෙන් මෙම 28 වැනි දින පෙ.ව. 9.00 ට ශ්‍රී ලංකා වොලිබෝල් සම්මේලනයේ සභාපති, විදේශ රැකියා ප්‍රවර්ධන සහ සුබසාධන අමාත්‍ය ඩිලාන් පෙරේරා සහ විදුලිබල හා බලශක්ති නියෝජ්‍ය අමාත්‍ය ප්‍රේමලාල් ජයසේකර යන මහත්වරුන්ගේ ප්‍රධානත්වයෙන් කහවත්ත මහජන ක්‍රීඩාංගණයේ දී ආරම්භ වේ.ජනවාරි මස 28 සහ 29 යන දෙදින පුරා තරග පැවැත්වේ.මෙම තරගාවලියේ මූලික වටයේ ජයග්‍රහණය කර දිස්ත්‍රික්කයේ පළමු ස්ථානයට පත් පිරිමි සහ කාන්තා කණ්ඩායම් ජාතික මට්ටමේ තරග සඳහා සුදුසුකම් ලබා ඇත. ඒ අනුව දිවයිනේ දිස්ත්‍රික් 25 ම නියෝජනය කරමින් පිරිමි කණ්ඩායම් 25 ක් සහ කාන්තා කණ්ඩායම් 25 ක් මෙහිදී තරග බිමට පිවිසීමට නියමිතය.ජාතික මට්ටමේ තරගවලට සුදුසුකම් ලැබූ වොලිබෝල් කණ්ඩායම් 50 සඳහාම ඔවුන්ගේ දක්ෂතා අගයමින් මුදල් ත්‍යාග සහ සහතික පත් ලබාදීමට හා තරගාවලිය පුරා විශේෂාංග රැසක් එක් කිරීමට රත්නපුර දිස්ත්‍රික් වොලිබෝල් සංගමය කටයුතු සංවිධානය කර ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>17</day>
    </date>
    <link>http://www.dinamina.lk/2012/01/17/_art.asp?fn=f1201171</link>
    <topic>දිවා රෑ නොබලා වැඩ කරන්නේ ලං.ග.ම විතරයි</topic>
    <author>සාකච්ඡා කළේ ශීලා උඩුවර</author>
    <content>* පොදු ප්‍රවාහන සේවාව මගී ජනතාවගේ අපේක්ෂා අනුව සකස්වී තිබේද? මේ වන විට ලබා ඇති ප්‍රගතිය කෙසේ ද?මෙම රජය යටතේ ප්‍රවාහන ඇමැති කුමාර වෙල්ගම මහතාත් මමත් මෙම අමාත්‍යාංශය බාරගෙන ගතවූ වසර දෙකහමාරක් පමණ වන කාලය තුළදී මගී ජනතාවගේ අවශ්‍යතාවයනට සරිලන අන්දමේ සැලකිය යුතු දියුණුවක් ලබා තිබෙනවා. සියයට සියයක්ම සපුරාලීමට නොහැකි වුවත් නැවත ආ පස්සට නොයන ආකාරයට දිනෙන් දින ශක්තිමත් වෙමින් තිබෙනවා. දුම්රිය, ශ්‍රී ලංගම මෙන්ම පෞද්ගලික බස් සේවාව ද අද ප්‍රශංසනීය තත්ත්වයක තිබෙනවා.දශක දෙකකට අධික කාලයක් තිස්සේ රට වෙළාගත් කුරිරු ත්‍රස්තවාදයේ නිමාවත් සමඟ රට තුළ සිදුවන වේගවත් සංවර්ධන ක්‍රියාදාමයට හා සමගාමීව ප්‍රවාහන ක්‍ෂේත්‍රය දියුණු වෙලා තිබෙනවා.නටබුන් බවට පත්ව තිබූ උතුරු දුම්රිය මාර්ගය ඉදිකිරීම, මුහුදුබඩ දුම්රිය මාර්ගය නවීකරණය, ගුවන් පාලම් අධිවේගී මාර්ග ඉදිකිරීම ඇතුළු මහා පරිමාණ ව්‍යාපෘති මඟින් දුම්රිය හා බස් ගමනා ගමනය නඟා සිටුවීමට පියවර ගෙන තිබෙනවා. මිනිස් සිරුරේ රුධිර නාල, ස්නායු, සිරුර ජීවත් කරවීමට ප්‍රධාන වන්නා සේ ප්‍රවාහනය නගා සිටුවීමට මාර්ග පද්ධතිය මූලිකව උපකාර වනවා.මගී ප්‍රවාහනයේ රජයේ දායකත්වය නොපිරිහෙලා ඉටුකරලීම සඳහා නව බස් රථ දුම්රිය මිලදී ගැනීම, සේවක කාර්යය සාධනය, ශ්‍රී ලංගම නඟා සිටුවීම, මෝටර් රථ නියාමනය ආදිය දෙස බලන විට ප්‍රවාහනය සඳහා පියවර ගෙන තිබෙනවා. සංවර්ධිත ලෝකයේ මෙන්ම නව කාර්මික රටවල අත්දැකීම් ව්‍යාපෘති හා අත්දැකීම් හා නව තාක්ෂණ ක්‍රමවේද සැලකිල්ලට ගෙන තිබෙනවා.එදා අපි කටයුතු කළේ මහින්ද චින්තනය අනුවයි. අද “මහින්ද චින්තනයේ ඉදිරි දැක්ම” අනුව මුළු රට පුරාම ප්‍රවාහනය පමණක් නොව ආර්ථික සමාජයීය සෞඛ්‍ය අධ්‍යාපන ආදී සෑම ක්‍ෂේත්‍රයක්ම සංවර්ධන ක්‍රියාදාමයට යොමු වී තිබෙනවා.අද රට පුරාම මංමාවත් ශීඝ්‍රයෙන් ඉදිවෙමින් පැවතීම නිසා ප්‍රවාහනයට එය වඩාත් ඵලදායී වී තිබෙනවා. ධාවනය කරන දුම්රිය ප්‍රමාණය බස් රථ සංඛ්‍යාව වැඩිවී තිබෙනවා. පුද්ගලික බස් රථ 20000 ක් පමණ අද මගී ප්‍රවාහනයේ යෙදෙනව. අධිවේගි මාර්ගයේ ඵලදායකත්වය අද මගී ජනතාවට බුක්ති විඳීමට ලැබී තිබෙනවා.* ප්‍රවාහනය සම්බන්ධයෙන් මෙවර අයවැයෙන් ලබාදී ඇති සහන පිළිබඳ ඔබගේ අදහස කුමක්ද?ප්‍රවාහනය වෙනුවෙන් මෙවර රුපියල් මිලියන 41850 ක මුදල් ප්‍රතිපාදන වෙන්කර තිබෙනවා.දුම්රිය මාර්ග සකස් කිරීම, සංඥා පද්ධති, දුම්රිය, බස් අලුතින් එක්කර ගැනීම ඇතුළු ප්‍රවාහනය නඟා සිටුවීම සඳහා කටයුතු කරනව. මාතර, බෙලිඅත්ත, මන්නාරම – මඩු, ඕමන්තේ පලෙයි, පලෙයි – කන්කසන්තුරේ ආදී මාර්ගවල ඉදිකිරීම් කරනව. කඳුකර ප්‍රදේශවල ධාවනයට යෙදවීම සඳහා කුඩා බස්රථ 200 ක් ගෙන්වීමට කටයුතු කරනවා. රුපියල් මිලියන 350 ක වියදමින් බස් එන්ජින් ගෙන්වනවා. බලවේග කට්ටල 11 ක් මේ වසර තුළදී ශ්‍රී ලංකාවට ලැබෙනවා. මෙය ගුණාත්මක පොදු ප්‍රවාහන සේවාවකට ප්‍රයෝජනවත්.* ග්‍රාමීය බස් සේවා, රාත්‍රි සේවා පිළිබඳ තවමත් සතුටුවීමට හැකියාවක් නැහැ නේද?ලංගම සේවාව අරඹා වසර 53 ක් පමණ වනවා. පසුගිය කාලවල ශ්‍රී ලංගම, ජනතා සන්තක සමාගම්, පොකුරු බස් සමාගම් ආදි විවිධ සමාගම් පුද්ගලික නැඹුරුවට යොමු කිරීම නිසා ලංගම ක්‍රමයෙන් කඩා වැටීමට ලක්වුණා. නියමිත දිනට වැටුප් ගෙවා ගැනීමට පවා නොහැකිව කඩා වැටීමකට ලක් වුණා.කෝටි 600 ක් පමණ වටිනාකමින් යුත් වේරහැර කෝටි 300 කට දුන්නා. මෙවැනි හේතු නිසා ලංගම කඩාවැටී පුද්ගලික බස් ඉදිරියට ආවා. පුද්ගලික බස් සමඟ තරග කිරීමට ලංගමට නොහැකි වුණා. පුද්ගලික බස් ධාවනය වුණේ හිරු එළියෙන් දුවන ඒවා වගේ. උදේට ධාවනය කරනව හවසට ගෙදර යනවා. රාත්‍රි සේවා, ග්‍රාමීය දුෂ්කර සේවා ගැන ඔවුනට තැකීමක් නැහැ. ඒ නිසා රාත්‍රි සේවා ග්‍රාමීය සේවා අකර්මණ්‍ය වුණා. ලංගමට ඒවා ඉටුකිරීමට ප්‍රමාණවත් බස් රථ තිබුණේ නැහැ. එහෙත් අද මුළු රට පුරාම ලංගම බස් ධාවනය වනවා. රාත්‍රි සේවා, ග්‍රාමීය සේවා, පාසල් සේවා ක්‍රමයෙන් සැකසෙමින් තිබෙනවා. වැටුප් ගෙවා ගැනීමට නොහැකිව තිබූ බොහොමයක් අද ලාබ ලබන තත්ත්වයට පත්වෙලා. සෑම දුරස්ථ ප්‍රදේශයක සිටම ලංගම බස් අද ධාවනය වනවා. අනාරක්‍ෂිත මාර්ගවලත් ශ්‍රී ලංගම බස් ධාවනය වනවා.ලංගම අද දිනකට රුපියල් මිලියන 51 (ලක්‍ෂ 510) ක ආදායමක් ලබනවා. බස් රථ 5500 ක් දිනකට ධාවනය කරනව. කිලෝ මීටර් දශ ලක්ෂයක් ධාවනය වනවා. ටයර් සඳහා සියයට 50 ක් තීරු බදු අඩුකිරීම, වාහන ආනයන බදු ඉවත් කිරීම නිසාත් සහනයන් සැලසී තිබෙනවා.* මෙවන් දියුණුවක් ලැබීමට බලපෑ කරුණු කුමක් ද?මේ සඳහා මූලික වී ඇත්තේ අන්තර් සම්බන්ධතාවට අනුව කටයුතු කිරීම යි. සෑම රාජ්‍ය ආයතන, අමාත්‍යාංශ, දෙපාර්තමේන්තු එකට එක්වී සාකච්ඡාකර තීරණ ගැනීම තුළින් ක්‍රියාත්මක කරන ව්‍යාපෘති සාර්ථක වනවා. අද ඒ මගට පිවිස තිබෙනවා. ගුණාත්මක පොදු ප්‍රවාහන සේවාවකට එය පිටිවහලක් වනවා.* ශ්‍රී ලංගම වෙනත් සේවා මොනවා ද?පාසල් සිසුන් ලක්ෂ 4ක් පමණ සීසන් මඟින් ප්‍රවාහනය කරනවා. ඒ සඳහා රජයෙන් සියයට 55 ක් ගෙවනවා. ඉතිරි මුදල ලංගම දරනවා. මෙය පාඩුවක් ලෙස ලංගම සලකන්නේ නෑ. දරු පරපුර බුද්ධිමත් රටට වැඩදායි පිරිසක් බවට පත් කිරීම ඒ තුළින් සිදුවන නිසා.සිටි ලයිනර් සුඛෝපභෝගි බස් සේවා කොළඹ සිට හඳුනා ගත් නගර අතර කාර්යාල සේවා, නගර සේවා, කාන්තාවන් සඳහා වෙන්වූ බස් සේවා, දුර ගමන් සේවා සලසා ඇති අතර සිංහල අලුත් අවුරුදු සමය හා මහනුවර, කතරගම, අනුරාධපුරය ඇතුළු ප්‍රධාන සිද්ධස්ථානවල පින්කම් කාල සඳහා විශේෂ බස් හා දුම්රිය සේවා යොදවා තිබෙනවා.* දුම්රිය සේවාව ගුණාත්මක හා මගීන්ට කලට වේලාවට ගමන් කළ හැකි ලෙසට සංවර්ධනය කිරීම සඳහා ගෙන ඇති පියවර මොනවා ද?දුම්රිය සේවාව මගින් දිනකට ලක්ෂ 3ක පමණ ජනතාවක් මගී අවශ්‍යතා සපුරා ගන්නවා. දුම්රිය ගමන් වාර 320 ක් දිනකට ධාවනය කරනව. රඹුක්කන සිට කොළඹ කොටුව දක්වා කාර්යාල දුම්රිය සේවා, හලාවත සිට කොළඹ කොටුව දක්වා කාර්යාල සේවා, සති අන්ත කොළඹ / මහනුවර අතර නව නගරාන්තර ශීඝ්‍රගාමී දුම්රිය සේවා, කොළඹ – වවුනියාව අතර නව නගරාන්තර දුම්රිය හා නගරාන්තර දුම්රිය සඳහා සුඛෝපභෝගි මැදිරි හඳුන්වා දී ඇත.මගී ප්‍රවාහනය මෙන්ම භාණ්ඩ ප්‍රවාහනය වැඩි කිරීමට පියවර ගෙන තිබෙනවා.මහින්ද චින්තන වැඩ සටහන දැක්ම අනුව දුම්රිය ස්ථාන 100 හඳුනාගෙන මගී පහසුකම් වැඩි දියුණු කරනවා.වසර ගණනාවක් පුරා ධාවනය කළ නොහැකිව තිබූ යාල් දේවි දුම්රිය ගමන් අරඹා තිබෙනවා. කාන්තන්තුඩි දක්වා දුම්රිය ධාවනය අරඹා තිබෙනවා.ඕමන්ත සිට කන්කසන්තුරේ දක්වා කිලෝමීටර් 145 ක් පමණ වන උතුරු දුම්රිය මාර්ගය, මැදවච්චිය සිට තලෙයිමන්නාරාම දක්වා කිලෝමීටර් 106 ක් පමණ වන දුම්රිය මාර්ගයේ ඉදිකිරීම් අරඹා තිබෙනවා.මාතර, බෙලිඅත්ත, කතරගම, කුරුණෑගල, හබරණ, කතරගම, හොරණ, ;කාට්ටාව, කොළඹ, හම්බන්තොට, කැළණිවැලි, මැදවච්චිය, ත්‍රිකුණාමලය, බදුල්ල, බිබිල, මොනරාගල, වැල්ලවාය, හම්බන්තොට, අම්පාර, මහව, පුත්තලම, තල්පිටිය යෝජිත නව දුම්රිය මාර්ග යන්හි 2012 සිට 2014 දක්වා වන මධ්‍ය කාලීන වියදම් රාමුව ඔස්සේ හා ඉන් ඔබ්බට මෙම දුම්රිය මාර්ග ඉදිකෙරේ. දුම්රිය මාර්ග ඉදිකිරීම තුළින් දුම්රිය ධාවනය වැඩි දියුණු වෙමින් දිවයිනේ සෑම ප්‍රදේශයකටම කෘෂිකාර්මික මෙන්ම වාණිජමය කටයුතුවලට විශාල වාසියක් සැලසෙනවා.* පොදු ප්‍රවාහනයේ ඉදිරිය කෙසේ ද?ලංගම පුද්ගලික ඒකාබද්ධ කාලසටහන් ක්‍රමය මඟින් ඉතා හොඳ සේවයක් ලබාදීමට හැකි වනවා. පුද්ගලික බස් සියයට 60 හා ලංගම බස් සියයට 40 ක් ආකාරයෙන් එය සකසනවා. ඉදිරියේ දී තවත් බස් රථ 2000 ක් ලංගම බස් රථ ඇණියට එක්වනවා. ජනාධිපතිතුමාගේ දෙවැනි ධුර කාලය අවසන් වීමට පෙර බස් ප්‍රමාණය 8500 දක්වා වැඩි කරනවා. රටේ සෑම දුෂ්කර ග්‍රාමීය පෙදෙසකටම ලංගම බස්රථ යොදවනවා. තව වසර දෙකක් ගත වන විට ලෝකයේ හොඳම පොදු ප්‍රවාහනය ඇති රට බවට ශ්‍රී ලංකාව පත් කරනවා..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>17</day>
    </date>
    <link>http://www.dinamina.lk/2012/01/17/_art.asp?fn=f1201172</link>
    <topic>හිඹුටුගොල්ලෑව වැව අසබඩසත්ත්ව දඩයක්කාරයෝ</topic>
    <author>සටහන හා ඡායාරූප කුමුදු ගුණසේකර</author>
    <content>වැව් දෙකකට මැදිවූ සුන්දරත්වයෙන් පොහොසත් ගම්මානයක් වූ හිඹුටුගොල්ලෑව පිහිටලා තිබෙන්නේ වැව් බැඳි රාජ්‍ය සේ ප්‍රකට රජරට, ගලෙන්බිඳුණු වැව සිට කිලෝමීටර් එකළොහක් පමණ ඈතට වන්නටයි. ගැමියන්ගේ ප්‍රධාන වගාව ගොවිතැනයි. මිරිස්, රතුළූණු හේන් බොහොමයකි. මේ දිනවල තද පෑවිල්ල නිසා බොහෝ හේන්, ගෙවතු කාන්තාර බවට පත්වෙලා. අරුණෝදයටත් පෙර සුපුරුදු වැඩ කටයුතු ඇරැඹීම ඔහුන්ගේ දින චර්යාවේ පළමු අංගයද වේ.රාත්‍රී 10 පමණ කොළඹින් පිටත් වූ අපි හරියටම පාන්දර හතර වන විට ගමනාන්තයට ළඟා වීමු.සාරවත්ව වැඩුනු අමුමිරිස් යාය හරිත වර්ණයෙන් දිදුලයි. අතර පතර කීප දෙනෙක් වගා සාත්තුවේ යෙදී සිටිති. හේනේ ඒ මේ අත කරක් ගැසූ අපට ඈත මානා පිට්ටනියේ කෙලවරේ කුඩා වන රොදකට මැදිව පිහිටි ගල් තලාව නෙත ගැටුනේ අහම්බෙන් මෙනි.“දන්න කියන කෙනෙක් එක්ක මිසක් තනිවම යනවා එහෙම නෙමේ. සතුන්ට හැම තැනම උගුල් අටවලා තියෙනවා.”අපගේ හැසිරීමත්, සිතිවිලිත් ගැන අවධානයෙන් සිටි වැඩිහිටියකුගේ අවවාදාත්මක උපදේශය යාන්තමට ඇසුණි.උදෑසන ම උණුසුම් තේ කෝප්පයක රස බැලූ අපි නිවෙස ඉදිරිපිට වූ කුඩා හිඹුටුගොල්ලෑව වැව දෙසට පියනැඟුවේ මූණ අතපය යොදා ගැනීමේ අරමුණ ඇතිවයි.පවතින දැඩි ඉඩෝරය චමත්කාර වැව් කොමලියගේ සුන්දර පැහැපත් බව උදුරාගෙන ගොසිනි. තුනෙන් එක් කොටසක් ඇරෙන්න ඉතිරිය නියඟය විසින් තම ආදිපත්‍යයට යටත් කර ගෙනය. ජලය සිඳීගිය වැවේ එක් අන්තයක තණ උලා කන ගවයින් රාශියකි. ඌරකු වැව මැද මඩ ගොහොරුවේ හොම්බා ඒ මේ අත යවමින් නෙලුම් අල සෙවීමේ සුපුරුදු රාජකාරියේ නිරතව සිටී.හිරු රැස් බාධාවක් කර නොගත් නෙලුම් මල් විකසිතව වැව මධ්‍යයේ හමා ආ සුළඟට නැලැවෙමින් වියැකී යන වැව් කොමලියේ සුන්දරත්වය රැක ගැනීමට දැඩි සටනක යෙදී සිටියේ ආඩම්බරයට මෙනි.ඉඳහිට නිරීක්ෂණ චාරිකාවක නියැලුණු කොකෙක් දෙන්නෙක් වැව මැද වූ දිය කඩිත්තෙහි රැඳී තම කණ්ඩායමට එකතු වූයේ දවසේ කාර්යයන් සාකච්ඡා කිරීමට විය යුතු ය. වතුර සිඳී යාමත් තෙප්පිලි, හුංගා, තිලාපියා හා ලූලාට උදාවී ඇත්තේ අපල කාලයකි. ඉන වට ජලයේ ගිලුන කීප දෙනෙක් මාලු ඇල්ලීමේ කටයුතුවල යෙදී සිටිති. මෙහි මාලු අල්ලන්නේ ද අපූරු ආකාරයකටයි. ගැඹුරු ජලයේ දිග රිටක් මඩේ හිටවා දැල ජලය යටට වනසේ අමුනා ඉතිරි කොන දිග හැරගෙන විත් තවත් රිටක් ආධාරයෙන් වැව හරස් වනසේ සකසා ගනී. දැලට සමාන්තරව පෙළට සිට ගන්නා ඔහුන් ගොඩබිම සිට වතුර කලතවමින් දැල වෙතට මාලු එලවයි.මේ කාර්යයට සහය වීමට මාගේ සගයා ඉදිරිපත් වුණේ නැවුම් අත්දැකීමකට මුලපුරන්නට මෙනි.පර්වතය සහිත වනසේ පියකරු බව හඹා යාමේ දැඩි ආශාවෙන් පෙලුණු මා වැව් කණ්ඩියට වී නොඉවසිල්ලෙන් බලා සිටියේ සගයාත්, අපට මඟ පෙන්වන්නට ඉදිරිපත් වූ තැනැත්තා එනතුරුය.ගල් පර්වතය වෙතට යායුත්තේ මානාවලින් වැසී ගත් විවෘත භූමියක් හරහායි. අව් රශ්මිය එන්න එන්නම වැඩිය. වැටමාර කළුවර ආදී වියලි කලාපයට ආවේනික ශාක වර්ග තැන තැන පොළොව බදාගෙන සිටියේ වියලී ගිය මුඩු තෘණ බිමට තනි රකින්නට මෙනි. ගිනි කාශ්ටක අව්වේ පිච්චෙමින් නිදිකුම්බා, මයිල ආදී කටු පඳුරුවලින් බැටකමින් කකුල් අතපය සූරා ගනිමින් අති දුෂ්කර ගමනකට අවතීර්ණ වූයේ වැඩිහිටි අවවාදය සිහි තබාගෙන මඟ පෙන්වන්නා අනුගමනය කරමින්ය.පරිසරයේ නිහඬතාවය බිඳිමින් අප ගැන ඉවවැටුණු වලිකුකුළකු ඉදිරියෙන් පියාසර කළේ ඊයක වේගයකිනි. මානා පඳුරු අතරින් එබිකම් කරන මොනරකු හිස ඒ මේ අත යවමින් අමුතුම රංගනයක යෙදී සිටියේ බොහෝ ඈතට වන්නටය.වගා හානියට මොනරුන්ද රුසියෝය. වී කරල් මෙන්ම මිරිස් ද එක හුස්මට උරා ගැනීමට මොහුන් හරි දක්ෂය. තැන තැන විසිරී ගිය අලි වසුරු කියා පෑවේ වල් අලින් නිතර මෙම අඩවියේ සැරිසරන බවයි. දැඩි වෙහෙසට පත් වූ අපට ඉදහිට හඹා ආ පවන් රැලි මත ගැබ්වූ සිසිල් බව මහත් සහනයක් විය.අඩහෝරාවකට ආසන්න කාලයක් ගෙවී ගොසිනි. කුඩා වන රොදකින් වටවූ ගල් පර්වතය වෙතට අපි දැන් ළඟා වී සිටියෙමු. අඩි 80 – 90 පමණ උසකින් හෙබි දිගින් වැඩි මෙය ගල් පර්වත කීපයක එකතුවකි.‘ඉස්සර මේ ගල මුදුනේ නිධානයක් තිබිලා නිධන හොරු වෙඩිදාලා පුපුරවලා අරං තියෙනවා” නයි පෙණයක හැඩයකට සමාන වූ තැනක කුඩා කුහරයක් පෙන්වමින් කටහඬ අවධිකළේ මඟ පෙන්වන්නායි. එක මත එක ගල් පිහිටීමෙන් නිර්මාණය වූ ලෙනක අපූර්ව පිහිටීම පුදුම උපදවනු සුලුය. දැඩි සුළඟට දැන් පෙරළේය යන හැඟීම දකින කෙනෙකුගේ සිතට ඇතුලු වන්නේ නිරායාසයෙන්මයි.දෙබොක්කාවකින් පහළට බැස ගත් අපි පර්වතය වටා ගමන් ගත්තේ අනෙක් අන්තයෙන් ඉහළට යා හැකි මඟක් ඇත්දැයි විපරම් කිරීමටයි. වීර, පලු, කලුවර, වෙලන්, වැටමාර හා තූර්කියා ආදී ශාක ආරක්‍ෂක බැම්මක් සේ පර්වතය වට කොටගෙනය. ගුහා කීපයක්ම දැක ගත හැකි වුවත් ඒ තුළට රිංගා යාමට කටුවලින් ගහන ශාක කිසි ලෙසකින් හෝ ඉඩක් ඉතිරි කොට නොතිබූ බැවින් ඒ උත්සහය අත් හැරියෙමු. මොනරකු අත්හැර දමා ගිය පිල් රාශියක් වනය තුළ තැන තැන විසිරි තිබෙනු දක්නට ලැබුණේ ගලට නැඟීමට මඟක් සොයමින් සිටි අතරතුරයි. පර්වතයට සමාන්තරව විහිදී ගිය ගසක හා ශක්තිමත් වැලක ආධාරයෙන් දැඩි පරිශ්‍රමයක් දරා මුදුනට නැඟ ගත්තෙමු. හිඹුටුගොල්ලෑව නම් සුන්දර ගමෙහි රූ සිරි සොබාව මනාවට මුදුනට නැඟගත් අපට දැකගත හැකි විණ. කුඩා හා මහ වැව් දෙකක් නිල්ල ගැසුනු තෙත් යායවල් නෙත් සිත් වශීකරවන සුළුය. ගස්වලට හාදු දෙමින් හමා හා පවන් රැලි හෝ හෝ... රාවයෙන් දෙසවන් පිරී ගොසිනි.එක් අන්තයකින් රිටිගල රක්‍ෂිතයත් ඊට ප්‍රතිවිරුද්ධ පසින් මිහින්තලා සෑයත් කුඩාවට දිස්වේ. නිලට නිලේ කුඩා පොකුණුසේ දිස්වන වැව් රාශියක්ද රමණීය අයුරින් නෙත් වසගයට පත් කළේය. පර්වතය මුදුන උල් හැඩයක ස්වරූපයක් වූ බැවින් හා හොඳ හැටි රත් වී තිබූ බැවින් වැඩි වේලා සිටීම අපහසු විය.ගමේ පාසලට ගොඩ වීමට අප අමතක කළේ නැත. සුන්දර ශාන්ත පරිසරයක පිහිටි අනුරාධපුරයේ මුල් කාලීන යුගයට අයත් ශ්‍රී දේවානන්ද රජමහ විහාරයේ කටාරම් කොටන ලද විශාල ලෙනකින් හා කුඩා ලෙන් දෙකකින් සමන්විතය. බ්‍රහක්මීය අක්ෂර සහිත ශිලා ලිපියක් විශාල ලෙනෙහි දැකගත හැකිය. එහි එක් ලෙනක විනාශ වී ගිය බුද්ධ ප්‍රතිමා දෙකක් හා විෂ්නු දෙවියන්ගේ යැයි විශ්වාසය කරන රූප කීපයකි. පැරැණි ගොඩනැඟිල්ල සම්පූර්ණයෙන්ම වාගේ කඩා වැටී තිබේ. පුරා විද්‍යා දෙපාර්තමේන්තුවේ නිසි අවධානය යොමු නොවීම මෙම ඓතිහාසික විහාරයේ බොහෝ රහස් සැගවී ගොසිනි.මේ දිනවල පවතින උග්‍ර පෑවිල්ල අතිශය අලංකාර සුන්දරත්වයෙන් අනූන මහඉඹුටුගොල්ලෑව වැවට දැඩි බලපෑමක් එල්ල වී ඇති සෙයකි. වැව් බැම්ම ආසන්නයේ ගල්තලාවකි. දියකාවුන් සමූහයක් එය තම අනසකට යටත් කොට ගෙනය. ඈත වැව් ඉමේ විශාල ප්‍රමාණයේ ශාක ගොන්නකි. සුදු පාට බල්බ් වැලක් එල්ලුවා සේ කොක්කු විවේක ගනිමින් සිටියි.මහා වැවේ කිඹුලන් පවා දිවි ගෙවන බව ඉඟි කලේත් නාන්න පැමිණි ගම්වැසියෙක්මයි.දැන් දැන් අන්ධකාරය වටින් ගොඩින් ගම්මානය සිය ග්‍රහනයට ගනිමින් සිටියි. වැවේ මාලුන් ඉවුරට ළං වන්නේ මසුන් මරන්නන්ට නිදහසේ කල් ගෙවන්නයි. විදුලි පන්දම් එළියෙන් අඩි දෙක තුනක දිග කඩුවක් වැනි යකඩයක් උපයෝගී කර මසුන් මැරීම රාත්‍රී කාලයේදී ද කරයි. සගයාට මෙය අත් විඳීමේ දැඩි ආශාවක් තිබුණද මා එතරම් උනන්දු නොවූයේ මහ රෑ ඝන අඳුරේ වැවට බැසීම එතරම් ගුණ නොවුන බැවිනි.අසීමිත අවශ්‍යතාවන්ගෙන් සපිරි නාගරික දිවියේ එක් ඉසිඹුවක් මෙලෙස ලද්දෙමු..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>17</day>
    </date>
    <link>http://www.dinamina.lk/2012/01/17/_art.asp?fn=f1201173</link>
    <topic>සංවර්ධන සන්නිවේදනයේ අනාගත හැඩය</topic>
    <author>මංජුලා විජයරත්න පශ්චාද් උපාධි අපේක්ෂක -කෘෂිකර්ම විද්‍යා පශ්චාද් උපාධි අධ්‍යයන ආයතනය - පේරාදෙණිය</author>
    <content>ශ්‍රීලාංකිකයන් වු අපට ආඩම්බර වන්නට බොහෝ කරුණු කාරණා තිබේ. දශක තුනකට ආසන්න කාලයක් මෙරට වසා පැතිර පැවැති ත්‍රස්තවාදය නිමකිරීම මෑත භාගයේ දී අප ලත් සුවිශේෂීම විජයග්‍රහණයයි. එයින් බොහෝ සේ අපි උදම් වීමු. නිදහස් මනැසකින් දිවයින පුරා සංචාරය කරන්නට හැකි පරිසරයක් නිර්මාණය කිරීම, ලොව පතළ ශ්‍රී ලාංකීය නාමය යළි යළිත් ලෝ වැසි කාට කාටත් සිහිපත් කර දෙන්නට හේතු විය. එහි නතර වී හුදෙක් අභිමානය පිළිබඳ පමණක් සිතා බලමින් කල් අරින්නට අපට පුළුවන්කමක් නැත.මේ නිදහස් රටේ පුරවැසියන් වු අප මත දැන් පැටවී තිබෙන්නේ රට සංවර්ධනය කිරීමේ භාරදූර වගකීම සහ යුතුකමයි. ඒ බව අප බොහෝ දෙනෙකුට පසක් වී තිබීම ද සතුටට කරුණකි. එහි ප්‍රතිඵලයක් ලෙස අපි දැන් සංවර්ධන කාර්යයට අත ගසා සිටින්නෙමු. හුදෙක් සිහිනයකට පමණක් සීමා වී තිබුණු නොරොච්චෝලේ තාප විදුලි බලාගාරය, ප්‍රවාහනයේ නිම් වළලු පුළුල් කරමින් ඉදිවුණු නුගේගොඩ, කැලණිය, දෙහිවල, ගුවන් පාලම්, දක්ෂිණ අධිවේගී මාර්ගය, රම්බොඩ උමං මාර්ගය, කින්නියා, ආරුගම්බේ, ඉරක්කණ්ඩි වැනි පාලම් අපට කියන්නේ මෙරට සංවර්ධන පිළිබඳ අලුත්ම කතාවකි. එපමණක් නොව ඉහළ කොත්මලේ ජල විදුලි බලාගාරය, කෙරවලපිටිය ස්වාභාවික වායු බලාගාරය, හම්බන්තොට වරාය, උඩමත්තල ගුවන්තොටුපළ, ශීඝ්‍රයෙන් දියුණුවන මෙරට වරාය පද්ධතිය, ජාත්‍යන්තර ක්‍රීඩාංගණ, ඉපලෝගම රණවිරු ගම්මානය වැනි ව්‍යාපෘති පවසන්නේ ද මෙරට සංවර්ධනයේ අලුත් අත්දැකීම් පරිමාණයයි. එසේ වුවත් මෙහි ජීවත්වන ඇතැම් අය මේ දැවැන්ත සංවර්ධන ව්‍යාපෘති පිළිබඳ දන්නේ හුදෙක් ඒවායෙහි නමින් පමණි. එය සැබැවින්ම කණගාටුවට කරුණකි. එබැවින් රට පුරා සිදුවන ශීඝ්‍ර සංවර්ධනය පිළිබඳව ගැඹුරින් කතාකරන්නටත්, එය ඇගයීමටත් සුදුසුම කාලය දැන් එළඹ ඇත. ඒ සඳහා සංවර්ධන සන්නිවේදනය (Development Communication) නිවැරැදිව භාවිත කරන්නට දැන් දැන් අපට සිදුව තිබේ.බොහෝ දෙනෙකු සිතන්නේ සංවර්ධනය පිළිබඳව කුමක් හෝ ලිපියක් ඡායාරූපයක් නැතහොත් වැඩසටහනක් මාධ්‍යයෙහි පලකිරීම සංවර්ධන සන්නිවේදනයට අයත් වූවකැයි කියාය. එහෙත් රටේ සංවර්ධනය පිළිබඳව විද්‍යානුකූලව මහජනයාට තොරතුරු සන්නිවේදනය කිරීම එතරම්ම පහසු කටයුත්තක් ද නොවේ. බොහෝ සංවර්ධන සන්නිවේදන විශේෂඥයන් පෙන්වා දෙන්නේ රටක සංවර්ධනය පිළිබඳ විද්‍යාත්මකව තහවුරු කළ ඥානය සන්නිවේදනය කළ යුතු බවයි. මේ නිසා සංවර්ධන සන්නිවේදනය යනු ආවාට ගියාට කිසියම් සංවර්ධන ව්‍යාපෘතියක් පිළිබඳව කුමක් හෝ ලියා මාධ්‍යයෙහි පළකිරීමක් නොවන බව පැහැදිලිව ම අපි වටහාගත යුතු වෙමු. සංවර්ධන ව්‍යාපෘති පිළිබඳ ඒ ඒ ක්ෂේත්‍රයේ විශේෂඥයන් තහවුරු කළ දැනුම සොයා ගොස් ඒවා මහජනතාවට තේරුම් ගත හැකි අන්දමට වාර්තා කිරීම සංවර්ධන සන්නිවේදනයේ එක් අරමුණකි.මේ නිසා සංවර්ධන සන්නිවේදනය හැමවිටම විද්‍යාත්මකය. එය අතිශයෝක්තියෙන් ද තොර වුවකි. එසේ බැලුවහොත් අපට අපේ සංවර්ධන ව්‍යාපෘති පිළිබඳ විද්‍යාත්මක පදනමක පිහිටා කතා කරන්නට ඕනෑ තරම් කරුණු කාරණා තිබේ. මෙරට ආර්ථික සංවර්ධනයේ සුවිශේෂී අවස්ථා පිළිබඳ වාර්තා කරන්නට අපමණ දෑ ඇත. අවශ්‍ය වන්නේ මේ විද්‍යාත්මක ඥානය සරල සාමාන්‍ය ජනතාවට තේරුම්ගත හැකි ආකාරයට සන්නිවේදනය කිරීමයි. ජනමාධ්‍යය විෂයය ක්ෂේත්‍රය සතු සුවිශේෂීතා එහිදී භාවිත කරන්නට මාධ්‍යවේදියෙකුට ඉඩකඩ සැලසේ. සුදුසු ආකෘති, වචන, රටා, පෙළගැස්ම, ඡායාරූප, සංඛ්‍යාලේඛන මගින් එවැනි ලිපියක සාරවත් බව දෙගුණ තෙගුණ කරන්නට, දියුණු තියුණු කරන්නට හැකිය. අවශ්‍ය වන්නේ මේ සියල්ල සාමාන්‍ය ජනතාවගේ ආකර්ෂණයට, අවධානයට ලක්වන පරිදි පෙළගැස්වීමයි.විවිධ සංවර්ධන ව්‍යාපෘති පිළිබඳව විද්‍යාත්මකව තහවුරු කළ තොරතුරු, ඥානය අප සතුව ඕනෑතරම් තිබේ. සංවර්ධන ව්‍යාපෘති සාමාන්‍ය ජනතාවගේ එදිනෙදා කටයුතු පහසු කරන අන්දම, ජනතාවට වඩාත් ඵලදායි සේවාවන් සහ නිෂ්පාදන ලබාදෙන ආකාරය, මහජනතාවගේ ජනජීවිතය ශුභදායි ලෙස වෙනස් කරන විධිය පිළිබඳ කතා කරන්නට ප්‍රමාණවත් තරම් කාරණාද අපට නැතුවා නොවේ. පමණටත් වඩා ඇත. සංවර්ධන කාර්යයෙහි නියැලී සිටින උගතුන් සිදුකරන පර්යේෂණවලින් හෙළිවන තොරතුරු පළකරන්නටත්, ඒවා විමර්ශනාත්මකව දකින්නටත්, නව ඥානය සමඟ අනුගතවෙමින් ඉදිරියට යන්නටත් අප තුළ මැලිකමක් ඇතිවාදෝයි සිතේ. නැතහොත් වෙනත් පෞද්ගලික අරමුණු අනුව ක්‍රියාකරමින් මේ දැනුම යටපත් කරන්නට සිතුවාදැයි සැක සහිතය. මෙරට සංවර්ධනයට හේතුවන බොහෝ වැදගත් පර්යේෂණවලින් ලබාගත් නිගමන, ඒවා මත සකස් කළ තීන්දු තීරණ අඳුරු දුක්බර ඛේදවාචක බවට පත්වුයේ ඒ අවාසනාව නිසාම වන්නට ඇත. ඊට නිදසුන් ද අපමණය. රටේ සංවර්ධනයට හේතුවන ඇතැම් තීරණවලදී උද්ඝෝෂණ, කෑකෝ ගැසීම්, පෙළපාළි, ගහමරා ගැනීම් සිදුවන අන්දම අපි කොතෙකුත් දැක ඇත්තෙමු. ජීවිත විනාශයන් පවා සිදුවූ අවස්ථා විරල නොවේ.ශීඝ්‍රයෙන් දියුණු වන බුද්ධිය කේන්ද්‍ර කරගත් තොරතුරු හුවමාරුව නිරන්තරයෙන් සිදුවන සමාජ පසුබිමක එබඳු හානි සිදුවන්නේ ඇයි දැයි ගැටලුවක් මතුවේ. මෙහිදී තවත් එක් කරුණක් සඳහන් කිරීම වටී. එනම් සංවර්ධනය යැයි කී කල ඊට භෞතික සංවර්ධනය පමණක් ඇතුළත් නොවන බවයි. විශේෂයෙන්ම ආගම, අධ්‍යාපනය වැනි සෙසු අංශ මඟින් අප ලබන ශික්ෂණයද සංවර්ධනයේ එක් පැතිකඩක් බව අපි අමතක නොකළ යුතු වෙමු. මේ නිසා රටේ සංවර්ධනයට හේතුවන තීන්දු තීරණ, ප්‍රතිපත්ති, කාර්යයන් පිළිබඳව සිදුකරන විද්‍යාත්මක පර්යේෂණ, උගතුන්ගේ මත විමසීම්, අත්දැකීම්, දැනුම දෙස ඉතාමත් විමර්ශනශීලීව බැලිය යුතුය. ඒවා වාර්තා කිරීමෙහිදීද ජනමාධ්‍යවේදියා මත සුවිශේෂී වගකීමක්, කාර්යභාරයක් පැවරෙන බව අමතක නොකළ යුතුය. මන්ද එවැනි, ජාතික වැදගත්කමක් ඇති ක්ෂේත්‍රයක් තුළ අප කිසිදු පාර්ශ්වයකට පෞද්ගලික ලාභ ප්‍රයෝජන, පෞද්ගලික න්‍යාය පත්‍ර මත පිහිටා කටයුතු කිරීමට කිසිදු ඉඩක් නැති බැවිනි.මෙරට සංවර්ධන කටයුතු සන්නිවේදනය කරන්නට උත්සාහ දරන පිරිසගේ යුතුකම සහ වගකීම විය යුත්තේ සාමාන්‍ය ජනතාව සංවර්ධන කටයුතු සාක්ෂාත් කර ගැනීමට පෙළ ගැස්වීමයි. සාමුහිකත්වය අප රටෙහි කැපීපෙනෙන කරුණකි. එය සැපතෙහිද විපතෙහිද එක සේය. ඒ සම්බන්ධයෙන් කියන්නට අපට ඕනෑ තරම් උදාහරණද තිබේ.හොඳම නිදසුන් නම් ත්‍රස්තවාදය තුරන් කිරීම සහ මානුෂීය මෙහෙයුමයි. ත්‍රස්තවාදය පරාජය කරන්නට අපි එකාවන්ව නැගීී සිටියෙමු. රණවිරුවන්ට දිරියක් වුණෙමු. මානුෂීය මෙහෙයුම අවස්ථාවේදී අපි ජාති, ආගම් කුල භේද පසෙකලා එකිනෙකෙකුට උදව් උපකාර කරගතිමු. මේ පෙළගැස්ම දැන් රටේ සංවර්ධනය පිණිසත් ඕනෑකර තිබේ.ත්‍රස්තවාදය පරාජය කිරීමේදී ජනමාධ්‍ය, මෙරට ජනතාව අතර සාමුහිකත්වය ගොඩනඟමින් සුවිශේෂී මෙහෙවරක යෙදුනේ යම් සේ ද, මෙරට සංවර්ධන කාර්යයෙහිදීත් එය එසේම සිදුවිය යුතුය. ලාභ, බාල දෙයක් අලෙවි කිරීමෙන් ප්‍රයෝජනයක් නැත. හුවමාරු කරගත යුත්තේ අර්ථවත් ප්‍රයෝජනවත් දෙයකි. සියලු දෙනාම ඒකරාශී කර රට සංවර්ධනය කිරීමේ ඒකායන ක්‍රියාපටිපාටියට යොමුකරවන වැඩපිළිවෙළක් මිස එකිනෙකා භේද බින්න කරමින් එකිනෙකාට දෝෂාරෝපණය කරගන්නා අශුභවාදී ක්‍රියාපිළිවෙළක් නොවේ.එසේ වුවත් විවේචනය ද අවශ්‍යයය. එය සාධාරණ සහ සංවර්ධන අරමුණුවලට ගැලපෙන එකක් පමණක්ම විය යුතුය. එසේ නොමැතිව ඉවක් බවක් නැතිව කරන චෝදනා කිරීම්, පදනමක් නැති තර්ක විතර්ක කියන්නට දෙයක් නැතුවාට කියන කතා, කාලය ගෙවා දමන්නට කරන ප්‍රකාශ මෙන්ම පෞද්ගලික ජනප්‍රියත්වය පිණිස කියන දෑ සංවර්ධනය සම්බන්ධයෙන් කරන ඵලදායි විවේචනයන්ට සහ විග්‍රහ කිරීම්වලට සමාන කර සැලකිය නොහැකිය.අනෙක් අතට සංවර්ධනය සිදුවිය යුතු ක්ෂේත්‍ර පිළිබඳ සන්නිවේදනය කළ හැකි වන්නේ ද සංවර්ධන සන්නිවේදකයාටයි. සාමාන්‍ය ජනතාව සහ ප්‍රතිපත්ති සැලසුම් සකස් කරන, ක්‍රියාත්මක කරන පාර්ශ්ව අතර සම්බන්ධතාව ගොඩනඟන්නට ජනමාධ්‍යයට සුවිශේෂී හැකියාවක් ඇත. සංවර්ධනය විය යුතු ක්ෂේත්‍ර මොනවාදැයි දැන හඳුනාගන්නටත්, පර්යේෂකයන්ට ඒ පිළිබඳව නව පර්යේෂණ ආරම්භ කිරීමටත්, එතුළින් ප්‍රතිපත්ති සකස් කිරීමටත් හැකිවන්නේ සංවර්ධන සන්නිවේදනය නිසයි. ඒ දෘෂ්ටියෙන් විග්‍රහ කළහොත් සාමාන්‍ය ජනතාවගේ එදිනෙදා කටයුතුවලට අවශ්‍යවන, තවමත් සංවර්ධනය නොවූ අංශ කෙතරම් තිබේදැයි කියා කෙනෙකුට තර්ක කළ හැකිය. මේවා පෙන්වා දෙමින් ඵලදායි සන්නිවේදනයක යෙදීම සංවර්ධන සන්නිවේදනයේ සුවිශේෂීභාවයයි.තිස් වසරක් පුරා මවුබිමට ශාපයක් වු ත්‍රස්තවාදය නිමා කළ අපට රට සංවර්ධනය කිරීම අතිශයින් දුෂ්කර කාර්යයක් නොවේ. එහි වගකීම සාමාන්‍ය පුරවැසියන් සෑම කෙනෙකුටමත් විවිධ වෘත්තිකයන්ටත් එක හා සමානව බෙදී ගොස් ඇත. එහිදී ජනමාධ්‍යය සුවිශේෂීය. සැබැවින්ම සංවර්ධනයට රුකුල් දෙන්නට හැකි සංවර්ධන සන්නිවේදනයට ඉතා ඉක්මනින්ම අපි හුරු පුරුදු විය යුතු වෙමු. සංවර්ධනය අත්පත් කර ගැනීමේ අපේ ඉලක්කය එවිට වඩාත් පහසුවනු ඇත. ඉක්මන් වනු ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>17</day>
    </date>
    <link>http://www.dinamina.lk/2012/01/17/_art.asp?fn=f1201174</link>
    <topic>නොබිඳෙන මිතු දමකසිරි අසිරි...</topic>
    <author>ඡායාරූප - සුදත් සිල්වා</author>
    <content>ජනාධිපති මහින්ද රාජපක්ෂ මහතාගේ ආරාධනයකට අනුව දෙදින නිල සංචාරයක් සඳහා ශ්‍රී ලංකාවට පැමිණි කටාර් රාජ්‍ය නායක ෂෙයික් හමාඩ් බින් කලීෆා අල්තානි මහතා මෙරටට ආර්ථික වාසි රැසක් අත්කර දීමෙන් අනතුරුව සිය සංචාරය නිමවා ඊයේ (16) දිවයිනෙන් බැහැරව ගියේ ය. ඒ මහතා ශ්‍රී ලංකාවේ කළ සංචාරයේදී ජනාධිපති මහින්ද රාජපක්ෂ මහතා සමඟ ද්වී පාර්ශ්වීය සාකච්ඡාවක ද නිරත වූ අතර දෙරටට වැදගත්වන ගිවිසුම් 9කටද අස්සන් තැබීය. මේ එම සංචාරයේ විශේෂ අවස්ථා කිහිපයකි. .</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>18</day>
    </date>
    <link>http://www.dinamina.lk/2012/01/18/_art.asp?fn=n1201181</link>
    <topic>උගත් පාඩම් කොමිසමේ නිර්දේශකඩිනමින් ක්‍රියාවට නංවන්න</topic>
    <author>මහින්ද අලුත්ගෙදර</author>
    <content>ශ්‍රී ලංකාවට දීර්ඝ කාලීන සංහිඳියාවක් ඇතිකර ගැනීම සඳහා ඵලදායී මෙන්ම සුබවාදී නිර්දේශ උගත් පාඩම් හා ප්‍රතිසංධානය පිළිබඳ ජනාධිපති කොමිසන් වාර්තාවට අන්තර්ගත කර තිබීම සැබැවින්ම ප්‍රශංසනීය බව ඉන්දියාව අවධාරණය කරයි.එම වාර්තාවේ අදාළ නිර්දේශ ඉතා ඉක්මනින් ක්‍රියාවට නංවනු ඇතැයි බලාපොරොත්තු වන බව ඉන්දීය විදේශ කටයුතු ඇමැති එස්.එම් ක්‍රිෂ්ණා මහතා පවසයි.නිල සංචාරයක් සඳහා ශ්‍රී ලංකාවට පැමිණි ඉන්දීය විදේශ කටයුතු ඇමැතිවරයා මේ බව සඳහන් කළේ විදේශ කටයුතු අමාත්‍යාංශයේ දී ඊයේ (17) පැවැති විශේෂ මාධ්‍ය හමුවකට සහභාගි වෙමිනි.මෙම මාධ්‍ය හමුවේදී ශ්‍රී ලංකාව හා ඉන්දියාව අතර තිබෙන ඵෙතිහාසික සබඳතාව සම්බන්ධයෙන් දීර්ඝ ලෙස අදහස් පළ කළ ඉන්දීය විදේශ ඇමැතිවරයා ප්‍රකාශ කළේ දෙරට අතර දැඩි සබඳතාවක් තිබෙන බවත් එය භූගෝලීය පිහිටීම මෙන්ම ආර්ථික හා සංස්කෘතික ආදී සෑම අංශයක් සමඟම බැඳී පවතින බවත්ය.පෙරේදා (16) ශ්‍රී ලංකාවට පැමිණි තමාට අරලියගහ මන්දිරයේ පැවැති තෛපොංගල් උළෙලට සහභාගිවන ලෙස ජනාධිපති මහින්ද රාජපක්ෂ මහතාගෙන් ආරාධනා ලැබුණු බව සිහිපත් කළ ක්‍රිෂ්ණා මහතා දෙරටේ සබඳතා ශක්තිමත්ව පවතින බවට එය කදිම සාක්ෂියක් බවද කීවේය.දෙරට අතර පවතින මිතුදම තානාපති සබඳතාවලටත් වඩා දිවයන්නක් බව පෙන්වාදුන් ඒ මහතා රටවල් දෙක අතර ඇමෙරිකානු ඩොලර් බිලියන 05 කට වැඩි වෙළෙඳ ගනුදෙනු සිදුවන බවත් ශ්‍රී ලංකාවේ සංචාරක ව්‍යාපාරය හා ආයෝජන අවස්ථා ඇතිකර ගන්නට ඉදිරියේදී උත්සාහ ගන්නා බවත්ය.මේ අතර ඒ මහතා ප්‍රකාශ කළේ ඉන්දීය රජයේ ආධාර මත ඇමෙරිකානු ඩොලර් මිලියන 260 ක වියදමින් නිවාස 49000 ක් ඉදිකිරීම සඳහා පියවර ගෙන තිබෙන බවත් එහි නියමු ව්‍යාපෘතිය පසුගිය 2011 වසරේදී ආරම්භ කරමින් නිවාස 1000 ක ඉදිකිරීම් ක්‍රියාත්මක කර තිබෙන බවත්ය.ඉදිකළ නිවාස කිහිපයක් අද (18) දිනයේදී හිමිකරුවන් වෙත බාරදෙන බවද ඒ මහතා මෙහිදී පැවසීය. දෙරටේ සබඳතා ශක්තිමත් කරමින් නිවාස, සෞඛ්‍ය හා ජීවනෝපාය වැනි සංවර්ධන වැඩසටහන් වෙනුවෙන් ඉන්දියාවේ ආධාර ලබාදෙන බව පෙන්වා දුන් ඉන්දීය විදේශ කටයුතු ඇමැතිවරයා ඒ වෙනුවෙන් ඉදිරියටත් ආධාර කිරීමට සූදානම් බව ප්‍රකාශ කළේය.මෙහිදී ශ්‍රී ලංකා රජය හා දෙමළ ජාතික සන්ධානය අතර පවතින සාකච්ඡා සම්බන්ධයෙන් අදහස් පළ කරමින් කියා සිටියේ එම සාකච්ඡා ඉතා සාර්ථක වනු ඇති බවත් ඒ තුළින් ශ්‍රී ලංකාවේ අනාගතයට හොඳ විසඳුමක් ලැබෙනු ඇති බවත්ය.මේ අතර ජනාධිපති මහින්ද රාජපක්ෂ මහතා හමුවී සාර්ථක සාකච්ඡාවක නිරතවූ බව සඳහන් කළ ක්‍රිෂ්ණා මහතා 13 වැනි ආණ්ඩුක්‍රම ව්‍යවස්ථා සංශෝධනය වඩා ඉදිරියට ගිය සංශෝධනයක් වෙනුවෙන් අදහස් පළ කළ බවද කීවේය.ඊට අමතරව ඉන්දු ලංකා ධීවරයන් මුහුණ දෙන ගැටලු සම්බන්ධයෙන් මෑතකදී සාකච්ඡාවක් පැවැති බවත් ඒ මඟින් ධීවර ගැටලුව සාර්ථකව විසඳා ගැනීමට හැකිවනු ඇතැයි තමා බලාපොරොත්තුවන බවත් හෙතෙම සඳහන් කළේය.විදේශ කටයුතු ඇමැති මහාචාර්ය ජී.එල්.පීරිස්, නියෝජ්‍ය ඇමැති නියොමාල් පෙරේරා, විදේශ අමාත්‍යාංශයේ ලේකම් කරුණාතිලක අමුණුගම, මහාභාණ්ඩාගාර ලේකම් ආචාර්ය පී.බී. ජයසුන්දර, ඉන්දියාවේ ශ්‍රී ලංකා මහ කොමසාරිස් ප්‍රසාද් කාරියවසම් හා ශ්‍රී ලංකාවේ ඉන්දීය මහ කොමසාරිස් අශෝක් කේ කාන්ත් මහත්වරු ඇතුළු පිරිසක් මේ අවස්ථාවට එක්ව සිටියහ..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>18</day>
    </date>
    <link>http://www.dinamina.lk/2012/01/18/_art.asp?fn=n1201182</link>
    <topic>පාසල් ළමයින්ටදිවා ආහාරය</topic>
    <author>සුභාෂිණි සේනානායක</author>
    <content>පාසල් ළමයින්ට දිවා ආහාර ලබාදීමේ ජාතික උත්සවය යාපනය වැල්වැටිතුරේ ශිවගුරු විදුහලේදී හෙට පෙරවරු 10.00 ට පැවැත්වේ.අධ්‍යාපන ඇමැති බන්දුල ගුණවර්ධන මහතාගේ ප්‍රධානත්වයෙන් පැවැත්වෙන මේ ජාතික උත්සවයට සාම්ප්‍රදායික කර්මාන්ත හා කුඩා ව්‍යවසාය සංවර්ධන ඇමැති ඩග්ලස් දේවානන්දා අධ්‍යාපන නියෝජ්‍ය ඇමැති විජිත් විජිතමුණි සොයිසා, උතුරු පළාත් ආණ්ඩුකාර මේජර් ජනරාල් ජී. ඒ. චන්ද්‍රසිරි, පාර්ලිමේන්තු මන්ත්‍රී නාමල් රාජපක්ෂ මහත්වරුන් ඇතුළු සම්භාවනීය පිරිසක් සහභාගි වෙති..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>18</day>
    </date>
    <link>http://www.dinamina.lk/2012/01/18/_art.asp?fn=n1201183</link>
    <topic>රට තුළ රජයේ නොවන විශ්වවිද්‍යාල 71ක්</topic>
    <author>සමන්මලී ප්‍රියශාන්ති</author>
    <content>රජයට අයත් නොවන විශ්වවිද්‍යාල 71 ක් මේ රටේ ස්ථාපිත වනතුරු නිහඬව සිටි පාර්ශ්වයන් අද එම විශ්වවිද්‍යාල පනතට එරෙහිව උද්ඝෝෂණ පැවැත්වීම හාස්‍යයට කරුණක් බව අන්තර් විශ්වවිද්‍යාල ශිෂ්‍ය මධ්‍යස්ථානයේ කැඳවුම්කරු අසංක බුලේගොඩ මහතා පවසයි. එම පාර්ශ්වයන්ගේ අවශ්‍යතාව පෞද්ගලික විශ්වවිද්‍යාලවලට විරුද්ධවීම නොව සරසවි සිසුන් තමන්ගේ දේශපාලන න්‍යාය පත්‍රයට යටත් කර ගැනීම බවද හෙතෙම අවධාරණය කළේය.1980 වසරේ සිට පෞද්ගලික විශ්වවිද්‍යාල රැසක් මේ රටේ ආරම්භ වූ බව පැවැසූ බුලේගොඩ මහතා මෙම ඊනියා ශිෂ්‍ය සංගම් ඒ වෙනුවෙන් කිසිම හඬක් නැගුවේ නැතැයිද කීවේය. මේ අවස්ථාවේ කිසිවකු හෝ පෞද්ගලික විශ්වවිද්‍යාල මේ රටේ ඇති කිරීමට විරුද්ධ වෙනවා නම් එය බුද්ධිමත් ශිෂ්‍ය ප්‍රජාව අමාරුවේ දැමීම වෙනුවෙන් කරන උත්සාහයක් යැයිද ඒ මහතා සඳහන් කළේය.ඊයේ (17) මහවැලි කේන්ද්‍රයේ පැවැති මාධ්‍ය හමුවකදී බුලේගොඩ මහතා මේ අදහස් පළ කළේය.හෙතෙම මෙසේද පැවැසීය.මේ ඊනියා සංවිධාන උත්සාහ දරන්නේ සිසුන්ගේ අධ්‍යාපනය අවුල් කර දමා විවිධ සටන් පාඨ ඔස්සේ සිසුන් මහපාරට ඇද දැමීම සඳහායි. දැනටම පෞද්ගලික විශ්වවිද්‍යාල 71 ක් මේ රටේ ක්‍රියාත්මක වෙනවා. ඒවා කඩ කාමරවල, පෙට්‍රල් ෂෙඩ්වල වැනි අධ්‍යාපනයට උචිත නොවන තැන්වල පවත්වා ගෙන යනවා. නමුත් මේ එකක්වත් වසා දමන්න කියලා මේ ඊනියා ශිෂ්‍ය කණ්ඩායම් සටනක් ආරම්භ කළේ නැහැ.රටේ යුද්ධය නිම වු මේ අවස්ථාවේ නිදහස් අධ්‍යාපන අයිතීන් ආරක්ෂා කර ගෙන අපි ඉදිරියට යා යුතුයි. වසරකට උසස් පෙළට මුහුණ දෙන සිසුන්ගෙන් 22000 ක් පමණ විශ්වවිද්‍යාල වරම් ලබනවා.මේ අතරින් සිසුන් බොහොමයක් උසස් අධ්‍යාපනය අයිතිය ඉල්ලා සිටියත් ඔවුන්ට විශ්වවිද්‍යාලවරම් ලැබෙන්නේ නැහැ. මුදල් තිබෙන සිසුන් විදේශ ෂශ්වවිද්‍යාලවලින් උපාධි ලබනවා. නමුත් අනෙක් පිරිස උසස් අධ්‍යාපනය ලබා උපාධියක් හිමිකර ගැනීමට නොහැකිව වද වෙනවා. මේ සිසුන්ගේ අධ්‍යාපන අයිතිය අපි නතර කළ යුතුද? දැනටමත් මේ පෞද්ගලික විශ්වවිද්‍යාලවල ආයතනවල සිසුන් 50000 ක් පමණ අධ්‍යාපනය ලබනවා. මේවා වහලා දැම්මොත් මේ සිසුන් 50000 ට මොකද වෙන්නේ.ඒත් මෙතැන ප්‍රශ්නයක් තිබෙනවා. ඒ ගැන අන්තරේ හෝ වෙනත් ශිෂ්‍ය සංගමයක් අවධානය යොමුකර නැහැ. උපාධි ලබා ගැනීමට අපේ රටේ පිරිසක් සෑම වසරකදීම පිටරටට යනවා. ඒ නිසා රුපියල් මිලියන 99000 ක් වැනි මුදලක් අපට අහිමි වෙනවා. අපි ඒවා නතර කළ යුතු වෙනවා. පෞද්ගලික විශ්වවිද්‍යාල ඇති කිරීමෙන් ඒ දේ කරන්න බැහැ.ඒ විශ්වවිද්‍යාලවල පාඨමාලාවල ප්‍රමිතිය පිළිබඳව සොයා බැලිය යුතුයි. අධ්‍යාපන වටපිටාව ගැන සොයා බැලිය යුතුයි. පාඨමාලා උසස් තත්ත්වයට ගෙන ආ යුතුයි. එසේ නොමැතිව ඒ ආයතනවල අධ්‍යාපනය ලබන 50000 ක් එළියට ඇඳ දැමිය නොහැකියි.අපි උසස් අධ්‍යාපන අමාත්‍යාංශයෙන් ඉල්ලීමක් කරනවා මේ සියලු විශ්වවිද්‍යාල ආයතන ප්‍රමිතිකරණයට ලක් කරන්න කියලා. මේ ආයතන ගැන සොයා බලන්න අමාත්‍යාංශයට හෝ විශ්වවිද්‍යාල ප්‍රතිපාදන කොමිසන් සභාවට හැකියාවක් නැති බව අපි දැන ගත්තා. ඒ සඳහා අවශ්‍ය කටයුතු සම්පාදනය කිරීම දැන් සිදුවී තිබෙනවා. මේ රටේ උසස් අධ්‍යාපන අවස්ථා පුළුල් විය යුතුයි. නමුත් අවිදිමත් ලෙස නොව විධිමත් ආකාරයට ඒ දේ සිදුවිය යුතුයි.මේ වනවිට රාජ්‍ය විශ්වවිද්‍යාල තුළත් ගැටලු තිබෙනවා. එසේ තිබියදී අන්තරේ ඇතුළු ඊනියා ශිෂ්‍ය සංවිධාන පෞද්ගලික විශ්වවිද්‍යාල පනත පිළිබඳව මුල්තැන දීම වැරදියි.ජයවර්ධනපුර විශ්වවිද්‍යාලයේ උපකුලපතිවරයා හා සිසුන් අතර ගැටුම් තිබුණා.උපකුලපතිවරයා ඉවත් කරන ලෙස බලකරමින් සිසුන් ආරම්භ කළ උද්ඝෝෂණයට වෙනත් දේශපාලන න්‍යාය පත්‍රයක් ගෑවිලා. සිසුන් නොදැනුවත්වම ඒ පැත්තට හැරිලා.මේ ඊනියා ත්‍රස්තවාදී කණ්ඩායම් 2012 දී මේ රටේ තරුණ පරපුර වනසා දමන්නයි උත්සාහ ගන්නේ. මේ සඳහා එල්.ටී.ටී.ඊ. හිටපු සාමාජිකයන් යොදා ගන්න ඔවුන් පෙළඹිලා. බොරු සටන්පාඨවලට අධ්‍යාපනය පාවා දිය යුතු නැහැ. මේ සටන් පාඨ එළියට ගත්තේ නවකවදය ක්‍රියාත්මක වූ විශ්වවිද්‍යාලවලිනුයි.දැනටමත් මේ මුලාවට අසුවීම නිසා අපේ සිසුන් සියයට 15 ක් නිසිපරිදි අධ්‍යාපනය කටයුතු කර ගන්නේ නැහැ. පුස්තකාලය, පරිගණක විද්‍යාගාරය පාවිච්චි කරන්නේ නැහැ. ඉංග්‍රීසි දැනුම වර්ධනය කර ගන්නේ නෑ.තමන්ගේ අයිතිය වෙනුවෙන් සටන් කළ යුතු බව ඇත්ත වුවත් බොරු දේවල්වලට අසුවී අධ්‍යාපන අවස්ථා අහිමිකර ගැනීමෙන් වළකින්නැයි සමස්ත සිසුන්ගෙන් ඉල්ලීමක් කරනවා.මෙම අවස්ථාවට අන්තර් විශ්වවිද්‍යාල ශිෂ්‍ය මධ්‍යස්ථානයේ නියෝජිතවරු කිහිපදෙනෙකුද සහභාගී වූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>18</day>
    </date>
    <link>http://www.dinamina.lk/2012/01/18/_art.asp?fn=n1201188</link>
    <topic>උසස් පෙළ විභාග ප්‍රතිඵලවිද්වත් කමිටු නිර්දේශවහා ක්‍රියාත්මක කරන්න</topic>
    <author/>
    <content>මෙවර අ.පො.ස. උසස් පෙළ විභාගයේ ප්‍රතිඵල නිකුත් කිරීමේදී මතු වූ ගැටලු අධ්‍යයනය කර නිර්දේශ ඉදිරිපත් කිරීම සඳහා පත් කළ විද්වත් කමිටුවේ නිර්දේශ වහා ක්‍රියාත්මක කරන ලෙස ජනාධිපති මහින්ද රාජපක්ෂ මහතා අධ්‍යාපන අමාත්‍යාංශයට, උසස් අධ්‍යාපන අමාත්‍යාංශයට, විභාග දෙපාර්තමේන්තුවට සහ විශ්වවිද්‍යාල ප්‍රතිපාදන කොමිසන් සභාවට ඊයේ (17) උපදෙස් ලබා දුන්නේය.මෙවර අ.පො.ස උසස් පෙළ විභාගයේ ප්‍රතිඵල අනුව නිකත් කළ දිස්ත්‍රික් කුසලතාව සම්බන්ධයෙන් ගැටලු රැසක් ඇති විය.මෙම ගැටලුව සම්බන්ධයෙන් සොයා බලා නිර්දේශ ඉදිරිපත් කිරීම සඳහා ජනාධිපති මහින්ද රාජපක්ෂ මහතා විසින් දෙසැම්බර් 30 වැනි දින මේ විද්වත් කමිටුව පත් කළේය.විද්‍යා හා තාක්ෂණ අමාත්‍යාංශයේ ලේකම් ධාරා විජේතිලක මහත්මියගේ සභාපතිත්වයෙන් යුත් මේ කමිටුවේ සෙසු සාමාජිකයන් වූයේ කොළඹ විශ්වවිද්‍යාලයේ උපකුලපතිනි මහාචාර්ය ක්‍ෂණිකා හිරිඹුරේගම, මොරටුව විශ්වවිද්‍යාලයේ උපකුලපති මහාචාර්ය ආනන්ද ජයවර්ධන, ඌව වෙල්ලස්ස විශ්වවිද්‍යාලයේ උප කුලපති මහාචාර්ය රංජිත් ප්‍රේමලාල් ද සිල්වා සහ කොළඹ රාජකීය විද්‍යාලයේ විදුහල්පති උපාලි ගුණසේකර යන මහත්වරුන් ය.මෙම විද්වත් කමිටුව අදාළ ගැටලු අධ්‍යයනය කොට එම කමිටු නිර්දේශ සහිත වාර්තාව ජනවාරි 11 වැනි දින ජනාධිපතිවරයාට භාර දුන්නේය. සිදුව ඇති දෝෂය විභාග දෙපාර්තමේන්තුව මගින් නිවැරදිකර ඇති බවත් එසේ නිවැරදි කිරීමෙන් අනතුරුව නිකුත් කරන ලද සංශෝධිත දිස්ත්‍රික් කුසලතාව සහිත විභාග ප්‍රතිඵල දෝෂරහිතව නිවැරදිව නිකුත් කරන ලෙසත් කමිටුව නිර්දේශ කොට තිබිණි..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>18</day>
    </date>
    <link>http://www.dinamina.lk/2012/01/18/_art.asp?fn=n1201184</link>
    <topic>දින 16ටසංචාරකයෝ60,989ක්</topic>
    <author>සන්ධ්‍යා කරුණාරත්න</author>
    <content>මේ වසරේ ගත වූ දින 16 යේදී විදේශ සංචාරකයන් 60,989 දෙනෙකු මෙරටට පැමිණි බව ආර්ථික සංවර්ධන නියෝජ්‍ය ඇමැති ලක්ෂ්මන් යාපා අබේවර්ධන මහතා පවසයි.ඒ අනුව සංචාරක කර්මාන්තය මඟින් මෙරටට ඩොලර් තුන්ලක්ෂ අනූතුන්දහස් අටසිය හැටපහක (3,93,865) ක ආදායමක් ලබා දුන් බව ද ඇමැතිවරයා පැවැසුවේය.මේ ප්‍රවණතාවට අනුව මේ මස අවසානය වන විට මෙරටට සංචාරකයන් ලක්ෂය ඉක්මවා පැමිණෙන බවට ගණන් බලා ඇති බව ද ඒ මහතා කීය. ශ්‍රී ලංකා සංචරණ මධ්‍යස්ථානයේ පැවැති මාධ්‍ය හමුවක් අමතමින් ඇමැතිවරයා ඊයේ (17) මේ බව ප්‍රකාශ කළේය.මේ වසර ඉක්ම වන විට සංචාරක කර්මාන්තයේ ආදායම ඩොලර් බිලියනය ඉක්ම වනු ඇති බවට විශ්වාස කරන බව ද ඇමැතිවරයා පැවැසීය.සංචාරක ආකර්ෂණය වැඩි වශයෙන් දිනාගැනීම සඳහා පසුගිය වසරේ ආරම්භ කළ “සංචාරක උදාව” වැඩසටහන මේ වසරේදී ද ක්‍රියාත්මක කිරීමට ශ්‍රී ලංකා සංචරණය කටයුතු යොදා ඇත.ඒ අනුව “සංචාරක උදාව - 2012” වැඩසටහන මේ මස 31 වැනිදා කොළඹ සිලෝන් කොන්ටිනෙන්ටල් හෝටල් පරිශ්‍රයේ දී සවස 3 සිට රාත්‍රි 9 දක්වා පැවැත්වෙන අතර එය මහජනයා සඳහා ද විවෘත වේ. සුළු, මධ්‍ය පරිමාණ හා ඒක පුද්ගල ව්‍යාපාර සඳහා වෙළඳපොළක් නිර්මාණය කරදීම මේ වැඩසටහනේ අරමුණ බව ද ඇමැතිවරයා ප්‍රකාශ කළේය.සංචාරක උදාව - 2012 සඳහා ක්‍රියාත්මක වන වැඩසටහනට අදාළව වෙළඳ කුටි 150 ක් පමණ දැනටමත් අලෙවි වී ඇති බවත් තවත් කුටි 50 ක් පමණ ඉතිරි වී ඇති බවත් ඇමැතිවරයා කීය.සංචාරක ආකර්ෂණයක් පවතින ශ්‍රී ලංකාව නැරඹීමට දෙස් විදෙස් සංචාරකයන් බොහෝ කැමැත්තක් දක්වන්නේ යැයි ද ඇමැතිවරයා පැවැසීය. අධිවේගී මාර්ග නිර්මාණය වීමත් සමඟ ඉදිරි කාලයේ දී පැයක්, පැය එක හමාරක් පමණ කාලයකදී රටේ ඕනෑම ස්ථානයකට යාමේ හැකියාව උදා වන බව ද ඇමැතිවරයා කීය.මේ අවස්ථාවට ශ්‍රී ලංකා සංචරණයේ සභාපති ආචාර්ය නාලක ගොඩහේවා, ශ්‍රී ලංකා විදේශ සංචාරක කර්මාන්තකරුවන්ගේ සංගමයේ සභාපති නිල්මින් නානායක්කාර මහත්වරු සහභාගි වූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>18</day>
    </date>
    <link>http://www.dinamina.lk/2012/01/18/_art.asp?fn=n1201185</link>
    <topic>පළාත් කිහිපයකටගිගුරුම් සහිත වැසි</topic>
    <author>උදුලා පීරිස්</author>
    <content>නුවරඑළිය ඇතුළු රටපුරා පවතින සීතල කාලගුණික තත්ත්වය කෙමෙන් අඩුවෙනු ඇතැයි කාලගුණ විද්‍යා දෙපාර්තමේන්තුව පවසයි.බස්නාහිර, සබරගමුව, මධ්‍යම හා වයඹ පළාත්වල ස්ථාන කිහිපයක,අද (18) හවස් කාලයේ ගිගුරුම් සහිත වැසි ඇතිවිය හැකි බවද එම දෙපාර්තමේන්තුව අනාවරණය කරයි.එම වැසි තත්ත්වය හමුවේ ඇතිවිය හැකි අකුණු අනතුරු සම්බන්ධයෙන් වඩා අවධානයෙන් කටයුතු කරන ලෙස කාලගුණ විද්‍යාඥ අනූෂා වර්ණකුලසූරිය මහත්මිය පැවැසුවාය..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>18</day>
    </date>
    <link>http://www.dinamina.lk/2012/01/18/_art.asp?fn=n1201186</link>
    <topic>කොත්මලේ උමඟට මංගල දියවර</topic>
    <author>පණ්ඩුක සමරසේකර</author>
    <content>ජාතික විදුලිබල පද්ධතියට තවත් මෙගාවොට් 150 ක ධාරිතාවක් එක්කරන කොත්මලේ ජල විදුලි ව්‍යාපෘතියේ උමං මාර්ගයට මංගල දියවර මුදාහැරීම ඊයේ (17) පෙරවරු 11.20 ට යෙදුණු සුබ මොහොතින් සිදු කෙරිණි.මේ මස අග භාගයේදී පරීක්‍ෂණ මට්ටමින් ජනන කටයුතු ආරම්භ කිරීමට නියමිතව ඇති මෙහි මෙගාවොට් 75 ක ධාරිතාවක් මුල් අදියරේ දී ජනනය කෙරේ. මෙහි ජනනය කරන මෙගාවොට් 150 ක ජල විදුලි ධාරිතාව ජාතික විදුලි පද්ධතියට එක්කිරීම ලබන මාර්තු 27 වැනිදා ජනාධිපති මහින්ද රාජපක්‍ෂ මහතා අතින් සිදුකිරීමට නියමිතය. එවිට මෙතෙක් මෙගාවොට් 1207.45 වූ ශ්‍රී ලාංකීය ජල විදුලි ධාරිතාව මෙගාවොට් 1357.45 ක් වනු ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>18</day>
    </date>
    <link>http://www.dinamina.lk/2012/01/18/_art.asp?fn=n1201187</link>
    <topic>භාණ්ඩ 6ක තීරු බදු සංශෝධනය කරයි</topic>
    <author/>
    <content>සීනි, පරිප්පු, සුදුලුනු ඇතුළු පිටරටින් ගෙන්වන භාණ්ඩ හයක තීරු බදු සංශෝධනය කොට ඇත.ඒ අනුව පිටරටින් ගෙන්වන එළවළු තෙල් සහ මාළු සඳහා විශේෂ වෙළෙඳ භාණ්ඩ බද්ද තනි බද්දක් ලෙස මේ මස 13 වැනිදා සිට ක්‍රියාත්මක වන බව මුදල් හා ක්‍රමසම්පාදන අමාත්‍යාංශය ප්‍රකාශ කරයි.අන්තර් ජාතික වශයෙන් සැපයුමේ ඉහළයාම මත ආනයනික පරිප්පු මිල අඩුවීමක් දක්නට ඇති අතර, එමඟින් ඇතිවන බලපෑම් වලින් දේශිය මුං ඇට සහ කව්පි වගාකරුවන් ආරක්ෂා කිරීම සඳහා මෙමගින් පියවර ගෙන ඇත. සීනි සහ සුදුලුනු වල අන්තර් ජාතික මිල ගණන් අඩුවීම සැලකිල්ලට ගෙන ඒවාට අදාළ බදු සංශෝධනය කර ඇතත් එමගින් දේශීය මිල ගණන්වලට බලපෑමක් ඇති නොවේ.දේශීය පොල් තෙල් කර්මාන්තය ආරක්ෂා කිරීම පිණිස ආනයනය කරනු ලබන එළවළු තෙල් සම්බන්ධ බදු ඉහළ දමා ඇත. ආනයනික මාළු වලට අදාළ බදු ව්‍යුහය සරල කිරීම පිණිස සහ වෙළෙඳපළට අවශ්‍ය මාළු ප්‍රමාණය ස්ථාවරට තබා ගැනීම සඳහා එය තනි බද්දක් වන විශේෂ වෙළඳ භාණ්ඩ බද්දට යටත් කර ඇති නමුදු මෙම සංශෝධනයෙන් මාළුවලට අදාළ බදු ප්‍රමාණයේ වෙනසක් ඇති නොවේ..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>18</day>
    </date>
    <link>http://www.dinamina.lk/2012/01/18/_art.asp?fn=n1201189</link>
    <topic>මත්තල සිට සූරියවැවට මොනෝ රේල්</topic>
    <author/>
    <content>මත්තල නව ගුවන්තොටුපළ සහ සූරියවැව ජාත්‍යන්තර ක්‍රිකට් ක්‍රීඩාංගණය යා කෙරෙන ආසියාවේ ප්‍රථම රේල්පාර (ර්ධදධ පචඪත) ඉදිකිරීමේ කටයුතු ලබන වසරේ ආරම්භ වේ.කිලෝමීටර් 3ක් වන මේ දුම්රිය මාර්ගය ඉදිකිරීම සම්බන්ධයෙන් ආයෝජකයන් කිහිප දෙනකු සමඟ සාකච්ඡා කරගෙන යන බව පාර්ලිමේන්තු මන්ත්‍රී නාමල් රාජපක්ෂ මහතා ප්‍රකාශ කළේය.මේ දුම්රිය මාර්ගය ඉදිකිරීමේ මූලික අරමුණ වන්නේ හම්බන්තොට නගරයේ දැනටමත් ක්‍රියාත්මක වන ප්‍රධාන පෙළේ සංවර්ධන ව්‍යාපෘති එකිනෙකට සම්බන්ධ කිරීමට බව රාජපක්ෂ මහතා පවසයි.1500කට වැඩි පිරිසකට රැකියා සපයන යෝජිත තොරතුරු තාක්ෂණය විද්‍යාලය, ගුවන්තොටුපළේ යෝජිත ප්‍රදර්ශන මධ්‍යස්ථානයේ කාමර තුන් දාහකින් සමන්විත නිවාස සංකීර්ණය මේ ව්‍යාපෘති වේ. හම්බන්තොට රාත්‍රි වෙළෙඳ සංකීර්ණයක් ඉදිකිරීමේ සැලසුමක් ගැනද රාජපක්ෂ මහතා හෙළි කරයි. මේ වෙළඳ සංකීර්ණ රාත්‍රි 9 සිට පසු දින අලුයම 4 දක්වා විවෘතව තැබෙනු ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>18</day>
    </date>
    <link>http://www.dinamina.lk/2012/01/18/_art.asp?fn=n12011811</link>
    <topic>දෙමළ ඩයස්පෝරාවමුහුණේ දැලි ගාගෙන අවසන්</topic>
    <author>පණ්ඩුක සමරසේකර</author>
    <content>යල් පැනගිය නීති තර්ක මගින් ජනාධිපති මහින්ද රාජපක්ෂ මහතා කොටු කිරීමට දෙමළ ඩයස්පෝරාව දැරූ උත්සාහයන් අසාර්ථක වීම හේතුවෙන් දෙමළ ඩයස්පෝරාව ද මුහුණේ දැලි ගා ගත් බව අධිනීතිඥ ගෝමින් දයාසිරි මහතා පවසයි.කිසිදු රටක රාජ්‍ය නායකයකුට විරුද්ධව තවත් රටක අධිකරණයක් මගින් චෝදනා කළ නොහැකි බවට නීති සකස් කර තිබියදීත් දෙමළ ඩයස්පෝරාව ජනාධිපති මහින්ද රාජපක්ෂ මහතාට විරුද්ධව ඇමරිකානු අධිකරණයක චෝදනා ගොනු කළේ ජාත්‍යන්තර කීර්තියක් අත්කර ගැනීමට නමුත් එය ඔවුන්ටම පාරාවළල්ලක් වී නැවත ලෝක අපවාදය ඔවුන් වෙතත් අමෙරිකානු රජය වෙතත් එල්ල වී ඇති බව ගෝමින් දයාසිරි මහතා පවසයි..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>18</day>
    </date>
    <link>http://www.dinamina.lk/2012/01/18/_art.asp?fn=n12011812</link>
    <topic>රජය දෙමළ ජාතික සන්ධානය අතර සාකච්ඡා කි‍්‍රයාත්මක කළ හැකි යෝජනා ගැන පමණයි</topic>
    <author>මහින්ද අලුත්ගෙදර</author>
    <content>රජය සහ දෙමළ ජාතික සංධානය අතර පවතින සාකච්ඡා සඳහා කෙතරම් යෝජනා පැමිණියද සාකච්ඡා සඳහා ගනු ලබන්නේ ක්‍රියාත්මක කළ හැකි යෝජනා පමණක් බව රජය අවධාරණය කරයි. මෙම සාකච්ඡා කිසිවිටෙකත් නවතා දමා නොමැති අතර ඔවුන් සමඟ තවදුරටත් සාකච්ඡා කිරීම සඳහා රජය සූදානමින් සිටින බවවිදේශ කටයුතු ඇමැති මහචාර්ය ජී.එල් පීරිස් මහතා පවසයි. ඒ මහතා මේ බව සඳහන් කළේ විදේශ කටයුතු අමාත්‍යාංශයේදී ඊයේ (17) පැවැති විශේෂ මාධ්‍ය හමුවකට සහභාගි වෙමිනි.නිල සංචාරයක් සඳහා ශ්‍රී ලංකාවට පැමිණි ඉන්දීය විදේශ කටයුතු ඇමැති එස්.එම් ක්‍රිෂ්ණා මහතා හමුවීමෙන් පසුව මෙම මාධ්‍ය සාකච්ඡාව පැවැත්විණි. දෙමළ ජාතික සංධානය සමඟ ශ්‍රී ලංකා රජය පවත්වන සාකච්ඡා සඳහා කාල නිර්ණයක් සිදුකර නොමැති බවත් එවැනි කාල නිර්ණයක් සිදු කරන්නේ නම් එය තාත්වික නොවන බවත් හෙතෙම සඳහන් කළේය.මේ සම්බන්ධයෙන් පාර්ලිමේන්තු තේරීම් කමිටුවක් පත්කර තිබෙන බව පැවසූ විදේශ කටයුතු ඇමැතිවරයා මේ දක්වා ඒ සඳහා දෙමළ ජාතික සංධාන මන්ත්‍රීවරයෙකුගේ නමක් යෝජනාකර නොමැති බවත් එසේ නමක් යෝජනා කිරීමෙන් පසුව එය ක්‍රියාත්මක වන බවත් පෙන්වා දුන්නේය. ශ්‍රී ලංකාව හා ඉන්දියාව අතර දිගුකාලීන සබඳතා පවතින බව සිහිපත් කළ මහාචාර්ය ජී.එල් පීරිස් මහතා අවශ්‍ය තැන්හිදී ඉන්දියාව අපේ රට වෙනුවෙන් පෙනී සිටි බවද ප්‍රකාශ කළේය.ඊට අමතරව ඇමැතිවරයා සඳහන් කළේ රටවල් දෙක අතර සාකච්ඡා කළ නොහැකි යමක් නොමැති බවයි.ඉන්දීය විදේශ කටයුතු ඇමැති එස්.එම් ක්‍රිෂ්ණා, ශ්‍රී ලංකා නියෝජ්‍ය විදේශ කටයුතු ඇමැති නියෝමාල් පෙරේරා, විදේශ අමාත්‍යාංශයේ ලේකම් කරුණාතිලක අමුණුගම, මහා භාණ්ඩාගාර ලේකම් ආචාර්ය පී.බී. ජයසුන්දර, ඉන්දියාවේ ශ්‍රී ලංකා මහ කොමසාරිස් ප්‍රසාද් කාරියවසම් හා ශ්‍රී ලංකාවේ ඉන්දීය මහ කොමසාරිස් අශෝක් කේ කාන්ත මහත්වරු ඇතුළු පිරිසක් මේ අවස්ථාවට එක්ව සිටියහ..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>18</day>
    </date>
    <link>http://www.dinamina.lk/2012/01/18/_art.asp?fn=n12011813</link>
    <topic>ශ්‍රී ලංකා ක්‍රිකට් පිලේ පසුබෑම සතියක් ඇතුළත වාර්තාවක් දෙන්නැයි නියෝග</topic>
    <author>ප්‍රින්ස් ගුණසේකර</author>
    <content>ශ්‍රී ලංකා ක්‍රිකට් පිලේ පසුබෑම හා වර්තමානයේ ඇතිවී තිබෙන අර්බුදකාරී තත්ත්වය පිළිබඳ සතියක් ඇතුළත වාර්තාවක් ලබාදෙන ලෙස ක්‍රීඩා ඇමැති මහින්දානන්ද අලුත්ගමගේ මහතා ක්‍රිකට් සභාපති උපාලි ධර්මදාස මහතාට ඊයේ දැනුම් දුන්නේය.පසුගාමිත්වයට හේතු මැනවින් අධ්‍යයනය කොට වාර්තාව සකසන ලෙසත් පවතින ගැටලුවලට කෙටිකාලීන හා දිගුකාලීන යෝජනා ලබාදෙන ලෙසත් ඇමැතිවරයා දැනුම් දී ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>18</day>
    </date>
    <link>http://www.dinamina.lk/2012/01/18/_art.asp?fn=n12011810</link>
    <topic>දෙමළ කතා කරන 50ක්උ/නැ’හිරින් පොලිස් සේවයට</topic>
    <author/>
    <content>උතුරු නැඟෙනහිර පළාත්වල පොලිස් සේවාව වඩාත් විධිමත් කිරීමේ අරමුණින් ද්‍රවිඩ භාෂාව කතාකරන තරුණ තරුණියන් පනස් දෙනෙකු උප පොලිස් පරීක්ෂකවරුන් ලෙස පොලිස් සේවයට එක්කර තිබේ.මෙම තරුණ තරුණියන්ගේ මූලික පුහුණුව මේ මස 25 වැනිදා කළුතර පොලිස් අභ්‍යාස විද්‍යාලයේදීආරම්භ කරන බව පොලිස් මූලස්ථානය පවසයි. පොලිස් මූලස්ථානය විසින් අයදුම්කරුවන් කැඳවා සම්මුඛ පරීක්ෂණවලින් පසු මෙම 50 දෙනා තෝරාගෙන තිබේ. ඉදිරියේදී මේ ආකාරයටම උතුරු නැඟෙනහිර ප්‍රදේශවලින් තරුණ තරුණියන් පොලිස් සේවයට බඳවා ගැනීමට කටයුතු කරන බව පොලිස් මාධ්‍ය ප්‍රකාශක පොලිස් අධිකාරී අජිත් රෝහණ මහතා පැවැසීය..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>18</day>
    </date>
    <link>http://www.dinamina.lk/2012/01/18/_art.asp?fn=n12011815</link>
    <topic>හලාවත සීඝ්‍රගාමී දුම්රිය ප්‍රමාදයි</topic>
    <author/>
    <content>කොළඹ කොටුවෙන් පස්වරු 04.45 ට පිටත්ව හලාවත දක්වා ධාවනය කෙරෙන කාර්යාල සීඝ්‍රගාමී දුම්රිය දිනපතාම පාහේ රාත්‍රී 07 පමණ වනතුරු හලාවතට නොපැමිණීම නිසා හලාවත සිට සැතපුම් ගණනක් දුෂ්කර ප්‍රදේශවලට යාමට සිටින තමන්ට දැඩි දුෂ්කරතාවකට මුහුණ පෑමට සිදුව ඇතැයි සේවක සේවිකාවෝ පවසති.රාත්‍රී 7 පමණ වන විට කුරුණෑගල හෙට්ටිපොල ආණමඩුව ඇතුළු දුෂ්කර ප්‍රදේශවලට යන බස්රථ හලාවත බස්නැවතුම් පළෙන් පිටත්වන නිසා රාත්‍රී 7 ට පමණ හලාවතට දුම්රිය පැමිණිවිට එතැන් සිට දුෂ්කර ගම්මාන සඳහා යාමට කිසිදු මගක් නැති බවද ඔවුහු කියති. රාත්‍රී 8, 9 වනතුරු බස්නැවතුම්පළේ බලා සිටීමට ඔවුන්ට සිදුවේ.රාතී‍්‍ර 07 න් පසු හලාවත සිට දුෂ්කර ප්‍රදේශවලට යාමට පුද්ගලික බස් සේවා ද නැත. එම නිසා සීඝ්‍රගාමී දුම්රිය නියමිත වේලාවට ( ප.ව.06.40) හලාවතට ඒමට කටයුතු කරන ලෙස බලධාරීන්ගෙන් කාර්යාල සේවක සේවිකාවෝ ඉල්ලා සිටිති. මෙම දුම්රිය ගමන් ඇරඹු මුල් දින දෙකේ පමණක් නියමිත වේලාවටත් කලින් පස්වරු 06.30 ට හලාවතට පැමිණි බවත් එසේ වූ විට හලාවත බස් නැවතුමෙන් පිටත් වන බස්රථවලට යාමට මඟීන්ට පහසුව සැලසෙන බවත් ඔවුහු කියති. මෙම දුම්රිය උදේ 05.35 ට හලාවතින් පිටත්ව උදේ 07.35 ට කොළඹට පැමිණිය යුතු වුවත් එය දැන් කොළඹට පැමිණෙන්නේ උදේ 08.00 ට පමණ ය. අදාළ බලධාරීන් මේ පිළිබඳ සොයා බලා දුම්රිය නියමිත වේලාවට ධාවනය කිරීමට කටයුතු කරන මෙන් මගීහු ඉල්ලා සිටිති..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>18</day>
    </date>
    <link>http://www.dinamina.lk/2012/01/18/_art.asp?fn=r1201181</link>
    <topic>ව්‍යාජ වීසා ඇතුළත් විදේශ ගමන් බලපත්‍රයක් ළඟ තබාගත් පුද්ගලයකුට දඩ සහ සිරදඬුවම්</topic>
    <author>මීගමුව විශේෂ – එච්. ප්‍රනාන්දු</author>
    <content>විදේශ ගමන් බලපත්‍රයට ව්‍යාජ වීසා ඇතුළත් කර ළඟ තබාගැනීමට සහ ව්‍යාජ විදේශ ගමන් බලපත්‍රයක් ළඟ තබාගැනීමට වරද පිළිගත් ගුවන් මගියෙකුට අත්හිටවූ සිරදඬුවමක් නියම කළ මීගමුව ප්‍රධාන මහේස්ත්‍රාත් ඒ. එම්. එන්. පී. අමරසිංහ මහතා ඔහුට රුපියල් ලක්‍ෂයක දඩයක් ද නියම කළේය.අදාළ චෝදනාවලට විත්තිකරුට වසර දෙකක බරපතළ වැඩ සහිත සිරදඬුවමක් නියම කළ මහේස්ත්‍රාත්වරයා, එය අවුරුදු 10 කට අත්හිටුවන ලෙස නියම කළේය.චූදිත අබුඩාබිය හරහා ඉතාලියට යෑමට තැත් කළ විට ඔහු අබුඩාබියෙන් ශ්‍රී ලංකාවට පිටුවහල් කර එවා තිබේ.පැමිණිල්ල වෙනුවෙන් රහස් පොලිසියේ ගුවන් තොටුපළ ඒකකයේ නිලධාරීහු පෙනී සිටියහ..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>18</day>
    </date>
    <link>http://www.dinamina.lk/2012/01/18/_art.asp?fn=r1201182</link>
    <topic>පාණදුර කතකට පහරදී රන්මාලය කොල්ල කෑපුද්ගලයකුට වසරක සිර දඬුවම්</topic>
    <author>පාණදුර සමූහ කපිල සෝමරත්න</author>
    <content>කාන්තාවකට පහරදී ඇගේ රන් මාලය කොල්ල කෑමේ චෝදනාවට වරද පිළිගත් තරුණයකුට එක් අවුරුද්දක බරපතළ වැඩ ඇතිව සිර දඬුවමක් පාණදුර මහේස්ත්‍රාත් ආර්. එස්. ඒ. දිසානායක මහතා නියම කළේය.මෙම දඩුවම නියම වූයේ පාණදුර කෙහෙල්වත්තේ පදිංචිකරුවකුටය. පාණදුර උතුර පොලිසිය නඩු පවරා තිබුණි..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>18</day>
    </date>
    <link>http://www.dinamina.lk/2012/01/18/_art.asp?fn=r1201183</link>
    <topic>කටාන සංවර්ධනයට ප්‍රතිපාදන වෙන්කරයි</topic>
    <author>කටාන සමූහ, රන්ජිත් ලොකුපෝතාගම</author>
    <content>කටාන ප්‍රාදේශීය සභා බල ප්‍රදේශයේ මාර්ග 29ක් රුපියල් කෝටි 30 ක් වැය කර ප්‍රතිසංස්කරණය කර ඇත. මීට අමතරව කටාන මැතිවරණ බල ප්‍රදේශයේ අධ්‍යාපන කටයුතු නැංවීම සඳහා රුපියල් ලක්‍ෂ 234 ක් ලබා දී ඇති අතර හීනටියන මහා විද්‍යාලයට නව ගොඩනැඟිල්ලක් ඉදිකිරීමට මුදල් වෙන් කර ඇත.හීනටියන පොත්ගුල් මහා විහාරයටද රුපියල් ලක්‍ෂ 2 ක් වැය කර පුස්තකාල පහසුකම් ලබා දී ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>18</day>
    </date>
    <link>http://www.dinamina.lk/2012/01/18/_art.asp?fn=r1201184</link>
    <topic>මාධ්‍යවේදියකු යැයි පවසමින් තුටු පඬුරු ලබාගත් පුද්ගලයකුට විදුහල්පතිවරයකුගෙන් කනේ පාරක්</topic>
    <author>කෑගල්ල සමූහ පී. එම්. පී. පොල්වත්ත</author>
    <content>මාධ්‍යවේදියෙක් ලෙසට රඟපාන්නට ගිය පුද්ගලයකුට කෑගල්ලට නුදුරු පාසලක විදුහල්පතිවරයකු කම්මුල්පහරක් දීමේ සිද්ධියක් වාර්තා වෙයි.සිද්ධිය මෙසේය.මෙම පහර කෑමට ලක්වූ පුද්ගලයා ප්‍රදේශයේ කොන්ත්‍රාත්කරුවකු ළඟ “සුපවයිසර්” කෙනෙක් ලෙසට සේවය කරයි.බැලූ බැල්මට වැදගත් පුද්ගලයෙක් යැයි හැඟෙන පරිදි අත් දිග කමිසයකින් සැරසී ජැන්ඩියට ඇඳ පැළඳ ගෙන දින පොතක්ද අතේ රැගෙන යෑම මොහුගේ දින චරියාව වෙයි.මෙම විදුහල්පතිවරයා තම පාසලේ අධ්‍යාපන කටයුතු ඉතාමත් උසස් අන්දමින් පවත්වාගෙන යන අතර සංවර්ධන කටයුතු ද වැඩිදියුණු කරගෙන යයි.මෙය පුවත් පතක් මගින් ප්‍රසිද්ධියක් ලබාදීමට අදහස් කරමින් සිටින අතර මෙම පුද්ගලයා දිනක් අවශ්‍යතාවක් නිසා පාසලේ විදුහල්පතිවරයා මුණගැසී ඇත.දෙදෙනා විනාඩි 10ක් 15ක් පමණ ඉතාමත් සුහදව කතාබස් කරමින් සිටින අතර පාසලේ දියුණුව පිළිබඳව මාධ්‍ය මඟින් ප්‍රචාරයක් ලබාගැනීමට දන්නා හඳුනන කෙනෙක් නැතිදැයි විදුහල්පතිවරයා පවසා ඇත.මෙම පුද්ගලයා එයට පිළිතුරු දෙමින්, මමත් මාධ්‍යයට ලියනවා. ඕක සුළු වැඩක්නේ. මම කරලා දෙන්නම් කියා ඡායාරූප ටිකක් හා විස්තර ලබාදෙන ලෙසට ඉල්ලා ඇත.විදුහල්පතිවරයාට මහත් සතුටක් ඇති වී හැකි ඉක්මනින් පාසලේ සියලුම තොරතුරු හා ඡායාරූප මෙම පුද්ගලයාට භාර දී ඇත.ටික දිනක් ගතවූ පසු මෙම පාසල පිළිබඳව ප්‍රවෘත්තිය පළවූ පුවත්පතද රැගෙන විදුහලට පැමිණි මෙම පුද්ගලයා සාදරයෙන් පිළිගෙන තේ පැන් සංග්‍රහයක් ද පවත්වා තුටු පඬුරුද දී පිටත් කර යැවූ බව දැනගන්නට ඇත.මෙයින් පසු දින ගණනාවක් ගතවූ පසු මෙම පුද්ගලයා මාධ්‍යවේදියෙක් නොවන බව දැනගන්නට ලැබුණි. මෙය කන වැකුණු විදුහල්පතිවරයාට “මාව රැවැට්ටුවා” කියා කේන්තියෙන් පසුවූ අතර එක් දිනක් මෙම පුද්ගලයා විදුහලේ ගේට්ටුවෙන් ඇතුළු වෙනවා දැක ඒ දෙසට මාරාවේශයෙන් ගිය විදුහල්පතිවරයා ‘කපටියා මාව රැවැට්ටුවා නේද?’ කියා අත දිගහැර වැරෙන් කම්මුල් පහරක් දෙන ලදී.වහාම එම ස්ථානයෙන් මෙම පුද්ගලයා පිටවී ගොස් ඇති බව දැන ගන්නට ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>18</day>
    </date>
    <link>http://www.dinamina.lk/2012/01/18/_art.asp?fn=r1201185</link>
    <topic>පිළිමතලාව බලපත් රහිත මත්පැන් විකිණූ පුද්ගලයකුට දඩ</topic>
    <author>මධ්‍යම පළාත් සංචාරක එල්. එස්. එගොඩවිට</author>
    <content>පිළිමතලාව දන්තුරේ විහාරස්ථානයක් අසල බලපත්‍ර රහිතව අරක්කු විකුණමින් සිටි අයකුට බෝතල් 6 ක් සඳහා රුපියල් 15000 ක දඩයක් ගෙවීමට මහනුවර මහේස්ත්‍රාත් එන්. යු. බී. කරල්ලියද්ද මහතා නියම කර ඇත. මෙම වැටලීම කටුගන්නාව පොලිස් ස්ථානාධිපති නිමල් චන්ද්‍රසිරි මහතාගේ උපදෙස් මත කඩුගන්නාව පොලිසියේ පොලිස් කොස්තාපල් 2683 රත්නායක, කාන්තා පොලිස් කොස්තාපල් 1716 දසනායක යන අය විසින් සිදු කර ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>18</day>
    </date>
    <link>http://www.dinamina.lk/2012/01/18/_art.asp?fn=r1201186</link>
    <topic>කුරුණෑගල හෙරලියාවල කර්මාන්තපුරයේ නව කම්හල් 3ක් ඉදිකිරීමට සැලසුම්</topic>
    <author>ආරියපාල වංශතිලක කුරුණෑගල මධ්‍යම විශේෂ</author>
    <content>කුරුණෑගල, හෙරලියාවල කර්මාන්ත පුරයේ දෙවැනි අධියර යටතේ ඇඟලුම්, ගිනිපෙට්ටි සහ ගෘහභාණ්ඩ කම්හල් 3ක් ඉදිකිරීමට යයි.මේ සඳහා විදේශීය ආයෝජකයන්ගෙන් ඉඩම් කට්ටි සඳහා ඉල්ලුම්පත් ලැබී ඇත. මේ කර්මාන්ත ශාලා තුනේම ආයෝජනය රුපියල් මිලියන 35ක් වන අතර මෙමඟින් රැකියා අවස්ථා 150ක් පමණ ලබාදීමට හැකිවුණු බැව් වයඹ කර්මාන්ත සේවා කාර්යාංශය පවසයි..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>18</day>
    </date>
    <link>http://www.dinamina.lk/2012/01/18/_art.asp?fn=r1201187</link>
    <topic>ඉංගිරිය ඉසුරුපුරේ සියවසක් ඉපැරැණි ‘ඔරලෝසු වළ’</topic>
    <author>ඉංගිරිය සමූහ – කුමාරි ගමගේ</author>
    <content>ඉංගිරිය, ඉසුරුපුර ප්‍රදේශයේ පිහිටා ඇති නාන ළිඳ “ඔරලෝසු වළ” නමින් හඳුන්වනු ලැබේ. ඔරලෝසුවක හැඩයෙන් සකස් කර ඇති හෙයින් එම නම භාවිත කරන්නට ඇතැයි සිතිය හැක.කොතෙක් ජලය හිඟ කාලයට වුවද මෙම ළිඳේ ජලය සිඳී නොයයි. තොටගල වැවිලි සමාගමට අයත් වත්තක පිහිටා ඇති මෙම ළිඳ වසර 100කට වඩා පැරැණි ළිඳක් බව ගම්වාසීහු පවසති.මෙම වත්ත සමාගමට පවරා දීමට පෙර “සොයිසා” නමැති පුද්ගලයකුට අයිතිව තිබූ බවත්, පවුලේ සාමාජිකයින්ට දියනෑම සඳහා ඉදිකරන ලද බව පැරැන්නෝ පවසති. මෙහි විශ්කම්භය අඩි 30කි. ගැඹුර අඩි 12ක් පමණ ඇත. එකල ජනතාව විශාල පිරිසක් දිය නෑම, රෙදි සේදීම සඳහා භාවිතා කළ මෙම ළිඳ දැනුදු ජලය හිඟ කාලවලට විශාල පිරිසක් පැමිණෙති.  .</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>18</day>
    </date>
    <link>http://www.dinamina.lk/2012/01/18/_art.asp?fn=r1201188</link>
    <topic>හෙරොයින්-ගංජා විකුණූ සිවුදෙනෙක්මීගමුවේදී සැකපිට අත්අඩංගුවට</topic>
    <author>මීගමුව විශේෂ – එච්. ප්‍රනාන්දු</author>
    <content>මීගමුව පොලිස් වසමේ හෙරොයින් සහ ගංජා ජාවාරම්වල යෙදී සිටි කාන්තාවක් ඇතුළු සිවුදෙනකු ගංජා හා හෙරොයින් සමඟින් මීගමුව පොලිසියේ දූෂණ මර්දන අංශයේ නිලධාරීන් කණ්ඩායමක් විසින් අත්අඩංගුවට ගෙන තිබේ.ඉදිආප්ප විකුණන මුවාවෙන් එක් කාන්තාවක් ගංජා අලෙවි කරමින් සිටියදී මීගමුව දළුපත දී ඇය අත්අඩංගුවට පත් විය.ඇය සන්තකයේ තිබී ගංජා ග්‍රෑම් 100 ක් අත්අඩංගුවට ගෙන තිබේ. මීගමුව පෙරියමුල්ලේ දී හෙරොයින් අලෙවි කරමින් සිටි තවත් පුද්ගලයකු අල්ලාගෙන ඇත. ඔහු සන්තකයේ ගංජා මිලිග්‍රෑම් 270 ක් තිබී හමුවී තිබේ. දළුපත ප්‍රදේශයේදී ගංජා අත්අඩංගුවට ගත් පුද්ගලයා ළඟ ග්‍රෑම් 70 ක් සහ කඳවල දී අත්අඩංගුවට ගත් තැනැත්තා ළඟ ගංජා ග්‍රෑම් 100 ක් තිබී සොයාගෙන තිබේ.මීගමුව පොලිසියේ දූෂණ මර්දන අංශයේ ස්ථානාධිපති පොලිස් පරීක්‍ෂක ප්‍රසාද් ලියනගේ, පොලිස් සැරයන්වරුන් වන සමරනායක (23184), පෙරේරා (19520) යන නිලධාරීහු මේ වැටලීමට සහභාගි වූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>18</day>
    </date>
    <link>http://www.dinamina.lk/2012/01/18/_art.asp?fn=r1201189</link>
    <topic>හොරණ-බෝකුන්දර නගරයටවිධිමත් කාණු පද්ධතියක් ඕනෑ</topic>
    <author>කැස්බෑව සංචාරක ධර්මසිරි සුරවීර</author>
    <content>කොළඹ - හොරණ ප්‍රධාන මාර්ගයේ බෝකුන්දර නගරයේ විධිමත් කාණු පද්ධතියක් නොමැති නිසා පදික මං තීරුව වැසි ජලයට හෝදා ගොස් ගල් බොරළු මතු වී විනාශ වී තිබේ.දිනපතා විශාල පිරිසක් එහා මෙහා ගමන් ගන්නා මේ මංතීරුව පිළිසකර කර දෙන්නැයි අදාළ බලධාරීන්ගෙන් ජනතාව ඉල්ලා සිටිති..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>18</day>
    </date>
    <link>http://www.dinamina.lk/2012/01/18/_art.asp?fn=r12011810</link>
    <topic>ස්වර්ණාභරණ හිමිකරුගේ හොඳ හිත දිනූ සේවකයා ලක්‍ෂ හතරක රන් භාණ්ඩ වෙළෙඳසලෙන් උස්සලා</topic>
    <author>කොච්චිකඩේ විශේෂ ඩී. මිහිඳුකුල</author>
    <content>මීගමුව වැල්ලවීදිය, ලුවිස් පෙදෙසේ විදේශීය සංචාරකයන් සඳහා රන් භාණ්ඩ අලෙවි කිරීමට ස්වර්ණාභරණ වෙළෙඳසල් කීපයක් ඇත.දළුපත පදිංචි මොහොමඩ් සදාම් මොහොමඩ් අසුර්දීන් මෙහි එක් වෙළෙඳසලක හිමිකරුය.මොහුගේ හොඳ හිත දිනාගත් වෙළෙඳසලට මෑතදී පැමිණි සේවකයෙක් සිටී. ඔහු කපටිය. නමුත් ප්‍රියමනාපය. රන් භාණ්ඩ කීපයක් සොරකම් කිරීමේ චේතනාවක් ඔහුට පහළ වී තිබුණි.වෙළෙඳසලේ අයිතිකරු නිතරම සෝදිසියෙන් සිටින නිසා මොහුට සොරකම් කිරීම පහසු නොවීය.වෙළෙඳසල් හිමිකරුට පසුගිය නත්තල් දින සහ ඊට පසු දින විශේෂ හේතුවක් නිසා වෙළෙඳසලට ඒමට නොහැකි විය. එබැවින් ඒ කටයුතු නිසි පරිදි ඉටුකිරීමට තවත් අයකු වෙත පවරා තිබුණි. නමුත් කිසිවකුට නොදැනෙන ලෙස ආරක්‍ෂිත ලාච්චුවක දමා තිබූ මැණිකක් ඔබ්බවා සාදන ලද මුදුවක්, අත් පළඳනාවක් ඇතුළු රන් භාණ්ඩ කීපයක් අර සේවකයා විසින් සොරාගෙන තිබේ.වෙළෙඳසල් හිමිකරු යළි පැමිණි දිනයේ රන් භාණ්ඩ සොරකම් කළ තැනැත්තා නිවාඩු ලබාගෙන පිටව ගොස් සිටියේය.වෙළෙඳසල් හිමිකරු රන් භාණ්ඩ ලේඛනය හා වෙළෙඳසලේ තිබූ භාණ්ඩ ගැන සැසඳීමේදී භාණ්ඩුවල අඩුව සොයාගන්නා ලදී. නැතිව ඇති රන් භාණ්ඩවල වටිනාකම හාරලක්‍ෂ දසදහසක් විය.හිමිකරු සිද්ධිය ගැන කිසිවකුට නොකියා විපරමින් සිටියේය. නිවාඩු ලබාගෙන ගොස් සිටි සැකකරු පසුදින සේවයට පැමිණියේය. ඔහුගේ ගමන් විලාසය ද හැසිරීම ද හෙතෙම අධ්‍යයනය කළේය. සිද්ධිය පොලිසියට පැමිණිලි කළේය.මීගමු පොලිසියේ නිලධාරීහු සැකකරු අත්අඩංගුවට ගෙන ප්‍රශ්න කිරීමේදී රන් භාණ්ඩ සොරකම් කළ ආකාරයත්, විකුණා තිබූ ස්ථානයත් සොයා ගැනීමට හැකි විය.මීගමුව පොලිසිය විසින් සැකකරු මීගමුව මහේස්ත්‍රාත් අධිකරණයට ඉදිරිපත් කළේය. වරද පිළිගත් සැකකරු රු. 20000 ක මුදල් ඇප හා ලක්‍ෂ 2 ක ශරීර ඇප මත මුදාහැරීමට මීගමුව ප්‍රධාන මහේස්ත්‍රාත් ඒ. එම්. එන්. පී. අමරසිංහ මහතා නියෝග කළේය. දඬුවම් නියම කිරීම පෙබරවාරි 19 ට කල් තබන ලදී..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>18</day>
    </date>
    <link>http://www.dinamina.lk/2012/01/18/_art.asp?fn=s1201181</link>
    <topic>දකුණු අප්‍රිකාවට ලකුණු 267ක ඉලක්කයක්</topic>
    <author>ෆවුස් මොහොමඩ් දකුණු අප්‍රිකාවේ සිට...</author>
    <content>පිතිකරුවන්ට වාසිදායක වූ දකුණු අප්‍රිකාවේ බ්ලුම්ෆොන්ටේන් පිටියේ ඊයේ (17) දකුණු අප්‍රිකාවට එරෙහිව පැවැති දිවා රාත්‍රි 3 වැනි එක්දින තරගයේ කාසියේ වාසිය දිනා පළමුව පන්දුවට පහරදුන් ශ්‍රී ලංකාව ඕවර 50 අවසානයේ කඩුලු 9කට ලකුණු 266ක් රැස් කිරීමට සමත්විය.පිතිකරුවන්ට වාසිදායක වූ තණතීරුවේ දකුණු අප්‍රිකානුවන්ගේ දුර්වල පන්දුරැකීම වාසියට හරවාගැනීමට ශ්‍රී ලංකා පිතිකරුවන්ට හැකිවූයේ නම් ලකුණු 300 සීමාව ඉක්මවායාමට හොඳහැටි ඉඩකඩ තිබිණි.නායක තිලකරත්න ඩිල්ෂාන් සහ උපුල් තරංග අතර පළමු කඩුල්ලට ලකුණු 94ක කදිම සම්බන්ධතාවක් ගොඩනැගුණ ද සෙසු පිතිකරුවන්ට පිටියේ ස්ථාවර වීමට අවස්ථාවක් ලැබුණේ නැත. වේගවත් ඉනිමක් දියත් කරමින් පන්දු 54කදී සිය එක්දින තරග දිවියේ 22වැනි අර්ධ ශතකය ඊයේ වාර්තා කිරීමට උපුල් තරංග සමත්විය. හතරේ පහර 4ක් සහ හයේ පහර 2ක් එක් වූ ඔහුගේ අර්ධ ශතකය මේ තරගාවලියේ පිට පිට රැස්කළ දෙවැනි අර්ධ ශතකය ද විය.ඔහුගේ හයේ පහර 2කම වාර්තා වූයේ ජේන් පෝල් ඩුමිනි විසින් යවන ලද ශ්‍රී ලංකා ඉනිමේ 11වැනි ඕවරයේ දීය. එම ඕවරයේ දීම පළමු පන්දුවට ඩිල්ෂාන් දුන් උඩපන්දුව කඩුලු රකින නායක ඒ බී ඩිවිලියර්ස් අතින් ගිලිහී ගියේය. තරංග ලකුණු 58කට දැවීගියේ රොබින් පීටර්සන්ගේ පන්දුවකට කොලින් ඉන්ග්‍රාම් අතට උඩ පන්දුවක් ලබාදෙමිනි.ශ්‍රී ලංකා ඉනිමේ ලකුණු සංඛ්‍යාව 102ක් ව තිබියදී ඩිල්ෂාන් ලකුණු 33කට දැවීගියේය. ඔහු දැවීගියේ දුමිනිගේ පන්දුවකට ඩේල් ස්ටේන් වෙත උඩපන්දුවක් ලබාදීමෙන්ය.අනතුරුව කුමාර් සංගක්කාර සහ දිනේෂ් චන්දිමාල් අතර 3වැනි කඩුල්ලට ලකුණු 52ක සම්බන්ධතාවක් ගොඩනැගිණි. ඉතා සංයමයකින් සහ විශ්වාසනීයත්වයකින් යුතුව පන්දුවට පහරදෙමින් ලකුණු 38ක් ලබා සිටි සංගක්කාර අවාසනාවන්ත ලෙස දුවද්දී දැවීයාම ශ්‍රී ලංකාවට විශාල පාඩුවක් විය. චන්දිමාල් සමග ඉක්මන් ලකුණක් කරාගිය ඔහු දැවීගියේ ෆෆ් ඩියු ප්ලෙසිස් විසින් පන්දුව කෙලින්ම කඩුල්ලට එල්ලකරනු ලැබීමෙනි.මහේල ජයවර්ධනට අත්වූයේ ද ඒ ඉරණමය.ඔහු ස්ටේන්ගේ පන්දුවකට ඉක්මන් ලකුණක් කරායාමට උත්සාහ කොට ආපසු හැරී සිය සීමාවට දුව එද්දී පාපැටලී ඇදවැටීම ඉන්ග්‍රාම්ට පන්දුව කඩුල්ලට එල්ල කිරීම පහසු කරවිය.තරගයේ 39වැනි ඕවරයේ දී චන්දිමාල් දැවීගියේ මෝර්නි මෝකල්ගේ පන්දුවකට ස්ටේන් වෙත උඩපන්දුවක් ලබාදීමෙනි. ඔහු ලකුණු 36කට දැවීයනවිට ශ්‍රී ලංකා පිලේ ලකුණු සංඛ්‍යාව 192ක් විය.මුළු ලකුණු ප්‍රමාණය 220ක් ව තිබියදී ඇන්ජෙලෝ මැතිව්ස් ලකුණු 15කට දැවීගියේය.දක්ෂ පිතිහරඹයක නිරත වූ නුවන් කුලසේකර ලකුණු 40ක් රැස් කිරීමට සමත්විය. ඔහු දැවීගියේ මෝකල්ගේ පන්දුවක් කෙලින්ම කඩුල්ලේ වැදීමෙනි. ඒ වනවිට ශ්‍රී ලංකා පිලේ ලකුණු සංඛ්‍යාව 259ක් විය.දකුණු අප්‍රිකානු පිලේ පන්දු රැකීම ඊයේ දුර්වල මට්ටමක පැවැති අතර ඩිල්ෂාන්ගේ උඩපන්දුවට අමතරව චන්දිමාල්ගේ උඩපන්දුවක් මෝකල් වෙතින් ද, කුලසේකරගේ උඩපන්දුවක් ඩිවිලියර්ස් අතින් ද, තවත් උඩපන්දුවක් පීටර්සන් අතින් ද, මැතිව්ස්ගේ දුවද්දී දැවීයාමක් ද දකුණු අප්‍රිකානුවන්ට මග හැරිණි.පන්දුයැවීමේ දී මෝකල් කඩුලු 2ක් දවාලීය..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>18</day>
    </date>
    <link>http://www.dinamina.lk/2012/01/18/_art.asp?fn=s1201182</link>
    <topic>ජගත් ක්‍රිකට් වාර්ෂික කැලැන්ඩරයට අමතරව ඉන්දියාව සමග එක්දින තරගමාලාවක් ශ්‍රී ලංකාවේදී</topic>
    <author>ප්‍රින්ස් ගුණසේකර</author>
    <content>ජාත්‍යන්තර ක්‍රිකට් කවුන්සිලයේ වාර්ෂික ක්‍රිකට් කැලැන්ඩරයට අමතරව ශ්‍රී ලංකාව හා ඉන්දියාව අතර එක්දින ක්‍රිකට් තරගමාලාවක් මේ වසරේ ජුනි – ජූලි මාස අතරතුරදී ශ්‍රී ලංකාවේදී පැවැත්වීමට කටයුතු සැළැසුම් කෙරෙමින් පවතී. මේ පිළිබඳව අවසන් සාකච්ඡාවට හා දින තීරණය කර ගැනීමට ශ්‍රී ලංකා ක්‍රිකට් සභාපති උපාලි ධර්මදාස, ලේකම් නිශාන්ත රණතුංග හා උප සභාපති කේ. මතිවානන් යන මහත්වරු ඉන්දීය ක්‍රිකට් නිලධාරීන් අද පෙරවරුවේ හමුවීමට නියමිතය.මේ අලුත් තරගමාලාව පිළිබඳ ශ්‍රී ලංකා - ඉන්දියා ක්‍රිකට් ආයතන ප්‍රධානීහූ දුරකතනය මගින් පසුගිය දින කිහිපයේම සාකච්ඡා පවත්වා තිබේ. එහි සාර්ථක්වය මත පෙරේදා රාත්‍රියේ ශ්‍රී ලංකා ක්‍රිකට් ප්‍රධානීහූ මුම්බායි බලා පිටත්වූහ.ශ්‍රී ලංකා ක්‍රිකට් ආයතනයට මුදල් අවශ්‍යම අවදියක ඉන්දියාව සමග එක්දින තරගාවලියක් පැවැත්වීමෙන් ආර්ථික වාසියක් අත්වන බව ක්‍රිකට් ප්‍රකාශකයෙකු ‘දිනමිණ’ට පැවැසීය.මෙයට පෙර අවස්ථා කිහිපයකදී ද වාර්ෂික ක්‍රිකට් කැලැන්ඩරයේ නොමැති තරගමාලා කිහිපයක්ම ඉන්දියාව සමග පැවැත්වීමෙන් එවැනි ආර්ථික වාසි අත්වූ බව ද එම ප්‍රකාශකයා වැඩිදුරටත් පැවැසීය.අවසන්වරට ඉන්දියාව සමග එවැනි තරගාවලියක් 2009 වසරේ ජනවාරි - පෙබරවාරි අතර කාලයේදී පැවැති අතර එහිදී තරග 4-1ක ජයක් ඉන්දියාව හිමිකර ගත්තේය.ශ්‍රී ලංකා ක්‍රිකට් පිලට මේ වසරේ මාර්තු – අපේ‍්‍රල් අතරතුර එංගලන්තය සමග ශ්‍රී ලංකාවේදී පැවැත්වෙන ටෙස්ට් තරග දෙකට පසුව සැප්තැම්බර් මාසය දක්වා තරග නොමැති අතර ඉන්දියාවට මාර්තු මාසයේ පැවැත්වෙන ආසියානු කුසලාන ක්‍රිකට් තරගාවලියට පසු මාස 6ක කාලයක් ජාත්‍යන්තර ක්‍රිකට් තරග නොමැත..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>18</day>
    </date>
    <link>http://www.dinamina.lk/2012/01/18/_art.asp?fn=s1201183</link>
    <topic>හේවාහැට පාඨක සමාජ විවෘත කැරම් ජය සුහද පිලට</topic>
    <author>පී. ඒ. කපුරුබණ්ඩාර ආරච්චි තලාතුඔය විශේෂ</author>
    <content>2011 වර්ෂයේ පළාත් පාලන සතිය නිමිත්තෙන් පාතහේවාහැට ප්‍රාදේශීය සභාව විසින් මෙහෙයවනු ලැබූ පාඨක සමාජ කැරම් තරගාවලිය පසුගියදා මුදුනකඩේ මහජන පුස්තකාල ශාලාවේදී පවත්වන ලදී. එහි ප්‍රතිඵල මෙසේය.කාන්තාමොනිකා ප්‍රසංගි - මේනකා ශිරන්ති (අංක 1) හා සුමුදු කුමාරි - තරංගා ප්‍රියදර්ශනී (අංක 2) අතර පැවති තරගයෙන් මොනිකා ප්‍රසංගි හා මේනකා ශිරන්ති නියෝජනය කළ අංක 1 කණ්ඩායම ජයගන්නා ලදී.පිරිමිපැතුම් ප්‍රදීප් දිසානායක – චතුරංග රත්නායක (ංක 1), තරිඳු මුණවීර – වසන්ත බණ්ඩාර (අංක 2), තිලිණ ලක්ෂාන් – චාමර මධුශංක (අංක 3), නිපුන හෂාන් - සඳුන් ධනංජය (අංක 4), සංගීත් මුණවීර - සුපුන් ප්‍රියසාද් (අංක 5) සහ නිරෝෂන් බණ්ඩාර - ඩිලාන් රත්නායක (අංක 6) අතර පැවැති තරගාවලියේදී අංක 3 සහ අංක 4 කණ්ඩායම් අවසාන වටයට පිවිසි අතර එහිදී අංක 4 කණ්ඩායම නියෝජනය කළ නිපුණ හෂාන් සහ සඳුන් ධනංජය ජයග්‍රහණය අත්කර ගත්හ.විවෘත තරගයමෙම තරගය සඳහා සුහද පාඨක සමාජයෙන් කණ්ඩායම් හතරක් තරගවැදුනු අතර බුටාවත්ත පාඨක සමාජය නියෝජනය කරමින් එක් කණ්ඩායමක් තරග කරන ලදී.මිථිල ජයරත්න - සම්පත් රාජනායක සුහද (අංක 1), අනුර රත්නායක - දිනේෂ් අබේරත්න සුහද (අංක 2), හේමන්ත රාජනායක - සුසිල් පද්මසිරි සුහද (අංක 3), සිසිර පොන්සේකා - චමින්ද බණ්ඩාර සුහද (අංක 4), හා දුෂාන් කාවින්ද - ඉරේෂ් අමිල (බුටාවත්ත) අතර පැවැති තරගාවලියේ අවසාන වටයට සුහද පාඨක සමාජයේ අංක 1 කණ්ඩායම හා අංක 2 කණ්ඩායම තේරුණු අතර එයින් අංක 1 කණ්ඩායම ජය අත්කර ගන්නා ලදී.තරග විනිශ්චයකරු වශයෙන් චානක තෙන්නකෝන් මහතා කටයුතු කරන ලද අතර මහනුවර දිස්ත්‍රික් පළාත් පාලන ප්‍රජා සංවර්ධන නිලධාරිනී ප්‍රියංකා අයිරාංගනී මහත්මිය තරගය අධීක්ෂණය කළාය..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>18</day>
    </date>
    <link>http://www.dinamina.lk/2012/01/18/_art.asp?fn=s1201184</link>
    <topic>40න් ඉහළ සය සාමාජිකක්‍රිකට් තරගාවලියක්</topic>
    <author/>
    <content>සරණංකර එක්සත් ක්‍රීඩා සමාජය දෙවන වරට පවත්වනු ලබන සැහැල්ලු පන්දු ක්‍රිකට් තරගාවලිය පෙබරවාරි 11 වැනි දින ශ්‍රී සරණංකර ක්‍රීඩාපිටියේදී පැවැත්වේ. තරගාවලියෙන් අනතුරුව ක්‍රීඩා සමාජ සුහද හමුවක්ද පැවැත්වේ. පහත සඳහන් ක්‍රීඩා සමාජ තරග වදිති.හොරේතුඩුව එක්සත්, බොරැල්ල යුනයිටඩ්, තලපත්පිටිය නැෂනල්, වත්තල බ්ලූස්ටාර්, බෙල්ලන්විල එක්සත්, කළුබෝවිල යුනයිටඩ්, කළුබෝවිල ජයශ්‍රී, කළුබෝවිල දිලෙන තරු, කළුබෝවිල ඉඳුනිල්, දෙහිවල ලෙවන්ස්ටාර්, රත්නපිටිය ක්‍රීඩා සමාජය හා මුල්ලේරියාව එක්සත් යන කණ්ඩායම් මෙහිදී තරග වදිති..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>18</day>
    </date>
    <link>http://www.dinamina.lk/2012/01/18/_art.asp?fn=s1201185</link>
    <topic>ඔයාමඩුව දැයට කිරුළට ක්‍රීඩා තරග රැසක්</topic>
    <author>ගාමිණී ජයසිංහ සමඟ අමිල ප්‍රභාත් වනසිංහ</author>
    <content>ඔයාමඩුව දැයට කිරුළ ජාතික ප්‍රදර්ශනයේ දී මෙවර ජාතික මට්ටමින් ක්‍රීඩා තරග රැසක් පැවැත්වීමට පියවර ගෙන තිබේ.ඒ අනුව පාපැදි, අත්පන්දු, දැල් පන්දු, කබඩි හා වෙරළ ක්‍රීඩා යන තරග ඉසව් පැවැත්වෙන අතර මෙහි මූලික තරග දිවයින පුරා ප්‍රාදේශීය මට්ටමින් පවත්වා අවසන්වටයේ තරග ඔයාමඩුව දැයට කිරුළ ප්‍රදර්ශනයේ දී පවත්වන බව විදුලි සංදේශ හා තොරතුරු තාක්‍ෂණ ඇමැති රංජිත් සියඹලාපිටිය මහතා පැවසීය.දැයට කිරුළ ප්‍රදර්ශන භූමියේ වැඩකටයුතුවල ප්‍රගතිය සොයාබැලීම සඳහා එහි විශේෂ නිරීක්‍ෂණ චාරිකාවකට එක්වෙමින් ඔයාමඩුව පැවති මාධ්‍ය හමුවේදී අමාත්‍යවරයා මේ බව පැවසීය.පාපැදි තරගය හම්බන්තොටින් ආරම්භවී පෙබරවාරි තුන්වෙනිදා ඔයාමඩුවට ළඟා වීමට නියමිත බව මෙහිදී අනාවරණය විය.වෙරළ ක්‍රීඩා පිළිබඳ මෙරට ක්‍රීඩාලෝලීන්ගේ වැඩි උනන්දුවක් තිබෙන බව පසුගිය වසරේ හම්බන්තොට දී පැවති එවැනි තරගාවලියකදී පෙන්නුම් කළ නිසා මෙවර මුහුදු වැලි රැගෙනවිත් ඔයාමඩුව දැයට කිරුළ ප්‍රදර්ශන භූමියේ දී ද බීච් වොලිබෝල් තරගාවලියක් පවත්වන්නට පියවර ගෙන ඇති බවද අමාත්‍ය රංජිත් සියඹලාපිටිය මහතා පැවසීය..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>18</day>
    </date>
    <link>http://www.dinamina.lk/2012/01/18/_art.asp?fn=s1201186</link>
    <topic>බඩල්කුඹුර කඳුකර ක්‍රිකට් පිලට ජය</topic>
    <author>ඌව වෙල්ලස්ස විශේෂ ඩී. එස්. ගුණතිලක</author>
    <content>මොනරාගල දිස්ත්‍රික් තෙවන පෙළ ක්‍රිකට් තරගාවලියේ අවසාන තරගය පසුගියදා පැලවත්ත ක්‍රීඩාංගණයේදී පැවැති අතර එහිදී බඩල්කුඹුර කඳුකර ක්‍රිකට් කණ්ඩායමට පහසු ජයක් හිමිවිය.බඩල්කුඹුර කඳුකර ක්‍රිකට් කණ්ඩායම ලකුණු 177ක් ලබා ගත් අතර ඊට පිළිතුරු වශයෙන් මොනරාගල පොලිස් ක්‍රිකට් කණ්ඩායම ලකුණු 42ක් ලබා ගත්තේය.බඩල්කුඹුර කණ්ඩායම එස්. ඒ. සඳුන් තිවංක සමරසේකර මෙහෙයවූ අතර මොනරාගල පොලිස් කණ්ඩායම ජී. සුමිත් මෙහෙයවීය.හොඳම පන්දු යවන්නා ලෙස බඩල්කුඹුර කණ්ඩායමේ නායක එස්. එස්. තිවංක මධුසංක, හොඳම පිතිකරු ලෙස ඩී. එම්. විශ්ව ගයාෂාන් හා තරගයේ වීරයා ලෙස ඩී. එම්. රශ්මිණ හිරුමාල් සම්මාන ලැබීය.මේ තරගාවලිය මොනරාගල දිස්ත්‍රික්කයේ ක්‍රීඩා සමාජ 18ක් සහභාගී වූ අතර සූරතාව හිමිකරගත් කණ්ඩායමට මුදලින් රුපියල් 15000 ක් ද, අනුසූරතාව දිනූ කණ්ඩායමට රුපියල් 10000 ක් ද, පිරිනැමිණි..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>18</day>
    </date>
    <link>http://www.dinamina.lk/2012/01/18/_art.asp?fn=s1201187</link>
    <topic>ශ්‍රී ලංකා පාපන්දුව නව වසරේ වැඩ අරඹයි</topic>
    <author>ප්‍රින්ස් ගුණසේකර</author>
    <content>ශ්‍රී ලංකා පාපන්දු සංචිතය තේරීම මේ මස 25 හා 26 දිනවල බැද්දගාන ක්‍රීඩාංගණයේදි සිදු කෙරේ. එය ශ්‍රී ලංකා පාපන්දු ක්‍රීඩාවේ මේ වසරේ පළමු කාර්යය බවට පත්ව ඇත.රට පුරා පාපන්දු ලීග් 42 කින් ක්‍රීඩකයන් 300 කට අධික පිරිසක් මේ තේරීම් පරීක්ෂණයට එක්වේ. එයින් ජ්‍යෙෂ්ඨ ක්‍රීඩකයන් 15ක් හා 22න් පහළ ක්‍රීඩකයන් 25ක් තේරීමට ශ්‍රී ලංකා පාපන්දු සම්මේලනය අපේක්ෂා කරයි.මෙවර තේරීම් පරීක්ෂණය ක්‍රීඩා අමාත්‍යාංශයේ නිලධාරීන් හා හිටපු ශ්‍රී ලංකා පාපන්දු නායකයන් 8කගේ සහභාගීත්වයෙන් සිදුකෙරේ.ක්‍රීඩා අමාත්‍යාංශයේ එන්. කේ. අබේසිංහ, තිලක් අපොන්සු සමඟ පී. ඩී. සිරිසේන, මහින්දපාල, අශෝක රවීන්ද්‍ර ඇතුළු පිරිසක් තේරීම් සිදු කරති.ශ්‍රී ලංකා පාපන්දු පිල මෑත කාලයේ නියෝජනය කළ ක්‍රීඩකයන් සියලු දෙනාටම මෙයට ආරාධනා කර ඇතැයි ද වාර්තාවේ. ශ්‍රී ලංකා ජාතික පාපන්දු පුහුණුකරු සම්පත් පෙරේරා මහතාට නව පාපන්දු පිල තෝරාගැනීමෙන් පසු භාරදීමට නියමිතය..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>18</day>
    </date>
    <link>http://www.dinamina.lk/2012/01/18/_art.asp?fn=s1201188</link>
    <topic>වයඹ රට හරහා දිවීමේ ජය අජිත් බණ්ඩාරට</topic>
    <author>මුන්නේෂ්මරම් සමූහ ඊ. සී. ප්‍රනාන්දු</author>
    <content>වයඹ පළාත් රට හරහා දිවීමේ තරගයේදී පිරිමි සූරතාව කුරුණෑගල දිසාවේ ඒ. එම්. අජිත් බණ්ඩාර හිමිකර ගත් අතර කාන්තා සූරතාව පුත්තලම දිසාවේ ඩබ්ලිව්. පී. එම්. රුවිනි නිසංසලා හිමිකර ගත්තාය.ප්‍රාදේශීය ලේකම් කොට්ඨාස 46 ක ක්‍රීඩක ක්‍රීඩිකාවන් 176 දෙනෙකු පමණ මෙවර තරගයට සහභාගී වී සිටියහ. පිරිමි තරගය කිලෝමීටර් 12ක් හා කාන්තා තරගය කිලෝමීටර් 8 ක් ද විය.තරග ප්‍රතිඵලපිරිමි – 1. අජිත් බණ්ඩාර (කුරුණෑගල), 2. සුජිව ලක්මාල් (පුත්තලම), 3. ගයාන් චතුරංග (පුත්තලම), 4. රුමේෂ් චන්ද්‍රතිලක (කුරුණෑගල), 5. ටී. ජී. ධම්මික (පුත්තලම), 6. ආර්. පී. නිශාන්ත (කුරුණෑගල), 7. රුවන් ජානක (කුරුණෑගල), 8. එම්. ගයාන් මධුසංක (කුරුණෑගල), 9. එස්. ඒ. එම්. රූපසිංහ (කුරුණෑගල), 10. ශ්‍රී ලාල් දේවප්‍රිය (කුරුණෑගල)කාන්තා - 1. රුවිනි නිසංසලා (පුත්තලම), 2. නිලුකා නිශාන්ති (කුරුණෑගල), 3. දිස්නා මල්කාන්තා (පුත්තලම), 4. මහේෂිකා මධුෂානි (කුරුණෑගල), 5. වන්දනා ජය ශ්‍රී මාලි (කුරුණෑගල), 6. මංජුලා දිල්හානි (පුත්තලම), 7. පී. එම්. ජී. සුවන්දි (කුරුණෑගල) 8. ඩබ්ලිව්.පී.සී. විජයා පතිරාජ (පුත්තලම), 9. ආර්. එම්. අයි. සෙව්වන්දි (කුරුණෑගල), 10. අනුෂ්කා දමයන්ති (පුත්තලම).</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>18</day>
    </date>
    <link>http://www.dinamina.lk/2012/01/18/_art.asp?fn=s1201189</link>
    <topic>පාපන්දු පිටියේ අනාගත තරුව සර්වාන්</topic>
    <author>සටහන හා ඡායාරූපය ප්‍රින්ස් ගුණසේකර</author>
    <content>ශ්‍රී ලංකාවේ ප්‍රධානතම පාපන්දු තරගාවලියට එක්ව සිටින ළාබාලතම ක්‍රීඩකයා ජාවාලේන් ක්‍රීඩා සමාජය නියෝජනය කරයි. සර්වාන් ජොහාර් නම් වූ මේ නැඟී එන පාපන්දු තරුව තවමත් 15හැවිරිදි වියෙහි පසුවෙයි.ජාවාලේන් ඉදිරිපෙළ ක්‍රීඩා කරන සර්වාන් මෙවර චැම්පියන් ලීග් පාපන්දු තරගාවලියේදී රත්නම් හා සිවිල් ආරක්ෂක බළකා පිලට එරෙහිව ගෝල් 4ක් ලබා කාගේත් අවධානයට ලක්ව සිටින ක්‍රීඩකයෙකි.ටී.බී. ජයා විදුහලෙන් ක්‍රීඩාවට අවතීර්ණවූ සර්වාන් එම විදුහලට පාපන්දු සූරතා කිහිපයක් දිනා ගැනීමට දායකවී සිටියදී කොළඹ සහීරා විදුහලට එක්විය.ඔහුගේ මුල්ම පුහුණුකරුවන් වූයේ එම්. සාමත් හා සුමිත් වල්පොල මහත්වරුන්ය. පසුව මහින්දපාල මහතා යටතේ 16න් පහළ ශ්‍රී ලංකා පාපන්දු පිලට සර්වාන් එක්විය. සහිරා විදුහලේ පුහුණුකරු එම්.එච්.රූමි මහතාගේ මඟ පෙන්වීම මත පාසල් පාපන්දු පිටියේ කැපී පෙනෙන දස්කම් දක්වමින් සිටින සර්වාන් අනාගතයේ ජාතික පාපන්දු පිලට එක්වනු ඇතැයි අනාවැකි පළව ඇත.ජාවාලේන් ක්‍රීඩා සමාජයේ කළමණාකරු එම්. පේ‍්‍රමදාස මහතා පවසන්නේ සර්වාන් පාපන්දු ක්‍රීඩාවට දක්වන උනන්දුව පුදුමු සහගත එකක් බවය.“පාන්දර 4ටත් ග්‍රවුන්ඩ් එකට ඇවිත් පුහුණුවීම් කරනවා.ප්‍රවීණ ක්‍රීඩකයන් සමඟ පුහුණුවීමට ඇති කැමැත්ත නිසා ක්‍රීඩාවට කිසිම බයක් නෑ. ඔහු රැකබලා ගෙන ඉදිරියට ගැනීමට විශේෂ වැඩ පිළිවෙළක් සිදුකරමින් යනවා” පේ‍්‍රමදාස මහතා පැවැසීය.සර්වාන් 13න් පහළ ශ්‍රී ලංකා පාපන්දු පිල සමග ඉරානයේ හා ඉන්දියාවේ සංචාරය කළේය. 16න් පහළ කණ්ඩායමට එක්වී නේපාලයේදී ඔහු විශිෂ්ට දස්කම් දැක්වූ බව කණ්ඩායමේ කළමණාකරු නීල් ඔබේසිරි මහතා සිහිපත් කළේය.සර්වාන්ගේ පියා ත්‍රීරෝද රථ රියැදුරෙකි. මෙවැනි දක්ෂ ක්‍රීඩකයන් රැක බලා ගැනීම වගකිව යුත්තන්ගේ යුතුමකි..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>18</day>
    </date>
    <link>http://www.dinamina.lk/2012/01/18/_art.asp?fn=s12011810</link>
    <topic>සරසවි 14ක ක්‍රීඩක ක්‍රීඩිකාවෝ 488කට වර්ණ</topic>
    <author/>
    <content>උසස් අධ්‍යාපන අමාත්‍යාංශය සහ විශ්වවිද්‍යාල ප්‍රතිපාදන කොමිසන් සභාවේ අනුග්‍රහය යටතේ ශ්‍රී ලංකාවේ විශ්වවිද්‍යාල ක්‍රීඩා අංශයේ ජාතික හා ජාත්‍යන්තර වශයෙන් දක්ෂතා දැක්වූ ක්‍රීඩක ක්‍රීඩිකාවන් අගය ගිරීමේ අරමුණින් ‘විශ්වවිද්‍යාල වර්ණ රාත්‍රිය’ හෙට (19) උසස් අධ්‍යාපන අමාත්‍ය එස්.බී. දිසානායක මැතිතුමාගේ ප්‍රධානත්වයෙන් බණ්ඩාරනායක අනුස්මරණ ශාලාවේදී පැවැත්වේ.විශ්වවිද්‍යාල ක්‍රීඩා පාලක සභාව මගින් වරින්වර පවත්වාගෙන ආ මේ වර්ණ රාත්‍රිය අවසන් වරට පැවැත්වූයේ 2006 වසරේදීය. මේ වසරේ සිට වාර්ෂිකව වර්ණ රාත්‍රිය පැවැත්වීමට කටයුතු යොදා ඇති අතර මීට විශ්වවිද්‍යාල 14ක ක්‍රීඩක ක්‍රීඩිකාවන් 488ක් වර්ණ ලැබීමට නියමිතය..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>18</day>
    </date>
    <link>http://www.dinamina.lk/2012/01/18/_art.asp?fn=f1201181</link>
    <topic>ජාතික අධ්‍යාපන ප්‍රතිපත්තියක් ඇති කරනවා</topic>
    <author>සාකච්ඡා කෙළේ චන්දන ජයවීර ඡායාරූප රංජිත් අසංක</author>
    <content>පාසල් දහසක් සංවර්ධනය කිරීමේ ව්‍යාපෘතිය, ඇති කිරීම එහි අරමුණු ජාතික අධ්‍යාපන ප්‍රතිපත්තියක් සම්පාදනය කර ගන්නේ කෙසේද සහ තවත් අධ්‍යාපන ක්‍ෂේත්‍රයට සමාජයට කරණු පිළිබඳව අධ්‍යාපන අධීක්‍ෂණ මන්ත්‍රී මොහාන්ලාල් ග්‍රේරෝ මහතා සමඟ සිදුකළ සාකච්ඡාවකි මේ.* පළමු ශ්‍රේණියට ළමුන් ඇතුළත් කිරීමේදී දෙමව්පියන් මුහුණ දෙන ගැටලුවට රජය අලුතින් ආරම්භ කළ “පාසල් දාහක් සංවර්ධනය කිරීමේ ව්‍යාපෘතිය” විසඳුමක් වන්නේ කොහොමද?ජනපි‍්‍රය පාසල් පනස් තුනකට මුළු රටේම ඉන්න දරුවන් ඇතුළත් කරන්න දෙමව්පියන් උත්සාහ කිරීම මේ විදිහෙ තරගයක් ඇති වීමට හේතුවයි. ඒ තදබදය අයින් කරන්න නාගරික පාසැල් සංවර්ධනය කරලා බැහැ.මුළු දිවයිනම ආවරණය වන පරිදි පාසල් දාහක් තෝරාගෙන සංවර්ධනය කරන්නේ ඒ නිසයි. මධ්‍ය මහා විද්‍යාල වැනි ද්විතීයික පාසල් දාහක් සංවර්ධනය කරන අතරම ඒ හැම ද්විතීයික පාසලකටම තව ප්‍රාථමික පාසල් පහක් අනුබද්ධ කර තිබෙනවා. මේ විදිහට පාසල් හය දහසක් සංවර්ධනය කෙරෙනවා.* පාසල් දාහේ වැඩසටහන දීප ව්‍යාප්ත වැඩ පිළිවෙළක් වෙන්නේ කෙසේද?මේ වැඩපිළිවෙළ දිවයිනේ ප්‍රාදේශීය ලේකම් කොට්ඨාස තුන්සිය විසිහතරක ක්‍රියාත්මකයි. ඒ අනුව අඩුම ගණනේ එක ප්‍රාදේශීය ලේකම් කොට්ඨාසයක පාසල් තුනක්වත් ද්විතීයික පාසල් විදිහට සංවර්ධනය කරනවා.* මෙම වැඩපිළිවෙළ ගැන පාසැල් පද්ධතියේ විශාල උනන්දුවක් තිබුණ නිසා ඒ සඳහා පාසල් තෝරා ගැනීමේදි සැලකිල්ලට ගත් කරුණු හෙළි කළ හැකිද?සමාජ සාධාරණත්වයක් ඇති වෙන්න නම් පාසල් අධ්‍යාපනය සම සේ ලැබිය යුතුයි. ඒ නිසා අපි කිසිම ප්‍රදේශයකට හෝ ජන කොටසකට අසාධාරණයක් නොවෙන්න දිවයින පුරා පිහිටි පාසල් සියල්ලම සිතියම් කරණයකට ලක් කර සුදුසු පාසැල් තෝරා ගන්නවා.එතැනදී කරුණු කිහිපයක් සලකා බැලුවා. අනාගතයේදි පාසැල දියුණු කරන්න කොතෙක් දුරට ඉඩ කඩ තිබෙනවාද? යන්න, ප්‍රවේශ මාර්ගවල තත්ත්වය , මව් පාසල පෝෂණය කළ හැකි ප්‍රාථමික පාසල් අවට පිහිටා තිබීම, ජනගහනය වැනි සාධක ඒ සඳහා බලපෑවා. හැබැයි හැම ප්‍රාදේශීය ලේකම් කොට්ඨාසයකටම පාසල් තුනක්වත් තෝරා ගැනීම තමයි මූලික කොන්දේසිය වුණේ.ද්විතීයික පාසල් 1000 වටේ තිබෙන ප්‍රාථමික පාසල් 5000 කට දරුවන් ඇතුල් කරන දෙමව්පියන්ට අනිවාර්යයෙන්ම ද්විතීයික පාසලක් ලැබෙන බවට පණිවුඩයක් ලැබෙනවා. ඒ නිසා පාසල් පනස් තුනකට තරඟ කරන්න අවශ්‍යතාවයක් නැහැ.* ශ්‍රී ලංකාව දැනුම් කේන්ද්‍රයක් බවට පත් කිරීමේ උත්සාහයේ පාදක වැඩ පිළිවෙළ වන ජාතික අධ්‍යාපන ප්‍රතිපත්තියක් ඇති කිරීමේ උත්සාහයේ වර්තමාන තත්ත්වය කුමක්ද?ජාතික අධ්‍යාපන ප්‍රතිපත්තියක අවශ්‍යතාවය කාලාන්තරයක් තිස්සෙ තිබුණා. දැන් එහි අවසන් කෙටුම්පත සකස්කර තිබෙනවා. මේක අවුරුදු ගණනාවක් තිස්සේ අධ්‍යාපනඥයන්ගේ , වෘත්තීයවේදීන්ගේ මහජන සංවිධානවල මතයට කන්දීමක්.කෙටුම්පත සකස් වුණේ 2008-2009 වර්ෂ වල ආචාර්ය ජී.බී. ගුණවර්ධන සකස් කළ ජාතික අධ්‍යාපන කොමිසමේ වාර්තාවයි. එය පාදක කරගෙන මුළු රටේම ජනතාවගේ අදහස් අරගෙන පුළුල් සංවාදයක් ඇති කරන්න පාර්ලිමේන්තුව අධ්‍යාපනය පිළිබඳ විශේෂ කමිටුවක් සකස් කළා.මෙම කමිටුව පසුගිය වසර එකහමාර තුළ විසිපස් වතාවක් රැස් වුණා. එහිදි විවිධ ආගමික නායකයින්, වෘත්තීය සංගම් , ගුරුවරු, අධ්‍යාපනඥයන්, විශ්වවිද්‍යාල මහාචාර්යවරු , මන්ත්‍රීවරු ඒ විදිහට විශාල දෙනෙක් මේ ගැන අදහස් ලබා දුන්නා.මේ විදිහෙ සංවාදයක් වෙනත් කිසිම ක්ෂේත්‍රයක් ගැන සිදුවෙලා නැහැ.අපි ආචාර්ය ජී.බී. ගුණවර්ධනගේ ප්‍රතිපත්ති රාමුවට මෙතැනදි මතුවු නව යෝජනා හත්සියයක් ඇතුල් කර තිබෙනවා. ඒ වාර්තාව නැවත වරක් විශේෂ අධ්‍යාපන තේරීම් කමිටුව සාකච්ඡා කර තිබෙනවා. ඒ වාර්තාව ගැනත් මහජන අදහස් ලබාගෙන ජාතික අධ්‍යාපන ප්‍රතිපත්තිය පනතක් බවට පත් කරනවා.* නවෝද්‍යා පාසල්, ඉසුරු පාසල්,ජාතික හා පළාත් පාසල්, පෞද්ගලික හා ජාත්‍යන්තර පාසල් යනාදි වශයෙන් මෙරට පාසල් පද්ධතිය තුළ විශාල බෙදීමක් ඇතිව තිබෙනවා.මෙම බෙදීම අවම කරන්න ජාතික අධ්‍යාපන ප්‍රතිපත්තිය තුළ උත්සාහයක් ගෙන තිබෙනවාද?පාසල් පද්ධතිය තුළ විශාල බෙදීමක් තිබෙනවා. සමාජය ඇබ්බැහිවෙලා තිබෙන ආකල්ප නිසයි මේ විදිහෙ වෙනස්කම් ඇතිවෙලා තිබෙන්නේ. හැම ළමයෙක්ටම සාධාරණ පාසල් පද්ධතියක් ගොඩනඟන්න අවශ්‍ය නම් ඒක නම් කරන තැනේ ඉඳලම පටන්ගත යුතුයි. නමුත් මේ තත්ත්වය පිළිගන්න බොහෝ වැඩිහිටියන් කැමති නැහැ.ජාතික අධ්‍යාපන ප්‍රතිපත්තිය තුළින් උත්සාහ ගත්තේ මේ බෙදීම සරල කරලා පාසල් පද්ධතිය ද්විතීයික හා ප්‍රාථමික පාසල් ලෙස වර්ග කරන්නයි. මේක යෝජනාවක් පමණයි. සමාජය මේ ගැන දක්වන අදහස් අනුව ඉදිරියට ගමන් කළ හැකියි. නමුත් මම හිතන්නේ මෙම වර්ග කිරීම සරල කිරීම ක්‍රමිකව සිදුවිය යුතු දෙයක් කියලයි.අපි දැන් පාසල් හයදහස මේ වර්ගීකරණයට ගෙනැවිත් තිබෙනවා.අපි බල කිරීමක් කරන්නේ නැහැ.මේ ගැන අපේ ප්‍රතිපත්තිය පැහැදිලි කරනවා.ටික ටික මිනිස්සුන්ට තේරෙන විට ඔවුන්ම පරිවර්තනයක් අවශ්‍යයි කියලා කියාවී. අපි කරන්නේ අනාගතය දිහා බලා අධ්‍යාපනයේ ඇතිවිය යුතු වෙනස්කම් වේලාසන හැඳින්වීම පමණයි. සමාජ සාධාරණත්වයක් අධ්‍යාපනය හරහා ඇති කරන්න නම් එවැනි වැඩ පිළිවෙළක් අවශ්‍යයි.* මෙරට අධ්‍යාපනයට බලපාන පනතක් අවසාන වතාවට ගෙන ආවේ 1939 දී. ඉන්පසුව අධ්‍යාපන පරිපාලනය සිදුවූයේ ඒ සදහා සිදු කළ සංශෝධන හෝ චක්‍රලේඛන මඟින්. මෙහිදී ඇතිවූ ගැටලුවලට අධ්‍යාපන ප්‍රතිපත්තිය ඇති කිරීම විසඳුමක් වන්නේ කොහොමඳ?ජාතික අධ්‍යාපන ප්‍රතිපත්තිය නිසා මෙරට අධ්‍යාපන ක්ෂේත්‍රයේ වැදගත් වෙනසක් වෙනවා. නීතිය හැටියට පනතක් තිබුණට චක්‍රලේඛණ වලින් තමයි රාජකාරි වුණේ. ආණ්ඩු මාරුවෙන විදිහට අධ්‍යාපන ප්‍රතිපත්ති වෙනස් වුණා. ඒ නිසා ක්‍රමානුකූල සංවිධාන ව්‍යුහයක් වත් කෙටි කාලීන, මැදි කාලීන හා දීර්ඝ කාලීන විදිහට ඉලක්ක තිබුණේ නැහැ. නමුත් ජාතික අධ්‍යාපන ප්‍රතිපත්තිය හරහා අධ්‍යාපනයට දර්ශනයක් ලැබිලා තිබෙනවා.මේ ප්‍රතිපත්තිය සෑම රජයක්ම අනුගමනය කළ යුතුයි.අධ්‍යාපන ප්‍රතිපත්ති වෙනස් වෙන්නෙ නැහැ.* පහේ ශිෂ්‍යත්වය හත් වැනි ශ්‍රේණියට ගෙන ආ යුතුය යන්න ඔබේ යෝජනාවක්. එවැනි යෝජනාවක් ගෙන ඒමට බලපෑ හේතුව කුමක්ද?පහේ ශිෂ්‍යත්වය නිසා ළමුන්ගේ මානසික වර්ධනයට හානියක් සිදු වෙනවා. ළමයෙක් මෙලොව බිහි වන විට ඔහුගේ මොළයේ වැඩෙන සම්බන්ධතා ශක්තිමත් වීමට මොළයේ සිදුවන උද්දීපන හා උත්තේජන වශයෙන් භාවිතා විය යුතුයි.ඒ සඳහා දරුවාට අලුත් වගේම පුළුල් පරාසයක අත්දැකීම් ලැබිය යුතුයි. සබඳතා ජාලය වර්ධනය වන්නේ දරුවාඟේ වයස අවුරුදු දහය දක්වා පමණයි. ඊට පස්සෙ ඉතිර වන ටිකෙන් තමයි ඔහුගේ මුළු ජීවිත කාලයේම හැකියාව තීරණය වන්නේ.මොළයේ සංවර්ධනය සඳහා වැදගත් කාලය රැක ගෙන වර්ධනය කරගන්න පුළුවන් නම් ඔහුගේ මතක ශක්තිය, අලුත් දේවල් කිරීමේ ශක්තිය, දැනුම වර්ධනය වෙනවා. ළමයාගේ හොඳම කාලය විභාගයකට හිර කිරීමෙන් ඔහුට දීර්ඝ කාලීනව කරන හානියක්.සිසුවා හත්වන පන්තියට පැමිණෙන විට ඔහුගේ මොළයේ සංවර්ධනය සිදුවී අවසන්. ඒ නිසා මෙම විභාගය අවශ්‍ය නම් එය හත් වැන්නේදී පැවැත්විය යුතු යැයි මම යේජනා කළේ. මේක මගේ පුද්ගලික යෝජනාවක් පමණයි.* පළමු ශ්‍රේණියට වගේම පහේ ශිෂ්‍යත්වය නිසාත් දැඩි තරගකාරීත්වයකට දරුවා මුහුණ දෙනවා. පාසල් දහසේ වැඩපිළිවෙල මෙම ගැටලුවට සපයටන පිළිතුර කුමක් ද?මම හිතන්නේ අපි පහේ ශිෂ්‍යත්වයට ස්වභාවික මරණයකට යන්න ඉඩ දිය යුතුයි. ආනන්ද, නාලන්ද වැනි ද්විතීයික පාසල් 5000 ක් අපිට හදා ගන්න පුළුවන් නම් ජනපි‍්‍රය පාසලකට දරුවන් දා ගන්න තිබෙන වුවමනාව දන්නෙම නැතිව යනවා. එතකොට ශිෂ්‍යත්වයෙන් වැඩක් නැහැ.මේ හොඳ පාසලක් තිබෙනවා නම් කොළඹට එන්න වුවමනා නැහැ.* ජනගහනය වැඩිවීමට සාපේක්‍ෂ පාසල් සංඛ්‍යාව වැඩි විය යුතු නමුත් ග්‍රාමීය පාසල් දිනෙන් දිනම වැසීයාමේ තර්ජනයකට මුහුණ පා තිබෙන්නේ ඇයි?පාරවල් හා සන්නිවේදන පහසුකම් වැඩිවීම නිසා නගරයේ පාසල් වලට දරුවන් යවන්න දෙමව්පියන්ගේ ලොකු උනන්දුවක් ඇතිව තිබෙනවා. ඉස්සර ගමනා ගමන පහසුකම් නොතිබුණ නිසා පාරවල් අඩු නිසා නගරයේ පාසලට දරුවන් යැවිය නොහැකි දෙමව්පියන් ගමේ පාසලට දරුවන් යැවුවා. නමුත් දැන් තත්ත්වය වෙනස්. ආකල්ප වෙනස් වෙලා.ලංකාවේ ඔක්කොම පාසල් 9675 ක් තිබෙනවා. එයින් පාසල් 6000 ක් මේ වැඩපිළිවෙළ නිසා දියුණු වෙනවා. පාසල් දහසේ ව්‍යාපෘතියට ඇතුළත් නොවුණත් තව ජනපි‍්‍රය පාසල් හා ජාතික පාසල් සැහෙන සංඛ්‍යාවක හොඳ පහසුකම් තිබෙනවා.නමුත් අපේ පාසල් පද්ධතියන් 16% කම ළමුන් ගණන 50 කට අඩුයි. ඒවායේ හොඳ ගුරුවරු ඉන්නවා. සම්පත් තිබෙනවා. නමුත් ළමයි එන්නේ නැහැ. මෙවැනි පාසල් තෝරා ගෙන අපි රජයට බරක් නොවන විදිහට ආදර්ශ පාසල් ලෙස සංවර්ධනය කරන්න අපේ යෝජනාවක් තිබෙනවා. මේ පාසල් ආරක්‍ෂා විය යුතුයි.මේ පාසල් වලට එන දරුවන් සංඛ්‍යාව මුළු ශිෂ්‍ය ප්‍රජාවක් සමඟ සැලකූවිට ඉතාම සුළු පිරිසක්. නමුත් ඔවුන් ආර්ථික වශයෙන් ඉතාම අවම අය. ඒ නිසා අපි මේ පාසල් ආරක්‍ෂා කරන්න වැඩපිලිවෙලක් සකස් කරනවා. සැමට අධ්‍යාපනය ලබාදීමේ රජයේ පරමාර්ථය අර්ථවත් වෙන්නේ මේ පාසල් රැකුණොත් පමණයි..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>18</day>
    </date>
    <link>http://www.dinamina.lk/2012/01/18/_art.asp?fn=f1201182</link>
    <topic>පාඩු පිට පාඩු ලබපු කජු සංස්ථාව දැන් ලාභ ලබනවා</topic>
    <author>සංවාද සටහන අයන්ති විතාන ඡායාරූප සමන් ශ්‍රී වෙදගේ</author>
    <content>කජු කෑමට බාල තරුණ මහලු කවුරුත් පි‍්‍රය කරති. ලංකාවේ කජු මිල තීරණය කරන්නේ කජු සංස්ථාවයි. කලකට පෙර මෙය පාඩු ලබන ආයතනයක්ව පැවතියත් වර්තමාන සභාපති සනත් වීරකෝන් මහතා යටතේ එය නැවත ලාභ ලබන ආයතනයක් බවට පත්ව ඇත. උතුරු නැගෙනහිර පළාත්වල නැවත කජු වගාව ආරම්භ වී ඇති නිසා සංස්ථාව ලබන කජු අස්වැන්න ද මුල්‍ය ලාභය ද වැඩි වී ඇත. කජු සංස්ථාවේ ලාභ ලැබීම ගැනත් එහි ඉදිරි පියවර ගැනත් අපි සභාපතිවරයාගෙන් විමසුවෙමු.* ඔබ කජු සංස්ථාවේ සභාපති පදවියට පත්වුණේ 2010 වසරේයි. එදා සිට මේ දක්වා ඔබ ක්‍රියාත්මක කළ වැඩපිළිවෙළ පැහැදිලි කළොත්?මම සභාපති තනතුරට පත්වුණේ 2010 ජූනි මාසයේ. ඒ වෙලාවේ කජු සංස්ථාව පාඩු ලබමින් තිබුණා. අලාභ නිසාම මේ ආයතනය වහන්න නියම වෙලා තිබුණේ. ඒ අවස්ථාවේ මාව සභාපති කළේ මගේ හැකියාවෙන් පළපුරුද්දෙන් මේ ආයතනය ගොඩගන්නයි. සේවකයන්ගේ රැකියා සුරක්‍ෂිත කරලා මේ ආයතනය රැකගන්නයි මට භාර දුන්නේ. මම භාර ගන්නකොට මේ ආයතනය කොල්ලුපිටියේ තිබුණේ. එතැන කජු මිලදී ගැනීමට වාහනයක් නවත්වන්නවත් බැහැ. මම මාස තුනක් ඇතුළත කජු සංස්ථාව රාජගිරියට ගෙනාවා. දැන් සේවක සේවිකාවන් බොහොම කැමැත්තෙන් රාජකාරි කරනවා.මේ කජු සංස්ථාව ආරම්භ කළේ 1973 දී. ඒ කාලයේ මම වැවිලි කර්මාන්ත අමාත්‍යාංශයේ නිලධාරියෙක්. මම මෙහි සභාපති පදවියට පත්වූ පසුව සේවකයන්ගේ උපරිම දායකත්වය, ශිල්පීය දැනුම යොදාගෙන සංවර්ධන වැඩපිළිවෙළක් ආරම්භ කළා. 2010 දී අලුතෙන් අක්කර 45000 ක් වගා කළා.කජු වෙළඳාම අඩුවෙලා පිරිසැකසුම් මධ්‍යස්ථානවල කටයුතු අවුල් වෙලා තිබුණේ. ඒ ඔක්කොම නැවත සකස් කළා. සියලු ප්‍රශ්න නිරාකරණය කරන්න 2010 දෙසැම්බර් වෙනකොට හැකි වුණා. මාසෙකට මිලියන 02 – 03 ක් අලාභ වුණු සංස්ථාවේ අලාභය 0% ට ගෙනාවා. 2011 පෙබරවාරි වෙනකොට අපේ ප්‍රගතිය 425% දක්වා වැඩි වුණා. 2011 දී අපේ ආදායම වර්ධනය වුණා.2011 අපි බලාපොරොත්තු වුණු කජු අස්වැන්නෙන් 30% යි ලැබුණේ. මොකද කජු වගා කරන ප්‍රදේශවලට තද වර්ෂාවක් ලැබුණු නිසා.නමුත් අපි කජු ගබඩා කරලා තියෙන ස්ථානවලින් වැඩි මිලට කජු ගත්තා. වෙනදා ගත්තු මිලට වඩා දෙගුණයක් වියදම් වුණා. ඒකෙන් ගොවීන්ට හොඳ ආදායමක් ලැබුණා.සංස්ථාව ලාභ ලබන නිසා අද සේවක සේවිකාවනුත් බොහොම උනන්දුවෙන් වැඩ කරනවා. ඒක සතුටට කරුණක්.* ඔබ කජු සංස්ථාවට අයත් වතු නැවත නඟාසිටුවීමට විශේෂ වැඩපිළිවෙළක් ක්‍රියාත්මක කළා නේද?අපේ වතුවල කජු අස්වැන්න හොරු කඩාගෙන යනවා. ඒ වතු තියෙන්නේ කැලෑව අයිනේ. අස්වැන්නෙන් 50% ක් වත් අපට ලැබෙන්නේ නැහැ. අප මෙවර අස්වැන්න නෙළන කාලයට ඒවායේ ආරක්‍ෂාවට සිවිල් ආරක්‍ෂක දෙපාර්තමේන්තුවේ භට පිරිස් යෙදෙව්වා. මාස 02 – 03 ක් ඔවුන් ආරක්‍ෂාවට යෙදෙව්ව නිසා අස්වැන්න ආරක්‍ෂා කරගන්න අපට හැකි වුණා.යුද්ධය නිසා උතුරු නැඟෙනහිර පළාත්වල තිබුණු කජු වගාබිම් අක්කර තිස්දාහක් විතර විනාශ වුණා. මම සභාපති වුණු ගමන් සිවිල් ආරක්‍ෂක දෙපාර්තමේන්තුව සමඟ සාකච්ඡා කරලා මන්නාරමේ කොන්ඩාච්චි කියන කජු වත්තේ අක්කර 1000 ක් වගා කළා. දැන් පැළ හොඳට වැවිල තියෙනවා. අපට ඒ ප්‍රදේශයේ අක්කර 5500 ක් තියෙනවා. 2012 වසරේදීත් ඒ ප්‍රමාණයම වගා කරනවා. මඩකළපුවේ මාන්කුලම වතු යායේ අක්කර 1200 ක කජු වගා කරන්න හමුදාවේත්, සිවිල් ආරක්‍ෂක දෙපාර්තමේන්තුවේත් සහාය ලබාගන්න බලාපොරොත්තු වෙනවා. හොඳ අස්වැන්නක් ලැබුණොත් දැනට තියෙන මිලට වඩා අඩු මුදලට දෙන්න පුළුවන්. කජු සංස්ථාව තමයි මිල පාලනය කරන්නේ.* කජු කර්මාන්තයේ නිරත පිරිස්වලට මෙන්ම ගොවීන්ටත් දිරියක් වෙන්න ඔබ විශේෂ ව්‍යාපෘති ක්‍රියාත්මක කළා නේද?කජු කර්මාන්තයේ නියුතු පිරිස ලක්‍ෂ දෙකක් විතර ඉන්නවා. අපි පුද්ගලික අංශයේ අයට රේගු අය බදුවලින් තොරව කජු ගෙන්වීමට බලපත්‍ර දුන්නා. නැතිනම් ලක්‍ෂ 02 විතර පිරිසකට රස්සා නැතිව දුක් විඳින්න වෙනවා.2011 කජු ටොන් 1500 ක් විතර ආනයනය කරලා තියෙනවා. 2011 වසර අවසාන වෙනකොට අපි කජු ගොවි සමිතිවලට නව ජීවයක් ලබා දුන්නා. ඔවුන්ට සහනාධාර ක්‍රමයට බද්ධ පැළ, බීජ පැළ ලබා දුන්නා. අද ලියාපදිංචි වූ කජු ගොවීන් හතළිස්දහසක් ඉන්නවා. බද්ධ පැළ සඳහා රුපියල් 9500 ක සහනාධාරයක් දුන්නා. බීජ පැළ සඳහා 3500 ක සහනාධාරයක් දුන්නා.2012 වසර සඳහා අක්කර හාරදහසක් අලුතින් වගා කරලා තියෙනවා. කජු පැළ 292,000 ක් අපි ගොවීන්ට නිකුත් කරලා තියෙනවා. 2011 දී අපි කජු පැළ 695,000 ක් නිකුත් කරලා තියෙනවා. අලුතෙන් වගා කර ඇති බිම් ප්‍රමාණය අක්කර 13,260 වීම නිසා අපේ කජු අස්වැන්න වැඩිවෙලා.* “දිවි නැඟුමත්”, අනුරාධපුරයේ දී පැවැත්වෙන දැයට කිරුළ වැඩසටහනත් උපයෝගී කරගෙන කජු වගාව තවත් දිරිමත් කරන්න පුළුවන් නේද?දිවි නැඟුමට අපි දායක වෙලා තියෙනවා. දැයට කිරුළ වැඩසටහන යටතේත් අපි කජු පැළ නිකුත් කරනවා. ප්‍රාදේශීය ලේකම්වරුන්ගේ අධීක්‍ෂණය යටතේ කෘෂිකර්ම දෙපාර්තමේන්තුවෙන් එම කටයුතු සිදු කෙරෙනවා. දැයට කිරුළ පැවැත්වෙන්නේ අනුරාධපුර ඔයාමඩුවේදී. එය පෙබරවාරි 04 ආරම්භ වෙනවා. අපට දීලා තියෙනවා කජු අක්කර දාහක් වවන්න ආදර්ශ ගොවිපොළක් වශයෙන්. එහි දැන් අපි වගාව සිදු කරනවා.කජු වගාව සම්බන්ධයෙන් ගොවීන්ට උපදෙස් සහ පුහුණුව අපි ලබා දෙනවා. දැයට කිරුළේ ඇති කජු සංස්ථා ප්‍රදර්ශන කුටියෙන් අපේ සියලු නිෂ්පාදන මිලදී ගන්න පුළුවන්. කජු පැළ, කජු මදවලට හොඳ ඉල්ලුමක් තියෙනවා. විශේෂයෙන්ම කජු පුහුලන්වලින් හදන වයින් එකට විශාල ඉල්ලුමක් තියෙනවා. එක වරක් පාවිච්චි කළ අය නැවතත් ගන්න එනවා. කජු පුහුලමෙන් හදන නිසා එහි කිසිම අගුණයක් නැහැ.* ලොව හොඳම කජු තියෙන්නේ ලංකාවේද?ඇත්තටම ලංකාවේ තමයි ලෝකයේ හොඳම සහ ලොකුම කජු තියෙන්නේ. “රැජින කජු” තියෙන්නේ මෙහෙ. (Queen of the nuts) ලංකාවේ දේශගුණය හා පස අනුව තමයි රසවත් කජු අපට ලැබෙන්නේ. ඉන්දියාවේ, වියට්නාමයේ, ඉන්දුනීසියාවේ හැදෙන කජු ප්‍රමාණයෙන් පොඩියි. රසය අඩුයි. ලෝකයේ හොඳම තේ, රබර් තියෙන්නේ ලංකාවේ වගේම කජු තියෙන්නේත් ලංකාවේ. ලංකාවේ කජු ඉල්ලුමට සැපයුම ස්ථාපිත කරගෙන තියෙනවා. විදේශීය සංචාරකයන් පැමිණීමත් සමඟ කජු ඉල්ලුම වැඩිවෙලා. හෝටල්වලින් ලැබෙන ඉල්ලුම වැඩියි. අපි පෞද්ගලික වෙළඳසැල් සමඟ ඒකාබද්ධව කජු විකිණීමේ වැඩපිළිවෙළක් සකස් කරගෙන යනවා. ඒ අය කජු විකුණලා ලැබෙන ආදායමෙන් භාගයක් අපට දෙනවා.මඩකලපුව, ගාල්ල, හික්කඩුව, අම්පාර වැනි සංචාරක ප්‍රදේශවල බලයලත් වෙළඳ නියෝජිතයන් පත්කරලා කජු වෙළඳාම් කිරීමටත් අප බලාපොරොත්තු වෙනවා. නත්තල් සමයේ, අවුරුදු සමයේ කජු ඉල්ලුම වැඩිවෙනවා. 2011 දීපු කජු ගෙන්වීමේ බලපත්‍ර අනුව 2012 පෙබරවාරි දක්වා ආනයනය කරන්න පුළුවන්. නැවත බලපත්‍ර දීම ගැන තීරණය කරන්නේ 2012 අස්වැන්න අනුවයි. අප්‍රේල්, මැයි, ජූනි මාසවල හොඳ අස්වැන්නක් ලැබුණොත් පිටරටින් ගේන්න අවශ්‍ය නැහැ.* කජු සංස්ථාව හඳුන්වා දීපූ අලුත් නිෂ්පාදන මොනවාද?කජු, කරපිංචා සහිත නිෂ්පාදනයක් අලුතෙන් හඳුන්වා දුන්නා. එය අලුත් අවුරුද්දට වෙළඳපොළට නිකුත් කරනවා. ඒක ටේස්ට් එකක් ලෙස කන්න හොඳයි. කජු පිටිවලින් කොකිස් හැදුවා. ඒකත් අපි වෙළඳපොළට දානවා. කජු ලෙල්ලෙන් ගන්නා තෙල්වලින් මදුරු කොයිල් එකක් නිෂ්පාදනය කරලා තිබෙනවා. කජු අළුවා කාපු අය ඒක ගොඩක් රසයි කිව්වා.සමහර රටවල කජු ලෙල්ලෙන් බ්‍රේක් පෑඩ් හදනවා. අපේ රටෙත් ආයෝජකයෙක් හමුවුණොත් අපට බ්‍රේක් පෑඩ් නිෂ්පාදනය කළ හැකියි.* කජු සංස්ථාවේ දියුණුව සඳහා ඉතා වැදගත් වන්නේ එහි සේවය කරන සේවක සේවිකාවෝයි. ඔවුන්ගේ සුබසාධනය සඳහා කුමන ක්‍රියාමාර්ග ද ගෙන තිබෙන්නේ?මම 2010 සංස්ථාව භාරගන්නකොට ඒ මාස කිහිපයේ ලොකු ලාභයක් ගන්න කාලයක් තිබුණේ නැහැ. අලාභය අවම කරගෙන ඒ අවුරුද්දෙත් දිරි දීමනාවක් දුන්නා. 2011 දී හැමෝටම රුපියල් දහසක දිරි දීමනාවක් දුන්නා. මේ සංස්ථාව පටන් අරන් අවුරුදු 38 ක් වෙනවා.2012 ජනවාරි මාසයේ සිට අවුරුදු 20 ට වැඩි සේවා කාලයක් ඇති සේවකයන්ට දැන් ඉන්න ශ්‍රේණියෙන් ඊළඟ ශ්‍රේණියට උසස්වීමක් දෙනවා. උසස්වීමත් සමඟම වැටුප් වර්ධක 3 කුත් ලබා දෙන්න තීරණය කළා. අවුරුදු 15 වැඩි සේවා කාලයක් හිමි අයට උසස්වීමක් සමඟ වැටුප් වර්ධක 2 ක්, අවුරුදු 10 – 15 ක්අතර සේවය කරන අයට වැටුප් වර්ධක 2 කුත් දෙන්න තීරණය කළා.අවුරුදු 3 ට වඩා වැඩි හැම සේවකයෙක්ම පසුගිය වසරේ ස්ථිර කළා. කජු සැකසුම් මධ්‍යස්ථානවල ඉන්න සේවකයන්ටත් වැටුප් වර්ධක දුන්නා. ඔවුන්ගේ දිනක වැටුප රු. 400 සිට රු. 538 ට වැඩි කළා. ජනවාරි ඉඳලා ඔවුන්ට EPF, ETF ගෙවනවා. දැන් කජු සංස්ථාව ලාභ ලබන ආයතනයක්. ඒ නිසා අපට යුතුකමක් තියෙනවා සේවක සේවිකාවන්ට සහනයක් සලසන්නට. හැම සේවකයකුගේම උපන් දිනයට කජු කිලෝ එකක් නොමිලේ දෙනවා..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>18</day>
    </date>
    <link>http://www.dinamina.lk/2012/01/18/_art.asp?fn=f1201183</link>
    <topic>තාරුණ්‍යයේ අභිමානය විදහා දැක්වූ ‘පෞරුෂාභිමාන’</topic>
    <author>ශලිනි මනීෂා දොඩන්ගොඩ මාධ්‍ය සම්බන්ධීකාරක ජාතික යොවුන් සේනාංකය</author>
    <content>තාරුණ්‍යය ජව සම්පන්නව හා කාලීනව උද්දීපනය කිරීම අදට වඩා හෙටට අරුත් ගන්වනු වස්, සිය මෙහෙවර නව්‍යතාවයෙන් දියත් කිරීම උදෙසා විවිධ හැකියාවන්ගෙන් යුක්ත යොවුන් සේනාංක ජාලයේ පුහුණුව ලබන තාරුණ්‍යයේ සෞන්දර්යාත්මක කලඑළි දැක්ම හා වාර්ෂික ඇගයීම් සම්මාන ප්‍රදානෝත්සවය ‘පෞරුෂාභිමාන උළෙල හඳුන්වා දිය හැකිය.දිවයින පුරා විසිරී ඇති යොවුන් සේනාංක මධ්‍යස්ථාන 38 න් විවිධ ගායන, වාදන හා නර්තන දස්කම් ඇති තරුණ තරුණියන් ඒකරාශී කොට ඔවුන් තුළ ඇති හැකියාවන් මනා උපදේශනයක් යටතේ වර්ධනය, හා පුහුණු කොට ජාතික මට්ටමින් පැවැත්වෙන අභිමානවත් මංගල්‍යයකි, පෞරුෂාභිමාන උළෙල.වාර්ෂිකව අති උත්කර්ෂවත් ලෙස දොරට වඩින මෙහි දෙවන දිගහැරුම පසුගිය 22 වන දින, කොළඹ බිෂොප් විද්‍යාලයීය ශ්‍රවණාගාරයේ දී පැවැත්වුණි. මෙම උළෙල පෙරවරුවේ සහ පස්වරුවේ වශයෙන් පැවැත්වුණි. එසේ පැවති මෙම උළෙල පෙරවරුවේ වර්ණවත් වූයේ යෞවන කටයුතු නිපුණතා සංවර්ධන නියෝජ්‍ය අමාත්‍ය දුමින්ද දිසානායක මහතාගේ ප්‍රධානත්වයෙන් හා නාවික හමුදාපති වයිස් අද්මිරාල් සෝමතිලක දිසානායක, අමාත්‍යාංශය යටතේ ඇති ආයතනවල ආයතන ප්‍රධානීන්ගේ සහභාගීත්වයෙන් ද, පස්වරුවේ උත්සවය යෞවන කටයුතු හා නිපුණතා සංවර්ධන අමාත්‍ය ගරු ඩලස් අලහප්පෙරුම මහතාගේ ප්‍රධානත්වයෙන් හා ජනාධිපති ලේකම් ලලිත් වීරතුංග, අමාත්‍යාංශ ලේකම් සූ. සෝ හේවාපතිරණ ඇතුළු අමාත්‍යාංශ නිලධාරීන්, මේජර් ජනරාල් දයා රත්නායක, මහාචාර්ය කාලෝ ෆොන්සේකා, මහාචාර්ය හේමමාලි පෙරේරා, මහාචාර්ය මුදියන්සේ දිසානායක, ආචාර්ය බී. එම්. එස්. බටගොඩ හා ප්‍රවීණ ගායිකා ප්‍රදීපා ධර්මදාස ඇතුළු සම්භාවනීය අමුත්තන් රැසකගේ සහභාගීත්වයෙන් පැවැත්වුණි.ළමා අවධිය පරිපූර්ණ භාවයෙන් වර්ධනය වෙත්ම තරුණ තරුණියෝ සමාජය තුළ තම අනන්‍යතාවය ගොඩනඟා ගැනීමට උත්සාහ දරති. ජීවිතයේ කුණාටු සමය යොවුන් විය එසේත් නැතිනම් තාරුණ්‍යය ලෙස අරුත් ගැන්විය හැකි ය. සමාජ සමූහ වල යෞවනයෝ තම ආධිපත්‍යය සෙවීමට උත්සාහ දරයි. මෙහිදී පාසල් අධ්‍යාපනය නිසි ලෙස හමාර කොට උසස් අධ්‍යාපනය ලබා තම අභිප්‍රාය ගොඩනඟා ගන්නා අයවලුන් මෙන් ම පාසල් අවධිය මඟ හරිමින් හෝ විවිධ හේතුන් මත උසස් අධ්‍යාපනය නොලබමින් මඟ රැදෙන තරුණ තරුණියන් ද හමු වෙයි. එසේ මඟ රැඳෙන තාරුණ්‍යය සමාජගත වී සිටින්නේ සමාජයට හානිදායක පිළිලයක් ලෙසින් යැයි බොහෝ දෙනාගේ මතය බවට පත් වී ඇත. එමෙන් ම විභාගයක් අසමත් වූ පමණින් එය අනාගතය බිඳ වැටීමක් ලෙස සිතා සෝ තැවුල් නඟමින් සිටීම ද පොදු සම්මතයක් බවට පත් වී තිබුණි.එහෙත් මෙම සම්මතය බොඳ වූ සිහිනයක් ලෙස බොඳ කර දමන්නට 2003 වසරේ දී ජාතික යොවුන් සේනාංකය අතරමඟ නවතින තාරුණ්‍යයට අනාගතයේ සුබ සිහින පමණක් දකින්නට මං පෙත් විවර කොට හමාර ය.වයස අවු. 18-28 අතර පාසල හැර යන මෙන් ම උසස් අධ්‍යාපන වරම් නොලබන තරුණ තරුණියන් යොවුන් සේනාංකයට බඳවාගෙන ඔවුන්ට විධිමත් වූ විෂය නිර්දේශයන් යටතේ විවිධ පැතිකඩ ඔස්සේ දැනුම, හැකියාව, නායකත්වය, පෞරුෂ සංවර්ධනය ඔප් නංවමින් ඔවුන් රැකියා ගත කිරීමට ඇප කැප වී සිටී. මෙසේ පුහුණුව ලබන යොවුන් සේනාංක ජාලය තුළ සිටින තරුණයා ඔවුන්ටම ආවේණික වූ අනන්‍යතාවයක් ගොඩනඟා ගැනීමට සමත් වෙයි. එමෙන් ම පිටිසර ගම්බද ගැමිකම, චාම්බව පමණක් ඇති තාරුණ්‍යය තුළ සැඟ වී ඇති දස්කම් එළි පෙහෙළි කරමින් ඔවුන්ගේ හැකියාවන් ඔප මට්ටම් කොට ජාතික තලයට ගෙන ඒමේ පුරෝගාමී වගකීම යොවුන් සේනාංකය සිය වගකීමක් ලෙස භාර ගෙන ඇත. මේ සියල්ලෙහි ප්‍රතිඵලය ලෙස පෞරුෂාභිමාන උළෙල වාර්ෂිකව වේදිකාගත වන්නේ මහත් ආඩම්බර වූ ලීලාවකිනි.ගම්වල නට නට හිටපු පුංචි කොල්ලො කෙල්ලන්ට නිසි පුහුණුව, සංයමය ලබාදීමෙන් පසුව යොවුන් සේනාංකය වෙත පැමිණි තරුණයා එයින් පිටවී යන කොට යන්නේ කරුණු කාරණා ඉගෙන ගෙන, යම් යම් දේ ප්‍රගුණ කරලා තමන් කෙරෙහි වූ දැඩි ආත්මාභිමානයකින්. ආත්ම විශ්වාසයකින්.’මොන යම් දෙයක් කරන්නට ගියත් තමන් කෙරෙහි වූ ආත්මාභිමානයක් නැතිනම් මොනතරම් දේ ඉගෙන ගත්තත් එහි ප්‍රතිඵලයක් ලබන්නට බෑ. ඉගෙන ගත් දෙයට වඩා වටින්නේ එම ඉගෙන ගත් දේ තුළින් කෙතරම් ප්‍රයෝජනවත් දෙයක් ලබා ගත්තා ද යන වගයි. ශාස්ත්‍රපති, පශ්චාත් ආදී නොයෙකුත් උපාධි තිබෙන බොහෝ අය සිටිනවා ජීවිතේ හරය කුමක්ද යන්න හරිහැටි තේරුම් ගෙන නැති. එසේ ගත් කළ විශ්වවිද්‍යාලයකට නොගිය, උපාධි නැති, පාසල් අධ්‍යාපනයවත් නිසි ලෙස සම්පූර්ණ නොකළ විශිෂ්ට ව්‍යවසායකත්වයක් ගොඩනඟමින් රාජධානි බිහි කළ බොහෝ පිරිස් අද සමාජයේ සිටිනවා. ඔවුන් යා යුතු මඟ තීරණය කළේ ඔවුන් විසින්මයි. ඔවුන්ගේ ආත්මාභිමානය ඔවුන් තුළින්ම ගොඩනඟා ගත් දෙයක්.ෂතතව, යම් දෙයක් කරන්නට ඉටා ගත් විට කාලය කෙතරම් කෙටි වුවත් එය කළ හැකි බව මෙම කලා මංගල්‍යය තුළින් දිස්වන බව පෞරුෂාභිමාන උළෙල අමතමින් ජනාධිපති ලේකම් ලලිත් වීරතුංග මහතා පවසන්නට වූයේ ද මෙම පුහුණුලාභීන් තුළින් පෙන්නුම් කරන ජාතික මට්ටමේ දස්කම් හේතුවෙන් යැයි පිළිගත හැකි ය.මෙම උළෙලේ දී සිදු වූ තවත් සුවිශේෂි කාර්යයන් ලෙසින් යෞවනය බල ගැන්වීමට වෙසෙසින්ම ඇප කැප වී කටයුතු කරන යොවුන් සේනාංක ජාලයේ 600 කට අධික සේවක මඩුල්ල ඇගයීමකට ලක් කරමින් ප්‍රශස්ත ඇගයීම් සම්මාන පිරිනැමීමක් ද, යොවුන් සේනාංක පුහුණුලාභීන්ගේ විවිධ හැකියාවන් ඔප් නැංවීමටත්, ඔවුන් තුළ පවතින කුසලතාවයන්ගෙන් සන්නද්ධ කොට සමාජගත කිරීමටත් කැප වී ක්‍රියා කරන්නට වූ සම්භාවනීය අමුත්තන් හට බුහුමන් දැක්වීමක් ද සිදුවුණි.දශක තුනක අඳුරු සෙවනැලිවලින් වෙලී සිටි යුගය අවසන් වී ඇත.එම යුගය බොඳ වූ සිහිනයක් වන්නට ඉඩහැර නව යුගයක හිරු පායන්නේ මේ පැත්තෙන් යැයි වෙනත් දිසාවක් දෙසට අත දිගු කර පෙන් වූ දැයේ විරුවන්ට අපි සදා ණය ගැති වෙමු. අඳුරු යුගයක නිමාව සනිටුහන් කිරීමට දායක වූ නාවික හමුදාපතිතුමන් යොවුන් සේනාංක යෞවන බලඇණියේ සෞන්දර්යාත්මක වින්දනය විඳීමින් හා සූක්ෂමව නිරීක්ෂණය කිරීමෙන් පසුව පවසා සිටියේ යොවුන් සේනාංක තරුණ තරුණියන් නාවික හමුදා සංස්කෘතික බලකායට බඳවා ගැනීමට තීරණය කළ බවයි. ජාතික යොවුන් සේනාංකය අද ගොඩනැගෙන්නේ බාධකවලට ද අභියෝගයක් වෙමිනි. එසේ ගත් කළ නාවික හමුදාපති ලෙස මෙතුමන් දුන් පොරොන්දුව යොවුන් සේනාංකයේ තරුණ තරුණියන්ට මහත් අස්වැසිල්ලක් විය. යෞවන යෞවනියන් තුළ සැඟවී තිබූ දස්කම් ඔප් නැංවීමට හා සඟවාගෙන සිටි දස්කම් කරළියට ගෙන ඒමට නර්තනයෙන් මහාචාර්ය මුදියන්සේ දිසානායක මහතාත්, ගායනය හා වාදන වෘන්දයට සංගීතවේදී නුවන් සමරසිංහයන්ගෙන් සහ විශාරද නිමල් දිසානායකගෙන් යොවුන් සේනාංක දරුවන්ට ලැබුණේ දැවැන්ත සහයෝගයකි.එසේ දැක් වූ අපරිමිත සහයෝගය ඇගයීමට ලක් කරන්නට යොවුන් බලගණය පසුබට නොවූයේ ද සදාචාරසම්පන්න ජාතියක උරුමකරුවන්ගේ යුතුකමක් ලෙස දකිමිනි.මධ්‍යස්ථාන මට්ටමින්, පළාත් මට්ටමින් යොවුන් සේනාංක ජාලය තුළ තරඟ පවත්වා එයින් ජයග්‍රහණය කළ ජයග්‍රාහිකයින් හට සම්මාන සහතික පිරිනැමීමක් ද පෞරුෂාභිමාන උළෙලේ දී සිදුවුණි.30 වසරක සාප ලත් යුද්ධයෙන් අපට අහිමි කළ දෑ ප්‍රතිජීවනය කොට රට එක්සේසත් කිරීම යන ජාතික මෙහෙවරෙහි මුල්තැන ගත් කර්නල් දර්ශන රත්නායක මහතා, යොවුන් සේනාංක සභාපතිවරයා පවසන ලද්දේ දෙවන දිගහැරුමට එහා ගිය පෞරුෂාභිමාන තෙවන දිගහැරුම තුළින් දේශයට අවැසි, දේශයේ ප්‍රගමනය විදහා දක්වන යෞවන වාද්‍ය වෘන්දය එළිදක්වන බව මුළුමහත් තාරුණ්‍යයට පමණක් නොව දේශයේ අවශ්‍යතාවය ඉදිරිපිට දෙස් දෙන්නට වූයේ මහත් ආඩම්බරයකිනි..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>18</day>
    </date>
    <link>http://www.dinamina.lk/2012/01/18/_art.asp?fn=f1201184</link>
    <topic/>
    <author>ශ්‍යාමා සමරසිංහ</author>
    <content>ඔහු නවකතා රචකයෙකි. කෙටිකතා රචකයෙකි. ළමා පොත් රචකයෙකි. විචාරකයෙකි. පරිවර්තකයෙකි. චිත්‍ර කතා රචකයෙකි. මාලා ටෙලි නාට්‍ය රචකයෙකි. ඒකාංගික ටෙලි නාට්‍ය රචකයෙකි. වාර්තා රූපවාහිනි වැඩසටහන් රචකයෙකි. චිත්‍රපට තිර රචනා කරුවෙකි. එසේම ප්‍රවීණ ජනමාධ්‍යවේදියෙකි. ගුරුවරයෙකි. මේ ආදී ක්‍ෂෙත්‍ර රැසක ක්‍රියාකාරී භූමිකාවක නිරත වන ඔහු සෝමවීර සේනානායක නම් වෙයි. ඔහු කළ ධර්ම ශ්‍රාස්ත්‍රීය සේවාව අගයනු වස් ඔහුට ධර්ම සාහිත්‍ය කලා චුඩාමණී ගෞරව නාමයෙන් ද විදුම් ලැබීය. වර්ෂ 1962 දී ඇරැඹි ඔහුගේ ලේඛන දිවියට වසර 50 ක් ද සැපිරෙයි. ඔහු ලියූ 27 වැනි ග්‍රන්ථය ‘සරු මඟට බෝසත් මඟයි’. මෙම මස 24 දා සවස 3.30 ට එය කොළඹ 07 මහවැලි කේන්ද්‍රයේ දී දොරට වඩී. එසේම එදින ඔහුගේ නිල වෙබ් අඩවිය ද අන්තර්ජාලයට එක් කිරීම සිදු කෙරේ. මේ සාකච්ඡාව ඒ වෙනුවෙනි.* ලේඛකයකු වශයෙන් ඔබේ ගොඩ නැඟීම සිදු වන්නේ කෙසේ ද?තුන් කෝරළේ අවිස්සාවේල්ල බැලවාන කියන පිටිසර ගමේ තමයි මම හැදුණේ වැඩුණේ. තාත්තා වෙද මහතෙක්. එයා සිංහල, පාලි, සංස්කෘත උගතෙක්. ඒ නිසා පරණ පොත් සියල්ල අපේ ගෙදර තිබුණා. ඒ පොත් සියල්ල මම කියෙව්වා. ඒ 1940 ගණන් වල තොරතුරු. ඊට පස්සේ මට ලියන්න හරි ආසාවක් ඇති වුණා. ඉස්කෝලේ යන කාලේදීම මම (1958 දී) මම ලේක්හවුස් ප්‍රකාශනවලට ලිව්වා. මුලින්ම ලිව්වේ නවයුගය සඟරාවට යි. ඒත් පළ වුණේ නෑ. නමුත් ලිපි එවීම දිගටම කළා. මං එවපු 32 වැනි ලිපිය නවයුගයේ පළ වුණා. මට ඒ වෙනුවෙන් රු. 10.00 ක චෙක් එකක් ලැබුණා. මට මේක ලොකු ජයග්‍රහණයක්. ඒකෙන් රු. 3.00 කින් මං පන්තියේ ළමයින්ට පාටියක් දුන්නා. මොකද මගේ ලේඛන කටයුතු වලට මාව ගොඩක්ම දිරිමත් කළේ පංතියේ යහළු යෙහෙළියන් නිසා.ඊට පස්සේත් මං දිගට ම තැපැල් මඟින් ලිපි එව්වා. 1962 දී සමස්ථ ලංකා කෙටි තරඟයක දී මට ජයග්‍රහණය හිමි වුණා. එය පොතක් ලෙසට පළ වුණා. ඒ තමයි ‘අලුත් පාලම’ කියන කෙටි කතාව. එතැන තමයි මගේ ලේඛන කලාවේ ආරම්භය.මම විද්‍යොදය විශ්වවිද්‍යාලයට ඇතුළත් වුණාට පස්සෙත් දිගටම ශ්‍රාස්තිය ලිපි ලේඛන සඟරා, පුවත්පත්වලට දිගටම එව්වා. මම උපාධිය ලියලා අවසන් වුණු දා පසුවදාම 1966 දී ලේක්හවුස් කර්තෘ මණ්ඩලයට බඳවා ගත්තා. 1966 සිට 1986 ක්වාම ලේක්හවුස් ආයතනයේ විවිධ තනතුරු ලැබුවා. 1986 දී මම ඉල්ලලා අස් වුණේ නිවසේ සිට මගේ ලේඛන කටයුතු චිත්‍රපට රචනා, ටෙලි නාට්‍ය රචනාවල නියැලීමට තිබූ කැමැත්ත නිසයි.* “සරු දිවියට බෝසත් මඟ” ලියන්නේ ඇයි?බෝසත් චරිතය තියෙන්නේ පන්සිය පනස් ජාතක පොතේ. මං කුඩා කාලයේ පටන් ම ජාතක පොත හැදෑරුවා. පසුගිය කාලයේ ‘පාරමිතා’ ටෙලි නාට්‍ය මාලාවට ජාතක කතා 100 ක් උපයෝගී කර ගත්තා. මේවා හැදෑරීමේ දී මට තේරුණා බෝධිසත්ව චරිතයත් යම් යම් ගැටලුවලට මුහුණ දුන්න බව. ඒ වගේම ඒවා සාර්ථකව විසදා ගත්තා. මේ මූලික ගැටලු ලෝකයේ කවදත්, කාටත් පොදුයි. බාහිර ස්වරූපයයි කලින් කලට වෙනස් වෙන්නේ. ඒ නිසා අදත් ඒ ගැටලු ඒ විදිහට ම තියෙනවා. ඒ තියෙන්නේ වෙනස් මුහුණුවරකින්. බොහෝ දෙනා පෙළන අද සමාජයේ ගැටලු විසදාගෙන ජීවිතය සරු කර ගන්නට ඕනෑ කරන මඟ පෙන්වීම බෝසත් චරිතයේ තියෙනවා. ඒ නිසා අද සමාජයේ ප්‍රධාන ගැටලු කිහිපයක් තෝරා ගෙන ඒ ගැටලුවලට මොන විසඳුම් ද බෝසත් චරිතය තුළින් ලබා ගත හැක්කේ කියන මඟ පෙන්වීම හේතු කොට ගෙන තමයි මෙය ලියන්නේ.* මෙහි අන්තර්ගත වන්නේ කුමනාකාර සංසිද්ධීන් ද?වර්තමාන ජීවිතයට සම්බන්ධ ගැටලු සහ දැනගත යුතු කරුණු මෙහි ඇතුළත්. නිදර්ශනයක් ලෙසින් දක්වනවා නම්, අප සියලු දෙනාටම නමක් තියෙනවා. මේ නම ආශි‍්‍රතව බෝසත් මං පෙන්වීම මොකක් ද? නමක් ලැබෙන්න ඕනේ කොහොම ද? තැබිය යුත්තේ කොහොම ද? නමේ හැටියට ද අප ක්‍රියා කළ යුත්තේ. ඊ ළඟට අපේ ජීවිතයට බලපානවයි කියලා විශ්වාස කරනවා නොයෙකුත් නැකැත්. සාස්තර. මේ ගැන බෝධිසත්ව මතය මොකක් ද? ආහාර පාන, දානමය පිංකම්වලට බෝධිසත්වයන් දෙන සරල උපදේ්ශය අද්දැකීමෙන් කරන විග්‍රහය. අධ්‍යාපනය ආශි‍්‍රතව ඇති ගැටලු. එය ලැබිය යුත්තේ සහ ලබා දිය යුත්තේ කෙසේ ද යන්න බෝධිසත්ව චරිතය තුළ තියෙනවා. සාර්ථක විවාහයක් ගැන. විවාහයේ දී සැකය බලපාන්නේ කෙසේ ද? මේ සැකය බෝධිසත්ව චරිතයට බලපෑවේ කෙසේ ද? ජය ගත්තේ කොහොම ද? අනෙක් අය ජය ගන්නේ කොහොම ද? පතිවත සම්බන්ධ ගැටලු, දරුවන් සම්බන්ධ ගැටලු, පැරැණි බණ කතාවල ස්ත්‍රිය දොස් සහිත කෙනෙක් වගට කියැවෙනවා. ඒවා සම්පූර්ණ වැරැදියි කියලා මෙහි සඳහන් වෙනවා. ස්ත්‍රිය අගය කරන්නේ කොහොමද කියලා මෙහි සඳහන්. හවුල් ව්‍යාපාර, ඒ ආශි‍්‍රත පැන නඟින ගැටලු. ඒවාට විසදුම් යනාදී වශයෙන් එදිනෙදා ජීවිතයේ දී අපට හමු වන බොහෝ ගැටලු වලට මඟ පෙන්වීමක් මේ ග්‍රන්ථයේ ඇතුළත් වෙනවා.* අද බොහෝ දෙනා බොහෝ පීඩාවලින් හෙම්බත් වෙලා. මෙවැනි පීඩාවලට ගොදුරු වන්නේ කුමන කාරණා නිසා දැයි ඔබ සිතන්නේ ද?එදා පැවතියේ කෘෂි ආර්ථික ක්‍රමයක් ආශි‍්‍රත තැන්පත් සමාජයක්. ගම, නියම්ගම, දනව්ව, ජනපදය, පාසල් ජනපදය වශයෙන් මේවායේ තමයි එකිනෙකා ජීවත් වුණේ. මිනිසාගේ මූලික ප්‍රශ්න මේ කොයි සමාජයේත් තියෙනවා. අද ඊට වඩා සමාජය පුළුල් ප්‍රශ්න සංකීර්ණව පැතිරිලා. නාගරිකව, උප නාගරිකව වශයෙන් ගමත් වෙනස් වෙලා. අතීත සමාජය මඟ පෙන්වීමක් ලැබුවේ ධර්ම ශාලාව ආශ්‍රයෙන්. අද ඒවා කරන්නේ ජනමාධ්‍යයෙන්. එදා තිබූ කමත, හේන ආශි‍්‍රත ආර්ථිකය අද සුපර් මාර්කට් එක ආශි‍්‍රතව ගොඩ නැඟිලා. මිනිසාගේ මූලික ගැටලුවල ස්වභාවය වෙනස්. නමුත් ගැටලු ඒ විදිහටම යි. මේ ගැටලු ගැන ගැඹුරට සොයා බැලුවහොත් ධර්ම සාහිත්‍ය තුළින් ඒවාට විසඳුම් හොයා ගන්න පුළුවන්. එදා විස්තීර්ණ වූ පවුල. අද න්‍යෂ්ටික පවුල. මේ ආදී වූ පුළුල් සමාජ කාරණා හේතුවෙන්මයි මෙවැනි ගැටලු පැන නඟින්නේ.* නිර්මාණාත්මක සාහිත්‍ය භාවිතාව, නිවැරදි භාෂා බාවිතය ශිෂ්‍ය පරපුරින් දුරස් වෙලා. මෙයට විසඳුමක් ඔබට යෝජනා කළ හැකි ද?මේක දෙමාපියන්ට විතරක් තනිවම කළ හැකි දෙයක් නෙවෙයි. ළමයෙකුට අංක එක විය යුත්තේ ළමා වියයි. එය අද නෑ. ළමයින් වයසින් ළමයි වගේ හිටියට ළමා විය ගත කරන්න ඔවුන්ට වෙලාවක් නෑ. ටියුෂන් ගිහින් ගෙදර එනකොට රෑ වෙලා. ඊට පස්සේ ටෙලිවිෂන් එකේ. බාහිර ස්වභාව ධර්මයත් එක්ක ළමයින්ගේ සම්බන්ධතාවයක් නෑ. ළමයි අවට පරිසරයට විවෘත වෙන්න ඕනෑ. ඒක නැතිවෙලා තියෙන්නේ මේ තියෙන රටාව හින්දයි.අද දරුවෝ හුදෙකලා වෙනවා. මානසික වශයෙන් පීඩනයට පත් වෙනවා. ඒ නිසා විශාල ජාතික ප්‍රතිපත්තියක් අවශ්‍ය වෙනවා ළමයා හා අධ්‍යාපනය හා සම්බන්ධ කටයුතු කිරීමේ දී. ඒ වගේම දෙමාපියන්ගේ චින්තන රටාවන් වෙනස් වෙන්න ඕනෑ. දරුවන් ගැන බාහිර සැලකිල්ල තිබුණට මදි. දරුවන්ගේ අධ්‍යාත්මිත පෝෂණය ගැන සිතා බලන්නත් ඕනෑ.* සාහිත්‍ය පෝෂණය කෙරෙහි විචාර කලාව බලපාන්නේ කෙසේ ද?සාහිත්‍ය කලාව උදෙසා විචාර කලාව ආරම්භක අවධියේ සිටම ඉතාම හොඳට බලපාලා තියෙනවා. අද එය ඉතාම අවශ්‍ය දෙයක්. කෙනෙක් පොතක් ලිව්වාම පාඨකයා වෙතට එය ගෙන යෑමට හුඟාක් රුකුල් වෙන්නේ විචාරය යි. 60 – 70 කාලපරිච්ඡේදයේ බොහෝ පොත් විකුණන්නේත් විචාරකන් කියවලා බලලා යි. විශේෂයෙන්ම පුවත් පතේ පළ වුණු ග්‍රන්ථ විචාර ඉතාමත් හොඳින් බලපෑවා. 70 ගණන්වල ඉතා හොඳ සඟරා සාහිත්‍යයකුත් තිබුණා. ඒවාට හොඳ අලෙවියකුත් තිබුණා. ඒවායෙහි ග්‍රන්ථ විචාර පළ වුණා. ඒ වගේම ගුවන් විදුලියේත් පොත් ගැන විවිධ විමර්ශන කළා. අද ඉතිරිවෙලා තියෙන්නේ පුවත්පත්වල ග්‍රන්ථ විචාර පමණයි. අද ග්‍රන්ථ විචාර කරන ලේඛයොත් අඩුයි. ඒ නිසා ඒ අයගේ වගකීමත් වැඩි වෙලා.ලේඛකයා තුළත් විචාර බුද්ධියක් තිබිය යුතුයි. එහෙම නොවුණ අය තමයි විචාරකයාට බැණ වදින්නේ.තමන්ගේ නිර්මාණය සර්ව සම්පූර්ණය කියලා ඒ අය හිතාගෙන ඉන්නවා. ඒත් ජ්‍යෙෂ්ඨ ලේඛකයන් ඒ මතයේ නෑ. නොපැසුණු බව, නොමේරූ බවයි පැහැදිලි වෙන්නේ විචාරකයාට දොස් තැබීමෙන්. ලියන හැම දෙයක්ම අග්‍රගන්‍යයි කියලා කියන්න බෑ. ඒකට තමයි විචාරය තියෙන්නේ.මහගම සේකර ප්‍රබුද්ධ කාව්‍යය කරන කාලයේ එයාගේ හිතේ තිබුණු ;දයක් තමයි පාඨකයා එය තේරුම් ගනීවිද? නැද්ද? කියලා. ඒ නිසා ඔහු එක පාරටම පොත පළ කළේ නෑ. සමහර රාත්‍රින් හිදී තමන් ගේ හිතවතුන් කැඳවා ඔවුන්ට ඇසෙන ලෙස හඬ නඟා කියෙව්වා. ඒකේ අඩු ලුහුඬුකම් විමසුවා. මටත් ඒ අවස්්ථාවන්වලට සහභාගි වෙන්න සිදු වුණා. මෙන්න මං පොතක් ලිව්වා. මේකට කාටවත් අත තියන්න බෑ කියලා නිකුත් කළේ නෑ. විචාරකයන් ඒවට දොස් කියනවා නම් ඒවා භාර ගන්නත් කැමැති වුණා..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>18</day>
    </date>
    <link>http://www.dinamina.lk/2012/01/18/_art.asp?fn=f1201185</link>
    <topic/>
    <author>රන්ජන් අමරරත්න</author>
    <content>වලව්වට අව්ව වැටෙන්නට පටන් ගෙන තිබේ. වැරැන්ඩාවේ විශාල හාන්සි පුටුවේ දිගෑ දී සිටින ආරච්චි; දෙකකුල් පුටු ඇඳි මත තබා සුරුට්ටුවක් උර යි. ඔහු ගේ දකුණු පසෙන් උසැ’ති පඩික්කමක් තිබේ. ඊට මඳක් ඔබ්බෙන් වූ මිටි බංකුවෙහි උක්කුවා ඉඳගෙන සිටී.තෙල් බේරෙන කළු සුරුට්ටුව වරෙක ආරච්චිගේ කහට බැඳුණු දත් අතර ද; තව වරෙක ඔහුගේ ම ගොරෝසු දෑඟිලි අතර ද චප්ප වෙමින් හොඳ හැටි බැට කයි, (පව් සුරුට්ටුව!)(සුරුට්ටුවත් හරියට උක්කුවා වගේ තැලෙයි; පොඩිවෙයි; පව් කරුමෙ!)රාලහාමි:- (රැල් බුරුල් හැර කවියක් ගයයි.)මේ පොත හොඳින් කියවාලා බලාලාවැඳ පුද දි - දී උඩු වියනක තබාලායළි ගෙන උඩින් පිළියෙල හෙම නොබාලාපැත්තේ ගහ ගනු මැන ඉරාලාආං දැක්ක ද? ඈ බොල උක්කුවො! බලන්ට කියාපිය ඔය අගනා කයි ය ගෙතුවෙ කවු ද කියල හිට!?උක්කුවා:- එහෙම යි අපේ රාලහාමි, ඕක ඕවිටේ ගෙදර පන් – පැදුරු වියන ජේපින් නෝන ගෙ කයියක් නො වැ!රාලහාමි:- (හිනා) ඒ ගෑනි කොහෙද බොල කයි ගොතන් නෙ? උන් දැ මං වායෙ පණ්ඩිත විභාගෙ පාස් කොල්ල තියෙනව ද?උක්කුවා:- අනේ ද කියන් නෙ අපේ රාලහාමි! ඒ වුණාට උන්දැත් ළමිස්සි කාලෙ හරි ඉස්කුරුප්පුව නො වැ; ... ජේපින් නෝනත් හොඳ - හොඳ කයි දන්නව ඇති!... අහක වෙලා!රාලහාමි:- ඉටි ගෙඩිය!ඔය අගනා කයිය මං ඉළන්දාරි සන්දියෙ (පහත් හඬින්) අපේ මැණිකෙට නව කතා පොතක් දෙන ගමං ලියල දුන්නා! උඹැහැට කියන්ට ඒක මහ විලම්භීත කතා පොතක්! තු? විතරක්! (ආරච්චි පඩික්කම සුරතින් ගෙන කෙළ පහරක් ගස යි.)උක්කුවා:- (තමාට ම) අට්ටබටග් කීව ලු! ආරච්චිය ට මනමාල විසේ ගහල; ඒකනෙ ඔය මැණිකෙ ගැන කියන්නෙ? නොදෝමකිං ඉතරක්! නාකි විසේ ගෙටත් උසේ කීවලු! (හිනා)රාලහාමි:– මොකෑ තෝ කුටු - කුටු ගාන්නෙ? අපේ අපුච්ච හිටියනං; තොගෙ කන් ගැටේට දෙන්නෙ!උක්කුවා:- නෑ අපේ රාලහාමි, මං මේ කල්පනා කොළේ අපේ රාලහාමි ට මොකෑ මේ අල්ල පනල්ලෙ කතා පොතක් මතක් වුණේ කියල හිට; අනේ අම්ම ප!රාලහාමි:- නෑ බං උක්කුං මහත්තයො අපේ අර බණ්ඩාර මුනුපුරා ඉන්නව නෙ වෙ ද?උක්කුවා:- අපුච්චේ මං මොකෑ නො දන්නෙ? බණ්ඩාර චූටි හාමු හීන් පැටිය සන්දියෙ මයෙ මේ අත් දෙකෙන් නළෝ ල තියෙනවා! උන්නැහැ දැන් විස්ස විජ්ජාලෙ නො වැ; අනේ වාසනාවන්! රත් නත්තරේ ම පිහිට යි!රාලහාමි:- කෙං ගෙඩිය! විස්ස විජ්ජාලෙ නෙවී බොල අශ්ප විජ්ජාලෙ! ඌ කතා පොතක් ගෙනත් තිබුණ වානරායණේ ද මොකක් ද කියල හිට! මයෙ අපුච්චේ තනිතර කුණුහරප! උඹැහැට කියන්ට තාම මයෙ බඩ දඟලනවා!උක්කුවා:- ඒක විස්ස විජ්ජාලෙ මහත්තුන් කෙනෙක් ලියාපු පොතක් ද අපේ රාලහාමි? එහෙනං නාක වෙන්ට බෑනෙ!රාලහාමි:- කවු ද බක පණ්ඩිතයෙක් ලියාපු කතා පොතක් තමා. හිතට එන කුණු හරප සේර ම ලියල අන්තිම ට වඳුරු මොටෙකුත් කතාවට ගාවල! බලු බල්ලෙකුට කියවන් ට බෑ! අන්තිමේ ඒක කියවන්ට ඕනෑ විදිහත් කියල දෙනවා! ඔය වෙලාවට තමා හිතෙන්නෙ බඩ කපාගෙන මැරෙන්ට!උක්කුවා:- ඉතින් අපේ රාලහාමිට කියන්ට; ඔච්චර ම වදේ නම්; ඔය පොත් කෑලි සල්ලි දීල හිට ගන්නෙත් නැතිව; කියවන්නෙත් නැතිව හිටියහ ම අහකයි නෙවැ... මං කියන්නෙ අපේ රාලහාමිට එහෙම කොරන් ට බැරි යැ!රාලහාමි:- තෝ මයෙන්... ලුණු - ඇඹුල් ඇතිව අහගන්ට එපා! මං කියෝන එක ද වරද බොල? උන් කුණුහරුප ලියන එක ද වර ද?උක්කුවා:- බලාන ගියහ ම අපේ රාලහාමිට අලුත් කතා පෙන්නන් ට බෑ නොවැ හරියට නයාට අඳු කොළ වායෙ! හැබෑට අපේ රාලහාමි ඔය කතා පොත් ලියන්ට ඕනෙ කොයි විදිහට දැ?රාලහාමි:- යකෝ බොල උක්කුවො කතාවක් හැබෑ නම්; ඒකෙ කුතුහලයක් තියෙන්ට ඕනැ.. කියවන්ට පුළුහං වෙන්ට ඕනැ රසවත් වෙන්ට ඕන, හැඟීමක් – දැනීමක් තියෙන්ට ඕනැ.. අන්තිම වශයෙන් ඔය කතාවෙන් අපේ ජීවිතේට මොක හරි අර්ථයක් එකතු වෙන්ට එපායැ. ඔය එක දෙයක්වත් ඒ අටමඟලෙ ඇතුළෙ නෑ! ඒ විතරක් ද බලාපිය කො මුන්ට පොතකට නමක් දාගන්ටත් බෑ නො වැ!උක්කුවා - අනේ ද කියන්නෙ අපේ රාලහාමි, ඒ වුණට ඔය විස්සවිජ්ජාලෙ ඇත්තො නෙවෙද කතා පොත් ගැන උගන්නන්නෙ? අනේ ඉතින් මම නම් දන්න කෙංගෙඩියක් නෑ!රාලහාමි – දැන් තියෙන විභාග පාස් වුණාට උගතෙක් වෙන්ට බෑ බං! විස්සවිජ්ජාලෙ වැඩිපුර ඉන්නෙ ගිරව්! ඕකෙ උගන්නන ඇත්තොයි, ඉගෙනගන්න ඇත්තොයි සේරම එකයි. උන්ට ඕනෙ ප්‍රංශකාරයො වෙන්ට, ඇමෙරිකන්කාරයො වෙන්ට, ජර්මන්කාරයො වෙන්ට, සිරි ලංකාවෙ සිංහලයො, සිරිලංකාවෙ දෙමළු කවුරුවත් එතැන නෑ.උක්කුවා - ඒක ඉතින් අලුත් තාලෙ නෙවෙද අපේ රාලහාමි?රාලහාමි – තාලෙ! ? ඔය කියන වඳුරු කතාවෙ තාලෙකුත් නෑ! සංවරේකුත් නෑ ! කියවගන්ට පුළුහං භාෂාවකුත් නෑ අන්තිමේ බලපුවහම මොකවත් ම නෑ ! මොනවට ලීවද මන්දා? මොනවට කියවනද මන්දා?උක්කුවා - ඕක මගෙ හිතේ අපේ රාලහාමි, අර මොකද්ද පශ්චාද්වාදෙ වෙන්ට ඇති!රාලහාමි – ඔව්! බොලං ඔව්! කතා පොතේ පිටිපස්ස පැත්තෙ ලියල තියෙන්නෙ ඊට වැඩිය විකාරයක්! ඒකට ටැරී ඊගල්ටන් මහත්තයත් අල්ලගෙන ඒ මහත්තයගෙ අදහස් එක්ක මේ පොත් කෑල්ල කීයටවත් ගැළපෙන්නෙ නෑ! ඔය හදන්නෙ මේ කුණුහරුප පොත උඩදාන්ට නෙවා උක්කුවේ!?උක්කුවා - ඔව් ඉතින් උඩදානවා! පිට කහනවා! සම්බාන දෙනවා! මේක හරිම විකාරයක් නෙවෙද අපේ රාලහාමි!? අනේ මන්දා? පොත් ලිවිල්ලත් හරි පුදුමයි!?රාලහාමි – උක්කුං මහත්තයො! හොඳ එකා වාගේ ගෙහුං පිට හනස්සක් පත්තු කොරාන වරෙංකො මගේ අප්පා !උක්කුවා - ඒ මොකද අපේ රාලහාමි!රාලහාමි – නෑ බං මෑතක හිට ලියවෙච්චි සේරම නවකතා පොත් ටිකයි, සම්බාන ගත්තු නවකතා ටිකයි, සේරම එකට දාල පිට පුච්චන්ට ඕනෑ. නෑත්නං වලව්වට එන හැම පොඩි එකෙක් ම නරක් වෙනවා!උක්කුවා - ඕව කඩලකාරයට විකුණන්ට පුළුවන්නෙ අපේ රාලහාමි!?රාලහාමි – ඇතුළෙ තියෙන ජාති දැක්කොත් කඩලකාරය ගන්නෙත් නෑ බං!උක්කුවා - හෙනං අපි මොකෑ කොරන්නෙ අපේ රාලහාමි!රාලහාමි - තෝ පොත් ලියන්ට පටන් ගනු ඔය විස්සවිජ්ජාල පොත්වලට වඩා වැදගත් පොත් උඹැහැට ලියන්ට පුළුහං! අනේ අම්මප!උක්කුවා හයියෙන් සිනාසෙන්නට පටන් ගත්තේ ය. ඒ සමඟම වෙව්ලා ශරීර සමබරතාව බිඳී ගොස්, ‘තඩාස්’ යන හඬින් උක්කුවා බිමට වැටිණි. රාලහාමි කල්පනා කළේ සිංහල නවකතාවටත් ඒ සන්තෑසිය සිදුවිය යුතු බව ය..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>19</day>
    </date>
    <link>http://www.dinamina.lk/2012/01/19/_art.asp?fn=n1201191</link>
    <topic>සේවක අර්ථසාධක පනතවැඩි ඡන්ද 59කින් සම්මතයි</topic>
    <author>ස්වර්ණා විජේකෝන්, චමීර ඇල්ලදෙණිය සහ සුභාෂිනි සේනානායක</author>
    <content>සේවක අර්ථසාධක අරමුදලේ සාමාජිකයන්ට නිවසක් තැනීමට හෝ වෛද්‍ය ප්‍රතිකාර ලබාගැනීමට සිය ගිණුමේ ඇති ශේෂයෙන් සියයට තිහක මුදලක් ලබාගත හැකිවන පරිදි පාර්ලිමේන්තුවට ඉදිරිපත් කළ සේවක අර්ථසාධක අරමුදල් (සංශෝධන) පනත ඊයේ (18) අනුමත විය.මේ පනත වැඩි ඡන්ද 59 කින් සම්මත විය. පක්‍ෂව ඡන්ද 71 ක් සහ විරුද්ධව ඡන්ද 12 ලැබුණි.මෙම සංශෝධන පනතට අනුව නිවාස ප්‍රතිලාභ සහ වෛද්‍ය ප්‍රතිකාර සඳහා සිය ගිණුමෙන් සියයට තිහක මුදලක් ලබාගත හැක්කේ වසර දහයකට නො අඩු කාලයක් අරමුදලේ දායක මුදල් ගෙවා ඇති සාමාජිකයන්ට පමණි.එමෙන්ම දැනට සේවයේ නියුතු සහ පෞද්ගලික ගිණුමේ බැරට රුපියල් ලක්‍ෂ තුනකට නොඅඩු මුදලක් ඇති සාමාජිකයන්ට ද මේ සියයට තිහක මුදල ලබාගත හැකි වේ.මේ පනත් කෙටුම්පතට අනුව සෑම සාමාජිකයකුටම අරමුදලේ දායකයකු වශයෙන් සිටින කාලය තුළදී තම පුද්ගලික ගිණුමෙන් අවස්ථා දෙකකදී පමණක් මුදල් ලබාගත හැකි වේ. සාමාජිකයාට අයත් ඉඩමක නිවෙසක් ඉදිකිරීම, නිවසක් ඉදිකිරීම සඳහා ඉඩමක් මිලට ගැනීම, නිවාස දේපළක් මිලදී ගැනීම, නිවාස දේපළක් මත ඇති උකසක් බේරුම් කිරීම හෝ අනුමත බැංකුවලින් ලබාගත් නිවාස ණයක ඉතිරි මුදල බේරුම් කිරීම සඳහා සාමාජිකයාට මෙසේ සිය ගිණුමෙන් සියයට තිහක් ලබාගත හැකිය.එමෙන්ම හෘදය සැත්කම්, බයිපාස් සහ පිළිකා සඳහා ප්‍රතිකාර, වකුගඩු බද්ධ කිරීම, සිසේරියන් සැත්කමක් හෝ අනතුරක් සිදුවීම නිසා දින දාහතරකට නොඅඩු කාලයක් රෝහල්ගතව සිටීම වෙනුවෙන් සාමාජිකයාට හෝ ඔහුගේ කලත්‍රයාට හෝ දරුවන් වෙනුවෙන් සිය ගිණුමෙන් සියයට තිහක් ලබාගත හැකිය.ඊට අමතරව සේවක අර්ථසාධක අරමුදලේ සාමාජිකයාට හා සේවා යෝජකයාට හඳුනාගැනීමේ අංකයක් ලබාදීම, සේවක අර්ථසාධක අරමුදල වෙනුවෙන් ලේකම් කාර්යාලයක් ඉදිකිරීම සඳහා එම අරමුදලේ යම් මුදල් ප්‍රමාණයක් කොන්දේසි මත ආයෝජනය කිරීම යන වගන්තීන් ද අදාළ පනතට සංශෝධන ලෙස එක්කිරීමට ඊයේ (18) පාර්ලිමේන්තුවේදී අනුමැතිය ලැබිණි.එමෙන්ම අවම වශයෙන් සේවා නියුක්තයන් පනහක් සේවය කරන සෑම සේවා යෝජකයකු විසින්ම එම මාසයට පසුව එළඹෙන මාසයේ අවසානයට පෙර ශ්‍රී ලංකා මහ බැංකුවට පිටපතක් ද සහිතව මාසික වාර්තාවක් කම්කරු කොමසාරිස්වරයා වෙත ඉදිරිපත් කළ යුතු බවට වූ සංශෝධනය ඇතුළත් කිරීමට ද අනුමැතිය ලැබිණ.එමෙන්ම ගෙවීම් පැහැර හැරීම සම්බන්ධයෙන් රුපියල් දහසක උපරිම දඩය සහ මාස හයක සිරදඬුවම වෙනුවට රුපියල් විසිදහසක් නොඉක්මවන දඩයක් සහ මාස දොළහක් නොඉක්මවන සිරදඬුවමක් යනුවෙන් වූ සංශෝධනයට ද අනුමැතිය ලැබිණි.එමෙන්ම පෞද්ගලික අංශයට අදාළ රක්ෂණ හෝ විශ්‍රාම වැටුප් යෝජනා ක්‍රමයට අදාළ පනතේ සියලු වගන්ති ඉවත් කිරීමට ද එක¼ඟ විය.මෙම පනතට විරුද්ධව එක්සත් ජාතික පක්‍ෂය, දෙමළ ජාතික සන්ධානය සහ ප්‍රජාතන්ත්‍රවාදී ජාතික සන්ධානය ඡන්ද දුන්නේය..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>19</day>
    </date>
    <link>http://www.dinamina.lk/2012/01/19/_art.asp?fn=n1201192</link>
    <topic>නුවරඑළියට මල් තුහින වැසි</topic>
    <author>අසේල කුරුළුවංශ</author>
    <content>අධික සීත කාලගුණික තත්ත්වයත් සමඟ සුදෝ සුදට හිම මෙන් ඇද වැටෙන මල්තුහින සමඟ සුන්දර වූ නුවරඑළියේ අසිරිය විඳින්නට දෙස් විදෙස් සංචාරකයින් අතිවිශාල පිරිසක් මෙම දිනවල එහි පැමිණෙන බව වාර්තා වෙයි.මේ තත්ත්වය හේතුවෙන් දිස්ත්‍රික්කයේ ලැගුම්හල් පිරී පවතින බවත් පාසල් සිසුන් කණ්ඩායම් වශයෙන් පැමිණෙන බවත් දිස්ත්‍රික් ලේකම් ඩී.පී.ජී. කුමාරසිරි මහතා කීය.හෝර්ටන් තැන්න ඇතුළු ප්‍රදේශ රැසක සුදු ඇතිරිල්ලක් සේ මල් තුහින පතිත වී තිබෙනු මෙම දිනවල නුවරඑළියේ සුලබ දසුනකි. නුවරඑළිය දිසාපති මැදුරද මෙම දිනවල සංචාරකයින්ගෙන් පිරී පවතින බව වාර්තාවෙයි. හෝර්ටන් තැන්න ආශ්‍රිතව උෂ්ණත්වය පෙරේදා (18) අලුයම 5.00ට පමණ සෙල්සියස් අංශක 2.5 දක්වා අඩුවී තිබූ බව දිස්ත්‍රික් ලේකම්වරයා පවසයි..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>19</day>
    </date>
    <link>http://www.dinamina.lk/2012/01/19/_art.asp?fn=n1201193</link>
    <topic>13න් ඔබ්බට ගියව්‍යවස්ථා කෙටුම්පතක්</topic>
    <author>ඉන්දික පොල්කොටුව</author>
    <content>දහතුන්වැනි ව්‍යවස්ථා සංශෝධනයෙන් ඔබ්බට ගිය කරුණු ඇතුළත් ආණ්ඩුක්‍රම ව්‍යවස්ථා කෙටුම්පතක් මාධ්‍යවේදී එස්. ලියනගේ මහතා විසින් සම්පාදනය කරනු ලැබ ඇත.ශ්‍රී ලංකා ජනමාධ්‍ය හා අධ්‍යයන පර්යේෂණ පදනමේ ලේකම්වරයා ද වන ඒ මහතා වසර ගණනාවක් විවිධ දේශපාලන පක්ෂ, සංවිධාන, දේශපාලනඥයන්, දේශපාලන විද්වතුන් හා සිවිල් ජනතාව සමඟ සිදු කළ සංවාද හා පර්යේෂණ ඔස්සේ මේ ව්‍යවස්ථා කෙටුම්පත සම්පාදනය කැර තිබේ.සියලු පළාත් ප්‍රධාන ඇමැතිවරුන් ඇතුළත් කැබිනට් කාරක සභා ක්‍රමයක් ද මෙමඟින් යෝජනාකර ඇතැයි ලියනගේ මහතා පවසයි.පරිච්ඡේද තිහකට අධික ප්‍රමාණයකින් සැකැසී ඇති මේ ව්‍යවස්ථා කෙටුම්පත සියලු දේශපාලන පක්ෂ සඳහා සංවාදයකට යොමු කිරීමට ලියනගේ මහතා සූදානමින් සිටී..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>19</day>
    </date>
    <link>http://www.dinamina.lk/2012/01/19/_art.asp?fn=n1201194</link>
    <topic>රැකියා විරහිත උපාධිධාරීන්ට රජයේ රැකියා 15000ක්</topic>
    <author>ජයසිරි මුණසිංහ</author>
    <content>රැකියා විරහිත උපාධිධාරීන් පසළොස් දහසකට රජයේ නව රැකියා ලබාදීමට පෙබරවාරි මාසයේ දී ඉල්ලුම්පත් කැඳවීමට සියලු කටයුතු සූදානම් කොට ඇතැයි රජය ප්‍රකාශ කරයි.නිදහසින් පසු ශ්‍රී ලංකාව පාලනය කළ ආණ්ඩු අතුරින් වැඩිම උපාධිධාරීන් පිරිසකට රජයේ රැකියා ලබා දුන් ආණ්ඩුව මහින්ද රාජපක්‍ෂ ජනාධිපතිවරයාගේ ආණ්ඩුව බව ද මේ තීරණය ප්‍රකාශයට පත් කරමින් ඊයේ (18) දහවල් සිය අමාත්‍යාංශයේ පැවැති මාධ්‍ය හමුවේදී විදුලි සංදේශ හා තොරතුරු තාක්ෂණ ඇමැති රංජිත් සියඹලාපිටිය මහතා අනාවරණය කළේය.වැඩිම උපාධිධාරීන් පිරිසක් රාජ්‍ය සේවයට එක්කළ ආණ්ඩුව ලෙස සතුටු වන අතර, එසේ බඳවා ගත් උපාධිධාරීන්ගේ වෘත්තීය අයිතිවාසිකම් සියල්ල සුරක්‍ෂිත කිරීමට උපාධිධාරි සේවා ව්‍යවස්ථාව රටට හඳුන්වා දෙන බව ද ඇමැතිවරයා පැවැසීය.උපාධිධාරීන්ගේ රැකියා ප්‍රශ්න බොහොමයකට විසඳුම් හිමිවන නව සේවා ව්‍යවස්ථාව සකස් කරන්නැයි දිගු කලක සිට ඉල්ලීම් ඉදිරිපත් වී තිබිණි. මේ ඉල්ලීම් සියල්ල සලකා බලා රජය මේ තීරණය ගත් බව ද සියඹලාපිටිය මහතා අවධාරණය කළේය.රාජ්‍ය සේවය ලක්‍ෂ අටේ සිට ලක්‍ෂ පහට අඩු කිරීමට පිඹුරුපත් සකස් කළ වසර 2001 – 2004 අග්‍රාමාත්‍ය රනිල් වික්‍රමසිංහ මහතාගේ රජය පරාජයට පත්කොට වසර 2005 නොවැම්බර් 17 වැනිදා බලයට පත් මහින්ද රාජපක්‍ෂ ජනාධිපතිතුමාගේ ආණ්ඩුව රාජ්‍ය සේවය හා රාජ්‍ය සේවකයාගේ ගෞරවයත්, අභිමානයත්, ආරක්‍ෂා කළ බව ද සියඹලාපිටිය මහතා මෙහිදී සිහිපත් කෙළේය..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>19</day>
    </date>
    <link>http://www.dinamina.lk/2012/01/19/_art.asp?fn=n1201195</link>
    <topic>සේවකයෝ අකුරට වැඩ කළත්බාධාවකින් තොරව විදුලිය</topic>
    <author>චමීර ඇල්ලදෙණිය</author>
    <content>ලංකා විදුලිබල මණ්ඩලයේ සේවකයන් ඊයේ (18) මධ්‍යම රාත්‍රියේ සිට අකුරට වැඩ කළත් කිසිදු බාධාවකින් තොරව විදුලිය ලබා දීමට පියවර ගෙන ඇතැයි විදුලිබල අමාත්‍යාංශය අවධාරණය කරයි.ජනාධිපතිවරයා ලබාදුන් නියෝගය මත විදුලි සේවකයින්ගේ මූලික වැටුපට සියයට 25 කින් වැටුප් වර්ධනය ලබා දී ඇති බවත්, එම තත්ත්වය තිබියදී මෙවැනි වෘත්තීය ක්‍රියාමාර්ගයක් ගැනීම සුදුසු නොවන බවත් විදුලිබල අමාත්‍යාංශය අනාවරණය කරයි.විදුලි පාරිභෝගිකයන් අපහසුතාවට පත්කිරීමට කිසි ලෙසකත් ඉඩ නොතබන බවත් විදුලිබල අමාත්‍යාංශය අවධාරණය කරයි..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>19</day>
    </date>
    <link>http://www.dinamina.lk/2012/01/19/_art.asp?fn=n1201196</link>
    <topic>අන්දමන් දූපතේ වසර 2ක් රඳවා සිටි ධීවරයන් 6කට නිදහස</topic>
    <author>මහින්ද අලුත්ගෙදර</author>
    <content>වසර දෙකකට ආසන්න කාලයක් ඉන්දියාවේ අන්දමන් දූපත් හි රඳවා සිටි ශ්‍රී ලාංකික ධීවරයන් 6 දෙනකු නිදහස් කර තිබේ.මේ ශ්‍රී ලාංකිකයන් සම්බන්ධයෙන් පවරා තිබූ නඩුව ඉන්දියාවේ අන්දමන් මහාධිකරණයේ දී ඊයේ (18) සළකා බැලූ අවස්ථාවේ දී මොවුන්ව නිදහස් කරන ලෙස නියම කළ බව වාර්තා වෙයි. ශ්‍රී ලාංකික ධීවරයන් වෙනුවෙන් ක්‍රිෂ්ණ රාඕ නමැති නීතීඥයකු පෙනී සිට ඇත.කල්පිටිය, කන්දකුලිය ප්‍රදේශයෙන් මුහුදු ගිය මේ ශ්‍රී ලාංකිකයන් 6 දෙනා පසුගිය 2010 වසරේ මාර්තු මස 10 වැනිදා ඉන්දීය වෙරළාරක්ෂක බළකාය විසින් අත්අඩංගුවට ගෙන තිබේ.සචින් - 02 නමැති යාත්‍රාවෙන් ධීවර කටයුතුවල නිරතව සිටියදී ත්‍රීකුණාමලය මුහුදු තීරයට ඔබ්බෙන් වූ මුහුදු ප්‍රදේශයේ දී මොවුන් ඉන්දීය වෙරළාරක්ෂක බලකායේ අත්අඩංගුවට පත්ව ඇත.මේ ධීවරයන් පිරිස වහාම නිදහස් කරන ලෙස කන්දකුලිය ?ශ්‍රී සමුද්‍රාසන්න විහාරස්ථානයේ විහාරධිපති බැඳිවැවේ දියසේන හිමියන් ඇතුළු හිමිවරුන් උපවාසයක් ද පැවැත්වූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>19</day>
    </date>
    <link>http://www.dinamina.lk/2012/01/19/_art.asp?fn=n1201197</link>
    <topic>මහජන සම්පත 2,500 වැනි දිනුමට තෑගි කන්දක්</topic>
    <author>ධනුෂ්ක ගොඩකුඹුර සහ මහින්ද අලුත්ගෙදර</author>
    <content>මහජන සම්පත 2500වැනි වාරයේ දිනුම් ඇදීම් උත්කර්ෂවත් අන්දමින් සිදු කිරීමට ජාතික ලොතරැයි මණ්ඩලය කටයුතු සංවිධාන කර ඇත.එම ලොතරැයියේ 2500වැනි වාරය සමරමින් “ලොතරැයි ඉතිහාසයේ රන් සලකුණ” දිනුම් ඇදීම මැදිරිගිරිය මධ්‍ය මහා විද්‍යාලයේදී හෙට (20) සිදු කෙරෙන බව ජාතික ලොතරැයි මණ්ඩලය පවසයි. මේ දිනුම් ඇදීම වෙනුවෙන් සුපුරුදු අංකවලට අමතරව විශේෂිත අංකයක් ටිකට්පතේ සඳහන් කර ඇති අතර එම අංකය වෙනුවෙන්ද විශේෂිත දිනුම් ඇදීමක් සිදු කෙරෙන බවත් ජයග්‍රාහකයාට රුපියල් ලක්ෂ 50කට අධික සුඛෝපභෝගී මෝටර් රථයක් පිරිනමන බවත් ජාතික ලොතරැයි මණ්ඩලයේ සභාපති චමින්ද අතුළුවගේ මහතා පවසයි.මේ ලොතරැයි දිනුම් ඇදීමට සමගාමීව පොළොන්නරුව හා අනුරාධපුර දිස්ත්‍රික්කයන්හි අලෙවිකරණ ටිකට්පත් සමඟ කූපන් පතක් නොමිලේ නිකුත් කෙරෙන අතර එය පුරවා අලෙවි නියෝජිතයාට බාර දිය යුතු බවත් එම කූපන්පත් කුසපත් ඇදීමක් සඳහා යොමු කර ජයග්‍රාහකයන්ට ත්‍යාග පිරිනමන බවත් හෙතෙම සඳහන් කරයි.එහිදී පළමු ත්‍යාගයට ත්‍රීරෝද රථයක්ද දෙවැනි ත්‍යාගයට යතුරු පැදියක්ද පිරිනමන අතර තෙවැනි ත්‍යාගය සඳහා වතුර මෝටරයක් හිමිවේ. ඊට අමතරව සැනසිලි ත්‍යාග වශයෙන් පාපැදි 10 ක් පිරිනැමීමට කටයුතු යොදා තිබේ. 1970 වසරේදී හඳුන්වා දුන් මහජන සම්පත ලොතරැයිය එවකට අගමැතිනී සිරිමාවෝ බණ්ඩාරනායක මැතිනියගේ ප්‍රධානත්වයෙන් දිනුම් ඇදීම සිදු කර ඇත. විවිධ වාර්තා තබමින් මහජන සම්පත ලොතරැයිය මේ දක්වා අඛණ්ඩව පැමිණ තිබෙන අතර ලොතරැයි ඉතිහාසයේ එක් ත්‍යාග ලාභියෙකුට පිරිනැමූ ඉහළම ත්‍යාගය පිරිනැමීමටද සමත් විය..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>19</day>
    </date>
    <link>http://www.dinamina.lk/2012/01/19/_art.asp?fn=n1201198</link>
    <topic>අධිකරණ නියෝගයෙන්ලේක්හවුස් උද්ඝෝෂකයෝ ඉවතට</topic>
    <author>මානෙල් පුෂ්ප කුමාරි</author>
    <content>ලේක්හවුස් ආයතනයේ උද්ඝෝෂණයේ නිරත වූ වෘත්තීය සමිති සංගම් සේවක පිරිසට එම ආයතනයට ඇතුළුවන ප්‍රධාන දොරටුවෙන් ඉවත් වන ලෙසට කොළඹ කොටුව මහෙස්ත්‍රාත් සහ අතිරේක දිසා විනිසුරු කණිෂ්ක විජේරත්න මහතා ඊයේ (18) නියෝගයක් නිකුත් කළේය.සිද්ධිය සම්බන්ධයෙන් වැඩිදුර වාර්තාවක් අද (19) ඉදිරිපත් කරන ලෙස කොටුව පොලිසියට එහිදී නියම කරනු ලැබීය. ලේක්හවුස් ආයතනයේ මෙහෙයුම් අධ්‍යක්‍ෂ උපුල් දිසානායක මහතා පොලිසියට කළ පැමිණිල්ලකට අනුව කොටුව පොලිස් ස්ථානාධිපති ප්‍රධාන පොලිස් පරීක්‍ෂක චමිල් රත්නායක මහතා සිද්ධිය පිළිබඳ අධිකරණයට ඉදිරිපත් කළ බී වාර්තාව සැලකිල්ලට ගනිමින් මහෙස්ත්‍රාත්වරයා ඉහත නියෝගය නිකුත් කළේ ය.උද්ඝෝෂකයන් පිරිස ලේක්හවුස් ආයතනයට ඇතුළුවීමට නොහැකි වන පරිදි මාර්ගය අතුරාගෙන බිම වාඩිවී සිටින බවත්, ඔවුන් කෑකෝගසමින් සේවයට පැමිණෙන අයවලුන්ගේ නිදහසට බාධාවන අයුරින් උපහාසාත්මක වචන කියා බැනවදින බවත් පැමිණිලිකරු පොලිසියට ප්‍රකාශ කර තිබේ.මොවුන් රජයේ දේපළවලට හානි කරමින් ජනාධිපතිතුමාට හා ලේක්හවුස් ආයතනයේ පරිපාලනයට විවිධ චෝදනා නගමින් හැසිරෙන බවත්, මේ නීතිවිරෝධී රැස්වීමට සම්බන්ධ නොවී, සේවයට පැමිණෙන සේවකයන් සමඟ ගැටුමක් ඇති කරගැනීමට ඔවුන් උත්සාහ කරන අතර, මේ හේතුවෙන් ආයතනය තුළ රාජකාරී කටයුතු කරගෙන යාමේ අපහසුතාවක් ගොඩනැඟී ඇති බවත් එහි සඳහන් වෙයි.මහජනතාවට ඇතුළුවිය නොහැකි පරිදි මාර්ගය අහුරාගෙන මහජන සාමයට බාධාවන අයුරින් දිගින් දිගටම ක්‍රියාවේ යෙදෙන බවත්, තවදුරටත් එම ක්‍රියාවේ යෙදුනහොත්, මහජන සාමය කඩවී ප්‍රචණ්ඩකාරී තත්ත්වය ඇතිවී වැඩ කරන සේවකයන් ඇතුළු මහජනතාවට අවහිරවීමට ඉඩ ඇති බවට අධිකරණයට වාර්තා කර ඇති බැවින් ඩබ්. එම්. පී. ඒ. දසනායක, ඒ. සුදුසිංහ, ජේ. එස්. ඩී. සොයිසා, රුක්මන්, රංජිත් ගුණවර්ධන ඇතුළු කණ්ඩායමට එම ස්ථානයෙන් ඉවත් වන ලෙසට මහෙස්ත්‍රාත්වරයා මෙසේ නියෝග කර ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>19</day>
    </date>
    <link>http://www.dinamina.lk/2012/01/19/_art.asp?fn=n1201199</link>
    <topic>සීතල අඩුවෙයි</topic>
    <author>ශීලා උඩුවර</author>
    <content>මේ දිනවල පවතින දැඩි වියලි කාලගුණ තත්ත්වය ඉදිරි දින කීපයේ වෙනස් නොවන බවත් අධික සීතල තත්ත්වය ක්‍රමයෙන් අඩුවන බවත් කාලගුණ විද්‍යා දෙපාර්තමේන්තුව කියයි.දිවයිනේ ස්ථාන ස්වල්පයකට පමණක් ඉදිරි දිනවලදී සවස් කාලයේ ගිගිරුම් සහිත වැසි ස්වල්පයක් ඇතිවිය හැකි බව ද දෙපාර්තමේන්තුව කියයි. නුවරඑළියේ උෂ්ණත්වය ඊයේ සෙල්සියස් අංශ 8 ක්ව තිබූ බවද දෙපාර්තමේන්තුව කියයි..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>19</day>
    </date>
    <link>http://www.dinamina.lk/2012/01/19/_art.asp?fn=n12011910</link>
    <topic>පෞද්ගලික විශ්‍රාම වැටුප් පනත් තුනම රජය ඉල්ලා අස්කරගනී</topic>
    <author>ස්වර්ණා විජේකෝන්, චමීර ඇල්ලදෙනිය සහ සුභාෂිනි සේනානායක</author>
    <content>පෞද්ගලික අංශය සඳහා විශ්‍රාම වැටුප් යෝජනා ක්‍රමයක් ඇතිකිරීම සඳහා පාර්ලිමේන්තුවට ඉදිරිපත් කරන ලද පනත් කෙටුම්පත් තුනක් ආණ්ඩුව ඊයේ (18) ඉල්ලා අස්කර ගත්තේය.පෞද්ගලික අංශයේ විශ්‍රාම වැටුප් ක්‍රමයක් වෙනුවෙන් ඉදිරිපත් කරන ලද සේවා නියුක්තිකයන්ගේ විශ්‍රාම වැටුප් ප්‍රතිලාභ අරමුදල් පනත් කෙටුම්පත, විදේශ සේවා නියුක්තිකයන්ගේ විශ්‍රාම වැටුප් ප්‍රතිලාභ අරමුදල් පනත් කෙටුම්පත, විශ්‍රාම වැටුප් (අනුෂාංගික විධිවිධාන) පනත් කෙටුම්පත යන පනත් කෙටුම්පත් තුන ආණ්ඩුව මෙලෙස ඉල්ලා අස්කරගත්තේය.පාර්ලිමේන්තුව ඊයේ (18) දිනට නියමිත ප්‍රධාන කටයුතු ආරම්භයේදී මේ පනත් කෙටුම්පත් ආණ්ඩුව ඉල්ලා අස්කර ගන්නා බව සභානායක, වාරිමාර්ග හා ජල කළමනාකරණ ඇමැති නිමල් සිරිපාල ද සිල්වා මහතා සභාවට දැනුම් දුන්නේය.පනත් කෙටුම්පත් තුන ඉල්ලා අස්කර ගැනීම සඳහා සභාවේ එකඟතාව ඇවැසි බවට කතානායක චමල් රාජපක්ෂ මහතා දැනුම් දුන් අතර, සභාවේ එකඟතාව මත පනත් කෙටුම්පත් තුන ඉල්ලා අස්කර ගත්තේය..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>19</day>
    </date>
    <link>http://www.dinamina.lk/2012/01/19/_art.asp?fn=n12011911</link>
    <topic>නෙළුම් කුලුනට මුල් ගල තැබේ</topic>
    <author>ධනුෂ්ක ගොඩකුඹුර සහ මහින්ද අලුත්ගෙදර</author>
    <content>දකුණු ආසියාවේම මෙතෙක් ඉදි කෙරුණු උසම ගොඩනැගිලි අඟුටු මිට්ටන් කරන නෙළුම් කුලුන බහු සම්ප්‍රේෂණ මධ්‍යස්ථානය හා විනෝදාස්වාදය සපයන මධ්‍යස්ථානයේ ඉදි කිරීම් කටයුතු ආර්ථික සංවර්ධන ඇමැති බැසිල් රාජපක්ෂ මහතා අතින් හෙට (20) ඇරඹෙයි.ශ්‍රී ලාංකේය සළකුණ ජාත්‍යන්තරයේ සනිටුහන් කරන නෙළුම් කුලුනේ උස මීටර් 350 කි. කුලුන හා විනෝදාස්වාදය සපයන මධ්‍යස්ථානය ඉදි කිරීම සඳහා වැය කරන මුදල රුපියල් කෝටි 1147. 3 කි. උසින් දකුණු ආසියාවේ පළමු වැන්න වන අතරම ලෝකයේ පස් වැන්න වීමටත් හැකියාව ඇති නෙළුම් කුලුන කොළඹ ඩී. ආර්. විජේවර්ධන මාවතේ හෙක්ටයාර් 3.6ක භූමි භාගයක ඉදි කෙරේ.මවු බිමේ අභිමානය ලොවටම කියා පාන සංකේතයක් වශයෙන් දැවැන්ත කුලුනක් කොළඹ නගරය ආශි‍්‍රතව ඉදි කළ යුතු බවට ජනාධිපති මහින්ද රාජපක්ෂ මහතා ඉදිරිපත් කළ සංකල්පයක් අනුව මේ කුලුන ඉදි කෙරේ.මේ මඟින් ගුවන් විදුලි සේවා සපයන්නන් 50කට, රූපවාහිනී සේවා සපයන්නන් 50කට සහ විදුලි සංදේශ සේවා සපයන්නන් 20කට පහසුකම් ලබා ගත හැකි වන අතර ඒ මඟින් කොළඹ නගරයේ විවිධ ගොඩනැගිලිවල ස්ථාපිත කර තිබෙන එෆ්. එම්. ඇන්ටෙනා අවම කිරීමට හැකිවන බවද විදුලි සංදේශ නියාමන කොමිෂන් සභාව පවසයි.කොළඹ නගරයේ සංකේතයක් වශයෙන් ඉදි කෙරෙන කුලුනේ ඉදි කිරීම මාස 30 ක් ඇතුළත නිම කිරීමට නියමිත බව විදුලි සංදේශ නියාමන කොමිසන් සභාවේ අධ්‍යක්ෂ ජෙනරාල් අනූෂ පැල්පිට මහතා පැවසීය.අපේ අතීත අභිමානය විදහා පාන අයුරින් නෙළුම් පොහොට්ටුවක හැඩයෙන් ශීර්ෂයකින් යුතු නෙළුම් කුලුන සිවු මහල් කුඩා පීඨිකා සහිත නිදහස් ස්ථාවර කුලුනකින්ද මධ්‍යම විශ්කම්භය සහිත ආධාර කුලුණු දෙකකින්ද මහල් 8 ක් සහිත කුලුනු ශීර්ෂයකින්ද සමන්විත වෙයි. ඊට අමතරව වානේ රාමුව සහිත ඇන්ටෙනා කුඹයකින්ද සමන්විතයි. මේ මහල් 8 කින් සමන්විත කුලුන, නැරඹුම් මැදිරිය, කැරකෙන භෝජනාගාරයක්, අමුත්තන් 1000 කට සහභාගි විය හැකි ශාලාවක්, ගිනි අනාවරණය කිරීම හා ගිනි නිවීම, අධි සංචිත ටැංකි හා විදුලි සංදේශ උපකරණ රැසකින් සමන්විත වෙයි.මේ ව්‍යාපෘතිය ක්‍රියාත්මක කිරීම සඳහා මොරටුව විශ්ව විද්‍යාලය තාක්ෂණික සහාය ලබාදෙන අතර චීන සමාගම් දෙකක් එහි ඉදිකිරීම භාරව සිටී.කොළඹ නගරය මධ්‍යයේ අභිමානවත්ව නැඟී සිටින නෙළුම් කුලුන දෙස් විදෙස් සංචාරකයන්ගේ සිත් ඇද ගන්නා ස්ථානයක් වෙතැයි කොමිසන් සභාව විශ්වාසය පළ කරයි..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>19</day>
    </date>
    <link>http://www.dinamina.lk/2012/01/19/_art.asp?fn=n12011912</link>
    <topic>අනුර සේනානායකජ්‍යෙෂ්ඨ නියෝජ්‍ය පොලිස්පති ධුරයට</topic>
    <author/>
    <content>කොළඹ දිසාව බාර නියෝජ්‍ය පොලිස්පති අනුර සේනානායක මහතා ජ්‍යෙෂ්ඨ නියෝජ්‍ය පොලිස්පති ධුරයට උසස් කර තිබේ.පොලිස් ස්ථානාධිපතිවරයකු ලෙස දිවයිනේ ප්‍රදේශ ගණනාවක සේවය කළ අනුර සේනානායක මහතා කොට්ඨාස බාර නිලධාරියකු ලෙසද පොලිස් කොට්ඨාස ගණනාවක සේවය කර තිබේ.අධ්‍යක්‍ෂවරයකු ලෙස පොලිස් ප්‍රවාහන කොට්ඨාසය, මූලස්ථාන අපරාධ කොට්ඨාසය සහ කොළඹ අපරාධ කොට්ඨාසයේ රාජකාරී කළ ඒ මහතා කොළඹ දිසාවේ පාතාල, කප්පම් ගැනීම්, මත්ද්‍රව්‍ය ජාවාරම් මැඩපැවැත්වීමට විශේෂ මෙහෙයුම් ගණනාවක් දියත් කළ නිලධාරියෙකි..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>19</day>
    </date>
    <link>http://www.dinamina.lk/2012/01/19/_art.asp?fn=n12011913</link>
    <topic>ඡන්ද හිමි නාමලේඛනයමැතිවරණ වෙබ් අඩවියට</topic>
    <author/>
    <content>ඡන්ද හිමි නාමලේඛනය මැතිවරණ දෙපාර්තමේන්තුවේ වෙබ් අඩවියට ඇතුළත් කිරීමට කටයුතු කරන බව ඇමැති දිනේෂ් ගුණවර්ධන මහතා පාර්ලිමේන්තුවේදී ඊයේ (18) ප්‍රකාශ කළේය.ඒ සඳහා මැතිවරණ නීතිය සංශෝධනය කළයුතු අතර මැතිවරණ නීතිය සංශෝධනය කිරීමේ කටයුතු දැනට සිදුවන බවද ඇමැතිවරයා සඳහන් කළේය.ඡන්ද හිමි නාමලේඛනය වෙබ් අඩවියට ඇතුළත් කිරීමට හැකිවන සේ මැතිවරණ නීතිය වෙනස්විය යුතු අතර දැනටමත් එහි මූලික කටයුතු සිදු කෙරේ.හම්බන්තොට දිස්ත්‍රික් පාර්ලිමේන්තු මන්ත්‍රී සජිත් පේ‍්‍රමදාස මහතා විසින් අසන ලද වාචික ප්‍රශ්නයකට පිළිතුරු දෙමින් ඇමැතිවරයා මේ බව සඳහන් කළේය..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>19</day>
    </date>
    <link>http://www.dinamina.lk/2012/01/19/_art.asp?fn=n12011914</link>
    <topic>මුදල් අමාත්‍යාංශ කාරක සභාවේ සාකච්ඡා වූ කරුණු මාධ්‍යයට යෑම ගැන පරීක්ෂණයක්</topic>
    <author>ස්වර්ණා විජේකෝන්, චමීර ඇල්ලදෙණිය සහ සුභාෂිනි සේනානායක</author>
    <content>මුදල් අමාත්‍යාංශ උපදේශක කාරක සභාවේ සාකච්ඡා වූ කරුණු ඊයේ (18) ඉංගී‍්‍රසි පුවත්පත් දෙකක පළවීම සම්බන්ධයෙන් පරීක්ෂණයක් පවත්වන බව කතානායක චමල් රාජපක්ෂ මහතා පාර්ලිමේන්තුවේ දී ඊයේ (18) ප්‍රකාශ කළේය.උපදේශක කාරක සභාවල සාකච්ඡා වන කරුණු මාධ්‍යයෙහි වාර්තා කිරීම ස්ථාවර නියෝගවලට පටහැනි බවද කතානායකවරයා සඳහන් කළේය. මේ සම්බන්ධයෙන් පරීක්ෂණයක් පවත්වන බවද හෙතෙම ප්‍රකාශ කළේය.මෙහිදී අදහස් දැක්වූ ආණ්ඩු පක්ෂයේ ප්‍රධාන සංවිධායක, ජලසම්පාදන හා ජලාපවාහන ඇමැති දිනේෂ් ගුණවර්ධන මහතා සඳහන් කළේ මුදල් අමාත්‍යාංශ උපදේශක කාරක සභාවේ දී මතු කරන ලද ප්‍රශ්නයකට මහ බැංකු අධිපති අජිත් නිවාඩ් කබ්රාල් මහතා පැහැදිලි පිළිතුරක් ලබා දී ඇති බවයි. එසේ තිබියදීත් වැරැදි ලෙස මේ පුවත්පත් දෙක තොරතුරු වාර්තා කර ඇති බවත්, මේ තොරතුරු ලබා දී ඇත්තේ විපක්ෂය බවත් දිනේෂ් ගුණවර්ධන මහතා සඳහන් කළේය.මෙහිදී අදහස් දැක්වූ විපක්ෂනායක රනිල් වික්‍රමසිංහ මහතා සඳහන් කළේ මේ තොරතුරු මාධ්‍යයෙහි පළවීම අනුමත කළ නොහැකි බවයි. එමෙන්ම මේ තොරතුරු ලබා දී ඇත්තේ විපක්ෂය විසින් බවට චෝදනා කිරීම සාධාරණ නොවන බවද හෙතෙම වැඩිදුරටත් පැවැසීය..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>19</day>
    </date>
    <link>http://www.dinamina.lk/2012/01/19/_art.asp?fn=r1201191</link>
    <topic>ඇඳි වතත් ඔට්ටුවට තබාබූරුවා ගහලා පැරදිලා</topic>
    <author>කුරුවිට සමූහ – රූපිකා කේ. බණ්ඩාර</author>
    <content>සිංහල අවුරුදු සමය උදාවත්ම බූරුපිටියට යෑම වැඩි පිරිසකගේ පුරුද්දකි. පළපුරුද්දෙන් වාසි ලබා ගන්නා අයද බොහෝය. අතේ ඇති මුදල් බූරුපිටියට පුදකොට ඉවර වුවද එතැනින් නොනැවතී බඩු - භාණ්ඩ පවා ඔට්ටු ඇල්ලීමට බොහෝ පිරිස් පෙළඹී සිටිති.මේ කියන බූරු පිටියටද පැවතුනේ ගම්මානයේ නිවෙසකය. සයිමන්ද පිටිය ආරම්භයේ සිටම එහි රැඳී සිටියේය. අතේ තිබූ සියලුම මුදල් යෙදවුවද හිමිවූයේ පරාජයමය. ඊළඟට ඔහුගේ විදුලි පන්දමද බූරු පිටියෙහි ඔට්ටුවක් විය. ලැබුණු ජයක් නැත. අත්ඔරලෝසුවද ඔට්ටුවට තැබුවත් පළක් වූයේ නැත.එහෙත් පිටියෙන් නැගිටීමට සිතක්ද නැත. අවසානයට වාසියක් බලාපොරොත්තුවෙන් ඔහු හැඳ සිටි අලුත්ම සරමද ඔට්ටුවට තැබුවේය. එයිනුත් පැරදුණු ඔහු බූරුපොලෙන් නැගිට සමර ගලවා දී යට ඇඳුම පිටින් කළුවරේම නිවෙසට පැමිණියේ බයාදු ලෙසිනි.සැමියා මෙලෙස පැමිණෙනු දුටු බිරිඳ කෝපාවිශ්ඨව කරුණු විමසද්දී සත්‍ය හෙළිකිරීමට ඔහුට සිදුවිය. බිරියගේ දරුණු වාග් ප්‍රහාර මධ්‍යයේ නිවෙසෙහි දොර වැසීම නිසා එළිවනතුරු ඉස්තෝපුවේ ගතකිරීමට සයිමන්ට සිදුවිය.කෙසේ හෝ ඔහුගේ බූරුවා ගැසීම එතැනින් හමාර විය. ඒ. නැවත බූරුපිටියකට ගියහොත් ඉස්තෝපුවද අහිමි වන බව දන්නා හෙයිනි..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>19</day>
    </date>
    <link>http://www.dinamina.lk/2012/01/19/_art.asp?fn=r1201192</link>
    <topic>ගෝනාපොළ - ඔලබොඩුව මාර්ගයේවැසි දිනවලට පයින්වත් යන්න බෑ</topic>
    <author>හොරණ සමූහ බන්ධුල ආර්.ගුලවත්ත</author>
    <content>බස්නාහිර පළාත් මාර්ග සංවර්ධන අධිකාරියට අයත් මොරගහහේන, කහටපිටිය, ඔලබොඩුව, ගෝනාපොළ හරහා පිළියන්දල දක්වා විහිදී ඇති අතුරු මාර්ගයේ ගෝනාපොළ සිට ඔලබොඩුව හන්දිය දක්වා ඇති කි.මී. 1 1/2ක් පමණ වන මාර්ග කොටස වාරි මාර්ගයක් බවට පත්ව ඇතැයි ප්‍රදේශයේ ජනතාව පවසති.එම කොටස අයත් තොටුපොළ සමීපයේ වංගු පෙදෙස වාහනවලට නොව පා ගමනින් ගමන් ගන්නා කෙනෙකුට හෝ ගමන් කිරීමට නොහැකි ලෙස මාර්ගය ඉතා අබලන් තත්වයට පත්ව ඇත. මාර්ගයේ දෙපසෙහි කානු පද්ධතියත් නැත. වර්ෂා දිනවලට ගලා එන ජලය තොටුපොළවලට ගලායන ආකාරයේ කානු පද්ධතියක් සකස් කළහොත් මාර්ග හානිය අවම කර ගැනීමට හැකි යැයි ගම්වාසීහු පවසති.මාර්ගස්ථ ප්‍රවාහන අධිකාරියට අයත් බස් රථ 13ක් ලංගම බස් හතරක් මෙම මාර්ගයෙහි දිනපතා ධාවනය කෙරේ. කළුගල් ප්‍රවාහනයෙහි යෙදෙන ට්‍රිපර් රථ මෙම මාර්ගයෙහි නොමැති වේලාවක් දක්නට නැත. උදේ 5.00 සිට රාත්‍රී 12.00දක්වා වාහන ගමනා ගමනය සිදු කෙරේ. බස්නාහිර පළාත් සභාවට අයත් මෙම අතුරු මාර්ගය ඉක්මණින් අලුත්වැඩියා නොකළහොත් බරපතළ හානියක් සිදුවන බව ප්‍රදේශවාසීහු පවසති..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>19</day>
    </date>
    <link>http://www.dinamina.lk/2012/01/19/_art.asp?fn=r1201193</link>
    <topic>ස්වර්ණාභරණ හිමිකරුගේ හොඳ හිත දිනූ සේවකයා ලක්‍ෂ හතරක රන් භාණ්ඩ වෙළෙඳසලෙන් උස්සලා</topic>
    <author>කොච්චිකඩේ විශේෂ ඩී. මිහිඳුකුල</author>
    <content>මීගමුව වැල්ලවීදිය, ලුවිස් පෙදෙසේ විදේශීය සංචාරකයන් සඳහා රන් භාණ්ඩ අලෙවි කිරීමට ස්වර්ණාභරණ වෙළෙඳසල් කීපයක් ඇත.දළුපත පදිංචි මොහොමඩ් සදාම් මොහොමඩ් අසුර්දීන් මෙහි එක් වෙළෙඳසලක හිමිකරුය.මොහුගේ හොඳ හිත දිනාගත් වෙළෙඳසලට මෑතදී පැමිණි සේවකයෙක් සිටී. ඔහු කපටිය. නමුත් ප්‍රියමනාපය. රන් භාණ්ඩ කීපයක් සොරකම් කිරීමේ චේතනාවක් ඔහුට පහළ වී තිබුණි. වෙළෙඳසලේ අයිතිකරු නිතරම සෝදිසියෙන් සිටින නිසා මොහුට සොරකම් කිරීම පහසු නොවීය.වෙළෙඳසල් හිමිකරුට පසුගිය නත්තල් දින සහ ඊට පසු දින විශේෂ හේතුවක් නිසා වෙළෙඳසලට ඒමට නොහැකි විය. එබැවින් ඒ කටයුතු නිසි පරිදි ඉටුකිරීමට තවත් අයකු වෙත පවරා තිබුණි.නමුත් කිසිවකුට නොදැනෙන ලෙස ආරක්‍ෂිත ලාච්චුවක දමා තිබූ මැණිකක් ඔබ්බවා සාදන ලද මුදුවක්, අත් පළඳනාවක් ඇතුළු රන් භාණ්ඩ කීපයක් අර සේවකයා විසින් සොරාගෙන තිබේ.වෙළෙඳසල් හිමිකරු යළි පැමිණි දිනයේ රන් භාණ්ඩ සොරකම් කළ තැනැත්තා නිවාඩු ලබාගෙන පිටව ගොස් සිටියේය. වෙළෙඳසල් හිමිකරු රන් භාණ්ඩ ලේඛනය හා වෙළෙඳසලේ තිබූ භාණ්ඩ ගැන සැසඳීමේදී භාණ්ඩුවල අඩුව සොයාගන්නා ලදී. නැතිව ඇති රන් භාණ්ඩවල වටිනාකම හාරලක්‍ෂ දසදහසක් විය.හිමිකරු සිද්ධිය ගැන කිසිවකුට නොකියා විපරමින් සිටියේය. නිවාඩු ලබාගෙන ගොස් සිටි සැකකරු පසුදින සේවයට පැමිණියේය.ඔහුගේ ගමන් විලාසය ද හැසිරීම ද හෙතෙම අධ්‍යයනය කළේය. සිද්ධිය පොලිසියට පැමිණිලි කළේය.මීගමු පොලිසියේ නිලධාරීහු සැකකරු අත්අඩංගුවට ගෙන ප්‍රශ්න කිරීමේදී රන් භාණ්ඩ සොරකම් කළ ආකාරයත්, විකුණා තිබූ ස්ථානයත් සොයා ගැනීමට හැකි විය.මීගමුව පොලිසිය විසින් සැකකරු මීගමුව මහේස්ත්‍රාත් අධිකරණයට ඉදිරිපත් කළේය.වරද පිළිගත් සැකකරු රු. 20000ක මුදල් ඇප හා ලක්‍ෂ 2ක ශරීර ඇප මත මුදාහැරීමට මීගමුව ප්‍රධාන මහේස්ත්‍රාත් ඒ. එම්. එන්. පී. අමරසිංහ මහතා නියෝග කළේය. දඬුවම් නියම කිරීම පෙබරවාරි 19 වැනිදාට කල් තබන ලදී..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>19</day>
    </date>
    <link>http://www.dinamina.lk/2012/01/19/_art.asp?fn=r1201194</link>
    <topic>තරුණ නායකයන් බිහි කිරිමේ අරමුණින් සෑම ග්‍රාම සේවා වසමකටම යෞවන සමාජ</topic>
    <author>රඹුක්කන උතුර සමූහ විපුල එස්. කුමාරතුංග</author>
    <content>දිවයිනේ සෑම වසමක්ම ආවරණය වන පරිදි යෞවන සමාජ පිහිටුවීමට ජාතික තරුණ සේවා සභාව ඉලක්ක කර ඇති බව සබරගමු පළාත් යෞවන කටයුතු හා ක්‍රීඩා ඇමැති ශ්‍රීලාල් වික්‍රමසිංහ මහතා කියා සිටියි.රඹුක්කන මැතිවරණ කොට්ඨාසයේ යෞවන සමාජ බල මණ්ඩලය අමතමින් ඇමැතිවරයා මේ බව අනාවරණය කර සිටියේය. රඹුක්කන ප්‍රජා ශාලාවේදී මේ රැස්වීම පැවැත්විණි.ඒ මහතා මෙසේ ද කීවේය.ජනාධිපති මහින්ද රාජපක්‍ෂ මැතිතුමා මේ රටේ උගත්, දක්‍ෂ ඇමැතිවරයෙකු වූ ඩලස් අලහප්පෙරුම මහතා තරුණ කටයුතු ඇමැතිවරයා ලෙස පත් කරමින් කළ උදාර සේවාව අගේ කළ යුතුයි.එතුමාගේ සංකල්පයක් වන යොවුන් පාර්ලිමේන්තුව ඉදිරි දේශපාලනයට පිවිසෙන තරුණ තරුණියන්ට මහ¼ගු අත්වැලක්. දේශපාලන ශිල්පායතනය, බෙල්වුඩ් සෞන්දර්ය ගම්මානය, තරුණ සේවා සරසවිය ශක්තිමත් කරමින් අද, රටට අවශ්‍ය තරුණ නායකයන් බිහි කිරීමේ මාර්ගය විවෘත කර දී තිබෙනවා.මෙවර යෞවන සමාජ පිහිටුවන්නට ගමට යන්නේ ක්‍රීඩා භාණ්ඩ කට්ටල අරන්. මේ වසරේ සිංහල අවුරුදු උත්සව සංවිධාන කරන සෑම යෞවන සමාජයකටම රුපියල් දහදාහක් ලබා දීමට ද පියවර ගත්තා..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>19</day>
    </date>
    <link>http://www.dinamina.lk/2012/01/19/_art.asp?fn=r1201195</link>
    <topic>පිරිමැසුම්දායක ගොඩනැඟිලි තාක්ෂණයක් ඉදිකිරීම් කේෂත්‍රයට හඳුන්වා දෙයි</topic>
    <author>ජා–ඇළ මධ්‍යම ලෙස්ලි පෙරේරා</author>
    <content>ජා-ඇළ ඒකල ශ්‍රී ලංකා ජාතික ඉංජිනේරු පර්යේෂණ හා සංවර්ධන මධ්‍යස්ථානය (නර්ඩ්) හඳුන්වා දී තිබෙන පිරිමැසුම්දායක ගොඩනැඟිලි තාක්ෂණය හඳුන්වාදීමේ වැඩපිළිවෙළක් එම මධ්‍යස්ථානයේදී පසුගියදා පැවැත්විණ. කොමිෂන් සභාවේ සහයෝගයෙන් ක්‍රියාත්මක වූ එම අඩු වියදම් - පිරිමැසුම්දායක ගොඩනැඟිලි තාක්ෂණය දිවයින පුරාම ව්‍යාප්ත කිරීමේ මූලික අරමුණ පෙරදැරි කරගෙන මෙය හඳුන්වාදෙන ලදී.නර්ඩ් මධ්‍යස්ථානයේ අධ්‍යක්ෂ ඉංජිනේරු ඩී. ඒ. ආනන්ද කමල් මහතා මෙසේ කීවේය.මේ සඳහා යොදා ගැනෙන්නේ අපේම අමුද්‍රව්‍යයි. ගොඩනැඟිලි ශක්තිය ඉහළ වන අතර වියදම අඩුයි. එමෙන්ම ගොඩනැඟිලි ඉදිකිරීම යොදාගන්නා සම්පත් අත්‍යවශ්‍ය පරිදි නාස්තියට ලක් නොවේ. පිරිමැසුම්දායක ගොඩනැඟිලි ඉදිකිරීමේ කර්මාන්තයේ පෙරළියක් කළ හැකි නර්ඩ් තාක්ෂණය රට පුරා ව්‍යාප්ත වුණේ නෑ. මේ ආයතනයේ සිටින පර්යේෂණ ඉංජිනේරුවරුන්ගේ වෙළෙඳ පොළ ගැන අවබෝධයක් නොමැතිකම ඊට බලපෑවා.මේ තත්ත්වය උඩ මුදල් කොමිෂන් සභාවේ සහයෝගයෙන් පළාත් සභා ලේකම්වරු ඇතුළු පළාත් සභා නිලධාරීන් මගින් දිවයිනේ පළාත් සභාවන්හි ජනතාවට මේ නවීන තාක්ෂණ හඳුන්වාදීමට තීරණය කළා.මුදල් කොමිෂන් සභාවේ සභාපති ආරියරත්න හේවගේ මහතා. - මේ වැඩසටහන ඉතිහාසගත වැඩ සටහනක්. ගොඩනැඟිලි ඉදිකිරීම් හා පරිහරණය ප්‍රශස්ථ මට්ටමින් සිදුවනවාද කියා පළාත් ප්‍රගති සමාලෝචන රැස්වීම්වලදී ජනාධිපතිතුමාගේද අවධානයට යොමු වුණා. ජනාධිපති ලේකම් ලලිත් වීරතුංග මහතා සමගත් මේ ගැන කථාකරද්දී ඔහු පැවසුවා ගොඩනැඟිලි ඉදිකිරීමේදී පිරිවැසුම් දායක තත්ත්වයක් යොදාගැනීමේ වැදගත්කම. මෙම පිරිමැසුම්දායක ගොඩනැඟිලි තාක්ෂණය නර්ඩ් ආයතනය ප්‍රගුණ කර තිබෙනවා..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>19</day>
    </date>
    <link>http://www.dinamina.lk/2012/01/19/_art.asp?fn=s1201191</link>
    <topic>ක්‍රිකට් විධායක කමිටුව රැස්වෙයි</topic>
    <author>පි‍්‍රන්ස් ගුණසේකර</author>
    <content>ශ්‍රී ලංකා ක්‍රිකට් පිලේ පසුබෑම තුළින් මතුව ඇති අර්බුදකාරී තත්ත්වය පිළිබඳ සාකච්ඡා කෙරෙන ක්‍රිකට් විධායක කමිටු රැස්වීමක් අද පැවැත්වේ.ශ්‍රී ලංකා ක්‍රිකට් මූලස්ථානයේදී පැවැත්වෙන මේ විධායක කමිටු රැස්වීමේදී ඉදිරි සැළසුම් පිළිබඳව ද සාකච්ඡා කිරීමට නියමිතය. දැන් පැවැත්වෙන දකුණු අප්‍රිකානු සංචාරයෙන් පසුව ඔස්ටේ‍්‍රලියාවේ පැවැත්වෙන තුන්කොන් ක්‍රිකට් තරගාවලියට ශ්‍රී ලංකා පිල කෙසේ සකස් විය යුතුද යන්න අවධානයට ලක්කිරිම අද පැවැත්වෙන විධායක කමිටු රැස්විමේ විශේෂ කාර්යයක් වේ.ශ්‍රී ලංකා පිලේ කළමණාකරු පුහුණුකරු වෙනස් කළ යුතු ද යන ප්‍රශ්නය ක්‍රිකට් විධායක කමිටුව ගැඹුරින් සළකා බැලීමට නියමිතය. ශ්‍රී ලංකා පිලේ ක්‍රීඩකයන් පාලනයකින් තොරව ක්‍රීඩා විලාසයක නිරතවීමට කළමණාකාරීත්වයේ දුර්වලතා හේතුවී ඇතැයි ක්‍රිකට් විධායක කමිටු සාමාජිකයන් කිහිපදෙනෙකුගේම මතය වී ඇති බැවින් එයට විසඳුම් සෙවීම මේ රැස්වීමේදී සිදුවනු ඇතැයි වාර්තාවේ.ශ්‍රී ලංකාව හා දකුණු අප්‍රිකාව අතර ටෙස්ට් හා එක්දින තරගමාලා දෙකෙන්ම ශ්‍රී ලංකාව පරාජයට පත්විය.ශ්‍රී ලංකාව, ඉන්දියාව හා ඔස්ට්‍රේලියාව අතර ඔස්ටේ‍්‍රලියාව අතර ඔස්ට්‍රේලියාවේ දී පැවැත්වෙන තුන්කොන් ක්‍රිකට් තරගාවලිය ලබන මස මුල් සතියේදී ආරම්භ වේ.මේ අතර ක්‍රීඩා ඇමැති මහින්දානන්ද අළුත්ගමගේ මහතා ද ක්‍රිකට් පරාජයට බලපෑ හේතු සහිත වාර්තාවක් ලබා දෙන ලෙස ක්‍රිකට් ආයතනයට දන්වා ඇත. එම වාර්තාව සමග ක්‍රිකට් ක්‍රීඩාව යථා තත්ත්වයට ගත හැකි කෙටි හා දිගු කාලීන යෝජනා ද සතියක් ඇතුළත ක්‍රීඩා ඇමැතිවරයාට ලබා දිය යුතුවේ..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>19</day>
    </date>
    <link>http://www.dinamina.lk/2012/01/19/_art.asp?fn=s12011911</link>
    <topic>ශ්‍රී ලංකා ක්‍රිකට් පිලේ පරාජයට වගකිවයුතුපුහුණුකරු-කළමනාකරු-තේරීම් කමිටුවේ වෙනසක්</topic>
    <author>පි‍්‍රන්ස් ගුණසේකර</author>
    <content>ශ්‍රී ලංකා ක්‍රිකට් පිල දිගින් දිගටම ලැබූ පරාජයන් හමුවේ පුහුණුකරු ජෙෆ් මාෂ් තනතුරෙන් ඉවත් කිරීමට තීරණය වී ඇත. ඔහු වෙනුවට දකුණු අපි‍්‍රකාවේ ග්‍රෙහැම් ෆෝඩ් ශ්‍රී ලංකා පුහුණුකරු ලෙස පත් කිරීමට ශ්‍රී ලංකා ක්‍රිකට් විධායක කමිටුවේ අවධානය යොමුවී ඇතැයි වාර්තාවේ.එමෙන්ම දැනට ශ්‍රී ලංකා ක්‍රිකට් කණ්ඩායමේ කළමනාකරු ලෙස කටයුතු කරන අනුර තෙන්නකෝන් මහතා ද දකුණු අපි‍්‍රකානු සංචාරයෙන් පසු ඉවත් කිරීමට තීරණය වී ඇත.ශ්‍රී ලංකා ක්‍රිකට් තේරීම් කමිටුවද වහාම කි‍්‍රයාත්මක වන පරිදි වෙනස් කිරීමට සූදානමක් ඇතැයි වාර්තාවේ. තේරීම් කමිටු හිටපු සභාපතිවරයකුට නැවත එම අවස්ථාව ලබාදීමට ක්‍රිකට් විධායක කමිටු නිලධාරීන්ගේ හදිසි රැස්වීමකදී තීරණය වී ඇත. අසන්ත ද මෙල්, මහේෂ් ගුණතිලක, අමල් සිල්වා, කපිල විජේගුණවර්ධන වැනි හිටපු ටෙස්ට් ක්‍රිකට් ක්‍රීඩකයන්ගේ නම් තේරීම් කමිටුවට යෝජනා වී ඇත.වත්මන් තේරීම් කමිටු සභාපති දුලිප් මෙන්ඩිස් මහතාට ක්‍රිකට් පිලේ වගකිවයුතු තනතුරක් ලබාදීමටද බලාපොරොත්තු වේ..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>19</day>
    </date>
    <link>http://www.dinamina.lk/2012/01/19/_art.asp?fn=s1201192</link>
    <topic>එක්දින තරගාවලියේ ජය දකුණු අප්‍රිකාවට</topic>
    <author>ෆවුස් මොහොමඩ් දකුණු අප්‍රිකාවේ සිට...</author>
    <content>දකුණු අප්‍රිකාවට එරෙහිව බ්ලුම්ෆොන්ටේන් නුවර පෙරේදා (17) පැවැති දිවාරාත්‍රි තුන්වැනි එක්දින තරගය ඩක්වර්ත් – ලුවිස් ක්‍රමවේදය මත තීරණය වීමෙන් ඉතා අවාසනාවන්ත ලෙස ලකුණු 4ක පරාජයක් ශ්‍රී ලංකාවට විඳගැනීමට සිදුවිය. ඒ අනුව තරග 5කින් යුතු එක්දින තරගාවලියේ ජයග්‍රහණය තරග 3-0ක් ලෙස දකුණු අප්‍රිකානුවෝ දැනටමත් අත්කරගෙන සිටිති.පළමුව පන්දුවට පහර දී ශ්‍රී ලංකාව ලබාදුන් ලකුණු 267ක ඉලක්කය හඹාගිය දකුණු අප්‍රිකානුවන් ඕවර 34ක් අවසානයේ ලකුණු 179කට කඩුලු 5ක් බිඳවැටී අසීරු තත්වයකට පත්ව සිටියදී ඇදහැලුණු වර්ෂාව හේතුවෙන් තරගය නතරකරන විට ඩක්වර්ත් – ලුවිස් ක්‍රමවේදයට අනුව දකුණු අප්‍රිකාව ශ්‍රී ලංකාවට වඩා ලකුණු 4ක් ඉදිරියෙන් සිටියේය. වර්ෂාව ඇද නොවැටෙන්නට තරගයේ තීරණය මීට වඩා වෙනස්වීමට ඉඩතිබිණි. තරගයේ ජය ශ්‍රී ලංකාවට අත්වීමට නම් ඕවර 34 අවසානයේ දකුණු අප්‍රිකානුවන්ගේ ලකුණු සංඛ්‍යාව 175ක් හෝ ඊට අඩුවිය යුතුවිය. කෙසේවෙතත් මේ තරගයේ දී ශ්‍රී ලංකා පිලේ පන්දුයැවීමත්, පන්දුරැකීමත් පෙර තරගවලට සාපේක්ෂව හොඳ තත්ත්වයක තිබිණි.දකුණු අප්‍රිකානු ඉනිම ආරම්භයේ දීම ග්‍රෙහැම් ස්මිත්ගේ සහ කොලින් ඉන්ග්‍රැම්ගේ කඩුලු බිඳ දැමීමට ලසිත් මාලිංග සමත්වීමෙන් දකුණු අප්‍රිකානුවන් දැඩි පසුබෑමකට ලක්වූහ.එය තවත් තිව්ර වූයේ මුළු ලකුණු සංඛ්‍යාව 52ක්ව තිබිය දී තිලකරත්න ඩිල්ෂාන්ගේ පන්දුවකට ඇල්වීරෝ පීටර්සන් කඩුල්ල මුවාකිරීමේ වරදට හසුවීමෙනි. එම දැවීයාම ප්‍රධාන විනිසුරු එක එල්ලයේම ලබා දුන්න ද රෙෆරල් ක්‍රමවේදයේ පිහිට පැතීමට පීටර්සන් තීරණය කළේය. නමුත් තුන්වැනි විනිසුරුගේ තීරණය වූයේත් ඔහු කඩුල්ල මුවා කළ බවය.පීටර්සන් දැවීගියේ ලකුණු 17ක් ලබාසිටියදීය.අනතුරුව ෆෆ් ඩියු ප්ලෙසිස් සමග එක්වූ ජේන් පෝල් දුමිනි දකුණු අප්‍රිකාවේ ලකුණු සංඛ්‍යාව ක්‍රමයෙන් ඉහළ දමන්නට විය. 16වැනි ඕවරය නිමාවනවිට දකුණු අප්‍රිකාව කඩුලු 3කට ලකුණු 71ක් ලබා සිටි අතර තරගය නැරැඹීමට පැමිණි අතිවිශාල සංඛ්‍යාත ක්‍රීඩාලෝලීහූ තම කණ්ඩායමේ පසුබෑමට එරෙහිව ඝෝෂා කරන්නට පටන් ගත්හ.ප්ලෙසිස්ගේ අර්ධ ශතකය 23වැනි ඕවරයේ දී වාර්තා වූ අතර ඊට පසු ඕවරයේ දී ලකුණු 25ක් ලබා සිටි දුමිනි නුවන් කුලසේකරගේ විශිෂ්ට පන්දුරැකීම හමුවේ දැවීගියේය. තුන්වැනි විනිසුරුට යොමුකරන ලද එම දැවීයාම මතභේදයකට තුඩුදුන් අතර දුමිනි මඳවේලාවක් පිටියේම රැඳී සිටිනු දක්නට ලැබිණි. ඒ වනවිට දකුණු අප්‍රිකානුවන්ගේ ලකුණු සංඛ්‍යාව 113ක් විය. ප්ලෙසිස් හා දුමිනි අතර සිවුවැනි කඩුල්ලට ලකුණු 61ක සම්බන්ධතාවක් ගොඩනැගිණි. දකුණු අප්‍රිකානු ඉනිමේ වැඩිම ලකුණු ප්‍රමාණය රැස්කළ ප්ලෙසිස් දැවීගියේ ඇන්ජෙලෝ මැතිව්ස්ගේ දක්ෂ පන්දුරැකීම හමුවේය. ලකුණු 72ක් ලබාසිටි ප්ලෙසිස්ගේ දුවද්දි දැවීයාමත් මතභේදයට ලක්වූ එකක් විය. ප්ලෙසිස්ගේ දැවීයාම ක්‍රීඩාපිටියේ රූපවාහිනි තිරය මත දෙවරක්ම සටහන් කිරීමට තුන්වැනි විනිසුරුට සිදුවිය. පන්දු 74කට මුහුණ දුන් ප්ලෙසිස් හතරේ පහර 7ක් එල්ල කළේය. එය ඔහුගේ එක්දින තරගදිවියේ තුන්වැනි අර්ධ ශතකය වූ අතර වැඩිම ලකුණු සංඛ්‍යාව ද විය. ප්ලෙසිස්ගේ දැවීයාමත් සමග තරගයේ වාසිය ශ්‍රී ලංකා පිල දෙසට යොමුවිය. වර්ෂාව ඇද හැලුණේ ඉන් අනතුරුවය. ඒ වනවිට නායක ඩිවිලියර්ස් නොදැවී ලකුණු 39ක් සහ ඇල්බී මෝකල් ලකුණු 7ක් ලබා සිටියේය.ශ්‍රී ලංකා පිල ලකුණු 266ක් රැස්කිරීමට ප්‍රධාන වශයෙන් ඉවහල් වූයේ නායක තිලකරත්න ඩිල්ෂාන් සහ උපුල් තරංග අතර පළමු කඩුල්ලට ලකුණු 94ක කදිම සම්බන්ධතාවක් ගොඩනැගීමය. වේගවත් ඉනිමක් දියත් කරමින් පන්දු 54කදී සිය එක්දින තරග දිවියේ 22වැනි අර්ධ ශතකය ඊයේ වාර්තා කිරීමට උපුල් තරංග සමත්විය.තරගයේ වීරයා සම්මානය ෆැෆ් ඩි ප්ලෙසිස් හිමිවිය. සිවුවැනි එක්දින තරගය හෙට (20) කිම්බර්ලි නුවර දී දිවා/රාත්‍රි තරගයක් ලෙස පැවැත්වේ..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>19</day>
    </date>
    <link>http://www.dinamina.lk/2012/01/19/_art.asp?fn=s1201193</link>
    <topic>සාන්ත සෙබස්තියන්ට රාජකීය ජයක්</topic>
    <author>ඩිල්වින් මෙන්ඩිස් මොරටුව ක්‍රීඩා</author>
    <content>මොරටුව සාන්ත සෙබස්තියන් විදුහලත් කොළඹ රාජකීය විදුහලත් අතර මොරටුවේ පැවැති ක්‍රිකට් තරගයේදී සාන්ත සෙබස්තියන් විදුහල රාජකීය විදුහල කඩුලු 10කින් පරාජය කිරීමට සමත්විය.රාජකීය විදුහල ලකුණු 176කට දැවී ගිය අතර සාන්ත සෙබස්තියන් විදුහල ලකුණු 286ක් ලබා ගත්තේය.රාජකීය විදුහල – 176 – ඉසුරු ගුණතිලක 64, (අමිල අපොන්සු 40/3, ඉසුරු මෙන්ඩිස් 38/3, සනිත ද මෙල් 40/2) සහ දෙවැනි ඉනිම 118 - රොනුක අහනගමගේ 33 (සනිත ද මෙල් 40/4, අමිල් අපොන්සු 22/2, අනුක් ප්‍රනාන්දු 21/2)සාන්ත සෙබස්තියන් 286 – නිශමාල් ප්‍රනාන්දු 64, අනුෂ්ක පෙරේරා 51, අවිශ්ක ප්‍රනාන්දු 50, සනිත ද මෙල් 37 (චාමික කරුණාරත්න 81/5, පූර්ණ අළුත්ගේ 103/5) සහ කිසිවෙකු නොදැවි ලකුණු 9යි..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>19</day>
    </date>
    <link>http://www.dinamina.lk/2012/01/19/_art.asp?fn=s1201194</link>
    <topic>මැද දුර ධාවනයට දස්කම් පාන හංසනී</topic>
    <author>හෝමාගම සංචාරක</author>
    <content>ඉන්දියාවේ ජවහල්ලාල්නේරු ක්‍රීඩාංගණයේදී පැවැති ශ්‍රී ලංකා - තමිල්නාඩු ක්‍රීඩා උළෙලේදී ශ්‍රී ලංකාව නියෝජනය කරමින් සහභාගි වූ කහතුඩුව ඩබ්ලිව්. එන්. පෙරේරා කනිටු විදුහලේ හංසනි කුමුදු කුමාරි පදක්කම් තුනක් දිනා ගත්තාය. එම තරගාවලියේදී මීටර් 500 හා මීටර් 400 තරගවලදී රිදී පදක්කම් හා මීටර් 1500 තරගයේ දී ලෝකඩ පදක්කමත් ඇය දිනා ගත්තාය.ජාතික ක්‍රීඩා තරගවලදී මීටර් 400 තරගයෙන් ජයග්‍රහණ රැසක් ලබා ඇති හංසනි පසුගියදා පැවැති ආධුනික මලල ක්‍රීඩා තරගාවලියේදී මීටර් 400, 800 හා 1500 තරග තුනේම රන් පදක්කම් දිනා ගැනීමට සමත් වූවාය.ලක්මවට අභිමානයක් ගෙන දීමේ බලාපොරොත්තුව ඇතිව කටයුතු කරන හංසනී දැඩි අදිටනින් යුතුව පුහුණුවීම් කටයුතුවල නිරතවන්නීය..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>19</day>
    </date>
    <link>http://www.dinamina.lk/2012/01/19/_art.asp?fn=s1201195</link>
    <topic>ළාබාලතම පිහිනුම් සූරයා නියුමාල්</topic>
    <author>වයඹ පළාත් සංචාරක සේන ඉදිරිසිංහ</author>
    <content>කුරුණෑගල සාන්ත ආනා විදුහලේ 4 වසරේ ඉගෙනුම ලබන පී.ඩි. නියුමාල් සිල්වා අම්බලන්ගොඩ දී පසුගියදා නිමා වූ සමස්ත ලංකා පාසල් මුහුදු පිහිනුම් තරගයේ දී කිලෝ මීටර් 2ක් දුර විනාඩි 30ක් ඇතුළත පිහිනීමට සමත් විය.එම දක්ෂතාව දැක්වූ ළාබාලතම ක්‍රීඩකයා වූයේ නියුමාල්ය. තරග කරුවන් 300කට අධික සංඛ්‍යාවක් සහභාගී වූ මේ පිහිනුම් තරගයේදී නියුමාල්ට හිමි වූයේ 44 වැනි ස්ථානයයි..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>19</day>
    </date>
    <link>http://www.dinamina.lk/2012/01/19/_art.asp?fn=s1201196</link>
    <topic>චැම්පියන් ලීග් පාපන්දු තරගාවලියේදීනාවික හමුදාව පියවර කිහිපයක් ඉදිරියට</topic>
    <author>පි‍්‍රන්ස් ගුණසේකර</author>
    <content>ඩයලොග් චැම්පියන් ලීග් පාපන්දු තරගාවලියේ පියවර කිහිපයක් ඉදිරියට පැමිණීමට ශ්‍රී ලංකා නාවික හමුදාව සමත්විය. පසුගිය සති අන්තය වෙද්දී 5 වැනි ස්ථානයේ සිටි නාවික හමුදාව රිනවුන් හා ගුවන් හමුදාව පසුකොට ලකුණු සටහනේ තෙවැනි ස්ථානයට පත්විය. නාවික හමුදාව හා දොන් බොස්කෝ අතර තරගයෙන් නාවික හමුදාවට ජය හිමිවීමත්, ගුවන් හම්‍රදාව ගෝල් 3 – 1 කින් යුද හමුදාවට පරාජය වීම හා රිනවුන් – ජාවාලේන් අතර තරගය ජය පරාජයෙන් තොරවීම හේතුවෙන් නාවික හමුදාව තෙවැනි ස්ථානයට පත්විය.චැම්පියන් ලීග් ප්‍රධානතම පාපන්දු තරගාවලියේ ඉදිරියෙන්ම රත්නම් ක්‍රීඩා සමාජය (ලකුණු 35) දෙවැනි ස්ථානයේ යුද හමුදාව (ලකුණු 32) හා තෙවැනි ස්ථානයේ නාවික හමුදාව (ලකුණු 25) සිටිති.රිනවුන් ලකුණු 24 ක් හා ගුවන් හමුදාව ලකුණු 23 ක් ලබා සිව්වැනි හා පස්වැනි ස්ථානවලට පත්ව ඇත.මුල් පෙළේ කණ්ඩායම් 12 ක් සහභාගි වන මේ තරගාවලියේ සෑම කණ්ඩායමක්ම මේ වන විට තරග 16 බැගින් ක්‍රීඩා කර තිබේ. වැඩිම ගෝල් ලාභීන් ලෙස ගෝල් 10 බැගින් එක හා සමාන දස්කම් දක්වමින් යුද හමුදාවේ මොහොමඩ් ඉසෙදීන් හා බ්ලූ ස්ටාර් පිලේ එම්. ෆර්සීන් ඉදිරියෙන් සිටිති. මේ දෙදෙනාම ශ්‍රී ලංකා ජාතිත පාපන්දු පිලේ හිටපු ක්‍රීඩකයන් දෙදෙනෙකි. රිනවුන් පිලේ එම්. සෙයින් හා නාවික හමුදා පිලේ චතුරංග සංජීව ද ගෝල් 6 බැගින් ලබා සිටිති.චැම්පියන් ලීග් පාපන්දු තරගාවලිය ලබන මාසයේ අවසන් සතියේදී නිමාවට පත්වන අතර වැඩිම ජයග්‍රහණ හිමිකරගෙන ඉදිරියෙන්ම සිටින කණ්ඩායමට ඩයලොග් සූරතාව හිමිවේ..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>19</day>
    </date>
    <link>http://www.dinamina.lk/2012/01/19/_art.asp?fn=s1201197</link>
    <topic>මොරටු විදුහලට ජය</topic>
    <author>ඩිල්වින් මෙන්ඩිස්</author>
    <content>මොරටු මහා විදුහලත් අම්බලන්ගොඩ දේවානන්ද මහා විද්‍යාලයත් අතර මොරටුවේ පැවති වයස අවුරුදු 19 න් පහළ අන්තර් පාඨශාලීය තරඟයේ ජය ඉනිමකින් සහ ලකුණු පහකින් වාර්තා කිරීමට මොරටුව විදුහල සමත් විය.පළමුවෙන් පන්දුවට මුහුණ දුන් දේවානන්ද විදුහල ලකුණු 144කට දැවී ගිය අතර පිළිතුරු වශයෙන් මොරටු විදුහල ලකුණු 245ක් වාර්තා කළේය.ශ්‍රී දේවානන්ද – 144 සහ 96 - සිතාර මධුශංක 25,(සංඛ රමේෂ් 5 / 23, ඉරේෂ් චාමර 2/40, සම්ෆරාන් ප්‍රිනා 2 /24)මොරටු විදුහල - 245 – ජනිත නිමේෂ් 53, කණිෂ්ක ප්‍රබාත් 41, (ගිහාන් මධුසංක 4/47, ගිහාන් අන්ජන 2 / 22).</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>19</day>
    </date>
    <link>http://www.dinamina.lk/2012/01/19/_art.asp?fn=s1201198</link>
    <topic>ශ්‍රීපාලි ආදි-වත්මන්සිසු ක්‍රිකට් ගැටුම 22දා</topic>
    <author/>
    <content>ශ්‍රීපාලි විද්‍යාලයීය වත්මන් ක්‍රිකට් කණ්ඩායම සහ ආදි සිසු කණ්ඩායම් අතර පන්දු වාර 20 ක ක්‍රිකට් තරග දෙකක් මේ මස 22 වන ඉරිදා පෙරවරු 09.00ට ශ්‍රීපාලි ක්‍රීඩාංගණයේදී පැවැත්වීමට කටයුතු සම්පාදනය කර ඇත. මේ සඳහා ප්‍රධාන ආරාධිතයා වශයෙන් ශ්‍රී ලංකා ක්‍රිකට් පාලක මණ්ඩලයේ නව සභාපති උපාලි ධර්මදාස මහතා සහභාගිවීමට නියමිතව ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>19</day>
    </date>
    <link>http://www.dinamina.lk/2012/01/19/_art.asp?fn=s1201199</link>
    <topic>දිගු-කෙටි දුර දිවීම පෙබරවාරියේ දියගමදී</topic>
    <author/>
    <content>ශ්‍රී ලංකා මලල ක්‍රීඩා සංගමය මෙහෙයවන දිගු හා කෙටි දුර පරීක්ෂණ තරගාවලිය ලබන පෙබරවාරි මස 25 සහ 26 දිනයන්හිදී දියගම මහින්ද රාජපක්ෂ ජාත්‍යන්තර ක්‍රීඩා සංකීර්ණයේදී පවත්වනු ලැබේ.අයදුම්පත් බාර ගැනීම පෙබරවාරි මස 15 වන දිනෙන් අවසන් වන අතර අයදුම්පත් මෙසේ යොමු කළ හැකිය. පී.එල්.එස්. පෙරේරා, ලේකම්, ශ්‍රී ලංකා මලල ක්‍රීඩා සංගමය, නො. 281, මිරානියා වීදිය, කොළඹ 12..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>19</day>
    </date>
    <link>http://www.dinamina.lk/2012/01/19/_art.asp?fn=s12011910</link>
    <topic>රත්නපුර-යුද පාපන්දු ගැටුම 21දා</topic>
    <author/>
    <content>අන්තර්ලීග් පාපන්දු තරගාවලියේ අවසන් මහා තරගය රත්නපුර දිස්ත්‍රික් කණ්ඩායම සහ ශ්‍රී ලංකා යුද හමුදා කණ්ඩායම අතර මේ මස 21වන සෙනසුරාදා පස්වරු 3.00ට රත්නපුර මහජන ක්‍රීඩාංගණයේදී පැවැත්වේ..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>19</day>
    </date>
    <link>http://www.dinamina.lk/2012/01/19/_art.asp?fn=f1201191</link>
    <topic>රටේ ජනතාව මුළා කරන්න කාටවත් බෑ</topic>
    <author>සාකච්ඡා කළේ උදිත ගුණවර්ධන තමරසිරි විජේසේකර</author>
    <content>* පළාත් සභා ප්‍රධාන ඇමැතිවරයකුගේ වගකීම හා කාර්යභාරය පිළිබඳව පැහැදිලි කිරීමක් කළ හැකිද?පළාත් සභාවට තිබෙන බලතල හා බල සීමාව තුළ විශාල කාර්ය ප්‍රමාණයක් ඉෂ්ට කරන්න පුළුවන්. සමහරු සිතනවා පළාත් සභාව වැඩක් නැති මොකුත් වැඩක් කරන්න බැරි ආයතනයක් කියලා. ඒත් ඔවුන්ගේ එම තර්කය වැරැදියි. අප බලතල ඇති උපරිම සීමාව තුළ වැඩ කටයුතු සිදු කරනවා. ඒ සඳහා අවශ්‍ය කරන සම්පත් හා මූල්‍ය ප්‍රතිපාදන මධ්‍යම රජය මඟින් සලසා දී තිබෙනවා.අපට විවිධ පාර්ශ්වයන්ගෙන් යෝජනා ඉදිරිපත් වෙනවා ඒවා ආණ්ඩු පක්ෂයෙන් විපක්ෂයෙන් පැමිණි යෝජනා වෙන්න පුළුවන්. මේ සියලු යෝජනා වැදගත්කම අනුව පෙළ ගස්වනවා. ඉන්පසු එම යෝජනාවල වැදගත්කම අනුව අදාළ යෝජනා ඉදිරිපත් කරනවා වගේම ක්‍රියාත්මක කරනවා එමඟින් තමයි ජනතාවගේ අවශ්‍යතා ඉෂ්ට කරන්න පුළුවන්කම ලැබෙන්නේ. අප කෙටි කාලීන හා දීර්ඝ කාලීන විදිහට මේ යෝජනා ක්‍රියාත්මක කරන්නේ. අපේ සියලු වැඩ කටයුතු ප්‍රතිපත්ති ක්‍රියාත්මක කරන්නේ මහින්ද චින්තන ප්‍රතිපත්තියත් මහින්ද චින්තන ඉදිරි දැක්මටත් සමගාමීවයි.පළාතක් සංවර්ධනය කරනවා නම් ඒ සංවර්ධන කටයුත්ත පළාත් සභාවට තනිවම කරන්න බැහැ. ඒ සඳහා මධ්‍යම රජයෙන් සුවිශේෂ සහයෝගයක් ලබාගෙන තිබෙනවා. අප රජය සමඟ එකම දම්වැලක පුරුක් විදිහටයි කටයුතු කළ යුත්තේ. මහ ඇමැතිවරයා විදිහට මගේ යුතුකම හා වගකීම ඉෂ්ට කරනවා. එය තමයි මගේ වගකීම හා යුතුකම විදිහට සලකන්නේ.* දක්ෂිණ අධිවේගී මාර්ගය ඉදිවීමත් සමඟ දකුණු පළාතේ ආර්ථික හා සමාජීය දියුණුව සඳහා මොන විදිහේ දායකත්වයක්ද ලැබෙන්නේ?අප අතීතයේ ඉඳන්ම මාර්ග පාවිච්චි කළා. ඒත්, පළාතක් සීඝ්‍ර ලෙස සංවර්ධනය සඳහා අවශ්‍ය පසුබිම එමඟින් සිදු වුණේ නැහැ. ඒත්, අධිවේගි මාර්ග සංකල්පයත් සමඟ ප්‍රදේශ වේගවත් දියුණුවක් වෙත පිය නැගීමට පුළුවන් වුණා. අපි එදා සිතුවද මේ වගේ අධිවේග මාර්ගයක ගමන් කරන්න පුළුවන් කියලා. ඒත්, අද ඒ සිහිනය සැබෑ වෙලා තිබෙනවා.ඒ මඟින් අපට පුළුවන් වෙලා තිබෙනවා රුහුණේ කෘෂිකර්ම නිෂ්පාදන ඉතාමත් ඉක්මනින් අගනුවරට රැගෙන ඒමට. මෙය ඉතාමත් හොඳ තත්ත්වයක් විදිහටයි මා දකින්නේ. තාමත් අධිවේගී මාර්ගයේ මුල් අදියර පමණයි නිමා වෙලා තිබෙන්නේ. අනාගතයේදී මාතරටත් ඉන්පසු හම්බන්තොටටත් මේ මාර්ගය දිගුවීමට නියමිතයි. ඒ වගේම පළාතක් සංවර්ධනය වීමට නම් අනිවාර්යයෙන්ම මේ වගේ අධිවේගී සංවර්ධන සංවර්ධනය සිදු විය යුතුයි. දේශපාලනය අදහස් උදහස් කුමක් වුවත් හොඳ දේට හොඳයි කියන ක්‍රමයක් තමයි තිබිය යුත්තේ. ප්‍රවාහන ක්‍ෂෙත්‍රය දියුණු වීම අනිවාර්ය කරුණක් විදිහටයි මා දකින්නේ.හම්බන්තොට ප්‍රදේශයේ වරායක් ඉදි වෙනවා. ගුවන්තොටුපොළක් ඉදි වෙනවා. මේ මහා සංවර්ධන ව්‍යාපෘතිවල ප්‍රතිලාභ රට පුරා ගලා යාමට නම් මෙවැනි අධිවේගි මාර්ග තිබිය යුතුයි. එහෙම නොවුණොත් රථවාහන තදබදය අතරේ ගාලු පාරේ එද්දී බොහෝ කටයුතු අතපසු වීමට තිබුණා. ඒත්, අධිවේගී මාර්ගය නිසා මේ මඟ හැරියන බොහෝ දේවල් ලබා ගැනීමට පුළුවන්.* වත්මන් ආණ්ඩුවට විවිධ ආකාරයේ චෝදනා එල්ල වෙනවා. ඒ අතර ප්‍රබල චෝදනාවක් තමයි රට තුළ නීතිය උල්ලංඝණය කිරීම් ආදියට ආණ්ඩුවේ සහයෝගය ලැබෙන බවට. එමෙන්ම රටේ ආර්ථික හා සමාජීය බිඳ වැටීම් වලදී ආණ්ඩුව තමන්ගේ වගකීම් නිසි විදිහට ඉටු නොකරන බවයි මේ ගැන ඔබේ අදහස කුමක්ද?1994 දී බලයට පත් වූ දේශපාලන බලවේගය තමයි අද දක්වා මෙරට පාලනය කරන්නේ. දකුණු පළාත් සභාව වුණත් 1993 සිට අඛණ්ඩව පාලනය කරන්නේ ශ්‍රී.ල.නි.ප.ය ප්‍රමුඛ දේශපාලන සන්ධානය විසිනුයි. එමඟින් තේරෙනවා රටේ ජනමතය තිබෙන්නේ කාටද කියලා.අද පාර්ලිමේන්තුව තුළත් 2/3 බලයක් තිබෙනවා. මේ විදිහේ මහා ජයග්‍රහණයක් සමානුපාතික ඡන්ද ක්‍රමය තුළ ලබා ගැනීම අතිශය දුෂ්කරයි. ඒත්, ඒ අභියෝගය ජය ගැනීමට පුළුවන් වුණා. අපට ශක්තිමත් ආණ්ඩුවක් ,ශක්තිමත් පළාත් සභාවක් වගේම ශක්තිමත් පළාත් පාලන ජාලයක් තිබෙනවා. එය එසේ වූවායැයි අපට අත් දෙක බැඳගෙන ඉන්න බැහැ. වැඩ කළ යුතුයි. අප ඒ වගකීම තේරුම් ගෙන රට වෙනුවෙන් වැඩ කරමින් ඉන්නේ.අද රටේ විනය ගැන කතා කරන්නේ නීතිය ගැන කතා කරන්නේ රටේ නීතිය උල්ලංඝණය කළ විනය උල්ලංඝණය කළ එක්සත් ජාතික පක්ෂය විසිනුයි. එය විහිලුවට කාරණයක් විදිහටයි මා දකින්නේ. එජාපය පමණක් නොවෙයි ජවිපෙත් ඔවුන්ගෙන් බිඳී ගිය කොටසක් අද කතා කරන්නේ මොකවත් දන්නේ නැති සුදනන් පිරිසක් විදිහටයි. එහෙත් අතීතය මතක නැහැ මෙරට ජනතාවට. ඒ නිසා කිසිවකුට අපේ රටේ ජනතාව මුලා කිරීමට බැහැ.ජනාධිපති තුමා මේ රටට ජනතාවට සුවිශේෂ සේවයක් ඉෂ්ට කළා. ඉදිරියටත් ඉෂ්ට කරනවා. ඒ දේ තේරුම් අරගෙන ඉන්නේ බුද්ධිමත් ජනතාවයි.පළාත් සභාවේදී වුණත් විපක්ෂයෙන් අපට අභියෝගයක් නැහැ. අප නිතරම ජනතාව පිළිබඳව කල්පනා කර ජනතාවාදිවයි කටයුතු කරන්නේ. අපට බය වෙන්න දෙයක් නැහැ. මොකද අප නිතරම ජනතාවාදි සේවයක් ඉෂ්ට කරන්නේ.* මේ වනවිට දේශපාලන ක්‍ෂේත්‍රය සහ අධ්‍යාපන ක්‍ෂේත්‍රය උණුසුම් කිරීමට විශ්වවිද්‍යාලවල සිසුවන් සමත්ව තිබෙනවා. මේ අර්බුදකාරි තත්ත්වය පිළිබඳව ඔබේ අදහස කුමක්ද...?උසස් පෙළ විභාගය සමත්ව විශ්වවිද්‍යාලයට ඇතුළත් වන්නේ ඉතාමත් සීමිත ප්‍රමාණයක්. වර්ෂයකදී බාලාංශයට ලක්ෂ තුනකටත් වැඩි පිරිසක් ඇතුළත් වෙනවා. එයින් බේරි බේරි ඇවිත් විසි දහසකට මදක් වැඩි ප්‍රමාණයක් තමයි විශ්වවිද්‍යාලයට ඇතුළත් වෙන්නේ. මේ තත්ත්වය තුළ ඉහළ අධ්‍යාපනය ලැබීමට අවස්ථාව ලැබෙන්නේ ඉතාමත් සුළු පිරිසක් - ඔවුන්ට මෙය හොඳ වරප්‍රසාදයක් විදිහටයි සලකන්න පුළුවන්කම තිබෙන්නේ. රටේ බුද්ධිමත් තරුණ කොටස් තමයි විශ්වවිද්‍යාලයට යන්නේ.මේ තත්ත්වය තුළ රටේ අනාගතය තීරණය කරන වෘත්තිකයන් තමයි විශ්වවිද්‍යාලයෙන් බිහිවන්නේ. ඒත්, කණගාටුවට කාරණයක් තමයි මේ බුද්ධිමත් තරුණ කොටස් එක් එක් දේශපාලන මතවාදවලට ඩැහැ ගැනීමට උත්සාහ කිරීම. ඔවුන් එක් එක් අයගේ දේශපාලන අතකොළු බවට පත්වීම තමයි මෙමඟින් සිදු වන්නේ. මෙය ඉතාමත් නරක දෙයක් විදිහට තමයි සලකන්න වෙන්නේ.ජාත්‍යන්තර විශ්වවිද්‍යාලවලට මා ගිහින් තිබෙනවා. එම විශ්වවිද්‍යාලවල ශිෂ්‍යයන් සමඟ අදහස් හුවමාරු කරගෙන තිබෙනවා. ඔවුන් අපේ රටේ වගේ දේශපාලනය ගැන විතරක් අවධානය යොමු කර දේශපාලනඥයන්ගේ අතකොළුවක් විදිහට වැඩ කළේ නැහැ. ලංකාවේ වගේ තත්ත්වයක් ලෝකයේ කොහේවත් නැහැ.මා සහෝදරාත්මකව විශ්වවිද්‍යාල සිසු සිසුවියන්ගෙන් ඉල්ලා සිටිනවා කවදාවත් ප්‍රජාතන්ත්‍රවාදීව පක්ෂයකින් බලයට එන්න බැරි පිරිසකගේ අතකොළුවක් ගැත්තෙක් නොවී ඍජු තීරණ ගන්න පුළුවන් පිරිසක් බවට පත්වෙන්න කියලා.කොහොමත් තරුණ වයස ටිකක් සටන්කාමියි. සාධාරණත්වය වෙනුවෙන් අරගල කරනවා. තරුණ පරපුර පිළිබඳව මේ වගේ මතයක් තමයි තිබෙන්නේ. එහෙත් තරුණ විය ඉක්මවා ටිකක් පරිනත අවධියට එද්දී සියල්ල මඟ හැරී යනවා.* පළාත් සභා සඳහා හිමි සියලු බලතල සහ පළාත් පාලන ආයතන බලතල ලබා දිය යුතු බවට විවිධ පාර්ශ්වයන්ගෙන් ඉල්ලීම් ලැබී තිබෙනවා. මේ ගැන ඔබේ අදහස කුමක්ද?මේ ගැන දීර්ඝ කාලීනව සාකච්ඡා කර තිබෙනවා. පාර්ලිමේන්තුව තුළත් විශාල කතා බහක් ඇතිවෙලා තිබෙනවා. පළාත් සභාවලට අමුතුවෙන් බලතල ලබා ගැනීමක් අවශ්‍ය වෙන්නේ නැහැ. මේ සඳහා අවශ්‍ය බලතල ප්‍රමාණය ලැබී තිබෙනවා.එහෙත් පළාත් පාලන ආයතන පිළිබඳව තිබෙන්නේ වෙනම තත්ත්වයක්. එහි සභාපතිවරයා වටා බලතල ගොනුවෙලා තිබෙනවා. මෙය හොඳ දෙයක් නොවෙයි. මෙය විධායක බලතල ඉක්මවා ගිය තත්ත්වයක්. පළාත් පාලන ක්‍රමයට වෙනස්කම් අවශ්‍ය කරනවා. කේවල මැතිවරණ ක්‍රමය වෙත ගමන් කරනවා නම් හොඳයි. එහි ප්‍රශ්න තිබෙනවා නම් කේවල හා සමානුපාතික මැතිවරණ ක්‍රමය මිශ්‍රව ක්‍රියාත්මක කළ යුතුයි. එය අත්හදා බැලීමක් විදිහට මුලින්ම පළාත් පාලන ආයතන ආශි‍්‍රතව ක්‍රියාත්මක කළ යුතුයි. ඉන්පසුව ජාතික තලයට ද යොමු කළ යුතුයි.* දකුණු පළාත සංචාරක ආකර්ෂණය දිනාගත් ප්‍රදේශයක්. මේ සංචාරක ආකර්ෂණනය වැඩි වර්ධනය කර ගැනීමට මොන විදිහේ වැඩපිළිවෙළක් ද ක්‍රියාත්මක වෙන්නේ?අද දකුණු පළාත සංචාරකයන්ගෙන් පිරී ඉතිරී ගොස් තිබෙන්නේ. පසුගියදා තංගල්ලේදී ඇති වූ සිදු වීමෙන් මේ කර්මාන්තයට බලවත් පහරක් එල්ල වුණේ නැහැ. එහෙත් මේ සිදුවීම් අවාසනාවන්ත දෙයක් විදිහට සඳහන් කරන්න පුළුවන්.ඒ සමඟම සංචාරක ව්‍යාපාරය දේශීය සංචාරකයන් සඳහාද මීට වඩා විවෘත කළ යුතුයි. ඔවුන්ගේ අවධානය සංචාරය වෙත යොමු කළ යුතුයි. ඒ වගේම අප පළාතේ දර්ශනීය ස්ථාන පිළිබඳව දැනුවත් කිරීම් වගේ දේවල් කළ යුතුයි. එමඟින් තමයි දෙස් විදෙස් සංචාරකයෝ මෙරටට ආකර්ෂණය කර ගැනීමට වගේම දකුණු පළාතට ආකර්ෂණය කර ගැනීමටත් පුළුවන් වෙන්නේ..</content>
  </post></root>