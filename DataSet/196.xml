<?xml version="1.0" encoding="UTF-8" standalone="no"?><root><post>
    <category>NEWSPAPER</category>
    <date>
      <year>2010</year>
      <month>06</month>
      <day>13</day>
    </date>
    <link>http://www.silumina.lk/2010/06/13/_art.asp?fn=ay1006132</link>
    <topic>අපේ ඉංජිනේරුවරුන්ගේ එතෙර-මෙතෙර දස්කම්</topic>
    <author>නිහාල් පී. අබේසිංහ</author>
    <content>මෙතෙක් කල් අපි ලිව්වේ අපේ ඉංජිනේරුවරුන් අපේ රට සංවර්ධනය කරන අයුරියි. මෙවර අප ලියන්නේ අපේ රටේ ඉංජිනේරුවරුන් එතෙර මහා පරිමාණ සංවර්ධන යෝජනා ක්‍රම ඉදි කරමින් රුපියල් කෝටි ගණන් මුදල් මේ රටට එවන ආකාරයයි. එය ද අපේ ආර්ථික සංවර්ධනය කරන සුවිශේෂ වැඩපිළිවෙලකි.ශ්‍රී ලංකාව ආසියාවේ ආශ්චර්යය කළ හැක්කේ රට සංවර්ධනය කිරීමෙනි. ඒ සඳහා අපේ ඉංජිනේරුවන්ට විශාල කාර්ය භාරයක් පැවරී තිබේ. මෙරට ප්‍රධාන පෙළේ ඉංජිනේරු ආයතනය වන ඉංජිනේරුමය කාර්යයන් පිළිබඳව මධ්‍යම උපදේශක කාර්යාංශයේ විවිධ ක්ෂේත්‍රවල ඉංජිනේරුවරු 400 ක් ගෘහ නිර්මාණ ශිල්පීහු 50 ක් කාර්මික නිලධාරීහු තාත්ෂණ නිලධාරීහු 1000 ක් සේවය කරති.මෙරට මෙන් ම එතෙර ඉංජිනේරුමය කාර්යයන් රැසකට අත ගසා සිටින කාර්යාංශය මහවැලි රජ මාවත, දඹුල්ල - බකමූණ ප්‍රධාන මාර්ගය, මහවැලි මහවේලි ඉදිකිරීමේ දේශීය උපදේශක ලෙස කටයුතු කළ අතර දැන් උතුරු නැඟෙනහිර සියලුම නව ඉදිකිරීම්වල උපදේශක සේවා සපයයි.මීට අමතරව රජයේ රෝහල්වල ජෛව විද්‍යාත්මක ලෙස නව ශල්‍යාගාර ඉදිකිරීම ද කරනු ලබන්නේ මේ ආයතනය මගින්. සුදුසු ශල්‍ය උපකරණ සවි කළ විට ශල්‍යකර්ම නිසි පරිදි ඉටු කිරීමට හැකි අයුරින් මේ ශල්‍යාගාර ඉදිකිරීම අත්‍යවශ්‍ය කාර්යෙකි.කොළඹ මධ්‍යම තැපැල් හුවමාරු ගොඩනැගිල්ලඌව විශ්ව විද්‍යාලය, අග්නි දිග විශ්ව විද්‍යාලය, අධිකරණ සංකීර්ණ, රෝහල් ගොඩනැඟිලි, ගාල්ල දිස්ත්‍රික් ලේකම් කාර්යාලය, ඩී.ආර්. විජේවර්ධන මාවතේ මහ තැපැල් කාර්යාලය, ඉංජිනේරුමය කාර්යයන් පිළිබඳ මධ්‍යම උපදේශක කාර්යාංශය මෑතකදී කළ තවත් ඉදිකිරීම් වේ.ඉංජිනේරුමය කාර්යයන් පිළිබඳව මධ්‍යම උපදේශක කාර්යාංශයේ සභාපති ඉංජිනේරු නිහාල් රූපසිංහ මහතා පවසන පරිදි මෙරට සෑම විශාල ඉදිකිරීමක් පිටුපසම කාර්යාංශයේ ඉංජිනේරුවෝ සිටිති. උතුරේ ඒ 9 හා ඒ 32 මාර්ග නැවත ප්‍රතිසංස්කරණය කිරීමට තම ඉංජිනේරුවරු ප්‍රබල මෙහෙයක් කළ බව රූපසිංහ මහතා කියයි.‘මාලදිවයිනේ ඉදිකිරීම් වලින් විශාල ප්‍රමාණයක් අපි කළා. මහා මාර්ග මාලදිවයිනේ වරායවල් සුවිශේෂ ගොඩනැගිලි රාශියක් අපි හැදුවා. ඒ විතරක් නෙමේ මාලදිවයිනේ ඉදිකිරීම් අමාත්‍යාංශයට අපි පර්යේෂණ උපදෙස් පවා ලබා දුන්නා. ඔවුන්ට ඔවුන්ගේ රටේ තිබෙන හුණුගල් කොන්ක්‍රීට්වලට යොදා ගන්නා හැටි අපි කියලා දුන්නා.අපේ ඉංජිනේරුවරුන් 50 ක් ඇතුළු 600 ක පිරිසක් මාලදිවයිනේ වැඩ කළා. හැම ක්ෂේත්‍රයකම අය ඒ අතර හිටියා. අපි ඒ අයට සුමානයකට සැරයක් දඹුල්ලෙන් ම එළවළු කන්ටේනරයක් යවනවා.”ඒ අනුව මාලදිවයිනේ ඉදිකිරීම් ක්ෂේත්‍රයේ ප්‍රමුඛතම ආයතනයක් වීමට ඉංජිනේරුමය කාර්යයන් පිළිබඳ මධ්‍යම උපදේශක කාර්යාංශය සමත් වී තිබේ.“අපි දැන් ලෝක ටෙන්ඩර් වලට ඉල්ලුම්පත් දමනවා. දැනට පිටරටවල් 10 ක පමණ ටෙන්ඩර් අපිට ලැබිලා තිබෙනවා” සභාපතිවරයා කියයි.මේ දිනවල ඉංජිනේරුමය කාර්යයන් පිළිබඳ මධ්‍යම උපදේශක කාර්යාංශය එතෙර ශ්‍රී ලංකා තානාපති කාර්යාල අපේ තාක්ෂණ ශිල්පය අනුව ඉදිකරගෙන යනවා. ඉන්දියාව, බ්‍රිතාන්‍ය හා මාලදිවයිනේ තානාපති කාර්යාල දැනටමත් ඉදිකර අවසන් ය.ඉන්දියාවේ චෙන්නයි ප්‍රදේශයේ ශ්‍රී ලාංකික මහ කොමසාරිස් කාර්යාලයක් මෙතෙක් තිබුණේ නැත. මහින්ද රාජපක්ෂ ජනාධිපතිතුමාගේ උපදෙස් පරිදි රුපියල් කෝටි 40 ක වියදමින් මහ කොමසාරිස් කාර්යාලයක් සහ ඊට සම්බන්ධ නිල නිවාස සංකීර්ණය දැන් ඉදිකරමින් පවතී. ඊට අමතරව ඉන්දියාවේ ඕනෑම ඉදිකිරීමක් කිරීමට ඉන්දීය රජයේ පූර්ණ අවසරය කාර්යාංශයට ලැබී ඇත. ඉන්දියාවේ බලශක්ති ඉදිකිරීම් කටයුතු සඳහා පර්යේෂණ හා උපදේශක සේවා ලබාදෙමින් සම්බන්ධවීමට ද දැන් ඉංජිනේරුමය කාර්යයන් පිළිබඳ මධ්‍යම උපදේශක කාර්යාංශයට අවස්ථාව ලැබී ඇත. චෙන්නායි මහ කොමසාරිස් කාර්යාලය මහල් 3කි. ඊට අනුබද්ධ නිවාස සංකීර්ණය තට්ටු 3කි.සභාපති නිහාල් රූපසිංහමීට අමතරව ලන්ඩන්හි ශ්‍රී ලාංකික මහකොමසාරිස් කාර්යාලය ඉදිකරන්නේ ද ඉංජිනේරුමය කාර්යයන් පිළිබඳ මධ්‍යම උපදේශක කාර්යාංශයයි. එහි ඉදිකිරීමේ සම්පූර්ණ වටිනාකම රුපියල් කෝටි 80කි.මෙවර ඔලිම්පික් තරගාවලිය ද පැවැත්වෙන්නේ ලන්ඩන් නුවරයි. මේ ක්‍රීඩාංගණයේ ඉදිකිරීම් සමහරක් කිරීමට ද කාර්යාංශයට බාරදී ඇත. එය අපේ ඉදිකිරීම් ක්ෂේත්‍රයේ තවත් පෙරළියක් බව ඉංජිනේරුමය කාර්යයන් පිළිබඳ මධ්‍යම උපදේශක කාර්යාංශයේ සාමාන්‍යාධිකාරි ඉංජිනේරු ජී.එච්.පද්මසිරි මහතා පවසයි.මේ අයුරින් අපේ තානාපති කාර්යාල අපිම ඉදිකිරීම නිසා අපේ රටට වාසි රැසක් සිදුවේ. මුල්ම වාසිය අපේ තානාපති කාර්යාල ඉදිකිරීමේදී අපේ රටට සියයට 20ක පමණ ලාභයක් ලැබේ. ඊට අමතරව අපේ ඉංජිනේරුවාගේ සිට පහළම කම්කරුවා දක්වා වූ අයට පිටරටකට යාමට අවස්ථාව ලැබේ. ඒ අයට අපේ රටට වඩා ඉහළ වැටුපක් ගෙවීමට අවස්ථාව ලැබේ.නැඟෙනහිර අප්‍රිකාවේ රටවල් රැසක ද කාර්යාංශය ඉදිකිරීම් රැසක් සිදුකර ඇත. රුවන්ඩා, ටැන්සානියා, උගන්ඩා, මලාවි යන රටවල අපේ ඉංජිනේරුවරු වැඩ කරති.ඒ රටවල ජලවිදුලි බලාගාර ජලාශ, වේලි, පරිපාලන මධ්‍යස්ථාන සැලසුම් කිරීම ඉදිකිරීම් කිරීම මෙම කාර්යාංශය විසින් කරනු ලැබේ.ඉංජිනේරුමය කාර්යයන් පිළිබඳ මධ්‍යම උපදේශක කාර්යාංශය ඉහත සියලු රටවල ප්‍රධාන කාර්යාල පිහිටුවා ශ්‍රී ලාංකික ඉංජිනේරුවරුන් සැලසුම් ශිල්පීන් 50කට අධික පිරිසක් ඒවායේ සේවයේ යොදවා තිබේ.”අප්‍රිකාවේ අපේ ඉංජිනේරුවරුන්ට ඉල්ලුමක් තිබෙනවා. බ්‍රිතාන්‍යය එම ඉදිකිරීම් කරනවාට වඩා අඩු මිලට ඉතා හොඳින් අපි ඒවා කරනවා.ඔස්ට්‍රේලියාවෙත් ශ්‍රී ලංකා මහ කොමසාරිස් කාර්යාලය අපි හදනවා. මහින්ද චින්තනය ඉදිරි ගමන වැඩ සටහන යටතේ එතෙර පිහිටි අපේ සියලු තානාපති කාර්යාල අපේ රටේ අනන්‍යතාව රැකෙන පරිදි ඉදිකිරීමටයි සැලසුම් කරලා තියෙන්නේ” සභාපති නිහාල් රූපසිංහ මහතා පවසයි.එක්සත් රාජධානියේ ශ්‍රී ලංකා මහ කොමසාරිස් කාර්යාලයය සඳහා ඉංජිනේරු කාර්යයන් පිළිබඳ මධ්‍යම උපදේශක කාර්යාංශය විසින් ඉදිකරනු ලබන නව ගොඩනැඟිලි පද්ධතියේ ඉදිකිරීම් කටයුතු වාරිමාර්ග හා ජල සම්පත් කළමනාකරණ අමාත්‍ය නිමල් සිරිපාල ද සිල්වා මහතා විසින් පරීක්ෂා කරන අයුරු. ඉදිකිරීමේ කටයුතු වලදී යෙදී සිටින ඉංජිනේරුවන් වන එම්. නවාස් හා ඩබ්ලිව්. හීන්දෙනිය මහත්වරුන් ඇතුළු ඉංජිනේරු කණ්ඩායම ද මෙහි සිටී.මීට අමතරව ලිබියාවේ ඉදිකිරීම් සඳහා ද කාර්යාංශයට ආරාධනා ලැබී ඇත. පසුගිය මාසයේ සිට ශ්‍රී ලාංකික ඉංජිනේරු පිරිසක් ලිබියාවේ ඉදිකිරීම් පිළිබඳ අධ්‍යයනය කරති. දැනටමත් රුපියල් කෝටි 40ක ගොඩනැඟිලි සැලසුම් ටෙන්ඩරයක් මෙම ආයතනයට ලැබී තිබේ. ඒ අනුව ඉදිරියේදී ලිබියාවේ දී ශ්‍රී ලාංකික ඉදිකිරීම් රැසක් එළිදකිනු ඇත.වියට්නාම් රටේ ද නව ඉදිකිරීම් රැසකට ඉන්ජිනේරු කාර්යයන් පිළිබඳව මධ්‍යම උපදේශක කාර්යාංශය අත ගසා තිබේ. වියට්නාමයේ ජල විදුලි බලාගාරයක් ඉදිකිරීමට අපේ ඉංජිනේරුවරු සූදානමින් සිටිති.කාර්යාංශය, ඉංජිනේරුවන් නිලධාරීන් පමණක් නොව රියැදුරන් කම්කරුවන් වැනි සියලු ක්ෂේත්‍රවල අයට පිටරට යෑමේ අවස්ථා උදාකර දී තිබේ.“අපි දැන් ශ්‍රී ලන්කන් එයාර් ලයින්ස් සමාගමේ ස්ථිර ගනුදෙනුකරුවකු තත්ත්වයට පත්වෙලා. මාසෙකට අපි ලක්ෂ 30 ක ගුවන් ටිකට් පත් මිලදී ගන්නවා. ඒ අපේ අය රට යවන්න” සාමාන්‍යාධිකාරි පද්මසිරි මහතා කීය.ආසියාවේ ආශ්චර්යය කරා යන ගමනේ අපේ ඉංජිනේරුවරුන්ට ප්‍රබල වගකීමක් පැවරී තිබේ. ඒ සඳහා මෙතෙක් අත නොගැසූ ක්ෂේත්‍රවල ද පර්යේෂණ කළ යුතු ය. තෙල් සෙවීමේ පර්යේෂණ ඒ අතර ප්‍රධාන වේ.“ඕනෑම අධිවේගී පාරක් හදන්න අපිට පුළුවන්. ඕනෑම වේල්ලක් හදන්න අපට පුළුවන්. මහා බැංකුවේ නව ගොඩනැගිල්ල රන්මිහිතැන්න ටෙලි සිනමා ගම්මානය හැදුවේ අපි. ඒක නිර්මාණය කිරීමට හොලිවුඩ් බොලිවුඩ්වලට අපේ ඉංජිනේරුවරු යැව්වා. ලංකාවේ තැපැල් කාර්යාල නවීන අයුරින් අපියි ඉඳිකළේ. ලංකාවේ රඟහල්වල අලුත් විධියට හැදීමට අපි කටයුතු කරලා තිබෙනවා. පලාලි ගුවන් තොටුපළ හා ධාවන පථය ඉදිකරන්නේත් අපි.”“මට පසුගිය දිනක ජනාධිපතිතුමා කිව්වා. දවස් 10 ක් ඇතුළත පිටකොටුව පදික වෙළෙදුන් සඳහා වෙළෙඳ සංකීර්ණයක් හදන්න කියලා. ඒක අපි ඉටු කළා.ලංකාවේ උසම ගොඩනැඟිල්ල ‘ඩෝසන් ටවර්’ සැලසුම් කරන්නේ අපි. කොකාවිල් අලුත් රූපවාහිනි කුලුන, ඉදිකිරීමත් අපියි කරන්නේ. ඒ සමඟම ලංකාවේ සියලු ආර්ථික මධ්‍යස්ථාන ඉදි කළේ අපි. මේ කටයුතු සඳහා විවිධ විෂයයන් වල ඉංජිනේරුවරුන් සහ ගෘහ නිර්මාණ ශිල්පීන් භූ විද්‍යාඥයින් අපිට ඉන්නවා.මාලදිවයිනේ පමණක් අපි රුපියල් කෝටි 300 ක වැඩ කර තිබෙනවා. ඒ සල්ලි සේරම ආවේ ලංකාවට. මෙතරම් මුදල් කන්දරාවක් රටට ගේන්න අපේ ගෘහ සේවිකාවන් 50,000 ක් වත් වසර තුනක් මැද පෙර දිග සේවය කරන්න වේවි” සභාපති නිහාල් රූපසිංහ මහතා පවසයි.දැනට උතුරු නැෙඟනහිර ප්‍රදේශවල ස්ථිර ලෙස පොලිස් හා හමුදා කඳවුරු ඉදිකිරීමටත් වාරිමාර්ග පුනරුත්ථාපන හා නව පාසල් නව පරිපාලන මධ්‍යස්ථාන ඉදිකිරීමටත් සැලසුම් සකස් කිරීම ද බාර වී ඇත්තේ කාර්යාංශයට ය. උතුරු නැඟෙනහිර ප්‍රදේශවල පමණක් මෙම කාර්යාංශය කළ ඉදිකිරීම්වල සම්පූර්ණ වටිනාකම රුපියල් කෝටි 600 කට වැඩිය.සමඟම මෙම ආයතනය අපේ ශ්‍රී ලාංකික ඉංජිනේරු ශිල්පය මුළු ලොවටම ගෙන යන ආයතනය බවට පත්වී තිබේ.නිහාල් පී. අබේසිංහ තංගල්ල අධිකරණ සංකීර්ණයමාලේ නුවර මාර්ග සංවර්ධන කටයුතුඅපේ ඉංජිනේරුවන් ඉදි කළමාලේ නුවර නව පුස්තකාල ගොඩනැඟිල්ලචෙන්නායි නුවර ඉදිකරන ශ්‍රී ලාංකික මහ කොමසාරිස් කාර්යාලය</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>13</day>
    </date>
    <link>http://www.silumina.lk/2010/06/13/_art.asp?fn=aj1006131</link>
    <topic>අනුරපුර මිහින්තලේ එන බැතිමතුනට ජනශක්ති රථවාහන ආපදා සේවය මෙවරත්</topic>
    <author/>
    <content>අනුරපුර මිහින්තලේ එන බැතිමතුනට ජනශක්ති රථවාහන ආපදා සේවය මෙවරත්ජනශක්ති ඉන්ෂුවරන්ස් සමාගම අනුරාධපුර පූජා නගරයේ විවිධ ස්ථානවල අලුතින් වීථි පුවරු හා මෝටර් රථ ගාල් කිරීම සඳහා ප්‍රදර්ශන පුවරු විශාල සංඛ්‍යාවක් මෑතක දී සවි කළේය.මෙවර වෙසක් පොහොය දිනයේ දී අනුරාධපුර පූජා නගරයේ සංචාරයේ යෙදුණු දහස් ගණනක් බෞද්ධ බැතිමතුන්ට හා විදේශීය සංචාරකයන්ට එය මහත් උපකාරයක් විය.අනුරාධපුර නගරාධිපති දොස්තර ලංකා කල්දේරා මෙසේ පවසයි.”මහජනතාව අරමුණු කර ගනිමින් ජනශක්ති සමාගම ක්‍රියාත්මක කළ මෙම වැඩසටහන විශිෂ්ට කර්තව්‍යයක් ලෙසින් සැලකීමට පුළුවන්. ආයතනයේ දෘෂ්ටි කෝණයෙන් බැලූ විට එය සමාජ සත්කාරක සේවාවක් වශයෙන් මෙම ක්‍රියාදාමය හැඳින්විය හැකි වුවත් දසදහස් ගණනක ජනතාවකට සෙත සැලසෙන බැවින් මෙය සුවිශාල පුණ්‍යකර්මයක් ද වෙනවා”.පසුගිය වසරේ අනුරාධපුරයේදී හා මහනුවර දී ඇසළ පෙරහර පැවැති සමයේ ජනශක්ති සමාගම විසින් ක්‍රියාත්මක කරන ලද රථවාහන ආපදා සේවය (වාහන ක්‍රියාවිරහිත වූ අවස්ථාවේදී උපකාර කිරීමේ සේවාව) බෙහෙවින් සාර්ථක වීමෙන් පසු ව මෙවර ද පොසොන් පොහොය සමයේ දී ජනශක්ති සමාගම අනුරාධපුරයේ හා මිහින්තලේ එවැනි ම සේවාවක් යළිත් ඉටුකිරීමට කටයුතු යොදා ඇත. වාහන ක්‍රියාවිරහිත වූ අවස්ථාවේ දී සහන සැලසීමේ මෙම සේවාවෙන් සෙත සැලසෙන්නේ ජනශක්ති ෆුල් ඔප්ෂන් රක්ෂණ ඔප්පු හිමියන්ට පමණක් නොවේ.වාහනයේ රක්ෂණය කුමන සමාගමක වුවත් දිවයිනේ විවිධ ප්‍රදේශවලින් පැමිණෙන දහස් ගණනක් ජනතාවට සිය වාහන ක්‍රියා විරහිත වූ අවස්ථාවේදී මෙම සේවාව ලබාගැනීමට ඉඩ සැලසේ.මේ අතර, අනුරාධපුර ශික්ෂණ රෝහලේ අධ්‍යක්ෂවරයාගේ ඉල්ලීමක් පරිදි රෝහලේ සුදුසු ස්ථානවල සංඥා පුවරු 100කට අධික ප්‍රමාණයක් ජනශක්ති සමාගම මඟින් පසුගියදා ස්ථාපිත කෙරිණි.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>13</day>
    </date>
    <link>http://www.silumina.lk/2010/06/13/_art.asp?fn=aj1006132</link>
    <topic>AVIVA NDB වෙල්ත් ප්ලෑනර්ස් වෙත ලැප්ටොප් පරිගණක</topic>
    <author/>
    <content>AVIVA NDB වෙල්ත් ප්ලෑනර්ස් වෙත ලැප්ටොප් පරිගණකAVIVA NDB රක්ෂණ සමාගම ස්වකීය අලෙවි බළකාය, “වෙල්ත් ප්ලෑනර්ස්” නමින් සවිබලගන්වන ලද රක්ෂණ අලෙවි වෘත්තික පිරිසක් බවට පත් කරයි. “ඔබේ විශ්වාසය දිනූවෝ” යන සුවිශේෂි නාමය දරන මේ “වෙල්ත් ප්ලෑනර්ස්” සේවාලාභීන්ගේ ජීවිත මෙන්ම සාමාන්‍ය රක්ෂණ අවශ්‍යතා සපුරාලීම සම්බන්ධයෙන් කටයුතු කරති.සියලු රක්ෂණ අවශ්‍යතාවන්ට සරිලන පරිපූර්ණ විසඳුම් ලබාදීමෙහිලා අවැසි කුසලතාවන්ගෙන් මෙම අලෙවි වෘත්තිකයන් සවිබල ගන්වා ඇත.“වෙල්ත් ප්ලෑනර්ස්” වෙත ජාත්‍යන්තර මට්ටමේ පුහුණුවක් හා මාර්ගෝපදේශකත්වයක් ලබා දී ඇති අතර සමාගම විචක්ෂණශීලී පියවරක් තබමින් AVIVA NDB වෙල්ත් ප්ලෑනර් පළමු කණ්ඩායම වෙත ලැප්ටොප් පරිගණක ලබාදීමට ද නොබෝදා කටයුතු යොදන ලදී. මෙමගින් නව තාක්ෂණය යොදා ගනිමින් සිය සේවාලාභීන් වෙත කාර්යක්ෂම හා ඵලදායී සේවාවක් සැලසීමට හැකි වනු ඇති අතර, එය සමාගමෙහි පරිවර්තනයෙහි අතිශය වැදගත් අරමුණක් ඉටු කිරීමකි. මෙම ලැප්ටොප් පරිගණක ආශ්‍රයෙන් ස්වකීය සේවාලාභීන් හට අවශ්‍ය වන මූල්‍ය සැලසුම් ක්ෂණිකව නිර්මාණය කොට ඉදිරිපත් කිරීමේ අවස්ථාව වෙල්ත් ප්ලෑනර් හට හිමි වේ. යැයි කළමනාකාර අධ්‍යක්ෂ ෂා රූෆ් මෙසේ පවසයි.අපගේ “වෙල්ත් ප්ලෑනර්ස්” අලෙවි බළකාය ක්ෂේත්‍රයේ නව වෘත්තික කාණ්ඩයක් වන අතර සේවාලාභීන්ගේ බොහොමයක් මූල්‍ය අවශ්‍යතාවයන් වෙත නිසි විසඳුම් ලබාදීමේ හැකියාව ඔවුන් සතුව පවතිනවා.අපගේ සේවාලාභීන් හට වෙල්ත් ප්ලෑනර් කෙනෙකු මඟින් සිය ඕනෑම රක්ෂණ අවශ්‍යතාවක් ඉටුකරගැනීමට හැකිවීම මෙහිදී වැදගත් වෙනවා.” යැයි ද ඒ මහතා කීය.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>13</day>
    </date>
    <link>http://www.silumina.lk/2010/06/13/_art.asp?fn=aj1006133</link>
    <topic>ගැබ්ගෙළ පිළිකා වළක්වන GSK සමාගමෙන් එන්නතක්</topic>
    <author/>
    <content>ගැබ්ගෙළ පිළිකා වළක්වන GSK සමාගමෙන් එන්නතක්ගැබ්ගෙල පිළිකා වැළැක්වීම සඳහා ඖෂධ පාලන අධිකාරියේ අනුමැතිය සහිත එන්නතක් ප්‍රථම වරට ශ්‍රී ලංකාවට හඳුන්වා දීමට GSK ෆාමසූටිකල්ස් සමත් වී ඇත.සර්වරික්ස් නම් මේ එන්නත, මෙරටට හඳුන්වා දී ඇති ප්‍රථම පිළිකා සඳහා වන එන්නත වේ. ශ්‍රී ලංකාවේ කාන්තාවන්ට වැලදෙන පිළිකා වර්ග අතුරින් දෙවැනියට බහුලවම දැකිය හැකි පිළිකා වර්ගය වන්නේ ගැබ්ගෙල පිළිකාය.මෙම එන්නත ඇමෙරිකාව, යුරෝපා සංගමයේ රටවල් 27 ක, ඕස්ට්‍රේලියාව, බ්‍රසීලය, දකුණු කොරියාව, මෙක්සිකෝව සහ තායිවානය ඇතුළු ලොව රටවල් 110 ක දැනටමත් අනුමැතිය ලබා ඇත. රටවල් හයක එන්නත් වැඩපිළිවෙලට එකතු කර ඇති මෙම එන්නත, එවැනි වැඩසටහන් සඳහා ලෝක සෞඛ්‍ය සංවිධානය විසින් අනුමත කර ඇතැයි GSK සමාගමේ ශ්‍රී ලංකා වෛද්‍ය අධ්‍යක්‍ෂ ලුෂියන් ජයසූරිය කියයි. නික්පේෂ වාර 3 කින් සමන්විත සර්වරික්ස් එන්නත මාස 6 ක කාල සීමාවක් තුල දී ලබා ගත යුතු අතර ඉහත ප්‍රතිශක්තිකරණ ප්‍රතිඵල සඳහා නව යොවුන් අවධියේ සිටින ගැහැනු ළමුන් සඳහා ලබා දිය යුතු වේ යැයි ද වෛද්‍ය ජයසූරිය කියයි.සර්වරික්ස් එන්නත හඳුන්වා දීමේ මාධ්‍ය සාකච්ඡාවේදී අදහස් දක්වමින් පිළිකා පිළිබඳ නාරිවේදී විශේෂඥ වෛද්‍ය කණිෂ්ක කරුණාරත්න මහතා පැවසුවේ ශ්‍රී ලංකාවේ බොහෝ ගැබ්ගෙල පිළිකා රෝගීන් ප්‍රතිකාර සඳහා යොමු වන්නේ කල්පසුවී බවත් එවිට රෝගයට ප්‍රතිකාර කිරීම තරමක් සංකීර්ණ වන බවත්ය.ලිංගික සබඳතා මඟින් ආසාදනය වන හියුමන් පැපිලෝමාවයිරසයේ බලපෑමෙන් පසු කලෙක ගැබ්ගෙල පිළිකා ඇතිවේ.ගැබ්ගෙල පරීක්‍ෂණ මඟින් වයිරසය හඳුනාගත හැකි බව වෛද්‍ය කරුණාරත්න කියයි.වෛද්‍ය කණිෂ්ක කරුණාරත්න මහතා අදහස් දක්වමින්</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>13</day>
    </date>
    <link>http://www.silumina.lk/2010/06/13/_art.asp?fn=aj1006134</link>
    <topic>ඉන්ටර්ග්ලෝබ් ජෙනරල් ඒවියේෂන් හා පැසිෆික් එයාරොස්පේස් ගිවිසුමක</topic>
    <author/>
    <content>ඉන්ටර්ග්ලෝබ් ජෙනරල් ඒවියේෂන් හා පැසිෆික් එයාරොස්පේස් ගිවිසුමකඉන්ටර්ග්ලෝබ් එන්ටර්ප්‍රයිසස් සමූහ ව්‍යාපාරයට අයත් සමාගමක් වන සීමාසහිත ඉන්ටර්ග්ලෝබ් ජෙනරල් ඒවියේෂන් පෞද්ගලික සමාගම 750 XSTOL ගුවන්යානා, ඉන්දියාවේ, ශ්‍රී ලංකාවේ, බංග්ලාදේශයේ හා මාලදිවයිනේ එකම අලෙවි නියෝජිතයා වශයෙන් පැසිෆික් එයරොස්පේස් සමාගම සමඟ ගිවිසුමකට අස්සන් තැබීය.P 750 ගුවන්යානය හඳුන්වාදීමත් සමඟ ඒවා මේ කලාපයට ඇතුළුවන, ඉතා සුළු වේලාවකින් ගගන ගතවන ඉතාම සුළු වේලාවකින් ගොඩබසින, ප්‍රථම ගුවන් යානය බවට පත්වේ.ඉන්ටර්ග්ලෝබ් ජෙනරල් ඒවියේෂන් සමාගමේ සභාපති සහ ප්‍රධාන විධායක නිලධාරියා වන නයිජල් හාර්වුඩ් මහතා මෙසේ පවසයි.”පැසිෆික් එයරොස්පේස් සමාගම හා සමඟ දීර්ඝකාලීන සම්බන්ධතාවයට ඇතුළුවීමට හැකිවීම ගැන අපි සතුටුවෙමු. විශ්වාසවන්ත ගුවන්යානා සැලසුම් කිරීම හා නිෂ්පාදනය කිරීම පැසිෆික් එයරොස්පේස් සමාගමට පනස් වසරක උරුමයක් ඇත. මේ කලාපයේ විවිධත්වය සහිත භූමිභාගවලට පී 750 XSTOL ගුවන්යානය ඉතාම විශිෂ්ට ගුවන් යානය වන්නේ එහි ක්‍රියාකාරිත්වය නිසාය.එහි ක්‍රියාකාරිත්වය විශිෂ්ට වන්නේ උණුසුම් කාලගුණයක් යටතේ සහ කඳුකර ප්‍රදේශවලට ඒ යානයට ඉතා ඉක්මනින් ගුවන් ගතවීමට හා ගොඩබැස්සවීමටත් හැකියාව නිසාය. එමෙන්ම බඩුබාහිර ගෙන යෑමට එය සතු සුවිශේෂී ශක්තිය නිසාත්ය. මේ සමාගම් දෙක අතර ගිවිසුමෙන් පිළිගැනෙන්නේ මේ කලාපයෙහි එවැනි ගුවන් යානයක් සඳහා තිබෙන ඉල්ලුම බව යැයිද ඒ මහතා පැවසීය.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>13</day>
    </date>
    <link>http://www.silumina.lk/2010/06/13/_art.asp?fn=aj1006135</link>
    <topic>Trendz රූපලාවණ්‍යාගාරයෙන් පිරිමින්ටත් ෆේෂල්</topic>
    <author/>
    <content>Trendz රූපලාවණ්‍යාගාරයෙන් පිරිමින්ටත් ෆේෂල්කාන්තාවන්ගේ හා පිරිමින්ගේ කොණ්ඩා හා රූපලාවණ්‍ය අවශ්‍යතා සැලකිල්ලට ගනිමින් ෆේෂල් වැඩසටහනක් කේෂාලංකරණ විසඳුම් සපයන්නා වන Trendz හඳුන්වා දෙයි.ශල්‍යකර්මයක් නොවන රූපලාවණ්‍ය ප්‍රතිකාරයක් වන මෙම වැඩසටහන කුරුලෑ, ඇස් යට කළුවීම් හා අනවශ්‍ය රැලි ඉවත් කිරීමට වැදගත් වේ. රවන විට ඇතිවන රැලි, දුක්වන විට ඇතිවන රැලි, ඇස්වල වෙහෙසකර බව, නාසයේ ඇතිවන රැලි, දුම්පානය කිරීම නිසා ඇතිවන රැලි, සිනාසෙන විට ඇතිවන රැලි, තරහ නිසා ඇතිවන නෙරීම් සහ පහළ මුහුණේ නිකට ප්‍රදේශයේ ඇතිවන රැලි මඟහරවා ගැනීමට මෙම ෆේෂල් වැඩසටහන වැදගත් වේ.ටෙ‍්‍රන්ඩ්ස් ඇඩ්වාන්ස්ඩ් හෙයා කෙයාර් සොලුෂන්ස්හි අධ්‍යක්ෂ හුසේන් පට්නි මහතා මෙම සුවිශේෂී ප්‍රතිකාරය පිළිබඳව විස්තර කරමින් “මෙම ප්‍රතිකාරය ආරක්ෂාකාරී මෙන්ම ප්‍රතිඵල සහතික ක්‍රමයක්. බාහිර විසඳුම් පමණක් සපයන ක්‍රීම් වර්ග යොදා ගන්නා අනෙකුත් සැලෝන් හා ස්පා ප්‍රතිකර්ම මෙන් නොව මෙම ක්‍රමය ගැටලුවේ මූලාරම්භයටම ප්‍රතිකාර කරනවා.” යනුවෙන් පැවසුවේය.පුද්ගලයෙකු වයසට යෑමේදී සමේ පරිමාව හා නැවුම් බව ගිලිහී යයි. සමේ කොලජන් – ඊලාස්ටින් ව්‍යුහය බිඳ වැටෙන අතර එමඟින් නම්‍යශීලීතාව අඩු වී යයි. එබැවින් මෙම වැඩසටහන හරහා සිදු කරනු ලබන්නේ හයලූරොනික් ඒ සංයෝගය ලබා දීමෙන් සමේ සම්බන්ධක පටකවලට ආධාර කිරීම බව පට්නි මහතා සඳහන් කළේය.Trendz හිස කෙස් ගැලවී යාම වැළැක්වීම ඉලක්ක කරගත් අනන්‍ය නිෂ්පාදන රැසක් හඳුන්වා දී ඇත.හිස කෙස් ගැලවීයාම වැළැක්වීමේ විසඳුම් ලබාදීමේ ප්‍රමුඛයන් වන Trendz කාන්තාවන්ට හා පිරිමින්ට හිස කෙස් නැවත සිටුවීමේ ප්‍රතිකාර ක්‍රම සිදු කරන බවද පට්නි මහතා කියයි.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>13</day>
    </date>
    <link>http://www.silumina.lk/2010/06/13/_art.asp?fn=aj1006136</link>
    <topic>නවීන පහසුකම් සමඟ පාක් රෝහල නවීකරණයට</topic>
    <author/>
    <content>නවීන පහසුකම් සමඟ පාක් රෝහල නවීකරණයට”ඔබේ සෞඛ්‍ය සුරක්ෂණය වෙනුවෙන් කැපවෙමු” නම් සිය ආදර්ශ පාඨය පෙරදැරි කොට ලාංකීය ජනයාට ඔරොත්තු දිය හැකි ගාස්තුවකට උසස් මට්ටමේ වෛද්‍ය සේවාවක් ලබාදීමේ අරමුණින් යුතුව කොළඹ, නාරාහේන්පිට, පාක් පාරේ අංක 186 දරන ස්ථානයේ පිහිටි පාක් රෝහල පිළිසකර කොට නව සේවා රැසක් ආරම්භ කරනු ලැබීය.මෙම නවීකරණ ක්‍රියාවලිය යටතේ, කලින් පැවැති පහසුකම් වැඩිදියුණු කිරීමට අමතරව නව අංග කිහිපයක්ම අලුතින් එකතු කරනු ලැබීය. ඒවා අතර නව ඔසුහලක් රසයනාගාරයක් චැනල් සේවාවක් බාහිර රෝගී හදිසි ප්‍රතිකාර අංශයක් නේවාසික ප්‍රතිකාර අංශයක්, අක්ෂි හා දන්ත සැත්කම්, ප්‍රසව හා ප්‍රතිශක්තිකරණ සායන ආදිය වේ. රෝගීන්ට හා අවශේෂ අයට වඩාත් යහපත් හා කාර්යක්ෂම සේවාවක් ලබාදී මෙහිලා මෙකී නවීන පහසුකම් සැබැවින්ම ඉවහල් වනු නිසැක බව රෝහල් ප්‍රකාශකයෙක් පැවසීය.ශ්‍රී ලංකා ආයෝජන මණ්ඩලය මඟින් අයිස් තේ නිෂ්පාදනය කිරීමේ ව්‍යාපෘති දෙකක් ආරම්භ කිරීමට යයි.ඇමෙරිකානු ඩොලර් මිලියන 2 ක් වටිනා මේ ව්‍යාපෘති දෙකෙන් ක්ෂණික අයිස් තේ නිෂ්පාදනය කිරීමේ ව්‍යාපෘතිය රාගම ප්‍රදේශයේ ද අයිස් තේ සහ උණුසුම් තේ නිෂ්පාදනය සඳහා අනෙක් ව්‍යාපෘතිය ගම්පොළ ප්‍රදේශයේ ද ස්ථාපනය කරනු ඇත.වෝල්ටර් බේ බගවන්තලාව එස්ටේට් සමාගම ව්‍යාපෘති වන මේ කර්මාන්තශාලා දෙක මඟින් නිෂ්පාදනය කරන තේ ඇමෙරිකාවට අපනයනය කරනු ඇත.ඩයලොග් ටෙලිකොම් සමාගම ආරක්ෂක අමාත්‍යංශය සමඟ එක්ව ආබාධිත රණවිරුවන්ට උත්තමාචාර දක්වනු වස්, අයිෆා සම්මාන උලෙළට සමගාමීව පැවැත්වුණ සුපිරි තරු පිරි ක්‍රිකට් තරගය නැරැඹීමට ප්‍රවේශ පත් 150 ක් පසුගියදා ප්‍රදානය කරනු ලැබුවේය. ආරක්ෂක ලේකම් ගෝඨාභය රාජපක්ෂ සහ ශ්‍රී ලංකා මහ බැංකුවේ අධිපති අජිත් නිවාඩ් කබ්රාල් මහත්වරුන් වෙත ඩයලොග් ටෙලිකොම් හි ප්‍රධාන විධායක ආචාර්ය හාන්ස් විජයසූරිය මහතා සංකේතවත් ටිකට් පතක් ප්‍රදානය කරන අයුරු.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>13</day>
    </date>
    <link>http://www.silumina.lk/2010/06/13/_art.asp?fn=aj1006137</link>
    <topic>ඩිමෝ ‘ස්ටාර්බස්’ නමින් නවතම බස්රථ පෙළක්</topic>
    <author/>
    <content>ඩිමෝ ‘ස්ටාර්බස්’ නමින් නවතම බස්රථ පෙළක්ඩිමෝ සමාගමේ සභාපති රංජිත් පණ්ඩිතගේ මහතා ස්ටාර්බස් රථ හිමිකරුවෙකුට යතුර භාර දුන් අවස්ථාව ටාටා වෙළෙඳ වාහන අංශයේ සාමාන්‍යාධිකාරි විජිත බණ්ඩාර මහතා ද මෙහි සිටියි.වැඩිදෙනාගේ කතාබහට ලක්වන මෙරට පොදු ප්‍රවාහන සේවය සැලකිල්ලට ගැනීමේදී පවතින දුර්වලතා හඳුනාගත් සීමාසහිත ඩීසල් සහ මෝටර් ඉංජිනේරු පොදු සමාගම (ඩිමෝ) ස්ටාර්බස් නමින් නවතම බස්රථ පෙළක් මෙරට පොදු ප්‍රවාහන සේවයට හඳුන්වා දෙයි. පොදු ප්‍රවාහන සේවයේ බස්රථ සඳහා අවශ්‍ය ආරක්ෂාව සහ උසස් තත්ත්වයේ නිමාව සැලකිල්ලට ගෙන මෙම විශේෂ බස් රථ පෙළ හඳුන්වාදීමට එම සමාගම තීරණය කර ඇත.උපරිම ක්‍රියාකාරීත්වය සුවපහසුව සහ ආරක්ෂාව මූලික කරගෙන නිර්මාණය කර ඇති මෙම ස්ටාර්බස් බස් රථ පෙළ ආසන 30 සිට 57 දක්වා දිවෙන ආසන පරාසයකින් යුක්තව මෙරට වෙළෙඳ පොළට පිවිසෙයි.අනිල් කොස්වත්ත මහතා ජාතික මැණික් සහ ස්වර්ණාභරණ නව සභාපති සහ ප්‍රධාන විධායක ලෙස නොබෝදා වැඩ භාරගත්තේය. අපනයන සංවර්ධන මණ්ඩලයේ සභාපති ලෙස ද ශ්‍රී ලංකා සිමෙන්ති සංස්ථාවේ සභාපති ලෙස ද කටයුතු කළ ඒ මහතා ජාතික මැණික් සහ ස්වර්ණාභරණ අධිකාරියේ අධ්‍යක්ෂ මණ්ඩලයේ සාමාජිකයකු ලෙස ද ප්‍රසංශනීය කාර්යය භාරයක් ඉටු කළේ ය.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>13</day>
    </date>
    <link>http://www.silumina.lk/2010/06/13/_art.asp?fn=aj1006138</link>
    <topic>හේමාස් මැනුෆැක්චරින් ආයතනයට Taiki Akimoto සම්මානය</topic>
    <author/>
    <content>හේමාස් මැනුෆැක්චරින් ආයතනයට Taiki Akimoto සම්මානයTaiki Akimoto 5s සම්මාන උලෙළේ දී රන් හා රිදී සම්මාන දිනා ගැනීමට හේමාස් මැනුෆැක්චරින් සමත් විය.එම ආයතනය සමස්ත නිෂ්පාදන අංශයේ දේශීය මෙන්ම බහුජාතික නිෂ්පාදන සමාගම් රැසක් ද අබිබවමින් 5ඉ සංකල්පය ක්‍රියාත්මක කරන හොඳම ආයතනය සඳහා පිරිනැමෙන Taiki Akimoto රන් සම්මානය හා රිදී සම්මානය දිනා ගැනීමට සමත් විය.හේමාස් මැනුෆැක්චරින් ආයතනයේ කළමනාකාර අධ්‍යක්ෂ ඉමාල් ෆොන්සේකා මහතා පවසන්නේ සමස්ත නිෂ්පාදන ක්‍රියාවලිය සාර්ථක ලෙස පවත්වා ගෙන යෑම සඳහා 5එස් සංකල්පය හොඳින් ක්‍රියාත්මක කිරීම ඉතා තීරණාත්මක ලෙස බලපෑ බවයි.රටේ සංවර්ධනය උදෙසා නොනිමි මෙහෙවරක යෙදෙන සමාගම් ඇගයීම සඳහා වාර්ෂික ව පිදෙන Taiki Akimoto 5s සම්මාන උලෙළ සංවිධානය කරනු ලබන්නේ ජපාන ශ්‍රී ලංකා තාක්ෂණික හා සංස්කෘතික සංවිධානයයි. </content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>13</day>
    </date>
    <link>http://www.silumina.lk/2010/06/13/_art.asp?fn=aj1006139</link>
    <topic>Triad කණ්ඩායමට තවත් ජගත් සම්මාන 5ක්</topic>
    <author/>
    <content>Triad කණ්ඩායමට තවත් ජගත් සම්මාන 5ක්ශ්‍රී ලාංකික දැන්වීම් නිර්මාණයන්ට ජාත්‍යන්තරය ජයගත හැකි බව යළිත් වරක් පසක් කරමින් ”Hermes Creative Awards 2010” හිදී ප්ලැටිනම් සම්මාන දෙකක් සහ රන් සම්මාන ත්‍රිත්වයක් හිමිකර ගැනීමට Triad කණ්ඩායම සමත්වෙයි.රේන්කෝ නිෂ්පාදන වෙනුවෙන් සිදුකළ නිර්මාණයට පුවත්පත් දැන්වීම්කරණ අංශය යටතේ ප්ලැටිනම් සම්මානයක් හිමිවූ අතර Heladiv තේ නිෂ්පාදන සඳහා ඉදිරිපත් කළ දැන්වීම් නිර්මාණයන්ටද අලෙවිකරණ/සන්නාමකරණය/විශේෂිත නිෂ්පාදන අයිතම යන අංශය යටතේ ප්ලැටිනම් සම්මානයක් විය.Triad හි ප්‍රධාන මෙහෙයුම් නිලධාරී, සර්ව අමරසේකර මහතා “අප ශ්‍රී ලාංකික ආයතනයක් ලෙස සෑමවිටම උත්සාහ කරන්නේ, ජාත්‍යන්තර මට්ටමේ නිර්මාණ සිදුකරමින් ජාත්‍යන්තරය ජයගැනීමට” බව සඳහන් කළේය. ජාත්‍යන්තර තලයේ දැන්වීම් නිර්මාණය සඳහා අවශ්‍ය නිර්මාණාත්මක කුසලතාව ශ්‍රී ලංකාව සතුව පවතින අතර ඒ සඳහා තම ආයතනය දිනාගත් මෙම සම්මානයන් මනා නිදසුනක් ද සපයන බවයි.  සුනිල් පෙරේරා, දමිත පතිරගේ, චමින්ද රත්නායක හා ලනිල් පීරිස් ඇතුළු Triad කණ්ඩායම සම්මාන අතැතිව</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>13</day>
    </date>
    <link>http://www.silumina.lk/2010/06/13/_art.asp?fn=aj10061310</link>
    <topic>HDFC නව සභාපති ධුරයට</topic>
    <author/>
    <content>HDFC නව සභාපති ධුරයටසිරෝමි වික්‍රමසිංහ මහත්මිය සුබ මොහොතින් වැඩ බාරගත් අවස්ථාව. ප්‍රධාන විධායක නිලධාරී / සාමාන්‍යාධිකාරී සුරේෂ් අමරසේකර මහතා ඇතුළු ජ්‍යෙෂ්ඨ කළමනාකාරිත්වය ද මෙහි සිටී.HDFC බැංකුවේ නව සභාපති ලෙස සිරෝමි වික්‍රමසිංහ මහත්මිය පත් කරනු ලැබ සිටී. එම බැංකුවට කාන්තාවක සභාපති ධුරයට පත් වූ ප්‍රථම අවස්ථාව ද මෙය වෙයි.මූල්‍ය ක්ෂේත්‍රයේ වසර 30 ක පළපුරුද්දක් ඇති වික්‍රමසිංහ මහත්මිය නීතිවේදිනියක ද වෙයි. කොමර්ෂල් බැංකුවේ අධ්‍යක්ෂවරියක ලෙසත්, හැටන් නැෂනල් බැංකුවේ නියෝජ්‍ය සාමාන්‍යාධිකාරී වරියක ලෙසත් සේවය කොට ඇති ඒ මහත්මිය සීබෑන්ක් ඇසෙට් මැනේජ්මන්ට් හි සභාපතිනිය ද වෙයි.  ශ්‍රී ලංකා ඉන්ෂුවරන්ස් ජාතික විකුණුම් ප්‍රවර්ධන වැඩ සටහනක් හෙට 13 සිට 19 දා දක්වා රට පුරා පැවැත්වේ. මෙහිදී රක්ෂණ නියෝජිතයෝ ජනතාව හමුවී රක්ෂණයේ ඇති වැදගත්කම ගැන කියා දෙති.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>20</day>
    </date>
    <link>http://www.silumina.lk/2010/06/20/_art.asp?fn=aa1006202</link>
    <topic>ග්‍රාමීය සංවර්ධනය හා සුබ සාධනය මුල් කොටගත් අයවැයක්!</topic>
    <author>කේ.සී.ජේ. රත්නායක</author>
    <content>ආර්ථික වර්ධන ඉලක්කය 6%අයවැය හිඟය 8%අධ්‍යාපනයට කෝටි 2 750ආර්ථික සංවර්ධනයට කෝටි 6083ආරක්ෂාවට කෝටි 20,221මහාමාර්ගයට කෝටි 8 351කේ.සී.ජේ. රත්නායකලබන 29 දා පාර්ලිමේන්තුවට ඉදිරිපත් කරන අයවැය මඟින් ග්‍රාමීය සංවර්ධනය, මහජන සුබසාධනය හා වේගවත් ආර්ථික ඉලක්ක සපුරන යෝජනා රැසකින් සමන්විත වනු ඇතැයි ආර්ථික සංවර්ධන නියෝජ්‍ය ඇමැති රංජිත් සියඹලාපිටිය මහතා පවසයි.ඒ මහතා පෙන්වා දෙන පරිදි මෙවර අයවැය සඳහා වෙන් කර ඇති මුළු මුදල රුපියල් බිලියන 1780 ක් වන අතර එයින් රුපියල් බිලියන 820 ක් ප්‍රාග්ධන වියදම් වන අතර රුපියල් බිලියන 952 ක් පුනරාවර්ථන වියදම් වෙයි. මෙයින් ජාතික ආරක්ෂාව සඳහා වෙන් කර ඇති මුදල රුපියල් කෝටි 20, 221 කි. මහජනතාවගේ සෞඛ්‍ය පිණිස රුපියල් කෝටි 5309 ක් ද මහාමාර්ග සංවර්ධනයට රුපියල් කෝටි 8351 ද කෘෂිකර්මය වෙනුවෙන් රුපියල් කෝටි 3790 ක්ද විදුලිබල හා බලශක්ති සංවර්ධනය සඳහා රුපියල් කෝටි 2628 ක් හා අධ්‍යාපනය සඳහා රුපියල් කෝටි 2750 ක්ද වශයෙන් මුදල් වෙන්කොට තිබේ.අයවැය හිඟය සියයට 8 දක්වා පහත අගයකට ගෙන ඒමටත් ආර්ථික වර්ධනය සියයට 6 ඉක්මවන වර්ධනයකට ගෙන ඒමත් පහසු ඉලක්කයක් බව පැවසූ රංජිත් සියඹලාපිටිය මහතා අවධාරණය කෙළේ මහජන සුබසාධන වියදම් වෙනුවෙන් රජය විශාල මුදලක් වෙන් කොට ඇති බවයි.ආර්ථික සංවර්ධන අමාත්‍යාංශය යටතේ ආර්ථික සංවර්ධන හා මහජන සුබ සාධන කටයුතු රැසක් සිදු කැරෙන අතර මෙවර අයවැයෙන් ඒ සඳහා වෙන් කර තිබෙන මුදල රුපියල් කෝටි 6083 කි. මෙවර අයවැයේ තවත් විශේෂත්වයක් වන්නේ තුලනාත්මක ආර්ථික සංවර්ධනයක් අපේක්‍ෂා කිරීම බවත් ඇමැතිවරයා පෙන්වා දුන්නේය.ජුනි 29 දා පාර්ලිමේන්තුවට ඉදිරිපත් කරන අයවැය යෝජනාව දෙවැනිවර විවාදයට ගැනීමෙන් පසු ජූලි 03 දා ඡන්ද විමසීම පැවැත්වෙන අතර අයවැය සඳහා අවසන් ඡන්ද විමසීම පැවැත්වෙන්නේ ජූලි 09 දාය.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>20</day>
    </date>
    <link>http://www.silumina.lk/2010/06/20/_art.asp?fn=aa1006203</link>
    <topic>ලබන වසරේ සිට ‘ලංගම’ තනියම දුවයි</topic>
    <author>තාරක වික්‍රමසේකර</author>
    <content>තාරක වික්‍රමසේකරලබන වසර වන විට ලංගම මහා භාණ්ඩාගාරයෙන් මුදල් ලබා නොගෙන දියුණු කිරීම සඳහා පියවර කිහිපයක් ගැනීමට කටයුතු යොදා ඇතැයි ප්‍රවාහන නියෝජ්‍ය ඇමැති රෝහණ දිසානායක මහතා පවසයි.එක් බස් රථයකින් සේවකයන් 13 දෙනකු පමණ යැපෙන බවත් එම තත්ත්වය වෙනස් කිරීම සඳහා බස් රථ සංඛ්‍යාව වැඩි කිරීමට පියවර ගන්නා අතර දැනට පුරප්පාඩු වී ඇති රියැදුරන් හා කොන්දොස්තරවරුන් බඳවා ගැනීමට කටයුතු යොදන බවත් ඇමැතිවරයා කීය. මේ වන විට බස් රථ විශාල ගණනක් රියැදුරන් හා කොන්දොස්තරවරුන් නොමැතිවීමෙන් ධාවනය කළ නොහැකි තත්ත්වයක් පවතින බව අනාවරණය වී ඇත. මීට එක් පිළියමක් ලෙස රියැදුරන් හා කොන්දොස්තරවරුන් 500ක් බඳවා ගැනීමට කටයුතු කෙරේ.මේ වනවිට ලංගම ආදායම ක්‍රමයෙන් වැඩිවී ඇති අතර 2009 වසරේදී ලංගම බස්රථ දිනකට කිලෝමීටර් 920168 ක් ධාවනය කර ඇති අතර මේ වන විට ඒ තත්ත්වය වැඩි දියුණු කිරීමට පියවර ගෙන ඇත. එසේම 2009 දී කිලෝ මීටරයකින් රුපියල් 41.31 ක් ලැබූ ආදායම මේ වන විට රුපියල් 42.42 ක් දක්වා වැඩිවී ඇත. 2009 වසරේදී 4482 ක් වූ ලංගම බස් රථ සංඛ්‍යාව මේ වන විට 5500 ක් දක්වා වර්ධනය වී ඇත. එම සංඛ්‍යාව 6000 ක් දක්වා වර්ධනය කර ගැනීම අපේක්ෂාව බවද නියෝජ්‍ය අමාත්‍යවරයා කීය.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>20</day>
    </date>
    <link>http://www.silumina.lk/2010/06/20/_art.asp?fn=aa1006204</link>
    <topic>ශ්‍රී ලංකාවට එරෙහිව මඩ මාධ්‍ය කල්ලියක්</topic>
    <author/>
    <content>නොයෙකුත් ව්‍යාජ හේතු දක්වමින් ශ්‍රී ලංකාවෙන් පිටව ගොස් විදේශ රටවල දේශපාලන රැකවරණ ඉල්ලා සිටින මෙරට මාධ්‍ය ක්‍ෂේත්‍රයට සම්බන්ධ වී සිටි පුද්ගලයන් දහදෙනකුගෙන් සමන්විත කණ්ඩායමක් ශ්‍රී ලංකාවට එරෙහිව කුමන්ත්‍රණයක නිරතව සිටින බවට තොරතුරු අනාවරණය වෙයි.හියුමන් රයිට්ස් වොච් සංවිධානයේ බ්‍රයන් ඇඩම්ස් නම් තැනැත්තකු ගේ අනුග්‍රහයෙන් බර්ලීන්, පැරිස් හා ලොස්ඇන්ජලීස් යන නගර තුනේ සිට ක්‍රියාත්මක වන මේ දහදෙනාගේ කල්ලිය විසින් මේ වන විට එක්තරා විදේශ සංවිධානයක් වෙත ව්‍යාජ ඡායාරූප තොගයක් හා ශ්‍රී ලංකාවෙන් පලාගිය පුද්ගලයකු ගේ හඬ පටයක් ලබාදී ඇති බවත් දැනගන්නට ඇත.යුද අපරාධ සිදුවූ බව කියමින් ශ්‍රී ලංකාවට එරෙහිව එක්සත් ජාතීන්ගේ සංවිධානය උසිගැන්වීමට නොයෙකුත් ක්‍රියාමාර්ග ගනිමින් සිටින විදේශ රාජ්‍ය නොවන සංවිධාන කිහිපයක් සමඟ සමීප සබඳතා පවත්වන මොවුන් විවිධ වරප්‍රසාද ලබන බවත් දැනගන්නට ඇත.ශ්‍රී ලංකාවේ රැඳී සිටිමින් යුද සමයේදී ක්‍රියාන්විත ප්‍රදේශවල කරක් ගැසූ එක් මාධ්‍යවේදියෙක් ශ්‍රී ලංකාවට එරෙහිව ද්වේෂ සහගත ප්‍රකාශයන් ගණනාවක් මේ වනවිටත් එක්තරා සංවිධානයක් වෙත ලබාදී ඇති බවත් ඔහුගේ ප්‍රකාශ පදනම් කර ගනිමින් විදේශ රාජ්‍ය නොවන සංවිධානයක් තම කුමන්ත්‍රණකාරී ක්‍රියාමාර්ගය තවදුරටත් පවත්වා ගෙන යන බවත් දැනගන්නට ඇත.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>20</day>
    </date>
    <link>http://www.silumina.lk/2010/06/20/_art.asp?fn=aa100620_1</link>
    <topic>ශ්‍රී ලංකාවට දිගටම සහාය දෙනවා</topic>
    <author/>
    <content>- යසුෂි අකාශිත්‍රස්තවාදයෙන් පීඩාවට පත් උතුරේ ජනතාවගේ ජන ජීවිතය ගොඩනැඟීම වෙනුවෙන් උතුරු ප්‍රදේශයේ සංවර්ධන කටයුතු සඳහා රජය ක්‍රියාවට නංවා ඇති වැඩපිළිවෙළ ප්‍රශංසනීය බව ජපානයේ විශේෂ නියෝජිත යසුෂි අකාශි මහතා පවසයි. අකාශි මහතා මේ බව සඳහන් කළේ අරලියගහ මන්දිරයේ දී ඊයේ මහින්ද රාජපක්ෂ ජනාධිපතිතුමා හමු වූ අවස්ථාවේදී ය.එසේ ම උතුරේ සංවර්ධන කටයුත්තට සමගාමීව ශ්‍රී ලංකා රජය ඉතා ක්‍රමානුකූ®ලව සහ සැලසුම් සහිතව නැවත පදිංචි කිරීමේ කටයුතු සිදු කරන බවත් ප්‍රකාශ කළ ආකාශි මහතා ශ්‍රී ලංකාවේ සංවර්ධන කටයුතු සඳහා ජපන් රජයේ සහාය අඛණ්ඩව ලබාදීමට කටයුතු කරන බවත් වැඩිදුරටත් ප්‍රකාශ කළේ ය.අකාශි මහතා පසුගියදා කිලිනොච්චි ප්‍රදේශයේ සංචාරයක නිරත වූ අතර ඒ පිළිබඳව මෙහිදී අදහස් දක්වමින් කියා සිටියේ එල්.ටී.ටී.ඊ පාලන කාලය තුළ තමා උතුරේ සහ විශේෂයෙන් කිලිනොච්චියේ කිහිප අවස්ථාවක සංචාරය කළ බවත්, එදා කිලිනොච්චියත් අද දුටු කිලිනොච්චියත් අතර සුවිශාල වෙනසක් ඇති බවත් ප්‍රකාශ කළේ ය.විදේශ කටයුතු පිළිබඳ අමාත්‍ය මහාචාර්ය ජී.එල්. පීරිස්, ජනාධිපති ලේකම් ලලිත් වීරතුංග, විදේශ කටයුතු අමාත්‍යාංශයේ ලේකම් රොමේෂ් ජයසිංහ, ශ්‍රී ලංකාවේ ජපන් තානාපති කුනියෝ ටකාෂි යන මහත්වරුන් ද මෙම අවස්ථාවට එක්ව සිටියහ.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>20</day>
    </date>
    <link>http://www.silumina.lk/2010/06/20/_art.asp?fn=aa1006205</link>
    <topic>ප්‍රජනන ශක්තිය වඩන ඔසුවක් බේරුවල මුහුදේ</topic>
    <author/>
    <content>නිහාල් පී. අබේසිංහපුරුෂ ප්‍රජනන ශක්තිය වැඩිකර ගත හැකි නව ජීව රසායනික සංයෝගයක් බේරුවල කොරල් පරයක වැඩෙන රතු ඇල්ගී ශාකයකින් සොයාගෙන ඇත.මෙම රසායනික සංයෝගය බේරුවල ‘බාබරින් රිෆ්’ නම් කොරල් පරයේ ඇති රතු ඇල්ගී ශාකයක් නිස්සාරණය කර මිනිස් ශුක්‍රාණුවල චලන වේගය වැඩි කරන ද්‍රව්‍යයක් ලෙස ශ්‍රී ලාංකික විද්‍යාඥයන් පිරිසක් හඳුන්වා දී තිබේ.මෙම සංයෝගය ලෝකයේ මෙතෙක් වාර්තා වූ ශුක්‍රාණුවල චලන හැකියාව වැඩි කළ හැකි අටවන සංයෝගය බව තාක්ෂණ හා පර්යේෂණ අමාත්‍යංශය පෙන්වා දෙයි.මෙය මෙරට පර්යේෂණ ක්ෂේත්‍රයේ සුවිශේෂ සොයා ගැනීමක් බව ද මෙරට විද්‍යාඥයෝ අවධාරණය කරති.ශ්‍රී ලංකාවේ විද්‍යාඥයකු වන ආචාර්ය ජී.ඒ.එස්. ප්‍රේම කුමාර මහතා විසින් සොයාගෙන තිබෙන මෙම S - Act - 1 රසායනික සංයෝගයේ බලය දැනට සායනිකව භාවිත වන පෙන්ටොක්සිෆයිලින් (Pentoxuyphyllin) නමැති ඖෂධයට වඩා 28 ගුණයකින් වැඩි බව අවධාරණය කරන ජාතික පර්යේෂණ කොමිසම චලනය වීමේ හැකියාවක් නොමැති ස්ථිතික ශුක්‍රාණුවල පවා චලනය වීමේ හැකියාව ඇති කිරීමේ ගුණයක් මෙම නව ඉ - ඒජබ - 1 සංයෝගයට හැකි බව කියයි. දැනට භාවිතා වන පෙන්ටොක්සිෆයිලින් ඖෂධයේ නැති ගුණයක් මෙම නව රසායනික සංයෝගය සතු වන බව තාක්ෂණ හා පර්යේෂණ අමාත්‍යංශය අවධාරණය කරයි.මෙම සුවිශේෂ සංයෝගය වෛද්‍ය විද්‍යාත්මක ප්‍රජනන සායනයන්හි දරු උපත් වැඩි කිරීමට සායනික මට්ටමින් භාවිතා කිරීම සඳහා යොදා ගත හැකි අතර, මිනිස් ශුක්‍රාණු දියර නයිට්‍රජන් උපයෝගි කර ගනිමින් ඍණ ශීතලයට පත් කර ගබඩා කිරීමේදී, මිනිස් ශුක්‍රාණුවලින් සැලකිය යුතු කොටසක් හානියට පත්වන නමුත් ශ්‍රී ලංකාවේ සොයා ගන්නා ලද ඉ - ඒජබ - 1 ශුක්‍රාණු සංයෝගය ශුක්‍රාණු ගබඩා කිරීමේ දී ආරක්ෂා කර ගැනීමේ හැකියාව ද ඉතා ඉහළ මට්ටමක පවතින බව ජාතික පර්යේෂණ සභාව අවධාරණය කරයි.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>20</day>
    </date>
    <link>http://www.silumina.lk/2010/06/20/_art.asp?fn=aa100620_2</link>
    <topic>අපට ඕනෑ උපන් රටට ආදරය කරන දරු පරපුරක්</topic>
    <author>සුනිල් දයා අල්විස්</author>
    <content>- ජනපතිසුනිල් දයා අල්විස්රටේ ලොකු ලොක්කන්ට වඩා දූ දරුවන්ට ජාතික කාර්යයන්ට සහාය විය හැකි බව මහින්ද රාජපක්ෂ ජනාධිපතිතුමා පවසයි.එතුමා ඒ බව පැවසුවේ ඊයේ පෙරවරුවේ අරලියගහ මන්දිරයේ දී පැවති ‘මදර් ශ්‍රී ලංකා’ පාසල් සංවාද වැඩසටහනේ සම්මාන හා ත්‍යාග ප්‍රදානෝත්සවයේදී ය.ඩෙංගු උවදුරින් රට මුදා ගැනීම වැනි ජාතික වැඩපිළිවෙළකදී වැඩි බලාපොරොත්තුවක් තැබිය හැක්කේ දරුවන් වෙතින් බව පැවසූ ජනාධිපතිතුමා මෙවැනි දෙයකට ගම් මට්ටමින් මුල්තැන ගැනීමට හැක්කේ ඒ ජාතික කාර්යයේ මුල් පුටුවේ සිටින දරුවන් බව කීය.ජනාධිපතිතුමා සිය කතාවේදී මෙසේ ද සඳහන් කර සිටියේ ය.අරලියගහ මන්දිරයට ආ ඔබ සියලු දෙනා මම ඉතාමත් ආදරයෙන් පිළිගන්නවා. ඒ වාගේ ම අපි ආරම්භ කරපු මදර් ශ්‍රී ලංකා වැඩසටහනට සම්බන්ධ වෙලා, මේ රට හදන්න පුංචි කාලේම අපිත් එක්ක එකතු වුණ මේ දූලා පුතාලා ගැන මම හරියට ආඩම්බර වෙනවා. මදර් ශ්‍රී ලංකා සංවිධානයේ තියෙන, “මං වෙනස් වුණොත්, රට වෙනස් වෙනවා’ කියන ප්‍රකාශය ගැන මගේ දූලා පුතාලා හොඳින් හිතට ගන්න ඕනෑ.මගේ දූලා පුතාලා දන්නවා රටවල් වෙනස් කරන්න ලෝක ජනතාව නොයෙක් විදියට උත්සාහ කළා. දේශපාලන පක්ෂ හැටියට සංවිධානය වෙලා කටයුතු කරලා තියෙනවා. ව්‍යවස්ථා හදා ගෙන නීති රීති හදාගෙන මහ පරිමාණයෙන් සමාජය වෙනස් කරන්න උත්සාහ කරලා තියෙනවා.අරගල කරලා තියෙනවා. ලේ හලා තියෙනවා. නමුත් රටවල් වෙනස් කර ගන්න පහසුවෙලා නෑ. ඒකට හේතුව වෙන දෙයක් නොවෙයි. තමා වෙනස් නොවීම, නැතිනම් එක එක පුද්ගලයා හැටියට වෙනස් නොවීම.මුලින් ම තමන් ගැන හොයන්නැයි බුදුන් වහන්සේ කියා තියෙන්නෙ. තමන් ගැන හොයලා තමන් වෙනස් වෙන්න ඕනෑ. අපි මුළු රටම එකවරම වෙනස් කරන්න කලින් මම වෙනස් වෙන්න ඕනෑ. එතකොට තමයි රටක් හැදෙන්නේ. කියමනක් තියෙනවා “ආණ්ඩු මාරු කරලා රට හදන්න බෑ. රට හදන්න නම් ජනතාව මාරු කරන්න ඕනෑ කියලා”. මමත් ඒක පිළිගන්නවා.මේ රට හදන්න නම් නැණ, ගුණ දෙකම තියෙන ධෛර්යවන්ත ශක්තිමත් පරපුරක් ඕනෑ කරන බව මට හිතෙනවා. දැනුම විතරක් තිබිලා මදි. ගුණයත් තියෙන්න ඕනෑ. ගුණය කියන්නේ වෙන දෙයක් නොවෙයි උපන් රටට ආදරය කිරීම.දැනුමින් ලෝකය ජය ගත්තත් උපන්න රටට ආදරය කරන පරපුරක් අපිට ඕනෑ. ලංකාවේ ජනතාවගේ මුදලින් නොමිලේ ඉගෙන ගෙන පිටරට ගිහින් රස්සාව කරලා ඉඳහිට ලංකාවට ඇවිත් ලංකාවට බැණ, බැණ යන බුද්ධිමතුන්ගෙන් වැඩක් නෑ. ලංකාවේ ඉගෙන ගෙන, ලෝකය ජය ගෙන, ලංකාව වෙනස් කරන්න කැපවෙන පිරිසක් අපිට ඕනෑ.අතීත පරපුරට වාගේ අද පරපුරට එහෙම දුක් විඳින්න ඕනෑ නෑ. ඉගෙන ගන්න පහසුකම් තිබෙනවා. පහසුකම් තිබුණත් වැඩක් නෑ ඉගෙන ගන්න ආසාවත්, ධෛර්යයත් නැතිනම්, ඉගෙන ගැනීමේදී පහසුකම් නොවෙයි වැදගත්, ධෛර්යයයි ආසාවයි කියලා මම මේ දුවලා පුතාලට කියා දෙන්න ඕනෑ. පහසුකම් තියෙන්නේ වැඩි වැඩියෙන් වැඩ කරන්න මිසක් නිකම් ඉන්න නොවෙයි.අපිට රටට වැඩ කරන්න බැරි වෙන එක හේතුවක් තමයි වැඩ කල්දාන එක. සමහරු හිතනවා තමන් ලොකු මිනිහෙක් වෙලාම රටට වැඩ කරනවා කියලා. එහෙම හිතන්න එපා. අපි කාට කාටත් රටට කරන්න ලොකු වැඩ තියෙනවා.මහා ජාතික කර්තව්‍යයක් කරන්න තියෙනවා කියලා පොඩි පොඩි වැඩ අමතක කරන්න හරි, කල් දාන්න හරි නෑ.ජනාධිපතිතුමා මෙහිදී දෙමළ බසින් ද කතා කෙළේ ය. වැඩබලන අධ්‍යාපන ඇමැති ටී.බී. ඒකනායක මහතා ද මදර් ශ්‍රී ලංකා භාරයේ සභාපතිනි ජානකී කුරුප්පු මහත්මිය මෙහිදී කතා කළහ.ඇමැති මහාචාර්ය ජී.එල්. පීරිස්, හම්බන්තොට දිස්ත්‍රික් පාර්ලිමේන්තු මන්ත්‍රී නාමල් රාජපක්ෂ, ජනාධිපති ලේකම් ලලිත් වීරතුංග යන මහත්වරු ඇතුළු ආරාධිතයෝ රැසක් මේ අවස්ථාවට සහභාගි වූහ.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>20</day>
    </date>
    <link>http://www.silumina.lk/2010/06/20/_art.asp?fn=aa1006206</link>
    <topic>විජයග්‍රහණයේ සමරුව මහ ඉහළින්...</topic>
    <author>දයා ඩී. ෆොන්සේකා</author>
    <content>දයා ඩී. ෆොන්සේකාවසර 30 ක් පුරා මේ රටේ පැවැති ත්‍රස්තවාදය පරදා ජයග්‍රහණය හා සාමය උදාකර ගැනීමට අපේ වීරෝදාර රණවිරුවෝ රට වෙනුවෙන් කළ මහ සටන දිවි පරදුවට තබා සිදු කළ කැප කිරීම් සිහි ගන්වමින් විජයග්‍රහණයේ සැමරුම ගාලු මුවදොර පිටියේ දී ඉකුත් සිකුරාදා (18) අභිමානවත් අන්දමින් පවත්වනු ලැබිණි.ගාලු මුවදොරපිටිය යුද්ධයට දායක වූ හමුදා සේනාංකවලින් හා යුද්ධයට යොදා ගත් අවි ආයුධ උපකරණ සන්නද්ධ රථවලින් යුද පෙරමුණක ක්‍රියාන්විත දර්ශනයක් පෙන්නුම් කෙළේ ය.කොටි ත්‍රස්තවාදීන් විසින් උතුරු නැඟෙනහිර අපේ භූමියේ අල්ලා ගත් ප්‍රදේශවල සටන් පෙරමුණේ සිටිමින් මාවිල්ආරු මුදා ගැනීමෙන් ආරම්භ කළ මානුෂික මෙහෙයුම නන්දිකඩාල් කළපුවේ අවසන් සටනින් නිම කර ඉකුත් වසරේ මැයි 19 වැනිදා රට නිදහස් කර ගත් මෙම සටනට උරදුන් හමුදා සේනාංක ගාලු මුවදොරපිටිය මැදින් වැටුණු මාර්ගය ඔස්සේ පෙළපාලියේ ගමන් ගත්හ.මේ සේනාංක සමඟ යුද පෙරමුණට යොදාගත් අවි සන්නද්ධ රථ රැගෙන යන ලද අතර ත්‍රස්තවාදීන් සිටින ස්ථාන හඳුනා විනාශ කිරීමට ගුවනින් අනගි සහායක් ලබාදුන් ගුවන් යානා ගාලු මුවදොර ගුවන් ගැබ සිසාරා විදුලි වේගයෙන් පියාසර කෙළේ එදා සටනේ ගුවන් හමුදාව ලබාදුන් සහයෝගය මොනවට පෙන්නුම් කරමිනි.නාවික හමුදාව ද කොටි මුහුදු බලකාය විනාශ කරමින් යුද්ධයට ලබාදුන් සහාය නාවික හමුදාවේ සමුදුරු සුරනිමල නන්දිමිත්‍ර ඇතුළු යුද නැව් හා වේග ප්‍රහාරක යාත්‍රා ගාලු මුවදොර ආසන්න සයුරේ ගමන් ගත්තේ ද යුද්ධයට ලබාදුන් ශක්තිය පෙන්නුම් කරමිනි.පෙළපාලියේ ගමන් ගත් ආබාධිත රණවිරුවන්ට පැමිණ සිටි පිරිස් සිය අසුන්වලින් නැඟී සිටිමින් ගෞරව දැක්වූහ.කාන්තාවන් දෙදෙනකු ඇතුළුව 28 දෙනකුගෙන් සමන්විත පැරෂුට් කණ්ඩායමක් අඩි 6000 සිට මෙහි විශේෂ අමුත්තන් සිටි පීටිකාව ඉදිරිපිට ගාලු මුවදොර පිටියට ගුවනේ සිට පැරෂුට් මගින් ගොඩ බැස්සේ අත්පොළසන් මධ්‍යයේ ය.මේ අවස්ථාවට සම්භාවනීය අමුත්තෝ රැසක් ද ත්‍රිවිධ හමුදා ජ්‍යෙෂ්ඨ ඬලධාරීහු ද සහභාගි වූහ.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>20</day>
    </date>
    <link>http://www.silumina.lk/2010/06/20/_art.asp?fn=aa1006207</link>
    <topic>වාහන විස වායුවට ශ්‍රී ලංකාවෙන් පිළියමක්</topic>
    <author>සම්පත් අබේසිංහ</author>
    <content>සම්පත් අබේසිංහවාහන ධාවනයේදී සිදුවන වායු දූෂණය සියයට සියයක් වලකාගත හැකි යන්ත්‍රයක් නව නිපැයුම්කරුවකු වන කීර්ති රන්ජන් ද සිල්වා මහතා නිපදවා ඇත. වාහන මඟින් සිදුවන සියයට පනහක් පමණ වන වායු දූෂණයට පිළිතුරක් සොයමින් සිටින මොහොතක මේ නිර්මාණය ලෝකයටම සුබ ආරංචියක් වනු ඇතැයි අපේක්ෂා කැරේ.වාහන දුම සමඟ ස්වාභාවික පරිසරයට එකතුවන කාබන්ඩයොක්සයිඩ් ඇතුළු විෂ වායු නිපදවෙන්නේ ඇන්ජිම තුළ සිදුවන ඉන්ධන අර්ධ දහනයෙනි.ජලය උපයෝගී කරගනිමින් ජලයෙන් හයිඩ්‍රජන් වායුව වෙන්කොට එය එන්ජිම තුළට ලබාදී එහි පූර්ණ දහනයක් සිදුකිරීමට සැලැස්වීම මඟින් විෂ වායු පිටවීම නැවතී නැවත ඔක්සිජන් වායුව පරිසරයට මුදාහැරීම සිදුකරයි.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>20</day>
    </date>
    <link>http://www.silumina.lk/2010/06/20/_art.asp?fn=aa1006208</link>
    <topic>ලේක්හවුස් මිහින්තලා ආලෝක පූජාව</topic>
    <author>රමණි සුබසිංහ</author>
    <content>රමණි සුබසිංහලංකාවේ සීමාසහිත එක්සත් ප්‍රවෘත්ති පත්‍ර සමාගම 48 වරට සංවිධානය කරනු ලබන ලේක්හවුස් මිහින්තලා ආලෝක පූජාව ජූනි 24, 25, 26 දිනවලදී මිහින්තලා පුද බිමේ දී අති උත්කර්ෂවත් ලෙස පැවැත්වේ. ආලෝක පූජාවේ සම අනුග්‍රහය ලංකා විදුලිබල මණ්ඩලයෙනි. බැතිබර දායකත්වය අබාන්ස් ආයතනයෙනි.24 වැනිදා විදුලිබල හා බලශක්ති අමාත්‍ය පාඨලී චම්පික රණවක, උතුරු මැද පළාත් ප්‍රධාන ඇමැති බර්ටි ප්‍රේමලාල් යන මහත්වරු ආලෝක පූජාව විවෘත කරති.25 වැනිදා ආලෝක පූජාව විවෘත කරන්නේ අග්‍රාමාත්‍ය දි.මු.ජයරත්න මහතා හා ජනමාධ්‍ය හා තොරතුරු අමාත්‍ය කෙහෙලිය රඹුක්වැල්ල යන මහත්වරු විසිනි.26 වැනිදා ලේක්හවුස් ආයතනයේ සභාපති බන්දුල පද්මකුමාර හා, ලංකා විදුලිබල මණ්ඩලයේ සභාපති විද්‍යා අමරපාල යන මහත්වරු ආලෝක පූජාව විවෘත කරති.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>20</day>
    </date>
    <link>http://www.silumina.lk/2010/06/20/_art.asp?fn=aa1006209</link>
    <topic>ජාතික වන උයන් - උද්භිද හා සත්ත්ව උද්‍යාන සුරැකීමට අලුත් සංරක්ෂණ ව්‍යාපෘතියක්</topic>
    <author>නිහාල් පී. අබේසිංහ</author>
    <content>නිහාල් පී. අබේසිංහමෙරට සියලු ජාතික වනෝද්‍යාන උද්භිද උද්‍යාන හා සත්ත්ව උද්‍යානය සංරක්ෂණය කර සංවර්ධනය කිරීම පිණිස ආර්ථික සංවර්ධන අමාත්‍යංශය නව වැඩ පිළිවෙළක් ක්‍රියාවට නංවයි.ආර්ථික සංවර්ධන ඇමැති බැසිල් රාජපක්ෂ මහතාගේ මෙහෙයවීම මත ක්‍රියාවට නැංවෙන මෙම වැඩ පිළිවෙළ මඟින් ඉහත ස්ථානවලට එන දෙස් විදෙස් නරඹන්නන් සඳහා පහසුකම් රැසක් ලබාදීමට ද එහි පරිසරය සුරැකීමට ද පියවර ගැනේ.මේ යටතේ දැනටමත් මෙරට විශාලතම ජාතික වනෝද්‍යානය වන විල්පත්තු ජාතික උද්‍යානයේ සංරක්ෂණ හා සංවර්ධන කටයුතු දැනටමත් ආරම්භ කර ඇති බවත් රුපියල් කෝටි 11 කට අධික වටිනාකමක් ඇති යටිතල පහසුකම් විල්පත්තුවට ලැබෙන බවත් ජනාධිපති උපදේශක හා හිටපු පොලිස්පති චන්ද්‍රා ප්‍රනාන්දු මහතා සිළුමිණට කීය.සංචාරක ආකර්ෂණය ඉහළ නැංවීමත් පරිසරය සුරැකීමත් මෙහි අරමුණයි. ඇමැති බැසිල් රාජපක්ෂ මහතාගේ උපදෙස් අනුව විල්පත්තුවේ වැව් 10 ක් වනජීවී බංගලා 6 ක් ප්‍රතිසංස්කරණ කරන බවත් මේ සඳහා පෞද්ගලික අංශය උදව් කරන බවත් චන්ද්‍රා ප්‍රනාන්දු මහතා පැවසීය. දුම්කොළ සමාගම, බවර් සමාගම, එයාටෙල් සමාගම ඇතුළු ආයතන ඊට ප්‍රතිපාදන සපයනු ලැබේ.මීට අමතරව පින්නවල සත්තු වත්ත සංවර්ධනය හා සංරක්ෂණය කිරීමේ වැඩ පිළිවෙළක් ද දැන් ක්‍රියාත්මක වී තිබෙන බවත් චන්ද්‍රා ප්‍රනාන්දු මහතා කීය. දෙහිවල සත්ත්ව උද්‍යානය රාත්‍රි 8.30 වන තෙක් විවෘත කිරිමට කටයුතු සලසා තිබෙන අතර හක්ගල උද්භිද උද්‍යානයේ පිවිසුම් දොරටුව ඉදිකිරීම, හරිත ගෘහය ඉදිකිරීම වැනි නවීකරණ කටයුතු ද ඉදිරියේ සිදු කෙරෙන බවත් ආර්ථික සංවර්ධන අමාත්‍යංශයේ අධ්‍යක්ෂ ජනරාල් චන්ද්‍රවංශ පතිරාජ මහතා කීය.මේ සියලු කටයුතුවලින් ඉහත සියලු ස්ථානවල ජෛව විවිධත්වය, පාරිසරික හා උද්භිද විද්‍යාත්මක අගය ඉහළ නැංවීමට ද කටයුතු යොදා ඇත.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>20</day>
    </date>
    <link>http://www.silumina.lk/2010/06/20/_art.asp?fn=aa10062010</link>
    <topic>ශ්‍රී ලංකා වොලිබෝල් ඉතිහාසය ග්‍රන්ථයකට</topic>
    <author/>
    <content>ශ්‍රී ලංකා වොලිබෝල් ක්‍රීඩාවේ ඉතිහාසය පොතක් ලෙසින් බිහි කිරීමට අමාත්‍ය ඩිලාන් පෙරේරා ප්‍රමුඛ ශ්‍රී ලංකා වොලිබෝල් සම්මේලනය තීරණය කර ඇත. 1916 වර්ෂයේදී ශ්‍රීී ලංකාවට හඳුන්වා දෙනු ලැබූ වොලිබෝල් ක්‍රීඩාව මේ වන විට රටෙහි ජාතික ක්‍රීඩාව බවට පත් වී තිබේ.වොලිබෝල් සම්මේලනයේ සභාපති අමාත්‍ය ඩිලාන් පෙරේරා මැතිතුමාගේ අධීක්ෂණය යටතේ මේ සඳහා නව අනුකමිටුවක් මෙම කාර්යය ඉටුකිරීම සඳහා පත්කර ඇත.ශ්‍රී ලංකා වොලිබෝල් සම්මේලනයේ උප සභාපති පද්මසිරි රාජපක්ෂ මහතා මෙම අනු කමිටුවේ උප සභාපති ලෙස පත්කර තිබේ. මීට අමතරව සුසිල් රණසිංහ මහතා මෙම අනු කමිටුවේ ලේකම් ලෙසත් සී.රත්නමුදලි, ප්‍රියන්ත ජයකොඩි හා ස්කොඩ්‍රන් ලීඩර් පී.එන්. ද කොස්තා මහතා මෙහි සාමාජිකයන් ලෙසත් පත්කර ඇත.එදා මෙදා තුර ශ්‍රී ලාංකීය වොලිබෝල් ක්ෂේත්‍රයේ සිදුවූ සුවිශේෂී තොරතුරු මෙම ග්‍රන්ථයට ඇතුළත් කිරීමට කටයුතු කරන අතර, තමන් සතුව ඇති මේ සම්බන්ධ වැදගත් තොරතුරු / ඡායාරූප ජූනි මස 25 වැනි දිනට ප්‍රථම පද්මසිරි රාජපක්ෂ , උප සභාපති, ශ්‍රී ලංකා වොලිබෝල් සම්මේලනය, අංක 02, රීඩ් මාවත, කොළඹ 07 යන ලිපිනයට යොමු කරන ලෙසට ශ්‍රීී ලංකා වොලිබෝල් සම්මේලනය වොලිබෝල් ක්‍රීඩාවට සම්බන්ධ සියලුම අයවලුන්ගෙන් ඉල්ලා සිටී. එසේම මෙම තොරතුරු වොලිබෝල් සම්මේලන මූලස්ථානය වෙත පෞද්ගලිකව භාරදීමට ද අවස්ථාව සලසා ඇත.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>20</day>
    </date>
    <link>http://www.silumina.lk/2010/06/20/_art.asp?fn=aa10062011</link>
    <topic>පිහිටවන්න</topic>
    <author/>
    <content>නවගමුව රණාල අංක 75, රෝහල පාර යන ලිපිනයේ නෙත්මි රශෙංකා දියණිය දරුණු හෘදයාබාධයකින් පෙළෙන බැවින් ඒ සඳහා හදිසි ශල්‍ය කර්මයක් කළයුතු යැයි ළමා රෝග විශේෂඥ වෛද්‍යවරු පවසති. එම ශල්‍යකර්මය ඉන්දියාවේ රෝහලක සිදු කිරීමට රුපියල් ලක්ෂ හතකට ආසන්න මුදලක් වැය වෙතැයි ගණන් බලා තිබේ. ඇගේ දෙමවුපියන්ට එම මුදල සොයා ගැනීම අතිදුෂ්කර කාර්යයක් වී ඇති හෙයින් ඒ සඳහා ඔබගේ ආධාරය බලාපොරොත්තුවේ.කඩුවෙල ලංකා බැංකු ශාඛාවේ අංක 70525726 ගිණුමට මුදල් පරිත්‍යාග කළ හැකි අතර වැඩිදුර විස්තර ඉහත ලිපිනයෙන් හෝ 077 - 6751478 දුරකතනයට ඇමැතීමෙන් ලබාගත හැක.නුගේගොඩ, උඩහමුල්ල, තලපත්පිටිය පාරේ අංක 20/4 ලිපිනයේ කේ.වී. තනුජ චමින්ද දරුණු වකුගඩු ආබාධයකින් පෙළෙයි. ඔහුට වහාම වකුගඩු බද්ධ කිරීමේ ශල්‍යකර්මයක් කළ යුතු යැයි වෛද්‍ය විශේෂඥයෝ පවසති. ‘බී’ පොසිටිව් රුධිර කාණ්ඩයට අයත් වකුගඩුවක් පරිත්‍යාග කිරීමට කැමැති පරිත්‍යාගශීලියකුට ඉහත ලිපිනයෙන් හෝ 0112834666 හා 0712011034 දුරකතන අංකවලින් විමසන මෙන් ඉල්ලා සිටිනු ලැබේ.කළුබෝවිල, ශ්‍රී රාහුල මාවතේ, අංක 64 ලිපිනයේ චාතුර්යා තරුෂි ජයවර්ධන දියණිය ශ්‍රවණාබාධයකින් පෙළෙයි. ශ්‍රවණ උපකරණයක් පැළඳීමෙන් එම තත්ත්වය මඟ හැර ගත හැකි බව ශ්‍රවනූන ළමයින්ගේ ශික්ෂණ මධ්‍යස්ථානය කියයි. හැටන් නැෂනල් බැංකුවේ පිළියන්දල ශාඛාවේ 038010008737 ගිණුමට මුදල් ආධාර ලබා දීමෙන් එම උපකරණය ලබාගැනීම සඳහා ඇයට ඔබටත් උපකාරී වීමට හැක.මාතර, කොළවෙනිගම, පල්ගෙම, බඹරගොඩ, ගංගොඩ ලිපිනයේ එස්.එස්. පියසේන දෑස නොපෙනෙන හෙයින් ඉතා අසරණ තත්ත්වයේ පසුවෙයි. කිසිදු ආදායම් මාර්ගයක් නොමැති ඔහු සිය මව හා නැඟණිය සමඟ දුෂ්කර ජීවිතයක් ගත කරයි. ඔහු ජීවිතය රැකගැනීම සඳහා පරිත්‍යාගශීලීන්ගේ ආධාර බලාපොරොත්තු වෙයි. මහජන බැංකුවේ දෙනියාය ශාඛාවේ 132 - 2 - 001 - 2 - 0006221 ගිණුමට මූල්‍යාධාර ලබාදිය හැක.රන්න, කහඳාව, රැකව පාරේ පදිංචි අමරසේන දේවරාජගේ වකුගඩු අක්‍රීයවී ඔහුට වහාම වකුගඩුවක් බද්ධ කළ යුතු බව ශ්‍රී ජයවර්ධනපුර රෝහලේ වෛද්‍ය විශේෂඥයෝ පවසති. බී පොසිටිව් රුධිර කාණ්ඩයේ වකුගඩුවක් පරිත්‍යාග කිරීමට හැකි පරිත්‍යාගශීලීන්ට ඉහත ලිපිනයෙන් හෝ 0473480875, 0779688608 දුරකතන අංකවලින් විමසන මෙන් ඉල්ලා සිටිනු ලැබේ.දික්වැල්ල, බතීගම, වඩුගෙදර, පදිංචි සුනිල් ජයසිංහ දරුණු වකුගඩු ආබාධයකින් පෙළෙන අතර ඔහුට වකුගඩුවක් බද්ධ කළ යුතු බව ශ්‍රී ජයවර්ධනපුර රෝහලේ වෛද්‍ය විශේෂඥයෝ පවසති. ‘ඕ’ පොසිටිව් රුධිර කාණ්ඩයේ වකුගඩුවක් ලබාදීමට හැකි පරිත්‍යාගශීලියකුට ඉහත ලිපිනයට හෝ 041 2259112 දුරකථන අංකයට දැනුම් දෙන්නැයි ඉල්ලා සිටින අතර පරිත්‍යාග ජාතික ඉතිරි කිරීමේ බැංකුවේ අම්බලන්තොට ශාඛාවේ 100110207551 ගිණුමට බැර කරන මෙන් ඉල්ලා සිටිනු ලැබේ.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>20</day>
    </date>
    <link>http://www.silumina.lk/2010/06/20/_art.asp?fn=ab1006201</link>
    <topic>ත්‍රස්තවාදයෙන් නිදහස් කරගත් රට බෙදුම්වාදීන්ට උදුරාගන්න ඉඩදෙන්නේ නෑ</topic>
    <author>ඡායාරූපය-සුදත් සිල්වා</author>
    <content>විජයග්‍රහණයේ සමරුවේදී ජනාධිපතිතුමා කියයිමම අද ජාතික ධජය ඔසවන කොට, මීට වසරකට කලින් මුළු රටේම ජාතික ධජය ඔසවා ගෙන, අපේ ජාතිය නඟපු අභීත හඬ මට සිහිපත් වුණා. එදා රට එක්සේසත් වුණ බව ලංකා ඉතිහාසයේ පළවෙනි වතාවට ජාතික ධජය පෙරටු කරගෙන අපේ ජනතාව ලෝකයටම ප්‍රකාශ කළා. එදා ඒ ජාතික ධජය ලෙළ දුන්නේ සටන් බිමේ දී නිදහස වෙනුවෙන් දිවි දුන් රණවිරුවන්ගේ අවසන් සුසුම් වැදිලා. රට වෙනුවෙන් දිවි දුන් ඒ සියලු රණවිරුවන් මේ නිදහස් රටට හිරු නැඟෙන සෑම දිනයකම මා සිහිපත් කරනවා. ඔබත් සිහිපත් කළ යුතුයි.එපමණක් නොවෙයි ජනාධිපතිවරු, ජනාධිපති අපේක්ෂකයෝ, මැති ඇමැතිවරු, දොරේඅප්පා, අමිර්තලිංගම්, ලක්ෂ්මන් කදිර්ගාමර්, නීලන් තිරුචෙල්වම් වැනි දේශපාලනඥයෝ ත්‍රස්තවාදීන් අතින් මරණයට පත් වෙලා මේ බිමේ සැතපෙනවා.ගම්බිම්වල, මංමාවත්වල ත්‍රස්තවාදීන්ගේ ප්‍රහාරවලට ලක්වෙලා මේ රටේ පුරවැසියන් විශාල පිරිසක් සමඟ අපේ දරු පැටවුන් ද දහස් ගණනක් සැතපෙන බවත් අපි සිහිපත් කරන්න ඕනෑ. අද මේ මහ පොළවේ තිබෙන්නේ ගල්, වැලි, බොරළු නොවෙයි අපේ මුතුන් මිත්තන්ගේ සම්, මස්, ලේ.එසේ දිවිදුන් අය මේ බිමේ සැතපෙන බව, අප මතකයේ තිබෙන තුරු අප රටේ ජනතාව මේ මාතෘ භූමිය බෙදන්නට කිසිවකුට ඉඩක් නොතබන බව මම මහත් අභිමානයෙන් ප්‍රකාශ කරනවා.මාතෘ භූමිය බෙදීමේ වැඩපිළිවෙළ ක්‍රියාත්මක වුණේ යුද පිටියේ විතරක් නොවෙයි. .ඒක අපේ පාර්ලිමේන්තුවට පමණක් නොවෙයි, කම්හලට, පාසලට, ගෙය ඇතුළටත් ඇවිත් තිබුණා.ඒ වැඩපිළිවෙළට වසර තිහක් තිස්සේ අපේ ජනතාවට මුහුණ දෙන්න සිදුවුණා. සමහර අවස්ථාවල දී ජාත්‍යන්තර සම්බාධක පවා අපේ ජනතාවට පැටවුණා.ලෝක ඉතිහාසයේ ජාතියකට විඳින්නට සිදු වූ දරුණු ම ඛේදවාචකවලට අපේ ජනතාව මුහුණ දුන්නා.ශ්‍රී මහා බෝධියට, දළදා හාමුදුරුවන්ට ගහද්දීත්, භික්ෂූන් වහන්සේලා ඝාතනය කරද්දීත්, ඈත ගම්වල වාසය කළ මහා සඟ පරපුර ඇතුලු අපේ භික්ෂූන් වහන්සේලා ජාතියේ මුර දේවතාවුන්ගේ වගකීම පැහැර හැරියේ නෑ. ජනතාව තම දරු පැටව් අරගෙන, රෑට වන ගතවෙලා, දවාලට ඇවිත්, ගොවිතැන් බත් කරගෙන, ලංකාවේ මායිම් වෙන්න තිබුණ ගම්මාන රැක ගත්තා, උතුරේත්, නැඟෙනහිරත් ජනතාවගේ දරුවෝ පාසල් ගිහින් එනකොට ත්‍රස්තවාදීන් ඒ දරුවන් යුද්දෙට ඇදගෙන ගියා. උතුරේත් නැඟෙනහිරත් මවුවරු ඒ දරු දුක ඉහිලුවා.කෝච්චිවල, බස්වල බෝම්බ පිපුරුවත්, ගුවන් ප්‍රහාර එල්ල කළත් අපේ ජනතාවගෙන් එක් අයෙක්වත්, එක සේවා ස්ථානයක්වත්, අතහැරලා ගියේ නෑ. ත්‍රස්තවාදීන් අපේ ජීවිත, දේපළ උදුරා ගත්තා. නමුත් අපේ ජනතාවගේ අධිෂ්ඨානය උදුරා ගන්න ඔවුන්ට බැරි වුණා.ඝාතනයෙන් නතර නොවී අපේ හදවත වෙනස් කරන්න වසර තිහක් තිස්සේ බෙදුම්වාදීන් උත්සාහ කළා. අපේ දරුවන්ට අපේ ජාතික ඉතිහාසය ඉගෙන ගන්න, තියෙන අයිතිය උදුරා ගත්තා. එළාර යුගයටත් වඩා දරුණු විදිහට පසුගිය යුගයේදී දුටුගැමුණු මහ රජතුමාගේ නාමයට පරිභව කළා. අතීතයේ ලෝකයේ දරුණුම ආක්‍රමණිකයන්ටත් එරෙහිව සටන් කරලා ජය ගත්ත ජනතාවක් බව අපිට අමතක කරවන්න ලොකු උත්සාහයක් දැරුවා.ත්‍රස්තවාදීන් උතුරේත්, නැඟෙනහිරත් ගම්වල ජනතාවගේ හිස කඳෙන් වෙන් කළා. බෙදුම්වාදීන්ගෙන් ප්‍රතිලාභ ලබපු උදවිය රටේ අනෙක් පළාත්වල ජනතාවගේ හිසෙන් මනස වෙන් කළා. ත්‍රස්තවාදීන්ට එරෙහිව යන එක භයානක අනුවණ කමක් කියන මතය මේ රටේ තහවුරු කරලා ශ්‍රී ලාංකික වීර තරුණ පරපුරේ කොඳු ඇට බිඳ දාලා තිබුණා. ආබාධිත රණවිරුවන් සමච්චලයට ලක් කරන චිත්‍රපට හදලා ලෝකය පුරා ප්‍රදර්ශනය කළා. අපේ භාෂාවන්ගෙන් වගේ ම බුද්ධිමතුන්ගෙන් වැඩ ගත්තේ නෑ. ලංකා පුතුන්, උපන් බිමේ බෝඩිංකාරයින් බවට පත් කර ගනිමින් තිබුණා.මේ වගේ මහා බලපෑමකට අපේ ජනතාව වසර 30 ක් තිස්සේ ඔරොත්තු දීලා, රට නොබෙදී තිබුණ එක ගැන අපි ආඩම්බර වෙන්න ඕනෑ. තරුණයන්ගෙන් හමුදාව පුරවලා මදි. අවි ආයුධ වලින් ඔවුන් සන්නද්ධ කරලා විතරක් මදි.මේ රට අපේ ආත්මයේ කොටසක් බවට පත් කළ යුතු වුණා. මේ රට, මේ රටේ මිනිසුන්ටම ලබා දෙනවාය කියන විශ්වාසය ඇති කරන්න සිද්ධ වුණා.අපි අපෙන් උදුරා ගත්ත ජාතියෙන් උදුරා ගත්ත සියල්ල යළි ලබාගන්න මාර්ගය මහින්ද චින්තනයේ ලේඛන ගත කළා.මේ රටේ ජාතික සම්පත් විදේශීය ජාවාරම් කාරයින්ට විකුණන, අපේ ඉතිහාසයට පරිභව කරන, අපේ භාෂාවන්ට ජාතියේ ගුණධර්ම සම්ප්‍රදායන් නොසලකා හරින ආණ්ඩුවකට මේ වාගේ යුද්ධයක් දිනන්න බෑ. වීරත්වය පිටරටින් ආනයනය කරන්න බෑ. වීරත්වය තියෙන්නේ අපේ සම්ප්‍රදායේ. අපේ ඉතිහාසයේ.රට නිදහස් කර ගැනීමේ සටනක දී වැදගත් වෙන්නේ සතුරාගේ භූමිය ගැන දැනීම පමණක් නොවෙයි. රටේ සම්ප්‍රදාය, ජනතාවගේ සිතුම්, පැතුම්, ආකල්ප ගැන දැනගෙන ඒවාට ගෞරව කරන්න ඕනෑ. ජීවිත පරිත්‍යාග කරලා රට නිදහස් කර ගත්තාට පස්සේ ඒ රට තවදුරටත් බෙදුම්වාදීන්ට උදුරාගන්න ඉඩ දෙන්නේ නෑ, කියන විශ්වාසය ජනතාව තුළ තහවුරු කරන්න ඕනෑ. තමන්ගේ දරුවා ගෙදර තියාගෙන අනුන්ගේ දරුවන් සටනට යවලා මේ රට නිදහස් කර ගන්න බෑ. නායකයයි, ජනතාවයි, රටයි කියන්නේ තුනක් නොවේ, එකක් බවට පත් කර ගෙනයි, අපි මවුබිම ගලවා ගන්න ඉදිරිපත් වුණේ.දැන් ඒ අනභිභවනීය විජයග්‍රහණය ලබාගෙන වසරක් ගෙවී තිබෙනවා. නමුත් ඒ විජයග්‍රහණය කිළිටි කරන්න පසුගිය යුගයේ නොයෙක් දෙනා උත්සාහ ගත්තා.තමුන්නාන්සේලා දන්නවා ත්‍රිවිධ හමුදාව ම අවමානයට ලක් කරන මහා පාවාදීම පසුගිය වකවානුවේ සිද්ධ වුණ බව. මේ මහා මානුෂික මෙහෙයුම කළ රණවිරුවන් සුදු කොඩි රැගෙන ආවාය කියන ත්‍රස්තවාදී නායකයන්ට වෙඩි තබපු බව කිව්වහම, ඒක රට වෙනුවෙන් ජීවිතය දීපු, ලේ හලපු වීරයන්ට කළ අවමානයක්. එක අතක තුවක්කුවත්, අනෙක් අතේ මානව හිමිකම් ප්‍රඥප්තියත්, උතුරේ මුදා ගත් ජනතාවට දෙන කෑම පාර්සලයත්, හදවතේ මානව දයාවත් රඳවා ගෙන, සටනට ගිය වීරයෝයි, අපේ ත්‍රිවිධ හමුදාවේ ඉන්නේ.ඒ වාගේ විරුවන් පාවාදීමෙන් සතුටු වෙන්න පුළුවන් රටට වෛර කරන උදවියට පමණයි. මේ මහා පාවා දීමෙන් යම් වාසියක් ලබනවා නම් ඒ වාසිය ලබන්නේ බෙදුම්වාදීන් විතරයි.මේ අනභිභවනීය විජයග්‍රහණය රැක ගැනීමේ මහා අභියෝගය මේ රටේ ජනතාව බාර ගෙන තිබෙන බව කියන්නේ මානුෂික මෙහෙයුම දිණුව තරම් ම සතුටකින්. මේ රටේ ජනතාව රට බේරා දුන් රජයත් ත්‍රිවිධ හමුදාවත් ආරක්ෂා කරගන්න මහා පවුරක් වාගේ නැඟී සිටින බව මට විශ්වාසයි.ත්‍රස්තවාදයෙන් බැට කන ලෝකයේ සමහර රටවල් ලංකාව ලබපු මේ විජයග්‍රහණයෙන් ශක්තිය ධෛර්යය ලබාගත්ත බව අපි දන්නවා. ත්‍රස්තවාදයෙන් බැට කන රටවල් තමන්ට වැරදුණේ කොතැනදැයි, සිතා බැලිය යුතු කාලය එළඹ තිබෙනවා.තමන්ට තර්ජනයක් වූ ත්‍රස්තවාදයට එරෙහි වෙන අතරේම, තමන්ට තර්ජනයක් නැති ත්‍රස්තවාදය හොඳයි කියා හිතන එක ලොකු වැරැදීමක්.ලෝකය මෙතෙක් මේ වැරැදි මාවතේ ගමන් ගත්තා, ත්‍රස්තවාදය විනාශ නොවී පවතින්නෙත් මේ වැරැදි ස්ථාවරය නිසයි, ත්‍රස්තවාදයට, බෙදුම්වාදයට අනුකම්පා කරන රටවල් ත්‍රස්තවාදය විසින් ම බිලිගනී කියලා මම කියනවා, ඒක තමයි ඉතිහාසය පෙන්වා දෙන පාඩම.බෙදුම්වාදය නඟාසිටුවන්න විදේශවල ඉඳන් ආධාර කරන උදවිය කරන්නේ උතුරේ ජනතාව යළි කඳවුරුවලට ගාල් කිරීමට ආධාර කරන එකයි.උතුරේ දෙමළ ජනතාවගේ යහපතට යැයි කියා ත්‍රස්තවාදීන්ට දුන්න ආධාර පරිත්‍යාගවලට සිදුවුණේ මොනවාදැයි ලෝකයා සොයා බැලිය යුතුයි. වසර තිහක් තිස්සේ මංමාවත්, විදුලිය, පාසල් කිසිවක් ඒ ප්‍රදේශවල ඉදිකෙරුණේ් නෑ.ඒ සියලු මුදල් බෙදුම්වාදීන්ගේ සුඛ විහරණයටත්, උතුරේ ජනතාවගේ නිදහස අහිමි කිරීමටත් යොදාගෙන ඇති ආකාරය ඔබට දැක බලාගැනීමට පුළුවන්.දෙමළ ජනතාවගේ වේවා, මුස්ලිම් ජනතාවගේ වේවා, මේ රටේ ඉපදුන ජීවත් වෙන කිසිවකුගේ් ප්‍රශ්නයක් පිට අයකුට බරක් වෙන්න බෑ.අපේ රටේ ජනතාවගේ ප්‍රශ්න විසඳීමේ වගකීම තිබෙන්නේ අපිටයි.ත්‍රස්තවාදය නිසා හානියට පත්වුණ නැඟෙනහිර වැඩිකල් නොගොස්ම යථා තත්ත්වයට පත් කරලා. ඊළඟට ත්‍රස්තවාදය නිසා හානියට පත්වුණ උතුරේ ජනතාවගේ ප්‍රශ්න මේ වසර අවසාන වීමට කලින් යථා තත්ත්වයට පත් කළ යුතුයි. උතුරට ගිය බොහෝ දෙනෙක් රජය අවතැන් වූ ජනතාවගේ යහපතට ඉටු කරලා තියෙන මහා සේවය ගැන සතුටු වෙනවා.මේ වනවිටත් මේ රටේ ජීවත්වන ජාතීන්ගේ දුක් ගැනවිලි විමසන්න ජනාධිපති කොමිසමක් පත්කර තිබෙනවා. මේ විජයග්‍රහණයෙන් වැඩිපුරම සතුටු වෙන ජන කොටස උතුරේ ජනතාව බවට පත් කරන්නයි අපිට උවමනාව. අපි මේ මහා මානුෂික මෙහෙයුම කළේ ත්‍රස්තවාදය තුරන් කිරීමට පමණක් බව සියලු දෙනා දන්නවා. සාමාන්‍ය පුරවැසියන්ට එරෙහිව එක වෙඩිල්ලක්වත් පත්තුවෙන්න අප ඉඩ තිබ්බේ නෑ.ත්‍රස්තවාදය ඇපයට තබාගෙන මේ රටට දැමූ කොන්දේසි දැන් වලංගු නෑ. රටේ ස්වාධීනත්වය වෙනුවෙන් ඕනෑම කැප කිරීමක් කිරීමට සමත් රජයක් දැන් බිහිව තිබෙනවා.කොන්දේසිවලට යට වෙලා ස්වාධීනත්වය පාවා දීලා ආධාර ලබාගන්නා තත්ත්වයට පත් වෙන්න අපි සූදානම් නෑ. ඩොලර් ආධාරවලින්, සහනාධාරවලින් යැපුන යුගයට තිත තියන්න අපි සූදානම් වෙන්න ඕනෑ.මේ රට නිදහස් කරගත්තේ නිකරුණේ කාලය නාස්ති කරන්න නොවෙයි. හොරුන්ට, තක්කඩින්ට, පාතාල කෙරුමන්ට, දූෂිතයන්ට බාර දෙන්න නොවෙයි. කම්මැලිකමෙන්, අලසකමෙන් කාලය ගෙවා දමන්න නොවෙයි.අපේ ත්‍රිවිධ හමුදාවේ ලක්ෂ දෙකකට වැඩි රණවිරුවන් දිවා රෑ නොබලා අව් වැසි නොබලා වසර හතරක් කැප වෙලා විජයග්‍රහණයක් ලංකාවට ලබාදී තිබෙනවා. මේ වීරයෝ අපේම ගම්බිම්වල උපන් අපේම දූ දරුවෝ.අපේ රාජ්‍ය සේවයේ ත්‍රිවිධ හමුදාව මෙන් සය ගුණයක පිරිසක් සේවය කරනවා. ඒ අයත් ගම්වලින් ආ අපේම දූ දරුවෝ. මේ වීරෝදාර රණවිරුවන් සිව් වසරක් පුරා කළ කැපකිරීම, අපේ රාජ්‍ය සේවය කළොත් මේ රට ආසියාවේ ආශ්චර්ය බවට පත් කිරීමට අපට අමාරු වෙන්නේ නෑ.ඔබ අනාගත අභියෝග ගැන හොඳින් අවබෝධ කරගන්න ඕනෑ. අපි ඒ මානුෂික මෙහෙයුම කළේ “අපි වෙනුවෙන් අපි” කියන ආදර්ශ පාඨය යටතේ. ඒ වගෙම, රට ගොඩනඟන කොට “රට වෙනුවෙන් අපි” කියලා පෙළ ගැහෙන්න ඕනෑ. ලොව රටවල් දියුණු වුණේ කිසිවෙක් බලාපොරොත්තු නොවූ විශ්මිත දේ කරලා මානුෂික මෙහෙයුමේ දී ලොව විශ්මයට පත් කළ අපි සංවර්ධනයේදීත් ලෝකය විශ්මයට පත්කරන්න ඕනෑ. කිසිවෙක් නොසිතූ දේවල් කරලා ලෝකය පුදුමයට පත්කරන්න ඕනෑ.මේ රට ගොඩනඟන්න ඉන්නේ, උවමනාව තියෙන්නේ මේ රටේ උපන් අපිට විතරයි. මේ රට ගොඩ නඟන්න මේ රටේ ජනතාවට ශක්තිය ධෛර්යය තිබෙනවා. උවමනා කරන්නේ ඕනෑකම පමණයි.රට වෙනුවෙන් අපි ලේත්, කඳුලුත් ගැලීම වලක්වන්නට කළ යුතු එකම දෙය කැඩී බිඳී ගිය හදවත් එක් කිරීමයි.ඒ සඳහා ශ්‍රී ලාංකික ජාතියට උවමනාව තිබෙන බව මා දන්නවා.අපිට තිබුණේ ශූර, වීර, ධීර අතීතයක් පමණයි. නමුත් දැන් අපි එබඳු ශූර, වීර, අදීන වර්තමානයක් ගොඩනඟා ගෙන තිබෙනවා. අනාගතයේ මගේ රට රැක ගන්නට, ශ්‍රී ලංකා ජාතියට අසම සම සටනක් කරන්නට උවමනා වූ දාට, වර්තමාන යුගයේ ඔබගේ වීරත්වය ගැන කතාකරාවී. ඔබ මිය ගියත් ඔබ සැතපෙන්නේ සොහොනේ බිම්වල නොවෙයි. ඔබ සැතපෙන්නේ රටට ආදරය කරන අපගේ හදවත්වල.ඔබේ මේ රටට නිදහස උදා කරන්නට හෙළූ සෑම ලේ බිඳුවක්, දහඩිය බිඳුවක් වෙනුවෙන් ම මේ රට ගොඩනඟා අපි ඔබට ජාතියේ ගෞරවය පුද කරනවා.ඔබ සැමට සුබ අනාගතයක්!ඡායාරූපය-සුදත් සිල්වා</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>20</day>
    </date>
    <link>http://www.silumina.lk/2010/06/20/_art.asp?fn=ab1006202</link>
    <topic>නවක මන්ත්‍රීවරුන්ගෙන් වොලිබෝල් කණ්ඩායමක්</topic>
    <author>චන්දන බණ්ඩාර</author>
    <content>සුපුරුදු පරිදි ජනාධිපතිතුමාගේ ප්‍රධානත්වයෙන් කැබිනට් මණ්ඩලය ගිය සතියේ රැස්වීය. ඒ අරලියගහ මැදුරේදීය. මෙවර කැබිනට් මණ්ඩලයට කැබිනට් පත්‍රිකාවක් ඉදිරිපත් කැර තිබිණි. ඒ ඉරිදා දිනයට ටියුෂන් පංති පැවැත්වීම තහනම් කිරීම සහ පෝය දිනවලට පැවැත්වෙන සියලු උත්සව තහනම් කරන ලෙස ඉල්ලමිනි.“මේ වගේ වැඩ නීතිරීති දාලා කරනවාට වඩා රටේ ආගමික ප්‍රබෝධයක් ඇති කරලා ඒ මඟින් ජනතාව තුළ ම පාලනයක් ඇති කරනවා නම් හොඳයි.” ජනාධිපතිතුමා කැබිනට් මණ්ඩලයට කියා සිටියේය.“පෝය දිනයට සියලුම උත්සව නවත්වන්න බැරි වේවි. සමහර වේලාවට විදේශ රාජ්‍ය නායකයෝ සහ නියෝජිතයෝ ආවාම උත්සව පවත්වන්න සිදු වෙනවා.” දි. මු. ජයරත්න අගමැතිතුමා කැබිනට් මණ්ඩලයට සිය අදහස ඉදිරිපත් කළේය.ඉන් අනතුරුව කැබිනට් මණ්ඩලයට අදහස් දැක්වූයේ අධ්‍යාපන ඇමැති බන්දුල ගුණවර්ධනය. “මේ ප්‍රශ්නය ඇතිවෙලා තියෙන්නේ විෂය මාලාව විශාල නිසායි. පාසල්වලදී යම් විෂයක් ගුරුවරුන්ට ඉගැන්වීමට ලැබෙන කාල වේලාව සීමිතයි. ඊළඟට ඇතැම් විෂය ඉගැන්වීමට ගුරු හිඟයක් පවතිනවා. ඒ නිසයි අපේ ළමයින්ට ටියුෂන් යන්න සිදුව තිබෙන්නේ.” ඇමැති බන්දුල ගුණවර්ධන කියා සිටියේය.“දහම් පාසල් අධ්‍යාපනය දිනෙන් දිනම කඩා වැටීමේ අවදානමක් තිබෙනවා. එය වැළැක්වීමට අප පියවර ගත යුතුයි.” ඇමැති චම්පික රණවක කියා සිටියේය.අනතුරුව කැබිනට් මණ්ඩලයට ඇමැති බන්දුල ගුණවර්ධන ටියුෂන් පංති ගැන වෙනත් අදහසක් ඉදිරිපත් කළේය.“වෘත්තීය අධ්‍යාපන කටයුතුවලට ඉරිදා ටියුෂන් තහනම බලපානවා. දහම් පාසල් යන්නේ එක ශ්‍රේණියේ සිට 10 ශ්‍රේණිය දක්වා ළමයි පමණයි. ඒ නිසා වෘත්තීය අධ්‍යාපනය ලබන අයට හානියක් නොවෙන විදියට ඉරිදා ටියුෂන් තහනම ක්‍රියාත්මක කිරීම වටිනවා. නැත්නම් වෘත්තීය අධ්‍යාපනය ලබන අයට එය ලොකු පාඩුවක් වෙනවා.” අධ්‍යාපන ඇමැති බන්දුල ගුණවර්ධන කියා සිටියේය.මේ අතර ඇමැති සුසිල් පේ‍්‍රමජයන්ත සහ ඇමැති රාජිත කියා සිටියේ දහම් පාසල් අධ්‍යාපනයට ටියුෂන් බාධාවක් වෙන බවක් තමන්ට නම් නොපෙනෙන බවය.“මට නම් හිතෙන්නේ ඉරිදා දිනයට සම්පූර්ණයෙන්ම ටියුෂන් තහනම් කළ හැකි වෙන්නේ දහම් පාසල් ගුරුවරයකු අධ්‍යාපන ඇමැති වෙන දිනයට පමණයි.” ඇමැති විමල් වීරවංශ කියා සිටියේය.ඉන් අනතුරුව කැබිනට් මණ්ඩලයේ සාකච්ඡාවට ලක්වූයේ රජයේ නිලධාරීන් සිටින සමුළු නිවාස ගැනය. මේ නිවාසවල රජයේ නිලධාරීන්ට රැඳී සිටීමට නීතියෙන් ඉඩ ලැබී තිබෙන්නේ වසර 5 ක් වුවද බොහෝ රාජ්‍ය නිලධාරීන් එම නිවාසවල වසර හත අට රැඳී සිටින නිසා රාජ්‍ය නිලධාරීන්ට එම සමුළු නිවාසවල වසර 10 ක් පමණ රැඳී සිටීමට අවසර ලබා දෙන ලෙස ඉල්ලමින් කැබිනට් මණ්ඩලයට යෝජනාවක් ඉදිරිපත්ව තිබිණි.එම යෝජනාවට ජනාධිපතිතුමා තම විරෝධය පළ කළේය. “ඔය කියන විදියට වසර 10 ක් දක්වා දීර්ඝ කළාම රජයේ නිලධාරීන් වසර 15 ක් පමණ රැඳී සිටීමට උත්සාහ කරාවි. ඊළඟට රාජ්‍ය නිලධාරීන් ඔය කියන නිවාසවලින් ඉවත් කර ගැනීමට නොහැකි තත්ත්වයක් උදා වේවි.” ජනාධිපතිතුමා කියා සිටියේය.“ඒකනම් ඇත්ත සර්. රජයේ නිලධාරීන්ට වසර දහයක කාලයක් ලබා දුන්නාම ඒක වසර 15 ක් බවට පත්වේවි. ඊළඟට ඔය උදවිය ඉවත් කර ගැනීමේ ප්‍රශ්නයක් මතු වෙන බව ඇත්ත” ඇමැති මෛත්‍රීපාල සිරිසේන කියා සිටියේය.“ඔය පත්‍රිකා ලියවිලි හදන්නෙත් ඔය කියන නිවාසවල ඉන්න උදවියම තමයි. ඊළඟට අපි අවස්ථාවක් ලබා දුන්නාම ඒ අය උත්සාහ කරාවි අවුරුදු 25 ක් විතර නිවාසවල සිටිය හැකි ආකාරයට කටයුතු කරන්න” ඇමැති රාජිත සේනාරත්න කියා සිටියේය.ඒ අනුව අවසාන වශයෙන් කැබිනට් මණ්ඩලය තීරණය කළේ රජයේ නිවාසවල සිටින වසර 5 සපිරුණ නිලධාරීන්ට එම නිවාසවලින් ඉවත්ව යාමට මාස හයක කාල සීමාවක් ලබා දීමටය.ඉන් අනතුරුව කැබිනට් මණ්ඩලයේ සාකච්ඡාවට ලක්වූයේ “අයිෆා” ඉන්දියානු සම්මාන උලෙළ ගැනය. “විවිධ මාධ්‍ය සහ විපක්ෂය අයිෆා සම්මාන උලෙළ ගැන විවිධ කතා කියනවා. ඒ නිසා අයිෆා එකට ගිය මුළු වියදම් වාර්තාව හදලා රටට ඉදිරිපත් කරන්න” ජනාධිපතිතුමා කැබිනට් මණ්ඩලයේදී කියා සිටියේය.ඊට පිළිතුරු දුන් ආර්ථික සංවර්ධන ඇමැති බැසිල් රාජපක්ෂ කියා සිටියේ “එම වියදම් වාර්තාව සැකසීම දැනටම ආරම්භ කැර ඇති බවය.”ඇමැති චම්පික රණවක කැබිනට් මණ්ඩලයේදී කියා සිටියේ අයිෆා උලෙළට ගිය වියදමෙන් පාඩුවක් සිදුවී නැති බවය. “මිලියන 800 ක් අයිෆා එකට වියදම් වුණ බව වාර්තා වුණා. එයින් මිලියන 450 ක් පමණ සුගතදාස ගෘහස්ථ ක්‍රීඩාංගණය නවීකරණය කිරීමට වැය වුණේ. ඒ නිසා සුගතදාස ක්‍රීඩාංගණය අන්තර්ජාතික මට්ටමට නවීකරණය වුණා.” ඇමැති චම්පික රණවක කියා සිටියේය.ඉන් අනතුරුව ඇමැති රාජිත සේනාරත්න කැබිනට් මණ්ඩලයට අදහස් දැක්වූයේය. “වෙනත් රටක අයිෆා සම්මාන උලෙළක් පැවැත්වුණාම ප්‍රමෝෂන් වියදම කියලා නැවත ඉන්දියාවට මුදලක් ගෙවනවා.” ඇමැති රාජිත කියා සිටියේය.“අයිෆා සම්මාන උලෙළින් අනතුරුව ඉන්දියා නළුවන් දෙදෙනකු මෙරටදී චිත්‍රපටයක් රූගත කිරීමට පැමිණ සිටිනවා. එයින් එක් නළුවෙක් විවේක් ඔබරෝයි.” ජනාධිපතිතුමා කියා සිටියේය.ඇමැති නිමල් සිරිපාල ද සිල්වා කැබිනට් මණ්ඩලයට කියා සිටියේ පළාත් පාලන පනත ඉක්මනින්ම සංශෝධනය කර පාර්ලිමේන්තුවේ සම්මත කර ගත යුතු බවය. “මේ වෙන විට පක්ෂ මාරු කරපු පළාත් පාලන ආයතන මන්ත්‍රීවරුන්ට නඩු වලට මුහුණ දීමට සිදුව තිබෙනවා. හැබැයි සභාවේ බහුතර බලය අදාළ මන්ත්‍රීවරුන්ට තිබෙනවා නම් පක්ෂය මාරු කළ පුද්ගලයා එම ධුරයෙන් ඉවත් කළ නොහැකියි.” ඇමැති නිමල් සිරිපාල ද සිල්වා කියා සිටියේය.පක්ෂ මාරු කිරීම සම්බන්ධව ඉන් අනතුරුව ජනාධිපතිතුමා අදහස් දැක්වූයේය. “පක්ෂ මාරු කරන එක වැරැදි නම් ශ්‍රීලනිපයක් අද ඉතිරි වන්නේ නැහැ. එස්. ඩබ්ලිව්. ආර්. ඩී. බණ්ඩාරනායක මහත්තයත් පක්ෂය මාරු කරලා තමයි ශ්‍රීලනිපය හැදුවේ. මම කියලා තියෙන්නේ පක්ෂ මාරු කිරීමට ඕනෑම කෙනකුට නිදහස තියෙනවා කියලයි. දේශපාලනය කරන්න බය වෙන්න ඕන නැහැ. දේශපාලනය කරන උදවිය නීතිරීතිවලින් රඳවාගෙන වැඩක් නැහැ. දේශපාලනයට බය අයයි එහෙම රඳවාගෙන ඉන්නේ.” ජනාධිපතිතුමා කියා සිටියේය.ඉන් අනතුරුව කැබිනට් මණ්ඩලයේ සාකච්ඡාවට ලක්වූයේ ෂෙල් ගෑස් සමාගම ගැනයි. “ෂෙල් ගෑස් සමාගමේ සියයට පනහකට වැඩි කොටස් කේවල් කරලා රජයට ලබා ගන්ඩ. එතකොට අපට ගෑස් අර්බුදවලට මුහුණ දෙන්ඩ පුළුවන්.” ජනාධිපතිතුමා කියා සිටියේය.ඉන් අනතුරුව ජනාධිපතිතුමා කියා සිටියේ රජයේ නිලධාරීන්ගේ විදේශ සංචාර ගැනය. “නොයෙක් විදේශ සමාගම් විදේශ සංචාරවලට රජයේ නිලධාරීන්ට ආරාධනා කරනවා. අල්ලස් කොමිසම යටතේ පවතින ආයතනවල සහ අධිකරණ අමාත්‍යංශය යටතේ පවතින ආයතනවල නිලධාරීන්ටත් ආරාධනා කරනවා. මේ අය ඒ සමුළුවලට ගියාම පෞද්ගලික දැන හැඳුනුම්කම් මත ඊළඟට සංචාරයට යන්නත් පාර හදාගෙන එන්නේ. මේවා ගැන සොයා බැලිය යුතුයි ජනාධිපතිතුමා කියා සිටියේය.ඒ සමඟම දි. මු. ජයරත්න අගමැතිතුමා කැබිනට් මණ්ඩලයට කීවේ හිටපු යුද හමුදාපතිවරයා ගැන කතාවකි. එල්ටීටීඊයට එරෙහි යුද්ධය අවසාන වෙන වෙලාවේ හිටපු යුද හමුදාපතිවරයා ලංකාවේ සිටියේ නැහැ. ඒ ඔහුට චීන සමාගමක් කළ ආරාධනාවක් නිසයි. ඔහුත් එවැනි විදේශ රටවල සමාගම්වල ආරාධනය මත විදේශ සංචාරවලට සහභාගි වුණා.” අගමැතිතුමා කියා සිටියේය.“පෞද්ගලික මට්ටමින් අදාළ සමාගම් රජයේ නිලධාරීන්ට ආරාධනා කළත් ඉදිරියේදී රජයේ නිලධාරීන්ට විදේශගත වීමට අමාත්‍යංශයේ අවසරය ලබා ගත යුතු ආකාරයට කටයුතු කළ යුතුයි.” ජනාධිපතිතුමා ඇමැතිවරුන්ට උපදෙස් ලබා දුන්නේය.දේශපාලන විසඳුමටඉන්දියාවෙන් බලපෑම් නෑඌව පළාතේ ඩෙංගු උවදුර මැඩලීම සඳහා ගිය සතියේ ඌව පළාත් මහ ඇමැති ශෂින්ද්‍ර රාජපක්ෂ විශේෂ වැඩ පිළිවෙළක් සකස් කළේය. ඒ ඌව පළාත් ඩෙංගු මර්දන කාර්ය සාධක බළකාය පිහිටුවමිනි. ඒ වෙනුවෙන් විශේෂ උත්සවයක් ඌව පළාත් පුස්තකාල ශ්‍රවණාගාරයේදී පැවැත්විණි.“ඌව පළාතේ ජනතාවගේ සෞඛ්‍ය මට්ටම ඉහළ මට්ටමක පවත්වා ගැනීම පළාතේ සෞඛ්‍ය බලධාරින්ගේ වගකීමක් වෙනවා. ඒ වෙනුවෙන් ගත හැකි සියලුම ක්‍රියාමාර්ග ගැනීම බලධාරීන්ගේ වගකීමක්.” ඌව පළාත් ඩෙංගු මර්දන කාර්ය සාධක බළකාය පිහිටුවීම නිමිත්තෙන් පැවැති උත්සවය අමතමින් ඌව පළාත් මහ ඇමැති ශෂින්ද්‍ර රාජපක්ෂ කියා සිටියේය.“මාස දෙකෙන් පළාතේ ඩෙංගු නැති කරන්න අවශ්‍ය ස්ථිරසාර විසඳුමක් පළාතේ ඩෙංගු මර්දන කාර්ය සාධක බළකායෙන් ලබා දෙන ලෙස මා ඉල්ලා සිටිනවා.” මහ ඇමැතිවරයා එහිදී ප්‍රකාශ කළේය.ගිය සතියේ කෑගල්ල දිස්ත්‍රික් සම්බන්ධීකරණ කමිටුවේ මංගල රැස්වීම පැවැත්විණි. ඊට ආර්ථික සංවර්ධන ඇමැති බැසිල් රාජපක්ෂ මහතා සහභාගි වෙන බවට ආරංචියක් පැතිර ගොස් තිබිණි. මේ නිසා වෙනදා දිස්ත්‍රික් සංවර්ධන කමිටුවට සහභාගි නොවන නිලධාරීහු ද එදින රැස්වීමට සහභාගි වී සිටියහ.මහා මැතිවරණයෙන් පසුව පැවැති කෑගල්ල දිස්ත්‍රික් සම්බන්ධීකරණ කමිටුවේ ප්‍රධානත්වයට සම සභාපතිවරු දෙදෙනකු පත් කැර තිබිණි. ඒ අධිකරණ ඇමැති ආතාවුද සෙනෙවිරත්න සහ සබරගමුව මහ ඇමැති මහීපාල හේරත්ය.එදින අතිවිශාල නිලධාරීන් පිරිසක් කෑගල්ල දිස්ත්‍රික් සම්බන්ධීකරණ කමිටුවට සහභාගි වීම නිසා ප්‍රාදේශීය මාධ්‍යවේදින් සඳහා වෙනදා වෙන් කැර තිබු ආසන ද ඔවුන්ට අහිමිව තිබිණ. මෙවර කෑගල්ල දිස්ත්‍රික්කයෙන් එජනිස මන්ත්‍රීවරු හත් දෙනෙකු පාර්ලිමේන්තුවට පත්ව සිටියද කෑගල්ල දිස්ත්‍රික් සම්බන්ධීකරණ කමිටුවට පැමිණ සිටියේ වයි. ජී. පද්මසිරි සහ කනක හේරත් යන මන්ත්‍රීවරු දෙපළ පමණි.ගිය සතියේ විදේශ ඇමැති ජී. එල්. පීරිස්ගේ නිවෙසේ මාධ්‍ය සාකච්ඡාවක් පැවැත්විණි. ඒ ජනාධිපතිතුමා ඇතුළු ශ්‍රී ලංකා දූත පිරිසේ ඉන්දීය සංචාරය පිළිබඳව මාධ්‍ය දැනුවත් කිරීම සඳහාය. “ජනාධිපතිතුමා ඉන්දියා රජයේ ජනාධිපතිතුමා සහ අගමැතිතුමා හමුවුණා. නමුත් ඔවුන් ශ්‍රී ලංකාවේ දෙමළ ජනතාවට ලබා දිය යුතු දේශපාලන විසඳුම පිළිබඳව ජනාධිපතිතුමාට කිසිදු බලපෑමක් කළේ නැහැ.” මාධ්‍ය හමුවේදී මාධ්‍යවේදියකු නැඟු ප්‍රශ්නයකට පිළිතුරු දෙමින් විදේශ ඇමැති ජී. එල්. පීරිස් කියා සිටියේය.ජනාධිපතිතුමාගේ උපදෙස් පරිදි කිලිනොච්චිය ප්‍රදේශයේ ජනතාවගේ එදිනෙදා ජන ජීවිතය ශක්තිමත් කිරීමට නාමල් රාජපක්ෂගේ ප්‍රධානත්වයෙන් තරුණ මන්ත්‍රීවරුන්ගේ කමිටුවක් පත් කැර තිබිණි. එම තරුණ පාර්ලිමේන්තු මන්ත්‍රීවරුන් පසුගිය මැයි 17 වැනිදා මුලින්ම කිලිනොච්චිය ප්‍රදේශයට ගොස් ජනතාවගේ අවශ්‍යතා පිළිබඳව සොයා බලා තිබිණි.අනතුරුව කොළඹට පැමිණි නාමල් රාජපක්ෂ ප්‍රමුඛ තරුණ මන්ත්‍රීවරු කොළඹ දී රැස්වී විශේෂ සාකච්ඡා කීපයක්ම පැවැත්වූහ. එහිදී නාමල් රාජපක්ෂ මන්ත්‍රීවරයා අනෙකුත් මන්ත්‍රීවරුන්ට උපදෙස් දී තිබුණේ ජුනි 17 වැනිදා වෙන විට කිලිනොච්චිය ප්‍රදේශයේ ජනතාවගේ ප්‍රශ්නවලට යම් මට්ටමක විසඳුම් ලබා දිය යුතු බවය.ඒ අනුව පසුගිය සතියේ බ්‍රහස්පතින්දා දිනයට කිලිනොච්චිය ජනතාව වෙනුවෙන් කළ යුතු විශාල වැඩ කොටසක් ඉටු කිරිමට නාමල් රාජපක්ෂ ප්‍රමුඛ තරුණ මන්ත්‍රීවරුන්ට හැකියාව ලැබිණි. ඒ අනුව ගිය බ්‍රහස්පතින්දා කිලිනොච්චිය නගරයේ නව සතොස අලෙවිසල් දෙකක් විවෘත කෙරිණි. ඊට අමතරව ජාතික තරුණ සේවා සභාවේ මෙහෙයවීමෙන් ඖෂධ ලබාදීමේ මධ්‍යස්ථානයක් ද ස්ථාපිත කෙරිණි.මේ අතර එම මන්ත්‍රී පිරිසගෙන් කිලිනොච්චිය ප්‍රදේශයේ දරුවන් පිරිසක් ඉල්ලා තිබුණේ දුෂ්කර ගමන් මාර්ග හතරක් සඳහා නව බස්රථ හතරක් ලබා දෙන ලෙසටය. ඒ අනුව එම පාසල් දරුවන්ට පාසල් යාම සඳහා නව බස් රථ සේවාවක් ඇරැඹිණි.මීට අමතරව කිලිනොච්චිය ප්‍රදේශයේ ජනතාවගේ වෘත්තීය පුහුණු දැනුම ඇති කිරීම උදෙසා වෘත්තිය පුහුණු අමාත්‍යංශය විසින් පුහුණු පාඨමාලා පැවැත්වීමේ ස්ථාන කීපයක් ද ගිය සතියේ විවෘත කළේය. ඒ අනුව එම ප්‍රදේශයේ තරුණ තරුණියන්ට මේසන් වැඩ, මැහුම් කටයුතු සහ වඩු කර්මාන්තය පිළිබඳ දැනුම ලබා දීමට නියමිතය.මේ අතර තරුණ පාර්ලිමේන්තු මන්ත්‍රී කණ්ඩායමෙන් කිලිනොච්චි ප්‍රදේශයේ ජනතාව තවත් සුවිශේෂි ඉල්ලීමක් කැර තිබිණි. එනම් ධීවර කර්මාන්තය උදෙසා අවශ්‍ය පහසුකම් සලසන ලෙසයට. ඒ අනුව කිලිනොච්චිය අක්කරායම්කුලම් ඇතුළු විශාල ප්‍රමාණයේ වැව් තුනකට මිරිදිය මසුන් ලක්ෂ දෙකක් මුදා හැරීම පසුගියදා සිදුවිණි. ඒ වෙනුවෙන් පැවැති උත්සවයේදී නියෝජ්‍ය ඇමැති මහින්දානන්ද අලුත්ගමගේ සහ මන්ත්‍රී නාමල් රාජපක්ෂ දෙමළ භාෂාවෙන් ජනතාව ආමන්ත්‍රණය කළහ.“අදින් පස්සේ කිලිනොච්චිය ප්‍රදේශයේ කාර්යාලයක් විවෘත කරනවා. එහි හැමදාම පාර්ලිමේන්තු මන්ත්‍රීවරයෙක් හෝ නියෝජ්‍ය ඇමැතිවරයෙක් සිටීවි. ඒ ඔබගේ ගැටලුවලට ඇහුන්කන් දීමටයි.” නාමල් රාජපක්ෂ එම උත්සවයේදී කියා සිටියේය.ඉන් අනතුරුව එදින සවස් වරුවේ කිලිනොච්චිය නගරයේදී තවත් උත්සවයක් පැවැත්විණි. එහිදී ජාතික තරුණ සේවා සභාවේ සංස්කෘතික කණ්ඩායම සංස්කෘතික සන්දර්ශනයක් ඉදිරිපත් කළේය. එහිදී කිලිනොච්චිය දිසාවේ ග්‍රාම සේවා වසම් 94 ක ක්‍රීඩා සමාජ වෙත ක්‍රීඩා භාණ්ඩ බෙදා දීමේ උත්සවයක් ද පැවැත්විණි. ක්‍රිකට් සහ වොලිබෝල් ක්‍රීඩාවට අවශ්‍ය උපකරණ එහිදී බෙදා දීම සිදුවිය.එදින කිලිනොච්චිය නගරයේ නවක පාර්ලිමේන්තු මන්ත්‍රීවරුන්ගේ ප්‍රධානත්වයෙන් පැවැති උත්සව කටයුතු නිමාවට පත්වූයේ ප්‍රදර්ශන වොලිබෝල් තරගයක් පැවැත්වීමෙනි. මේ ප්‍රදර්ශන තරගය නැරැඹීමට ඇරැයුම් ලැබ සිටියේ මන්ත්‍රීවරුන් වන නාමල් රාජපක්ෂ. දිලුම් අමුණුගම, ලොහාන් රත්වත්ත, උදිත ලොකු බණ්ඩාර, තරුණ සේවා සභාවේ සභාපති පියුම් පෙරේරා සහ ඇමැති ජොන්ස්ටන් ප්‍රනාන්දු සහ නියෝජ්‍ය ඇමැති මහින්දානන්ද අලුත්ගමගේ ඇතුළු පිරිසකි.ප්‍රදර්ශන වොලිබෝල් තරගය නැරැඹීමට පැමිණි නාමල් රාජපක්ෂ මන්ත්‍රීවරයා කීවේ අපේ මන්ත්‍රීවරු ද එක් කණ්ඩායමක් වශයෙන් මේ තරගයට සහභාගි විය යුතු බවය. ඒ අනුව නාමල් රාජපක්ෂ, දිලුම් අමුණුගම, ලොහාන් රත්වත්ත, උදිත ලොකු බණ්ඩාර සහ ඇමැති ජොන්ස්ටන් ප්‍රනාන්දු වොලිබෝල් ක්‍රීඩා පිටියට ගියහ. ඔවුන්ගේ කණ්ඩායමේ ප්‍රතිවිරුද්ධ කණ්ඩායම වූයේ කිලිනොච්චි කණ්ඩායමය. එහිදී ඉතා උණුසුම් ලෙස වොලිබෝල් තරගය පැවැත්විණි. තරගයේ ජයග්‍රහණය අවසානයේ ලබා දුන්නේ කිලිනොච්චි කණ්ඩායමටය.ආර්ථික සංවර්ධන නියෝජ්‍ය ඇමැති රංජිත් සියඹලාපිටිය ගිය සතියේ ඉරිදා වස්ගමුව සහ විල්ගමුව යන ප්‍රදේශවල සංචාරයක නිරත වීය. ඒ එම ප්‍රදේශවල ජනතාවට මුහුණදීමට සිදුව ඇති ගැටලුවක් පිළිබඳව සොයා බැලීමටය. ඒ වල් අලින්ගෙන් ජනතාවට සිදුවෙන හිරිහැර මැඩ පැවැත්වීමට ගත යුතු පියවර ගැන සොයා බැලීමටයි.එහිදී නියෝජ්‍ය ඇමැති රංජිත් සියඹලාපිටිය කෙළින්ම ගියේ වැඩි වශයෙන් ම පසුගිය දිනවල කතාබහට ලක්වූ මාතලේ හදුන්ගමුව ප්‍රදේශයටය.වල් අලි ප්‍රශ්නයට විසඳුම් නොදීම නිසා පසුගියදා හදුන්ගමුව ජනතාව වනජීවී දෙපාර්තමේන්තුවේ නිලධාරි පිරිසකට ද පහරදී තිබිණි. මේ නිසා මුලින්ම නියෝජ්‍ය ඇමැති සියඹලාපිටිය වනජීවී දෙපාර්තමේන්තුවේ නිලධාරින් සමඟ සාකච්ඡා කැර පසුව හඳුන්ගමුව ගමට ගොස් ජනතාව සමඟ වල්අලි උවදුර මැඩලීමට ගත යුතු පියවර ගැන සාකච්ඡා කළේය.එහිදී ඇමැතිවරයා වනජීවී දෙපාර්තමේන්තු නිලධාරින්ට උපදෙස් දුන්නේ ජනතාවට හිරිහැර කරන වල් අලියා වහාම අල්ලා ගන්නා ලෙසය. ඊට අමතරව කිලෝමීටර 24 ක් දිගැති අලි වැටක් හදුන්ගමුව ගම ආවරණය වෙන ලෙස ඉදිකරන ලෙස ද ඇමැති සියඹලාපිටිය වනජීවී නිලධාරීන්ට උපදෙස් දුන්නේය.විශේෂඥ වෛද්‍ය අර්ජුන ද සිල්වා හට මහාචාර්ය පදවියක් ලැබීම නිමිත්තෙන් පසුගියදා ඔහුගේ නිවෙසේ සාදයක් පැවැත්විණි. ඒ ඔහුගේ කළුබෝවිල පිහිටි නිවෙසේදීය. එම සාදයට ඇමැතිවරුන් වන බන්දුල ගුණවර්ධන, සුසිල් ප්‍රේමජයන්ත සහ පවිත්‍රා වන්නිආරච්චි ඇමැතිවරිය සහ ජනාධිපතිතුමාගේ පාර්ලිමේන්තු කටයුතු ලේකම් කුමාරසිරි හෙට්ටිගේ සහ හිටපු අගවිනිසුරු සරත් එන්. සිල්වා ද එක්ව සිටියහ.”ආයුබෝවන් බොහොම කාලෙකින් හමුවුණේ. කොහොමද තොරතුරු.” හෙට්ටිගේ ලේකම්වරයා ඇසුවේ හිටපු අගවිනිසුරු සරත් එන්. සිල්වාගෙනි. “විශේෂයක් නැහැ. මේ දවස්වල ඔහේ ඉන්නවා. මම දැන් දේශපාලනය ගැන කතා කරන්නෙම නැහැ. දේශපාලනයෙන් ඇති වැඩක් නැහැ” හිටපු අගවිනිසුරු සරත් එන්. සිල්වා කියා සිටියේය. එම සාදයට පැමිණ සිටි මැති ඇමැතිවරු ඇතුළු ප්‍රභූවරු දේශපාලන ක්ෂේත්‍රයේ විවිධ මාතෘකා ගැන කතාබහ කරමින් සිටියහ.උසස් අධ්‍යාපන ඇමැති එස්.බී.දිසානායක ගිය සතියේ නැඟෙනහිර පළාතේ සංචාරයක නිරත විය. ඒ අග්නිදිග විශ්ව විද්‍යාලයේ සහ නැඟෙනහිර විශ්වවිද්‍යාලයේය. එහිදී ඇමැති එස්.බී. එම විශ්වවිද්‍යාලවල නේවාසිකාගාරවලට ද ගියේය. එහිදී විශ්වවිද්‍යාල සිසු සිසුවියන් ගේ අඩුපාඩු පිළිබඳව ඇමැතිවරයා සිසු සිසුවියන්ගෙන් විමසා සිටියේය. ඇමැති එස්.බී. සමඟ මේ සංචාරයට නියෝජ්‍ය ඇමැති කරුණා අම්මාන් සහ ඒ.එච්.එම්.අශ්වර් ද එක්ව සිටියහ.ඉන් අනතුරුව ත්‍රිකුණාමලයේ විශ්වවිද්‍යාල පීඨයට ගිය ඇමැති එස්.බී.ට විශ්වවිද්‍යාල සිසුන් පැමිණිල්ලක් ඉදිරිපත් කළහ. එනම් එම පීඨයේ පුස්තකාලයාධිපතිවරයා උදේ 9.00ට පැමිණ දහවල් 12.00ට විශ්වවිද්‍යාල පීඨයෙන් පිටව යන බවය. ඉන් පසුව පැවැති විශේෂ රැස්වීමේදී ඇමැති එස්.බී. විශ්වවිද්‍යාල පීඨයේ පුස්තකාලයාධිපතිවරයාට තරයේ අවවාද කළේ එලෙස පුස්තකාලය වසා දමා කලින් පිටව නොයන ලෙසය.අග්නිදිග විශ්වවිද්‍යාලයේදී සහ නැඟෙනහිර විශ්වවිද්‍යාලයේ දී ඇමැති එස්.බී.ට විශ්වවිද්‍යාල සිසු සිසුවියන්ගෙන් ලැබුණේ ඉහළ පිළිගැනීමකි. එහිදී විශ්වවිද්‍යාල සිසු සිසුවියෝ ඇමැතිවරයා සමඟ සමූහ ඡායාරූප රැසකට ද පෙනී සිටියහ.මධ්‍යම පළාත් ආණ්ඩුකාර ටිකිරි කොබ්බෑකඩුව පසුගියදා වාරිමාර්ග ජල සම්පාදන හා කළමනාකරණ නියෝජ්‍ය ඇමැති එස්.එම්. චන්ද්‍රසේනගෙන් පසුගියදා ඉල්ලීමක් කළේ ය. එනම් මහනුවර වැව පිරිසිදු කිරීමට කටයුතු කරන ලෙසට ය.ඒ අනුව මහනුවර වැව නිරීක්ෂණය කිරීමට පසුගියදා ඇමැති එස්.එම්. චන්ද්‍රසේන ගියේ ය. ඒ සමඟම නියෝජ්‍ය ඇමැතිවරයා අස්ගිරි පාර්ශ්වයේ මහානායක හිමියෝ බැහැ දැකීමට ද ගියේ ය.“අනුරාධපුරය වගේ දිසාවකින් ඔබතුමා වාරිමාර්ග නියෝජ්‍ය ඇමැතිකමට පත්වීම ගැන සතුටු වෙනවා. ඔබතුමාලාගේ දැන් ප්‍රධානම වගකීමක් වෙලා තියෙන්නේ වැව් පද්ධති ප්‍රතිසංස්කරණය කිරීමයි” අස්ගිරි මහානායක හිමියෝ ඇමැති එස්.එම්. චන්ද්‍රසේනට කීහ.මේ අතරතුර එම අවස්ථාවට සහභාගි වී සිටි මාධ්‍යවේදියකු අස්ගිරි මහානා හිමියන්ගෙන් විමසා සිටියේ ව්‍යවස්ථා සංශෝධනයට රජයේ තිබෙන සූදානම ගැන ඔබ වහන්සේගේ මතය කුමක්ද කියායි.“අවුරුදු තිහක් විනාශ වෙලා තිබුණු රට ගොඩනගන්න ජනාධිපතිතුමාට හැර වෙන කෙනකුට හැකියාවක් නැහැ. එතුමා බේරා ගත් රට එතුමාට ගොඩනඟන්න ඉඩදිය යුතුයි. ව්‍යවස්ථා සංශෝධනයෙන් ජනාධිපති ධූරයේ කාලය දීර්ඝ කිරීම වැරැදියි කියන්නේ බලය ලබාගන්න බලාගෙන ඉන්න අයයි. රටක නායකයෝ මාරු විය යුතු නෑ. රටකට හොඳ නායකයෙක් පමණයි අවශ්‍ය. ඉතිහාසයේ හොඳ රජවරු අවුරුදු 25 - 30 අපේ රට පාලනය කරලා තියෙනවා. ඒ නිසා ජනාධිපතිතුමාට තවත් කාලයක් ගත වෙනතුරු රට පාලනය කිරීමට ඉඩදීම අපේ රටේ ජනතාවගේ වගකීමක් සහ යුතුකමක්” අස්ගිරි මහානායක හිමියෝ ඇමැති එස්.එම්. චන්ද්‍රසේන හමුවේ කියා සිටියහ.පක්‍ෂය හදමු - රට දිනවමු යන තේමාව යටතේ ජාතික නිදහස් පෙරමුණේ දිසා ක්‍රියාකාරී හමුව පසුගිය 17 වැනිදා කොළඹ නව නගර ශාලාවේදී පැවැත්විණි. මේ දිසා ක්‍රියාකාරි හමුවට පක්‍ෂ නායක විමල් වීරවංශ, ප්‍රධාන ලේකම් පි‍්‍රයන්ජිත් විතාරණ සියලු දිසා නායකවරු සහ ජා.නි.පෙ දිසා ලේකම්වරු සහ දිසා සභා සාමාජිකයෝ සහභාගි වූහ.එහිදී පක්‍ෂ නායක විමල් වීරවංශ වත්මන් දේශපාලන වාතාවරණය පිළිබඳව දීර්ඝ ලෙස පැහැදිලි කෙළේය.”කොටි ත්‍රස්තවාදය සහමුලින්ම පැරදවීමෙන් පසුව රට ගොඩනැඟීම සඳහා ස්වර්ණමය අවස්ථාවක් ලැබී තිබෙනවා. එහෙත් අපේ රටට හතුරු අධිරාජ්‍යවාදී කුමන්ත්‍රණයක් තවමත් ක්‍රියාවට නැගෙමින් පැවතීමයි. මේ කුමන්ත්‍රණ පරදවා ජාතික ආර්ථිකයක් මත පදනම්ව මේ රට ගොඩනැඟිය යුතුයි. ඒ සඳහා දේශප්‍රේමී ජනතාවගේ සහයෝගය අවශ්‍යයි. ඒ නිසා අපි පක්‍ෂය හදමු - රට දිනවමු.” ඇමැති විමල් වීරවංශ එහිදී පැවසුවේ කාගේත් අත්පොළසන් හඬ මැදය.ජාතික හෙළ උරුමයේ මධ්‍යම කාරක සභාව පසුගිය සතියේ රැස්වීය. ඒ ඕමල්පේ සෝභිත හිමියන්ගේ ප්‍රධානත්වයෙනි. එහිදී සාකච්ඡාවට ලක්වූයේ සීපා ගිවිසුම පිළිබඳව සහ පෞද්ගලික විශ්වවිද්‍යාල ඇති කිරීමට ගෙනවිත් තිබෙන යෝජනා පිළිබඳව ය.“සීපා ගිවිසුම ගැන කතා කිරිමට පෙර චන්ද්‍රිකා හිටපු ජනාධිපතිනියගේ කාලයේ අස්සන් කළ ඉන්දු - ලංකා ආර්ථික සහයෝගිතා ගිවිසුමේ පල විපාක ගැන කථා කරන එක හොඳයි” ඕමල්පේ සෝභිත හිමියෝ කියා සිටියහ.“ඉන්දියා වෙළෙඳපොළට ඇතුළුවීමේදී අපේ කර්මාන්තකරුවන්ට සහ ව්‍යාපාරිකයන්ට ගොඩක් කරදරවලට මුහුණදෙන්න සිදුවෙලා තිබෙනවා. අපේ අය කියන්නේ ඔවුන් හිතාමතාම කරදර කරනවා කියලායි. ඒකෙන් අපේ අය අධෛර්යවත් වෙලා ඉන්නේ. සාර්ථකව ඉන්දියාවේ වෙළෙඳාම් කරන අපේ ව්‍යාපාර නැතුවාත් නෙමෙයි” ඇමැති පාඨලී චම්පික රණවක මධ්‍යම කාරක සභාවට අදහස් දක්වමින් කියා සිටියේ ය.“මගේ අදහස නම් මේක පළමුවෙන් අධ්‍යයනය කරලා එහි වාසි අවාසි බලා අපේ අදහස් පළ කළ යුතුයි කියලායි” ඇමැති චම්පික රණවක වැඩිදුරටත් කියා සිටියේ ය.ඉන් අනතුරුව මධ්‍යම කාරක සභාවට අදහස් දැක්වූයේ හැඩිගල්ලේ විමලසාර හිමියෝ ය. “භාණ්ඩ හා සේවාවලට පමණක් සීමා වී තිබුණ ගිවිසුම සේවා හා ආයෝජනවලට විවෘත කිරීම සීපා ගිවිසුමේ අරමුණයි.මෙතැනදී මතුවෙන මූලික ගැටලුව තමයි දෙරට අතර මානව සම්පත කොහොමද හුවමාරු වෙන්නේ කියන එකයි. ඒකෙන් විශාල බලපෑමක් අපේ සමාජයට සංස්කෘතියට අනන්‍යතාවලට බලපෑමක් වෙන්ඩ පුළුවන්. මේ ගැන අපේ අවධානය යොමුවිය යුතුයි” හැඩිගල්ලේ විමලසාර හිමියෝ කියා සිටියහ.“ඔබ වහන්සේ කියන කාරණය නිවැරැදියි. අපේ කෝටි දෙකක් වෙන ජනතාව ඉන්දියාවට ගියත් ප්‍රශ්නයක් වෙන එකක් නැහැ. ඔවුන්ගේ සංස්කෘතිය විසින් අප අවශෝෂණය කර ගනීවි.නමුත් ඉන්දියාවෙන් පනස් දහසක් ලංකාවට ආවත් අපේ සංස්කෘතියට අනන්‍යතාවට බලපෑමක් වේවි. කොහොම වුණත් අපි ව්‍යාපාරිකයන් ගෙන්වලා සාකච්ඡාවක් කරමු. ඒක විද්වත් සභාවෙන් කළොත් හොඳයි. මට ව්‍යාපාරිකයෝ ගොඩක් කතා කර කිව්වා මේ ගිවිසුමට විරුද්ධ වෙන්න කියලා” ඕමල්පේ සෝභිත හිමියෝ මධ්‍යම කාරක සභාවට යෝජනා කළහ.චන්දන බණ්ඩාර</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>20</day>
    </date>
    <link>http://www.silumina.lk/2010/06/20/_art.asp?fn=ab1006203</link>
    <topic>දිග සහ පළල</topic>
    <author>කේ.සී.ජේ.</author>
    <content>ඉතිහාසයේ එපාම කරපු පරිච්ඡේදය දැන් අවසන්ය. මරාගෙන මැරෙන මිනිස් බෝම්බ සම් මස් ඇට සිසීකඩ විසිර ගිය මළමීනි දැන් ශ්‍රී ලංකාවේ දක්නට නැත. ශ්‍රී ලාංකිකයෝ ඒ කාලකණ්ණි පරිච්ඡේදය පොතකින් කියවීමෙන් නොව ඔවුන් ගේ ඇඟෙන් හා ආත්මයෙන්ම අත් වින්දෝය. ඇඟ කිලිපොළන ත්‍රාසජනක චිත්‍රපටයක් නරඹා අවසන් වූවාක් මෙන් ඒ සියල්ල දැන් අවසන් ය. මෙය කිසිදා කෙළවර කළ නොහැකි සංසාරගත කරුමයක් යැයි සිතමින් කොයි මොහොතක හෝ මැරෙන්නට බලා ගෙන පාරට බැස්ස මිනිස්සු අද විජයග්‍රහණයේ පරිච්ඡේදය ලියන සජීවී කොටස් කරුවෝ වී සිටිති.2009 මැයි 17 දායින් පසුව ක්ලේමෝ බෝම්බ කෞතුකාගාරයට ගිය අතර ත්‍රස්තවාදය සදහටම අපාගත කෙරුණේය. එදා මරාගෙන මැරෙන්නට ඉලක්ක සෙවු අය අද ජීවිතය පමණක් නොව ආදරයත් සොයති. ඒ විජයග්‍රහණය සමරන ශ්‍රී ලාංකිකයෝ ලෝකයේ පී‍්‍රතිමත්ම ජාතිය බවට පත්ව සිටිති.එහෙත් උපන් ගෙයි හීනමානයෙන් පෙළෙන කිහිප දෙනෙකුගේ නන්දෙඩවිලි ද මේ අතර අසන්නට ලැබේ. මේ රටේ ජීවත්වන අංක එකේ දේශපාලන හීනමානකාරයා තමා බව මෙවරත් රනිල් වික්‍රමසිංහ මහතා විසින්ම ඔප්පු කරනු ලැබ තිබේ. යුද සමයේදී වචනයකින්වත් රණවිරුවන් සමඟ එකට නොසිටි රනිල් වික්‍රමසිංහ ප්‍රමුඛ එජාප නායකයෝ ලෝකේ වටේ යමින් යුද්ධය නතර කරවන්නට හැකි හැම දෙයක්ම කළ බව ඉතිහාසගතය. ඔහු අනුව ගිය තවත් අය රණවිරු ජයග්‍රහණය අපහාසයට උපහාසයට ලක් කළෝය.එදා මෙදාතුර එකම රණවිරු උපහාර උලෙළකටවත් නොගිය එජාප නායකයෝ මෙවරත් විජයග්‍රහණයේ සමරුව වර්ජනය කළහ. එසේ කළේ ඉතාම පැහැදිලිව කාට හෝ ඇති බිය නිසාය. ඔවුන් බිය වන්නේ තමන් ගේම හෘද සාක්ෂියටය. තමන් අතීතයේ කළ කී දේ අනුව ටයිකෝට් ඇඳ ගෙන රණවිරුවන්ට උපහාර දක්වන්නට යන්නේ කෙසේ ද යන දෙගිඩියාව තවමත් ඔවුන් තුළ හොල්මන් කරන බව පෙනේ.ඔහු පිටුපෑවේ අති බහුතර ශ්‍රී ලාංකිකයන් ගේ විජයග්‍රහණයටය. සරත් ෆොන්සේකාට ආරාධනා නොකළ නිසා තමන් මේ විජයග්‍රහණයේ සමරුව වර්ජනය කළ බව එජාප නායකයන් කියන බැව් හැඟවෙන ප්‍රවෘත්තියක් එක්තරා පෞද්ගලික පුවත්පතක මුල් පිටුවේම පළ කැර තිබුණ මුත් ගයන්ත, සජිත් හා ජෝන් අමරතුංග යන එජාප මන්ත්‍රීවරු විජයග්‍රහණයේ සමරුවට සහභාගී වූහ. නමුත් රනිල් වික්‍රමසිංහ මහතා මේ විජයග්‍රහණ සමරුව මෙන්ම මීට පෙර පැවැති රණවිරු උපහාර උත්සවද වර්ජනය කරනු ලැබුවේ ප්‍රභාකරන්ට ආරාධනා නොකළ නිසාදැයි මහජනතාවට පැහැදිලි කර දිය යුතු ව තිබේ.රනිල් වික්‍රමසිංහ එදා රටට එරෙහිව ප්‍රභාකරන් පිම්බුවේය. කවදාවත් යුද්ධය දිනන්නට බැරි බව කී ඔහු රටේ භූමියෙන් තුනෙන් එකක් ප්‍රභාකරන්ට ලියා දුන්නේය.දැන් ප්‍රභාකරන් නැති නිසා රනිල් අල්ලා ගෙන සිටින්නේ ෆොන්සේකාය. උපන් ගෙයි හීනමාන කාරයන් දේශපාලනය කරන්නේ එහෙමය.රටට විරුද්ධ කවුරුන් හෝ සිටිත්නම් ඒ අය අල්ලා ගෙන පොඩි ගේමක් දී තනිවම විනෝද වීම රනිල් වික්‍රමසිංහ මහතාගේ පුරුද්ද බව ඔහුට සමීප ආරංචි මාර්ගවලින් දැන ගන්නට ලැබුණේ මීට බොහෝ කලකට පෙර ය. මහජනතාව දහනව වතාවක් මේ රෝගයට බෙහෙත් දුන් නමුත් ලෙඩා පක්ෂයත් සමඟ ම වළ පල්ලට යමින් සිටින්නේ ය.විජයග්‍රහණය සමරන රණවිරුවෝ ලෝකයටම අද එක් දෙයක් නිහඬව කියති. ලෝකයේ කෲරතම ත්‍රස්තවාදී සංවිධානය සදහටම පරාජය කළ ඔවුහු එකවර ලක්ෂ ගණනක ප්‍රාණ ඇපකරුවන් ද මුදා ගත්හ. එවැනි වික්‍රමයක් ලොව කොතැනකවත් සිදු වී නැත. ඇෆ්ගනිස්ථානයේ, ඉරාකයේ අන්තර්ජාතික යැයි කියනු ලබන හමුදා අතින් ද අහිංසක ජනතාව ඝාතනයට ලක් වෙයි.ශ්‍රී ලංකාවෙන් එවැනි එකම සිද්ධියක්වත් අසන්නට නොලැබිණි. එහෙත් එවැනි දේ සිදු වූ බව පෙන්වීමට චැනල් 4 වැනි නාලිකා බොරු වීඩියෝ පට විකාශය කෙළේය. තවත් අය චන්ද්‍රිකා ඡායාරූප සොයන්නට ගත්හ. තවත් අය කිසිම සාක්ෂියක් නැතිව ශ්‍රී ලංකාවේ යුද අපරාධ සිදු වූ බවට චෝදනා නැඟූහ.විස්මිත ජයග්‍රහණයක් ලැබු ශ්‍රී ලාංකික රණවිරුවන් කොන් කිරීමට තවත් අය උත්සාහ ගනිති. අද මේ දුෂ්ට ව්‍යාපෘතියේ ප්‍රධාන භූමිකාව රඟ දක්වන්නේ සරත් ෆොන්සේකා ය. බුහුමන් ලැබිය යුතු ව තිබුණ ද ඔහු සිතා මතාම ද්‍රෝහීන් ගේ ඔඩොක්කුවට පැන්නේය.තමන්ගේ ම රණවිරුවන්ට එරෙහිව ලෝකයට බොරු කේලාම් කීමට සූදානම් බව කියන ෆොන්සේකාට රෙදි ඇඳ ගෙන මේ විජයග්‍රහණයේ සමරුවට එක්විය හැකි ද? රනිල් වික්‍රමසිංහ මහතා සහ එජාප නායකයෝ, ෆොන්සේකා නැත්නම් අපිත් එන්නේ නැතැයි කියති. ඒ අරමුණ කුමක් දැයි කාටත් පැහැදිලිය.කෙන්යාවේ පැවැත්වීමට නියමිත පොදු රාජ්‍ය මණ්ඩලීය පාර්ලිමේන්තු සමුළුවට සරත් ෆොන්සේකා ගේ නම යෝජනා කෙළේ රනිල් වික්‍රමසිංහ මහතා ය.අනුර කුමාර දිසානායක මන්ත්‍රීවරයාට කතා කළ රනිල් ඔහු ගෙන් අසා තිබෙන්නේ අපි ෆොන්සේකා ගේ නම යෝජනා කළොත් ආණ්ඩුව හිර කරන්නට හැකි බවය.මේ කෙන්යා ගමනේදී ෆොන්සේකා තවත් කවුරුන් හෝ හමු වී තවත් මෝඩ ප්‍රකාශයක් කිරීමට සූදානමින් සිටින්නේ ද යන බව දැන ගන්නට නැත. එහෙත් ෆොන්සේකා කෙන්යාවට යැවීමෙන් රනිල් වික්‍රමසිංහ අපේක්ෂා කරන්නේ කුමක් ද යන්න දැන් රහසක් නොවේ. ඔහු අනුර කුමාර දිසානායක මන්ත්‍රීවරයා සමඟ කළ බව කියන රහස් මන්ත්‍රණය අනුව ෆොන්සේකා කෙන්යාවට යවන්නේ රටට තවත් විනයක් කැටීමට මිස ඔහුට කෙන්යාවේ කැලෑවල සිටින කලවැද්දන් පෙන්වීමට නොවේ. ආණ්ඩුව හිර කිරීමට ය. රනිල් වික්‍රමසිංහ ගේ මෝඩ චූන් කල්පනා එසේය.සරත් ෆොන්සේකා යුද අධිකරණයට මුහුණ දිය යුතු ය. ඔහුට එරෙහිව සිවිල් අධිකරණය හමුවේ ද නඩු ගණනාවක් ඇත. ෆොන්සේකා හයිකොප් අවි මගඩියේ සැකකරුවකු ලෙසට ද නම් කෙරිණ. ඒ අනුව ජුනි 23 දා ඔහු කොටුව මහේස්ත්‍රාත් අධිකරණය ඉදිරියේ පෙනී සිටීම අනිවාර්ය වෙයි. ෆොන්සේකා විදේශගත වන්නේ නම් නීතිය අනුව අධිකරණයේ අවසරය අත්‍යවශ්‍ය වෙයි.නමුත් රනිල් වික්‍රමසිංහ දැන් සෙල්ලම් කරන්නේ නීතිය හා අධිකරණය සමඟය. එය ද ඔහුගේ පුරුද්දකි.බියගම පැත්තේ පාතාල අපරාධකාරයකු හා ස්ත්‍රී දූෂකයකු වූ ගෝනවල සුනිල්ට ජනාධිපති සමාව දී නිදහස් කොට පසුව ඔහුට සාම විනිසුරු පදවියක් ද පිරි නැමුණේ රනිල් වික්‍රමසිංහ මහතා බියගම මන්ත්‍රී ධුරය දරමින් සිටියදීය.දැන් රනිල් වික්‍රමසිංහ මහතා ෆොන්සේකා කෙන්යාවට යැවීමට සැරසෙන්නේ අධිකරණය හා ව්‍යවස්ථාදායකය අතර ගැටුමක් නිර්මාණය කිරීමට ය.මේවා මහා දේශපාලන ජයග්‍රහණය සේ කල්පනා කිරීම ද හීනමාන කාරයන් ගේ ලක්ෂණයකි. විපක්ෂ නායකවරයෙකු දෙකයි පනහේ ජෝකරයකු බවට පත් වෙමින් සිටින්නේය. පක්ෂ නායකත්වය නැතිව යෑමට ඔන්න මෙන්න කියා තිබියදී තමා මොන තරම් මොළකාරයකු ද යන බව රටට පෙන්වීමට ඇත්ත වුවමනාවක් තිබෙනවා විය හැකිය.එහෙත් ජපානයේ යෂුෂි අකාෂිට තරම්වත් ඔහුට ශ්‍රී ලංකාව ගැන වගකීමක් නැති බව සියල්ලට ඉහළින් පෙනෙයි. අනවශ්‍ය ලෙස ශ්‍රී ලංකාවට ඇඟිලි ගැසීම් නො කරන්නැයි යෂුෂි අකාෂි ලෝකයට කියත්දී ඒ ප්‍රකාශයෙන්ම රනිල් වික්‍රමසිංහ විපක්ෂ නායකවරයා ගේ ඔළුවට ද ටොකු පහරක් වැදිණි.ඇත්තෙන්ම මීට පෙර එවැනි ප්‍රකාශයක් කළ යුතුව තිබුණේ විපක්ෂ නායකවරයාය.එහෙත් එවැනි දේශපාලන වගකීමක් රනිල් වික්‍රමසිංහට නැති බව පෙන්වීමට මෙන් පිටරටින් පැමිණි පුද්ගලයකු විපක්ෂ නායකවරයාගේ කාර්ය බාරය සිහිපත් කොට යන්නට ගියේය.එංගලන්තයේ නේස්බි සාමිවරයා එරට පාර්ලිමේන්තුවේදී මීට පෙර තවත් ප්‍රකාශයක් කෙළේය. එයින් කියවුණේ ද ශ්‍රී ලංකාවට උදවු කිරීම මිස අකුල් හෙළීම නොකළ යුතු බවයි. විදේශ රටවල මන්ත්‍රීවරුන් ගණනාවක් ශ්‍රී ලංකාවට හිතැති ප්‍රකාශ නිකුත් කරත්දී අපේ විපක්ෂය ලැජ්ජාවෙන් මිරිකෙන්නේය.අයිෆා උලෙළ නිසා ශ්‍රී ලංකාව මහත් අන්තර්ජාතික කීර්තියක් අත් කර ගත් බව ඉන්දීය නළු නිළියන් කියත්දී රනිල් වික්‍රමසිංහ මහතා විහිළුකාරයෙකු බවට පත් විය.ඇමරිකාව හා එංගලන්තය ඇතුළු ලෝකයේ රටවල් ගණනාවක්, ශ්‍රී ලංකාවේ සංචාරය කිරීම සම්බන්ධයෙන් කර තිබු අවදානම් නිවේදනය හකුළා ගත්තේය. ගුවන් හා නැව් සමාගම් ද අවදානම් සහතික කුණු කූඩයට දැම්මේය. ලෝකයේ සුරක්ෂිතම රටවල් අතරින් එකක් බවට දැන් ශ්‍රී ලංකාව පත්වෙමින් සිටී.ලෝකයට පෙනෙන ඇත්ත විපක්ෂයට පෙනෙන්නේ නැත. ඒ නිසාම ඔවුන් වඳුරන් නටවා කීයක් හෝ සොයා ගෙන දවස ගත කරන්නකු ගේ තත්ත්වයට ඇද වැටී ඇත. ලෝකයම විස්මයට පත් කළ විජයග්‍රහණයක් සමරන ශ්‍රී ලාංකිකයන් මෙවැනි වඳුරු නැටුම් ද ඉවසා දරා ගත යුතුව තිබේ.කේ.සී.ජේ.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>20</day>
    </date>
    <link>http://www.silumina.lk/2010/06/20/_art.asp?fn=af1006201</link>
    <topic>ඔව්..! මට මතකයි...</topic>
    <author>ඡායාරූපය - සුදත් සිල්වා  </author>
    <content> මහින්ද රාජපක්ෂ ජනාධිපතිතුමා මේ දුරකථන සංවාදයේ යෙදී සිටින්නේ ආරක්ෂක ලේකම් ගෝඨාභය රාජපක්ෂ මහතා සමඟ ය.  ජී 11 සමුළුවට හා ලෝක ආර්ථික සමුළුවට සහභාගිවීම සඳහා ජෝර්දානයට ගොස් සිටින ජනාධිපතිතුමාට උතුරේ මානුෂික මෙහෙයුමේ යෙදී සිටින රණවිරුවන් ලබමින් සිටින විජයග්‍රහණ හා ප්‍රභාකරන් ගේ ත්‍රස්තවාදය අවසන් හුස්ම හෙළීමට ආසන්න බැව් ආරක්ෂක ලේකම්වරයා ජනාධිපතිතුමාට මෙසේ විස්තර කළා විය යුතුය.ජනාධිපතිතුමාට මේ පණිවිඩය ලැබුණේ එතුමන් උදෑසන ශාරීරික ව්‍යායාමවල යෙදීමෙන් පසු සිය කාමරයට පැමිණි මොහොතේමය.  මේ මුහුණේ රැඳී ඇති සතුටු සිනා මඟින් කියැවෙනු ඇත්තේ සමස්ත ශ්‍රී ලාංකිකයන් පුල පුලා බලා සිටින සුබ ආරංචිය විය හැකිය.ඡායාරූපය - සුදත් සිල්වා  එදා සිළුමිණ මුල්පිට සැරසූ සුබ පණිවිඩයේ ඡායාරූපයඑතකොට මම හිටියෙ “දිවයිනේ”. ගම්පහ බස් එක ගන්ඩ හැමදාමත් මම සුගතදාස ක්‍රීඩාංගණය ළඟ ඉඳල පිටකොටුවෙ බෝගහ ළඟට ආවා. ඒ සීට් එකක් අල්ලගන්ඩ. නැත්නම් ගම්පහට යනකල් හිටගෙන. හිටගෙනත් යන්ඩ පුළුවන්.. ඒත් මිරිකි... මිරිකි... හප වෙවී. ඒක ටිකක් අමාරු වැඩක්... පිටකොටුවෙන් නැගල ගම්පහින් බහින කොට විසි තිස් දෙනකුගෙන් විතර ගුටි කෑවා වගේ.. අමාරුව... ඒකයි පිටකොටුවට එන්නෙ..එකම වෙලාවට බස් එකක් ගන්ඩ එක්රොක්වෙන කට්ටිය ටික දවසක් යනකොට මිත්‍රයො වෙනව. සමහරු කතාකරනව.. සමහරු හිනාවෙනවා.. ඒ හිනාවත් හරිම මිත්‍රශීලියි.කිසිම දවසක වචනයක්වත් කතා නොකරපු ඒත් සතියකට දවස් දෙකතුනක් අර විදියට හිනාවුණු ඒ හිරිමල් වියේ සිටි යුවතිය මට තාම මතකයි.. රූප සුන්දරී රූප ශෝභාවක් නොතිබුණත් ඈ ප්‍රසන්නයි.. සුන්දරයි.. සුදු නෑ.. ටිකක් කළුයි.. ඇගේ ළඟින්ම සිටි පෙම්වතා ඈට වඩා හුඟාක් උසයි.. කඩවසම්.. ඔහුගේ හිනාවත් මට මතකයි..බස් එකේ පිටිපස්සෙම සීට් එක අල්ලගන්ඩ තමයි ඔවුන්ගේ සටන... මගේ සටන මොකක් හෝ සීට් එකක කොණක් අල්ලගන්ඩ. සමහර දාට මම දිනුම්.. සමහර දාට පරාදයි. ඒත් මම දැකල තියෙන විදියට අර පෙම්යුවළ හුඟාක් දවස්වල දිනුම්.. පරාදවුණු දවසට ඔවුන් බහිනවා.. ඊළඟ බස් එකේ එන්ඩ..මේකත් ඔවුන් එහෙම පරාදවෙච්චි දවසක්... මම දිනාපු දවසක්.. දිනාපු මම බෝගහ ළඟ ඉඳල ගම්පහ එන්ඩ පිටත්වුණු බස් එකේ තුන හෝ හතර සීට් එකක කොනක් අල්ලගෙන හිටියා. සමහර විට සෑහෙන දුරක් යනතෙක් පොඩි නින්දක් ගහන්ඩ පුළුවන්..අර කැකුළු යුවතිය සහ ඇගේ පෙම්වතා පරාද වෙලා බැස්සා.බස් එක මරදානෙ ටෙක්නිකල් හන්දියට ගියා විතරයි. ඒ අවාසනාවන්ත සද්දෙ ඇහුණා. බෝගහ ළඟ බස් ගහන ඉසව්වේ බෝම්බයක් පිපිරිලා.. එහෙන් මෙහෙන් වාහනවල සද්ද ඇහෙන්ඩ පටන්ගත්තා..”එකම මස් ගොඩක්...”කවුරුත් හඳුනගන්ඩ බෑ.. කෑලි කෑලි..”එතකොට අර පෙම් යුවළ... ඊට පස්සෙත් මම බස් එකේ එන්ඩ බෝ ගහ ළඟට ආවා.. ඒත් කවදාවත් ඒ පෙම් යුවළ හමුවුණේ නැහැ.. අර ටිකක් කළු... ඒත් සුන්දර හිනාවක් ඇති යුවතියයි... ඈට වඩා උස.. කඩවසම් පෙම්වතායි මම කවදාවත් දැක්කෙ නැහැ.අවුරුදු ගණනාවකට ඉස්සර දවසක ඇතිවුණු ඒ කම්පනය තාමත් මගේ හදවත පුරා දෝංකාර දෙනවා... දැන් ඒ බස් නැවතුම නැහැ. පීපල්ස් පාක් වලට ගෙන ගිහින්. දැන් එතන තිබෙන්නේ ස්වයං රැකියා වෙළඳුන්ගේ අලුත් වෙළෙඳ සංකීර්ණය.. එතැනින් යන හැම වෙලාවකම මට සිහිපත් වෙන්නේ අර පෙම් යුවළ.. ඒ බෝම්බය එදා පිපිරුවේ නැතිනම් ඔවුන් මෙලාකට ලොකු මහත්වෙච්චි දරුවන් ඉන්න ප්‍රියංකර අඹුසැමි යුවළක්...බෝගහ ළඟ බස් නැවතුම නැතුව ගියත් පීපල්ස් පාක්වල එවැනි පෙම්වතුන් ඉන්නවා.. අන්තිම සීට් එක අල්ලගන්න සටන් වදින... පෙම්වතිය ඉදිරියේ සටන් වදින ෂාරුක් ඛාන් වගේ.. ගාමිණී, විජය වගේ.. මොනව වුණත් දැන් සිටින පෙම්වතුන් වාසනාවන්තයි.. බස් සටනින් පැරදිලා ඊළඟ බස් එකේ එන්ඩ බැහැල ගියත් ඊළඟ බස් එකේ ඔවුන් පුළු පුළුවන් විදියට තුරුළු වෙලා පෙම්බස් දොඩමින් එනවා... මරණය ඔවුන්ගේ ප්‍රේමණීය ලෝකයට හදිසියේ කඩාපාත්වෙන්නේ නැහැ.ප්‍රේම කරන්නත් නිදහස තිබෙනවා. ගමනක් බිමනක් යන්ඩ නිදහස තිබෙනවා. චිත්‍රපටයක් බලන්ඩ යන්ඩ නිදහස තිබෙනවා. .. සංගීත ප්‍රසංගයක් සංවිධානය කරන්ඩ, සංගීත ප්‍රසංගයක් බලන්ඩ යන්ඩ නිදහස තිබෙනවා... ක්‍රීඩා තරගයක් බලන්ඩ යන්ඩ.. අම්ම බලන්ඩ යන්ඩ... දරුවොත් එක්ක සාප්පුවකට ගිහින් ඇඳුමක් කැඩුමක් කඩවීදියේ තිබෙන පැණි රස කෑමක් අරගෙන දෙන්ඩ.. කොටින්ම බය නැතුව ඇවිදින්ඩ නිදහස තිබෙනවා..අනේ... ඔවුන්ට ඒ නිදහස තිබුණේ නැහැ... අර පෙම් යුවළට... ඒ පිවිතුරු හිනාව එදා හැන්දෑවේ අවසන් වෙන්ඩ ඇති. ඊට පස්සෙ මම දැක්කෙ නෑ ඒ දවස්වලත් මම දිවයිනේ වටරවුමේ මේ සිද්ධිය සටහන් කළා මතකයි.ඒත් අද වෙනකොට අපට නිදහස ලැබිලා... මීට වසරකුත් මාසයකට පෙර... 2009 මැයි 18 වැනිදා... තිරිසන් කොටියා ඝාතනය කළා... ඔහුගේ ලේ ගලාගියේ නන්දිකඩාල් කලපුව අපිරිසිදු කරමින්... ඒත් ශ්‍රී ලංකා දේශය පිරිසිදු කරමින්...යළිත් බෝම්බවල දුම් රොටුවලින් කළු නොගැහෙන්නට ආකාසය පිරිසිදු කරමින්.... කුරුල්ලන් සහ පොඩිත්තන් පමණක් නොව මිනිසුන් සහ සුරතල් බල්ලන් ද බියපත් කළ වෙඩි හෙ¼ඩ් දෝංකාරය නිමා කරමින්.. ප්‍රභාකරන් සදාකාලයටම මෙලොවින් සතර මහ අපායට තල්ලු කර දැම්මා..දෑස් අහිමි වූ මගේ මිත්‍රයා.. මහ බැංකුª බෝම්බ පිපිරීමේදී වීදුරු කැබලි වැදී දෑසම විනාශ වුණා.. ඔහු අපූරුවට ජීවත්වූ කෙනක්.. අපේ කාලයේ ගම්පහ බණ්ඩාරනායකයේ සිටියේ ඔහුගේ වැඩිමහල් සහෝදරයා මගේ්ම පන්තියේ..ඒත් ඔහුගේ් දෑසම අහිමි වුණා. ඔහුගේ් පුතා ගියේත් ගම්පහ බණ්ඩාරනායකයට. .. පුතා ක්‍රිකට් කණ්ඩායමේ හිටියා.. දෑස් අහිමි තාත්තා පුතා ක්‍රිකට් ගහනව බලන්ඩ ගියා.. අම්මාගේ අත්වැලේ පිහිටෙන්. අනිත් අය අප්පුඩි ගහන කොට ඔහුත් අප්පුඩි ගැහුවා.. ඒත් කිසිම දෙයක් පේන්නෙ නැතුව... ප්‍රභාකරන්ට ශාපවේවා දෙවියනි.. මේ මිනිසුන්ගේ ජීවිත විනාශ කළාට...ඒත් දැන් ක්‍රිකට් ගහනවා.. මහේලලා ඩිල්ෂාන් ලා ගහනවා.. මාලිංගලා විකට් පොලු කඩල බිම දානවා.. මිනිස්සු ඔල්වරසන් දෙනවා.. ඔවුන්ගේ දෑස් අහිමි වී නැහැ. නැවත අහිමි වෙන එකකුත් නැහැ. ඒත් මගේ මහ බැංකු මිත්‍රයාගේ දෑස් අහිමි වුණා. මහ බැංකු බෝම්බයෙන්..මට මතකයි මේ හැම දෙයක්ම.. මෙහෙම මතක් කළොත් සිද්ධි කීයක්ද? සිද්ධි නෙමෙයි අවුරුදු තිහක්.. මේ තිස් අවුරුද්ද පුරාම ආකාසයේ පමණක් නොව මිනිසුන්ගේ හදවත් පුරාම පාවී ගියේ කළු දුමාරයන්. නෙත්වලින් පිටව දෙකම්මුල් හරහා ගලාගියේ කඳුළු ගංගා.. දෝංකාර දුන්නේ මියුරු ගී හඬ නොවෙයි.. අඳෙීනා.. විලාප.. මිතුරන් ගියේ මඟුල් ගෙවල්වල නෙමෙයි.. මිතුරන්ගේ පුතුන්ගේ් මළ ගෙවල්වල.. ඔවුන් රට වෙනුවෙන් සටන් බිමට ගිහින් හිටියා.. ආපසු ගම්වලට ආවේ සීල් කරපු පෙට්ටිවල..දැන් ඔවුන් පෙට්ටිවලින් එන්නේ නැහැ.. බස් එකෙන් බැහැලා රජකුමාරවරු වගේ ගමට එනවා..ඇත්තමයි.. අවුරුද්දකුත් මාසයකට පෙර නන්දිකඩාල් කලපුවේදී ත්‍රස්තවාදය වෙඩිතබා ඝාතනය කිරීමට අපේ කොල්ලන් සමත්වුණා.. ඔවුන්ට රණවිරුවන් කියලා ගෞරව නාමය පටබැඳිලා තමයි. ඒත් හෘදයාංගමව කියනවා නම් ඔවුන් අපේ කොල්ලන්..ඒත් අමතක කරන්න එපා.. අද අප මේ අත්විඳින මේ සැහැල්ලු නිදහස වෙනුවෙන් දේශයේ කොල්ලන් කෙල්ලන් විසිහය දහසක් ජීවිතය පුජා කළ බව.. තවත් දසදහස් ගණනක් ඇස්, කන්, අත්, පා අහිමි කරගත් බව..මට මතකයි මේ හැමදෙයක්ම..ඒත් ඇයි අපේ සමහරුන්ට සියල්ල අමතක.. සමහරුන්ට එහෙම කාලයක් තිබුණාද කියාවත් මතකක් නැහැ.. ඒ නිසා තමයි පාන් ගෙඩියකට කෑගහන්නේ..පාන් ගෙඩියක් නෙමෙයි ජීවිත අහිමිවූ කාලයක් තිබුණා. එය නිමාවී තවම අවුරුද්දයි.. ආකාසයේ කළු දුම් පදාස ඈතට පාවෙන්නටත් ඉස්සර අපට ඒවා අමතක වෙනවා.ඉස්කෝල මුරකරපු මවුපියන්ටත් ඒ දේවල් අමතක වෙලාද?නැහැ.. සැබැවින්ම එක්කෙනකුට දෙන්නකුට.. දේශපාලනයෙන් තුවාල වී දේශපාලන ඕජස් ගලන කල්ලියකට දෙකකට මේවා අමතක වුණත් සමස්ත ජනතාවට අමතක නැහැ.ඒ නිසා තමයි ජනාධිපතිවරණයේදී සේනාධිනායකයා දහඅට ලක්ෂයකින් ජයගත්තේ.. ඒ නිසා තමයි යුද්ධය පාවාදුන් පුද්ගලයන් ඉතිහාසයේ කුණු බක්කියට වීසිවෙන්නේ. ඒ නිසාම තමයි මැතිවරණයෙන් මේ සා විශාල ජයක් ලබන්නේ..2009 මැයි 18 වැනිදා අහසට නැඟුණු ඔල්වරසන් හඬ තමයි පසුගිය සිකුරාදා උදේ ගාලු මුවදොර පිටියේ සිට ආකාසයට නැඟී ඉතිහාස වංශකතාව පුරාම පැතිර යන අන්දමට දෝංකාර දුන්නේ..රණවිරුවනි... නුඹලා සදානුස්මරණීයයි. අපේ හදවත් නුඹලාගේ ආදරණීය නිවහනයි. නිදහස අපටයි.. ආදරය නුඹලාටයි.. ජීවිතය අපටයි.. වීරත්වය නුඹලාටයි. ගෙවා නිම කළ නොහැකි ණය ගෙවාදමන්නට අපට ඇත්තේ මේ නිමක් නැති ආදරය පමණයි.සමස්ත දේශයම නුඹලා විසින් ප්‍රතිනිර්මාණය කෙළෙහිය. මැයි 18 වැනිදා අපේ ඉතිහාසයේ ශ්‍රේෂ්ඨතම දිනයයි.කසුරි</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>20</day>
    </date>
    <link>http://www.silumina.lk/2010/06/20/_art.asp?fn=af1006202</link>
    <topic>පුරාජේරුව</topic>
    <author>කසුරි</author>
    <content>මම අතීතය සිහිපත් කරමි. මට බොහෝ දේ සිහිපත් වෙයි. සිනමා පටයක රූපරාමු පෙළක් සේ සිද්ධි එකින් එක පෙළගැසෙයි.නිරායාසයෙන් සංස්කරණය වෙයි. සංගීත ඛණ්ඩ ද මුසු වෙයි.මෙසේ හදිසියේ ම අතීතය සිහිපත් කිරීම සඳහා ම’සිත උත්පේ‍්‍රරණය වූයේ හිතවත් මෙරිල් ගේ (දිවයිනේ මෙරිල් පෙරේරා) “පත්තර රස්සාව“ පොත එළි දැක්වූ චාම් උත්සවයට සහභාගි වීමෙන් පසුව ය.එය සිදුවූයේ පුස්තකාල සහ ප්‍රලේඛන ශ්‍රවනාගාරයේදී ය. එහිදී මට පැරණි මිතුරන් බොහෝ ගණනක් හමු විය. ඔවුහු වැඩිදෙනෙක් “පත්තර රස්සාව“ සමඟ කෙළින් ම සම්බන්ධ උදවිය වූහ.මට මගේ පත්තර රස්සාවේ මුලාරම්භය ගැන බොහෝ දේ සිහිපත් වෙන්නට පටන් ගත්තේ ය.එකල රුපියල් 1400 ක් පමණ වූ සුළු මාසික වැටුපක් ලැබුණ බව ඇත්ත ය.එහෙත් අප එකල කෙළේ පත්තර රස්සාවක් දැයි මම නොදනිමි.එය “රස්සාවක්” ලෙසින් නිර්වචනය කොට පසෙකින් තැබීමට මට නො සිතෙයි.එය රස්සාවකට වඩා ඔබ්බට ගිය එකක් යැයි මට සිතේ.එම සිතිවිල්ල යුක්ති සහගත කරන්නට හේතු සාධක පෙළ ගස්වන්නට ගියහොත් සැබැවින්ම මෙය පුරාජේරු සටහනක් වනු නො අනුමාන ය.මට ගාලාවේ ධම්මරතන ස්වාමීන් වහන්සේ සිහිපත් වෙයි.උන්වහන්සේ පිළිබඳව මීට පෙර ද ම විසින් මෙවැනි ම සටහන් තබා ඇත.සිතට සහ හදවතට එකඟව පාද නමස්කාරයෙන් වන්දනා කළ හැකි භික්ෂුන් වහන්සේ නමක් ලෙසින් උන්වහන්සේ මගේ ජීවිතයට බද්ධ වී ඇත. ඒ “එක් දවසක” ඇසුරකින් පසුව ය.එය සිදුවූයේ කවරදාක දැයි නිශ්චිත වශයෙන් මට මතක නැත. කෙසේ හෝ එක්දාස් නමසිය අසූව දශකයේ මුල භාගයේ දිනක ය.එවකට “දිවයින” ප්‍රධාන කර්තෘවරයාව සිටි එඩ්මන්ඩ් රණසිංහ මහත්මයා මටත් තිස්ස වීරසේකරටත් කතා කොට අභියෝගයක් තිබෙනවා භාරගත හැකි දැයි ඇසී ය.ඒ රජ කාලයේ තිබුණු පැරණි මාවතක් ඔස්සේ බදුල්ලේ සිට මහනුවරට ඇවිද ගෙන පැමිණීමට ය. නිශ්චිත ගමන් මඟක් නැත.එහෙත් මඟ සලකුණු ඇතුළත් කවි පොතක් රණසිංහ මහත්තයා අත තිබිණි.ඒ පොතෙහි නම ‘මඟ සලකුණු’ වීය. කවි දෙසිය ගණනකින් ගමන් මඟ විස්තර කොට තිබිණි.ඉපැරණි පුස්කොල පොත ඇත්තේ එංගලන්තයේ ය. ඩේවි නම් වූ දොස්තර මහත්තයා මේ ගමන ගොස් ඇත. ඉන්පසු එඩ්මන්ඩ් පීරිස් හලාවත අග්‍රරාජ ගුරු ප්‍රසාදීන් වහන්සේ විසින් එය සටහන් කර මෙරට ගෙන එන ලදුව ඩේවිඩ් විජේරත්න නම් මහතකු විසින් මේ කවි පොත ලියූ බැව් අටුවා ටීකාවල සඳහන් විය.එදා මෙරිල් ගේ පොතේ උත්සවයේදී එඩ්මන්ඩ් රණසිංහ මහතා වාඩිගෙන සිටියේ අල්ලපු පුටුවේ ය.මෙසේ අතීතය ස්මරණය කිරීමට හේතු සාධක වූ ආසන්නතම උත්ප්‍රේරකය වූයේ රණසිංහ මහත්තයා නොවේ දැයි දැන් මට සිතේ.අපි ඒ අභියෝගය භාරගෙන ඒ ගමන ගියෙමු. චන්ද්‍රසිරි කටුදෙනිය ද අප සමඟ එක් විය. ගාලාවේ ධම්මරතන ස්වාමීන් වහන්සේ අපට හමුවූයේ මේ ඓතිහාසික වූ ද තෘප්තියෙන් අනූන වූ ද එහෙත් අතිශය දුෂ්කර වූ ද දින 11 ක දීර්ඝ සංචාරයේ දී ය.උන්වහන්සේ වැඩ සිටියේ වියළුව ආසනයේ හරි හැටි පාරක් තොටක් නැති එහෙත් සුන්දරත්වය උතුරා යන කොහොවිල කඳුර ගම්මානයේ පන්සලේ ය.ඒ පන්සලේ වැඩ සිටියේ උන්වහන්සේ පමණි. පන්සලක් කීවාට එහි තිබුණේ එකම ශාලාවකි.ධර්ම ශාලාව ද, දාන ශාලාව ද පමණක් නොව වැඩ සිටි ආවාස කුටිය ද එයම විය.පැරැණි සිවුරු කිහිපයක් එල්ලා ඒ කුටිය වෙන් කොට ගෙන තිබිණි.අප එදින රාත්‍රියේ නවාතැන් ගත්තේ ඒ පන්සලේ ඒ ශාලාවේ ය.අපි බිම පැදුරු දෙකක් එලාගෙන අපේ ම ගමන් බෑග් හිසට තබාගෙන නිදාගතිමු.රාත්‍රි යාමයේ “හූස්... හූස්” ගාන සද්දයක් ඇසී මම හිස ඔසවා බැලීමි.හාමුදුරුවෝ අපේ පැදුරු ආසන්නයේ ගිනි කබලක් තබා එයට පිඹිමින් සිටියහ.මම නැගී සිටියෙමි.“මහත්තය නිදාගන්න. ගමන් මහන්සිය ඇතිනෙ. දැන් හීතල එන වෙලාව... පැදුරක තියා ඇඳකවත් ඉන්ඩ බැහැ. ඒකයි මම ගිනි කබල පත්තු කෙරුවෙ.”අපි තිදෙනා ම නැගී සිටියෙමු. වෙලාව පාන්දර දෙක පසු වී තිබිණි.එතැන් සිට එළිවෙන තුරු ම අපි තුන් දෙනා හාමුදුරුවන් සමඟ කතා කරමින් සිටියෙමු.“බදුල්ල ටවුන් එකේ පිරිවෙනේ මම උගන්නන්නට සුමානෙකට දවස් දෙකක් පයින් ම තමයි යන්නෙ. මගෙ ගෝල බාලයො කියනවා මෙහෙ දුක් විඳින්නෙ නැතුව ඒ පැත්තට එන්ඩ කියල. එහෙම වුණොත් කවුද මහත්තය මේ ගමේ මිනිස්සුන්ට ඉන්නෙ...? පාංශු කූලෙ දෙන්ඩ හරි හාමුදුරු නමක් ඉන්ඩ එපායැ. ඉතින් මං ඉන්නව... ඒ අහිංසක මිනිස්සු පූජා කරන මොන මොනව හරි වළඳල ජීවත්වෙනවා...”වටින් පිටින් ඉර එළිය වැටෙන විට අපි දිය කඳුර පැත්තට ගියෙමු. ආපසු එනවිට අපට උදේ ආහාරය සූදානම් වී තිබිණි. ඒ කිරිබත් කෑලි හතරකි.“උදේ පාන්දරින් ම දානෙ හම්බ වුණා.. මම වළඳල ඉවරයි. මහත්තේල කන්න” අදත් හුඟක් දුර ඇවිදින්ඩ එපායැ”අපි එකිනෙකාගේ මුහුණ බලා ගතිමු. හාමුදුරුවන් වළඳා නැති බව සක් සුදක් සේ පැහැදිලි ය. උන්වහන්සේ ගෙන් ගැලවෙන්නට නොහැකි වූ තැන කිරිබත් කෑලි දෙකක් බෙදාගෙන කා ඉතිරි කෑලි දෙක ඉතිරි කෙළෙමු.සියල්ල අවසානයේ උන්වහන්සේට නමස්කාර කරනවිට පොඩි දරුවකු සේ කඳුළු සලන්නට වූහ.අපි යළි ගමන ඇරඹීමු. අවුරුදු හැට පහක් පමණ වූ ගාලාවේ ධම්මරතන හාමුදුරුවෝ අප සමඟ කන්ද මුදුනටම වැඩියහ.ඉන්පසු අප නොපෙනී යන තෙක් ම කඳු මුදුනේ සිට බලා සිටියහ. සුඛෝපභෝගී යාන වාහනවලින් බසින භික්ෂුන් දකින විට මට බුදු හාමුදුරුවන් සිහිපත් නොවේ.ගාලාවේ ධම්මරතන හාමුදුරුවන් සිහිපත් වන සෑම විටකම මම බුදුන් දිකින්නෙමි.“ඇවැත්නි... සත්ත්වයා වෙනුවෙන් ගම් දනව් සැරි සරව්”යනුවෙන් බුදුන් වහන්සේ වදාළේ ගාලාවේ ධම්මරතන වැනි භික්ෂුන්ට නොවේ දැයි මට සිහිපත් වෙයි.ඇත්තටම මා මෙසේ පුරාජේරුව පෙළ ගැස්වූයේ අන්න ඒ අවසාන වාක්‍ය දෙක ඔබට කියන්නට ය.මා සටහන් කළ දේ නොව සටහන් නොකළ දේ ඔබට වැටහෙනවා ඇතැයි මම විශ්වාස කරමි.කසුරි</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>20</day>
    </date>
    <link>http://www.silumina.lk/2010/06/20/_art.asp?fn=af1006203</link>
    <topic>කුඹුරු පුරන් වෙන්න ඉඩ තබන්නේ නැහැ</topic>
    <author/>
    <content>කෘෂිකර්ම ඇමැති මහින්ද යාපා අබේවර්ධනඔව්. මේ දේ අපිට කරන්න පුළුවන්. එයයි නිවැරදි ක්‍රමය. අපි උත්සාහ කරන්නේත් එසේ කරන්නයි. නමුත් වාරිමාර්ග යටතේ වගා කරයි නම් අපිට ඉතා පහසුවෙන් මේ ක්‍රමයට යා හැකියි. නමුත් අහස් දියෙන් එහෙම කරන්න බැහැ. අහස් දියෙන් වගා කරන්න නම් අපි කුඹුරට බැසිය යුත්තේ වැස්ස වැටුනාමයි. නමුත් ගොවියෝ ගංවතුරෙන් පසු අවාරයේ වුනත් ගොවිතැන් කරන්න බිත්තර වී ඉල්ලනවා. එය සාර්ථක වෙන්නත් පුළුවන් අසාර්ථක වෙන්නත් පුළුවන්. සියයට 50 ක අඩමානයක් තියනවා. අපේ රටේ යල් කන්නයට වගා කරන සියලුම කුඹුරු අවුරුද්දට කලින් වගා කළ යුතුයි. ‘නවම් පුස්ස’ කියලා අපේ පැරණි උදවියගේ විශ්වාසයක් තියනවා. නවම් මාසයට ගොයම් පූදින්න හොඳ නැහැ. මැස්සන් බෝ වෙන්නේ ඒ මාසයේ. අගෝස්තු මාසය තමයි යල අස්වැන්න කපන මාසය. මහ කන්නයේ අස්වැන්න පෙබරවාරි 15 ත් මාර්තු 15 ත් අතර නෙළිය යුතුයි. අපි මින් ඉදිරියට දින කාලවකවානු සහිතව වාරිමාර්ග හා ජල කළමනාකරණ අමාත්‍යංශය සමඟ ඒකාබද්ධ චක්‍ර ලේඛයක් සකසනවා වගා කටයුතු කරගෙන යාමට. මේ කොයි දේ සැදුවත් දේශගුණික විපර්යාස වලින් බේරෙන්න අපිට අපහසුයි.වගා නොකළ ඉඩම් අක්කර මිලියන 1.8 ක් තියෙන බව පැවැසීම වැරැදියි. අපේ රටේ දළ වශයෙන් කැලෑවලට, නිවෙස්, අභය භූමිවලට අතහැර කෘෂිකර්මයට යොමු කළ හැකි භූමි ප්‍රමාණය හෙක්ටයාර් මිලියන 2 යි. මේ මිලියන 2 ත් වැවිලි භෝග වැනි අනිකුත් භෝග තියෙනවා. එයිනුත් හෙක්ටයාර් ලක්ෂ 9 ක පමණයි කුඹුර තියෙන්නේ. මේ නිසා අක්කර මිලියන 1.8 ක් යැයි පැවැසීම වැරැදියි. හරියටම කියනවා නම් අක්කර මිලියන දශම ගණනයි තියෙන්නේ. ‘අපි වවමු - රට නගමු’ වැඩසටහන යටතේ මේ පුරන් කුඹුරු අස්වද්දන්නේ ඒවා අපතේ යැවිය නොහැකි නිසයි. ඉදිරියටත් මෙය කරගෙන යනවා. ඒ වගේ ම ගොවිජන සේවා පනත යටතේ වගා නොකරන කුඹුරු ඉඩම් පවරා ගන්නත් එය වගා කළ හැකි තවත් අයකුට වගා කරන්න දෙන්නත් කටයුතු යොදනවා.ඔබ ඇසූ ප්‍රශ්නයේ සූරා කෑම පිළිබඳ වූ මුල් කොටසටත් පිළිතුරක් දෙන්නම්. විවෘත ආර්ථිකයට යම් යම් සීමාවන් පනවන්න බැහැ. ඕනෑම අයකුට වී මිලදී ගැනීමේ සම්පූර්ණ නිදහස තියෙනවා.වී හාල් කර විකිණීමේ නිදහස ගොවියාට තියනවා. අද රජයේ වී මිල සහතික මිල රුපියල් 30 යි. නමුත් සමහර පළාත් වල රුපියල් 27 ටත් විකුණලා තියෙනවා. ඒවා ප්‍රමිතියෙන් අඩු ඒවා. නමුත් අපි ගන්නේ ප්‍රමිතියෙන් යුතු ඒවා. අපේ වී අලෙවි මණ්ඩලයට වී ටොන් 40,000 ක් තියෙනවා. නමුත් ගොවීන් අපිට වී මිලදී ගන්න කියනවා. මේ දිනවල වී අලෙවි කර ගැනීමේ ගැටලුවක් නැහැ. වී අලෙවි මණ්ඩලය දැන් වුණත් වී ගන්න සූදානම්. නමුත් හොඳ ප්‍රමිතියක් තිබිය යුතුයි. සාමාන්‍යයෙන් මිනිස්සු වී විකුණන්නේ අස්වැන්න කැපූ ගමන්. නමුත් කලක් ගත වෙනවා නම් ඒක වෙන හේතුවක් විය යුතුයි.මෙය මධ්‍යම පරිමාණයේ වගාවක්. කෙසේ වෙතත් කන්න රැස්වීමක් අවසන් කළ පසු යළිත් එකක් තියන්න බැහැ. අප වාරිමාර්ග හා ජල කළමනාකරණ අමාත්‍යංශය සමඟ සාකච්ඡා කර ඉදිරි රැස්වීම්වලදී මේ පිළිබඳ කටයුතු කළ හැක්කේ කෙසේද කියා බලන්නම්. මෙහිදී තේරුම් ගත යුතු දේ නම් වාරි ඉංජිනේරුවරු ගණන් බලනවා කොපමණ ප්‍රමාණයක් මඩ වැඩ කිරීමට ජලය නිදහස් කළ යුතු ද කියා. වතුර හොඳින් තිබේ නම් දින හතකට වරකුත් අඩු නම් දින 10 ට වරකුත් වතුර දෙනවා.අපි තේරුම් ගත යුතු දේ තමයි මුලින් වගා කළ හැකි ප්‍රමාණයට පිදෙන ගොයමටත් පැළ වී වලටත් ජලය දිය හැකි ද යන්න. එසේ නොකර මුලදී විශාල ප්‍රමාණයකට වතුර සපයා ඉන් පසු දෙවැනි වර ජලය ලබාදිය නොහැකි වුණොත් මහන්සියත් ගොවිතැනත් අපරාදේ.මේ ප්‍රශ්නයේ අසා ඇති වෙනම කන්න රැස්වීම පැවැත්වීම පිළිබඳ අදාළ බලධාරීන් සමඟ සාකච්ඡා කොට දැනුම් දීමට කටයුතු කරන්නම්.අපි කෘෂිකර්මය ගැන සෑම පුවත්පතකම අතිරේකයක් පළ කරනවා. අපේ කෘෂිකර්ම ප්‍රකාශන තියෙනවා. ඒවා කෘමිනාශක භාවිතයේ සිට අස්වැන්න නෙලීමෙන් පසු ඇසුරුම දක්වා වූ ඒවා. අපේ ගොවිජන සේවා මධ්‍යස්ථාන 557 න් 48 කම දැන් පරිගණක ජාල සම්බන්ධතාව ලබාදී තියෙනවා. ඕනෑම අයකුට අවශ්‍ය තොරතුරක් ඇත්නම් මෙමඟින් දැනගත හැකියි. අපි අනිකුත් ගොවිජන සේවා මධ්‍යස්ථාන සියල්ලටමත් ලබන වසර තුළ මේ පරිගණක ජාල සබඳතා ලබා දෙනවා. ඒ ඒ කන්නයේ ගොවිතැන් කරන වගා බිම්, වැපිරීම්, අස්වනු නෙලීම්, භෝග, වගා කරන ගොවීන් ආදි සියලු ප්‍රශ්න වලටම මේ හරහා තොරතුරු ගතහැකි වෙනවා. එසේම පාසල් ළමයින්ට කෘෂිකාර්මික අධ්‍යයනයක් ලබාදී නැහැ කියන්න බැහැ. ලංකාවේ සියලුම වගා කළ හැකි බිම් තියන පාසල්වල “පාසල් කෘෂිකර්ම සංවර්ධන වැඩසටහනක්” දියත් කරනවා. උතුරු මැද පළාත්වල ඒ පළාත් සභාවෙන් මේ කාර්යය දැනටමත් කරනවා. ඉදිරි වසර 3 තුළ සියලුම පාසල් වලත් ක්‍රියාත්මක වෙනවා. ඒ වගේම අපේ වෙබ් අඩවියෙන් ද ඕනෑම අයකුට ඕනෑම තොරතුරක් ලබාගත හැකියි. www.agridept.gov.lk උතුරු මැද පළාතේ සම්පූර්ණයෙන්ම මෙය පළාත් සභාව සමඟ සම්බන්ධ වී කර තිබෙන්නේ. ඉදිරි අවුරුදු තුනේදි ලංකාව පුරාම ක්‍රියාත්මක කරනවා.අපි දැන් හරියට මේ කටයුත්ත කරගෙන යනවා. බෙලිගල කියන්නේ නිතරම වැස්සෙන් හානිවන ප්‍රදේශයක්. මේ පළාතේ තවමත් පුරන් කුඹුරු තියෙන්න පුළුවන්. ඒ වගේම සමහර ප්‍රදේශවල ඒ ඒ පළාතට ආවේණික ගැටලු තියෙනවා. මේ නිසා යම් යම් ප්‍රශ්න මතුවෙන්න පුළුවන්. කෙසේ වුවත් පුරන්කුඹුරු සඳහා ගන්නාවූ ක්‍රියාමාර්ග මේ ප්‍රදේශයටත් වලංගුයි.අක්කර බදු ගෙවන්නේ නැතුව පොහොර සහනාධාර ඉල්ලීමත් වැරැදියි. මෙය අයථා අයකිරීමක් නොවේ. ගොවියාගෙන් ඉටුවිය යුතු යුතුකම් කොටසකුත් තියෙනවා. අක්කර බද්දෙන් ගෙවන්න වන්නේ අක්කරයකට රුපියල් 15 ක් වැනි සුළු මුදලක්. එයවත් නොගෙවා පොහොර සහනාධාර ඉල්ලීම කෙතරම් අසාධාරණද?මේ අක්කර බද්දෙන් ලැබෙන මුදලින් කරන්නේ ඒ අයටම වැදගත්වන බෝක්කුවක් වැනි තැනක සංවර්ධන කටයුතු සඳහා යෙදවීමයි. හැමදේම අපිට නොමිලයේ දෙන්න බැහැ. අනෙක ඒ මුදලට රිසිට්පත් තිබෙනවා නම් එහි වරදක් නෑනේ. නිලධාරින් ගොවීන්ගේ සල්ලි ගෙදර ගෙනියනවා නම් තමයි වැරැදි.අපි ඔබගේ මේ ලිපිය ගාල්ල ගොවිජන සේවා නිලධාරිනියට යවනවා. අපිත් මේ අයට තවත් දෙයක් කියන්න කැමැතියි. ගුණරත්න වීරකෝන් ඇමැතිතුමා, එතුමා ජාතිය ගොඩනැගීමේ අමාත්‍යංශය යටතේ මේ ප්‍රදේශය නියෝජනය කරලා විශාල වැඩ කොටසක් කළා. එතුමාගෙන්වත් ඒ දිනවල මේ ගැන නොඅසා මෙවැනි ලියුම් ලියන්නේ ඇයිද කියා මට ගැටලුවක් තිබෙනවා.අපේ පසු අස්වනු තාක්ෂණය කියා දෙයක් තියනවා. ඕනෑම කෙනකුට එයින් උදව් ලබාගත හැකියි. ගමේදීම තක්කාලි යුෂ සහ පල්ප හදලා මෙහාට එවිය හැකියි. තවමත් මේ පළාත් ඒවාට දැනුම්වත් වෙලා නැහැ. දඹුල්ල, හේවාහැට ආදි ප්‍රදේශවල නම් මේවා ක්‍රියාත්මක වෙනවා. ප්‍රාදේශීය ගොවිජන සේවා කාර්යාල ලංකාව පුරාම තියෙනවා. නැතිනම් ප්‍රදේශයේ සිටින කෘෂිකර්ම පර්යේෂණ නිලධාරින් හමුවී උපකාර ගන්න පුළුවන්. එසේත් නැතිනම් පහත ලිපිනයෙන් විස්තර ලබාගත හැකියි. ජගත් පාලිත ජයවර්ධන මහතා (දුර: 071 – 8359370), සභාපති, පශ්චාත් අස්වැන්න පිළිබඳ තාක්ෂණ ආයතනය, ජයන්ති මාවත, අනුරාධපුරය.ගන්නෝරුවේ පිහිටි උද්‍යාන භෝග හා සංවර්ධන ආයතනයෙන් මී මැසි පාලනය සම්බන්ධයෙන් උපදෙස් ගත හැකියි. 081 – 2388011/12/13 දුරකතන අංක අමතා හෝ සේවා සංස්කෘතික අභ්‍යාස ආයතනයේ දුරකතන අංකය වන 081 - 2388146 කතා කර වැඩි විස්තර ලබා ගත හැකියි. එසේත් නැතිනම් කෘෂිකර්ම දෙපාර්තමේන්තුවේ 1920 හදිසි ඇමතුම් ඒකකයට ඇමතීමෙන් උපදෙස් ලබාගත හැකියි.මෙය පරිසර අධිකාරියෙන් කෙරෙන දෙයක්. බැරල් නැතුව අඩු වියදමින් තාක්ෂණය යටතේ ජීවකොටු ආදිය හදා ගැනීමේ ක්‍රම අපිට තියනවා. 1920 දුරකතන අංකයට කතාකර ඒ ගැන විස්තර ලබාගත හැකියි.ගොළු බෙල්ලන් පැළ විනාශ කිරීම ප්‍රශ්නයක් තමයි. නමුත් ඊට විසඳුම් තියෙනවා. බස්නාහිර පළාත් කෘෂිකර්ම දෙපාර්තමේන්තුව මඟින් නාගරික ගෙවතු වගාවත් කරනවා. මෙතනදී පොහොර, ගොලුබෙලි ප්‍රශ්න එන්නෙ නැහැ.ආසන්න කෘෂිකර්ම උපදේශක හමුවී තොරතුරු ලබාගන්න පුළුවන්. ගෙවතු වගාව ප්‍රයෝජනයක් නැහැ යැයි කීම වැරදියි. රට පොහොර භාවිතය දිගටම කළ යුතුයි. එයින් සියයට සියයක් ඉවත් වෙන්න බැහැ. ප්‍රතිශතය පමණයි වෙනස් කළ හැක්කේ. ඒකාබද්ධ පැළෑටි පෝෂණ වැඩ සටහනක් අපි දැන් ක්‍රියාත්මක කරනවා. රසායනික ද්‍රව්‍ය පොහොරවල කාර්යක්ෂමතාව තවදුරටත් වැඩි කරනවා. රසායනික පොහොර භාවිතා කළත් අනිවාර්යයෙන් ම කාබනික පොහොර භාවිතා කළ යුතුයි. ඒ නිසා ඒවායේ ප්‍රයෝජනයක් නැතැයි කීම වැරැදියි.මෙවැනි ගැටලු ඇත්නම් ඒවා පරිසර අධිකාරියට දැනුම් දෙන්න.හරිම ප්‍රශ්නයක් තමයි. නමුත් සතුනුත් ජීවත්විය යුතුයි. සතුන්ගෙන් වගාවන් ආරක්ෂා කරන ක්‍රම අපි දැනගත යුතුයි.රක්ෂණය කර නැත්නම් සහනයක් ගන්න බැහැ. රක්ෂණය කර තියෙනවා නම් කෘෂි රක්ෂණ මණ්ඩලය හරහා සහනයක් ගන්න පුළුවන්.ගොවිජන සේවා පනත යටතේ ඒ ස්ථාන වල අපි නැවතත් වගා කටයුතු අරඹනවා. අපිට ඒ අදාළ ස්ථානය දැන්වූවා නම් අවශ්‍ය ක්‍රියාමාර්ග ගත හැකියි.වැස්ස වැඩිවන විට එළවළු මිල වැඩිවෙනවා. එළවළු වගාවන්ට වැස්සෙන් වැඩිම හානියක් සිදුවෙනවා. හොඳ කාලගුණයක් ආවා නම් එළවළු මිල ඉබේම අඩුවෙනවා. වැස්ස නිසා ඇතිවන මේ බලපෑම මාස 3 ක් තියනවා. මේ වගේ එළවළු මිල අධික කාල වලට අපිට දේශීය ආහාර වලට පුරුදු විය හැකියි.අක්‍රමිකතා හුඟක් තැන් වලින් වාර්තා වෙනවා. මේ නිසා ජාතික පොහොර ලේකම් කාර්යාලය යටතේ විශේෂ ඒකකයක් ස්ථාපනය කළා. මෙතැනට හැම තැනින් ම තොරතුරු ගලා එනවා. බෙදා හැරීමත් සමහරවිට අක්‍රමවත්. මුළු රටේ සියලු දෙනාටම සහනාධාර ක්‍රමයට පොහොර දීම දැවැන්ත කාර්යයක්. ඉස්සර පොහොර දුන්නේ පොහොර සංස්ථාවෙන්. දැන් ගොවි ජන සේවා මධ්‍යස්ථානය හරහා පොහොර බෙදා හරිනවා.පොහොර සහනාධාරය දෙන්න රජය තීන්දු කළේ ඉතා හදිසියෙන්. නමුත් එහි යම් යම් අඩු පාඩු පෙනුන නිසයි පොහොර විමර්ශන ඒකකයක් හැදුවේ. නමුත් කොතරම් දුෂ්කරතා තිබුණත් අපි වේලාවට කොහොම හරි පොහොර දෙන්න උත්සාහ කරනවා. ඒ වගේ ම සියයට සියයක් ම නිවැරැදි කාර්යක්ෂම වැඩපිළිවෙළක් අපිට තියෙනවා පොහොර බෙදන්න.ආහාර සංචිත ඇති කිරීමට වී අලෙවි මණ්ඩලය මගින් අපි තොග රැස් කරනවා. මහින්ද චින්තන ඉදිරි දැක්ම යටතේ එය දෙගුණ කිරීමටත් මේ වනවිට කටයුතු යොදා තිබෙනවා. මාස 2 1/2 වී ප්‍රභේදයක් නිෂ්පාදනය කරගෙන යනවා. අනෙක් භෝගවලටත් එවැනි පර්යේෂණ කරමින් පවතිනවා.කෘෂිකර්ම උපදේශක හමුවන්න. නැතිනම් අපේ වෙබ් අඩවිය බලන්න. එසේ ම ගොවිජන සේවා මධ්‍යස්ථාන තොරතුරු ජාලය හරහා සම්බන්ධවන්න.ඔබේ ගැටලුව ඉතා කෙටියෙන් පැහැදිලිව අප වෙත ලියා එවන්න. නැතිනම් අප වෙත ෆෑක්ස් කරන්න. ‘ඇමැතිතුමනි මේ අහන්න’සිළුමිණ කර්තෘ මණ්ඩලය,ලේක්හවුස්,ඩී.ආර්. විජේවර්ධන මාවත, කොළඹ 10.ෆැක්ස් - 011 2429260</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>20</day>
    </date>
    <link>http://www.silumina.lk/2010/06/20/_art.asp?fn=af1006204</link>
    <topic>ලොකු කොලීජියට නොගිය සම්පත්</topic>
    <author>ටිරෝනි</author>
    <content>සිත නැවතුණු තැනක්මිනුවන්ගොඩ අධ්‍යාපන කොට්ඨාසයේ ඕතරවාඩිය කනිෂ්ඨ විද්‍යාලය සම්පත් පිරුණ ඉස්කෝලයක් නෙමෙයි. මේ පුංචි විදුහලේ පන්ති තියෙන්නේ එකේ ඉඳන් පහට විතරයි. ඒ පන්ති පහෙත් එක පන්තියක අකුරු කරන්න දරුවෝ දහයක්වත් නෑ. මේ සිසු දරු දැරියො කීප දෙනාත් එතරම් සම්පත් සුපිරි පවුල්වල අය නෙමෙයි.ගෙදර දොර දේපොළ වත්කම් තියා අම්ම තාත්තාගේ ආදරය උණුසුමවත් මේ දරුවො අතරින් බහුතරයකට උරුම නෑ. හුඟක් දෙනා උදේට ඉස්කෝලෙට එන්නේ ඉස්කෝලෙන් ලැබෙන බත් වේල නිසා කියලා කියන්න මං ඉක්මන් වෙන්නේ නෑ. මේ පුංචි ඉස්කෝලෙ ඉන්න ගුරුවරු කිහිපදෙනා කැපවීමෙන් අකුරු කරනවා තමයි.ඒත් අනේ ඉස්කෝලෙ සම්පත් බොහොම හිඟයි. පුංචි කන්දක් උඩ තියෙන මේ ඉස්කෝලේ දැල් ගහපු බිත්තිය වැහි දාට එක පෙළට එන හිරිකඩ කසපහරවලින් දරුවන් ආරක්ෂා කර ගන්න සමත් නෑ. ඒ වෙලාවට ගුරුවරු කරන්නේ පාඩම් නවත්තලා දරුවො ටික ඔක්කොම ඉස්කෝලෙට තියෙන එකම ගොඩනැගිල්ලේ හරි මැදට ගෙනත් කොහොම හරි වැස්සෙන් මුවා කරන එක. ඒත් වැස්ස ඉවර වෙන කොට ගුරුවරුයි දරුවො ටිකයි හොඳටම තෙමිලා ඉවරයි.මේ පුංචි ඉස්කෝලෙ කොච්චර සම්පත් නැති වුණත් දරුවො ටික ආසාවෙන් අකුරු කරන්න එනවා. ගුරු දෙවිවරු හොඳින් අකුරු උගන්වන එක එක හේතුවක්. එතකොට අනෙක් හේතුව සම්පත්. සිසු දරු දැරියො මේ සම්පත් නැති පුංචි ඉස්කෝලෙට හරිම ආසාවෙන් එන්නේ සම්පත් ඉන්න නිසා. කව්ද මේ සම්පත්. සම්පත් කියන්නේ දුඹුරු පාට බල්ලෙක්.වැඩිය උස මහත, කැපිල පේන එකෙකුත් නෙමෙයි. හැබැයි සම්පත් වෙනස්. ඒ වෙනස් වෙන්නේ සම්පත් හැමදාම ඉස්කෝලෙ එන නිසා. ගමේ දරුවො උදෙන් නැගිටලා මූණ සෝදලා ලෑස්ති වෙනකොට සම්පතුත් නැගිටිනවා. දරුවො එකා දෙන්නා පාසලට එනකොට සම්පත් ඒ පස්සෙ වැටෙනවා. දරුවො උදේ පන්සිල් ගන්නකොටත් සම්පත් ඉස්කෝලෙ. හැබැයි අකුරු කරන දරුවන්ට සම්පත්ගෙන් කිසිම බාධාවක් නෑ. සමහර වෙලාවට සම්පත් මිදුලට වෙලා නිදාගෙන ඉන්නවා.වැස්සොත් නම් සම්පත් පහේ පන්තියට එනවා. දරුවන්ටත් අමුත්තක් නෑ. ඇයි? සම්පත් මෙහෙම ඉස්කෝලෙ එන්නේ අවුරුදු ගාණක ඉදන් නිසා. ගුරු මහත්වරු කියන විදිහට සම්පත් අවුරුදු හයක් තිස්සේ මේ විදිහට ඉස්කෝලෙ එනවා. හවසට ඉස්කෝලෙ ඇරුණම දරුවො ටිකත් එක්ක සම්පත් ගෙදර යනවා.ඉස්සර නම් සම්පත් ගේ ගෙදර දරුවකුත් මේ පුංචි ඉස්කෝලෙට ආවලු. ඒත් එයා දැන් පුංචි ඉස්කෝලෙන් සමු අරගෙන ලොකු ඉස්කෝලෙකට ගිහින් ඒත් සම්පත් තවමත් පුංචි ඉස්කෝලෙට එනවා. පහසුකම් නැති කොච්චර දුප්පත් පුංචි ඉස්කෝලයක් වුණත් ඒක අත ඇරලා යන්න සම්පත්ට හිත නෑ වගේ. අපේ රටේ අධ්‍යාපනේ ගැන තීරණ ගන්න මහත්වරුන්ට පිං සිද්ධ වෙන්න ගෙදරවත් හරියට බතක් ඉදෙන්නෙ නැති මේ පුංචි පැටවුන්ට කෑම ටික ලැබෙනවා.ඉතිං ඒ පුංචි බත් පිඟන්වල ඉතුරු වෙන දේ එකතු වෙලා සම්පත් ගේ් පිඟානට වැටෙන එක වරදින්නේ නෑ. ඒත් සම්පත්ට කෑම ලොකු නෑ. සම්පත් ආසා දරු දැරියො අතරට වෙලා ඉන්න. නැති බැරිකම් දෝරෙ ගියත් මේ පුංචි ඉස්කෝලෙ මනුස්සකම ගැන ලොකු පාඩමක් කියා දෙනවා. ආදරය කරුණාව පෙළ පොත් අතරින් රිංගලා මේ පුංචි ඉස්කෝලෙ දරුවන්ගේ් හිත්වලට ඇතුල් වෙලා.අද හැමෝම දඟලන්නේ තමන්ගේ දරුවා ලොකු ඉස්කෝලෙකට දා ගන්න. ඒත් මේ පුංචි ඉස්කෝලවලින් ඉගෙන ගන්න ලැබෙන මනුස්සකම වගේ පාඩම් ලොකු ලොකු ඉස්කෝලවල බොහොම හිඟයි. ඒත් මේ වගේ පුංචි ඉස්කෝල වහලා දාන්නත් අධ්‍යාපනේ මහත්වරු හිතන බව ආරංචියි. අනේ ඒක නම් කරන්න එපා.බන්ධුල ගුණවර්ධන ඇමැතිතුමා මගෙත් ගුරුවරයෙක්. උපකාරක පංතියක ලී බංකුවල පෝලිමට වාඩිවෙලා එතුමා කියා දුන් පාඩමට කන් දීගෙන හිටපු හැටි මතකයි. ගුරුවරයෙක් විදියට සිසු දරුවන්ගේ දුක තේරුම් ගත් එතුමා වැහි කෝඩෙට අකුරු කරන්න බැරි මේ වගේ පුංචි ඉස්කෝල දිහා කරුණාවන්ත විදිහට බලයි කියලා මම හිතනවා.සම්පත් ගේ ඉස්කෝලෙට පහසුකම් ලැබිලා තව ගොඩක් දරු දැරියො අකුර කරන්න ආවොත්. සම්පත් ගොඩාක් සතුටුවේවි. ඒ විතරක් ද? ගමේ පුංචි ගෙවල්වල ඉන්න පුංචි දරුවෝ. ඉස්කෝලෙ ගුරුවරු. මේ හැමෝම සතුටුවේවි. ලොකු මන්දිරවලට වඩා පුංචි පැළේ සතුට සාමය තියෙන බවට සාක්කි කියාවි.ටිරෝනි</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>20</day>
    </date>
    <link>http://www.silumina.lk/2010/06/20/_art.asp?fn=af1006205</link>
    <topic>චූටි මැණිකේ එනතුරු අම්මා තවමත් බලා සිටී...</topic>
    <author>පිංතූර - එස්. ඒ. එල්. නිරෝෂණ (රත්නපුර දිසා විශේෂ)</author>
    <content>රේණුකාගොම්මන් අඳුර හාත්පස පැතිරෙමින් තිබිණ. ඒ අන්ධකාරයට වර්ෂාව ද මුසු විය. වේලාව සවස හතට ආසන්නය. සතිකන්ද පාර වෙනදා මෙන් ම පාළුය. රැහැයියන්ගේ හඬ හැරෙන්නට වෙන කිසිදු සද්දයක් නැත. පාරට එහායින් සතිකන්ද පාසලය. කළුවරේ කාඩ් සෙල්ලම් කරන්නට ගිය දෙදෙනකු ඒ අසලය.ක්‍රීඩා පිටිය අසලින් පහළට බැසගත් රේණුකා නිවෙසකරා යමින් සිටියාය. රෝස පැහැති සාරිය මඳක් ඔසවාගත් ඇය හීන්සීරුවේ පහළට බැස්සාය.“ඒයි... අන්න අරකි යනවා...”කාඩ් සෙල්ලම් කරමින් සිටි එකෙක් කනට ළංකර සිය මිතුරාට කීවේය.“යමුද...”අඳුර ඔවුන්ට රුකුලක් විය. හීන් සීරුවේ දෙදෙනාම රේණුකා පසුපස අඩිය තැබූහ. සතිකන්ද පාරේ කිසිවකු පෙනෙන්නට නැත.“කට තද කරලා අල්ලමු... නැත්නම් ඕකී කෑගහයි...”ගතවූයේ තප්පර ගණනකි. එකෙක් රේණුකා අල්ලාගත්තේය. අනෙකා කට තද කරගත්තේය. දෙදෙනාට මැදිවූ රේණුකා කෑගසන්නට උත්සාහ කළ ද ඊට කිසිදු ඉඩක් නොවීය. ඇගේ දෙනෙත් උඩ ගියේය.“මොකද මේ...”සහකාර පොලිස් අධිකාරි ආර්. පී. නන්දරත්න මහතාඇය මිමිණුවාය. දැඟලුවාය. තමාට කරදරයක් කරන්නට හදන බව ඇයට තේරුම් ගියේය. අත තිබූ කුඩයෙන් එකෙකුට දමා ගැසුවේ ඒ නිසාය. කුඩේ මිට කැඩී විසිවී ගියේය. ඒත් ඒ කිසිවකින් පලක් නොවීය. රේණුකා ඔවුන්ගේ ගොදුර බවට පත්වූයේ නිරායාසයෙනි. දෙදෙනකු සමඟ පොර බදන්නට ඇයට අපහසු විය. අඳුර ඔවුන්ගේ ක්‍රියාවට අනුබල දුන්නා වැනිය.“ඇදලා ගනින් මෙහාට...”එකෙකුගේ හඬ රේණුකාට හොඳින් ඇසිණ. ඒත් මුව විවර කරගන්නට ඇයට ශක්තියක් නොවූයේ එකෙකු ඒ වන විටත් ඇගේ කට සාරි පොටෙන් බැඳ තිබු නිසාය. තවත් දඟලන්නට තරම් ශක්තියක් රේණුකාට නොවීය. සිය තිරිසන් ආශාවන් ඇගෙන් සන්තර්පනය කරගත් ඔවුන් දෙස රේණුකා බලා සිටියේ දෑස් අයාගෙනය.“උඹද...?”ඇය එකෙක් හඳුනා ගත්තාය. ඒ ඔහු ඇගේ නිවෙසට උඩහ නිවසක පදිංචිව සිටීම නිසාය.“මේකි අපිව හඳුනගත්ත... අතහැරියොත් අපි මාට්ටු වෙයි...”“එහෙනම් මේකී මරමු...”“නැහැ... එපා...”“මැරුවේ නැත්නම් මේකී ගිහින් ඔක්කොම කියයි...”රේණුකා මරා දමා තිබුණේ මේ දොළ පාරේයඇය දෑත් එක්කාසු කොට ඔවුන්ට වැන්දාය. ඒත් ඔවුහු සිය තීරණය වෙනස් නොකළහ. ගන කළුවරේම රේණුකා ඇදගෙන ගිය ඔවුහු ඒ අසලින් ගලා ගිය දොළේ වතුරට ඇගේ මුහුණ ඔබාගෙන සිටියහ. දිය බුබුළු එකින් එක උඩට මතු විය. හුස්ම හිරවුණ රේණුකා වතුරේම දැඟළුවාය. ඒත් ඔවුහු ඇගේ හිස අතනොහැරියහ. මොහොතකින් ඇගේ අතක් කඩාගෙන වැටිණි.“ඔහොම දාලා යමු... නැත්නම් කවුරුහරි දකිවී...”රේණුකාගේ පණ නළ දොළ පාරේ සැඟවෙද්දී ඔවුහු කිසිත් නොදන්නවුන් සේ මහ රෑම ගෙවල් දොරවල් බලා ගියහ.වෙනදාට සේවය නිම කොට ගෙදර එන රේණුකා ගැන අම්මත් නංගිත් විමසිලිමත්ව සිටියහ.“කෝ... තවමත් නැහැනේ...”“ඒකනේ අම්මේ අපි ඔෆිස් එකටවත් කෝල් කරල බලමු...”ගෙදර සියල්ලෝම රේණුකාගේ නොපැමිණීමෙන් කලබලයට පත්ව සිටියහ.“මට දරුවෝ තුන්දෙනෙක් ඉන්නවා... රේණුකා දෙවැනි දුව...”“අනේ මගේ චූටී මැණිකේ...” මැගිලින් නෝනා හඬා වැළපෙන්නීය.රේණුකාගේ පියා මියගොස්ය. ඒ මීට වසර දහනමයකට පමණ පෙරය. එදා පටන් ඔවුන් ජීවත්වූයේ තේවත්තෙන් ලැබෙන ආදායමෙන්ය. ඒත් මැගිලින් නෝනා දරුවන්ට ඉගැන්වීම අතපහසු නොකළාය. උසස් පෙළ ද හොඳින් සමත් වූ රේණුකාට ‘ගැමිදිරිය’ ව්‍යාපෘතියට එක්වීමට වරම් ලැබුණේ ඉන් පසුවය. ඇය සේවය කළේ රත්නපුර ශාඛාවේය. උදෑසන කාර්යාලයට එන ඇය හවස පහත් පහහමාරත් අතර කාලයේදී සේවය නිම වී නිවෙස බලා යන්නීය.“සාමාන්‍යයෙන් එයා හවස හය හයහමාර වෙන කොට ගෙදර එනවා... පරක්කු වෙනවානම් ගෙදරට කෝල් කරලා කියනවා... එතකොට අපි කවුරුහරි කෙනෙක් එයා බලන්න පාරට යනවා...”“ඒත් එදා... එදා එයා ආවේ නැහැ. කෝල් කළෙත් නැහැ... අපි රෑ හත වෙනකම් බලා හිටියා පාරට වෙලා ඒත් මගේ චූටි මැණිකේ ආවේ නැහැ... එයාගේ හෑන්ඩ් ෆෝන් එකට කතා කළා... ඒකත් ඕෆ් කරලා...”නීතීඥයනට අපරාධකරුවන් වෙනුවෙන් පෙනී නොසිටින සේ ඉල්ලමින් ගම්වාසීන් උද්ඝෝෂණ කරද්දීපස්සේ අපි ගැමිදිරිය කාර්යාලයටත් දැන්වූවා... ඒ අයත් ආවා... ඒත් දුව ගැන තොරතුරක් තිබුණේ නැහැ... පස්සේ තමයි අපි කහවත්ත පොලිසියට දැන්වූවේ...”මැගිලින් නෝනාට තවත් හඬන්නට කඳුළු ඉතිරිව නැත. ඇය තවමත් චූටි මැණිකේ එනතුරු බලා සිටින්නීය.කහවත්ත පොලිසිය පරීක්ෂණ ඇරැඹුවේ ඉන් පසුවය. ස්ථානාධිපති රොෂාන් අලුත්ගමගේ හා අපරාධ විමර්ශන අංශය බාර විතාරණ වහා මේ පිළිබඳව සොයා බැලූහ. මේ දිනවල කහවත්ත, කුරුවිට, ඇහැලියගොඩ ප්‍රදේශවල මිනිස් ඝාතන දෙක තුනක් එක දිගට සිදුවිය. සහකාර පොලිස් අධිකාරී නන්දරත්න මහතා මේ නිසා සිටියේ අවිවේකීවය. ඔහු මේ ඝාතන සිදුවීම්වල අධීක්ෂණ නිලධාරියා වීම ඊට හේතුවය.කෙසේ වෙතත් කහවත්ත පොලිසිය රේණුකා සොයාගන්නට වෙහෙසුණේය. ඇය හවස පහයි විස්සට පමණ ගැමිදිරිය කාර්යාලයෙන් නික්ම ගොස් තිබුණි. රේණුකා ආ මඟ සොයා බැලීම සිදුවූයේ ඉන් පසුවය. එය සාර්ථක වූයේ අහිංසක රේණුකාගේ සිරුර දොළ පාරේ තිබී සොයා ගැනීමෙන් අනතුරුවය. ඒ වන විට වේලාව අලුයම එක ද පසුවී තිබිණ.පොලිසිය පරීක්ෂණ ඇරැඹීය. පොලිසියට අවශ්‍ය වූයේ මැය මරා දැමුවේ කව්රුන් ද යන්න සොයා බැලීමය. බැලු බැල්මට ඇගේ සිරුරේ දරුණු තුවාල හෝ කැපුම් තුවාල නොවීය. ඇගේ අත්බෑගය ද ඒ වන විටත් තිබුණේ ඇගේම කෙර්ය. එහි ද පාවහන් යුවළක් විය. ඇය යන එන මාර්ගය එතරම් පහසු මාර්ගයක් නොවීය. ගල් වළවල් ඕනැතරම් එහි විය. පාරේ ගමන් කිරීම අපහසු වන නිසා ඇය ඇතැම් විට තවත් පාවහන් යුවළක් භාවිත කළා වන්නට ඇත.තව දුරටත් සෝදිසි කිරීමේදී ඇය සතු කුඩය ද සොයා ගත හැකි විය. එහි මිට කැඩී තිබිණ. අත්බෑගය තවත් සෝදිසි කිරීමේදී ඇගේ ජංගම දුරකථනය ද පොලිසියට හමුවිය.සිය දියණියගේ අප්‍රාණික සිරුර දුටු මැගිලින් නෝනා විලාප දුන්නාය. රේණුකාගේ අක්කාත් මල්ලි දිලානුත් සිදුවීම අදහාගත නොහැකිව හඬා වැළපුණහ.කෙසේ වෙතත් පොලිසියට කිසිදු හෝඩුවාවක් සොයා ගත නොහැකි විය. කාගේදෝ දමා ගිය සෙරෙප්පුවක් එතැන තිබි පොලිසියට හමුවිය.මූලික පරීක්ෂණවලදී පොලිසිය සිතුවේ ඇය ගෙල සිරකර මරා දමන්නට ඇති බවක්ය. ඒ ඇගේ සිරුරේ කිසිදු තුවාලයක් පෙනෙන්නට නොතිබු නිසා වන්නට ඇත. එහෙත් ඇය මෙසේ මරා දමන්නට ඇත්තේ කිසිවකු විසින් ඇයට අතවර කරන අදහසින් ය යන සැකය පොලිසිය හමුවේ තිබුණේය.පශ්චාත් මරණ පරීක්ෂණය ද සිදුවිය. එහිදී අනාවරණය වූයේ අතවර කොට ඇය මරා දමා ඇති බවය. පොලිසිය කරුණු කාරණා සොයන්නට පටන් ගත්තේය.“ගමේම එකෙක් තමයි ඕක කරන්න ඇත්තේ...” පොලිසියේ සැකය එය විය. ඇය කිසියම් පේ‍්‍රම සබඳතාවක පැටලී අත්දැයි පොලිසිය සෙව්වේය. ඒත් එවැනි දෙයක් දැනගන්නට තිබුණේ නැත. එසේනම් ඇයට තරහකරුවන් හෝ සිටිත්දැයි පොලිසිය විමසීය.“මගේ දුවට කිසිම තරහකාරයෙක් හිටියේ නැහැ මහත්තයො... එයා හරිම අහිංසකයි. එයා කාටවත් කරදරයක් නැති ළමයෙක් මහත්තයො... අනේ මගේ දුවට මෙහෙම අපරාධයක් කළේ ඇයි දෙවියනේ...” මැගිලින් නෝනාගේ විලාප හඬ දරාගත නොහැකිය. තම දියණිය මරා දමා ඇති අයුරු දැකිය හැකි මවක් මෙලොව සිටින්නේද?එසේනම් රේණුකා මරා දැමුවේ ඇයි? පොලිසියට තිබු එකම ප්‍රශ්නය ද එයය. තවදුරටත් ඇගේ සිරුර පරීක්ෂා කිරීමේදී ඇගේ ගෙල බැඳි රන් මාලය අතුරුදන්ව ඇති බව පෙනිණ. ඇය මරා රන් මාලය පැහැර ගත්තා ද? පොලිසිය තවත් පරීක්ෂණවල නිරත විය.“කොහොමහරි මේක හොයාගන්න ඕනැ... ගමේ පොඩ්ඩක් කැරකුණානම් හරි...”සහකාර පොලිස් අධිකාරිවරයා සෙසු නිලධාරීන්ට උපදෙස් දුන්නේය. පශ්චාත් මරණ පරීක්ෂණයෙන් අනතුරුව රේණුකාගේ සිරුර අවසන් කටයුතු සඳහා ඇගේ මවට බාරදීම සිදුවිය. එහෙත් පරීක්ෂණ නතර නොවීය. ඝාතකයන් ගැන පොලිසිය සෙවිල්ලෙන් සිටියේය. ඇගේ ඝාතකයන් නොදන්නන් සේ ඇගේ අවසන් කටයුතු වලට සහභාගිවීමට ඉඩ ඇතැයි සිතූ උසස් නිලධාරීහු සිවිල් ඇඳුම්ලා ගත් නිලධාරීන් ද ඒ සඳහා යෙදවූහ. කටකතා ඕපාදූප හා සැක කටයුතු ලෙස හැසිරෙන පුද්ගලයන් ගැන ද අවධානය යොමු විය.පොලිසියට කිසියම් ඔත්තුවක් ලැබුණේ මේ අතරය. ඒ වන විට මියගිය රේණුකාගේ හත් දවසේ පිංකමට ගමම ලෑස්ති වෙමින් තිබිණ.“සර්... දොළේ නාන දෙන්නා...”දොළක දිය නාමින් සිටි දෙදෙනකු ගැන කහවත්ත පොලිසියට ඔත්තුවක් ලැබුණින් නිලධාරීහු වහා ඒ ගැන සොයා ගියහ. දිය නාමින් සිටි දෙදෙනා පොලිසියට කොටු වූහ. එකෙක් ගංජා ඉරීමේ රුසියෙකි. අනෙකා සතිකන්ද ගමේ පදිංචිකරුවෙකි. අනෙකා ඒ අසල ගමක පදිංචිව සිටියේය.පොලිසියට රැගෙන පැමිණි ඔවුන්ගෙන් ප්‍රශ්න කිරීම ඇරැඹිණ. ඒත් ඔවුන් ඒ ගැන කීවේ මෙවන් සිදුවීමක් පිළිබඳ කිසිවක් නොදන්නා බවය. පොලිසිය ඊළඟට කළේ දෙදෙනා දෙපැත්තට කොට වෙන වෙනම ප්‍රශ්න කිරීමය.“හරි සර් මම ඇත්ත කියන්නම්...” එකෙක් කට ඇරියේය.“අපි තමයි සර්.”“ඇයි උඹලා එහෙම කළේ...”“එයා අපි හඳුනාගත්තා සර්...”“ඒකයි අපි මරන්න හිතුවේ...”පොලිසිය තව තවත් දේ ඔවුන්ගෙන් දැනගත්තේය. සේවය නිම කොට පැමිණි රේණුකා සතිකන්ද පාසල අසලින් පහළට බැස ගල් වැටී තිබුණු පාර දිගේ පහළට යද්දී ඔවුන් ඇය පසුපස ගිය ආකාරය ඔවුහු පොලිසියට හෙළි කළහ. අපරාධ විමර්ශන අංශය බාර ස්ථානාධිපති විතාරණ ඔවුන්ගෙන් දීර්ඝ ප්‍රකාශයක් ලබා ගත්තේය.පොලිස් පරීක්ෂක විතාරණ ඊළඟට කළේ මරා දැමු රේණුකාගේ ගෙල බැඳි මාලය සොයා ගැනීම සඳහා ඔවුන්ගෙන් ප්‍රශ්න කිරීමය.“අපි ගත්තේ නැහැ සර්...”මුලින්ම ඔවුන් කීවේ එලෙසය. ඒත් පොලිස් පරීක්ෂකවරයා එය පිළිගත්තේ නැත. අවසානයේ එකෙක් රන්මාලය ගැන කීවේය. ඔහුගේ නිවසට ගිය පොලිසිය වරිච්චි බිත්තියේ උණබටයක සඟවා තිබු රන්මාලය සොයා ගත්තේය. රේණුකාගේ වියෝවෙන් මුළු සතිකන්ද ගමම කම්පාවට පත්ව ඇත. මැගිලින් නෝනාට චූටි මැණිකේගේ වියෝව දරාගත නොහැකිය. ඇය තවමත් දුව එනතුරු බලා සිටින්නීය.අපරාධයක් කොට කිසිදා සැඟව සිටීමට නොහැකි බවට කියමනක් ඇත. සොබාදහම හෝ අපරාධකරුවාට දඬුවම් ලබා දෙන්නේය. රේණුකා මරා දැමු තිරිසනුන් නීතියේ රැහැනට හසුවී හමාරය. සොබාදහම පවා නුඋසුලන මෙම අපරාධයේ සුලමුල හෙළි කොට ගත් කහවත්ත පොලිසිය අල්ලාගත් සැකකරුවන් අධිකරණයට යොමු කොට අවසානය.සැකකරුවන් දෙදෙනා අධිකරණයට ඉදිරිපත් කරන අයුරු දැක බලා ගැනීමට ගම්මු විශාල පිරිසක් රැස්ව සිටියහ.ඔවුන් වෙනුවෙන් නීතිඥවරුන්ට පෙනී නොසිටින ලෙස ඉල්ලමින් පැල්මඩුල්ල මහේස්ත්‍රාත් අධිකරණය ඉදිරිපිට විරෝධතාවක් ද සංවිධානය කර තිබිණ. නීතිය ඔවුන්ට දඬුවම් දෙන තුරු සතිකන්ද ගම්වැසියන් බලා සිටින බව නම් ඒකාන්තය.සහකාර පොලිස් අධිකාරී ආර්. පී. නන්දරත්න මහතාගේ අධීක්ෂණය මත කහවත්ත පොලිස් ස්ථානාධිපති රොෂාන් අලුත්ගමගේ හා අපරාධ විමර්ශන අංශයේ ස්ථානාධිපති විතාරණ යන මහත්වරු මේ පිළිබඳව පරීක්ෂණ සිදු කළහ.(පොලිස් පරීක්ෂණ ඇසුරෙන් ලිපිය සකස් විය.)පිංතූර - එස්. ඒ. එල්. නිරෝෂණ (රත්නපුර දිසා විශේෂ)කීර්ති මෙන්ඩිස්</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>20</day>
    </date>
    <link>http://www.silumina.lk/2010/06/20/_art.asp?fn=af1006206</link>
    <topic>නිදහස් අධ්‍යාපනයට මේ සංශෝධන නිසා කිසිදු බාධාවක් නෑ...</topic>
    <author>සංවාද සටහන සරත් පෙරේරා</author>
    <content>මහාචාර්ය ගුණපාල නානායක්කාරසිළුමිණ සමඟ උසස් අධ්‍යාපනයේ කළ යුතු වෙනස්කම් පිළිබඳව සම්මුඛ සාකච්ඡාවකට එක් වෙමින් මහාචාර්යවරයා මේ ප්‍රකාශය කළේය.එහිදී ඇසූ ප්‍රශ්න කීපයක් හා ඒවාට මහාචාර්යවරයා දුන් පිළිතුරු මෙසේය.මම පළමුවෙන්ම කියන්න ඕන අපේ නිදහස් අධ්‍යාපන වැඩපිළිවෙළට මේ කරන්න හදන මොන පියවරකින්වත් බාධා වෙන්න ඉඩ නොදිය යුතුයි. සමාජ සාධාරණත්වය සඳහාත් එම වැඩපිළිවෙළ ආරක්‍ෂා කර ගත යුතුයි. නමුත් මීට සමගාමීව උසස් අධ්‍යාපන ක්ෂේත්‍රයේ ලෝක මට්ටමින් වෙන වෙනස්කම් අනුව අපේ හැකියාවන් ශක්තීන් අනුව අවශ්‍ය වෙනස්කම් කිරීමට අප නිර්භයව පියවර ගත යුතුයි.අපිට ගාටමින් මේ ගමන යන්න බැහැ. ශීඝ්‍රගාමී සංවර්ධනයකට රටම සූදානම් කළ යුතුයි.මීට අවුරුදු තිහ හතළිහකට පෙර අපේ රටට සමාන මට්ටමේ හෝ ඊට පහළින් හිටපු රටවල් එක්ක ගත්තහම ඔවුන් ලොකු ගමනක් ගිහිල්ලා අපි විශාල පසුබෑමකට ලක්වෙලා ඉන්න එකනෙ ඇත්ත කතාව. මේ පසුබෑමට හේතුන් කවුරුත් දන්න නිසා ඒ ගැන මං කියන්න යන්නේ නැහැ. සාමය ඇතිවීමත් එක්ක රට ඉදිරියට ගෙනියන්න දැන් හොඳම අවස්ථාව ලැබිලා තියනවා.අපේ ශක්තීන් අපේ ධෛර්යය පාවිච්චි කරලා රට අවශ්‍ය මාර්ගයේ ගෙනියන්න මේ ලැබිල තියන අවස්ථාව අත්නොහැර ප්‍රයෝජනයට ගත යුතුයි. අපේ ජනාධිපතිතුමා ඉදිරිපත් කරපු මහින්ද චින්තන ප්‍රතිපත්තිය අනුව බලනකොට මානුෂික සම්පත් සංවර්ධනය කිරීම රටේ සෑම ආර්ථික අංශයකම සංවර්ධනයට ඉතාම වැදගත්. අපිට අවශ්‍යයයි එතුමාගේ සංවර්ධන වැඩසටහන ඉදිරියට ගෙනියන්න නම් එම පංච කේන්ද්‍රීය සංවර්ධන ක්‍රියාදාමය ඉදිරියට ගෙනයාම සඳහා උසස් දැනුමක් ලැබූ පුද්ගලයන් පිරිසක් බිහිකර ගන්න.ආර්ථිකය හා සම්බන්ධ දැනුම, තරගකාරිත්වය හා අපට යන්න තිබෙන වේගවත් ගමන දිහා මෙතනදි බලන්න ඕන. මේ තත්ත්වය කළින් නොතිබුණ අලුත් තත්ත්වයක්. අපට අවශ්‍යයයි මේ රටේ විශ්ව විද්‍යාලවලින් පිටවන අය හුදු දැනුම ලැබූවන් පමණක් නොවෙයි ඔවුන් සමාජයට ගියාට පස්සේ යමක් කළ හැකි පුද්ගලයන් කුසලතාවයන් තියන ඒ කුසලතාව තම ක්‍රියාකාරකම් තුළින් එළි දක්වන්න පුළුවන් අය. ඒ කුසලතාවය මේ විශ්ව විද්‍යාල තුළින් ලැබේද කියන එක තමා තියන ප්‍රධාන ප්‍රශ්නය.අපි රටින් භාණ්ඩ අපනයනය කරනව නම් ආනයන අපනයන වෙළඳාමේ රැකියාවකට උපාධිධරයෙක් ගියොත් ඔහුට පුළුවන් ද ජාත්‍යන්තර ගිවිසුමක් දිහා බලා ඒ ගිවිසුම අනුව ආනයන අපනයන කටයුතු පාලනය කිරීමට. නැතිනම් හෝටල් කර්මාන්තය ගැන හැදෑරූ අයකු නම් හෝටලයක විය යුතු සේවා පිළිබඳව කිසියම් දැනුමක් හුරුවක් මේ අයට තියනවද කියන එක. ඒ වගේ තමයි මොන ක්ෂේත්‍රයට ගියත් අද ආයෝජකයන් කියන්නේ මේ උපාධිධාරීන්ගේ කුසලතාවන් හොඳටම මදිය කියලා.රැකියා විරහිත උපාධිධාරීන් බිහි වෙන්නෙ ඒ නිසානේ. මේක නොවිය යුතුයි. මේ දරුවෝ මේ රටේ දක්ෂම දරුවන් පිරිස. ඔවුන්ට නියමාකාර අධ්‍යාපනයක් ලබාදිය යුතුයි. මේ උසස් අධ්‍යාපනය ලැබූ අය ගතානුගතික නොවී නිර්මාණශීලී පුද්ගලයන් වීමත් අවශ්‍යයයි. අපට අවශ්‍ය වෙන්නේ තාක්ෂණය පැත්තෙන් විද්‍යාව පැත්තෙන් ව්‍යාපාරික පැත්තෙන් භාණ්ඩ නිෂ්පාදනය පැත්තෙන් අලුතෙන් හිතන පිරිසක්. අපි ජාත්‍යන්තර වෙළඳපොළට භාණ්ඩ යවනව නම් ඒ සෑම අවස්ථාවකම අවශ්‍යයයි නිර්මාණාත්මක වැඩපිළිවෙළකට යන්න. එහෙම නැතුව අපට තරගකාරී වෙන්න බැහැ.අපට උසස් අධ්‍යාපනය තුළින් අවශ්‍යයයි හරි ආකල්ප තියන පුද්ගලයන් හදා ගැනීමත්. යමක් කරන්න පුළුවන් කියන ආකල්පය. පාරිභෝගිකයාට සේවයක් කිරීම පිළිබඳ ආකල්පය, භාෂාව පිළිබඳ ආකල්පය, වැඩ කිරීම පිළිබඳ ආකල්පයයත්. ඒ වගේ විශාල වෙනසක් ඇති වෙන්න ඕන. මේව ඇති වෙන්න නම් දැන් තියන විශ්ව විද්‍යාල කළමනාකරණය කරන ක්‍රමයේත් විශාල වෙනසකුත් වෙන්න ඕන.මේ විශ්ව විද්‍යාල පද්ධතියේ දෙවිදියකට වෙනස්කම් වෙන්න ඕන. පළමුවැන්න තමයි මේ තියන විශ්ව විද්‍යාල හරියාකාරව කළමනාකරණය කර ගැනීම. මේකත් ඉතාම වැදගත්. මොකද අපි මොන පියවර ගත්තත් දැනට තියෙන නිදහස් අධ්‍යාපනයේ ප්‍රගතිය හා ඉඩ ප්‍රස්ථා ආරක්ෂා කරගෙන ඉදිරියට ගෙනයා යුතුයි.මෙතැනදි දෙවැනි කරුණ විදියට ඉස්මතු කරන්න කැමැතියි දේශීය විදේශීය පෞද්ගලික අංශය සමඟ සම්බන්ධ වෙලා අධ්‍යාපනය ඉදිරියට ගෙනයාමේ තියන වැදගත්කම පිළිබඳව.පුළුවන්. ඒක කරන්න පුළුවන් ආකාරය මම කියන්නම්.දැන් බලන්න මේ බටහිර රටවල් තම රටවල උසස් අධ්‍යාපන ක්ෂේත්‍රයේ විශාල මුදලක් ලබාගන්නේ අප වැනි සංවර්ධනය නොවූ නැතිනම් අඩු දියුණු රටවල ශිෂ්‍යයන්ගේ ගාස්තු වශයෙනුයි. 2007/2008 අධ්‍යයන වසරේ ඕස්ටේ‍්‍රලියාව විදේශ සිසුන්ට උසස් අධ්‍යාපනය ලබා දීමෙන් උපයාගෙන තිබෙන මුදල ඩොලර් බිලියන 14.2 ක්. මීට අමතරව තවත් ඩොලර් මිලියන 438 ක් ඕස්ටේ‍්‍රලියාව උපයාගෙන තිබෙනවා විදේශවල තම විශ්ව විද්‍යාල ශාඛා පිහිටුවීමෙන්. මේ විදියට ඕස්ට්‍රේලියාව තම උසස් අධ්‍යාපනයට යන වියදමෙන් විදේශ සිසුන්ගෙන් ගාස්තු වශයෙන් අයකර ගෙන තිබෙන මුදල ඔවුන් කරන මුළු වියදමෙන් සීයට 40 ක් වෙනවා.ඒක පැහැදිලියිනේ.දැන් ලංකාවේ උසස් අධ්‍යාපනයට කරන සමස්ත වියදම රුපියල් බිලියන 17 ක්. මේ තනිකරම මේ රටේ බදු ගෙවන්නන් දරන මුදල්. මේකට දායක කරගන්න විදේශ ගාස්තු ගෙවන සිසුන් නැහැ.ඒක පොඩි ගානක් නෙවෙයිනේ මේ ගැන මහ බැංකුව සමීක්ෂණයක් කරල තියනවා.2008 වර්ෂයේ ලංකා මහ බැංකුවම උසස් අධ්‍යාපනය සඳහා පිටරටට ඇදී යන ධනය පිළිබඳව කළ සමීක්ෂණයක් අනුව මෙරට වාණිජ බැංකු මාර්ගයෙන් පමණක් 2007 වසරේ පමණක් පිටරටට ඇදී ගිය මුදල රුපියල් බිලියන 28 ක්. මේ මුදල් ගියේ ඇමෙරිකාව, ඕස්ට්‍රේලියාව, කැනඩාව, මහා බ්‍රිතාන්‍ය, ඉන්දියාව, බංග්ලාදේශය හා චීනය වැනි රටවලට. මීට අමතරව තවත් විශාල මුදලක් ආයතනික නොවන මාර්ගවලිනුත් රුපියල් බිලියන 40 ක් විතර ඇදීයන බව ඒ සමීක්ෂණයෙන් ඇස්තමේන්තු කෙරුණා.දැන් මේ රටට පිටරට වැඩ කරන ශ්‍රී ලාංකිකයන් තම ඉතිරි කිරීම් වශයෙන් එවල තියන මුදල රුපියල් වලින් බිලියන 380 ක්. මෙලෙස එතෙර රැකියා කරන පිරිස එතෙර තම දරුවන්ගේ උසස් අධ්‍යාපනය සඳහා තවත් රුපියල් බිලියන 23 ක් වැය කරන බව ඇස්තමේන්තු කර තිබෙනවා. එතකොට ශ්‍රී ලාංකිකයන් එතෙර උසස් අධ්‍යාපනය ලැබීම සඳහා වැය කරන මුළු මුදල රුපියල් බිලියන 63 ක් ලෙස ඇස්තමේන්තු කර තිබෙනවා.2007 / 2008 වසරේ ලංකාවේ ශිෂ්‍යයන් ඕස්ට්‍රේලියානු උසස් අධ්‍යාපන ආයතනවලට ගෙවා ඇති මුදල ඩොලර් මිලියන 262 ක්. ඕස්ට්‍රේලියානු විශ්ව විද්‍යාල විදේශ සිසුන් බඳවාගෙන ඇති ප්‍රධාන රටවල් 50 න් ලංකාව ඉන්නේ 13 වැනි තැන. ඉන් චීනය ඉන්නේ පළමු වැනි තැන ඔවුන් දරන වියදම ඩොලර් බිලියන දෙකක මුදලක්.මහා බ්‍රිතාන්‍යයේ 2008 / 2009 වසරේ මුළු විශ්ව විද්‍යාල පද්ධතියෙන් ලැබු ආදායම පවුම් බිලියන 25.4 යි. විශ්ව විද්‍යාල සිසුන්ගෙන් ලැබුණ ආදායම බිලියන 7.3 යි. මෙය කලින් වසරට වඩා සීයට 16 ක වැඩිවීමක්. මෙතරම් විශාල අධ්‍යාපන වියදමින් සීයට 30 ක් ලැබෙන්නේ විදේශ ශිෂ්‍යයන්ගෙන්. ශිෂ්‍ය ගාස්තු වැඩි කරල තියෙන්නේ විදේශික සිසුන්ට. තම රටේ සිසුන් වගේ දෙතුන් ගුණයක් විදේශික සිසුන් ගෙවන්න ඕන. මේකෙන් අන්තිමේ වෙන්නේ දුප්පත් රටවල සිසුන්ගෙන් මුදල් අරන් පොහොසත් රටවල උසස් අධ්‍යාපන ආයතන නඩත්තු කරගැනීම. දුප්පත් රටවලට වෙලා තියෙන්නේ පරණ සංකල්පවලම ඇලී ගැලී ජීවත්වීම.අපි කරන්න ඕන මේ විදේශයන්ට මුදල් ගලා යාමේ ප්‍රවණතාව අඩු කරල තම රටවලටත් මුදල් උපයාගන්න පුළුවන් පියවර ගැනීම. අපට ඕන කරනවා ක්‍රමිකව අපේ උසස් අධ්‍යාපන පහසුකම් පුළුල් කරන්න.පළමුවැන්න මේ රටේ පෞද්ගලික අංශයටත් විදේශ පෞද්ගලික අංශයටත් උසස් අධ්‍යාපන ආයතන ඇති කිරීමට ඉඩදීම. මේ වගකීම දෙනව නම් ප්‍රවේශමෙන් පාලකයන් සුපරීක්ෂණයක් අධීක්ෂණයක් ඇතිව එය කළ යුතුයි. අපේ අපේක්ෂාවන් ගුණාත්මක අගය ආරක්ෂා කරගැනීමට පියවර ගත යුතුයි. අපට උපාධීධාරීන්ගේ හිඟයක් තිබෙන ක්ෂේත්‍රවලට උපාධිධාරීන් බිහිකර ගැනීම වගේම සමාජ සාධාරණත්වය ඇතිවන පරිදි මේ වෙනස කළ යුතුයි. උසස් අධ්‍යාපනය පිළිබඳ අලුත් මූලධර්ම පද්ධතියක් ඕන කරනව.මේ විශ්ව විද්‍යාල පද්ධතිය අපි සංශෝධනය කරල අපි නීතිමය ඉඩ ප්‍රස්ථා ලබාදිය යුතුයි. මෙතැනදි රාජ්‍ය ආයතන හා පෞද්ගලික අංශය එකතු වී බද්ධ ව්‍යාපාර හැටියටත් විශ්ව විද්‍යාල පිහිටුවිය හැකියි.දැන් බලන්න අපේ පශ්චාත් කළමනාකරණ උපාධි ආයතනය පශ්චාත් උපාධි පිරිනැමීම සඳහා පමණක් සීමාවුණ 1985 පිහිටවූ ආයතනයක්. දැනට අපේ පහසුකම් ප්‍රයෝජනයට ගන්නේ හවස් වරුවට පමණයි. අපි දැන් රජයෙන් නඩත්තු නොවන ආයතනයක්. අපි යෝජනා කරන්නේ දේශීය විදේශීය සිසුන් බඳවාගත හැකි පරිදි මේ තියෙන පහසුකම්වලින් ප්‍රයෝජන ගැනීම සඳහා මෙය ජාත්‍යන්තර විශ්ව විද්‍යාලයක් බවට පත් කරන්න කියලයි. ඒක විශ්ව විද්‍යාල පනතේ වෙනසකින් කළ හැකියි.මේ තියන ගොඩනැගිලි බොරැල්ල මූලස්ථානය කරගෙන ශාඛා මහනුවර, හම්බන්තොට, යාපනය තැන්වල වගේම මාලදිවයින, මැදපෙරදිග, ඉරානය, වියට්නාමය වගේ රටවල පිහිටුවිය හැකියි.නේවාසික පහසුකම් ඇති කරන්න වගේම ශාඛා පිහිටුවන්නත් පෞද්ගලික අංශයේ ආයෝජන ලබාගත හැකියි.ඇත්තටම පුළුවනි. දැන් තියන විශ්ව විද්‍යාලවල අපේ ශිෂ්‍ය පිරිසටවත් ඉඩ දෙන්න ප්‍රමාණවත් නොවීම තමා සිදුව තිබෙන ප්‍රශ්නය. අපි ප්‍රායෝගික අත්දැකීම් ඇතිව කතා කරන්නේ. මේ ශ්‍රී ජයවර්ධනපුර විශ්ව විද්‍යාලයේ පශ්චාත් කළමනාකරණ ආයතනයේ ශාඛාවක් සිසුන් 200 කගෙන් 2007 වසරේදී එක්සත් අරාබි එමීර් රාජ්‍ය අරඹන්න අපට හැකි වුණා. ඒ පාඨමාලාවෙන් අපට ලබාගන්න පුළුවන් වුණ ඇත්දැකීම තමයි විදේශවල සිටින ශ්‍රී ලාංකිකයන් උසස් අධ්‍යාපනය ලබා ගැනීම සඳහා ඒ රටවල කරන වියදම නතර කරල මේ රටට ආදායමක් ලෙස ඇදගන්න පුළුවන් බව.ඇතැම් ලංකාවේ නිලධාරීන්ගෙන් එල්ල වුණ බාධාත් ඩුබායි ආර්ථිකය බිඳ වැටීමත් නිසා දැන් අපි ඒ පාඨමාලාව ලංකාවේ ඉඳගෙන ක්‍රියාත්මක කරගෙන යනවා. ජාත්‍යන්තරයට ගෙනියන්න පුළුවන් අංශ තව අපේ විශ්ව විද්‍යාලවල තිබෙනවා.උසස් අධ්‍යාපනය පිළිබඳව ජනාධිපතිතුමා හමුවෙලා කළ සාකච්ඡාවකදීත් එතුමා කිව්වේ මේ රටින් උසස් අධ්‍යාපනය සඳහා විදේශවලට ඇදී යන විශාල ධනස්කන්ධය නතර කර ගැනීමට පියවර ගත යුතු බවයි.දැන් විදේශ විශ්ව විද්‍යාල මෙහෙ පිහිටුවන්න ඉඩ දෙනව වගේම විදේශිකයන්ටත් අපේ උපාධිය දුන්නොත් ඒකෙනුත් අපට අර පොහොසත් රටවල් කරනව වගේ විශාල විදේශ විනිමය ප්‍රමාණයක් උපයාගන්න පුළුවන් වෙනවා.මේ ප්‍රතිපත්තියම අපේ උසස් අධ්‍යාපන ඇමැතිතුමා එස්. බී. දිසානායක මහත්තයත් දරනවා. චීනය, වියට්නාමය, ඉන්දියාව, මාලදිවයින හා මැදපෙරදිග රටවල ශිෂ්‍යයන් කළමනාකරුවන් මේ රටට ගෙනල්ලා. අපේ විශ්ව විද්‍යාලවල උසස් අධ්‍යාපනය දුන්නොත් එයින් විශාල ධනයක් අපට ලබාගන්න පුළුවනි.සංවාද සටහන සරත් පෙරේරා</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>20</day>
    </date>
    <link>http://www.silumina.lk/2010/06/20/_art.asp?fn=af1006207</link>
    <topic>බඹර විස මාරාන්තික විය හැකියි</topic>
    <author>අමරසිංහ කුඩගල්ආර</author>
    <content>ජාතික නිදහස සාක්ෂාත් කර ගැනීම සඳහා නව දර්ශනයක් සහිත ක්‍රියාමාර්ගයන්ට රුහුණෙන් දේශපාලන ගමන් මඟ ආරම්භ කළ පුරෝගාමියා රුහුණේ සිංහයා ලෙස හැඳින්වූ දිවංගත ඩී.එම්. රාජපක්ෂ මැතිතුමාණන් ය.දෙවැනි රාජ්‍ය මන්ත්‍රණ සභාව වෙනුවෙන් පැවති ඡන්දයේදී 1936 දී මෙතුමා ජයග්‍රහණය කරන්නේ පළමු රාජ්‍ය සභාවේ හම්බන්තොට නියෝජනය කළ රාජ්‍ය සභා මන්ත්‍රීවරයා තුන්වැනි තැනට පත් කරමිනි. 1945 මැයි මස 18 වන දින රාජ්‍ය මන්ත්‍රණ සභාවේදී හදිසියේ අසනීප වී එතුමා දිවංගත විය.එතුමා සමඟ දේශපාලනයේ දී සමීපව ක්‍රියා කිරීමෙන් දේශපාලනයේ යෙදුණ සිය බාල සහෝදරයා වූ ඩී.ඒ. රාජපක්ෂයන් 1945.07.14 පැවති අතුරු මැතිවරණයෙන් නිතරගයෙන් පත්ව 1945.08.08 රාජ්‍ය මන්ත්‍රණ සභාවේ ඩී.එස්. සේනානායක මැතිතුමා සභාපතිත්වය දැරූ ඉඩම් හා කෘෂිකර්ම කාරක සභාවේ තම වැඩිමල් සහෝදර ඩී.එම්. රාජපක්ෂයන් දැරූ තනතුර ඩී.ඒ. රාජපක්ෂයන්ට හිමි විය.1947 දී පැවැති නිදහස් ශ්‍රී ලංකාවේ නව පාර්ලිමේන්තුව සඳහා ඩී.ඒ. රාජපක්ෂ මැතිඳුන් සමඟ ඩී.එම්. රාජපක්ෂයන්ගේ වැඩිමල් පුතු ලක්ෂ්මන් රාජපක්ෂයන් ද ලාබාල මන්ත්‍රීවරයා වශයෙන් තේරී පත්විය.ඩී.එම්. රාජපක්ෂයන් මැතිවරණ වලට තරග කරන කාලයේ පක්ෂ ලකුණු නොවී ය. තෝරා ගන්නා ලද පාට අනුව වෙන් වෙන්ව තැබූ පෙට්ටි වලට ඡන්දය පාවිච්චි කිරීමට ඡන්ද දායකයන්ට සිදුවිය. ඩී.එම්. රාජපක්ෂයන් තෝරා ගත්තේ ප්‍රදේශයේ ජනතාවගේ ප්‍රධාන ආහාරය වූ කුරහන් පාටයි. ප්‍රාග් ඓතිහාසික මානවයා ජීවත් වූ බලංගොඩ හා බටදොඹ ලෙන් වලින් සොයාගත් එකම ධාන්‍ය වර්ගයත් කුරහන් ය. එය වසර දහස් ගණනක් තුළ දිවයිනේ මානව ශිෂ්ටාචාරය ආරම්භය දක්වාම ජීවමාන කතන්දරයකි.වෙල්ලස්සේ අධිරාජ්‍ය විරෝධී අරගලයට නායකත්ව දුන් නායකයින් ගෙන් පැවත එන රාජපක්ෂවරුන්ගේ ඉතිහාසය දේශයේ නිදහස වෙනුවෙන් සටන්කළ විරුවන්ගේ ඉතිහාසයයි. “කුරහන් සාටකය” යනු නිකම්ම නිකම් උතුරු සළුවක් නොව අනාගත සෞභාග්‍යමත් දේශයේ දාර්ශනික සංකේතයයි.ඩී.එම්. රාජපක්ෂයන් ආරම්භ කර නැවතුණු තැනින් ඩී.ඒ. රාජපක්ෂයන් ද ඉන් පසු ලක්ෂ්මන් රාජපක්ෂයන් ද ජෝර්ජ් රාජපක්ෂයන් ද මේ දාර්ශනික සාටකය අර්ථවත් කරමින් ප්‍රදේශයට සේවය කරන්නට වූහ.මහින්ද රාජපක්ෂ ජනාධිපතිතුමා ද කථානායක චමල් රාජපක්ෂයන් ද ආර්ථික සංවර්ධන අමාත්‍ය බැසිල් රාජපක්ෂයන් ද වැඩිදුරටත් නව ජීවයකින් පුබුදුවා ලීමෙන් අනතුරුව ජාතියේ අභිමානය ජාත්‍යන්තරය දක්වා ඔසවා තැබූහ. මේ පරපුරේ තුන් වැනි පරම්පරාව ද ජාතික දේශපාලන තලයට පිවිස ආරම්භක පොරෝගාමීන් ආරම්භ කළ ගමන් මඟේ ඉදිරියට යනු පෙනේ.ජල සම්පත් හා ජලාපවහන විෂයට අදාළ නියෝජ්‍ය අමාත්‍ය නිරූපමා රාජපක්ෂ (ජෝර්ජ් රාජපක්ෂ මැතිතුමාගේ දියණිය) කථානායක චමල් රාජපක්ෂ යන්ගේ වැඩිමල් පුතු ශෂින්ද්‍ර කුමාර රාජපක්ෂ ඌව පළාත් ප්‍රධාන අමාත්‍යවරයා ද ජනාධිපති තුමාගේ පුත් නාමල් රාජපක්ෂ මැතිතුමා ද, ඩී.සී. (කොර්නල් රාළහාමි) ඩී.එම්.ඩී.ඒ. සහෝදරයන්ගේ එකම සහෝදරිය වූ දෝන කර්ලිනා රාජපක්ෂ මැතිනිය ගේ මුණුබුරු ජානක බණ්ඩාර මන්ත්‍රී තුමා ද තුන්වන පරපුර නියෝජනය කරන රාජපක්ෂ පරපුරේ දේශපාලන ක්‍රියාකාරීන් ය.ජෝර්ජ් රාජපක්ෂයන් ගැන සිහි කරන්නට උත්සාහ ගනිද්දී පසුබිම නිර්මාණය වී ඇති ආකාරය ගැන යම් අවධානයක් යොමු කිරීම යෝග්‍යය. ජනාධිපති තුමා පැමිණි ගමන් මඟේ ආරම්භක අභියෝගය වූ සිය පියාණන් හදිසියේ දිවංගත වීමෙන් පුරප්පාඩු වූ බෙලිඅත්ත මැතිවරණ බල ප්‍රදේශයේ ශ්‍රී ලංකා නිදහස් පක්ෂයේ ප්‍රධාන සංවිධායක කම සමඟ මහජන නියෝජිතයා වීම ජය ගැනීමට විශාල කාර්ය භාරයක් පසුබිමේ සිට ඉටුකර දුන් හා අතිවිශිෂ්ට සහයෝගයක් දැක්වූ ප්‍රබලයා ජෝර්ජ් රාජපක්ෂයන් වීම මෙහිදී විශේෂයෙන් සිහිකටයුතු ය.ඩී.ඒ. ගෙන් පුරප්පාඩුවූ බෙලිඅත්ත ආසනයේ ප්‍රධාන සංවිධායක කම එම පවුලේ දරුවකුටම දීමේ උවමනාවක් සිරිමාවෝ බණ්ඩාරනායක මැතිනියට විය. චමල් රාජපක්ෂ මැතිතුමා එවකට ඍජු දේශපාලන ප්‍රවාහයට පිවිසීමට වැඩි කැමැත්තක් නොදැක්වූ පොලිස් නිලධාරියකු විය. එමෙන් ම පියාගෙන් හිස් වූ පවුලේ නායකත්වය බාරගත් චමල් මැතිතුමා බාලම නංගිත් විවාහ දිවියට ඇතුළු වන තුරු ක්‍රියාත්මක දේශපාලනයට නොඑන්නට තීරණය කර තිබුණි.එමෙන් ම චමල් රාජපක්ෂයන් තමාට හිමිතැන පළමුව තම ආදරණීය මල්ලී ලාබාලයකු වුව ද එතුමාට පරිත්‍යාග කිරීමට කැමැති විය. විශේෂයෙන් තරුණ බලවේගය ප්‍රධාන කොට ප්‍රදේශයේ ජනතා ආශිර්වාදය ද මහින්ද රාජපක්ෂයන්ට නොඅඩුව තිබුණි.එහෙත් ඩී.එම්. රාජපක්ෂයන්ගේ පවුලෙන් ශ්‍රී ලංකා නිදහස් පක්ෂයට තිබූ දායකත්වය පිළිබඳ ව සිරිමාවෝ බණ්ඩාරනායක මැතිනිය ඇතුළු පක්ෂයේ ප්‍රබලයන්ගේ පිළිගැනීම ද ප්‍රබලත්වයෙන් හීන නොවීය. මහින්ද රාජපක්ෂයන් ළා බාල තරුණයකු වීමත් චමල් රාජපක්ෂයන් ඍජු දේශපාලනයට උනන්දුවක් නොදැක්වීමත් නිසා දේශපාලන ප්‍රවීණයකුව සිට මන්ත්‍රී තනතුර අහිමි ව සිටි ලක්ෂ්මන් රාජපක්ෂයන් බෙලිඅත්ත ප්‍රධාන සංවිධායක කම සඳහා ප්‍රබල උත්සාහයක නිරත විය.ඩී.එම්. රාජපක්ෂ මැතිනිය එනම් ලක්ෂ්මන් රාජපක්ෂයන් ජෝර්ජ් රාජපක්ෂයන් ඇතුළු දූ දරුවන්ගේ මෑණියන් වූ එමලින් වීරතුංග රාජපක්ෂ මැතිනිය ද ලක්ෂ්මන් රාජපක්ෂයන් බෙලිඅත්ත මන්ත්‍රී වනු දකින්නට කැමැත්තෙන් සිටියා ය. මේ කැමැත්ත පක්ෂ නායකත්වය දක්වාම ගෙන ගොස් තිබුණි.ඩී.එම්. රාජපක්ෂයන්ගේ දේශපාලන ක්‍රියාකාරිත්වය හා නායකත්වය ඩී.ඒ. රාජපක්ෂයන්ට මාරු වී යෑම නැවත ඩී.එම්. රාජපක්ෂයන් ගේ පාර්ශ්වයට මුළුමනින් ම ලබාගැනීමේ සටනක් අප්‍රකාශිත සීතල යුද්ධයක් බවට පත්ව ක්‍රියාත්මක විය. ජනතාව ද බෙලිඅත්ත හා මුල්ගිරිගල ලෙස මේ අනුව බෙදී වැඩෙන්නට විය.ලක්ෂ්මන් රාජපක්ෂයන්ගේ සහෝදරයා වූ ජෝර්ජ් රාජපක්ෂයන් ද පක්ෂයේ ප්‍රබලයකු විය. සෝවියට් මිත්‍ර සංගමයේ ආරම්භක සභාපතිවරයා වූ එතුමා මේ වනවිට එම තනතුර දරමින් මාක්ස්වාදීන් හා වාම වාදී කඳවුර සමඟ දැඩි සබඳකම් ගොඩනඟා ගෙන සිටි අයෙකි. අධිනීතිඥයකු වූ එතුමා අතිදක්ෂ විවාදකයකු මෙන් ම ජනප්‍රිය කථිකයකු ද උගතකු ද බුද්ධිමතකු ද විය.එමෙන් ම අනාගතය නිවැරැදි ව දැක එය ග්‍රහණය කර ගැනීමට තරම් තීක්ෂණ බුද්ධියෙන් එතුමා සන්නද්ධව සිටියේ ය.ඒ බව ප්‍රකට වන්නේ තම සහෝදර ලක්ෂ්මන් රාජපක්ෂයන් ද සිය මෑණියන් ද අමනාප කර නොගෙන ඒ අයගේ හිත් රිදවන්නේ ද නැතුව තමන් දුටු අනාගතය වෙනුවෙන් මහින්ද රාජපක්ෂයන් ඉදිරියට ගෙන ඒමේ උපාය උපක්‍රම සහිත ක්‍රියාමාර්ගයට පිවිසියේ ය.සියලු රාජපක්ෂවරුන්ගේ සමගිය රැකෙන පරිදි ප්‍රදේශයේ ජනතාවගේ ගෞරව ආදරය ලැබෙන පරිදි ප්‍රශ්නය විසඳීමට එතුමා මැදිහත් විය. සමකාලීනයන් කිහිප දෙනා හැර මේ සීතල යුද්ධය වෙනත් අය අතරට නොගොස් විසඳා ගැනීමට සමත් විය.එවකට වීරකැටිය ආදායම් පාලක නිලධාරීයාව සිටි පරිපාලන සේවයේ ජයතිස්ස සමරනායක මැතිතුමා ජෝර්ජ් රාජපක්ෂයන්ගේ සමීප මිතුරෙකු විය. කොමියුනිස්ට් පක්ෂයේ සිටි දැනට පලස්තීනයේ ශ්‍රී ලංකා තානාපති ටී. ජයසිංහ මහතා ද එතුමාගේ දේශපාලන මිතුරෙකි.ජයතිස්ස සමරනායක මැතිතුමා (අමාත්‍යංශ ලේකම්වරයෙකු හා මහවැලි අධිකාරියේ අධ්‍යක්ෂ ජනරාල්ව සිටි දැනට පරිපාලන උපදේශක ආයතන ප්‍රධානියෙකි.) පක්ෂයේ ප්‍රබලයකු හා සිරිමාවෝ බණ්ඩාරනායක මැතිනියගේ සමීපතමයකු වූ ටී.බී. ඉලංගරත්න මැතිතුමාගේ හිතවතෙකි. ජෝර්ජ් රාජපක්ෂ මැතිතුමා ජයතිස්ස සමරනායකයන් සමඟ සාකච්ඡා කොට ඉලංගරත්න මැතිතුමා මඟින් මෙය පක්ෂයේ නායිකා සිරිමාවෝ බණ්ඩාරනායක මැතිනිය දැනුවත් කර ලක්ෂ්මන් පාර්ශ්වයෙන් තිබූ බාධක සියල්ල ඉවත්කර දීමට ජෝර්ජ් රාජපක්ෂයන් සමත් විය.ඩී.ඒ. රාජපක්ෂයන්ගේ අවමංගල්‍ය උත්සවයේ ප්‍රමුඛස්ථානයක් ලබා ගනිමින් ක්‍රියාශීලී මෙහෙයක් ලක්ෂ්මන් රාජපක්ෂයන් ඉටුකළේ ජනතා ආශිර්වාදය ද බෙලිඅත්ත ආසනයේ දේශපාලනයට පිවිසීමේ අපේක්ෂාව ද සහිත බවට ජනතාව අතර කථාබහක් ද ඇති වී තිබුණි.ඒ සියලු මතවාද යටපත් කරමින් චමල් රාජපක්ෂ අයියාගේ පරිත්‍යාගයෙන් ජනතා ආශිර්වාදයෙන් හා ජෝර්ජ් රාජපක්ෂ ඥාති සහෝදරයාගේ නොමසුරු සහයෝගයෙන් මහින්ද රාජපක්ෂයන් ප්‍රථම අභියෝගය පහසුවෙන්ම ජයගත්තේය. මෙහිදී මහින්ද රාජපක්ෂයන් කිසිදු අරගලයක් තමා වෙනුවෙන් නොකර උපේක්ෂාවෙන් සිටියේය. ජාතියේ පිනට සියලු කටයුතු යහපත් ආකාරයට විසඳී ගියේය.ජෝර්ජ් රාජපක්ෂයන් මේ අනාගත දැක්ම හා පන්නරය ලැබුවේ සිය පියාගෙන් හා සුළු පියාණන් වූ ඩී.ඒ. රාජපක්ෂයන්ගෙන්ය. එමෙන්ම තමා ඇසුරු කළ ආශිර්වාදය ලත් මාක්ස්වාදී වාමවාදී තරුණ නායකයින් වූ දොස්තර ඇස්.ඒ. වික්‍රමසිංහ, කොල්වින් ආර්. ද සිල්වා (නීති ගුරු උපදේශකයා) පිලිප් ගුණවර්ධන හා ඇන්.ඇම්. පෙරේරා වැනි නායකයින්ගෙන්ය.අධිරාජ්‍ය යුද්ධයට මුදල් එකතු කරන “පොපිමල් ව්‍යාපාරයට” විරුද්ධව දේශයේ ජනතාව මැලේරියාවෙන් දරිද්‍රතාවයෙන් මුදවා ගැනීමට ආරම්භ කර තිබූ සූරියමල් ව්‍යාපාරයට නායකත්වය දුන්නේ පෙර කී මාක්ස්වාදී වාමවාදී දේශීය තරුණ බුද්ධිමතුන්ය. රාජකීය විද්‍යාලය වැනි විද්‍යාලවල සිසුන් පොපිමල් පැළැඳ විද්‍යාලයට පැමිණෙද්දී ජෝර්ජ් රාජපක්ෂ සිසුවා සූරිය මලක් පැළඳ රෝයල් කොලීජියට පැමිණීමට තරම් එඩිතර වීමෙන් තම ගමන් මග ප්‍රදර්ශනය කළේය.සිංහරාජ වනාන්තරය රැක ගැනීමට නිර්දේශ ඉදිරිපත් කළ කැබිනට් අනුකාරක සභාවේ සභාපති වෙමින් ද කැබිනට් සේවක වැටුප් සමාලෝචන කොමිෂන් සභාවේ (ජෝර්ජ් රාජපක්ෂ පඩිපාලක කොමිෂන් සභාව) සභාපති වෙමින් ද දුන් ජනහිතකාමී තීන්දු හා නිර්දේශ එදාට මෙන්ම අදටත් පූර්වාදර්ශ දෙන පියවර වේ.පාඩු ලබනවා යැයි තීරණය කර ඈවර කිරීමට තීන්දු කර තිබූ ලංකාධීවර සංස්ථාව ආරක්ෂා කර ගනිමින් එහි අතිරික්ත සේවකයින් 320 ක් මූලිකව යොදාගෙන ලංකා ධීවර වරාය නීතිගත සංස්ථාව ආරම්භ කළේය. ධීවරයින්ට වරාය පහසුකම්, නැංගුරම් පලවල් හා ශීතාගාර පහසුකම් හා අයිස් යන්ත්‍රාගාර ඇති කරමින් ජනාධිපතිතුමා කළාසේම අලුත් ආකාරයේ නිර්මාණශීලී දැක්මකින් එතුමා ක්‍රියා කළේය.ගැඹුරු මුහුදේ මත්ස්‍ය සම්පත නෙලා ගැනීමට සෝවියට් දේශයෙන් බහුදින ට්‍රෝලර් යාත්‍රා හා ශිල්පීය දැනුම ලබා ගැනීමට උත්සාහ කළ අවස්ථාවේ තම ආණ්ඩුවේම සිටි බටහිරට පක්ෂපාතී දේශපාලන බලවතුන්ගේ විරෝධය නිසා එය අත්හරින්නට සිදුවිය. ඒත් එතුමා පසුබට නොවී අන් මඟක් ගත්තේය. සෝවියට් දේශය වෙනුවට 1973 දී ජපන් සමාගම් වලින් එකී සේවය ලබා ගැනීමට මුල පිරීය. ධීවරයා හා ධීවර කාර්මිකයා මෙන්ම ව්‍යාපාරිකයා ද බලගැන්වීමට එතුමා එසේ කටයුතු කළේ පූර්ව ආදර්ශයන් ද තබමිනි.ඓතිහාසිත බ්‍රෙස්ගර්ඩල් සිද්ධියේ දී තම පියා අනුගමනය කළ අභීත හා ප්‍රාඥාන්විත ක්‍රියාමාර්ග මෙතුමාගේ ගමන් මග පෝෂණය කළේය. 1971 කැරැල්ලට නායකත්වය දුන් ප්‍රදේශයේ තරුණයින්ට රැකවරණය මෙන්ම පුනරුත්ථාපනය වීමට අවස්ථාව ලබා දී තම අමාත්‍යංශයේ ම සමහර අයට පත්වීම පවා ලබා දුනි. 1971 කැරලිකාර තරුණයින් වාමාංශික මාක්ස්වාදී නායකයින්ගේ උදහසට ලක්වෙද්දී මානව ප්‍රේමයෙන් ක්‍රියා කළේ එසේය.ඒ වන විට ලාබාල මන්ත්‍රීවරයා වූ මහින්ද රාජපක්ෂ මැතිතුමා ද 1971 රැඳවියන් ගැන ක්‍රියා කළේ ද මෙයට සමගාමීව ඉදිරියෙනි. වෘත්තීය සමිති නායක බාලාතම්පෝ චීන කොමියුනිස්ට් පක්ෂයේ ලේකම් ඇන්. ෂන්මුගදාසන්, වාසුදේව නානායක්කාර, කිරිඇල්ල පාර්ලිමේන්තු මන්ත්‍රීවරයා, කරුණාසේන ජයලත් ලේඛකයා, මහින්ද විජේසේකර විශ්ව විද්‍යාල ශිෂ්‍ය නායක වැනි අය වෙනුවෙන් ඉදිරිපත්ව දුක සැප සොයා බැලීමට ප්‍රථමයෙන්ම ගියේ මහින්ද රාජපක්ෂයන්ය. ඒ සමඟම ජෝර්ජ් රාජපක්ෂයන් ද ගොස් සොයා බැලීම් කළේය.ප්‍රදේශයේ ගම්බද මංමාවත් සඳහා අලුත්ම ක්‍රමයක් ජෝර්ජ් රාජපක්ෂ මැතිතුමා යෝජනා කළේය. එය ජෝර්ජ් ක්‍රමය ලෙස ජනතාව විසින් අර්ථ ගන්වන ලදි. එවකට සැතපුමක් ගල් අතුරා තාර දැමීමට රුපියල් ලක්ෂයක් පමණ වැය වෙයි. මෙතුමා යෝජනා කළේ පස් පාරක කඳු මුදුනේ සිට දෙපසට බෑවුම් වන කොටසේ පමණක් ගල් අතුරා තාර දමා ඉතිරිය පස් දමා තලා සකස් කිරීමටය. මෙයින් සැතපුමක පාර සකස් කිරීමට යන වියදමින් සැතපුම් 07 ක 08 ක පාරක් සකස් කරවිය හැකිය.ජනාධිපති තුමා මහා මාර්ග අමාත්‍යවරයාව සිටියදී හඳුන්වා දුන් ගම්බද පාරවල් කොන්ක්‍රීට් කිරීම මේ යුගයට ගැලපෙන නව සංකල්පයකි. ජෝර්ජ් රාජපක්ෂ ක්‍රමයෙන් ඉදිරියට ගිය නව විද්‍යාත්මක ඉදිරි පියවරයක් ලෙස මෙය අපට හැඟේ.මින් වසරකට පමණ පෙර එක්සත් ජාතීන් ගේ සංවිධානයේ නීති උපදේශකයකු ලෙස සේවය කරමින් සිටියදී හදිසියේ දිවංගත වූ බැරිස්ටර්වරයකු වූ හිටපු දකුණු පළාත් සභා මන්ත්‍රී ශ්‍යාම්ලාල් රාජපක්ෂ මැතිතුමා ජෝර්ජ් රාජපක්ෂයන් ගේ එකම පුතණුවන්ය. නියෝජ්‍ය අමාත්‍ය නිරූපමා රාජපක්ෂ මැතිනිය එකම දියණියය. මාතර කීර්තිමත් සමරසේකර පවුලේ සාමාජිකාවක ද වන ලලිතා රාජපක්ෂ සමරසේකර ජෝර්ජ් රාජපක්ෂ මැතිනිය වන්නීය.රාජපක්ෂ දේශපාලන භූමිකාවේ විශේෂිත කාර්ය භාරයක් ඉටුකරමින් සිටියදී 1976 ජුනි 18 වැනි දින හදිසියේ වැළදුන හෘදයාබාධයකට ප්‍රතිකාර ගනිමින් සිටියදී දිවංගත විය. ජනාධිපතිතුමා අනභි භවනීය ජනතා මෙහෙවරක යෙදී සිටින මේ යුගයේ ජෝර්ජ් රාජපක්ෂයන් සිටියා නම් එතුමාට මහඟු අත්වැලක් මෙන්ම ධෛර්යය සම්පන්න ආශිර්වාදයක් ද වනු නොඅනුමානය.අමරසිංහ කුඩගල්ආර</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>20</day>
    </date>
    <link>http://www.silumina.lk/2010/06/20/_art.asp?fn=as1006201</link>
    <topic>සයනයිඩ් කරල ගැල වී මංගල තැල්ල ගෙල වටා වැටුණේය</topic>
    <author>ජයමිණි අත්තනායක</author>
    <content>සයනයිඩ් කරල ගැල වී මංගල තැල්ල ගෙල වටා වැටුණේයරන් තැලි පැළඳවීමේ අවස්ථාවක්රන් තැලි, මල්මාලා වලින් ඔවුනගේ ගෙල සැරසිණි. වරලස වන මලින් සැරසිණි. හිස බැඳි නළල් පටය ඒ අලංකාරය තවත් ඉස්මතු කළේය. ඒ සිනාමුසු මුහුණු ශෝභාමත්ව දිලෙන්නේ නළලත රැඳි කුංකුම පොට්ටුවලිනි.වෛවර්ණ සාරිවලින් සැරසුණු ශාන්ති නීලා, තිලෝක සුන්දරීලා, දේව් අම්මාන්ලා, සරෝජිනීලා සිය සුපෙම්වතුන් සමඟ වව්නියාව පොම්පේමඩු කඳවුරු භූමියට එක්රැස් වූහ. දිනය පසුගිය 13 වැනි ඉරිදාය. වේලාව ඒ වනවිට උදෑසන 7 පසුවී තිබිණි.දමිළ බෙර, හොරණෑ හා නාගස්වරම් හඬන් මුළු භූමියම රැව්දිණි. කෙනෙක් ඒ දෙස බලා සතුටු කඳුළු වගුරන්නට වූහ.කිසිදා නොවූ විරූ අපූරු චමත්කාර සුබ මංගල මොහොතකි මේ.සොමි ගුණ තැවරු පිවිතුරු ආදරය, ප්‍රේමය ඔවුන්ගේ් හදවත් නැහැවීය.ඔව්හූ මල් මෙන් පිබිද සතුටුව නැවුම්ව සිටියහ. උතුරා යන සොම්නසින් සෑම යුවතිපති යුවළක්ම දකින්නට පෙරම් පුරන සිහිනයේ ඔව්හු ඇවිද යමින් සිටියහ.සුබ නැකත් හෝරාව කෙමෙන් ළංවන දෙස ඔව්හූ ඇඟිලි ගනිමින් දෑස් දල්වා බලා සිටියහ. ආදරය, කරුණාව, දයාව හා අනුකම්පාව ඒ හැම දෑසකම අප්‍රමාණව ලියැවී තිබිණ.ඔවුන් සිය අඳුරු ක්‍රෑර අතීතයෙන් මිදී පලායන්නට නොහැකිව කෙතරම් හඬන්නට ඇත්දැයි ඒ දෑස්දුටු මට සිතිණ. අද ඒ හැම දෑසක්ම සතුටු කඳුළු වැගිරවූයේ කුරිරු ගිනිදැල් ඇවිළුණු යුද සමයක නටබුන් මතිනි.මනුෂ්‍ය හැඟීම්වලට වඩා ම්ලේච්ඡ තිරිසන් කෲරතර හැඟීම්වලට තැන දුන් ඔව්හු එදා බිම් අඟලෙහි වටිනාකම වෙනුවෙන් සිය ජීවිතයම කැප කළහ. ඒ නිසාම එදා ඔවුන්ගේ ගෙලෙහි නිරතුරුවම දිස් වූයේ සයනයිඩ් කරල්ය. දෑතේ වූයේ දරුණු ගිනි අවිය. මරාගෙන මැරෙන බෝම්බය. බිය සැක හා නොසන්සුන්කම සමඟ ඔවුන්ගේ ජීවිතයේ අවිනිශ්චිත භාවය රැඳී තිබිණි. බිහිසුණු මිනිස් ඝාතනවලින් ගහන වසර 30 කටත් වඩා අධික කාලයක් ඔව්හු අන්ත අසරණ ප්‍රපාතයකට ඇද වැටුණාහ. ඒ නිසාම ඒ හදවත්වලින් ආදරය, කරුණාව, දයාව, අනුකම්පාව සහමුලින්ම ගිලිහී තිබිණ.මනුෂ්‍යයන්ට මෙන්ම තිරිසන් සතුන්ට ද ගස්කොළන් වලටද ආදරය පොදුය. ආදරය හා ප්‍රේමය යනු උතුම් සංවේදී මිනිස් හැඟීම් උතුරා ගලායන ගඟකි. මෙලොව වෙසෙන සෑම තරුණ තරුණියකගේම ඒකායන පරමාර්ථය ඒ ආදරයෙන් යුග දිවියට පිවිස සමගියෙන්, ආදරයෙන්, යහතින් පී‍්‍රතිමත් යුගදිවියක් ගතකිරීමය. එදා දරුණු එල්.ටී.ටී.ඊ. සාමාජික සාමාජිකාවන් පිරිසක් ලෙසින් ද ඔවුන් මෙලෙස පැතුම් පුරන්නට ඇත.එහෙත් කුරිරු යුද්ධය, ඔවුන්ගේ ගත සිත යදම්දා සිරකොට තිබිණ. සටන් බිමේදී එකිනෙකාගේ හදවත් බැඳුණද ඔවුනට එදා කිසිදා එකතු නොවන්නට නීති පැනවී තිබිණි. විවාහ නොවී සිටියද දිගු කලක් තිස්සේ ඔව්හූ එකට එක්වී සිටියහ. නීත්‍යානුකූල විවාහයක් සඳහා ඔවුනට එදා කිසිසේත් අවසර නොලැබිණ.කිලිනොච්චිය හා මුලතිව් ප්‍රදේශවල පදිංචිව සිටි මේ පිරිස කොටි සංවිධානය විසින් බලහත්කාරයෙන් රැගෙන ගොස් උතුරේ සටන්වලට යොදවා ගෙන තබුණි. යුද්ධය අවසාන කාල පරිච්ඡේදයේදී මොව්හු සාමාන්‍ය වැසියන් සමඟ පැමිණ වන්නියේදී යුද හමුදාව වෙත භාරවී ඇත්තාහ. ඉන්පසු මේ පිරිස යුද හමුදාව විසින් වවුනියාව “පම්පමඩු” පුනරුත්ථාපන මධ්‍යස්ථානය වෙත බාරදී ඇත.උත්සවයට සහභාගි වූ මන්ත්‍රී නාමල් රාජපක්ෂ හා ඉන්දීය සුපිරි නළු විවේක් ඔබරෝයි ඇතුළු පිරිසඔවුන්ගේ දෑස්වලින් අද කියාපෑවේ ඒ සංවේදී කතාවයි. ඔවුන් අතරමං කළේ ක්‍රෑර ත්‍රස්තවාදයයි. මනුෂ්‍යත්වය අභිබවා ඔවුනොවුන් අවි අමෝරා, බෝම්බ ප්‍රහාරවලින් මේ දේශය නසන්නට උත්සාහ කළද, ඔවුන් අද මෙලෙස බහතෝරන වියේ කුªඩා දරුවන් මෙන් හීලෑ, සංයත, යහපත් මිනිසුන් වී එකාවන්ව පෙළ ගැසී සිටින්නේ පෙර පින් මහිමයකටයැයි මට සිතේ.”හැම කළු වලාවකම රිදී රේඛාවක් ඇත.” සාමයේ නව අරුනළු කිරණ විහිදවූ මේ පුණ්‍ය භූමියේ අද නිදහස් මල් පිපී සුවඳවත් වී තිබේ. මේ අවිහිංසක දෙමළ සාමාන්‍ය වැසියන් වැටී ඇති ප්‍රපාතයෙන් ගොඩගෙන ඔවුනගේ ජීවිත යළි පණ ගැන්වීමේ අරමුණින් ඔවුන්ගේ අවශ්‍යතා උවමනා හඳුනාගෙන ඒවා ඉටුකර දීමේ දිගුකාලීන පුනරුත්ථාපන වැඩපිළිවෙළක් ක්‍රියාත්මක වන්නට වූයේ යුද්ධය නිමාවූ දා පටන්ය.හමුදාවට බාර වූ කොටි සාමාජික සාමාජිකාවෝ එතැන් සිට යහපත් සමාජයකට පිවිසෙනු වස් මනා පුනරුත්ථාපනයක් ලැබූහ. එම පුනරුත්ථාපනයෙන් වසරකට පසු අද ඔවුන්ගේ ජීවිත ප්‍රාර්ථනා සඵලවන දිනය එළඹ ඇත්තේය. එදා ඔවුනට එල්.ටී.ටී.ඊ සංවිධානය විසින් තහනම් කරනු ලැබූ ආදරය හා විවාහය යළි ඔවුන්ගේ ජීවිත කරා එළඹෙන දිනය උදාවිය.තැනින් තැන විසිර සිටි පෙම්වතුන් එක්තැන් කර නීත්‍යානුකූල විවාහ දිවියකට මුල් අඩිතාලම දැමීම ඒ අනුව පසුගියදා වවුනියාවේදී සිදු කෙරිණ.ඔවුන් පුනරුත්ථාපනය ලැබූ වවුනියාව පොම්පෙමඩු පුනරුත්ථාපන කඳවුර මෙදා මංගල සිරියෙන් ඇළලී ගියේය. මෙතැන දී නීත්‍යානුකූල විවාහයකට එළැඹීමට පෙරුම් පුරමින් බලා සිටි මනාල යුවළ සංඛ්‍යාව ගණනින් පනස් තුනකි.සැලසුම් සහගත ගමනක සාර්ථක ඵල නෙළා යුගදිවි අරඹන්නට මේ නව යුවතිපතීන් හට අවස්ථාව උදාවීම ඔවුන් සැලකුවේ තමන් පෙර කළ මහා පිනක් ඵලදීමක් ලෙසය.නිදහස් සුවය රැඳී ගත සිත සතපාලන මඳ නළ මේ උත්සව භූමිය හරහා හමා ගියේ නව යුගදිවියට සම්ප්‍රාප්ත වන මේ යුවළ වෙතද අසිරි මල් වැසි වස්සවමිනි. පොම්පෙමඩු භූමිය අලංකාර කර තිබූ නේක වර්ග මල්මාලා අතරින් දිස් වූයේ සුළඟට ලෙළදෙන සිංහ කොඩිය. ඉන් සංකේතවත් වූයේ සියලු ජාතීන් එකට අත්වැල් බැඳගත් සෙයකි.මේ මහා මංගල්‍යය දැක බලා, තුටු පහටු වූ සාක්කිකරුවන් අතර රජයේ මැති ඇමැතිවරු රැසක්ද, ත්‍රිවිධ හමුදාවේ හා පොලිස් නිලධාරීහු ද රජයේ විවිධ ආයතනවල ප්‍රධානී හූද වූහ.අමාත්‍ය ඩිව් ගුණසේකර, අමාත්‍ය රිෂාර්ඩ් බදුර්ඩීන්, අමාත්‍ය ඩග්ලස් දේවානන්ද, නියෝජ්‍ය අමාත්‍ය විජිත් විජිතමුණි, පාර්ලිමේන්තු මන්ත්‍රී නාමල් රාජපක්‍ෂ, උතුරු මැද පළාත් ආණ්ඩුකාර ජී.ඒ. චන්ද්‍රසිරි, වන්නි ආඥාපති මේජර් ජෙනරාල් කමල් ගුණරත්න හා ඉන්දීය සුපිරි නළු විවේක් ඔබරෝයි ද ඇතුළුව ආරක්‍ෂක අංශ ප්‍රධානීහු හා නිලධාරීහු විශාල පිරිසක් ඒ අතරවූහ.සළුපිළි අභරණ පැළඳි, නව යුවතිපතීහු දෑස් දල්වා බලා සිටියේ යුගදිවියට සම්ප්‍රාප්ත වන්නට නියමිතවූ ඒ සුබ මොහොතක එළඹෙනතුරුය. මුළු භූමියම අලංකාරව වසන්ත සැණකෙළියක සිරි ඉසිලීය.නළලේ තිලක තබද්දී...මනාල යුවළ 53 ක් මෙසේ එකම දිනෙක, එකම සුබ හෝරාවක, එකම ස්ථානයක සම්ප්‍රදායික හින්දු චාරිත්‍රානුකූලව විවාහවීමේ මේ අවස්ථාව අප ඉතිහාසයේ සුවිශේෂ සිද්ධියක් වනු ඇත. මේ වෙනුවෙන් රජය වැය කළ මුදල රුපියල් ලක්ෂ විස්සකට වඩා අධිකය.එදා සුබ නැකත උදාවූයේ පෙරවරු 7.30 ට ය. සංකේතාත්මකව විවාහ දිවියට එළැඹියේ යාපනයේ නල්ලූර් හි ශාන්තිනී හා කිලිනොච්චියේ කමලදාසන් ය. ඔවුන් ගේ දිවියේ වැදගත්ම අවස්ථාව වූ විවාහය ලියාපදිංචි කිරීමේ සාක්ෂිකරුවකු ලෙස අස්සන් කළේ පාර්ලිමේන්තු මන්ත්‍රී නාමල් රාජපක්‍ෂ ය. නාමල් රාජපක්‍ෂ මහතා මේ අවස්ථාවට එක්වීම මේ මහා විවාහ මංගල උත්සවයට නැවුම් හා අසිරිමත් බවක් එක් කළේය.මීළඟට එළැඹුණේ මේ එක් එක් විවාහ නීත්‍යානුකූලව ලියාපදිංචි කිරීමේ අවස්ථාවය. රෙජිස්ට්‍රාර්වරු කීපදෙනෙක්ද ඒ සදහා යෙදී සිටියහ.සුපිරි නළු විවේක් ඔබරෝයි, උතුරු පළාත් ආණ්ඩුකාර ජී.ඒ. චÁද්‍රසිරි, මේජර් ජනරාල් චන්දන රාජගුරු සහ මේජර් ජනරාල් දයා රාජපක්‍ෂ යන මහත්වරුද, ඩග්ලස් දේවානන්ද, ඩිලාන් පෙරේරා, රොෂාන් රණසිංහ, දිලුම් අමුණුගම සහ වසන්ත සේනානායක යන මැති ඇමැතිවරුද මේ විවාහ සඳහා සාක්‍ෂිකරුවෝ ලෙස අත්සන් තැබූහ.විවාහ ලියාපදිංචි කිරීමෙන් අනතුරුව මනාලයා විසින් මනාලියගේ කරේ හින්දු චාරිත්‍ර වාරිත්‍ර අනුව, රන් තැලියද, පූන නූල හා මල්මාලය පැළඳ විය යුතුය. මේ සෑම යුවතිපති යුවළක්ම ඒ මොහොතට සහභාගී වූයේ බොහෝ තුටු පහටු සිතිනි. එය කාටත් සතුට දැනවූ අවස්ථාවක් විය. හින්දු හා ක්‍රිස්තියානු පූජකවරු නව යුවතිපතීන් හට ස්තෝත්‍ර ගායනා කරමින් ආශිර්වාද කළහ.සියලු කටයුතු අවසානයේ මේ නව යුවතිපතීහු මහා සංඝරත්නයේ ආශිර්වාදය ලැබ සිය මවුපිය, ඥාතී, හිතවතුන් සමඟ සතුට බෙදා හදා ගත්හ. එදා මෙලෙස විවාහපත්වූ යුවතිපතීන් කිලිනොච්චි, වවුනියා, මුලතිවු, යාපනය, මන්නාරම ආදී ප්‍රදේශවල පදිංචිකරුවන් වූ අතර වයස අවුැදු 20 – 35 ත් අතර අය වූහ. දැඩි හමුදා රැකවල් මාධ්‍යයේ පැවැත්වූ මේ අසිරිමත් මංගල උලෙළට සහභාගී වූ සියලු දෙනාටම දිවා භෝජනය සපයනු ලැබුවේ යුද හමුදාවයි.මංගල චාරිත්‍ර වාරිත්‍ර ඉටුකිරීමෙන් අනතුරුව විවිධ ආයතන, සංගම් හා බැංකු මඟින් විවාහ දිවියට සම්ප්‍රාප්ත වූ මනාල යුවළ වෙත මුදල් හා විවිධ ත්‍යාග පිරිනැමිණි.ආභරණ සළුපිළි හා අනෙකුත් ඇඳුම් ආයිත්තම් සපයා තිබුණේ සමස්ත ලංකා හින්දු සම්මේලනය ඇතුළු තවත් ආයතන කීපයක් විසිනි. හින්දු චාරිත්‍රානුකූලව කාන්තාවන් විවාහවීමේදී දෙනු ලබන දෑවැද්ද සඳහා රුපියල් දස දහසක මුදලක් ද රත්තරන් මාලයක් පුනරුත්ථාපන අධ්‍යක්‍ෂ කාර්යාලයෙන් ද රුපියල් 10,000 බැගින් පන්ලක්‍ෂ තිස්දාහක මුදලක් මහජන බැංකුවේ ද තැන්පත් කෙරිණි.කිසිම දිනෙක නොදැකපු සිහිනයක් වූ මේ පින්බර මංගල දිනය ඔවුන්ගේ ජීවිතයේ නව අරුනළු පුබුදුවාලූ අතර ‘සාම ගම්මානය’ ඉදිකොට ඔවුනොවුන් පදිංචි කරවීම මහින්ද රාජපක්‍ෂ ජනාධිපතිතුමාගේ සංකල්පයක් අනුව ක්‍රියාවට නැංවෙන්නකි. මේ “සාම ගම්මාන” වැඩපිළිවෙළ මගින් ඉදිරියේදීත් පුනරුත්ථාපනය කරන දෙමළ ජනතාවට අවශ්‍ය සියලු පහසුකම් හා සියලු කටයුතු සැපයීමට බලාපොරොත්තුවේ.මේ සුවිශේෂී මංගල උලෙළට සහභාගී වූ මන්ත්‍රී නාමල් රාජපක්‍ෂ මහතා ඒ පිළිබඳව සිය අදහස් පළ කළේ මේ අයුරිනි.”මෙවන් මොහොතකට සහභාගී වෙන්නට ලැබීමත් මට සතුටට කාරණාවක්. මොවුන් දිගුකාලීනව පුනරුත්ථාපනය කිරීමේ වැඩපිළිවෙළක් මඟින් සමාජයේ යහපත් පුද්ගලයින් ලෙස සමාජගත කරවීම අපේ බාරදූර කාර්ය භාරයක්. ඔවුන්ට සමෘද්ධිමත් අනාගතයක් ලබාදීම වෙනුවෙන් මේ රජය ඇප කැපවී ඉදිරියටත් කටයුතු කරන බව කියන්නට කැමැතියි. මේ හැමෝටම මං හදවතින්ම සුබ පතනවා.”මේ පුනරුත්ථාපන වැඩපිළිවෙළ මඟින් ඉදිරියේදී ඔවුන්ගේ කුසලතා, හැකියා හා අවශ්‍යතා අනුව රටේ ශ්‍රම හමුදාවට එක්කර ගෙන සංවර්ධන ක්‍රියාදාමයට එක්කර ගැනීම මහින්ද චින්තන වැඩපිළිවෙළේ අරමුණකි.අද මේ දමිළ තරුණ, තරුණියන් යහපත් පුද්ගලයන් ලෙස සමාජයට ප්‍රවිශ්ට වන්නේ ද ඔවුනගේ සිත් සතන් තුළ වෑහෙන කලා රසය ද තුරුලු කර ගනිමිනි. ඒ බව ප්‍රදර්ශනය කරමින් මංගල භූමියේ ඔව්හූ මනා ලෙස රඟති, වයති, නටති. අනෝජා වීරසිංහ ප්‍රමුඛ “අභින” කණ්ඩායම ඔවුනගේ සහජ කලා කුසලතා ඔප් නංවමින්, අධ්‍යාත්මිකවද, ඔවුන් උසස් මඟකට ගෙන තිබේ.මේ මඟුල් උත්සවයේ අසිරිය ගෙන හැඟීම්බරව, ඒ සතුට වචනවලට ගොනු කරමින් අප හා සංවාද ගතවූ මනාල යුවළකි මේ. මනාලිය වදනීය. මනාලයා සුදර්ශන්ය. ඔවුන් වසර 15 ක් පමණ එල්ටීටීඊ යේ සේවය කොට ඇත.අපේ ප්‍රේමයට වසර 8 යි. ඒක හරියට ජීවිතයත් මරණයත් අතර සටනක්. ප්‍රභාකරන් එයාගේ පුතාට විවාහ වෙන්න අවසර දුන්නා. ඒත් අපට ඒ භාග්‍ය උදා කළේ නෑ.අපි එදා කඳවුරේදී ආදරේ කළේ හොරෙන්. අහුවුණා නම් අපේ ජීවිතත් නැති වෙන්න ඉඩ තිබුණා. අඹුසැමි ඇසුර ඇති කරගත් අපේම තරුණ තරුණියන් උන් මරලා දැම්මා. ඇත්තටම මේ අවස්ථාව ගැන අපිට කවදාවත් හිතන්නවත් බැහැ. හීනයක් වගේ. අදහාගන්න බැහැ.”චාරිත්‍රානුකූල වත්පිළිවෙත් ඉටුකරද්දී...ඔහු වවුනියාවේ ඉපැදුණු ගනේෂන්ය. උගත් ද්‍රවිඩ තරුණයකු වූ ඔහු කිළිනොච්චියේ ශාන්ති සමඟ අතිනත ගත්තේය.”අපි කිසිම කැමැත්තක් තිබුණේ නෑ යුද්ධයට. ඒත් අපිට ජීවිත කාලය පුරාම කරන්න වුණේ යුද්ධය. අපි දුක්වින්ද හැටි කඳුළු හෙළපු හැටි දන්නේ අපි විතරයි. කවදාවත් මම හිතුවේ නෑ ආයි ශාන්ති මට දැකගන්නවත් ලැබේවි කියා. ඒකට දෙවියන්ට ස්තුති කරනවා. පිනකට මට එයාව ලැබුණා. අද තෑගි බෝගත් ගොඩක් ලැබුණා. මේ හැමදේම කෙරුණේ අපේ වාසනාවට. ඇත්තටම අපේ ජනපති තුමන්ට කොහොම ස්තූති කරන්නද?කමලසීලන් එල්ටීටීඊ යට බඳවා ගනු ලැබ ඇත්තේ බලහත්කාරයෙනි.”දැන් කලබල අඩුයි. අපේ ජීවිතවලට ලොකු සතුටක් දැනෙනවා. මේ අවස්ථාව ගැන හීනෙන්වත් හිතුණේ නෑ. අදහාගන්න බෑ. අපිට කර කියා ගන්න දෙයක් තිබුණේ නෑ. අපේ දුක තේරුම් ගත්තා. දෙවියෝ අපේ මූණ බැලුවා. ඒ අපායෙන් මිදුණා. දෙවි කෙනෙක් පහළ වුණා වගේ අපේ ජීවිතවලට සහනය ලබා දුන්නා.”ඔහුගේ නෙතඟ රැඳි සතුටු කඳුළක් ගලා යයි. මේක උතුම් රටක්. මේ රට තමා ලෝකෙන්ම වටිනාම රට. පුළුවන් තරම් කාලයක් ජීවත්වෙලා හොඳ මිනිසුන් විදිහට මැරෙන්නයි අපට ඕනෑ කළේ.”ඇය දෑස් පා අප සමඟ සිනාසුණේ ඉතා අසරණවය. ඒ දෑස්වල ලියා තිබුණේ ද කඳුළු කතාවකි.”අපේ දරුවෝ නැති බැරිකම් වලටයි එල්ටීටීඊ එකට බැඳුණේ. එහෙම නැතුව අපට වෙන කරන්න දෙයක් නැතිවුණා. යුද්ධය නිසා අපේ පවුලට උන් හිටි තැන් නැති වුණා.ඒත් අපේ දරුවෝ හරි ගොඩ එනවා නම් එයාලා මේ අලුත් ලෝකයේ ජීවත් වෙනවා දකින්න ආසයි. දරුවෝ හදලා සතුටින් ජීවත් වෙනවා දකින එක තමා අපිට තියෙන එකම සැනසීම.අපේ දරුවෝ නැවත ඉපැදිලා...මේ රට රකින අයට දෙවියන්ගේ බැල්ම, ආදරය ලැබෙන්න ඕනෑ.හැඬූ කඳුළෙන් එසේ කීවේ එක් මනාලයකුගේ මවකි.ජයමිණි අත්තනායකසේයාරූ - දුෂ්මන්ත මායාදුන්නේ</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>20</day>
    </date>
    <link>http://www.silumina.lk/2010/06/20/_art.asp?fn=as1006202</link>
    <topic>ධර්මය අවබෝධ කරගැනීමට මේ ආත්මය කැප කරන්න</topic>
    <author>සටහන -රමණී සුබසිංහ</author>
    <content>ධර්මය අවබෝධ කරගැනීමට මේ ආත්මය කැප කරන්නවිචිත්‍ර ධර්මකථික පොල්පිටිමූකලානේ පඤ්ඤාසිරි හිමිබුදුවරයෙක් ලොව පහළ වන්නේ ඉතා කලාතුරකිනි. ඒ කල්ප ගණනකට පසුවය. කල්පයක් නම් අති දීර්ඝ කාලයකි. බුදුරජාණන් වහන්සේ එය ක්‍රම කිහිපයකට විග්‍රහ කළහ. අංගුත්තර නිකායේ සාසක සූත්‍රයේ අබ ඇට උපමාවෙන් එය පැහැදිලිව විග්‍රහ වේ.යොදුනක් බැගින් වූ දිග, පළල, උස බඳුනකට අබ ඇට පුරවා අවුරුදු සියයකට වතාවක් ඉන් එක් අබ ඇටයක් බැගින් ඉවත් කරන්නේ යම් දිනෙක බඳුන හිස් වුවද කල්පය නම් ගෙවී යන්නේ නැත.පබ්බත සූත්‍රයේ ද මේ පිළිබඳ මනා උපමාවක් වේ. යොදුනක් බැගින් දිග, පළල සහ උස ගල්පර්වතයක් යමෙක් සිනිඳු සේලයකින් අවුරුදු සියයකට වතාවක් පිස දමන්නේ ය. එසේ පිසදමමින් යම් දිනෙක ගල් පර්වතය සමතලා කළේ වුවද කල්පය නම් නොගෙවෙන්නේ ය.විපස්සී බුදු හිමියන් ලොව පහළ වූයේ මීට කල්ප අනූදෙකකට පෙරදීය. එකල මිනිසා ගේ ආයුෂ අවුරුදු අසූදහසකි. ඉන් කල්ප හැටක් ගෙවෙන තුරු බුදුවරයෙක් ලොව පහළ වූයේ නැත. තෙරුවන් පිළිබඳ වචනයක්වත් ඇසුණේ නැත. සිඛි බුදු හිමියන් පහළවන්නේ මෙ සමයේ ය. ඒ කල්පයේ ම වෙස්සභු බුදුරජාණන් වහන්සේ ද ලොව පහළ වූහ. ඉන් කල්ප තිහක් ගෙවී ගිය තැන මේ මහා භද්‍ර කල්පය ඇතිවිය.‘භද්‍ර’ නම් සුන්දරය යන අරුත් දෙන්නේ ය. භද්‍ර කල්පයේ මිනිසා ගේ ආයුෂ අවුරුදු හතළිස් දහස වන විට කකුසඳ බුදුන්වහන්සේත්, ආයුෂ අවුරුදු තිස් දහස වන විට කෝනාගමන බුදුන්වහන්සේත්, ඉන්පසුව කාශ්‍යප බුදුරජාණන් වහන්සේත් ලොව පහළ වූහ. එකල මිනිසාගේ ආයුෂ අවුරුදු විසි දහසකි.මෙසේ ක්‍රමයෙන් ආයු කාලය අඩුවෙමින් එය අවුරුදු 120 දක්වාම අඩුවිය. අප සරණගිය ගෞතම බුදුරජාණන් වහන්සේ ලොව පහළවන්නේ එසමයේය. ක්‍රමයෙන් මිනිසාගේ ආයුෂ අඩුවීමට ප්‍රධානතම හේතුව වූයේ මිනිසා කෙරෙහි ම වූ දුර්වලතාය.විපස්සී බුදු හිමියන් ගේ කාලයේ සිට ම ඊට විවිධ හේතු බලපා තිබේ. දීඝනිකායේ චක්කවත්තී සීහනාද සූත්‍රයෙහි මේ පිළිබඳ දීර්ඝ විස්තරයක් වේ. මෙ සමයේ මිනිසාගේ ආයුෂ අඩුවන්නේ අධර්ම රාගය සහ විෂම ලෝභය නිසාය. පියා සිය දියණියට අතවර කරන තරමට සමාජය අධර්මිෂ්ඨ ය. රාගය උත්සන්න වූ කල සහෝදර සහෝදරියන් පවා අමතක වී යන්නේ ය. අධර්ම රාගය නම් එයයි.බිම් අඟලකට මිනී මරාගන්නට තරම්, ධනය, බලය රැකගැනීම වෙනුවෙන් අනෙකා ගේ ජීවිතය බිල්ලට දීමට තරම් සමහර පිරිස් දරුණු වී ඇත. ඒ නම් විෂම ලෝභයයි.අද මිනිසා ගේ ආයුෂ වසර 70 ක් 80 ක් තරමට අඩු වී ගොසිනි. එය ක්‍රමයෙන් වසර 10 දක්වාම අඩුවේ. මේ පිළිබඳ කෙනෙක් සැක උපදවා ගැනීමට ද පුළුවන. එහෙත් පැහැදිලිවම ආයුෂ අඩු වූවා විනා වැඩි වූ ආකාරයක් අප දකින්නේ නැත.ආයුෂ අවුරුදු 10 ක් වූ පසු මිනිසා ඉතා ම කෲරය. අවුරුදු අසූවේ දීත් මිනිසා දරුණු වී ඇති ආකාරය අපි දකිමු. එකල ගුණධර්ම සම්පූර්ණයෙන් ම පිරිහී යන්නේ ය. මිනිසකුට තවත් මිනිසකු දුටු වනම දැඩි තරහක් උපදී. තමන් නසන්නට එන කෙනෙක් වැනි හැඟීම් ඇතිවේ. ඇන කොටා ගනිමින් උනුන් මරා ගන්නා තත්ත්වයක් උදාවේ. මේ පිළිබඳ ඉවෙන් මෙන් දැනගන්නා පිරිසක් ද වේ. ඔවුන් මහ කැලෑවට යන්නේ එකිනෙකාගෙන් සැඟවී වෙසෙන්නේ ය. විනාශය කරා ගිය පිරිස් දැක නැවත එළියට එන්නේ මෙසේ වූයේ කුමක් නිසාදැයි තුමූ ම විමසන්නේ ය. අධර්මයේ පිහිටීම නිසා බව අවබෝධ කොට එතැන් පටන් ගුණධර්මයන්හි පිහිටා පංචශීලය ආරක්ෂා කරන්නේය.ආයුෂ අවුරුදු දහයේ සිට විස්ස දක්වා වැඩි වන්නේ ය. වසර විස්සක් ආයු ඇති මවුපියන්ගේ දරුවෝ අවුරුදු හතළිහක් ආයු වළඳති. මෙසේ පරම්පරාවෙන් පරම්පරාවට ආයුෂ වැඩිවෙමින් අවුරුදු අසූ දහස දක්වාම වැඩිවන්නේ ය. අප ගේ මෛත්‍රී බෝධි සත්ත්වයන් සම්මා සම්බුද්ධත්වයට පත්වන්නේ එකල්හි ය. උන්වහන්සේ මෙම කල්පයෙහි පහළවන පස්වැනි බුදුරජාණන් වහන්සේය.දැනට මිනිසා ගේ ආයුෂ අවුරුදු අසූවක් පමණය. එය දහය දක්වා අඩුවීමට ගතවන කාලය දීර්ඝය. දහයේ සිට අසූ දහස දක්වා වැඩිවීමට අවුරුදු කෝටි ගණනක් ගතවේ. අද බෞද්ධයන් බොහෝ දෙනකු ගේ ප්‍රාර්ථනය වන්නේ ද මෛත්‍රී බුද්ධ ශාසනයේ දී නිර්වාණාවබෝධය ලැබීමය. මේ පිරිස් මිථ්‍යා දෘෂ්ඨියක සහ අන්ධ විශ්වාසයක ජීවත් වෙති.ලංකාවේ බුද්ධ ශාසනය පිරිහීම ආරම්භ වූයේ 18 වැනි ශතවර්ෂයේ දී ය. මෛත්‍රී බුද්ධ ශාසනය ප්‍රාර්ථනා කළේ ද මෙකල ය. ඒ ගණින්නාන්සේ මාර්ගයෙනි. බෞද්ධ ධර්මය ගැන උන්වහන්සේට අවබෝධයක් නොවූයේය. ආගමික චාරිත්‍ර ඉටුකළ අතරම විවාහ ජීවිත ද ගත කළේය. දැන් ඉතින් අපට මේ බුද්ධ ශාසනයේ දී නිවන් අවබෝධ කළ නොහැකි ය. මෙතේ බුදුන් දැක නිර්වාණය පසක් කරමුයි කතිකා කර ගත්හ. ජනසමාජයේ තවමත් ඉතිරිව ඇත්තේ ඒ ආ ගමන් මාවතයි.එහෙත් මේ ධර්මය සංදිට්ඨික ය. මේ ජීවිතයේ දී අවබෝධ කළ හැකිය. මේ ධර්මය අකාලිකය. ඕනෑම කාලයක අවබෝධ කළ හැකිය.අතීතයේ අපි ලස්සන ගමනක් පැමිණියෙමු. ලාංකික බෞද්ධයා ගමන් කළේ සෝවාන්, සකෘදාගාමී, අනාගාමී, අරහත් යන මාර්ගයට පිවිසෙන්නා වූ ලෞකික හා ලෝකෝත්තර ගමන් මාර්ගයකය. එක් පැත්තකින් කෘෂිකර්මාන්තයෙන් යැපෙමින් යහපත් ගෘහ ජීවිතයක් ගෙවූ අතර අනෙක් පසින් අධ්‍යාත්මික ගමනක් පැමිණියේ ය.රුවන්වැලි සෑයේ කොත නිරාවරණය කරන මොහොතේ ලක්ෂ ගණනින් රහතන් වහන්සේ වැඩම කළේත්, සිතුල්පව්ව දොළොස් දහසක් රහතන් වහන්සේ වැඩසිටියේත් මේ රට සැබෑ බෞද්ධයින්ගෙන් පිරී තිබූ නිසාය.1505 සිට විදේශිකයන් මේ රට ආක්‍රමණය කිරීමත් සමඟ මේ ගමන් මාවත බිඳ වැටුණි.කල්යත්ම මෙරට භික්ෂූන් වහන්සේ ඣායක අජ්ඣායක යනුවෙන් කොටස් දෙකකට වෙන්වූහ. ඣායක නම් විමුක්තිය සොයා යන අයයි. ධ්‍යාන වැඩිය නොහැකි පිරිස් අජ්ඣායක වූහ. අධ්‍යාපනය යන වචනය නිර්මාණය වන්නේ අජ්ඣායක යන වදනිනි. අජ්ඣායක ලෙස වෙන්වූ පිරිස අධ්‍යාපනයට යොමු වූහ.දුටුගැමුණු රජුගේ කාලයේ, අනුරාධපුර යුගයේ අධ්‍යාත්මික බවින් ඉහළට ම ගිය රහතන් වහන්සේ, සාමාන්‍ය භික්ෂූන් වහන්සේ වැඩ සිටියහ. ඉන්පසු වළගම්බා, මහා පරාක්‍රමබාහු යුගය වන විට අභයගිරිය, ජේතවනය, මහාවිහාරය ආදී වශයෙන් ආගමික කේන්ද්‍රස්ථාන බිහිවූහ. ඒවායේ අධ්‍යාත්මික හා අධ්‍යාපනය යන දෙඅංශයම පවත්වාගෙන ගියහ. යටත් විජිත යුගයෙන් පසු මේ තත්ත්වය වෙනස් වී අජ්ඣායක අංශය පමණක් ඉදිරියට පැමිණියේය. චතුරාර්ය සත්‍යාවබෝධය ඉලක්ක කරගත් භික්ෂූන් වහන්සේ ආරණ්‍යවලට පමණක් වෙන්විය. බුදුන් දවස ද ග්‍රාමවාසී හා ආරණ්‍යවාසී භික්ෂූන් වැඩ සිටියත් දෙපිරිසේම ඉලක්කය වූයේ චතුරාර්ය සත්‍යාවබෝධයය.මෙරට විද්‍යාලංකාර, විද්‍යොදය ආදී පිරිවෙන් විශ්වවිද්‍යාල බවට පරිවර්තනය වීමත් සමඟ පාලි, සංස්කෘත, බුද්ධ ධර්මය ආදී විෂයයන් වෙනුවට බටහිර දර්ශනය, දේශපාලන විද්‍යාව, සමාජ විද්‍යාව, සංඛ්‍යානය, පරිගණක අධ්‍යාපනය වැනි දේට භික්ෂූන් වැඩි නැඹුරුවක් දක්වන අයුරු දැකගත හැකිය. මෙහිදී සිදුවන්නේ කුමක්ද? අධ්‍යාත්මික මාවතෙන් ක්‍රමයෙන් බැහැර වීමය.බෞද්ධයින් ලෙස අප අවබෝධ කරගත යුතු දෙයකි. බුදුවරයෙක් ලොව පහළවීම දුර්ලභ වන්නා සේ ම මනුෂ්‍ය ජීවිතය ලැබීම ද දුර්ලභ වන බවය. එක් අවස්ථාවක නිය පිටට පස් ටිකක් ගෙන භික්ෂූන් ඇමතූ® බුදුරජාණන් වහන්සේ”මහණෙනි මාගේ නිය පිට තිබෙන පස් ප්‍රමාණය ද වැඩි, මහ පොළොවේ ඇති පස් ප්‍රමාණය දැ”යි විමසූහ. මහ පොළොවේ ඇති පස් වැඩි යයි භික්ෂූහ පැවසූහ.”එසේ නම් මහණෙනි, මේ ලොව ඉන්නා මිනිසුන් මිය ගිය පසු නැවත මනුෂ්‍ය ලෝකයට, සුගතියට පැමිණෙන්නේ මේ නිය පිටට ගත් පස් ටික තරම් සුළු පිරිසකි. බහුතරයක් නිරයේත්, තිරිසන් ලෝකයේත් උපත ලබන්නේය.”මිනිසත් බව ලැබීම ඉතා දුෂ්කර බව ‘නඛ සිඛා’ සූත්‍රයේ දී පෙන්වා දුන් උන්වහන්සේ ලෝක සූත්‍රයේදී මෙසේ අවධාරණය කළහ. “යම් රාත්‍රියක මම සම්බුද්ධත්වයට පත්වූයේ ද, යම් රාත්‍රියක මම පිරිනිවන් පෑවේ ද, ඒ අතර කාලයේදී මම යමක් දේශනා කළේ ද, විස්තර වශයෙන් දැක්වූයේ ද එය ඒ ආකාරයෙන් ම සිදුවන්නේය. වෙනත් ආකාරයකින් සිදු නොවන්නේය.”ලෝක සත්‍යය එය වුවද මිනිසුන් මෙය දකින්නේ නැත.අපි වාසනාවන්ත පිරිසක් වෙමු. අප උපත ලැබුවේ උතුම් දේශයකය. දන්ත ධාතූන් වහන්සේ දෙනමක් වැඩ හිඳින්නේ මේ දේශයේය. ශ්‍රී මහා බෝධීන් වහන්සේ, දකුණු අකු ධාතූ®න් වහන්සේ, පාත්‍රා ධාතූන් වහන්සේ, ශ්‍රීපාද පද්මය, මේ සියල්ල අප රටට හිමි පූජනීය වස්තුය. ලොව කිසිදු රටකට මේ භාග්‍යය හිමි වී නැත. එහෙත් සියයට අනූපහක් පමණ වූ ලාංකික පාරම්පරික බෞද්ධ ජනතාව මේ වටිනාකම තේරුම් ගන්නේ නැත.අප ජීවත් වන්නේ සුවිශේෂී මොහොතකය. එය ක්ෂණයකින් නැතිවී යන්නේය. ක්ෂණ සම්පත්තිය ලෙසින් හැඳින්වෙන්නේ එයයි. මේ අවස්ථාව, සංසාරයේ යථාර්ථය පිළිබඳ මැනැවින් දන්නවා නම් ගතකරන මේ ජීවිත සපුරා වෙනස් කර ගන්නේය. පංචකාමය පසුපස හඹායන ගමන, ධනය, කුලය පසුපස එළවීම නවතා දමන්නේය. පින පසුපසම යන්නේය.නිවන් දකින තුරු අපට උපකාරී වන්නේ පින පමණි. පව් රැස් කරන්නේ මෙය නොදන්නා පිරිස්ය. ඔවුන්ට විඳින්නට වන විපාක අඩු නොවන බව ද මතකයේ තබා ගත යුතුය.”ලිප ගිනි මොළවන තෙක් දිය සැළියේ සැපයක් යයි කකුළුව දිය කෙළියේ” ”කරන කලට පව් මීරිය මී සේ ඳින කලට දුක් දැඩිවෙයි ගිනි සේ”ලෝ වැඩ සඟරාවේ සඳහන් වන්නේ මේ සත්‍යතාවයි. ඔබට මෙසේ සිතෙන්නට පුළුවන.”මේ මිනිස්සු මිනී මරනවා. කුහක කම් කරනවා. මොන වැරැදි කළත් ලස්සනට ජීවත් වෙනවා. කාටවත් කරදරයක් නැති අපි සැමදාම දුක් විඳිනවා.” එහෙත් බුදුරජාණන් වහන්සේ මෙසේ දේශනා කළහ.”නහී පාපං කතං කම්මං - සජ්ජු ඛීරංව මුච්චතී ඩහන්තං බල මන්චේතී – භස්මන්ජන්නෝව පාවකෝ”කෙනෙක් කරන ලද පාපය එසැණින් ම විපාක නොදෙන්නේය. අළුයට සැඟවී ගත් ගිනි පුපුරු සේ අප පසු පසම පැමිණ විපාක දෙන්නේය.තිස්වසරක් පුරා මිනිසුන් අමු අමුවේම මරා දැමූ ත්‍රස්තවාදීන්ට සිදුවූ විපත මෑත කාලීනව අප සියැසින් දුටුවෙමු. දිට්ඨධම්ම වේදනීය වශයෙන් මේ ජීවිතයේ දී ම ඔවුන් විපාක ලැබූහ.”කණ කැස්බෑවා වියසිදුරෙන් අහස බලනවා වගේ” යන්න ජනවහරේ එන කියමනෙකි. බුදුරජාණන් වහන්සේ ‘දුතිය ඡිග්ගල’ සූත්‍රයේදී දේශනා කළ උපමාවකින් ජනවහරට ආ උපමාවකි. සංසාරේ පව් රැස් කරමින් දුගතියට ගිය පුද්ගලයා නැවත සුගතියේ ඉපැදීම ඉතා දුර්ලභ බව එයින් පෙන්වා දී ඇත.බුදුරජාණන් වහන්සේ අවුරුදු හතළිස් පහක පමණ කාලයක් දහඅට දහසකට ආසන්න සූත්‍ර දේශනා සිදු කළහ. මේ දේශනා විමසා බැලීමේදී කෙනෙක් සතර අපා ගතවන කරුණු 11ක් හඳුනා ගත හැකිය. සතුන් මැරීම, සොරකම, වැරැදි කාම සේවනය, බොරු, කේළාම්, පරුෂ වචන, හිස්වචන කීම, අනුන්ගේ දෙයෙහි ආශාව, දැඩි ලෝභය, තරහව, මිථ්‍යා දෘෂ්ටිය සහ මත්ද්‍රව්‍ය භාවිතය ය.කෙනෙක් මේ අකුසලයන්හි නිරත වූයේ නම් නිසැකව ම ඔහු අගතියට පැමිණෙන්නේ ය. සංකර ගමනේ සතර අපායට නොයන්නේ සෝතාපන්න මාර්ගයට යොමු වූ කෙනෙක් පමණි. ඔබට ලැබී තිබෙන්නේ සුවිශේෂ අවස්ථාවකි. මම තව දුරටත් සංසාර ගමනේ දුක්විඳිනවා ද, ධර්මය අවබෝධ කොට කුසල් වඩා සසරින් එතෙර වෙනවා ද යන්න ඔබම තීරණය කළ යුතුව ඇත.බුදුරජාණන් වහන්සේ ගේ ධර්මය සංදිට්ඨික ධර්මයකි. එනම් මේ ජීවිතයේ ද අවබෝධ කළ හැකිය. අකාලිකය. තුන් කල්හි ම සුදුසු ධර්මයක් වන්නේය. ඒහි පස්සික, ඇවිත් බලා පිළිගන්න කියන තරමට නිර්මල දහමකි. ඕපනයික, තමන්ගේ ජීවිතයට ගලපා බලා පිළිගත හැකිය. පච්චත්තං වේදිතබ්බෝ විඤ්ඤෝ හීතී, තම තමන් ගේ නුවණට අනුව අවබෝධ කරගත හැකි ධර්මයකි. ඔබ මේ කරුණු ටික නිවැරැදිව තේරුම් ගන්නේ නම් මේ ජීවිතයේ දී ම ධර්මයේ ඵල නෙලා ගැනීම අපහසු වන්නේ නැත. ඔබ විසින් කළ යුතු වන්නේ කුමක්ද?පළමුව මේ ජීවිතයේ දී ධර්මය අවබෝධ කරගැනීමට උත්සාහ කළ යුතුය. දෙවනුව මරණින් මතු සුගතියෙහි ම ඉපැදීමට සැලසුම් කරගත යුතුය. තෙවනුව සතර අපාගත වීමට, නිරයට යන ගමන නතර කිරීමට උත්සාහ කළ යුතුය.අප ටික ටික පින් රැස් කර ගත යුතුය. ඒ සඳහා දාන, ශීල භාවනා වැඩිය යුතුය. ඔබ මලක් සිඹින මොහොතක් තරම් වේලාවක් මෛත්‍රී සිත වැඩුවේ නම් රහතන් වහන්සේ සිය නමකට දෙන දානයකට වඩා පින් අත්වන්නේය. පසේ බුදුවරු සිය නමකට දෙන දානයකට වඩා පින් සිදුවන්නේය. ලොව්තුරා බුදුරජාණන් වහන්සේට දෙන දානයට වඩා පින් සිදුවන්නේය. එසේ නම් පින් රැස් කරගන්නට ඔබට ඕනෑ තරම් කාලය තිබේ. මේ නිසා කල්ප ගණනකින් අප ලද මිනිසත් බවින්, උදාවූ මේ අසිරිමත් මොහොතේ උතුම් තිසරණය සරණ ගොස් ආර්ය කාන්ත ශීලයක පිහිටා සංසාර දුකින් අත්මිදීමට කල්පනා කරගනිමු.අප වෙසෙන මේ පින් බිමේ සියයට හැත්තෑහයක් පමණම වෙසෙන්නේ බෞද්ධ ජනතාවය. බුදුරජාණන් වහන්සේ ගේ නව අරහාදී බුදුගුණ පිළිබඳවත් නිසි අවබෝධයක් ඇත්තේ ඉන් සුළු පිරිසකට පමණි. දෙදහස් හයසිය ශ්‍රී සම්බුද්ධත්ව ජයන්තියට පිළිවෙතින් පෙළ ගැසෙන අප බුදු ගුණ නවය හෝ නිවැරැදිව දැනසිටීම අත්‍යවශ්‍යය.සටහන -රමණී සුබසිංහ</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>20</day>
    </date>
    <link>http://www.silumina.lk/2010/06/20/_art.asp?fn=as1006203</link>
    <topic>නෙළුම් විල</topic>
    <author/>
    <content>නෙළුම් විලගුණසිංහ හෙට්ටිආරච්චිමාරැඳී සිටි කඩපිලෙන් කෙඳිරියක් ඇසිණ.මේ උදෑසන ම කෙඳිරි ගාන්නේ කවුරුන්දැයි මම විපරම් කළෙමි.වියපත් පිරිමියෙක් බිම වැතිරී සිටියේ ය. අතක් ද වෙළා තිබිණ.‘අනේ නෝන බොන්න වතුර ටිකක් දෙන්න! බුදු බව අත්වෙයි!’ ඔහු කෙඳිරිය අතරින් ම මිමිණුවේ ය.මගේ ගමන්මල්ලෙහි උණු දිය බඳුනක් විය. මම ඉන් ටිකක් ඔහුට පෑවෙමි.හේ අමාරුවෙන් නැගිට බිම හිඳ ගත්තේ ය.‘ඉස්පිරිතාලෙං ටිකැට් කැපුව. යාගන්න අමාරුයි! මෙතන හාන්සි වුණා.’‘ඇයි ගෙදරින් ආවෙ නැද්ද? දරුවො නැද්ද?’‘මං කසාද බැඳල නෑනෙ. ඉන්නෙ සහෝදරියක් ළඟ.’මගේ පපුව පත්තු වී ගියේ ය. ත්‍රිරෝද රියක නංවා ඔහු පිටත් කොට හැරිය යුතු යැයි මට සිතිණ.‘වාහනයක් ගේන්න ද?’එසේ අසමින් ම මම මුදල් පසුම්බියේ ඉතිරි වූ මුදල විපරම් කළෙමි. රිය ගාස්තු ගෙවන්නට තරම් මුදලක් එතුළ නොවීය.එකෙණෙහි ම මා පිටුපස සිට කිසිවකු කතා කරනු ඇසුණෙන් මම පිටුපස හැරුණෙමි. එහි සිටියේ උදෑසන වැඩට යමින් සිටි දියණිවරුන් දෙදෙනෙකි.‘මොනව වෙලා ද?’ ඔවුහු විමසූහ.සිදු වී ඇති දේ විස්තර කරමින් ම මම ඔවුන්ට මගේ යෝජනාව ඉදිරිපත් කළෙමි.‘අපි මෙයාව ත්‍රීවිලර් එකක යවමු ද?’‘ඔව්. එහෙමවත් කරමු. අපි දෙන්නං සල්ලි’ ඔවුහු සියයේ කොළයක් මට දිගු කළහ.මම ත්‍රිරෝද රියක් සොයාගෙන රථ ගාලට ගියෙමි. එහෙත් ඒ අවස්ථාවේ එහි රියක් නොවී ය. වටපිට බලන විට පොලිස් නිලධාරීන් කිහිප දෙනකු සිටිනු දුටු මම ඔවුන් වෙත ගොස් සිද්ධිය කීමි.ඒ ඇසූ ඔවුහු වගකීම සිය’තට ගත්හ.වාහනයක් ගෙන්විණ. රෝගියා එහි නැංවිණ. රිය රෝගියා ගේ නෑයන් සොයා පිටත් විණ.මසිතට සැහැල්ලුවක් දැනිණ.මේ සත් ක්‍රියාවට දායක වූ මාකඳුරේ රෝෂිණී, අකුරුගොඩ දිළිණි දියණිවරුනි, මාතර පොලිස් ස්ථානයේ සැරයන් විජේතිලක (26655), කොස්තාපල් සමන් (10261), කෝප්‍රල් චන්දිමාල් (56108) මහත්වරුනි, කුමාර රියැදුරු මහතාණනි, ඔබ සැමට යහපත සිදුවේවා!  කොක්මාදුව සෝමා පතිරණ මහත්මිය විසින් යොමු කරන ලද ලිපියක් ඇසුරිනි.මගේ සැමියා මට හදිසි දුර ඇමතුමක් දුන්නේ ය.“හරි වැඩේනෙ. මගෙ පර්ස් එක නැතිවෙලානෙ.” ඔහු කීවේ ය. මා තුළ ඇති වූයේ ගැස්මකි. මගේ ක්‍රෙඩිට් කාඩ් පත ද වූයේ එහි ය.“කොළඹ ඉඳල හොරණට යනකොටයි මේක වෙලා තියෙන්නෙ. දැන ගත්තෙත් ඔෆිස් එකට ආවට පස්සෙ. අයිඩින්ටියත් ඒකෙ. ලයිෂන් එකත් ඒකෙ. රුපියල් තුන් දාහක් විතරත් තිබුණ. අපරාදෙ” ඔහු සුසුම් ලෑවේ ය.මම වහාම අදාළ බැංකුවට කතා කොට ක්‍රෙඩිට් කාඩ් පත අවලංගු කරවා ගතිමි.සියල්ල සිදු වී පැයක් පමණ ගත වන්නට ඇත.දුරකථනය නාද විය.කතා කළේ ආගන්තුකයෙකි.“ඔය ගොල්ලන්ගෙ පර්ස් එක මට හම්බ වුණා. ඒක මං ළඟ පරිස්සමට තියනව. මං දැන් ඉන්නෙ හුඟක් දුර.. දවස් දෙක තුනකින් මං ඒක ඔයගොල්ලන්ගෙ ගෙදරට ම ගෙනත් දෙන්නං. ඊට කලින් මං මේ කතා කරල කිව්වේ මේ ආරංචියෙන් ඔයගොල්ලන්ගෙ හිතට සහනයක් ලැබෙන හින්දා?”“අනේ හුඟක් ස්තුතියි මල්ලි. ඔයා අපිට දුන්නු ආරංචිය නං ලොකු සැනසිල්ලක් ම තමයි. ඔයාට පුළුවන් වෙච්ච වෙලාවක ගෙනත් දෙන්ඩකො.”මම වහාම සැමියාට ද මේ තොරතුර දැන්වීමි. ඔහු ද ලද්දේ අපමණ සැනසීමකි.ඊට පසු දින කිහිපයේ ම ඉඩක් ලද හැටියේ ඔහු අප අමතා සම්බන්ධතාව පවත්වා ගෙන ගියේ ය.මං හෙට එනව. එන හැටි කියන්නකෝ” යි තුන් වැනි දිනයේ ඔහු විමසී ය. මම ගෙදරට එන පාර කීමි.පොරොන්දු ප්‍රකාර ම ඔහු පැමිණියේ ය.“මෙන්න පර්ස් එක. බලන්න තිබිච්ච දේවල් ඒ විදිහට ම තියනවද කියල” ඔහු එය අපට දුන්නේ ය.සියල්ල තිබූ ලෙස ම තිබිණ.අප නිවෙස සොයා ගෙන පැමිණ අපට සැනසිල්ල උදා කළ මේ දෙව් පුතු දෙස අප බලා සිටියේ පහන් සිතිනි.ඇල්පිටියේ බොගොඩ, පිටිගල පාරේ චමින්ද උපුල් කුමාර සොයුරාණනි, ඔබේ යහ ගුණ සුවඳ ලොව පුරා විහිදෙන්නට මෙසේ නෙළුම්විලට මුදා හරිමි.ඔබටත් ඔබේ මාපිය සොයුරු සොයුරියන්ටත් යහපත සැලසේවා!  ඇල්ලගාව සේනානි කාරියවසම් මහත්මිය විසින් යොමු කරන ලද ලිපියක් ඇසුරිනි.මගේ ලොකු දුවට වසර එකහමාරක දරු පැටියෙක් සිටී. පොඩි දූ සමඟ ගෙදර සිටිද්දී මට නිතර - නිතර ඔවුන් මෙනෙහි වෙයි. දරු කැක්කුමට දුර බැහැර නොබලා එහි යන්නම හිතෙයි. එහෙයින් අපි දෙදෙනා ම මගට බසිමු. මෙය බොහෝ විට සිදුවන්නකි.දියණිය යහතින් සිටිනු දැක, මුනුබුරු සිඟිත්තා වඩා සිඹ තුරුලු කරගත් විට හිත පිරෙන්නේ අපමණ සතුටකිනි.එදින ද එසේ විය. සවස් වනතුරු අප ගත කළේ සතුටිනි, සැනසීමෙනි. එහෙත් සවස් වරුවේ සියල්ල වෙනස් විය.දරුවා වමනය කරන්නට පටන් ගත්තේ ය. අත් බේත් දුන්න ද පලක් නොවූයෙන් රාත්‍රියේ අපි වෛද්‍යවරයකු සොයා ගියෙමු. රෑ දහයට පමණ ඇත.විදුලි බුබුළු නිවා දමා තිබිණි. වෛද්‍යවරයා පසුවූයේ නින්දේ ය. අපි සීනුව නාද කළෙමු.‘මොකද මෙච්චර රෑ වෙලා?’ යි කියමින් වෛද්‍යවරයා එළියට ආවේ ය. මුහුණ පුරා වැවී තිබුණු රැවුල අත ගා, ඇඟ මැලි කැඩු ඔහු අනතුරුව බෙහෙත් නියම කළේ ය. අපි ගාස්තුව ගෙවීමු. බෙහෙතින් පලක් නොවූයේ වමනය යෑම නොනැවතුණු හෙයිනි. එහෙයින් රෑ එකොළහට පමණ කිට්ටුව රජයේ රෝහලට දරුවා රැගෙන ගියෙමු.රෝහල පැවතියේ අඳුරේ ය. අප ගමන් කළ ත්‍රිරෝද රියේ රියැදුරු වසන ලද ගේට්ටුවට තඩි බෑවේ ය. ටිකකින් එය යම් පමණ ඇරිණ.‘ඉස්පිරිතාලෙ දොස්තර නෑ. තව කිලෝමීටරයක් ගියාම ඩොක්ටර් ඉන්නව. බේත් ගන්න හරි, ලෙඩෙකුව නවත්තගන්න හරි එයා ළඟට තමයි යන්න ඕනැ’ ගේට්ටුවෙන් එබුණු කෙනෙක් කීවේ ය.අපිදු කිව් හැටියට කළෙමු.වෛද්‍යවරයා නිඳා ගෙන සිටි බැවින් ඔහු අවදි කිරීමට දිගින් දිගට ම සීනුව හැඬවීමට අපට සිදු විය. අවසානයේ අවදි වී පැමිණි වෛද්‍යවරයා දරුවා පිරික්සා බෙහෙත් දුන්නේ ය. අපි ගාස්තු ගෙවීමු. ඒ බෙහෙතින් හෝ දරුවා සුවපත් වෙතියි යන සැනසිල්ලෙන් ආපහු ආව ද ඒ සැනසිල්ල සිහිනයක් පමණක් විය. එහෙයින් යළි උදෑසන ම ඒ රෝහල වෙත ම යෑමට අපට සිදු විය.වමනය යෑම නිසා දරුවා ගේ ඇඟ වියැළී තිබිණ. අප ගෙන ගිය ජලය ද අවසන් විය. එහෙයින් රෝහලින් උණු දිය සොයා යෑමට අපට සිදු විය. එහෙත් බොයිලේරුව කැඩී තිබිණ. සිදු වූයේ ළඟ පාත ගෙදරකට දිවීමට ය. එහි ද උණු දිය නැති බව පැවසිණ. දරුවා දිය ඉල්ලා මරහඬ තලමින් සිටියේ ය. අවසානයේ ඔහුට පොවන්නට සිදු වූයේ තේ ටිකකි.මා මේ සටහන ලීවේ කුණ්ඩසාල පෙදෙසෙහි දරුවකුට අසනීප වූ විට මුහුණ දීමට සිදු වන හිරිහැරය ගැන හදපිරි දුකිනි.  කොටුගොඩ, නැදගමුවේ, ස්වර්ණා අරංගල්ල මහත්මිය විසින් යොමු කරන ලද ලිපියක් ඇසුරිනි.වෙසක් උන්නැහේ යනු බෙහෙවින් සුන්දර, අහිංසක ගැමියෙකි.සිහින් සිරු’රැති හේ කොටු සරමකුත්, බස් කොන්දොස්තර කෙනකු සිහි ගන්වන අත් කොට කාකි කමිසයකුත් හැඳ පාරට බසී. ඔහු යන්නේ තරමක් ඉදිරියට නැමීගෙන, දෑත පිටුපසට තබා, එක අතකින් සරමේ පිටුපසින් අඩක් ඔසවාගෙන ය.මෙසේ යන විට, යටට ඇඳ ඇති නිල් කොටු වැටුණු අමුඩ ලේන්සුවේ කොනක් පෙනේ.දවසේ තොරතුරු දැන ගනු පිණිස මෙසේ හන්දියේ කඩයට පැමිණීම ඔහු ගේ දින චරියාවේ කොටසකි.ගමේ බොහෝ විට මොකක් හෝ දෙයක් සිදු වෙයි. එක්කෝ පිරිතකි. නැත්නම් බණකි. එක්කෝ මඟුලකි. නැත්නම් තොවිලයකි. බලාපොරොත්තු වූ හෝ නොවූ මරණයක් ද සිදු විය හැකි ය. මේ ඕනෑ තැනක වෙසක් උන්නැහේ දැකිය හැකි ය. ආරාධනා කළත් නොකළත් ඒවාට සහභාගිවීම යුතුකමක් යැයි ඔහු සිතුවේ ය.වෙසක් උන්නැහේ හීනියට පුවක් කැපීමෙහි රුසියෙකි. බලා සිටින්නන්ට ආසා හිතෙන තරම් ලස්සනට ඔහු පුවක් කපයි. එහෙයින් ම බුලත් හෙප්පුව සැකසීම ඔහුට බාර වෙයි. දානයට පලතුරු, තැඹිලි කැපෙන්නේ ද, ගොක්කොළ පහන් පැල තැනෙන්නේ ද මළ ගෙයක ගොක් රැහැන් කැපී මග දෙපස සැරසෙන්නේ ද ඔහු ගේ අතිනි.වෙසක් උන්නැහේට ම අනන්‍ය වූ ඔහු ගේ සුවිශේෂ නිර්මාණය එළි දකින්නේ වෙසක් දා රැයේ ය. ඒ නිර්මාණය වෙනුවෙන් ඔහු සූදානම් වන්නේ දින කිහිපයක සිට ය. මේ නිර්මාණයට අයත් වන්නේ ඇඳුමක් සහ තොප්පියකි.ඇඳුම නිමවන්නේ නොයෙක් පාටැ’ති සව් කරදාසි රැළිවලිනි. තොප්පිය හැදෙන්නේ දිළිසෙන සරුවපිත්තල හැඩතලවලිනි.වෙසක් සඳ පායන්නට මොහොතකට පෙර ගම පුංචි අඳුරක ගිලෙයි. වෙසක් උන්නැහේ ගෙයින් එළියට බහින්නේ මේ අඳුර අතරිනි.ඔහු සැරසී සිටින්නේ අර සව් රැළි ඇඳුමිනි. හිසෙහි පැළඳ සිටින්නේ අර සරුවපිත්තල තොප්පියයි. ටෝච් බැටරි කිහිපයක් එකට තබා බැඳි පෙට්ටියක් ඉනේ පිටුපසට හිර වී තිබේ. ඊට සම්බන්ධ වයර දෙකක් ඔස්සේ විදුලිය ලබන පුංචි විදුලි බුබුළු කිහිපයක් ඔහු ගේ වෙසක් සැරසිල්ල එළිය කරයි.විදුලි එළියෙන් දිළිසි - දිළිසී, ගම පුරා ඇවිද යන වෙසක් උන්නැහේ පිටුපස ගැමි දරුවන් පෙළගැසෙන්නේ ඉමහත් ආස්වාදයකිනි.තනිකඩ දිවියක් ගෙවූ වෙසක් උන්නැහේ හෙවත් ඩවුන්දසේකරයන් අද නැත. එහෙත් හඳපාන්ගොඩ අරකාවිල ගම්මුන් පහුගිය වෙසක් සන්දියේ ද ඔහු සිහිපත් කළේ ආදරයෙනි.  පන්නිපිටියේ දෙපානම, ගයාදාස පරණවිතාන මහතා විසින් යොමු කරන ලද ලිපියක් ඇසුරිනි.මහත්මයා, මගෙ දූට පොලිස් වාර්තාවක් ගන්න තියෙනවා.” ගංගොඩවිල සාරානාත් විහාරස්ථානයේ පැවති දායක සභා රැස්වීමෙන් අනතුරුව මම ග්‍රාමසේවා නිලධාරිවරයාට පැවසීමි.“එහෙනං සඳුදා උදේ නවයට කාර්යාලෙට එන්ඩ!” ඔහු පැවසීය.“දුව උදේ 7.30 වෙනකොට රැකියාවට පිටත් වෙනව.”“එහෙනං උදේ 7.15 වෙනකොට එන්න”“හොඳයි” අපි සමු ගතිමු.සඳුදා උදේ 6.30 පමණ වනවිට අප නිවසෙහි දුරකථනය නාද විය.“අද 7.15 වෙන කොට මගෙ කාර්යාලෙට එනව නේද? මං මේ මතක් කරන්න කතා කළේ.”ඒ ග්‍රාම නිලධාරි මහතා ය.“ඔව් ඔව් එනව. බොහොම ස්තුතියි සිහිපත් කළාට” අපි එහි ගියෙමු.ග්‍රාම නිලධාරිවරයා අදාළ ආකෘති පත්‍රය පිරවීමට පටන් ගත්තේ ය.“8.30 වෙනකොට ඉස්කෝලෙ දෙමාපිය රැස්වීමට යන්න තියනව“ ඒ අතර ම ඔහු කීවේ ය.ඔබතුමා අසාමාන්‍ය සේවයක් නෙ කරන්නෙ.”“ඔව්, මහත්තයො මම උදේ 7.15 වෙනකොට කාර්යාලෙට එනව. උදේ වරුවෙ වැඩිපුර කාලයක් වැඩ කරනව. හවසටත් වැඩි පුර කාලයක් වැඩ කරනව. දවසකට කොහොම හරි පැය දෙක තුනක් වැඩි පුර වැඩ කරනව. ඒත් අතිරේක ගෙවීමක් ලබන්නෙ නෑ.”මට ඔහු කෙරෙහි මහත් පැහැදීමක් ඇති විය. ඔහු වැනි නිලධාරියකු ලැබීම අපේ වාසනාවකි. ගංගොඩවිල ග්‍රාමසේවා වසමේ (526 බී) සමන් පෙරේරා ග්‍රාම නිලධාරිතුමනි, දොළොස් ලක්ෂයක් රාජ්‍ය සේවක ප්‍රජාවට ඔබ කදිම ආදර්ශයකි. ඔබට යහපත සැලසේවා!  ගංගොඩවිල, සුමනසිරි කොටුවේගෙදර මහතා විසින් යොමු කරන ලද ලිපියක් ඇසුරිනිනෙළුම් විල, සිළුමිණ, ලේක්හවුස්, කොළඹ</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>20</day>
    </date>
    <link>http://www.silumina.lk/2010/06/20/_art.asp?fn=as1006204</link>
    <topic>සුර ලෝකෙ සිට අම්මා මගේ දිහා බලාන ඉන්නවා</topic>
    <author>සටහන - උපාලි සමරසිංහ</author>
    <content>සුර ලෝකෙ සිට අම්මා මගේ දිහා බලාන ඉන්නවා- ප්‍රවීණ චිත්‍රපට අධ්‍යක්ෂිකා සුමිත්‍රා පීරිස්සිංහල සිනමා අම්බරයෙහි සුපිපි ඉරබටු තරුව ඇයයි. ගැහැනු ළමයින්ගෙන් පටන් ගෙන සක්මන් මළුව දක්වා ඇය පැමිණි ගමන් ම¼ඟ අතිශය දුෂ්කරය. එමෙන්ම අතිශය සුන්දරය. ගඟ අද්දර ඇගේ සිනමා යෞවනය හොඳින් තෝරා දුන් මොහොතකි.සාගර ජලයේ හීන් කෙල්ල, ගැහැනු ළමයි හි කුසුම් ගඟ අද්දර නිර්මලා වැනි චරිත ඈ තුළ පරිකල්පනය වූයේ කෙලෙසකද? නව කතාවේ ආ චරිතවලට වඩා එහි මස් ලේ සුවඳින් පිරුණු ජීවමාන බවක් එක් වී තිබිණ. විචාරකයන් ඇයට කීවේ ස්ත්‍රීවාදි සිනමාවේ පෙරගමන්කාරිය බවයි.මේ තරම් විශිෂ්ට ලෙස ඇය ස්ත්‍රීන් රිදී තිරය මත මැව්වේ කුමන ආභාසයකින්දැයි මම සොයා බැලීමි. ඇත්තටම ඇගේ ජීවන ආචාර්යතුමිය වූයේ තම පෙම්බර අම්මාය. මේ අම්මා කිසිදු ආකාරයක සෞන්දර්යවාදී හැඟීම් තිබුණු ගැහැනියක නොවේ. ඒත් ඇය දරුවනට ජීවිතය උගැන්වූයේ ඉඟියෙනි. මේ අපූරු මව ගැන කතා කරන්නට ප්‍රවීණ චිත්‍රපටි අධ්‍යක්ෂිකා සුමිත්‍රා පීරිස් මා අබිමුව හිඳී.මගේ මව කෝනීලියා හැරියට් වික්‍රමසිංහ. නම එහෙම වුණාට ඉතාම පිරිසුදු බෞද්ධ මවක්. දකුණේ පයාගල ඇගේ ගම. පියා බොරළුගොඩ හැරී ගුණවර්ධන. පිලිප් ගුණවර්ධන මහත්මයගෙ වැඩිමල් සහෝදරයා. හෙන්රි කියලයි සමහරු කතා කළේ. මා හිතන්නේ මේ දෙන්නා එකතු වෙලා තියෙන්නේ යෝජනාවකින්. නැත්නම් පියා සබරගමුවෙන් දකුණට යන්නෙ කොහොමද? පයාගල උපත ලැබුවත් ටික කලෙකින්ම අප අවිස්සාවේල්ලට පදිංචියට ගියා. මා හිතන්නේ ඒ රා සුවඳ පිරි පරිසරය, කුණුහරුප කියන සමහර මිනිස්සු, උඩුකය නිරාවරණය කළ ලොකු බඩ ගෙඩි තියෙන මුදලාලිලා රා පීප්ප, මේවායින් අපව වෙනස් කරලා හදන්න අම්මට ඕනෑකමක් තිබුණා.ඒ වගේම තාත්තා නීතිඥයෙක් ලෙස අවිස්සාවේල්ල උසාවියෙ වැඩ කළ නිසා අපි අවිස්සාවේල්ලෙ පදිංචියට ගියා. අයියා අක්කා මල්ලි අතර පවුලේ තුන්වැනියා ලෙසයි මා ඉපැදුණේ. දැන් නම් අයියා නැතිවෙලා. ඒ කාලෙ දැන් වගේ අධ්‍යාපනයට තරග කළේ නෑ. ගැහැනු ළමයෙක් වුණාම යම්තම් අකුරු ටිකක් ලියන්න කියවන්න ඉගෙන ගත්තාම ඇතියි කියන ස්ථාවරයයි මාපියන් තුළත් තිබුණේ. අම්මගෙ අම්මා අපෙ ආච්චි සිංහල ගුරු පුහුණුව ලැබූ කාන්තාවක් වුණාට අම්මව පාසල් ඇරලාවත් නෑ.ඒත් ගෙදරට ටියුෂන් ගුරුවරු ගෙනැවිත් උගන්නලා තිබුණා. ඇයට ඉංගී‍්‍රසි සිංහල භාෂා ඉතා චතුරව කතා කරන්නත් ලියන්නටත් හැකියාව තිබුණා. මුලින්ම මාව අවිස්සාවේල්ල ශාන්ත මේරි විද්‍යාලයට තමයි යැව්වෙ. එතකොට මට අවුරුදු 7 ක් විතර. ඇය ඇඟිලි ගගහා මට උගන්වන්ඩ උත්සාහ කළේ නෑ. ඇය කල්පනා කළේ හොඳ චරිතවත් දුවක් සමාජයට දායාද කරන්න විතරයි. ඒත් ලියන්න කියන්න තරම්වත් උගත්කම අවශ්‍යයි කියන මතය එයාටත් තිබුණා.යුද්ධ කාලෙ කොළඹ විශාඛා විද්‍යාලය බණ්ඩාරවෙලට ගෙනියනවා. අක්කා ඉගෙන ගත්තෙ එහි බෝඩින් වෙලයි. අවුරුදු 8 - 9 විතර කාලේ විශාඛා විදුහල නැවත කොළඹට ගෙනාවට පස්සෙ අම්මා මාවත් විශාඛාවට ඇතුළු කළා.සුමිත්‍රා ගේ මෑණියන්මාත් හොස්ටල් එකේ තමයි හිටියෙ. ගමේ ගිහිල්ලා නැවත හොස්ටල් එකට ගෙන එන කොට අම්මට මොන තරම් දුක්බර කතා කිව්වත් ඇය ඇහුවෙ නෑ. ඇයගේ හිත හරිම තදයි. දරුවන්ට කවලා පොවලා තමන් විසින් ම මහන ඇඳුම් අන්දවලා සතුටු කරන්න ඇය කැමැති වුණත් තීරණයක් ගත්තොත් ඒ තීරණය වෙනස් කරන්නෙ නෑ. වෙලාවට හොස්ටල් යන්න එන්න කිව්වාට අපට බැහැයි කියන්න බෑ.හුරතල් කිරීමට වඩා වගකීම ඉටු කරන්න ඇය කල්පනා කළා විය හැකියි. මං පුංචිම කාලේ අම්මව මට පෙනුණේ මහ යෝධ කාන්තාවක් ලෙසයි. සාමාන්‍යයෙන් ඇය උසයි. ඇඟ ලොකුයි. බොහොම ගාම්භීර පෙනුමක් තිබුණා. ඇවිද්දෙත් ඒ විදියට. එහෙත් හරිම කරුණාවන්තයි. වැඩට හිටිය අයට වුණත් සැර වුණේ නෑ. යතුරු ඉනේ ගහගෙන ලුණුපොල් කට්ටේ ඉඳන් හැම දේටම ඇඟිලි ගගහා හොයන ළමා තැනීලා ගැන ඇය විවේචනය කළා මතකයි.කාටත් එක වගේ සැලකුම් කරන්න ආසයි. හැබැයි! බොරුව නම් පෙන්නන්නට බැහැ. මිනිසුන්ගේ ප්‍රශ්න ඉදිරිපිට හරිම සංවේදීයි. අම්මාගෙ අම්මා හා තාත්තා. ඒ කියන්නෙ අපේ ආච්චියි සීයයි පෞද්ගලිකව අරක්කු නිෂ්පාදනාගරයක් පවත්වාගෙන ගිය අය. ඒව්එධ් ඩිස්ටලරීස් කියලා ඒකෙ නම. එහි කොටස් මෑතක් වනතුරුම මට තිබුණා.ඒ කාලෙ ස්කාගාර සංස්ථාව පිහිටවලා නෑ. රජයටත් අරක්කු නිපදවා දුන්නේ ඒ කට්ටිය. ඒ රා සුවඳ අරක්කු ගඳ පිරි පරිසරයෙන් ඈත් වෙලා අවිස්සාවේල්ලෙ ඉඩම් අරන් අම්මා හා තාත්තා ගියෙත් ඒ නිසා කියලා අහලා තියෙනවා. අපේ මහගෙදර පයාගලවත් අප පදිංචියට හිටපු අපේ ගෙදරවත් ඒ කාලෙ ලයිට් තිබුණෙ නෑ. කළුවර මකා ගත් පුංචි පහන් එළියෙන් තමයි පොත පත කියෙව්වෙ.අවිස්සාවේල්ලෙ සීතල දිය කඳුරු අතරේ දං බෝවිටියා කඩමින් ලන්දෙ ඉඳන් ඇළට පැනලා තිත්ත පැටව් අල්ලන්න මාත් යනවා. අපට කිසිම අඩුවක් නැති වුණත් මේ ළඳු කැලෑවල පීරලා ලබා ගත් සුන්දරත්වය මා හිතන්නෙ අපේ පෞරුෂය දියුණු කළා. අම්මා මේක දැන හිටි නිසා තහංචි දැම්මෙත් නෑ. ඛ්රිම නීතිගරුකව ජීවත්වූ මේ අම්මා බොරුවට රටට ලෝකෙට පෙනෙන්න සිල් රෙද්ද කරේ තියන් පන්සලට ගියෙත් නෑ. ගෙදර මස් මාංශත් ඉව්වා.ඒත් සත්ත්ව කරුණාව බොහොමයි. විශේෂයෙන් මනුෂ්‍යයන්ට පුදුමාකාර ළෙන්ගතුකමක් තිබුණා. මිසි නෝනා කියලා කෙනෙක් අම්මලා පුංචි කාලෙ ඉඳලම ළඟ ආශ්‍රයකින් ගෙදර හිටියා. අපවත් බැලුවෙ මිසි නෝනා.එයාට නිසි කලවයස ආවාම රපියෙල් කියලා දන්නා කෙනෙක්ව සම්බන්ධ කරලා අවිස්සාවේල්ලෙ ගෙදර ලොකුවට මඟුලක් කාලා අක්කරයක ඉඩමක් දීලා රන් බඩු දීලා පිටත් කැර හරින්න තරම් අපේ අම්මා උසස් මානුෂිය ගුණාංග තිබුණු කෙනෙක්. අද ඒ මිසි නෝනගේ දරුවො අපටත් වඩා දේපළ තියෙන අය. අපෙ අයියා ගාමිණි ගුණවර්ධනට තිබුණෙ ලොකු බෝට්ටු පිස්සුවක්. අම්මා ගහක් කප්පවලා බෝට්ටුවක් මිනිස්සු දාලා හදවලා අයියගේ ආසාව ඉෂ්ට කළා.අයියා සීතාවක ඉඳලා හංවැල්ලට ගඟෙන් මේ බෝට්ටුවෙන් ආවා ගියා මතකයි. උයාපු දේවල් කෑම නෝතෝරා කන්න ඇය මට පුරුදු කළා. එහෙම තෝරලා අමනාපයෙන් කෑම කන වෙලාවට ඇය කට්ටිය එක්ක කෑම මේසෙදි විහිළු කළා මිසක් මා හිතන හැටියට කටයුතු කැර දුන්නෙ නෑ. ඒ නිසාම මා හැම තැනටම ගැළපෙන විදිහට ජීවත් වන්නත් පුහුණුව ලැබුවා. මං මගේ ඉල්ලීම් දෙන තුරු ඇඩුවොත් එයා ඒකට ඉඩ දුන්නෙත් නෑ. එතුමිය ඒ වෙලාවට කීවේ ඇඬුවාම හොඳයි.ඇස් විරේක වෙනවා කියලායි. වෙලාවට හොස්ටල් යන්ඩ ඕනෑ. වෙලාවට එන්ඩ ඕනෑ. එක් වරක් නිවාඩු කාලෙ ආවාම පළමු දවසෙම මං ගෙදර ආවෙ නෑ. අම්මා එන්න කියලාම තිබු දවසක්. ඊළඟ දවසෙ ආවාම ඇයට තරහ ගියා. මගෙ කම්මුලට ගැහුවා. මීට පස්සෙ කියු විදියට වැඩ කරන්න පුරුදු වෙන්න ඇය එහෙමයි කීවෙ. ඒත් මට හිතුණා ළමයින්ට මේ විදියට ගහලද යමක් උගන්වන්ඩ පුළුවන් කියලා.ඒත් එහෙම කටගහලා ඒත කීවනම් තවත් ගුටි කන්ඩ වෙන හින්දා නිශ්ශබ්ද වුණා. සරසවියක උපාධියක් නැතිවුණත් සමාජ විශ්ව විද්‍යාලයයෙ ඇය උපාධිධාරිණියක්. ඒ තරමට ලෝකය හා ජීවිතය ගැන ඇය දන්නවා.ඇය මිනිසුන්ට ආදරය කළාට ඊට වඩා දරුවන්ට ආදරය කළ නිසා තාත්තගේ දේශපාලන වැඩවලට එතරම් කැමැති වුණේ නෑ. ඒත් දරුවන්ට ඇහෙන්න තාත්තාට වචනයක්වත් කීවෙ නෑ. රාජ්‍ය මන්ත්‍රණ සභාවට තරග කරලා 1930 ගණන්වල තාත්තා පැරදිලා තියෙනවා. ඡන්ද 300 කින් විතර. සල්ලි හුඟාක් වියදම් වෙලා. අම්මා ඒවා නිසයි තාත්තගේ දේශපාලනයට තරමක් හරස් වුණේ.අම්මට ආච්චිගේ ව්‍යාපාරයෙන් කොටස ආවා. ඇය හරියට ගම්පෙරළියේ පියල් වගේ තම ධනේශ්වර පංතිය නියෝජනය කළේ. හැම තිස්සෙම කල්පනා කළේ නැඟී සිටින්න. ඒත් පියාගේ පරම්පරාව සාම්ප්‍රදායික වැඩවසම් ක්‍රමයට ටිකෙන් ටික පහළට වැටෙන තත්ත්වයක් තිබුණෙ.අම්මගෙ විෂයයෙහි තාත්තා කෙබඳු පුරුෂයෙක්ද? ඇය ඔහුට ගරු කළේ කොහොමද? මම ඇගෙන් හදිසියේම ඇසීමි.ඒ කියන්නෙ... ඇය යළිත් අවධානයෙන් ඇහුවාය.සුමිත්‍රා කුඩා කලනෑ කයිසාරුවත්තේ මුනන්දිරම් ඉස්සරහට මාතර හාමිනේ ගියේ හරියට දෙවොලකට යන උවැසියක වගේ කියලයි වික්‍රමසිංහ ලියන්නෙ... මම කියමි. අපේ අම්මා නොවෙයි. තාත්තා තමයි එහෙම අම්මා ළඟට යන්නෙ. ඇය කීවාය. (අපි දෙදෙනාම උස් හඬින් සිනාසීමු.)මුදල් හම්බ කරන ආසාවම මිසක් මා ඇගේ ජීවිතයේ කිසිම සෞන්දර්යවාදී අත්දැකීමක් ලබලා නෑ. අඩුම තරමේ කවියක් ගීතයක් කියලාවත් දෙවොල් මඩුවක් බලලාවත් නැති තරම්. දරු නැලවිල්ලක්වත් ඈ කීවෙ නෑ. ඒත් මේ සියල්ල කළේ අප වෙනුවෙන්. හැබැයි! තාත්තා හමුවෙන්න එන්. එම්. පෙරේරා මහත්මයා එහෙම ගෙදරට ආවම ඔහු හා කතා කරවන්න අම්මාට ඕනැ කළා. ඔහුගේ සූරියමල් ව්‍යාපාරය ගැන. දේශපාලනය ගැන ඒ රැස්වීම් බලන්නට යැවීමට ඈ උනන්දු වුණා.1942 කාලේ පිලිප් ගුණවර්ධන හිරේ ඉන්නකොට ආයිත් තාත්තා ඡන්දයකට තරග කරන්න යන වෙලාවෙ තමයි එන්. එම්. අපේ ගෙදර ආවෙ. මගේ කලාකාමී සිතිවිලි පොර බද බදා එළියට එන්න වෑයම් කළත් අම්මා හිටියෙ ඒවාට උදව් කරන මානසිකත්වයෙන් නොවේ. මට ඉස්සෙල්ලා අපේ පරම්පරාවෙ කලාකාරියක් බිහිවුණේ නෑ. විවියන් ගුණවර්ධන මගෙ ඥාති සොයුරිය නාට්‍යයක දෙකක රඟපාලා තියෙනවා.අලුත් අවුරුද්දට අම්මා නොනගතය අල්ලලා වැඩ පටන් ගන්නවා. රබන් ගස්සනවා. කිරිබත් කැවිලි හදනවා. විශේෂයෙන් අපට ඔන්චිල්ලාව නම් බැඳලා දෙන එක අම්මාගේ නියමයක්. පුවක් ගහක් හා බෙලි ගහක් අල්ලලයි මේ ඔන්චිල්ලාව බැඳුණේ. එතැනදි ඔන්චිල්ලා වාරම් කිය කියා ඔන්චිලි පදින ගමන් අපි ගමේ සංස්කෘතියට නෑකම් කිව්වා.අපේ අම්මා ගැමි හා නාගරික සංස්කෘතියේ අතරමැදි ගැහැනියක්. ඇය ටෙනිස් ගහන්න ආසයි. ඇගේ හොඳම යෙහෙළියක් හිටියා මිසිස් හේරත් කියලා. මා දුටු කාරයක් පළමුවෙන් පදවාගෙන ගිය ගැහැනිය ඇයයි. මල් වවන්නත් අම්මා ආසයි. ඉතාම චාම් විදියට ඇන්දේ. තාත්තා හිටියත් අපේ ගෙදර අපේ පවුලෙ ගෘහ මූලිකයා අම්මා.මට යම්තම් අවුරුදු 13 ක් පිරුණ විතරයි. මගේ අම්මා මට නැතිවුණා. එතකොට එයාට වයස 40 යි. අධි රුධිර පීඩනයට ඒ කාලෙ බෙහෙත් නෑ. කූඩැල්ලන් ගෙනැවිත් ලේ උරා ගන්ඩ සලස්වන එක තමයි බෙහෙත. ඒ රුධිර පීඩන අවස්ථාව එදා පහුකරගත්තානම් මගේ අම්මා තවමත් ජීවත් වෙනවා.අපව විශාඛාවට දැම්මට පස්සෙ අම්මා ගවර් වීදියෙ ගෙයක් හැදුවා. මගෙ ජීවිතෙට අවුරුදු දැන් 75 ක්. ඒකෙන් අවුරුදු 60 කටත් වඩා මා ගෙව්වේ මේ ගවර් වීදියේ ගෙදරයි මේ ගෙදරයි පිහිටලා තිබෙන මේ පුංචි කලාපයේ. මගේ සිනමාවේ මුලකුරුවත් අම්මා දැක්කෙ නෑ. ඒ ගැන දුකයි. අපි හොස්ටල් එකට යන්න ඈලි මෑලි කළ හින්දා අම්මා ගවර් වීදියේ ගෙදර හැදුවෙ. ඇය දුර ඉඳන් අපේ දිහා ආදරෙන් බලා හිටියා. මගෙ සිනමාවේ නොයෙක් අම්මලා මවද්දී මට මගෙ අම්මා මතක් වුණා.ඒ අතරින් සක්මන් මළුවේ අම්මා (අයිරාංගනී සේරසිංහ මැවු චරිතය) මගෙ අම්මාට කිට්ටුයි. ඒ ගෙදර බඩු මුට්ටු පවා තවමත් තියෙන්නෙ අම්මා තැබු පිළිවෙළටයි. මගේ සිනමා ජිවිතයේ නොයෙකුත් අභියෝග අවස්ථා ආවාට මා අම්මා ජීවත්වූ ඒ ගෙදරට ගිහින් ටිකක් නිවීහැනහිල්ලෙ වාඩිවෙලා ඉන්නවා. ඒ ගේ පුරා විහිදුණු අම්මාගේ දැවැන්ත හේලම මට සෙවණක් වෙනවා. ඒ අම්මාගේ සුවඳ මගේ හිතේ ගැටලුව සමහන් කරනවා. ඈත ලෝකෙක ඉඳන් අම්මා මගේ දිහා බලාන ඉන්නවා කියලත් හිතෙනවා.ඇය නිතර මට හීනෙන් පෙනෙන්නෙත් ඒ නිසයි. අයියා ගාමිණි පසු කාලයක හම්බ කළ සියල්ල වෙස්සන්තර වගේ දන් දීලා ප්‍රංශයට ගියා. මාත් අම්මාගේ රක්ෂණය අවු. 21 පිරෙන්නත් පෙර අරගෙන බෝට්ටුවකින් පිටරට ගියා. අම්මා හිටියා නම් යන්න දෙන්නෙ නෑ. අයියා රුවල් නැවක වැඩ කළේ. මාත් ඒකෙ කාලයක් වැඩ කළා.ආයිත් ලංකාවට එන්නෙ ගම්පෙරළියෙ සංස්කරණ කටයුතු කරන්ඩත් එක්ක. පස්සෙ චිත්‍රපටි අධ්‍ය්‍යක්ෂිකාවක් වුණා. ඒත් මගේ අම්මා මගේ ළඟින් ඉන්නා බව හරිම විශ්වාසයි. අප අතර ගැටුමක් වෙන්න කලින් ඇය අපව අත්හැරලා ගියා.මා වැඩිවිය පත් මොහොතේ ඇය තමන්ගේ ජ්‍යෙතිෂ්‍යය දන්නා මාමාට ටෙලිෆෝන් කළා. කළුවර කාමරේ දැම්මා. නියමිත දිනයට නාවලා රන් මාලය බැඳලා අවවාදයක් දුන්නා. දුවේ, මේ ලෝකෙට කොයි විදියකින් හරි සේවය කරපන්. වැඩිවිය පත්වෙනවා කියන්නෙ දරුවෙක් වැඩිමල් වෙනවා කියන එක විතරක් නොවේ. ලෝකෙට තවත් සුවඳ මලක් පිපෙනවා කියන එකයි.අම්මගෙ ඒ අධිෂ්ඨානය මං යම්තාක් දුරට ඉටු කළා කියලා හිතෙනවා. ඒත් ඒ සතුට විඳින්න අම්මා මා ළඟ නැතිවීම ගැන මට ඇත්තේ පුදුම දුකක්. ඒත් හැම අභියෝගයකදීම අම්මා ඈත ලොවක ඉඳන් මට ආශිර්වාද කරන බව මට විශ්වාසයි.දරුවන්ගේ දුක් කඳුළු දකින දා - සුරලොව සිට අතපාඒ කඳුළැලි පිසිනාඅම්මාවරුමයි මතු බුදුවන්නේ - සංසාරේ මතු බුදුවන්නේඅම්මාවරුනේ... අම්මාවරුනේ...නන්දා මාලිනිය ගැයු ධර්මසිරි ගමගේ රසවතා ලියු ඒ වදන් සුමිත්‍රාගේ මේ මෑණියන්ට නොගැළපේ ද?සටහන - උපාලි සමරසිංහඡායා - විමල් කරුණාතිලක</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>20</day>
    </date>
    <link>http://www.silumina.lk/2010/06/20/_art.asp?fn=as1006205</link>
    <topic>පූජනීය තුරුලතා</topic>
    <author>කේ.ජී.එච්.මුනිදාස</author>
    <content>පූජනීය තුරුලතාඇතැම් ගස්-වැල් සතුව එක්තරා අද්භූත බලයක් පවතින බව සලකා ඒවාට වැඳුම්-පිදුම් කිරීම ඈත අතීතයේ සිටම පැවත එන සිරිතකි. ලොව නිවර්තන කලාපීය රටවල වෙසෙන ඇතැම් ජන කොටස් අතර මෙම සිරිත දැනුදු දක්නට ලැබේ. නිදසුනක් වශයෙන්, ඉන්දියාවේ සහ ශ්‍රී ලංකාවේ විවිධ තුරුලතා පූජනීය යැයි සලකා ඒවාට වැඳුම් – පිදුම් කිරීමත් ආගමික පුද- පූජා පැවැත්වීමත් සිදු කෙරෙති.කාලයක් පේරාදෙණිය උද්භිද විද්‍යා උද්‍යානයේ බාරකරු ලෙස කටයුතු කළ එම්.එෆ්.මැක්මිලන් මහතා, උක්ත විෂය සම්බන්ධයෙන් විග්‍රහයක් කරමින් මෙසේ දක්වා ඇත: “පූජනීයත්වයේ ලා සැලකෙන ගස් හැම විටම ප්‍රයෝගිකව පරිහරණය නොකෙරේ. එක් අතකට පූජනීයත්වයෙන් උසස් වන තරමට ගසකින් භෞතික වශයෙන් පලප්‍රයෝජන ලබාගැනීම අසීරු වනවාක් මෙන්ම, කොටස් වශයෙන් හෝ ඊට හානි කිරීමට ද සැදැහැවතුන්ට ඉඩ නොලැබේ.”උදාහරණයක් වශයෙන්, ඉන්දියාවේ සහ ශ්‍රී ලංකාවේ වඩාත්ම පූජනීය වෘක්ෂය ලෙස සැලකෙන එමෙන්ම හින්දු භක්තිකයන් හා බෞද්ධයන් විසින් එක හා සමානව පුද පූජා පවත්වනු ලබන, බෝධි වෘක්ෂය ගැන මැක්මිලන් මහතා මෙසේ සඳහන් කරයි. “අනතුරුදායක අන්දමින් පිහිටා ඇති බෝ ගසක්, එසේ නැත්නම් අහම්බෙන් ගොඩනැඟිල්ලක හෝ පාලම් දැත්තක පැළවුණු බෝ පැළයක් ගැන සුදුසු ලෙස කටයුතු කිරීමට නම් අබෞද්ධයකු සොයා ගත යුතුයි. භක්තිමත් බෞද්ධයකු කිසි විටෙකත් දැනුවත්ව කුඩා බෝ පැළයකට වුව ද අනතුරක් නොකරයි.”මේ අතර නුග ගස් සහ රුක් ගස් දෙවිවරුන් පදිංචි නිවහන් සේ සලකා ඒවාට ගෞරව කිරීමට මෙරට බෞද්ධයෝ පෙලඹෙති. පූජා කිරීම සඳහා බහුලව මල් ලබාගන්නා නා, සේපාලිකා හා අරලියා ගස් විහාරස්ථාන අසල රෝපණය කිරීම සාමාන්‍ය සිරිතයි.විහාරස්ථාන හා පන්සල් ආශ්‍රිතව දැකිය හැකි ගස් විශේෂයකි සල් ගස. සාමාන්‍යයෙන් දැකුම්කලු වෘක්ෂයක් නොවූවත් මල් හටගන්නා කාලයට සල් ගස සිත්ගන්නා පෙනුමකින් යුක්තයි. අඩි 4-6 දිගට ඇදෙන රෝස මිශ්‍ර සුදු පැහැති මලින් බර රෑන් සල් ගසට නව කලඑළියක් එක් කරයි.”වනයේ ගිනි සිළුව“ නමින් යුරෝපීයයන් විසින් හඳුන්වනු ලබන කෑල ගස් බ්‍රාහ්මණ වංශිකයන්ගේ ගෞරවයට පාත්‍ර වූ ගසකි. ඉන්දියාව, ශ්‍රී ලංකාව සහ බුරුමයේත් වන ගත ප්‍රදේශවලට ආවේණික ශාක විශේෂයක් වන කෑල ගස, මෙරට වියළි කලාපයේ දක්නට ලැබේ. තද රතු හෝ දොඩම් පැහැති මෙහි මල් විශේෂයෙන් සොයා ගනු ලබන්නේ බාර-හාර ඔප්පු කිරීම පිණිසයි.”සාමි ගස” (Sami Tree) සහ පඩ්රි(Padri) ගස ලෙසින් හඳුන්වනු ලබන විශේෂයන් ඉන්දියාව පුරා හින්දු භක්තිකයින්ගෙන් සැලකුම් ලබන ගස් දෙවර්ගයකි. කොහොඹ ගස ද හින්දුන්ගේ නොමඳ ගෞරවයට බඳුන් වන ශාකයකි.ශ්‍රී ලංකාවේ ගැමි ජනයා විසින් තලා හෝ “මදුරු තලා” ලෙස හඳුන්වනු ලබන ශාකය හින්දු භක්තිකයින්ගේ ගෞරවයට පාත්‍ර වූ පැළෑටියක් වන අතර ඉන්දියාවේ හැම නිවසකම පාහේ එය වගා කරනු ලබයි.අප්‍රිකා මහාද්වීපයේ ඇතැම් ගෝත්‍රික ජනයා විසින් තම මුතුන්මිත්තන්ගේ ආත්ම අරක් ගත් ස්ථාන බවට සලකා ගෞරව කරනු ලබන ගස් වර්ග තිබේ. සොසේජ් ට්‍රී (Sausage Tree)ලෙස හඳුන්වනු ලබන දෙපසට විහිදෙන අතු හා එල්ලෙන ලබු කැට වැනි ඵල සහිත ගස ද ඒ අතර වෙයි.ශ්‍රී ලංකාවේ වියළි කලාපයේ (නැඟෙනහිර පළාත) වනාන්තරවලට ආවේණික වූ කෙනවිල නැත්නම් ද්‍රවිඩ භාෂාවෙන් “මලෙයි පරුට්ටු” නමින් දන්නා මන බඳින මල් ගසක් වැදිජනයා පූජනීයත්වයෙන් සලකති.මහජන චීනයේ සහ ජපානයේත් “නැන්ඩින්” (Sacred Bamboo)නමින් දන්නා උණ පවුලට අයත් ගසක ලා කහ පැහැති මල් ඉති හා අනතුරුව එහි හටගන්නා රතු ගෙඩි විහාරස්ථානවලට පූජා කිරීම සඳහා භාවිතා කෙරේ.කේ.ජී.එච්.මුනිදාස</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>20</day>
    </date>
    <link>http://www.silumina.lk/2010/06/20/_art.asp?fn=as1006206</link>
    <topic>‘හැදියාවේ වෙනසක් කළ දඬුවම්’</topic>
    <author/>
    <content>‘හැදියාවේ වෙනසක් කළ දඬුවම්’වයඹ පළාතේ වීරපොකුණ ප්‍රදේශයේ පහළ කෝන්කදචල ගැමි පරිසරයකින් යුත් පිටිසර බඳ ගම්මානයක් විය. ගොවිතැනින් හා බත බුලතින් සපිරි මෙම ගම් පියස වයඹ පළාතේ පොල් ත්‍රිකෝණයට අයත් වෙයි. මෙහි වැසියෝ කුලී වැඩ කරමින් හා ගොවිතැනින් ජීවිකා වෘත්තිය කර ගෙන ගියහ.මෙම පාසලේ සිසුන් මනා අධ්‍යාපනයක් ලද අතර අධ්‍යාපනික මට්ටමෙන් ද ඉහළ මට්ටමක තිබිණ.පාසලට අලුතින් පත්ව ආ සරත් තුෂාර ගුරුතුමා පාසලේ ‘සමාජ අධ්‍යයනය’ විෂයභාර ගුරුවරයා විය.මොහු අමුතු රටාවකට ඉගැන්වීම් කටයුතු කළ විහිළු තහළු ප්‍රිය කළ ගුරුවරයෙක් විය.මදක් සැර පරුෂ ගති ගුණවලින් හෙබි මෙම ගුරුතුමා මුලින් ම පන්තියකට ගොස් පැවරූ අභ්‍යාසය වූයේ ‘සමාජ අධ්‍යයනය’ යන වචනය නිවැරැදිව ලියන ලෙස සිසුනට දැනුම් දීම ය.ශිෂ්‍ය ශිෂ්‍යාවන් තිස් දෙනකුගෙන් සමන්විත මෙම පන්තියේ දෙදෙනකු හැර අනෙක් සියලු දෙනාම ගුරුතුමාගෙන් එදින ගුටි කෑවේ එය නිවැරැදිව නොලිව් බැවිනි.පාසලේ ඉහළ පන්තිවලට උගන්වන සමහර දිනවල පන්තියේ ළමයින් ඔහු අසන ප්‍රශ්නවලට නිවැරැදි පිළිතුරු නොදුන් විට පහළ පන්තියක කුඩා සිසුන්ගෙන් එම ප්‍රශ්නයම අසා නිවැරැදි පිළිතුර ඔවුන්ගෙන් ලැබුණු පසු එම කුඩා සිසුන් තම පන්තියට කැඳවා නිවැරැදි පිළිතුර නොදුන් තම පන්තියේ සිසුනට ඔවුන් ලවා ටොකු දෙක බැගින් ඇන්නවීම ද ඔහුගේ දෛනික පුරුද්දක් විය.මේ නිසා නිවැරැදි පිළිතුරු නොදුන් සිසුනට දඬුවම් විඳීමට සිදුවූයේ මෙම කුඩා ළමයින්ගෙන් මිස ගුරුතුමාගෙන් නොවී ය.මේ අතර දිනක් සමාජ අධ්‍යයන පාඩම් කාල පරිච්ඡේදයේදී සුනිල් ශිෂ්‍යයා සමාජ අධ්‍යයනය පොත ගෙදර තබා පාසලට පැමිණ සිටි අතර සරත් තුෂාර ගුරුතුමාත් ඒ ගැන විමසීමේදී ඔහු කියා සිටියේ “පොත් බෑග් එක බර වැඩි නිසා එය ගෙදර තබා තමා පාසලට ආ” බව ය.“ආ! එහෙනම් ඒක අම්ම දැන් පාඩම් කරනව ඇතැ”යි කී ගුරුතුමා සුනිල්ට බෑග් එකේ ඇති සියලුම පොත්පත් අයින් කර බෑග් එක හිස් කරන ලෙස දැන්වීය.ඉන් පසු එළියේ මල් ගස් වටේ තබා තිබූ ගඩොල් බාග ටිකක් ළමයකු ළවා ගෙන්වාගත් ගුරුතුමා ඒ සියල්ලම බෑග් එකට දමා “උඹට පොත් ටිකනෙ උස්සගෙන එන්ඩ බැරි තරමට බර, දැන් ඉතින් ඕක එල්ලගෙන හිටපන්” යැයි කීවේ පන්තියේ අනෙක් සිසුන් ද තෘෂ්නිම්භූත කරවමිනි.මේ සිද්ධියෙන් පසු සුනිල් ශිෂ්‍යයා පමණක් නොව පන්තියේ කිසිම ළමයකු සමාජ අධ්‍යයනය පොත ගෙදර දමා ඒම නොකළ අතර පසුකාලීනව සුනිල් ශිෂ්‍යයා පන්තියේ හොඳම ශිෂ්‍යයා බවට ද පත්විය.සරත් තුෂාර ගුරුතුමා ද ඔහුට බෙහෙවින් ආදරය කළ අතර ඔහුගේ ජීවිතයේ වෙනසක් ඇති කරලීමට සරත් තුෂාර ගුරුතුමා බෙහෙවින් උපකාරී විය.  විශ්‍රාමලත් ආචාර්ය,ඩී.එන්. දිසානායක,කොස්වත්ත - බිංගිරියමඟ දිගට තදබල ලෙස පැවැති වාහන තදබදයකට මුහුණ දුන් එක්තරා දන්ත රෝගියෙක් තම වෛද්‍යවරයා හමුවීමට යොදාගත් වාරය බොහෝ පසුකර ඇති බැවින්, ඉඩ ලද විගස සිය රථය විදුලි වේගයෙන් පදවමින් පැමිණ වෛද්‍ය මධ්‍යස්ථාන වාහන අංගනයේ වාහනය නැවැත්වීය.වාහන අංගනයට වාහනය ඇතුළු වූ වේගය හා එය අනෙකුත් වාහන අතරින්, ගමන් කර නවත්වන අයුරු සිය කාමරයේ ජනේලයෙන් දුටු වෛද්‍යවරයා විස්මයට පත්ව යමක් තනිවම මුමුණන්නට විය.පැමිණි රෝගියා මොහොතකින් වෛද්‍යවරයා හමුවේ පෙනී සිටියේ ය.“කනගාටුයි, ඩොක්ටර්...! මඟ දිගට වාහන තදබදය. ... ඒකයි ප්‍රමාද වුණේ...! මං හරි අමාරුවෙන් තමයි මේ වෙලාවටවත් ආවේ...”රෝගියා සායන පුටුවෙහි දිගාවෙමින් සමාව අයදිමින් කීවේය. ඉතා සාවධානව ඒ ඇසු වෛද්‍යවරයා, රෝගියාගේ මුව විවර කර දත් පරීක්ෂා කරමින් කතා කෙළේ ය.“පුදුමයි... මේ තරම් කාලයක් දත් ටික, මේ විදිහට බේරිල තියෙන එක...!”වෛද්‍යවරයා මඳ සිනාබරව එසේ පවසද්දී ඒ ඇසූ රෝගියා සතුටට පත්ව, තවත් උද්යෝගයෙන් යුතුව මෙසේ ද අසන්නට විය.“ඇයි... ඩොක්ටර්...! මගේ දත් ඒ තරම් හොඳින් ආරක්ෂා වෙලා තියෙනවද?”“සත්තකින් ම...!” ඔබ වාහනය එළවන විදිහට මේ තරම් කාලයක් දත් ටික මේ විදිහට ආරක්ෂා වී තිබීම ගැන, ඇත්තවශයෙන් ම මට නං පුදුමයි...!!”මාකොල ගාමිණී චන්ද්‍රසේන(‘රීඩර්ස් ඩයිජස්ට්’ ඇසුරෙනි)</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>20</day>
    </date>
    <link>http://www.silumina.lk/2010/06/20/_art.asp?fn=as1006207</link>
    <topic>මං මලක් වගේ ලස්සනට ගෙදර හිටියෙ දැන් මට වැරැදිලා</topic>
    <author>ටෙක්ලා පද්මිණී කාරියවසම්</author>
    <content>මං මලක් වගේ ලස්සනට ගෙදර හිටියෙ දැන් මට වැරැදිලාඑයාගේ නම, ඕන්නැහැ. එයාගේ නම මොකක් හරි වුණාවේ. මම එයාට නමක් දෙන්න කැමැති නැහැ. එයා ලස්සනයි. දිළිසෙන ඇස්, බොකුටු හිසකෙස් එයාව තවත් ලස්සන කළා. එයා දැක්කහම මට හිතුණේම නැහැ ඒ පුංචි ළමයා ඒ තරම් ලොකු දුකක් හිතේ හංගගෙන ඉන්නවා කියලා. ඒ තරම්ම ලස්සනට එයා හිනාවුණා. ඒත් එයා ටිකක් ලජ්ජාවෙන් හිටියේ. එයා මුලින්ම කීවෙත් එයා ලජ්ජා වන බව.”මට හරිම ලජ්ජයි මිස්, මට මොකද වුණේ කියලා මම දන්නෙ නැහැ. මම පිස්සුවෙන් වගේ කීවා එයාගේ ගෙදර යන්න එන්නම් කියලා. එයා ඒකට හරිම සතුටු වුණා. මොකද කිව්වොත් එයා හැමදාම මට එයාගෙ ගෙදර යන්න එන්න කිව්වා. මම තමයි කීවේ මට බැහැ මම ඉස්කෝලෙ යන්න ඕනැ කියලා.මම එයාගෙ ගෙදර ගියහම අපේ අම්මයි තාත්තයි අයියලයි ඔක්කොම ඇවිත් මාව ගෙදර එක්ක ගිහින් ආයේ ඉස්කෝලෙ යවන්න හැදුවේ. එයාගේ අම්මයි තාත්තයි දෙන්නත් කීවා “පුතේ ආයේ ඉස්කෝලෙ යන්න” කියලා. අපේ ගෙදරින් අපේ ආදරේ දැනගෙන හිටියේ. අම්මයි තාත්තයි කියලා තිබුණේ ඉස්කෝලේ ගිහින් ඉගෙනගෙන, වයස සම්පූර්ණ වුණහම කසාද බන්දලා දෙනවා කියලා.”ඇය තොල් හැඩ කරමින්, කට උල් කරමින්, හිස නළවමින් කියාගෙන ගියාය. “කව්ද පුතේ එයා?””එයාගේ නම... එයාගේ නම සුසන්ත.” අපේ අයියලාගේ යාළුවෙක් අපේ ගෙදර හැම තිස්සෙම එනවා. ඒ එද්දි අඳුනගෙන තමයි ආදරේ කළේ. මම ඉස්කෝලෙ ගියේ වෑන් එකේ. ආවෙත් වෑන් එකේ. බාලිකාවටනෙ මම ගියේ. සෙනසුරාදාට පන්ති යනවා. අයියා කෙනෙක් හරි තාත්තා හරි මාව එක්ක ගිහින් එක්ක එනවා.”සුසන්ත මොකද කළේ?””රස්සාවද? රස්සාවක් නැහැ. එයා ඉස්කෝලෙ ගිහින් සාමාන්‍ය පෙළ පාස්වෙලා තියෙන්නේ.”ඉතිං අම්මලා ඉස්කෝලෙ යන්න කියලා එක්ක එන්න ගියහම ඔයා මොකද කීවේ?””මම කැමැති වුණා මිස්. මට ඉස්කෝලේ යන්න ඕනැ වුණා. ඉස්කෝලෙ මිස්ලත් මට හොඳටම බැන්නා. සුසන්ත තමයි කීවේ ”මිනිහෙක් එක්ක ආවට පස්සේ මොන ඉස්කෝලෙද, ඔයා ගෙදර ගිහින් ඉන්නෙ කොහොමද,” කියලා. ඉතිං මමත් එයා කියන දේ අහලා හිටියා. එයාගේ අම්මා කාන්තා පොලිස් නිලධාරිනියක්, තාත්තා පි‍්‍රන්සිපල් කෙනෙක්. ඒ දෙන්නම කීවා මට ගෙදර ගිහින් ඉස්කෝලේ යන්න කියලා. ඊට පස්සේ බැරිම තැන එයාලා අපිව කසාද බන්දන්න හැදුවා.රෙජිස්ටාර් මහත්මයා කීවා කසාද බන්දන්න බැහැ. මේ ළමයට වයස පේන්නේ නැහැ කියලා. ඉතිං ඒ පාර ඒ අම්මා කීවා කමක් නැහැ දුවේ. තියෙන දෙයක් බලාගෙන ඉන්න. වයස සම්පූර්ණ වුණහම බන්දලා දෙන්නම් කියලා. ඒ අම්මයි තාත්තයි හරිම හොඳයි.”ඒ යනකොට දූගේ වයස කීයද?”දාහතරයි.””මොනවා දැනගෙනද ගියේ?””අනේ මන්දා මිස්. ගියාට පස්සෙ නම් මට ගොඩක් දේවල් තේරුණා. දැන් මම හුඟක් දේවල් දන්නවා. අපරාදෙ මිස් මම ගියේ. මට දැන් වයස දාසයයි. මම ලස්සනට මලක් වගේ ගෙදර හිටියේ. අපේ ගෙදර අයියලා දෙන්නයි, මමයි, මල්ලියි ඉන්නේ. ඒ හැමෝම මට හරිම ආදරෙයි.මම ගියා කියලා මද්දුම අයියා මට හරියට ගැහුවා. මගේ ඇස් රතුපාට වෙලා තිබුණේ. ගහලා ගහලා අයියම එක්ක ගිහින් බෙහෙත් අරන් දෙනවා. තාත්ත කිතුල් පොල්ලකින් ගැහුවේ. ඒවා කැඩෙන්නෙ ම නෑ මිස් මටමට රිදෙනවා. අම්මෝ මට ඒ දවස්වල එපාවෙලා හිටියේ. පුංචි අයියා තමයි මාව බේරගන්න හිටියේ. එයා විතරයි මට ගැහුවේ නැත්තේ.”ඈ දෑසේ කඳුළු හිතේ සඟවාගෙන මා හා මිතුරු වෙමින් සිටී.මලක් වගේ දුවෙක් සහෝදරයන් හතර දෙනෙක් ඉන්දැද්දි පිට මනුස්සයෙක් එක්ක කතාබහ කරන්න වෙලාවක් නොදී අතවරයක් වරදක් වෙයි කියලා “ඇහේ දා ගත්ත කුණ” වගේ බලාගත්ත දරුවෙක්. ඇහැට කුණු වැටුණහම රිදෙනවා තමයි. කුණු ඇහැ තුවාල කරන්නත් පුළුවන්. ඇහැට කුණක් වැටුණහම වැඩි දෙනෙක් ගේ අවධානය ගන්න පුළුවන්. ලස්සන දුවෙක් කියන්නේ ඇහැට වැටුණු කුණක් තමයි.”දැන් ඇත්තම කියන්න මොකද වුණේ?”මගේ ප්‍රශ්නෙ ටිකක් සැරයි. කෙල්ල බයවෙලා බලන් හිටියා.”ඇත්තම තමයි කිව්වේ. ඉස්සෙල්ලම වුණේ මේකයි. සුසන්ත මට ආදරේ කළා. අපේ ගෙදර දැනගෙන හිටියා. ඒත් අපි කොහේවත් ගිහින් නැහැ. අම්මලා යන්න දුන්නේ නැහැ. අපේ තාත්තා වැඩකළේ ඉස්පිරිතාලේ. ඉතිං හැමදාම වැඩ. සුසන්ත හැමදාම අපේ ගෙදර ඇවිත් මාත් එක්ක කතා කර කර ඉඳලා යනවා.දවස් කීපයක් මම ඉස්කෝලේ වෑන් එකේ එද්දි දැක්කා සුසන්ත වෙන අක්කා කෙනෙක් එක්ක කතා කර කර ඉන්නවා. පස්සේ හොයලා බලද්දී ආරංචි වුණා එයා එක්කත් යාළුවෙලා කියලා. මම ඒක ඇහුවා. අහලා බැන්නා. ඒවා හොඳ නැති වැඩනේ. ඉතිං එදා ඉඳලම එයා කියන්නේ එයත් එක්ක යන්න එන්න කියලා. හැමදාම බෑ කිය කියා මම හිටියා. අනේ මන්දා මට පිස්සු හැදිලද කොහෙද ගිහින් තියෙන්නේ...” යැයි කී මේ රුවැත්තිය මදෙස බලා පරාදීන සිනාවක් පෑවාය.අනේ ඉතිං මගේ ජීවිතේම ඉවරයි යන්න ඒ සිනහවෙහි ද දෙනෙතෙහි බැල්මෙහි ද ලියැවී තිබෙනු මම දුටුවෙමි.”එක සැරයක් වැරදුණාම සියල්ලම ඉවර වෙන්නෙ නැහැ. තව සැරයක් උත්සාහ කරලා බලන්න ඔයාට දිනන්න පුළුවන්.” මම ඇයට සැනසුම් වදන් කීවෙමි.”ඔව් කව්රුත් මොකටද මට තාත්තයි, අම්මයි, අයියලයි ආදරෙයි. එයාලා මාව බලාගනීවි. කව්රු හරි ඉන්නව නම් මාව ගෙදරටම ඇවිත් ගෙනියයි.”කී ඇය නැවත සුසුම් ලෑවාය.”මම මෙහෙන් ගිහින් රස්සාවක් හොයා ගන්නවා. මම සංගීතෙයි, ජුකී මහන්නයි මෙහෙදි ඉගෙන ගන්නවා.ඒ අම්මා නම් මාව බලන්න ආවා. මම ගමේ ගියහමත් මාව බලන්න ආවා. සුසන්ත කීවෙත් මාව මෙහෙන් නිදහස් වුණහම මාව කසාද බැඳ ගන්නවා කියලා. ඒත් ඉතිං... දැන් මට එයා නැහැ. මට එයාව හැම තිස්සෙම මතක් වුණා. මට මෙහෙම වුණේ එයා නිසානේ.””ඔයත් මුරණ්ඩු ඇති නේද?”ඔව්. මම මුරණ්ඩුයි. අම්මලා එපා කියද්දී එයාට ආදරේ කළේ. අම්මලා බැරිම තැන තමයි කීවේ ඉගෙනගෙන ඉවර වුණාම පිළිවෙළක් කරන්නම් කියලා. මම ඒකවත් ඇහුවේ නැහැනේ...””දැන් මෙහෙන් ගිහින් එයාව බඳිනවද?”ගැහැනු දරුවා අසරණ ලෙස මදෙස බැලුවාය. දෑසේ සිහින් කඳුළු රේඛා ඇඳි ඒවා ගංගාවන් වනු මම බලා සිටියෙමි. ඒත් ඈ මදෙස බලා සිනාසුණාය.”මිනිස්සු සිනාවෙවී ඉන්නකොට මම හරිම කැමතියි. අඬ අඬා හිනා වෙනවා දකිනකොට මට සතුටුයි. ඒත් ඔයා වගේ පුංචි දරුවෙක් ඔය විදියට හඬා වැටෙනවට මම කැමැති නැහැ. අඬන්න ඕන නම් අඬන්න. ඊට පස්සේ අපි දෙන්නම හිනාවෙමු.”මම පොඩි එකීට කීවා. පොඩි එකී ගවුම් වාටියෙන් කඳුළු පිහද ගත්තා. ඊට පස්සේ හිනාවෙන්න පටන්ගත්තා. ඒකට මටත් හිනා ගියා.”මිස් අහපු එකට මට දුක හිතුණා. මම හිතන් හිටියේ එහෙම තමයි. සුසන්ත කීවෙත් එහෙම තමයි. ඒත් මට අවුරුද්දට ගෙදර යන්න ලැබුණනේ. ඒ ගියහම දැන ගත්තේ සුසන්ත වෙන කෙනෙක්ව බැඳලා. ඒ අක්කට ළමයෙක් ලැබෙන්නත් ඉන්නවා. සුසන්ත උසාවියෙදිත් මාව කසාද බඳින්න ;පාරොන්දු වෙලා තියෙන්නේ.සුසන්තගේ අම්මා මාව බලන්න ආවා. එයා කීවේ එයාලගේ ගෙදර ඇවිත් ඉන්න කියලා. එයා හොඳයි. ඒත් මම යන්නෑ. ඒ අම්මයි තාත්තයි සුසන්තව ගෙදරින් එළවලා ඒ අක්කව ගෙදරට අරගෙන නැහැ. එයාලා කසාද බැඳලා වෙන්නැති.” යැයි කී දැරිය බිම වූ ළපටි තණපත් කඩා බිඳ දමන්නට වූවාය.”ඒත් එයා ආවා මාව බලන්න අපේ ගෙදරට, අයියලා හිටියෙ නැහැ. අම්මා කීවා ගිහින් මොකද බලන්න කියලා. එයාට මා එක්ක කතා කරන්න ඕනලු. මම කීවා මට කතා කරන්න දෙයක් නැහැ කියලා.”ඇය යළි දිගු කල්පනාවක වැටී සිටියාය. ඉන් මිදී “මට මොනවා වෙයිද මිස්?””තව මොනව වෙන්නද දුවේ. වෙන්න ඕනැ හුඟක් දේවල් වෙලා. ඒත් බලාපොරොත්තු නැතිකර ගන්න එපා. ජීවිතේ හුඟක් දිගයි. ඔයා උත්සහ කළොත් ඔයාගේ ජීවිතේ සාර්ථක කරගන්න පුළුවන්. හොඳ අම්මා කෙනෙක්, හොඳි බිරියක් වීම ඔයාගේ හීනේ. ඒක සැබෑ කරගන්න පුළුවන්. ඒත් වරද්ද ගත්තොත්. සමහර අයට වගේ ඔයාට අයිති වෙන්නෙත් මහපාර තමයි.දුවෙකුට ලස්සන ලැබෙන්නේ පිනට. ඔයාට ලැබිලා තියෙන්නෙත් පිනට. ඒ පිනට ලැබුණු ලස්සන රූපේ ගැන ආඩම්බර වෙන්න එපා. ලස්සන දෙපැත්තම කැපෙන පිහියක් වගේ. ඒ නිසා පරිස්සමෙන් පාවිච්චි කරන්න ඕනැ.””මිස් කියන්නේ හරි කතා. මම විතර ද ලස්සන?”දැන් කෙල්ල මගෙන් ප්‍රශ්න අහනවා වැඩියි.”නෑ. මෙතන ඉන්න ඔයාලා හැමෝම ලස්සනයි. ජීවිතෙත් ලස්සනයි.””මට තේරෙනවා මිස්.”මගේ උත්තරේ මට ඉවර කරන්න නොදී කෙල්ල අන්තිම තිත තිව්වා.”මගේ හිතට හරි සැහැල්ලුවක් දැනෙනවා. මම අයියගේ ගෙදර ගිහින් රස්සාවක් කරනවා.” කෙල්ල ලස්සනට හිනාවුණා.”මිස් ආයේ කවදද එන්නේ?” කියලා අහලා තණ බිස්සේ දණ ඔබලා මගේ මූණ දිහා බලන් හිටියා. මම ඔලුව අත ගෑවාහම නැඟිටලා දිව්වා. මං බලාගෙන හිටියා. හරි ලස්සන දුවෙක්.කොයි අම්මද ඒ වගේ ලස්සන දුවෙක් පරිස්සම් කර ගන්නේ නැත්තේ? කොයි අම්මද තමන්ගේ පුතා ඒවගේ ලස්සන සිරියාවන්ත කෙල්ලෙක් ගෙදෙට්ට ගෙනාවහම එළව දාන්නේ. ඒත් ඉතින් ඒ අම්මා තමන්ගේ කාන්තා පොලිස් නිලය අමතක කළ එක හොඳ නැහැ. පොඩි වගකීමක් ගන්න තිබුණා. නොදරුවානේ කියලා රැකවරණයක් සලසන්න තිබුණා.”සුසන්තගේ අම්මා වැඩ කරන පොලිසියටමයි මටයි, සුසන්තටයි එන්න කියලා තිබුණේ. එහේදි සුසන්තගේ අම්මා පොලිසියෙ ලොකු මහත්තයගෙන් හොඳටම බැනුම් ඇහුවා.සුසන්තගේ අම්මා කීවේ මං වෙනුනේ ඕන තරම් බැනුම් අහන්නම් කියලා. අපේ නැන්දා කෙනෙක් තමයි පොලිසියට කියලා තියෙන්නේ අඩු වයසෙන් මම කසාද බැඳලා කියලා. මේ සැරේ මම ගමේ ගියහම ඒ නැන්දගේ ලොකු පුතා මාව කසාද බඳින්න කැමැතියි කියලා නැන්දා තාත්තට ඇවිත් කියලා තිබුණා. තාත්තා කීවේ මම කැමති දෙයක් විතරයි කරන්නේ කියලා.මම දන්නවා එයාව කසාද බැන්දොත් මට හොඳටම දුක් විඳින්න වෙනවා. මේ සේරම කිය කියා එයා මා එක්ක රණ්ඩුවෙයි. මම ඇත්තම කියලා වෙන මට කැමති කවුරු හරි මහත්තයෙකුව කසාද බඳිනවා. නැත්නම් මම තනියම ඉන්නවා. මිස් කියන්න මට තනියම ඉන්න බැරිද?”ඒ වෙලාවේ මට උත්තර නැතිව ගියා. ඔව් නෑ. බෑ. මම තනි වචනයෙන් උත්තර නොදී කෙල්ල දිහා බලන් හිටියා.”බෑ නේද මිස්.”කෙල්ල ඇහුවා. මම හිනාවුණා.කෙල්ලගේ හිනාව මට හීනෙනුත් පෙනෙනවා. සති දෙකක් කල්පනා කරලත් උත්තර හොයාගන්න බැරි ප්‍රශ්න මට ගොඩක් තියෙනවා.ටෙක්ලා පද්මිණී කාරියවසම්</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>20</day>
    </date>
    <link>http://www.silumina.lk/2010/06/20/_art.asp?fn=as1006208</link>
    <topic>කැලේ ගිහින් සොයා ඇවිත් උණ බට පඳුරට පණ දෙන අපූරු මිනිසෙක්</topic>
    <author>සේමාලි</author>
    <content>කැලේ ගිහින් සොයා ඇවිත් උණ බට පඳුරට පණ දෙන අපූරු මිනිසෙක්උද්‍යාන අලංකරණය පිළිබඳ උනන්දුවක් දක්වන්නෝ ඒ වෙනුවෙන් බොහෝ මිල මුදල් වැය කරති. ඒ සඳහා විවිධ වෘක්‍ෂලතා, තෘණවර්ග, දිය ඇලි, ගල් වර්ග හා ප්‍රතිමා වැනි අංග එක් කරති. අප රටේ එතරම් ම ප්‍රචලිත නොවූවත් බොහෝ රටවල බාහිර අලංකාරය සඳහා වෘක්‍ෂලතා අතු ඉති නවා හැඩ ගන්වා කප්පාදු කර විවිධ හැඩ තල නිර්මාණය කිරීම ඉතා ජනපි‍්‍රය වී තිබේ.මෙහි එක් සේයාරුවක දැක්වෙන්නේ තායිලන්තයේ ඉපැරැණි රජ මාලිගාවක් ඉදිරිපස උද්‍යානය අලංකාර කිරීම සඳහා වලස් ඇඳිරිය වර්ගයේ පඳුරු කප්පාදු කර සකස් කළ ඇත් අනුරූය.මෙවන් රුක් රටා සැකසීම හිතුමතේට සැමටම කළ හැකි දෙයක් නොවේ. ඒ සඳහා විශේෂ අතහුරුවක් මෙන් ම මනා ඉවසිල්ලක් ද තිබිය යුතුය. ගහට කොළට ආදරය කරන්නකුට මෙවන් රුක් රටා නිමැවීම සඳහා අතහුරු වන්නේ ඉබේටමය.අප මේ කතා කරන ගුණතිලක පතිරණ මහතා ද එවන් රුක් රටා නිර්මාණකරුවෙකි. ඔහු සිය හැඩතල සඳහා යොදා ගන්නේ විවිධාකාර උණ පඳුරු වර්ගය. රට බට, සුදු බට, කහ උණ, බීරලු උණ වැනි උණ වර්ග මෙන්ම අන්දර සහ ඇට්ටේරියා වැනි ශාක ඔහු මේ සඳහා උපයෝගී කර ගනී.වසර 10 ක පමණ කාලයක සිට රුක්රටා නිර්මාණයට අතහුරු කර ගෙන සිටින පතිරණ මහතා ගාල්ලේ ඉහළ කීඹිය ප්‍රදේශයේ පදිංචිකරුවෙකි. සේවය කරන්නේ ගාල්ල මහ තැපැල් කාර්යාලයේය. ඔහු පදිංචි ප්‍රදේශය ආසන්නයේ පිහිටි දලුක්ගල කන්ද ඔහුට සිය රුක් රටා සඳහා අවශ්‍ය ගහ කොළ සපයයි.ඔහු කුඩා කල සිටම ගහකොළට ආදරය කරන්නෙකි. මල් පිපෙන ගස්වර්ගවලට බොහෝ දෙනා පි‍්‍රය කරතත් පතිරණ මහතා උණ සහ බට වර්ගවලට විශේෂ කැමැත්තක් දක්වයි. ඔහුගේ නිවෙස වටා සෙවණ සදන්නේ උණ පඳුරුය. ඒවා විවිධ හැඩතලවලට නවා කප්පාදු කර අනුරූ සකසා ඇති අයුරු අපූරුය. නයිපෙන හැඩය, බෝධි හැඩය, ආසන හැඩය, සෙවණ සදන කුඩ මේ රුක් අනුරූ අතර වෙයි.”උණ සහ බට පඳුරුවල මං විශේෂ අලංකාරයක් දකිනවා. ඒ වගේම ඉන් අමුතුම සිසිලක් ලැබෙනවා. අනෙක් ගස්වර්ග හා සැසඳීමේදී රුක්කලා සඳහා උණ හා බට ගස් කැපීම අමාරුයි. ඒත් හැඩතලවලට නවා ගැනීම අමාරු නැහැ. අමාරුවෙන් හරි අලුත් දෙයක් කළ යුතු යැයි කියා සිතා මං මේ ;ද්ට අත ගැහුවා.” යැයි රුක් රටා නිර්මාණය පිළිබඳ කතාබහ අරඹමින් පතිරණ මහතා පැවසීය.ගුණතිලක පතිරණවිවිධ සතුන්ගේ හැඩතල අනුව සැකසූ රුක්රටා”මං මුලින් ම කරන්නේ තනි පැළයක් සිටුවීමයි. ඉන්පසු ඒක වටේට පැළ දානවා. සාමාන්‍යයෙන් පඳුරක් වටා පැළ 25 ක් 30 ක් පමණ ආවාට පස්සේ ක්‍රමානුකූලව අතු නවමින් කපමින් පඳුර හැඩයට අනුව හදා ගන්නවා. නැවත අලුතින් එන පැළ එයටම එකතු කරනවා.එක් එක් පැළයට යොදා ගන්නා හැඩරුව මං තීරණය කරන්නේ පැළය කුඩා කාලයේ දී යි.කෙසේ නමුත් පඳුරකට ගස් 50 ක් විතර ආවාට පස්සෙ තමයි හැඩේ ගැනීම පටන් ගන්නේ. පඳුර හැඩතල අනුව නවලා ලීයෙන් රාමුවක් ගහලා රාමුව ඔස්සේ පඳුර යවනවා.එය සති දෙකකට වරක් කප්පාදු කරනවා. සාමාන්‍යයෙන් උණ හෝ බට පඳුරකින් අවුරුදු 4 කට විතර පසු අදාළ හැඩය හදාගන්න පුළුවන්.මෙවැනි රුක්රටා සඳහා සකසන පඳුරුවලට කුඩා කාලයේදී සාත්තු කරනවා. වැඩි අතු කණාටු පැළ අයින් කරනවා. ඒ මිස කිසිම පොහොරක් දාන්නෙ නැහැ. විශේෂ සාත්තු මේවාට අවශ්‍ය නැහැ. අවශ්‍යම දේ පඳුර කප්පාදු කිරීමයි. මෙලෙස එක පඳුරක් කප්පාදු කර හැඩවැඩ කිරීමට පැය දෙක තුනක් ගතවෙනවා.” මගේ විවේක වේලාව වැය වෙන්නේ මේ සඳහායි.අපි අනවශ්‍ය විදිහට ගහක අත්තක්වත් කපන්නේ නැහැ. දරුවන්ටවත් ගහක අත්තක්වත් කපන්න දෙන්නේ නෑ. ගහකොළවල අගය කුඩා කල සිටම දරුවන්ට කියා දෙනවා.” යැයි ඔහු පවසයි.පතිරණ මහතා ගේ පිය බිරිය ගීතානි දිසානායක ද ඔහුගේ මේ රුක්රටා නිර්මාණයට අතහිත දෙන්නීය. අතු නවා සකස් කළ හැකි ගහකොළ සොයා ඔහු සමඟ කැලයට යන්නීය.”අපි කැලේට ගිහින් හීන් කොළ තියෙන ගස්වැල් සොයා ගෙන ඇවිත් පැළ කරනවා. කැලේ ඇවිදලා දකින ලස්සන ගස් සොයා ගෙන ඒවායේ පැළ අරන් ඇවිත් ප්‍රවේශමෙන් හදා ගන්නවා. එවැනි ඇතැම් ගස්වල නම්වත් අප දන්නේ නැහැ. අපේ ගෙවල් පිටුපස්සෙ තියෙන දලුක්ගල කන්ද කැලේ විවිධ ගස්වර්ග තියෙනවා. විශේෂයෙන් අධ්‍යයනයක් නොකළත් උණ සහ බට යන වර්ග දෙක වෙන් වෙන්ව හඳුනා ගන්න අපට පුළුවන් ඒ නිතර දැකීම නිසා.” යැයි ගීතානි පැවැසුවාය.විවිධ රුක් රටා නිර්මාණය කරමින් ගහකොළට ආදරය කරන පතිරණ මහතා තමා දන්නා කලාව තවත් අයටත් නොමිලයේ ඉගැන්වීමට කැමැත්තෙන් පසුවෙයි. ඔහුගේ ලිපිනය – ‘මෙත්සිත්’, ඉහළ කීඹිය, ගාල්ල ය.සේමාලිපිංතූර – දුෂ්මන්ත මායාදුන්න</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>20</day>
    </date>
    <link>http://www.silumina.lk/2010/06/20/_art.asp?fn=as1006209</link>
    <topic>මේ දරුවන් වෙනුවෙන් ඔබේ ඇසේත් කඳුළක් ඒනම්...</topic>
    <author>ඉසවි</author>
    <content>මේ දරුවන් වෙනුවෙන් ඔබේ ඇසේත් කඳුළක් ඒනම්...ඉකුත් සෙනසුරාදා දිනෙක උදෑසන තරුණ මවක් තම දරුවන් තිදෙනා ද රැගෙන අප කාර්යාලයට පැමිණියා ය. දරුවන් තිදෙනාම පිරිමි දරුවන් ය.“මට මගේ ප්‍රශ්නය වෙන කියන්න කෙනෙක් නැහැ. අද නම් ගෙදරින් එළියට බැස්සේ පත්තර කන්තෝරුවකට හරි ගිහින් කියලා මගෙ දරුවෝ තුන් දෙනා ජීවත් කර ගන්නවා කියලා හිතාගෙනයි.”ඇය කඳුළු පිසිමින් පැවසුවා ය. ඇගේ ඇකයේ සිටින හයක් හතරක් නොදන්නා ළදරුවා හිනැහෙමින් දඟකරන්නේ ය.“අපි ඉන්නේ කුලී ගෙදරක. මාස දෙකකින් කුලිය ගෙවා ගන්න බැරි වුණා. දරුවන්ගේ තාත්තා කුලී වැඩ කරන්නේ. එයත් දරුවෝ ගැන එච්චරම උනන්දුවක් නැහැ. බාලම දරුවා ලැබෙන්න කලින් මමත් ගෙවල්වල වැඩ කෙරුවා. දැන් දරුවා දාල යන්න බැරි නිසා රස්සාවක් කරන්න යන්නේ නැහැ.ලොකු පුතා කහතුඩුව ඩබ්ලිව්. එන්. පෙරේරා කනිෂ්ඨ විද්‍යාලයේ හතර වැනි ශ්‍රේණියේ ඉගෙන ගන්නවා. දෙවැනි පුතා ඒ ඉස්කෝලෙම පළමු වැනි ශ්‍රේණියේ ඉගෙන ගන්නවා. දරුවන්හට කන්න බොන්නත් හරියකටම දෙයක් නැහැ.සති ගාණක් තිස්සේ පරිප්පුයි බතුයි විතරයි දුන්නේ. ලොකු පුතාගේ පොත් ඉවර වෙලා. මම කාටවත් මගේ දරුවෝ දෙන්න කැමති නැහැ. මට ඕන මොන දුකක් හරි විඳලා මගේ දරුවෝ තුන්දෙනා හදාගන්න.බී.ඒ. උදයංගනී පුෂ්ප කුමාරි තම දරුවන් පිළිබඳව උපන් සෙනේහයෙන් පවසන්නීය. ඇයට අවශ්‍ය කෙසේ හෝ තම දරුවන්ගේ අනාගතය යහපත් කිරීමට ය. කිසිවෙකුගෙන් පිළිසරණක් නැති මේ තරුණ මවට දරුවන් තිදෙනාගේ කටයුතු කර ගැනීමට බොහෝ විට පාසලේ ගුරුවරියෝ උදව් කරන්නා හ. උදයංගනී හා ඇගේ දරුවන් පිළිබඳව කහතුඩුව කනිෂ්ඨ විද්‍යාලයේ විදුහල්පති කේ. වීරරත්න මහතාගෙන් ද අපි විමසුවෙමු.“අමාරුකම් මැද්දේ වුණත් මේ දරුවෝ දෙන්නා හොඳින් ඉගෙන ගන්නවා. දරුවන්ගේ අම්මටත් අවශ්‍ය ඒ දරුවන් යහපත් අය කරන්න. මේ පාසලේ අඩු ආදායම්ලාභී පවුල්වල දරුවෝ බොහොමයක් ඉගෙනුම ලබනවා.මේ දරුවෝ දෙන්නගේ පංතිභාර ගුරුවරියොත් දරුවන්ට උදව් කරනවා. මේ අයට තියෙන ලොකුම ප්‍රශ්නය තමයි ඉන්න තැනක් නැති එක. මේ දරුවන්ට ඉගෙන ගන්න උදව් කරන්න කවුරුන් හෝ ඉදිරිපත් වනවා නම් එය ලොකු පිනක්.”නැති බැරිකම් ගැන කිසිත් නොදන්නා තුන් දරුවෝ දුව පැන නටති. ඔවුන්ගේ හිත් සැහැල්ලු ය. එහෙත් ඒ අම්මා ජීවත් වන්නේ ගිනි ගොඩකය.තාත්තාගෙන් ලැබෙන හව්හරණ දරුවන්ගේ දවස ගෙන යෑමට ප්‍රමාණවත් නොවේ.ස්ථිර නිවහනක් නැතත්, කුස පිරෙන්නට ආහාර වේලක් නැතත් උදේට බොන්නට කිරි උගුරක් නැතත් දරු දෙදෙනා පාසල් යති.මේ දරුවන් වෙනුවෙන්, ඒ අසරණ අම්මා වෙනුවෙන් ඔබේ ඇසෙත් කඳුළක් මතුවේ නම් හදේ දයාවක් ඇති වේ නම් ආදරණීය පාඨකයිනි, ඔවුන් වෙනුවෙන් යමක් කිරීමට ඔබට හැකිවෙනු ඇත.ඉසවිඡායාරූප - සුසන්ත විජේගුණසේකරත්‍රිකුණාමල සාම්පූර් ප්‍රදේශයේ මුහුදේ ගිලීමට ගොස් නාවික හමුදාව මගින් බේරාගත් අලියා පිළිබඳව නාවික හමුදාව විසින් තවදුරටත් සොයා බලනු ලැබීය. අලියා අතරමං වී සිටිත් ද? අලියාගේ සුවදුක් කෙසේ ද යන්න ඔවුන් සොයා බැලුවේ නාවික හමුදාපති වයිස් අද්මිරාල් තිසර සමරසිංහ මහතාගේ උපදෙස් පරිදි ය.ඒ අනුව අලියා බේරා ගැනීමේ මෙහෙයුමේදී කකුලේ ගැට ගැසූ කඹයේ කුඩා කොටසක් අලියාගේ කකුළෙන් ඉවත් කිරීමට නාවික හමුදාව සිය අවධානය යොමු කළේ ය. ඒ සඳහා එම අලියා අල්ලා ගත යුතු විය.නාවික හමුදාපති වයිස් අද්මිරාල් මහතාගේ උපදෙස් අනුව නැඟෙනහිර නාවික පෙදස භාර ආඥාපතිගේ මඟ පෙන්වීම යටතේ අලියා සැරිසරන ප්‍රදේශ ගැන නාවික හමුදාවේ භටයන් හා වනජීවී දෙපාර්තමේන්තුවේ නිලධාරින් විසින් දිගින් දිගටම සොයා බලන ලදී.පසුව සාම්පූර් නාවික හමුදා කඳවුර අවට ස්ථානයකදී අලියා දක්නට ලැබිණි. ඊට පසු වන ජිවී නිලධාරිහු අලියා නිර්වින්දනය කළහ. අලියා ගේ පාදයේ තිබූ කඹ කොටස් ඉවත් කිරීමට නාවික හමුදා නිලධාරීහු අවශ්‍ය සහාය හා පහසුකම් සැපයූහ. පසුව නාවික හමුදා ආරක්ෂාව මත වනජීවී නිලධාරීහු අලියාට තවත් ඖෂධ ලබාදී අලියා පූර්ණ සුවයකට පත් කළහ.නිහාල් පී. අබේසිංහ</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>20</day>
    </date>
    <link>http://www.silumina.lk/2010/06/20/_art.asp?fn=as10062010</link>
    <topic>රට පිට</topic>
    <author/>
    <content>රට පිටඑතෙර සිටින දියණියට, පුතාට, සැමියාට, බිරියට ලියන ලිපියක් සඳහා මේ ඉඩකඩ වෙන්වෙයි.අපේ ලිපිනය”ලියුං කඩදහිය””රට පිට”සිළුමිණ ලේක්හවුස් කොළඹ 10.ෆැක්ස් - 2429260මේල් - editor @ silumina.lk”රට පිට” දැක්කාම මට දුව මතක් වුණාමගෙ දුවේ...මං දන්නව දුව සිළුමිණේ “රට පිට” බලනවා කියලා. ඒකයි මේ ලියන්නේ. පොඩි එකා නොවරදවා මොන්ටිසෝරි යනවා. ඉඳහිට උඹව මතක් කරනවා. මං ඒ වෙලාවට මොනව හරි කියලා රවට්ට ගන්නවා. ඒ වුණාට දැන් තේරෙනවා.සීලවතී නැන්දා මාස දෙකතුනක් අසනීපෙන් ඉඳලා සුමාන දෙකකට විතර ඉස්සරවෙලා මැරුණා. සීලවතී නැන්දගෙ මනුස්සයා හරිම කරදරයක් කියලා මා එක්කල කීප දවසක් කිව්වා. හැමදාම එන්නේ කට ගොන්නක් බීගෙන. ගුණපාල නම් දැන් බොන්නේ නැහැ. පොඩි එකීට හොඳටෝම ආදරෙයි. ගේ හදන්ඩ ඕනෑ කියා කතාවකුත් කිව්වා. උඹ ටිකක් උනන්දු කරවපං.මෙහෙ ගැන හිතල දුකක් ගන්න එපා. උඹේ වැඩ ටික කර ගනිං. දරුව බලාගන්න එක මට පුළුවන්. තාත්තට නම් ඒ තරං සනීපයක් නෑ. මේ කාලෙ හොඳටම වැස්ස. හීතල වැදිලා ඇදුම වැඩිවෙලා. තාම ඉතින් මාකවිට වෙදාගෙන් කසාය බොනවා. ඒව ඉතින් කරුම ලෙඩ.ලියුමක් එවාපං...  අම්මා ටිකිරි මැණිකේපුළුවන්කමකට ඉන්නවා නෙමෙයි මගෙ දෙයියෝ... බැරිකමට ඉන්නවා. උදේ හවා කඳුළු බොනවා. මැඩම් ගෙන් බැණුම් අහනවා. සැපක් කියල දෙයක් නෑ. කන්ඩ බොන්ඩ අඩුවක් නෑ.... මැඩම් හරි සැරයි. එයා කියන විදියට තමයි අඳින්ඩ ඕනෑ.. මේ දරුවන්ට සලකන කොට මට මතක් වෙන්නෙම මගෙ පැටව් දෙන්නා. දරුවන්ගෙ නම් වරදක් නෑ.. ඒත් හරි අමාරුයි බලාගන්ඩ.අනේ රත්තරං දරුවන්ට බනින්ඩ එපා.. අරක්කු බීලා හවසට ගෙදර එන්ඩ එපා.. මං ලබන අවුරුද්දෙ නම් එනවා. නොයන්ඩම... ගේ කෑල්ල හදාගන්ඩ කීයක් හරි ඉතුරු කරගන්ඩ බලනවා.අනේ මන්දා... මට හරිම දුකයි. ඔයා වුණත් දුකෙන් ඉන්න බව මං දන්නවා.අම්මල තාත්තලගෙන් උදව් තිබුණා නම් මම මෙහෙම ගමනක් එන්නේ නැහැ. දැන් ඒවා ගැන හිතලා වැඩක් නැහැ. අපි හතර දෙනා වෙනුවෙන් සියලු දුක් විඳගෙන ඉන්නවා.ලොකු දුව හැමදාම ඉස්කෝලෙ එක්කරගෙන යන්ඩ .. බයිසිකලේ යනකොට පරිස්සමින්. ඇක්සිඩන් ගැන ආරංචි වෙනකොට බය හිතෙනවා. අනේ රත්තරං මගෙ දුවලා දෙන්නා හොඳින් බලාගන්ඩ. ඔයාට දෙවි පිහිටයි...  ඔයාගෙම අනෝමා - සයිප්‍රසයමේ දවස්වල ඕමානයට තොල් පුපුරන සීතල. කොන්ක්‍රීට් වනාන්තරයේ හිරවෙලා ඉන්න අපට හැංගෙන්න තැනක් නෑ. ලංකාවේ නම් මොනතරම් ගහකොළද? සතා සීපාවාද? ඒ එකක්වත් මෙහෙ නෑ. ගහකොළ ටිකක් තිබුණත් ඒවා තියෙන්නෙ නගරයෙන් ටිකක් ඈතට වෙන්න.මේ වියළි ගහකොළ අස්සෙන් ඒත් මට අම්මගෙ සුවඳ දැනෙනවා. සංඥාව ගහද්දි වැඩට ඇවිත් ගල් බෝරෙ ගහලා ගල් කඩන එකත් සැපයක් කියලා දැන් නම් මට හිතෙනවා. ට්‍රැක්ටර් එකක් අරගෙන පහළ ලන්දෙ වත්තෙ පුංචි ගේ කෑල්ලක් හදාගන්න මං දැන් අවුරුදු කීයක් දුක් වින්ඳද?ඒත් දත් බුරුසුව, සබන් කැටය, තුවාය, කාමර කුලී මේ සියල්ල ගෙවාගෙන එයාර්පෝට් කම්කරුවෙක් විදියට මේ ගෙවන ජීවිතේට වඩා ලංකාවේ අපේ ගම් එළියෙ කුඹුරක් කොටාගෙන ජීවත් වුණා නම් සැපයි. දැන් නම් මට හිතෙන්නෙ එහෙමයි.රන්එතනා මට වඩා ප්‍රායෝගිකයි. ඒකි කියලා කොච්චර කල් මං මිනිහෙක් වෙලා එනකම් බලා ඉන්නද අම්මෙ. එයාටත් යන කලදසාවක් තියෙන්න ඕනැනෙ. ගතවුණු අවුරුදු තුනටම මං හොයපු සොච්චමින් අම්මව ජීවත් කරලා ගෙයක් හදාගන්ඩත් බැරිවුණා.රස්සාවෙන් පස්සෙ තවත් ගණනක් හොයාගන්න මංසතුන්ගෙ කූඩු සුද්ද කරන්න තවත් තැනකට ගියා. පිළිගන්න අම්මෙ මුන් මෘගයො. ලස්සන ලස්සන කුරුල්ලො මුන් මරාගෙන කනවා. මටත් කිව්වෙ සතුන්ගෙ කූඩු සුද්ද කරන්න නොවෙයි. කුරුල්ලො මරන්න.ගෙදරට ආපු සතා සරුපයාවත් මරන්න අම්මා මට උගන්වලා නෑ. මං දහස් වාරයක් සිතින් ඇඬුවා. රට කහවණු හොයන්න ඇවිත් ආත්මෙත් විනාශ වුණා නේද කියලා. මහමෙරක් වගේ දුක්බර සිතිවිලි මගෙ හිතේ තෙරපුණා.බිම වාඩිවෙලා මේ මිනිස්සු පවුලම එකතු වෙලා කන්නෙ බැටළුවො. බැටළුවාගේ කපාපු ඔළුව කන තැන ලස්සනට තියනවා. ඒක බල බලා ඒ අය තලු මර මරා කනවා.අපේ රටෙන් මං අරන් ආපු ගොඩාක් දේවල් මට මෙතනදි නැතිවුණා අම්මෙ. රට කහවණුවට වඩා අපට අපේ අධ්‍යාත්මය වටිනවා. මං ඒ නිසා ඒ රස්සාවට ආයුබෝවන් කීවා. ආයිත් ගියා එයාර්පෝට් එකේ ක්ලීනර් වැඩට. පුංචි ගේ කෑල්ලක් හදාගෙන ට්‍රැක්ටරයක් අරගෙන අපේ කුඹුරෙ වැඩ කරන්න ඊළඟ බක්මහට මං ගෙදර එනවා අම්මෙ. මේ වියළි කතර අපට ගිනිගොඩක්. අපේ රටේ සුළං පොදක් තරම්වත් ඒක අපට වටින්නෙ නෑ.  කතළුවේ සිරිපාල ඕමානයේ සිටජීවිතය සුන්දර බව ජීවිතය වටිනා බව දැනෙන විට හදවතට ජීවිතය පලා ගොස් ඈත ඈත ගනඳුරක ඳී ඇති බව දැනුණී මට බැරිද යළිත් ඇද ගන්ඩ ඒ ජීවිතය මා තුරුලට නැවත දුක් නොදී තැවුලින් නොරිදවා අපමණ සෙනෙහසින් රඳවා ගන්නට නැවත පලා නොයන ලෙස පලා ගිය ජීවිතය ජීවයෙන් පිරුණු බව අසිරියෙන් දිලෙන වග නොදැන සිටියෙමි මම එය පලා යන තෙක්ම ජීවිතය විඳින්නට එහි හරය දකින්නට පලය සාරය අරුත පසක් කර නිමක් දකින්නට අයදිමි සෙනෙහසින් යළි මවෙත වඩින ලෙසනීතිඥ මධුරි අබේවික්‍රම එංගලන්තයේ - ලන්ඩන් නුවර කුඩා බීජය පැළය වී එය මහ ගසක් වී වැඩෙන්නේ එවැනි මහ ගස් සුළඟ හමුවේ දෙපළු වී බිම වැටෙන්නේ තිබෙන මහ ගල් කදු මුදුන්වල කැබලි වී ඇද වැටෙන්නේ නොසිතුවද අප ඉදිරිපිට මේ අනිත්‍යය දෝ මැවෙන්නේමහා ගංගා කලක් ගිය නැන වියළි වී ඉරි තලන්නේ විසල් කෙම් බිම් වේවි කතරක් නැතිව වැසි ඵල ලැබෙන්නේ මලක මුදු බව පැහැය සමඟින් විසිර යන ඒ සුගන්දේ වියැකිලා යයි සවස් වරුවේ පසක් කරමින් අනිත්යේදසන් වල සුද සමේ පැහැයෙන් ඔබ කුල්මත් කරන්නේ යොවුන් ඔද තෙද සිරුරෙ සවි බල ඔබට එඩියක් ගෙනෙන්නක් හැකිද ඔබ හට තබා ගන්නට නැතිද එය අඩු නොවන්නේ කවුද ජගතා වලක්වන්නට අනිත්‍යය ලොව රැදෙන්නේලබන පැසසුම් යසස් කිතු ගොස ඔබට ගෙනදෙන පසාදේ වියැකිලා යයි දුබල වූ විට තබා ඔබ දුක් අගාදේ මගේ යයි ඔබ අදර බැතියෙන් රැක බලාගන් සරීරේ ඔබට නොකියා වියැකිලා යයි පසක් කරමින් අනිත්යේහැදෙන රෝ දුක් වලක්වන්නට ඔබට සවියක් නොවන්නේ මගේ යැයි සිතු ඔබේ සිරුරම ඔබට අවනත නොවන්නේ අයිති නම් ඔබ සිරුර ඔබ හට, ඇයිද කීකරු නොවන්නේ මුලාවකි “මම” “මගේ” යන බව නැතිද බුදු බණ අසන්නේසුදත් විජේසුන්දර353, ඇම්හර්ස්ට් පාර, බෙල්චර්ටවුන්. එම්.ඒ. 01007.ඇ.එ. ජනපදය.ගරු ජනාධිපතිතුමාගේ සමකාලීන පාසල් ශිෂ්‍යයකු වූ බ්‍රිතාන්‍යයේ ව්‍යාපාරික නන්ද දිසානායක (බූ) මහතා කොළඹ තර්ස්ටන් විදුහලට ත්‍රීරෝද රථයක් සහ පරිගණක දෙකක් පරිත්‍යාග කළ අවස්ථාව.දෙවි පිහිටයි, ආදර අම්මාට,අම්මා ගේ සැප සනීප කොහොමද? මේ දවස්වල ලියුමක් ලියන්නවත් වෙලාවක් නෑ. උදේ රෑ දෙකේම වැඩ. වෙලාවකට මට මං ගැන දුකත් හිතෙනවා. ඒ තරමට වැඩ. ආධුනිකත්ව මණ්ඩලයට පිං සිද්ධ වෙන්න අපිට මෙහේ එන්න පුළුවන් වුණේ. හැබැයි පඩිය කොහොම වෙයිද දන්නෙ නැහැ. මට ඒ ගැන බලාපොරොත්තු තියාගන්න බැහැ. ඒත් අම්මේ වෙන රටකට ආවා කියලා මට සන්තෝෂයක් තියෙනවා.හැම තිස්සේම අම්මා මතක් වෙනවා. අම්මගෙ උනන්දුව නිසා තමයි මම මේ වගේ තැනකට ආවේ. ඒ කාලෙ අම්මා මාව උනන්දු කළ හැටි මට තාමත් මතකයි.අපේ වාහන කම්පැණියෙ මේ දවස්වල වාහන ගොඩක් හදනවා. ඒ නිසා මට ඉගෙනගන්න ගොඩක් දේවල් තියෙනවා. මං ඒ හැම දෙයක්ම කරන්නෙ හරිම කැමැත්තෙන්. ආයිත් ඉක්මණින්ම දවසක ලියන්නම්.  මීටඅනුරාධපුර කුමාර(දෝහාකටාර් සිට)පිටරට ආවා කියලා මට ලැබුණු අමුතු කෙංගෙඩියක් නෑ. ඔයා මගෙ අඹ මිතුරිය වෙලාත් මට නෝක්කාඩු කියලා ලිපියක් එව්වට මං තරහා නෑ. සයිප්‍රසයේ වුණත් මං ඉන්නෙ නිකෝෂියා නගරයෙන් සැතැපුම් දහස් ගණනක් දුර.අපේ ගෙදර අය නම් හොඳයි. උන්ට හැමදාම උත්සව. කෑම බීම නම් අඩුවක් නෑ. ඒත් ගෙදර නෝනා යමක් දෙන්ඩ ලෝබයි.ඒ කාලෙ රාජ් කපූර්ලගෙ, දිලිප් කුමාර්ලගෙ චිත්‍රපටි බලලා අපි බදුල්ලෙ ඉඳන් කොච්චර දුර පයින් ආවද? මොඩර්න් සිනමා එකට හරි රෙක්ස් සිනමා එකට හරි හින්දි චිත්‍රපටයක් ආවම කඩාපු එළවළු ටිකවත් හරියට හෝදගන්නෙ නැතුව අපි ගිය හැටි මට නම් තාම මතකයි.මට මකයි මාලි ‘මධුමතී’ බලලා උඹ දවසක්ම ඇඬූ හැටි. මෙහෙ ලැබෙන සොච්චම ගෙදර උන්ට ඇරියාම මට ඉතුරුවෙන දෙයින් මුකුත්ම කරගන්ඩ බෑ බං. ඒත් මං උඹ වෙනුවෙන් සිප්‍රියොට් පවුම් 200ක් ඉතිරි කළා. ඒක ඊළඟ මාසෙ උඹටත් එවනවා.අයිෆා සම්මාන උළෙල ලංකාවෙ පැවැත්වූවා කියලා ආරංචියි. අමිතාබ් භච්චන්, ෂාරුක් ඛාන් ආවෙ නෑලු නේද? ඒත් කමක් නෑ රිතික් රෝෂන් ඇවිල්ලනෙ. මං හිටියා නම් ලක්ෂ ගණනක ටිකට් කොහොම වුණත් කොහොමහරි ඔය නළුවෙක් උඹත් එක්ක ගිහින් බලාගන්නවා.මගෙ ගෙදර ගිහින් ටිකක් බලපන්. මහ එකා තවම බොනවා. එයා ඒක නැවැත්තුවොත් අර බල්ලොත් මොනවාද කන්නෙ නෑ කියලා කියනවනේ. අනේ! කර ආච්චිත් මළාලු නේද? මොනවටද බං මේවගේ ජීවිත. ඉන්නකම්ම දරුවන්ගෙ ඇනුම් බැනුම් වින්දා. මොකද අපට වගේ රට ගිහිල්ලවත් ගාණක් උපයගන්න පුළුවන් වයසක්යැ.මගෙ පැටවු දෙන්නා නිතර ගිහින් බලපන්. මං නැතිවුණාට උඹ අම්මා වගේ බලනවා කියලා මද්දුමේ ලියලත් තිබුණා. මට නම් ඉතින් ලංකාව ගැන ලැබෙන ආරංචි දැන් තරමක් හොඳයි. ඉස්සර නම් යුද්ධය, බෝම්බ, මිනීමැරුම්, මේවා ගැනමනෙ ඇහුවෙ.කිරිබණ්ඩෙගෙ අංශභාගයට තවම බෙහෙත් ගන්නවද? ඕව කරුම ලෙඩ.මං මෙහෙ හිටියට දවසට පැය 14ක් වැඩ. පල්ලි දවසට විතරයි නිවාඩු. ඒත් ලංකාවෙ සමහර උන් මෙහෙ ඇවිල්ලා ලංකාවේ නමත් කැතකරනවා. සමහර ඉන්දියන්කාරයො පාකිස්තාන්කාරයො එක්ක උන් මුකුළු කරලා පොලිසියටත් අහුවෙනවා. සමහරු හිරේ.අනේ මාලි, උඹ නම් එන්න හිතන්න එපා. මාත් එන්න තියෙන්නෙ තව මාස 6යි. යම්තම් මගෙ දැරිවියො දෙන්නට ඉන්න පුළුවන් වහලක් හදාගත්තා. ඒකත් කළේ මගේ මිනිහා නෙවෙයි. සහෝදරයා. මං ඌට ටික ටික සල්ලි ඇරියා. උඹගෙ නෝක්කඩුව සාධාරණයි. ඒත් මට උඹ අමතක වෙලා හිටියෙ නෑ. උඹෙන් ගත්ත ණයට තවත් ගණනක් එකතු කරලා සල්ලි ටික හදාගත්තෙ. ලබන මාසෙ එවනවා. එහෙනම් මාලියො මං නවතිනවා.  හාලිඇල ස්වර්ණා - සයිප්‍රස්කුවේට් ශ්‍රී ලංකා සංස්කෘතික සංගමය මඟින් රාගම රෝහලේ ආබාධිතව පසුවන හමුදා සාමාජිකයන් උදෙසා විශේෂයෙන් සාදන ලද රෝද පුටු 15 පරිත්‍යාග කරනු ලැබීය. කුවේට් ශ්‍රී ලංකා සංස්කෘතික සංගමයේ නියෝජ්‍ය සභාපති ගාමිණි විජේරත්න ලේකම් අල් ඉක්බාල් යන මහත්වරු ද පුනරුත්ථාපන රෝහලේ හමුදා නිලධාරීහු ද මෙහි සිටිති.චූටි නංගී, මං හිතනවා ඔයා සැපෙන් සිටිනව කියලා. මට මේ දවස්වල හරියට වැඩ, අනේ චූටියො. මට මුකුත් ලියන්න බැරි වුණා ඔයා තරහා නැහැ නේද? මං හිතනව ඔයා තරහ වෙන එකක් නැහැ කියලා. රෝමය ගැන පුංචි නංගියා අහලා ඇති ගොඩක් දේවල්. පොත්වල කියවලත් ඔයා ඉගෙනගෙන ඇති. රෝමය කියන්නෙ ලස්සන නගරයක්. ඒ වගේම ඓතිහාසික නගරයක්. රෝමයේ ඉන්න ජුලියස් සීසර් කියන ආඥාදායකයා ගැන ඔයා අහලා ඇති. ඒ කාලෙ රෝමයේ අණසක පැතිරුවේ ඔහු තමයි.රෝමය ගැන ඉගෙනගන්න නම් මෙහේ ඇවිල්ලා බලන්නම වටිනවා. රෝමයේ විශාලම රංග පීඨය හරිම ලස්සනයි. කොලෝසියම් නමින් ඒ රංග පීඨය හඳුන්වනවා. කොන්ක්‍රීට් බදාමයෙන් තැනූ අන්ධකාර හුදකලා ගොඩනැගිල්ලක් ලෙස මෙය හඳුන්වන්න පුළුවන්.ඒ මධ්‍යයෙහි වැලි අතුරා සකස් කරන ලද රංග භූමියක ප්‍රේක්‍ෂකාගාරයේ ප්‍රේක්‍ෂකයන් 50,000 කට පමණ නැරඹීම් කටයුතු කරන්න පුළුවන්. එහි තිබෙන නාට්‍ය බැලීමට බොහෝ වෙලාවට අපි යනවා.මට හිතෙනවා ඒක අපේ මනසට හොඳ විවේකයක් වෙනවා කියලා.පවුලේ අය කොහොමද? ඒ අය සතුටින් ඉන්නවා නේද? මට ඔයගොල්ලො හැම තිස්සෙම මතක් වෙනවා. මගේ ජීවිතයෙ කවද හරි දවසක ඔයගොල්ලො රෝමයට එක්ක යන්න තියෙනව නම් හොඳයි කියලා හිතෙනවා.රෝමයේ ඉපැරණි ස්ථාන බොහොමයක් තියෙනවා. අපිට දැනුමක් විනෝදයක් ලබාගන්න ඒ හැම දෙයක් ප්‍රයෝජන වෙනවා. ගෙදර සියලු දෙනාම ආදරයෙන් මතක් කළ බව කියන්න.  මීටමාතර ගයනි රෝමයේ සිටඉසුරු ඇතේ කතරේ වැලි කැට අතරේ මසුරු නැතේ හැඩරුව ඇති කල සිරුරේ මිතුරු වෙතේ සිටිනා කල් කිරි ඉතිරේ සතුරු වෙතේ උන් සමගින් නැති අතරේදෙදරු ඇතේ අම්මා ළඟ පැදුරේ පියවරු වෙතේ අසළක ගෙයි ලණු පැදුරේ මව්වරු යතේ රන්කහවනු වැලි කතරේ බඹරු ඇතේ මල් පැණි බොන වැලි කතරේදම්මාම් ජාත්‍යන්තර ගුවන් තොටුපළහිඅත්තිඩියේ නිමල් සිරිතිස්සපුතේ මට නුඹ සිහිවි සිහිවී මෙහේ තවමත් අඬනවා රැයක් නෑ මට දවල් නෑ මට වැඩත් ඉවරම නෑ මෙහේනුඹට කොහොමද සිතන විට නම් බයත් මසිතට දැනෙනවා ගතින් මං තව මෙහේ හිටියත් හිතත් නුඹ ළඟ තියෙනවාපාණදුරේවසන්ති ප්‍රංශයේ සිටඔබේ සෙනෙහෙබර අම්මාට, තාත්තාට, ආදරය කළ බිරියට, සැමියාට, දයාබර දරුවන්ට ඔබේ සිතේ ඇතිවෙන හෘදයාංගම පැතුම්, සිතට දැනුණු හැඟීම් සිදුවුණු රසවත් සිදුවීම්, කෙටියෙන් පැහැදිලිව, නිර්මාණාත්මකව ලියා ඔබ වෙනුවෙන් ම වෙන්වූ සිළුමිණ ‘රට පිට’ වෙත එවන්න.සංස්කාරක ‘රටපිට’සිළුමිණලේක්හවුස්, කොළඹ - 10, ශ්‍රී ලංකාවෆැක්ස් - 2429260මේල් - editor @ silumina.lk</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>20</day>
    </date>
    <link>http://www.silumina.lk/2010/06/20/_art.asp?fn=av1006201</link>
    <topic>කවුළු දොරින්</topic>
    <author>හිරුණි</author>
    <content>කවුළු දොරින්පසුගිය සතියේ චිත්‍රපට ලෝකයට තවත් අලුත් අධ්‍යක්ෂවරයකුගේ සම්ප්‍රාප්තිය සිදුවිණ. මීට ප්‍රථම ටෙලිනාට්‍ය හා චිත්‍රපට නිෂ්පාදකවරයකු වශයෙන් නමක් දිනාගත් ඔහු ධම්මික සිර්වර්ධනයි.ඔහු කුලුඳුලේ අධ්‍යක්ෂණය කළ ‘සුවඳ දැනුණා ජීවිතේ’ චිත්‍රපටය ඊ.ඒ.පී. මණ්ඩලයේ සිනමා ශාලාවල පසුගිය සතියේ සිට තිරගත වේ.පූජා උමා ශංකර් සහ රොෂාන් රණවන ප්‍රධාන චරිත සඳහා එක්වන මෙම චිත්‍රපටය පවුලේ සියලු දෙනාට නැරඹිය හැකි සරල විනෝදාස්වාදය ලබා දෙන චිත්‍රපටයකි.මේ චිත්‍රපටයේ ප්‍රචාරක කටයුතු සඳහා පූජා උමා ශංකර් මේ දිනවල ලංකාවට පැමිණ සිටින අතර දිවයිනේ විවිධ ප්‍රදේශවල චිත්‍රපට ශාලාවෙත ගොස් ප්‍රචාරක කටයුතු කරන්නට ද ඇය සූදානමින් සිටී.‘සුවඳ දැනුණා ජීවිතෙ’ චිත්‍රපටයත් සමඟම සංගීත ක්ෂේත්‍රයේ ජනප්‍රිය ගායිකාවක වන උරේෂා රවිහාරිගේ ජීවිතයේත් අලුත් පරිවර්තනයක් සිදුවුණු බව අපට දැනගන්නට ලැබුණි. චිත්‍රපට පසුබිම් ගායිකාවක වශයෙන් පසුගිය වසර කිහිපය පුරාම කාර්ය බහුලව සිටි ඇයට ඇගේ නවතම ගීත එකතුවක් වසර පහකින් එළිදක්වන්නට නොලැබුණි.“ඇත්තටම පසුගිය අවුරුදු පහ ඇතුළත නව නිර්මාණ ගී එකතුවක් කරන්නට තරම් විවේකයක් මට තිබුණේ නෑ.ඒ කාලය පුරාම මගේ දායකත්වය ලැබුණේ චිත්‍රපට සඳහායි. ගීත එකතුවක් කරනවාට වඩා සිනමාවට එක්වී සිටීම ඇත්තටම මට සතුටක්.”මේ වන විට උරේෂා චිත්‍රපටවලට, ටෙලිනාට්‍යවලට මෙන්ම සංයුක්ත තැටි සඳහා ද ගීත රැසක් ගායනා කර ඇතත් මෙතෙක් ඇගේ ගීතයක් දෘශ්‍ය මාධ්‍යයෙන් අපට දක්නට නොලැබුණි.ඒ අවස්ථාව ඇගේ රසික රසිකාවන්ට උදාකරමින් ‘සුවඳ දැනුණා ජීවිතේ’ චිත්‍රපටයට ඇයත් සුපර් ස්ටාර් ගායක ශිහාන් මිහිරංගත් ගායනා කළ යුග ගීතයක් Music Vidio එකක් ලෙස පසුගියදා නිකුත් වුණි.වැඩිහිටියන්ට පමණයි ලේබලය යටතේ තිරගත වුණු ‘දකින දකින මල්’ චිත්‍රපටයේ රඟපෑ සේමිණි ඉද්දමල්ගොඩ අලුත් ටෙලිනාට්‍යයක රංගන කටයුතු සඳහා සහභාගිවී සිටියදී අපට මුණගැසුණි.ඒ ඇන්ඩෲ ජයමාන්න සහ දීප්ති ෂ;ජ්තුංග අධ්‍යක්ෂණය කරන ‘දමයන්ති’ ටෙලිනාට්‍යයෙනි. පවුල් සෞඛ්‍ය සේවිකාවක ගේ චරිතයක් නිරූපණය කරන ඇය පැවසුවේ තව නොබෝ දිනකින් විකාශයට සූදානම් කොට ඇති මෙය වටිනා පණිවුඩ රැසක් ප්‍රේක්ෂකයන්ට රැගෙන එන්නක් කියාය.‘දමයන්ති’ රූගතවන අතරතුරම අපට ලැබුණු තවත් ආරංචියක් වූයේ එහි සම අධ්‍යක්ෂවරයා වූ දීප්ති විජේතුංග අසනීපව රෝහල්ගත කර ඇති බවයි.ප්‍රවීණ ගායන ශිල්පී ග්‍රේෂන් ආනන්ද මේ දිනවල සූදානම් වන්නේ ඔහුගේ කලා දිවියට වසර තිස්පහක් පිරීම නිමිත්තෙන් අලුත් ආකාරයේ ප්‍රසංගයක් පැවැත්වීමටයි.ඒ අතරම පසුගියදා කොළඹ බණ්ඩාරනායක අනුස්මරණ සම්මන්ත්‍රණ ශාලාවේ පැවැත්වූ ‘ආනන්ද ගීත රාත්‍රිය’ සජීවී ප්‍රසංගය DVD පටයක් ලෙස ද පසුගියදා නිකුත් කෙරිණි. ආනන්ද රාත්‍රිය එළිදුටුවේ ටොරානා නිෂ්පාදනයක් ලෙසිනි.තිස්වසරක් පුරා පැවතුණු කුරිරු යුද්ධය නිමා කිරීමෙන් පසු අපේ රටේ සුන්දරත්වය නැරඹීමේ අවස්ථාව දැන් හැමෝටම උදාවී ඇත. මේ සඳහා ජනතාව පොලඹවාලන අපූරු වැඩසටහනක් පසුගියදා ජාතික රූපවාහිනියෙන් දිටිමි.මෙහි වැඩසටහන් ඉදිරිපත් කරන්නා ලෙස කටයුතු කරනුයේ ජනප්‍රිය නළු කංචන කොඩිතුවක්කුය.‘ජාතික රූපවාහිනියෙන් සෑම බදාදා දිනකම සවස 6.00 විකාශය වෙන ‘මේ අපේ රටයි’ වැඩසටහනත් එක්ක මේ දිනවල මම රට වටේ යනවා.නළුවෙක් වශයෙන් විවිධ ලොකේෂන්වලට ගිහින් පළපුරුද්දක් තිබුණත් මේ වැඩසටහන නිසා මම ලබන්නේ මෙතෙක් නොලැබූ අත්දැකීම් සමුදායක්.’මේ වැඩසටහනේ අරමුණ වෙන්නේ මෙතෙක් අපේ රටේ සැඟවී තිබුණු සුන්දර තැන් උලුප්පා දක්වමින් සංචාරයට උනන්දුවක් ඇතිකිරීමයි.මේක මට අලුත්ම අලුත් අත්දැකීමක්.සමහර තැන් සහ අත්දැකීම් තිබෙනවා බොහොම ත්‍රාසජනකයි.අපි මේ දවස්වල ඉන්නේ ත්‍රිකුණාමලේ හරියේ. නිලාවැලි මුහුදු තීරයෙන් ඈත පෙනෙන පරෙවි දූපතට යන්න අපි ගියේ බෝට්ටුවකින්.කිලෝමීටර් 04ක විතර දුරක් නිලාවැලිවල ඉඳලා බෝට්ටුවේ මුහුද මැද්දට යන්න ඕන. ටිකදුරක් යත්දි මහ විශාල රළ පෙළක් ඇවිත් අපේ බෝට්ටුව පෙරළෙන්න ගියා. අනූනමයෙන් බේරුණේ.ඊට පස්සෙ කිතුල්ගල ගඟේ ඔරු පදින්න ගිහිනුත් ඒ වගේ ත්‍රාසජනක අත්දැකීමකට මුහුණ දෙන්න වුණා.ඒ අත්දැකීම් කොයිතරම් ත්‍රාසජනක වුණත් කංචන ඒ හැමදේකටම මුහුණ දුන්නේ කැමැත්තකින්,ආසාවකින්. ඒත් එක්කම ලංකාවේ ප්‍රථම වතාවට අයියයි – නංගියි ඉදිරිපත් කරන රූපවාහිනි වැඩසටහන කරන්නෙත් කංචන. ඒ ඔහුගේ නැගණිය අරුණි කොඩිතුවක්කු සමඟ. මේ දිනවල සියත රූපවාහිනියේ සෑම ඉරුදිනකම රාත්‍රි 9.30ට ’ඉබචප – ඹචපඵ’ වැඩසටහනින් මේ දෙදෙනා ඔබට හමුවේවි.මහේන්ද්‍ර පෙරේරා අපි තවමත් හඳුනාගෙන සිටිනුයේ ප්‍රවීණ රංගධරයකු වශයෙන්. එහෙත් අලුත්ම ආරංචිය ඔහු ළඟදීම ටෙලිනාට්‍ය අධ්‍යක්ෂවරයකු ලෙස දොරට වැඩීමට සූදානම් වන බවයි.“ඇත්තටම මගේ හිතේ ලොකුම ආසාව කැමැත්ත තිබෙන්නේ චිත්‍රපටයක් අධ්‍යක්ෂණය කිරීමටයි. එයට පෙර සැලසුමක් වශයෙන් තමයි ටෙලිනාට්‍යයක් කරන්න හිතුවේ.” ටෙලිනාට්‍යයේ තිර රචනය ලියන්නේ දිලීප අබේසේකර. නිෂ්පාදනය කරන්නේ ජයලත් ක්‍රිශාන් පීරිස්.මහේන්ද්‍රගේ ටෙලිනාට්‍යයේ සුවිශේෂීම කාරණාව වන්නේ 100% ක්ම මෙහි රූගත කිරීම සිදුකරනුයේ හම්බන්තොට ඉදිවුණු රන්මිහිතැන්න ටෙලි සිනමා ගම්මානයේදී වීමයි.හිරුණි</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>20</day>
    </date>
    <link>http://www.silumina.lk/2010/06/20/_art.asp?fn=av10062020</link>
    <topic>මගේ දෙවැනි විවාහයේ ‘ෆ්ලවර් ගර්ල්’ මගේ දුව</topic>
    <author>තුෂාරි වික්‍රමසිංහ</author>
    <content>මගේ දෙවැනි විවාහයේ ‘ෆ්ලවර් ගර්ල්’ මගේ දුවරොසෑන් ඩයස්2005 වර්ෂයේ ශ්‍රී ලංකා රූ රැජන ලෙස අභිෂේක ලැබූ ඇය විශ්ව රූ රැජන තරගාවලිය දක්වා පියවරෙන් පියවර ඉදිරියට එන්නට සැබෑම වාසනාවන්තියක් වුණා. නිරූපණ ක්‍ෂේත්‍රයේ කැපී පෙනෙන ශිල්පිනියක ලෙසත් සිනමා හා ටෙලිනාට්‍ය නිළියක ලෙසත් රොසෑන් ඩයස් ජනප්‍රියත්වයට පත්වන්නේත් බොහෝ දෙනාගේ ආදරයට පාත්‍රවන්නේත් මේ හරහායි.පසුගිය 12 වැනි දා රොසෑන් තම පවුලේ සියලු දෙනාගේත් කලා ලොවේ හිතවතුන්ගේත් ආශිර්වාදය ඇතිව නැවත වතාවක් විවාහ ජීවිතයට ඇතුළත් වුණා. ඇගේ ජීවිතේ සිදුවූ මේ සුවිශේෂී වෙනසත් සමඟ ඒ පිළිබඳ සතුට බෙදා හදාගන්නට රොසෑන් ‘රසඳුන’ සතුටු සාමීචියට ගොඩවැදුණා. මේ රොසෑන්ගේ අලුත් ජීවිතයේ අලුත්ම තොරතුරු දිගහැරුණු මොහොතයි.ඉතිං රොසෑන් ඔයාගෙ ජීවිතේ අලුත්ම තොරතුරු මොනවාද?අලුත් ජීවිතේ පටන් අරගෙන තවම ගතවුණේ දවස් කීපයක් විතරයි. දැනට නම් මේ ගතවෙන ජීවිතේ ගොඩාක් හොඳයි. ගොඩාක්ම සුන්දරයි. ඉදිරියටත් හැමදාමත් එහෙම වෙන්න කියලා මම ප්‍රාර්ථනා කරනවා.ඔබේ අතගත් මනාලයා ගැනත් දැනගන්න රසිකයින් කැමැත්තෙන් ඇති.ඔහුගේ නම දිල්රුක් ලියනගේ. ඔහු වෘත්තියෙන් ව්‍යාපාරිකයෙක්. පෙට්ට්‍රෝලියම් සම්බන්ධව සහ පලතුරු යුෂ සම්බන්ධ ව්‍යාපාර කිහිපයක්ම ඔහු සතුයි.දිල්රුක් සහ ඔබ දැන හඳුනාගත්තේ කොහොමද?දිල්රුක් මට මුණගැහුණේ මරදානෙ ෆාතිමා දෙව්මැදුරේ දී දැන් වසර කීපයකට පෙරාතුව. අපි හමුවූ තැනදීම අපේ විවාහ උත්සවය පවත්වන්න අපි සැලසුම් කළා.ඔබේ විවාහයට පවුලේ අයගෙන් ලැබුණේ මොන වගේ සහයෝගයක්ද?අපේ සම්බන්ධයට අපේ පවුල් දෙකේම අය ගෙන් මුලදි නම් පුංචි පුංචි විරුද්ධවීම් තිබුණා. නමුත් පසුව ඔවුන්ගේ ආශිර්වාදය අපට හිමිවුණා.විශේෂයෙන්ම දිල්රුක් ගේ මව්පියන් සමාජය ගැන හොඳ අවබෝධයෙන් පසුවන අය. ඒ අයගේ පටු අදහස් නැහැ. ඒ නිසාම අපේ ප්‍රේමය ජයගන්න ලැබුණා.ඔබේ දියණිය ‘රියෑන්’ ඇය ගැනත් දැනගන්න කැමැතියි?දැන් ඇයට අවුරුදු තුනක් සම්පූර්ණ වෙලා. ඇය හරිම හුරතල්. ඇය තමයි අපේ Flower Girl ට හිටියේ. දිල්රුක් ඇයට හරිම ආදරෙයි. ඇයත් එහෙමයි.මොකද රියෑන්ට මාස තුනේදි වගේ තමයි දිල්රුක් මට මුණගැසුණේ. ඇත්තටම මටත් රියෑන්ටත් ජීවිතේ හුඟාක් සමීප, දිල්රුක් විතරයි. රියෑන් – දිල්රුක් දෙන්නට දෙන්නා ඉන්නේ හරිම ආදරෙන්. ඇත්තට එය මට ලොකු ශක්තියක්.ඔබේ සහකරුගේ ගතිගුණ ඔබ දකින්නේ මොන ආකාරයෙන්ද?මම ඔහුගෙන් දකින ලොකුම දේ තමයි ඔහු තමාගේ පවුලට හරිම ආදරයක් භක්තියක් ඇත්තෙකු වීම.අම්මට, තාත්තට, සහෝදරියට දිල්රුක් හුඟාක් ආදරෙයි. ඒ වගේ කෙනෙක් මටත් හුඟාක් ආදරේ කරාවි කියලා මම හිතනවා.ඒ වගේම දිල්රුක්ට කෙනෙක්ව හොඳින් තේරුම් ගැනීමේ හැකියාව තිබෙනවා. ඔහු තුළ හොඳ සමාජ අවබෝධයක් තිබෙනවා. ඒ වගේම ඔහු ඉතාම සැහැල්ලුවෙන් විනෝදයෙන් ජීවත්වන කෙනෙක්.ඒත් එහෙම කියල ජීවිතේට ප්‍රශ්නයක් ආපුවහම සැහැල්ලුවට ගන්න කෙනෙකුත් නෙවෙයි ඔහු. දිල්රුක් ජීවිතේ හොඳට බැලන්ස් කරගනිමින් ගෙන යන කෙනෙක් කියලා මට හිතෙනවා. මේ හින්දා ඔහු හුඟාක් හොඳින් මට ගැළපෙනවා.ඔබේ ජීවිතය දෙස ආපසු හැරී බලත්දී ඔබට ඇතිවන්නේ මොනවගේ හැඟීමක්ද?මේ ජීවිතයේ මිනිසුන් අතින් කොතෙකුත් වැරදි සිදුවෙනවා. ඒ වැරදි යළි ඇතිවෙන්න නොදී අපි ඉදිරියට අඩිය තිබ්බොත් අපේ ජීවිත ජයගන්න පුළුවන්.ජීවිතේට එන ප්‍රශ්න මත හැප්පි හැප්පී, වැලපි වැලපී හිටියොත් ඇත්තටම එය ජීවිතයේ මහා කඩාවැටීමක් බවට පත්වෙනවා.මම හිතනවා ගැහැනියක් කවදාවත් එහෙම විය යුතු නැහැ කියලා. ගැහැනිය ඕනම දේකට මුහුණදීමට ශක්තිමත් විය යුතුයි. මට ඒ ශක්තිය ලැබුණේ මගේ අම්මාගෙන්.අද සමාජයේ විවිධ සමාජ මට්ටම් නිසා ගැහැනිය අසරණ වන අවස්ථා තිබෙනවා. නමුත් හැම ගැහැනියක්ම හරිම ශක්තිමත් කියා මම විශ්වාස කරනවා.ඔබ ලංකාවේ ජනප්‍රිය දක්ෂතම නිරූපණ ශිල්පිනියක්. ඒ වගේම ටෙලිනාට්‍ය හා සිනමා නිළියක්. නිර්මාණ ජීවිතය පැත්තෙන් ඉදිරියට යන්න බලාපොරොත්තුවක් නැද්ද?ඇත්තටම, ටෙලිනාට්‍ය සහ සිනමා නිළියක් ලෙස රංගන කටයුතුවල නියැලෙනවට වඩා නිරූපණ ක්‍ෂේත්‍රයේ ඉදිරියට යන්න මම කැමැතියි. විශේෂයෙන්ම ලංකාවෙන් ලෝක මට්ටමේ නිරූපණ ශිල්පිනියන් සහ රූ රැජිනියන් බිහිකිරීමට කටයුතු කිරීම මගේ අනාගත බලාපොරොත්තුවක්.මේ දවස්වල ‘මිස් ශ්‍රී ලංකා’ පුහුණුවීම් කටයුතු සිදුකිරීම මා විසින් කරනු ලබනවා. ඒ වගේම කවදාක හරි ලංකාවෙන් ‘ලෝක රූ රැජින’ බිහිකරන්න ලැබුණොත් එය මගේ ජීවිතයේ මා ලබන සුවිශේෂී ජයග්‍රහණයක් ලෙසයි මා දකින්නේ.අලුත් ජීවිතේ අලුත් බලාපොරොත්තු හුඟාක් ඇති?අපි එක වහලක් යටට එන්න හිතුවේ අපි දෙන්නගේ ව්‍යාපාර කටයුතු එක්ව ගොඩනඟාගන්න. ඒ බලාපොරොත්තුව විශේෂ වුණා. ඒ වගේම අපේ පවුලට නව සාමාජිකයෙක් එකතුකරගැනීමේ බලාපොරොත්තුවකුත් තියෙනවා.ඒ වගේම අපේ වෙඩින් එක දවසේ අපි ‘Modlers Magazine’ නමින් සඟරාවකුත් එළිදැක්වූවා. ඒ සඟරාව දිගින් දිගටම පවත්වාගෙන යන්නටත් මගේ නිරූපණ පාසලේ වැඩකටයුතු ඉදිරියට ගෙන යන්නටත් බලාපොරොත්තු වෙනවා.රොසෑන්ගේ ලිපිනය:නො.23/ඒ, බොරැල්ල හරස් වීදිය, බොරැල්ල.තුෂාරි වික්‍රමසිංහ</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>20</day>
    </date>
    <link>http://www.silumina.lk/2010/06/20/_art.asp?fn=av1006202</link>
    <topic>සමනළ අඩවියේඋසම දියඇල්ල</topic>
    <author>සටහන හා ඡායාරූප කු.විජයවර්ධන</author>
    <content>සමනළ අඩවියේඋසම දියඇල්ල”වඳින්න යන මේ නඩේට සුමන සමන් දෙවි පිහිටයි”සමනළ වැඳ බසින නඩයක් අපට එලෙස ආශිර්වාද කළෝය. එහෙත් අපගේ අරමුණ වූයේ සමනළ අඩවියේ පිහිටි සුන්දර දියඇල්ලක් දැක බලා නෙත් සනසා ගැනීමයි. ඒ මාපලාන හෙවත් මාපනාන දියඇල්ලයි.එය ශ්‍රී ලංකාවේ උසින් සිව්වැනි ස්ථානය ගන්නා දියඇල්ල වන අතර රත්නපුර දිස්ත්‍රික්කයේ උසම දියඇල්ලයි. එහි උස මීටර් 141කි.වාර්ෂිකව ලක්ෂ සංඛ්‍යාත පිරිසක් සමනළ කන්ද වැඳ පුදා ගත්ත ද මෙම දියඇල්ලේ සුන්දරත්වය විඳ ගැනීමට යොමුවන්නේ ඉතා සුළු පිරිසකි. එය අප්‍රකටව වනයේ සැඟවී පවතින ජල ප්‍රවාහයක් වීම ඊට හේතුවයි.අපි මේ අලංකාර දසුනෙන් නෙත් සිත් පිනවා ගැනීම සඳහා එක් උදෑසනක රත්නපුරයේ සිට කි.මී.16ක් මඟ ගෙවා ගිලීමලේ හරහා පලාබද්දලට පැමිණියෙමු.රත්නපුර මාර්ගයෙන් සමනළ කරුණා කරන මාර්ගය ඇරඹෙන්නේ මෙහි සිටය. ඒ නිසා පලාබද්දල ගම්මානය සමනළ වන්දනා සමයට කඩපිල් හා නවාතැන්පළවල් සහිත ජනාකීර්ණ පෙදෙසක් බවට පත්වේ.දියඇල්ල වෙත ළඟාවීමට නම් සමනළ මාර්ගයේ මඳ දුරක් ගොස් ශ්‍රී පාද මැදි විදුහල අසලින් හැරී බොරළු මාවතක ගමන් කළ යුතුය. මේ මාර්ය දෙපස පැතිරී ඇත්තේ තේ වතුය.සමහරක් තැනක තේ දළු කිරන ස්ථානය. තේ වතුවල සිටි දෙමළ කාන්තාවෝ දවසේ වේල සරිකර ගැනීම සඳහා කඩිසරව දළු නෙළති. ඔවුන්ට මේ වටපිටාවේ සුන්දරත්වය ගැන නිනව්වක් නැති සේ ය.තේවතුවලට එපිටින් ඇරඹෙන වනපෙත සමනළ අඩවියට බද්ධ වේ. විවිධ උස් ප්‍රමාණයෙන් යුත් කඳුවැටි පිරිවරාගත් මේ මහා වනාන්තරය ඉමක් කොනක් නොපෙනෙන හරිත දනව්වක් වැන්න.එහි ගවේෂණය නොකළ තැන් බොහෝය. මෙහි පාරිසරික වැදගත්කම නිසා 1940.10.25 දින සමනළ අඩවිය අභය භූමිය ප්‍රකාශයට පත්කෙරිණි. එහි විශාලත්වය හෙක්ටයාර් 22379.9කි.තේ වතු ඔස්සේ ගමන් කරන අපට ඈත හිරු කිරණ වැටී දිදුලන තවත් දියඇල්ලක් දැක ගැනීමට හැකි විය.ඒ හාල්මැහි ඇල්ලයි. එය අසලට යාම දුෂ්කර කාර්යයක් වෙයි. හාල්මැහි ඇල්ල උසින් මීටර 22කි. ඉදිරියට යන අපට බොරළු පාර වෙනුවට අඩි පාරක් හමුවේ.එය දිව යන්නේ මාපලාන ගම්මානය ඔස්සේය. මඟ ඔස්සේ බඩු මලු කර තබාගෙන ගමන් කරනා ගැමියෙක් අප හා සිනහවෙයි. කුඩා කඩපිලක දෙදෙනෙක් දාම් අදිති.හිරු එළිය අප ගතට වැටුණ ද දාහයක් නොදැනුණේ වටපිටාවේ සිසිලස නිසාය. ඈතින් දිය ප්‍රවාහයක් කඩා හැලෙනා හඬ අප සවනත්හි වැටෙයි. ඒ දෙසට ගමන් කරන අපට ගල් පර්වත අතරින් ගලා බස්නා දිය පහරක් දැක ගත හැකිවිය.ඒ මාපලාන ඇල්ලේ ජලය රැගෙන ගලන දොළ පහරයි. වන තුරු අතරින් සුදු පැහැති දිය සේලයක් සේ දියඇල්ල අප ඉදිරියේ දර්ශනය වේ.මහා වෘක්ෂ අහස අල්ලන්නම ගොස් පරාජිතව අතු විහිදා සිටී. හීන් බෝවිටියා, දියබෙරලිය, මුඟුණ, කිරිඅඟුණ, තෙබු වැනි කුඩා ශාක මඟ අවට දැක ගැනීමට ලැබේ. මේ ඔසු පැළෑටි ආහාර වශයෙන් ගැමියෝ භාවිත කරති.කිතුල් ගසක හැර ගසා තිබුණේ කිතුල් මැදීම ගැමියන්ගේ තවත් ආදායම් මාර්ගයක් බව පෙන්වමිනි. කීන, මිල්ල, ලියන්, දුන්, හොර වැනි වෘක්ෂ අවටින් ඉහළ නැඟ ඇත. වේවැල් වැවී තිබුණේ මහගස් වටා එතෙමිනි.අප දැන් සිටින්නේ මුහුදු මට්ටමේ සිට අඩි 1500 ක් පමණ ඉහළින් බව සිතියම පිරික්සන විට පෙනේ. පරිසරයේ සිසිලස තවත් වැඩිවී ඇත. ඒ අප වනය තුළ සිටින හෙයිනි.හිරු රැස් පහළට වැටෙන්නේ අතු අතරින් පෙරී රිදී කදම්බ වශයෙනි. රැහැයියන්ගේ නාදය ජලය ගලා යන නාදය හා එක්ව උපත ලබන්නේ මිහිරි සංධ්වනියකි.වන විහඟුන්ගේ කිචිබිචිය එයට විවිධත්වයක් එක්කරයි. සමනළ කඳුවැටියේ තොරණබැඳිගලෙන් උපත ලබා පැමිණෙන මිනුවන්දොළ දැවැන්ත සෘජු ගල් ප්‍රපාතයකින් පහතට කඩා හැලෙන්නේ අලංකාර මාපලාන ඇල්ල නිර්මාණය කරමිනි.ඇල්ල, මළු දෙකක් වශයෙන් නිර්මාණය වී ඇත. ප්‍රධාන දියඇල්ලට අමතරව තවත් දිය පහරවල් ඒ අසලින් පහළට වැටෙන්නේ සුන්දර රටා මවමිනි. මෙහි ජලය කුරු ගඟට එකතු වී කුරුවිට දී කළුගඟ පෝෂණය කිරීමට සහාය වේ.ඇල්ලට මෙපිටින් දොළ හරහා ගමන් කිරීමට කුඩා පාලමක් තනා තිබේ. අපි ඒ මතට වී දියඇල්ල දැකබලා ගත්තෙමු. ඉන්පසු ගලින් ගලට පැනිමින් ඉදිරියට ගියේ දියඇල්ලට වඩාත් සමීපවීම සඳහාය.පෙණකැටි විසිරෙමින් කඩා හැලෙන දිය පහරෙන් විසිරෙන දිය කෙඳිති අපගේ සිරුර තෙමයි. මෙහි ජල ප්‍රවාහය වඩාත් අලංකාරව කඩා හැලෙන්නේ මාර්තු - මැයි දක්වා ලැබෙන වර්ෂා සමයේදීය.දෙසැම්බර් – මාර්තු දක්වා වියළි කාලය බැවින් එකල මෙහි ජලය තරමක් අඩුවේ. මාපලාන ඇල්ල සමනළ අඩවියේ වනගත සෞන්දර්ය ඉහළ නංවන සොබාදහමේ අනගි දායාදයකි. එය වසර ලක්ෂ ගණනක් තිස්සේ ගල් පර්වත ඛාදනය කරමින් ගලා හැලුණා සේ ඉදිරියටත් කඩා හැලෙනු ඇත.සටහන හා ඡායාරූප කු.විජයවර්ධන</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>20</day>
    </date>
    <link>http://www.silumina.lk/2010/06/20/_art.asp?fn=av1006203</link>
    <topic>විජයව ඇඳ උඩ පෙරළාගෙන දුවයි පුතයි සුරතල් වෙනවා</topic>
    <author>හේමාලි විජේරත්න</author>
    <content>විජයව ඇඳ උඩ පෙරළාගෙන දුවයි පුතයි සුරතල් වෙනවාගේඇතුළෙන් ඇහෙන්නේ ලොකු සද්දයක්. හිනාවෙනවා. කෑ ගහනවා. හරියට දහයක් පහළොවක් එකතු වෙච්ච තැනක් වගේ. ඒ වුණාට ගිහින් බැලුවම ඉන්නේ තුන්දෙනයි. කවුද දන්නවද මේ තුන්දෙනා. එක්කෙනෙක් අපේ රංගන ක්ෂේත්‍රයේ ප්‍රවීණ රංගන ශිල්පියෙක්. ඔහු විජය නන්දසිරි. අනිත් දෙන්නා ඔහුගේ දුවයි පුතයි.’විජය ගෙදර ඉන්නව නම් මේ දෙන්නගෙන් බේරෙන්න විදියක් ඇත්තෙම නෑ. කොයි තරම් මහන්සිවෙලා ගෙට ගොඩ වුණත් මේ දෙන්නට තාත්තා එක්ක සුරතල් වෙන්න ඕන. වෙලාවකට විජයව ඇඳ උඩ පෙරළගෙන දෙන්නම ඇඟ උඩ පෙරළෙනවා.’ දේවිකා කියන්නේ හිනා වෙවී.විජය නන්දසිරිත්, දේවිකා මිහිරානිත් මේ යුවළගේ දරුවන් දෙදෙනාත් වෙසෙන සොඳුරු නිවහනට අපි පිය නැගුවේ පසුගිය සතියේ දවසකයි.ගල්කිස්ස ටෙම්ප්ලර්ස් පාරේ පිහිටි විජය - දේවිකා කැදැල්ලට ඔවුන් පදිංචි වී දැනට වසරක් පමණ වෙනවා. කුඩා ඉඩ ප්‍රමාණයක තට්ටු කිහිපයකින් යුතුව තැනුණ මේ නිවෙස වඩ වඩාත් සුන්දර වෙන්නේ දේවිකාගේ අත් දෙකින්.”අපි හතර දෙනාගේ පුංචි ලෝකේ හරිම සුන්දරයි. කලා කටයුතුවලට කොයිතරම් කාර්ය බහුල වුණත් නිවෙසේ වැඩ කටයුතු වගකීම් ගැන හැම වෙලාවෙම මගේ හිතේ තිබෙනවා. ගෘහ මූලිකයා හැටියට මගේ හිතේ ඒවා තිබුණට සියලු වගකීම් කරට අරගෙන කරන්නේ දේවිකා.ඒ අතින් බලනකොට මගේ කටයුතු නිදහසේ කරගෙන යන්න දේවිකාගෙන් මට ලැබෙන්නේ කියන්න බැරි තරම් සහයෝගයක්. ගෙදර දොරේ කටයුතුවලට විතරක් නොවෙයි මගේ නාට්‍යවල කටයුතුත් අඩුපාඩුවක් නොවන්න හොයා බලන්නේ ඇය.විජය කියන්නේ දේවිකා දිහා බලමින්. ඇත්තටම කිව්වොත් සෑම සාර්ථක මිනිසෙක් පිටු පස්සෙම ගැහැනියක් ඉන්නවා කියනවානේ.විජයගේ ජීවිතේ සාර්ථකත්වයට දේවිකාගේ ආදරය, පරිත්‍යාගය, කැපකිරීම මේ සියල්ල බලපාන්න ඇති.”අපේ පවුලේ හැමදෙනාම පාන්දර 4.30 – 5.00 වෙනකොට නැගිටිනවා. දරුවෝ ඉස්කෝලෙ යන්න සූදානම් වෙන්න ඕන. විජය ෂූටිං යන්න සූදානම් වෙන්න ඕන. මම මේ හැම දෙනාටම ආහාර පිසින්න සූදානම් වෙන්න ඕන. මම ඉඳල හිටලා හරි ෂූටිං ගියොත් එදාට හැමෝටම වේලාසනින් උයලා ෆි‍්‍රජ් එකේ දාල තමයි යන්නේ.” දේවිකා කියනවා.විජය නන්දසිරි ඇතුළු මේ පවුලේ හැමදෙනාම තමන්ගේ ආහාර වේල ගැන සැලකිලිමත්. හැමවිටම සෞඛ්‍ය සම්පන්න, පෝෂණ ගුණයෙන් ඉහළ ආහාර වේලක රස බලන්න තමයි උත්සාහ කරන්නේ.අනිත් කාරණේ විජය ඔහුගේ අම්මා අතින් උයපු කෑම කන්න ආස වුණාට පස්සෙ දේවිකාගේ කෑම කන්න තමයි වැඩියෙන්ම කැමැති. මේ නිසාම විජය කොළඹ අවට කොහේ ලොකේෂන් එකක හිටියත් දවල්ට කෑම ගෙදරින් රැගෙන යනවා.බොහෝ වෙලාවට දේවිකා අතින්ම ගිහින් දෙනවා. එහෙම නැතිනම් දේවිකාගේ නංගිගේ පුතා අතේ අරිනවා.”විජය ගොඩාක් වෙලාවට කැමැති එළවළු, පලතුරු කන්න. අනිත් එක තමයි අපේ ගෙදර පොල්තෙල්, කිරි වැඩිය පාවිච්චි කරන්නේ නෑ.අපි ආහාරයට එක්කරන්නේ ඔලිව් ඔයිල්.”අනිත් විශේෂම කාරණය තමයි මේ පවුලේ සියලු දෙනාම කලා කටයුතුවලට සම්බන්ධ වීම. විජයගේ නාට්‍ය නිර්මාණ වන වෘෂභ රාජ, ශි‍්‍ර ගජබා, කුස පබාවතී, හාරත රැජන කියන නාට්‍ය කිහිපයේම විජය දේවිකා සමඟම ඔවුන්ගේ දරු දෙදෙනාත් රඟපානවා.විජයගේ දියණියට දැන් අවුරුදු 20 ක්. ඇය අ.පො.ස උසස් පෙළ කරලා මේ දිනවල ශි‍්‍ර ජයවර්ධනපුර විශ්වවිද්‍යාලයේ ලේඛකත්ව හා ජන සන්නිවේදන ඩිප්ලෝමාව කරනවා.ඒ සමඟම ඇ විවෘත විශ්වවිද්‍යාලයේ ළමා මනෝවිද්‍යාව පිළිබඳ ඩිප්ලෝමා පාඨමාලාවක් ද හදාරනවා.විජය - දේවිකාගේ පුතාට දැන් වයස අවුරුදු 15 ක්. රාජකීය විද්‍යාලයේ අ.පො.ස. සා පෙළ කරනවා. ඔහු විජයගේ නාට්‍යවලට රංගනයෙන් දායක වෙනව වගේම බෙර වාදනයෙන් හා ආලෝකකරණයෙන් ද දායක වෙනවා.”අපේ පුතා නාට්‍යවලට ආලෝකකරණය කරන්න පටන් ගත්තේ වයස අවුරුදු 9 දී. පිටරට සංදර්ශනවලට ගියාම එහේ අය පුංචියි කියලා වැඩ කරන්න බෑ කියනවා. දේවිකා කියන්නේ දරුවෝ ගැන උපන් අසීමිත ආදරයකින්.”විජය - දේවිකාගේ පවුලේ සැම දෙනාම ආගම දහමට බෙහෙවින්ම නැඹුරුයි. දාන මාන කටයුතුවලට නිතරම සහභාගි වෙනවා. සතියට දවස් දෙක තුනක් කොහොමින් හරි පන්සලකට යන්නත් ඔවුන් කාලය හොයා ගන්නවා.විජය බොහෝ වෙලාවට විවේකයෙන් ඉන්නවා නම් බණ අහන්න කැමැති කෙනෙක්ලු. සමහරදාට උදේ ගුවන් විදුලියේ හෝ රූපවාහිනියෙන් බණ අහන අවස්ථාත් තියෙනවා.ඒ හැරුණාම අතුරුගිරියේ සීවලී ආරාමයට ගිහින් බණ අහන අවස්ථාත් තිබෙනවා. විජයත් - දේවිකාත් විවාහ වෙලා මේ ගෙවන්නේ විසිදෙවැනි වසර. මේ කාලය ඇතුළත මේ දෙදෙනාගේ ජීවිතවල සිදුවුණ බොහෝ දේ ඔවුන්ට සදා අමරණීයයි කියලයි ඔවුන් පැවසුවේ.”මට හිතෙනවා මේ ලෝකේ ඉන්න වාසනාවන්තම ගැහැනිය මමයි කියලා. අපි විවාහ වුණු දවසෙ ඉඳන්ම විජය මට කිසිම දේකින් අඩුපාඩුවක් කරල නෑ. අපේ සුව පහසුව අපේ ආසාව ගැන හිතල තමයි ඔහු කටයුතු කළේ. මේ ලෝකේ ඉන්න හොඳම ස්වාමි පුරුෂයා මට ලැබිලා ඉන්නවා.හොඳම දරුවෝ දෙන්නත් මම ගාව ඉන්නවා. ඇත්තටම මම තෘප්තිමත් ගැහැනියක්.”විජය ෂූටිං වලට ගිහින් කොයිතරම් කාර්ය බහුල වුණත් පැයෙන් පැයට ගෙදරට කතා කරල විස්තර අහනවා. දරුවෝ පාසල් ගියාද, වෙලාවට ගෙදරට ආවද ඒ හැම එකක්ම හොයලා බලනවා.විජය - දේවිකා අලුතින් හදපු නිවහන මේ පවුලේ අවශ්‍යතා සියල්ල ඉටුවන අයුරින් සැලසුම් කළ එකක්. ඉහළම මාලයේ ඔවුන් නිර්මාණය කළේ ලොකු ශාලාවක්. ඒ ඔවුන් නිෂ්පාදනය කරන නාට්‍ය නිවෙසේ සිටම පුහුණුවීමේ පහසුවට.විජයත් - දේවිකාත් හදපු මේ කැදැල්ල තුළ සතුටින් සොම්නසින් දිවි ගෙවන පවුලේ සාමාජිකයින් සසර පුරා බැඳුණු බැඳීමකින් හමුවුණු අයද කියලත් විටෙක හිතෙනවා.හේමාලි විජේරත්න</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>20</day>
    </date>
    <link>http://www.silumina.lk/2010/06/20/_art.asp?fn=av1006204</link>
    <topic>ගමනක ගිමන</topic>
    <author>යමුනා මාලිනී පෙරේරා</author>
    <content>ගමනක ගිමනජීවිතය යනු එක්තරා ගමනක්ය. ඔබත් මාත් මේ ගමන යන්නාවූ මගීන් දෙදෙනෙකු පමණක්ය. මේ ගමන යන අතරතුරදී දැඩි අව්රස්නෙන් පීඩා විඳිමු. තද වැස්සෙන් – කුණාටුවෙන් – ගංවතුරෙන් පීඩා විඳිමු. එසේම මඳ පවනින්, පොද වැස්සෙන් – මල් සුවඳින් සිත් සතන් පුබුදා ගනිමු. දුක් සැප අතරේ සහ මේ ගමනේදි ගිමන් නිවාගන්නට අම්බලමකට ගොඩ වෙන්නත් සිදුවෙයි.මේ අම්බලමට ‘සෙනෙහස’ යන නම දෙමු. ඉදින් අම්බලමට ගොඩවන ඔබ ජීවිතයේ ඉතිරි අඩ බෙදා හදා ගන්නට සහකාරිය හෝ සහකරු සොයා ගනියි. ගමන ඉදිරියට යැවෙයි.ජීවිතයේ ස්ථිර ගෘහය හදාගන්නා තෙක් යන ඒ ගමන අතරමගදි පෙම්වතිය ඔබ හැර ගියොත් විරහ වේදනාවේ කඳුළු ගඟ ළඟ ඔබට මඳක් ප්‍රමාද වන්නට සිදුවේවි.ගමනේ ගිම් නිවූ එදා සැනසුම් පවන් සලා ඔබ මා දවයි දිවා රෑ හද සෝ සුසුම් හෙළා//මතකේ තිබේද ඒ යුගේ මාගෙ චේතනා වැටහෙන්නෙ නැද්ද ආදරේ සෝක වේදනා ගන අන්ධකාරේ පාළුවේ කිමිදුණා තනි වූයෙ ඔබ නොවේ – මා පවා තනිවුණා ඔබ මං මුළා වෙලා ගියා - පෙම් පහන් නිවා අහිතක් හිතන්නෙ නෑ පි‍්‍රයේ සිහිනෙකින් පවා අද ඔබගෙ ජීවිතේ කතරකී වාලුකා හිනැහෙන්න යළි දිලී දෛවයේ තාරකා පද රචනය :- කරුණාරත්න අබේසේකර සංගීතය :- එම්.කේ. රොක්සාමි ගායනය :- මිල්ටන් මල්ලවාරච්චිගෙවුණු ජීවිත ගමනේදී ගිමන නිවන්නට සැනසුම් පවන් සැලුවේ ඔබය. එවන් වූ ඔබම මං මුලාවී පෙම් පහන් නිවා දමා වෙනතක ගොසින්ය. දිවා රැයේ හද සෝ සුසුම්වලින් අද මා දවාලන්නේ ඔබමය. ජීවිතය ගන අඳුරේ පාළුවේ කිමිදෙමින් ඇත.දෙදෙනා දෙඅතක තනිවී ඇත. නමුත් මා ඔබ ගැන අහිතක් සිතන්නේ නැත. මේ ජීවිත කතාවට උඩින් කවදාක හෝ අපට මග පෙන්වන තාරකාවන් – බලාපොරොත්තුවේ තාරකාවන් පායනවා ඇතැයි සිතා හිත හදා ගනිමි.අපේ සිංහල ගීතාවලියට පද රචනයෙන්, දන මන පිබිදවු නිර්මාණ රාශියක් දායාද කළ කරුණාරත්න අබේසේකරයන් මේ ගීතයේ පද අගට දෙන මහ අරුත බලන්න.කරුණාරත්න අබේසේකරමේ වෙන්වීම ගැන පෙම්වතා සිතන්නේ ඔවුන්ගේ දෛවයේ අපලයක් ග්‍රහබලපෑමක් නිසා සිදුවන්නට ඇති කියාය. ජීවිතයේ ඉරණම තීන්දු කරන ග්‍රහ තාරකාවන් කෙරේ ඔහු අන්තිම බලාපොරොත්තුව තබයි. ඒ ප්‍රේමයේ අහිංසක ස්වභාවයයි. අහිංසක පෙම්වතුන්ගේ ප්‍රාර්ථනාවල හැටි එහෙමය. ඒ බොළඳ කමක් නොවේ. ප්‍රේමයේ ගති සොබාවය.මේ ගීතය හැත්තෑව දශකයේ සිට මේ දක්වාත් රසික හදවත් වලින් නොගැලවී – ගැල්වී පවතින්නේ මේ අරුත කුළුගන්වන සංගීතයත්, ඒ දෙකටම නොදෙවැනි ගායනයත් නිසාමය. සැබැවින්ම මිල්ටන් මල්ලවාරච්චි ගැයූ ගීත අද පවා ප්‍රේමවන්තයින්ගේ සිත් උණුසුම් කරවන ගීතය. සිත් උමතු කරවන ගීතය. ප්‍රේමයේ රහ සේම විරහයද වර නගන්නට හැකි වරම ඇත්තේ ගීත රචකයාගේ පන්හිඳේය.මේ ගීතයේ නිර්මාණ පාර්ශ්ව අද අප අතර නැති නිසා මම කරුණාරත්න අබේසේකරයන්ගේ පුත් දිලීප අබේසේකරයන්ගෙන් මෙම ගීතය ගැන විමසුවෙමි.ඔහු කීවේ මේ ගීතය ලියා ඇත්තේ හැත්තෑව දශකයේ මුල් භාගයේදි බවයි. මිල්ටන් මල්ලවාරච්චි ගායන ශිල්පියා විසින් ඔහුගේ පෞද්ගලික අත්දැකීමක් පිළිබඳව, කියා ලියාගත් ගීතයකි. ඔහු බොහෝ විට රචකයන් ලවා මෙවැනි ගීත රචනා කරගෙන තිබේ.මේ ගීතයට සංගීතය යෙදී ඇත්තේ අතිදක්‍ෂ සංගීතවේදියකු වන රොක්සාමි අතිනි. බොහෝ කොට හින්දි තනුවලට වචන යෙදූ ගීත එවකට ගැයුනත් මේ ගීතය ස්වතන්ත්‍ර තනුවකින් ඔහු සරසා ඇත. අනික මෙම ගායකයාණන් ස්වතන්ත්‍ර තනුම ගැයුම පි‍්‍රය කළ බවද සැබෑවකි. ගීතය නිමැවුමේ විස්තරය එසේය.මිල්ටන් මල්ලවාරච්චි නම් වූ ගායකයාණන් ගැන සලකන විට ප්‍රේමය පාදක කරගෙන විරහය පාදක කරගෙන ඔහු ගැයූ ගීත බොහොමයකි. ඒවා සැබැවින්ම මිල්ටන් මල්ලවාරච්චි යුග නිර්මාණය කිරීමට තරම් ප්‍රබල වී ඇත.විරහ අත්දැකීම මත ඔහු විසින් ගයන ලද ඒ වියෝ ගී මල් මාලාව රසික රසිකාවන් මහත් ආදරයෙන් අභිරුචියෙන් තම හද ගෙලෙහි ලාගෙන සිටින්නේ ඔහු අමරණීය ගායකයකු කරවමින් නොවේද?සැබැවින්ම විරහව යනු පුදුමාකාර සාහිත්‍ය රසයකි. නව නළු රාවයන්හි එන විප්‍රලම්භ ශෘංගාරය නමැති රාවය නොතකා හරින්නට බැරි තරම්. රසබර වන්නේ ඒ නිසාය.ප්‍රේමය වෙනුවෙන් කඳුළු සැලීම බොළඳකමක් ලෙස ඔබ සිතනවාදැයි මම නොදනිමි. නමුත් වියැකී ගිය, බොඳවී ගිය ප්‍රේමය වෙනුවෙන් කඳු නොසලා ඒවා සඟවාගත් අය අප අතර බොහෝ ඇත.ඔවුහු ඒ කඳුළු නිර්මාණ බවට පත්කරති. පාටක් නැති කඳුළට වර්ණයක් ලැබෙන්නේ එවිටය. ඒ වර්ණය යනු ජීවිතයේ වර්ණයයි. ඔබේ හද ගැස්ම ඔබටම හඳුන්වාදෙන ඔබේ ජීවිතයේ පැහැය ඔබට කියාදෙන නිර්මාණකරුවන්ගේ කඳුළ වටිනාකම් ලබන්නේ් එතැනදී නොවේද?මේ මහා අහස් තලයේ අපි විවිධාකාර තරු දකිමු. ඒ එකද තරුවක්වත් සිනාවෙන් දිළිසෙන්නේ නැත. ඒත් ඒ තැන්වලට දිළිසුම දෙන්නට කඳුළුවලට පුළුවන්ය. දිළිසුම දෙන්නේ කඳුළු විතරක්මය. මිල්ටන් මල්ලවාරච්චි නම් ගායකයාණන් ‘කඳුළින් දිළිසුණු තරුවක්’ ලෙස මා දකින්නේ්ඒ නිසාය.යමුනා මාලිනී පෙරේරා</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>20</day>
    </date>
    <link>http://www.silumina.lk/2010/06/20/_art.asp?fn=av1006205</link>
    <topic>‘උකුල් ඇටය ළඟින් කකුල නැතිව මම ජීවත් වෙලා මොකට ද?’</topic>
    <author>වසන්ත ජයසිංහ ආරච්චිගේ</author>
    <content>‘උකුල් ඇටය ළඟින් කකුල නැතිව මම ජීවත් වෙලා මොකට ද?’අපි හැමෝටම වගේම අජිත් ගේ ලෝකයේත් බලාපොරොත්තු ගොන්නක් පොදි බැඳිලා තිබුණා. ඒ බලාපොරොත්තු එකිනෙක ඉටුවෙනවා දකින්නත් අජිත් නිරන්තරයෙන් හීන මැව්වා.මේ වෙනකොට පිය සෙනෙහස අහිමි වුණත් ආදරණීය අම්මත් අයියලා තුන්දෙනාත් අක්කාගේත් සෙනෙහසට මැදිව පවුලේ බඩපිස්සා විදිහටයි අජිත් ජීවත්වුණේ.කෙසේ හෝ තමනුත් තම පවුලේ අයත් විඳපු ආර්ථික අපහසුතාවයෙන් මුදවා ගන්නවා කියන අරමුණයි ඔහු තුළ නිරන්තරයෙන් රැඳී තිබුණේ. ගාල්ල අහංගම තිත්තගල්ල පදිංචි අජිත් පුෂ්ප සේනානායක මීට වසරකට පෙර විදෙස් ගතවෙන්නේ අන්න ඒ බලාපොරොත්තුවෙන්.ඒත් මොන රට රාජ්‍යයක හිටියත් කාත් කවුරුත් නොසිතු, නොපැතු අයුරින් අජිත් පසුපස කරුමය පන්නාගෙන එන්නෙ ඔහුටත් නොදැනීමයි. ජීවිතේ ගැන මහමෙරක් බලාපොරොත්තු ගොඩනැඟු අජිත් ගේ කතාවයි අද අපි ‘හදවතක වේදනාවේ’ හෙළිදරව්වෙන් ඔබට ගෙන එන්නේ.අජිත්ගේ වයස අවුරුදු 29 යි. තවමත් තාරුණ්‍යයේ හිණිපෙත්තේ ජීවත්වෙන අජිත්ට හිටි ගමන්ම මොකද මේ වුණේ. අජිත්ව දකින කාත් කවුරුත් අහන ප්‍රශ්නේ අපිටත් අහන්න හිතුණා.“මට 2008 මැයි මාසේදි විතර දණහිසේ වේදනාවක් ආවා. මම ඒක ඒ තරම් හිතුවේ නැහැ. ඒ කාලේ මම කටුබැද්ද ජාතික කාර්මික හා ආධුනිකත්ව මණ්ඩලයේ (නයිටා) පාඨමාලාවක් කළා. එතනින් පස්සේ මට පුළුවන් වුණා මැලේසියාවට යන්න.ඒත් මගේ කරුමෙට අවුරුද්දක්වත් එහෙ ඉන්න ලැබුණේ නැහැ. දණහිසේ ආබාධය එන්න එන්නම වැඩිවෙලා කකුල ඉදිමෙන්න ගත්තා. පස්සේ මම ලංකාවට ආවා. ඉන් පසුවයි ගාල්ල කරාපිටිය රෝහලට ගියේ මේ අබාධය මොකක්ද කියන දේ දැනගන්න.”ඒත් ඒ ගිය ගමන අජිත් ගේ ජීවිතේට අසන්නට දකින්නට ලැබුණු අසුන්දරම කාලය එක් කළා යැයි තව මොහොතකින් ඔබට දැන ගන්නට ලැබෙයි. කරාපිටිය මහ රෝහලේ ලක්ෂ්මන් ඔබේසේකර වෛද්‍ය තුමන්ගේ පරීක්ෂාවට ලක්වුණු අජිත්ට 22 වැනි වාට්ටුවේ නේවාසිකව ප්‍රතිකාර ලබාගන්න නියම වුණා.ඒ මේ වෙන කොටත් දරුණු අබාධයකට අජිත් ගොදුරුව සිටි නිසයි. වෛද්‍ය විද්‍යාව අනුව ‘කොන්ඩර්ශාකෝමා’(chondrosarcoma) නම් දුර්ලභ පිළිකා තත්ත්වයට අජිත් ඒ වෙන කොටත් මුහුණ දී අවසන් බව අජිත් දැනගත්තේ කරාපිටිය රෝහලේදීමයි.“මම ගොඩක් අසරණ වුණා. ඒ වෙන කොටත් මගේ පිළිකා තත්ත්වය උකුල් ඇටේ දක්වා පැතිර ගොස් තිබුණේ. ඊට පස්සේ මට ඇවිද ගන්නවත් බැරි තරමට කකුල ඉදිමෙන්න ගත්තා. පස්සේ වෛද්‍ය නිගමනය අනුව කරන්ට් එක අල්ලලා යම් පාලනයක් කරන්න පුළුවන් කිව්වා.”“මම රට ගිහින් ආවා කියලා මම ළඟ ලොකු මුදලක් තිබුණේ නැහැ. ඒත් ඒ තිබුණු මුදලයි ජනාධිපති අරමුදලින් ලැබුණු ලක්ෂ එකහමාරක මුදලයි වියදම් කරලා බෙහෙත් කරන්න ගත්තා. එතනින් පස්සේ කකුලේ තිබුණු වේදනාව නැතිවෙලා ගියා.ඊට පස්සෙයි මම මහරගම පිළිකා රෝහලෙන් බෙහෙත් කරන්න ගත්තේ. එතනදි මාව පරීක්ෂා කළ යසරත්න ආරියරත්න වෛද්‍යතුමන් හරහා එන්නත් දෙන්න පටන් ගත්තා.ඔපරේෂන් කළොත් කකුල අයින් කරන්න ඕන මගේ උකුල් ඇටය ළඟින්ම. ඒත් මොන දේ කළත් දැන් ආයෙත් කකුල ඉදිමෙන්න පටන් අරන්. බලන හැම තැනින්ම කියන්නේ කකුල අයින් කරන්න වෙයි කියලයි. මේ වෙනකොට මගේ සන්තකේ තිබුණු හැමදේම නැතිවෙලා ඉවරයි. උකුල් ඇටය ළඟින් කකුල නැතිව මම ජීවත් වෙලා මොකටද?”ඔබ අපි කාටත් ජීවිතේ ලොකු බලාපොරොත්තු තියෙනවා. අපි කවුරුත් කැමැතියි ලෙඩක් දුකක් නොවිඳ ජීවිත කාලයම සුව සේ විඳින්න. ඒ බලාපොරොත්තුව අපිට වගේම අජිත් තුළත් තිබුණා.එහෙත් ආකාරුණික විදිහට ජීවිතේට එල්ල වුණ මේ අභියෝගයෙන් මිදෙන්න අජිත් නොවිඳිනා දුකක් නැති තරම්. යන්න පුළුවන් හැම තැනකම ගියත් ඔහුට සහනයක් නොලැබුණ තරම්. ඒත් ඒ අතරම මේ පිළිකා තත්ත්වයෙන් මිදෙන්න පුළුවන් එකම එක මඟක් විතරයි දැන් අජිත්ට තියෙන්නේ.“මේ වෙනකොට වෛද්‍යවරුන් කියන්නේ ඉන්දියාවේ තිබෙන එන්නතක් මට දුන්නොත් එයින් මට නැඟිට ගන්න පුළුවන් කියලයි. අඩුම තරමේ මාස හතරක්වත් ඒක ගන්න ඕන. ඒත් ඒ එන්නත රුපියල් අසූපන්දහසක් (85,000) ක් විතර වෙනවා.මාසයකට රුපියල් අසූපන්දහස ගානේ මාස හතරක් බෙහෙත් ගන්න මට වත්කමක් දැන් නැහැ. මෙච්චර කාලයක් මේ විදිහට හරි ඉන්නේ මගේ අයියලාගෙන් අක්කාගෙන් නයිටා ආයතනයෙන් ලැබුණු උදව් නිසා. ඒත් තවත් මට ඒ අයට කරදරයක් වෙන්න බැරි තැනයි මේ විදිහට පත්තරේට කියන්න හොයාගෙන ආවේ.”තාරුණ්‍යයේ දුවලා පැනලා වැඩ කරන කාලේ අද අජිත් කාටත් හොරා එක්තැන් වෙලා. කවමදාකවත් තමන්ට මෙහෙම වෙයි කියලා ඔහු හීනෙකින්වත් හිතතන්න නැතුව ඇති. ඒත් දෛවය මොනතරම් බලවත් ද කියලා අපි කාට කාටත් තේරෙන්නේ මෙහෙම අසරණ වුණාමයි.“මට මගේ තාත්තා නැහැ අම්මා විතරයි ඉන්නේ. ඒත් අපි පුළු පුළුවන් විදිහට ඉගෙන ගත්තා. මගේ දක්ෂතාව තිබුණේ කාර්මික පැත්තට. අද මම මේ තත්ත්වයෙන් ඉඳලත් ජීවත් වෙන්න නයිටා ආයතනයේ බාහිර උපදේශකවරයෙක් විදිහට වැඩ කරනවා.මගේ අයියලා, අක්කා විවාහකයි. දැන් මම ඉන්නේ මගේ අම්මත් එක්ක. ඒත් මට තේරෙනවා දැන් මම ගොඩක් දුර්වලයි කියලා. ඒත් හිත ශක්තිමත් කරන් ඉන්නවා. මට විශ්වාසයක් තියෙනවා, මට සනීප වෙන්න පුළුවන් කියලා.මම කාටවත් හොර බොරු වංචා කරලා නැහැ. මත්පැන් දුම්වැටි පාවිච්චි කරලා නැහැ. ඒත් මගේ පෙර කරුමෙකට මෙහෙම වෙන්න ඇති. පුළුවන් නම් මට මේ කරුමෙන් ගොඩ එන්න උදව්වක් කරන්න.”ඔබට තේරෙනවා ඇති දැන් අජිත් ඉන්නේ ජීවිතේ අසරණම මොහොතෙයි. ඒ නිසයි ඔහු නැවත නැවතත් ඔබෙන් සරණක් බලාපොරොත්තු වෙන්නේ. මේ දිරිය තරුණයාට ජීවය දෙන්න පුළුවන් දැන් ඔබට විතරමයි.හැකිනම් ඒ බෙහෙත ගන්න ඔබට කරන්න පුළුවන් උපකාරයක් තියෙනවානම් මේ දරුණු පිළිකාව පරාජය කරන්න අජිත්ට හැකියාව ලැබේවි. ඉන්පසු ඔහු නැවතත් පෙර පරිදිම ජීවිතේ පිළිබඳ බලාපොරොත්තු පොදි බඳිමින් ආදරණීය අම්මට වගේම තම පවුලට ශක්තියක්ම වේවි. එහෙම වුණොත් ඒක ඔබ කරන ලොකු පිනක් නේද?ලිපිනය - අහංගම, තිත්තගල්ල, ගාල්ල,දුරකතනය - 0717 - 493967වසන්ත ජයසිංහ ආරච්චිගේ</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>20</day>
    </date>
    <link>http://www.silumina.lk/2010/06/20/_art.asp?fn=av1006206</link>
    <topic>හදවතට අනුව දැනෙන දේ කරනවා</topic>
    <author>වසන්ත ජයසිංහ ආරච්චිගේ</author>
    <content>හදවතට අනුව දැනෙන දේ කරනවාකමල් අද්දරආරච්චි පසුගිය වකවානුවේ අප ඇස ගැටුණේ රූපවාහිනී රියැලිටි වැඩසටහන් නිවේදකයකු විදිහටයි. ඔහු දැන් ඒ රංගන කටයුතුවලින් දුරස් වෙලා ද? පසුගිය වකවානුවේ සිරස සුපර් ස්ටාර් වේදිකාවේ හිටපු කමල් දැන් ස්වර්ණවාහිනි මෙගා ස්ටාර් වේදිකාවෙත් දකින්න ලැබෙනවා. ඔහු නළුවෙකු පමණක්ම නොව ගායකයකු බවත් ඔප්පු කළ කෙනෙක්. ඒ සියල්ලට සමු දී නිවේදන කටයුතු පමණක්ම කරන්න මේ ප්‍රතිභාපූර්ණ රංගධරයා හිතුවේ ඇයි? ඒ ගැනත් තවත් බොහෝ දේ පිළිබඳවත් අපි කමල් සමඟ කතා කළා.කමල් අද්දරආරච්චි කියන රංගන ශිල්පියා දැන් දකින්නත් නැහැනේ?දැන් අවුරුදු පහකටත් වැඩිය මට යමක් කරන්න ලැබුණේ නැහැ. ඒ නිසා රංගන ශිල්පියා යට ගියා කියලත් හිතෙනවා. ඇත්තටම හොඳ දෙයක් කරන්න ලැබුණේ නැහැ.මම විශ්වාස කරනවා මට මේ අවුරුද්දේ අලුතින් යමක් කරන්න අවස්ථාව ලැබෙයි කියලා. පහුගිය කාලේ යම් තරමකට මම කාර්ය බහුල වෙලාත් හිටියා. නමුත් ඉතිං හොඳ චිත්‍රපටයකට දායක වෙන්නත් මම කැමැතියි.මේ රටේ කලාකරුවන් විදිහට හොඳ දෙයක් කරන්න බලාපොරොත්තුවක් තියෙනවා. අපි බලාගෙන ඉන්නෙත් ඒ නිසයි. හොඳ නිර්මාණයක් සිද්ධ වෙනවා කියන එකත් අහසින් වැටෙනවා වගේ දෙයක් නේ අද?මොකක්ද ඒකට හේතුව? කොතනද වැරදිලා තියෙන්නේ.මේ රටේ පළමුවැනි කාරණය තමයි නිර්මාණ කරන්නේ කවුද කියලා බලන එක. අධ්‍යක්ෂවරුන් ගත්තම ඔවුන් වෘත්තිය මට්ටමේ අය නෙමෙයි. මේ නිසා කවුරුත් පැවැත්මට නිර්මාණ කරන්නේ. එතකොට කොහොමද හොඳ නිර්මාණ බිහිවෙන්නේ.අද සියලු ශිල්පීන්ට තමන්ගේ ජීවනෝපාය රැකගන්න මොකක් හරි කරන්න වෙලා තියෙනවා. ටෙලිනාට්‍යයක් කරනවා. එක්කෝ වෙළෙඳ දැන්වීමක් කරනවා.වෘත්තිය මට්ටමක් නැතිවීම තුළ ඔය කතන්දරේ මටත් සිද්ධ වෙනවා. ඒ නිසා ජීවත්වෙන්න දෙයක් කරන්න වෙනවා. ඒ නිසා අද කලාවට වෘත්තිය මට්ටමක් ඇති විය යුතුයි කියලයි මට හිතෙන්නේ.නමුත් පහුගිය කාලේ හොඳ නිර්මාණත් බිහිවුණානේ?ඔව් පහුගිය කාලේ නිෂ්පාදනය වුණ හොඳ චිත්‍රපට කිහිපයක් තියෙනවා. මේ ප්‍රතිශතය තුළ මටත් අවස්ථාව ලැබෙනවා රංගන ශිල්පියෙකු විදිහට යමක් කරන්න. මම අර මුලින් කිව්ව යමක් කරන්න පුළුවන් චිත්‍රපට ගණයටයි ඒවා වැටෙන්නේ.ඒ කියන්නේ දැන් ඔබට චිත්‍රපටවලට ආරාධනා අඩුයි ද?පහුගිය කාලේත් මට බොහෝ චිත්‍රපටවලට කතා කළා. හැබැයි ජැක් සීන්වලට. අනෙත් චරිතවලට ජැක් එකක් ගහන්න. කරන්න පුළුවන් චරිතයක් නැහැ. ජැක් චරිත මම කරන්නේ නැහැ. ගරු හෝ ආරාධිත චරිතයක් නම් කමක් නැහැ.සමහර අය මුදල් වියදම් කරලා ප්‍රධාන චරිතේ කරනවා. අපිට අඬ ගහනවා සේවකයාගේ චරිතය කරන්න. එයා මහත්තයා. ඔන්න ඕකයි තත්ත්වේ. හැබැයි කමල් අද්දරආරච්චි ජැක් සීන් කරන කෙනෙක් නෙමෙයි.සිරස සුපර් ස්ටාර් තුන්වන වටයෙන් පසු ඔබ කියනවා මේ ඔබේ අන්තිම වැඩසටහන කියලා.ඔව් සුපර් ස්ටාර් හරහා යම් ආකාරයක මගේ පණනල ගැටගසාගන්න හැකියාව ලැබුණා. ඒ හරහා යමක් මට කරන්නත් හැකියාව ලැබුණා කියා මා විශ්වාස කරනවා. නමුත් ඉතිං දිගටම මේ කාර්යය කරන්න බැහැ. දැන් ඉතිං අපි අලුත් දෙයක් කරන්න ඕන.ඒ නිසාද ඔබ ස්වර්ණවාහිනියට යන්නේ.මෙහෙමයි. ඒක අතහැරලා මේකට ආවා නෙමෙයි. දැන් මට නිවාඩු තියෙන දිනවල මෙගා ස්ටාර් සඳහා කාලය වෙන් කරන්න පුළුවන්. කාලය පිළිබඳවයි ගැටලුව තිබුණේ. දැන් මට නිදහස තියෙනවා ටෙලිනාට්‍යයක්, චිත්‍රපටයක් කරන්න. මේ හේතු තමයි බලපෑවේ මෙගා ස්ටාර් වැඩසටහනට සම්බන්ධ වෙන්න.බොහෝ වෙලාවට ඔබ විනිසුරුවන් සමඟ මත ගැටුම් ඇතිකර ගන්නවත් අපි දකිනවා.යම් කිසි විදිහකට වැඩසටහනට සාධාරණත්වයක් ගොඩනැඟිය යුතුයි. ජීවයක් ලබා දිය යුතුයි. මම මගේ කාර්යය කරන්නේ අවබෝධයෙන් දැනුවත්ව. මෙවැනි රියැලිටි තරගයක් තුළ එස් එම් එස් තරගයක් පැවැත්වෙනකොට නිවැරැදි ප්‍රතිරූපයක් තුළ නිවැරැදි මතයක් ගොඩනැගෙන්න විනිසුරුවන් සමඟ මත ගැටුම් ඇතිවෙන්න පුළුවන්.අද විකාශනය වෙන ටෙලිනාට්‍ය එහෙම ඔබ බලනවා ඇති. මේවා දකින කොට මොකද ඔබට හිතෙන්නේ.මා ළඟ තියෙන්නේ දිගු පිළිතුරක්. ඒක වෙනමම කතා කරන්න ඕන. අනෙක් දේ විවේචනාත්මකව කතා කරනවාට වඩා ක්‍රියාත්මක වීමයි වැදගත්. අපි කාලානුරූපව වෙනස්වීම්වලට මුහුණ දීලා වර්තමානයට ඔබින විදිහට ටෙලිනාට්‍ය කලාවක් ගොඩනැගිය යුතුයි කියලයි මට හිතෙන්නේ.නිෂ්පාදකවරයෙක් හෝ අධ්‍යක්ෂවරයෙක් විදිහට ඔබ ටෙලිනාට්‍ය කලාවට අත තියන බවට ඉඟියක් ද මේ දෙන්නේ.සමහර විට. අදහසක් නැත්තේ නැහැ. නමුත් ඉතිං මේ යන විදිහට යම් සැකයකුත් තියෙනවා. මේක ටෙලිනාට්‍යයේ විතරක් නෙමෙයි හැම කලා ක්ෂේත්‍රයකම දකින්න ලැබෙනවා. අපේ ඉතිහාසයේ බොහෝ දේ සමඟ විශ්වකර්ම වැඩ කරන්න පුළුවන්.නමුත් අපිට වෙන්නේ එක තැන පල් වෙන්න. දැන් ඔය හැම නාලිකාවකම තිබුණ රියැලිටි වැඩසටහන්වලින් මොනවද වුණේ. තිබුණ ගීත ප්‍රතිවාදනය වුණා විතරයි.පරණ ගායකයන්ගේ නම්වලින් අලුත් අය ප්‍රයෝජනය ගන්න එක විතරයි. ගොඩනැඟීමක් වෙලා නැහැ. මේක සංගීතයෙත්, සිනමාවෙත්, ටෙලිනාට්‍යයෙත් හැම තැනකම එහෙමයි.පසුගිය වකවානුවේ කලාකරුවන් සෘජුවම දේශපාලනයට සම්බන්ධ වුණා. ඔබට එහෙම ආරාධනා ලැබුණේ නැද්ද?ආරාධනාවක් නම් ලැබුණා. මටත් පුළු පුළුවන් විදිහට දෙපැත්තෙම අයට උදව් කළා. මොකද මොන පැත්ත ගත්තත් ඉන්නේ යාළුවෝ. මේ හැමෝම හැමෝගෙම යාළුවෝ. එක අවස්ථාවකදි තරග කරනවා. ටිකක් අප්සට් යනවා එච්චරයි තරහාකාරයෝ වෙන්න ඕන නැහැ. අපට කරන්න පුළුවන් දෙයක් නැහැ. හදවතට අනුව දැනෙන දේ කරනවා.කලාකරුවාට දේශපාලනය කිරීම උචිත ද?මොකක්ද එකේ ඇති වැරැද්ද? කාටවත් කියන්න බැහැ කලාකරුවාට දේශපාලනය කරන්න එපා කියලා. විශේෂයෙන් චින්තනය කියන තැනයි කලාකරුවා ඉන්නේ. රසාස්වාදය තුළ කලාකරුවා ඉන්නේ. මෙතනදි ඉතාම වැදගත් කලාකරුවා තුළ ඇති චින්තනය. ඒ නිසා දේශපාලනයේදී කලාකරුවාගේ මතයත් යම් බලපෑමක් කරන්න පුළුවන්.අවසන් වශයෙන් ඔබ තුළ හිටපු ගායකයා දැන් කෝ?ගායකයා මතු නොවෙනවා නෙමෙයි. ඉදිරියේදී මා තුළ ඇති ගායන හැකියාව ස්වර්ණවාහිනියේ මෙම වැඩසටහනින්ම කාටත් දකින්න ලැබෙයි. ඒ නිසාම තවමත් කලාව කියන දේ මගේ ශරීරයෙන් පලා ගිහින් නැහැ කියන එක මම කියන්න ඕන.වසන්ත ජයසිංහ ආරච්චිගේ</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>20</day>
    </date>
    <link>http://www.silumina.lk/2010/06/20/_art.asp?fn=av1006207</link>
    <topic>ලස්සන මල් පිපෙන හක්ගල මල්වත්ත</topic>
    <author>විස්තර හා සේයාරූනිහාල් පී. අබේසිංහ</author>
    <content>ලස්සන මල් පිපෙන හක්ගල මල්වත්තහාත්පස හමන මදනළ හා මුසුවුණ හිරිගඬු පිපෙන සීතල සිතට මෙන් ම ගතට ද අමුතු චමත්කාරයක් දනවයි. නන්පැහැ ගැන්වුණු විසිතුරු මල් ගොමු මෙන් ම ලිය ගොමු ද එම චමත්කාරය තවත් දෙගුණ තෙගුණ කරවයි. ඉහළින් පෙනෙන්නේ හක්ගල කඳු මුදුණයි. පහළින් බදුල්ලේ මඩොල්සිම කඳු වළල්ල හා නමුණුකුල කඳු වළල්ල දිස්වෙයි.පේන තෙක් මානයේ අහස සිප ගන්නා කඳු ශිඛරයන්ගෙන් වට වූ නුවරඑළියේ හක්ගල මල්වත්තේ මල් අසිරිය දැක බලාගන්නට අපි දැන් එහි පිවිසුම් දොරටුව අභියසට ළං වී සිටිමු. නුවරඑළිය බදුල්ල මාර්ගයේ කිලෝමීටර් 8 ක් ගිය විට මේ ස්ථානයට යන්න පුළුවන්.හක්ගල මල් වත්ත නරඹන්නන්ට නෙත්කලු හා නවමු අත්දැකීම් ජීවිතයට එක් කරන්නේ මැයි මාසයේයි. ඒ බැලූ බැලූ හැම තැනම මල් පිපී ඇති නිසයි.ඒ අතරින් එහි ඇති රෝස මල් උයන වඩාත් ම ලස්සන වන අතර විවිධ ප්‍රමාණවල විවිධ හැඩවල විවිධ පාටවල රෝස වර්ග 200 කට වැඩියෙන් මෙහි දකින්න පුළුවන්.ශාක පැළ ලෙස මුළු මල් වත්තේම ඇති පැළ විශේෂ ගණන 5000 කටත් වැඩි බවයි හක්ගල උද්‍යාන සංරක්ෂක එච්.එම්.ඩී.ජේ. සේනාරත්න පවසන්නේ.මල් වත්තක් ලෙස හැඳින්වුවත් මෙය විද්‍යානුකූ®ලව මෙරට තවත් උද්භිද උද්‍යානයක්. ජාතික උද්භිද උද්‍යාන දෙපාර්තමේන්තුව යටතේ පාලනය වන හක්ගල උද්භිද උද්‍යානයේ අතීතය 1860 දක්වා දිව යනවා. ඒ අනුව මේ මල්වත්ත දැන් අවුරුදු 150 ක් පරණයි.වනජීවී භාගයේ ශ්‍රී ලාල් නිශාන්ත කර ඇති ගවේෂණ අනුව මෙහි නිර්මාතෘවරයා ජී.එච්.ඩබ්. තාවයිට්ස්(G.H.W. Thawaites) නම් සුදු ජාතිකයෙක්.මීවන උයනමුලින් ම මෙහි වවා ඇත්තේ සින්කෝනා ගස්. ඒ බෝගයෙන් මැලේරියා රෝගයට ඖෂධයක් වන ‘ක්විනින්’ ලබාගන්නයි අපේක්ෂා කරල තියෙන්නේ. 1961 දී මචිනිචෝල් (machnicholl) නම් පුද්ගලයෙක් තමයි සින්කෝනා මෙහි මුලින් ම වවා තිබෙන්නේ.නමුත් පසුව මෙය උද්භිද උද්‍යානයක් බවට පත්කර තිබෙනවා. අක්කර 500 ක ප්‍රදේශයක් පුරා පැතිරුණු මේ උද්‍යානය නරඹන්නන් සඳහා වෙන්කර ඇත්තේ අක්කර 68 ක් පමණයි.මෙය අප මල් වත්තක් ලෙස හැඳින්වූවත් ශ්‍රී ලංකාවේ කඳුකර ප්‍රදේශයේ ජෛව විවිධත්ව සංරක්ෂණය කිරීමක්. ප්‍රදේශයේ පවතින වටිනා හා ආවේණික හා වෙනත් ශාක සංරක්ෂණය කිරීමත් මේ උද්භිද උද්‍යානයේ අද ප්‍රධාන කාර්යයක් බවට පත් වී තිබෙනවා.ඊට අමතරව මෙරට මල් වගා කටයුතු උද්භිද විද්‍යාව දියුණු කිරීමටත් හක්ගල උද්භිද උද්‍යානය අත හිත දෙන බව ශ්‍රී ලංකා උද්භිද විද්‍යා දෙපාර්තමේන්තුවේ අධ්‍යක්ෂ ජනරාල් ආචාර්ය සිරිල් විජේසුන්දර මහතා පවසනවා.ලෝක ප්‍රසිද්ධ හක්ගල මල්වත්ත ප්‍රධාන දොරටුවෙන් ඇතුළු වත්ම ඇස් අදහා ගත නොහැකි විසිතුරු ලොවකට පිවිසියාක් වැනි හැඟීමක් දැනෙයි. නන් පැහැයෙන් රූ රටා මැවුණු මල් වර්ගවලින් පිරුණු මල් යායක් හා තුරු වදුලු ගස් වැල් විසිතුරු ශාක මා නෙත් හාත්පස දිස්වේ.“මේක තමයි පුෂ්ප උයන. වම් පැත්තේ තියෙන්නේ සයිප්‍රස් ගස් අර ඉස්සරහ වමේ තියෙන්නේ ඕස්ට්‍රේලියාවෙන් ගෙන්වූ ටර්පන්ටයින් ගස්. ඔය දකුණු අත පැත්තෙන් මල් පාත්තිවලට ඉහළින් තිබෙන්නේ ඇයේලියා ගස් හා කැමේලියා ගස්. ඒ විස්තර අපට කීවේ උද්‍යාන සහකාර ඒ.ජී. අබේසිංහ මහත්තයා.මෙහි උද්‍යාන සැලැස්මක් සවිකර තිබෙනවා. එය නරඹන්නන්ට නිවැරදි හා පහසු මං රැසක් කියාදෙන මාර්ගෝපදේශකයෝ වගෙයි.උද්‍යානයේ ප්‍රධාන ජල මාර්ග (දියපත්) අසලින් දකුණට හැරී බල්බ උයන, මධ්‍යම පොකුණ ළඟට යා හැකියි. කහ පැහැති ඕලු මල් මේ මධ්‍යම පොකුණේ තිබීම විශේෂත්වයක්. මේ හැම තැනක් ම මනා ලෙස අලංකාරවත්ව සකසා ඇති අයුරු අතිවිශිෂ්ටයි.මේ අවට අපේ රටට ආවේණික මිහිරිය ගසුත් ෆයින් හා අඹ ගස් දකින්නට පුළුවන්. බල්බ උයන සුවිශේෂ උයනක්.එය 1924 පිහිටුවන ලද්දක් බවයි අප ගමනට එක්වූ උද්‍යානයේ වැඩසටහන් සහකාර සාගර පියසේන මහතා පැවසුවේ. අලය බල්බාකාර වූ විවිධ මනරම් මල් හා පැළ මෙහි දකින්නට ලැබෙනවා.මේවායින් වැඩි ප්‍රමාණයක් නෙදර්ලන්තයෙන් හා ජපානයෙන් ගෙන්වන ලද ඒවායි. බල්බ උයන මැද තවත් සුවිශේෂ විලක් තිබෙනවා. ඒ ශ්‍රී ලංකා පොකුණ එහි නමයි. එය ශ්‍රී ලංකාව හැඩයට සකස් කර තිබීම විශේෂත්වයක්. මේ ප්‍රදේශයේ තිබෙන නුග ගස් හා උණ ගස් වලින් මෙතනට එක් කරන්නේ අපූරු සුන්දරත්වයක්.මනරම් උද්‍යාන සැකසුමක්ඊළඟට අප පිවිසෙන්නේ උද්‍යානයේ සුවිශේෂ මල් වර්ග රැසක් ඇති මල් ඉහිරුණු චීත්තයක් වැනුවා මෙන් මල් විසිරී තිබෙන ‘පහළ මල් යාය’ කොටසටයි. මෙහි විවිධ වාර්ෂික හා බදු වාර්ෂික වර්ණවත් මල් වර්ග දැකගන්න පුළුවන්.චීනයෙන් ගෙනා කපුරු, ජපානයෙන් ගෙනා සිල්ක්ඩීන් ගස්, ප්ලෝරිඩාවෙන් ගෙනා මැග්නෝලියා ද මෙහි දැකුම්කලු ලෙස වවා තිබෙනවා. සුවඳ හමන මල් ගසක් වූ මදන කාම හා සෙනගල් ඉද්ද මෙහිදී දැකගන්න පුළුවන්.අප දැන් සිටින්නේ හක්ගල මල්වත්තේ කාගේත් අවධානයට ලක්වූ ලස්සනම තැනක් වන රෝස මල් උයන ළඟයි. දෙස් විදෙස් සුපතළ මේ රෝස උයනට මී මැස්සන් බඹරුන් වගේ ම වයස් බේදයක් නැතිව හැමෝම දක්වන්නෙ පුදුම ඇල්මක්. එය අක්කර 1/2 ක පමණ ප්‍රදේශයක මට්ටම් දෙකක් සකස් කර තියෙනවා.එංගලන්තයෙන් හා ඇමෙරිකාවෙන් ගෙන්වා සිටුවන ලද ඉතාමත් අලංකාර හා සුවඳවත් දෙමුහුන් ටි රෝස, බේබි රෝස, වැල් රෝස ෆෙලොරි බුන්ඩා යන රෝස වර්ග 200 ක් පමණ ඇති බව උද්‍යාන සංරක්ෂක සේනාරත්න මහතා අප සමඟ පැවසුවා.ඉහළ පුෂ්ප උයනවිවිධ වර්ණයන්ගෙන් හා හැඩතලවලින් අලංකාර වූ මේ රෝස උයන ශ්‍රී ලංකාවේ ඇති විශාලතම රෝස උයන ලෙස ද සැලකෙනවා. අග්නිදිග ආසියාවේ සුවිශේෂ රෝස උයනක් වන මෙහි සුන්දරත්වය දැක බලා ගැනීමට එතෙර සංචාරකයන් දක්වන්නේ ලොකු උනන්දුවක්.කඳුකරයට ආවේණික මල් වර්ග සංරක්ෂණයට පියවර ගැනීමත් මේ උද්‍යානයෙන් සිදු කෙරෙන සුවිශේෂී කටයුත්තක්. ඊට අමතරව කඳුකරයට අයත් පලතුරු වර්ග ද මෙහි සංරක්ෂණය කෙරෙනවා. ඒ අනුව ඉදිකළ පලතුරු උයන උද්‍යානයේ කෙළවරට වන්නට පිහිටා තිබෙනු කාටත් දැකගන්න පුළුවන්.නවීන තාක්ෂණයට අනුව උද්භිද උද්‍යානයේ කටයුතු මෑතක සිට නවීකරණය වෙමින් පවතිනවා. ඒ අනුව මෙහි ඉදිකර ඇති වීදුරු ගෘහය ඇතුළත අප මෙතෙක් දැක නැති විවිධ වර්ගයේ මල් පැළ විසිතුරු පැළ රැසක් දැකගන්නට පුළුවන්.වීදුරු ගෘහවල මල් වැවීම නිසා ඒවා වැස්සෙන් පින්නෙන් ආරක්ෂා වී මැනවින් වැවෙනවා. සුළඟින් හා අව්වෙන් ඇතිවන බලපෑම් ද මෙයින් පාලනය වෙනවා. මේ නිසා වීදුරු ගෘහවල මල් වැවීම ඉදිරියේදී තවත් ව්‍යාප්ත කිරීමට හක්ගල බලධාරීන් කටයුතු කරන බවයි අපට දැනගන්නට ලැබුණේ. රෝස උයනඉහළ පුෂ්ප උයන මෙහි ඇති තවත් දැකුම්කලු ස්ථානයක්. මෙහි දම් පාටට දර්ශනීයව මල් සහිත ජැකරැන්ඩා ඇතුළු මල් වර්ග රැසක් දකින්නට පුළුවන්.මෙහි ෆයිනස්, ඇරව්කෙරියා ජපානයේ සෙඩර ගස්, දඩ කෙසෙල් වැනි ශාක සඳහා සුරක්ෂිත ලෙස වවා තිබෙනු දකින්න පුළුවන්.අප දැන් පිවිස සිටින්නේ ඩයිනෝසර් යුගයේ ගහකොළ ඇති මීවන උයනටයි. ලෝකයේ දැනට ඇති උසම මීවන වර්ග මෙහි දකින්නට පුළුවන්. ඊට අමතරව අප දැක නැති නමුත් මහත් අධ්‍යාපනික වටිනාකමක් සහිත මීවන ගස් මෙහි තිබෙනවා.හක්ගල මල් වත්ත පිහිටා ඇත්තේ විවිධ භූ විෂමතාවලට අනුකූල අයුරින්. ඒ අනුව විවිධ මට්ටම්වල මල් වර්ග කඳු ආශ්‍රිතව උද්‍යාන සැලසුම්කරණයට අනුව වවා තිබීම පරිසරයේ විචිත්‍රවත් බව තවත් වැඩි කරන්නක්.හක්ගල කන්දඒ අනුව තමයි 1921 දී මේ මල් වත්තේ ගිරි උයන ඉදිකර තිබෙන්නේ. මෙහි ඇති විශේෂත්වය වන්නේ ගල් උඩ පවා විවිධ මල් වර්ග වවා තිබීමයි. ගල් හා පාත්ති බෝඩර් ආශ්‍රිතව විවිධ මල් හා පැළෑටි පඳුරු සකස්කර තිබීම මෙහි පරිසරයේ සුන්දරත්වය තවත් වැඩි කරන අංගයක් වෙලා.විවිධ ආයුර්වේද පැළෑටි ද, පැරැණි සින්කෝනා වගාවේ නෂ්ඨාවශේෂ ද පොකුණු රැසක් ද තවමත් මෙහි දකින්නට පුළුවන්. මේ අතර තැන තැන ඇති පැරැණි සින්කෝනා ගස් අපට කියා පාන්නේ සුන්දර හක්ගල මල්වත්තේ අතීත ශ්‍රී විභූතියයි.උද්‍යානයේ ඉහළම ප්‍රදේශයට ඉහළින් වනජීවී දැඩි රක්ෂිතයක් පිහිටා ඇති අතර ඒ රක්ෂිතය මායිමේ ඉහළ කොටසේ පිහිටුවා ඇති වන උද්‍යානය ද සංචාරකයන්ගේ සිත්ගත් තවත් මනරම් ස්ථානයක්.ගිරි උයනේ සිට තුරු වියනක් යටින් පටු මාවත් ඔස්සේ ඉහළට යනවිට මේ වනෝද්‍යානයට පිවිසෙන්න පුළුවන්. 1893 වගා කළ පැරැණි කපුරු, තේ, ලොත් සුබුල් හා ඇකේසියා වගාවන් අදත් එදා වගේ ම සරුවට වැවී ඇති අයුරු දැක බලාගන්න පුළුවන්.මේ සුවිශේෂ දැකුම්කලු අංගෝපාංගවලින් සමන්විත හක්ගල මල් වත්තේ සුන්දරත්වය නරඹන්නන්ට මෙන් ම මල් ගස් වැල් පිළිබඳව පර්යේෂණ කරන විද්‍යාර්ථීන්ටත් මෙය වැදගත් තැනක්.හක්ගල මල් වත්තේ වසර ගණනක සිට සේවය කරන ඒ.ජී. අබේසිංහ මහතා පවසන්නේ මල්වත්ත නැරැඹීමට සුදුසුම කාලය අප්‍රේල් මැයි හා අගෝස්තු සැප්තැම්බර් යන මාස බවයි.දෙසැම්බර් මාසයේ මල් පැළ රැසක් ගලවන අතර ඒවා යළි සිටුවූ පසු යළි මල් පිපෙන්නේ මාර්තු අවසානයේ. වැඩියෙන් මල් පිපෙන්නේ අප්‍රේල් හා අගෝස්තුවල.මල් ගස්වල නම් ලියන අයත් ඉවක් බවක් නැතිව පොලිතින් ඉවත දමන අයත් අද උද්‍යානයට තර්ජනයක් වෙලා. වැසිකිළි, නළ ජල පහසුකම් හා අපද්‍රව්‍ය දමන ස්ථාන වැනි සියලු පහසුකම් ලබාදී තිබියදීත් ඇතැමුන් නොසැලකිලිමත් ලෙස හැසිරීම නම් කනගාටුදායක යැයි අබේසිංහ මහතා අප සමඟ කීවේ තරමක කළකිරීමකින්.ජාතික උද්භිද උද්‍යාන දෙපාර්තමේන්තුවේ අධ්‍යක්ෂ ආචාර්ය සිරිල් විජේසුන්දර මහතා පවසන්නේ ඉදිරියේදී හක්ගල මල් වත්ත ආර්ථික සංවර්ධන ඇමැති බැසිල් රාජපක්ෂ මහතාගේ උපදෙස් මත නවීන සංවර්ධන හා සංරක්ෂණ වැඩසටහන් රැසක් ක්‍රියාවට නංවන බවයි.ඒ අනුව නව පැළ ගෘහයක් ඉදිකිරීම, ඉදිරි පිවිසුම නවීන ආකාරයෙන් සකස් කිරීම හා පර්යේෂණ පහසුකම් වැඩි කිරීම කැපූ මල් වගාව ව්‍යාප්ත කිරීම ආදියට මුල්තැන දී ඇති බව ඔහු පවසනවා.විස්තර හා සේයාරූනිහාල් පී. අබේසිංහ</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>20</day>
    </date>
    <link>http://www.silumina.lk/2010/06/20/_art.asp?fn=av1006209</link>
    <topic>පිස්සු හැදෙන සඳ</topic>
    <author>එඩ්වඩ් චන්ද්‍රසිරි</author>
    <content>පිස්සු හැදෙන සඳඅධ්‍යාපනඥ රණවීරට, නීතිඥ මනෝපාල හමුවුණේ ස්වේච්ඡා සංවිධාන සම්මේලනයක් සඳහා කොළඹ බණ්ඩාරනායක සම්මන්ත්‍රණ ශාලාවට පැමිණි විටෙකදීය. පාසල් මිතුරන් වූ මේ දෙදෙනා හමුවුණේ වසර 10කට පමණ පසුවය.”ඉතින් .. ඉතින් මනෝ දැන් කොහොමද ඔයාගෙ උසාවි කටයුතු? මං හිතන්නෙ දැන් හොඳට නඩු එහෙම ලැබෙනවා ඇති.” රණවීර දිග කතාවකට මුල පිරීය.”ඇත්තටම රණේ නඩුවලින් නම් අඩුවක් නෑ. මම වැඩිපුරම කරන්නේ දික්කසාද නඩු” මනෝ කීය.”මනෝ, දික්කසාද වෙන්ඩ තියෙන්න ඕන මූලිකම සුදුසුකම මොකක්ද?” රණවීර ඇසීය.”දෙන්නා බැඳල තිබුණොත් ඒ හොඳටෝම ඇති” මනෝ කීවේ ඇඟට පතට නොදැනීය.”මචං අපේ පාටියට සීසී මහත්තයටත් කතා කරමුද?” අජිත්, රූපසේනගෙන් ඇසුවේ ස්ථාන මාරුවී යන කීපදෙනා වෙනුවෙන් සූදානම් කෙරෙන සාදයට ප්‍රධාන ලිපිකරු ද සහභාගිකරගන්නා අදහසිනි.”එතකොට අපි බීලා වෙරි වෙලා බනින්නේ් කාටද?” රූපසේන ඇසුවේ නොමනාපයෙනි.දිනක් උදෑසන අංගොඩ මානසික රෝහලේ ප්‍රධාන කාර්යාලයේ දුරකතනය නාදවන්නට විය. රෝහලේ පාලන අංශය භාර අධ්‍යක්ෂවරයා රිසීවරය කනේ තබාගත්තේය.”හලෝ ඔහෙලගෙ පිස්සන් කොටුවේ ලෙඩෙක් හෙම ඊයෙ රාත්තිරියෙ පැනලා ගිහිල්ලද?” දුරකථනයේ එහා කෙළවරින් ඇසුණි.”නෑ.... ඇයි එහෙම ඇහැව්වේ?” නිලධාරියා ඇසුවේ කුතුහලයෙනි.”නෑ කවුද පිස්සෙක් මගෙ නෝනත් එක්ක පැනලා ගිහින්” අනෙක් කෙළවරින් කියනවා ඇසුණි.වෛද්‍ය ගුණසේකර එම ප්‍රදේශයේ නිවැසියන් අතර බොහෝ ජනප්‍රිය වෛද්‍යවරයෙකි. හේ දිනක් සවස තම චිකිත්සාගාරය වෙත යමින් සිටියදී කොළඹගේ මුණ ගැසුණි.”කොහොමද මිස්ටර් කොළඹගේ වාසදේස? අර මම දීපු බේත්වලින් ඔහෙගෙ නැන්දම්මට සනීප වුණාද?” දොස්තර මහතා ඇසීය.”දොස්තර මහත්තයට බුදු බව අත්වෙන්න උන්දෑ නිවන් දැක්කා” කොළඹගේ පිළිතුරු දුන්නේ කෘතඥතාපූර්වකව හිස නමමිනි.මැසූ ඇඳුම් විකුණන වෙළෙඳ ආයතනයක් ඇරැඹූ අනෝමාට තම පාසල් මිතුරියක වූ ශි‍්‍රයානි හමු වුණේ තරු පහේ හෝටලයක පැවැති විවාහ මංගල්‍යයකදීය.කෙළවරක් නැති දීර්ඝ කතාබහකට මුල පුරමින් ශි‍්‍රයානි, අනෝමා ගෙන් මෙසේ ඇසුවාය.‘කොහොමද, ඔයාගෙ අලුත් බිස්නස් එක සරු ද?’‘හරි සවුත්තුයි අනේ. ඔයා කියන්නෙ ශි‍්‍රයානි, පෙරේදා මුළු දවසටම එකම එක ගවුමක් විතරයි විකුණුනේ. ඊයේ ඊටත් වඩා සවුත්තුයි.’ අනෝමා කට ඇද කරමින් කීවාය.‘ඇයි ඊයෙ මුකුත්ම විකුනුණේ නැද්ද?’ ශි‍්‍රයානි ඇසුවේ ඇස් ලොකු කරමිනි.‘විකුනුණේ නැතත් කමක් නැහැ කියමුකො. පෙරේදා ගෙනිච්ච ගවුමත් ඊයේ ආපහු දීලා ගියා අනේ.’ අනෝමා කීවේ දැඩි කලකිරීමකිනි.තේගිරිස් උපාසක මහතා ජේමිස් බාස්ගේ නිවසට ගොඩවන්නට සිතා කඩුල්ල අරිද්දී, නිවෙසේ සිට ඒ දෙසට එන ජේමිස් බාස්ගේ කුඩා පුතු දැක නතර වී මෙසේ ඇසීය.‘ළමයා කෝ අප්පච්චි?’‘වන්දනාවෙ ගියා.’ කොලුවා කීය.‘එතකොට අම්මා?’‘සිල් ගන්ඩ ගියා.’‘පුතා මේ කොහෙද යන්නෙ?’ තේගිරිස් කොලුවා අතේ තිබුණු ආම්පන්න දෙස විමසිලිමත් වෙමින් ඇසීය.‘බිලීබාන්ඩ.’ කියමින් කොලුවා කඩුල්ල පැන්නේය.එඩ්වඩ් චන්ද්‍රසිරි</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>20</day>
    </date>
    <link>http://www.silumina.lk/2010/06/20/_art.asp?fn=av10062010</link>
    <topic>අප්පච්චි ඒ පාර ෆිල්ම් එකක් කරන්නද හදන්නෙ</topic>
    <author/>
    <content>අප්පච්චි ඒ පාර ෆිල්ම් එකක් කරන්නද හදන්නෙවරින්වර පහළ මාලය දෙසින් නැඟුණ උස් සිනා හඬ උඩුමහලටද ඇදී ආවේය. එම හඬ හා මිශ්‍රව වීදුරු... බෝතල් හා ගෑරුප්පු ගැටෙන හඬද ඇසිණ. සඳලු තලයට වී පොතක් කියවමින් සිටි තිසරුට මෙය මහා වධයක් සේ දැණින.-ඇය පොත වසා දමා ඉවත බලාගෙන සිටියේ මුහුණ අඳුරු කරගෙනය. මැද සාලයේ පිරිමි පක්‍ෂය සමඟ හරිහරියට වාඩිවී සිටි සේරාද බීර වීදුරුවක් තොල ගාමින් ඔවුන්ගේ කතාබහට පොහොර දමමින් සිටියාය.පිළිවෙළකට නොඇසුනත් කතාබහ කෙරෙන්නේ චිත්‍රපටයකට අදාල කරුණක් ගැන බව තිසරු තේරුම් ගත්තාය. ඔවුන් උත්සාහ කරන්නේ තම පියාව චිත්‍රපට නිෂ්පාදනයක් සඳහා පොළඹවා ගැනීමට බව පැහැදිලිය.විස්කි අඩි දෙක තුනක්ම හිස් කළ නිසා ඒ වන විට මාරසිංහගේ කටේ කයිවාරුව තවත් වැඩිවී තිබිණ. ඔහු සමහර නළු නිළියන්ගේ අනියම් ප්‍රේම සබඳකම් ගැන කට මැත දොඩමින් හැක... හැක ගා සිනාසුණේය.”ඒ වුණාට ඔය නළු නිළියො ටී.වී. එකට ඇවිල්ලා කතා කරන්නෙ හරියට පත්තිනි අම්මලා වගේනෙ..””ඒවා එහෙම තමයි මැඩම්... ඒ ගොල්ලන් තිරෙන් පිටුපස්සට වෙලා කරන වැඩ දන්නෙ ෆීල්ඩ් එකේ ඉන්න අපි විතරයි... ඔය හුඟ දෙනෙකුගෙ පවුල් අවුල්...” ගෑරුප්පුවට ගත් බැදපු ඉස්සෙකු කටේ රුවා ගනිමින් මාරසිංහ යළිත් කොක් හඬ ලෑවේය.ජනකාන්ත නිළියකගේ නමක් සඳහන් කළ සේරා, ඇය ගැන මෙසේ ප්‍රශ්න කළාය.”හැබෑද මිස්ටර් මාරසිංහ එයා අර ටෙලි ඩ්‍රාමාස්වල ඉන්න... සුරන්ජන් එක්ක යාළුයි කියන කතාව?””අපොයි ඔව්... ඒක කව්රුත් දන්න රහසක්නෙ... හරියට ඔය කියන හාදයා එයාගෙ පුතෙක් වාගෙ... දෙන්නා ප්‍රසිද්ධියේ එකට ජීවත් වෙන්නෙ...””කොච්චර කැතද... නේද?” සේරා මුහුණ ඇදකර ගනිමින් මදහස පෑවාය.”එහෙම නම් අපි යමු නේද මාරෙ... මට තව වැඩකටත් යන්න තියෙනවා...” වංශනාථ ආපසු යාමට සැරසෙමින් පුටුවෙන් නැගිට්ටේය.”එහෙම නම් අපි ගිහින් එන්නම් බොස්... ලබන මාසෙ විතර හොඳ දවසක් බලලා මුහුරත් එක දා ගනිමු...””හොඳයි මාරෙ... මට මේ වැඩේ ලස්සනට කරලා දෙන්න ඕනැ..””ලස්සනට විතරක් නෙවෙයි... තව ලක්ෂ ගාණකුත් හොයලා දෙන්නම්. ඒ ගැන බොස් පොඩ්ඩක්වත් සැක තියාගන්න එපා... මේ මාරයා වැඩකට බැස්සොත් මාරයම තමයි..?” වෙරිමත නිසා එහාට මෙහාට වැණුන මාරසිංහ, උරමින් සිටි සිගරට් වැටිය අළුබඳුන තුළ ඔබා පොඩි කළේය.”එහෙනම් අපි ගියා ඔන්න...””නළු නිළියො ගැන අපි පස්සෙ දවසක කතා කරමු..” ඩග්ලස් සිය හිතේ ඇඳුන රූමත් නිළිය ගැන සිහි කරමින් මාරසිංහගේ පිටට තට්ටු කළේය.”හරි.. හරි.. ඒවා මන් කරලා දෙන්නම්... නෝ ප්‍රොබ්ලම්..”මොටෝරථය පදවන්නට තිබූ නිසා වංශනාථ ඒ හැටි බිව්වේ නැත. සේරාත්, ඩග්ලසුත් ගේ දොරකඩට වී පැජරෝව දෙසට පිය නගන අමුත්තන් දෙදෙනා දෙස බලා සිටියේ සතුටින් පිරි දෑසිනි.තිසරු සදලු තලයේ සිට පහළට බැස්සේ පණ ගැන්වුණ මොටෝරිය ගෙමිදුලෙන් පිටවී නොපෙනී ගිය පසුවය. මහවැස්සක් වැස පෑයූ කලෙක මෙන් මුළු නිවසම දැඩි නිහැඩියාවක ගිලී තිබිණ.”මැගිහාමි මෙන්න මෙතන අස් කරලා දාපන්...” යළි මැද සාලය දෙසට පිය නගමින් සේරා මෙහෙකාරියට විධාන කළාය.ඩග්ලස් හාන්සි පුටුව මත දිග ඇදුණේ චිත්‍රපට ලෝකයේ සිරි.. විසිතුරු සිතින් මවා ගනිමිනි. මාරසිංහ කී සමහර දේවල් ඔහුගේ හද පතුලේ කිඳා බැස තිබුණේ ඊයම් බරු මෙනි. ඉතා ඉක්මනින් චිත්‍රපටයේ වැඩ කටයුතු ආරම්භ කළ යුතු යැයි ඔහුගේ හිත මොර ගාන්නට විය.පියගැට පෙළ දිගේ පහළට බට තිසරුගේ නෙත ගැටුණේ හාන්සි පුටුවේ දිගාවී සිතුවිලි සයුරක කිමිදෙමින් සිටි පියාගේ රුවය. නිෂ්පාදනය කරන්නට අදහස් කරන ‘චිත්‍රපටය’ ගැන ඔහු සුන්දර සිහින දකිනවා විය යුතුයැයි ඇයට සිතිණ.තිසරුගේ පා හඬින් තිගැස්සුන ඩග්ලස් දැරණියගල මෙතෙක් රැඳී සිටි සිහින ලොවින් මිදී පියවි ලොවට පිවිසියේය. විස්කි මත නිසා ඔහුගේ ගත මෙන්ම සිතද ප්‍රබෝධයට පත්ව තිබිණ.”දුව... ඔහෙන් පොඩ්ඩක් වාඩිවෙන්නකො...”පියාගේ ඉල්ලීමට අවනත වෙමින් තිසරු ඔහු අසල තිබූ සුව පහසු අසුනකට බර වූවාය.”අර ඇවිල්ලා ගියේ කව්ද කියලා දුව දන්නවද?””මං කොහොමද දන්නෙ අප්පච්චි?” දෑස් විදහා සිනාසෙමින් ඇය ඩග්ලස්ගේ මුහුණ දෙස බැලුවාය.”ඒ දෙන්නම චිත්‍රපට කාරයො...””අප්පච්චි ඒ පාර ෆිල්ම් එකක් කරන්නද යන්නෙ?””ඔව් දුව.. ඔයා ඒ ගැන මොකද කියන්නෙ...? කැමැති නැද්ද?””මගෙ කැමැත්තෙන් වැඩක් නැහැනෙ අප්පච්චි?””ඇයි එහෙම කියන්නෙ? චිත්‍රපටය සාර්ථක වුණොත් අපිට ගොඩක් සල්ලි හම්බවෙනවා... මාව රටේ ලෝකෙ ප්‍රසිද්ධ වෙනවා.. අනිත් එක ඔයා දන්නවනෙ මං ලබන පාර ඉලෙක්ෂන් එකට ඉදිරිපත් වෙන්න හිතාගෙන ඉන්න විත්තිය... ඒ වැඩේට මේක ලොකු උදව්වක් වෙනවා...” ඩග්ලස් ලොකු හෑල්ලක් කියාගෙන ගියේය.”අර මාරසිංහ කියන මිනිහා නම් මහ කපටියෙක් පාටයි””දුව කොහොමද දන්නෙ? මිනිහා මං කාලයක් තිස්සෙ අඳුනනවා...””මට උඩට ඇහුනා මිනිහගෙ පුරාජේරුව.. අප්පච්චි ඒ මිනිහට රැවටිලාද කොහෙද?””මාව රවට්ටන්න එහෙම ලේසියෙන් බැහැ ළමයො.. මාත් මේ ගෙන්දගම් පොළවෙ ඉපදිච්ච මිනිහෙක්?” ඩග්ලස් දෙවුර සලමින් සිනාසුණේ උස් හඬිනි.සේරා නිතඹ සලමින් ඔවුන් අතරට ආවාය.”බලන්නකො සේරා... මේ දුව කියන කතාව? මාරසිංහ කපටියෙක් වගෙයිලු? ඔයාටත් එහෙම හිතුනද?””අනේ මට නම් එහෙම හිතුණෙ නැහැ.. ඔයාගෙ දුවට ඉතින් හැම දෙයක්ම පේන්නෙ වපරෙටනෙ...””මගෙ වපරෙ මට හොඳයි?” හිතට ආ කේන්තිය මැඩගෙන තිසරු අහක බලාගත්තාය.”ඔන්න.. ඉතින් දෙන්නම පටන් ගත්තා?.. මොකක්ද හැබෑට ඔය දෙන්නට වෙලා තියෙන්නෙ...”තිසරුට තවත් එහි රැඳී සිටින්නට හිත දුන්නේ නැත. ඇය ඉඟ ගස්සාගෙන තරහින් ඉවතට ගියාය.***********සඳුන් කළුපහනගේ ‘හද ඇඳි රූ’ ඡායාරූප ප්‍රදර්ශනයට ජනමාධ්‍ය මගින් පුළුල් ප්‍රචාරයක් ලබාදී තිබිණ. පුවත්පත් කීපයකම ප්‍රදර්ශනයට ඇතුළත් කොට තිබූ ‘සේයා රූ’ පළකොට තිබුණේ සඳුන්ගේ දක්‍ෂතා ගැන ලොකු විස්තරයක් ද සමඟය.එක් ජනපි‍්‍රය රූපවාහිනි නාලිකාවක්, සඳුන් සමඟ කළ සජීවී සංවාදයක් ද විසිරුවා හැරියේය. ඒ ගැන සඳුන් කල් ඇතිව තිසරුව දැනුවත් කර තිබූ බැවින් ඇය මහත් ආශාවෙන් යුතුව එම රූපවාහිනි වැඩසටහන නරඹන්නට සැදී පැහැදී සිටියාය. එපමණක් නොව ඇය ඒ බව අනුපමාටද මතක් කළාය.”අනූ... අද උදේ නයින් තර්ටිවලට අයි.ටී.එන් එකේ සඳුන්ගෙ ප්‍රෝගෑම් එකක් යනවා.. මිස් නොකර බලපන්””හරි... හරි... අනිවාර්යෙන්ම බලනවා...””මේ දවස් ටිකේ ඔයාව බලන්න එන්නත් බැරි උනා අනූ... දැන් කවදා විතරද හොස්පිට්ල් ඇඩ්මිට් වෙන්න තියෙන්නෙ?””මේ මාසෙ අන්තිමට විතර? පළවෙනි බබා හින්දා මට බයයි තිසරු””තුණුරුවන්ගෙ පිහිටෙන් උඹට කරදරයක් වෙන එකක් නැහැ අනූ...””ආ.. ඒක නෙමේ සඳුන්ගෙ ඡායාරූප ප්‍රදර්ශනය බලන්න යන්නත් තියෙනවා නේද...?””ඒක තමා... මට ෆෝන් කරලත් කිව්වා... බලමුකො තව දවස් හතරක්ම තියෙනවනෙ...”උදේ නවයයි තිහවෙත්ම තිසරු රූපවාහිනිය ක්‍රියාත්මක කොට ඒ අසලින් වාඩි ගත්තාය. “හද ඇඳි රූ” යන ශීර්ෂ පාඨය පුංචි තිරය මත දිග හැරෙද්දී ඇයගේ හදවත සොම්නස් හැඟුමින් ගැහුණේය. සඳුන් සමඟ “සතුටු සාමිචිය” සඳහා එක් වී සිටියේ ජනපි‍්‍රය සිනමා තාරකාවකි.වැඩ දැමූ අළු පැහැති කුර්තාවකින් හා සුදු පැහැති කළිසමකින් සැරසී සිටි සඳුන් කෙරෙන් දිස් වූයේ කඩවසම් පි‍්‍රය මනාප පෙනුමකි. “පිළිසඳර” යන අතරතුරේදී ඔහු විසින් ගන්නා ලද දැකුම්කළු ඡායාරූපද පුංචි තිරය මත දිස්වන්නට විය.උඩුමහලේ සිට පහළට බට සේරාද සෙමින්... සෙමින් රූපවාහිනිය දෙසට පිය නැඟුවාය. තිසරුගේ හිතට තරමක නොසන්සුන්කමක් දැනුණද, ඇය ඒ බවක් නොපෙන්වා තිරය දෙසම දෑස දල්වා ගෙන සිටියාය.දරුවෙක් ලැබෙන්න ආසන්නව සිටි අනුපමාගේ සේයාරුව රූපවාහිනි තිරය මත දිස් වෙත්ම තිසරුගේ හදවත සට.. සට ගා ගැහෙන්නට විය. ඇය බිය වූයේ ඇගේ රුව සහිත ඡායාරූපයත් තිරය මත වැටේවිදැයි යන හැඟීම හිත පාරන්නට වූ බැවිනි. එහෙත් එවැන්නක් සිදු නොවීය. සේරාද උනන්දුවෙන් යුතුව වැඩසටහන නරඹන අයුරු තිසරුගේ දෑස් කොණට හසුවිය.ලබන සතියට</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>20</day>
    </date>
    <link>http://www.silumina.lk/2010/06/20/_art.asp?fn=av10062011</link>
    <topic>ආර්ජෙන්ටිනාව ජයග්‍රාහී ලෙස සටන අරඹයි</topic>
    <author>ඉඳුනිල් වීරරත්න</author>
    <content>ආර්ජෙන්ටිනාව ජයග්‍රාහී ලෙස සටන අරඹයි1930 වසරේ ඇරැඹි පළමු ජගත් පාපන්දු ශූරතා තරග මාලාවේ අවසන් මහා තරගය පැවැත්වුණේ සත්කාරක උරුගුවේ කණ්ඩායම සහ ආර්ජෙන්ටිනා කණ්ඩායමයි.මෙහිදී උරුගුවේ කණ්ඩායමට ගෝල 4 – 2 ක ජයක් හිමිවුණු අතර ලෝකයේ පළමු පාපන්දු තරගාවලියේ මංගල කුසලානය වූ ජූල්ගේ රිමෙටි කුසලානය දිනාගන්නට ඔවුනට හැකිවුණා.මෙම තරගාවලියට ක්‍රීඩා කළ ක්‍රීඩකයින් අතරින් තවමත් ජීවතුන් අතර සිටින්නේ ආර්ජෙන්ටිනා කණ්ඩායමේ පෙර පෙළ ක්‍රීඩා කළ ප්‍රැන්සිස්කෝ වරාලෝ පමණි. ඔහුට දැන් වයස අවුරුදු 100 ක්.එවකට ඔහුගේ වයස අවුරුදු 20 ක්.දෙවියන් වහන්සේගේ හස්තයලෝක කුසලාන පාපන්දු ඉතිහාසය දෙස එබී බැලීමේදී 1930 පැවැති පළමු තරගාවලියේදී අනුශූරයින් බවට පත්වුණු ආර්ජෙන්ටිනා කණ්ඩායම මෙවර පැවැත්වෙන ලෝක කුසලාන තරගාවලියේදී ඔවුන් සහභාගි වූ පළමු තරගයේදී ම නයිජීරියාව පරදවා ගෝල 1 කින් ජය ගැනීම සුබ පෙර නිමිත්තක් බවට පත්ව තිබේ.1978 වසරේ ආර්ජෙන්ටිනාවේ පැවැති 11 වැනි ලෝක ශූරතා පාපන්දු තරග මාලාවේදී අතිවිශිෂ්ට දස්කම් දක්වමින් නෙදර්ලන්තය පරාජය කරමින් ඔවුන් කුසලානයට හිමිකම් ලැබීය.ඉන්පසු 1986 දී මෙක්සිකෝ හි පැවැති 13 වැනි ලෝක ශූරතා තරගාවලියේදී බටහිර ජර්මනිය පරදවා ලෝක ශූරයන් වූ ආර්ජෙන්ටිනාව එම තරගාවලියේදී ඉතිහාසයේ වඩාත් කතාබහට ලක්වූ කණ්ඩායම බවට පත්විය.ඒ එංගලන්තය සමඟ පැවැති අර්ධ අවසන් පූර්ව තරගයේදී සිදුවූ සුවිශේෂී සිදුවීමක් නිසාවෙනි. එම තරගය මෙක්සිකෝ සිටි හි අස්ටෙකා ක්‍රීඩාංගණයේ පැවැති අතර ආර්ජෙන්ටිනා කණ්ඩායමේ නායකත්වය දැරූ දියාගෝ මැරඩෝනා ඉතා විශිෂ්ට අන්දමින් ක්‍රීඩා කළේය.එහෙත් තරගයේ පළමු භාගයේදී මැරඩෝනා ගෝල ලබා ගැනීමට ගත් සියලුම උත්සාහයන් එංගලන්ත කණ්ඩායමේ දැල් රකින්නා ලෙස ක්‍රීඩා කළ පීටර් ගිල්ටන් දක්‍ෂ ලෙස වළක්වා ලූ අතර මේ නිසා ආර්ජෙන්ටිනාවට පළමු අර්ධයේදී එකම ගෝලයක් හෝ වාර්තා කළ නොහැකි විය.එහෙත් තරගයේ දෙවැනි භාගයේ 6 වැනි විනාඩියේදී මැරඩෝනා හිසෙන් ගසා ගෝලයක් වාර්තා කළ අතර පසුව රූපවාහිනී දර්ශන වලින් සනාථ වූ අන්දමට එය මැරඩෝනා වම් අතින් එල්ල කළ පහරක් නිසාවෙන් සිදු වූ බව තහවුරු විය.ප්‍රැන්සිස්කෝ වරාලෝ එදාඑංගලන්තයේ අවාසනාවට ටියුනීසියානු ජාතික විනිසුරු අලි බින් නායර් එය දැක නොතිබූ නිසාවෙන් ආර්ජෙන්ටිනාවට ගෝලයක් හිමිවිය.එම ගෝලය වාර්තා වී මිනිත්තු හතරකට පසුව මැරඩෝනා ඉතා අලංකාර ගෝලයක් වාර්තා කළ අතර එහිදී තත්පර 10 ක් තුළ එංගලන්ත ක්‍රීඩකයින් පස්දෙනකු පරයා මීටර් 60 ක් දිවයමින් එම ගෝලය වාර්තා කිරීම ඔහුගේ දක්‍ෂතා පිළිබඳ ප්‍රබලතම සාක්‍ෂියක් විය.2002 වසරේදී මෙම ගෝලය ශතවර්ෂයේ ගෝලය ලෙස නම් කළේය.මැරඩෝනාමැරඩෝනා අතින් එල්ල කළ පහර පිළිබඳව මාධ්‍යවේදීන් නගා තිබූ ප්‍රශ්නයකට මැරඩෝනා පවසා තිබුණේ එම අත දෙවියන් වහන්සේගේ බවයි.පාපන්දු ඉතිහාසයේ අද පවා මෙය හඳුන්වන්නේ දෙවියන් වහන්සේගේ හස්තය නමිනි.මෙවර දකුණු අපි‍්‍රකාවේ පැවැත්වෙන 19 වැනිජ්ධ්ජ්ඒලෝක පාපන්දු කුසලානය සඳහා සහභාගි වූ ආර්ජෙන්ටිනා කණ්ඩායම දියාගෝ ආර්මන්ඩෝ මැරඩෝනා විසින් පුහුණු කරනු ලැබූ අතර 1982 සිට 1994 දක්වා සාර්ථක අවසන් තරග 4 කට මැරඩෝනා ක්‍රීඩා කර තිබේ.ඔහුගේ මෙම අත්දැකීම් තුළින් මෙවර ලෝක කුසලාන ජයග්‍රහණය තෙක් තම කණ්ඩායම ගෙන යනු ඇති බව එරට පාලකයින්ගේ මෙන්ම ක්‍රීඩා ලෝලීන්ගේ ද දැඩි විශ්වාසය බවට පත්වී තිබේ.මෙවර සංචිතයට දැල් රකින්නන් ලෙස දියාගෝ පෝසෝ, මරියානෝ ඇන්ඩ්‍රජා සහ සර්ගියෝ රොමීරෝ ද ආරක්‍ෂකයින් ලෙස මාර්ටින් ඩෙමිෂෙවුස්, ක්ලෙමන්ට් රොඩ්‍රිගුස්, නිකොලස් බූර්ඩිසෝ, ඒරියල් ගාර්ස්, වෝල්ටර් සමුවෙල් සහ නිකොලස් ඔටමෙන්ඩි ඇතුළත් වෙති.මැදපෙළ ක්‍රීඩකයින් වන්නේ මාරියෝ බොලට්ටි, ඒන්ජල් ඩිමාරියා, ජුආන් වෙරන්, ජාවියර් මැස්කැනිරනෝ, ජෝන්ස් ගුටියරස්, මැක්සි රොඩ්‍රිගුස් සහ ජාවියර් පැස්ටෝ.එසේම ඉදිරිපෙළ ක්‍රීඩකයින් ලෙස ගොන්සෙලෝ හයේන්, ලයනල් මෙසී, කාර්ලොස් ටෙවිස් සර්ගිව් අගුරෝ, මාටින් පලර් මෝ සහ ඩියාගෝ මිල්ටෝ සංචිතයට ඇතුළත්ව සිටිති.පුහුණුකරු මැරඩෝනාගේ ලොකුම බලාපොරොත්තුව ලොව හොඳම කී‍්‍රඩකයකු වන ලයනල් මෙසී මත තබා ඇති අතර තරගාවලිය ආරම්භයේදී පළමු තරගයෙන් ජයගෙන ජයග්‍රාහී ලෙස ඉදිරියට යාමේ ගමන ආර්ජෙන්ටිනාව අරඹා තිබේ.ඉඳුනිල් වීරරත්න FIFA ලෝක කුසලාන පාපන්දු තරගමාලාවේ දී අවසන් තරගය ජයග්‍රාහී කණ්ඩායමට FIFA කුසලානය හිමි වෙයි. මීට අමතර සෑම තරගාවලියක් අවසානයේදීම තරගාවලිය පුරා ක්‍රීඩකයින් සහ කණ්ඩායම් දැක්වූ කෞශල්‍යයන් සැලකිල්ලට ගෙන ත්‍යාග 6 ක් පිරිනැමෙයි.1. රන් පන්දුව (The Golden Ball)මෙම ත්‍යාගය හිමිවන්නේ තරගාවලිය පුරා දැක්වූ ක්‍රීඩකයින්ගේ දක්ෂතා සැලකිල්ලට ගෙන හොඳම ක්‍රීඩකයාට වන අතර, මෙය තීරණය කරන්නේ මාධ්‍ය සාමාජිකයින් විසිනි. එසේම ඒ ඒ ක්‍රීඩකයින් ලබා ගන්නා ලකුණු ප්‍රමාණය අනුව දෙවැනි ස්ථානය දිනාගන්නා ක්‍රීඩකයාට රිදී පන්දුව (Silver Ball) සහ තෙවැන්නාට ලෝකඩ පන්දුව(Bronze Ball) හිමි වෙයි.2. රන් සපත්තුව (The Golden Shoe)රන් සපත්තුව අර්ථය දෙන Golden Shoe Golden Boot සම්මානය ලෙසින් හඳුන්වන මෙම ත්‍යාගය හිමිවන්නේ තරගාවලියේ වැඩිම ගෝල ලබාගන්නා ක්‍රීඩකයාටයි. දෙවැනි තුන්වැනි ස්ථාන දිනා ගන්නා ක්‍රීඩකයින් ද රිදී සහ ලෝකඩ ත්‍යාග වලට හිමිකම් කියනු ලබයි.3. යාෂින් තිළිණය (The Yashin Award)තරගාවලියේ හොඳම ගෝල රකින්නාට හිමිවන මෙම ‘යාෂින් තිළිණය’ සඳහා සුදුසුකම් ලබන්නේ FIFA තාක්ෂණ අධ්‍යයන කණ්ඩායම විසින් තෝරා ගන්නා ගෝල රකින්නායි.4. හොඳම තරුණ ක්‍රීඩකයා සම්මානය (The Best Young Player Award)ලෝක කුසලාන තරගාවලියට සහභාගි වන ක්‍රීඩකයින් අතර වයස අවුරුදු 21 ට හෝ ඊට අඩු ක්‍රීඩකයින් අතරින් ෆීෆා තාක්ෂණ අධ්‍යයන කණ්ඩායමක් මඟින් තෝරාගන්නා හොඳම දක්ෂතා දක්වන ක්‍රීඩකයාට මෙම සම්මානය පිරිනැමෙයි.5. නිවැරැදි ක්‍රීඩා විලාසයට හිමි සම්මානය (The Fifa Fair Play Trophy)නිවැරැදිව ක්‍රීඩා කරන කණ්ඩායම තෝරා ගැනීම සඳහා ඇති ෆීෆා කමිටුව මඟින් තෝරාගන්නා හොඳම දක්ෂතා දක්වන කණ්ඩායමට මෙම සම්මානය හිමිවෙයි.6. නරඹන්නන් තෘප්තිමත් කරන හොඳම කණ්ඩායම (The Most Entertainig Team)ලෝක කුසලාන තරග මාලාව පැවැත්වෙන තරගවලදී නරඹන්නන් වඩාත් සතුටට පත්වන ලෙස ක්‍රීඩා කරන, ඔවුන්ට උපරීම ආස්වාදය සපයන කණ්ඩායමට මෙම තිළිණය හිමිවෙයි.මෙය තෝරාගන්නේ නරඹන්නන්ගේ ඡන්දයෙනි.මෙවර FIFA ලෝක කුසලාන තරගාවලිය අවසානයේ සුපිරි තෑගි මල්ලක් පිරිනැමීමට සංවිධායක මණ්ඩලය අදහස් කරයි. සමස්ත තරගාවලිය පුරාම පිරිනැමෙන තෑගි මුදලේ වටිනාකම ඇමරිකානු ඩොලර් මිලියන 420 ක් තරම් අති දැවැන්ත ප්‍රමාණයකි.මෙය 2006 වසරේ පිරිනැමුණු තෑගි මුදලට වඩා සියයට 60 ක වැඩිවීමකි. තරගාවලිය අවසානයේදී සහභාගි වූ සෑම කණ්ඩායමකටම (කණ්ඩායම් 32 ටම) ඩොලර් මිලියනයක් බැගින් ලැබේ.16 දෙනාගේ වටයට තේරෙන එක් කණ්ඩායමක් සඳහා ඩොලර් මිලියන 9 ක්, අර්ධ අවසන් පූර්ව තරගවලදී ඩොලර් මිලියන 18 ක්, අවසන් පූර්ව තරගවලදී ඩොලර් මිලියන 20 ක් පිරිනැමේ.තරගාවලියේ අනුශූරතාව දිනාගන්නා කණ්ඩායමට ඩොලර් මිලියන 24 ක් සහ ශූරතාව දිනාගන්නා කණ්ඩායමට ඩොලර් මිලියන 30 ක් සමඟ ශූරතා කුසලානය හිමිවෙයි.මීට අමතරව පළමු වතාවට තරගාවලියට සහභාගි වූ ජාතික කණ්ඩායම්වල ක්‍රීඩකයින්ට, ඔවුන් පෞද්ගලිකව ක්‍රීඩා කරන ක්‍රීඩා සමාජ කණ්ඩායම් සඳහා ඩොලර් මිලියන 26 ක් බෙදා දීමට කටයුතු යොදා තිබේ.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>20</day>
    </date>
    <link>http://www.silumina.lk/2010/06/20/_art.asp?fn=av10062012</link>
    <topic>බොලිවුඩ් පුරයෙන්</topic>
    <author>ටානියා මෝසස්</author>
    <content>බොලිවුඩ් පුරයෙන්ජනපි‍්‍රය ගායිකා සෙලීන් ඩියෝන් තමන් නිවුන් දරු උපතකට සූදානම් වන බව පසුගිය දා පුවත්පතකට පැවසුවා. 42 හැවිරිදි ගායිකාව ගැබ්ගෙන තිබන්නේ කෘත්‍රිම ආකාරයකිනුයි (නළ දරු උපතක්) සෙලීන් සහ ඇගේ සැමියා රෙනී ඇන්ජලිල් මේ දරුවන් පිළිබඳ ඉතා බලාපොරොත්තු සහගතව සිටියත් මේ ගැබ් ගැනීම නිසා සෙලීන් දැන් දැඩි මානසික හා ශාරීරික පීඩාවට පත්වෙලා.ගැබ්ගෙන තවම මාස කිහිපයක් වුවත් වසරක් තිස්සේ දරු ගැබ දරාගෙන ඉන්න බවක්ලු සෙලින්ට හැඟෙන්නේ.නමුත් සෙලීන්ගේ සැමියා නම් පවසන්නේ වයස ගැන පවා නොතකා මෙවැනි භාරදූර දෙයකට මුහුණ දීමට තරම් තම බිරිය නිර්භීත ගැහැනියක බවයි.මේ නිසාම වෙනදාටත් වඩා වැඩියෙන් රෙනි දැන් සෙලීන්ට සෙනෙහස දක්වන්න පටන් අරන්. තම දරුවන්ගේ වැඩීම ගැන නිතරම කල්පනාකාරීවන සෙලීන් දැන් ප්‍රසංගවලට ද සහභාගී වන්නේ නැහැ.ඇය පවසන්නේ වෛද්‍යවරුන් පවසනවා නම් ඇය ඇඳෙන් පවා බිමට නොබැස ඉන්න සූදානම් බවයි. දැනටමත් දඟකාර දරුවකුගේ මවක් වන සෙලීන් මෙවර ගැබ්ගෙන සිටින්නේ වසර දහයකට පසුවයි.හොලිවුඩ් පුරයේ දැන් සිටින බොහෝ නිළියන් ප්‍රසිද්ධියට හා ජනපි‍්‍රයත්වයට පත්වන්නේ ඔවුන්ගේ නිරුවත ප්‍රදර්ශනය කරමින්. එහෙත් තමන්ට නම් කිසි දිනෙක එවැනි දෙයක් කිරීමට වුවමනා නොමැති බව පවසන්නේ “වැම්පයර් ඩාර්ස්” හී යොවුන් නිළි නීනා ඩොබ්‍රේව්. පසුගියදා මොනාකෝ, මෝන්ටිකාල් හී පැවැති උත්සවයකට සහභාගී වූ අවස්ථාවකයි ඇය මෙසේ පවසා සිටියේ.නිරුවත ප්‍රදර්ශනය කිරීමට අකැමැති යැයි පුරාජේරු දෙඩවූ නීනාට ඇය රඟපෑ ‘වැම්පයර් ඩාර්ස්’ චිත්‍රපටයේ අවසානයේ අඩ නිරුවත් දර්ශනයකට පෙනී සිටීමට සිදුවෙලා. නමුත් මේ ජවනිකාවට අකැමැත්තක් දක්වා නැති නීනා පැවසුවේ එය එතරම් අසභ්‍ය දර්ශනයක් නොවන බවයි.යොවුන් නිළි ලින්ඩ්සේ ලෝහන්ට(එල්.ලෝ) මේ දවස්වල ලබලා තියෙන්නේ නරක කලදසාවක්. ඇගේ නොහොබිනා කල්කිරියාව නිසා දැන් ඇය කා අතරත් ටිකෙන් ටික අප්‍රසාදයට ලක්වෙලා.’මින්ග්ස්’ චිත්‍රපට තරුව පසුගිය දවසක බීමත් කමින් රිය පැදවීම නිසා ඇයට විරුද්ධව උසාවියේ නඩු පැවරුවා. නමුත් ලින්ඩ්සේ නම් මේ කිසිම නඩු වාරයකට පෙනී සිටියේ නැහැ. එනිසා අවසානයේදී උසාවිය ඇයට අපූරු දඬුවමක් පැවරුවා.ඒ ඇගේ කකුලට පලඳනාවක් දැමීමයි. මේ අපූරු පලඳනාව නිසා ලින්ඩ්සේ සිටින්නේ මහත් අපහසුවකින්. දැන් ඇය කුමන ස්ථානයකට ගමන් කළත් එරට පොලීසියට ඇය සිටින තැන නිවැරැදිව සොයා ගැනීමට පුළුවන්. ඒ අර පලඳනාව නිසා.පසුගිය දා පැවැති එම්.ටී.වී. සම්මාන උලෙළට සහභාගී වූ ලින්ඩ්සේට මත්පැන් දුටු සැණින් පලඳනාව අමතක වූ නිසා මහත් අකරතැබ්බයකටත් මුහුණ පෑවා. ඒ ඇය මත්පැන් ගත් සැණින්ම එරට පොලීසියට පලඳනාව මගින් සංඥාවක් නිකුත් කරමින් ඒ බව දන්වා සිටීම නිසා.පසුවදාම ඇයව අත්අඩංගුවට ගැනීමට වරෙන්තු නිකුත් කළත් ඊට පෙර ඉක්මන් වූ එල්.ලෝ ඇප ඉදිරිපත් කිරීම නිසා අවසානයේදී ඇප මත ඇයව නිදහස් කිරීමට සිදුවුණා.ලින්ඩ්සේගේ සීමාවක් නැති මේ හිතුවක්කාර වැඩ නිසා ඇගේ පෞද්ගලික සහයකවරියද ඉල්ලා අස් වී තිබෙනවා. ඇගේ වැඩ නිසා තමා දැන් හොඳටම හෙම්බත් වී ඇති බවයි ඇගේ සහයකව සිටි එලීනෝ පැවසුවේ.ලින්ඩ්සේ ගේ කල්කිරියාව කොහොම වුණත් ඇගේ මව නම් තමාගේ දියණිය ගැන පවසන්නේ ඇය ඉතාමත් අහිංසක චරිතවත් දුවක් කියලයි. සම්මාන උලෙළ දා ලින්සේ මත්පැන් නොබිව් බවත් ඇය අසල සිටි කෙනකු අතින් වැරැදීමකින් මත්පැන් සහිත වීදුරුව ලින්සේ ගේ පයට වැටුණු නිසා පලඳනාව ක්‍රියාත්මක වූ බවත් පවසන ඩීනා ලෝහන් (මව) තම දියණිය කිසි දිනක මත්පැන් පාවිච්චි නොකරන බවද කියා සිටියේ සිය දෝණියැන්දාගේ චරිතයට සුදුහුණු ගාමිනුයි.සුපිරි හොලිවුඩ් නිළි ජුඩී ෆොස්ටර් විසින් ඇගේ රසිකයකුට බැණ වඳිමින් පහර දුන්නැයි කියා එරට පොලීසිය විසින් ඇයට විරුද්ධව නඩු පවරනු ලැබුවා.එහෙත් ඇගේ ජනමාධ්‍ය නියෝජිතවරයා පැවසුවේ ජූඩීට විරුද්ධව ඇති මෙම චෝදනාව පිළිගැනීමට නොහැකි බවයි.මේ තරුණයා ජුඩීගේ රසිකයකු නොව ඔහු නියම පැපරාසියකු බව පැවැසූ නියෝජිතවරයා තවදුරටත් කියා සිටියේ මේ තරුණයා සතුව විශාල කැමරා බෑගයකුත් මිලිමීටර් 1000 කැමරා කාචයකුත් තිබූ බවයි.ඔහු හැම විටම ජුඩී ලුහුබැඳ ඇය සහ ඇගේ දරුවන් දෙදෙනාගේත් ඡායාරූප ගෙන තිබෙනවා.මේ හේතුවෙන් ජුඩී ඔහුට බැණ වැදුණත් පහර දීමක් සිදුනොවුණු බව ජුඩීගේ නියෝජිතවරයා මාධ්‍යයට පවසා සිටියා. කෙසේ වෙතත් මේ පැපරාසින්ගේ කල්කිරියාව නිසා ජුඩී ගතකරන්නේ මහත් අපහසු ජීවිතයක්.ටානියා මෝසස්</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>20</day>
    </date>
    <link>http://www.silumina.lk/2010/06/20/_art.asp?fn=av10062013</link>
    <topic>මංගලිකා තෙන්නකෝන් උත්සව සභාව ගීතයෙන් රසගැන්වූ මොහොතක්...</topic>
    <author/>
    <content>මංගලිකා තෙන්නකෝන් උත්සව සභාව ගීතයෙන් රසගැන්වූ මොහොතක්...විශාරද මංගලිකා තෙන්නකෝන් ගේ ‘ඔබේ මල් ගොමුවෙන්’ සංයුක්ත තැටිය එළි දුටු අවස්ථාවේ ආරක්ෂක ලේකම් ගෝඨාභය රාජපක්ෂ, ආර්ථික සංවර්ධන නියෝජ්‍ය ඇමැති ලක්ෂ්මන් යාපා අබේවර්ධන, ජනමාධ්‍ය අමාත්‍යංශයේ ලේකම් ඩබ්ලිව්. බී. ගනේගල යන මහත්වරු ඇතුළු කලා කරුවෝ රැසක් මෙම අවස්ථාවට සහභාගි වූහ. </content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>20</day>
    </date>
    <link>http://www.silumina.lk/2010/06/20/_art.asp?fn=av10062014</link>
    <topic>මයිකල් ජැක්සන්ගේ ජීවිත කතාව මේ දිනවල පරිවර්තනය කරනවා</topic>
    <author>හේමාලි විජේරත්න</author>
    <content>මයිකල් ජැක්සන්ගේ ජීවිත කතාව මේ දිනවල පරිවර්තනය කරනවා- සුමිත්‍රා රාහුබද්ධ‘බුමුතුරුණු’ නවකතාවේ ‘ලොක්කිට’ අපි තාමත් ආදරෙයි. ලොක්කි අපි හමුවට ඇවිත් පුරා දශක ගණනාවක් ගෙවුණත් එදා අපේ ලෝකයේ මැවුණු ඇය තාමත් අපි ගාව ඉන්නවා. ඒ විතරක් ද? ඇයි කෙළි මඬලේ ‘රංජනී’. ඇය කරපු ආදරේ තරම. පරිත්‍යාගයේ තරම. ආදරේ වෙනුවෙන් ඇය හළපු කඳුළු. මේ හැම දෙයක් ම අපටත් දැනුණා.මේ චරිත හැම එකක්ම අපට සමීප කරපු ඇයට අපි ඊටත් වඩා ආදරේ වෙන්න ඕන. ඇය සුමිත්‍රා රාහුබද්ධ. දශක ගණනාවක් පුරා අපේ හිතට සංවේදීව අමතපු ලේඛිකාවක්. අපි මුණගැහෙන්න ගියේ ලේඛන කලාව ගැන කතා කරන්න.එදා නවකතා හරහා අපේ ලෝකයම ඇය ගොඩනඟපු චරිත පස්සෙ කාලෙක පුංචි තිරයෙන් අපේ නිවෙස්වලට ආවා. ඒ ආවෙත් ඇගේම ලෝකයේ නිර්මාණය වුණු තිරකතාවක් ඇසුරින්. මේ දිනවලත් ඇගේ තිර කතාවකින් නිර්මාණය වුණු ටෙලිනාට්‍යයක් අපි රසවිඳිනවා.ස්වාධීන රූපවාහිනියෙන් සෑම ඉරු දිනකම රාත්‍රි 9.00 විකාශය වෙන ‘පිනිබර යාමය’ ඔබ නරඹනවා ඇති. සුමිත්‍රා රාහුබද්ධ ‘උදතාරි’ යනුවෙන් පුවත්පතට මේ කතාව රචනා කරද්දී මේ තරම් පුළුල් වුණේ නෑ. නමුත් එකතු කරල පුළුල් ලෙස විකාශනය කළා. මේ කතාව ගොඩනැඟෙන්නේ පුවත්පත් කලාවේදිනියක් වටා. විශේෂයෙන් මාධ්‍ය ලෝකයේ ගැහැනු ළමයෙකුට මුහුණදෙන්න තිබෙන ප්‍රශ්න රැසක් පිළිබඳ මේ කතාවෙන් සාකච්ඡා වෙනව.සුමිත්‍රා අතින් රචනා වුණු බොහෝ නවකතා සිනමාවට හා පුංචි තිරයට නැඟුණා. පළමුවරට රචනා කළ ‘බුමුතුරුණු’ වල සිටම.‘මම ලියපු පොත්වලින් පොත් තුනයි දැනට ටෙලිනාට්‍යයකට හෝ සිනමාවට නැඟිලා නැත්තේ. එකක් තමයි ‘ලොබ නොසිඳේයා’. ඒකට එකම හේතුව එහි එන දැවැන්ත දේශපාලන චරිත සඳහා නළු නිළියන් තෝරා ගැනීමේ ගැටලුවක් තිබීම. අනිත් පොත තමයි ‘දුල දුලාය’. ඒක විෂුවල් මාධ්‍යයක් වෙනවට තවමත් මම කැමැති නෑ. නවකතාව විදියටම ඒ චරිත තවමත් පාඨකයන් අතර ඉන්නවට මම කැමැතියි.අනාගතයේදී ඒ අදහස වෙනස් වෙයිද දන්නේ නෑ. අනිත් කතාව තමයි ‘කන්දක් සේමා’ ඒක ඊයේ පෙරේදා ලියවුණු කතාවක්නේ. ජපානයට ගිහින් ජපන් ජාතික වයෝවෘද්ධ පිරිමියකු සමඟ විවාහ වෙන තරුණියක් වටා මේ කතාව ගෙතෙන්නේ. ඒක කරනවා නම් ජපානේ කරන්න ඕන. ඒ පොත් තුන හැරුණම අනිත් පොත් ඔක්කොම පුංචි තිරයට හෝ සිනමාවට නැඟිලා තිබෙනව. අපි පුංචි තිරයෙන් නරඹපු ඇගේ හැම නවකතාවකම තිර රචිකාවත් ඇයම වීම තවත් සුවිශේෂිත්වයක්.“මම නවකතාව ලියනකොට මගේ හිතේ ඒ රූප ඔක්කොම මැවෙනවා. ඒක කියවන අයටත් දැනෙනවා ඇති. නමුත් මගේ නවකතා කියවපු සහ ටෙලිනාට්‍ය බලපු කිසිම කෙනෙක් අද වෙනකම් කියලා නෑ නවකතාව තරම් ටෙලිනාට්‍යය හොඳයි කියලා. ඇත්තටම එහෙම කියන්න බෑ තමයි. මමත් ඒකට එකඟයි. ඒ මොකද ‘බුමුතුරුණු’ වල ‘ලොක්කි’ ගත්තත් ‘කෙළි මඬලේ’ ‘රංජනී’ ගත්තත් නවකතාවේදී පාඨකයා මවාගන්නේ තමුන් දන්න ‘ලොක්කි’ කෙනෙක්. තමුන් දන්න රංජනී කෙනෙක්. ටෙලිනාට්‍යයේ දී අපි ලොක්කිලා. රංජනීලා මවලා දුන්නට හැමෝම ඒක පිළිගන්න සූදානම් නෑ.අපි ආස කරන ආදරේ කරන චරිත මවලා දෙන සුමිත්‍රා ගේ කතා කලාවේ ආරම්භයට අපි කැමැතියි. ඇය නවකතාකාරියක් වන්නට කලින් කෙටි කතා කාරියක්. ඒ වගේ ම කවිකාරියක්. හැබැයි ඇය කිසි දිනක ලේඛිකාවක් විය යුතු යැයි සිතමින් සිටි කෙනෙක් නෙවෙයි. එසේ නම් ලේඛන කලාවට ඇති ඇල්ම ඇයට ඇති වුණේ කොහොමද?“මම හෝමාගම ප්‍රදේශයේ ඉපදුණු කෙනෙක්. පාසල් කිහිපයකින් ම මම අධ්‍යාපනය ලැබුවා. පුංචි කාලේ ඉඳන් ම කියවන්න ආස කරපු කෙනෙක්. ඒ කාලේ බිහිවුණු ‘ලිහිණි’ පොත් පෙළ තමයි මම නිතරම ඇසුරු කළේ. අද කාලේ පත්තර බිහිවෙනවා වගේ ම ඒ කාලේ පොත් බිහිවුණා. ලේඛන කලාවට ඇති ඇල්ම වැඩි වැඩියෙන් මගෙන් මතුවෙන්න ගන්නේ විශ්ව විද්‍යාලයට ගියාට පස්සේ.විශ්වවිද්‍යාලය ඇතුළෙදිත් මම හරියට කියවන්න පෙලඹුණා. කොළඹ විශ්වවිද්‍යාලයේ පුස්තකාලය ඒකට මට හරියට උදව් වුණා.පුංචි කාලේ පත්තරවල ළමා පිටුවලට කවි ආදිය ලිව්වට ඒක ඒ තරම් ලොකුවට මතුවුණ දෙයක් වුණේ නෑ. ලේඛන කලාවට ඍජුවම සම්බන්ධ වුණේ විශ්වවිද්‍යාලයෙන් ඉවත් වුණාට පස්සෙ.උපාධිය ලබා විශ්ව විද්‍යාලයෙන් පිටවන සුමිත්‍රා රාහුබද්ධගේ පළමු වැනි රැකියාව වුණේ පුවත්පත් කලාවේදිනියක වශයෙන් කටයුතු කිරීම. ඒ සෝවියට් තානාපති කාර්යාලයේ. එතැනදී තමයි ඇය පළමු වරට පුවත්පත් සමඟ ගනු දෙනු කරන්න පටන් ගන්නේ.“මගේ රැකියාව වුණේ රුසියානු සාහිත්‍යය පරිවර්තනය කර යැවීම. ඒ නිසා මට හුඟාක් ළඟින් මාධ්‍යවේදීන් ඇසුරු කරන්න ලැබුණා. විශේෂයෙන් මියුලන් පෙරේරා, සිරිල් ඒ. සීලවිමල, දෙල්තොට චන්ද්‍රපාල, බිනෝයි සුරේන්ද්‍ර, තිලකරත්න කුරුවිට බණ්ඩාර, සෝමවීර සේනානායක, එඩ්වින් ආරියදාස, අනුල ද සිල්වා වැනි අය හඳුනාගන්න ලැබුණා. ඇත්තටම අනුල ද සිල්වා තමයි පළමු වරට මගේ නවකතාවක් පුවත්පතක පළකළේ. එතකොට එයා ‘තරුණි’ කර්තෘ.මේ හැමෝම නිසා මම හැදුනද කියන තරමට ලෝබකමක් නැතුවම මේ හැමදෙනාම මාව බාරගත්තා. 1978 දී මගේ පළමු වැනි නවකතාව ‘බුමුතුරුණු’ පිටවීමයි මම පරිපාලන සේවයට එක්වීමයි සිද්ධ වුණේ එකටමයි. ‘බුමුතුරුණු’ ලියන්න මම පටන්ගත්තේ සෝවියට් තානාපති කාර්යාලයේ වැඩ කරන කාලෙදිමයි. 1978 නොවැම්බර් මාසෙ ‘බුමුතුරුණු’ පොතේ සෝදුපත් බලත්දී නොවැම්බර් 01 දා ඉඳලා පරිපාලන සේවයට ඇතුළත් වුණා.ලේඛිකාවක්; පරිපාලන නිලධාරිනියක් ලෙසට සමාජයේ ඉහළ තලයක වැජඹෙන ඈ අද අධිකරණ අමාත්‍යංශයේ ඉහළ තලයේ පරිපාලන නිලධාරිනියක් ලෙසට වගකිව යුතු කාර්ය බහුල දිවියක් ගත කරනවා. මේ සියල්ල අතරතුර ඇගේ පෞද්ගලික ජීවිතයේ ගෘහණියක්. මවක් හැටියට ඇගෙන් විය යුතු යුතුකම්වල ද අඩුවක් නෑ. මේ හැම දේකටම කාලය කළමනාකරණය කර ගනිමින් මේ තරම් ළැඳිව නිර්මාණකරණයේ යෙදෙන්නේ කෙසේද යන්න විටෙක අපටත් ගැටලුවක්.“මම වගකිව යුතු රැකියාවක නිරත වුණා කියලා නිර්මාණකරණයේ යෙදෙන එකට ඒකෙන් බාධාවක් වුණේ නෑ. මම මගේ රාජකාරිය කරන්නේ කාර්යාලයේදී. මම පොත් ලියන්නේ ගෙදරදි. මේ දෙක පටලවා ගන්නේ නෑ. කාර්යාලයේ ෆයිල් කවදාවත් ගෙදර ගේන්නෙත් නෑ කාර්යාලයට ගිහින් පොත් ලියන්නෙත් නෑ. මගේ ලියන කටයුතු සඳහා මම වෙන්කරගෙන ඉන්නේ රාත්‍රි කාලය.අපි බොහෝම සරල ජීවත්වෙන මිනිස්සු නිසා ගෙදර දොරේ වැඩ කටයුතුවලත් විශේෂත්වයක් නෑ. ඒ ඒ වෙලාවට නිවෙසේ කළ යුතු වැඩ කොටස මම කරනවා.අනිත් එක මම රෑට ලියනවා විතරක් නොවෙයි. හැමදාම කියවන කෙනෙක්. මම ලියන දේ පමණක් නොවෙයි සියලු දෙනාම ලියන දේවල් මම කියවනවා. විශේෂයෙන් විශ්ව සාහිත්‍යයේ වර්ධනයන් ගැන හොඳ අවධානයකින් ඉන්නවා.පෞද්ගලික ජීවිතයේ මවක් විදියටත් ඇය අතිශයින් ම තෘප්තිමත් කාන්තාවක්. ඇගේ එකම දියණිය මේ වනවිට විදේශයක ඉගෙන ගන්නා අවසන් වසරේ වෛද්‍ය සිසුවියක්. මේ හැමදේටම වඩා ඇය ආඩම්බර වෙන්නේ ඇගේ දියණියත් ඇය වගේ ම නිතරම කියවන විශ්ව සාහිත්‍යය ඇසුරු කරන තරුණියක් වීම නිසා.“ඇත්තටම මට කියන්න සතුටුයි ඉස්සර මගේ දුව පුංචි කාලේ මම එයාට කියවන්න පොත් තෝරලා දුන්නා. දැන් එයා මට පොත් තෝරලා දෙනවා කියවන්න. එයා තමයි බොහෝ විට විශ්ව සාහිත්‍යයේ අලුත් දේවල් මට හොයලා එවන්නේ. අද දවසේ මේ මොහොත වන විටත් ඇගෙන් අලුත් නිර්මාණ බිහිවෙනවා.ඒක ඇගේ පාඨක අපට කොයිතරම් සතුටක් ද? මේ වනවිට පරිවර්තන 04 ක් ඈ අතින් නිමවෙලා තිබෙනවා. සුපිරි පොප් ගායක මයිකල් ජැක්සන්ගේ ජීවිත කතාව මේ වනවිටත් ඈ අතින් පරිවර්තනය වෙමින් පවතිනවා. ඒ සමඟම අලුත් නවකතාවකට ද මුල පුරාගන යන බව අපට දැනගන්න ලැබුණා.මේ හැම එකක් ම එදා වගේ ම අපේ පාඨකයන් ආදරයෙන් වැළඳ ගනීවි. පාඨක හිත්වල ආදරයෙන් ලැඟුම් ගන්න චරිත රැසක් ඈ ඉදිරියටත් අපිට රැගෙන ඒවි. ඇගේ පන්හිඳ හැමදාමත් අපේ හිත අද්දරට අපූරු දේ රැගෙන ඒවි.හේමාලි විජේරත්න</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>20</day>
    </date>
    <link>http://www.silumina.lk/2010/06/20/_art.asp?fn=av10062015</link>
    <topic>බොලිවුඩ් පුරයෙන්</topic>
    <author>සුජීව තේවහෙට්ටිගේ</author>
    <content>බොලිවුඩ් පුරයෙන්මීට මාසයකට පමණ කලින් සුපිරි නළු සන්ජේ දත් ඉන්දියාවේ පිහිටා තිබෙන සුප්‍රසිද්ධ කෝවිල් කිහිපයකටම ගොස් විවිධ පුද පූජා පවත්වන ආකාරය බොහෝ දෙනෙකුට දැකගත හැකි වුණා.මේ පිළිබඳව විමසුම් කළ මාධ්‍යවේදීන්ට නම් සන්ජේගෙන් හරි හැටි පිළිතුරක් ලැබුණේ් නැහැ.ඒ වුණත් සති දෙක තුනක් ගතවෙද්දී කාටත් සන්ජේ ගේ කෝවිල් වන්දනාවේ රහස සොයාගන්න පුළුවන් වුණා. ඔහුගේ බිරිඳ, මන්යාටා මවක් වෙන්නට යනවාලු. මේ නිසා තමයි සන්ජේ, දෙවියන් යදිමින් ඇයට ආරක්ෂාව සහ නිරෝගී සුවය ප්‍රාර්ථනා කර තිබෙන්නේ.සන්ජේ සහ මන්යාටා යුවළගේ සමීපතම හිතවතියක පවසා තිබුණේ මන්යාටා මව් පදවිය ලබන්නට යන බවට ලකුණු පහළ කළේ මීට මාස තුනකට පෙර බවයි.සන්ජේත් මන්යාටාත් විවාහවීමෙන් පසුව වසරක කාලයක් තිස්සේ දරු සම්පතක් බලාපොරොත්තුවෙන් පසුවුණා.දැන් ඔවුන්ගේ ඒ පැතුම ඉටුවෙන්නට ආසන්නයි.මන්යාටා ට වෛද්‍යවරුන් උපදෙස් දී තිබෙන්නේ හැකි තරම් නිවසෙහිම රැඳෙමින් විවේක ගන්න කියලයි. මේ නිසා දැන් ඇයට සන්ජේ සමඟ ගමන් බිමන් යන්නට අපහසු වෙලා.මීට කලින් නම් ඇය, සන්ජේගේ සෑම වැඩ කටයුත්තකදීම ඔහු ළඟින්ම සිටියා. ඔහු චිත්‍රපට රූපගත කිරීමකට ගියත් මන්යාටා ඒ සමීපයෙහිම සිටියා.ඒ විතරක් නොවෙයි. සන්ජේගේ මුදල් ගනුදෙනු පිළිබඳවත්, ඔහු හමුවීමට පැමිණෙන මිතුරන් පිළිබඳවත් ඇය ඉතාම විමසිල්ලෙන් පසුවුණා.මෙයට හේතුව සන්ජේ බොහෝ අවස්ථාවලදී වංචනික පුද්ගලයන්ගේ ‘ගැට’වලට හසුවීම නිසා බවයි මන්යාටා පවසා තිබුණේ.සන්ජේගේ මිතුරෙකු පැවසුවේ ඔහු දැන් අලුත් මිනිසෙකු වී සිටින බවයි.සන්ජේ නිෂ්පාදනය කළ මුල්ම චිත්‍රපටය ළඟදීම තිරගත කිරීමට නියමිතව තිබෙනවා. සන්ජේ, ජූනි 26 දා විදේශගතවීමටත් සුදානම් ව සිටින බවයි ආරංචි.ඒ, ඔහුගේ කුලුඳුල් චිත්‍රපටයේ රූපගත කිරීම් කිහිපයකට සහභාගි වෙන්නටයි. මේ රූපගත කිරීම් සිදුකෙරෙන්නේ ඕමාන් සහ මොසැම්බික් යන රටවලයි. චිත්‍රපටය අධ්‍යක්ෂණය කරන්නේ ඩේවිඩ් ධාවාන්. මෙම විදේශ සංචාරයට මන්යාටා එක්නොවන නිසා ඇයගේ තනියට තමන්ගේ පවුලේ අය නවත්වා යන්නටයි සන්ජේ තීරණය කර තිබෙන්නේ.මේ දවස්වල නම් සන්ජේ, තම බිරිඳ සමීපයෙහි සිටිමින් ඇයට අවශ්‍ය නොයෙකුත් කෑම, බීම ලබාදෙන්නට මහන්සි වන බවයි ආරංචි. සන්ජේගේ පළමු විවාහයෙන් ඔහුට දියණියක් සිටිනවා.ඇය, ත්‍රිෂාලා. මේ යොවුන් දියණිය ඇමෙරිකා එක්සත් ජනපදයේ සරසවියක නීති උපාධිය හදාරමින් සිටිනවා.සුජීව තේවහෙට්ටිගේ</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>20</day>
    </date>
    <link>http://www.silumina.lk/2010/06/20/_art.asp?fn=av10062016</link>
    <topic>වේදනාත්මක සමුගැනීමක්</topic>
    <author/>
    <content>වේදනාත්මක සමුගැනීමක්ප්‍රාදේශීය වාර්තාකරුවන්ගේ ‘ආරලු – බූරලු’ කොපි ගොඩේ එරී සිටින විටෙක ඉඳහිට හොඳ කොපියක් දෙකක් ද ඇස ගැසේ. ඒ 1978 මැද බාගය විය යුතුය. එවක ටයිම්ස් ඔෆ් සිලෝන් ආයතනයේ ‘ලංකාදීපයේ’ උප කතුවරයෙකු ලෙස මුල්ම රස්සාව ලද මා කොපි කන්දරාව අතර සැරිසැරුවේ හිතකින් නම් නොවේ. නීරස කොපි නිසා මනසද කුරුවල්ව තිබිණි. එහෙත් පැහැදිලි අත් අකුරින් නිරවුල්ව කෙටි පුවත් එවමින් සිටි රත්තොට වාර්තාකරුගේ කොපියක් නම් අප කිසිවකු අතින් පොඩිවී කුණු කූඩයට වැටුණේ නැත.මේ වාර්තාකාර කොලු ගැටයා පාලිත ලක්ෂ්මන්ය. ටයිම්ස් ආයතනයට පැමිණි විටෙක ඔහු මට මුලින්ම හඳුනා ගැනීමට ලැබිණි. ඔහු අපට වඩාත්ම සමීප වූයේ කලාව - සිනමාව උදෙසා දක්වන ලද ඇල්ම හේතුවෙනි. ඔහු ඉතා සුළු කලෙකින්ම ‘ලංකාදීප’ කතු මඩුල්ලට එක්වීමේ වාසනා ගුණයද ලැබීය.ඔහු කවියට – ගීතයට ද පි‍්‍රය කළේය. නිර්මාණකරණයට නැඹුරු වූ සිතක් තිබූ බැවින් ඔහු ඒ දවස්වල ගීතද ලිවීය. විවේකයක් ලද මොහොතක මාද පදවැලක් දෙකක් ගොතනු බලා හිඳ ඔහු ‘අපේ යාළුවෙක් ටී.ඇම්ට අලුත් සින්දු කීපයක් කරනවා, අයියත් සින්දුවක් ලියලා දෙන්න’ යැයි කියූ සැටි මගේ මතකයට නැඟේ.එවකට ජනපි‍්‍රය ගීත රැසක් ලියා තිබූ අප කතු මඩුල්ලේ සමන් චන්ද්‍රනාත්, පාලිත හා මා ලියූ ගීත කිහිපයක් එදා ටී.ඇම් ගේ හඬින් බම්බලපිටියේ ඔගී ශබ්දාගාරයේ දී පටිගත කැරිණි. මේ සින්දු සියල්ලටම තනු යෙදුවේ පාලිතගේ යාළුවා යැයි කියූ කුමාර් ද සිල්වාය.මේ අවස්ථාව ගෙන හැර දැක්වූයේ පාලිත ‘ප්‍රායෝගික’ මිනිසෙකු බව දක්වන්නටය. ඔහු නිර්මාණකරණයේදී සිත සිතා ළතැවූයේ නැත. අප ඒ දවස්වල සිට චිත්‍රපට හදන්න - ටෙලි නාට්‍ය හදන්න සිහින මැවුවත් ඒවා කාලය වැල්ලේ සැඟව ගියේය. එහෙත් පසු කලෙක තනිව නැඟී සිට පාලිත ටෙලිනාට්‍යකරණයේදී මෙන්ම කාටූන් කලාවේදීත් ‘ශිල්ප’ දැක්විය.පාලිත පත්‍ර කලාවට ආ කාලයේම වාගේ ‘ඕෆ්සෙට්’ මුද්‍රණ ශිල්පයද ටයිම්ස් ආයතනයට හඳුන්වා දෙනු ලැබිණි. මා දන්නා තරමින් අද ප්‍රචලිතව ඇති ‘ඕෆ්සෙට්’ මුද්‍රණයෙන් කලඑළි දුටු මුල්ම ජාතික පුවත්පත ‘ඉරිදා ශ්‍රී ලංකාදීපය’යි. මේ පුවත්පතට ආකර්ෂණීය නිමාවකින් යුතු පිටු කීපයක් එක්කර දුන්නේ පත්තර කලාවට එදා කෝඩුකාරයකු වූ පාලිත විසිනි. ඔහු අලුත් ශිල්පය පිළිබඳව ඉතා උනන්දුවෙන් හදාරමින් දිවා රෑ පත්තර පිටු සකසන්නට එක්වූ අන්දම ඔහුගේ කැපවීම පිළිබඳ හොඳම සාක්කියකි.අර අප කවුරුත් කියන ‘පත්තර උණ’ ඔහුට හොඳින් තිබිණි. වරක් මණික් සන්දරසාගර නම් සිනමාකරුවා පිළිබඳ හා හූවක් දැනගන්නට නොතිබුණු යුගයක ඔහු සොයාගෙන ගොස් ලිපියක් ලියන්නට තරම් පාලිත මෙහෙය වූයේ එම ‘ගායයි’.පාලිත ගමෙන් සෙයිලමට ඇවිත් ජීවිත අභියෝගවලට මුහුණ දුන් තරුණයෙකි. ඔහු ලංකාදීපයට බැඳුණු අලුතම වාගේ පියා මිය ගියේය. ඉංගී‍්‍රසි ගුරුවරයෙකු වුවද ඔහුගේ පියා ගමේ ගත කළේ අල්පේච්ඡ දිවියකි.ඔහුගේ මළගමට එදා ‘ලංකාදීපයෙ’න් සහභාගී වූයේ සේනක චන්ද්‍රසේනත් මාත්ය. සේනකද අද ජීවතුන් අතර නැත. ඔහු එදා අවමංගල සභාව හැඩවූයේ කවි කතාවක් කරමිනි. පාලිත වැනි පුතණුවකු රටට දායාද කිරීමේ වටිනාකම ගැන එදා ඔහු කවියෙන් කීවා මට මතකය.මෙදා පාලිතගේ දේහය දකිද්දි එදා කවටයාමූණ පන්සල කිට්ටුව පුංචි නිවෙසක අවසන් හුස්ම හෙළූ පාලිතගේ පියා පිළිබඳ මතකය අවදිවේ. පාලිතගේ පියා මිය ගියේ ද අකාලයේය. ඔහු මිය යනවිට ගැටවර වියේ පසුවූ පාලිතට මහ මිනිසෙකුට මෙන් සිය මල්ලිලා දෙදෙනා ගැනද බරක් දැනුණු බව දනිමි.පාලිත ඒ අභියෝගයට හොඳින් මුහුණ දුන් බව අද ඔහුගේත් සහෝදරයන්ගේ ජීවිත දෙස බලනවිට පසක්වේ. එහෙත් හෙට දවසට පෙරුම් පුරන පාසල්වියේ පුතෙකුගේත් දුවකගේත් සෙනෙහෙබර පියෙකු ලෙස පාලිත කරන්නට සිතා සිටි අනන්ත අප්‍රමාණ දෑ හිස් වා තලයට මුසුව ඇත.ඔබ වැනි පියකු ඔබ වැනි සැමියකුª නැති පාඩුව අන් කාටත් වඩා දැනෙන්නේ ඔවුන්ටය. ඔබ වැනි හොඳ මිනිසුන් හොරු අරන් ගියා සේ මේ දිවි ගමනෙන් හිටිහැටියේ නික්ම යන්නේ සසර දොසක් නිසාදැයි මම තවමත් සිතමි.ඵරෝහණ වෙත්තසිංහ</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>20</day>
    </date>
    <link>http://www.silumina.lk/2010/06/20/_art.asp?fn=av10062017</link>
    <topic>සිරසට එල්ලවන චෝදනා අපි ගණන් ගන්නේ නැහැ</topic>
    <author>ටානියා</author>
    <content>සිරසට එල්ලවන චෝදනා අපි ගණන් ගන්නේ නැහැසිරස රූපවාහිනියට වසර 12 යි‘සිරස’ නාලිකා ප්‍රධානී සුසාර දිනාල්සිරස නාලිකාව පසුගිය දවසක ඔවුන්ගේ 12 වැනි සංවත්සරය මහත් අභිමානයෙන් සමරනු ලැබුවා. යෝජනා, චෝදනා, ප්‍රශංසා හා විවේචන මැද වසර දොළහක් සාර්ථකව දිගු ගමනක යෙදී සිටින සිරස නාලිකාවේ සාර්ථකත්වය ගැන කතා බහ කිරීමට සිරස නාලිකාවේ නාලිකා ප්‍රධානී සුසාර දිනාල් මහතාව අප සම්බන්ධ කර ගත්තා.වසර 12 ක ගමන් මඟ තුළ ප්‍රේක්ෂකයා අතර ජනාදරයට පත්වීමට තරම් සිරස නාලිකාවෙහි සාර්ථකත්වයේ රහස කුමක්ද?අප ජනතාව සමඟ නිරන්තරයෙන් රැඳී සිටි නිසා ජනතාවත් අප සමඟ නිරන්තරයෙන් රැඳී සිටීමයි.වසර 12 සපිරීම නිමිත්තෙන් විශේෂ වැඩසටහන් පෙළක් හඳුන්වා දී තිබෙනවා නේද?ඔව්. මේ වනවිට ‘පහන් කන්ද’ නමින් ශාස්ත්‍රීය සංගීත වැඩසටහනක් විකාශනය කරනවා. ඒ සඳහා ලංකාවේ සිටින ප්‍රවීණ සංගීතඥයන් අප සහභාගි කරගෙන තිබෙනවා.ඊට අමතරව පසුගිය වසරේ ඉතාමත් ජනප්‍රිය වූ බොලිවුඩ් චිත්‍රපට මාලාවක් මේ දිනවල විකාශනය කෙරෙනවා.රට පුරා සංගීත ප්‍රසංග 12 කිරීමටත් සෑම පෝය දිනකටම පෙරහරක් සංවිධානය කිරීමටත් අප සූදානම්ව සිටිනවා.‘හිරුමලී නමින් නවතම ටෙලිනාට්‍යයක් සතියේ දිනවල ද ‘සිහින සිතුවම්’ නමින් තවත් ටෙලිනාට්‍යයක් සති අන්ත දිනවලද ප්‍රේක්ෂකයා වෙත තිළිණ කිරීමට ද අප සූදානම්.ඉන්දීය ටෙලිනාට්‍ය විකාශනය වීම ගැන බොහෝ අයගේ අප්‍රසාදය පළ වී තිබෙනවා.එය පිළිගැනීමට අපහසුයි. ඔය චෝදනාව එල්ල කරන්නේ කලාකරුවන් කිහිපදෙනෙක් පමණයි.සිරස නාලිකාව නිතරම විවිධ චෝදනාවලට ලක්වන නාලිකාවක්.අපි ඒවා ගණන් ගන්නේ නැහැ. ප්‍රේක්ෂකයා අප සමඟ සිටිනවා. වෙනස් විය යුතු තැන්වල වෙනස් වෙමින් අප ඉදිරියට ගමන්කරනවා.සිරසට වසර 12 සපිරෙන අවස්ථාවේ විශේෂයෙන් ස්තුති කළ යුතු අය සිටිනවා ද?විශේෂයෙන් වසර 12 පුරා අප සමඟ නිරන්තරයෙන් රැඳී සිටින ප්‍රේක්ෂක ජනතාවට අපේ ප්‍රණාමය පුද කළ යුතුයි. අපගේ මාධ්‍යවේදින් ද මෙහිදී විශේෂයෙන් මතක් කළ යුතු යි.ටානියා</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>20</day>
    </date>
    <link>http://www.silumina.lk/2010/06/20/_art.asp?fn=av10062018</link>
    <topic>අම්පාරේ පුංචි හපනා</topic>
    <author/>
    <content>අම්පාරේ පුංචි හපනාදෙරණ ලිට්ල් ස්ටාර් වීමට තරග වදිනමේ දිනවල දෙරණ ලිට්ල් ස්ටාර් වේදිකාවේ සුරුවිරුකම්පාන මේ පුංචි පුතා ඔබට හොඳින් මතක ඇති. තවමත් වයස අවුරුදු හයේ පසුවන මේ පුතා කොළොම්පුරයට පය ගහන්නේ දෙරණ රූපවාහිනියේ විකාශනය වන දෙරණ ලිට්ල් ස්ටාර් තරගය වෙනුවෙන්මයි.නමින් ‘පිනිදු පින්සර මධුභාෂණ ඉන්නේ අම්පාර නව නගරයේයි. අම්පාර සද්ධාතිස්ස මහා විද්‍යාලයේ පළමු වසරේ ඉගෙනුම ලබන මේ දඟකාරයා දෙරණ ලිට්ල් ස්ටාර් අවසන් පස්දෙනා අතර හිදිමින් ජනප්‍රියම තරුව වෙන්නට තරග වදිනවා. ඒ සහජයෙන් ගෙනා ගායන කුසලතාවයෙන්.පසුගිය දවසක අම්පාර සිට පත්තර මහගෙදරට මේ පුංචි දඟකාරයා ආවේ ආදරණීය පියා ද සමඟයි.අම්පාර අධ්‍යාපන කලාපයේ සංගීත ගුරු උපදේශක ආරියරත්න එදිරිසිංහගේත් සේනානායක ජාතික පාසලේ සංගීත ගුරුවරියක වූ ධම්මිකා දිසානායකගේත් ආදරණීය බාල පුතයි පිනිඳු පින්සර.“පුතාට කුඩා කාලයේ ඉඳලම සංගීත පරිසරයක් ගෙදර තිබුණේ. පිනිඳු පුතාට වැඩිමල් තවත් පුතෙක් ඉන්නවා. මේ දෙන්නටම ගොඩක් දක්ෂතා තියෙනවා.මේ අතරතුරයි අපි දෙරණ ලිට්ල් ස්ටාර් තරගයට පුතාව යොමු කළේ. ඇත්තටම පුතාට ගායනය වගේ ම වාදනයත් හොඳට පුළුවන්.එයාට අත් දෙකෙන් ම විදුලි ඕගන් වාදනය කරන්න පුළුවන්. අපිට තියෙන ලොකුම දුෂ්කරතාව අම්පාරේ ඉඳලා කොළඹට එන එක. ඒත් අපි මේ වනතෙක් හැම තරග වටයකටම සහභාගි වුණේ අම්පාරේ ඉඳලමයි.”ඒත් අම්පාරේ දෙරණ ටී.වී. නාලිකාව පෙනෙන්නේ නැහැ. මේ තරගය එස්.එම්.එස්. තරගයක් නිසා අම්පාරට නොපෙනෙන එක යම් අවාසියකුත් තියෙනවා.ඒත් පුතා ගොඩක් හොඳින් සින්දු කියනවා කියන එක විනිශ්චය මණ්ඩලය වගේ ම හැමෝම කිව්වා. අපිටත් සංගීත අවබෝධයක් තියෙන නිසා තේරෙනවා පුතා ගොඩක් දක්ෂයි කියලා.”දෙරණ ලිට්ල් ස්ටාර් තරගයට දිවයින වටා පුංචි තරගකරුවන් පනස් තුන්දහස් හාරසීයයක් තරග වැදුණා. ඉන් අවසන් පස්දෙනා අතරට එන්නට වාසනාව උදාකරගත් පිනිඳු පුතා දැන් තරග වදින්නේ අවුරුදු අටෙන් පහළ ජනප්‍රියතම ගායන තරුව වෙනුවෙන්.පණ්ඩිත් අමරදේව, මොහිදින් බෙග්, හරුන් ලන්ත්‍රා, සීටී ප්‍රනාන්දු, ක්ලැරන්ස් විජේවර්ධන වැනි ප්‍රවීණයින්ගේ ගීත වගේ ම නූර්ති ගී ගයන්නත් පිනිඳු හැබෑ දක්ෂයෙක්.“පුතා තවම කුඩා නිසා එයාට වචන ලියලා කියවන්න අමාරුයි. අපි පිංතූර ඇඳලයි පුතාට සින්දු පාඩම් කරවන්නේ. ඒ වගේ ම සීඩී වාදනය කරලා අහන්න දෙනවා. එහෙම කරලා තමා පුතාව අපි මේ තරගයට එක් කරගෙන ආවේ.”සහජයෙන් ගෙනා කුසලතාවයෙන් මේ වනවිට ජයග්‍රාහී මාවතේ අම්පාරේ සිට තරග කරන මේ පුංචි පුතා හෙට දවසේ ඔබට දෙරණ නාලිකාව ඔස්සේ මුණ ගැසේවි. ඒ ජනප්‍රියතම තරුව වෙනුවෙන්.ජූලි මාසේ අවසානයේ අවසන් මහා තරගයේදී පිනිඳු පින්සර මධුභාෂණ පුතා වෙනුවෙන් ඔබට එස්.එම්.එස්. මනාපය ලබාදිය හැක්කේ ච්ඹ්ඉ හිස්තැනක් අංක 03 සඳහන් කර 9900 ට කෙටි පණිවිඩයක් ලබාදීමෙන්.එහෙම වුණොත් අම්පාරේ සිට ආ මේ පුංචි හපනා හෙට දවසේ දෙරණ ලිට්ල් ස්ටාර් ජනප්‍රියතම තරුව ලෙස කිරුළු පලදාවි.ලිපිනය - ආරියරත්න එදිරිසිංහ, එල්. 247, නව නගරය, අම්පාර</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>20</day>
    </date>
    <link>http://www.silumina.lk/2010/06/20/_art.asp?fn=av10062019</link>
    <topic>2010 FIFA පාපන්දු තරගාවලියේ නිල ගීතය</topic>
    <author>ඉඳුනිල්</author>
    <content>2010 FIFA පාපන්දු තරගාවලියේ නිල ගීතය2010 FIFA ලෝක කුසලාන පාපන්දු තරගාවලියේ නිල ගීතය වන්නේ ’waka waka’ (This Time for Africa)  ගීතයයි.කොලොම්බියානු ගායිකාවක, ගී රචිකාවක, සංගීත අධක්‍ෂවරියක, ගීත පටිගත කිරීමේ නිෂ්පාදිකාවක මෙන්ම නැටුම් ශිල්පිනියක වන Shakira Isabel Mebarak Ripll සහ දකුණු අපි‍්‍රකානු සංගීත කණ්ඩායමක් වන ෆෙ‍්‍රෂ්ලි ග්‍රවුන්ඩ් (Freshly ground) විසින් ඉංගී‍්‍රසියෙන් සහ ස්පාඤ්ඤ යන භාෂා ද්වියෙන්ම ගයා ඇත.සාම්ප්‍රදායික අපි‍්‍රකානු සොල්දාදුවන්ගේ ගීතයක් වන ’Zangalewa’ඇසුරෙන් නිර්මාණය කර තිබේ.2010 ලෝක කුසලාන පාපන්දු තරගාවලියේ සමාරම්භක උලෙළේදී ගැයුණු මෙම ගීතය යළිත් ජූලි 11 වැනිදා ජොහැන්නස්බර්ග් නුවර සොකර් සිටි ස්ටේඩියම් හි අවසන් මහා තරගයට පෙර ගායනා කරනු ඇත.සෝනි මියුසික් ආයතනය මඟින් මැයි 31 වැනිදා 2010 FIFA ලෝක කුසලාන වෙනුවෙන් නිකුත් කළ ’Listen up’ ගීත ඇල්බමයට ඇතුළත් කර ඇති මෙම ගීතය ඉතාලිය, ස්විස්ටර්ලන්තය, ඔස්ට්‍රියා, බෙල්ජියම, ස්පාඤ්ඤය සහ ජර්මනිය ඇතුළු රටවල් රැසක වඩාත් ජනපි‍්‍රය ගීතය බවට පත්ව තිබේ.එසේම ශකිරා විසින් ගායනා කළ ’Hips Don’t lie’ ගීතය 21 වැනි ශතවර්ෂයේ වඩාත් සාර්ථකම ගීතය ලෙස හඳුන්වයි.ග්‍රැමී සම්මාන 2 ක්, ලතින් ග්‍රැමී සම්මාන 7 ක් දිනා ඇති ශකිරා ඇමරිකානු ජනාධිපති බරක් ඔබාමා ගේ ජයග්‍රහණය සමරා ලින්කන් අනුස්මරණ වේදිකාවේදී පැවැති උත්සවයේදී (steve wonder) ස්ටීව් වොන්ඩර් සමඟ ගී ගැයීමට තෝරාගෙන තිබුණි.ඉඳුනිල්</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>20</day>
    </date>
    <link>http://www.silumina.lk/2010/06/20/_art.asp?fn=am1006201</link>
    <topic>ප්‍රධාන ආහාරය ගත් ඉක්මනින්ම තේ කෝපි බොන්න එපා</topic>
    <author>සාගරිකා දිසානායක ජයසිංහ</author>
    <content>ප්‍රධාන ආහාරය ගත් ඉක්මනින්ම තේ කෝපි බොන්න එපාසෞඛ්‍ය ආරක්ෂණ හා පෝෂණ අමාත්‍යංශය 2010 ජූනි මාසය පෝෂණ මාසය යනුවෙන් නම් කොට තිබේ. දැයේ දරුවන් ගේ පෝෂණය වර්ධනය කොට නිරෝගී අනාගත පරපුරක් බිහිකිරීමේ අරමුණ පෙරදැරි කොටගෙන මෙවර පෝෂණ මාසය නම් කොට තිබේ. සෞඛ්‍ය අමාත්‍යංශයේ පොෂණ සම්බන්ධීකරණ අංශයේ අධ්‍යක්ෂිකා වෛද්‍ය ශාන්ති ගුණවර්ධන මහත්මිය පවසන්නේ ජූනි මාසය පෝෂණ මාසය ලෙස නම් කිරීමෙන් පමණක් රටෙහි දරුවන්ගේ පෝෂණ තත්ත්වය නංවා ලිය නොහැකි බවත් සාමාන්‍ය ජනතාව තුළ පෝෂණ දැනුම වර්ධනය කිරීමත්, පෝෂණය පිළිබඳ නිවැරැදි මෙන්ම නව දැනුම ජනතාව වෙත ලබා දීමත් පෝෂණ මාසයක් නම් කිරීමට හේතුවූ බවය.ශ්‍රී ලංකාවේ ජනතාවගේ දිවිය පුරාම ප්‍රශස්ථ පෝෂණ මට්ටමක් පවත්වාගෙන යාම සඳහා ශ්‍රී ලංකා ජාතික පෝෂණ ප්‍රතිපත්තිය හා ක්‍රියාකාරී සැලැස්ම හඳුන්වා දී ඇත. එහි එක් අපේක්‍ෂිත ප්‍රතිඵලයක් වන්නේ නව යොවුන් වියේ පසුවන්නන් අතර ඇති විසම පෝෂණ තත්ත්වය දුරලීමය. ප්‍රතිඵලය ළඟා කර ගැනීම සඳහා ප්‍රධාන ක්‍රියාකාරකම් හතරක් හඳුන්වාදී ගෙන තිබේ.ඒවා නම්, විධිමත් ලෙස නව යොවුන් වියේ පසුවන්නන් ගේ පෝෂණ තත්ත්වය අගැයීම, පාසල් තුළ යහපත් පෝෂණය ඇතිවන පරිසරයක් බිහි කිරීම හා පාසල් හැරගිය නව යොවුන් වියේ පසුවන්නන් සඳහා පෝෂණ සේවා සැපැයිය හැකි පරිසරයක් බිහි කිරීමය. මෙම කර්තව්‍ය සාර්ථක කර ගැනීම සඳහා සෞඛ්‍ය හා පෝෂණ අමාත්‍යාංශය, අධ්‍යාපන අමාත්‍යාංශය ඇතුළු සියලු පාර්ශ්වකරුවන් හා එක්ව කටයුතු කිරීමට මෙම පෝෂණ මාසය යොදා ගන්නා බවද වෛද්‍ය ශාන්ති ගුණවර්ධන පවසයි.නව යොවුන් වියේ පෝෂණ අවශ්‍යතා හඳුනා ගැනීම සඳහා යොවුන් වියේදී සිදුවන ජීව විද්‍යාත්මක වෙනස්කම් පිළිබද අවබෝධයක් තිබිය යුතුය. යොවුන් වියේදී සිදුවන විශේෂ වෙනස්කම් රැසකි. වේගයෙන් ශරීරය වර්ධනය වීම, ලිංගික විකාශනය හා යෞවනවියට පත්වීම, ශරීරයේ මේද පටක, මාංශ පේශී හා අස්ථි පටකවල වර්ධනය, පුද්ගලයකු ගේ ජීවිතයේ ළඟා විය හැකි උච්චතම අස්ථි පරිමාවට ළඟා වීම, ස්ත්‍රී පුරුෂ ලෙස පෝෂණ අවශ්‍යතා වෙනස් වීම මේ කරුණු අතර ප්‍රධානය.යොවුන් වියේ දරුවෝ විවිධ ආවේණික ලක්‍ෂණ හා හුරු පුරුදුවලට යොමු වෙති. වැඩිහිටි අප ඒවා හඳුනා ගෙන ඔවුන් ශාරීරිකව හා මානසිකව පීඩාවට පත් නොවන පරිදි කටයුතු කළ යුතුය. යොවුන් දරුවෝ ස්වාධීන වීමට රුචි කරති. අධ්‍යාපනය හෝ සමාජීය කටයුතු හමුවේ කාර්ය බහුල ජීවන රටාවකට හුරු වෙති.ශරීරයේ බාහිර ස්වරූපය පිළිබඳ වෙසෙසින් සැලකිලිමත් වෙති. තමාගේ අනන්‍යතාව සොයා යති. මාධ්‍ය හා සමකාලීන මිතුරු මිතුරියන් ගේ බලපෑම් අනුව ආහාර පුරුදු හා ජීවන චක්‍රයේ කටයුතු වෙනස් වීම්වලට බඳුන් කෙරෙති.ප්‍රධාන කෑම් වේල් මග හැරීම, පිටතින් ආහාර ගැනීමට රුචිවීම, ක්‍ෂණික කෑම පි‍්‍රය කිරීම, විවිධ ආහාර පිළිබඳ මිත්‍යාවන්හි එල්බ ගැනීම, පලතුරු, එළවළු පි‍්‍රය නොකිරීම, කැල්සියම් සහිත හාල් මැස්සන්, මස්, මාළු, කිරි, බිත්තර වැනි ආහාර අඩුවෙන් ගැනීම, රූපවාහිනිය වීඩියෝ ක්‍රීඩා හා ජංගම දුරකථන භාවිතය වැනි ශාරීරික ක්‍රියාකාරිත්වය අඩු දේට වැඩියෙන් යොමුවීම මේ වෙනස්කම් අතරින් සමහරකි.නව යොවුන් වියේදී ඇතිකර ගන්නා අනුචිත ආහාර රටා හෝ හුරුපුරුදු දීර්ඝකාලීනව පැවැතීමෙන් බෝ නොවන රෝගවලට ගොදුරු වීමේ අවධානම ඉහළ යයි.නව යොවුන් වියේ පිරිමි දරුවන් ගේ පෝෂණ අවශ්‍යතා ගැහැනු දරුවන්ට වඩා වැඩිය. ඒවා වයස් කාණ්ඩ හා ශාරීරික ක්‍රියාකාරකම් අනුව වෙනස් වේ.සාමාන්‍ය නිරෝගී නව යොවුන් පිරිමි දරුවකුගේ දෛනික ශක්ති අවශ්‍යතාව කිලෝ කැලරි 2300 - 3300 ක් වන අතර ගැහැනු දරුවකුට කිලෝ කැලරි 2100 - 2500 ක් අවශ්‍ය වේ. නව යොවුන් වියේ උපරිම ශක්ති අවශ්‍යතාව ගැහැනු දරුවන් ගේ අවුරුදු 11 - 14 අතර ද පිරිමි දරුවන් ගේ අවුරුදු 15 - 18 අතර ද පවතී. මෙම ශක්ති අවශ්‍යතාව පිරිමසා ගැනීමේදී විවිධ ශක්ති මූලාශ්‍රවලින් එය පිරිමසාගත යුතුය සීනි, පැණි රස කෑම, පැණි බීම, අධික තෙල් සහිත කෙටි කෑම, බයිට් වර්ග, පාන් පිටිවලින් සෑදූ ආහාර වැනි සරල කාබෝහයිඩ්‍රේටවලින් හා සංතෘප්ත මේදය අඩංගු ආහාරවලට වඩා සංකීර්ණ කාබෝහයිඩ්‍රේටවලින් යුතු සහල්, අල වර්ග, කොස් හා හාල් පිටිවලින් සෑදූ ආහාර බහුලව ලබා ගැනීම වඩා සුදුසු ය.සමස්ත ශක්ති අවශ්‍යතාවයෙන් 30% ක් නොඉක්මවිය යුතු ය. මේද කොටස්වලින් 10% කට අඩුවෙන් සංතෘප්ත මේද සහිත ඌරු සම, කුකුල් සම වැනි සත්ත්ව තෙල් හා බටර් වැනි ආහාර ගත යුතු ය. දෛනික කොලොස්ටරෝල් පරිභෝජනය මිලි ග්‍රෑම් 300 ට වඩා අඩු විය යුතු ය.නව යොවුන් වියේ පිරිමි දරුවකුගේ සාමාන්‍ය දෛනික ප්‍රෝටීන අවශ්‍යතාව ශරීර බර කිලෝ ග්‍රෑම් 1 කට ප්‍රෝටීන ග්‍රෑම් 1.4 ක් ද ගැහැනු දරුවකුට එය ශරීර බර කිලෝ ග්‍රෑම් 1 කට ග්‍රෑම් 1.3 ක් ද වේ.ශරීරයේ රුධිර පරිමාව වැඩ කිරීම, මාංශ පේශි වර්ධනය සහ ගැහැනු දරුවන්ගේ මාසික ආර්ථවය හේතු කොට ගෙන යොවුන් වියේ දරුවන් ගේ යකඩ අවශ්‍යතාව ඉහළ යයි. එහෙයින් ගැහැනු දරුවන්ගේ යකඩ අවශ්‍යතාව පිරිමි දරුවන්ට වඩා ඉහළ ය. යකඩ ඌණතාවය යොවුන් වියේ අධ්‍යාපනය දුර්වල කිරීමට මෙන් ම ශාරීරික ක්‍රියාකාරිත්වය දුබල කිරීමට හේතුවේ.යකඩ ඌණතාව දිගට පැවතියහොත් අඩු බර දරු උපත් හෝ නොමේරූ දරු උපත් සිදුවීමට ද ඉඩ තිබේ. යොවුන් වියේ දරුවකු ගේ දෛනික යකඩ අවශ්‍යතාව මිලිග්‍රෑම් 10 - 15 අතර වේ. මාළු කුකුල් මස් කරවල හාල්මැස්සන් වැනි ආහාර දිනපතා ලබා දිය යුතු ය. ආහාරයේ ඇති යකඩ උරා ගැනීම පහසු කරවන ක්‍රම අනුගමනය කළ යුතු ය.නිදසුන් ලෙස තෝසේ, ආප්ප වැනි මිශ්‍රණ පැසවීම, කඩල, මුං, කව්පි වැනි ඇට වර්ග දියේ දමා පැළ වීමට සලස්වා තම්බා ආහාරයට ගැනීම, විටමින් සී සහිත දෙහි, ගොරකා, සියඹලා ආහාරයට ගැනීම, ආහාරයට පලතුරු හා මාංශ සුළු වශයෙන් හෝ එකතු කිරීම (උම්බලකඩ හාල් මැස්සන් කරවල වැනි ආහාර) ප්‍රධාන ආහාරයට පෙර හා පසු අවම වශයෙන් පැයක් වත් ඇතුළත තේ පානය නොකිරීම.දිනකට මිලි ග්‍රෑම් 1000 ක් පමණ වේ. නව යොවුන් වියේදී නිසි පරිදි කැල්සියම් සහිත ආහාර ගැනීමෙන් වැඩි වයසට පත්වීමේ දී උකුල් ඇට බිඳීම වැනි ආබාධ අවම වේ.නව යොවුන් වියේ දරුවකු දිනකට විනාඩි හැටක්වත් ව්‍යායාම කළ යුතු ය. එමෙන් ම සතියේ දින පහකට වඩා නර්තනය, ක්‍රීඩා, දුව පැන ඇවිදීම, පා පැදි පැදීම හෝ ගේ දොර වැඩපළ වැනි ක්‍රියාකාරකම්වල යෙදිය යුතු ය.ඉතා ඉහළ යන අවදියකි නව යොවුන් විය. නැවුම්, එළවළු පලතුරු වර්ග, මස් මාළු කිරි බිත්තර වැනි ආහාර දිනපතා ආහාර වේලෙහි අඩංගු විය යුතු ය.නව යොවුන් වියේ දරුවකු සඳහා දිනකට ග්‍රෑම් 6 ක් පමණ වේ. ලුණු ලබා ගැනීමේදී අයඩීන් සහිත ලුණු භාවිතයට හුරු විය යුතු ය. අයඩින් අඩු වීමෙන් ගලගණ්ඩය මොළයේ වර්ධනය අඩුවීම, කථන හා ශ්‍රවණා ආබාධ හා ශරීර වර්ධනය අඩුවීමට ඇති අවස්ථා වැඩිය.දෛනිකව ග්‍රෑම් 25 - 45 අතර වේ. කෙඳි සහිත ආහාර එළවළු හා පලතුරු නිවුඩු සහිත ධාන්‍ය මගින් තන්තු අවශ්‍යතාව සපිරේ. රුධිරයේ කොලෙස්ටරෝල් මට්ටම නිසි ලෙස පවත්වා ගැනීමටත්, බඩවැල් පිළිකා වළක්වා ගැනීමටත් තන්තුමය ආහාර උපකාරී වේ.අධ්‍යාපනයෙන් සහ ක්‍රීඩාවෙන් මෙන් ම නිසි පෝෂණයෙන් පිරි පරපුරක් බිහි කිරීමට නම්, ළමා මෙන් ම යොවුන් පරපුරෙහි පෝෂණය පිළිබඳ වැඩිහිටි සැමගේ අවධානය යොමු විය යුතු ය. නිරෝගී අනාගත පරපුරක් බිහි කරගැනීමට අඩිතාලම දැමිය යුත්තේ අද දින යොවුන් පරපුරෙහි පෝෂණ අවශ්‍යතා නිසි පරිදි සපුරාලීමෙනි.සෞඛ්‍ය අධ්‍යාපන කාර්යාංශයේ පැවැත්වුණු ‘පෝෂණ දැනුම’ වැඩමුළුව ඇසුරිනි.සාගරිකා දිසානායක ජයසිංහ</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>20</day>
    </date>
    <link>http://www.silumina.lk/2010/06/20/_art.asp?fn=am1006202</link>
    <topic>ෆාමසියේ දොස්තරවරු නැත</topic>
    <author>වෛද්‍ය මුදිත එදිරිසිංහ</author>
    <content>ෆාමසියේ දොස්තරවරු නැතමෙරටට ගැළපෙන ජාතික ඖෂධ ප්‍රතිපත්තියක් නැතිකම කනගාටුවට කරුණකි. ඖෂධ යනු වෙළෙඳ භාණ්ඩයක්ම නොවුවත් වර්තමාන ආර්ථික රටාව තුළ, එය වටිනාම හා ලාභදායීම වෙළෙඳ භාණ්ඩයක් බවට පත්ව ඇත. ඖෂධ වෙළෙඳාම සැලකීමේදී අප රටේ එය රාජ්‍ය හා පෞද්ගලික දෙංශයෙන්ම ක්‍රියාත්මක වේ. ඉන් පෞද්ගලික අංශය විශාල වපසරියකට වග කියයි. පසුගිය කාලය තුළ රාජ්‍ය අංශය යම් සක්‍රිය මැදිහත් වීමක් සිදු කළ ද එය පෞද්ගලික අංශය අබිබවා යාමට තරම් ශක්තිමත් නොවීය.රෝගීන් වැඩි ප්‍රමාණයක් අතට ඖෂධ ලැබෙන්නේ පෞද්ගලික ඖෂධ වෙළෙඳසල් හෙවත් ෆාමසි හරහාය. මේ අනුව ෆාමසි රෝගී සත්කාරයේ ප්‍රමුඛතම අංගයක් බවට පත්ව ඇත්තේ වෛද්‍යවරයාගේ ‘බෙහෙත් තුණ්ඩුව‘ අවසානයේ ලැබෙන්නේ ෆාමසියට වීම නිසයි.රට පුරා හන්දියක් හන්දියක් ගානේ විවෘතව ඇති ෆාමසි නිසි ප්‍රමිතිකරණයකින් යුතු දැයි සොයා බැලීම වටී.රටේ ඇති බොහෝමයක් ෆාමසි වලට නිත්‍යනුකූල බලපත්‍ර නැත. බොහෝ බලපත්‍ර වෙනත් අයෙකුගෙන් මාසික කුලියකට ලබාගත් ඒවාය.සමහර විට එහි නියම බලපත්‍රධාරියා පරලොව ගොස් වසර ගණනාවක් විය හැකිය. සමහර ෆාමසි පවත්වාගෙන යන්නේ ග්‍රොසරි හෝ තෑගි භාණ්ඩ වෙළෙඳ සල් පෙනුමෙනි.ශ්‍රී ලංකා වෛද්‍ය සභාවේ ලියාපදිංචි ඖෂධවේදීන්ගේ සංඛ්‍යා ලේඛන විමසීමක් කළහොත් ෆාමසි ප්‍රමාණය සංඛ්‍යාත්මක ව ඊට සිය ගුණයක් වැඩි වේ.සමහර ෆාමසිවල සේවය කරන්නේ කිසිදු සුදුසුකමක් සපුරා නැති සේවකයෝය. පළපුරුදු සුදුසුකම් ලත් එකඳු ඖෂධවේදියෙක් හෝ සේවය නොකරයි. ඖෂධ කිහිපයක නම් දැනගත් පමණින් ෆාමසියක සේවය කිරීමට බඳවා ගැනෙයි. වැරැදි ඖෂධ රෝගියා අතට පත්වන්නේ මේ නිසයි. මේ නිසාම වාර්තා වූ කනගාටුදායක සිදුවීම් බොහෝ ප්‍රමාණයක් තිබුණත් ඉන් එහාට ඒ ගැන සොයා බැලීමක් සිදු නොවීය.වෛද්‍ය නිර්දේශ නැතිව ඖෂධ නිකුත් කිරීම තහනම් වුවත් එය පොතට සීමා වූවකි. එසේ ම පැරැණි තුණ්ඩුවලට ඖෂධ නිකුත් කිරීම ද සිදු වේ.මෙහි වඩාත් භයානකම ඉසව්ව වන්නේ ෆාමසි සේවකයා ‘වෛද්‍යවරයාගේ භූමිකාව‘ නිරූපණය කිරීමට පෙලඹීමයි. සමහරු තම රෝග ලක්ෂණ ඖෂධ සල් හිමියා ඉදිරියේ ඉදිරිපත් කර බෙහෙත් ඉල්ලීමට පෙලඹී සිටිති. ඖෂධ කිහිපයක් හා ඊට අදාළ රෝග ලක්ෂණ දැනගත් පමණින් ඔහු ද වෙද නලාව පැලඳ ගැනීමට ඉක්මන් වෙයි. ප්‍රතිඵලය අතිශය නරක විය හැකිය. ඖෂධයක් තීරණය කිරීමේදී රෝගියාගේ වයස, රෝගය, ආදි කරුණු මොවුන් සලකනවාදැයි ගැටලු සහගතය.තවත් විටෙක වෛද්‍යවරයා නියම කරන ඖෂධයේ නම (ඖෂධීය නම හෝ වෙළෙඳ නම) ඔවුන්ගේ සැලකිල්ලට බඳුන් නොවේ.ඖෂධීය නාමයේ ඖෂධ නියම කිරීම ගැන විවිධ කතිකාවත් ඇති වුවත්, වෛද්‍යවරයාට කෙතරම් අවශ්‍ය වුවත්, සමහර ෆාමසි හිමියන් තමාට වැඩිම කොමිස් මුදල හිමිවන වෙළෙඳ නමින් ඖෂධ නිකුත් කර අධික ලාභ ලබයි. ඖෂධ නමින් බෙහෙත් නොලියන වෛද්‍යවරුන්ට එරෙහිව නඩු කියන බව කියන බලධාරීන් මේ ගැන අවධානය ද යොමු කළ යුතුය. වෛද්‍යවරයා නියම කරන ඖෂධ ප්‍රමාණයට වඩා වැඩිපුර තමාගේ අභිමතය පරිදි බෙහෙත් නිකුත් කිරීම ද ෆාමසි සිදුකරන තවත් වරදකි.නියමිත නිත්‍යානුකූල මාර්ග වලින් පිටස්තරව හොරෙන් ගෙනා ඖෂධ වර්ග විකුණන ෆාමසි ද වෙයි. නියමිත රේගු නීතිවලින් පිටත ගෙනා ඖෂධ අඩු මිලට විකුණා අධික ලාභ ලබති.මෙවැනි අක්‍රමිකතා දැනුම් දිය යුතු නිසි ආයතනයක් හෝ බලධාරියෙක් ගැන මහජනයා බොහෝ විට දැනුවත් නැත.රටපුරා ඇති නීති විරෝධි ෆාමසි වටලා ඊට එරෙහි නීති මඟින් කටයුතු කළ යුතුව ඇත.බොහෝ විට සිදුවන්නේ වරදක් දුටු විට සුළු දඩයකට සීමා වී නීති කාර්යය එතැනින් නිම කිරීමයි. නමුත් අවශ්‍ය වන්නේ ඉන් ඔබ්බට ගිය ක්‍රියාදාමයකි.වෛද්‍ය මුදිත එදිරිසිංහ</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>20</day>
    </date>
    <link>http://www.silumina.lk/2010/06/20/_art.asp?fn=am1006203</link>
    <topic>බඹර විස මාරාන්තික විය හැකියි</topic>
    <author>පරිවර්තනය - කේ.ඩබ්ලිව්. ඒ. ජයවර්ධන</author>
    <content>බඹර විස මාරාන්තික විය හැකියි- වෛද්‍ය ඩී.පී. අතුකෝරාලසීගිරියේ බඹර ප්‍රහාරයන් පිළිබඳ පුවත්පත් වාර්තා කිහිපයක් ම පසුගිය දිනවල දක්නට ලැබිණි. බඹර ප්‍රහාර වරින් වර සිදුවූවා අපට මතකය. බඹරුන් විසින් දෂ්ට කරනු ලැබූ විට ඇති වන වේදනාවට අමතරව අසාත්මික ප්‍රතික්‍රියා ද දැකිය හැකිය. අසාත්මිකතාවට හේතුකාරක වන්නේ බඹර විසෙහි ඇති හයාලිරොමයිඩේස්, පොස්පටේස් සහ ඇන්ටිජන් 5 යන ද්‍රව්‍යයන් ය.එංගලන්තය, වේල්සය, ඇමෙරිකාව වැනි රටවල සෑම වසරකම බඹරුන් හා දෙබරුන් දෂ්ට කිරීම නිසා සිය ගණනක් මිය යති.බඹරෙකු දෂ්ට කළ විට විස මිලි ග්‍රෑම් 50 ක් පමණ සිරුර ගත වේ.. එවිට ඉක්මනින් ම රත් වූ, රත් පැහැ ගත්, වේදනාකාරී ඉදිමුන ස්ථානයක් දකිත හැකි ය. එම ලක්ෂණ පැය ගණනක් පවතී. බඹරුන් 30 දෙනෙකු දෂ්ට කළොත් දරුවෙකු මෙන් ම වැඩිහිටියකු වුව ද මිය යා හැකි ය.රුධිර නාල ඉදිමුම, අසාමාන්‍ය අඩු රුධිර පීඩනය, වමනය, පාචනය, හිස රුදාව, මූර්ජාව වකුගඩු ඉදිමීම, මුත්‍රා සමඟ හිමොග්ලොබින් පිටවීම, රක්තාණු විනාශ වීම වැනි හේතූ®න් නිසා මරණය සිදු වෙයි.අසාත්මිකතාව නිසා රෝගියා දෂ්ටනයෙන් විනාඩි කිහිපයක් තුළ මිය යා හැකි ය. හිස් කබල පොපියීම, කැරකිල්ල, මූර්ජාව, උදරයේ කැක්කුම, පාචනය වැනි ලක්ෂණ පහළ විය හැකි ය. ඇදුම රෝගීන් වැඩියෙන් මෙම තත්ත්වයට පත් විය හැකි ය.බඹරෙකු විසින් දෂ්ට කරනු ලැබූ විට විත එම ස්ථානයේ රදා පවතී. එය ඉවත් කොට ජලය සමඟ පැපොල් කිරි හෝ අයිස් කැට හා ඇස්ප්‍රින් මගින් වේදනාව අඩු කළ හැකි ය. කම්පනය ඇතිවුවහොත් සුදුසු බෙහෙත් වහා ලබාදිය යුතු ය.පරිවර්තනය - කේ.ඩබ්ලිව්. ඒ. ජයවර්ධන</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>20</day>
    </date>
    <link>http://www.silumina.lk/2010/06/20/_art.asp?fn=ay1006201</link>
    <topic>විල්පත්තුව සුරැකීමට කෝටි 11ක්</topic>
    <author>විල්පත්තු සංචාරයකින් පසු නිහාල් පී. අබේසිංහ සේයාරු - තුසිත චන්ද්‍රකුමාර</author>
    <content>* මාර්ග කිලෝමීටර් 300ක් ප්‍රතිසංස්කරණය වෙයි* වනජීවි බංගලා 6ක් නවීකරණයට* වැව් 10ක පිළිසකර වැඩට පෞද්ගලික අංශයෙන් මුදල්පාරිසරික මෙන්ම ජෛව විවිධත්වය අතින් ලොව වැදගත්ම ස්ථාන 25 අතරට අපේ රට අයත් වෙයි.අපේ පරිසර පද්ධතිවල විවිධත්වය, වන ජීවි ආරක්ෂිත ප්‍රදේශ මෙන්ම වන ජීවින්ගේ හා ගහ කොළවල විවිධත්වය නිසාම ඒවායේ සෞන්දර්යය විඳීමට ඒවා නැරැඹීමට විදෙස් සංචාරකයෝ බහුලව අපේ රටට ඇදි එති.නමුත් ඔවුන් සඳහා ඒ වන ජීවි සංරක්ෂණ ප්‍රදේශවල ඇති පහසුකම් අවමය. ඉහළම සතුටුදායක මට්ටමක නැත.ආර්ථික සංවර්ධන ඇමැති බැසිල් රාජපක්ෂ මහතා වන ජීවි ක්ෂේත්‍රය බාර ගැනීමත් සමඟ මෙරට වන ජීවි කලාපවල සංරක්ෂණ හා සංවර්ධන කටයුතු සඳහා පරිසර හිතකාමී තිරසර වැඩ පිළිවෙළ රැසක් ක්‍රියාවට නංවමින් තිබේ.වන ජීවි ක්ෂේත්‍රයේ ප්‍රවීණයන්ගේ ද අදහස් මත ක්‍රියාත්මක මේ වැඩ සටහන මඟින් මෙරට වන ජීවි කලාපවල සංරක්ෂණ කටයුතු වැඩි දියුණු වී සෞන්දර්යය ඉහළ මට්ටමට පැමිණ පාරිසරික සංචාරක ආකර්ෂණය ද තවත් වැඩි වනු ඇතැයි අපේක්ෂා කෙරේ.මේ අනුව මුලින්ම සංරක්ෂණය හා සංවර්ධනයට යොමු වන්නේ මෙරට විශාලතම ජාතික වනෝද්‍යානය මෙන්ම මෙරට පැරැණිතම ජාතික වනෝද්‍යානයක් වන විල්පත්තු ජාතික වනෝද්‍යානයේ කටයුතුයි.1938 පෙබරවාරි 25 වැනිදා ජාතික උද්‍යානයක් ලෙස ගැසට් කර ඇති මෙහි සම්පූර්ණ විශාලත්වය හෙක්ටයාර 131667 කි.ලෝක සංරක්ෂණ සංගමයේ අලුත්ම අධ්‍යයන අනුව සත්ත්ව විශේෂ 370 ක් මෙහි ජීවත් වෙති. ඉන් විශේෂ 21 ක් අප රටට ආවේණිකය. මෙහි ඇති ශාක විශේෂ ගණන 627 කි. ඉන් විශේෂ 27 ක් අපේ රටට ආවේණිකය.විල්පත්තුව ජාතික උද්‍යානයේ උද්‍යාන පාලක වීරසිංහ දිසානායක මහතා පවසන පරිදි මේ ස්ථානයේ තවත් සුවිශේෂත්වයක් වන්නේ පරිසර පද්ධතියේ විවිධත්වයයි.ආර්ථික සංවර්ධන ඇමැති බැසිල් රාජපක්ෂ මහතා විල්පත්තුවේ නිරීක්ෂණ චාරිකාවක නිරත වූ අවස්ථාවේ එහි භූ සැලැස්ම පරික්ෂා කළ අවස්ථාව. ජනාධිපති උපදේශක හිටපු පොලිස්පති චන්ද්‍රා ප්‍රනාන්දු, අමාත්‍යංශයේ අධ්‍ය්‍යක්ෂ ජනරාල් චන්ද්‍රවංශ පතිරාජ මහත්වරු ද එම අවස්ථාවට එක්වූහ.මේ වන උයනේ විවිධ පරිසර පද්ධති 13 ක් තිබේ. එමෙන්ම ලෝක සංරක්ෂණ සංගමයේ ජෛව විවිධත්ව සම්බන්ධීකාරක හා පර්යේෂණ නිලධාරී විමුක්ති වීරතුංග මහතා කළ අධ්‍යයන අනුව මෙහි පුරාවිද්‍යාත්මක සාධක රැසක් හමුවී තිබේ.සිංහල ජාතියේ ආරම්භය සනිටුහන් කරන විජය කුමාරයා ලංකාවට පැමිණි බව කියන තම්මැන්නාව මේ වන උයනේ බටහිර පිහිටා තිබේ.ඉන්දියන් සාගරයට මායිම්ව ඇති ඒ ප්‍රදේශය හඳුන්වන්නේ කුදිරමලේ නමිනුයි. එහි ඇති පාෂාණ වල ද සුවිශේෂත්වයක් ද තිබේ. යපස් මිශ්‍ර පාෂාණ මෙහි දක්නට ඇත.මේ වන උයනේ පොම්පරිප්පුව ප්‍රදේශයේ මිනිසුන් 12000 ක් මිහිදන් කළ සුසාන භූමියක් ද තිබී ඇතැයි විමුක්ති වීරතුංග මහතා පවසයි. පොම්පරිප්පුව ප්‍රදේශය පිහිටා ඇත්තේ ද වන උයනේ බටහිර මායිමට වන්නටය.මේ අනුව ඉන්දියාවේ මොහෙන්දෝජාරෝ හරප්පා ඉපැරැණි ශිෂ්ටාචාරයට මේ පොම්පරිප්පුව ප්‍රදේශයේ සිටි මිනිසුන් සම්බන්ධ බවට තොරතුරු ලැබී ඇත.කුදිරමලේ හා පොම්පරිප්පුව ප්‍රදේශවල තිබි අවුරුදු ලක්ෂ 120 ක් පමණ පැරැණි පොසිල සොයා ගෙන තිබේ. ඊට අමතරව වන උයන පුරා විහාරාරාම 68 ක් කැලයෙන් වැසී පවතී.කුදිරමලේ සුවිශේෂි පාෂාණඊට අමතරව මෙහි වැදගත් ශිලා ලේඛන පුරාවිද්‍යාත්මක ස්ථාන රැසක් තිබෙන අතර ඒවා සංරක්ෂණය කිරීමට පසුගිය කාලයේ විධිමත් වැඩපිළිවෙළක් ක්‍රියාත්මක නොවීය.ලෝක සංරක්ෂණ සංගමයේ පර්යේෂණ අනුව විල්පත්තුව ජාතික උද්‍යානය පිහිටා ඇත්තේ මීට අවුරුදු ලක්ෂ 120 කට පෙර මුහුදින් ඉහළට එසවුණු කොරල් පර සහිත මුහුදු තීරයකයි.ඒ අනුව අවුරුදු 200 කට පෙර මුහුදු පත්ලේ මැරුණු සතුන්ගේ කොටස් බෙල්ලන්ගේ කටු ආදිය අදත් කුදිරමලේ හා පොම්පරිප්පු ප්‍රදේශවලදී දැකගත හැකිය.අනුරාධපුර, පුත්තලම, මන්නාරම දිස්ත්‍රික්කවලට මායිම්ව විහිදෙන මෙම උද්‍යානය ඇතුළත සිටින සුවිශේෂම සත්ත්වයා දිවියාය. ලොව දිවියන් බහුල වන උයන් අතර විල්පත්තුවට හිමිවන්නේ ප්‍රමුඛස්ථානයකි.කොළඹ සිට පුත්තලම හරහා අනුරාධපුර මාර්ගයේ පැමිණ විල්පත්තු හන්දියෙන් හැරී කිලෝමීටර් 8 ක් ගොස් හුණුවිලගමට පැමිණ මේ සුවිශේෂි වන උයනට ඇතුළු වීමට පුළුවන.පරිසි බැඳි වැව ප්‍රතිසංස්කරණය කරන අයුරුප්‍රධාන කාර්යාලය හුණුවිලගම පිහිටා ඇත. කොළඹ සිට සම්පූර්ණ දුර කිලෝමීටර් 185 කි. අනුරාධපුරයේ සිට මේ ජාතික උද්‍යානයට දුර කිලෝමීටර් 40 කි. පුත්තලමට දුර කිලෝමීටර් 52 කි.විල්පත්තුව ජාතික උද්‍යානයට ඒ නම ලැබී ඇත්තේ එහි ඇති විල්ලු 40 නිසාය. ඉන් ප්‍රධාන විල්ලු ගණන 27 කි. විශාලතම විල්ලුව වන කොක්කාරිය කරදිය විල්ලුව මුහුදු මට්ටමේ සිට අඩි 250 ක් ඉහළින්ද සැතපුම් 10 ක් රට ඇතුළතට වන්නට ද පිහිටා තිබේ. මේ විල්ලුවලින් 24 ක් මිරිදිය විල්ලුය. කොක්කාරිය හා ලුණුවිල කරදිය විල්ලු වේ. කිවුල් දිය සහිත එකම විල්ලුව දෙමටවිලයි.මෙම වනෝද්‍යානයේ බටහිර මායිම ඉන්දියන් සාගරයයි. උතුරු මායිම මල්වතු ඔය හා මෝදරගම්ආරු ජල මාර්ගයයි. දකුණු මායිම කලා ඔය වේ. නැගෙනහිර මායිම විලච්චිය තන්තිරිමලේ හා හුණුවිලගමයි.විල්පත්තුව ජාතික උද්‍යානයට කොටි ත්‍රස්තවාදීන්ගේ ප්‍රබල තර්ජන එල්ල වී තිබිණ. මේ තර්ජන නිසා උද්‍යානයේ ස්වභාවික පරිසරයට ජෛව විවිධත්වයට වන ජීවි බංගලාවලට බලවත් අලාභ හානි සිදුවිය.මේ වසරේ පෙබරවාරි මස අගදි උද්‍යානය යළි විවෘත වුවත් වනෝද්‍යානයේ පාරිසරික සංරක්ෂණයට හා නරඹන්නන්ට අවශ්‍ය පහසුකම් සැලසීමේ කටයුතු ක්‍රියාත්මක වූයේ අවම ලෙසය.මේ පිළිබඳව අවධානය යොමු කළ වන ජීවි ක්ෂේත්‍රය බාර බැසිල් රාජපක්ෂ ඇමැතිතුමා මේ වන උයනේ සංරක්ෂණ හා සංවර්ධන කටයුතු සිදුකිරීම පසුගිය දා ආරම්භ කළේය.ජල සම්පත් මණ්ඩලය මඟින් කුඹුක්විල අසල නළ ළිඳක් හැරීම අරඹා ඇති අයුරුමේ අනුව ආර්ථික සංවර්ධන අමාත්‍යාංශය, වන ජීවි සංරක්ෂණ දෙපාර්තමේන්තුව, පෞද්ගලික අංශය, සිවිල් ආරක්ෂක බළකාය, යුද හමුදාව, නාවික හමුදාව එක්ව උද්‍යානයේ සංරක්ෂණ හා සංවර්ධන කටයුතු සඳහා රුපියල් කෝටි 11 කට අධික වටිනාකමක් ඇති ව්‍යාපෘති ක්‍රියාවට නැංවීම දැනටම ආරම්භ කර තිබේ.ජනාධිපති උපදේශක හිටපු පොලිස්පති චන්ද්‍රා ප්‍රනාන්දු මහතා පවසන පරිදි මේ සංවර්ධන හා සංරක්ෂණ කටයුතු අගෝස්තු මාසයට පෙර අවසන් වනු ඇත.විල්පත්තු හන්දියේ සිට හුණුපළගම දක්වා වූ පිවිසුම් මාර්ගය අඩි 20 කට පළල් කර එම කිලෝමීටර් 7.5 දුර මාර්ගය සම්පූර්ණයෙන් කාපට් අතුරනු ලැබේ.ඊට පසු හුණුපළගම පිහිටි උද්‍යාන පිවිසුම් දොරටුවේ ඇති සත්ත්ව කෞතුකාගාරය විද්‍යාත්මක ලෙස තවත් වැඩි දියුණු කෙරේ.විද්වතුන්ගේ උපදෙස් මත සත්ත්ව ලෝලින්ගේ උදව් මත එම ස්ථානයේ වන ජීවි පුස්තකාලයක් ඇති කිරීමට ද පියවර ගැනේ.ඊට පසු විල්පත්තු ජාතික වන උද්‍යානයේ ප්‍රධාන පිවිසුම් මගේ මුල් කිලෝමීටර් 24 දෙපස ඇති ආක්‍රමණික ශාක හා ඇතුළත යටි වියන් ස්තරය මාර්ගයේ සිට අඩි 18 ක් ඈතට ඉවත් කිරීම කරනු ලැබේ.මේ කටයුත්ත දැනටම සිවිල් ආරක්ෂක බළකාය මඟින් ක්‍රියාවට නංවා ඇත. සිවිල් ආරක්ෂක දෙපාර්තමේන්තුවේ අධ්‍යක්ෂ ජනරාල් රියාද් අද්මිරාල් ආනන්ද පීරිස් මහතාගේ උපදෙස් මත මේ වැඩ කටයුතු අධීක්ෂණය කරන්නේ විල්පත්තුව පුත්තලම ප්‍රදේශ බාර යුද හමුදා නිලධාරී මේජර් කේ. ජයවීර මහතාය.වන උයනේ මාර්ග සංවර්ධන වැඩ යුද හමුදාව මෙහෙයවයි.“මේ කටයුත්තට සිවිල් ආරක්ෂක බළකායේ 200 ක් සහභාගි වෙනවා. ඒ අය තම සියලු පහසුකම් සිවිල් ආරක්ෂක බළකාය මඟින් ලබා ගන්නවා. මැයි 29 ආරම්භ කළ මේ කටයුත්ත ලබන මාසේ මැද වෙන කොට අවසන් කිරීමට අපි අපේක්ෂා කරනවා.” මේජර් ජයවීර මහතා අප සමඟ පැවසීය.ඉන්පසු මේ ජාතික වන උයනේ කිලෝමීටර් 240 ක් දුරට මාර්ග දෙපස උසට වැවී ඇති ගස්වල අතු හා වැල් ඉවත් කරනවා. මාර්ගවල වළ ගොඩලිවලට පස් දමා සකස් කරනවා. අලුත් මාර්ග කිලෝමීටර් 60 ක් අලුතින් ඉදිකිරීමට ද සැලසුම් කර තිබෙනවා.” චන්ද්‍රා ප්‍රනාන්දු මහතා පවසයි.යුද හමුදාවේ සහාය ඇතිව මේ නව මාර්ග කිලෝ මීටර් 60 ඉදිකිරීම කරනු ලැබේ. මීට අමතරව වනෝද්‍යානයේ නැගෙනහිර සීමාවේ ඇති වැව් 10 ක් ප්‍රතිසංස්කරණය කිරීමට ද කටයුතු යොදා තිබේ. මේ වන විටත් වැව් 4 ක් ප්‍රතිසංස්කරණය වැඩ ආරම්භ කර ඇත. පර්සිබැඳිවැව, පාළුඉලද්දගහ වැව, පලුකොළවල මහ වැව, ඒ වැව් 4 යි.මරදන්මඩුව වැව, තලුකොළ වැව, වලස් වැව, මානික්කපොළපත්තු වැව, මොරගොල්ල වැව, තෙල්බීපු වැව හා ඉකිරිගොල්ල වැව අනෙක් වැව් 6 ට අයත් වේ.කොක්මොටේ සංචාරක නිවාසය පිළිසකර කරමින්ඒ සමඟම විල්පත්තුව ජාතික උද්‍යානයේ ඇති වන ජීවි සංචාරක බංගලා 5 ක් නැවත සම්පූර්ණයෙන් ප්‍රතිසංස්කරණය කරනු ලැබේ.කොක්මොටේ, මනවිල, පනික්කවිල, තලවිල, මානික්කපොළ, උත්තු යන සංචාරක බංගලා හතර ඒ අතර වේ. මීට අමතරව කාලවිල්ලු හා මරදන්මඩුව යන වන ජිවි සංචාරක බංගලා ද ප්‍රතිසංස්කරණය කරනු ලැබේ.විල්පත්තුව ජාතික උද්‍යානයේ දිවා විවේක මධ්‍යස්ථානයක් ලෙස කුඹුක්විල ප්‍රදේශය දියුණු කරනු ලැබේ. ඒ ස්ථානයට පිරිසුදු පානීය ජලය ලබා දීමට ජල සම්පත් මණ්ඩලය මඟින් නළ ළිඳක් හාරනු ලැබේ. ඒ ස්ථානයේ නළ ළිඳ ඉදිරි සතිය ඇතුළත සකස් කිරීමට යෝජිතය.උද්‍යානයේ වන ජීවි නියාමක ධනුෂ්ක තෙලිකඩතුඩුව මහතා පවසන පරිදි කොක්මොටේ කඳවුරු බිම හා මරවිල කඳවුරු බිම දැනට සකස් වෙමින් පවතී.අලුතින් මහාමාර්ග ඉදිකිරීම උතුරු වසන්තය යටතේ සිදු කෙරේ. සංචාරක බංගලා ප්‍රතිසංස්කරණ කිරීම නාවික හමුදාව මඟින් සිදු කරනු ලැබේ. වැව් සාදනු ලබන්නේ යුද හමුදාව මඟිනි.මෙම සංවර්ධන කටයුතු කරන අතරම වන උද්‍යානයේ වන ජීවි සංරක්ෂණ කටයුතු ද සිදු කිරීමට ද කටයුතු යොදා තිබේ. ඒ මඟින් වන උයනේ ජෛව විවිධත්වය වැඩි දියුණු කිරීමට කටයුතු කරනු ලැබේ.විශේෂයෙන් වැව් පිළිසකර කිරීම මඟින් වසරේ දින 365 පුරාම ජලය විශාල ප්‍රමාණයක් රඳවා ගත හැකි ආකාරයට වැව් ගැඹුරු කෙරේ. එය සත්ත්ව ශාක සැමටම යහපතකි.සිවිල් ආරක්ෂක බළකාය මඟින් වන උයනේ ආක්‍රමණික ශාක ඉවත් කරන අයුරු. විල්පත්තුව උද්‍යාන භාරකාර වීරසිංහ දිසානායක හා මේජර් කේ. ජයවීර මහත්වරු ද මෙහි සිටිති.මේ කටයුතු අනුව 1985 තිබු තත්ත්වයට මෙම වන ජීවි උද්‍යානයේ පාරිසරික මට්ටම දියුණු කිරීම කරනු ලැබේ. 1985 දී මසකට රුපියල් ලක්ෂ 30 ක ආදායමක් මෙම වන උයනෙන් ලැබී ඇත.පසුගිය මාස දෙක ඇතුළතදී රුපියල් ලක්ෂ 10 ක ආදායමක් ලැබූ බව උද්‍යාන පාලක වීරසිංහ මහතා පවසයි.නව ප්‍රතිසංස්කරණවලින් පසුව උද්‍යානයේ තත්ත්වය දියුණු වීමෙන් පසු මසකට වන උයනේ ආදායම රුපියල් ලක්ෂ 30 ක් පමණ වනු ඇතැයි අපේක්ෂා කෙරේ.මේ සංරක්ෂණ හා සංවර්ධන කටයුතු පිළිබඳව ප්‍රදේශයේ ජනතාවත් විල්පත්තුව සෆාරි ජීප් රථ හිමියන්ගේ සංගමයත් අවට ජනතාවත් සිටින්නේ ඉතා සතුටිනි.විල්පත්තු ජීප් රථ හිමියන්ගේ සංගමයේ සභාපති ප්‍රාදේශීය සභා මන්ත්‍රී ගාමිණි ජයතිලක මහතා පවසන අයුරින් මේ වන උයනේ සංරක්ෂණ හා සංවර්ධන කටයුතු නිසා ප්‍රදේශයේ ජන ජීවිතයේ ආර්ථික ප්‍රවර්ධනයක් ද ඇති වේ.සංගමයේ ලේකම් ලයනල් සිරිමල්වත්ත මහතා පැවසුවේ තම සංගමයේ සිටින සාමාජිකයෝ 35 දෙනෙක් හා ඔවුන්ගේ පවුල්වල අයට මේ නව සංවර්ධන හා සංරක්ෂණ කටයුතුවල ප්‍රතිලාභ හිමිවන බවයි.විල්පත්තු සංචාරයකින් පසු නිහාල් පී. අබේසිංහ සේයාරු - තුසිත චන්ද්‍රකුමාර </content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>20</day>
    </date>
    <link>http://www.silumina.lk/2010/06/20/_art.asp?fn=ay1006202</link>
    <topic>උගුරැස්ස රස තාමත් දිවට දැනෙනවා</topic>
    <author>සාගරිකා දිසානායක ජයසිංහ</author>
    <content>කොළඹ විශ්ව විද්‍යාලයේ උපකුලපතිනී මහාචාර්ය ක්ෂණිකා හිරිඹුරේගමළමා කාලේ සොඳුරු මතකය අවදි කරමින් මෙවර අප හා පිළිසඳරට එක් වුණේ කොළඹ විශ්ව විද්‍යාලෙ උප කුලපතිනී මහාචාර්ය ක්ෂණිකා හිරිඹුරේගම මහත්මිය.වයස අවුරුදු හතළිස් දෙකක් වැනි කෙටි කාලයකදී උද්භිද විද්‍යා අංශයෙන් මහාචාර්ය ධුරයට පත්වූ ඈ දේශීය කෙසෙල් වගාව සාර්ථක කර ගැනීමට, ශ්‍රී ලංකාවට උචිත නව කෙසෙල් ප්‍රභේද හඳුනා ගැනීම පිළිබඳ සාර්ථක පර්යේෂණ රැසක් සිදුකොට ඒ මඟින් හඳුනා ගත් නව කෙසෙල් ප්‍රභේද මෙරට ගොවීන් අතර ප්‍රචලිත කොට කෙසෙල් ගොවීන් ගේ ආර්ථිකය සවිමත් කිරීමට නිහඬව මහත් මෙහෙවරක් ඉටු කළා.වර්තමානයේ කොළඹ විශ්ව විද්‍යාලෙ උපකුලපතිනිය ලෙස ශිෂ්‍ය ප්‍රජාවගේත් අධ්‍යයන හා අනධ්‍යයන කාර්ය මණ්ඩලයන්හිත් අභිවෘද්ධිය උදෙසා ඇප කැපවී කටයුතු කරන උපකුලපතිනිය පුංචි කාලෙ තොරතුරු අප හා පැවැසුවේ සතුටින්.කොළඹ හුණුපිටියේ ගංගාරාම පන්සල පිහිටි ප්‍රදේශය ඒ කාලේ බොහොම නිස්කලංක සුවදායී පරිසරයක්. ඒ අසල පිහිටි ලේක් ක්‍රෙසන්ට් ප්‍රදේශයේ පදිංචිව සිටි ආචාර්ය පුඤ්චි බණ්ඩාර සන්නස්ගලගෙත් බිරිය නාලනී රත්නායක ගෙත් පවුලට හතරවැනි වතාවටත් උපන් දියණිය ඇයයි.1958 පෙබරවාරි මාසේ නව වැනිදා පවුලට එකතු වූ මේ සිඟිති දියණියට ආචාර්ය සන්නස්ගල නම තිබ්බේ “ක්ෂණිකා කුමාරි” කියලයි ඈට කලින් තවත් දියණියන්ම තිදෙනෙක් ඔවුන්ගේ පවුල ඒකාලෝක කොට තිබුණා. ක්ෂණිකාට පස්සෙත් පවුලට එකතු වුණේ දියණියක්.ගුණ නැණ රුවින් යුතු මේ පුංචි දියණියන් පස් දෙනා සන්නස්ගල යුවළගේ පැතුම් ඉටුකළ පින්වත් දියණියන්.ක්ෂණිකා උපදින කොට ආචාර්ය සන්නස්ගල සිංහල ශබ්දකෝෂයේ කර්තෘ මණ්ඩලයේ සේවය කළා. අම්මා දියණියන් බලාගත්තා.ආචාර්ය සන්නස්ගල හපුතලේ යහලබැද්ද කියන පුංචි ගම්මානයෙන් අගනුවරට ඇවිත් බොහෝ දුෂ්කරතා මැද උසස් අධ්‍යාපනය ලබා ජීවිතේ ජයගත් දිරිමත් පුද්ගලයෙක්.අම්මා නාලනී ලංකාවට නිදහස ලැබීමෙන් පසුව බිහි වූ ප්‍රථම සිංහල කැබිනට් මණ්ඩලේ ස්වදේශ කටයුතු ඇමැතිවරයා වූ ඒ. රත්නායක මහතාගේ දියණියක්.ආචාර්ය සන්නස්ගල බොහොම තද විනය ගරුක ස්ථිර ප්‍රතිපත්ති දැරූ අවංක පුද්ගලයෙක්. ඔහු රැකියාවෙන් උපයා ගත් වේතනය හැරුණාම දරු පවුල නඩත්තු කරන්න වෙන ආදායමක් තිබුණේ නෑ.දියණියන් පස් දෙනෙක් සුව සේ හදා වඩාගෙන ඔවුන්ට අධ්‍යාපනය ලබා දෙන්න ඔහු තම වැටුප වියපැහැදම් කළේ බොහෝම අරපරිස්සමින්.යමක් කමක් තිබුණු අත්තා (අම්මගේ තාත්තා) තමයි ක්ෂණිකාලගේ ළමා සිත් හඳුනාගෙන ගෑනු දැරිවියන් ආසා කළ විසිතුරු බඩු, රසකැවිලි, සෙල්ලම් බඩු වගේ අමතර ජාති අරගෙන දුන්නෙ. අම්මගේ නංගිලා තමයි ඔවුන්ට ලස්සන ගවුම් පොඩි මහලා අන්දලා හැඩ වැඩ බැලුවේ.අම්ම තාත්තගේ ආදරයත් රැකවරණයත් මැද්දෙ අත්තා - කිරි අම්මා පුංචි අම්මලා - නැන්දා මාමලා හැමෝගේම ආදර කරුණාව මැද ගත කළ සුන්දර ළමා කාලයක් ඔවුන්ට උරුම වෙලා තිබුණා ඈට මතකයි.ක්ෂණිකා ගේ වැඩිමල් අක්කා ඈට වැඩිය අවුරුදු හතක් පමණ වැඩිමල්. ඈ ළඟම සහෝදරියො නිවුන්නු. ඔවුන් ඇගේ වයසට සමීපයි. ක්ෂණිකා හැම වේලාවෙම සෙල්ලම් කළේ ඇගේ නිවුන් සහෝදරියන් දෙන්නා සමඟයි. ලොකු අක්කා වැඩිමල් නිසාත් නංගි තරමක් බාල නිසාත් ක්ෂණිකා වඩාත් ළංවුණේ නිවුන් සහෝදරියන්ට.ඇගේ ‘අප්පච්චි’ ඔවුන් පුංචි කාලේ ඉඳන්ම හුරු කළේ බොහොම සරල, චාම් ජීවිතයකට. ගෑනු දැරිවියොම පස්දෙනෙක් නිසා අප්පච්චි ඔවුන් ගැන විශේෂයෙන් සැලකිලිමත් වුණා. කාගෙන්වත් කතාවක් නොඅසා චරිතවත් ලෙස දූවරුන් හදා ගන්නට ඔහුට ලොකු වුවමනාවක් තිබුණා.දන්න තේරෙන කාලේ ඉඳලම ඔවුන්ගේ ඇහැ ගැහුණේ පොත් පත්. අප්පච්චි ඔවුන් දැක්කෙ පත පොත අතරෙම රැඳුණු නිහඬ ගම්භීර පුද්ගලයෙක් විදිහට. බොහොම නිහඬ සාමකාමී පරිසරයක් ගෙදර තිබුණා.පුංචි කාලෙම අප්පච්චි දූවරුන්ට දුන්නු අවවාදය ‘හැකි තරම් සරලව ජීවත්වෙන ලෙසයි. ඔවුන්ගෙ නිවස කොළඹ තිබුණට ඒ ගෙදර බඩු භාණ්ඩ ගොඩගහගත්තු, සාටෝප ගතියෙන් පිරුණු නිවසක් නොවෙයි. ‘අප්පච්චි හැම වෙලාවෙම මුල් තැන දුන්නෙ ඉගෙනීමට.ළමයි විදිහට පිළිපැදිය යුතු නීතිරීති මාලාවක් අපිට තිබුණා. පාන්දර අවදි වෙලා මූණකට හෝදලා බුද්ධ පූජාව සහිතව බුදුන් වැඳීම.පොත පත පාඩම් කිරීම වගේම කුස්සියේ උදව්වට කෙනෙක් නැති වුණාම ගේ දොර වැඩපොළත් අපිට බෙදලා දීලා තිබුණා. අපි පස් දෙනාට තනිවම බස් රථවල නැඟල ගමන් බිමන් යන්න අප්පච්චි අවසර දුන්නෙ නෑ.අපි පාසලට ගියේ අප්පච්චිගේ මොරිස් මයිනර් කාර් එකෙන්. පාසල කොතරම් ළඟ වුණත් අප්පච්චි එක්ක මිස බස් එකේ නැඟල ගෙදර යන්න තහනම් පාසල ඇරුණාම අපි පැය ගණන් අප්පච්චි එන තුරු බලා හිටියා. උපකුලපතිනිය කියනවා.ක්ෂණිකාට අකුරු කියෙව්වේ අප්පච්චි. ඈ ළදරු පාසලේ සිට උසස් පෙළ දක්වාම ඉගෙන ගත්තේ කොළඹ විශාඛා විද්‍යාලයේ. පාසල් වැඩට ඈත් අක්කලා වගේම දක්ෂයි. ක්‍රීඩාවට නම් ඒ තරම් නැඹුරුවක් නෑ.ඒත් නැටුම් ගැයුම් වැයුම්වලට බොහෝම පි‍්‍රය කළා. ගායනා කණ්ඩායම්වලට සහභාගි වුණා. පුද්ගලිකව උඩරට නැටුම් ඉගෙන ගන්න ඇගේ හිතේ ආසාවක් තිබුණත් අප්පච්චි ඒකට ඒ තරම් කැමති වුණේ නෑ.හැම පාසල් නිවාඩු කාලෙකටම ඔවුන් යහලබැද්දේ තාත්තගේ ගමට ගියා.උදේ පාන්දරම නැගිටලා බත් මුල් බැඳගෙන කාර් එකේ පටවගෙන අම්මයි අප්පච්චියි ඔවුන් ගමේ එක්ක ගියා. අප්පච්චිට ගමේ වෙනම ගෙයක් තිබුණා.නිවාඩුවට එන ක්ෂණිකලාව පිළිගන්න නැන්දලා මාමලාත් විශේෂයෙන් සූදානම් වෙනවා. උඩරට පළාතට ආවේණික රසකැවිලි, බත් මාළු පිණි උයාගෙන නෑදැයො පෙරමග බලාගෙන ඉන්නවා.පුංචි කාලෙ ගමේදී කාපු රසවත් අග්ගලා අලුවා හැඳි කැවුම් වගේ රසකැවිලිවලත් දොඩම්, නාරං, හිඹුටු පේර, උගුරැස්ස වගේ පලතුරුවල රසයත් ඈට තවම මතකයි. අප්පච්චිගේ නෑදැයො වැඩි දෙනෙක් හොඳට ගොවිතැන් කළා.අවුරුදු කාලෙට කුඹුරුවල අස්වනු ගෙට ගන්න කොට ගම එකම මගුල් සිරියක් ගත්තා. ලියදිවල දුව පැන ඇවිදල ඇළේ දොළේ බැහැල ඇති තරම් දඟලපු සුන්දරම කෙළිලොල් කාලයක් නිවාඩු කාලෙ.අප්පච්චි පොත පතටම යොමු වෙලා හිටි නිසා ළමයින්ගේ ප්‍රශ්න විසඳුවේ අම්මා. ඒ නිසා ළමා කාලේ ක්ෂණිකලා වඩාත් සමීප වුණේ අම්මට. ඒත් වයසින් මුහුකුරා ගිහින් අධ්‍යාපනයෙන් ඉහළට යන විට ඔවුන් අප්පච්චි වෙත වඩාත් සමීප වුණා. කොතරම් උගත් වුණත් අධ්‍යාපන කටයුත්තකදී අප්පච්චි දරුවන්ගෙ මට්ටමට බැහැල ඔවුන්ට සමීපව කටයුතු කළා.උදේ පාන්දර පාඩම් කරන්න ක්ෂණිකාව ඇහැරවන පියා තේ එකක් හදලා ඈ ළඟටම ගෙනත් දෙනවා. ඒත් වැඩට ඉන්න අය ගමේ ගියාම කුස්සියට ගිහින් උයන්න, රෙදි හෝදන්න ගේ දොර අමදින්න, අප්පච්චිගේ ඇඳුම් මදින්න ඈටත් සහෝදරියන්ටත් නියම වෙලා තිබුණා.මිහිර, විද්‍යාදීප, රසවාහිනී, නවයුගය, ඩේලි නිව්ස්, සහ ඔබ්සවර් වැනි පුවත්පත් රැසක් අප්පච්චි මිලදී ගත්තේ දරුවන්ගේ දැනුම වර්ධනය කරන්න. ඒ කාලෙ ගුවන් විදුලිය හැර වෙනත් විනෝදායන මගක් තිබුණෙ නෑ. ඔවුන් හැම සඳුදාම මුවන්පැලස්ස ඇහුවා.ගුවන් විදුලි සරල ගීත රස වින්දා. අදටත් ඈ හොඳ සිංහල ගීත අහන්න ඉතාම කැමතියි. අප්පච්චි ගමෙන් ඇවිත් ඉංගී‍්‍රසිය ඉගෙන ගත්තෙ ස්වෝත්සාහයෙන්. දරුවන්ටත් හොඳින් ඉංගී‍්‍රසි උගන්වන්න ඔහුට ලොකු වුවමනාවක් තිබුණා. හැම වේලාවෙම දරුවන්ට පොත්පත් අරන් දුන්නා. බැරි දේ කියා දුන්නා. ඔවුන්ගේ තනි නොතනියට ළඟ හිටියා.පාසල් කාලේ ක්ෂණිකා යෙහෙළියන් සමඟ එකතු වී බොහෝ දේ සංවිධානය කළා. විද්‍යා අංශයෙන් උසස් පෙළට සූදානම් වූ ඔවුන් විද්‍යා ප්‍රදර්ශන, වැඩමුළු, කථික තරග වැනි දේ සංවිධානය කළා. ඈ සත්ත්ව විද්‍යාවට අකමැති සතුන් මරන්නටත්, කපන්නටත් වෙන නිසා.උසස් ලෙස විභාගය සමත් වූ ක්ෂණිකා කොළඹ විශ්ව විද්‍යාලෙ විද්‍යා පීඨයට ඇතුළත් වුණේ 1977 දී. විද්‍යාව පිළිබඳ විශේෂ උපාධිය හැදැරූ ඈ 1981 දී උපාධිය ලබා පිට වුණා. 1982 දී පේරාදෙණි විශ්ව විද්‍යාලෙ පශ්චාත් උපාධි ආයතනයට ඇතුළත් වීමට ඇයට ශිෂ්‍යත්වයක් ලැබුණා.පේරාදෙණිය විශ්ව විද්‍යාලෙ නේවාසිකව සිටිමින් ඈ කෘෂිකර්මය පිළිබඳ පශ්චාත් උපාධිය ලබා ගත්තා. 1985 අගදි ඈ ආචාර්ය උපාධිය සඳහා ඉගෙනුම ලබන්නට බෙල්ජියමට ගියා.ලෝකයේ කෙසෙල් වගාව පිළිබඳව සිදු කරන ප්‍රමුඛතම කෙසෙල් පර්යේෂණායතනය සහිත ඒ බෙල්ජියම් විශ්ව විද්‍යාලයෙන් ආචාර්ය උපාධියක් ලබා ගත් ප්‍රථම ආසියාතික විද්‍යාර්ථියා ක්ෂණිකා.බෙල්ජියම් විශ්ව විද්‍යාලෙ ලෝකයේ පළමු පන්තියේ එකක්. ඉගෙනීමට, පර්යේෂණ කටයුතුවලට වගේම ජීවත්වීමටත් ඉතා යහපත් පරිසරයක් එහි තිබුණා.පර්යේෂණායතනයේ තිබූ හරිතාගාරය ලොව හොඳම මට්ටමේ එකක්. ලෝකයේ තිබෙන තරම් කෙසෙල් ප්‍රභේද වගේම පටක රෝපණයෙන් හදා වඩා ගත් නව ප්‍රභේද රාශියක් ඒ හරිතාගාරයේ වවා තිබුණා.ක්ෂණිකා ගේ කාලයෙන් වැඩි කොටසක් ඈ මේ හරිතාගාරයේ ගත කළේ හරිම කැමැත්තෙන්. එහි තිබූ කෙසෙල් ගස්වලට උදේ හවා වතුර දාන්නට ඈ ඉදිරිපත් වුණේ ස්වේච්ඡාවෙන්.නත්තලටවත් නිවාඩු ගන්නෙ නැති නිසා අවුරුද්දෙ 365 දවසෙම කෙසෙල් පැළවලට සාත්තු කරන්න ක්ෂණිකා ඉදිරිපත් වුණා. හැමෝම සතුටු වුණා. කෙසෙල් පර්යේෂණ පිළිබඳ ලෝකයේ අංක එකේ විද්‍යාඥයෙකු වූ ඇගේ මහාචාර්යතුමා ක්ෂණිකාගේ දස්කම් ගැන බොහෝ පැහැදුණා.බෙල්ජියම් විශ්ව විද්‍යාලෙ ගත කළ දෙවැනි වසර අග ක්ෂණිකා ලංකාවට ආවේ මවුපියො ඉදිරිපත් කළ යෝජනාවක් මත යුගදිවියට ඇතුළත් වෙන්නට. යෝජිත විවාහයක් වුණත් පේරාදෙණිය විශ්ව විද්‍යාලෙ පශ්චාත් උපාධි ආයතනයේදී ක්ෂණිකාට මේ කඩවසම් තරුණයා ඇස ගැසී තිබුණා. ඔහු ගාල්ලේ විජය කුමාර හිරිඹුරේගම. 1986 දී විවාහ වෙලා දෙන්නම බෙල්ජියමට ගියේ.උසස් අධ්‍යාපන කටයුතු හමාර කරන්නට. ලෝකයේ හොඳම විද්‍යාඥයන් වෙතින් ලබා ගත් දැනුමෙන් ශ්‍රී ලංකාවට ගැළපෙන, ගොවි ආර්ථිකයට වාසි සලසන, සරු අස්වනු ගෙන දෙන නව කෙසෙල් ප්‍රභේද හඳුනා ගන්නට ක්ෂණිකා දිවා රෑ වෙහෙසී පර්යේෂණ කළා.1989 දී ඔවුන් ලංකාවට ආවේ බෙල්ජියමේ ඉතා හොඳ වැටුපකට උසස් තනතුරු ලැබෙන්නට උදාවූ අවස්ථාව මගහැරලා. 1990 කොළඹ විශ්ව විද්‍යාලයේ උද්භිද විද්‍යා අංශයේ ජ්‍යෙෂ්ඨ කථිකාචාර්යවරියක ලෙස සේවයට එක්වුණු ක්ෂණිකා පටක රෝපණය ඇසුරෙන් ශ්‍රී ලංකාවට සුදුසු නව කෙසෙල් ප්‍රභේද හඳුනා ගන්නට පර්යේෂණ හා කෘෂිකර්ම ප්‍රතිපත්ති ගණනාවක් ඈ හඳුන්වා දුන්නා.ඒ වන විට උද්භිද විද්‍යා අංශයේ පටක රෝපණය පිළිබඳ පාඨමාලා තිබුණේ නෑ. ඒ අංශයේ සේවය කළ ආචාර්ය සෙනෙවිරත්න පටක විද්‍යාව පිළිබඳ උපාධි පාඨමාලා සකස් කිරීමේ වගකීම ක්ෂණිකාට පැවැරුවා.ඒ අනුව පළමු වරට පටක රෝපණය පිළිබඳ පශ්චාත් උපාධි පාඨමාලාවක් සකස් කිරීමට ඇයට හැකිවුණා. පර්යේෂණ කටයුතු සඳහා බෙල්ජියමෙන් උගත් විශ්ව විද්‍යාලයත් මහාචාර්යවරයාත්, ජර්මනියත් මූල්‍යාධාර සැපැයුවා. ඒ අධාර මඟින් අංශයට පරිගණක යන්ත්‍ර, පොත් පත් වගේම පර්යේෂණ ආධාරත් ලබා ගත්තා.මහවැලි පර්යේෂණායතනය හා සම්බන්ධ වී වලවේ ප්‍රදේශයේ කෙසෙල් ගොවීන්ට නව ශාඛ ප්‍රභේද හඳුන්වා දුන්නා. මහවැලියේ වැඩ කළ පියතිලක මහත්තය මේ වැඩසටහනට ලොකු සහයක් දුන්න, එවකට කෘෂිකර්ම නියෝජ්‍ය ඇමැතිව සිටි චමල් රාජපක්ෂ මහත්තයා මෙම ව්‍යාපෘති ගමේ ගොවීන්ට හඳුන්වා දෙන්න විශාල සහයක් දුන්නා.මෙම පර්යේෂණ සඳහා ගොවීන් හමු වී ඔවුන් දැනුවත් කොට දැනුම බෙදා දීමේ දුෂ්කරතා මගහැරෙන්නේ ඔවුන් එමඟින් ලබන ආර්ථික සංවර්ධනය පිළිබඳ ඈ තුළ ජනිත වන සතුටින්.1996 දෙසැම්බර් මාසෙ උද්භිද විද්‍යා අංශයේ සහය මහාචාර්ය ධුරයට පත් වූ ක්ෂණිකා වසර 2000 නව සහශ්‍රකයේදී මහාචාර්යවරියක් බවට පත් වුණා. ඒ වන විට ඈ උද්භිද විද්‍යා ක්ෂේත්‍රය අලලා පර්යේෂණ ග්‍රන්ථ හතළිහක් හා උසස් පෙළ සිසුන් ගේ දැනුම වැඩීමට “ශාඛ සෛල හා පටක රෝපණය” පිළිබඳ පොත් දෙකකුත් ලියා තිබුණා.කුළුදුල් පුත් යසිත් උපන්නේ 1990 දී කොළඹ රාජකීය විද්‍යාලයෙන් උගත් යසිත් නීති අංශයෙන් උසස් අධ්‍යාපනය ලබන්නට සූදානම් වෙනවා. 1994 දී උපන් කනිටු පුත් චමිත් රාජකීය විද්‍යාලයේ ඉගෙනුම ලබනවා.කොළඹ විශ්ව විද්‍යාලයේ මානව සම්පත් සංවර්ධන ආයතනයේ අධ්‍යක්ෂවරයා ලෙස සැමියා ආචාර්ය විජයකුමාර හිරිඹුරේගම මහතා කටයුතු කරනවා.2007 වසරේදීී කොළඹ විශ්ව විද්‍යාලෙ උපකුලපති තනතුරට පත්වූ මහාචාර්යතුමියට ඇමරිකා රජයේ ආරාධනාව මත විශ්ව විද්‍යාල පරිපාලනය පිළිබඳ විශේෂ පුහුණුවක් ලබන්නට අවස්ථාව උදා වුණා. ඒ දැනුම අපේ රටේ විශ්ව විද්‍යාලයක පරිපාලනය සඳහා ගැලපෙන පරිදි සකස් කරගැනීමේ අවබෝධයක් ලැබුණා.මාතෘ දයාවෙන් යුතුව ශිෂ්‍ය ප්‍රශ්න විමසා බලන ඈ හැම විටම ඔවුන්ට සවන් දෙනවා. දේශපාලනය සඳහා සිසුන්ට ඇති අයිතියට ගරු කරන ඈ රටේ පොදු දේපළට හානිවන හෝ පුද්ගලයන්ට හානි වන ආකාරයේ ක්‍රියාමාර්ගවල යෙදෙන්නට සිසුන්ට ඉඩ දෙන්නේ නෑ. සිය දුරකථන අංකය පොදුවේ සෑම ශිෂ්‍ය ශිෂ්‍යාවකටම ලබා දී ඇති උපකුලපතිනිය සෘජුවම ඔවුන්ගේ ප්‍රශ්නවලට සවන් දෙනවා.දුරස්ථ අධ්‍යාපන ක්‍රමය යටතේ චමල් රාජපක්ෂ ඇමැතිවරයාගේ අනුග්‍රහය මත හම්බන්තොට වැලිගත්ත ප්‍රදේශයේ කෘෂි තාක්ෂණික හා ප්‍රජා සේවා මධ්‍යස්ථානයක් ඇති කිරීමට කොළඹ විශ්ව විද්‍යාලය ඉදිරිපත් වුණේ මහාචාර්යතුමිය ගේ මූලිකත්වයෙන්.විශ්ව විද්‍යාලයට විශේෂ ආදායමක් නොලැබුණත් ඒ වැඩසටහන මඟින් ලංකාවේ ඕනෑම තැනක ගොවි මහත්වරුන්ගේ දැනුම වර්ධනය කරගන්නටත්, කෘෂි ගැටලු සඳහා පරිගණකය ආශ්‍රයෙන් ක්ෂණිකව පිළිතුරු සපයා දෙන්නටත් අවස්ථාව සැලසී තිබීම ඈට මහත් සතුටක්.2000 වසරේ අධ්‍යාපන ක්ෂේත්‍රයේ විශිෂ්ටතම කාන්තාවට හිමි සම්මානය දිනා ගත් මහාචාර්යතුමිය 2005 වසරේ ජාතික විද්‍යා හා තාක්ෂණ සම්මානයෙන් පිදුම් ලැබුවා.2007 වසරේදී විද්‍යා පර්යේෂණ සඳහා ඉන්දියානු රජයේ අධ්‍යාපන ක්ෂේත්‍රයෙන් පුදනු ලබන ආර්යහාතා අන්තර්ජාතික සම්මානයෙන් පුදනු ලැබූ ඈ 2009 වසරේදී මෙරට අධ්‍යාපන ක්ෂේත්‍රයේ විශිෂ්ටතම කාන්තාවට හිමි සම්මානයෙන් ද පුදනු ලැබුවා.සම්මාන උපාධි ගෞරව නම්බු නාම කොතෙක් ලැබුණත් ඉතා සරල චාම් දිවිපෙවෙතක් ගත කරන මහාචාර්යතුමිය ජීවිතේ ඈ කරා එල්ල වෙන ප්‍රශ්න, අභියෝග හමුවේ නොසැලී සිටින්නේ කිත් යසස්, ලාභ අලාභ කොයි දේත් උපේක්ෂාවෙන් මැදිහත් සිතින් ඉවසා දරාගන්නට පුංචි කාලෙ පටන්ම ඈ ලැබූ පුහුණුව නිසයි.සාගරිකා දිසානායක ජයසිංහඡායාරූප – විමල් කරුණාතිලක</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>20</day>
    </date>
    <link>http://www.silumina.lk/2010/06/20/_art.asp?fn=aj1006201</link>
    <topic>දුගී බව තුරන් කරන කෙයාර් වැඩසටහන ව්‍යාපාරික ප්‍රජාවගේ සහාය</topic>
    <author/>
    <content>දුගී බව තුරන් කරන කෙයාර් වැඩසටහන ව්‍යාපාරික ප්‍රජාවගේ සහායකෙයාර් ඉන්ටර්නැෂනල් ශ්‍රී ලංකා ආයතනය ‘ තුලනාත්මක වර්ධනය - එය සැබෑවක් කරගැනීම’ යන තේමාව යටතේ එක් දින වැඩමුළුවක් පසුගියදා පැවැත්වීය.එහි අරමුණ වූයේ, කෙයාර් ඉන්ටර්නැෂනල් ශ්‍රී ලංකා සහ පෞද්ගලික අංශය සමඟ සබඳතා ගොඩනඟා ගැනීමට ඇති හැකියාවත් එමඟින් මෙරට සමාජය තුළ පවත්නා දුගී බව, සමාජීය වෙනස්කම් ආදී මානුෂීය කාරණා මඟින් මතුවන සංකීර්ණ සමාජ ප්‍රශ්න විසඳා ගැනීමට ඇති හැකියාවන් පැහැදිලි කිරීමයි.ශ්‍රී ලංකා කෙයාර් ඉන්ටර්නැෂනල් හි මෙරට අධ්‍යක්ෂ මයිකල් රිවෝල්ඩ් සමාරම්භක කතාව පවත්වමින්.මෙම අවස්ථාව සඳහා කෙයාර් හි බංග්ලාදේශ, ඉන්දියා, එක්සත් රාජධානිය, එක්සත් ජනපදය මෙන් ම ශ්‍රී ලංකා නියෝජිතයෝ ද සහභාගි වූහ.එසේම මෙරට ප්‍රමුඛ පෙළේ පෞද්ගලික ආයතන 30 ක් නියෝජනය කරමින් ව්‍යවසායකයන් පිරිසක් ද මෙරටට ආධාර දෙන ආයතන 7 ක නියෝජිතයෝ ද වැඩමුළුව නියෝජනය කළහ.සමාරම්භක දේශනය පවත්වමින් කෙයාර් ඉන්ටර්නැෂනල් හි මෙරට අධ්‍යක්ෂ මයිකල් රිවෝල්ඩ්, කෙයාර් නිරතුරුව අවධානය යොමු කරන දුගී බව හා වෙන්කොට සැලකීමේ ගැටලුවලට විසඳුම් සෙවීමේ දී කෙයාර් ආයතනය සහ පෞද්ගලික අංශය සම්බන්ධවීමේ වැදගත්කම පෙන්වා දුන්නේ ය.සිය අත්දැකීම්වලට අනුව කෙයාර් ආයතනය සෙසු රටවලදී ද රාජ්‍ය මෙන් ම පෞද්ගලික අංශය ද සමඟ එක්ව ක්‍රියා කිරීම නිසා සාර්ථකත්වයට පත් වූ බව පැහැදිලි කළ ඒ මහතා ශ්‍රී ලංකාවට ද එය පොදු බව කීය.කෙයාර් ශ්‍රී ලංකා හි වැඩසටහන් අධ්‍යක්ෂ සුසිල් ලියනආරච්චි ප්‍රකාශ කළේ ශශ්‍රී ලංකාවේ කෙයාර් හි අරමුණ වන්නේ පෞද්ගලික අංශය සමඟ සබඳතාවයන් ගොඩනඟා ගනිමින් ප්‍රධාන ව්‍යාපාරික ක්‍රියාවලියේ ප්‍රතිඵලයන් ජනතාව වෙත ලබාදීම බවයි.ඒ සඳහා ජනතාවත්, කෙයාර් ආයතනයත් මෙරට ව්‍යාපාරික ප්‍රජාවත් අතර සබඳතාවයේ වැදගත්කම ද අවධාරණය කෙරිණ.පෞද්ගලික අංශය නියෝජනය කරමින්, බ්‍රැන්ඩික්ස් ලංකා ආයතනයේ සමාජ සත්කාරක සේවා අංශ ප්‍රධානී අනුෂා අලස්, එතිකල් ටී. පාර්ට්නර්ෂිප් හි කලාපීය කළමනාකරු, දුෂී පෙරේරා - කාගිල්ස් සිලෝන් ලිමිටඩ් හි උපායමාර්ගික සැලසුම් අධ්‍යක්ෂ ජග්දීස් කට්යැල් - හේලීස් සමාගමේ විධායක අධ්‍යක්ෂ රිස්වි සහීඩ් මහත්වරු ද සහභාගි වූහ. </content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>20</day>
    </date>
    <link>http://www.silumina.lk/2010/06/20/_art.asp?fn=aj1006202</link>
    <topic>එයාර්ටෙල් නැඟෙනහිරට</topic>
    <author/>
    <content>එයාර්ටෙල් නැඟෙනහිරටඑයාටෙල් තම සේවා අම්පාර, කල්මුනේ, මඩකලපුව හා ත්‍රිකුණාමලය යන නගර වෙත ව්‍යාප්ත කරමින් දිවයිනේ ප්‍රවේශ විය හැකි ජනගහනය අතරින් 70% ක් සඳහා සේවා සපයනු ලබයි.නැෙඟනහිර පළාත වෙත තම සේවා හඳුන්වාදීම පිළිබඳව අදහස් දැක්වූ භාර්තී එයාර්ටෙල් ලංකා ප්‍රධාන විධායක නිලධාරිනී අමලි නානායක්කාර මහත්මිය මෙසේ සඳහන් කළා ය.“නැෙඟනහිර පළාතේ ජනතාවට සේවා සැපයීමට අවස්ථාවක් ලැබීම පිළිබඳව සහ එහි සංවර්ධනය සඳහා දායකත්වයක් සැපයීමට හැකිවීම පිළිබඳව අපි සතුටට පත්වෙනවා.මෙය වැඩි ශ්‍රී ලාංකිකයින් පිරිසකට මෙම වෙළෙඳ පොළ වෙත ප්‍රවේශවීමේ හැකියාවක් ඇති කිරීමට සහ ඔවුන්ට දකුණු ආසියානු කලාපය තුළ මේ වනවිට මිලියන 140 කට ආසන්න පාරිභෝගිකයින් පිරිසක් අත්විඳිනු ලබන අපේ සේවාවන්හි ප්‍රතිලාභ අත්විඳීමට අවස්ථාවක් සැලසීම සඳහා එයාර්ටෙල් විසින් දරනු ලබන උත්සාහයක්.”නැඟෙනහිර සියලු දිස්ත්‍රික්කයන් තුළ තම සේවාව ලබාදීමට එයාර්ටෙල් එහි පිහිටි වෙළෙඳ මධ්‍යස්ථාන 2000 කට සැපයුම් කටයුතු කිරීම සඳහා ම ‘එයාර්ටෙල් ස්ටෝර්ස්’ 4 ක් ද අලුතින් විවෘත කරන ලදී. මේ අනුව දිවයින පුරා සමස්ත වෙළෙඳ මධ්‍යස්ථාන ශක්තිය 18,000 ද ඉක්ම ගොස් තිබේ.නව සේවාව ඇරැඹීම වෙනුවෙන් එයාර්ටෙල් නැඟෙනහිර ජනතාව වෙනුවෙන් ම නව නිපැයුම් හා සේවා පෙළක් ද, ආකර්ෂණීය ධ්ච්ච් සහ දේශීය ඇමතුම් ගාස්තු පැකේජ ද, හඳුන්වා දී තිබේ.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>20</day>
    </date>
    <link>http://www.silumina.lk/2010/06/20/_art.asp?fn=aj1006203</link>
    <topic>මහජන බැංකු උතුරේ ශාඛා රැසකට නවීන තාක්ෂණික පහසුකම්</topic>
    <author/>
    <content>මහජන බැංකු උතුරේ ශාඛා රැසකට නවීන තාක්ෂණික පහසුකම්මාන්කුලම්, කිලිනොච්චි හා පරන්තන්හි පිහිටුවා තිබූ මහජන බැංකු ශාඛා නව තාක්ෂණික පහසුකම් සහිතව වඩාත් සුව පහසු පරිශ්‍ර වෙත ස්ථාපිත කිරීම පසුගියදා සිදු කෙරිණි.මහජන බැංකු, කිලිනොච්චි ශාඛාව විවෘත කිරීමට පැමිණි ආරාධිතයන් පිළිගනු ලැබූ අයුරු. මහ බැංකු අධිපති අජිත් නිවාඩ් කබ්රාල්, මහජන බැංකුවේ සභාපති ඩබ්ලිව්. කරුණාජීව, ප්‍රධාන විධායක නිලධාරි සාමාන්‍යාධිකාරි පී.වී. පතිරණ, උතුරු කලාප සහකාර සාමාන්‍යාධිකාරි ටී.කේ. ආනන්දරාජා මහත්වරු ද මෙහි වෙති.මහජන බැංකුවේ නව පරිශ්‍ර විවෘත කරමින් අදහස් දැක්වූ මහ බැංකු අධිපති අජිත් නිවාඩ් කබ්රාල් මහතා, බැංකුවකින් සිදු කරනුයේ ප්‍රදේශයේ ජනතාවගෙන් තැන්පත් ඒකරාශි කර එම ප්‍රදේශයේ ජනතාවගේ ජීවන තත්ත්වය සහ ආර්ථිකය ඉහළ නැංවීම සඳහා ස්වයං රැකියා විවිධ කර්මාන්ත හා ව්‍යාපාර ඇරඹීම සහ වර්ධනය කිරීමට අවශ්‍ය මූල්‍ය පහසුකම් සැලසීම බව පැවසීය.පසුගිය දශක 3 පුරා උතුරේ පැවති යුදමය වාතාවරණය තුළ මහජන බැංකුව නොසැලී එහි ජනතාවට අඛණ්ඩව බැංකු පහසුකම් සැපයීම පැසසිය යුතුයි. දැනට උතුරු ප්‍රදේශයේ මහජන බැංකු ශාඛා 20 ක් සහ සේවා මධ්‍යස්ථාන 14 ක් පවත්වාගෙන යනවා.සියලු තාක්ෂණික පහසුකම් සහිත සුව පහසු පරිශ්‍ර තුළ විවෘත කෙරෙන පරන්තන්, කිලිනොච්චි, මාන්කුලම් ශාඛා වලින් ප්‍රදේශයේ ජනතාවට වඩාත් කඩිනමින් අවශ්‍ය ණය පහසුකම් මෙන් ම බැංකු සේවා ද සලසනු ඇතැයි අපේක්ෂා කරනවා යැයි ද ඒ මහතා කීය.පරන්තන්, කිලිනොච්චි හා මාන්කුලම් යන ශාඛා පරිගණක පහසුකම් වලින් යුතු අතර කේන්ද්‍රීය බැංකු පද්ධතිය තුළ මහජන බැංකුවේ අනෙකුත් ශාඛා හා ජාල ගත කර ඇත.මීට අමතරව කිලිනොච්චි හා පරන්තන් ශාඛාවල පැය 24 පුරා ක්‍රියාත්මක ටෙලර් පහසුකම් ද සපයා තිබේ. </content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>20</day>
    </date>
    <link>http://www.silumina.lk/2010/06/20/_art.asp?fn=aj1006204</link>
    <topic>ගැමිදිරියට මානව සම්පත් කළමනාකරණ සම්මානය</topic>
    <author/>
    <content>ගැමිදිරියට මානව සම්පත් කළමනාකරණ සම්මානය කාර්ය සාධන කළමනාකරණ ක්ෂේත්‍රය තුළ ලබාගත් ප්‍රගතිය වෙනුවෙන් 2010 ජාතික මානව සම්පත් කළමනාකරණ විශිෂ්ටතා සම්මානය ගැමිදිරිය ව්‍යාපෘතිය සඳහා පිරිනැමිණි.ශ්‍රී ලංකා පිරිස් කළමනාකරණ ආයතනය සංවිධානය කළ මේ සම්මාන උලෙළේදී අතිරේක ව්‍යාපෘති අධ්‍යක්ෂ ජගත් කරුණාතිලක මහතා එම සම්මානය ලබාගත් අවස්ථාව.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>20</day>
    </date>
    <link>http://www.silumina.lk/2010/06/20/_art.asp?fn=aj1006205</link>
    <topic>වර්ටූසා සමාගමෙන් පරිසර හිතකාමී ව්‍යාපෘති</topic>
    <author/>
    <content>වර්ටූසා සමාගමෙන් පරිසර හිතකාමී ව්‍යාපෘතිවර්ටූසා සමාගම යහපත් පාරිසරික බලපෑම් ඇති කෙරෙන අන්දමේ පරිසර ව්‍යාපෘති රැසක් ක්‍රියාවට නංවයි.ඔරායන් තොරතුරු තාක්ෂණ පරිශ්‍රයේදී පසුගියදා පැවැත්වූ වර්ටූසා පරිසර දිනය පාරිසරික දැනුවත් කිරීමේ සැසිවාරයන් හා විවිධ සංවිධානයන් මගින් ඉදිරිපත් කරන ලද පරිසර හිතකාමී භාණ්ඩ හා සේවා ප්‍රදර්ශනයන්ගෙන් සමන්විත විය.වර්ටූසා ශ්‍රී ලංකාහි උප සභාපති සහ සාමාන්‍යාධිකාරි මධූ රත්නායක මහතා මේ පිළිබඳව මෙසේ සිය අදහස් දැක්වීය.පාරිසරික තිරසාරභාවය පවත්වා ගෙන යාම සඳහා ව්‍යාපාරයන් විසින් දැවැන්ත කාර්ය භාරයක් ඉටුකළ යුතු වෙනවා.වර්ටූසා හි අපගේ ආයතනික වටිනාකම් අතර පාරිසරික වගකීම් සහගත බව ප්‍රධාන තැනක් ගන්නවා.අප පරිසරය හා සමාජය කෙරෙහි යහපත් බලපෑම් ඇති කිරීමේ අරමුණින් යුතුව පරිසර හිතකාමී ව්‍යාපෘති රැසක් ක්‍රියාත්මක කොට තිබෙනවා.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>20</day>
    </date>
    <link>http://www.silumina.lk/2010/06/20/_art.asp?fn=aj1006206</link>
    <topic>ගාල්ල ලීසිං පොළේදී මරුටි කාරයට ඉහළ ඉල්ලුමක්</topic>
    <author/>
    <content>ගාල්ල ලීසිං පොළේදී මරුටි කාරයට ඉහළ ඉල්ලුමක්ගාල්ල ‘සමනල’ ක්‍රීඩාංගණයේ පසුගියදා පැවති HNB රථ වාහන ලීසිං පොළ මෝටර් රථ ගෙන්වා බෙදා හරින ආයතන රැසක් සහභාගි විය. ගාල්ල, මාතර මෙන් ම ඒ අවට ප්‍රදේශවල වාහනයක් මිලදී ගැනීමට බලාපොරොත්තුවෙන් සිටි ජනතාවට මෙය ඉමහත් අස්වැසිල්ලක් විය.මෙහිදී ඇසෝසියේටඩ් මෝටර් වේස් සමාගම විසින් සුසුකි මරුටි මෝටර් රථ ප්‍රදර්ශනය කර තිබූ ස්ථානයට විශාල ගනුදෙනුකරුවන් ප්‍රමාණයක් එක්රොක් වූයේ දැනට පාවිච්චි කරන සුසුකි මරුටි රථයට නොමිලේ වටිනාකම් වාර්තාවක් ලබා ගන්නට මෙන් ම AMWසමාගම සමඟ එම වාහන හුවමාරුකර අලුත්ම සුසුකි මරුටි රථ ලබාගන්නට ද හැකියාවක් තිබූ නිසා ය.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>20</day>
    </date>
    <link>http://www.silumina.lk/2010/06/20/_art.asp?fn=aj1006207</link>
    <topic>තොරතුරු හා සන්නිවේදන තාක්‍ෂණ ප්‍රදර්ශනය ඉන්ෆොටෙල් 2010 කොළඹදී</topic>
    <author/>
    <content>තොරතුරු හා සන්නිවේදන තාක්‍ෂණ ප්‍රදර්ශනය ඉන්ෆොටෙල් 2010 කොළඹදීශ්‍රී ලංකා තොරතුරු තාක්‍ෂණ කර්මාන්ත මණ්ඩලය සංවිධානය කරන ශ්‍රී ලංකාවේ ප්‍රධානතම තොරතුරු හා සන්නිවේදන තාක්‍ෂණ ප්‍රදර්ශනය “ඉන්ෆොටෙල් - 2010” සැප්තැම්බර් 30 සිට ඔක්තෝබර් 04 වෙනි දින දක්වා බණ්ඩාරනායක අනුස්මරණ ජාත්‍යන්තර සම්මන්ත්‍රණ ශාලාවේදී පැවැත්වේ.2010 තොරතුරු තාක්‍ෂණ සතිය තුළදී සංවිධානය කරන මෙම ප්‍රදර්ශනයට සමගාමීව තවත් වැඩසටහන් රාශියක් ද ක්‍රියාවට නැංවෙයි.මණ්ඩලයේ සභාපති ගෝවින්ද් නන්ග්‍රානි මහතා ප්‍රකාශ කළේ, මෙවර තේමාව ආර්ථික සංවර්ධනයේ නව පිටුවක් පෙරළීමට සූදානම්ව සිටින ශ්‍රී ලංකා ආර්ථිකය ගොඩ නැගීමට, තොරතුරු තාක්‍ෂණයට ඉටු කළ හැකි වැඩ කොටස මූර්තිමත් කරන බවයි.ශ්‍රී ලංකාවේ සහ අසල්වැසි දකුණු ආසියානු කලාපයේ ආයෝජකයන්ට ශ්‍රී‍්‍ර ලංකාවේ නව සංවර්ධන සහ ආයෝජන අවස්ථා ගවේෂණය කිරීමට හා උපයෝගී කොට ගැනීමට මේ මගින් පදනමක් ලබාදෙන බව ඔහු ප්‍රකාශ කළේය.මෙම වර්ෂයේ ඉන්ෆොටෙල් 2010 ප්‍රදර්ශනයේ විශේෂත්වය නම් සහභාගිත්වයට දිරිදෙන නොයෙකුත් නව අංග හඳුන්වා දී ඇති අතර ආර්ථික වර්ධනය හා සංවර්ධනයට සම්බන්ධ තොරතුරු සන්නිවේදන තාක්‍ෂණ දැනුම බෙදා ගැනීම හා හුවමාරු කර ගැනීමේ අවස්ථා පුළුල් කිරීම යයි ඉන්ෆොටෙල් ලංකා සමාගමේ සභාපති ආචාර්ය රුවන් වීරසිංහ ප්‍රකාශ කළේය.තොරතුරු සන්නිවේදන තාක්‍ෂණ සතිය තුළදී ක්‍රියාත්මක වැඩසටහන් අතරේ ආයතන ප්‍රධානීන්ගේ හමුවක්, පා ගමනක් සහ බස්නාහිර පළාතේ පාසල් සිසුන් 10,000 ක් පමණ සහභාගී වන ශිෂ්‍ය දිනය හා වෘත්තීය මාර්ගෝපදේශකත්වය ලබාදෙන සමුළුවක් අයත්ය. මේ හැරුණු විට ඉන්ෆොටෙල් සමුළුව සහ තරුණ පරිගණක විද්‍යාඥ තිළිණ ප්‍රදානය ද පැවැත්වේ.ඉන්ෆොටෙල් තිළිණ ප්‍රදානය උත්කර්ෂවත් අයුරින් ඔක්තෝබර් 03 දින රාත්‍රියේදී පැවැත්වේ. මෙහිදී ලැබෙන මුදලින් කොටසක් උතුරු නැඟෙනහිර තරුණයන්ට පරිගණක පුහුණුව සඳහා අවශ්‍ය යටිතල පහසුකම් ලබාදීමට යෙදවේ.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>20</day>
    </date>
    <link>http://www.silumina.lk/2010/06/20/_art.asp?fn=aj1006208</link>
    <topic>සේජ් මෘදුකාංග යාපනයටත්</topic>
    <author/>
    <content>සේජ් මෘදුකාංග යාපනයටත්ශ්‍රී ලංකාවේ “සේජ්” මෘදුකාංග සඳහා ප්‍රමුඛ ව්‍යාපාර සහකරු වන “පර්ෆෙක්ට් බිස්නස් සොලූෂන් සර්විසස්” පෞද්ගලික සමාගමේ පළමු ප්‍රාදේශීය ශාඛාව යාපනයේ මහ වීදියේ පුංචි බසාර් පාරේදී විවෘත කෙරෙණි.කළමනාකාර අධ්‍යක්‍ෂ මධුර ගමනායක මහතා විසින් යාපනය ශාඛාව විවෘත කරනු ලැබූ අවස්ථාව. නියෝජ්‍ය සාමාන්‍යාධිකාරි සිංහ දිසානායක මහතා ද මෙහි වෙයි.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>20</day>
    </date>
    <link>http://www.silumina.lk/2010/06/20/_art.asp?fn=aj1006209</link>
    <topic>අයිෆා සේවා සැපයුම් මෙහෙයුමට එයිට්කින් ස්පෙන්ස් මුල්‍ය අනුග්‍රහය</topic>
    <author/>
    <content>අයිෆා සේවා සැපයුම් මෙහෙයුමට එයිට්කින් ස්පෙන්ස් මුල්‍ය අනුග්‍රහයඅයිෆා සිනමා සම්මාන උලෙළ, ක්‍රිකට් තරගය සහ විලාසිතා දැක්ම සඳහා ටොන් 75 ක් බර උපකරණ ගුවන් මගින්ද, තවත් බහලුම් 16 ක් නැව් මගින්ද මෙරටට ගෙන්වීය. එම සමස්ත මෙහෙයුම් සඳහා පූර්ණ අනුග්‍රහය දක්වනු ලැබුවේ එයිට්කින් ස්පෙන්ස් සමූහය විසිනි.අයිෆා සම්මාන උලෙළ සඳහා මෙරටට ගෙන්වූ උපාංග අතරට වේදිකා, අලෝකකරණ සහ ශ්‍රව්‍ය උපකරණ, එල්.ඊ.ඩී. තිර, බොලිවුඩ් තරු සහභාගි වන ක්‍රිකට් තරග සඳහා ක්‍රීඩා භාණ්ඩ ද ඇතුළත් විය.ඉතා ඉක්මනින් මෙරටට ගෙන්වීමට අවශ්‍ය වූ මෙම උපකරණ විශේෂ ගුවන් යානයක් මගින් ලක්සම්බර්ග් සිට කොළඹට ප්‍රවාහනය කිරීම සඳහා සංවිධායකයෝ පියවර ගත්හ. කොළඹට ගෙන්වන ලද මෙම උපාංග නැවත ඉන්දියාවට ප්‍රවාහනය කිරීම සඳහා සංවිධායකයෝ පියවර ගත්හ.කොළඹට ගෙන්වන ලද මෙම උපාංග නැවත ඉන්දියාවට ගෙනයාම ද මෙම සැපයුම් සේවා මෙහෙයුමට ඇතුළත් විය. අයිෆා සම්මාන උළෙල සඳහා සැපයුම් සේවා අනුග්‍රාහකයා ලෙස තේරීපත් වූ එයිට්කින් ස්පෙන්ස් සමාගම සියලු සැපයුම් සේවා මුල්‍ය දායකත්වය සැපයූ බව එයිට්කින් ස්පෙන්ස් ෂිපින් සමාගමේ සහකාර උප සභාපති කාවන් අලුවිහාරේ මහතා කීය.”මෙය ශීඝ්‍රගාමී මෙහෙයුමක් ලෙස හඳුන්වන්න පුළුවන්. සතියක් ඇතුළත ගුවන් මගින් ගෙන ආ බහාලුම් තොගයත්, නැව් මගින්ගෙන ආ බහාලුම් තොග 8 ත්මෙහෙය වන්න අපට සිදුවුණා.” යැයි ද ඒ මහතා කීය.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>20</day>
    </date>
    <link>http://www.silumina.lk/2010/06/20/_art.asp?fn=aj10062010</link>
    <topic>ඩෙටොල් අඩසියවස සමරයි</topic>
    <author/>
    <content>ඩෙටොල් අඩසියවස සමරයිලෝකයේ සෞඛ්‍ය හා සනීපාරක්ෂක නිෂ්පාදන අතර ප්‍රමුඛයකු වන ඩෙටොල් ශ්‍රී ලංකාවේ අඩසියවස සමරයි.“ශ්‍රී ලංකාවේ සෑම නිවසකම සෞඛ්‍ය හා සනීපාරක්ෂාව සපයමින් කරනු ලැබූ සේවයත් සෑම වර්ෂයකම සෞඛ්‍ය අමාත්‍යංශය හා අනෙකුත් ආයතන සමඟ සිදුකළ ව්‍යාපෘතීන් මඟින් ශ්‍රී ලාංකිකයන්ගේ සෞඛ්‍ය තත්ත්වය නඟා සිටුවීම සඳහා අප විසින් කරනු ලැබූ සේවාව අති මහත්.” රෙකිට් බෙන්කිසර් සමාගමේ කළමනාකාර අධ්‍යක්ෂ රියාසූල් චවුද්රි මහතා කියයි.ඩෙටොල් සංවත්සරය ගැන මාධ්‍යයට දැනුම් දෙන හමුවේදී පිළිකා රෝහලේ අධ්‍යක්ෂ වෛද්‍ය එස්. යෝගනාදන් කතා කරයි. සෞඛ්‍ය නියෝජ්‍ය ඇමැති මහින්ද අමරවීර මහතා සහ රෙකිට් බෙන්කිසර් ජ්‍යෙෂ්ඨ කළමනාකාරිත්වය මෙහි වෙයි.“ශ්‍රී ලාංකීය මවුවරුන්ට අපගේ ස්තූතියි හා ප්‍රණාමය පුද කළ යුතුයි. සෑම පවුලකම මුල්ගල බඳු එම මවුවරු තම පවුලේ ආරක්ෂාව පිළිබඳ සොයා බලන ප්‍රධානතම සාධකය බවට පත්ව තිබෙනවා.” රෙකිට් බෙන්කිසර් සමාගමේ අලෙවි අධ්‍යක්ෂ සකාරියා අහමඩ් මහතා කීවේය.“පසුගිය කාල වකවානුව තුළ ඩෙටෝල් විසින් ඉදිරිපත් කෙරූ වැඩසටහන් මාලාවක් ඇත. රට පුරා පැවැත්වූ පාසල් දරුවන් හා මහජනතාව දැනුවත් කිරීමේ වැඩසටහන් අතිශය සාර්ථක වුණා.” යැයි ඩෙටොල් ජ්‍යෙෂ්ඨ සන්නාම කළමනාකාරිනි ෂමීනා පල්ලෙයි මෙනෙවිය කියයි.“මෙම වසරේ සිට මෙම ව්‍යාපෘතිය තවදුරටත් ඉදිරියට කරගෙන යාමට බලාපොරොත්තු වන්නේ ලංකාව පුරා ආරෝග්‍ය ශාලා වලින් මවුවරු විශාල සංඛ්‍යාවක් ;තීරා ගැනීම හා ආරෝග්‍ය ශාලා නවීකරණය කිරීමයි.දැනටමත් යාපනය ශික්ෂණ රෝහල, කොළඹ ලේඩි රිජ්වේ ළමා රෝහල සහ පිළිකා රෝහලේ නවීකරණ කටයුතු ආරම්භ කර ඇති බව“ පල්ලෙයි මෙනෙවිය වැඩි දුරටත් කීවාය.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>20</day>
    </date>
    <link>http://www.silumina.lk/2010/06/20/_art.asp?fn=aj10062011</link>
    <topic>ETI ශාඛා ජාලයට අලුත් මධ්‍යස්ථාන 3ක්</topic>
    <author/>
    <content>ETI ශාඛා ජාලයට අලුත් මධ්‍යස්ථාන 3ක්ETI ශාඛා ජාලය පුළුල් කරමින් කඩුවෙල, ඇඹිලිපිටිය, ගාල්ල නගරවල නව උගස් මධ්‍යස්ථාන 3 ක් පිහිටුවයි. ඒ අනුව ETI උගස් මධ්‍යස්ථාන ගණන 44 දක්වා වැඩි වූ අතර ලීසිං මධ්‍යස්ථාන 7 ක් ද සමාගම සතුවේ.අභිනවයෙන් ඇරඹි මේ උගස් මධ්‍යස්ථාන නවීන පහසුකම් මෙන් ම නවීන මෙවලම්වලින් ද යුක්ත වේ. මෙම මධ්‍යස්ථාන සියල්ලක් ම ස්ථානගත කොට ඇත්තේ කාටත් උපරිම පහසුව හා කඩිනම් බව සලසන නගර මධ්‍යයේ ය.මීට අමතරව ETI හි සියලු ශාඛා හා එහි ක්‍රියාකාරකම් සුපිරි පරිගණක ජාලයකට සම්බන්ධ කොට තිබේ.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>20</day>
    </date>
    <link>http://www.silumina.lk/2010/06/20/_art.asp?fn=aj10062012</link>
    <topic>ETI ශාඛා ජාලයට අලුත් මධ්‍යස්ථාන 3ක්</topic>
    <author/>
    <content>ETI ශාඛා ජාලයට අලුත් මධ්‍යස්ථාන 3ක්දියවැඩියා ආරක්ෂණ වැඩපිළිවෙළ සමඟින් PC Pharma ආයතනය ග්ලූකෝමීටර් උපකරණ රැසක් රජයේ සහ පෞද්ගලික රෝහල් වෙත ලබා දෙන ලදී.මෙම නිෂ්පාදනයන්හි විකාශනය සහ ප්‍රතිකාර පිළිවෙත්හි සිදු වූ සංවර්ධනය සමඟින් දිවයින පුරා ළමා විශේෂඥ වෛද්‍ය ඒකකවල භාවිතය සඳහා පසුගියදා PC Pharma ආයතනය Rheamed ග්ලූකෝමීටර් 100 ක් නොබෙදා ප්‍රදානය කෙළේය.PC Pharma පුද්ගලික සමාගමෙහි සාමාන්‍යාධිකාරී ඩිල්ෂාඩ් ඉක්‍රම් මහතා ප්‍රකාශ කළේ, “Rheamed ග්ලූකෝමීටරය, ළදරුවන් සහ වැඩිහිටියන් දෙපාර්ශවයම සඳහා භාවිතයට වඩා ඵලදායී සහ ජීව්‍යමය ක්‍රමයක් බව ඔප්පු කර තිබෙනවා.අලුත උපන් ළදරුවන්ගේ මෙන්ම නිතර රුධිරයේ සීනි මට්ටම වෙනස් වන ළමුන් සඳහා භාවිත කළ හැකි මේ ග්ලූකෝමීටරයෙන් ඉතාම පුංචි ලේ සාම්පලයක් තත්පර 10 ක් වැනි අඩු කාලසීමාවකදී ඉහළ නිරවද්‍යතාවකින් පරීක්ෂා කරගන්න පුළුවන්.එලිෆන්ට් හවුස් අයිස්ක්‍රීම් ජාඇළ ගුරුගේ නේචර් පාක් හි අලෙවිය සඳහා සම්පූර්ණ අයිතිය ලබා දෙන ගිවිසුමකට පසුගියදා අස්සන් තැබිණි. එම ගිවිසුම හරහා තම පාරිභෝගිකයන්ට තව තවත් ළංවීමට හැකි වීම ගැන සතුටු වන බව සමාගමේ ප්‍රකාශකයෙක් කීය.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>20</day>
    </date>
    <link>http://www.silumina.lk/2010/06/20/_art.asp?fn=aw1006201</link>
    <topic>මං දුර්වලයි මනුෂ්‍ය ලෝකේදි පින් කළේ නෑ</topic>
    <author>මතුගම මහින්ද විජේතිලක</author>
    <content>සතර මහා භූත කොටස්වලින් සකස් වූ, සංසාර ගමනේ දිගින් දිගට ගෙන යන්නා වූ කර්ම ශක්තිය නිසා ඊට ගැළපෙන පරිදි නිර්මාණය කළා වූ ශරීරය අතහැර දමා මරණයේ දී ඉවත් ව යන චිත්ත සන්තානය හෙවත් නාම ස්කන්ධය ඊළඟ භවයේදීත් එසේ ම බොහෝ විට දකින්නට ලැබේ. එය තවදුරටත් පැහැදිලි කරනවා නම් භූතාත්මයක් ලබා සිටින බොහෝ දෙනකු තමන් හඳුන්වනු ලබන්නේ කලින් මිනිස් ආත්මයේ සිටි නමින් ම ය.එසේ ම ඉපැරැණි සෘෂිවරුන් විසින් සොයා ගනු ලැබූ, අක්ෂර ශක්තියෙන් නිර්මාණය කරන ලද මන්ත්‍ර ශාස්ත්‍රය මේ භූතාත්ම මෙහෙයවන්නට යොදා ගත් උපක්‍රමයක් විය. පැරැන්නෝ මේ මන්ත්‍ර ශාස්ත්‍රයෙන් බොහෝ විස්කම් පෑහ. ලංකාවේ ද කොණ්ඩදෙනියේ හාමුදුරුවන් වැනි ශාස්ත්‍රඥයන් කළ විස්කම් අදද තවමත් සමාජ ව්‍යවහාරයේ පවතී.කෙනෙක් මන්ත්‍ර ශාස්ත්‍රයෙන් තව කෙනෙකුගේ ලෙඩ දුක් සුවපත් කළහ. තවත් පාපී කෙනෙක් ඒ මන්ත්‍ර ශාස්ත්‍රයෙන් ම තව කෙනෙකුට ලෙඩ දුක් කරදර ඇති කළහ.තව කෙනෙක් මන්ත්‍ර ශාස්ත්‍රය උපයෝගී කොට ගෙන කෙනෙකුගේ ශරීරයට, නිවසට හෝ ඉඩමට ඇල්ම ඇති කැර ගෙන සිටින භූතයෙකු පලවා හැරියහ. එසේ ම තව කෙනෙක් භූතයෙකු මන්ත්‍ර බලයෙන් අල්ලා ගෙන ඔහු ලවා වෙනත් කෙනෙකුට ලෙඩ දුක් හානි සිදු කළහ.මේ අතර එවැනි මන්ත්‍රයක බලපෑමක් නැතිව භූතයෙක් ස්වකීය සිතේ පවතින ඇල්ම නිසා ද, පළි ගැනීමේ අදහසින් තරහ වෛර නිසා ද මිනිසුන්ගේ ශරීරවලට රිංගා ගෙන ද පිටතින් සිට ද හිරිහැර පීඩා පමුණුවති.මේ ඇතුල්කෝට්ටේ, අලකේශ්වර මාවතේ ආධ්‍යාත්මීය ගවේෂණ මධ්‍යස්ථානයේ දී අනාවරණය වූ සිද්ධියකි.හෙන්රි ලලිත් ගේ මාමා ය. හෙන්රි මිය ගියේ මුහුණේ වම් පස හටගත් පිළිකාවකිනි. ඔහු දැන් සිය බෑණා වන ලලිත් ගේ සිරුරට ආවිශ්ටවෙමින් වරින් වර කටයුතු කරයි. අපි හෙන්රි සමඟ ම සාකච්ඡා කරමු.“මේ ශරීරයට රිංගා ගෙන ඉන්නේ කව්ද?” මම ඇසීමි.“මම හෙන්රි” ලලිත් ගේ මුවින් පිට වෙයි.“ඇයි හෙන්රි මේ ලලිත්ට හිරිහැර කරන්නේ?”“මම හිරිහැර කරන්නේ නෑ. මේ ළමයා හොඳින් ඉගෙන ගෙන දියුණු වෙනවාට ඊර්ෂ්‍යාවෙන්, මේ ළමයගෙ ගෙදරට ඉස්සරහ ගෙදර කෙනෙක් මේ ළමයට විනයක් කළා. මම මේක දැක්කා. වෙනත් භූ®තයෙක් මේ ශරීරයට රිංගා ගෙන හිරිහැර කරයි කියා මට හිතුණා. ඒ නිසා වෙනත් ප්‍රේතයෙක් රිංගා ගන්න කලින් මම මේ ළමයගෙ ශරීරයට රිංගා ගත්තා. මම තරහකට ඊර්ෂ්‍යාවකට නොවෙයි ආදරේටයි රිංගා ගත්තේ.”“ඒ වුණාට මේ හැසිරීම හිරිහැරයක්නෙ”“මට කරන්න දෙයක් නෑ. මේ අපේ ස්වභාවය”“හෙන්රිගේ ස්වභාවය, හෙන්රි ගේ තත්ත්වය මොකක්ද?”“මට තේරෙන්නේ නෑ”“ප්‍රේතයෙක් නේද?”‘මට තේරෙන්නේ නෑ”“ඇයි? නොතේරෙන්නේ?”“මම දුර්වලයි, මනුස්ස ලෝකෙ ඉන්දැද්දි පින් දහම් කළේ නෑ”“ඇයි එහෙම වුණේ?”“මහත්තයා! මම කටයුතු කළේ එදා වාමාංශික නායකයොත් එක්ක. එදා මගේ ළඟ තිබුණෙ කොමියුනිස්ට් ධර්මය. බුද්ධ ධර්මය නොවෙයි. අපේ ධර්මයෙන් එදා අපි කිව්වෙ ධනවතුන් භංග වේවා කියලා. අපි එදා යමක් කමක් තියෙන අයට වෛර කළා. ඊර්ෂ්‍යා කළා. ඔවුන් භංගවේවා කීවා. බුද්ධ ධර්මයට අනුව දාන - ශීල - භාවනා කළේ නෑ.”“කව්ද? ඔබ ආශ්‍රය කළ වාමාංශික නායකයෝ?” මම හෙන්රිගේ භූතාත්මයෙන් ඇසීමි. ඔහු මිය ගිය පැරැණි වාමාංශික නායකයන් කීප දෙනෙකුගේ නම් සඳහන් කළේ ය.“දැන් ඔවුන් ඉන්නේ කොහේද?”“දන්නේ නෑ. මම දුර්වලයි. මට ඒ අය ගැන දැන ගන්න තරම් ශක්තියක් නෑ.”“හෙන්රි! ධනවතුන් බොහෝ දෙනෙක් ඔය වගේ ම ධර්මානුකූ®ල නොවී සේවකයින්ගේ ශ්‍රමය සූරා කමින්, ඊටත් වඩා බලවතුන් අල්ලා ගෙන රාජ්‍ය දේපළවලින් අසාධාරණ විදිහට ප්‍රයෝජන ගන්නවා. දූෂිත විදිහට අයුතු ලාභ ලබනවා. උන් ලෞකිකව සැප විඳිනවා. ඒක ඇත්ත. ඒ උන් ඉස්සර පින්වලට. මෝහය නිසා සාධාරණ නොවී අසාධාරණකම් කර ඊළඟට අපා ගත වෙනවා. අපේ අයත් උන්ට ඊර්ෂ්‍යා කර, වෛර කර, ඒ ද්වේෂ සහගත සිතුවිලි වලින් මැරී අපාගත වෙනවා. දැන් හෙන්රිටත් සිද්ධ වෙලා තියෙන්නේ ඒකයි. ඒ නිසා අන්න ඒ යථාර්ථය තේරුම් අරගෙන දැන්වත් හිතේ තරහ මරහ තියාගන්න එපා. දැන් හිත පින් දහම්වලට යොමු කරන්න.” මම ඔහුට උපදෙස් දුනිමි.“ඒක තමයි මම උත්සාහ කරන්නේ, මේ ළමයාගේ ඇඟට වෙලා එහෙම පිනකට දහමකට උදව් වෙන්න ඕනෑ. ඒත් මේ ගොල්ලො මාව ඉවත් කරන්න හදනවා.”“ඒ කව්ද?”“අර මහත්තයා” යැයි තිසර නාගොඩවිතාන මහතා පෙන්වයි.“හෙන්රි! අපි හදන්නේ ඔයාව කළු දේවතාබණ්ඩාර දෙවියන් ලවා ජය ශ්‍රී බෝධීන් වහන්සේ ළ¼ඟට යවන්න. එතකොට පුළුවන් හෙන්රිට පිනට දහමට යොමු වෙන්න.අනුන් කරන පින්කම් දැකලාවත් සතුටුවෙන්න. එතැන දෙවියන් ගේ ආවතේව කටයුතුවලට සම්බන්ධ වෙලා කටයුතු කරන්නැ’යි තිසර නාගොඩවිතාන මහතා විස්තර කළේ ය.“ඔව්! මම කැමැතියි, ඒත් මේ ළමයව ආරක්ෂා කර ගන්නත් ඕනෑ.”“දැන් හෙන්රි ළඟ, හෙන්රිගෙ ආශ්‍රයේ වෙන කවුද ඉන්නේ?” යි මම ඇසීමි.“මම දන්නේ නෑ. මම දුර්වලයි”“වෙන කවුරුන් ගැනවත් දන්නේ නැද්ද?”“තාත්තා ගැන දන්නවා”“මොකක්ද තාත්තාගෙ නම?”“කරෝලිස්”“දැන් කරෝලිස් මෙතැන ඉන්නවාද?”“නෑ එයා මැරිලා... තාත්තා ඉන්නේ සිරීපාද අඩවියේ”“තාත්තා සිරීපාද අඩවියේ මොනවාද කරන්නේ?”“දන්නේ නෑ. තාත්තා ඉන්නේ සුමන සමන් දේවතාවුන් වහන්සේ ළඟ.”“තාත්තා ඒ තත්ත්වයට ගියේ කොහොමද?”“තාත්තා අපි වගේ නොවෙයි. පන්සල් ගියා. පින් දහම් කළා. සිල් සමාදන් වුණා. දුප්පත් අයට උදව් කළා. ඒ නිසා තමයි එයා ඒ තත්ත්වයට ගියෙ. මම දේශපාලන අදහස් නිසා නිතරම සිතේ ගොඩ නැඟුවේ වෛරී සිතුවිලි. ඒ නිසා දැන් දුක් විඳිනවා. මේ ළමයා පින් දහම් කරන නිසා මෙයා මාර්ගයෙන්වත් මේ අපා දුකෙන් මිදෙන්න හිතා ඉන්නවා.”“හොඳයි, හොඳයි, දැන් හිත හදාගන්න. පාපී සිතුවිලි අත හරින්න. ලලිත් දානයක් දී පින් අනුමෝදන් කරාවි. ඒ පින් ලබාගෙන ජය ශ්‍රී මහා බෝධීන් වහන්සේ වෙත යන්නැ’යි නාගොඩවිතාන මහතා පැවසීය.මෙයින් අපට පැහැදිලිවන්නේ තම තමන් දෘෂ්ටි ගතවන ආකාරය අනුව සිතේ පැල පදියම් වන අල්ලා ගැනීම්, සංසාර ගමනට ඉවහල් වන ආකාරයයි. මාක්ස්වාදයේ ආරම්භකයින්ටත් ආරම්භක ළමා තරුණ වයස්වල බුදු දහමේ ආභාෂය ලැබුණා නම් ඔවුන් ද දස රාජධර්මයට අනුව සාර්ථක වැඩපිළිවෙළකට පට වඩා වෙනස්ව ක්‍රියාත්මක වෙන්නට තිබුණි.ඉන් පසුව බිහිවූ දෙවැනි තුන්වැනි පෙළ නායකයෝ දුප්පත් වූ දරිද්‍රතාවයෙන් පීඩාවට පත් වූ මිනිසුනට ඉගැන්වූයේ ද්වේෂය මිශ්‍ර වූ ක්‍රමයකි. එයින් ධනවත්හු බලවත්හු තව තවත් ස්ථාවර වූහ. දැනුදු එසේ ම ය.වර්තමානයේ ද තමන්ගේ ගොඩ වැඩි කැර ගැනීම එම අධිෂ්ඨානය කොට ගත් ප්‍රධානීහු දුප්පතුන් රවටමින් උපායශීලීව කටයුතු කරති. එහෙත් අවසානයේ අපා ගත වෙති.හෙන්රිගේ පියා සාමාන්‍ය සිංහල බෞද්ධ පරිසරයක හැදී වැඩී ගමේ පන්සල ආශ්‍රය කරමින් පින් දහම් හි යෙදෙමින් හොඳ නරක තෝරා බේරාගෙන ලෝකය දෙස උපේක්ෂාවෙන් බලා දැහැමිව ජීවත්ව මරණයට පත් වූයේ ය.හේ ශ්‍රී පාද අඩවියේ දේවතාවෙකු වී ඉපැදුණේය. ඔහුගේ පුතා හෙන්රි දියුණු යැයි කියා ගන්නා සමාජ පරිසරයක් තුළ වැඩ කරන ජනතාව ඇසුරු කරමින් සමාජ අසාධාරණය ජය ගැනීම සඳහා ඇති නැති අයට වෛර කරමින් කටයුතු කළේය.ඒ පිරිසක් සමඟ සංවිධාන වූ අදහස්වලින් දවස පුරා චිත්ත සන්තාපය කිලිටු කැර ගැනීමේ ආදීනවත්වයෙන් අද ප්‍රේතාත්මයක් ලබා දුක් විඳී.වර්තමානයේ ද එසේම ය. පක්ෂ දේශපාලන ක්‍රමය නිසා එකම බඩවැල කඩා ගෙන උපන් තමන් ගේ ම සහෝදරයා සමඟ ද ගැටෙති. බලය හා තනතුරු සඳහා එක ම පක්ෂයේ අය ද ඇන කොට ගනිති. ගහ මරා ගනිති. මෙයින් වැඩි දෙනෙක් මරණයෙන් මතු ප්‍රේතාත්මවල ඉපිද අනන්ත දුක් විඳිති. නයි පොළගුන් වී උපදිති.කසල ගොඩවල කුණකටුවන් වී උපදිති. මෑත ඉතිහාසයේ එසේ මිය ගිය දේශපාලනඥයකු ගේ ආත්මය අද දුක් විඳින ආකාරය “මන්ත්‍රී ප්‍රේතයා හා භූතයෝ’ නමින් අප ලියූ පර්යේෂණ ග්‍රන්ථයෙහි සවිස්තරව දත්වා ඇත.මතුගම මහින්ද විජේතිලක</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>27</day>
    </date>
    <link>http://www.silumina.lk/2010/06/27/_art.asp?fn=aa1006271</link>
    <topic>රුසියාව මහලේකම්ට එරෙහි වෙයි!</topic>
    <author>දයා ඩී. ෆොන්සේකා</author>
    <content>දයා ඩී. ෆොන්සේකාඑක්සත් ජාතීන්ගේ සංවිධානයේ මහලේකම් බෑන් කී මූන් මහතා විසින් ශ්‍රී ලංකාව සම්බන්ධයෙන් විශේෂ කමිටුවක් පත් කරනු ලැබීමට එරෙහිව ශ්‍රී ලංකාව තුළින් හා අන්තර්ජාතිකව දැඩි විරෝධයක් පළ වෙමින් තිබේ.එ.ජා. මහලේකම් බෑන් කී මූන් මහතා එකී තීරණය ගැනීමත් සමඟම විශේෂ නිවේදනයක් නිකුත් කරමින් ශ්‍රී ලංකාවේ රුසියානු තානාපති සර්ගෙයි ලැවනියු මහතා ප්‍රකාශ කෙළේ මෙවැනි කමිටුවක් පත් කිරීමට පෙර එ.ජා. මහලේකම්වරයා ආරක්ෂක මණ්ඩලය හෝ මහා මණ්ඩලයේ අදහස් විමසිය යුතුව තිබූ බවයි. ස්වාධීන රාජ්‍යයක් වන හා එ.ජා. සංවිධානයේ කීර්තිමත් සාමාජික රටක් වන ශ්‍රී ලංකාව සම්බන්ධයෙන් මෙවැනි පියවරක් ගැනීම බලවත් අසාධාරණයක් බවත් රුසියාව සඳහන් කර ඇත.එ.ජා. දේශපාලන කටයුතු පිළිබඳ නියෝජ්‍ය ලේකම් ලීන් පැස්කෝ මහතා පසුගියදා ශ්‍රී ලංකාව පිළිබඳව නියම තතු දැන ගත් බව පෙන්වා දෙන එම නිවේදනය ශ්‍රී ලංකාවේ තත්ත්වය පරීක්‍ෂා කර බැලීම ශ්‍රී ලංකා රජයේ වගකීමක් බවත් මෙවැනි විශේෂ කොමිසමක් පත් කරමින් එම කටයුතු අවුල් නොකළ යුතු බවත් රුසියානු තානාපති සඳහන් කළ බව කියන නිවේදනයක් අන්තර්ජාලයේ පළකර තිබිණ.මේ අතර ඔස්ට්‍රේලියාවේ පළ කරන ප්‍රධාන පෙළේ පුවත්පතක් මඟින් එ.ජා. මහලේකම්වරයා ගේ අත්තනෝමතික තීරණය දැඩි ලෙස විවේචනයට ලක්කොට ඇත. දෙවැනි ලෝක යුද සමයේදී හා ඉරාකයේත්, ඇෆ්ගනිස්ථානයේත් සිදුවන අපරාධ පිළිබඳව සොයා බැලීම නො කොට ශ්‍රී ලංකාවට එරෙහිව පමණක් චෝදනා නැඟීම බරපතළ වරදක් බව ඔස්ට්‍රේලියාවේ ‘නිව් ස්ට්‍රේටි ටයිම්ස්’ පුවත්පත පෙන්වා දෙයි.ලෝකයේ ඇතැම් බලවත් රටවල් විසින් මානව හිමිකම් කඩ කිරීම හා යුද අපරාධ කරනු ලැබීම පිළිබඳව පැහැදිලි සාක්ෂි තිබියදීත් ඒ රටවල් ගැන කි‍්‍රයාමාර්ග නොගත් එ.ජා. සංවිධානය ශ්‍රී ලංකාවට එරෙහිව කිසිම සාක්ෂියක් නැතිවත් යුද අපරාධ චෝදනා නඟමින් ශ්‍රී ලංකාව අසීරුවට ලක් කරවන්නේ අන්තර්ජාතික රාජ්‍ය නොවන සංවිධාන හා විදේශගත ඊළාම්වාදීන්ගේ මෙහෙයවීම මත වන බවත් පවසන එකී පුවත්පත තවදුරටත් පවසන්නේ ශ්‍රී ලංකාව විසින් පරාජය කරනු ලැබුවේ ලෝකයේ ම්ලේච්ඡතම ත්‍රස්තවාදී සංවිධානය බවයි.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>27</day>
    </date>
    <link>http://www.silumina.lk/2010/06/27/_art.asp?fn=aa100627_1</link>
    <topic>මතු පරපුරට අවශ්‍ය වන්නේ වෛරයෙන් තොර සමාජයක්</topic>
    <author/>
    <content>දැහැමි සමාජයක් වෙනුවෙන් අනාගත පරපුර හැඩ ගැස්වීම වැඩිහිටියන්ගේ වගකීම බවත් මතු පරපුරට අවශ්‍ය වෛරයෙන් තොර යහපත් ගුණගරුක සමාජයක් බවත් ඓතිහාසික සිතුල්පව්ව රජමහා විහාරයේ පොසොන් පෝ දින වැඩ සටහනේ ආලෝක පූජාව විවෘත කරමින් මහින්ද රාජපක්ෂ ජනාධිපතිතුමා පැවසීය.ඉදිරි කාලයේදී අනුරාධපුරයේ සේම රුහුණේ ද පොසොන් උත්සවය ඉහළින් සැමරීමට කටයුතු කරන බව පැවසූ ජනාධිපතිතුමා මිහිඳු මහ හිමියන් පොසොන් ලංකාගමනය ලංකාවාසී ජනතාව එක්සිත්ව අද සමරනු ලබන බව ද කීය.රුදුරු ත්‍රස්තවාදය විසින් දශක තුනකට ආසන්න කාලයක් අප රටේ ජනතාවගේ ආගමික නිදහස පවා අහුරා දමා තිබූ බවත් ත්‍රස්තවාදය පරාජය කිරීමත් සමඟ මේ රටේ සියලු ජනවර්ගවලට සිය ආගමික කටයුතු නිදහසේ කරගෙන යාමට අවස්ථාව උදාවී තිබෙන බවත් ජනතාව එකට එක්ව මෙවර පොසොන් උත්සවය උත්කර්ෂවත් අන්දමින් සැමරීම දැකීමෙන් අපමණ සතුටක් තමන් අත් විඳී බව ද ජනාධිපතිතුමා මෙහිදී සඳහන් කර සිටියේ ය.දැහැමි සමාජයක් වෙනුවෙන් අනාගත පරපුර හැඩ ගැස්වීම, වැඩිහිටියන්ගේ වගකීමක් බවත් මතු පරපුරට අවශ්‍ය වන්නේ වෛරයෙන් තොර යහපත් ගුණගරුක සමාජයක් බවත් දරුවන් යහ මඟට යැවීම සඳහා කැපවීමට මෙම පොසොන් උදානයේ වැඩිහිටියන් අධිෂ්ඨාන කරගත යුතු බව ද ජනාධිපතිතුමා පෙන්වා දුන්නේ ය.සිතුල්පව්ව රජ මහා විහාරාධිපති පූජ්‍ය මැටරඹ හේමරතන නායක හිමියන් ද මෙහිදී විශේෂ අනුශාසනාවක් පවත්වමින් ජනාධිපතිතුමා රටට නිදහස උදා කළේ මේ රටේ සියලු ජනවාර්ගිකයින්ට නිදහසේ තම ආගමික කටයුතු කරගෙන යාමේ අවස්ථාව උදා කිරීමට බවත් ඓතිහාසික සිතුල්පව්ව රජමහා විහාරය එල්.ටී.ටී.ඊ. ත්‍රස්තවාදීන්ගෙන් ආරක්ෂා කර ගෙන එය ගොඩනැඟීමට ජනාධිපතිතුමා දැක්වූ අගනා දායකත්වය ද උන්වහන්සේ අගය කළහ.සිතුල්පව්ව විහාරාධිපති හිමියන් සහ ආචාර්ය කේ.ඒ.ඩී. ඉලේපෙරුම මහතා රචනා කළ ‘රහතුන් වැඩ විසූ රමණීය සිතුල්පව්ව‘ ග්‍රන්ථය ද සිංගප්පූරුවේ බෞද්ධ ධර්මදූත ආයතනයේ අධිපති කන්දරපන්ගුවේ ධම්මසිරි ඛ්ඹ්මියන් විසින් රචිත තෙසැත්තෑඥාන පූජා ග්‍රන්ථය ද මෙහිදී ජනාධිපතිතුමා වෙත පිළිගැන්විණි.නියෝජ්‍ය කථානායක ප්‍රියංකර ජයරත්න, සිතුල්පව්ව රජමහා විහාරයේ දායක සභාවේ උප සභාපති ධම්මික ආටිගල යන මහත්වරුන් ඇතුළු පිරිසක් මේ අවස්ථාවට සහභාගි වූහ.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>27</day>
    </date>
    <link>http://www.silumina.lk/2010/06/27/_art.asp?fn=aa1006272</link>
    <topic>අපේ රාජ්‍ය ප්‍රතිපත්තිය සදහම් මඟ ගුරු කොට ගත්තකි</topic>
    <author/>
    <content>- ජනපතිඅප සම්මා සම්බුදුරජාණන් වහන්සේගේ සදහම් පණිවුඩය රැගෙන මිහිඳු මහ රහතන් වහන්සේ ලක්දිවට වැඩම කිරීමෙන් දෙසු දහම අප සමාජයත් සංස්කෘතියත් නව මඟකට යොමු කර ලොව අන්‍ය ජාතීන් විශ්මයට පත්කරවන ප්‍රෞඪ ඉතිහාසයකට උරුමකම් කීමට අපට හැකි වූ බව මහින්ද රාජපක්ෂ ජනාධිපතිතුමා සඳහන් කරයි. පොසොන් පෝය නිමිත්තෙන් නිකුත් කරන ලද පණිවුඩයේ ජනාධිපතිතුමා එසේ සඳහන් කරයි.එම පණිවුඩයේ මෙසේ ද සඳහන් වෙයි.මිහිඳු හිමියන් දෙසු දහම් අප සමාජයත්, සංස්කෘතියත් නව මඟකට යොමු කෙළේය. ජාති ආගම් භේද නොසලකා එකම රටක පුරවැසියන් ලෙස සහජීවනයෙන් ජීවත් වීමට ඒ දහම් පණිවුඩය අපට මාර්ගෝපදේශය විය. කරුණාව, දයාව හා මෛත්‍රිය පෙරටු කොටගත් අප අවිහිංසාවාදී සමාජයක් ගොඩනඟා, සුචරිතවත් ජාතියක් ලෙස අදිටනින් පෙරට ආවෙමු. ලොව අන්‍ය ජාතින් විශ්මයට පත්කරවන ප්‍රෞඪ ඉතිහාසයකට උරුමකම් කීමට අපට හැකිවූයේ ද මිහිඳු හිමියන් පෙන්වා දුන් සැනසිලිසහගත ගමන්මග නිසා ය.මිහිඳු හිමියන් පෙන්වා දුන් දිශානතියට යොමුව දැහැමි රටක් ගොඩනැඟීමට අද රට එක්සේසත්ව තිබේ. අධිෂ්ඨානයෙන් කටයුතු කොට සියල්ල ජයගත යුතු වන්නෙමු. දයාව, කරුණාව පෙරදැරිව සහජීවනය ඇති කළ යුතු වෙමු. සියලුම බේද අප පරාජිතයන් බවට පත්කරවන බව අප අමතක කළ යුතු නොවේ. අප රාජ්‍ය ප්‍රතිපත්තිය සැම විටම ධර්මයේ මඟ ගුරු කොට ගත්තකි.ධම්මෝ හවේ රක්ඛති ධම්ම වාරි“ධර්මයේ හැසිරෙන්නා ධර්මය විසින් ම රකියි” යන මිහිඳු හිමියන් අප ජාතියට ඉගැන්වූ සම්බුදු වදන මෙනෙහි කරමින් මේ පොසොන් සමය අර්ථවත් කොට අලුත් ශ්‍රී ලංකාවක් ගොඩනැඟීමට පෙළ ගැසෙමු.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>27</day>
    </date>
    <link>http://www.silumina.lk/2010/06/27/_art.asp?fn=aa1006274</link>
    <topic>මිහින්තලාවෙන් විහිදෙන්නේ ශිෂ්ටත්වයේ සහ මනුෂ්‍යත්වයේ ආලෝකයයි</topic>
    <author>(තෙන්නකෝන් කුලසේකර, චූල බණ්ඩාර කුලසේකර, ගාමිණී ජයසිංහ, කිත්සිරි වනසිංහ, ගයාන් රාජපක්ෂ අමිල ප්‍රභාත් වනසිංහ සමඟ සංජීව සම්පත් ගුණතිලක නාච්චාදූව සමූහ)</author>
    <content>- ඇමැති පාඨලී චම්පික රණවකඉතිහාසයේ අඳුරු යුගයක් අවසන් කළ ජනාධිපතිතුමා මුළු රටේ ම සාමයත් නිදහසත් ස්ථාපිත කළා සේ ම ශ්‍රී ලංකාවේ හැම බිම් අඟලක ම ධර්ම රාජ්‍යයක් බවට පත්කැර ඉසුරුබර ආශ්චර්යමත් දේශයක් ගොඩනඟන බව විදුලි බල හා බලශක්ති අමාත්‍ය පාඨලී චම්පික රණවක මහතා පැවසීය.ඇමැතිවරයා එම අදහස් පළ කළේ මිහින්තලා රජමහා විහාරාධිපති නාමල්වැවේ රතනසාර නාහිමිගේ අනුශාසනා පරිදි ලේක්හවුස් ආයතනය හා ලංකා විදුලිබල මණ්ඩලය 48 වැනි වරටත් පවත්වන මිහින්තලේ පොසොන් ආලෝක පූජාව ඉකුත් 24 වෙනිදා සවස විවෘත කරමිනි. අබාන්ස් ආයතනය මේ සඳහා බැතිබර දායකත්වය සැපයීය. වැඩිදුරටත් කතා කළ අමාත්‍යවරයා මෙසේ ද කීය.ලෝකයේ ප්‍රධාන ආගම් සිය ගණනක් අතුරෙන් වසර දහස් ගණනක් සම්බුදු දහම පවතින රට ශ්‍රී ලංකාවයි. මේ රට දිනෙන් දින ධර්මයට නතුවී පෙරට ගමන් කරන අතර ලෝක සාසනික උරුමයේ ප්‍රධාන තැන ශ්‍රී ලංකාවට උරුම වන බවත් ඇමැතිවරයා පැවසීය.එදා මිහිඳු මහරහතන් වහන්සේ මිහින්තලේ පුන්‍ය භූමියෙන් ආරම්භ කළේ ශ්‍රේෂ්ඨ ශිෂ්ටාචාරයේ හා මනුෂ්‍යත්වයේ ආලෝකයයි. අපේ රජ දරුවන් සම්බුද්ධ සාසනයට වරක් දෙවරක් නොව දස දහස් වරක් අපේ රට පූජා කළා. විදුලිය ලබාදීම ‘දෑස්’ ලබාදීම හා සමානයි. ලේක්හවුස් ආයතනය හා ලංවිම 48 වතාවක් මේ පූජා භූමිය ආලෝකමත් කළා.නොමිනිස් ක්‍රියා හේතුවෙන් අද පරිසරය විපර්යාසයට ලක්වෙලා. සාගර ජලය පවා උණුසුම් වෙලා. මිනිසුන් සේ ම සතා සීපාවටත් ජීවත්වීම තර්ජනයට ලක් වී ඇති බව ද පැවසූ ඇමැතිවරයා අද ශ්‍රී ලාංකික ශිෂ්ටාචාරය හා සාරධර්මයන්ගෙන් පරිපූර්ණ රටක් බවට පත්වෙමින් පවතින බව ද කීය.ලේක්හවුස් කර්තෘ මණ්ඩල අධ්‍යක්ෂ සීලරත්න සෙනරත් මහතාහතළිස් අටවන වරටත් පවත්වන පොසොන් මහා ආලෝක පූජාවට සහභාගිවීමට ලැබීම මහා භාග්‍යයක්.අපේ ශිෂ්ටාචාරයත් සංස්කෘතියත් සභ්‍යත්වයත් සදාචාරයත් උරුම කළ මිහින්තලා පුණ්‍ය භූමියේ අබලන් වී පවතින රාජමහා විහාරස්ථාන ‘පොහොය ගෙය’ ලබන පොසොන් පොහොයට පෙර ලේක්හවුස් ආයතනය විසින් ප්‍රතිසංස්කරණය කැර සම්බුද්ධ සාසනයට පූජා කරන බව කීවේය.සෑම පොසොන් පොහොයකටම මිහින්තලා ආලෝක පූජාව සිදුකරන ලේක්හවුස් ආයතනය පාසල්වලට උදව් උපකාර කළ බවත් ගම්මානවලට විදුලි බලය ලබා දීමට ද කටයුතු කැර ඇති බවත් පෙන්වා දුන්නේය.මිහින්තලා විහාරාධිකාරි වලවාහැංගුවවැවේ ධම්මරතන හිමියෝ අනුශාසනාවක් කළහ.මේ අවස්ථාවට විදුලි බල හා බලශක්ති නියෝජ්‍ය අමාත්‍ය ප්‍රේමලාල් ජයසේකර, අනුරාධපුර මහ දිසාපති එච්.එම්.කේ. හේරත්, ලේක්හවුස් මෙහෙයුම් අධ්‍යක්ෂ උපුල් දිසානායක, නීති අධ්‍යක්ෂ නීතිඥ රසාංග හරිස්චන්ද්‍ර, සාමාන්‍යාධිකාරි අභය අමරදාස මහත්වරු ඇතුලු ලේක්හවුස් ආයතනයේ නිලධාරීහු රැසක් සහභාගි වූහ.(තෙන්නකෝන් කුලසේකර, චූල බණ්ඩාර කුලසේකර, ගාමිණී ජයසිංහ, කිත්සිරි වනසිංහ, ගයාන් රාජපක්ෂ අමිල ප්‍රභාත් වනසිංහ සමඟ සංජීව සම්පත් ගුණතිලක නාච්චාදූව සමූහ)</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>27</day>
    </date>
    <link>http://www.silumina.lk/2010/06/27/_art.asp?fn=aa1006278</link>
    <topic>යුරෝපා සංගමයේ අලුත් කොන්දේසි ඊළාම්වාදීන්ගේ අවශ්‍යතා ඉටු කිරීමක්</topic>
    <author>සුනිල් දයා අල්විස්</author>
    <content>- ඇමැති කෙහෙළියසුනිල් දයා අල්විස්ජී. එස්. පී. ප්ලස් ක්‍රියාත්මක කිරීමට යුරෝපා කොමිසම පැනවූ අලුත් කොන්දේසි විපක්ෂ නායක රනිල් වික්‍රමසිංහ, රවුෆ් හකීම්, කරු ජයසූරිය, මනෝ ගනේෂන් ඇතුළු සමස්ත විපක්ෂය ද ඇතැම් රාජ්‍ය නොවන සංවිධාන ද දෙමළ ඩයස්පෝරාව ද පසුගිය කාලයේ නිරන්තර කළ ඉල්ලීමක ප්‍රතිඵලයක් යැයි කැබිනට් ප්‍රකාශක ජනමාධ්‍ය හා ප්‍රවෘත්ති ඇමැති කෙහෙළිය රඹුක්වැල්ල මහතා පෙන්වා දෙයි.ජී. එස්. පී. ප්ලස් අපට ලබා දෙන්නට මුලදී කම්කරු සබඳතා පිළිබඳ නීතිරීති ළමා අයිතිවාසිකම් ආදි කරුණු ඉදිරිපත් කර සිටින ලැබුව ද ඔවුන් දැන් මේ ඉදිරිපත් කර ඇති කොන්දේසි කිසිසේත්ම පිළිගත නොහැකි අසාධාරණ ඒවා බව ද මෙය අප රටට යුරෝපා කොමිසම මඟින් පනවන ලද බරපතළ කොන්දේසි මාලාවක් බව ද ඇමැතිවරයා කීය.ජී. එස්. පී. අපි ලබා ගන්නවා නම් ලබා ගන්නේ අපේ රටේ ස්වෛරීත්වයට කිසිදු අයුරකින් හානියක් නොවන අන්දමටයි. ආණ්ඩුක්‍රම ව්‍යවස්ථාවට අනුකූලවයි අප ක්‍රියා කරන්නේ. විධායක ජනාධිපතිවරයෙක් හා මහජනතාව විසින් ප්‍රජාතන්ත්‍රවාදීව තෝරා ගත් රජයක් මේ රටේ පවතින්නේ. අපිට වෙනත් රටවල කොන්දේසිවලට යටත් වෙන්නට අවශ්‍ය නෑ. අපි ස්වාධීන රාජ්‍යයක්.මහින්ද රාජපක්ෂ ජනාධිපතිතුමාගේ ප්‍රධානත්වයෙන් ඉකුත් දින රැස්වූ කැබිනට් මණ්ඩල රැස්වීමේදී මේ පිළිබඳව දීර්ඝ ලෙස කරුණු සාකච්ඡා කර මෙම කොන්දේසි කිසිවක් පිළි නොගැනීමටත් ඒවා ප්‍රතික්ෂේප කිරීමටත් ඒකමතිකව තීරණය කෙළේ යැයි ද ඇමැතිවරයා වැඩිදුරටත් පැවසීය.ඇඟලුම් කර්මාන්තකරුවන්ට කිසිම පාඩුවක් විඳින්නට ජී. එස්. පී. ප්‍රශ්නය නිසා රජය ඉඩ නොතබන බව කී ඇමැතිවරයා ඇඟලුම් කර්මාන්තයේ අවුරුදු 15 - 20 කාලයක් නියැලී සිටින අපට විවෘත වෙළෙද පොළේ යම්කිසි ස්ථාවරයක් ඇතිවී තිබෙනවා යයි ද පැවසීය. අපේ ඇඟලුම් ක්ෂේත්‍රයේ නිරත කර්මාන්තකරුවන් ජී. එස්. පී. සහන මතම යැපෙන්න බලාපොරොත්තුවෙන් තම ව්‍යාපාර කටයුතු පවත්වාගෙන යන්නේ නැහැ. ඔවුන් මේ වෙළෙඳ පොළේ තරගකාරී මට්ටමකට සිය නිෂ්පාදන අලෙවි කිරීමට සමත් වාතාවරණයක් ද ඇතිකර ගෙන තිබෙනවා යයි ද ඇමැතිවරයා කීය.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>27</day>
    </date>
    <link>http://www.silumina.lk/2010/06/27/_art.asp?fn=aa100627_2</link>
    <topic>‘මිල්කෝ’ මිල නොනඟී</topic>
    <author>දයා ඩී. ෆොන්සේකා</author>
    <content>දයා ඩී. ෆොන්සේකාලෝක වෙළෙඳ පොළේ කිරිපිටි මිල ඉහළ ගියත් මිල්කෝ ආයතනය සිය කිරිපිටි නිෂ්පාදනවල මිල ඉහළ නංවන්නේ නැති බව පශු සම්පත් හා ග්‍රාමීය ප්‍රජා සංවර්ධන ඇමැති ආරුමුගම් තොන්ඩමන් මහතා පවසයි.දේශීය කිරි නිෂ්පාදනය ඉහළ නැංවීමේ අරමුණින් රජය කිරි ගොවීන්ගෙන් ලබාගන්නා කිරි සඳහා සියයට දහයක මිලක් වැඩිපුර ගෙවීමට ද තීරණය කොට තිබේ.දැනට ආනයනික කිරිපිටි සඳහා කිලෝවකට රු. 48 ක් වැඩි කොට ඇත. දැනට ශ්‍රී ලංකාවේ කිරි ගොවි පවුල් 37000 ක් වසරකට නිපදවන කිරි ප්‍රමාණය ලීටර් මිලියන 55 ත් 60 ත් අතර ප්‍රමාණයකි.කිරි ගොවි පවුල්වලින් ලැබෙන කිරි සඳහා වැඩි මිලක් ලබා දීමට අමතරව යටිතල පහසුකම් මෙන්ම ඉතා හොඳ දෙමුහුන් එළදෙනුන් ද ලබාදීමට ද රජය තීරණය කර තිබේ.මේ ආනයනික කිරිපිටි මත නොයැපී කිරිවලින් රට ස්වයංපෝෂිත කිරීමේ මහින්ද රාජපක්ෂ ජනාධිපතිතුමාගේ අරමුණ සාක්ෂාත් කරගැනීම සඳහා තෝරාගත් වැඩ පිළිවෙළක් ලෙස සඳහන් වෙයි.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>27</day>
    </date>
    <link>http://www.silumina.lk/2010/06/27/_art.asp?fn=aa100627_3</link>
    <topic>මිහිඳු හිමියන්ගෙන් ලද සංස්කෘතික ආලෝකය මහින්ද රාජපක්ෂ යුගයේ පුනර්ජීවය ලබනවා</topic>
    <author>චූල බණ්ඩාර කුලසේකර සමඟ තෙන්නකෝන් කුලසේකර</author>
    <content>- ඇමැති කෙහෙළිය රඹුක්වැල්ලචූල බණ්ඩාර කුලසේකර සමඟ තෙන්නකෝන් කුලසේකරමිහිඳු මහ රහතන් වහන්සේ ශ්‍රී ලාංකික ජාතියට උරුම කළ නිදහස හා සාමය පසුගිය අවාසනාවන්ත යුගයේ ජනතාවට අහිමිවූ බවත් එහෙත් මහින්ද රාජපක්ෂ ජනාධිපතිතුමා ඒ අඳුරු යුගය අවසන් කොට නිදහස හා සාමය යළි දේශයට ස්ථාපිත කළ බවත් ජනමාධ්‍ය හා තොරතුරු අමාත්‍ය කෙහෙළිය රඹුක්වැල්ල මහතා පැවසීය.ඇමැතිවරයා එම අදහස් පළකැර සිටියේ මිහින්තලා පොසොන් මහා ආලෝක පූජාව විවෘත කරමිනි.ලේක්හවුස් ආයතනය හා ලංකා විදුලිබල මණ්ඩලයේ සම අනුග්‍රහයෙන් හා අබාන්ස් ආයතනයේ බැතිබර දායකත්වයෙන් හතළිස් අටවන වරටත් පැවැත්වූ මිහින්තලා ආලෝක පූජාව කෙහෙළිය රඹුක්වැල්ල මහතාගේ ප්‍රධානත්වයෙන් මිහින්තලාවේ දී පැවැත්විණි.පොසොන් පුන් පොහෝ දින (25) පස්වරු 7 ට මිහින්තලා ආලෝක පූජාව ජනමාධ්‍ය හා තොරතුරු අමාත්‍ය කෙහෙළිය රඹුක්වැල්ල හා වාරිමාර්ග ජල කළමනාකරණ නියෝජ්‍ය අමාත්‍ය එස්.එම්. චන්ද්‍රසේන මහත්වරු විසින් විවෘත කරන ලදී.රඹුක්වැල්ල මහතා මෙසේ ද කීය.මහින්ද රාජපක්ෂ ජනාධිපතිතුමා රණවිරුවන් මෙහෙයවමින් රටට සාමය හා නිදහස යළි ලබාදුන්නා. එදා මිහිඳු මහරහතන් වහන්සේගෙන් ලැබුණු සංස්කෘතික ආලෝකය මහින්ද රාජපක්ෂ යුගයේ යළි පුනර්ජීවය ලබමින් පවතිනවා. අතීත ශ්‍රී විභූතිය අතීත සෞභාග්‍යය මේ රටට උරුම කිරීමට ජනාධිපතිතුමා ගන්නා අප්‍රතිහත ධෛර්යයට අනාගත පරපුරේ ප්‍රණාමය හිමි වනවා.එදා මිහිඳු මාහිමිපාණන් ගෙන් පුනර්ජීවය ලැබූ ශ්‍රී ලාංකිකයන් ලොව ඕනෑම රටකට ගොස් අභීතව ශ්‍රී ලාංකිකයන් යැයි ආඩම්බරයෙන් පැවසීමට ශක්තියක් වූවා සේම රටේ අවාසනාව දුරු කළ ජනාධිපතිතුමා මේ වාසනාවන්ත යුගයේ ජාතියේ අභිමානය ලොවට ඉදිරිපත් කිරීමේ ශක්තිය ලබාදී ඇතැයි ද කීය.ලේක්හවුස් නිර්මාතෘ ඩී.ආර්. විජේවර්ධන ශ්‍රීමතාණන් 1963 මිහින්තලා පුද බිම ආලෝකවත් කරමින් ඇරැඹි ආලෝක පූජාව 48 වෙනි වරටත් පැවැත්වීමට දායක වූ සියලු දෙනාටම ගෞරවය පුද කරන බවත් කීය.මිහින්තලා රාජමහා විහාරාධිපති නාමල්වැවේ රතනසාර නාහිමි රැස්වූ පිරිස පංචශීලයෙහි පිහිටවූ අතර විහාරාධිකාරි වලවාහැංගුනුවැවේ ධධම්මරතන හිමියන් අනුශාසනාවක් පැවැත්වූහ.වාරිමාර්ග නියෝජ්‍ය අමාත්‍ය එස්.එම්. චන්ද්‍රසේන, කර්තෘ මණ්ඩල අධ්‍යක්ෂ සීලරත්න සෙනරත්, ප්‍රවාහන කළමනාකරු සුනිල් සෙන්දනායක මහත්වරු ද කථා කළ අතර උතුරු මැද හමුදා ආඥාපතිවරයා ද ලේක්හවුස්, විදුලිබල මණ්ඩලයේ හා අබාන්ස් ආයතනයේ නිලධාරීහු ද මේ අවස්ථාවට සහභාගි වූහ.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>27</day>
    </date>
    <link>http://www.silumina.lk/2010/06/27/_art.asp?fn=aa100627_4</link>
    <topic>අපේ ගුවන් තොට හා වරාය අලුත් ගමනක</topic>
    <author/>
    <content>වරාය හා ගුවන් තොටුපළ ක්ෂේත්‍රය මෙරට විදේශ විනිමය උපයන ප්‍රමුඛ ආදායම් මාර්ගය බවට පත්වනු ඇති බවත් ශ්‍රී ලංකාවේ වරාය ලෝක අවධානයට ලක්වනු ඇති බවටත් තොරතුරු අනාවරණය වෙයි. ඉකුත් දා අන්තර්ජාතික ලොයිඩ්ස් සමාගම හා ඒකාබද්ධ යුද කමිටුව විසින් ශ්‍රී ලංකාව අවදානම් කලාපයට අයත් රටක් නොවන බව ප්‍රකාශ කිරීමත් සමඟ ම මේ තත්ත්වය තව දුරටත් තහවුරු වී තිබේ.ශ්‍රී ලංකාව අවදානම් කලාපයෙන් ඉවත් කිරීම නිසා නැව් බඩු ප්‍රවාහනයේදී සෑම ගමන් වාරයක් සඳහාම නැව් සමාගම් විසින් ගෙවිය යුතු යුද අවදානම් අමතර රක්ෂණ වාරිකය හෙවත් ඉහළ අගයක් සහිත අධිභාරයෙන් එම සමාගම් නිදහස් කෙරෙනු ඇත. මෙය ඉදිරි කාලයේදී හම්බන්තොට වරාය අන්තර්ජාතිකව ප්‍රචලිත කිරීමට ද මහත් රුකුලක් වනු ඇතැයි අපේක්ෂා කෙරේ.ශ්‍රී ලංකාව අවදානම් කලාපයෙන් මුදා ගැනීමට හැකි වූයේ ජනාධිපතිතුමාගේ උපදෙස් මත හිටපු වරාය හා ගුවන් සේවා ඇමැති චමල් රාජපක්ෂ මහතා විසින් ආරක්ෂක ලේකම් ගෝඨාභය රාජපක්ෂ මහතාගේ සභාපතිත්වයෙන් පිහිටවූ කමිටුව මගින් ගත් තීරණයකට අනුව පංච පුද්ගල දූත පිරිසක් ලන්ඩනයට යැවීමේ ප්‍රතිඵලයක් වශයෙනි.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>27</day>
    </date>
    <link>http://www.silumina.lk/2010/06/27/_art.asp?fn=aa1006275</link>
    <topic>ඉන්දීය නාවික හමුදාපති ඉරිදා ශ්‍රී ලංකාවට...</topic>
    <author/>
    <content>ශ්‍රී ලංකා රජයේ සහ නාවික හමුදාපති වයිස් අද්මිරාල් තිසර සමරසිංහ මහතාගේ ආරාධනය පරිදි ඉන්දියානු නාවික හමුදාපති අද්මිරාල් නිර්මාල් වර්මා මහතා අද (27) ශ්‍රී ලංකාවට පැමිණේ.ඔහුගේ මේ සංචාරය දෙරටේම ද්විපාර්ශ්වීය සම්බන්ධතා තවදුරටත් වර්ධනය කිරීමටත් හමුදාවන්ගේ මිත්‍ර සම්බන්ධතා වඩාත් ශක්තිමත් කිරීමටත් ඉවහල් වනු ඇත.ඉන්දියානු නාවික හමුදාපතිවරයාගේ ශ්‍රී ලංකා සංචාරයට සමගාමීව ඉන්දියානු නාවික හමුදාවේ ‘අයි එන් එස් දිල්හි’ නෞකාවද මෙරට පැමිණීමට නියමිතය.මීටර් 163 ක් දින මීටර් 17 ක් පළල ටොන් 6700 ධාරිතාවකින් යුත් මේ යුද නෞකාවේ නිලධාරීන් 50 කින් සමන්විත කාර්ය මණ්ඩලයක් සහ නැවියන් 360 ක්ද ඇතුළත්ය. මෙහි අණ දෙන්නේ කපිතාන් ශ්‍රී කාන්ත්ය.ඉන්දියානු නාවික හමුදාපති විසින් මහින්ද රාජපක්ෂ ජනාධිපතිතුමා සහ අග්‍රාමාත්‍ය දි.මු. ජයරත්න, විදේශ කටයුතු ඇමැති මහාචාර්ය ජී.එල්. පීරිස් සහ ආරක්ෂක ලේකම් ගෝඨාභය රාජපක්ෂ යන මහත්වරුන් ද ආරක්ෂක මාණ්ඩලික ප්‍රධානියා ඇතුළු හමුදාපතිවරුන්ද හමුවීමට නියමිතය.ත්‍රිකුණණාමලය නාවික හා සාගරික විද්‍යා පීඨයේදී පැවැත්වෙන නිලධාරීන්ගේ විසිර යාමේ පෙළ පාලියේ ප්‍රධාන අමුත්තා ලෙස ද ඉන්දියානු නාවික හමුදාපතිවරයා සහභාගි වනු ඇත. ඔහු ජූලි මස 2 වැනිදා දක්වා මෙරට රැඳී සිටිනු ඇත.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>27</day>
    </date>
    <link>http://www.silumina.lk/2010/06/27/_art.asp?fn=aa1006276</link>
    <topic>සන්ධානයේ සියලු පක්‍ෂ ව්‍යවස්ථා සංශෝධනයේදීත් එකට</topic>
    <author>සුභාෂිණී සේනානායක</author>
    <content>සුභාෂිණී සේනානායකඑක්සත් ජනතා නිදහස් සන්ධානයට අයත් සියලු බලවේග ඉදිරි ව්‍යවස්ථා සංශෝධනයේදීත් සන්ධානය සමඟ සිටින බව එක්සත් ජනතා නිදහස් සන්ධානයේ මහලේකම් ඇමැති සුසිල් ප්‍රේමජයන්ත් මහතා අවධාරණය කරයි.ත්‍රස්තවාදය පරාජය කිරීමේදීත් ජනාධිපතිවරණය හා මහමැතිවරණය  ජයග්‍රහණය කිරීමේදීත් නිදහස් සන්ධානය වටා පෙළ ගැසුණු සියලු බලවේග මේ ව්‍යවස්ථා සංශෝධනයේදීත් සිටින බව ඇමැතිවරයා පවසයි. 1978 පෙර තිබූ ආණ්ඩුක්‍රම ව්‍යවස්ථාවට අනුව රටක විධායකය යනු අගමැති හා ඇමැති මණ්ඩලය බව පැවසූ ඇමැතිවරයා එම ව්‍යවස්ථාවට අනුව අගමැතිවරයා දැරිය යුතු ධුර කාලය වාර ගණනකට සීමා වී නොතිබූ බවද පවසයි.30 වසරක ශාපලත් ත්‍රස්තවාදයෙන් මේ රට මුදාගත් ජනාධිපතිවරයාට දෙවරකට වැඩි වාර ගණනක් ධුර කාලය දැරීම යුගයේ අවශ්‍යතාවක් බවද ඇමැතිවරයා පෙන්වා දෙයි.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>27</day>
    </date>
    <link>http://www.silumina.lk/2010/06/27/_art.asp?fn=aa1006277</link>
    <topic>බණින්න... බණින්න මම ඉවසනවා</topic>
    <author>අසේල කුරුළුවංශ</author>
    <content>- රනිල්අසේල කුරුළුවංශපාක්ෂිකයෝ මට බණින කොට මම ඉවසීමෙන් ඉන්නවා. මම හැම වෙලාවෙම හිතනවා මේකට පිළිතුරු දෙනවද නැත්නම් නිහඬව ඉන්නවද කියලා. ඉවසීමෙන් හිටියොත් වස්දොස් යනවා. නැත්නම් මට වස් දොස් යවන්න වෙන්නේ රත්තරං කැඳවලා පූජාවක් තියලා තමා යැයි එ.ජා.ප. නායක විපක්ෂ නායක රනිල් වික්‍රමසිංහ මහතා පැවසීය. එ.ජා.ප. නායක රනිල් වික්‍රමසිංහ මහතා එසේ පැවසුවේ මහනුවර ස්විස් හෝටලයේ දී (24) පැවැති පළාත් සභා විපක්ෂ නායකවරුන්ගේ සමුළුවේදීය.රටේ ප්‍රධාන ප්‍රශ්න ගැන අපි කතා නොකලොත් වෙනත් පක්ෂ ඒ ප්‍රශ්න ගැන කතාකරන බවත් එමඟින් එ.ජා.ප.යට හිමි තැන ඔවුන් හිමිකර ගැනීමට ඉඩ ඇති බවත් ඒ මහතා කීය.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>27</day>
    </date>
    <link>http://www.silumina.lk/2010/06/27/_art.asp?fn=aa1006279</link>
    <topic>එකිනෙකාට ගෞරව කරන සමාජයක් ගොඩනඟමු</topic>
    <author/>
    <content>අගමැති දි.මු.ජයරත්නමිහිඳු මහ රහතන් වහන්සේගේ ලංකා ගමනයත් සමඟ මෙරට ආගමික සංස්කෘතික හා සදාචාරවත් ප්‍රබෝධයක් ඇතිවූ බවත් භීෂණ ත්‍රස්තවාදයෙන් රට මුදා ගැනීමෙන් අනතුරුව යළි පුනර්ජීවයක් ලබන ජාතියක් ලෙස රටේ සදාචාරය සංස්කෘතිය හා ආගමික හරයන්ට අනුගත සමාජයක් ගොඩනැඟීමට ක්‍රියා කිරීම ද සියලු ජාතීන්ගේ යුතුකම බව තම හැඟීම යයි අග්‍රාමාත්‍ය දි.මු.ජයරත්න මහතා සඳහන් කරයි.අග්‍රාමාත්‍යතුමා මේ කරුණු සඳහන් කර සිටින්නේ පොසොන් පෝය දිනය නිමිත්තෙන් නිකුත් කරන නිවේදනයක් මඟිනි.එතුමාගේ එම නිවේදනය මෙසේය.බුද්ධ ශාසනයේ ආරම්භය පමණක් නොව, සංවර්ධිත අධ්‍යාපන රටාවක්, ස්වයං හික්මීමක්, සදාචාරවත් සමාජයක් යන මිනිස් ගුණධර්මයන්ගෙන් අනූන ස්වයං පෝෂිත ජනසමාජයක් හෙළදිව නිර්මාණය කරවීමේ මූලාරම්භය සටහන් වන්නේ අද වන් පොසොන් පුර පසළොස්වක පොහෝ දිනක සිදුවූ මහින්දාගමනය තුළින් බව අපට කිසි විටෙකත් අමතක කළ නොහේ. පිරිවෙන් අධ්‍යාපන රටාවක් මෙරට තුළ ස්ථාපිත වූයේ ද උන්වහන්සේගේ ලංකා සම්ප්‍රාප්තියත් සමඟම මෙහි ගොඩබට මාගධි හෙවත් පාලි භාෂාව ඇතුළු තවත් පූජනීය සම්ප්‍රදායන්ගේ බලපෑම හේතුවෙනි.ලංකාවේ මුල්ම භික්ෂු සේනාසනය ලෙස දෙවන පෑතිස් රජු විසින් අනුරාධපුර මහමෙව්නා උයනේ කරවන ලද තිස්සමහාරාමය හා ආශ්‍රිත “කාලපාපාද පිරිවෙන” මිහිඳු මහ රහතන් වහන්සේ සඳහා පූජා කළ මෙරට ඉදිවූ පළමු භික්ෂු පිරිවෙන බව මහාවංශයේ සඳහන්වේ.පිරිවෙන් අධ්‍යාපනය පමණක් නොව, ගිහි අධ්‍යාපන රටාව ද, සංස්කෘතික හික්මීම ද ආදී මූලික කාරණා හැරුණු කොට, කවර ආගමික දර්ශනයක් අනුගමනය කරන්නකු හට වුවද මනුස්සයකු ලෙස ජීවත්වීමට, හැසිරීමට, අයිතිවාසිකම් ආරක්ෂා කර ගැනීමට අවශ්‍ය නිදහස් චින්තනයක් සඳහා වන අධ්‍යාත්මික සංහිඳියාවක් රට තුළ ස්ථාපිත වීම ද මහින්දාගමනයෙන් අපට ලැබුණු මහඟු දායාද අතර ප්‍රමුඛස්ථානයේලා සැලකිය හැකිය.මීට වසර 2318 පෙර සිදුවූ මිහිඳු මහරහතන් වහන්සේගේ ලංකා ගමනයත් සමඟ මෙරට ආගමික, සංස්කෘතික හා සදාචාරවත් ප්‍රබෝධයක් ඇතිවූවා සේම, භීෂණ ත්‍රස්තවාදයකින් රට මුදා ගැනීමෙන් අනතුරුව යළි පුනර්ජීවය ලබන ජාතියක් ලෙස, රටේ සදාචාරය, සංස්කෘතිය හා ආගමික හරයන්ට අනුගත සමාජයක් ගොඩනැඟීම සියලු ජාතීන්ගේ යුතුකම බව මගේ හැඟීමය.වෛරය වෛරයෙන් නොසන්සිඳෙන්නේය යන බුදු වදනේම පිහිටමින් පෙර ත්‍රස්තවාදී මාර්ගයේ ගමන් ගත් සියලු තරුණ කොටස් පුනරුත්ථාපනයට ජනාධිපතිතුමන් මේ වනවිට පියවර ගෙන තිබේ.එබැවින් පශ්චාත් යුද මානසිකත්වයකින් තවදුරටත් කල්මැරීම වෙනුවට අතිගරු මහින්ද රාජපක්ෂ ජනාධිපතිතුමා ප්‍රමුඛ වීරෝදාර රණවිරුවන් දිනාදුන් මේ නිවහල් දේශයේ සියලු ජාතීන් අතර මනා සබඳතාවක් පවත්වා ගැනීමටත් එකිනෙකාට ගෞරව කරමින්, එකිනෙකා අගයමින් සමෘද්ධිමත් අනාගතයක් උදාකර ගැනීමටත්, දානය, ප්‍රිය වචනය, සමානාත්මතාව හා අර්ථචර්යාව තමා තුළ වගා කරගැනීමටත් අදිටන් කර ගනිමු.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>27</day>
    </date>
    <link>http://www.silumina.lk/2010/06/27/_art.asp?fn=aa10062710</link>
    <topic>යුද ජයග්‍රහණය සදාකාලික කිරීමට අප විමසිලිමත්ව කටයුතු කළ යුතුයි</topic>
    <author>නිහාල් පී. අබේසිංහ මුලතිව් සංචාරයකින් පසු</author>
    <content>ආරක්ෂක ලේකම් මුලතිව්දී කියයිනිහාල් පී. අබේසිංහ මුලතිව් සංචාරයකින් පසුඅවුරුදු 30 ක් තිස්සේ යුද්ධ කර ජීවිත පූජා කර ලබාගත් යුද ජයග්‍රහණය හා සාමය ස්ථිර ලෙසම සදාකාලිකවම පවත්වා ගැනීමටත් නැවතත් එවැනි අඳුරු යුගයක් නොඒමටත්, රට සුරැකීමටත් සැලසුම් සකස් කර ඇති බවත්, රට සුරැකීමට ඉතිහාසයෙන් ලත් පාඩම අනුව ත්‍රිවිධ හමුදාව හා පොලිසිය ඉදිරියට දිගටම රාජකාරි කටයුතු කළ යුතු බවත් ආරක්ෂක ලේකම් ගෝඨාභය රාජපක්ෂ මහතා මුලතිව් හිදී පැවසීය.අප ලබාගත් ජයග්‍රහණය ඉදිරියට ගෙන යාමට නම් වෘත්තිමය ලෙස ත්‍රිවිධ හමුදාව හා පොලිසිය තම රාජකාරි කටයුතුවල හොඳින් නිරත විය යුතු බව ද ආරක්ෂක ලේකම් ගෝඨාභය රාජපක්ෂ මහතා පැවැසීය.එල්ටීටීඊ ත්‍රස්තවාදය සම්පූර්ණයෙන් විනාශ කරල තිබුණත් ඔවුන්ට හමුදාමය ලෙස කටයුතු කිරීමට නොහැකි වුවත් තවමත් මේ බෙදුම්වාදී ඉලාම්වාදී මතය තිබෙන අය මේ අතර ඉන්නට පුළුවන්, ඒ පිළිබඳව අපි සැලකිලිමත් විය යුතුයි. එල්ටීටීඊ බුද්ධි අංශ පිළිබඳවත් අවධානය යොමු කළ යුතුයි. ඒ සමඟම අන්තර්ජාතික වශයෙන් වර්ධනය වුණු එල්ටීටීඊ ත්‍රස්තවාදි සංවිධානාත්මක ජාලය තවමත් නොයෙක් අයුරින් ක්‍රියාකරන බව අප මතක තබා ගත යුතු බවත් ඒවා පිළිබඳව ආරක්ෂක හමුදා පොලිසිය විමසිලිමත් විය යුතු බවත් ආරක්ෂක ලේකම්වරයා පැවැසීය.ආරක්ෂක ලේකම්වරයා මේ බව පැවැසුවේ පසුගියදා අලුතින් පිහිටවූ මුලතිව් නව ආරක්ෂක බළ සේනා මූලස්ථානය නිරීක්ෂණය කිරීම පිණිස හා මුලතිව් ආරක්ෂක හා සංවර්ධන කටයුතු පිළිබඳව සොයා බැලීමට ගිය චාරිකාවේදී මුලතිව් ප්‍රදේශයේ ආරක්ෂක හමුදා හා පොලිසියේ නිලධාරීන් අමතමිනි. මෙහිදී ආරක්ෂක ලේකම්වරයා රට සුරැකීමට කළ සේවය අගය කරමින් මුලතිව් ආරක්ෂක සේනා ආඥාපති මේජර් ජනරාල් ප්‍රසන්න ද සිල්වා මහතා විසින් සමරු ඵලකයක් ද පිරිනැමිණි.ආරක්ෂක ලේකම්වරයා මෙසේ ද කීය.එල්ටීටීඊ සංවිධානය වශයෙන් නොවුණත් වෙනත් මුහුණවරකින් එල්ටීටීඊ සංවිධානයේ මතවාදය ඉදිරියට ගෙන යාමට උත්සාහ දරන විදේශ කණ්ඩායම් සිටිනවා. මේ අනුව අපි සිවිල් ජනතාව පදිංචි කරලා ඔවුන්ගේ ජීවන තත්ත්වය හරියාකාරව ඉදිරියට ගෙනැල්ලා අපේ ආරක්ෂක සැලැස්ම ;හාඳින් ක්‍රියාත්මක කරලා නීතිය හා සාමය රැකෙන අයුරින් පොලිසිය ස්ථාපනය වෙලා හොඳ ස්ථාවර තත්ත්වයකට රට ගේනකම් ඉතාමත්ම විමසිලිමත්ව අපේ ආරක්ෂක හමුදා හා පොලිසිය ක්‍රියා කළ යුතු බව ද ආරක්ෂක ලේකම්වරයා පැවසීය.මෙම අවස්ථාවට ත්‍රිවිධ හමුදාපතිවරු ද පොලිස්පතිවරයා ද මුලතිව් ප්‍රදේශය භාර ආඥාපති මේජර් ජනරාල් ප්‍රසන්න ද සිල්වා මහතා ඇතුළු යුද නාවික ගුවන් හා පොලිස් නිලධාරීහු 4000 ක් පමණ එක්වූහ. මෙහිදී ආරක්ෂක ලේකම්වරයා මෙම අවස්ථාව සමරමින් මුලතිව් නව ආරක්ෂක බළ සේනා මූලස්ථානයේ අඹ පැළයක් ද රෝපණය කළේය.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>27</day>
    </date>
    <link>http://www.silumina.lk/2010/06/27/_art.asp?fn=aa10062711</link>
    <topic>ලේක්හවුස් බෞද්ධ සංගමය වාර්ෂිකව සංවිධානය කරන පිණ්ඩපාත දානමය පින්කම</topic>
    <author/>
    <content>ලේක්හවුස් බෞද්ධ සංගමය වාර්ෂිකව සංවිධානය කරන පිණ්ඩපාත දානමය පින්කමට කොටුවේ සම්බුද්ධාලෝක විහාරයේ සිට මහාසංඝ රත්නය මෙසේ වැඩම කළහ. සේයා - සමන් ශ්‍රී වෙදගේ</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>27</day>
    </date>
    <link>http://www.silumina.lk/2010/06/27/_art.asp?fn=aa10062712</link>
    <topic>48 වන මිහින්තලා පොසොන් ආලෝක පූජාව විවෘත කළ අවස්ථාව</topic>
    <author/>
    <content>විදුලි බල හා බලශක්ති අමාත්‍ය පාඨලී චම්පික රණවක මහතා මිහින්තලේ පොසොන් ආලෝක පූජාව ඉකුත් 24 වෙනිදා සවස විවෘත කළ අවස්ථාව. මේ අවස්ථාවට මිහින්තලා විහාරාධිකාරි වලවාහැංගුවවැවේ ධම්මරතන හිමියෝ සහ ලේක්හවුස් කර්තෘ මණ්ඩල අධ්‍යක්ෂ සීලරත්න සෙනරත්, විදුලි බල හා බලශක්ති නියෝජ්‍ය අමාත්‍ය ප්‍රේමලාල් ජයසේකර, අනුරාධපුර මහ දිසාපති එච්.එම්.කේ. හේරත්, ලේක්හවුස් මෙහෙයුම් අධ්‍යක්ෂ උපුල් දිසානායක, නීති අධ්‍යක්ෂ නීතිඥ රසාංග හරිස්චන්ද්‍ර, සාමාන්‍යාධිකාරි අභය අමරදාස මහත්වරු ඇතුළු ලේක්හවුස් ආයතනයේ නිලධාරීහු රැසක් සහභාගි වූහ.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>27</day>
    </date>
    <link>http://www.silumina.lk/2010/06/27/_art.asp?fn=aa1006273</link>
    <topic>පෙළ පොත් ගැන කඩිනම් පරීක්ෂණයක්</topic>
    <author/>
    <content>අධ්‍යාපන අමාත්‍යංශය මඟින් පාසල්වලට නොමිලේ බෙදාහරින පෙළ පොත් පිළිබඳව පුර්ණ පරීක්ෂණයක් පවත්වන ලෙස ජනාධිපති මහින්ද රාජපක්ෂ මහතා අධ්‍යාපන ඇමැති බන්දුල ගුණවර්ධන මහතාට උපදෙස් දී තිබේ.අධ්‍යාපන අමාත්‍යංශය මඟින් විවිධ ශ්‍රේණිවල පාසල් සිසුන්ට නොමිලේ මුද්‍රණය කොට බෙදාහරින පෙළ පොත්වල තිබෙන විෂය කරුණු සම්බන්ධයෙන් තිබෙන වැරැදි අඩුපාඩු සහ යම් යම් කරුණු ඉදිරිපත් කිරීමේදී ජාතික සහ ආගමික සමඟියට බාධාවන ඇතැම් කරුණු අඩංගු ද යන්න සොයා බැලීමට විද්වත් කමිටුවක් ඉදිරි සතියේදී පත්කරන බව අධ්‍යාපන ඇමැතිවරයා සිළුමිණට කීය.මේ පිළිබඳව පොසොන් පොහෝ නිවාඩුවෙන් පසුව සම්පූර්ණ පරීක්ෂණයක් සිදුකරන බව ප්‍රකාශ කළ අධ්‍යාපන ඇමැතිවරයා පෙළ පොත් සැකසීමට සම්බන්ධ නොවූ ස්වාධීන විද්වත් කමිටුවක් මඟින් මෙම පරීක්ෂණය සිදු කරන බව ද කීය.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>27</day>
    </date>
    <link>http://www.silumina.lk/2010/06/27/_art.asp?fn=aa10062713</link>
    <topic>ඔබ්සර්වර් මොබිටෙල් වසරේ පාසල් ක්‍රිකට් ක්‍රීඩකයා</topic>
    <author/>
    <content>සන්ඩේ ඔබ්සර්වර් මොබිටෙල් වසරේ පාසල් ක්‍රිකට් ක්‍රීඩකයන් තෝරා ගැනීම සඳහා පැවැති තරගයේ හොඳම පාසල් ක්‍රිකට් ක්‍රීඩකයා ලෙස කොළඹ රාජකීය විද්‍යාලයේ භානුක රාජපක්ෂ ජනමාධ්‍ය හා තොරතුරු ඇමැති ;කහෙළිය රඹුක්වැල්ල මහතා අතින් එම ශූරතා කුසලානය ලබාගත් අවස්ථාව. ලේක්හවුස් ආයතනයේ සභාපති බන්දුල පද්මකුමාර, සන්ඩේ ඔබ්සර්වර් ප්‍රධාන කර්තෘ දිනේෂ් වීරවංශ, මෙම උත්සවයට අනුග්‍රහය දැක්වූ මොබිටෙල් ආයතනයේ ප්‍රධාන විධායක සුරේන් ජේ. අමරසේකර, ශ්‍රී ලංකා ටෙලිකොම් ආයතනයේ ප්‍රධාන විධායක ග්‍රෙග් යං යන මහත්වරු ද මෙහි සිටිති. සේයා - චින්තක කුමාරසිංහ</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>27</day>
    </date>
    <link>http://www.silumina.lk/2010/06/27/_art.asp?fn=ab1006271</link>
    <topic>ලංකාවේ ස්වාධිපත්‍යයට ඇඟිලි ගහන්න කිසිවකුටත් අයිතියක් නෑ</topic>
    <author>සංවාද සටහන සරත් පෙරේරා</author>
    <content>පේරාදෙණිය විශ්ව විද්‍යාලයේ දේශපාලන අංශයේ මහාචාර්ය නවරත්න බණ්ඩාරඑහිදී ඇසූ ප්‍රශ්න කීපයක් හා ඒවාට මහාචාර්යවරයා දුන් පිළිතුරු මෙසේය. කවුරුත් දන්නවා ශශ්‍රී ලංකා රජය දිගටම කිසිදු විදේශ අතපෙවීමකට ඉඩ දුන්නේ නැහැ කියා. මෙවැනි තත්ත්වයක් තුළ එක්සත් ජාතීන්ගේ මහලේකම්වරයා ශ්‍රී ලංකාවේ යුද්ධය අවසානයේ මානව හිමිකම් කඩවීම් සිදුවීද යන්න ගැන තමන්ට උපදෙස් දීම සඳහා විශේෂඥ මණ්ඩලයක් පත් කිරීම ඔබ දකින්නේ කොහොමද?මා හිතන්නේ මෙතනදි අපි රාජ්‍ය තාන්ත්‍රිකව කටයුතු කර මේ ප්‍රශ්නය නිරාකරණය කර ගැනීමට කටයුතු කළ යුතුයි. ශ්‍රී ලංකාව කියන්නේ තනි වූ රාජ්‍යයක් නෙවෙයි. අපට හිතවත් රාජ්‍ය සංවිධාන වගේම හිතවත් රාජ්‍යයනුත් තිබෙනවා. අපත් එක්සත් ජාතීන්ගේ සංවිධානයේ ක්‍රියාකාරී සාමාජිකයෙක්. එක්සත් ජාතීන්ගේ සංවිධානයට රාජ්‍යයක අභ්‍යන්තර කටයුතුවලට අතගහන්න බැරිවා මෙන්ම ඔවුන් ක්‍රියා කළ යුතු නීති රාමුවක්ද තිබෙනවා. මහලේකම්වරයාට තනිව තීරණ ගැනීමට බැරි නිසා මෙවැනි උපදේශක මණ්ඩලයක් පත් කළා විය හැකියි. අප තවමත් දන්නේ් නැහැ මේ කමිටුවේ සීමා මොනවාද ඔවුන් කරන්න යන්නේ මොන වාගේ කටයුත්තක් ද කියා.* මෙම කමිටුව ශ්‍රී ලංකා රජය විසින් ප්‍රතික්ෂේප කරනු ලැබුවා...?සැබැවින්ම එක්සත් ජාතීන්ගේ සංවිධානයට රටක ස්වාධිපත්‍යයට ඇඟිලි ගහන්න බැහැ. මෙහෙම දෙයක් කරන්න නම් ඒ රටේ එකඟත්වය ඇතිව එය කළ යුතුයි. මේ රට ත්‍රස්තවාදයෙන් මුදාගෙන අවුරුද්දක් ගතවුණා පමණයි. මේ කමිටුවට පත් කර ඇති පුද්ගලයන් පක්‍ෂග්‍රාහී පුද්ගලයන් නම් තවදුරටත් ශ්‍රී ලංකා රජයට තම විරෝධය තීව්‍ර කළ හැකියි. සාමය සඳහා ඉඩක් නොදෙන ත්‍රස්තවාදීන් පරාජය කිරීමට ඕනෑම රාජ්‍යයකට නීත්‍යානුකූල අයිතියක් තිබෙනවා.ඒ අයිතියයි ශ්‍රී ලංකා රජය ප්‍රයෝජනයට ගෙන ත්‍රස්තවාදීන් නිහඬ කළේ. ඒ අයිතිය ශ්‍රී ලංකාවට නැතිය කියන්න එක්සත් ජාතීන්ගේ සංවිධානයට කෙසේවත් බැහැ. ඒ සඳහා තමයි රටක හමුදාවක් ස්ථාපිත කර ගන්නේ.* මේක ශ්‍රී ලංකාවට විරුද්ධ ජාත්‍යන්තර තලයේ කටයුතු කරන අංශවල ජයග්‍රහණයක් ලෙස සැලකිය හැකිද?දෙමළ ඩයස් පෝරාව වැනි අපේ රටට විරුද්ධව කටයුතු කරන අය උත්සහ කළේ මෙවැනි කමිටුවක් පත්කර ගැනීමට නෙවෙයි. මානව හිමිකම් කවුන්සිලයේදී උත්සාහ කෙරුණේ යුද්ධ අපරාධ පරීක්ෂණ කොමිසමක් වැනි දෙයක් පත් කර ගැනීමටයි. එවැනි උත්සාහයක් අපේ මිතුරු රාජ්‍යවල සහාය ඇතිව පරාජය කරන්න අපට හැකිවුණා. අපි දන්නවා එල්ටීටීඊයට පක්‍ෂපාතී දෙමළ ඩයස් පෝරාව දිගටම ශ්‍රී ලංකාවට එරෙහිව විවිධ ප්‍රයත්න දරමින් සිටිනවා. ඔවුන්ට විවිධ රාජ්‍යවල නායකයන්ට බලපෑම් කළ හැකි තැන් තිබෙනවා. ඔවුන්ගෙන් එක්සත් ජාතීන්ගේ මහලේකම්වරයාටත් බලපෑම් එල්ල වෙනවා. ඒ නිසා එක්සත් ජාතීන්ගේ මහලේතම්වරයා තමන්ට තිබෙන පීඩනය නිසා මෙවැනි පියවරක් ගත්තා විය හැකියි.මා කියන්නේ මොන හේතුව නිසා මේ කමිටුව පත් කෙරුවත් කරුණු පැහැදිලි කිරීම් කරල නියමානුකූලව කටයුතු කරල මේක අපේ ජයග්‍රහණයක් බවට පත්කර ගත යුතුයි.* මේ උපදේශක සභාවට කටයුතු කරන්න නම් ශ්‍රී ලංකාවත් එක්ක සහයෝගීව කටයුතු කරන්න වෙනවා..?එසේ නැතිව අදාළ නිලධාරීන් හමුනොවී මේ අයට කටයුතු කරන්න බැහැනේ. එහෙම නැතිව කාගෙන්ද විස්තර ගන්නේ.ඕනෑම කෙනෙකුට රටට එන්න දෙනවද නැද්ද කියන එක රජය තමයි තීරණය කරන්න ඕන. මෙතනදි සාමාජික රටවල් ආරක්‍ෂා කිරීමේ වගකීමක් ඒ ආයතනයටත් තියනවා. අපි බලන්න ඕන මෙතනදි මොකක්ද ඔවුන් කරන්න යන්නේ. අපි කොහොමද මේකට රටක් විදියට මුහුණ දෙන්නේ කියලයි.* උතුරේ සිදුවූ දේ ගැන සොයන්න ජනාධිපති තුමාත් ප්‍රතිසංවිධාන කොමිසමක් පත්කරල නේද තියෙන්නේ?කොමිසම හරියට ක්‍රියාත්මක වෙනව නම් මේ ප්‍රශ්නය සම්පූර්ණයෙන් විසඳගන්න පුළුවන් සංහිදියාවක් ඇති කර ගන්න පුළුවන්. දකුණු අපි‍්‍රකාවේ කොතරම් දේ වුණාද? එතනදි පත්කළ සත්‍ය සෙවීමේ කොමිසමෙන් හාරහාර ඇවිස්සීමක් වෙනුවට සමාව දීල පසුගිය දේ අමතක කරලා සත්‍ය සෙවීමේ කොමිසම හරහා ප්‍රතිසංවිධානයට පියවර ගත්තා. මේ මහලේකම් පත්කළ සභාවෙත් දකුණු අපි‍්‍රකාවේ ඒ සත්‍ය සෙවීමේ කොමිසමේ හිටපු සාමාජිකාවකුත් ඇතුළත් වෙනවා කියනවනේ. ලංකාවත් මෙහෙම තැනකට යන්න එපායැ. බිදුණු රිදුණු හිත් හදන්න ඕනනේ. යුද්දෙ දිනුවත් උතුරේ ජනතාවගෙත් හිත් දිනන්න වැඩ කරන්න වෙනවනේ.රජය දැනටමත් දෙමළ ජාතික සංවිධානය හා දෙමළ ඩයස් පෝරාවේ අය සමඟත සාකච්ඡා කරනව කියල වාර්තා වුණා. ඒක හොඳයි. ඒ මාර්ගයේ යන්න වෙනවා. දෙමළ ඩයස් පෝරාවෙත් එල්ටීටීඊයට හිතවත් අය විතරක් නෙවෙයි එසේ නොවන අයත් ඉන්නවා.* මේ රටෙත් පිටරටවලත් පැතිරුණු දූෂමාන ආරංචි පදනම් කරගෙන කාට හෝ කටයුතු කරන්න පුළුවන්ද?විදේශයන්හි වගේම දේශීය දේශපාලන පොර පිටියෙන් සුදුකොඩි කතා වගේ දේවල් අතොරක් නැතුව කතා වුණානේ. චැනල් 4 වැනි. ඒ වගේ පිංතූරත් එක්ක මේ චෝදනා නැහැනේ. මේ කතා රට තුළ මාධ්‍යවල වගේම ජාත්‍යන්තර මාධ්‍යවලත් පළවුණානේ. ඇතුළේ, පිට දෙකේම මේ ගින්න ගියානේ. මේ චෝදනා වරින් වර මතු වෙනවා.මෙතනදි විදේශ ඇමැතිවරයාටත් විදේශ කටයුතු භාර නිලධාරීන්ට වගේම අපේ තානාපති අංශවලටත් ලොකු කාර්ය භාරයක් පැවරෙනවා.නියම තොරතුරු මේ අය අතට පත් කරන්න. එසේ නොවී සතුරාට වැඩි අවස්ථාව ලැබුණොත් අපට අනතුරු දායක නරක උපදේශයක් ගන්න පුළුවන්. ඔය කමිටුවටත් පක්ෂග්‍රාහී නොවී සියලු පැති හොයල බලන්න වෙනවනේ.අලුත් මතයක් අලුත් විශ්ලේෂණයක් කරන්න පුළුවන් වෙන්නෙත් පක්ෂග්‍රාහී නොවන කෙනෙකුට නේ.* ජාත්‍යන්තරව මෙරටට බලපෑම් නොකළ යුතුª බව යසුෂි අකාෂි වැනි ජපාන රාජ්‍ය තාන්ත්‍රිකයන්ගෙන් ප්‍රකාශ නිකුත් වෙනකොටයි මේ කමිටුවත් පත් කෙරුණේ?ඇයි ඔය මහ ලේකම්වරයත් ලංකාවට ඇවිල්ලා ගිහින් හොඳින් කටයුතු කෙරෙනව කියල ලෝකයටම කිව්වනේ. ඔහුගේ දෙවැනියෙක් වන ලින් පැස්කෝත් ඒවගේ අදහස් පළකරල තිබුණනේ. අකාෂිත් උතුරේ සංවර්ධනය වගේම නැවත පදිංචිකිරීම් පිළිබඳවත් ප්‍රශංසා මුඛයෙන් කතාකරල තිබුණේ.ජී.එල්.පීරිස් විදේශ ඇමැති වරයාගේ ඇමරිකානු සංචාරයේදීත් හිලරි ක්ලින්ටන් රාජ්‍ය ලේකම්වරිය හා කළ සාකච්ඡාවලදිත් සතුටුදායක තත්ත්වයක් ඇතිවුණා කියල වාර්තා වුණා.මේ කොහොම ගත්තත් ශ්‍රී ලංකාවට කලබලවෙන්න කරුණක් නැහැ. මෙතනදිත් මේ ප්‍රශ්නෙ විසඳගන්න අවශ්‍ය රාජ්‍ය තාන්ත්‍රික පරිණතභාවය ඇතුව අප කටයුතුª කළ යුතුයි. 1983 ඉඳල අපට ත්‍රස්තවාදයකට මුහුණ දෙන්න වුණේ අප ඉන්දියාව තරහ කරගත් නිසා.පසුගිය කාලය පුරාවට යුද්ධය පවතින අවස්ථාවෙන් ඉන්දියාව සමඟ සමීප සබඳතාවක් පවත්වා ගැනීම නිසා අපට සාර්ථකව ත්‍රස්තවාදය නිමා කරන්න පුළුවන් වුණා.* දැන් මානව අයිතිවාසිකම් ගැන ප්‍රශ්න කරන්න උත්සාහ කළත් ප්‍රභාකරන් කියන්නේ ඔය කියන මානව අයිතිවාසිකම් රැක්ක කෙනෙක් නෙමෙයිනේ..?ඔහු තමන්ගේ ජාතියේ නායකයන් පවා ඝාතනය කරමින් ඉතාම තිරස්චීන විදියටනේ ක්‍රියාකළේ. ඉන්දියාව ඇතුළු ප්‍රබල රටවල් ගණනාවක් එල්.ටී.ටී.ඊ. ය තහනම් කරන්න කටයුතු කළෙත් ඒ නිසානේ. ඉන්දියාව තමයි ලංකාවට ඉන්න සමීපතම මිතුරා වගේම වැදගත්ම මිතුරා. ඉන්දියාවට ඕන නොබෙදුණු ලංකාවක්.ලංකාව බෙදුණොත් ඒක ඉන්දියාවටත් පහරක්. ලංකාවේ පරාජය වුණු එල්.ටී.ටී.ඊ. හිතවාදීන් අද ඉන්දියාවේ රේල් පාරවල් පුපුරුවනවා.දැන් ඉදිරියට තියෙන්නේ සංවර්ධනය පිළිබඳ ගමනක්. ලෝකෙ කවුරුත් දන්නව ඉදිරි දශක දෙකේ සංවර්ධනය ආසියාව මැදට එනවා. එදාට අත්ලන්තික් සාගරයට තිබුණ තැන ඉන්දියන් සාගරයටත් පැසිපික් සාගරයටත් ලැබෙනවා. අද ඉන්දියාවේ සංවර්ධන වේගය සීයට 9ක්. අපට ඉන්දියානු වෙළෙඳපොළත් සමඟ යෑමෙන් තමයි සීමිත වෙළෙඳ පොළක් තියන ලංකාවට දියුණු වෙන්න පුළුවන්. ඒ වෙළෙඳ පොළෙන් සීයට 4-5ක් අල්ලගත්තත් අපි දිනුම්.* සංවර්ධනයට අත්‍යවශ්‍යම සාමය ඇතිවීමෙන් ස්ථාවරභාවය අද මේ රටේ ඇතිවෙලා තිබෙනවා?අපට තනිව ගමනක් යන්න බැහැ. එකට බැඳුණු ලෝකයක් අද තියෙන්නේ. අපි ජාත්‍යන්තරව අපේ රටේ ප්‍රතිරූපය ගොඩනඟාගත යුතුයි. කවුරුත් අද ලංකාව කොන් කරන්න නෙමෙයි ලංකාවත් එක්ක ගමනක් යාමට උත්සාහ කරනවා.බිඳුණු සිත් සුවපත් කරගෙන ඉදිරියට තිබෙන ගමන යාමට අප කවුරුත් කැප විය යුතුයි.ඒ තමයි සංවර්ධන ගමන. රටේ දුප්පත්කම, දරිද්‍රතාවය, වෙළාගෙන තියන සියලු ප්‍රශ්නවලට උත්තර ලැබෙන්නේ ඒ මාර්ගයෙන් විතරයි. එතැනදි අපට විදේශ ආයෝජන ඉතා වැදගත්. නව තාක්ෂණය මේ රටට ආ යුතුයි. ඒ හැම එකටම ජාත්‍යන්තර සහයෝගය අවශ්‍ය වෙනවා.අප දැනටමත් ඉන්දියාව හා චීනය සමඟ ශීඝ්‍ර සංවර්ධන ගමනකට මුල පුරා තිබෙනවා. මුළු ලෝකය සමඟම එකතු වුණොත් මේ ගමන තවත් ශීඝ්‍රගාමී කරන්න පුළුවන්. එහෙම වුණොත් පසුගාමී තත්ත්වයක පසුවන උතුරත් සමඟ දකුණත් එක විදියට දියුණු කරන්න අවස්ථාව ලැබෙනවා.* ඔබ කියන්නේ සුබවාදීව කල්පනා කරමින් ඉදිරි සංවර්ධන ගමනට අප සැම කැපවිය යුතුය කියලයි..?මා හිතන විදිහට ඒක තමයි ලෝකයෙත් වුවමනාව. දැන් කොන්දේසි මත හරි ජීඑස්පී ප්ලස් සහනය දෙන්න යුරෝපා කොමිසම තීරණය කරලා.ලෝකයේ කවුරුවත් ලංකාව කොන් කරන්න කතාකරන්නේ නෑ. ආසියා ලොකු මිතුරන් ලංකාව ළඟින්ම ඉන්නවා. අපිව කොනිත්තන්න එහෙන් මෙහෙන් අදින්න උත්සාහ කරන අය ඉන්න පුළුවන්. ලංකාව ප්‍රජාතන්ත්‍රවාදී ව්‍යූහය, ප්‍රජාතන්ත්‍රවාදී ආයතන ක්‍රියාත්මක වන රටක්.අපේ ප්‍රශ්න අපටම විසඳාගන්න පුළුවනි. උතුරේ ප්‍රශ්නයට විසඳුම 13 සංශෝධනය මාර්ගයෙන් සොයාගැනීමට රජය කැමැත්ත පළකර තිබෙනවා.ඉන්දියාවත් ලංකාවත් මෙතන ඉන්නේ. මේ දේශපාලන සංහිඳියාව ඇති කරගත්තොත් අපේ ගමන වළක්වන්න කිසිවෙකුට හැකිවෙන එකක් නැහැ.සංවාද සටහන සරත් පෙරේරා</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>27</day>
    </date>
    <link>http://www.silumina.lk/2010/06/27/_art.asp?fn=ab1006272</link>
    <topic>යුරෝපා සංගමයේ කොන්දේසි ත්‍රස්තවාදයට උඩගෙඩි දීමක්</topic>
    <author/>
    <content>විදේශ ඇමැති ජී. එල්. පීරිස්දැනට උපදේශනයට සහ වෘත්තීය පුහුණුවට ලක් වෙමින් සිටින එල්ටීටීඊ පිරිස්, ඔවුන්ගේ ඉදිරි දිවි පැවැත්මට අවශ්‍ය කිසිදු සහනයක් ලබා නොදී හිටිවනම මුදා හැරීමට සිදුවන ආකාරයේ කොන්දේසි පැනවීමෙන් යුරෝපා සංගමය බලාපොරොත්තු වන්නේ, සිවිල් ජීවිතය පවත්වාගෙන යාමට අවශ්‍ය කුසලතා වර්ධනය කර ගැනීමට ඔවුන්ට අවස්ථාව ලබා නොදී ඔවුන් යළි බෙදුම්වාදයට තල්ලු කිරීමට දැයි විදේශ කටයුතු ඇමැති ජී. එල්. පීරිස් මහතා විමසයි.ඇමැතිවරයා ඒ බව පවසන්නේ යුරෝපා සංගමයේ ජී. එස්. පී. ප්ලස් සහනය ලබා දීමේ කොන්දේසි පිළිබඳව ජනතාව දැනුවත්ව සිටිය යුතු බව දැක්වෙන නිවේදනයක් නිකුත් කරමිනි.ඒ නිවේදනයේ මෙසේ ද සඳහන් වේ.2010 ජූනි 17 වන දාතමින් ශ්‍රී ලංකා රජය වෙත යොමු කරන ලද ලිපියකින් යුරෝපා කොමිෂන් සභාව කියා සිටිනුයේ, එම ලිපියේ ඇමුණුමෙහි සඳහන් ලැයිස්තුවේ විස්තර කරන ලද කොන්දේසි 15 ම පිළිපැදීමට ශ්‍රී ලංකාව විසින් පැහැදිලි පොරොන්දුවක් ලබා දෙන්නේ නම් සීමාසහිත අතිරේක කාලසීමාවක් සඳහා පොදු වරණීය වෙළෙඳ ක්‍රමය යටතේ සැලසෙන වාසි ලබාදීම දීර්ඝ කළ හැකි බවයි.ජූනි 23 වැනි බදාදා සවස පැවැති අමාත්‍ය මණ්ඩලයීය රැස්වීමේදී මෙම ලිපිය හා ලැයිස්තුව පිළිබඳව සැලකිල්ලට භාජනය විය. කොමිෂන් සභාව පැමිණ ඇති මෙම ස්ථාවරයට අදාළ වන කොන්දේසි මාලාවක් පවතින බවත්, ඒවා මඟින් ඇති වන අවසන් බලපෑම ශ්‍රී ලංකාවේ ස්වෛරීභාවයට පැහැදිලිවම අනුකූලතාවයක් නොදක්වන බවත් රජයේ මතයයි.ජුනි 17 වැනි දාතමින් එවු එම ලිපියේ “2009 ඔක්තෝබර් 19 දිනැති යුරෝපා සංගමයේ වාර්තාවේ සඳහන් ගැටලුවලට විසඳුම් ලබාදීම සඳහා ශ්‍රී ලංකා රජය ගෙන ඇති පියවර අපි යහපත් ආකල්පයකින් යුතුව පිළිගනිමු” යනුවෙන් සඳහන් වේ.මෙම පිළිගැනීම තිබියදීත්, ජූනි 17 දාතමින් යුරෝපා කොමිෂන් සභාවේ උසස් නියෝජිතයකු, යුරෝපා කොමිසමේ උප සභාපති සහ යුරෝපා කොමිසමේ සාමාජිකයකු ඒකාබද්ධව ශ්‍රී ලංකා විදේශ කටයුතු අමාත්‍යවරයා වෙත එවන ලද ලිපියට අමුණා තිබු කොන්දේසි පිළිගත නොහැකි අන්දමේ ඇඟිලි ගැසීම් වන බැවින් ඒවායේ ප්‍රතිවිපාක පිළිබඳව මහජනතාව දැනුවත් කිරීම රජයේ වගකීම වේ. එබැවින් මේ සම්පූර්ණ ලැයිස්තුව මීට යා කොට ඇත.දෙවැනි කොන්දේසිය, 17 වැනි ආණ්ඩු ක්‍රම ව්‍යවස්ථා සංශෝධනයට අදාළ වන බව පෙනී යයි. එම කොන්දේසිය ඉදිරිපත් කර ඇති ආකාරයෙන් පෙනී යන්නේ ජාතික වැදගත් කමකින් යුතු මෙම කාරණය සම්බන්ධයෙන් ශ්‍රී ලංකා රජයට හෝ ජනතාවට අභිමත තීරණයකට එළඹීමට කිසිදු ඉඩක් තබා නොමැති බවය.සැබවින්ම එවැනි යාන්ත්‍රණයක ප්‍රතිඵලය විය හැක්කේ වාර්ගික, ආගමික සහ දේශපාලනික වෙනස්කම් පිළිබඳ මතවාද දරන්නා වූ පිරිස් දිරිගන්වනු ලැබීම තුළින් ත්‍රස්තවාදය විසින් අපේක්ෂා කරන ලද සමාජයීය බෙදීම තවදුරටත් ස්ථාපනය කිරීම මිස, තමුන් එකම ශ්‍රී ලාංකික පවුලක සම සාමාජිකයන් ලෙස පිළිගන්නා සියල්ලන් හට ඒ සම්බන්ධයෙන් වඩාත් ධනාත්මක ප්‍රවේශයක් ලබාදීම නොවේ. 17 වැනි වගන්තිය සම්බන්ධයෙන් යුරෝපා කොමිසම ඉදිරිපත් කර ඇති කොන්දේසිය පැහැදිලිවම, මෙරටේ අභ්‍යන්තර කටයුතුවලට අයුතු ඇඟිලි ගැසීමක් වන්නේය.තෙවන කොන්දේසිය මඟින් දැනට උපදේශනයට ලක්වන සහ වෘත්තීය පුහුණු ලබමින් සිටින එල්ටීටීඊ සාමාජිකයන් ඔවුන්ගේ ඉදිරි දිවි පැවැත්මට අවශ්‍ය කිසිඳු සහායක් ලබාදීමකින් තොරව හිටිවනම මුදා හැරීමකට ලක්වීම ද මෙහිදී සිදුවිය හැක. එහි නිසැක ප්‍රතිඵලය වනු ඇත්තේ සිවිල් ජීවිතය පවත්වා ගැනීමට අවශ්‍ය කුසලතා වර්ධනය කරගැනීමට ඔවුන්ට ලැබෙන අවස්ථාව ඔවුන් කෙරෙන් පැහැර ගැනීමත් බෙදුම්වාදී ත්‍රස්තවාදය නැමැති ගිනි පුපුරු නැවත අවුළුවාලීමේ අභිලාෂයෙන් දැවෙන්නන්ට ඒ සඳහා හිතකර වාතාවරණයක් නිර්මාණය කර දීමත්ය.4 වැනි කොන්දේසිය යටතේ සඳහන් කර ඇති ත්‍රස්තවාදය වැළැක්වීමේ පනත සම්මත කර ගැනීමේ දී මීට පාදක වූයේ බටහිර යුරෝපය ඇතුළුව ප්‍රජාතාන්ත්‍රික රටවල් රැසක් තුළ ඒ වන විටත් බලාත්මක වූ විධිවිධානයන්ය. ඇතැම් සංවර්ධිත රටවල් විසින් සම්මත කර ඇති සමගාමී විධිවිධාන මීට වඩා බොහෝ දැඩි ඒවා බව පෙනී ගොස් ඇත.“දේශ සීමාවෙන් ඔබ්බෙහි ඇති කරන තත් කාලීන ඊනියා දෙමළ ඊලාම් රජයක් (ර්‍ථඊට්ඊඡ්) පිහිටුවීම වැනි ක්‍රියාමාර්ග සලකා බලන කල ශ්‍රී ලංකාවට ද එවැනි හෝ ඒ හා සමාන පියවර ගැනීම පිළිබඳව සලකා බැලීමට සිදුවනු ඇත. මේ සම්බන්ධයෙන් සුපරීක්ෂාකාරි විය යුතු ද නැද්ද යන්න පිළිබඳ තීරණවලට එළඹීම තේරී පත්වූ ශ්‍රී ලංකා රජය විසින් කළ යුතු කාර්යයක් මිස වෙනත් පිටස්තර ආයතනයක කාර්යයක් නොවේ.5 වැනි කොන්දේසිය යටතේ මහජන ආරක්ෂක පනතේ 8 හා 9 වගන්ති අහෝසි කර දැමීමට ඉල්ලා සිටීම. එම වගන්ති දෙකෙහි සංගෘහිත අරමුණු මුල සිටම වරදවා වටහා ගැනීම නිසා සිදු වූවකි. සද්භාවයෙන් යුතුව සිදු කරන්නා වූ ක්‍රියා සම්බන්ධයෙන් විනිර්මුක්තිය පිරිනැමීමේ විධිවිධාන එම ක්‍රියා නිවැරැදිව සිදු කරන ලද්දේ යැයි යන උපකල්පනය පාදක කරගත් රාජ්‍ය පාලනය පිළිබඳ විශ්ව සම්මත සිද්ධාන්තයකින් පැන නගින්නකි.මෙම වගන්ති මඟින් අසද්භාවයෙන් යුතුව සිදු කරන ක්‍රියාවලට කිසි ලෙසකින් රැකවරණයක් නොසැලකේ. අතිශයින් අභියෝගාත්මක අවස්ථාවලදී සද්භාවයෙන් යුතුව ජීවිත ආරක්ෂා කිරීමට කටයුතු කරන්නා වූ රාජ්‍ය නිලධාරීන් වෙත වගකීම ආරෝපණය කළ යුතු බවට කොමිෂන් සභාව විසින් කරනු ලබන යෝජනා අනුමත කිරීමට අපට නොහැක.7 හා 8 යටතේ සඳහන් කර ඇති කොන්දේසි ඉටුකිරීමට නම්, ශ්‍රේෂ්ඨාධිකරණය විසින් දෙනු ලැබූ නීති හා සම්මුතිවලට අනුකූලව මූලික අයිතිවාසිකම් ආරක්ෂා කිරීම හා සුරක්ෂිත කිරීම සඳහා පවත්නා දේශීය නීති රීති හා යාන්ත්‍රණ පමණටත් වඩා සෑහේ ය යන තීන්දුව, පාර්ලිමේන්තු පනතක් මගින් බල රහිත කිරීම කළ යුතුය. ශ්‍රී ලංකාවේ ඉහළතම අධිකරණය විසින් එළඹී තීරණයක් වෙනස් කළ යුතු බවට කොමිෂන් සභාව ඉල්ලා නොසිටි යුතු බව අපගේ අදහසයි.ආරක්ෂිත රැකවරණයෙහි දැනට සිටින එල්.ටී.ටී.ඊ. සාමාජිකයන්ට තම පවුලේ සාමාජිකයන් හමුවීමටත් නීති සේවා ලබා ගැනීමටත් අවසර ලැබී ඇති හෙයින් ලැයිස්තුවේ සඳහන් 12 වැනි කොන්දේසිවලට දැන් වලංගු භාවයක් නැත. ඔවුන් බහුතරයක් දැනට උපදේශන හා පුනරුත්ථාපනය වැඩසටහන් නිමවී මුදා හැර ඇති සහ මුදා හැරීමට නියමිතව සිටින අතර ඉතා සුළු කණ්ඩායමක් ත්‍රස්ත කටයුතු සම්බන්ධයෙන් ඔවුන්ගේ දායකත්වයෙහි බරපතලකම නිසා අපරාධ නඩු පවරනු ලැබීමකට හා විමසීමකට යටත් වනු ඇත.මෙම ක්‍රියාදාමය දැනට මැනැවින් සිදු කෙරෙමින් පවතියි. හදිසි අවස්ථා රෙගුලාසි යටතේ දැනට රඳවාගෙන සිටින සියලු පුද්ගලයන් වහාම මුදා හැරිය යුතු ද නැද් ද යන්න තීරණය කිරීම ශ්‍රී ලංකා රජය සතු කාර්යයක් මිස බාහිර ආයතනයක් වෙත පැවරෙන වගකීමක් නොවේ.ලැයිස්තුවේ සඳහන් 13 වැනි කොන්දේසිය වන ජාත්‍යන්තර රතුකුරුස සංවිධානයේ කාර්යභාරය පිළිබඳවත් දැනට සලකා බලමින් සිටියි. ජාත්‍යන්තර රතු කුරුස සංගමය 1989 වර්ෂයේදී ශ්‍රී ලංකාව තුළ සිය සහන මෙහෙයුම් කටයුතු ආරම්භ කළ අවස්ථාවේ පැවති වාතාවරණය 2009 වර්ෂයේදී ගැටුම් අවසන් කිරීමෙන් පසු තවදුරටත් බල නොපවත්වන බවද සඳහන් කළ යුතුයි.14 වැනි කොන්දේසියේ සඳහන් ජාතික මානව හිමිකම් කාර්ය සැලැස්ම පිළිබඳව පෙර සඳහන් කළ පරිදි යුරෝපා කොමිසම සම්පූර්ණයෙන් දැනුවත් කර ඇති අතර ඒ සම්බන්ධයෙන් ශ්‍රී ලංකා රජය දැඩි උනන්දුවකින් යුතුව කටයුතු කරමින් සිටියි.ජාතීන් අතර ඇති ස්වෛරී සමානාත්මතාව යන මූලධර්මය අනුලංඝනිය (කිලිටි නොකළ යුතු) එකක් ලෙස ශ්‍රී ලංකාව සලකන අතර ජාත්‍යන්තර නීතිය මෙන්ම බහු පාර්ශ්විකත්වය පිළිබඳ පරිචයන් ද ඒ මත පදනම් වී ඇති බව සැලකිය යුතුය. එබැවින්, ස්වෛරීභාවය බලහත්කාරයෙන් අහිමි කරවනු ලැබීමකට කිසිදු අවකාශයක් නොතැබීම රජය විසින් අත්‍යාවශ්‍යයෙන් ගත යුතු ව්‍යවස්ථාදායකමය පියවරක් වන්නේය.නැවතත් ලබා දෙනු ඇතැයි අපේක්ෂා කළ හැකි පොදු වරණීය වෙළෙඳ ක්‍රමය යටතේ අත්වන සහන මෙම ප්‍රධාන මූලධර්මය වෙනස් කරන ව්‍යතිරේකයක් විය යුතු නැත. යුදමය ගැටුමෙන් අනතුරුව ශ්‍රී ලංකාව ආර්ථික වශයෙන් නැවත නැගී සිටීමට මෙන්ම රටේ ජාතික සමගිය තවදුරටත් ශක්තිමත් කිරීමට රජය දරන උත්සාහයට විරුද්ධ ඇතැම් පිරිස් මෙම සහන පිළිබඳ තීරණයට එළඹීම කෙරෙහි බලපෑම් කරන බව රජය හොඳාකාරව දනී.2010 අගෝස්තු මස 15 වැනි දින සිට බලපැවැත්වෙන පරිදි මෙම සහන ලබාදීම නැවැත්වීමට ගන්නා ලද තීරණය තම අදහස් තහවුරු කිරීමක් ලෙස දක්වාලීමට මෙම අන්තවාදී බලවේග අනිවාර්යයෙන් වෑයම් කරනු ඇත.මේ සම්බන්ධයෙන් රජය දරන මතයෙහි හරය වනුයේ, වෙළෙඳ ගිවිසුමක මුවාවෙන් යුරෝපා කොමිසන් සභාව පනවනු ලබන කොන්දේසිවල පුළුල් පරාසය හා ගැඹුරු බව මගින්. අප ජාතියේ යහපත සැලසීමෙහි ලා දායක වන අති විශාල වැදගත්කමකින් යුතු දේශීය ගැටලු රාශියක් සම්බන්ධයෙන් කටයුතු කිරීමටත් තීරණ ගැනීමටත් ශ්‍රී ලංකා රජය සතු අධිකාරි බලය අනිවාර්යයෙන්ම සෝදා පාලුවට ලක් කෙරෙන බවයි. පොදු වරණීය වෙළඳ ක්‍රමය යටතේ සහන ලබාදුන් කාල සීමාව තුළදී ලද ප්‍රතිලාභ ශ්‍රී ලංකාව මහත් සේ අගය කරයි.එමෙන්ම 2010 ජුනි මස 18 වැනි දින ශ්‍රී ලංකාවේ අතිගරු ජනාධිපතිතුමා ජාතිය අමතා කළ කථාවේදී සඳහන් කරන ලද්දේ “මෙම රට ගොඩනැගීමට ඕනෑකමක් ඇත්තේ මෙරටෙහි උපන් තැනැත්තන්ට” බවය ත්‍රස්තවාදයේ අභියෝගයට මුහුණ දුන් ශ්‍රී ලාංකික ජනතාව ආර්ථික ප්‍රගතිය හා සංවර්ධනය ළඟා කර ගැනීමේ අභියෝගයට ද ඒ හා සමාන සාර්ථකත්වයකින් යුතුව මුහුණ දෙනු ඇති බවත් එය ජය ගනු ඇති බවත් රජයට විශ්වාසය.රටේ ස්ථාවරත්වයට තර්ජනය ඇති කරන කරුණු තුරන් කරමින් රට සාමාන්‍ය තත්ත්වයට පත්කිරීමේ හා රට කඩිනම් ආර්ථික සංවර්ධනයක් කරා ගෙන යාමේ මාර්ගයෙහි රජය නොසැලී හා විචක්ෂණශීලීව ඉදිරියට ඇදෙනු ඇත.යුරෝපා කොමිසම විසින් එවන ලද ලිපියේ සඳහන් ශ්‍රී ලංකා රජය විසින් ගතයුතු ක්‍රියාමාර්ග ලැයිස්තුව1. සිවිල් හා දේශපාලන අයිතිවාසිකම් පිළිබඳ ජාත්‍යන්තර සම්මුතියට අගතිදායක කරුණු අවකරණය කිරීම.2. ශ්‍රී ලාංකික සමාජයට අයත් සියලු දේශපාලන, ජනවාර්ගික හා ආගමික කණ්ඩායම් හා සුලු ජාතීන් ගේ අභිලාෂ ප්‍රමාණවත් අන්දමින් පිළිබිඹු කරන ආණ්ඩුක්‍රම ව්‍යවස්ථා කමිටුවක් ද ඇතුළුව 17 වැනි සංශෝධනයේ මූලික අරමුණ ඉටු කරන, එනම් රජයේ ප්‍රධාන තනතුරු සඳහා ස්වාධීන හා අපක්ෂපාතී පත්කිරීම් සිදු කිරීම, පූර්ණ වශයෙන් සහතික කරන පියවර ගැනීම.3. නඩු විභාගයකින් තොරව රඳවා ගැනීම, යාම ඊමේ නිදහසට සීමා පැනවීම, අධිකරණ බලය සහ විනිර්මුක්ති බැහැර කිරීමට අදාළ කරුණු පිළිබඳ වූ 2005 හදිසි නීති රෙගුලාසිවල තවදුරටත් වලංගුව පැවති කොටස් අවලංගු කිරීම සහ 2006 හදිසි නීති රෙගුලාසි (අංක 1474/5/2006 දරන ගැසට් නිවේදනය ප්‍රකාර) අවලංගු කිරීම, සිවිල් හා දේශපාලන අයිතිවාසිකම් පිළිබඳ ජාත්‍යන්තර සම්මුතියට (ICCPR) හෝ වධහිංසනයට එරෙහි එක්සත් ජාතීන්ගේ සම්මුතියට (UNCAT)අනුකූල, ආයුධ සන්තකයෙහි තබා ගැනීම වැනි ඇතැම් විධිවිධාන තවදුරටත් බලාත්මකව පැවතිය යුතු බවට ශ්‍රී ලංකා රජය සලකන්නේ නම් එවැනි විධිවිධාන අපරාධ නීතියට ඇතුළත් කළ යුතුවේ.4. සිවිල් හා දේශපාලන අයිතිවාසිකම් පිළිබඳ ජාත්‍යන්තර සම්මුතියට අනුකූල නොවන ත්‍රස්තවාදය වැළැක්වීමේ පනතේ වගන්ති, (විශේෂයෙන්ම 9, 10, 11, 14, 15, 16 සහ 26 වගන්ති) අවලංගු කිරීම හෝ එකී සම්මුතියට පැහැදිලිවම අනුකූල වන සේ සංශෝධනය කිරීම.5. මහජන ආරක්ෂක පනතේ 8 වැනි වගන්තියේ සඳහන් බැහැර කිරීමේ රීතිය හෝ 9 වැනි වගන්තියෙහි සඳහන් රීති අහෝසි කිරීම හෝ සිවිල් හා දේශපාලන අයිතිවාසිකම් පිළිබඳ ජාත්‍යන්තර සම්මුතියට අනුකූල වන සේ ඒවා සංශෝධනය කිරීම.6. සැකකරුවකුට ඔහු අත්අඩංගුවට ගත් වහාම නීතිඥවරයකුගේ උපදෙස් ලබා ගැනීමට ඇති අයිතිය සම්බන්ධයෙන් විධිවිධාන සලසන්නාවූ අපරාධ නඩු විධි විධාන සංග්‍රහයට සිදු කිරීමට නියමිත සංශෝධන සම්මත කර ගැනීම.7. සිවිල් හා දේශපාලන අයිතිවාසිකම් පිළිබඳ ජාත්‍යන්තර සම්මුතියේ පළමු අතිරේක සන්ධානය යටතේ සහ වධහිංසාවට එරෙහි, එක්සත් ජාතීන්ගේ සම්මුතියේ 22 වැනි වගන්තිය යටතේ තනි පුද්ගලයන්ට එක්සත් ජාතීන්ගේ මානව හිමිකම් කමිටුවට පැමිණිලි ඉදිරිපත් කිරීමට ඉඩ සලසන ව්‍යවස්ථාදායකමය පියවර ගැනීම.8. පිරික්සුමට භාජනය වූ එක් එක් කරුණ සම්බන්ධයෙන් එක්සත් ජාතීන්ගේ් මානව හිමිකම් කමිටුව විසින් එළඹෙන ලද කැපී පෙනෙන තීරණ ක්‍රියාවට නැංවීමට පියවර ගැනීම.9. ශ්‍රී ලංකාවට පැමිණීම සඳහා ඉල්ලීම් කර ඇති පහත සඳහන් එක්සත් ජාතීන්ගේ විශේෂ නියෝජිතයන්ට ශ්‍රී ලංකාවට පැමිණීමට ආරාධනය කිරීම (අතුරුදන් කරවීම පිළිබඳ එක්සත් ජාතීන්ගේ ක්‍රියාකාරී කණ්ඩායම, වධ හිංසා පිළිබඳ එක්සත් ජාතීන්ගේ විශේෂ වාර්තාකරු, ප්‍රකාශ කිරීම් නිදහස පිළිබඳ එක්සත් ජාතීන්ගේ විශේෂ වාර්තාකරු, විනිශ්චයකාරවරුන්ගේ සහ නීතිඥවරුන්ගේ ස්වාධීනත්වය පිළිබඳ එක්සත් ජාතීන්ගේ විශේෂ වාර්තාකරු.)10. අතුරුදන් කිරීම පිළිබඳ එක්සත් ජාතීන්ගේ ක්‍රියාකාරී කණ්ඩායම ඉදිරියේ දැනට විභාග වෙමින් පවතින සැලකිය යුතු සංඛ්‍යාවක් වූ නඩු සඳහා වෙන වෙනම පිළිතුරු සැපයීම.11. 2008 විමර්ශන කොමිෂන් සභාවේ සම්පූර්ණ අවසන් වාර්තාව පල කිරීම.12. දැනට රැඳවුම්භාරයේ පසුවන හිටපු එල්ටීටීඊ සටන්වාදීන්ගේ මෙන්ම හදිසි නීති රෙගුලාසි යටතේ රඳවාගෙන සිටින අනෙකුත් සියලුම පුද්ගලයන්ගේ ලැයිස්තුවක් පළකිරීම හෝ පවුල්වල සාමජිකයන්ට එම ලැයිස්තුව ලබා ගැනීමට සැලැස්වීම. හදිසි නීති රෙගුලාසි යටතේ රඳවාගෙන සිටින සියලුම පුද්ගලයන් නිදහස් කිරීමෙන් හෝ නඩු විභාගයට පැමිණ වීමෙන් හෝ රැඳවුම් භාරයේ තබා ගැනීම අවසන් කිරීම සඳහා අවශ්‍ය තීරණාත්මක පියවර ගැනීම.13. ජාත්‍යන්තර රතු කුරුස සංවිධානය වැනි ස්වාධීන මානව හිතවාදී සංවිධානයකට නිරීක්ෂණ කටයුතු සඳහා සියලුම රැඳවුම් ස්ථාන වෙත යෑමට අවසර ලබාදීම.14. ජාතික මානව හිමිකම් ක්‍රියාකාරී සැලැස්ම පාර්ලිමේන්තුවෙන් සම්මත කර ගැනීම සහ එය වහා ක්‍රියාත්මක කිරීම.15. පුවත්පත් කලාවේදීන්ට තම වෘත්තිමය රාජකාරි කරදර හිරිහැර කිරීම්වලින් තොරව ඉටු කිරීමට හැකි බව සහතික කරලන පියවර ගැනීම.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>27</day>
    </date>
    <link>http://www.silumina.lk/2010/06/27/_art.asp?fn=ab1006273</link>
    <topic>ඔය උපදේශකයන් පත් කිරීමේ ඉල්ලීම් මටත් දැන් වදයක් වෙලා</topic>
    <author>චන්දන බණ්ඩාර</author>
    <content>ජනපති ඇමැතිවරුන්ට කියයිජනාධිපතිතුමාගේ ප්‍රධානත්වයෙන් කැබිනට් මණ්ඩලය ගිය සතියේ රැස්විය. එදින කැබිනට් මණ්ඩලයේදී මුලින්ම සාකච්ඡාවට ලක්වූයේ ජයවඩනගම ප්‍රදේශයේ රජයේ නිල නිවාස දහ හතරක් රාජ්‍ය නිලධාරීන් කීප දෙනකු බාරදී නොතිබීම ගැනය. මේ නිවාස ඇතැම් නිලධාරින් විසින් ඇතැම් පුද්ගලයන්ට විකුණා ඇති බවටද තොරතුරු ලැබී තිබිණ. මේ අතරතුර උසාවිය නියෝග කොට තිබුණේ එම නිවාසවල දැනට පදිංචිව සිටින පිරිස් වහාම ඉවත් විය යුතු බවටය.කෙසේ වෙතත් එම නිවාසවල පදිංචිව සිටින උදවිය එම උසාවි නියෝගයට එරෙහිව අභියාචනාධිකරණයට පෙත්සමක් යොමු කැර තිබිණි. එහෙත් අභියාචනාධිකරණය එම පෙත්සම විභාග කිරීම ප්‍රතික්ෂේප කැර තිබිණි. මේ තත්ත්වය කැබිනට් මණ්ඩලයට හෙළි කළේ රාජ්‍ය පරිපාලන හා ස්වදේශ කටයුතු ඇමැති ජෝන් සෙනෙවිරත්න විසිනි.මේ පිළිබඳව කැබිනට් මණ්ඩලයට විවිධ අදහස් ඉදිරිපත් වෙන්නට විය. “ඒ නිවාසවල උදවිය සෑහෙන කාලයක් සිටිය නිසා එයාලාට ඒ නිවාසවල ඉන්න ඉඩ දෙමු.” ඇමැති සුසිල් ප්‍රේමජයන්ත කියා සිටියේය. ඇමැති ඒ.එච්.එම්. ෆවුසි ද කියා සිටියේ එම නිවාසවල සිටින අයට එලෙසම සිටීමට ඉඩ දිය යුතු බවය.රාජිත සේනාරත්නඇමැති රාජිත එහිදී පළ කළේ වෙනත් අදහසකි. “දැන් මේ නිවාසවල පදිංචිකරුවන්ට එරෙහිව අධිකරණ නියෝගයක් තියෙනවා. ඒ නිසා එම නිලධාරින් හට එම නිවාස පෞද්ගලිකව පරිහරණය කරන්න ඉඩ දෙන්ඩ බැහැ.” ඇමැති රාජිත සේනාරත්න කියා සිටියේය.ඉන් අනතුරුව ඒ ගැන ජනාධිපතිතුමා සිය අදහස් දැක්වූයේය. “මේක අධිකරණ තීන්දුවක්. ඒක වෙනස් කිරීම කැබිනට් එකට සුදුසු නැහැ. මම ඒකට සූදානම් නැහැ. මගේ කැබිනට් මණ්ඩලය අධිකරණ තීන්දුවට එරෙහිව ගියේ එක සැරයයි. ඒ පෙට්‍රල් රුපියල් සීයයට අඩු කරන්න නියෝග කරපු වෙලාවේ. යුද්ධයට සල්ලි නැති නිසයි ඒකත් කළේ.” ජනාධිපතිතුමා පැහැදිලි කළේය.”එහෙම කළේ ජාතික වගකීමක් අනුවයි. ඒ වෙලාවේ එහෙම නොකළා නම් යුද්ධය කරන්න ඉඩ ලැබෙන්නේ නැහැ.” ඇමැති ඩිව් ගුණසේකර කැබිනට් මණ්ඩලයට කියා සිටියේය.”එහෙම නම් සර් අපි මේ නිවාස ගැන තීන්දුව ක්‍රියාත්මක නොකර ඉමු.” ඇමැති ඒ.එච්.එම්. ෆවුසි කියා සිටියේය. ඇමැති සුසිල් ප්‍රේමජයන්තද එය අනුමත කළේය.”මේක ආඥාවක්. මේක ක්‍රියාත්මක නොකර ඉන්ඩ බැහැ.” ඇමැති රාජිත සේනාරත්න කැබිනට් මණ්ඩලයට කියා සිටියේය.මේ අතරතුර ජනාධිපතිතුමා කැබිනට් මණ්ඩලයේ ඇමැතිවරුන්ගේ අදහස් දැක්වීම් සාවධානව අසාගෙන සිටියේය. “මට පුදුම හිතෙන්නේ සුසිල් ඇමැතිතුමා ගැන. මොකද එයා නීතිඥයෙක් වෙලා අධිකරණ තීන්දු ඉක්මවා යන එක ගැන මට නම් ඇත්තටම පුදුමයි.” ජනාධිපතිතුමා කැබිනට් මණ්ඩලයට කීවේය. අවසානයේදී කැබිනට් මණ්ඩලය තීරණය කළේ අධිකරණයේ තීන්දුව ක්‍රියාත්මක කිරීමටය.ලංගමට පාරිතෝෂිකඑදින කැබිනට් මණ්ඩලයට ප්‍රවාහන ඇමැති කුමාර වෙල්ගම කැබිනට් පත්‍රිකාවක් ඉදිරිපත් කැර තිබිණි. ඒ ලංගමයේ පාරිතෝෂික ගෙවීම සම්බන්ධවයි. එනම් ලංගම සේවකයන්ගේ පාරිතෝෂික අර්ථසාධක අරමුදලින් ගෙවීම සඳහා අනුමැතිය ඉල්ලා එම කැබිනට් පත්‍රිකාව ඉදිරිපත් කැර තිබිණි.මේ ගැන ඇමැති ගාමිණී ලොකුගේ කැබිනට් මණ්ඩලයට අදහසක් ඉදිරිපත් කළේය. ලංගම සේවකයන්ගේ අර්ථසාධකය මහ බැංකුවට හැරෙව්වා නම් අපට කිසිම කරදරයක් නැහැ.” ඇමැති ගාමිණී ලොකුගේ කියා සිටියේය.ජනාධිපතිතුමා එහිදී ප්‍රශ්න කළේ ලංගම සේවකයන්ට නොගෙවා තිබෙන පාරිතෝෂික මුදල් ප්‍රමාණය ගැනය. ඊට පිළිතුරු දුන්නේ් ප්‍රවාහන ඇමැති කුමාර වෙල්ගමය. මිලියන 1000 ක් තියෙනවා ඇමැති වෙල්ගම කියා සිටියේය. ස්ථිරවම මේ පාරිතෝෂිකය දෙන්ඩ ඕනේ.” ජනාධිපතිතුමා කියා සිටියේය.කැබිනට් මණ්ඩලයේදී හිටපු ප්‍රවාහන නියෝජ්‍ය ඇමැති ලසන්ත අලගියවන්න එවකට පැවැති කමිටුවක් ගැන තොරතුරු හෙළි කළේය. “මේ පාරිතෝෂික ගෙවීම් ගැන හිටපු ප්‍රවාහන ඇමැති ඩලස් අලහප්පෙරුමගේ කාලේ කමිටුවක් පත් කැර තිබුණා.” ලසන්ත අලගියවන්න නිවාස පොදු පහසුකම් හා ඉංජිනේරු සේවා වැඩබලන කැබිනට් ඇමැතිවරයා කියා සිටියේය.”එහෙම නම් ඒ නිර්දේශයට අනුව මේ පාරිතෝෂික ප්‍රශ්නය විසඳලා දාන්න. එහෙම නොවුනොත් පාරිතෝෂික මුදල් පරක්කු වුණාම සියයට 35 ක පොළියක් ගෙවීමට සිදු වේවි.” ජනාධිපතිතුමා කැබිනට් මණ්ඩලයට උපදෙස් දෙමින් කියා සිටියේය.විජ්ජා දේශපාලනේටඋපදේශකවරු ඕනෑ ද?අනතුරුව කැබිනට් මණ්ඩලයේදී සාකච්ඡා වූයේ ඇමැතිවරුන්ගේ උපදේශකයන් පත් කිරීම ගැනයි.“ජනාධිපතිතුමනි අඩුම වශයෙන් උපදේශකවරු දෙදෙනකු පත් කර ගන්න ඉඩ දෙන්න” ඇමැති ඩබ්.ඩී.ජේ. සෙනෙවිරත්න කැබිනට් මණ්ඩලයේදී ඉල්ලා සිටියේ ය.ඊට පිළිතුරු දැක්වූයේ ඇමැති මෛත්‍රිපාල සිරිසේනයි. “එහෙම පත් කිරීම් කරන්ඩ බැහැ. ඇමැතිවරුන්ගේ උපදේශකයන් පත් නොකරන්න තීන්දු කළේ කැබිනට් මණ්ඩලයම නිසා” ඇමැති මෛත්‍රීපාල කියා සිටියේ ය.“මටත් දැන් මේ උපදේශකයින් පත් කිරීම ගැන කරන ඉල්ලීම් වදයක් වෙලා තියෙන්නේ. ඇමැතිවරු උපදේශකයන් පහක් හයක් පත් කර ගන්න අවසර ඉල්ලනවා. ඕනම ඇමැතිවරයකුට උපදේශකයෝ පත් කර ගන්ඩ පුළුවන්. හැබැයි ස්වේච්ඡා පදනමින්” ජනාධිපතිතුමා ඇමැති උපදේශකයන් පත් කිරීම ගැන කියා සිටියේ ය.ඇමැති බන්දුල ගුණවර්ධන එම කතාවට මැදිහත් වුණේ ය. “නැහැ සර් ප්‍රශ්නය තමයි ගිය වර ඇමැතිවරුන්ට උපදේශකයෝ හිටියා. මේ වතාවේ උපදේශකයෝ නැහැ. ඒ නිසා මේ වතාවේ උපදේශකයෝ බඳවා ගන්න ඉඩ දෙන්ඩ” ඇමැති බන්දුල ඉල්ලා සිටියේ ය. එම ඉල්ලීමට ජනාධිපතිතුමා පිළිතුරු දෙමින් කියා සිටියේ “අපිට ජනතාව පාර්ලිමේන්තු මැතිවරණයේ දී තුනෙන් දෙකේ බලය ලබා දුන්නේ මේ ප්‍රතිපත්ති වෙනස් කරන්න තමයි” කියා ය.ඉන් අනතුරුව ජනාධිපතිතුමා ඇමැති තිස්ස විතාරණ දෙස බලා තවත් අපූරු කතාවක් කීවේ ය. “දැන් අපේ ඇමැතිවරු සමහර විද්‍යාත්මක දේවල් කරන්නත් උපදේශකවරු සභාපතිවරු පත් කැර ගැනීමට ඉල්ලා සිටිනවා.” ජනාධිපතිතුමා කියා සිටියේ ය. “එතකොට සර් විජ්ජාවෙන් දේශපාලනය කරන අයට මොකද වෙන්නේ” ඇමැති එස්.බී. දිසානායක ජනාධිපතිතුමාගෙන් විමසා සිටියේ ය.ඉන් පසුව ජනාධිපතිතුමා ඇමැති ජී.එල්. පීරිස්ට කියා සිටියේ ලංකාව පිළිබඳව අන්තර්ජාතික ප්‍රජාවගේ තිබෙන මතවාද පිළිබඳව කැබිනට් මණ්ඩලයට විස්තර කරන ලෙස ය. “ජී.එස්.පී. ප්ලස් සහනය ඉදිරි මාස හයට ලබාදීමට ලංකාව කොන්දේසි 15 ක් ඉටු කළ යුතු බවට යුරෝපා සංගමය කියා සිටිනවා. ව්‍යවස්ථාව වෙනස් කිරීම, හදිසි නීතිය ඉවත් කිරීම ආදිය ඒ කොන්දේසි අතර තිබෙනවා” ඇමැති ජී.එල්. පීරිස් කියා සිටියේ ය.“ඒ වගේම මේ දේවල් ණය සම්බන්ධ ප්‍රශ්නවලදී ණය දෙන රටවල් සමඟ සාකච්ඡා කළ යුතු මාතෘකා නෙවෙයි. ඒ රටවලට අපේ අභ්‍යන්තර දේවල් අවශ්‍ය නැහැනේ” ඇමැති ජී. එල්. පීරිස් කැබිනට් මණ්ඩලයට කියා සිටියේය.ඩොලරය හා අපනයන ප්‍රශ්නයක්ඉන් අනතුරුව ජනාධිපතිතුමා කැබිනට් මණ්ඩලයට පැහැදිලි කළේ ජී. එස්. පී. ප්ලස් සහනය ලබා ගැනීමට රජය කටයුතු කළ ආකාරය ගැනය. “අපි හැම වෙලාවේම ඒ අයගේ නියෝජිතයන්ට ඇහුම්කන් දුන්නා. අපි එයාලාට පැහැදිලි කළා අපේ රට ගැන. එයාලා ඒවා පිළිගත්තා වගේ ඉඳලා එයාලාගේ රටවලට ගිහින් දැන් අපට කොන්දේසි දානවා. මම මීට පස්සේ ජී. එස්. පී. ප්ලස් සම්බන්ධ කිසිම සාකච්ඡාවක් කරන්නේ නැහැ. මට ජී. එස්. පී. ලැබුණත් නැතත් එකයි.මම මීට වඩා දේවල් දරාගෙන ඉඳලා තියෙනවා. ඒ අය කියන විදියට වැඩ කරන්න නම් මේ රටට ආණ්ඩුවක් ඕන නැහැ.” ජනාධිපතිතුමා කැබිනට් මණ්ඩලයට අවධාරණය කළේය. මේ අතරතුර කැබිනට් මණ්ඩලයේදී ඇමැතිවරයකු කියා සිටියේ ජී. එස්. පී. ප්ලස් පිළිබඳ ගැටලු මතුවීමට ප්‍රධානතම හේතුව වූයේ චන්ද්‍රිකා ආණ්ඩුව සමයේ පාක්‍යසෝති සහ වැලිඅමුණ යන දෙදෙනා මේ රට පිළිබඳව යැවූ වාර්තාවක් නිසා බවය.ඉන් අනතුරුව නැවත වරක් ජනාධිපතිතුමා සිය අදහස් දැක්වීමට පටන් ගත්තේය.“මම ජී. එස්. පී. නිසා රට කඩාගෙන වැටෙන්න ඉඩ තියන්නේ නැහැ. ජී. එස්. පී. නොදුන්නොත් අපිට ඩොලර් මිලියන 150 ක් පාඩු වෙන්නේ. යුද්ධය වෙලාවෙ මේ රටේ විදේශ සංචිත මිලියන 1000 ට බැස්සා. ඩොලරයට සාපේක්ෂව රුපියල කඩාගෙන වැටෙන්න ගත්තා. ඒත් යුද්ධය කාලේ ඩොලරයේ අගය 108 ට වඩා වැටෙන්න මම ඉඩ තිබ්බේ නැහැ. එහෙම කළේ මේ රටේ අපනයන කර්මාන්ත කරුවන් බේරා ගන්ඩ. දැන් අපේ රටට ඩොලර් මිලියන 6000 ක විදේශ සංචිත තියෙනවා. දැන් ඩොලරයේ අගය අඩු විය යුතුයි. නමුත් මම එය නිශ්චිත අගයක තියෙන්න ඉඩ හැරියා. ඒ අපනයනකරුවන් ගැන හිතලා” ජනාධිපතිතුමා කැබිනට් මණ්ඩලයට පැහැදිලි කළේය.“ඒ වගේම අපනයන කරුවන් තීරණය කළ යුතුයි. ජී. එස්. පී. අරගෙන ඩොලරය අඩු කරනවා ද නැද්ද කියලා.” ජනාධිපතිතුමා කියා සිටියේය.පවිත්‍රා වන්නිආරච්චිමේ අතරතුර ඇමැතිනී පවිත්‍රා වන්නිආරච්චි කැබිනට් මණ්ඩලයට ඉදිරිපත් කළේ විවාදාත්මක අදහසකි. “ඒ අය ජී. එස්. පී. ප්ලස්වලට වැට බඳිනවානම් අපි යුරෝපා වාහනවලට සියයට 15 ක බද්දක් දාමු” ඇමැතිනී පවිත්‍රා කියා සිටියාය.“ඕකට කියන්නේ ප්‍රති දෝලන බද්ද කියලා” ඇමැති බන්දුල ගුණවර්ධන කියා සිටියේය.“අපි එකට එක කරන එක හොඳ නැහැ” ඇමැති චම්පික ඇමැතිනී පවිත්‍රාගේ යෝජනාව ගැන කියමින් කියා සිටියේය.ඉන් අනතුරුව ජනාධිපතිතුමා යළිත් වරක් කැබිනට් මණ්ඩලය ඇමැතුවේය. “අපි ආත්මගරුත්වයක් තියෙන රටක් හැටියට නැගිටිමු. අපි ලක්ෂ තුනක් ජනතාව පදිංචි කළා. ඔවුන්ට ස්ථිර නිවාස ඉදිකැර දුන්නා. යූ. එන්. එක හදපු තාවකාලික ගොඩනැගිලි කඩාගෙන වැටුණා. අපි මේ බව කිව්වාම අපිට චෝදනාවක් නැගුණා. අපි ශක්තිමත් ගොඩනැගිලි හැදුවේ අවතැන් ජනතාව නැවත පදිංචි නොකර අවතැන් ගම්මානවලම තියාගන්න හදනවා කියලා.නමුත් ඔය කියන උදවිය අවතැන් ජනතාව ගැන දැන් කතා කරන්නේ නැහැ. අපි මෙරටට බිම් බෝම්බ නිෂ්ක්‍රීය උපකරණ දහයක් ගෙනාවා. ඒ උපකරණ දහයෙන් දෙකයි අපට නොමිලේ ලැබුණේ. අවතැන් ජනතාව අපි දැන් නැවත පදිංචි කරගෙන යනවා. ත්‍රස්තවාදී සැකකරුවන් ලෙස හඳුනා ගෙන සිටින අයට නීතිමය ක්‍රියාමාර්ග ගන්නවා. අපේ රටේ ප්‍රශ්න අපම විසඳා ගත යුතුයි.” ජනාධිපතිතුමා කැබිනට් මණ්ඩලයට අවධාරණය කළේය.“ඩෙන්මාර්කය සහ ස්පාඤ්ඤය අපේ රටට ජී. එස්. පී. ප්ලස් නොදිය යුතු ය කියන ස්ථාවරයේ හිටියා. නමුත් ජර්මන් තානාපතිවරු ඒ මතයට එරෙහිව සිටියා. අපට ජී. එස්. පී. ලබාදීම කල් දැමීමට ජර්මන් තානාපතිවරු විරුද්ධ වුණා. යුරෝපා සංගමය අපේ රටට කරන අසාධාරණකම් ජනතාවට හෙළි කිරීමට අපි බිය විය යුතු නැහැ.” කැබිනට් මණ්ඩලයට ඇමැතිවරු කියා සිටියහ.පේ‍්‍රමදාස චින්තනයටඅභියෝගයක්එක්සත් ජාතික පක්ෂයේ පළාත් සභා විපක්ෂ නායක සහ පළාත් මන්ත්‍රීවරුන්ගේ සම්මේලනය ගිය සතියේ මහනුවර දී පැවැත්විණි. එහිදී යෝජනා 8 ක් සම්මත කැර ගැනීම සිදුවිය.එජාප නායක රනිල් වික්‍රමසිංහ සහ එජාප මහ ලේකම් තිස්ස අත්තනායක ඇතුළු ජ්‍යෙෂ්ඨයෝ එම සම්මේලනයට සහභාගි වූහ.එම සම්මේලනයේදී එජාපයේ කොළඹ දිස්ත්‍රික් පාර්ලිමේන්තු මන්ත්‍රීවරයකු රණසිංහ පේ‍්‍රමදාස හිටපු ජනපතිවරයාගේ සංකල්පවලට එරෙහිව අදහස් දැක්වූයේය.ඒ සමඟම එජාප ගාලු දිසා පළාත් සභා මන්ත්‍රීවරයකු වන අශෝක ධනවංශ ඊටවිරෝදය දැක්වූයේය.“මම ඔබතුමාගේ ඒ මතයට විරුද්ධ වෙනවා. පේ‍්‍රමදාස සංකල්පයට මේ රටේ වැදගත්කමක් තිබෙනවා. ඒක විතරක් මතක තබා ගන්න” අශෝක ධනවංශ පළාත් මන්ත්‍රීවරයා කොළඹ දිසාවේ කෝට්ටේ ප්‍රදේශයට ආසන්න ආසනයක මන්ත්‍රීවරයකුට අභියෝග කළේය.මේ අතර මේ සම්මේලනයට එජාප පළාත් පාලන අනු කමිටුවේ සභාපති හිටපු ගාලු දිසා මන්ත්‍රී වජිර අබේවර්ධනට ආරාධනා කැර තිබුණ ද හෙතෙම මේ සම්මේලනයට පැමිණ සිටියේ නැත.මේ අතර මේ සම්මේලනයේදී විශේෂ යෝජනාවක් සම්මත විය. එනම් පළාත් සභා මන්ත්‍රීවරුන්ගෙන් එජාපයේ දෙවෙන පෙළ නායකත්වයක් ගොඩ නැඟිය යුතු බවය. මේ සමඟම එජාප පළාත් සභා විපක්ෂ නායක සහ මන්ත්‍රී සමුළුවට සහභාගිව සිටි මධ්‍යම පළාත් මන්ත්‍රීවරයෙක් සිය විරෝධය පල කළේය.“නායකතුමනි පළාත් සභා මන්ත්‍රීවරුන්ගෙන් දෙවෙන පෙළ නායකත්වයක් නිර්මාණය කිරීමට පෙර පාර්ලිමේන්තුවේ දෙවෙනි පෙළ නායකත්වය හදා ගන්ඩ” මාතලේ දිස්ත්‍රික් මධ්‍යම පළාත් මන්ත්‍රීවරයා එජාප නායකයාට කියා සිටියේය.මේ අතරතුර ගිය සතියේ එජාප නායක රනිල් වික්‍රමසිංහ සහ එජාප පළාත් පාලන අනු කමිටුවේ සභාපති එජාප ගාලු දිසා නායක මන්ත්‍රී වජිර අබේවර්ධන කේම්බ්‍රිජ් ටෙරස්හිදී විශේෂ සාකච්ඡාවක් පැවැත්විය. එම සාකච්ඡාව පැයකටත් වඩා වැඩි කාලයක් පැවැත්විණි.මේ අතරතුර ගිය සතියේ ගාල්ල නගරයේදී හිටපු ජනපති රණසිංහ පේ‍්‍රමදාස ගුණ සමරු උලෙළක් පැවැත්විණි. එය සංවිධානය කැර තිබුණේ රත්ගම එජාප සංවිධායක අශෝක ධනවංශ විසිනි.එම ගුණ සමරු උලෙළේදී පේ‍්‍රමදාස හිටපු ජනපතිගේ පිළිරුවට මල් මාලයක් පැලදූයේ එජාප මාධ්‍ය ප්‍රකාශක ගයන්ත කරුණාතිලක විසිනි.මේ ගුණ සමරු උලෙළට එජාප මන්ත්‍රීවරුන් වන දයාසිරි ජයසේකර, මනුෂ නානායක්කාර ද එක්ව සිටියහ.ඇනේ වැදුණු හැටි දයාසිරි කියයි“පේ‍්‍රමදාස චරිතයෙන් අපට ගත හැකි ආදර්ශ බොහොමයක් තිබෙනවා. පේ‍්‍රමදාස මැතිතුමා වරක් කිව්වේ අපි පයට පෑගෙන දූවිල්ලක් තරමට නිහතමානී විය යුතුයි කියලයි.” ගුණ සමරු උලෙළේදී එජාප ගාලු දිසා මන්ත්‍රී ගයන්ත කරුණාතිලක කියා සිටියේය.ඉන් අනතුරුව එජාප කුරුණෑගල දිසා මන්ත්‍රී දයාසිරි ජයසේකර ගුණ සමරු උලෙළ ඇමැතුවේය. හෙතෙම එජාපයේ නායකත්ව අර්බුදය ගැන ද කරුණු මතු කළේය. මේ අතරතුර පසුගියදා එජාප රත්නපුර දිසා මන්ත්‍රී රන්ජන් රාමනායක කියා තිබුණේ එජාප නායක රනිල් වික්‍රමසිංහ කුරුසියේ තබා ඇණ ගැසීමෙන් එජාප මන්ත්‍රීවරුන් වැළකිය යුතු බවයි. ඊට එජාප මන්ත්‍රී දයාසිරි පිළිතුරක් සැපයූයේය.එජාපයට ඡන්දය දුන් හතළිස් හත් ලක්ෂයක ජනතාවට අද ඇණ වැදිලා තියෙනවා. එජාපය දිනෙන් දිනම පරාජයට පත් වෙනවා. ඒක ඔය එජාප නායකයාට ඇණ ගහන්න එපා කියන අයට පේන්නේ නැද්ද?” එජාප මන්ත්‍රී දයාසිරි ජයසේකර රන්ජන් රාමනායක මන්ත්‍රීවරයාට පිළිතුරක් සැපයූයේය.රංගේ බණ්ඩාරජනපතිට තුති පුදයිපාලිත රංගේ බණ්ඩාරඑ.ජා.ප ගාලු දිසා මන්ත්‍රී ගයන්ත කරුණාතිලක, රිමාන්ඩ් බාරයේ සිටින එ.ජා.ප කළුතර දිසා මන්ත්‍රී පාලිත තෙවරප්පෙරුමගේ දුක සැප සොයා බැලීමට රිමාන්ඩ් බන්ධනාගාරය වෙත ගියේ ය.ගිය සතියට පෙර සතියේ ගාලු මුවදොර පැවැති රණවිරු උපහාර උලෙළට එ.ජා.ප මන්ත්‍රීවරුන්ගෙන් සහභාගි වූයේ කීප දෙනෙකි. ඒ මන්ත්‍රීවරු අතරට ගයන්ත කරුණාතිලක සහ සජිත් ප්‍රේමදාස ඇතුළු කිහිප දෙනෙක් එක්ව සිටියහ.පසුගියදා රංගේ බණ්ඩාර මන්ත්‍රීවරයාට පුත්තලම දිසාව නියෝජනය කරන පළාත් සභා මන්ත්‍රීවරයෙක් මැර ප්‍රහාරයක් එල්ල කළේ ය.ඒ සමඟම බරපතළ තුවාල ලැබූ මන්ත්‍රීවරයා රෝහල් ගත කරනු ලැබීය. ඒ බව ජනාධිපතිතුමාට දැන ගන්නට ලැබිණි. ජනාධිපතිතුමා පොලිසියට, රෝහල් අධ්‍යක්ෂකවරුන්ට සහ වෛද්‍යවරුන්ට කතා කැර, රංගේ බණ්ඩාර මන්ත්‍රීවරයාගේ ජීවිතය බේරා ගැනීමට කටයුතු කළේ ය.රෝගී තත්ත්වය සුව වෙමින් පවතින අතරතුර පසුගියදා රංගේ බණ්ඩාර මන්ත්‍රීවරයා ජනාධිපතිතුමාගෙන් ඉල්ලා තිබුණේ තමාට ජනපතිතුමා හමුවීමට අවශ්‍ය බව ය. ඒ අනුව ජනාධිපතිතුමා පසුගිය සඳුදා උදේ 7.30 ට පමණ රංගේ බණ්ඩාර මන්ත්‍රීවරයාට දුරකථනයෙන් කතා කැර කීවේ තමා හමුවීමට සවස 4.30 ට අරලියගහ මැදුරට පැමිණෙන ලෙස ය. ඒ අනුව මන්ත්‍රී රංගේ බණ්ඩාර තම දරුවන් තිදෙනා සහ බිරිය සමඟ ජනාධිපතිතුමා හමුවට ගියේ ය.“ජනාධිපතිතුමාගේ සහ මන්ත්‍රී රංගේ බණ්ඩාරගේ හමුවීමේදී දේශපාලනයට සම්බන්ධ කිසිවක් සාකච්ඡා නොකෙරිණි. “ඔබතුමා මගේ ජීවිතය ;බ්රා ගැනීමට අවශ්‍ය පියවර ගැනීම ගැන මා ස්තුතිවන්ත වෙනවා” මන්ත්‍රී රංගේ බණ්ඩාර ජනාධිපතිතුමාට කීවේය. ජනාධිපතිතුමා මන්ත්‍රී රංගේ බණ්ඩාරගේ සුව දුක් විමසා දරුවන් තිදෙනාගේ අධ්‍යාපන කටයුතු ගැන ද විමසා සිටියේය.ගිය සෙනසුරාදා සමුපාකාර සහ අභ්‍යන්තර වෙළෙඳ අමාත්‍යංශයේ දී මාධ්‍ය හමුවක් පැවැත්විණි.ඒ කිරිපිටි මිල ඉහළ දැමීම ගැන සාකච්ඡා කිරීමට ය. මේ මාධ්‍ය හමුවට මාධ්‍යවේදීහු රැසක් එක්ව සිටියහ. මාධ්‍ය හමුව අවසන පැවැති තේ පැන් සංග්‍රහයට ඇමැති ජොන්ස්ටන් ප්‍රනාන්දු ද එක්ව සිටියේ මාධ්‍යවේදීන් සමඟ ය. “කොහොමද මිත්‍රයා” කියමින් ඇමැති ජොනී පැමිණ සිටි සියලුම මාධ්‍යවේදීන් අසලට ගොස් කතාබහ කිරීමට ද අමතක නොකළේ ය.සමෘද්ධි නිලධාරීන්ටවිශ්‍රාම වැටුප්ගිය සතියේ සබරගමුව මහ ඇමැති මහීපාල හේරත් සහ පවුලේ උදවියට ජනාධිපතිතුමාගෙන් ඇරැයුමක් ලැබී තිබිණි. ඒ අනුව මහ ඇමැති මහීපාලගේ පුත් පාර්ලිමේන්තු මන්ත්‍රී කනක හේරත් සහ ඔහුගේ බිරිය අමෝදනී ජනාධිපතිතුමා හමුවට ගියහ.එහිදී ජනාධිපතිතුමා මහ ඇමැති මහීපාල සහ මන්ත්‍රී කනක හේරත් අගය කරමින් කතා කළේ ය. “කනක හොඳින් වැඩ කරනවා කියලා ආරංචියි. නාමල් එක්ක උතුරු ප්‍රදේශයේ හොඳට වැඩ කරනවා කියලා දැනගත්තා” ජනාධිපතිතුමා කියා සිටියේ ය.මෙරට සමෘද්ධි ව්‍යාපාරයේ ගැටලු පිළිබඳව සොයා බලා පිළියම් යෙදීමට ආර්ථික සංවර්ධන ඇමැති බැසිල් රාජපක්ෂ මහතා පසුගියදා ආර්ථික සංවර්ධන නියෝජ්‍ය ඇමැති රංජිත් සියඹලාපිටියගේ ප්‍රධානත්වයෙන් කමිටුවක් පත් කළේ ය. ඒ අනුව පසුගියදා නියෝජ්‍ය ඇමැති සියඹලාපිටිය සමෘද්ධි නිලධාරීන් වෙනුවෙන් සැකසෙන විශ්‍රාම වැටුප පිළිබඳ සමෘද්ධි වෘත්තීය සමිති සමඟ විශේෂ සාකච්ඡාවක් සිදු කළේ ය. එහිදී සමෘද්ධි වෘත්තිය සමිති නායකයන් ඉල්ලා සිටියේ කෙසේ හෝ තමන්ට විශ්‍රාම වැටුප සකස් කැර දෙන ලෙසට ය.“මම ඔයාලා සමෘද්ධියට බඳවා ගන්නා වෙලාවේ සම්මුඛ පරීක්ෂණ මණ්ඩලයේ හිටපු කෙනෙක්. ඒ නිසා සමෘද්ධි නිලධාරින්ගේ දුක් ගැහැට මම හොඳට දන්නවා. ඔබතුමාලා වෙනුවෙන් යහපත් ම දේ සිදු කරන්න මම පැකිළෙන්නේ නැහැ. ජනාධිපතිතුමාටත් බැසිල් ඇමැතිතුමාටත් අවශ්‍ය වෙලා තියෙන්නේ මේ ගැටලු විසඳීමටයි” නියෝජ්‍ය ඇමැති සියඹලාපිටිය කියා සිටියේ ය.ඉගිනියාගල යනු ඌව පළාතේ බිබිල ආසනයේ ඉතාම දුෂ්කර ගම්මානයකි. මේ ගම්මානයට සාමාන්‍යයෙන් දේශපාලකයන් සහ රාජ්‍ය නිලධාරීන් අවධානය බොහෝ විට යොමු වන්නේ මඳ වශයෙනි. මේ නිසා ම ඌව පළාත් මහ ඇමැති ශෂීන්ද්‍ර රාජපක්ෂ එම ගම්මානයට ගිය සතියේ ගියෝ ය.ඉගිනියාගල රත්මල්ගහ ඇල්ල කනිටු විදුහලේ දී සුව උදානය නමින් වෛද්‍ය සායනයක් ද මහ ඇමැතිවරයා විසින් සංවිධානය කැර තිබිණි. ඒ ස්ථානයේ දී ම ආහාර පාන සහ සෞඛ්‍ය පිළිබඳ දැනුවත් කිරීමේ ප්‍රදර්ශනයක් ද පැවැත්විණ. ඒ සමඟම එම ගම්මානයේ ජනතාවගේ ගැටලු සෙවීමට විශේෂ ජංගම සේවයක් ද පැවැත්විණි. ඒ සමඟම මහ ඇමැතිවරයාගේ ප්‍රධානත්වයෙන් එහිදී ඉඩම් හිමිකම් ඔප්පු සියයක් බෙදා දීම ද සිදුවීය.එල්ලාවල හිමිට යැවූලිපි 2 කට මොකද වුණේපසුගිය ජුනි 19 දින නවනගර ශාලාවේ පැවැති ජාතික හෙළ උරුමයේ හත්වන වාර්ෂික සම්මේලනයේ දී පක්ෂ නායකත්වයට පත්වූයේ හිටපු නායක එල්ලාවල මේධානන්ද හිමියන් නොව ආචාර්ය ඕමල්පේ සෝභිත හිමියන්ය. මෙය රට පුදුම කරවන ප්‍රවෘත්තියක් බවට පත්වීමට හේතු විය. පළමු හේතුව වූයේ සමහර පක්ෂවල නායකත්වය වෙනස් කිරීමට වසර දහයකට වඩා වෙර දැරීමෙන් පසු නොහැකි වී තිබීමයි. දෙවන හේතුව වූයේ නායකත්ව වෙනස කාටවත් නොදැනෙන අයුරින් නිශ්ශබ්දව සහ සාමකාමීව සිදුවීමයි.පක්ෂ සම්මේලනය අධීක්ෂණය කලේ නිශාන්තයි. ඒ නිසා නිශාන්ත කැඳවූ ගම්මන්පිල පැවසුවේ එල්ලාවල හාමුදුරුවෝ බොරු කියතියි තමන් නොසිතන බවත් උන්වහන්සේට යැවූ ලිපිවලට සිදුවූ දෙය පිළිබඳ වහාම සොයා බැලිය යුතු බවයි. එවිට සිය ලිපි පෙන්වමින් නිශාන්ත පැවසුවේ ජුනි 19 පැවැති සම්මේලනය හාමුදුරුවන්ට දැනුම් දී ඇත්තේ මැයි 25 දින බවත් එය යොමු අංකය 4390 යටතේ බත්තරමුල්ල තැපැල් කාර්යාලයෙන් ලියාපදිංචි තැපෑලට දැමූ බවයි. එමෙන්ම ජුනි 08 දින පැවැති මධ්‍යම කාරක සභාව පිළිබඳ දැනුම් දීම ද ජුනි 01 දින බත්තරමුල්ල තැපැල් කාර්යාලයෙන් යොමු අංක 5673 යටතේ ලියාපදිංචි තැපෑලෙන් යැවූ බවයි.එම ලියාපදිංචි ලිපියට නම් තැපැල් දෙපාර්තමේන්තුව නොපමාව ප්‍රතිචාර දැක්වීය. පසුදිනම නිශාන්තට දුරකථනයෙන් ඇමතූ තැපැල්පති මේ පිළිබඳ තමන් වහාම විමර්ශනයක් කර වාර්තා කරන බවට පොරොන්දු විය. දැන් හෙළ උරුම නායකයින් දෑස් දල්වා බලා සිටින්නේ මේ ලිපි දෙකට සිදුවුණු දේ සොයා ගැනීමටයි.එ.ජා. කාර්යාලය ඉදිරිපිට උද්ඝෝෂණජාතික නිදහස් පෙරමුණේ දේශපාලන මණ්ඩලය පසුගිය සඳුදා (21) බත්තරමුල්ලේ පිහිටි එහි ප්‍රධාන කාර්යාලයේදී රැස්විය.එහිදී පළමුව අවධානයට යොමු වූයේ පක්ෂ ප්‍රතිසංවිධාන වැඩපිළිවෙළ පිළිබඳවය.”ඉදිකිරීම්, ඉංජිනේරු සේවා, නිවාස හා පොදු පහසුකම් ඇමැති ධූරය අපට ලැබුණාට පසුව, එම අමාත්‍යංශය යටතේ ඇති ආයතන පිළිබඳවත්, ඒවායේ සිදුවී ඇති දූෂණ, අක්‍රමිකතා පිළිබඳවත් බොහෝ කරුණු සේවක පිරිස් හා ජනතාව විසින් අපට ලබාදී තිබෙනවා. ඒවා අපි විමල් සහෝදරයාගේ අවධානයට යොමුකර තිබෙනවා. දැනට අමාත්‍යංශ මට්ටමින් මේ දූෂණ, අක්‍රමිකතා පිළිබඳව සොයා බැලීමක් සිදු කරනවාද?” ගම්පහ දිස්ත්‍රික් නායක, හිටපු අමාත්‍ය පියසිරි විජේනායක මෙහිදී විමසා සිටියේය.නව ජාතික අධ්‍යාපන ප්‍රතිපත්තියක්”එක්සත් ජාතීන්ගේ මහලේකම්වරයාගේ ක්‍රියා කලාපය අපි දැඩි සේ හෙළා දකින්න ඕනේ. ශ්‍රී ලංකාවේ ස්වෛරීභාවයට එරෙහිව සිදු කරන මේ ක්‍රියාදාමයට නිහඬව සිටීම මේ රටට ආදරය කරන කිසිවකුටත් කරන්න බැරි දෙයක්. එහි පළමු පියවර ලෙස කොළඹ එක්සත් ජාතීන්ගේ් කාර්යාලය ඉදිරියේ උද්ඝෝෂණ ව්‍යාපාරයකට යමු” සම්ප්‍රදායික කර්මාන්ත හා කුඩා ව්‍යවසාය සංවර්ධන නියෝජ්‍ය අමාත්‍ය වීරකුමාර දිසානායක තවත් විශේෂ කරුණක් කෙරෙහි අවධානය යොමු කරමින් අවධාරණය කළේය.එම අදහසට දේශපාලන මණ්ඩලයේ කාගේත් එකඟතාව පළ විය.”හොඳයි, රටේම විරුද්ධත්වය යටතේ එක්සත් ජාතීන්ගේ මහලේකම්වරයා පත් කළ විද්වත් මණ්ඩලයේ ඉදිරි ක්‍රියාමාර්ග අනුව අපිත් ප්‍රතිචාර දක්වමු.” විමල් වීරවංශ එසේ පැවසුවේ ඒ පිළිබඳ කතාබහ අවසන් කරමිනි.ගිය සතියේ පාර්ලිමේන්තු උපදේශක කාරක සභා රැස්වීම පැවැත්විණි. ඒ අධ්‍යාපන අමාත්‍යංශයට අදාළවය. විදේශගතව සිටි ඇමැති බන්දුල ගුණවර්ධන ඊට කල් වේලා ඇතිව පැමිණියේ මහත් උනන්දුවෙනි. එහිදී සාකච්ඡාවට ලක්වූයේ ජාතික අධ්‍යාපන ප්‍රතිපත්තියක් සැකසීම පිළිබඳවය.ඇමැතිවරුන් වන මහින්ද යාපා, තිස්ස විතාරණ, නියෝජ්‍ය ඇමැතිවරුන් වන ටී.බී. ඒකනායක, ලසන්ත අලගියවන්න, පාර්ලිමේන්තු මන්ත්‍රීවරුන් වන රොමේෂ් පතිරණ, වාසුදේව නානායක්කාර, තිලංග සුමතිපාල, රවී කරුණානායක යන මැති ඇමැතිවරු ඊට එක්ව සිටියහ.උපදේශක කාරක සභා රැස්වීමෙන් අනතුරුව මැති ඇමැතිවරු විවිධ අදහස් හුවමාරු කර ගත්හ. “මේ අධ්‍යාපන අවුල ලෙහුවේ නැතිනම් සිද්ධ වෙන්නේ විශාල අවුලක්” ඇමැති මහින්ද යාපා කියා සිටියේය. අධ්‍යාපන ක්ෂේත්‍රයේ තිබෙන ප්‍රශ්න සමහර නිලධාරින් තේරුම් ගන්නේ නැහැ. මා ඉල්ලීමක් කරලා තිබුණා දැන් මාස 4 යි තවම නෑ පිළිතුරක්” ඇමැති මහින්ද යාපා අධ්‍යාපන ඇමැති බන්දුල ගුණවර්ධනට කීවේය.”ඇමැතිතුමාගේ ප්‍රශ්නයට මාස 4 ක් පිළිතුරු නැහැ කිව්වා නේද. එක්තරා පවුලක මවක් සහ පියෙක් අධ්‍යාපන අමාත්‍යාංශයකට 23 වතාවක් ගිහින් තියෙනවා. එක්තරා විදුහල්පතිවරයෙක් අසාධාරණය දැක දැක විසඳුමක් දීලා තිබුණේ නැහැ. සමහර නිලධාරින්ගේ වැඩ නිසා මිනිස්සු බනින්නේ ආණ්ඩුවට.” ජනාධිපතිතුමාගේ පාර්ලිමේන්තු කටයුතු ලේකම් කුමාරසිරි හෙට්ටිගේ කීවේය.”ප්‍රශ්න ගොඩක් තිබෙනවා. ඒවා ලිහන්න තමයි ජාතික අධ්‍යාපන ප්‍රතිපත්තිය හදන්න යන්නේ” අධ්‍යාපන ඇමැති බන්දුල ගුණවර්ධන ඊට පිළිතුරු දෙමින් කීවේය.චන්දන බණ්ඩාර</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>27</day>
    </date>
    <link>http://www.silumina.lk/2010/06/27/_art.asp?fn=ab1006274</link>
    <topic>දිග සහ පළල</topic>
    <author>කේ. සී. ජේ.</author>
    <content>මේඊයේ පෙරේදා මෙරට මාධ්‍ය කණ්ඩායමක් ඩෙන්මාර්කය හරහා නෝර්වේ රටට ගියේ ය. අධ්‍යාපන වැඩමුළුවකට යන බව කියමින් රටින් පිට වූ ඔවුහු ඔස්ලෝ නගරයේ සුපිරි හෝටලයක් වන පාර්ක්ඉන්ස් හි ලැගුම් ගෙන සිටිති. මෙවැනි සුකුමාර හෝටලයක එක් රැයක් ගත කිරීමට පවා ශ්‍රී ලංකාවේ මුදලින් රුපියල් ලක්ෂයකට අධික ගාස්තුවක් දරන්නට සිදුවන බවක් අසන්නට ලැබේ.ශ්‍රී ලාංකික මාධ්‍යවේදීන් කණ්ඩායමක් උන්හිටි ගමන් මෙතරම් ධනවතුන් බවට පත් වූයේ කෙසේද? ඊටත් වඩා ලස්සන ප්‍රශ්නය වන්නේ ඩෙන්මාර්කය හරහා නෝර්වේ රටට ගියේ කාගේ ඇසට වැලි ගසන්නට ද යන කාරණයයි. හැබැයි ඉඳුරාම එක් කාරණයක් පැහැදිලි ය. ඔවුන් ඔස්ලෝ නගරයේදී මොළ සේදීමකට ලක්වනු ඇත. එසේ මොළ සෝදාගත් පිරිස පෙරළා ශ්‍රී ලංකාවට පැමිණෙන්නේ රටට මහජනතා වගේ මොළ සේදීමට ය. ඔවුන් කරන්නේ කුමක්දැයි බලා සිටිමු.එක්තරා රාජ්‍ය නොවන සංවිධානයක අනුග්‍රහයෙන් ඔස්ලෝ නුවරට ගිය මොවුන් ඉකුත් සිකුරාදා එරික් සෝල්හයිම් හමුවී සාකච්ඡාවක් කළ බවක් දැනගන්නට ඇත.එක්සත් ජාතීන්ගේ සංවිධානයේ මහලේකම් බෑන් කී මූන්ට ශ්‍රී ලංකාවේ මානව හිමිකම් පිළිබඳව උපදෙස් දීමට විශේෂ කමිටුවක් පත් කර ඇත. ඒ සමඟම යුරෝපා සංගමය ශ්‍රී ලංකා රජයට දැනුම් දී ඇත්තේ කොන්දේසි 15 ක් ඉටු කරන්නේ නම් ජී.එස්.පී. බදු සහනය අතිරේක කාලයකට ලබාදිය හැකි බවයි. මෙරට පාර්ලිමේන්තු ඉතිහාසයේ සම්මත කර ගත් විකාර රූපී පනත් කිහිපයෙන් කුප්‍රකට සංශෝධනය ලෙස සැලකෙන 17 වැනි ව්‍යවස්ථා සංශෝධනය ක්‍රියාත්මක කිරීම යට කී කොන්දේසි පහළොවෙන් එකකි.චන්ද්‍රිකා කුමාරතුංග ජනාධිපතිනියගේ කාලයේදී කටුනායක ගුවන් තොටුපළට පහර දී එල්.ටී.ටී.ඊ. ත්‍රස්තවාදීන් ශ්‍රී ලංකාවේ ආර්ථිකයේ කොඳු නාරටිය තුවාල කර තිබූ අවස්ථාවක පොදුජන එක්සත් පෙරමුණේ පාර්ලිමේන්තු බලය ද ගිලිහී යෑමට ඔන්න මෙන්න කියා තිබියදී පරිවාස ආණ්ඩුව හරහා 17 වැනි ව්‍යවස්ථා සංශෝධනය පැමිණියේ ය.ජී.එස්.පී. හරහා ආණ්ඩුවේ බෙල්ලට පිහියආණ්ඩුව දෙපැත්තකින් දුබල කර නැතහොත් ආණ්ඩුවේ බෙල්ලට පිහිය තබා 17 වැනි සංශෝධනය සම්මත කර ගත් බව කීම වඩාත් නිවරදි ය. සාමාන්‍ය පුරවැසියකු ගේ කල්පනාවේ හැටියට 17 වැනි ව්‍යවස්ථා සංශෝධනය හැම අතින් ම විකාර රූපී කබ ඇදීමකි. එයින් සිදු වූ එකම දෙය නම් රජයේ කටයුතු ඉවසිය ;නාහැකි පමණට අවුල් වීමය. පොලිස් කොමිසම මුල් කාලයේ ක්‍රියාත්මක වූ ආකාරය අපට අමතක නැත.මෙයින් ඇත්තෙන් ම සිදු වුණේ පොලිසිය හෝ රාජ්‍ය සේවය හෝ ස්වාධීන වීම නොව මහ රජයට අමතරව තවත් පුංචි ආණ්ඩු කිහිපයක් ඇති වී රට එකම විකාරයක් වීම ය. එකල පොලිස් කොමිසමේ වුන් එක් සාමාජිකාවක් තම සහෝදරයාට උසස් වීමක් දීම සඳහා බලය පාවිච්චි කළ ආකාරය තවත් කතාවකි. තවත් පුදුමයට කාරණයක් වූයේ 17 වැනි සංශෝධනය මෙරට මහජනතාවගේ ඉල්ලීමක් නොවීම ය.එය එහි පෙනෙන ස්වරූපයෙන් ම අන්තර් ජාතික එන්.ජී.ඕ. මොළයකින් පෑදූ ව්‍යාපෘතියකි. ජාති, ආගම්, දේශපාලන පක්ෂ භේද යනාදිය රාජ්‍ය පාලනය තුළ ව්‍යවස්ථාපිත කිරීම හා එමඟින් රජයේ බලය දුබල කිරීම මෙහි මුඛ්‍ය අරමුණ වී තිබිණ. 2001 රනිල් - ප්‍රභා අවබෝධතා ගිවිසුමට ම නෑකම් කියන 17 වැනි සංශෝධනය ක්‍රියාත්මක වූයේ බෙදීම හා අවුල් කිරීම යන සිද්ධාන්තය මතය.රාජ්‍ය නොවන සංවිධානවලින් මාස්පතා මුදල්දැන් යුරෝපා කොමිසම කියන්නේ ජී.එස්.පී. දෙන්නට නම් අර බෙදීමේ හා අවුල් කිරීමේ සිද්ධාන්තය ක්‍රියාත්මක කළ යුතු බව ය. අනෙක් කොන්දේසි 14 න් දෙක තුනක් 17 වැනි සංශෝධනය මෙන් ම ශ්‍රී ලංකා රජය හා මහජනතාව සතු අයිතිය අවතක්සේරු කිරීම සඳහා යළිත් සම්බන්ධ වෙයි. ඉතිරිය මෙරට යහපත සඳහා කිසිදු වැද ගැම්මකට ඇති සබඳතාවක් පෙන්වන්නේ ද නැත.එහෙත් ඉතාම පැහැදිලිව පෙනෙන්නේ ජී.එස්.පී. හරහා නැවත වරක් ශ්‍රී ලංකා රජයේ බෙල්ලට පිහිය තැබීමට කිසිවකු උත්සාහ දරන බවයි. එහෙත් බෑන් කී මූන්ට හා යුරෝපයේ කොන්දේසිවලට ද රජය පළ කෙළේ එකම ප්‍රතිචාරයකි. එනම් කිසිසේත් එකඟ නොවන්නේ ය යනුයි.යුරෝපයේ කොන්දේසි පහළොවෙන් හා බෑන් කී මූන් ගේ ‘විද්වත් කමිටුවෙන්’ ශ්‍රී ලංකාවෙන් පිටත ක්‍රියාත්මක වන එල්.ටී.ටී.ඊ. ත්‍රස්තවාදීන්ට ඩබල් බෝනස් ලැබිණ. ඔවුහු සතුටෙන් පිනා ගියෝ ය. ප්‍රභාකරන් විනාශ කළ ශ්‍රී ලංකාවට පාඩමක් ඉගැන්විය හැකි බව කියමින් ප්‍රීති ගෝෂා නැඟුවේ ය. ඒ චූන් එකෙන් ම මෙරට පත්තර පිටුවක් ලියන ඩොලර් කපුටෙක් නැවත වරක් කාක් - කාක් හඬ නැඟුවේ ය.කොටි ත්‍රස්තවාදියා චූන් කිරීමට කවුරුන් කුමක් හෝ කළ සැණින් මෙවැනි ලියන අප්පුලා එදා කළේත් මහජනයාගේ මොළය සේදීමට අමු විකාර ලිවීම ය. මේ වෙනුවෙන් නෝර්වේ රාජ්‍යයේ අනුග්‍රහය ලබන රාජ්‍ය නොවන සංවිධාන කිහිපයකින් මොවුන්ට මාස් පතා මුදල් ගෙවූ බවට පැහැදිලි සාක්ෂි තිබේ.ජී.එස්.පී. සහනය නැති වුණේ රජයේ වරද නිසා බව පෙන්වීම දැන් ඔවුන් අත ගසා තිබෙන අලුත් ම කොන්ත්‍රාත්තුවයි. අපට ජි.එස්.පී. සහනය ලැබුණේ සුනාමිය නිසා ය. මුලින් මේ බදු සහනය දෙන විට රජයේ ස්වාධීනත්වයට ඇඟිලි ගසන කිසිම කොන්දේසියක් තිබුණේ ද නැත. එහෙත් කල් යන විට ශ්‍රී ලංකාව මෙල්ල කිරීමට ජී.එස්.පී. ඇමක් බවට පත්කර ගැනීමට ඇතැම්හු වෙර ගත්හ.ඉකුත් ජූනි මස 17 දා ඔවුන් ශ්‍රී ලංකා රජයට ඉදිරිපත් කළ කොන්දේසි පහළොව ඒ ව්‍යාපෘතියේ උච්ඡතම අවස්ථාවයි. මේ කොන්දේසි පහළොව සපුරාම ශ්‍රී ලංකා රජයේ ස්වාධීනත්වය හා මහජන පරමාධිපත්‍යය සඳහා අපයෝජනීය ලෙස සම්බන්ධ වෙයි. ඒ අතින් ගත් කළ යුරෝපය මේ ඉදිරිපත් කර තිබෙන්නේ සිහි බුද්ධිය ඇති රජයකට එකඟ විය හැකි කොන්දේසි මාලාවක් නොවේ.එක්තරා අතකින් ගත් කළ මෙය විකාරයකි. කොන්දේසිවල හරය අනුව ගත් කළ බම්බලපිටියේ පොලිස් ස්ථානාධිපතිවරයාව කොල්ලුපිටියට මාරු කර යැවීම සඳහා ශ්‍රී ලංකා රජය බෙල්ජියමේ බ්‍රසල්ස් නුවර සමඟ ඇති කර ගත් කොන්දේසි පිළිපැදිය යුතු ය.තත්ත්වය එසේ තිබියදී අතීතයේ ජවනිකා කිහිපයක් සිහියට නැඟෙයි. 17 වැනි සංශෝධනය ක්‍රියාත්මක කරන්නේ නම් ජී.එස්.පී. සහනය ලබාගත හැකි බව මුලින් ම රටට කීවේ රනිල් වික්‍රමසිංහ මහතා ය. ඒ මීට වසරකට පමණ පෙර ය. ඔහු රටේ නියම තත්ත්වය යුරෝපා සංගමයට පෙන්වා දී නැති බැව් එයින් ම පෙනිණ.අතීත ජවනිකා හා යුරෝපයේ කොන්දේසී 15යුරෝපයේ කොන්දේසි 15 න් කැපී පෙනෙන තවත් කාරණයක් නම් ශ්‍රී ලංකාව රජයේ තනතුරු දීමේදී ආගම, ජාතිය යන හේතු සැලකිල්ලට ගන්නා බව ය. මෙය පට්ටපල් බොරුවක් බව මෙරට ජීවත්වන සියල්ලෝ දනිති. එහෙත් ඒ බොරුව පතුරුවා හැරියේ ඊළාම්වාදීන් ය. ඇත්තටම ශ්‍රී ලංකා මහ පොළවේ නොමැති දෙයක් ගැන යුරෝපය මේ කතා කරන්නේ කාගේ මතවාදයක සිට ගෙන ද යන බවත් මෙයින් මොනවට පෙනෙයි.එන්.ජී.ඕ., දෙමළ සංධානය, එල්.ටී.ටී.ඊ. ය හා එ.ජා.ප යේ එක්තරා කොටසක් ලේකය පුරා පතුරුවා හැරියේ ද එවැනි මතවාදයකි. බෙදුම්වාදය හා ත්‍රස්තවාදය පැළ පදිංචි වූයේ ද ඔවුන් විසින් කළ නිහීන කෲර ක්‍රියා සාධාරණීකරණය කෙරුණේ ද ඒ මතවාදය විසිනි. දැන් යුරෝපා සංගමයේ යෝජනාවල හරය වන්නේ ද ඒ මතවාදයයි. ත්‍රස්තවාදය බෙදුම්වාදය භෞතිකව පරාජය කළ ද එය තවමත් මතවාදීව පවතින බවටත් මෙය කදිම සාක්ෂියකි.ශ්‍රී ලංකා රජය මේ රාජ්‍ය තාන්ත්‍රික ත්‍රස්තවාදය යට නොවීම සැබවින්ම ප්‍රශංසනීය වේ. එහිලා මහජන මතය අතිශයින්ම තීරණාත්මක වෙයි. අති බහුතර මහජන මතය රජය සමඟ එක පෙළට සිටින තාක් කිසිවකුටත් අපේ බෙල්ලට පිහිය තැබිය නොහැකි බව අතීතයේදීත් කිහිපවරක්ම මොනවට ඔප්පු විය.විදේශීය අතපෙවීම් හා මහජන මතයඑහෙත් මහජනතාව අතින් කුණු කූඩයට ගිය එජාපය හා ජ.වි.පෙ දැන් මේ විදේශීය අත පෙවීම් හරහා මහජන මතය දියාරු කිරීමට යම් යම් ප්‍රකාශ නිකුත් කරන බව පෙනෙයි. දේශපාලන එන්.ජී.ඕ. දෙකක් ලෙස ක්‍රියාත්මක වන එජාපය හා ජ.වි.පෙ දැන් ගයන්නේ් එකම ගීතයකි. එහි තනුව හා පදමාලාව සැකසුණේ ඔස්ලෝ නගරයේදීය.බෑන් කී මූන් ශ්‍රී ලංකාවට එරෙහිව කමිටු පත් කරන්නේ රජය කළ වැරදි නිසා බව ටිල්වින් සිල්වා ප්‍රසිද්ධියේ කියයි. ඒ වරද නම් එල්.ටී.ටී.ඊ. ත්‍රස්තවාදය අතු ගා දැමීම හා විදේශ බලපෑම් තුට්ටුවකට ගණන් නොගැනීමය. එදා විදේශ මැදිහත්වීම් ගැන පාර පෙරළන්නට අරගල කළ ජවිපෙ දැන් කියන්නේ ශ්‍රී ලංකා රජය විදේශ ඇඟිලි ගැසීම්වලට යට විය යුතු බවය.මහජන පදනමක් නැති වූ විට කවුරුත් කියන්නේ එවැනි කතාය. යුරෝපා සංගමයේ විකාර කොන්දේසි පිළිගන්න එපා යැයි රනිල් - ටිල්වින් නොකියති.මෙවැනි කොන්දේසිවලින් රටේ ස්වාධීනත්වය ලැජ්ජා නැති තත්ත්වයකට පත්වන බව නොකියති. මහජන පදනම නම් ගුරුත්වාකර්ෂණය නැතිව ශුන්‍ය ගුරුත්ව දේශපාලනයක එහෙට මෙහෙට පාවෙමින් සිටින රනිල්ට – ටිල්වින්ට දැන් දේවල් පෙනෙන්නේ යටිකුරුවය.රට පාවා දෙන්නන්ට පිටරට ගුවන් ටිකට්ශ්‍රී ලංකාවේ රණවිරුවන්ට එරෙහිව “යුද අපරාධ” ගැන සාක්ෂි දෙන අයට හොඳට සැලකීමට සූදානම් බව විදේශගත ඊළාම්වාදීන් දැන් ප්‍රචාරයක් ගෙන යයි. නොමිලේ ගුවන් ටිකට් පත්, වීසා, නවාතැන් හා තවත් පහසුකම් රැසක් ලබාදීමට ඔවුන් සූදානම් බවත් කියවෙයි. මේ ක්‍රියාත්මක වන්නේ කාගේ ව්‍යාපෘතියක් ද යන බව එයින්ම පෙනෙයි. මේ අවුල මැද එජාපයේ අභ්‍යන්තර අවුල තවත් අවුලෙන් අවුලට යන බව පෙනෙයි. සජිත් ප්‍රේමදාස මන්ත්‍රීවරයා දැන් එළිපිටම රනිල් වික්‍රමසිංහ නායකයාට අභියෝග කරයි.තහනම නොතකා විජයග්‍රහණයේ සමරුවට ගිය සජිත් ප්‍රසිද්ධියේම ඉඟි කරමින් කියා සිටියේ තමන් රනිල් වැනි රට පාවා දෙන පිළේ මිනිසෙකු නොවන බවයි. ඒ වෙනුවෙන් රනිල් වික්‍රමසිංහ මහතාට හිතවත් පිරිසක් මීට පෙර සජිත් ප්‍රේමදාස මහතාගේ ආගම් මාරුවක් පිළිබඳව කටකතා පතුරුවා හැරියේය. පක්‍ෂයේ මුදල් වංචා ගැන තවත් කතා පැතිරෙයි. ඒ සියල්ල මැද එජාප ප්‍රතිසංවිධානය සුපුරුදු ලෙසම යටපත්ව ගියේය.ජේ.ආර්. ගේ මහළුකම සහ දෙවාරේ ජනාධිපතිකමවිධායක ජනාධිපතිධුරය සම්බන්ධයෙන් නැවත යම් යම් දේ අසන්නට ලැබෙයි. මෙහිද ඇත්තේ හාස්‍යයක් හා විකාරයකි.විධායක ජනාධිපති ධුරයට තරග කළ හැකි වාර ගණන සංශෝධනය නො කරන්නැයි පිරිසක් කියති. “ඇයි?” කියා නොකියති.එපා කියන්නේ නම් එයට හේතුවද කිව යුතුය. ඔවුන් නොකියන හේතුව නම් තෙවැනි වරටද මහජනතාව මහින්ද රාජපක්‍ෂ ජනාධිපතිතුමාව පත් කර ගන්නා බවය.ඒ අනුව ගත් කළ පිරිසක් ‘එපා’ යැයි කියන්නේ පරාජයට ඇති බිය නිසා බැව් පෙනෙයි. ශ්‍රී ලංකාවට ලැබුණු වෙස්ට් මිනිස්ටර් පාර්ලිමේන්තු ක්‍රමය අනුව අගමැති ධුරය හෙවත් රාජ්‍ය නායක ධුරය දැරිය හැක්කේ වරක්, දෙවරක් හෝ තුන්වරක් යැයි කිසිම සීමාවක් පනවා නැත්තේය.මහජන වරම ලැබෙන්නේ නම් වෙස්ට් මිනිස්ටර් ක්‍රමයේ රාජ්‍ය නායකයාට ඇති තරම් වාර ගණනක් ඒ ධුරය දැරිය හැකිය. එය ප්‍රථම වරට විකෘති වූයේ 1978 ව්‍යවස්ථාවෙන් විධායක ජනාධිපති ධුරය ඇති කොට එය දෙවරකට සීමා කිරීමට ජේ.ආර්. ජයවර්ධන මහතා පියවර ගැනීමත් සමඟය.1982 ලාම්පු කළගෙඩි සෙල්ලමජයවර්ධන මහතා අත්‍යන්තයෙන්ම මේ අලුත් ආණ්ඩුක්‍රම ව්‍යවස්ථාව මඟින් විධායක ජනාධිපති ධුරය හඳුන්වා දුන්නේත්, එය වෙනස් කළ නොහැකි ලෙස සමානුපාතික ඡන්ද ක්‍රමයට හඳුන්වා දුන්නේත් සදාකාලයටම එජාපය බලයේ තබා ගැනීමට බැව් ඇති පදම් ප්‍රකාශයට පත් වූ කතාවකි.එහෙත් මෙහි අප්‍රකට කතාවක් ද ඇත. ජයවර්ධන මහතා විධායක ජනාධිපති ධුරයට පත් වූයේ ජීවිතයේ සැඳෑ සමයේදීය.දෙවරක් ජනාධිපති ධුරය දැරුවද ඔහු ජනාධිපතිවරණයකින් එම ධුරයට පත් වූයේ එක් අවස්ථාවකදී පමණී.කිසිසේත් තෙවැනි වරටත් තමාට ජනාධිපතිවරණයකින් ජය ගත නොහැකි බව ඔහුගේ අදහස විය.එක් පුද්ගලයකුට විධායක ජනාධිපති ධුරය දැරිය හැක්කේ දෙවරක් පමණක් වන ලෙසට සීමාවක් පැනවුණේ ඒ නිසා වන්නට ඇත.1982 දී ලාම්පු - කළගෙඩි සෙල්ලමකින් ඉතා දූෂිත ලෙස දෙවැනි වරටත් පාර්ලිමේන්තුවේ 5/6 ක බලය ලබා ගන්නට ක්‍රියා කළ ජේ.ආර්. ජයවර්ධන වැනි නායකයෙක් තුන්වැනි වරට ජනාධිපතිධුරය කැමැත්තෙන් අත් හැරිය බව සිතන්නට කිසිදු සාධාරණ හේතුවක් නොපෙනෙයි. එහෙත් අද තත්ත්වය හාත් පසින්ම වෙනස්ය.ඊළාම්වාදී ලණු දෙන යුරෝපා කොමිසමජයවර්ධන යුගයේ හිස එසවූ ඊළාම් ත්‍රස්තවාදය රාජපක්‍ෂ යුගයේදී අවසන් කෙරිණ. මහජන ප්‍රසාදය – මහජන කැමැත්ත තිබියදී පැරණි කල්පනාවක ප්‍රතිඵලයක් ලෙස ඇති කර ගත් වගන්තියක් නිසා රාජ්‍ය නායකයෙක් දේශපාලනයෙන් විශ්‍රාම ගත යුතුද? 1978 ආණ්ඩුක්‍රම ව්‍යවස්ථාව අහෝසි කළ යුතු බවට හඬ නඟන අය දැන් විධායක ජනපතිධුරයේ වාර ගණන සංශෝධනය ;නා කරන්නැයි කියන්නේ ඒ ව්‍යවස්ථාවේ වගන්තියක එල්ලීගෙනය.එහෙත් තීරණය ගැනීමේ අයිතිය තිබිය යුත්තේ පරමාධිපති බලය හිමි මහජනතාවටය. පොතක වන වගන්තියකට වඩා මහජන විනිශ්චය ඉඳුරාම බලවත්ය. තෙවැනි වරටත් මහින්ද රාජපක්‍ෂ ජනාධිපතිතුමා තේරී පත්වන්නේ ද නැද්ද යන්න තීරණය කළ යුත්තේ මහජනතාවය. ඒ සඳහා විරුද්ධ වීම ප්‍රජාතන්ත්‍රවාදී ද යනු තවත් ප්‍රශ්නයකි. නායකයන් තනන්නේ මහජනතාවය. නායකයන් බලයේ තබා ගන්නේ මහජනතාවය. ඒ අයිතිය අතීතයට අයත් කල්පනාවකින් උදුරා නොගත යුතුය.වෙස්ට් මිනිස්ටර් ක්‍රමය යටතේ පුද්ගලයකුට ඕනෑම වාර ගණනක් රාජ්‍ය නායකත්වය දැරිය හැකි නම් මහජන කැමැත්ත වන පුද්ගලයකුට විධායක ජනාධිපතිධුරයට තරග කළ නොහැක්කේ ඇයි?මහජන මතයට බිය ඇත්තෝ ව්‍යවස්ථාවේ යල් පැන ගිය වගන්තියක එල්ලෙති. එහෙත් මේ රට අද පවතින්නේ 1978 හෝ 1989 වැනි තත්ත්වයක නොවේ. මහතීර් මොහොමඩ්, ලී ක්වාන්යු වැනි නායකයන් ඒ රටවල් ගොඩ නැඟුවේ තමන්ගේ රටට ගැලපෙන පාලන තන්ත්‍රයක් මඟිනි.ශ්‍රී ලංකාව අතීතයේම ජීවත්විය යුතු බව කියන්නේ කවුද? ශශ්‍රී ලංකාව ත්‍රස්තවාදයෙන් අත් මිදුණේ අනුහස් සහිත ජන නායකයෙක් නිසාය. අද බෑන් කී මූන්ලා සහ ඊළාම්වාදී ලණු දෙන යුරෝපා කොමිසම ශ්‍රී ලංකාවට කරන බලපෑම් දකින විට මහජන අනුහස දිනාගත් නිර්භීත නායකයෙක් තවත් බොහෝ කාලයකට මෙරට සිටිය යුතු බව අවිවාදිතය.කාලයේ අවශ්‍යතාව හා අභියෝගය අනුව තීන්දු ගැනීම මිස අතීතයේ ජීවත්වීම ප්‍රගතිශීලී චින්තනයක් නොවන්නේය.කේ. සී. ජේ.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>27</day>
    </date>
    <link>http://www.silumina.lk/2010/06/27/_art.asp?fn=af1006271</link>
    <topic>හමුදාව බිම් බෝම්බ ඉවත්කරාවි ඔබ සිත් බෝම්බ ඉවත් කරන්න</topic>
    <author>දෙනගම සිරිවර්ධන</author>
    <content>ලේඛකයිනි, අපි ජනාධිපතිතුමාට සවන් දෙමු“තිස් වසරක් පුරා පැවැති යුද්ධය අප අවසන් කළා. යළිත් යුද්ධයක් ඇති නොවන සේ ජනතාවගේ සිත් සකස් කිරීමේ කාර්යය භාරවන්නේ ලේඛකයන් වන ඔබට යි.පසුගිය 14 වැනිදා සඳුදා මහින්ද රාජපක්ෂ ජනාධිපතිතුමා අරලියගහ මන්දිරයේ පැවැති සිංහල - දෙමළ ලේඛක එකමුතුව සංවිධානයේ සාමාජික පිරිස අමතා කීය.එතුමා ගේ මේ ප්‍රකාශය සිංහල - දෙමළ ලේඛකයන්ට පැවරූ මහා වගකීමක් විය.“ආයුධවලින් කළ යුතු වැඩ ඉවරයි. දැන් තියෙන්නේ පෑන්වලින් කරන වැඩ” එතුමා නොකියා කීවේ ය.“සිංහල දෙමළ ජාතීන් අතර අවිශ්වාසයක් පවතින විට යුද්ධය අනිවාර්යයි. ඒ අවිශ්වාසය දුරු කිරිමට නම් සුහදතාව, මිතුරුකම ජාතීන් අතර ඇතිවිය යුතු ය. එය ඇතිවීමට මිතුරු කතා, නිරන්තර සාකච්ඡා අවශ්‍යයි. ඒ සඳහා සිංහල අයට දෙමළත්, දෙමළ අයට සිංහලත් දැන ගැනීම, ඉගෙනීම අවශ්‍යයි. ඒ සඳහා පසුබිම අප දැන් තනා තිබෙනවා. එයට වහා, ඉක්මනින් ක්‍රියාත්මක විය යුතුයි.ප්‍රකාශකයන් හා ලේඛකයන් සමග ජනාධිපතිතුමා පිළිසඳරෙක යෙදෙමි්න්භාෂා දැනුම මෙන් ම සාහිත්‍යය ද මෙහිදී ජාතීන් අතර අන්‍යොන්‍ය විශ්වාසය. අවබෝධය ඇති කිරීමට ඉවහල් වෙනවා. සාහිත්‍යය ජනතාවගේ ඇතුළාන්තයට, හදවතට කතා කරනවා. සාහිත්‍ය සතු ඒ ශක්තිය ජනතාවගේ යහපත වෙනුවෙන් කැප කිරීමට අපේ ලේඛකයන් අද ඉදිරිපත් වී සිටීම ජාතියේ භාග්‍යයක්.”එතුමා මේ සිංහල - දෙමළ ලේඛකයන්ට ඉදිරිපත් කළ කරුණු මෙතෙක් මේ රටේ කිසිදු ජනාධිපතිවරයකුගෙන් අගමැතිවරයකුගෙන් නොකියැවුණු ඒවා ය.හුදු මනඞකල්පිත ලෝකවල අතරමං වුණු, ජනතාවගෙන් , ජනතාවගේ ප්‍රශ්නවලින් වියෝවුණු ලේඛකයන් ගෙන් රටට වැඩක් නැත.සිංහල, දෙමළ ලේඛක එකමුතුවේ හැම ලේඛකයකුත්, ලේඛිකාවක ව සිට හැකියාව ජනතාව වෙනුවෙන් කැප කළ අය බව ඔවුන් එදා ඉදිරිපත් කළ කෘතිවලින් පෙනිණ.මේ නිසා ම ඔවුන්ට ජනාධිපතිතුමාගේ මතය ඔවුන් ගේ ම මතය ලෙස පිළිගත හැකි විය.දීර්ඝ කාලයක් තිස්සේ එල්.ටී.ටීඊ. ය ඔවුන්ගේ ලේඛකයන්, සාහිත්‍යකරුවන්, කලාකරුවන් යොදා ගත්තේ ශ්‍රී ලංකා රජයත්, සිංහල ජනතාවත් දෙමළ ජාතියේ සතුරන් බව දෙමළ ජාතියට ඒත්තු ගැන්වීමට ය.කවි, කතා, ගීත, නාට්‍ය, චිත්‍ර නිර්මාණය කැරවූයේ ඒ අදහස සිත්වලට කැවීමට ය.“ශ්‍රී ලංකා රජය කියන්නේ සිංහලයන්ගේ රජය, සිංහලයන් කියන්නේ දෙමළ ජනතාවගේ නිජ බිම ද, ධනය ද, අයිතිවාසිකම් ද පැහැරගත් කුරිරු මිනිස් කොට්ඨාසයක්.”කුඩා දෙමළ දරුවන්ට පවා කොටි මේ අදහස කැවූහ. කොටියාට අවනත වූ කවීහු මේ අදහස කැටිකොට කවි ලියූහ. කතා කරුවෝ කතා ලිවූහ.කොටි සංවිධානය පරාජයට පත් වුව ද, මරණයට පත් වුව ද, අර අදහස් මුළුමනින් ම පරාජය වී නැත. මරණයට පත් වී නැත. ඒ අදහස ජීවත්වන තුරු, සිංහල ජනතාව පිළිබඳව සැකයෙන් තොරව, විශ්වාසයෙන් යුතුව බැලීමට ජීවත්වන අයට අපහසු ය.කලාව මගින් කොටියා ඔවුන් තුළට දැමූ ඒ අදහස ඉවත් කළ යුත්තේ ද කලාව මගිනි, සාහිත්‍යය මගිනි. බිම් බෝම්බ ඉවත් කිරීමට අදත් කෝටි ගණන් රුපියල් වැයවේ. අර අදහස ඉවත් කිරීමට ද බිම් බෝම්බ ඉවත් කිරීම බඳු මහා ව්‍යාපෘතියක් අවශ්‍යය.අමරසිංහ කුඩගල්ආර මහතා ලියූ ග්‍රන්ථයක් ජනාධිපතිතුමාට පිළිගන්වමින්පසුගිය 14 වැනිදා ජනාධිපතිතුමා කළ ප්‍රකාශය ඒ මහා ව්‍යාපෘතීයේ ආරම්භය විය හැකි ය.සිිංහල - දෙමළ ලේඛකයෝ සුළු පිරිසක් හෝ මේ දෙමළ හදවත්වල බිම් බෝම්බ ඉවත් කිරීමට අද සැරැසී සිටිති. ඒ ලේඛකයනට කළ හැක්කේ ලිවීම පමණි.ලියන දෙය ජනතාව අතරට ගෙන යෑමට ඔවුන්ට අපහසු ය. ඒ සඳහා ගොඩගේ පොත් මැදුරේ අධිපති සිරිසුමන ගොඩගේ මහතා මුලින් ම ඉදිරිපත් වී සිටී. මේ සිංහල - දෙමළ ලේඛක එකමුතුව බිහි වූයේ ද ගොඩගේ මහතාගේ අනුග්‍රහය සහිතව ය.එක දෙමළ පොතකින් ගොඩගේ මහතා මුද්‍රණය කරන්නේ පිටපත් දෙසිය පනහක් පමණි. දෙමළ පොත් බෙදා හැරීමේ විශ්වාස කටයුතු මාර්ගයක් නොතිබීම නිසා එය එසේ සිදුවන බව ඒ මහතා කියයි.මේ පොත් දස දහස් ගණනින් දෙමළ ජනතාව අතරට යා යුතු ය.මේ සංවිධානය ගොඩනැංවීමට මුල් වූ කමල් පෙරේරා, අමරසිංහ කුඩගල්ආර යන ලේඛකයන් ද පවසනුයේ අදාළ පාඨක ජනතාවට පොත් සැපයීමට අපහසු නම් ලිවීමෙන් පලක් නැති බව ය.මහ පොළොවේ බිම් බෝම්බ ඉවත් කිරීමට දරන වෑයමට වැඩි වෑයමක් දෙමළ ජනතාවගේ සිත්වලට කොටියා ඇතුළු කළ ජාතිවාදී විෂ ඉවත් කිරීමට දැරිය යුතු ය.දෙනගම සිරිවර්ධන</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>27</day>
    </date>
    <link>http://www.silumina.lk/2010/06/27/_art.asp?fn=af1006272</link>
    <topic>අපේ රට ආශ්චර්යමත් දේශයක් කිරීම හැම දෙනාගේ ම වගකීමයි</topic>
    <author>විචිත්‍ර චින්තක ගුණසේකර ධම්මික ප්‍රසන්න විතානගේ</author>
    <content>කතානායක චමල් රාජපක්ෂදරුවකුට මුල්ම ගුරුවරුන් වන්නේ දෙමවුපියන්යැයි කියමනක් තිබේ. කතාව සහතික ඇත්තය. කතා කළ යුත්තේ, ඉගෙන ගත යුත්තේ කියවන්නට හුරු පුරුදු විය යුත්තේ කෙනකු දෙස බැලිය යුත්තේ මෙලෙසය කියා උගන්වන්නට මඟ පාදන්නේ ද, මඟ පෑදෙන්නේ ද ගෙදරිනි. අම්මා සහ තාත්තාගෙනි.මවු කිරෙහි උරුමයෙන් පාසලට පාතබන දරුවා එහි ගුරු දෙවිවරුන්ගෙන් ශිල්ප සයුර තරණයට හුරුවෙයි. ගුරුවරු කාරුණිකව දරුවනට ලොවට වැඩදායක පුද්ගලයින් වන්නට අත දෙති.නිවෙසේ දෙගුරුන්ගෙන් ලත් දැනුම් දායාදය තව තවත් පුළුල් කරන්නට ගුරු පියවරු සහ ගුරු මාතාවෝ වෙහෙස වෙති.දරුවන් කළ යුතු වන්නේ ගුරු සිත නොරිදවා - වේලාව නොවරදවා අකුරු කිරීමය.දැනුමෙන්, දිනුමෙන් ජීවිතය දිනූ දක්ෂ සිසුවකු සමාජයේ ඉහළම තැනක් හිමිකරගත් විට ඊට මඟ පෑදූ ගුරුවරුන්ගේ් දෙනෙතට තුටු කඳුළු උනන්නේ නිරායාසයෙනි.එසේම ජන සමාජයේ වැජඹෙන්නට තැනක් ලද විට, තමනට එතැනට එන්නට මඟ පෑදූ ගුරුතුමා - ගුරුතුමිය ගැන නිරායාසයෙන් සිහිපත් විය යුතුය.එවන් සංවේදී මොහොතක් පසුගියදා උදාවිය. ඒ ගාල්ල රිච්මන්ඩ් විද්‍යාලයේදීය.රුහුණේ රාජපක්ෂවරු හා ‘රිච්මන්ඩ්’ යන නාමය අතර අති සමීප සබඳතාවය ගසට පොත්ත මෙන් සම්බන්ධව පවතී.ශ්‍රේෂ්ඨ රිච්මන්ඩ් නිමැවුමක් වූ එදා ‘රුහුණේ සිංහයා’ නමින් විරුදාවලිය ලත් ඩී.එම්. රාජපක්‍ෂයන්, ඩී.සී. රාජපක්‍ෂයන්, ඩී.ඒ. රාජපක්‍ෂයන්, මෙන් ම ලක්ෂ්මන්, ජෝර්ජ් රාජපක්‍ෂවරුන් පෙරටුකොට ගනිමින්, අද දවසේ දැයේ දරුවන්ට හෙටක් උරුම කර දුන් ජාතියේ ආඩම්බරකාර තාත්තා වූ මහින්ද රාජපක්‍ෂයන් අගමැති පමණක් නොව ජනපති කිරීමට රිච්මන්ඩ් විදුහල් මාතාව සමත්වීම රටේ භාග්‍යයකි.නිදහස් අධ්‍යාපනයේ අග්‍රඵලය ලක් දූ පුතුනට උරුමකර දුන් සී.ඩබ්.ඩබ්. කන්නන්ගර සිරිමතාණන්ද රිච්මන්ඩ් ආදි ශිෂ්‍යයෙකි.එවන් රිච්මන්ඩ්වරුන්ගේ කුලකයට එක්වූ තවත් ජෝතිමත් තාරකාවක් ඉකුත්දා 7 වන පාර්ලිමේන්තුවේ 17 වැනි කථානායක ලෙස සිය පාසල් මවුන් බැහැදැකීමට පැමිණියේය.රිච්මන්ඩ් විද්‍යාලයේ 133 වැනි ත්‍යාග ප්‍රධානෝත්සවය යෙදී තිබුණේ ද එදිනටමය.විදුහල්පති ඊ.එම්.එස්. ඒකානායකයන් විද්‍යාලයීය ගුරු මණ්ඩලය හා ශිෂ්‍යයන් සමඟ අභිනව කථානායකතුමන් විද්‍යාලයීය ප්‍රධාන දොරටුව අබියසදී උණුසුම්ව පිළිගත්තේය.රිච්මන්ඩ් පුතුන්ගේ උත්තමාචාර – තූර්ය වාදන මැදින් එතුමන් ප්‍රධාන ශාලාවට කැඳවාගෙන යනු ලැබිණි.මේ අවස්ථාවට ගාල්ල දිස්ත්‍රික් පාර්ලිමේන්තු මන්ත්‍රී‍්‍ර රමේෂ් පතිරණ, දකුණු පළාත් සභාවේ හිටපු සභාපති අයි. විජේවත්ත, පළාත් සභා මන්ත්‍රී අජිත් කුමාර යන මහත්වරුද එක්ව සිටියහ.ප්‍රධාන ශාලාවට පිය නඟන අතරතුර රිච්මන්ඩ් සෙවණේ එකට අකුරු කළ කළණ මිතුරා වූ අයි. විජේවන්තයන් සමඟ සිය අතීත මතකයන් සිහිපත් කිරීමට ද කථානායකතුමා අමතක නොකළේය.”අප්පච්චි අපිට පුරුදුකරල තිබුණේ් චාම් ජීවිතයක්. අපිට පාසල් අඳින්න තිබුණේ් කලිසම් දෙකයි. කමිස දෙකයි. සෝදලා ගසනවා. ඊළඟට වේලා නවලා කොට්ටය යට තියාගන්නවා.උදේ අවදිවෙලා කොට්ට ඉස්තිරික්කය උස්සලා බලපුවාම ඇඳුම හොඳට මැදිලා. ඒවා තමයි අපි පාසලට ඇන්දේ.” මිතුරන් දෙපළ සිනාසුනහ.සී.ඩබ්.ඩබ්. කන්නන්ගර ප්‍රධාන ශාලාව ත්‍යාග ප්‍රධානෝත්සවය වෙනුවෙන් වර්ණවත් කර තිබුණි.කතානායකතුමා ඇතුළු ආරාධිත අමුත්තන් පිළිගනිමින් විදුහල්පතිතුමා කළ කථාව රිච්මන්ඩ් විද්‍යාලයේ වත්මන් ප්‍රගතිය සැමට පෙන්වා දෙන්නක් විය.’රිච්මන්ඩ් විදුහලේ අධ්‍යාපන ප්‍රතිඵල අද ඉහළ මට්ටමක පවතිනවා. 2008 වසරේ සාමාන්‍ය පෙළ විභාගය සමත්ව උසස්පෙළ වරම් ලැබූ ශිෂ්‍ය සංඛ්‍යාව 274 ක් දක්වා ඉහළ ගොස් තිබෙනවා.ඒ අතරින් දිස්ත්‍රික්කයෙන්, පළාතෙන් මෙන් ම දිවයිනෙන්ම පෙරට එන්න අපේ දරුවන් සමත් වුණා. එම වසරේ ම සරසවි වරම් ලද ශිෂ්‍ය සංඛ්‍යාව 297 ක් වීම රිච්මන්ඩ් මවුන් ලද විජයග්‍රහණයක් ලෙස මා දකිනවා.විෂය බාහිර ක්‍රියාකාරකම් වලදී, 17 න් පහළ පාසල් ක්‍රිකට් නායකත්වය, ශ්‍රී ලංකා බැඩ්මින්ටන් තරගාවලිය, බේස්බෝල් තරගාවලියේ ජාතික හා විදේශ ශූරතා මෙන්ම, 2008 වසරේ ජීවිතාරක්‍ෂක අයෝමය ගලවා ගැනීමේ ශූරතාව, ආසියානු මලල ක්‍රීඩා තරගාවලිය නියෝජනය, අන්තර්ජාතික ඔලිම්පියාඩ් රිදී පදක්කමද, බ්‍රිතාන්‍ය කවුන්සිලය මඟින් පිරිනමන අයි.එස්.ඒ ප්‍රමිති සහතිකයද දිනාගැනීමට අප විදුහලට හැකියාව ලැබුණා.කරුණාබර හදවතකට උරුමකම් කියන රිච්මන්ඩ් මවුන් චමල් රාජපක්‍ෂ කතානායකතුමා රටට දැයට දායාද කර තිබීම දිදුලන අනාගතයක පෙර නිමිති දකින රච්මන්ඩ් දරුවනට ඉමහත් ආදර්ශයක් වන බවද විදුහල්පතිතුමා පැවසීය.විදුහල්පතිතුමාගේ කථාවෙන් අනතුරුව ත්‍යාග ප්‍රධානයේ මුල් අදියර ඇරැඹිණි.රිච්මන්ඩ් පුතුන්ට කුසලතා සම්මාන පිරිනැමීම සමස්ත ලංකා කාන්තා සම්මේලනයේ සභාපතිනී චන්ද්‍රා මාලනී රාජපක්‍ෂ මැතිණියගේ සුරතින් සිදුවිය.අනතුරුව ප්‍රධාන ආරාධිත රිච්මන්ඩ් කීර්තිමත් ආදි සිසු කතානායක චමල් රාජපක්‍ෂ මහතා කළ කතාව හැඟීම්බර අරුත්බර කථාවක් විය.මම ඉගෙන ගත් පාසලේ, මමත් මෙලෙසම තෑගි ලැබූ පාසලේ, ත්‍යාග ප්‍රධානෝත්සවයේ ප්‍රධාන ආරාධිත අමුත්තා ලෙසින් සහභාගී වීමට ලැබීමට සිදුවීම නිසයි.මේ භූමියට ඇතුළු වීමත් සමඟම මට කථානායක බව අමතක වුණා. එක්වරම මම නැවත මගේ ළමා කාලයට පිවිසුණා.’1948 වසරේ මගේ පියා සහ මව මේ පාසලේ පහළ බාලාංශ පන්තියට මා ඇතුළත් කළා. මුල් ගුරුතුමියට මා භාරදී තාත්තා කිව්වේ ‘පුතේ තාත්තා වගේ පාසලේ - නමක් දිනාගෙන ඉන්න ඕනේ’ කියලයි. ඒ ඔවදන මම හොඳින් හිතට ගත්තා.’’මන්ත්‍රීවරයෙක්, ඇමැතිවරයෙක්ගෙ භූමිකාවේ පටන් ශ්‍රී ලංකාවේ තුන්වැනි පුරවැසියා තෙක් මේ ගමන ඒමට රිච්මන්ඩ් මාතාවගේ උණුසුමක රැකවරණය, ගුරුහරුකම් මට උපකාරී වුණා,චමල් රාජපක්‍ෂ නම් කතානායකවරයා බිහිකිරීමේ මූලික ගෞරවය හිමිවන්නේ රිච්මන්ඩ් විද්‍යාලයටයි.දේශපාලන ක්ෂේත්‍රයේ පමණක් නොව. කවියන්, කලාකරුවන්, වෛද්‍යවරුන්, ඉංජිනේරුවරුන්, තානාපතිවරුන් නානාවිධ ක්ෂේත්‍රයන් වෘත්තීන් සැලකුවත් ඒ හැමකින්ම ඉදිරියේ ම වැජඹෙන්නන් බිහිකිරීමේ හැකියාව රිච්මන්ඩ් විද්‍යාලයට ලැබී තිබෙනවා.අද දරුවන්ට අපට එදා තිබුණට වඩා පහසුකම් අධිකයි. එහි අධ්‍යාපනයේ විශේෂ පැතිකඩක් ඔවුනට අද විවර වී තිබෙනවා. ඒවා යොදාගත යුත්තේ යහපත් දිශාවටයි. වැරැදි විදියට යොදා ගත්තොත් තම විනාශය තමන් විසින්ම ළඟා කර ගත්තා වෙනවා.අපේ ගම්වල තිබුණු පැරැණි ජන ක්‍රීඩා සංස්කෘතික අංග අද සමාජයෙන් ම ඈත් වෙලා.ළමයි අද වංගෙඩිය, මිරිස්ගල දකින්නේ රූප කොළයකින් පමණයි. අපේ අනන්‍යතාවය තුළින් මේ වාතාවරණය යටතේ දරුවා ඉදිරියට යන්නේ කොහොමද? මවුපියන්ගෙන් ගෞරවයෙන් ඉල්ලා සිටින්නේ දරුවන් යන්ත්‍ර බවට පත්කරන්න එපා කියලයි.එදා ටියුෂන් දුන්නේ දුර්වල විෂයයන්ට පමණයි. නමුත් අද ටියුෂන් විලාසිතාවක් වෙලා. විලාසිතාවට ටියුෂන් ගොස් ජීවිත විනාශ කරගත් දරුවන් ගැන කොතෙකුත් ප්‍රවෘත්ති පසුගිය සමයේ ජනමාධ්‍ය මඟින් අප ඇසුවා - දුටුවා.ඒ නිසා අවශ්‍යම විෂයකට පමණක් දරුවා ටියුෂන් යැවීමටත්, ආගම දහමට, පාසලේ බාහිර කටයුතුවලට යොමු කිරීමටත්, විශේෂයෙන් ම ඉරිදා දහම් පාසල් යැවීමටත් කටයුතු කිරීම යුගයේ අවශ්‍යතාවත් වෙලා තිබෙනවා.අපි හැමෝම මේ වගකීම වෙනුවෙන් එක්විය යුතු කාලය දැන් එළඹී තිබෙනවා. යුද්ධයක් නැති, මේ සුන්දර රට ආශ්චර්යමත් දේශයක් කිරීමට අපි හැමෝම වගකීමෙන් කටයුතු කළ යුතු කාලය උදාවෙලා.රිච්මන්ඩ් මවුන්ගෙන් අකුරු කරන දරුවන් ලෙස ඔබත් ඔබේ ආදී සොහොයුරන් ගිය මඟ වඩාත් ශක්තිමත්ව යමින් දේශ දේශාන්තරවල කීර්තිය පතුරුවමින් රිච්මන්ඩ් මාතාවගේ නාමය සදාකාලික දිදුලවන්නට කැපවනු ඇතැයි මා විශ්වාස කරනවා.මා එදා අකුරු කල, මට, ජනපති මහින්ද මලනුවන්ට යහමඟ පෙන්වා දුන් රිච්මන්ඩ් මෑණියන්ට සැමදා මෙලෙසින් යහපත් දරුවන් බිහි කිරීමට ශක්තිය, ධෛර්යය ලැබේවායි මා පතනවා.”සව්සිරි සපිරි මනහර ලක්දිව අගයපෙව් කිරි මෙමට මතකයි රිච්මන්ඩ් ඇකය”2008 වසරේ විස්කම් දැක්වූ රිච්මන්ඩ් පුතුනට සම්මාන ප්‍රදානය සිදුවූයේ කතානායක තුමන්ගේ කතාවෙන් අනතුරුවය.වසරකට වරක් පිරිනමන වසරේ දක්‍ෂතම ශිෂ්‍යයාට හිමි ඩැරල් පදක්කම පී. උදාරංග වික්‍රමසිංහ ශිෂ්‍යයාටත්, විදුහල්පති පදක්කම රවී තාරක සිසුවාටත්, ඒ.එස්. වීරසිංහ පදක්කම බුද්ධිම කසුන් සිසුවාත්, ස්නීත් පදක්කම පී.එස්. සේරසිංහ සිසුවාත්, ලැන්ඩන් පදක්කම මදුෂංක ඩයස් සිසුවාත්, ස්මෝල් ගණිත පදක්කම සචිත් දුලන්ග ගුණවර්ධන සිසුවාත්, වැලිකල පදක්කම ලක්කිත ගොඩගේ, ඊ.ආර්. ද සිල්වා පදක්කම අවන්ත උදිත ශ්‍රී සිසුවාටත්, ස්මෝල් පදක්කම රසික වල්පිටගම සිසුවාටත් හිමිවිය.ත්‍යාග ප්‍රදානෝත්සවයේ නිමාව සනිටුහන් කිරීමේ මෙහොත එළඹිණි. ජාතික වස්තුවක් වෙමින් රිච්මන්ඩ් නාමය ලක්දිව අඹරේ ඉහිලින්ම දිළීමට කටයුතු කල චමල් ජයන්ත රාජපක්‍ෂ රිච්මන්ඩ් පුතනුවන් සිංහල – ඉංගී‍්‍රසි දෙවැදෑරුම් විදුහල් ගීය අප සමඟ මිමිණුවේ සොයුරු අයි විජේවන්තයන් සමඟ සිය මිහිරි අතීතයට දිව යමිනි.’මලක් පිපෙතැයි මා සිතන තැනක ඇති කටුව ගලවා, එතැන මලක් සිටවූ අයකු ලෙස, මා සමුගන්නා දිනෙක මා ගැන යමකු පවසන්නේ නම් මම සතුටු වෙමි’එසේ කීවේ ඒබ්‍රහම් ලින්කන් නම් ශ්‍රේෂ්ඨ මානව වාදියාය. ඊට ලංකාවේ හොඳම උදාහරණය චමල් රාජපක්‍ෂයන් බිහිකළ රිච්මන්ඩ් මාතාව නොවෙන්නේද?විචිත්‍ර චින්තක ගුණසේකර ධම්මික ප්‍රසන්න විතානගේ</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>27</day>
    </date>
    <link>http://www.silumina.lk/2010/06/27/_art.asp?fn=af1006273</link>
    <topic>ටයිකෝට් ඇන්දාට පස්සෙ පෙනෙන යථාර්ථය</topic>
    <author>සුමේධා නවරත්න</author>
    <content>“විශ්ව විද්‍යාලයේ වසර තුන හතරක් අධ්‍යාපන හදාරා ඒ කටයුතු අවසන් කර ටයිකෝට් ඇඳලා එළියට යන මොහොතෙයි තමන් කරපු වැරැද්දෙ බරපතලකම තේරෙන්නෙ . ඔය වැරැද්ද මුලින් ම තේරුම් ගත්තා නම් කොයි තරම් හොඳ ද?”පසුගියදා මේ ප්‍රකාශය අසන්න ලැබුණේ මහනුවර මහේස්ත්‍රාත් අධිකරණයෙනි. විශ්ව විද්‍යාල ශිෂ්‍යයන් කර තිබූ වැරැද්දක් සම්බන්ධයෙන් මේ ප්‍රකාශය කළේ මහනුවර මහේස්ත්‍රාත් ලලිත් ඒකනායක මහතා ය.ඒ කාලෙම තේරුම් ගත යුතුව තිබූ මේ වැරැද්ද මොකක්ද? විශ්ව විද්‍යාල ආරම්භයේ සිට ම එනම් 1942 කොළඹ විශ්ව විද්‍යාලය ආරම්භ වූ දා සිටම අද වනතුරු මේ වැරැද්ද සිදුවේ. මහේස්ත්‍රාත්වරයා කියූ පරිදිම බොහෝ ශිෂ්‍යයන්ට එය වැරැද්දක් බව තේරුම් යන්නේ ටයිකෝට් වලින් සැරැසී විශ්වවිද්‍යාලයෙන් පිටව යන විට ය.ඒ වැරැද්ද විටෙක චමත්කාර ජනකය. එහෙත් ඒ ඉතා සුළු අවස්ථා ගණනකට ය. බොහෝ විට එය සාහසිකය; හිංසාකාරීය; බිහිසුණු ය. කෙතරම් බිහිසුණු ද කියතොත් විශ්වවිද්‍යාල ශිෂ්‍යයන්ට මරණයෙන් පවා වන්දි ගෙවන්නට වූ අවස්ථා ද තිබුණි.නවක වදය වූ කලි ඒ බිහිසුණු වරදය. නවක වදය මේ වනවිට සිසු සිසුවියන් ලක්ෂ ගණනක් මානසික මෙන් ම ශාරීරික පීඩාවට ද පත් කර ඇත. ඇතැමුන් මේ පීඩා දරා ගත නොහැකි තැන විශ්ව විද්‍යාල අධ්‍යාපනය අතහැර දමා ගිය අවස්ථා ඕනෑ තරම් තිබේ. ඒත් ඒවා පැමිණිලි ලෙස හෝ කොහේවත් වාර්තා වී නැත. ඇතැම්හු ආබාධිත වූහ. තවත් කිහිප දෙනෙක් මරු මුවට පත් වූහ.විශ්ව විද්‍යාල ආාරම්භ වී වසර හැත්තෑවක් ගත වුව ද විශ්වවිද්‍යාල බුද්ධිමතුන් තමන් අතින් සිදුවන මේ බිහිසුණු වරද නිවැරැදි කර ගෙන නොමැත.“‘රැග්’ කියන වචනයේ සිංහල තේරුම් කීපයක් තිබෙනවා. විහිළු, සමච්චල්, කවටකම්, කොලොප්පම් සහ හිංසා පීඩා. විශ්ව විද්‍යාලවල ක්‍රියාත්මක වෙන්නෙ හිංසා පීඩා කියන තේරුම ඇති ක්‍රියාවලියක් පමණයි. එහි විහිළු, තහළු, කවටකම් නැහැ. හැම විශ්ව විද්‍යාලයකම ‘රැග්’ කියල කියන්නෙ අමානුෂික, අශෝබන, අසභ්‍ය ක්‍රියාවලියක් පමණයි.අතීතයේ දී නම් ‘රැග්’ හාස්‍යජනක වුණා. ඒ විතරක් නොවේ ඒවා අලුත් හා නිර්මාණශීලියි. ඒත් දශක කීපයක් තිස්සෙ එය ඉතා හිංසා - පීඩාකාරී තත්ත්වයකට පරිවර්තනය වී තිබෙනවා.පේරාදෙණිය විශ්ව විද්‍යාලයේ රූපා රත්නශීලි සිසුවිය සදහටම ආබාධිත වුණේ ඔය නවක වදය නිසයි. ඒ 1975 දී. 1997 දී නවක වද බිල්ලට ගොදුරු වුණේ පේරාදෙණිය විශ්ව විද්‍යාලයේ වරප්‍රකාශන් සිසුවා.2002 දී වගේ ම 2004 දී ජයවර්ධනපුර ශිෂ්‍යයන් දෙදෙනකු ඝාතනය වීමට මූලික හේතුවත් නවක වදයයි. නවක වදයට දැඩි ලෙස විරෝධය දැක්වූ ඕවිටිගලගේ සමන්ත සිසුවා නවක වදයට පක්ෂ සිසුන්ගේ පහර කෑමට ලක්ව මිය ගියා. මේ මරණය සම්බන්ධයෙන් විශ්ව විද්‍යාලයේ එල්ලා තිබූ බැනරයක් මට තවම මතකයි. එහි තිබුණෙ “අපෙන් බිලිගත් සමන්තට තොපෙන්?” යනුවෙන්. ඒ ප්‍රශ්නාර්ථයට පිළිතුර වූයේ සම්පත් විමලසිරි සිසුවායි. නවක වදයට පක්ෂ බවක් දැක්වූ සම්පත් ඊට එරෙහි කණ්ඩායම විසින් ඝාතනය කරනු ලැබුවා.මේ ඉතාමත් අවාසනාවන්ත තත්ත්වයක්.”ජයවර්ධනපුර විශ්ව විද්‍යාලයේ මහාචාර්ය සුනිල් ආරියරත්න මහතා නවක වදය පිළිබඳ සිය අදහස් දැක්වූයේ එලෙසය.විශ්ව විද්‍යාලවල නවක වදයට ගොදුරු වන්නේ නවකයෝ ය. ගොදුරු කරන්නෝ නවකයෝ ලෙස ඊට ගොදුරු වී අපමණ මානසික, ශාරීරික හිංසාවලට ගොදුරුව ඒ සමය ඉතා දුෂ්කර ලෙස ගෙවා දැමූ දෙවන වසර ශිෂ්‍යයෝ ය.“නවක වදය මුවාවෙන් ශිෂ්‍යයන්ගේ හිස වැසිකිළිවලට, කොමඩ්වලට ඔබාගෙන සිටින ලෙස අණ දීමෙන් විශ්ව විද්‍යාල බුද්ධිමතුන් ලෙස රටට දෙන ආදර්ශය කුමක්ද?” මහනුවර මහේස්ත්‍රාත්වරයා විමසා තිබුණි. ඔහු එසේ විමසා තිබුණේ වසර හතරකට පමණ පසු නඩුව සාමයෙන් සමාදානයෙන් විසඳා ගැනීමට එකඟ වූ විත්තිකාර ශිෂ්‍යයන් පහලොස් දෙනාගෙනි.මේ තරම් පහත් නවක වදවලට ශිෂ්‍යයන් ගොදුරු කිරීමට පසුබිම සැකසුණේ කොහෙන්ද?මහාචාර්ය සුනිල් ආරියරත්න මහතා පවසන්නේ හීනමානය හා දේශපාලනය මීට ප්‍රධාන හේතු බවයි.“ඉංගිරිසි කතා කරනා උසස් පාසලක ඉගෙන ගත් ළමයෙක් කියලා දැනගත්තම ඔවුන් දරුණුම වධ හිංසාවලට ලක්වෙනවා. ඒ වගේ ම කොළඹ, මහනුවර වගේ ප්‍රධාන පෙළේ නගරයක පදිංචිය හෝ පාසල නම් තත්ත්වය බරපතලයි. මේ පංති වෛරය මහා කාලකන්නි තත්ත්වයක්. තමන්ගෙ හීනමානය වසාගෙන වීරත්වය ආරෝපණය කරගන්නයි ඇතැමුන් උත්සාහ දරන්නෙ.වල්පොළ රාහුල හිමි කියන්නෙ අන්තර්ජාතික වශයෙනුත් කීර්තියට පත් අපට සිටිය මහා පඩිරුවනක්. එදා මෙදා තුර ජයවර්ධනපුර විශ්වවිද්‍යාලයේ හිටපු එකම උපකුලපති භික්ෂුව උන්වහන්සේයි. උන්වහන්සේ විශාල උත්සහයක් දැරුවා මේ නවක වදය නවත්වන්න. නවක වදය නවක විනෝදයක් කරගන්න කියලයි උන්වහන්සේ කිව්වෙ. ඒත් හීනමානය හා දේශපාලනය පෙරදැරි කරගත් පිරිස ඒ බසට අවනත වුණේ නැහැ. අවසානයේදී රාහුල හිමියන් විශ්ව විද්‍යාලයෙන් ඉවත් වුණා. ඒ ඉවත් වීමටත් නවක වදය ප්‍රධාන හේතුවක් බව මම දන්නවා.”මහාචාර්ය ආරියරත්න මහතා වැඩිදුරටත් ප්‍රකාශ කළේ ය.කොළඹ විශ්ව විද්‍යාලයේ ජ්‍යෙෂ්ඨ ශිෂ්‍ය අනුශාසක ආචාර්ය ඩී.ඒ. ප්‍රේමකුමාර ද සිල්වා මහතා පවසන්නේ එකම සමාජ පංතියේ සිසුන්ට ද මේ ඉරණම අත්වෙන බව ය.“අපේ රටේ විශ්ව විද්‍යාලය ආරම්භ වුණේ යම් ප්‍රමාණයක බටහිර ආකෘතියටයි. ඒ නිසා එහි තිබූ යම් උප සංස්කෘතීන් ලංකාවේ විශ්වවිද්‍යාලවලත් ඇති වුණා. හැබැයි එදා විශ්වවිද්‍යාලවලට වැඩිපුර ගියේ ප්‍රභූ පංතියෙ අයයි. පීඩිත පංතියෙ කිහිප දෙනා ප්‍රභූ® පැළැන්තිය හා සම කරගන්න තමයි ඔවුන් එදා ‘රැග්’ කළේ. ඒත් අද වැඩිපුර විශ්ව විද්‍යාලවලට යන්නෙ ප්‍රභූ® පංතියෙ නොවන අයයි. ඒ අය තමන්ගෙම පංතියට ගහන එකයි පුදුමෙ.අලුතෙන් විශ්ව විද්‍යාලයට එන ශිෂ්‍යයන් අනෙක් ශිෂ්‍යයන් හඳුනා ගැනීම, සහයෝගය ඉතා අවශ්‍යයයි. ඒ සඳහා විශ්වවිද්‍යාලවල වැඩසටහන් නිර්මාණය විය යුතුයි.”කැළණිය විශ්ව විද්‍යාලයේ ආචාර්ය රෝහණ ලක්ෂ්මන් පියදාස මහතා නවක වදය දකින්නේ මානසික ව්‍යාධියක් ලෙස ය.මේ ශිෂ්‍යයන් සඳහා මනෝ විද්‍යාත්මක උපදේශනයක් අවශ්‍ය බව ඔහුගේ අදහසයි.“කැළණිය විශ්ව විද්‍යාලයේ බරපතල ලෙස නවක වදය ඇති වුණේ හැත්තෑව දශකයේ අග භාගයේ දී. ගුරුවරුන් ලෙස බඳවා ගැනීමේ අරමුණ ඇතිව අධ්‍යාපනවේදි පාඨමාලාවකට බඳවා ගත් සිසු පිරිසක් දැඩි මානසික හා කායික හිංසනයට ලක්වුණා. එය කෙතරම් දරුණු ද කියතොත් ඒ ගැන වර්තාවක් සෑදීමට කුලරත්න කොමිසම නමින් කොමිසමක් ද පත් කළා. ඉන් පසු නැවත අධ්‍යාපනවේදී පාඨමාලාව විශ්වවිද්‍යාලයේ පැවැත්වූවේත් නැහැ.”නවක වදය නවත්වන්න නවක වද පණත නමින් පාර්ලිමේන්තුවේ ද පණතක් සම්මත විය. එහෙත් තවමත් නොනැසී පවතින නවක වදය නැවැත්වීමට මේ වනවිට විශ්ව විද්‍යාල ප්‍රතිපාදන කොමිෂන් සභාව ද යම් පියවර ගනිමින් සිටී. ඒ අනුව මේ වසරේ සිට විශ්වවිද්‍යාලවලට ඇතුළත් වන සියලුම ශිෂ්‍යයන් ගිවිසුමකට අස්සන් කළ යුතු ය. ඒ ගිවිසුමට මවුපියන් ද පාසල්වල විදුහල්පතිවරුන් ද අස්සන් කළ යුතු ය.නවක වදය විශ්වවිද්‍යාලවල බරපතල ගැටලුවක් බව පවසන්නේ විශ්වවිද්‍යාල ප්‍රතිපාදන කොමිෂන් සභාවේ සභාපති ගාමිණී සමරනායක මහතා ය.“නවක වදය කිසිම ආකාරයකින් අනුමත කරන්න පුළුවන් දෙයක් නොවේ.එය බෙහෙවින්ම හිංසාකාරියි. අශෝභනයි. ම්ලේච්ඡයි. අද නවක වදයට විරුද්ධ වන ශිෂ්‍යයන්ට වර්ණභේදවාදයේදී වගේ වෙනස්කම්වලට ගොදුරු වෙන්න සිදු වෙලා. ඔවුන්ට ක්‍රීඩාගාරයට යන්න බැහැ, කැන්ටිමට යන්න බැහැ. බැච් ට්‍රිප් යන්න, බැච් ෆොටෝ එකට ඉන්න බැහැ.අනෙක් පැත්තෙන් ඇතැම් ශිෂ්‍යයන්, ශිෂ්‍යාවන් අශෝභන අශිෂ්ට ලෙස නවක වදයට ලක් කරනවා. අද නවක වදය මෙහෙයවන්නේ ජංගම දුරකථනවලින්. රුහුණු විශ්ව විද්‍යාලයේ උපකුලපතිවරයා මා සමඟ පැවසුවා ජංගම දුරකථන මඟින් නවක වදය මෙහෙයවන බව. කිසිවෙක් ළඟ පාතක නො සිටියත් නවක ශිෂ්‍යයන් තනි තනිව විවිධ ක්‍රියාකාරකම් කරන බවත් ඒ අවට කිසිවකු නැති බවත් මා සමඟ පැවසුවා.ඇතැම් විට පැමිණිල්ලක් ලැබුණත් අදාළ ශිෂ්‍යයන් හසුකර ගන්න බැහැ. මොකද ඔවුන්ගේ කණ්ඩායම් මඟ හිඳිමින් ආචාර්යවරුන් පැමිණෙන බව ජංගම දුරකථන මඟින් දැනුම් දෙනවා.87 - 89 කාලයට පසුව තමයි නවක වදය ඉතා බිහිසුණු තත්ත්වයට පත්වුණේ. මේ වදය මෙහෙයවන  ප්‍රධාන බලවේගය වන්නෙ ජනතා විමුක්ති පෙරමුණට සහාය දෙන අන්තර් විශ්ව විද්‍යාල බල මණ්ඩලය. මම මේ මණ්ඩලයට කියන්නෙ විරෝධතා හා ක්‍රෝධතා මණ්ඩලය කියලයි.අන්තර් විශ්ව විද්‍යාල බල මණ්ඩලය සම්පූර්ණයෙන්ම ක්‍රියාත්මක වෙන්නෙ ජවිපෙ දේශපාලනය වෙනුවෙන් ශිෂ්‍යයන් බිලිබා ගැනීමටයි. ඔවුන්ගේ දේශපාලන බලය පවත්වා ගැනීම තමයි එකම අරමුණ. එළියෙ ප්‍රජාතන්ත්‍රවාදය, මූලික මිනිස් අයිතිවාසිකම් ගැන කථා කරන අයගෙ අනුගාමිකයෝ විශ්ව විද්‍යාලවල ඒවා උල්ලංඝනය කරනවා. කොටින්ම කියනවා නම් කැලෑ නීතිය තමයි රජ කරවන්න හදන්නෙ.මම දන්න දරුවො කීප දෙනෙක් ඉන්නවා නවක වදය නිසා විශ්ව විද්‍යාලය අත්හැර ගිය. එක තාත්තා කෙනෙක් මාව මුණ ගැහෙන්නත් ආවා. ඒ දරුව විශ්ව විද්‍යාලයට යවන්න කිව්වත් නවක වද බිය නිසා නැවත ගියෙ නැහැ. අද ඔහු සල්ලි ගෙවලා පෞද්ගලික ආයතනයක ඉගෙන ගන්නවා.මේ විදියට විශ්ව විද්‍යාලය අතැර ගිය දරුවො ගැන නිශ්චිත වාර්තා අපි ළඟ නැහැ. මොකද බොහෝ දරුවන් අපිට මේ ගැන පැමිණිලි කරන්නෙ නැහැ. මම ඉතා ඕනැකමින් ඉල්ලා සිටිනවා මේ සිද්ධීන් අපිට වාර්තා කරන්න කියලා.විශ්ව විද්‍යාලවලට ඇවිත් ඉගෙන ගන්නෙ මහජන මුදලින්. එහෙම ඉගෙන ගන්න අතරේ තව දරුවකුගේ අයිතිවාසිකම් උල්ලංඝනය කරන්න දෙන්න බැහැ. ඔවුන් නවක වදය මෙහෙයවමින් ඔවුන්ගේ උද්ඝෝෂණවලට, කැට හෙළවීමේ ව්‍යාපාරවලට දරුවන් යොදවා ගන්නවා.ඉස්සර බ්‍රිතාන්‍යයේ සරසවි ශිෂ්‍යයන් විකට ඇඳුමින් සැරසිලා කැට ව්‍යාපාර දියත් කළා. හැබැයි ඒ ඔවුන්ගේ අධ්‍යාපන ව්‍යාපාරවලට මිසක් එළියෙ තියෙන දේශපාලන පක්ෂයකට සල්ලි එකතු කර දෙන්න නොවෙයි.ඒ නිසා මේ වසරේ සිට එන සියලුම සිසුන් ගිවිසුමකට එකඟ කරගෙනයි විශ්ව විද්‍යාලයට ඇතුල් කරගන්නෙ. ඒ ගිවිසුමට මවුපියො, වගේ ම විදුහල්පතිවරුත් අස්සන් කරන්න ඕනෙ.අවාසනාවට වගේ භික්ෂුන් වහන්සේත් මේ නවක වදය මෙහෙයවන කොටසෙ ඉන්නවා. එය ඉතාමත් කනගාටුදායකයි. ඇතැම් භික්ෂුන් වහන්සේ ඉතාම නරක විදියට නවක වදය මෙහෙයවනවා. මේ තත්ත්වයන් කිසිසේත්ම අනුමත කරන්න බැහැ.ගිවිසුමට එකඟ වෙන ශිෂ්‍යයන් එම ගිවිසුම කඩ කළහොත් ඉදිරියේදී නීතියට ගිවිසුමට අනුව අනිවාර්යෙන්ම අපි කටයුතු කරනවා.” යැයි ද මහාචාර්ය ගාමිණි සමරනායක මහතා පැවසුවේය.ජනාධිපති උපදේශක බෙංගමුවේ නාලක හිමියෝ් ද නවක වදය දැඩි ලෙස හෙළා දකින සහ එය නැවැත්වීම වෙනුවෙන් බෙහෙවින් වෙහෙසවන හිමිනමකි.උන්වහන්සේ පවසන්නේ ද නවක වදය ඉතා අශිෂ්ට සමාජයෙන් අතුගා දැමිය යුතු දෙයක් බවය. ඒ වෙනුවෙන් ජනාධිපති තුමා, විශ්ව විද්‍යාල උපකුලපතිවරුන් හා ආචාර්ය මහාචාර්යවරුන් සමඟ මෙන්ම උසස් අධ්‍යාපන ඇමැතිවරයා සමඟ ද සාකච්ඡා කළ බව ද උන්වහන්සේ පැවසූහ. නවක වදය නැවැත්වීම සම්බන්ධයෙන් තමන් වහන්සේට කළ හැකි හැම කටයුත්තක්ම කරන බව ද බෙංගමුවේ නාලක හිමියෝ පැවසූහ.කෙසේ වෙතත් මේ ලිපියට අදහස් දැක්වූ බෙංගමුවේ නාලක හිමියන් ද, සියලු ආචාර්ය මහාචාර්යවරු, මෙන්ම උසස් අධ්‍යාපන ඇමැති එස්. බී. දිසානායක මහතා ද පවසා සිටියේ නවක වදය මෙහෙයවීම සම්බන්ධයෙන් අන්තර් විශ්වවිද්‍යාල බල මණ්ඩලය වගකිව යුතු බවය.ආචාර්ය පේ‍්‍රමකුමාර මහතා පවසා සිටියේ විශ්වවිද්‍යාල ශිෂ්‍යයන්ට දේශපාලනය කිරීමේ අයිතිය ඇති බවය. එහෙත් ඒ අයිතිය සියලු දේශපාලන පක්ෂවල ශිෂ්‍ය අයිතියක් බව සියලු පක්ෂ නියෝජනය කරන ශිෂ්‍යයන් තරයේ සිහි තබා ගත යුතු කරුණක් බව ද ඔහු පැවසීය. තම මතය තහවුරු කිරීමට හෝ තම මතය කෙරෙහි නම්මවා ගැනීමේදී නවක වදය මුවාවෙන් කෙරෙන හිංසනය කිසිසේත් අනුමත කළ නොහැක්කක් බව ද ඔහුගේ අදහස විය.මහාචාර්ය සුනිල් ආරියරත්න මහතා පැවසුවේ ද මෙහි මූලික වගකීම ජවිපෙ නියෝජනය කරන අන්තර් විශ්ව විද්‍යාල බල මණ්ඩලය බාර ගත යුතු බවකි.විශ්ව විද්‍යාලයට එන ශිෂ්‍යයන් ආචාර්යවරුන් කෙරෙහි බිඳ වීම මෙන්ම එකම ගැලවුම්කරුවා සිය ශිෂ්‍ය සංගමය බව ඔවුන් මවා පාන බවට ද ආරියරත්න මහතා චෝදනා කර සිටියේය. ඔවුන් ප්‍රතිවිරුද්ධ දේශපාලන මතවලට විශ්ව විද්‍යාලවලදී ඉඩක් නොදෙන බව ද ඔහුගේ අදහසය.සිසුන් සමඟ ඉතා සමීපව කටයුතු කරන මහාචාර්යවරයකු ලෙස සුනිල් ආරියරත්න මහතා ප්‍රකටය. එහෙත් ඔහු කිසි විටෙක නවක වදය අනුමත කරන්නේ නැත.“ශිෂ්‍යන්ගේ හොඳ දේවල්වලදී අපි සිසුන් එක්ක ඉන්නවා. ඒත් නවක වදය වැනි ම්ලේච්ඡ ක්‍රියා අනුමත කරන්න බැහැ.” මහාචාර්ය ආරියරත්න මහතා කියන්නේ එවැන්නකි.මේ සියලු චෝදනාවලට අන්තර් විශ්ව විද්‍යාල බල මණ්ඩලය දෙන පිළිතුර කුමක් ද? එහි සභාපති උදුල් පේ‍්‍රමරත්න මහතා ගෙන් අපි මේ ගැන විමසීමක් කළෙමු.නවක වදය කියන්නෙ ඇත්තටම වද දීමක්. වද හිංසාවලින් ශිෂ්‍ය ව්‍යාපාරයකට හෝ දේශපාලන ව්‍යාපාරයකට සාමාජිකයන් දිනා ගන්න බැහැ. අපි නවක වදයට සම්පූර්ණයෙන්ම විරුද්ධයි. එය නැවැත්වීමට අපි හැකි උපරීම ලෙස කටයුතු කරනවා. ඒ වගේ ම නවක වදය නැවැත්වීමට විශ්ව විද්‍යාල පරිපාලනය ගන්න ඕනෑම ක්‍රියාමාර්ගයකට සහයෝගය දෙනවා.උදුල් පේ‍්‍රමරත්න මහතා සිය අදහස් ප්‍රකාශ කළේ එලෙසය. එහෙත් මහාචාර්ය සුනිල් ආරියරත්න මහතා පවසන්නේ උද්ඝෝෂණවලට, කැට හෙළවීමට සිය දහස් ගණනින් සිසුන් පාරට බැස්සවීමට තරම් සංවිධාන ශක්තියක් තිබේ නම් නවක වදය නැවැත්වීමට කටයුතු කිරීමට අන්තර් විශ්ව විද්‍යාල බල මණ්ඩලයට බැරි ඇයි ද යන්නයි.වර්තමාන උසස් අධ්‍යාපන ඇමැතිවරයා ද කලෙක අන්තර් විශ්ව විද්‍යාල ශිෂ්‍ය බල මණ්ඩලයේ සභාපති ධුරය දැරුවේය. ඔහු සභාපතිත්වය දැරූ යුගයේදීත් මෙවැනි චෝදනා එල්ල වුණි ද? අප ඒ ප්‍රශ්නය යොමු කෙළෙමු.“මම එහි සභාපතිත්වය දැරුවේ 1973 - 1974 දක්වායි. 1972 දිත් වැඩ බලන සභාපතිවරයා වූයේ මමයි. ඒ යුගයේදී අපි නවක වදය සම්පූර්ණයෙන්ම නැවැත්වූවා. ඇත්තටම මේක විකෘති මානසික ආශාවක්. තම සහෝදර ශිෂ්‍යයන්ට වද දීලා නිර්වස්ත්‍ර කරලා ලබන සතුට මොකක්ද?දැන් නවක වදය ජේවීපීයේ උපාය වෙලා. ඔවුන් ශිෂ්‍යයන් බිලිබා ගන්න යන්නෙ නවක වදය මාර්ගයෙන්. දැනුමෙන්, අවබෝධයෙන් විශ්ව විද්‍යාලයෙන් එළියට එන්න ඕනෙ ළමයි, පිකටින්වලට පෝලිම් ගස්සවලා කෑගස්සවන එක තමයි ජේවීපීයේ කාර්යභාරය වෙලා තියෙන්නෙ.ඉදිරියේදී අපි නවක වදයට ඉතා තදින් කටයුතු කරනවා. නීති මාර්ගයෙන් දැඩි ලෙස කටයුතු කරනවා. ගිවිසුම් ක්‍රියාත්මක වුණත් නැතත් පොලිසිය නැතිනම් හමුදාව හරි යොදවා නවක වදය නවත්වනවා. මොකද මානසික රෝග නිසා සිසුන් පීඩනයට පත් කරන්න තව දුරටත් ඉඩ දෙන්නෙ නැහැ.”කවුරු මෙහෙයවූවද, කවුරු ක්‍රියාත්මක කළ ද නවක වදය යනු කිසි විටෙක කිසිවකුට අනුමත කළ නොහැකි වූ මානසික, ශාරීරික හිංසනයකි. එය විහිළුවෙන් පටන් ගෙන මරණයෙන් කෙළවර වන්නකි. කෙසේ වුවද නවක වදය සම්බන්ධයෙන් චෝදනා ලබන්නෝද, චෝදනා කරන්නෝ ද එකතු වී නවක වදය නැවැත්වීම වෙනුවෙන් කටයුතු කරන බව කියති. එය එසේම වේවා යන්න අපගේ ද පැතුමයි.සුමේධා නවරත්න</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>27</day>
    </date>
    <link>http://www.silumina.lk/2010/06/27/_art.asp?fn=af1006275</link>
    <topic>ලංගම බස්රථ 6000 දක්වා වැඩි කරනවා</topic>
    <author>සුභාෂිණී ජයරත්න අරුණි මුතුමලී ඡායාරූප-විමල් කරුණාතිලක</author>
    <content>ප්‍රවාහන අමාත්‍ය කුමාර වෙල්ගමඅලව්ව - එම්.ඒ.මාරිස්කුදැනට මා ලංගම සේවයෙන් විශ්‍රාම ගොස් අවුරුදු 1යි මාස 6කි. එහෙත් කොළඹ ප්‍රධාන කාර්යාලයෙන් ඉල්ලුම් කර ඇති ආයතනයෙන් ලබාදෙන පාරිතෝෂික දීමනාවෙන් කිසිදු මුදලක් මේ වන විට ලබාගැනීමට නොහැකි වී ඇත. මෙය ලබාදීමට කටයුතු සලසන්න.මේ ගැටලුවට පළමුවෙන්ම මුහුණ පාන්න වුණේ ශ්‍රී ලංගමය 1991 දී පොකුරු බස් සමාගම්වලට පරිවර්තනය කිරීම නිසයි. එහි සභාපති හා අධ්‍යක්ෂ මණ්ඩලය තීන්දු ගෙන මෙතෙක් කල්. අවුරුද්දට මාස භාගය බැගින් වූ පාරිතෝෂික දීමනාව වසරකට මාසයක් බැගින් බවට පත් කළා. කම්කරු කොමසාරිස්තුමා සමඟ සාකච්ඡා කරලා.ඒ නිසා බස් සේවයට විශාල මුදලක් සියයට 50ක් පමණ වැඩිපුර වැය කරන්න වුණා. පාරිතෝෂික දීමනා සඳහා. කෙසේ වුවත් නැවත ලංගම ලෙස පරිවර්තනය කරන විට මේ මුදල් කටයුතුª ද ඒ සමඟ බාර දුන්නා.දැනට පාරිතෝෂික වශයෙන් මිලියන 1000 ක් ගෙවන්න තිබෙනවා. මෙය භාරදූර කටයුත්තක්. නමුත් සේවක අර්ථසාධක අරමුදලේ තැන්පත් කළ මුදල්වලින් මහ බැංකුවේ රුපිලෝන් ක්‍රමයට 1995 දී තැන්පත් කළ රුපියල් මිලියන 167 ට මිලියන 588 ක් පමණ පොළිය පමණක් වර්ධනය වී තිබෙන නිසා අපි භාණ්ඩාගාරයෙන් ඉල්ලීමක් කළා එම මුදල බාරගෙන අපට නිදහස් කරන ලෙස.භාණ්ඩාගාරයත් එසේ කිරීමට පොරොන්දු වුණා. එයට ජනාධිපතිතුමාගේ එකඟත්වයත් ලැබුණා. එනිසා භාණ්ඩාගාරයෙන් මුදල නිදහස් කර සති 2ක් තුළ හිඟ පාරිතෝෂිකවලින් සියයට 60ක් ගෙවිය හැකියි. ඉතිරි මුදල් ගෙවීම සඳහා වර්තමාන අධ්‍යක්ෂ මණ්ඩලය ඇතුළු පිරිස දැනට ලාභ ලැබීමේ ක්‍රමයක් ක්‍රියාත්මක කරන නිසා සියලු සේවකයන්ගේ සහයෝගය ඇතිව ලබන ලාභයෙන් අදාළ මුදල් ගෙවීමට ඉක්මනින් කටයුතු කරනවා.ඒ කෙසේ වෙතත් විවාහ, හෘදයාබාධ, පිළිකා වැනි තෝරාගත් අවස්ථාවලදී අදාළ මුදල සම්පූර්ණයෙන් ගෙවීමට දැනටමත් කටයුතු යොදා තිබෙනවා.මාතලේ එල්.හේවාගමමාතලේ නගරයේ සිට කි.මී.20 ක් ඔබ්බෙන් ගම්මඩුව ගමේ වෙසෙන අපගේ දරුවන්ට සවස පාසල් ඇරී එන්නට බස් රථ නැත. පාසල් ගණනාවක් මේ අතරමඟ තිබුණ ද වෑන් රථ ද නැත. අපේ දරුවන්ට පාසල් බස් රථයක් ලබාදෙන්න.එය අපේ නියෝජ්‍ය ඇමැතිතුමාගේ ගමයි. ඒ නිසා එතුමාටත් දැනුම්දිය යුතුයි. (මෙසේ පවසා ඇමැතිතුමා නියෝජ්‍ය ඇමැතිතුමාට දුරකථනයෙන් ඒ බව එම මොහොතේම දැනුම් දුන් බවද සතුටින් ඔබ වෙත දන්වමු.)ලබන සතියේ සිට ඒ බස් රථය අප ලබා දෙනවා.ඉන්දෝලමුල්ලේ ඩබ්ලිව්.ඕ.කේ.ආර්.සී.විජේසිංහ224 පූගොඩ කොළඹ බස් සේවාව ඉතා දුර්වලයි. ලංගම බස් රථ ද නැත. පෞද්ගලික බස් රථ ද නිසි වේලාවට ධාවනය නොවේ. පූගොඩ සිට ගම්පහට (207 මාර්ග අංකය) කාර්යාලයීය බස් රථයක් ලබා දෙන්න.දැනට පෙරවරු 7.30ට පූගොඩින් ගම්පහට බස් රථයක් ලබාදීම සඳහා කාලසටහන වෙනස් කිරීම හෝ අලුතෙන් යෙදීම සම්බන්ධව උපදෙස් දෙනවා. බස් සේවාව දුර්වල වීමට හේතු සෙවීම සඳහා කටයුතු යොදනවා.කිරිඇල්ලේ - ඩී.සී.වෙත්තසිංහමාර්ග අංක 600 ඇහැලියගොඩ ඉඩංගොඩ (හිඳුරංගල හරහා) ධාවනය වන පෞද්ගලික බස් රථ දුවන්නේ ඔවුන්ගේ හිතුමනාපයට. පෞද්ගලික බස් රථ විසින් අසත්‍ය දත්ත රත්නපුර ගමනාගමන කොමිසමට දන්වා විනාඩි 45ක ගමනාන්ත කාලය පැය 1යි විනාඩි 05ක් දක්වා දිගු කරගෙන ද ඇත. දැනට ඇති ලංගම බස්රථ දෙකේ ද ගමන් වාර ඉතා දුර්වලය. මේ ගැන සොයා බලන්න.මෙවැනි ප්‍රශ්න නිසා හැම ප්‍රධාන බස් නැවතුම්පොළකම ධාවන කාලය ප්‍රදර්ශනය කිරීමට කටයුතු ඉදිරි මාසය තුළ යොදන්න අපි තීරණය කළා.ගමනාගමන කොමිෂන් සභාවට තොරතුරු ලබාදීමෙන් තමයි ගමනාන්ත කාලය අවශ්‍ය ලෙස වෙනස් කරගත යුතු වන්නේ. නමුත් එයට අසත්‍ය තොරතුරු ලබා දී ඇත්නම් ඒ පිළිබඳව අපි සොයාබලා අවශ්‍ය පියවර ගන්නවා.නාත්තන්ඩිය- ඒ.පී.පෙරේරා47 ශ්‍රී හා 60 ශ්‍රී කාණ්ඩවල වෑන්රථ පැදවීම සඳහා ලොරි හෝ බස් බලපත්‍ර අවශ්‍ය වන නීතිය නිසා හදිසි අවස්ථාවකදී හෝ සැහැල්ලු වාහන බලපත්‍ර ඇති අයට මේ වෑන් රථ පැදවීමේදී විවිධ ගැටලු මතුවේ. අප වැනි අයට සියලුම වෑන් පැදවීමේ අවසරය බලපත්‍රයකින් ආවරණය කිරීමට සැලසිය නොහැකිද?මෙය කළ හැකි දෙයක්. වාහනයේ දළ බර පදනම් කරගෙන(ට්ඍඑ) එය 3000ට අඩු නම් 2009 අංක 8 මෝටර් වාහන සංශෝධන පනත අනුව කලින් ලොරි කාණ්ඩයේ ඒවා ද ද්විත්ව කාර්ය වාහන බවට පත් කළ හැකියි.මුලින් ද්විත්ව කාර්ය ලෙස තිබූ ඒවා අලුතින් ලියාපදිංචි කළ හැකියි. 60 ශ්‍රී බස් කාණ්ඩයේ නම් දල බර කිලෝ ග්‍රෑම් 3500ට අඩු නම් ඒත් කළ යුත්තේ මෝටර් රථ ප්‍රවාහන දෙපාර්තමේන්තුවට ඉල්ලීමක් කිරීමයි.තමන්ගේ වාහනයේ පන්තිය අවශ්‍ය විදිහට පරිවර්තනය කර ගැනීමේ පහසුව අප සලසාදී තිබෙනවා.කඩිගමුව - ටී.රණවීර ප්‍රනාන්දුදුම්රියෙන් භාණ්ඩ ප්‍රවාහනය කිරීමේදී ඒවා නැතිවීම බොහෝ විට සිදුවේ. භාණ්ඩ පැටවීමේදී හා බෑමේදී ද කිසිදු ප්‍රවේශමක් නැත. එසේම ඇතැම් දුම්රිය මැදිරි මෙන්ම දුම්රිය ස්ථාන ද, අපිරිසිදුය. දුම්රිය ප්‍රවේශ කවුළුවල මාරු කාසි නැත. මේ ගැටලුවලට ඔබේ අවධානය යොමු කරන්න.භාණ්ඩ නැතිවීම පිළිබඳව නම් ඒ ඒ ප්‍රශ්නය තනි තනිව ගෙන විභාග කර බලා නිර්දේශ කරන වන්දිය ගෙවනවා. හැබැයි එසේ කරන්නේ කාරණය සත්‍ය බව ඔප්පු කිරීමෙන් හා එය දුම්රියේ වැරැද්දක් බව සනාථ කිරීමෙන් පසුවයි.මේ වගේ තත්ත්වයක් ඇතිවීමට ඇති සම්භාවිතාව සියයට 1ක් දෙකක් පමණයි. කෙසේ වෙතත් මෙය මරදාන දුම්රිය වාණිජ අධිකාරි කාර්යාලය මඟින් ගෙවන්නේ. භාණ්ඩ අලාභහානි වීමේදීත් එසේ ගෙවීම් කරනවා. ඒ වගේම ඕනෑම දුම්රිය ස්ථානාධිපතිවරයකුට එහි නියෝජිතයකු ලෙස කටයුතු කරමින් තම ප්‍රදේශයේ එවැනි සිදුවීම්වලදී මැදිහත් විය හැකියි.පිරිසිදුකම ගැන කතාකරද්දී නම් ලෝකයේ අනෙක් රටවල මට්ටමට අපට තවම ළඟාවීමට නොහැකි වී තිබෙනවා. නමුත් පෞද්ගලික අංශය සමඟ එක්ව අපි වැඩපිළිවෙළක් යොදා තිබෙනවා. දුම්රිය ස්ථානවල පිරිසිදුකම රැකගැනීම සඳහා. හොඳම උදාහරණය බණ්ඩාරවෙල දුම්රිය ස්ථානයයි.එහෙම නැත්නම් විශාල මුදලක් අය කරනවා නම් අපට ඒ නඩත්තුව කරන්නත් පුළුවන්. නමුත් එය මඟීන්ට දරාගත නොහැකියි. ඒ නිසා අපි ව්‍යාපාරිකයන් හා පෞද්ගලික අංශය සමඟ එක්ව ඉතා පිරිසිදුව භාණ්ඩ ප්‍රවාහනය ආදියට සුදුසු පරිදි දුම්රිය ස්ථාන පවත්වා ගන්න කටයුතු යොදා තිබෙනවා. එය ඉක්මනින්ම ක්‍රියාත්මක කරනවා.කළුතර දකුණ – එස්.නන්දසිරිඅප ප්‍රදේශයට එහා මෙහා යාමට බස් හිඟයි. රැකියාවට යන අයගේ පහසුවට නෑබොඩ සිට කොළඹට බස් සේවාවක් අවශ්‍යයි. එසේම කළුතර සිට නාගොඩ දක්වා දුවන බස්රථ බෝම්බුවල හරහා කිත්හේන දක්වා හෝ කළුතර හොරණ බස්රථ බෝඹුවල හරහා හෝ ධාවනයට කටයුතු යොදන්නේ නම් මැනවි.කළුතර මගේ ගම. ඒ නිසා විතරක්ම නොවෙයි, එය කළ යුතු වැඩක්. මා කිව යුතුයි ලංගම බස් රථ 4500ක් පමණයි දැනට ධාවනය වන්නේ. එය ඉතාම මදි. පෞද්ගලික බස් රථ 18000යි තිබෙන්නේ.ඉතින් ලංගම බස් සංඛ්‍යාව 6000ක් දක්වා වැඩි කරන්න ක්‍රමයක් අප දැන් යොදා තිබෙනවා. නමුත් එය දොර දෙකේ බස්රථ. භාණ්ඩාගාරයට බරක් නොවන ලෙස බස් කොම්පැණි සමඟ සාකච්ඡා කර ලීසිං ක්‍රමයට ගෙවන්න සකස් කරගත යුතුයි. එවිට මේ නෑබොඩ - කොළඹ ප්‍රශ්නයත් අනෙක් ප්‍රශ්නත් විසඳෙනවා.මෙතෙක් කල් රජයෙන් නොමිලේ බස් රථ දුන්නේ. එහෙත් බස්වලින් මුදල් ලැබෙන නිසා අප කල්පනා කළා බස් රථ 1000 ක් අලුතෙන් ගෙන්වන්න. එයින් 100 ක් මේ අගෝස්තුවලදී ගෙන්වනවා. ඊළඟට මසකට බස් රථ 50 බැගින් නැවත ගෙවීමේ පදනම මත ගෙන්වනවා. මේ ආකාරයට දොර දෙකේ බස් රථ වගේම ග්‍රාමීය මාර්ගවල කටයුතු සඳහා තනිදොර බස් රථ ද ලබාදෙන්න කටයුතු කරනවා. නමුත් තනිදොර බස් රථ තරමක් පාඩුයි. මගේ ඉලක්කය කෙසේ හෝ බස්රථ ප්‍රමාණය 6000ට නැංවීමයි. එයින් 500ක් පමණ අලුත්වැඩියා කර හදාගන්න පුළුවන් ඉතිරි 1000 මුලින් කියූ ආකාරයට ගෙන්විය යුතුයි.වත්තල එස්.ටී.කොඩිකාරඅප දන්නා තරමට අපරීක්ෂාකාරී රියපැදවීමට මාර්ග සංඥා නොපිළිපැදීමට, දුරකථනය භාවිත කරන අතරතුර රිය පැදවීමට එරෙහිව දඩ කොළ ලියා අනතුරුව උසාවි දමනවා මිස එකවර උසාවි දමන නීතියක් නැත. මෙසේ අලුත් නීති හදන්න පුළුවන්ද? මෙයින් තවදුරටත් වන්නේ පොලිසිය පගා ගැසීම නොවේද?අපරීක්ෂාකාරී ලෙස රිය පැදවීම ආදිය සිදුවන්නේ වැඩි වශයෙන්ම පෞද්ගලික බස්රථවලයි. ලංගම බස්වල අඩුයි. ජාතික ප්‍රවාහන කොමිසම හරහා මෙයට එරෙහිව නීති රීති වැඩි කරන්න සිදුවෙනවා.දඩ කොළය තිබෙන්නේ පොඩි වැරදිවලටයි.මෝටර්රථ ප්‍රවාහන පනතේ 217 වැනි වගන්තිය ප්‍රකාරව වරදේ ස්වභාවය මත දඩ අය කිරීම හෝ සෘජුව උසාවි දැමීම කළ හැකියි.ගාල්ලේ ශ්‍රියාලතා වනිගසිංහඅපේ පළාත්වල ත්‍රිරෝද රථ හිමියන් ගමන් බිමන්වලදී එක එක මිල ගණන් හිතූ® පරිදි අයකරනවා. මෙය අපට හරිම හිසරදයක්. සමහර ත්‍රීවීලර් රියදුරන්ට මීටරයක් ලබා දුන්නද එය හරියට ක්‍රියාත්මක වන්නේ නෑ.දැනට ජාතික ප්‍රවාහන කොමිසම යටතේ බස්රථ පිළිබඳ පමණයි අවධානය යොමු කර තිබුණේ. මොකද මෙය පළාත් සභාවට අයිති විෂයයක් නිසා.13 වැනි ව්‍යවස්ථා සංශෝධනය අනුවත් පළාත්බද මාර්ගස්ථ මගී ප්‍රවාහන කටයුතු පළාත් සභාවේ ප්‍රවාහන අමාත්‍යංශයට හා ප්‍රාදේශීය පාලනයට යටත්වයි තිබෙන්නේ. කෙසේ වුවත් මේ පිළිබඳ අප කැබිනට් සංශෝධනයක් ඉල්ලා තිබෙනවා.හලාවත – පද්මා විජේසිරිඅපි නිතරම දුම්රියෙන් රාජකාරියට යන අයයි. පුත්තලම කොළඹ දුම්රියවල සේවය කළ රියදුරන් දැනට මාස දෙකකට පමණ පෙර සිට උතුරු හා නැඟෙනහිර ප්‍රදේශවලට මාරුකර යවා එහි සිටි අය මේ පළාත්වල සේවයට එවා ඇත. මේ අය බහුතරයක් අදාළ වේගසීමා දන්නේ නැත. දුම්රිය ගමන් කරවන්නේ ගාට ගාටාය. රාජකාරි සඳහා ගමන් කරන අපට මෙය මහත් හිසරදයකි.පළපුරුදු රියදුරන් වේගසීමා නොදැන සිටිනවා නොවේ. එහෙත් ඔවුන්ගේ පළපුරුද්ද නිසා බය නැතිව ටිකක් හයියෙන් යනවා. ඒ අය මාරු වුණාම අලුත් අය පොතේ තිබෙන වේග සීමාව අනුව යනවා. දුම්රිය රියැදුරන් මාරුකිරීම සිදුවන්නේ ඔවුන්ගේ කැමැත්ත අනුවයි.අලුත් දුම්රිය බලවේග කට්ටල ආවාම බර එන්ජින් නිසා මුහුදුබඩ දුම්රිය මාර්ගවල අඩුවේගයෙන් ගමන් ගත් ස්වභාවය නැතිව යයි. මුහුදුබඩ මාර්ග සඳහා මේ වසරේ අගෝස්තු මස සිට 2011 ජූනි දක්වා බලවේග කට්ටල 33ක් ගෙන්වීමට කටයුතු යොදා තිබෙනවා. ඉන් 20ක් ඉක්මනින්ම ලැබෙනවා. එවිට වේගවත් කාර්යක්ෂම දුම්රිය සේවයක් ලබා ගත හැකියි.මහරගම - කේ. එස්. දයාරත්නලබන මාසයේ දී බස් ගාස්තු වැඩි කරනවා ද? ඇත්තෙන්ම ජීවත්වීමේ අභියෝගයකට මුහුණ පා සිටිනා මෙවන් මොහොතක බස් ගාස්තු මෙසේ වැඩිවීම අපට නම් දරන්නට අපහසුයි.සාමාන්‍යයෙන් බස් ගාස්තු වැඩි කරන්නේ ජූලි මාසයේයි. නමුත් මේ වෙනකොට බැංකු පොලී අනුපාතය අඩුයි. ඉන්ධන මිල වැඩිවී නැහැ. වාහන අමතර කොටස් මිල වැඩි වී ඇත්තේ ද ඉතා සුළු වශයෙන්. ඒ නිසා බස් ගාස්තු වැඩි කළත් එය කරන්න වන්නේ සියයට දශම 4 කින් පමණයි. ඒ නිසා ප්‍රවාහන කොමිසම පෞද්ගලික අංශය සමඟ සාකච්ඡා කර බස් ගාස්තු වැඩි නොකිරීමට තීරණය කළා. නමුත් ඉන්ධන මිල අධිකව වැඩි වුවහොත් පමණක් බස් ගාස්තු වැඩි කරන්න සිදු වෙනවා.මහව - වසන්ත කුමාරසිරිනිතරම දුම්රියේ ගමන් කරන අපට ඇත්තෙන්ම දැන් දුම්රිය ගමන් එපා වෙලා. තියෙන දුම්රිය ඇන්ජින් පණ ගන්වන්නට කාලයක් ගත වෙයි. මේ නිසා නිතරම දුම්රියේ ගමන් ප්‍රමාදයි. දුම්රිය ප්‍රමාදවීම් නිසා රැකියාවෙන් බැණුම් අහන්නට ද සිදුවන වාර අනන්තය.පසුගිය කාලයේ දුම්රිය ඇන්ජින් 60 සිට 40 ට අඩුවුණා. එය සිදුවුණේ මා මේ අමාත්‍යංශය බාර ගන්නට පෙර අකුරට වැඩ කිරීම් සිදු වූ නිසයි. මේ වන විට එයට විශේෂ බලකායක් පත් කර විධිවිධාන අනුව ක්‍රියා කිරීම නිසා අද වන විට එන්ජින් සංඛ්‍යාව 52 දක්වා වැඩි කිරීමට හැකිව තිබෙනවා. ඇන්ජින් සංඛ්‍යාව 55 දක්වා වැඩි වූ විට හොඳ සේවයක් දිය හැකියි. ප්‍රමාදයට හේතුව එක ඇන්ජිමක් එනතුරු බලා හිදීමට සමහරවිට සිදුවීමයි. එය දම්වැලක් සේ දිගටම දුම්රිය ප්‍රමාද වීමට හේතු වෙනවා. නමුත් අපට දැන් පුළුවන් දළ වශයෙන් මාසයක පමණ කාලයක් ඇතුළත මේ ප්‍රශ්නය විසඳන්න.මීට අමතරව බලවේග කට්ටල 40 ක් යොදවා තිබෙනවා. දුම්රිය මාර්ග ප්‍රතිසංස්කරණයට සිල්පර, කොන්ක්‍රීට්, ආදිය ආනයනය කිරීමට පිටරට සමාගම් සමඟ සාකච්ඡා කරමින් ඉන්නේ. දුම්රිය මාර්ග නිසි ලෙස සැදූ විට බලවේග කට්ටල හොඳින් ධාවනය කළ හැකි වෙනවා.සමහර ඇන්ජින් 1954 දී ගෙනා ඒවා. මීට කලින් ගෙනා ප්‍රංස ඇන්ජින් 10 න් 2 යි දැනට ධාවන තත්ත්වයේ තියෙන්නේ. ඒ නිසා අනිත් ඒවා ප්‍රයෝජනයට ගත හැකි තත්ත්වයට පත් කරන්න ආතර් සී. ක්ලාක් මධ්‍යස්ථානයේ විශේෂඥ දැනුම අපි යොදා ගන්නවා.ඒ සියල්ලෙන්ම අප බලාපොරොත්තු වන්නේ හොඳ කාර්යක්ෂම දුම්රිය සේවයක්.මග්ගොන ඩබ්ලිව්. සී. වික්‍රමආරච්චි2008 වසරේ පැවැත්වූ රියදුරු උපදේශක විභාගයෙන් සමත් වූවන්ට තවමත් බලපත්‍ර හිමි වී නැත. මෝටර් රථ ප්‍රවාහන කාර්යාලයෙන් ඇසු විට ඔවුන් පවසන්නේ ඇමැතිතුමාගේ ප්‍රධානත්වයෙන් උත්සවයක් පවත්වා බලපත්‍ර පිරිනමන බවයි. අපගේ වටිනා කාලය අපතේ නොයවන්න.කාලය කිසිසේත්ම අපතේ හරින්න අවශ්‍ය නැහැ. ඔවුන්ගේ බලපත්‍ර අපි ලබන මස 13 වැනිදා ලබා දීමට කටයුතු යොදා තිබෙන්නේ. ඒ සඳහා 140 දෙනකුට අදාළ ලිපි දැනටමත් ලැබී තිබෙන්න ඕන.හොරණ - කමල් ගුණරත්නබස් රථයේ ප්‍රවේශ පත්‍ර නැතිව ගමන් කිරීම වරදක් යැයි දැන්වීම් අලවා තිබියදීත් සමහර කොන්දොස්තරවරු කෙටි දුර ටිකට්පත් ලබා දෙන්නේ නැත. මෙවැනි අවස්ථාවක වැඩිපුරම අපහසුවට පත් වන්නේ කාන්තාවන්. මේ සඳහා විසඳුමක් දෙන්න.බස් රථවල මේ ව්‍යසනය සෑහෙන දුරට ව්‍යාප්ත වී තියෙනවා. කෙටි දුර සඳහා ප්‍රවේශ පත්‍ර නොදී මුදල් ලබා ගන්නා බවට අපට තොරතුරු ලැබී තිබෙනවා. අපේ වැටලීම් අංශයේ නිලධාරීන් 110 ක් හා ඩිපෝ මට්ටමින් තවත් පිරිසක් ඉන්නවා. වර්තමානයේ දුරකථන ආදියෙන් පණිවුඩ හුවමාරු කරද්දි ඔවුන් “බාප්පලා ඇවිත්” යැයි කියමින් වැටලීම් ඒකකයේ කටයුතු පිළිබඳ තොරතුරු හුවමාරු කරගන්නා නිසා වරදකරුවන් හසු කර ගැනීමට අපහසුයි. එයට හේතුව හොරකමට සියලු දෙනා එකතු වී සිටීමයි. සමහරු බසයේ සුළු ආබාධ ඉදිරියට යොදමින් පිළිසකර කටයුතුවලට කියා යනවා. වැටලීම් ඒකකය යෙදූ විට එවැනි ක්‍රම යොදා ආදායම් අඩු කර පෙන්වන්නත් උත්සාහ කරනවා.මේ නිසා කළ යුතු හොඳම දේ බස් කොන්දොස්තරවරු සහ මගීන් අතර අවබෝධය වැඩි කිරීමයි.ඊට අමතරව එදිනෙදා බස් ටිකට්පත් සඳහා රු. 1500 ක දිනුම් ලබා දීමේ ක්‍රමයක් ආරම්භ කිරීමට අපි කටයුතු යොදා තිබෙනවා. ඇත්තෙන්ම එයත් අපට වාසිදායකයි.ටිකට් පතක් ලබා නොදෙන අවස්ථාවක ලංගම බස්රථ පිළිබඳව නම් පෙරවරු 8.30 සිට පස්වරු 4.30 දක්වා 0117555555 අංකයට පැමිණිලි කළ හැකියි. ඒ වෙලාව අගෝස්තු 01 දා සිට පෙරවරු 7 සිට රාත්‍රී 8 දක්වා දීර්ඝ කෙරෙනවා. පැය භාගයක් තුළ පිළිතුරු ලැබෙනවා.පෞද්ගලික බස් රථවල මේ අකටයුතුකම් පැමිණිලි කිරීමට 0112595555 ට අමතන්න පුළුවන්.පිටකොටුව බස්රථ සේවකයෙක් (නම හෙළිකර නැත)ඇතැම් මගීන්ට බසයෙන් බසින්නට එපා කියද්දිත් සිග්නල් කණු අසලදී බසයෙන් බසිනවා. මේ නිසා බොහෝ විට දඩ කන්නේ අපයි. එපා කියද්දි බස්වලින් ඉවතට පනින මගීන්ට විරුද්ධව නීතියක්, දඬුවමක් නැද්ද?මෙ වැනි ප්‍රශ්නයක් සිදුවූ විට පොලීසියට දැනුම් දීමයි කළ යුත්තේ. නීති පැනවීමක් බාර ඒ අයටයි.සුභාෂිණී ජයරත්න අරුණි මුතුමලී ඡායාරූප-විමල් කරුණාතිලකඔබේ ගැටලු ප්‍රවාහන අමාත්‍යවරයාට ඉදිරිපත් කිරීමේදී අප හා එක්වී අපට සහාය දැක්වූ ජාතික ගමනාගමන කොමිසමේ සභාපති ශෂි වෙල්ගම, ලංගම සභාපති එම්. ඩී. බන්දුසේන, දුම්රිය සාමාන්‍යාධිකාරි පී. පී. විජේසේකර අමාත්‍ය පෞද්ගලික ලේකම් ප්‍රදීපිකා වෙල්ගම විමලරත්න මහත්ම මහත්මීන්ට හා මෝටර් රථ ප්‍රවාහන දෙපාර්තමේන්තුවේ නිලධාරීන්ට ස්තුතිය.“ඇමැතිතුමනි මේ අහන්න” තීරයෙන් ඉදිරියේදී අපි තවත් ඇමැතිවරු රැසකට ඔබේ ගැටලු ඉදිරිපත් කරන්නට සූදානම්. එසේම මෙතෙක් ඔබේ ගැටලු වලට පිළිතුරු සැපයු ඇමැතිවරුන්ට ද නැවත වරක් ඔබේ නොවිසඳුණු ගැටලු ඉදිරිපත් කරන්නට අපි සූදානම්.ඔබේ ගැටලු, යෝජනා, චෝදනා ඇත්නම් ඉතා පැහැදිලිව ලියා නම, ගම, දුරකතන අංක සහිතව අප වෙත එවන්න. නැතිනම් ෆැක්ස් කරන්න.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>27</day>
    </date>
    <link>http://www.silumina.lk/2010/06/27/_art.asp?fn=af1006276</link>
    <topic>තිස් වසරකට පසු සැහැල්ලු ආහාර වේලක්</topic>
    <author>ටිරෝනි</author>
    <content>සිත නැවතුණු තැනක්ඒ අවන්හල අපට නුපුරුදු ස්ථානයක් නොවේ. මීට පෙර බොහෝ අවස්ථාවලදී අප ඒ අවන්හලට ගොස් ඇත්තෙමු. ඒ සඳහා හේතු කිහිපයකි. එකක් එහි ආහාර ප්‍රණීතය. අනෙක අගනුවර ජනාකීර්ණ පෙදෙසක පිහිටා ඇති එයට පැමිණෙන බොහෝ දෙනා අප හා සමාන අය වීමයි.එදින ද අපි දිවා ආහාර පිණිස ඒ අවන්හලට ගොස් සිටියෙමු. වෙනදා පරිද්දෙන්ම දිවා ආහාරයට පැමිණි බොහෝ දෙනෙක් එහි වූහ. නොයෙක් වර්ගයේ ප්‍රණීත ආහාර වර්ග ඉදෙන, බැදෙන සුවඳින් හාත්පස පිරී තිබිණ. ඒ හැර අවන්හලේ කිසිදු වෙනසක් පැවතියේ නැත. ඇතැම් අයෙක් තමා කැමැති ඇනවුම ලබාදෙමින් සිටි අතර සමහරු තම ආහාරය නිවී සැනසිල්ලේ භුක්ති විඳිමින් සිටියහ. එහෙත් ඒ වන විට රටේ කිසියම් සිදුවීම් මාලාවක් සිදු වෙමින් පැවතුණි.කැමැති පරිදි ආහාර ඇනවුම ලබාදුන් අපි හිස්ව තිබුණු අසුනක් වෙත ගියෙමු. අප ඉදිරියේ රූපවාහිනී තිරයක් විය. එහි දේශීය නාළිකාවක් සුසර කර තිබූ අතර කිසියම් වැඩසටහනක් විකාශය වෙමින් තිබුණි. අප සිටියේ කිසියම් කතාබහක නිරත වී හෝ රූපවාහිනිය නරඹමින් දැයි මට නිසැක මතකයක් නොමැත. එහෙත් එක්වරම අවන්හලෙන් එළියේ එක දිගට ඇසුණු රතිඤ්ඤා පිපිරුම් ශබ්ද වැලකින් අපි තිගැස්සී ගියෙමු.අප අවට සිටි බොහෝ දෙනා ද එසේ වූහ. ශබ්දය වියැකී ගිය සැනින් ඒ කුමක්දැයි විමසීමට සැවොම විපිළිසර වනු පෙනිණි. කොළඹ නගරයට රතිඤ්ඤා ශබ්ද අමුත්තක් නොවේ. එහෙත් නිරතුරුව කෙරෙන මේ රතිඤ්ඤා දැල්වීම්වලට කිසියම් හේතුවක් ද පවතී. අප වටපිට බැලූයේ ඒ හේතුව සොයා ගන්නා අටියෙනි.ගතවූයේ නිමේෂයකි. අප ඉදිරියේ වූ රූපවාහිනී තිරය නිසල විය. විශේෂ ප්‍රවෘත්තියක් බලාපොරොත්තු වන්නැයි පාඨකයන්ට කරන්නාවූ නිවේදනයක් එහි සටහන් විය. තත්ත්පර කිහිපයක් හෝ ඉක්ම ගියේ නැත. රූපවාහිනී තිරයේ දිස්වූ තරුණයෙක් “වසර තිහක් තිස්සේ රට පුරා ත්‍රස්තවාදය වපුරවමින් මහා මිනිස් ඝාතන සිදුකළ ප්‍රභාකරන් මරා දැමීමට ශ්‍රී ලංකා හමුදාව සමත් වූ බව නිල ආරංචි මාර්ග මඟින් සනාථ වී ඇතැයි” ප්‍රකාශ කර සිටියේය.අරුමය සිදු වූයේ ඊළඟ මොහොතේදීය. වසර ගණනාවක් පුරා අපට හුරු පුරුදු තැනක් වූ අවන්හල ක්ෂණයකින් වෙනස් තැනක් බවට පත් වෙමින් තිබුණි. සියලුදෙනාම අසුන්වලින් නැගී සිටියහ. ඉන්පසු ඔල්වරසන් හඩින් අවන්හල ගිගුම් දුන්නේය. අපි සියලු දෙනා ද හැකිතාක් උස්හඩින් අත්පොළසන් දුනිමු. මෙතෙක් වේලා ආහාර පිසිමින් සිටි අවන්හලේ සේවක පිරිසද වහා රූපවාහිනී තිරය වෙත රොක්වූහ. ඒ වන විට එහි සිටි පිරිස එකිනෙකා වැළඳගනිමින් ප්‍රීතිය බෙදාගනිමින් සිටියහ.බොහෝ දෙනාගේ මුහුණෙන් මුවෙන් ප්‍රකාශ කළ නොහැකි වදන් රාශියක් කියවෙමින් තිබුණි. ඒ මුහුණුවල ලියැවී තිබුණේ සතුටම නොවේයැයි එදෙස බලා සිටි මට සිතුනි. මට හැඟී ගියේ මෙතෙක් කල් දරා සිටි කිසියම් පීඩනයක් දුරු වූ විට දැනෙන නිදහසක, සැනසීමක හැඟීම ඒ මුහුණුවල ලියැවෙන බවයි. කෙසේ වුවද ඒ මොහොතේ අප බොහෝ කලක් දැන සිටි අවන්හල වෙනස් වෙමින් පැවතුනි.එතෙක් අප දැන සිටි අවන්හලේ පාරිභෝකයෝ බොහෝ සමාන හැසිරීම් ඇත්තෝ වූහ. ආහාර පිණිස එන ඔවුහු නිහඬවම ආහාර ගෙන නික්ම ගියහ. තම තමන් අතර කතාබහක් විනා අසල මේසයක සිටින කුඩා දරුවකු සමඟ හෝ හිනාවක් බෙදා හදා ගැනීමට බොහෝ දෙනා ඉදිරිපත් වූයේ නැත. එහෙත් ඒ මොහොතේ අවන්හලේ සිටි සෑම දෙනාම මිතුරෝ වූහ.සහෝදරයෝ වූහ. පොදු හැඟීමක සතුටේ හවුල්කරුවෝ වූහ. තත්පර කිහිපයක පුවතක් ශ්‍රවණය කළ සැනින් ශ්‍රී ලාංකිකයන් අතර ඇතිවූ මේ වෙනස අත්දුටු මම උද්දාමයට පත්වූයෙමි. මිනිසුන් මෙලෙස හැඟීම්බර වන අවස්ථා සුලබ නැත. තම ව්‍යාජත්වයේ අහංකාර සළු පිළි ඉවත දමා එකිනෙකා සහෝදරත්වයෙන් වැළඳ ගැනීමට මිනිසුන් ලෙහෙසියෙන් පෙළඹෙන්නේ නැත. මේ නම් එවන් අතිදුර්ලභ අවස්ථාවකි. මම ද ප්‍රීතියෙන් යුක්තව ඒ අත්දැකීම බෙදා ගතිමි.අවට පරිසරය රතිඤ්ඤා හ¼ඩින් නින්නාද වෙමින් තිබුණි. අවන්හලේ සේවකයන් කිහිපදෙනෙක් ද වහ වහා එකතු කරගත් මුදල් රැගෙන දිව ගියේ රතිඤ්ඤා ගෙන ඒමට බව කියනු ඇසුණි. අප සිටි අවන්හලෙන් එපිට සිටින ජනතාව ද එලෙසින්ම ප්‍රීති වන බවට නොකඩවා ඇසෙන රතිඤ්ඤා ශබ්ද සාධක සැපයීය.මිනිසකු මිය ගිය විට ප්‍රීති වන සිරිතක් ශ්‍රී ලාංකිකයන් වන අප සතුව නැත. එහෙත් ත්‍රස්තවාදය නිච්චියටම අවසන් වූ බව දැනුණු මොහොතේ වසර ගණනාවක් පුරා දරා සිටි පීඩනයෙන් නිදහස් වූ ශ්‍රී ලාංකිකයෝ සැනසුම සමඟ සතුට බෙදා ගන්නා අයුරු මම බලා සිටියෙමි. ඒ මොහොතේ බාල, මහළු, තරුණ, දුප්පත්, පොහොසත් බේද කිසිවක් ඔවුන් අතර නොවීය. විනාඩි කීපයක් ගෙවී ගිය තැන අවන්හල යළි සාමාන්‍ය තත්ත්වයට පත්විය. සේවක මහත්වරු යළි සේවය ඇරඹූහ. අපි ද අනෙක් අය මෙන්ම ආහාර ගැනීම ඇරඹීමු.නිවාඩු ලැබුණු හේතුවෙන් පසුගියදා ගාලු මුවදොර පවත්වන්නට යෙදුණු ජයග්‍රහණයේ සැමරුම් උළෙල රූපවාහිනියෙන් නැරඹීමේ වාසනාව මට ද හිමිවිය. අප අභීතවත් හමුදාවෝ ජයග්‍රහණයේ අභිමානය ලොවට ප්‍රදර්ශනය කරද්දී පසුගිය වසරේ මැයි දහඅට වැනිදා මතක අතරේ මා සිත මොහොතකට නැවතිණි.ටිරෝනි</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>27</day>
    </date>
    <link>http://www.silumina.lk/2010/06/27/_art.asp?fn=af1006277</link>
    <topic>මේක ‘ප්ලෑන්’ කරලා කරපු වැඩක්...</topic>
    <author>පිංතූර- දුෂ්මන්ත මායාදුන්න හා ඩබ්ලිව්. ඩී. ජයතිස්ස (මීගොඩ සමූහ) කීර්ති මෙන්ඩිස්</author>
    <content>පමුණුව ව්‍යාපාරිකඝාතනයමහරගම පමුණුව පාරේ දී නිශාන්ත සොයිසා මහතා ඝාතනය කර දැනට දැනට දින පහක් පමණ ගතවී තිබේ. මේ වනතුරු ඝාතකයන් කවුදැයි සොයා ගැනීමට සමත් ව නැතත් හෝඩුවාවන් කිහිපයක් ඔස්සේ ඒ ගැන පරීක්ෂණ පැවැත්වෙන බව නුගේගොඩ කොට්ඨාස බාර පොලිස් අධිකාරී දේශබන්දු තෙන්නකෝන් සහ මහරගම පොලිස් ස්ථානාධිපති අනුරාධ මහින්දසිරි යන මහත්වරු පවසති.නිශාන්ත ඝාතනයට ලක්වූයේ ඉකුත් විසිදෙවැනිදා පස්වරුවේය. නාඳුනන තුවක්කුකරුවන් දෙදෙනකු නිශාන්තට එල්ල කළ වෙඩි පහරින් ඔහු මිය ගොස් තිබිණි. නිශාන්ත එක් දරු පියෙකි. බිරිය හා දියණිය සමඟ පාදුක්ක වග ප්‍රදේශයේ ඔහු පදිංචිව සිටියේය. මහරගම පමුණුව පාරේ ඇඟළුම් ආයතනයක් ඔහුට අයත්ව ඇතැයි ද කියති. ඔහු ඇඟළුම් රෙදි අලෙවි කිරීම සම්බන්ධයෙන් අතරමැදියකු ද ලෙස කටයුතු කරන බව පොලිසිය කියයි.සිද්ධිය වූ ස්ථානයනිශාන්ත වෙඩි තබා මරා දමන විට දී ඔහු සිටියේ ද එවන් කර්තව්‍යයක නියැළෙමින් බව පොලිසිය කීය. නිශාන්ත දන්නා කියන පිරිසක් අනුරාධපුර පැත්තේ ඇඟළුම් ව්‍යාපාරයක් පවත්වාගෙන යති. ඔවුහු යුද හමුදාවට ඇඳුම් සැපයීම ද කරතියි පැවසේ. පිටකොටුවෙන් මෙන්ම පමුණුවෙන් ද ඒ සඳහා ඇඟළුම් ලබාගැනීම ඔවුන්ගේ සිරිතය. අනුරාධපුරයේ සිටින ඔවුන්ට ඇඟළුම් ලබාදීම සිදු කළේ නිශාන්ත බව පොලිසිය කියයි.“අනුරාධපුරයේ ‘ටෙක්ස්’ අයිතිකරුවන් සමඟ මියගිය තැනැත්තා අවුරුදු හතරක් විතර සම්බන්ධකම් පවත්වනවා... මෙයාගේ නමට බැංකුවට මුදල් දමලා... මෙහෙට ඇවිත් රෙදි අරගෙන අනුරාධපුරයට ගෙනයෑම තමයි සාමාන්‍යයෙන් පුරුද්දක් වගේ කරගෙන ඇවිත් තියෙන්නේ...” අපරාධ විමර්ශන අංශය බාර ස්ථානාධිපති රණබාහු මහතා කියයි.විසි එක් වැනිදා ද අනුරාධපුරයේ රෙදිපිළි ආයතනයේ හිමිකරු සිය රියදුරා සමඟ කොළඹට පැමිණ තිබේ. ඔවුන් පැමිණ ඇත්තේ මෝටර් රථයකිනි. එය කුලී පදනම මත ගත් එකකි. කොළඹ පැමිණි ඔවුන් පාදුක්කේ පිහිටි නිශාන්තගේ නිවෙසේ එදින රාත්‍රිය ගත කර තිබේ. නිශාන්තගේ බිරිය රාත්‍රී කෑම සකසා දී ඇති අතර මඳක් රෑ බෝ වන තුරු සතුටෙන් ගත කළ ඔවුහු පසුව නින්දට ගොස් ඇත්තේ පසුදා රෙදි ගැනීමේ අපේක්ෂාවෙනි.විසි දෙවැනිදා (පසුදා) උදෑසන මෝටර් රිය වෑන් රියකට මාරුකර ගැනීම සඳහා රියදුරාත් හිමිකරුත් නිශාන්තත් පංචිකාවත්තට පැමිණ ඇති අතර එතැනදී වාහනය මාරු කරගත් ඔවුන් යළි පමුණුවට පැමිණ ඇතැයි ද පොලිසිය කියයි.“මේ වැඩේ ඉවර වෙලා අපි එනවා... ඔයා දුවත් එක්ක ලෑසිත් වෙලා ඉන්න...” නිශාන්ත සිය බිරියට දුන් අවසාන පණිවිඩය එයයි.“නිශාන්තගේ බෑන්ක් එකවුන්ට් එක තියෙන්නේ හංවැල්ලේ... එදා මිනිහගේ බැංකු පොත අතේ තිබිලත් නැහැ. ඒත් මිනිහා මහරගම ........ බැංකුවට ගිහින් මැනේජර් එක්ක කතා කරලා රුපියල් දාහත් ලක්ෂයක් අරගෙන තියෙනවා...”ඒ සල්ලි අනුරාධපුරේ ගාමන්ට් එක අයිතිකාරයාගේ සල්ලි. එයා එහෙට කිව්වම එහෙන් නිශාන්තගේ නමට එකවුන්ට් එකට සල්ලි දානවා. ඕක තමයි අවුරුදු ගාණක් තිස්සේ කරගෙන ඇවිත් තියෙන්නේ.එදාත් මිනිහා සල්ලි අරගන්න බැංකුවට ඇවිත් තියෙන්නේ තනියම...” පොලිස් පරීක්ෂකවරයා කියයි. මුදල් මල්ල ද රැගෙන බැංකුවෙන් පිටව ගිය නිශාන්ත ඊට නුදුරින් නවතා තිබු වෑන් රියට ගොඩ වී තිබේ.ඔහු බැංකුවෙන් පිටව ඇත්තේ විසි දෙවැනිදා දවල් එකයි විසිහතටය. ඒ බව බැංකු කැමරාවේ පැහැදිලිව සටහන් වී ඇත. නිශාන්ත රැගත් වෑන් රිය පමුණුවට පැමිණ ඇත්තේ අවශ්‍ය රෙදිපිළි ලබාගැනීම සඳහාය. පමුණුව පාරේ වෙනදාට රෙදි ගන්නා වෙළෙඳ සංකීර්ණය අසල වෑන් රිය නතර කර නිශාන්ත ඉන් බසිද්දීම මෝටර් සයිකලයක් වෑන් රිය අසලම නතර කර ඇත.නිශාන්ත සොයිසා“සල්ලි බෑග් එක තිබිලා තියෙන්නේ නිශාන්ත ළඟ. මෝටර් සයිකලේ පිටුපස සිටි කෙනා එක පාරටම බැහැලා නිශාන්තට වෙඩි තියලා තියෙනවා... වෙඩි පහර කාගෙන මිනිහා වැටෙද්දි අතේ තිබුණු සල්ලි බෑග් එක වෑන් එක ඇතුළට විසිකරලා... ඒත් සල්ලි බෑග් එක වෑන් එක ඇතුළට වැටිලා නැහැ... වෑන් එකේ වීදුරුවකින් ආයේත් පාරෙන් එහා පැත්තට වැටිලා...”“නිශාන්ත වෙඩි වැදිලා දඟලද්දි... තුවක්කුකරුවා පාරට වැටුණු සල්ලි බෑග් එක අරගෙන බයිසිකලේට නැගලා ගිහින්... කොහොමහරි විනාඩියක වගේ කාලයක් තමයි ඔය සේරටම ගත වෙලා තියෙන්නේ...” පොලිස් පරීක්ෂක රණබාහු සිද්ධිය පිළිබඳව යළි මතකය අවදි කරන්නට විය.වෙඩි වැදුණු නිශාන්ත රෝහලට රැගෙන ගොස් ඇත්තේ ද වෑන් රියෙනි. පපු පෙදෙසට වැදුණු වෙඩිල්ල ඔහුගේ පණනල අහිමි කරන්නට සමත් විය. නිශාන්තගේ හදිසි වියෝව කාටත් දරාගත නොහැකි විය. වෑන් රියේ සිටි රෙදිපිළි ව්‍යාපාරිකයාටත් රියදුරාටත් සිදුවූ දෙය අදහාගත නොහැකි විය. නිශාන්ත මිය ගිය පුවත දැනගත් බිරිඳ සජීවනීට ද දියණිය පබසරීට ද තවමත් දුක දරා ගත නොහැකි තරම්ය.කෙසේ වෙතත් නිශාන්තට වෙඩි තැබු ඝාතකයන් කව්දැයි යන්න සෙවීම සඳහා මහරගම පොලීසිය පරීක්ෂණ ආරම්භ කළේය. ප්‍රධාන පොලිස් පරීක්ෂක අනුරාධ මහින්දසිරි මෙහි ප්‍රධානියා විය. අපරාධ විමර්ශන අංශය බාර ස්ථානාධිපති පොලිස් පරීක්ෂක රණබාහු ඔහුගේ සහායකයා ය.“අපිට ඕන වුණේ තුවක්කුකරුවන්ගේ පැමිණි මෝටර් සයිකලය හඳුනාගන්නයි...” පොලිස් පරීක්ෂකවරයා කීය.“මේ වෙඩි තැබීම පැහැදිලිව දැකපු කෙනෙක් හිටියා. ඒ තමයි මෙයාලා රෙදි ගන්න ගිය වෙළෙඳසලේ ආරක්ෂක නිලධාරියා... මිනිහා මේ සේරම දැක්කා... ඒත් මිනිහා එතනට කිට්ටු වුණේ නැහැ... බය නිසා... වෙඩි තියලා බයිසිකලේ යනවත් මිනිහා දැක්කා... මිනිහා බයිසිකලේ අංකය ලියාගත්තා... වෙඩි තියලා ගියාට පස්සේ තමයි මිනිහා වෑන් එක ළඟට ආවේ...”“අපි ආර්එම්වී එකට ගිහින් බයිසිකලේ අංකය චෙක් කළා. ඒත් ඒක බොරු අංකයක් බවට පැහැදිලි වුණා... ඒක රෙජිස්ටර් වෙලා තියෙන්නේ ‘බඩි’ වෑන් එකකට... අපි එතැනින් නතර වුණේ නැහැ. ඊට සමාන අංක කිහිපයක් සෝදිසි කළා... ඒ අතරතුර බයික් එකක විස්තරයක් ලැබුණා... ඒ බයික් එකත් බොරලැස්ගමුව පැත්තේ හොරකම් කරපු එකක්... ඒක තවමත් අතුරුදන්...”ඔවුන් කියන්නේ පැමිණි ඝාතකයන් දක්ෂ වෙඩික්කරුවන් බවය. හමුදාවෙන් පැන ගිය පුද්ගලයන් විය හැකියැයි ද පොලිසිය සැක කරයි. පොලිසිය මේ සම්බන්ධයෙන් නිශාන්ත පැමිණි වෑන් රියේ රියදුරුගෙන් හා අනුරාධපුරයේ ඇඟළුම් හල හිමිකරුගෙන් ද දීර්ඝ වශයෙන් ප්‍රශ්න කොට තිබේ. එහෙත් මේ වන තුරු නිශාන්තගේ ඝාතනය පිළිබඳ කිසිදු හෝඩුවාවක් සොයා ගැනීමට පොලිසියට හැකි වී නැත. මොවුන් සමඟ ඇයිහොඳයිකම් පැවැත්වූ ඇඟළුම් ක්ෂේත්‍රයේ තවත් පුද්ගලයකුට ද ප්‍රශ්න කිරීම සඳහා පොලිසියට පැමිණෙන ලෙස දැනුම් දී ඇති බව ද ඇඟළුම් ක්ෂේත්‍රය නිසාම ඔහු ආර්ථික අතින් පහළට වැටුණු පුද්ගලයකු බව ද පොලිස් ස්ථානාධිපතිවරයා කීවේය.“ප්‍රහාරය එල්ල කිරීමට පැමිණි තුවක්කුකරුවන් දෙදෙනා අතම ස්වයංක්‍රිය ගිනි අවි තිබු බව ද හෙතෙම පැවසීය.“මෝටර් සයිකලය නතර කරල පිටුපස සිටි කෙනා නිශාන්තට වෙඩි තියලා දෙවැනි එකත් තියන්න යනකොට මිනිහගේ වෙපන් එක පත්තු වෙලා නැහැ... පස්සේ අනිත් එකා ඇවිත් එයාගේ අත තිබුණු රිවෝල්වරයෙන් වැටුණු නිශාන්තට තවත් වෙඩිල්ලක් තියලා තියෙනවා... ඇසින් දුටු සාක්කිකරුවෙක් මේ බව කිව්වා... කොහොමහරි වෙඩි තියලා සල්ලි බෑග් එකත් අරගෙන බයිසිකලේට නැග ගත්තත් එකපාරටම යන්න බැරිවෙලා... එහෙට මෙහෙට වැනි වැනි තමයි ටික දුරක් බයිසිකලේ ගිහින් තියෙන්නේ... කව්රුහරි හිටියනම් හොඳටම අල්ලගන්න පුළුවන්කමක් තිබුණු බව තමයි සාක්කිකරු කියන්නේ... ඒත් එවුන් අතේ තුවක්කු තිබුණු නිසා කව්රුත් ළඟට කිට්ටු වෙලා නැහැ...” පොලිස් ස්ථානාධිපතිවරයා පෙන්වා දෙයි. නුගේගොඩ කොට්ඨාස බාර පොලිස් අධිකාරී දේශබන්දු තෙන්නකෝන්කෙසේ වෙතත් නිශාන්තට වෙඩි තැබු ඝාතකයන් ඒ සඳහා කුමන වර්ගයේ රිවෝල්වරයක් උපයෝගී කරගත්තේ ද යන්න ගැනවත් තවම නිශ්චිත තීරණයකට එළඹීමට පොලිසියට නොහැකි වී තිබේ. ඊට හේතුව වී ඇත්තේ හිස් පතරොම් කොපුව මේ වනතුරුත් සොයා ගැනීමට පොලිසියට නොහැකි වීමය. එය ‘ත්‍රී එයිට්’ වර්ගයේ තුවක්කුවක් විය හැකි බවට පොලිසිය අනුමාන කරයි.පරීක්ෂණ අධීක්ෂණය කිරීම බාර වී ඇත්තේ නුගේගොඩ කොට්ඨාස බාර පොලිස් අධිකාරී දේශබන්දු තෙන්නකෝන් මහතා වෙතය. මහරගම පොලිස් ස්ථානාධිපතිවරයාත් අපරාධ විමර්ශන අංශයේ ස්ථානාධිපතිවරයාත් පසුගිය බ්‍රහස්පතින්දා සිය කාර්යාලයට කැඳවූ ඔහු පරීක්ෂණවල ප්‍රගතිය විමසා බැලීය. කෙසේ හෝ ඝාතකයන් කොටු කරගැනීම අවශ්‍ය බව සඳහන් කළ හෙතෙම ඒ සඳහා අවශ්‍ය උපදෙස් ද ලබාදුන්නේ ය.“මම නම් හිතන්නේ මේක හොඳ “සෙටින්” එකක්... මියගිය කෙනා බැංකුවෙන් සල්ලි ගන්න එක හොඳට දැනගෙන තියෙනවා... බැංකුවට යන එන සල්ලි අරන් වාහනයට නගින එක හොඳට බලාගෙන ඉඳලා තියෙනවා... ප්ලෑන් එකක් නැතිව මේ වගේ වැඩක් කරන්න බැහැ... කව්රුහරි මේ සේරම දන්න කෙනෙක් තමයි ප්ලෑන් එකේ පිටුපස්සේ ඉන්නේ... කොහොමහරි අපි අපරාධකාරයා හොයා ගන්නවා... එතකොට මේ ඝාතනයේ වගතුග හෙළි වෙයි...” පොලිස් ස්ථානාධිපති අනුරාධ මහින්දසිරි මහතා දැඩි අදිටනකින් අපට කීවේය. “මියගිය කෙනාගේ ජංගම දුරකථනය එතැනම වැටිලා තිබිලා අපි හොයාගත්තා... අධිකරණ නියෝගයක් ලබාගෙන ඒ අංකයට ලැබුණු ඇමතුම් ගැන අපි විශේෂ විමර්ශනයක් කරනවා...”ඊට අමතරව වෑන්රියේ සිටි අනෙක් දෙදෙනාගේ ජංගම දුරකතන ගැනත් අවධානය යොමු කරනවා.කෙසේ වෙතත් නිශාන්තගේ අකල් වියෝවෙන් පාදුක්ක වග ඔහු පදිංචි ප්‍රදේශයේ පිරිස දැඩි ලෙස කම්පාවට පත්ව සිටිති. ඒ ඔහු නිහතමානී පුද්ගලයකු වූ බැවිනි. ඔහුගේ වියෝවෙන් තැවෙන බිරියත් දියණියත් තවමත් සුසුම් හෙළති. වෙනදා මෙන් උදෑසන නිවෙසින් පිටව ගිය තම පියා එනතුරු පබසරි දියණිය මවගේ තුරුලට වී තවමත් බලා සිටී.පිංතූර- දුෂ්මන්ත මායාදුන්න හා ඩබ්ලිව්. ඩී. ජයතිස්ස (මීගොඩ සමූහ) කීර්ති මෙන්ඩිස්</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>27</day>
    </date>
    <link>http://www.silumina.lk/2010/06/27/_art.asp?fn=af1006278</link>
    <topic>අයන්න කියපු දවස සහ කියවපු දවස</topic>
    <author>කසුරි</author>
    <content>මට අකුරු කියවපු දවස යාන්තමින් මතකයි. එදා හිමිදිරි කළුවර මැද්දෙන් තාත්තා මාවත් එක්කරගෙන ඉහළගම පන්සලට ගියා. ඒ අපේ ගමේ පන්සල. හාන්දුපැල්පොල මේධංකර හාමුදුරුවො තමයි නායක හාමුදුරුවො.නැකත් වෙලාවක් තිබුණද කියල මට මතකක් නෑ.. පන්සලේ ආවාස ගෙයි දොරට හෙමින් තට්ටුවක් දමමින් තාත්තා හෙමිහිට නායක හාමුදුරුවන්ට කතා කළා. එදා හරිම හීතල දවසක් බව නම් මට මතකයි.ඒ සිද්ධිය එක දිගට මට මතක නැහැ. ඒත් මට මතකයි .. ”එහෙනම් ගිහිල්ල බුදුන් වැඳල වරෙල්ල” වගේ දෙයක් කිව්වා වගෙත් මතක තියෙනවා.ඒ වෙනකොටත් මගෙ නිදිමත ගිහින් තිබුණෙ නෑ.. තාත්තා මගෙ අතින් ඇදගෙන වගේ විහාර ගෙට ගිහින් බුදුන් වැන්දා... මල් පූජා කළාද කියල මතකකුත් නෑ..ඊට පස්සෙ ආවාස ගෙදර පැත්තට එනකොට මේධංකර හාමුදුරුවො ආවාස ගෙයි සාලෙත් ලාම්පුවක් පත්තු කරලා...”එහෙනම් මෙහාටම වරෙල්ල”අපි හාමුදුරුවන්ගෙ සැතපෙන කුටියටම ගියා. හාමුදුරුවො ඇඳේ ඉඳගෙනම මට “අයන්න” කියෙව්වා. දෙතුන් පාරක් කිව්වට පස්සෙ මගෙ ඔලුව අතගාල ඇඳ උඩම තිබුණු කෙසෙල් ගෙඩියක් දුන්නා.”කාපං” කියල කිව්වා.”හොඳට ඉගෙන ගනිං” වගේ දෙයක් කිව්වද කියලත් මට මතක නෑ... අකුරක් ලියෙව්වද කියලත් මට මතක නෑ...මේ මම කිව්වෙ ගණං හදල බලල කිව්වොත් අවුරුදු පනස් අටකට නමයකට ඉස්සර සිද්ධියක්.තාත්තා කීවෙනි කැලෑසියට යනකල් ඉගෙනගත්තද කියල මම දන්නෙ නැහැ. ඒත් මොනිටර් ගුරුවරයෙක් නොවුණ බව නම් දන්නවා. සමහර විට හතරෙ පහේ කැලෑසියට යන්ඩ ඇති. අපේ නැන්දා ඒ කියන්නෙ තාත්තගෙ නංගී නම් මොනිටර් පන්තියේ ඉඳල තියෙනවා. මැහුම් පොත් එහෙම මම දැකල තියෙනවා. ඒත් සීයා කිව්වලු ගෑනු ළමයින්ට ඕනෑවට වඩා ඉගෙනගන්ඩ ඕනැ නෑ කියලා. නැන්දගෙ කැලෑසි යාම එතනින් ඉවරවෙලා.හැබැයි නැන්දා අකුරු ලියනවා මම කවදාවත් දැකල නෑ. පත්තර කියවනවා මම දැකල තියනවා.තාත්තාට තඹකොළය මත පන්හිඳෙන් අකුරු ලියන්ඩ අපූරුවට පුළුවන්. ඒ වගෙම තල්කොලය මතත් අකුරු ලිව්වා. ඒ පන්හිඳ මට තාම මතකයි. තල්කොළ ගෙනල්ලා හඳහන් ලියනවා මට මතකයි. ඒත් ඒ පන්හිඳවත් තල්කොළ කෑල්ලක්වත් දැන් මා සතුව නැහැ. හැබැයි ඉතාම දිරාපත් පුස්කොළ පොතක් තියෙනවා. ඒක තියාගෙන ඉන්නේ තාත්තා මතක් වෙන්ඩ. දිවයිනේ ඉන්න කාලෙ බදුල්ලේ සිට නුවර දක්වා ආ දවස් එකොළහේ දීර්ඝ සහ දුෂ්කර පා ගමනේදී පාවිච්චි කරපු පාවහන් යුගලත්, මේ පුස්කොල පොතත් මහානර්ඝ වස්තූන් දෙකක් ලෙස මගේ කාමරයේ විශේෂ තැනක ආරක්ෂා සහිතව තැන්පත් කරල තියෙනවා.පසුගිය දවසක දිනමිණ කර්තෘ මහින්ද අබේසුන්දරත් දිනමිණේ හිටපු අමර පී.වීරසිංහත් අපේ නිවහනට ගොඩවැදුණු මොහොතේ මම ඔවුන්ට ඒ වස්තූන් දෙක පෙන්නුවා.තඹ කොළයේ හෝ පුස්කොල පතක අකුරු ලියන එක ලේසි පහසු කාරියක් නෙමෙයි. මකන්ඩ බෑ.. ලිව්වොත් ලිව්වාමයි. වැරදුණොත් වැරදුණාමයි. මට මතකයි මම තාත්තගෙන් තඹකොළ කෑල්ලක් ඉල්ලගෙන පන්හිඳෙන් ලියන්ඩ උත්සාහ කළා. කොහොමටවත් බෑ... අනික පන්හිඳේ අග්ගිස්ස බරයි. ඇඟිලි තුඩින් අල්ලගෙන විතරයි ලියන්ඩ පුළුවන්. ඇහැට නොපෙනෙන තරමේ පුංචි අකුරු තාත්තා ලියන්නෙ කොහොමද කියලා මම බලාගෙන හිටියෙ පුදුම වෙලා.මේ මෑතකදි ඔය අකුරු ලිවීම ඇඳීම වගේ දෙයක් ගැන කවුරුහරි අපූරු කතාවක් කිව්වා මතකයි.පොඩි දරුවකුටත් වැඩිහිටියකුටත් මොකක් හරි අඳින්ඩ කිව්වලු. පොඩි දරුවා කඩදාසියකුයි පැස්ටල් කූරු දෙකතුනකුයි අරගෙන ගිහින් පැත්තකට වෙලා අඳින්ඩ පටන් ගත්තලු.වැඩිහිටියා කඩදාසියටත් පැන්සලටත් අමතරව මකන කෑල්ලකුත් ඉල්ලුවලු.ඒ කියන්නෙ තමන්ට තමන්ව ෂුවර් නෑ.. පොඩි දරුවාට තමන් ගැන ෂුවර්...තාත්තා පන්හිඳෙන් තඹ කොළේ අකුරු ලිව්වත් අපේ අම්මට අකුරක්වත් බැහැ. මට මතක හැටියට හතර පහේ කැලෑසිවල ඉන්න කාලෙදි මම අම්මට අකුරු ලියවන්ඩ උත්සාහ කළා. දවසක් දෙකක්.. මට ඒ කාලෙ පුදුම හිතුණා මට අකුරු ලියන්ඩ පුළුවන් වෙලා අම්මට අකුරු ලියන්ඩ බැරි ඇයි කියලා. දරුවන් ඉස්කෝලෙ යාම ගැන මම දැනගත්තෙ ඊට හුඟාක් පස්සෙ කාලෙක. අපේ අම්මා කවදාවත් ඉස්කෝලේ ගිහිල්ල නෑ.. ලංකාවෙ ඉන්න ලක්ෂ ගණන් පාඨකයො මම ලියන දේවල් කියවන බව මං දන්නවා.ඒත් එදා මෙදා තුර මා ලියූ කිසිම දෙයක් නොකියූ කෙනෙක් ඉන්නවා.. ඒ අපේ අම්මා.. හැබැයි කවදාවත් ඉස්කෝලෙ ගිහිල්ල නැති අම්මා ඉස්කෝලේ යන්ඩ කම්මැලි කරමින් ගෙදර නතරවෙන්ඩ හදපු දවස්වලට මඟදිගට කෝටු පාර දිදී ඉස්කෝලෙ ගේට්ටුව ළඟට යනකල් මාව ඇදගෙන ගිය හැටි මට තාමත් මතකයි.මේ අකුරු ලියවිල්ලයි අකුරු කියවිල්ලයි ගැන මට හදිස්සියෙන් මතක් වුණේ පසුගිය දවසක පාන්දර මගේ මුණුපුරාට මං අකුරු කියවපු නිසා. ඒ අකුරු කියවිල්ලත් එක්ක මේ සේරම දේවල් එක පේළියට මතක් වෙන්ඩ පටන්ගත්තා.කසුරි</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>27</day>
    </date>
    <link>http://www.silumina.lk/2010/06/27/_art.asp?fn=af1006279</link>
    <topic>ජීවිතය සුන්දරයි</topic>
    <author/>
    <content>මට හිතෙන හැටියට ඕනෑම ජීවියකුට වඩාත් ම සමීප දෙය මරණයයි. අපේ රටේ සිංහල බෞද්ධයාට ඒ තරමටම සමීප පොසොන් දිනයයි. ඒ කියන්නේ මහින්දාගමනයයි. මේ හැදියාව, මේ සංස්කෘතිය, වැවයි දාගැබයි සංකල්පය, පන්සල, බුදු පිළිමය පමණක් නොවේ අපේ ශිෂ්ටාචාරය, අප තුළ ඇති කරුණාව, ආදරය, මෛත්‍රිය, බුද්ධිය සහ මිනිස්කම යනාදී තවත් බොහෝ දේ උපත ලැබුවේ මහින්දාගමනයත් සමඟම කියලා මට හිතෙනවා.මගේ මේ සිතිවිලි හරිද කියා මනෝරාගෙන් විමසූ විට ඇය මහාවංශය දිග හැරගෙන බොහෝ දේ මට කියා දුන්නා. මා හිතන හැටි නිවැරැදි බවත් ඇය කිව්වා.අපේ පුතා ජාතික ඇඳුම ඇඳගෙන ඔහුගේ මිත්‍රයින් සමඟ දහම් පාසල් යන අයුරු ඔවුන් නොපෙනී යන තෙක් ම මම බලාගෙන සිටින්නේත් බුද්ධාගම අපට දුන් දායාදයන් කොපමණ වටින්නේ ද කියන සිතිවිලිත් සිතේ පුරවාගෙනයි. පුතාත් ඔහුගේ මිත්‍රයින් දෙසත් බලාගෙන සිටිද්දී බොහෝ අවස්ථාවල මගේ හිත අතීතයට යනවා.ආනන්දයේ බෝඩිමේ සිටියදී හැම පෝය දිනකම අප පන්සල් එක්කරගෙන යනවා. අද වගේ නෙවෙයි ඒ කාලයේ බෝඩිමේ ළමයින් තුන් හාර සීයක් හිටියා. ජාතික ඇඳුම ඇඳගෙන පෙරහරක් මෙන් අපි කුප්පියාවත්තේ පන්සලට යනවිට මඟ දෙපස වැඩිහිටියන් බලා සිටින්නේ මහත් ආශිර්වාදයකින් යුතුව බව ඔවුන්ගේ මුහුණුවලින් කියන්න පුළුවන්.පෝය දිනට ආසන්නම දිනයේ කොටගම වාචීස්සර හාමුදුරුවෝ පාසලේ දහම් දෙසුමක් පවත්වනවා. අපි දඟකාර කොල්ලෝ වුණත් ඒ බණ අහගෙන ඉන්නේ මහත් භක්තියකින්.ඒ කාලයේ බෝඩිම බාර ගුරුතුමා වූයේ පසුව විදුහල්පති වූ ජී.ඩබ්ලිව්.රාජපක්ෂ මහතා ය. විදුහල්පති සිටියේ එස්.ඒ. විජේතිලක මහතා ය. වාචීස්සර හිමියන්ගේ දම් දෙසුමට පසුව විදුහල්පතිතුමාත් බණක් කියනවා.රාත්‍රියට බෝඩිමේ සිසුන්ට බණ කිව්වේ කැකුලාවල සර් සහ එස්.කේ.කේ. සූරියආරච්චි සර් ය.රාජපක්ෂ මහතාත් වැඳගෙන අපිත් එක්ක ඒ බණ අහගෙන සිටි අයුරු මට අද වගේ මතකයි. කැකුලාවල සර් බණ කිව්වේ බොහොම හෙමින් යාන්තම් ඇහෙන විදිහට. කැකුලාවල සර් සෝවාන් වෙලා කියලා කොල්ලො විහිළු කරනවා. කැකුලාවල සර් කැලණිය විශ්ව විද්‍යාලයේ කථිකාචාර්යවරයෙක් ලෙස පත්ව ගියාට පස්සෙ මට හමුවුණේ එකම එක දවසයි.බෝධි සත්වයෙක් වැනි එතුමා තවමත් ජීවතුන් අතර ඇති කියලා මට මේ මොහොතේ සිතෙන්නේ. අනේ එහෙම ;වන්න ඕනෑ කියන ප්‍රාර්ථනාවත් හදවතේ පුරවාගෙනයි මාත් දැන් වයසක මිනිහෙක් නිසා මගේ ආයුෂත් අරගෙන තව බොහෝ කලක් ජිවත්වේවා කියලා ප්‍රාර්ථනා නොකළත් මම හිතෙන් ඔහුට වැන්දා.සූරියආරච්චි මහතාත් මගේ හිතෙන් කවදාවත් අයින් වෙන්නෙ නැහැ.අපි ගිය හැම අධ්‍යාපන ගමනක් ම ගියේ ඔහුත් සමඟයි. තවත් ගුරුවරු හතර පස් දෙනෙක් ගියත් නඩේ ගුරා වගේ හිටියෙ ඔහුයි.එක් පොසොන් පෝදා රාත්‍රියක අපි හිටියේ යාල අභය භූමියේ.අපේ මිත්‍රයින් බොහෝ දෙනෙක් රාත්‍රිය ලොකු ගෙයක ගත කළත් අපි ටික දෙනෙක් පමණක් හිටියේ ටකරන්වලින් හැදූ මඩුවක් වැනි කාමරයකයි.“සුනිල් උඹ දැන් කවියක් කියන්න ඕනෑ. හැබැයි බොහොම හෙමින්.”බියගුල්ලෝ ගෙයක නිදියන්න ගියත් බිය නැති අපි කැලය මැද අවදියෙන් සිටින බව මම හිටිවන කවියකින් කිව්වා. ඒ කාලයේ මම ජනතා කුමාර මණ්ඩපයට කවි ලියන බව සූරියආරච්චි සර් දැනගෙන හිටියා.ඒ රාත්‍රියේ සූරියආරච්චි සර් පාහියන් හිමි ගැන ලොකු විස්තරයක් කළා. මම ඒ ගවේෂක හිමි ගැන පළමුවෙන් ම දැනගත්තේ එදායි.පොසොන් සඳ පායා තිබූ ඒ රාත්‍රිය මොන තරම් සුන්දර ද කියලා එදාට වඩා අද මට හිතෙනවා.ඇත්තෙන් ම වන සතුන්ගේ හඬ ඈතින් ඇසෙද්දී හඳ එළියේ සුළඟට සෙලවෙන වනාන්තරය හරිම සුන්දරයි.සූරියආරච්චි සර් මට අවසන් වරට හමු වුණේ ඔහු කර්මාන්ත ඇමැතිව සිටි කාලයේදීයි. ඒ කාලයේ මම ලේක්හවුස් ආයතනයේ පුවත්පත් කලාවේදියෙක්.“සුනිල්, උඹ දැන් කවි ලියන්නෙ නැද්ද? අඩුම ගානේ තාත්තගේ නම තියන්නවත් කවි ලියපන් කොල්ලෝ.”මේ ගුරු පියා මට දුන් අවසාන අවවාදය එයයි.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>27</day>
    </date>
    <link>http://www.silumina.lk/2010/06/27/_art.asp?fn=af10062710</link>
    <topic>ජනමත පිටුව</topic>
    <author/>
    <content>රාගම නාරංගොඩපාළුව ගමෙහි (තේවත්ත පල්ලිය සමීපයේ) පෞද්ගලික සමාගමක් විසින් ඉදිකළ නිවාස සංකීර්ණයක නිවාස 85 ක් පමණ ඇති අතර, දළ වශයෙන් නිවැසියන් 800 ක් පමණ එහි වාසය කරති. 1988 දී ආරම්භ කරන ලද මෙම නිවාස ක්‍රමයෙහි මුලදී සෑම නිවසකටම නලජල පහසුකම් සපයා තිබුණි. එසේම නිවැසියන්ගේ දරුවන් සඳහා ක්‍රීඩා කිරීම පිණිස ක්‍රීඩා පිටියක් ද වෙන්කොට තිබුණි.කෙසේ වෙතත් අද තත්ත්වය මෙසේය. අදාළ සමාගම මඟින් ඉදිකොට පවත්වා ගෙන ගිය ජල පොම්පාගාරය සහ පොම්පකරු 1991 වසරේ සිට මෙම සමාගම මඟින් ඉවත් කරගෙන ඇත. මේ හේතුව නිසා මෙම නිවැසියන්ට පොදු ජල පහසුකම් නැත. සමහරු තමන්ගේ ඉඩමෙහි ළිං කපාගෙන ජලය ලබා ගනිති.තවත් සමහරුනට එම වාසනාව නැත. හේතුව ඔවුන්ගේ ඉඩම්වලට යටින් විශාල ගල් තලාවක් පිහිටා ඇති බැවිනි. ඔවුන් ජලය ලබා ගන්නේ නිවාස සංකීර්ණය අවට ගම් වැසියන්ගේ ළිං වලිනි. උදේ රැයින් රැකියාවට පිටත් වන සමහරු සවස පැමිණි විට රාත්‍රී කාලයේ වතුර සොයමින් ගම අවට සැරි සරනු දැකිය හැකිය.ළමයින්ගේ ක්‍රීඩා කටයුතු සඳහා වෙන් කොට තිබුණු ඉඩම් කොටසෙහිද එක්තරා ප්‍රබලයකුගේ අනු දැනුම පිට ගෙවල් ඉදිකොට විකුණන ලදි. එමනිසා දැන් ක්‍රීඩා පිටියක් නැත. නිවාස ක්‍රමයට ක්‍රීඩා පිටියක් නැති නිසා දරුවන් පාරේ සෙල්ලම් කරති. වාහන බහුල මේ කාලයේ එය ඔවුන්ගේ ජීවිතවලට තර්ජනයකි.නැතිවූ ක්‍රීඩා පිටිය වෙනුවට අදාළ දේශපාලනඥයා මැදිහත්ව නිවාස සංකීර්ණයට සමීපව ලබා දුන් ඉඩම් කොටසෙහිද එකල සිටි සමෘද්ධි නියාමකවරයෙකු විසින් පස් කපා ඉවත් කළ බව ගැමියෝ පවසති. එහෙයින් දැන් එතැනද ඇත්තේ තැනින් තැන හෑරුනු වලවල් පමණි. එතැනද දැන් කැළෑ වැවී ඇති අතර, ඉඩම් කොටසේ බොහෝ ප්‍රමාණයක් ගම්මුන් විසින් අනවසරයෙන් අල්ලා ගෙන විවිධ වගාවන් සඳහා යොදා ගෙන ඇත.නිවාස ක්‍රමයට ජල පහසුකම් දීමටත්, ක්‍රීඩා පිටියක් සකස්කර දීමටත් පසුගිය මැතිවරණවලට ඉදිරිපත් වූ ඡන්ද අපේක්ෂකයෝ සෑම දෙනාම පොරොන්දු වූ නමුත් මේ වනතෙක් ඒ පොරොන්දු ඉටු වී නැත. මේ අඩුපාඩු සකස් කරදීමට ඉදිරිපත් වන අදාළ බලධාරින් මීළඟ මැතිවරණයකදී පිළිගැනීමට නිවැසියෝ ඉමහත් ඕනෑකමින් බලා සිටින බව පවසනු කැමැත්තෙනි.උකුවෙල රජයේ කාර්යාල රාශියක් පිහිටා ඇත. ජනාකීර්ණ නගරයකි. ගම් දෙසීයක පමණ ජනතාව මෙම නගරයට නිතරම පැමිණෙති. මෙසේ පැමිණෙන ජනතාවට අවශ්‍ය ද්‍රව්‍ය ලාභයටත් ප්‍රමිතියෙන් ඉහළ තත්ත්වයෙනුත් ලබාගැනීමට තැනක් නැත. එයට හේතුව සමුපකාර තොග වෙළෙඳ සලක් නොමැති වීමයි. මීට වසර ගණනකට පෙර මෙම නගරයේ ඉතා ඉහළ දියුණුවක් ලැබූ ස.තො.ස වෙළෙඳ ආයතනයක් තිබුණි. නමුත් පසුව එම වෙළෙඳ ශාඛාව සදහටම වසා දමන ලදී. එම නිසා පාරිභෝගික ජනතාවට විශාල කරදරයක් හිරිහැරයක් සිදුවිය. රජයේ සේවක මහත්ම මහත්මීන්ට මෙන් ම ගම්වැසියන්ට ද ස.තො.ස ශාඛාව මහත් පිටිවහලක් විය. දැන් සිදුවී ඇත්තේ පෞද්ගලික වෙළෙඳ සල් කරා ගොස් වැඩි මිලක් ගෙවා තත්ත්වයෙන් බාල ද්‍රව්‍ය ලබාගැනීමටයි.ප්‍රදේශයේ පාරිභෝගික ජනතාවගේ සුබ සිද්ධිය උදෙසා උකුවෙල නගරයට ස.තො.ස වෙළෙඳ සලක් ලබාදෙන මෙන් වෙළඳ කටයුතු හා පාරිභෝගික අමාත්‍යවරයාගෙන් ඉල්ලා සිටිමි.රූපවාහිනිය හුදෙක් ප්‍රේක්ෂකයන්ගේ දැනුම වර්ධනය කරගැනීමට හා රසවින්දනය සඳහා පැවැති සන්නිවේදන මාධ්‍යයකි. නමුත් මේ වනවිට රූපවාහිනිය මිනිසාගේ බුද්ධිය හීන කරවන, හැඟීම්වලට වහල් කරන රූප මාධ්‍යයක් බවට පත්වී ඇතැයි සිතේ.වර්තමානයේදී බිහිවී තිබෙන “මෙගා නාට්‍ය රැල්ල” මිනිසාගේ එදිනෙදා අත්‍යවශ්‍ය කාර්යයන් යටපත් කර කාලය කා දමන පුහු ආටෝපයක් පමණක් බව පෙනේ. එපමණක් නොව වැඩිහිටි, ළමා පරපුර හැඟීම්වලට වහල් කර දමයි.විශේෂයෙන්ම ඉන්දීය නාට්‍ය මෙරට සංස්කෘතියට දැඩි බලපෑම් කර ඇත. පවුල් සංස්ථා බිඳ වැටීම්, අනියම් සම්බන්ධකම්, මිනීමැරුම් වැනි සිදුවීම් ද, වැඩිහිටියන් හා ළමයින්ට එකට අසුන්ගෙන නැරඹීමට අපහසු දර්ශන ද මෙම මේ නාට්‍ය මඟින් ප්‍රචාරය කරනු පෙනේ.මිනිස් රස වින්දනය සඳහා නාට්‍ය අවශ්‍ය වේ. නමුත් හුදෙක් මාධ්‍ය ව්‍යාපාරවල දියුණුව සඳහා “හතු පිපෙනා සේ” මෙගා නාට්‍ය පෙන්වා රටේ සංස්කෘතිය හා රටේ ජනතාව මුලා කිරීම අනුමත කළ නොහැකිය.අපේ ළමා පරපුර විශාල ලෙස පරිහානියට පත්විය හැකි අතර පවුල් සංස්ථාවන් ද බිඳී යා හැකිය.දිනෙන් දින උග්‍ර වන මෙම “හතු පිපෙනා මෙගා නාට්‍ය වසංගතය” වහාම නවත්වා, සුදුසු එක් කාල සීමාවකට පමණක් අවශ්‍ය එක් නාට්‍යයක් හෝ දෙකක් මාධ්‍ය දියුණුවටත්, ප්‍රේක්ෂක රස වින්දනයටත් පෙන්වීම සඳහා බලධාරීන් විසින් පියවර ගන්නේ නම් එය රටේ විය හැකි විශාල පරිහානියක් වළක්වා ගැනීමක් වනු ඇත. එවිට “මෙගා නාට්‍ය රැල්ල” වෙනුවට රට තුළ “නාට්‍ය කලාවක්” බිහිවනු නිසැකය.ගල්ගමුව මැතිවරණ කොට්ඨාසයේ ඇහැටුවැව ප්‍රාදේශීය ලේකම් කොට්ඨාසයට අයත් කදුරුවැව මහවැව දැඩි සේ අබලන්ව පවතී. කදුරුවැව ගල්කිරියාකන්ද ආශි‍්‍රත ගොවි ජනතාවගේ සියලු අවශ්‍යතා සපුරන මෙම වැව නිදහසින් පසු මේ දක්වා විධිමත් ප්‍රතිසංස්කරණයකට ලක් නොවීම නිසා වැව රොන්මඩවලින් පිරී පවතී. එබැවින් ජලධාරිතාව අඩු වීමෙන් ගොවීන් දැඩි පීඩනයට පත්ව ඇත.මෙම වැව සංවර්ධනය කර ගොවි ජනතාවට වැඩි ප්‍රයෝජනයක් ලබා දෙන්නට හැකියාව ඇතත් බලධාරීන්ගේ නොසැලකිල්ල හා කඹ ඇදීම නිසා ජනතා අපේක්ෂා ඉටු කර ගැනීමට හැකිවී නැත.කදුරුවෙල මහවෙල අක්කර 190 ක්, අක්කර හැටේ වෙල් යාය, ගලපිටවෙල අක්කර විස්ස, අක්කර හතළිහේ කුඹුරු යාය හා කදුරුවැවගම අක්කර පනහ වශයෙන් ගත් කළ වගා කළ හැකි භූමි ප්‍රමාණය අක්කර 360 ක් පමණ වේ.එපමණක් නො ව, දිවුල්ගනේ, ඇඹෝගම, තිඹිරියාව, හුණුගල්ලෑව, ඇහැටුවැව, අත්තනපොළ ආදි විශාල ගම් ප්‍රමාණයක් ද මෙමඟින් පෝෂණය කළ හැකිය.ප්‍රදේශයේ රැකී රක්ෂා ප්‍රශ්නයට විසඳුමක් ද වන අතර යටිතල පහසුකම් රැසක් ද ඇති වේ. එහෙත් බලධාරීන්ගේ නොසැලකිල්ල නිසා මේ වැව 1970 සිටම ඇතුළත් කර ඇත්තේ සුළු වාරිමාර්ග ගණයට ය. එම වර්ෂයේ මහවැලි ව්‍යාපාරය සඳහා ඇළ මාර්ගයන් ලකුණු කර ඉඩම් පවා අත්පත් කර ගැනීමට කටයුතු කර තිබිණි.මේ පිළිබඳව කරුණු දන්වා ජනාධිපතිවරයා වෙත ලිපි ගණනාවක් යවා ඇත. ජනාධිපති ලේකම් කාර්යාලය කඩිනම්ව ඒවා අදාළ අමාත්‍යංශ වෙත යොමු කර ඇතත්, පහළ තලයට යන විට අකර්මන්‍ය වීම නිසා ජනතාවට සහන සැලසීම තවදුරටත් පමා වී තිබේ. 2007.12.27 දින මේ ගැන දන්වා ජනාධිපතිතුමා වෙත යැවූ ලිපිය සොයා බලා අවශ්‍ය පියවර ගෙන තමන්ට ද වාර්තා කරන ලෙස දන්වා ශ්‍රී ලංකා මහවැලි අධිකාරියේ අධ්‍යක්ෂ ජනරාල් වෙත ලිපිය යොමු කර ඇත.ඒ අනුව එහි විධායක අධ්‍යක්ෂ තාක්ෂණ සේවා ඉංජිනේරු (එච්.එම්. ගුණතිලක මහතා) 2008.01.30 නේවාසික ව්‍යාපාර කළමනාකරු වෙත ලිපියක් යවමින් වැව පරීක්ෂා කර බලා මහවැලි එච් කලාපයෙන් ගලා යන ජලය (ච්පචඪදචඨඥ ඹචබඥප) ලබාදිය හැකි දැයි නිරීක්ෂණය කර නිර්දේශ ලබා දෙන ලෙස දන්වා ඇත.එතැනින් ලිපි ගනුදෙනුව නැවතී ඇත. කාලය වසර දෙකකටත් ආසන්නය. වැව අබලන් තත්ත්වයේම පවතී. ජනතාව ජීවන බරින් පෙළෙති.අපේ රටේ ඇති සම්පත් නිසි කළමනාකරණයකට ලක් කර අපි වවමු රට නඟමු සංකල්පයට ප්‍රායෝගික වටිනාකමක් ලබා දී ආසියාවේ ආශ්චර්ය බවට ශ්‍රී ලංකාව පත් කිරීමට කදුරුවැව ආශි‍්‍රත ගල්ගමුව ජනතාව ද සැදී පැහැදී සිටින නිසා ආර්ථික සංවර්ධන අමාත්‍ය බැසිල් රාජපක්ෂ මහතාගේ සහ කෘෂිකර්ම අමාත්‍ය නිමල් සිරිපාල ද සිල්වා මහතාගේ දැඩි අවධානය මේ කෙරෙහි යොමු වනු ඇතැයි අපි බලාපොරොත්තු වෙමු.මීරිගම දංඕවිට පාරේ හලුගම සියඹලා ගහ ළඟින් දකුණට ඇති කරගහතැන්න පාර වාහනයකින් තබා පයින්වත් යා නොහැකි ලෙසට අබලන්ව ඇත. තාර ගැලවී තැනින් තැන වලවල් සෑදී ඇත. ගල් ඉලිප්පී කඩතොලු වී ඇති කන්ද වාහන ගමනා ගමනයේදී ඉතා අනතුරු දායක ය. ඇතැම් ත්‍රීරෝද රථ රියැදුරු මහත්වරු මේ පාරේ යාම ද ප්‍රතික්ෂේප කරති.රජයේ පාසලක්, පෙර පාසලක්, හා නිවාස දෙතුන් සියයක් සම්බන්ධ කෙරෙන මෙම පාර කෙරෙහි මෙතෙක් කිසිම දේශපාලන බලධාරියකුගේ අවධානය යොමු නොවීම ඉතා කනගාටු දායක ය.ගම්පහ දිස්ත්‍රික්කය පුරා සිදුවන සංවර්ධන කටයුතු පෙනෙනවිට ඇසෙන විට අපට අපගේ ගම් ප්‍රදේශය ගැන මහත් කනගාටුවක් ද ඇතිවේ.පාසල් දරු දැරියන්ගේ, ගුරු භවතුන්ගේ ප්‍රදේශවාසීන්ගේ දැඩි අවශ්‍යතාව ගැන සලකා පිබිදෙන ගම්පහ ගැන නෙතු දල්වා ඇති අපගේ සිහින සැබෑ කරමින් ප්‍රදේශයේ දේශපාලන බලධාරීන්ගේ ද අවධානය මේ පාර කෙරෙහි යොමු වනු ඇතැයි අපගේ බලවත් විශ්වාසයයි.මීටියාගොඩ හංදියට පේන මානයේ පිහිටා තිබෙන ‘එරණවිල් යාය’ නමින් කා අතරත් ප්‍රසිද්ධ සශ්‍රීක ගොවිපොළ අද මීටියාගොඩ ජීවත්වන ඇතැම් ධනපති මිනිසුන්ගේ මුදලට යට වෙමින් පවතී. කුඹුරු ගොඩ කිරීම තහනම් දෙයක් වුවත්, සුළු මුදලට කෑදර කමින් කුඹුරු අලෙවි කිරීමට උත්සාහ කරන අය ද සිටී. එරණවිල් යාය ගොඩ කළහොත් මුළු මීටියාගොඩ ප්‍රදේශයම ගං වතුර උවදුරට ගොදුරු වනු ඇත. පසු ගිය දිනවල මුළු රටටම බල පෑ ගංවතුර තත්ත්වය මීටියාගොඩ ප්‍රදේශයට ද බලපෑ අතර එක් රැස් වූ විශාල ජල කඳ වෙළ ඔස්සේ ගලායාම නිසා මීටියාගොඩ වැසියන්ට ගං වතුර බලපෑවේ නැත.මෙම වෙළ ගොඩ කර ගොඩනැගිලි තැනීමට උත්සාහ ගන්නා අතර තවත් කොටසක් මුදලට ගොවිපොළ විකුණා ක්‍රීඩා පිටියක් හැදීමට උත්සාහ ගනිමින් සිටින බව ද දැනගන්නට ඇත.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>27</day>
    </date>
    <link>http://www.silumina.lk/2010/06/27/_art.asp?fn=as1006271</link>
    <topic>හද්දා පිටිසර ‘කඩුව’ රජයන පාසල</topic>
    <author>ජයමිණි අත්තනායක</author>
    <content>හද්දා පිටිසර ‘කඩුව’ රජයන පාසල“වචනයක් වත් මාත් එක්ක කතා කරන්න බැරි නම් මේ පංතියට ඒමේ ඇති වැඩක් නෑ...”ගුරුවරයා සිසුන් දෙස බලා ගුගුලේ කෝපය මුසුවූ කලකිරීමකිනි.සිසුහු එකිනෙකාගේ මුහුණු බලා ගත්හ.ගුරුවරයා පාසලට පැමිණි දා සිට නොකඩවා ඉංගී‍්‍රසි ඉගැන්වීමට පංතිවලට සහභාගී වුවද ඒ කෙරේ සිසුන් තුළ කිසිදු ඇල්මක්, උනන්දුවක් ඇති නොවීය. කැටවල කනිෂ්ඨ විද්‍යාලයේ ගුරු සිසු පිරිසඉංගී‍්‍රසි සර් සමඟ සිසුන්දරිද්‍රතාවයෙන් හෙම්බත්වුණු ඒ අහිංසක මුහුණුවල තිබුණේම චකිතයකි. බියගුළු බවකි. නොසන්සුන් කමෙකි. ඉංගී‍්‍රසියෙන් වචනයක්වත් කතා කිරීමට අසමත් වූ ඔව්හු එදා තම ගුරුවරයාගේ ඉංගී‍්‍රසි වාග් චාතුර්්‍ය පිළිබඳව ආශ්චර්යයෙන් සිතන්නට වූහ. ඒ දෙස ඇස්, කන්හැර බලා සිටියහ. ඔවුනට එය එක්තරා “මැජික්” එකක් මෙනි. ඒ මීට පෙර ඉංගී‍්‍රසියෙන් ඉගැන්වූ ගුරුවරයකු හමු නොවූ බැවිනි. එමෙන්ම ඉංගී‍්‍රසි භාෂාව භාවිතයට නොගැනීමේ හේතුව නිසාය.සිසුන් නොකඩවා පාසලට, පංතියට නොපැමිණීම හේතුවෙන් එම පාසල ඒ වනවිටත් වසා දැමීමට තීරණය වී තිබුණි. එහෙත් සියල්ල වෙනස් විය. කෙමෙන් දරුවන්ගේ අවධානය තමා තුළට නැඹුරු කර ගැනීමට ගුරුවරයා සමත්විය. සිසුන් කවුරුත් ගුරුවරයාට එකසේ ආදරය කළහ. එතැන් පටන් ගුරුවරයා මෙහෙය වන, ඔවුන්ට ආගන්තුක ඉංගී‍්‍රසි බස ඉගෙනීමට කා තුළත් විසල්, උද්‍යෝගයක්, ප්‍රබෝධයක් ඇතිවිය.සිසුන්ගේ ඉංගී‍්‍රසි භාෂා දුර්වලතාව පිළිබඳව ගුරුවරයා කිසිවිටෙකත් සැලුනේ නැත. යථාවබෝධයෙන් කරුණු පසක් කරගත් ඔහු කීප විටෙකදීම විදුහල්පතිතුමා සමඟ සාකච්ඡා කළේය. පෙර නොවූ විරූ ලෙස ළමා හදවත් තුළට වෙනසක්, අලුත් ආලෝකයක් ළඟා කර දෙන්නට ඔහු කැපවීමෙන් කටයුතු කළේය. ඉංගී‍්‍රසි අකුරක් දෙකක්වත් ගලපා වචනයක්වත් උච්චාරණය කරන්නට බැරි ඒ පසුබිම ඔහු සම්පූර්ණයෙන් වෙනස් කෙළේය.මෙය වූ කලි, වයඹ පළාතේ කුරුණෑගල මාවතගම නම් වූ ප්‍රදේශයේ පිහිටි හද්දා පිටිසර අතිදුෂ්කර වූ පාසලක කතාවකි. පාසලේ සිටි එකම ඉංගී‍්‍රසි ගුරුවරයා ඔහු විය.ඔහු නමින් විල්බට් රණසිංහය. මේ ගුරුවරයා පිළිබඳව ප්‍රදේශයේ කා අතරත් අද ඇත්තේ නොමඳ ප්‍රශංසාවකි. ආදරයකි. ගෞරවයකි.ආර්ථික දුෂ්කරතා මෙන්ම යෑමට ඒමටවත් මාර්ග පහසුකම් අඩු, අතිශය කර්කෂ පරිසරයක අකුරු කරවන ගුරු සිසුන් සිටියද, ලැබූ අල්ප වූ සම්පත් ප්‍රයෝජනයට ගෙන කැපවීම, උනන්දුව වැනි ආදේශකයන් තුළින් දරුවන්ගේ අඳුරු ලෝකය දුරුකරමින්, ඥානය, බුද්ධිය, දැනුම වඩවන්නට ඔහු දැරූ මහඟු ප්‍රයත්නය මේ වන විට මල්ඵල ගැන්වී ඇත.නිරතුරුව ඉංගී‍්‍රසි භාෂාව කතා කරන, එය වහරන සිසුන් සිටින පාරාදීසයක් බවට එම විදුහල අද පත්ව ඇත.කොළඹට එහා සැතපුම් සියගණනක් එහා ඇති දුෂ්කර පළාතක වීම, ආශ්චර්යය, අසිරිය එයම වන්නේය. එමෙන්ම 2009 වසරේ අ.පො.ස සාමාන්‍ය පෙළ විභාග ප්‍රතිඵල සියයට සීයක්ම ඉංගී‍්‍රසි විෂය තුළින් ලබා ගැනීමට ද මෙම පාසල සමත්වී ඇත.වාහනයකින් යාමට ඒමට පවා අසීරු, දුෂ්කර පටුමාවත්, ලඳු කැලෑබිම් සහිත, උස් කඳු අරණක පිහිටි මේ පාසල සොයා එහි වගතුග රටටම හෙළි කිරීමට අපි එම පාසල වෙත ගියෙමු.සිසුන්ට මේ පාසලට පිවිසීමට බාධක බොහෝය. ගිරිහෙල්, කෙත්වතු, කඳුයායවල්, දොළ කඩිති, වනදුර්ග ගෙවා පයින්ම මේ දරුවන් අද මේ පාසල වෙත පැමිණෙන්නේ ඉතා උද්යෝගයකිනි. ප්‍රබෝධයකිනි. සතුටකිනි. වෙනස්වන සමාජ ප්‍රවාහයන්ට හසුව මේ පාසල වසා දැමීමට සිදුවේදැයි ප්‍රදේශයේ කොයි කවුරුත් දෑස් දල්වා බලා සිටිය ද අද ඒ මඟ වෙනස්වී ඇත.දුප්පත්, අහිංසක ගැමි දරුවන් පිරිසකට සාර්ථකව ඉංගී‍්‍රසි අධ්‍යාපනය ලබාදී ඔවුන් සියලු නවීන සැප සම්පත් පිරි නගරබද සුපිරි පාසල්වල ඉගෙනුම ලබන දරුවන් හා කරට කර සිටින තත්ත්වයට ගෙන ඒම ලේසි පහසු කටයුත්තක් නොවුවත් මේ ආදර්ශමත් ඉංගී‍්‍රසි ගුරුවරයා එම උත්තරීතර කැපවීම, මෙහෙයවීම අපූරුවට සිදුකොට ඇත. නිවෙස අසල ගමේ පාසලට නොයවා දරුවන් ඈත නරගවල සුපිරි ජනපි‍්‍රය පාසල්වලට ඇතුළු කිරීමට පොරකන දෙමාපියනට මෙන්ම මුළු මහත් ලංකාවේ සෑම පාසලකටම, ගුරුවරයෙකුටම කුරුණෑගල මාවතගම, ඉඟුරුවත්ත, කැටවල විද්‍යාලය හොඳ පූර්වාදර්ශයක් ආදර්ශයක් ලබාදේ යැයි මට හැඟේ.අද වන විට ඉංගී‍්‍රසි භාෂාව ඉගැන්වීමේ ‘සම්පත්’ හරිහැටි ගලා යෑමේ සමතුලිතතාව සිදු නොවීම නිසා තවමත් මේ දිවයිනේ් හද්දා පිටිසර ඈත එපිට ගම්මානවල දරුවන්ගේ ඉංගී‍්‍රසි අධ්‍යාපනය අඩපණවී ඇති බවද කිව යුතු වන අතර ඊට හේතු වන කාරණා ද බොහෝමය. අද එම තත්වයෙන් කැටවල විද්‍යාලය ජයගෙන ඇත. ප්‍රදේශය අවට ගැමි දරුවෝ 140 ක් පමණ මේ පාසලේ අකුරු කරති. 5 වසර සිට 11 වසර තෙක්ම පංති පැවැත්වේ. 11 වන වසරේ පමණක් සිසුන් දහදෙනෙකුට, එකොළොස් දෙනෙකුට සීමාවී ඇත.හැකියාවෙන්, අනූන නිර්මාණශීලීත්වය මේ දරුවන් වෙතින් දිස්වනුයේ එම පාසලට ගොඩවූ අපට පාසල් බිත්ති පුවත්පත දෙස අවධානය යොමු කිරීමෙනි.සිසුහු එකිනෙකා පාසල් වත්ත තුළ එහා මෙහා යති. විටෙක රංචු ගැසී ඔවුහු කතාබහක යෙදී සිටිති. කටේ නොගෑවෙන ලෙස අද ඔව්හු ඉංගී‍්‍රසි භාෂාව චතුර ලෙස කතා කරති. සුපිරි පාසලක නම් මෙබඳු දෙයක් සාමාන්‍ය දෙයකි. ඉංගී‍්‍රසි භාෂාව පමණක් නොව අනෙකුත් විෂයන් අතින් ද ඉහළ ප්‍රතිඵල පෙන්වා ඇති පාසලක් බවට ද මෙය පත්වී ඇත.මෙම පාසලේ සුවිශේෂත්වය නම්, සෑම සිසුවෙක්ම, දිනපතා සතියේ දවස් පහේම පාසල වෙත පැමිණෙන්නේ් හිමිදිරි උදයේම වීමයි. ඒ පෙරවරු 6.00 ට පමණය.පංතිය මෙන්ම අවට පරිසරය පිරිසිදුකොට පෙ.ව. 6.30 ට මෙම පාසල ආරම්භ වේ. ඉංගී‍්‍රසි ගුරු විල්බට් රණසිංහ මහතා යෝජනා කළ ඉංගී‍්‍රසි ව්‍යාපෘතියට අනුව සෑම දිනකම පෙ.ව. 6.30 ට ඇරඹෙන මේ ඉංගී‍්‍රසි පංතියට මෙන් එම වැඩසටහනට පාසලේ සිසුන් සියලු දෙනාම දායකවන්නේ ඉතා උද්යෝගයකිනි. ඕනෑකමෙනි.”සැමට ඉංගී‍්‍රසි” යන තේමාව ඔස්සේ ඇරැඹි මෙම පූර්ණ ඉංගී‍්‍රසි ව්‍යාපෘති වැඩසටහන තුළ ඇති වාද, විවාද, දැනුම මිනුම ප්‍රදර්ශන, උත්සව, සමිති, නාට්‍යන් මෙන්ම උපන්දින සියල්ලක්ම මෙහි අන්තර්ගත වන ආකාරයෙන් මේ වැඩසටහන සැලසුම් හා අධීක්‍ෂණය කොට නිවැරදි කරන්නා ලෙස ඉංගී‍්‍රසි ගුරු මහතා කටයුතු කරයි. මඟ පෙන්වයි. ඊට අවශ්‍ය මඟ පෙන්වීම, උපදේශකත්වය ලබාදීමට එම විදුහලේ විදුහල්පතිතුමා ද දායකවේ.11 වසරේ ළමයි මේ ව්‍යාපෘතියේ පෙර ගමන්කරුවෝ, මඟ පෙන්වන්නෝ වී සිටිති. ගුරුවරයා නොපැමිණි දිනෙක මේ අය මූලික වී අනෙකුත් සිසු දරුවන්ට පාඩම් කියා දෙති. පංති පවත්වනු ලැබේ.මේ කුඩා පාසලේ සිසුන්ගෙන් සියයට 95 කට ඉංගී‍්‍රසි කතා කිරීමට හැකියාව ලැබීම සතුටට හේතුවක් වනුයේ මෙහි ජීවත් වන ජනතාවගෙන් 85% ක්ම එදිනෙදා කුලී වැඩ කරන, ගොවිතැන්, වඩුවැඩ කරන දුෂ්කර ආර්ථික තත්ත්වයන් ඇති පිරිසක් වීම නිසාය.ඉංග්‍රීසි භාෂාව සඳහාමෙවර සාමාන්‍ය පෙළ විභාගයට පෙනී සිටි සිසුන් දහදෙනා අතුරෙන් පස්දෙනෙකුම විශිෂ්ට සාමාර්ථ ලබා ඇති අතර හතර දෙනෙකු සම්මාන සාමාර්ථද, එක් අයෙකු සාමාන්‍ය සාමාර්ථයක් ද ලබාගෙන සිටිති.ඉංගී‍්‍රසි චතුර ලෙස කතා කරමින් මෙබඳු තත්ත්වයකට පත්වීමට හැකියාව ලැබී ඇත්තේ දරුවන්ගේ යහපත වෙනුවෙන් ඇප කැපවී සිටින ඉංගී‍්‍රසි කතා කරන්නට ඇප කැපවී සිටින ගුරුවරයෙකු බිහිවී සිටින නිසා බව ප්‍රදේශයේ දෙමාපියෝ ද අප වෙත දන්වා සිටිති.2008 වසරේ සිට මේ දක්වා මේ පාසලේ ඉංගී‍්‍රසි ප්‍රතිඵල සියයට සියයක්ම ලබා දෙන්නටත්, කතාව හැම සිසුවෙකුටම චතුර ලෙස පුහුණු කරන්නටත්, මේ ගුරුවරයා කළ ඇප කැපවීම දිවයිනේ පාසල් ගුරු පරපුරටම මහත් ආදර්ශයක් වනු ඇත. සාමාන්‍ය පෙළ විභාගයෙන් ඉංගී‍්‍රසි විෂය සඳහා 100% ක් ප්‍රතිඵල ලබාගත් මාවතගම අධ්‍යාපන කලාපයේ එකම පාසල ද මේ පාසල වේ.අද මේ විද්‍යාලේ සියලුම සිසුන් ඉංගී‍්‍රසි කතා කරනවා පමණක් නොව ඔවුහු ගෙවල්වලට ගොස්, තම සහෝදර සහෝදරියන්ට, මවුවරුන්ට, පියවරුන්ට ඉංගී‍්‍රසි උගන්වති.තමා උගත් දෙය දරුවන්ට ලබාදීමට ඉංගී‍්‍රසි ගුරුතුමා තුළ තිබූ කැමැත්ත මෙන්ම ගමේ දරුවන් ජාත්‍යන්තරය සමඟ බද්ධ කිරීමට ද ඔහු තුළ ඇති ආසාව විසල් එකක් බව ඔහු පවසන්නේය.”ඉංගී‍්‍රසි” යනු සැබෑ ලෙසම භාෂාවක් නොව අවශ්‍යතාවකි. ලොව සෑම රටකම මේ වන විට උත්සාහ කරන්නෙ අධ්‍යාපන ක්ෂේත්‍රය තුළ ඉංගී‍්‍රසියෙහි වෘත්තිමය තත්ත්වය ගොඩනැංවීමටය. මේ හද්දා පිටිසර ගමේ පාසල් සිසු දරුවන් ද මේ දැනුමින් පෝෂණය කර ඇත. ඉංගී‍්‍රසි භාෂා දැනුම වර්ධනය කිරීමේ අරමුණ ඇතිව මේ ව්‍යාපෘතිය ක්‍රියාත්මක කළ විල්බට් රණසිංහ ගුරුතුමා මේ යන ගමනේදී අපට හමුවිය. මේ ඒ පිළිබඳව ඔහු දැරූ අදහස්ය.”මේ ගැමි සුවඳ හඳුනන දරුවන් එදා මා මේ පාසලට මුලින්ම ආපුවාම බියකින් පසුවුණේ. එදා බොහෝ දෙනා හිතුවේ ‘ඉංගී‍්‍රසි හරිම අමාරු විෂයක්’ කියා. චකිතයකින් හිටියේ. ඒත් මම හිතන්නේ මේ දරුවන්ට කළ නොහැකි දෙයක් මේ ලෝකේ නෑ කියා. මම ඔවුන්ගේ මානසික මට්ටම මුලින්ම ගොඩනැඟුවා. ධනාත්මක විදිහට හිතන්න පතන්න උදවු කළා.විනෝදය, ආදරය, සෙනෙහස, දයාව සමඟ ඒ ඉගැන්වීම් රටාව මා අල්ලගෙන තිබුණා. මේ පාසලට මම ආවේ 2003 වසරේදී. එක දරුවෙක්වත් ඉංගී‍්‍රසි සමත්වී සිටියේ නැහැ. ඉතා දුර්වල තත්වයකයි හිටියේ. පාසල පටන් ගන්නට පෙර උදෑසන 6.30 ට දිනපතා සිසුන්ගේ ඉංගී‍්‍රසි කථනය දියුණු කිරීමට මා කළ යෝජනාව, ඒ ව්‍යාපෘතියට අපේ පාසලේ හිටපු විදුහල්පතිතුමා වන කේ.ජී. විමලදේව හා නිමල් රණසිංහ යන මහත්වරු උදවු කළා. මේක සුවිශේෂ ව්‍යාපෘතියක් වුණා.ඉංගී‍්‍රසි භාෂාව භාවිත කරන සෙල්ලම් ගෙවල් ආරම්භ කිරීම, ඉංගී‍්‍රසි දිනපොත ලිවීම, විනෝද චාරිකා, සුබ සාධන සේවා රුසක් මේ වැඩසටහනට සමගාමීව ක්‍රියාත්මක කළ. ක්ෂේත්‍ර චාරිකා ඉංගී‍්‍රසි ක්‍රීඩා සඳහා වැඩසටහන්ද සැලසුම් කළා. මේ ව්‍යාපෘතිය ඇරැඹුවේ 2003 වසරේදී. දෙමාපියන් මුලින්ම විරෝධයක් පළකළත්, පසුව ඉංගී‍්‍රසි භාෂාව හසුරුවන සිසුන් දකිද්දී ඔවුන් සතුටු වුණා. අද දරුවන්ගේ් පි‍්‍රයතම විෂය ඉංගී‍්‍රසි. මා ඉගැන්වීමේදී පොතට පමණක් සීමා වුණේ නෑ. පෙළ පොතේ අන්තර්ගතය නිර්මාණශීලීව ඉදිරියට ව්‍යවහාර ලෝකයට ගෙන ගියා. ගොඩක් සිසුන්ගේ අම්මලා ආර්ථික ප්‍රශ්න නිසා රට ගිහින්.කලාප අධ්‍යාපන අධ්‍යක්‍ෂ ජේ.පී.එන්. තිලකරත්න මහතා මේ ගුරු මහතා කළ සේවය අගයමින් ඉතා විශිෂ්ට සහතිකයක් පිරිනමා තිබේ.අධ්‍යාපන අමාත්‍යංශය මඟින් සංවිධානය කරන ලද 2005 ජාතික ගුරු ප්‍රණාම උලෙළේදී මේ ගුරුතුමාට ‘විද්‍යා කීර්ති ශ්‍රී’ සම්මානය ද පිරිනමා ඇත. බටහිර රොටරි සංගමය විසින් පරිත්‍යාග කළ පුස්තකාල ගොඩනැඟිල්ල ද විල්බට් රණසිංහයන් කළ ජාතියේ, දැයේ දූ පුතුන් වෙනුවෙන් කරනා සේවයට විශිෂ්ට ඇගයීමකි. ප්‍රණාම දැන්වීමකි.මේ ගිය ගමනේදී තවත් එක් සුවිශේෂ පුද්ගලයෙකු අපට හමුවිය. ඔහු විදුහල්පති, නිමල් රණසිංහ මහතාය. මේ ඔහු දැරූ අදහස්ය.”මේ විද්‍යාලයට එන්න ගුරුවරු හරිම අකමැතියි. දුෂ්කරතාවයන් නිසා. එන අයත් ඉක්මනින් මාරුවී යන්නයි උත්සාහ කළේ. මේ ගුරු මහතා අපට ලැබුණේ පෙර පිනකට. ඉතාමත් කැපවීමෙන් මේ මහතා දරුවන්ගේ ඉංගී‍්‍රසි භාෂාව වර්ධනය කොට තිබෙනවා. මමත් මේ පාසලට එන්නේ උදේ 6.00 ට. පාසල අරින්න ඕන නිසා.අද අන්තර් පාඨශාලා අතර ඉංගී‍්‍රසි තරගවලදී (පළාත්) මේ දරුවන් ඉදිරියෙන්ම සිටිනවා. 2009 වසරේ ශ්‍රී ලංකා පදනම් ආයතනයෙන් පැවැත්වූ ඉංගී‍්‍රසි විවාද කථික තරගයෙන් අපේ විද්‍යාලය පළමු ස්ථානය හිමිකර ගත්තා. (පළාත් අටකින්)අනෙක් විෂයන්ට වඩා අපේ පාසලේ දරුවන්ගේ ඉංගී‍්‍රසි භාෂා හැකියාව ඉහළ බව මට සතුටින් කියන්න පුළුවන්.මුදලටම අධ්‍යාපනය විකුණන්ට වෙහෙසෙන ගුරු පරපුරට අපේ ගුරුතුමා හරිම ආදර්ශයක්. ඔහු මේ ව්‍යාපෘතියෙන් සතයක්වත් දරුවන්ගෙන් අය කළේ නෑ. මේ ව්‍යාපෘතිය සාර්ථක කරගන්නට අපට ගියේ අවුරුදු 2 ක කාල සීමාවක්.”ඊ.ඒ. වීරසිංහ මේ ගමේම උපන් කෙනෙක්. ගොවිතැන් කටයුතුවල නියැළී සිටින ඔහු, මේ පාසලට සිය දරුවා එවීම පිළිබඳවද පසුවන්නේ සතුටකිනි.”ඇත්තටම ඉංගී‍්‍රසි සර්ගේ කැපවීම වචනවලින් විස්තර කරන්න බෑ. ඒ උනන්දුව දැක්කාම අපේ දෑස්වලට සතුටු කඳුළු ගලනවා. මම ගොවිතැනින් ජීවත් වෙන කෙනෙක්. අපේ දරුවෝ භාෂාව හොඳට ඉගෙනගෙන ඉදිරියට ඒවි. අපි වගේ දුක් විඳින්නේ නැතුව.”ආර්.ඩී. මාලනී මාතාව අපට කියූ සංවේදී කතාවයි මේ.”වෙල්ගොඩකන්ද, ගෝනාගල, දුණුකේවත්ත, කන්දේහේන, කැටවල හෙට්ටියාවත්ත වගේ ඈත පෙදෙස්වලින් තමා දරුවෝ මේ ඉස්කෝලෙට එන්නේ.පාන්දර ජාමේ රංචු ගැහිලා හුළු අතු බැඳගෙන තමා ඉස්කෝලෙට එන්නේ. ඒ එනකොට එළිය වැටෙනවා. කැලෑබඳ පෙදෙස්වලින් එන එක හරිම දුෂ්කරයි. ඒත් දරුවෝ එක දවසක්වත් වරද්දන් නැතුව පාසල් එනවා. මේ පාසලෙන් අස්වෙලා යන දරුවන් ද අනෙක් පාසල්වලදී දස්කම් දක්වනවා.” යැයි ඇය පැවසුවාය.මිථිල සුරේක, ලසිත හිරන්ජන්, චතුරිකා දුෂ්්‍යන්ති, සුබෝධා ප්‍රසාදිනි, සඳමල් රණසිංහ යන දරුවන් මේ ආ ගමනේදී අපට හමුවූ ඉංගී‍්‍රසි බස චතුර ලෙස කතා කරන අයයි.මිථිල සුරේක - “මං ඉස්කෝලේ එන්න නැගිටින්නේ උදේ 3.00 ට. දැන් පාසල් එන්නේ් හරිම ආසාවෙන්. ඉස්සර කම්මැලියි. මගේ පි‍්‍රයතම විෂය ඉංගී‍්‍රසි. 90% ක් විතර මම ඒ විෂයට ලකුණු ගන්නවා.ඉස්සර ඉංගී‍්‍රසියෙන් කතා කරන්න බයයි. ඒත් සර් තමා පුරුදු කළේ. අපේ ජීවිතේ ලොකු අඩුවක් සම්පූර්ණවී තියෙනවා කියලා හිතෙනවා. ටී.වී. එකේ යන ඉංගී‍්‍රසි වැඩසටහනුත් දැන් අපට තේරෙනවා.”ලසිත හිරන්ජන් - “ඉස්සර සර් පංතියට එනකොට කතා කරන්න වෙයි කියලා මම හරිම බයෙන් හිටියේ. ටිකෙන් ටික වචන එකතු කරලා උච්චාරණය කරලා කතා කරන්න ඉගැන්නුවේ ඉංගී‍්‍රසි සර්. මට හිතෙනවා ඕනෑම තැනකට ගිහිල්ලා යම් දෙයක් කතා කරන්න පුළුවන් කියලා. ලොකු බාධාවකට තිබුණේ ඉංගී‍්‍රසි කථා කිරීමේ හා ඒ දැනුම නැතිකම. ඒ බාධකය දැන් ඉවත්වෙලා. අපි අපේ ලෝකය දැක්කේ විල්බට් සර්ගෙන්. වැසි දවස්වල වුණත් පංතියට එනවා. කළුවරේ, කටු කැලයක් මැදින් තමා මම පාසලට එන්නේ.”චතුරිකා දුෂ්්‍යන්ති - “අපි අලුත් ලෝකයට පා තබලා ඉන්නේ. මේ රටට, සමාජයට ආදරය කරන්න අපේ සර් නිතරම කියලා දෙනවා. හරිම කරුණාවන්තයි. මම හැම දවසකම එක අලුත් ඉංගී‍්‍රසි වචනයක් හෝ සර්ගෙන් ඉගෙන ගන්නවා. ඒවා මතක තියා ගන්නවා.චතුරිකා දුෂ්‍යන්ති වීරකෝන් - “ඉංගී‍්‍රසි” පුළුවන් ලොකු පාසල්වල අයට කියලා හැමෝගෙම මතයක් තිබුණා. අපි ඒක බොරුයි කියලා පෙන්නුවා. හරිම ආඩම්බරයි. ළඟදී සර් නිසා අපිට ලොකු පුස්තකාලයකුත් ලැබුණා. පුස්තකාලයට ගිහින් මම වැඩියෙන් ම තෝරලා කියවන්නේ ඉංගී‍්‍රසි පොත්පත්.”සුබෝධා ප්‍රසාදිනී - මගේ් ජීවිතේ ඉංගී‍්‍රසි භාෂාව නිසා වෙනස් වුණා. ඉදිරියෙත් භාෂාව උසස් අධ්‍යපනය ලබන්න තෝරා ගන්නවා. මේ එන දුෂ්කර මංමාවත් නිසා පාසලට එන්නේ පරක්කු වෙලා. ලොකුම බාධකය ඒක. මම විවාද කණ්ඩායමේත් ඉන්නවා. නොමිලේ සර් කරන මේ පරිත්‍යාගය, මුදල්වලින් තක්සේරු කරන්න බැහැ.ඔව්හු සියල්ලෝම ඉංගී‍්‍රසි භාෂාව හැදෑරීමේ වටිනාකම, අගය අවබෝධ කරගෙන සිටිති. සමබර පෞරුෂත්වයක් ගොඩනගා ගැනීම පිළිබඳව, එහි අත්‍යවශ්‍යතාව මේ පාසල් සංස්කෘතියටම කියාපාන්නක් වැන්න. මේ හැම කාර්යකදීම ඉස්මතු වන්නේ ගුරුවරයාය. ඔහු විසින් දෙනු ලබන නායකත්වය ඉතාම වටනේය.දරු දැරියන්ගේ දෑස් කියා පෑවේද ඒ බවය. ගුරුතුමා පිළිබඳව ඒ භක්තියයි. ඔවුනගේ කඳුළු අතර ඈඳී පවතින සිහින මල් සුබ අනාගතයක ලකුණු කියා පෑවේය.ජයමිණි අත්තනායකසේයාරූ - සමන් ශ්‍රී වෙදගේ</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>27</day>
    </date>
    <link>http://www.silumina.lk/2010/06/27/_art.asp?fn=as1006272</link>
    <topic>නෙළුම් විල</topic>
    <author/>
    <content>නෙළුම් විලගුණසිංහ හෙට්ටිආරච්චිබැංකුවෙන් විශ්‍රාම වැටුප අතට ගත් අපේ මහප්පා බිත්තර වී මල්ලක් ද රැගෙන කෙළින් ම ගියේ සිය මිත්‍රයා ගේ සුළු ව්‍යාපාරික ස්ථානයට ය. දෙදෙනා අතර පැවතියේ දශක හතරක තරම් මිත්‍රත්වයකි.බිත්තර වී මල්ල ද සිය ගමන් මල්ල ද එහි තැබූ මහප්පා ‘මං බඩු ටිකත් අරං එන්නංකෝ’ යි කියමින් යළි නගරයට ගියේ ය.ටිකකින් ඔහු එහි ආවේ ගෙදරට වුවමනා අඩුම - කුඩුම ටික ද පටවා ගත් කුලී ත්‍රිරෝද රියකිනි.බිත්තර වී මල්ල අතට ගත් මහප්පා ගමන් මල්ලට කුමක් වී දැයි බැලී ය. විනාඩි දෙක තුනක් තිස්සේ සෙව්ව ද එය දැක ගත නොහැකි විය. අන්තිමේ දී ත්‍රිරෝද රියේ රියැදුරු ද ඔහු ගේ උදවුවට ආවේ ය. දෙදෙනා ම සොයා බැලුව ද ගමන් මල්ල නම් සොයා ගත නොහැකි විය.අන්තිමේ දී මහප්පා වෙරි වී සිටි සිය මිත්‍රයා ගේ මුහුණට එබුණේ ය.‘කෝ බං මෙතන තියල ගිය බෑග් එක?’‘ඔයා හිතන්නෙ මං බෑග් එක ගත්ත කියල ද? තියපු තැනක ඇති! මං දන්නැ’ මිත්‍රයා වෙරි හඬින් ම පිළිතුරු දුන්නේ ය.මහප්පා ගේ හිතට දැනුණේ තදබල වේදනාවකි. බෑගය තුළ වූ මුදල් පසුම්බියේ රුපියල් අට දහසක් ද, හැඳුනුම් පත් හා ලියකියවිලි ද තිබිණ.බිත්තර වී මල්ල ද ත්‍රිරෝද රියට පටවා ගෙන ගෙදර ආ මහප්පා අතේ ඉතිරිව තිබුණේ රුපියල් විස්සක් පමණි. ගෙදර තිබු මුදලකින් කුලී රියෙ ගාස්තු ගෙවා දැමු ඔහු බඩු ටික බාගත් හැටියේ කෙළින් ම ආවේ මා හමු වනු පිණිස ය.‘යාළුව බව ඇත්ත. ඒත් මිනිහ දැන් වෙනස්. මට මිනිහ සැකයි’ මහප්පා කීවේ ය.මම ඔහු යතුරු පැදියේ නංවා ගෙන පාරට හැරුණේ පොලිසියට යනු පිණිස ය. යන ගමන් ‘සැකකාර මිත්‍රයා’ ගේ නෑ ගෙදරකට ගොඩ වූයේ නීතියට බැසීමට පෙර ඔවුන් දැනුවත් කිරීම යුතුකමක් සේ සලකා ය.අපේ කතාව අසා ඔවුහු විස්සෝප වූහ.‘මාමණ්ඩි වුණත් ගත්ත නං වැරදියි’ ඥාති පුත්‍රයෙක් තරයේ ම කියා සිටියේ ය.ඉන්පසු, අපි පොලිසියට ගොස් පැමිණිල්ල කළෙමු.පසු දා පොලිසියට එන ලෙස අපට උපදෙස් ලැබිණි.අප එහි යන විට සැකකාර මිත්‍රයා ඇතුළු ඥාතින් පිරිසක් එහි සිටියහ.අප පොලිස් ප්‍රධානයා ගේ මේසය අබියසට යන විට ‘නැති වූ බෑගය’ එහි වූයේ ය. එතුළ වූ මුදල් පසුම්බිය ද, මුදල ද, හැඳුනුම් පත් හා ලියකියවිලි ද විය.අප පුදුම වී බලා සිටිය දී සිදු වී තිබු සියල්ල හෙළි විය.මේ අවුල ලිහා ගැනීමට මැදි වී තිබුණේ මහප්පා ගේ මිත්‍රයා ගේ ඥාති පුත්‍රයා ය. රහසේ ම සිය මාමණ්ඩිය ගේ ස්ථානයට ගිය ඔහු එහි වළං ගොඩක් මැද තිබු බෑගය සොයා ගෙන ගෙදර ගෙන ගොස් අනතුරුව පොලිසියට ඉදිරිපත් කර තිබිණ.පොලිස් ප්‍රධානයා ප්‍රශ්න කළ අවස්ථාවේ දී මහප්පා ගේ ‘මිත්‍රයා’ දුන් පිළිතුර අපූරු ය.‘මට රාලහාමි ඒ වෙලාවෙ වෙච්ච දේවල් මොකවත් මතක නෑ. මං තමයි බෑග් එක ගත්තෙ කියල නං මතකයි’‘තමුංගෙ වයස ගැන හිතල නීතියෙන් කටයුතු කරන්නෙ නෑ. මේක බරපතළ වැරැද්දක්. නැවත මේ වගේ වැරදි නොකරන්ඩ තරයේ අවවාද කරනව‘අපේ මහප්පා හා ඔහු ගේ මිත්‍රයා අතර දශක හතරක ඉතිහාසයක් ඇති මිත්‍රත්වය ඒ සිද්ධියෙන් කෙළවර වූයේ ය. ඒ මිතු දම එසේ කෙළවර වුවද ගල් බොරලු අතරින් මතු වූ මිණි කැටයක් බඳු මිනිසකු මේ සිද්ධියේ දී ලෝකයට නිරාවරණය වූයේ ය. ඒ අර ඥාති පුත්‍රයා ය. අපේ මහප්පා ගේ නැති වූ සියලු දේ යළි හමු වූයේ ඔහුට පින් සිදුවන්නට ය.මහත්මාණනි, ඔබ බඳු මිනිසුන් අපේ ආරක්ෂක සේවාවට ආභරණයකි. ඔබේ ගුණ සුවඳ පැතිරේවා!  අලව්වේ කණමීවල ජයන්ත කුමාර දිසානායක මහතා විසින් යොමු කරන ලද ලිපියක් ඇසුරිනි.මගේ මහත මට ම බරක් විය. එය අඩු කර ගැනීමට සුදුසු තැනක් සොයා ශරීර සුවතා ආයතන කිහිපයකට ම ගියෙමි. අවසානයේ දී සුදුසු ම තැන හමු විය.ශරීර සුවතා ආයතනය මට මානසික සුවතා ආයතනයක් ද වූයේ විදුරත්, සුරංගත් යන දෙමිතුරන් හමු වූ බැවිනි. අප මිතුරු වූයේ සසර පුරුද්දට මෙනි. එය තියුණු බැඳීමකි.අපි උනුන්ට උපකාර කර ගතිමු. මගේ උපන් දිනය සැමරුණේ ද ඔවුන් සමඟ ය. ඔවුහු සිය පෞද්ගලික ජීවිතය පිළිබඳ සියල්ල නොසඟවා මට කීහ.මට ද ඔවුන් අතර රහසක් නොවීය.කෙමෙන්, කෙමෙන් මසිතෙහි බියක් ජනිත වූයේ ඇයි දැයි නොදනිමි. ඒ, ඔවුන් ගේ ඇසුර නැතිවේදෝයි යන බියයි.‘බය වෙන්ඩ එපා අක්කෙ, අපි ඔබ ළඟයි, අප ඔබ සතුයි’ ඔවුහු කීහ.නමුත් කිරි කළයට ගොම ඩිංගක් මා අතින් ම මුසු විය. ඒ පුංචි අත්වැරැද්දකි. මම ඔවුන්ට එය සැඟවීමි.ඒ වෙනස් වීම පුදුමසහගත ය. ඔවුහු මගෙන් ඈත් වූහ. මම තනි වීමි.මා තනිකර ඔවුහු මට මානසික වධයක් දුන්හ. මම හැඬුවෙමි. ඒ සොඳුරු අතීතය සිහි කරමින් තැවුණෙමි. මා තුළ වූයේ ඔවුන් ගේ මුහුණ බැලීමට බැරි තරමේ ලජ්ජාවකි.පීඩාව ඉවසුම් නොදෙන තැන මම දුරකථනයේ සරණ පැතුවෙමි. ඔවුහු ඒ විසන්ධි කළහ.මෙසේ හුදෙකලාව ම විඳවන කල මසිත මෙබඳු හැඟුමක් ඉපදිණ. ‘ඔවුන් මා තනි කර ඇත්තේ මා හා තරහින් නොවේ. මා කෙරේ ඇති ආදරය නිසා ය’ මට නුවණ පහල විය. මම ඔවුන් හමුවේ වරද පිළිගතිමි.ඒ වදන් සමූහයේ බලය කොතරම් ප්‍රබල ද? සියල්ල එසැණ, වෙනස් වූ අරුම!‘අක්කෙ, අපි ඔයා එක්ක තරහ වෙලා නෙමෙයි හිටියෙ. ඔයා වැරදි අපිට හැංගුවා. ඒක වැරදියි. යාළුකම කියන්නෙ ඕනැ දෙයක් බෙදා-හදා ගන්න පුළුවන් දෙයක්. ඔයා බොරු නොකිය අපිට ඇත්ත කිව්ව නං අපි ඈත් වෙන්නෙ නෑ. ඇත්තට ම අපි හිටියෙ කේන්තියෙන්. සහෝදරයො, යාළුවො අතර වෙනසක් තියෙන්න බෑ. අපිට ඕනැ වුණේ ඔයාට සත්‍යය අවබෝධ කරවන්න!’සිදු වී තිබුණේ මා නොසිතූ දෙයකි. ම’තින් වූ වරද කිසිවකු ඔවුනට වෙනත් ආකාරයකින් හෙළි කොට තිබිණි. ඔවුන් මා කෙරේ කළකිරී තිබුණේ එහෙයිනි.‘අපි කවදාවත් ඔයාට නැති වෙන්නෙ නෑ. විශ්වාසය මත තමයි අක්කෙ බැඳීම් තියෙන්නෙ’ඒ වදන් මට රත්තරන් මෙනි. මිතුරනි, මින් මතු මම සිහිනෙන් වුව නුඹලාට ද්‍රෝහී නොවෙමි.  සත්‍යා ආකර්ෂණී මෙනෙවිය විසින් යොමු කරන ලද ලිපියක් ඇසුරිනි.රට රැකියාවක් කරමින් සිටි මා ආපසු මවුබිමට පැමිණියේ මීට සති තුනකට පමණ පෙර ය.නෑ හිත මිතුරන් බැලීම පිණිස මාතර ගොස් සිටි මම ඉකුත් හතර වැනි දා කොළඹට එන විට අලුයම හතර පමණ විය.මා යා යුතු වූයේ දංකොටුවට හෙයින් එහි යෑම සඳහා මම කුලියාපිටිය බසයකට නැඟුණෙමි. මා අත රුපියල් තිස් දහසක් විය.එහෙයින් මම කල්පනාකාරීව අසුන් ගෙන සිටියෙමි.මා හිඳ ගත් අසුනේ අනෙක් පස හිඳ සිටියේ තරුණයෙකි. මිතුරු වීමට අපට වැඩි වේලාවක් නොගියේ ය.එය උපන් ගෙයි මිතු දමක් දෝයි සිතුණේ ඔහු ‘අක්කේ’ යි මා ඇමතීමත්, මා ‘මල්ලියේ’ යි ඔහු ඇමතීමත් නිසා ය.බසය දංකොටුවට ළඟා වූ විට මම බැස ගතිමි. එය කුලියාපිටිය බලා ධාවනය විය.බසය පිටත් ව ගිය පසු මට ඉබේ ම කෑගැසිණ.‘අයියෝ මගෙ බෑග් එක!’ මට හීන් දාඩිය දැම්මේ ය. මා පෙර කී මුදල ද විසිදහසක් පමණ වටිනා ජංගම දුරකථනය ද වූයේ එහි ය.එක වර මගේ සිහියට ආවේ මට ‘අක්කේ’ යි කියා ඇමතූ මා ‘මල්ලියේ’ යි කියා ඇමතූ අර තරුණයා ය. ඔහු සියල්ල ගෙන යන්නට ඇති’ යි මට සිතිණ.‘ඔයා ගෙ ෆෝන් එක බෑග් එකේ තියනව නං කෝල් දෙන්ඩකො. ඔයත්් එක්ක කතා කර කර ආපු කෙනා, අවංක කෙනෙක් නං සමහර විට උත්තර දෙයි’ මගේ දුක ඇසු ඇතැමෙක් කීහ.මම අනුන් ගේ දුරකථනයක් ඉල්ලා ගෙන මගේ දුරකථනයට ඇමතුමක් ගතිමි. එය කිහිප වරක් නාද විය. එහෙත් පිළිතුරක් නොලැබිණි. මම ද උත්සාහය අත් නොහළෙමි. අවසානයේ මගේ උත්සාහය මල්ඵල ගත්තේ ය.‘හලෝ’‘හලෝ, ඔය ශිවන්ත මල්ලි ද?’‘ඔව්’මල්ලි, මම මේ ඔයත් එක්ක සීට් එකේ ඉඳන් ආපු අක්කා...’ මට කියන්නට ලැබුණේ එපමණකි.‘හරි අක්කෙ, බෑග් එකේ තිබුණු සල්ලියි, ෆෝන් එකයි පරිස්සමින් මං ළඟ තියනවා. මං නාත්තණ්ඩියෙන් බහිනවා. අක්ක නාත්තණ්ඩියට ඇවිත් ඔයාගෙ ෆෝන් එකට කෝල් එකක් ගන්න. කලබල නැතුව පරිස්සමට එන්න හොඳේ.’මම දුරකථනය හිමිකරුට ආපසු දී ඊළඟ බසයේ නැග නාත්තණ්ඩිය බලා පිටත් වීමි.ඔහු කියූ සේ ම නාත්තණ්ඩියට වී මා බලාපොරොත්තුව සිටියේ ය. මා දුටු හැටියේ ම ඔහු ගේ මුහුණ සිනාවක් පිපුණේ ය.‘හදිස්සියෙ බහිද්දි අමතක වුණා නේද? මේං අක්කෙ ඔයාගෙ බඩු. බලන්න ඔක්කොම තියනවද කියල.’මම බෑගය විවර කළෙමි. සියල්ල තිබු සේ ම තිබිණ. යළි මගේ ඇ¼ඟට පණක් ආවේ ය. මම ඔහුට මුව පුරා තුති පුදා මුදලක් දුන්නෙමි.‘මට මේ සල්ලි අරං වැඩක් නෑ අක්කෙ. රට ගිහිං ඔයා දුක් විඳල හම්බ කරපුවා. අනික මං බඳින්න ඉන්න කෙනත් ඉන්නෙ රට. එයාටත් මේ වගේ දෙයක් වුණොත් අපිටත් ඉවසන්න බෑනෙ අක්කෙ’ ඔහු කීවේ ය.සුදු අත්කොට කමිසයක් සහ කළු දිග කලිසමක් ඇඳ සිටි මේ දෙවියා දෙස මම නොසැලී මොහොතක් බලා සිටියෙමි.මා නෙත් කඳුළින් බොඳවී ගෙන ආවේ ය. ඒ කඳුළු මා කොපුල් දිග පහළට රූටා එනු මට දැනිණ.‘මල්ලිගෙ ටෙලිෆෝන් නොම්බරයක් තියනව නං මට දෙන්න මල්ලි’‘මං ෆෝන් පාවිච්චි කරන්නෙ නෑ අක්කෙ’ඔහු අහිංසකව මා දෙස බලා සිට සමුගෙන ගොස් කුලියාපිටිය බසයට නැඟුණේ ය.‘මල්ලියේ, නුඹ මට යළි හමු නොවන බව මම දනිමි. නුඹ මට දුරකථන අංකයක් ද නොදුන්නෙහි ය. නුඹ මගේ දුරකථන අංකය පවා ඉල්ලා නොගත්තෙහි ය. නුඹ දෙවියකු මෙන් මා ළඟ සිට යළි නොපෙනී ගියෙහි ය.නිල්වලා වීඩියෝහි සේවාව කරනවා යැයි කී, වාරියපොළ පදිංචි ශිවන්ත මල්ලියේ නුඹ වැනි උතුමන් උපන් රට වාසනාවන්ත රටකි.  දංකොටුවේ, චතුරානි ජයලත් මහත්මිය විසින් යොමු කරන ලද ලිපියක් ඇසුරිනි.මා ඇහැලියගොඩ නගරයේ දී පරණගම බසයකට ගොඩ වූයේ මාහිංගොඩ යනු පිණිස ය.‘ආ... සර්, කොහොමද?’ හුරුපුරුදු කටහඬක් නැගිණ. මම බසයේ දොරටුව දෙස බැලීමි. මා දුටුවේ එල්ලාවල පරණගම විදුහලේ දී මගෙන් ඉගෙන ගත් රංජිත් මඩවල සිසුවා ය.‘අපට ඒ දවස්වල ඉගෙන ගන්න බැරි වුණානෙ සර්. ඒකයි මම මේ බස් එකේ කොන්දොස්තර වැඩේ කරන්නෙ’ ඔහු කීවේ ය.‘බස් එක තමන්ගෙ නං, කොන්දොස්තර වුණාට මක් වෙනව ද?’ මා පැවසුවේ විහිළුවට ය.‘මේ බස් එක නං මගෙ තමයි සර්. තවත් බස් දෙකකුත් මට තියනව‘මට එක බසයකුදු නැති නමුදු මසිතට අසීමිත පී‍්‍රතියක් ඇති වූයේ බොහෝ අගහිගකම්වලින් පීඩිත ව සිටි දරුවකු අද බස් රථ හිමියකු වීම ගැන ය.සති කිහිපයකට පසු මම යළිත් ඇහැලියගොඩ දී පරණගම බසයකට ගොඩ වීමි.‘ආ සර් ගෙදර යනව ද?’ මඩවල එදා ද මා ඇමතුවේ ය. “අපේ ලොකු සර් එක්ක මං අනුරාධපුරේ විශ්‍රාම ශාලාවක වැඩ කළා. සර් නැතිවුණු එක මට දරා ගන්න බැරි පාඩුවක්. ඊට පස්සෙයි මං මේ බස් එකේ වැඩේට ආවෙ“මම කන් දී ගෙන සිටියෙමි. ඔහු දිගට ම කතා කළේ ය.‘ඒ දවස්වල අපේ ඉස්කෝලෙ උගන්නපු හුඟක් ගුරුවරු වගේ නෙමෙයි සර්, අපට ගහල බැණල හරි හොඳට ඉගැන්නුවා. මං පාස් වුණේ වැඩ දෙකයි.එකක් සර් ඉගැන්නුව සමාජ අධ්‍යයනය. ඒකට මට සම්මානයක් තිබුණා. සමාජ අධ්‍යයනය විෂයයෙන් පේල් වෙන කවුරු වුණත් මාත් එක්ක කතාවත් කරන්න එපා කියල සර් එදා අපට කිව්ව හැටි මට තාම මතකයි.’එවර සා/පෙළ පැරණි හා නව නිර්දේශ දෙකේ ම මගේ ඉගැන්වීමේ ප්‍රතිඵලය සියයට සීයක් ව තිබුණු බව ද, ඒ වන විට මා ශ්‍රී ලංකා අධ්‍යාපන පරිපාලන විභාගයෙන් සමත් ව සිටි බව ද මට සිහිපත් විය. එසේ ම, තඹ සතයකුදු අය නොකර හවස්වරු, සති අන්ත සහ නිවාඩු කාලීන පන්තිවල සමාජ අධ්‍යයන විෂයය ඉගැන්වූ හැටි ද මගේ මතකයට ආවේ ය.මාහිංගොඩ දී බසයෙන් බැස්ස මම මගේ ගෝලයා ඇමතීමි.‘මං හොඳට මහන්සිවෙල උගන්නපු හොඳම ගුරුවරය කියල අහන්ඩ ලැබුණු වචන ටික මට රත්තරන් වගේ වටිනව, මඩවල. මං හැටෙන් විශ්‍රාම ගියා.පුතේ උඹට තෙරුවන් සරණයි’පරණ ගෝලයා විදහා පෑ ගුරු ලැදියාව හා බැඳීම මසිතෙහි සදානුස්මරණීය ව සටහන් ව තිබේ.දරුව, නුඹේ අනාගතය යහපත් වේවා!ඇහැලියගොඩ, වියලගොඩ වත්තේ, කේ. වයි. ගුණතිලක මහතා විසින් යොමු කරන ලද ලිපියක් ඇසුරිනි.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>27</day>
    </date>
    <link>http://www.silumina.lk/2010/06/27/_art.asp?fn=as1006273</link>
    <topic>අම්මගෙ සුවඳ තරම් සුවඳක් මං තවමත් විඳලා නෑ</topic>
    <author>සටහන -උපාලි සමරසිංහ</author>
    <content>අම්මගෙ සුවඳ තරම් සුවඳක් මං තවමත් විඳලා නෑප්‍රවීණ රංගවේදී ජැක්සන් ඇන්තනීදෙදහස් නවයේ ලෝක මව්වරුනගේ දිනය උදා විය. ඒ සතියේ රූපවාහිනී පේ‍්‍රක්ෂකයන් අතරේ ජනපි‍්‍රය වූයේ වෙළෙඳ දැන්වීමකි. ඔව්හු එම දැන්වීම කිසියම් නාළිකාවක ප්‍රචාරය වනු බලා සිටියහ. මව්වරුනගේ දිනයේ ඇති සුවිශේෂ වෙනත් වැඩසටහන් අතර මේ වෙළෙඳ දැන්වීම මෙතරම් ජනතා ආකර්ෂණයක් ලැබුවේ කෙසේ ද? ඒ ජනපි‍්‍රය පුද්ගලයකු හා ඔහුගේ මෑණියන් අතර පවතින ආදරයේ අවියෝජනීය සබඳතාව ඉන් මනාව හෙළි කළ නිසාය. නැතහොත් ඒ පුද්ගලයා හා මව අතර පවතින මාතෘ - දාරක පේ‍්‍රමය ක්ෂේත්‍රයේ ජනපි‍්‍රය කරුණක් වන නිසාය.මේ පුද්ගලයා ප්‍රවීණ නළු හා චිත්‍රපටි අධ්‍යක්ෂ ජැක්සන් ඇන්තනීය. ජැක්සන් මෙහිදී පේ‍්‍රක්ෂකයන්ට මෙසේ කියයි. එසේ කියමින්ම ඉදිරිපස ආලින්දයේ කොණකට වී පුතා එනතුරු මඟ බලා සිටි මව වැළඳ ගනියි.“අම්මා මගේ පණ. මගෙ ජීවිතයේදී මට ඇත්තටම ආදරය කරපු, මම ඇත්තටම ආදරය කරපු පළමුවෙනි තැනැත්තිය. අබ ඇටයක තරම්වත් දෙයක් බලාපොරොත්තු නොවී නිධානයකින් මට ආදරය කරපු මගේ අම්මා. ආදරයට තවත් නමක් අම්මා.කඩුල්ලේ කුරුතේලිස්, බවදුක, බවකර්ම හි පේදුරු ගිනිඅවි ගිනිකෙළි හි තුම්මුල්ලේ පද්මෙ, රන්දිය දහරහි ලයනල්, අකාල සන්ධ්‍යාහි නාගසේන චරිත මැවු මේ ප්‍රවීණ රංගධරයා සැබෑ ජීවිතයේදී කෙතරම් වෙනස් ද? ඒ වෙනස ඔහු තුළ කැටපත් කළේ අම්මාය. කොටින්ම මේ මහා පෞරුෂය ගොඩනැඟුවේ ඒ දුප්පත් අම්මාය.ඔහු අපේ රූපවාහිනි සංස්කෘතියේ ද මහා වෙනසක් කළ මිනිසෙකි. TRAVELLING PROGRAMME  සංචාරක වැඩසටහන් ප්‍රමිතියකට ගෙන පුරෝගාමීව ඉදිරිපත් කළේ ජැක්සන්ය. අවාරේ සිරිපා, රෝම පුරාණය, සලං හන්තේ, හා දැනට රූපවාහිනියේ විකාශය කරන මහා සංචාරය උදාහරණ කීපයකි. මීටත් අමතරව ජැක්සන් අපේ නැතිවී ගිය ඉතිහාස උනන්දුව නැවත මේ මහ පොළොවේ පැල කළ මිනිසෙකි. ඒ “මහා සිංහලේ වංස කතාව“ රූපවාහිනි වංස කතාවට එක් කරමිනි.මගේ අම්මා ඇත්මඩලගේ රොලින් පෙරේරා. රාගම පොඩිවීකුඹුර සුන්දර ගමේ කාන්තාවක්. තවමත් වන වදුලෙන් නොතොර පරිසරයක් තියෙන කුඹුර බැත කෙත නියරට නෑකම් කියු ජනතාවක් ජීවත්වන තැනක්. උපන් ගොවියන්. දිවියාගල, ගෝනමඩිත්ත, පේරලන්ද වගේ ගම්වලින් වට වෙච්ච කදුරුගම වැව කපුවා වැව වගේ වාපි සංස්කෘතියෙන් ද පිරිපුන් ගමක්.ඉතාම සශ්‍රීක පරිසරයක්. අම්මගේ තාත්තා ලීබඩු ව්‍යාපාරිකයෙක්. ඒ වගේම කොන්ත්‍රාත්කාරයෙක්. ඇය විශාල මහල් නිවාසයක ජීවත්වෙලා තියෙන්නෙ. පිරිමි හතර දෙනකුට පස්සෙ දූ කුමාරි ලෙස ඇය සැපවත් දිවියක් ගත කළා කියලා අප ඇහුවා. තාත්තා රාගම තේවත්ත පාරේ බෙනඩික් ඇන්තනී.විදුලිබල මණ්ඩලයේ වැඩ කළේ. හොඳ වොලිබෝල් ක්‍රීඩකයෙක්. ටීටර්වල රඟපාලා තියෙනවා. අපේ ගමෙත් ආනක්කලගෙවත්තෙ ටීටර් එකක් නැටුවා මතකයි. මේකෙ දේව දූතයො 40 දෙනෙක් අතර මාත් එක දේව දූතයෙකුට අරන්. හපුගොඩ පල්ලියෙ මංගල්ලෙට යන ගමන් තාත්තා පොඩි මීකුඹුර හරහා ගමන් කරමින් ඉන්න කොට වතුර අදිමින් ළිඳ ළඟ හිටි අම්මව දැකලා තියෙනවා. තිබහක් නැති වුණත් තාත්තට පුදුම පිපාසාවක් ආවා. අම්මගෙන් වතුර ඉල්ලුවා.මේක තමයි අම්මා තාත්තගෙ පළමු හඳුනා ගැනීම. අපෙ පවුලෙ කොල්ලොම පහයි. දරුවො පහක් හිටියත් මුලින්ම ලැබෙන්න ගිය දරුවා උපන් ගෙයිම මිය ගිහින්. ඒ නිසා ඒ මියගිය අක්කා ගැන හිතලා ලස්සන කෙල්ලෙක් ලබාගන්න අම්මා ප්‍රාර්ථනා කළා.මුලින්ම සේනක ටයිටස්. මගෙ අයියා. ඊළඟට මම. මං ලැබෙන්න ඉන්න කොට අම්මා තවත් ලස්සන වෙලා තවත් හැඩ වැඩ දාලා ඇවිත්. අසල්වැසියො කියලා තියෙන්නෙ රොලින් අක්කෙ මේ පාර නම් කෙල්ලෙක් ලැබෙනවා සිකුරුයි කියලයි. මාව ලැබෙන්න අම්මට අමාරු වෙලා රාගම ස්පිරිතාලෙට ගියාම ඇයට හුඟාක්ම අමාරු වෙලා. වෛද්‍යවරුනට දරුවයි අම්මවයි බේරාගන්න මහත් සටනක් කරන්න වුණාලු. එක්කො අම්මා එක්කො දරුවා කියන තත්ත්වයට බරපතළයි.ඒත් අන්තිමේ මට අම්මව ලැබුණා. වෙනත් දරුවනට වඩා ලොකු ළමයෙක්. තවත් කොල්ලෙක්. පල්ලියෙ ස්වාමි හිතන් හිටියෙ ජෝසප් කියලා නම තබන්න. අම්මා හිතාන හිටියෙ ඇගෙ ප්‍රාර්ථනාව අනුව දුවකට මැල්සි කියලා නම තියන්න.ඒ අතර ජැක්සන් කියලා ප්‍රසිද්ධ වොලිබෝල් ක්‍රීඩකයෙක් ඒ කාලෙ ඉඳලා තියෙනවා. මේ අනුව තාත්තගෙ ජෝසප් කියන නමයි ජැක්සන් කියන නමයි අම්මගෙ මැල්සි කියන කෑල්ලයි එකතු කරලා මට නම දැම්මා. මං කෝංගනීගෙ ජෝසප් මැල්සි ජැක්සන් ඇන්තනී වුණේ ඒ විදියටයි. මං කොල්ලෙක් වුණාට අම්මා මගෙ කොණ්ඩය දිගට වැව්වා. කරල් දෙකට ගොතලා කරට දැම්මා. ගවුම් තමයි ඇන්දුවෙ. කතා කළෙත් මැල්සි කියලමයි. ඊටත් පස්සෙ තවත් පිරිමි දරුවන් තුන්දෙනෙක් අම්මට ලැබුණත් අම්මා මගෙන් බලාපොරොත්තු වූ ඒ කෙල්ලගේ සිහිනය ඈත්ව ගියේ නෑ.මැල්සි විදියට මටත් පුරුදු වෙච්ච බොහෝ දේ අදත් තියෙනවා. අම්මා මාව හැදුවෙ ඇකයෙ ගසාගෙන ඒ අම්මගෙ ඇඟේ දැවැටුණු සුවඳ තවමත් මගේ නැහැයට දැනෙනවා. ඒ සුවඳ ඉඳුල් සුවඳත් එක්ක මිශ්‍ර වෙච්ච කිරි සුවඳක්. ඒකට මං කියන්නෙ අම්මගෙ සුවඳ කියලයි. ලෝකෙ කොතැනකදීවත් ඊට වඩා සුවඳක් මං ආඝ්‍රාණය කරලා නෑ. ඒකට සමාන කරන්න සුවඳක් මා දන්නෙත් නෑ.තාත්තා විදුලිබල මණ්ඩලේ අනියම් කම්කරු. රස්සාවේ පුංචිකම නිසා අම්මගෙ පැත්තෙ සමහර නෑදැයො තාත්තට මුලදි කැමැති වෙලත් නෑ. ඒත් තාත්තා දක්ෂයෙක්. එයා රස්සාවට කැපවෙලා වැඩ කරලා විභාග පාස් කරලා අන්තිම කාලෙ වෙන කොට විදුලි අධිකාරි දක්වා ඉහළ ගියා. මං ජීවිතයේ හැඩතලය තෝරා බේරා ගන්න උගත්තෙ තාත්තගෙන්. තාත්තට බණ්ඩාරවෙලට මාරුවක් ලැබුණා. එහි කුලියට පුංචි ගෙයක් හොයාගෙන තාත්තා අපව එක්කාසු කරගෙන යන්න පොඩිවීකුඹුරට ආවා.රාගම ස්ටේෂමෙන් බඩු ලගේජ් කරලා අපව කෝච්චියට බස්සන්න ගමේ මිනිස්සු ආවා මතකයි. අම්මගෙ අම්මා මරියා ආච්චි හරියට ළතැවුණා. මායි අයියටයි මේක විනෝද ගමනක්. එතකොට හිටියෙ අපි දෙන්න විතරයි (දරුවනට). මට මතකයි එහෙ යන්න ‘බ්ලැන්කට්’ ගේන්න කියලා අම්මා කියනවා. මායි අයියයි හිතුවෙ බ්ලැන්කට් කියන්නෙ මස්කට් වගෙ කන ජාතියක් කියලයි. දුන්නෙ නැති නිසා අපි හොඳටම ඇඬුවා. ඒක සීතලට අඳින කබායක් විතරයි කියලා අම්මා කියන කොට අපට ලැජ්ජයි.දෝව පන්සලට ටිකක් මෙහායින් බදුලු පාරේ තන්තිරිය හන්දියේ උස් කඳු ගැටයක් මුදුනේ ගල් පඩි කීපයක් නැගලා ගියාම අපේ පුංචි ගේ තිබුණේ. ලැයිමකට වඩා පොඩ්ඩක් හොඳයි. ටකරන් වහල තිබුණෙ. මා කීවනෙ මැල්සි විදිහට මං අම්මා ළඟම දැවැටුණු ළමයා කියලා. තාත්තා වැඩට ගියාම අයියත් ස්කෝලෙ යනවා. අම්මා හැන්දෑවට මේ පුංචි ගෙදර ඉඳන් පාර දිහා බලාන අඬනවා මා අනන්ත දැකලා තියෙනවා. ඒත් අම්මගෙ දුක කඳුළ ඇය මට පෙන්වන්නෙ නෑ. අර වගෙ විශාල මහල් නිවාසයක කුමාරියක් වගෙ හැදිලා ආදරය නිසාම ඇය මේ වගේ පුංචි තැනක හිරවුණාද හිතලා දුක්වුණා ද කියලත් පසුව මට හිතුණා.උදේට බත් මුල බැඳලා දීලා හවසට ආවාම සතුටින් පිළිගන්නවා මිසක් අම්මා කවරදාවත් අපේ දුප්පත්කම තාත්තගේ මුහුණට දමලා ගැහුවෙ නෑ. ටික කලකින්ම ඔන්න! මාත් බණ්ඩාරවෙල ශාන්ත මරියා පාවුළු විදුහලට දැන් යනවා. ඊළඟට අපි තවත් ගෙදරකට ගියා. කන්ද පාමුල පාර අයිනේ ට්‍රාන්ස්පෝමරේ ගෙදර කට්ටියගේ කුලී ගෙයකට ඒ වතාවෙ ගියෙ. තාත්තා ඒ කාලෙ විදුලිබල මණ්ඩලේ ලයින්ස්මන්. බාසුන්නැහැ කියලයි මිනිස්සු කියන්නෙ. කාකි කොට කලිසම ඇඳලා මං ඉස්කෝලෙ යන වෙලාවට පාරෙ ලයිට් කණුවක ඉන්නවා සමහර විට දකිනවා. මට තාත්තා වීරයෙක්. ඔහු තමයි මගේ ජීවිත ප්‍රවර්තකයා.මං හයියෙන් කෑ ගහලා මගේ පුංචි යාළුවන්ට තාත්තව ;පන්වනවා. මගේ දිහා ආසාවෙන් බලා ඉන්නා තාත්තා කොට කලිසමට අත දාලා සත 10 ක් මගේ පැත්තට වීසි කරනවා. මං ඒකෙන් තමයි ගෙදර එන ගමන් කඩචෝරු කන්නෙ. අපේ තාත්තා දෝවෙ පන්සලේ කටයුතුවලටත් පුරෝගාමීව වැඩ කළා මතකයි. හාමුදුරුවන් සමඟ සම්බන්ධ වෙලා යමක් ඉගෙන ගන්ඩ කියලා අම්මත් තාත්තත් දෙන්නම කියනවා. අම්මගෙ වචනයට කන්දීලා ‘ධම්ම පදය’ මං මුලින්ම කියෙව්වෙ දෝව පන්සලේදි. අපට වෙසක් පොසොන් නත්තල් මේ හැමදේම තියෙනවා. පොසොන් එකට අපේ වත්තෙ මාර ගහ යට අපි පොසොන් තොරණක් හදනවා. අයියයි මායි හදාගන්න මේ තොරණේ ලයිට් පත්තු වෙන්නෙ තාත්තගෙ බයිසිකලේ ඩයිනමෝ එකෙන්. උපාසිකාවො කට්ටියක් අපේ තොරණ පැත්තෙන් එනකොට අයියා ඔන්න කට්ටිය එනවා කියලා කෑ ගහනවා.මං තමයි වේගයෙන් එකම තැන බැඳලා තියෙන බයිසිකලේ පාගන්නෙ. එතකොට තොරණේ ලයිට් පත්තු වෙනවා. උපාසිකාවො සාදු සාදු කියලා වැඳලා ගියාම අපට හිතට සනීපයි. අම්මලා උග්‍ර කතෝලික වුණාට මේවා කරන්නට අතහිත දුන්නා. උදේ ස්කෝලෙ යන්න ඉස්සරින් බණ්ඩාරවෙල පල්ලියට ගිහින් පල්ලියෙ පූජාවට සහභාගි වෙලා එන්න පිටත්කර යවන්නෙත් අම්මා. උදේට ස්කෝලෙට යන්නෙ තාත්තගෙ බයිසිකලෙන්. එහා ගෙදර ‘සුදු’ කියලා හිටපු කෙල්ලක් මාත් එක්කම බයිසිකලේ ගෙනිහින් පාසලට බස්වන්නෙ තාත්තා. මේකත් අම්මගෙම දයානුකම්පාව. එක්කෙනෙකුට ඉස්සරහ. අනෙකාට ලගේජ් එක. ආසන හැටියට ලැබෙන්නෙ. අද කවුද? ලගේජ් එකේ යන්නෙ? කියලා තාත්තා අහපු ගමන් මං දුවලා ගිහින් ලගේජ් එකට නගිනවා. ඒකට විශේෂ හේතුවක් තිබුණා. සුළං පාරත් එක්කම තාත්තගෙ දහදිය සුවඳ මගේ නැහැයට ගලා ආවා.ඒකට මං හරි කැමැතියි. ඒත් තාත්තට කීවෙ නෑ. උර පටි බැනියම් අන්දන්න අම්මා වෙහෙසන කොට මං හැමදාම ඒවා ප්‍රතික්ෂේප කළා. අම්මට මේකට හරිම කේන්තියි. ඒත් මම අම්මට ඇත්ත කීවේ නෑ. පිළිගන්න ඒ බැනියම් අඳිනකොට මගේ තනපුඩුවෙ ඒ බැනියම් දැල පැටලුණාම මට අම්මව මතක් වෙලා ඇඬෙනවා. ඒකයි මං ඒක ප්‍රතික්ෂේප කළේ කියන එක මේ ලිපිය දකින තුරු අම්මා දන්නේ නෑ. ඒ අම්මගෙ සුවඳ මගේ නැහැ පුඬුවල තැවරිලා මට ස්කෝලෙදිත් දුක් වේදනා දෙනවට විරුද්ධවයි මං උරපටි බැනියම් නොඇන්දෙ.මේ වගේම අත්දැකීමක් මට මගේ දුවගෙනුත් ලැබුණා. දුව කුඩා කාලේ මං කඩුල්ලේ කුර්තේලිස් රඟපාලා ඇවිත් ගේ මැද අතපය දිග ඇරලා සිමෙන්ති පොළොවේ නිදාගෙන හිටියා. දුව කවරදාවත් ස්කෝලෙ ඇරිලා එනකොට මාව දහවල් වෙලාවට දැකලා නෑ. එයාට හරි සතුටුයි. දුවගෙන ඇවිත් මගේ පිට උඩ නැංගා. මට දහදියත් දාලයි තිබුණේ. එයා මගේ පිට ඉම්බා. මේ ‘අප්පොච්චිගෙ සුවඳ’ එයා කීවා. මං නිදාගෙන වගේම හිටියට දෑසට කඳුළක් ආවා. මං වගේ ම නේද? කියලා.ඊළඟට අපි සිසිර ගරාජ් එක ළඟ ;ගදරකටත් මාරු වුණා. ඒ රත්න අන්කලගේ බිරිඳ මානෙල් ඇන්ටි මට හරිම ආදරෙයි. එයාට නීටා හා ටයිනි කියලා කෙල්ලො දෙන්නෙකුත් හිටියා. ඒ වුණාට එයාට මැල්සිව නැතිවම බෑ. මාව අරගෙන ගිහින් රාත්‍රියටත් තියාගන්න අවස්ථා තියෙනවා. රත්න අන්කල් හරි සැරයි. හරියට බොනවා. ඇන්ටිට වද දෙනවා. ඇය මගේ දිහා බලලා සතුටු වෙලයි ජීවත් වන්නේ. මේ මනෝභාවය කුමක් ද කියලා මට අදටත් තෙරෙන්නෙ නෑ.මේ අතර තාත්තට ආයිත් කොළඹ පැත්තට මාරුවක්. අපි පොඩිවීකුඹුරට නැවත ආවා. බණ්ඩාරවෙල ස්ටේෂමට එනකොට මානෙල් ඇන්ටි මාව හදාගන්න ඉල්ලුවා.අම්මට මේකට හොඳටම කේන්ති ගිහින් හරිම ජරමරයක් වුණා. මානෙල් ඇන්ටි මල්සි ව (මාව) ඉල්ලලා බණ්ඩාරවෙල ස්ටේෂමේ කෝච්චිය අදිනකොට කෑ ගහලා ඇඬුවා මතකයි. මෙහෙ ආවාම ඇන්ටිගෙන් ලිපියක් දෙකක් ලැබුණා. පස්සෙ ආරංචි වුණා ඇන්ටි දරුවන් රැගෙන පිටරට ගියා කියලා. මට මතකයි පොඩිමීකුඹුරෙ ගෙදරට උඩින් ගුවන්යානා යනවා. ඒ වෙලාවට මං අම්මට කියනවා ගුවන් යානය පෙන්වලා අන්න මානෙල් ඇන්ටි යනවා කියලා. 90 ගණන්වල මං ගියා බණ්ඩාරවෙල ඒ කන්ද උඩ ගේ බලන්න.ඒ කාලෙ ඒක මට වලව්වක්. මං අම්මට ඉතැන ඉඳන් කෝල් කළා. අම්මෙ අප හරිම දුප්පත් නේද? කියලා. අම්මාත් ඇඬුවා. පොඩි කාලේ සිද්ධියක් අම්මා ඒ වෙලාවෙ මතක් කළා. අම්මා දරුවන් ලැබෙන්න හැමදාම ආවෙ පොඩිවීකුඹුරට. ඒ වෙලාවට අපව බලා ගන්නෙ අල්ලපු ගෙදර අය. එක දවසක් කඩල හොරකම් කළා කඩචෝරු කන්න සල්ලි නැතිව. තාත්තත් අම්මව බලන්න ගිය වෙලාවක මේක වුණේ. මාව හොරකමට අල්ලා ගත්තා. අයියා මාව බේරා ගත්තෙ. එදා පාසලේ ප්‍රගති වාර්තා දුන් දවසක්.අයියා පංතියේ පළමුවෙනියා. එයා දුවගෙන ඇවිත් කීවා. මේ මගේ මල්ලි, අපට තාත්තත් නෑ. අම්මත් නෑ. බඩගින්න නිසයි මල්ලි කඩල හොරකම් කළේ කියලා. අමූලික බොරු කියලා එදා යම්තම් බේරුණා. අම්මා ආවට පස්සෙ මේවා ආරංචි වෙලා මට තරවටු කළා මතකයි. ඇළ දොළ කමත, බැත, අවිබරුවන් නියර එක්ක ගත කරන පොඩිමීකුඹුරේ මඩකරි ජීවිතය ගැනත් කියන්න දේ තියෙනවා. මරියා ආච්චිත් අපිත් එක්ක හිටියා.හොර කුරුම්බාමයි අප කඩන්නෙ. එක අතකට ඒවාට අයිතිකාරයොත් නෑ. ‘නිදහස් කුරුම්බා’ කියන්න පුළුවන්. හැබැයි! ඇළ දොළේ මාළු අල්ලගෙන ඇවිත් ආච්චිට හදලා දෙන්ට කියනවා. අම්මා මේවාට විරුද්ධයි. ආච්චිත් ඉතින් ඔක්කොම කුණු මරියාගේ බොක්කටනෙ කිය කියා හදලා දෙනවා. තාත්තා ඒ කාලෙ විදුලි බල මණ්ඩලෙ ‘ඕවර්සියර්’ බොහෝ වෙලාවට ගෙදර නෑ. අම්මා ගෙදර කටයුතු පරිපාලනය කරන්නෙ පුදුම විදියට. මගේ මතකය යළිත් අතීතයට යනවා.බණ්ඩාරවෙල ඉන්නා කාලෙදි අම්මා විතරක් නොවේ ගමේ ගැහැනු කවුරුත් පවුල බලා කියාගන්නේ සීට්ටුවෙන්. බේබි නැන්දලගෙ ගෙදර සීට්ටුවලට අම්මත් ඉන්නව. බැංකු ක්‍රම තිබුණෙ නෑනෙ. අම්මට තිබුණ ලොකුම වස්තුව තමයි ඒ කාලෙ ටෙරිකොට් සාරිය. මේක ඇඳලා අපි බණ්ඩාරවෙල චිත්‍රපටි ශාලාවලට ගියා.තාත්තත් ආවම පවුලෙ කට්ටිය සේරම. තාත්තා එනකම් චිත්‍රපටි පටන් ගන්නෙත් නෑ. හේතුව විදුලිබල මණ්ඩලේට ඒ හැමෝම බයයි. අම්මගෙ මියුරු දරු නැළැවිල්ල අහලා පුරුදු මගේ කලා සිතිවිල්ලට නාට්‍ය පිළිබඳ උනන්දුව ආවෙ තාත්තා වාසප්පු චරිත කතා හා පාස්කු නාට්‍යවලට රැගෙන ගිය නිසයි. ජපන් මැඩලීනය ගහලා සින්දුවක් කියලා තාත්තා හිටි ගමන් ගෙදර පොඩි අඬහැරයක් පානවා. අම්මට කේන්ති ගියාම තමයි වැඩිපුර මේවා පෙනෙන්නෙ.පොඩිවීකුඹුරට වඩා බණ්ඩාරවෙල ජීවිතයයි මට මතකයට එන්නෙ. අපි බලපු පළමු චිත්‍රපටිය අංගුලිමාල. මේකෙ මිනිහෙක්ව ගැටගහලා හොඳටම ගහනවා. ඒ වෙලාවෙ මිනිහගෙ මුහුණෙ නැගෙන ඉරියව් හරිම අපූරුයි. මටත් මේක කරන්න ඕනෑ වුණා.අම්මා රෙදි ටික අරගෙන පල්ලෙහා ළිඳ ළඟට ගියාම මං අයියට කියලා ගේ මැද කණුවෙ මාව බැඳගත්තා. ගහන්න කිව්වා. ඒකා ලණු පොටක් ගෙනැල්ලා මට හොඳටම ගැහුවා. දැන් නවත්වන්නෙ නැතිවම ගහනවා. අම්මා දුවගෙන ඇවිත් මාව බේරාගත්තෙ. දවසක් අම්මා රෙදි හෝදන පොකුණ ළඟ මං ඉන්න වෙලාවක හිටි ගමන් ලිස්සා වැටුණා. නිල් කැටේට වතුර. විනාඩි දෙකක් විතර යන්න ඇති. මට පෙනුණේ මහා විචිත්‍ර ලෝකයක්. නිල්පාට වතුර. මට මරණ බය දැනුණෙ නෑ. අම්මා විලාප තියලා කෑගහලා අසල්වැසියො ගෙනැවිත් මාව දිය යටට තුන්වෙනි වතාවෙ යද්දි උඩට ඇදලා අරන් තියෙන්නෙ.පොඩිමීකුඹුරෙ ඉන්න කොට මාව යැව්වෙ වින්සන්ට් මාස්ටර් විදුහල්පතිවරයා ඉන්නා කාලෙ හපුගොඩ මහා විදුහලට. මං ඒ කාලෙ චිත්‍ර අඳින්නත් දක්ෂයි. හපුගොඩ ප්‍රාථමිකෙ ළඟදි වෙනකම්ම තාප්පවල තිබුණෙ මා ඇඳපු චිත්‍ර. අලුතින් ආපු විදුහල්පතිනිය ඒවා මකලා දැම්මට පස්සෙ කනගාටු වෙලා තියෙනවා. මා ඇඳපු චිත්‍ර කියලා දැනගෙන. මේකේ ඉන්න කොට මගේ කලා සිතිවිලි එළියට එන්න පොර බදමින් සිටියෙ. නැටුම් ඉගෙන ගන්න ආසාවට මං රත්නපාල මාස්ටර් කියලා සර් කෙනෙක්ගෙ ගෙදර ගිහින් දවස් දෙකක් අම්මට නොකියා නැවැතිලා හිටියා.සර් උගන්වන්නේ එයාගෙ බතල පාත්ති, කෙසෙල් ගස්වලට අපෙන් සාත්තු කරවලයි. තුන්වෙනි දවසෙ උදේ අම්මා රත්නපාල මාස්ටර්ලාගේ ගෙදරට ඇවිත් සර්ගෙ ඉදිරිපිටම මට ගැහුවා. ගෙදර ඇවිදින් කෝටුවක් අරන් තාත්තත් නැති වෙලාවෙ නොකියා මෙහෙම යනවාද කිය කියා පහර දෙන්න වුණා. මාත් දුවන්නෙ නැතිව ඉවසා සිටියා. පස්සෙ අම්මා කඳුළු පුරවගෙන ගෙට ගියා. මටත් දුකයි. ඒත් මං අම්මට පෙනෙන්න නිරුවත් උඩුකය අම්මාට පිට පෙනෙන්නට සලස්වගෙන නිතරම හිටියා.අම්මා ඒ හැම අවස්ථාවකම මගේ පිටේ තැළුම් කැළැල් දැකලා. මට ;හාරෙන් ඇඬුවා. අවුරුද්දට සැරයක් මඩු පල්ලි තලවිල පල්ලි යන්න අම්මා කැමැතියි. ඒත් බෞද්ධ සංස්කෘතියෙන් ඈත්වන්න අපට උගැන්වුවෙ නෑ. මං ජ්‍යෙෂ්ඨය පාස් වෙලා දැන් අලුත් ස්කෝලයකට යන්න හොයනවා. මට ද මැසනොද් විදුහලට හා ගලහිටියාව මධ්‍ය මහා විද්‍යාලය යන දෙකෙන්ම අවස්ථාව ලැබුණා. දෙකේම සම්මුඛ පරීක්ෂණවලින් මං සමත්. අම්මගෙන් මං ඇහුවා උසස් අධ්‍යාපනයට කොහේද යන්නෙ කියලා.එයා කීවෙ හපුගොඩ හිටපු විදුහල්පති වින්සන්ට් මාස්ටර්ගෙන් අහන්න කියලයි. වින්සන්ට් මාස්ටර් දුන්නෙ පුදුම උත්තරයක්. ද මැසනොද් විද්‍යාලයට කොළඹ ළඟයි. ගලහිටියාව ගමට කිට්ටුයි කියලයි. මං ගලහිටියාව තෝරාගත්තා. ඒත් මැසනොද්කාරයො කොලිජිකාරයෝ අපට සැලකුවෙ බයියො හැටියට. ශි‍්‍රයන්ත ද මැසනොද් කාරයෙක්.අපි මධ්‍ය විද්‍යාල නිසා කෙල්ලොත් මා සමඟ ඉන්නවා. ශි‍්‍රයන්ත ජැන්ඩියට ඇඳගෙන ඇවිත් අපේ කෙල්ලෝ දිහා බලනවා. මං මිනිහට නමක් දැම්මා ‘මුවා’ කියලා. රේල් පාර දිගේ අප ඇවිදගෙන යන්නෙ එකම පැත්තට. අපි වෙන්වෙලා දෙපැත්තට යනතුරු දෙන්නාට දෙන්නා රවාගෙන තමයි යන්නෙ. 1979 ගම්පහ නාට්‍ය උලෙළදි තමයි ශි‍්‍රයන්තයි මායි ‘සෙට්’ වෙන්නෙ. මං හොඳම නළුවා වුණා. ‘ලෝදිය’ මගේ පිටපත. හොඳම පිටපත වුණා. ඊට පස්සෙ අප හොඳ යාළුවො.කොටින්ම ධම්ම ජාගොඩ පළිඟු මැණිකේ ‘පට් පට්’ තරුණයාට සූරසේනට මාව නොගෙන මට විජයපාල නම් චරිතය දුන්නා. ඒකට ගැලපෙන්නෙ ඔබ නොවේ. අර විමලරත්න අධිකාරිගෙ ‘පරාස්ස’ නාට්‍යයේ පුර්ණක යකාට රඟපෑවා වගේ කොල්ලෙක්.’ ධම්ම කීවා. මං සුරුස් ගාලා ශි‍්‍රයන්ත හොයාගෙන ගියා. එහෙම ගියාම ශි‍්‍රයන්තගේ අම්මා කීවා එයා අපේ ගෙදර ආවා කියලා. මං ගෙදර එනකොට මිනිහා අපේ වැල ගහේ උඩ ඉඳගෙන ගෙඩියක් දෙසා බානවා. ඊට පස්සෙ තමයි ශි‍්‍රයන්ත ‘සූරසේන’ චරිතයට ගියෙ. මගේ ජීවිතයේ නැඟීම ඈත කඳු මුදුනක සිටින අම්මා බලා සිටිනවා වගෙ මට දැනුණා.ඇය කවදත් මට වඩා ඉහළින් ඉදිරියෙන් සිටියෙ. මට මේ ගමන් මඟ කියා දුන්නෙ ඇයයි. කුමාරි සමඟ විවාහයේදීවත් ඇය මුකුත් කීවෙ නෑ. ඇය දන්නවා මා ගන්නා තීරණ වැරැදි නැහැ කියලා.කොච්චර ලේලියන් අතර හිටියත් කවරදාවත් ප්‍රශ්නයක් ඇති කරන්නෙ නැති මගේ අම්මා ඇත්තටම ලේලියන් සැලකුවෙ දූවරුන් හැටියට. මගෙ කලා ජීවිතයේ නොයෙකුත් සම්මාන වගේම අවමාන ලබද්දිත් නොසැලී සිටින්නට ඇය මට ඉගැන්නුවා. මා හිතන්නේ සුබවාදීව හැම දේම දිහා බලන්නටත් මා ඇගෙන් ඉගෙන ගත්තා. ධනාත්මක චින්තනය අපේ අම්මලා දැන හිටියෙ කවුරුවත් කියලා දීලා නොවෙයි. මගේ ජිවිත ආදායම තවමත් අම්මා. මං ජීවිතයේ නොයෙක් දේ තවමත් හම්බ කරන්නෙ අම්මාගේ උණුහුම නිසයි.සටහන -උපාලි සමරසිංහඡායා - විමල් කරුණාතිලක</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>27</day>
    </date>
    <link>http://www.silumina.lk/2010/06/27/_art.asp?fn=as1006274</link>
    <topic>මහ මිණි පලඟ නිදන් කළ නාගදීප චෛත්‍යය වඳිමු</topic>
    <author>නිහාල් පී. අබේසිංහ</author>
    <content>මහ මිණි පලඟ නිදන් කළ නාගදීප චෛත්‍යය වඳිමුපරිසරය වියළි වුවද ඈත පෙනෙන දසුන ඇසට පි‍්‍රයජනකය. දෙපසම කලපුවයි. කලපුව මැද පිහිටි මෑතකදී උතුරු වසන්තයෙන් ප්‍රතිසංස්කරණය කරන ලද මහා මාර්ගයේ අපේ වාහනය ඇදී යයි. නාවික හමුදාව එහි යන එන හැමට ආරක්ෂාව සපයයි. ඈතින් මෙන්ම මෑතින් තිබෙන තල්ගස් යාපනයේ අනන්‍යතාව පෙන්වයි. මෑතක සිට පැය 24 ම මාළු ඇල්ලීමට නිදහස ලැබු ධීවරයෝ නිතරම මාළු ඇල්ලීමෙන් තම මල්ල සරිකර ගනිති.මේ අප යන්නේ වසර 30 කට පසු අපට නිදහසේ වන්දනා කිරීමට අවස්ථාව ලැබුණු අපේ සුවිශේෂ පූජනීය ස්ථානයක් වන නාගදීපය වන්දනා කිරීමටයි.මිණි පලග නිධන් කළ නාගදීප චෛත්‍යයඅද වසර 30 කට පමණ පසු දෙස් විදෙස් බෞද්ධ ජනතාව දහස් ගණනින් නාගදීප වන්දනාවේ යති. නාගදීපයට යාමට නම් කොළඹ සිට පැය 14 ක් වත් ගතවේ. හොඳම ක්‍රමය කොළඹින් යම් දිනක පෙරවරුවේ පිටත්ව එදින රාත්‍රිය අනුරපුරයේ හෝ යාපනයේ ගත කර පසුදින නාගදීපයේ යෑමය. එසේ යන විට මේ යන්නේ බුදුරජාණන් වහන්සේ වැඩම කළ පූජනීය නාගදීපයට බව අමතක නොකළ යුතුය.අද ඒ 9 මාර්ගය ඔස්සේ කිසිම ගැටලුවක් නැතිව යාපනයට යන ඔබට එහි සිට කිලෝමීටර් 30 ක් පමණ ඩෙල්ෆ් දූපත ප්‍රදේශයට යාමෙන් මේ සුවිශේෂ සිද්ධස්ථානයට යන බෝට්ටු නැවතුමට යෑමට පුළුවන. කෙසේ වුවත් දැන් යාපනය නගරයේ සිටම නාගදීපයට යන මාර්ගය සිංහල නාම පුවරුවලින් පැහැදිලි කර තිබේ.නාවික හමුදාවේ අධීක්ෂණය මත බෝට්ටුවකට නගින ඔබට රුපියල් 20 ක් ගෙවා මනරම් මුහුදු ගමනකින් පසු නාගදීප පන්සලට ළඟා විය හැකිය. සෙනසුරාදා ඉරිදා දිනවලදී මේ ගමනට අධික පිරිසක් එක්වෙති.චූලෝදර හා මහෝදර යුද්ධයට හේතුභූත වූ මහා මිණි පලඟ අදත් අප වඳින පුදන නාගදීප චෛත්‍යයේ නිදන් කර ඇතැයි නාගදීප විහාරාධිපති උත්තර ලංකාවේ ප්‍රධාන සංඝනායක නවදගල පදුමකිත්ති හිමියෝ අවධාරණය කරති. බුද්ධ ශ්‍රී ස්පර්ශයෙන් අති පරිශුද්ධ වූ ඒ මහා මිණි පලඟ මෙරට වෙන කිසිම ස්ථානයක නැති බවත් කැලණියේ ඇතැයි පැවැසෙන්නේ කැලණියේ නාග ගෝත්‍රික මණිඅක්ඛිත නා රජ බුදුරජාණන් වහන්සේට පූජා කළ මේ මිණි පලඟටත් වඩා විශාල එකක් බව ද පොත්පත්වල සඳහන් වේ.මේ අනුව බුදුන් දෙවැනි වරට අප රටට වැඩිය මොහොතේ ශ්‍රී පතුල තබා බණ දහම් දේශනා කළ මේ නාගදීපය අපේ රටේ ජනතාවට වසර 30 ක් යෑමට ඒමට නොහැකිව තිබු සිද්ධස්ථානයකි.නවදගල පදුමකිත්ති නාහිමිඒ 9 පාර විවෘත වීමත් සමඟ දැන් සතියේ දිනවල පවා නාගදීප වන්දනාවේ යන පිරිස එන්න එන්නම වැඩි වෙමින් පවතී. නාගදීපය අසල ඇති මණ්ඩතිවු, කාරතිවු, පුංකඩුතිවු, අනලතිවු දූපත් ද අපට මේ ගමනේදී දැක බලා ගත හැකි වේ. නවදගල පදුමකිත්ති හිමියන් පවසන පරිදි දැනට සතියකට ලක්ෂ 2 ඉක්මවන ජනකායක් මෙහි පැමිණෙති. කෙසේ වුවත් පසුගිය දෙසැම්බර් මාසයේ පමණක් ලක්ෂ 15 කට වඩා නාගදීප වන්දනාවේ පැමිණ ඇතැයි ද උන්වහන්සේ පෙන්වා දෙති.කෙසේ වෙතත් නාගදීප වන්දනා කිරීමට සෙනඟ ගෙනියන සමහර බෝට්ටුවල කිසිම ආරක්ෂාවක් නොමැත. සමහර ඒවා අබලන්ය. සමහර ඒවා පැරැණි ධීවර බෝට්ටුම ඇඳි ගසා සකස් කර ගත් මගී ප්‍රවාහන බෝට්ටුය. අම්මලා තාත්තලා ළමා ළපටි පවුල් පිටින් මෙහි යති. එති. ඒ අනුව මීට වඩා මේ බෝට්ටුවල ප්‍රමිතිය පිළිබඳව අදාළ බලධාරීන් සොයා බැලුවා නම් අගනේය. නාගදීපයට යන බෝට්ටු නැවතුම් පළේ පොදු පහසුකම් අවමය. වැසිකිළි ජලය ආදි පහසුකම් ඉතා අවමය. මේ පිළිබඳව අදාළ පළාත් පාලන ආයතනවල අවධානය යොමු විය යුතුය.මෙයට අමතරව එම බෝට්ටු නාගදීප පන්සලේ නැවැත්වීම සඳහා ද නිසි ජැටියක් නැත. එහි ඇත්තේ තාවකාලික ජැටියකි. එම ජැටිය එදා තාවකාලිකව සාදා ඇත්තේ ආරක්ෂක කටයුතු සඳහාය. නමුත් අද එය මසකට ලක්ෂ 3 - 4 ක් එහා මෙහා යන ජැටියකි. මෙය ස්ථිරව නාවුක නීති අනුව සැකසීම අත්‍යවශ්‍ය වන බව විහාරාධිපති හිමියෝ පවසති.නාගදීපය අද මිණි පලඟ නිදන් කර හැදු චෛත්‍යයේ රාජායතන, බෝධින් වහන්සේගෙන් දෙතිස් රියන් උස මහා බුදු පිළිමයෙන් යුක්තය. මීට අමතරව අභිනව බුදු ගෙයක් අලුතින් ඉදි කරනු පෙනේ.මෙහි අතීතය පිළිබඳව කතා කරන විට මහ රජවරුන් මෙය පිළිසකර කිරීමෙන් පසු 1939 දී සෝමසිරි නම් ස්වාමින් වහන්සේ නමක් මෙම ස්ථානය සොයා ගෙන ඇතැයි පැවසේ. ඊට පසු නාගදීප හිටපු විහාරාධිපති බ්‍රාහ්මණ වත්තේ ධම්මකිත්ති තිස්ස අමරපුර නිකායේ මහා නාහිමි වහන්සේ මෙම පූජනීය ස්ථානය දැන් තිබෙන තත්ත්වයට ගෙන ඒමට කටයුතු කළහ. තිස්පන්සල ඈතින් පෙනෙන අයුරුඅවුරුද්දක් උන් වහන්සේ ඒ කාර්යය ඉටු කළහ. උන් වහන්සේ 2003 දී පමණ අපවත් වීමෙන් පසු ඒ කටයුතු වත්මන් විහාරාධිපති වහන්සේ අතින් ඉටුවේ.1983 දී කොටි ත්‍රස්තවාදී ප්‍රහාර ඉතාම උග්‍රවූ සමයේ පවා මහා නායක හාමුදුරුවෝ ආරක්ෂක හමුදාවලත් සහාය ඇතිව මේ නාගදීප විහාරස්ථානය ආරක්ෂා කරගන්න කටයුතු කළහ. එය පිළිබඳව හිටපු මහානායක හිමියන්ට මුළු බෞද්ධ ජනතාව ද ණයගැතියි. එදා සිට අප දක්වාම මෙහි ආධාරයට ලැබෙන සියලු මුදල් මඟින් අලුත් යමක් කිරීමට අද උත්සාහ කරනවා. මෙහි පිරිසුදුකම ගැන අප ඇපකැප වෙනවා. එයට මෙහි පැමිණෙන අයත් උදව් කළ යුතුයි. ඒ සමඟම උතුරේ ඇති නාගදීප ශාඛා විහාරස්ථානවල මහණ කිරීමට බෞද්ධ දරුවන් අපට අවශ්‍ය වෙලා තිබෙනවා” නවදගල හිමියෝ කීහ.නාගදීපයට යන බෝට්ටුවක්මේ ගමනේදී අපට හමුවුණු අනුරාධපුරයේ සිට පැමිණි ඒ. එම්. හරමානිස් (76) මහතා පැවසුවේ මැරෙන්න පෙර නාගදීපේ යන්න අවස්ථාව ලැබීම පිළිබඳව රජයට ස්තුතිවන්ත වන බවයි.“මීට අවුරුදු 10 15 ක විතර ඉඳන් තමයි නාගදීපයේ යන්න ආසාව තිබුණේ. මම රටේ වැදගත් සිද්ධස්ථාන සේරටම ගිහිල්ලා තිබෙනවා. නමුත් නාගදීපයට පවුලේ අය එක්ක ආවේ අද තමයි. පන්සල ලස්සනට තියාගෙන ඉන්නවා අපිත් ආධාර දුන්නා ඉදිරි කටයුතුවලට.” හරමානිස් මහතා කීවේ දැඩි බුද්ධාලම්භන පී‍්‍රතියෙන් යුතුවයි. පොල්ගහවෙල සිට 35 ක කණ්ඩායමක් සමඟ පැමිණි පැට්රික් රණසිංහ (72) මහතා පැවසුවේ අද උතුරේ තිබෙන සියලු බෞද්ධ සිද්ධස්ථාන වෙත දිනපතා විශාල ජනකායක් යන බවයි.“මේ ස්ථාන සංරක්ෂණයට හා සංවර්ධනයට විධිමත් වැඩ පිළිවෙළක් අවශ්‍යයි නාගදීපය නම් ඉතා හොඳට තිබෙනවා. බෝට්ටු සේවාව විධිමත් විය යුතුයි. බුදුන් දෙවැනි වරට මෙරටට වැඩි නාගදීපය අපට වැඳගන්න අවස්ථාව සැලසු ජනාධිපතිතුමාට ඇතුළු ත්‍රිවිධ හමුදාවලට අපි ස්තුතිවන්ත වෙනවා.” පැට්රික් රණසිංහ මහතා පැවසුවේ ඉදිරියේදී තවත් වරක් නාගදීපයට එන බව පසක් කරමිනි.මේ අතර මේ දිනවල නාගදීප වන්දනාව සමහරුන්ට විනෝද ගමනකි. නමුත් නාගදීප වන්දනාව විනෝද ගමනක් නොවේ. එය වන්දනා ගමනකි. මේ අපි යන්නේ අපේ බුදුරජාණන් වහන්සේ දෙවැනි වර වැඩි උතුම් පුණ්‍ය භූමියට බව අපි අමතක නොකළ යුතුය. තොප්පි දමාගෙන, කෙටි කලිසම්, කෙටි සාය, අත් නැති හැට්ට ඇඳගෙන මේ පාරිශුද්ධ භූමියට එන්න එපා. මෙහි පැමිණි විට විනීතව හැසිරෙන්න. මේක ජනතාව නොඑන කාලයේ අපි ආරක්ෂා කරගත්තේ අමාරුවෙන්. පිට පළාත්වල ජනතාව දැකීම සතුටක්. ඒත් සමහරු කරන වැඩ දක්කහම අපට හිතට අමාරුයි.” නවදගල පදුමකිත්ති නාහිමියෝ පවසන්නේ බලවත් කනගාටුවෙන් යුක්තවය. මොහොතක් සිතන්න මේ ඔබ යන්නේ උතුරේ ප්‍රධාන බෞද්ධ කේන්ද්‍රස්ථානයටයි. එයට යන විට සංවරව යන්න.නිහාල් පී. අබේසිංහසේයාරු - ඉන්ද්‍රජිත් පෙරේරා</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>27</day>
    </date>
    <link>http://www.silumina.lk/2010/06/27/_art.asp?fn=as1006275</link>
    <topic>අම්මා කෙනෙක් ඔහොම කරයි ද?</topic>
    <author>ටෙක්ලා පද්මිණී කාරියවසම්</author>
    <content>අම්මා කෙනෙක් ඔහොම කරයි ද?”...පියුම් පිපී පරවෙන හැටි බලන් නෙත් යොමා...” ළයාන්විත හඩින් ගැයෙන බැති ගීයක හඬ රැඳවුම් නිවසේ ගේට්ටුව හරින විට මගේ් සවනත වැටිණි. මම ද කාර්යාලය වෙත නොගොස් ළයාන්විතව ගැයෙන බැති ගී ශ්‍රවණය කිරීමේ අටියෙන් ප්‍රධාන ශාලාව වෙත ගියෙමි.මේ පොසොන් උදාවයි. දයාව, කරුණාව, මෛත්‍රිය, ආදරය, සමානාත්මතාව ආදි වූ උතුම් මිනිස් ගුණාංග ජනතාවට සිහිගන්වන කාලයයි. මහින්දාගමනයත් සමඟ ශ්‍රී ලංකාවේ පැවැති සංස්කෘතිය තව තවත් ඔප වැටී විශිෂ්ටත්වයට පත්විය. ඉන් අනතුරු අප අති ශ්‍රේෂ්ඨ බෞද්ධ ජන සමාජයක් ලෙස ලොව ප්‍රකට විය.ඒත්..”මම මෙහේ ආවේ අම්මා දෙන වද හිංසා ඉවසාගෙන ඉන්න බැරිව. මම වැඩකළත් නොකළත් අම්මට වැරදියි. මම මල්ලිලා පස්දෙනෙක් ගේ වැඩ කරන්න ඕන. ගෙදර වැඩ කරන්නත් ඕන. අම්මා මට පුංචි කාලේ ඉඳලම හරියට වද දෙනවා. නෑනා ආවට පස්සේ ප්‍රශ්න වැඩිවුණා. මට අයියලා තුන්දෙනයි ඉන්නේ. ලොකු අයියා අපේ ලොකු අම්මට දීලා. එයා දන්නෙ නැහැ එයා අපේ අයියා කියලා. මට අම්මා දෙන වද ඉවස ගන්න බැරිව ආච්චි මාව එක්ක ගිහින් ලොකු අම්මා ළඟ නැවැත්තුවා.අපේ අම්මා ඇවිත් මාව එක්ක ගෙන යන්න හැදුවට බැරිවුණා. දවසක් එයා ඇවිත් මට කීවා ඔය ඉන්නේ උඹේම අයියා කියලා. මම ඒක ලොකු අම්මගෙන් ඇහුවා. ඇත්තද කියලා දැනගන්න. ඒක ඇත්ත. අම්මා කපටිකමක් කරල තියෙන්නේ. මම ඒ බව අහපු දවසෙම ලොකු අම්මා මාව ගෙදර ගිහින් ඇරලුවා. ලොකු අම්මා මගේ ලොකුම අයියව හදාගන්නේ එයාගේම ළමයෙක් වගේ. දැන් අයිය ලොකුයි. ඒත් එයා දන්නේ නැහැ. මම එයාගේ නංගි කියලා.මගේ අනිත් අයියලා දෙන්නා හැදුණේ් තාත්තා ළඟ. පොඩි අයියා තාමත් ඉන්නේ තාත්තා ළඟ. මද්දුම අයියා බැඳලා ගෙදර ආවා. තාත්තා ගෙදර එන්නෙ නැහැ.අපේ තාත්තා අම්මා එක්ක රණ්ඩු වෙලා. නෑ එහෙම නෙමෙයි. අම්මා තාත්තා එක්ක රණ්ඩු වෙනවා. එහෙම රණ්ඩු වෙලා තාත්තා අයියලා දෙන්නව අරන් යන්න ගිහින්. මාව ගෙනිහින් නැහැ. මම පොඩි ළමයා නිසා තාත්තට හදාගන්න බැහැ කියලා. ඊට පස්සේ අම්මා එක්ක ගෙන ආව බාප්පගේ තමයි මල්ලිලා පස්දෙනා. මල්ලිලා මට පණ වගේ. අම්මා මට බිමදාගෙන ඇඟ උඩ නැඟලා මාව පාගනවා. කොස්සේ මිටෙන් හොඳටම ගහනවා.ඊට පස්සේ කරුවලේ මාව එළියට දාලා දොර වහනවා. අපේ බාප්පා හොඳයි. එයා කියන්නේ “ළමයින්ට ඔහොම ගහන්න හොඳ නැහැ” කියලා. අපිට වෑන් එකක් තියෙනවා. බාප්පා ඒකේ දොර ඇරලා තියනවා. මාව රෑට ගෙට ගන්නේ නැහැනේ. මම ඒකේ නිදාගන්නේ. අම්මට දැනුනොත් මම ඒකේ නිදි කියලා ඇවිත් එළියට ඇදලා දාලා දොර වහනවා. අනේ අක්කේ මම හරියට දුක්වින්දා”මම අසා සිටියෙමි. අසන්නට කිසිදු පැනයක් නොමැති බැවින් ඈ දෙස ම බලා සිටියෙමි. ඇගේ නිල්වන් අවිහිංසක දෑස් කඳුළු පටලයකින් නිතර නිතර වැසී ගියද කඳුළු දෙකොපුල් පුරා හැලුණේ නැත.හීන් කටහඬ අහිංසක දෑස සුන්දර සුකොමළ පියකරු සිනහව තව තවත් මට තහවුරු කර කීවේ ඇගේ අහිංසකත්වයයි. සිරුර පුරා ඇති තද කළු පැල්ලම් ඇගේ ඡවි කල්‍යාණයේ සොඳුරු බව අකාමකා දමා තිබිණි.”අම්මා මට ගහන්නේ කොණ්ඩෙන් ඇදලා බිත්තියේ හප්පලා කොහු මිටෙන්. ඒත් එයාගේ තරහ නිවුනෙ නැත්නම් මාව තල්ලු කරලා බිම දාලා පාගනවා.”ඔය ඇත්තමද? මට විශ්වාස නෑ අම්මා කෙනෙක් ඔහොම කරයි කියලා?”මම ඇගේ ප්‍රකාශයේ සත්‍යාසත්‍යය තහවුරු කරගැනීමට ඇගෙන් විමසුවෙමි.ඇගේ මුහුණෙහි කිසිදු වෙනසක් සිදුවූයේ නැත. ඇගේ සිතෙහි චකිතයක් නොමැතිය.,”මිස් මොනවද දන්නේ. මම තාම කීවෙ නෑ”යි කීවාය.හොඳයි එහෙනං කියන්න. මම ඈ දිරි ගැන්වීමි. ඇය මඳ වේලාවක් නිහඬව හිඳ හඬ අවදි කළාය.එදාට පහුවෙනිදා පෝය. මම ගෙදර වැඩ ඉවරවෙලා ගේ මොබ් කරලා වතුර ගෙනල්ලා, මල්ලිලාව නාවලා, ඔක්කොම කළා. ඒත් මල්ලිලාගෙ ගෙදරට අඳින ඇඳුම් ටිකක් හෝදන්න බැරිවුණා. අම්ම එදා මට හොඳටම ගැහුවා. මාව බිම දාලා පෑගුවා. ඔලුවත් තුවාල වුණා.නළලත් ගෙඩියක් වෙලා. මට හොඳටම රිදුණා. මට ඉවසාගන්න බැරිම තැන මම පොලිසියට ගිහින් කීවා. පොලිසියේ අක්කලා දෙන්නෙක් මට බෙහෙත් දාලා උදේ වෙනකම්ම ළඟටවෙලා හිටියා. ඊට පස්සේ අම්මා ගෙන්නලා අවවාද කරලා මාව බාර දුන්නා.ඒත් හැමදාම අම්ම ගැහුවා. ඒකේ අඩුවක් වුණේ නැහැ. මට ඉවසන්න ම බැරි වුණහම මම පොලිසියට ගිහින් කියනවා. ඊට පස්සේ දවස් තුන හතරක් හොඳයි. ආයෙත් පරණ විදිහටම ගහනවා.අපේ ගෙදරට අල්ලපු ගෙදර දෙමළ අය ඉන්නේ. ඒ ආන්ටි හරි හොඳයි. අම්මා එක්ක තරහයි. ඒ වුණාට මා එක්ක කතා කරනවා. මම කතා කරන්නේ අම්මා නැති වෙලාවට හොරෙන්. ඒ ගෙදර අයියා කෙනෙක් හිටියා. එයා රට හිටියේ. ඒ අයියා රට ඉඳලා ආවා.අම්මා දවසක් ඒගොල්ලන් එක්ක රණ්ඩු වුණා. කැරට් හිටවන්න බිම හදලා. එයාලත් බැන්නා. ඒ වුණත් අපේ අම්මා ගේ් කට හරි සැරයි. බාප්පටත් බනිනවනේ. මට ගහන කොට බාප්පා මොනවාම හරි කීවොත් මල්ලිලාව ගෙදරින් එළියට දාලා බාප්පට කියනවා “අරගෙන පලයං” කියලා. ඉතිං බාප්පා අරං ගිහින් කොහේ හරි තැනින් තැන තියනවා. ආයේ කවදාහරි මම ගිහින් එයාලව එකතු කරන් ගෙදර ගෙනෙනවා.ඉතිං ඒ රණ්ඩු වුණ දවසෙත් මට හොඳටම ගහලා එළියට දැම්මා. එදා වෑන් එකත් අම්මා ඇවිත් ලොක්කරලා ගියා. මම කරන්න දෙයක් නැතිව සීතලේ ගැහි ගැහි ඉන්න හිටියේ. ඒ අයියා අපේ ගෙදර ළඟින් යනවා. ඒ වෙලාවේ මාව දැකලා කතාකළා. කතාකරලා එයාලගේ ගෙදර එන්න කීවා. මම ගියේ නැහැ. කොහොම හරි එයත් එක්ක හිටියේ අපේ මද්දුම අයියගේ යාළුවෙක්. එයා ඊට පහුවෙනිදා අම්මට කියලා මම එහා ගෙදර අයියා එක්ක රෑ කතාකර කර හිටියා කියලා.අපේ අම්ම උදේ පොලිසියට ගිහින් පැමිණිල්ලක් දැම්මා. ඒ අයියට විරුද්ධව. මට වරදක් කළා කියලා. මාව දොස්තර ගාවටත් යැව්වා. මම පොලිසියෙදිත්, උසාවියෙදිත් දොස්තරලා ළඟදිත් කීවා එහෙම වුණේ නැහැ කියලා. ඊට පස්සේ හැමෝම අම්මට බැන්නා. දොස්තර මහත්තයා කීවා “ඔයා අම්මා නේද මේ ළමයගේ ජීවිතේ කාලකණ්ණි කරන්න බොරු කියන්න එපා” කියලා. ඒත් ඒකට උසාවිය නඩු දැම්මා. ඒ අයිය හැංගිලා හිටියේ ගහයි කියලා බයේ. ඊළග උසාවි වාරේ හෙට කියලා අම්ම මට අද දවසේ හොඳටම ගහලා කීවා පලයං උන්ගේ ගෙදර කියලා.මම බෑ කීවා. එදත් එළියට දාලා දොර වහගෙන අම්මලා ගෙයි හිටියා. මම ඒ ගෙදර ඇන්ටිට ගිහින් විස්තරය කීවා. එයා හොඳටම බයවෙලා මාවත් අරන් උදේම පොලිසියට ගියා. ගිහින් පොලිසියට මාව බාර දුන්නා ඒ අයියා එදා උසාවි ආවා. පොලිසියෙන් මගෙන් ඇහුවා ඇත්තටම ගෙදර ඉන්න බැරිද කියලා. ගමේ අහළ පහල අයගෙනුත් ඇහුවා. ඊට පස්සේ උසාවියෙන් මාව මෙහෙට දැම්මා. පොලිසියේ හැමෝම දන්නවා අම්මා මට වද දෙන බව.”දැන් අම්ම එනවද දුවව බලන්න? ඇගේ දෙතොල් පිය වෙන්නටත් කලින් මම ඇසුවෙමි.”ඔව්. එනවා. දැන් කියනව “අපරාදයක් වුණේ ගෙදර වැඩත් පාළු වෙලා. මල්ලිලා බලාගන්නත් කෙනෙක් නැහැ. මම ගැහුව එක හොඳ නෑ. මට තේරෙනවා” කියලා. මට ඇඳුම්, කෑම ගෙනත් දෙනවා.””පොඩි අයියා මාව ගන්නවා. එයා ඉන්නේ තාත්තා ළඟ. එයා කියන්නේ ආරක්ෂාව නැතිව මාව ගිහින් තියාගන්න බැහැ කියලා. මෙහේ හොඳයි මිස් මම සැනසිල්ලේ සතුටින් ඉන්නවා. මල්ලිලා මතක් වුණහම දුකයි. මම ගෙදර යන්නේ නැහැ. අම්ම කියන්නේ මාව ගෙදර එක්ක යනවා කියලා. මම මෙහේ ඉඳන් රස්සාවක් කරනවා.”දෙමළ අයියා ඔයාට ආදරෙයි නේද?”න්.. නැහැ. එහෙම නැහැ. ඒ වුණත් එයා උසාවියෙදි කීවා අපේ අම්මා මට හුඟක්ම වද දෙන නිසා එයා මාව කසාද බඳින්නම් කියලා. ඒ වුණාට මම කැමැති නැහැ.”ඇයි දෙමළ නිසාද?””නැහැ. අපේ පැත්තේ එහෙම නැහැ. හැමෝම එකට ඉන්නේ. අපේ අම්ම කියනවා ටී.වී. එකේ යන “කලාමැදිරි රාත්‍රිය” බලන්න කියලා. මම බෑ කීවහම මට ගහනවා. මම ඉතින් ඒක බැලුවා. මම අයියලාට බයයි”ඇත්තටම ඔයාට ඒ අයියා ආදරේ නැද්ද?”නැහැ. අපේ අම්ම කීවේ බොරු.ඉතිං බාප්ප මොකද කීවේ?”එයා මොනවා කියන්නද? එයා අම්මට බයයි. එයාටත් අම්ම ගහනවා. බනිනවා. දැන් නම් ටිකක් රණ්ඩු අඩුයිලු. බාප්පා කොළඹ රස්සාවක් කරලා අම්මට සල්ලි යවනවා.බාප්පා ඔයාව බලන්න එනවද?”නැහැ”අම්මගේ රස්සාව මොකක්ද?”ළමයි බලන එක. ආණ්ඩුවේ රස්සාවලට යන නෝනලා ළමයි දාලා යන තැනක ළමයි බලනවා. අම්මා ඒ ළමයින්ට ආදරෙයි. ගහන්නෙ නැහැ. පොඩි ළමයි ඉන්නේ.”තාමත් අම්මා ඒ රස්සාව කරනවද?”ඔව්”ඒ උපුලීගේ කතාවයි.”දුවකට මවක මිස වෙන කවුරදැයි ඇසුවාට උපුලීට කවුද?මෙහෙමත් ලෝකයක් කියා හිත හදාගන්නවා හැරෙන්නට වෙන කරන්නට දෙයක් නැතැයි ඔබට සිතෙනවා ඇත. එහෙත් කරන්නට දෙයක් තිබේ. ඔබ ඔබේ දරුවාට හොඳින් සලකන්න. දයාව කරුණාව සෙනෙහස දෙන්න. අසල්වාසී දරුවාටත් ඒ ටිකම දෙන්න. ඒ ඇති.මව් සෙනෙහේ මුදලට දෙන අම්මා කෙනෙක් තමන්ගේ දුවට සැලැකූ අපූරුව දැක්කද? මව් සෙනෙහේ සල්ලිවලට වඩා බොහෝ වටිනවා. ඒක කරුණාවන්ත වචනයක්. කොච්චර වටිනවද? තමන්ගේ දරුවාට ආදරය කරන්න බැරි ගැහැනියෙක් ලෝකෙට ආදරේ කරන්නේ කොහොමද?උපුලිගේ අහිංසක දෑසත් අහිංසක හිනාවත් මට තවමත් මැවිලා පෙනෙනවා.ඒ අම්මට උසාවියෙන් දඬුවමක් ලැබිලා. දුවගේ බැංකු පොතට මාසෙකට රුපියල් 5000 බැගින් තැන්පත් කරන්න. තව මානසික වෛද්‍ය ප්‍රතිකාරත් ලැබිලා. අපට බොහෝ කේන්ති යනව අනුන් පීඩාවට පත්කරන්න හිතෙනව නම් ඒක රෝගයක්.ටෙක්ලා පද්මිණී කාරියවසම්</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>27</day>
    </date>
    <link>http://www.silumina.lk/2010/06/27/_art.asp?fn=as1006276</link>
    <topic>දවසේ පැය විසිතුනක් හෙල්මටයක් පළඳින දැරියක්</topic>
    <author>දයා ඩී.ෆොන්සේකා</author>
    <content>දවසේ පැය විසිතුනක් හෙල්මටයක් පළඳින දැරියක්පස්මස් වියැති පුංචි දියණියගේ හිසෙහි යම් වෙනසක් ඇති බව ඇය දුටුවේ පුංචි දියණිය සමස හැන්දෑවේ සැහැල්ලුවෙන් සිටින විටය. ඇය හොඳින් දියණියගේ හිස දෙස බැලුවා. හිසෙහි එක පැත්තක් ඉහළට පිම්බී නළල පැත්තෙන් ද ඉහළට නැඹුරුවක් තිබුණා. දකුණු අත පැත්තෙන් හිස පැතළි වෙලා. ඇගේ මුහුණේ පැත්තකට ඇදවෙලා වගේ වම් කම්මුල දකුණු කම්මුලට වඩා මඳක් ඉස්සිලා. ඇස් දෙකත් බාගෙට වැහිලා.මව ලෝරා සිය දියණිය මැඩිසන්ගේ හිසේ මේ අසාමාන්‍ය තත්ත්වය පිළිබඳ යළි යළිත් නිරීක්ෂණය කළේ එවන් දෙයක් මීට කලින් ඇය නුදුටු නිසාය. ඇගේ සැමියා ෂෝන් හවස ගෙදර ආවා. ඔහු ට්‍රක් රථ රියැදුරෙක්.”මේ බලන්න අපේ දුවගේ ඔළුව අමුතු හැඩයක්. බලන්නකො ඔයාට පේන්නෙ නැද්ද?”ඔහු හොඳට බැලුවා.හෙල්මටය පැළඳ සිටින කුඩා දැරිය සහ මව”ඔව් ඉස්සෙල්ල ඔහොම තිබුණේ නැහැනෙ. ඇයි ඒ?”එදින රාත්‍රි දියණිය තොටිල්ලේ නිදිකරවූ ඇය නොනිදා රැය පහන් කළේ බය නිසාමයි.උදෑසන බලන විට පුංචි මෙඩිසන්ගේ ගෙලෙහි දකුණු පස මස්පිඬු තදවෙලා තිබුණා.මේ පුංචි බිලිඳිය මෙලොව එළිය දුටු දා සිටම ජීවිතය පටන්ගත්තේ අමාරුවෙන්. ඇය පළමු මාස තුන ගතකළේ බ්‍රිස්ටල් හි සවුත්මීඩ් ළමා රෝහලේ නාසා හා ස්නායු පිළිබඳ සූක්ෂ්ම ප්‍රතිකාර ඒකකයේයි. 2004 දී ශල්‍යකර්මයකින් මෙලොව එළිය දුටු ඇය මෙලොවට ආවේ සති හයකට කලින්. ඉපදී දින තුනකින් පෙරැළී තිබූ බඩවැලක් සකසන්නට ඇයට ශල්‍යකර්මයක් කරනු ලැබුවා.”ඇයට ජීවත්වීමට තිබුණේ සියයට 15ක අවස්ථාවක්” ඇය මෙලොවට ගත් ශල්‍ය වෛද්‍යවරයා කීවා.උපතේදී බලපෑ ප්‍රශ්න නිවැරැදි කළ පසුව මෙඩිසන්ගේ ස්වාසනාලය හරිහැටි වැඩී නොමැති බව සොයාගත්තා. ඇය හුස්ම ගත්තේ ඉතා අමාරුවෙන්.ඇයට හරිහැටි කිරි උරා බීමට වත් හැකියාක් තිබුණේ නැහැ. සූක්ෂ්ම ප්‍රතිකාර ඒකකයේ සාත්තු සේවිකාවන් විසින් හරි හැටි කිරි උරා බීමට උගන්වන තුරු ඇය සිටියේ රෝහල් වාට්ටුවේ.මාස පහකදී ඇගේ සෞඛ්‍ය ප්‍රශ්න අවසන් වෙතැයි මව්පියන් සිතා සිටිය ද හදිසියේ පැන නැඟි මේ තත්ත්වය යටතේ මෙඩිසන්ගේ දෙමව්පියන් කම්පනයට පත්වුණා.වහා ළමා රෝහල වෙත ඇය ගෙන යනු ලැබුවා.”මේක එච්චර බයවෙන්න දෙයක් නැහැ” මුලින්ම දොස්තර කීවා.”මට බයයි ඇගේ හිස්කබලේ අසාමාන්‍ය තත්ත්වයක් තියෙනවා ඩොක්ටර්”විශේෂඥ වෛද්‍යවරයා නැවත නැවත ඇගේ හිස පරීක්ෂා කළා. මෙවර දැරියගේ හිසේ අසාමාන්‍ය හැඩය ගැන ඔහුත් පිළිගත්තා.දකුණු පැත්තේ හිස පැතලිව වම් පැත්ත වඩා උස්ව පිහිටීමෙන් බෙල්ලේ මාංශ පේශීන්ගේ තද බවත් පිළිබඳව දැඩි වෛද්‍ය පරීක්ෂණයකට භාජනය වුණා.ඊළඟට නියම වුණේ මෙඩිසන් දැරිය ස්නායු ශල්‍ය වෛද්‍ය විශේෂඥයෙකුට පෙන්වීමටයි.ස්නායු ශල්‍ය වෛද්‍ය විශේෂඥයාගේ මතය වුණේ ඇයFlattened Skull Syndrome හෙවත් Plagiocephaly තත්ත්වයෙන් පෙළෙන බවය. මෙය සිදුවන්නට හේතුව දරුවා නිතරම උඩු අතට නිදාගන්නට සැලැස්වීම යැයි ඔහු කීවා.මේ දැරියගේ් හිස්කබල වඩා මෘදු වන බැවින් මෙවන් තත්ත්වයක් ඇතිවෙන්නට හැකි බවයි වෛද්‍ය මතය වුණේ. මේ තත්ත්වය දිගටම නොසලකා හැරියහොත් ඉන් ආහාර විකීමේ ප්‍රශ්න හා ශ්‍රවණය පිළිබඳ ප්‍රශ්න ඇතිවිය හැකියි.නොමේරූ ළදරුවන් බොහෝවිට හිස්කබල පැතලි වීමේ හා නොයෙක් හැඩගැන්වීමේ රෝගයට ගොදුරුවෙනවා. ළදරුවන්ගේ හිස්කබල ශක්තිමත් වන්නේ මවුකුසේ ඉන්න අවසන් සති 10 තුළදීයි.පරීක්ෂණවලින් හෙළිදරව් වූ දේ අනුව මෙඩිසන් ළදැරියට නියම කළේ අමුතුම ප්‍රතිකාර ක්‍රමයක්.හිස් කබලේ හැඩයට සකස් කළ විශේෂිත ශක්තිමත් හෙල්මටයක් පැළැඳීමයි ඒ ප්‍රතිකාර ක්‍රමය.එය දිනකට පැය 23 බැගින් සතියේ දින හතම අඩු වශයෙන් මාස අටක් පමණ පැළඳගෙන සිටිය යුතුයි.දැන් ඇය ඒ හෙල්මටය පැළඳගෙන ඉන්නවා. මවට හරිපහසුයි.ඇය එය ගලවන්නේ දහවල් ආහාර ගන්නා විටදී පමණයි. හෙල්මටය නිසා පුංචි මෙඩිසන්ගේ හිස්කබල දැන් රවුමට ලස්සනට හැඩවෙලා.ඇය වැටුණත් බයක් වෙන්න දෙයක් නෑ. ඝනකම හෙල්මටය නිසා හිසට තුවාල වෙන්නේ නැහැ. ඇය නිදාගැනීමේදී හිස්කබලට හානිවීමක් සිදුවන්නේත් නැහැ. දැන් ඇගේ ගෙලෙහි මාංශ පේශීන්ගේ තද ගතිය නැතිවෙලා.එහෙත් හෙල්මටය පැළඳ සිටීම මාස අටෙන් නතර වුණේ නැහැ. ඇය ඡ්දරු පාසලට යනතුරුත් මෙය පැළඳ සිටිය යුතු වේදැයි ඇගේ මව බියෙන් පසුවෙනවා. ඒත් පුංචි මෙඩිසන් නම් හෙල්මටය පැළඳ සිටීමට ආසයි.දයා ඩී.ෆොන්සේකා</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>27</day>
    </date>
    <link>http://www.silumina.lk/2010/06/27/_art.asp?fn=as1006277</link>
    <topic>රට පිට</topic>
    <author/>
    <content>රට පිටආලෝකයක් ගෙන ආවේ මව්බිමට අභිමානයකි ඔබ වැනි උතුමෙකු රටට තිස් වරුසයක් ගෙන ආ සාපය ලකට අහවරයක් කෙළේ ඔබ දෙවියකු ලෙසටජනපතිතුමනි තෙද බල ඇති රජිදාන කර නිති සේවෙ රට හමුවෙහි උදාරින හැමට ම පිය තුමෙකි ඔබතුම දැය පිනක රටට ම සම්පතකි ජනපති උතුමාණකිසිවකු සමත් වුනෙ නැත යුද නිමාවට ඔබගේ පිනෙන් ජය ලැබුණේ ජනයාට අභිමානවත් උතුමාණෙකි මිනිසාට සැනසුම දෙන ඔබ දෙවියෙකි හැමදාමදිගු ආයුෂ රැගෙන හැමකල් දිලේවා තෙරුවන් සරණ ලැබ දිගුකල් වෙසේවා හැම මිනිසෙකුම ඔබ සුරතෙහි රැඳේවා තිස්තුන් කෝටියක් දෙවිවරු රැකදේවාසමස්ත ලංකා මහා කවි සම්මේලනයේදයා මානෙල් සෙනෙවිරත්නමෙල්බර්න් – ඕස්ට්‍රේලියාවමහා කම්පාවක් ඉවසාගන්න බැහැ ජීවිතයම හති වැටී පරක් තෙරක් නොපෙනෙනා ඉලක්කයකට අකුරු දෙකක් ගන්නට මාත් මහ සටනක  නුවරඑළියේ ගීතා -රුසියාවේ ලුමුම්බාහි සිටඔබගේ සැප දුක් කෙසේද? මේ දවස්වල අපිට වැඩ ගොඩක් තියෙනවා. ඒත් පුතේ මහන්සි නොබලා ඒ හැම දෙයක්ම කරන්න සිද්ධ වෙලා. මං මෙහේ වෙහෙස මහන්සි නොබලා වැඩ කරනවා. ඒ උඹලා වෙනුවෙන් කියලා මතක තියාගන්න. මං මේ හැමදේම කරන්නෙ උඹලාට පුතේ, තාත්තා එහෙම දැන් කොහොමද? තාමත් පුරුදු බීම වර්ග බොනවාද? ඕවා කියලා හදන්න පුළුවන් දේවල් නෙවෙයි. ඒත් අපිට ඒ වෙනුවෙන් ඉවසන්න පුළුවන් හිතක් දුන්නේ දෙයියො අපි ගැනම හිතලා වෙන්නැති. ඒත් ලොක්කෝ, උඹටත් මං වෙනුවෙන් හැම දේම ඉවසන්න වේවි.ගාල්ල පැත්තෙ පසුගිය දවස්වල ලොකු කලබගෑනියක් වුණා කියලා මං දැක්කා. ඒක දැකලා ඒ දවස්වල සුනාමිය මගේ හිතට ආවා. මේ දැනුත් මගේ ඇඟේ හිරිගඬු පිපෙනවා. අනේ පුතේ උඹලාට කරදරයක් නැහැනේ. මං මෙච්චර මෙහේ ආවෙ තියෙන අඟහිඟකම් නිසාමයි. ඒත් අම්මා කෙනෙක් නැතුව උඹලා උඹලාගෙ රාජකාරි කොහොම කරගන්නවද මන්දා. හැමදේටම පුරුදු වෙන්න පුතේ, උඹ දැනගන්න ඕනෙ.ආ, ඒක නෙවෙයි, මට කතාවක් තියෙනව කියන්න. ඔයා ඔය කරන කොම්පියුටර් කෝස් එක හොඳට කළොත් ඉක්මණින්ම ඩුබායි වලට එන්න පුළුවන්. ඒක නිසා උනන්දුවෙන් වැඩ කරන්න.ආත්තම්මා මගෙන් පොඩි ණයක් ඉල්ලුවා. වැඩි ගණනක් නෙවෙයි. රුපියල් තුන්දාහක් විතර. මේ ලියුම් කවරේ ඒ මුදල් ටික ඇති. නොවරදවාම අත්තම්මාට දෙන්න. ආත්තම්මා ගැන අපි කවුරුත් බලන්න ඕනෙ. උන්දැට හයි හත්තිය තියෙන කාලෙ අපි හැමෝම ගැන බැලුවා. අපේ හිත්වල ඒ මතකෙ තියෙන්න ඕනෙ. ඉතින් පුතේ හැකි ඉක්මණින් උඹට තවත් ලියුම් කඩදාසියක් එවන්න බලන්නම්.  ආදර අම්මා චන්‍ද්‍රා (ගාල්ල)ඩුබායි සිට.ඕස්ට්‍රේලියාවේ සිඩ්නි නුවර වෙසෙන ප්‍රවීණ නැටුම් කලා ශිල්පිනියන් දෙදෙනකු වන මාලා අබේවික්‍රම සහ රාජනී ෆොන්සේකා යන මහත්මීන් දෙපළත් ප්‍රතිභාපූර්ණ නැටුම් කලා ශිල්පියෙක් වන දිනේෂ් පෙරේරා මහතාත් තම තමන්ගේ ආදරණීය සිසු දරු දැරියන් සමඟ එක්ව නිර්මාණය කරන ලද සංකලන ප්‍රසංගය, ශ්‍රී ලංකාවේ රණ විරු සෙවණට ආධාර පිණිස සිඩ්නි නුවර යූ. ටී. එස්. විශ්ව විද්‍යාලයයේ කුරින්ගායි මණ්ඩපයේ ගී‍්‍රන්හව් රඟහලේ දී දහසකට ආසන්න සම්භාවනීය පේ‍්‍රක්ෂක පිරිසක් ඉදිරියේ උත්සවාකාරයෙන් පැවැත්විණි. එම අද්වීතිය ප්‍රසංගය නැරැඹීමෙන් අමන්දානන්දයට පත්ව නිර්මාණය කරන ලද මෙම කවි පෙළ එයට උපහාර පිණිස මෙසේ ඉදිරිපත් කරමි.අපේ පැටවුන් ඒ වේදිකාවේවිස්මිත උඩපිනුම් පාමින්...රණ විරුවන්ගේ නාමෙට පරසතු පුද කරමින් සැමදෙන වී එකමුතු හෙළ හදවත් තුළ අභිමන ඉස්මතු සංකලනය ගැන පවසමි මෙම තතුඅස්නය රැඟුමට රිදියෙන් සැරසී පබවත්ගේ දූ වරු සේ පිවිසී රූමත් ලළනාවන් දැක සැනසී පුරවර දන තම නෙතු පිය නොගැසීවිල්ලුද සළු රන් අභරණයෙන් දිසි හිස් පැළඳුම් තේජස දනවන නිසි රන් මුව සම් බෙර පදයට කල විසි බාහු රංගනය දුටුවෙ කඳුළු වැසිජවයෙන් උපලක්ෂිතව නොකර අඩු රූමත් දැරියන් විහිදුවමින් අඬු තුරඟා වන්නම විලස දොරට වැඩු නැටුමේ රසවත් බව නැත කිසි අඩුකිරෙන් දියර වෙන් කරමින් රිසිසේ රණ හංසයො රඟ දෙනවා සිත්සේ ඇස් ඇර බැලුවා රැස් දන සතොසේ සුර ලොව සුර අඟනුන් මිහි බටසේසබරගමුව ලොව යන්න පතළවී රඟනා දූ කුමරියො පෙළ දිස්වී පත්තිනි දෙවි දෙව් විමනට රැස්වී ප්‍රණාම පිදුවා සිත් සන්තොස්වීශිල්ප සතර දැනගන්නට රිසිවෝ වඩිග දේශයට ගිය එම දරුවෝ වඩිගපටුන දැහැනින් සුරු කෙරුවෝ නැව් නැගිලා විත් මෙරටේ නැටුවෝක්‍රිෂ්ණාගෙන් ලද මද අවසරයෙන් හිම ගිරි වනයේ සුරංගනාවන් රැඟු රැඟුම් දෙස හද පිරි ඇල්මෙන් බලා සිටිය දන නොසැලෙන සෙල් මෙන්ආචාර්ය ඥානතිලක හේවාගමගේසිඩ්නි, ඕස්ට්‍රේලියාවරෑ නිදි වරා සිතිවිලි මැද ඉන්න කොට සිහි වී කඳුළු වැටුණා මගෙ යහන පිට සිහිනෙන් ඇවිත් කොඳුරනු නිති ඇසුණි මට කිරිකැටි පුතුනි නුඹෙ සුරතල් තෙපුල් කැටඊයෙ රැයෙත් මං කෑවේ ටිකයි පුතේ දෙතනේ මගේ කිරි එරිලා ගල් ගැහෙතේ වාවනු බැහැ සිත ගිනිගෙන දැවෙයි පුතේ රන් කහවනු නුඹ තරමට වටියිද පුතේරාවතාවත්තේ මංජුලා - කටාර්ඉසුරු සොයා එතෙර ගියා ජීවිතයම දුක රඳවා නිමා නොවෙන මෙහෙයක අපි ජීවිත සටනෙ රෑ වෙනවා එළිවෙනවා දවසින් දවසක් ගෙවෙනවා දෑතේ කර ගැට සිත තුළ වීරිය දින දින ගෙවිලා ඈතට යනවා  හම්බන්තොට නිර්මාසයිප්‍රස්නුඹම ගෙනවිත් ගෙටම ගණි පුපුරූ මැදියමේ නිදි යහනෙ නුඹ වැපුරූ සිතේ සංකා මවාගත් අයුරූ රැගෙන ආවේ නුඹයි නුඹෙ මිතුරූවිලේ රොන් මඩ විලේ ඇති අයුරූ නීල උප්පල මලේ නැහැ තැවරූ කඩුපුලකි මැදියම පිපී ඇති අයුරූ සුවඳ බෙද බෙද මියැදිලා රෑ අඳුරූවෙලට ලස්සන පාර පස ඇතිරූ ගමන් කළ යුතු වේය එහි සීරූ ගියොත් හයියෙන් තාර බිම ඇතිරූ සැකක් නැහැ මඩ පුරා ඇඟ තැවරූඅත්තිඩියේ නිමල් සිරිතිස්සදම්මාම් ජාත්‍යන්තර ගුවන් තොටුපළජීවිතේ අම මිහිර ලැබුමට ඔබේ සෙනෙහස පතා ආවෙමි නිරන්තරේ සදා නොමියෙන ආදරය ගැන සිහින මැව්වෙමි පැතූ පැතුමන් ඉටුවෙලා රස මිහිරි වී සිත පිනා යන්නෙමි සදාදර හිමියනේ! ඔබෙ මුව වෙත හාදුවක් පළමු පුදදෙමිරෝසමල් විල්ලුද පළස් නැති උනත් දෙසිතම එකතුවී කම්ඨොළු දුක් නිමක් නැත දිවි මගේ අප ආ ගමනෙදී සියලු බාධක ජයඅරන් අප ගෙවන හැම තත් පරයෙදී තවත් තිස් වසරක් එකට යමු ඉදිරි ජීවිත ගමනෙදීහමන නළ වැල් ගලන ගඟු ලැල් පෙම් හැඟුම් සිතතුළට පුරවයි පොකුණ තුළ ඇති සියපතේ පෙති ලහිරු කිරණින් පුබුදු කරවයි කුරුලු රෑනක මිහිරි ගී නද සමඟ මුසුවී සවන් පිනවයි අපේ ආදර අමා මිහිරෙන් එකුන් තිස්වැනි වසරකට යයිපහන් සිතිවිලි සමඟ රැෙඳමින් පෙම් පුරාණය සිහි කරන්නෙමි රසින් රසවැනි මිහිරි තෙපුලෙන් මසිත සුවපත් කරන හිමියනි දුරින් සිටියත් සිතින් ඔබ ලග සෙනෙහසින් සිත සිතා සැනසෙමි ගතින් ඈතට උනත් හිමියනි ඔබේ උණුසුම වැළඳ ගන්නෙමිදයානී සේනාරත්නසීෂෙල්ස්ඉතින් කොහොමද කියලා හැමදාම අහනවා. ඔයා හරි විස්තරයක් කියන්නෙ නැහැ. මගේ හිත දුර අතීතයේ එක දවසකදි නතර වෙනවා. ඒ කොළඹට කොටි ආව දවස, ආයිත්නම් මං එහෙම දෙයක් අහන්න කැමැති නැහැ. ජීවිතේ හැම සිද්ධියක්ම හරස් පද. ඔයා කියනව වගේ මගේ හිත තාමත් විප්ලවයේ, හයිටි පුහුණුව අවසන් වෙන්න තව මාස හයක් තියෙනවා. ඊට පස්සෙ නිවාඩු, ඔහොම තමයි සොල්දාදුවන් වුණහම, මම මෙහේ ඔයා ඔහේ, ඒ කාලෙ කළ උපකාර කවදාවත් අමතක වෙන්නෙ නැහැ. මට හිතෙනවා මේ හැම දෙයක්ම අතහැරලා ගමට එන්න. මොනවා කරන්නද ජීවිතේ පුරුදු වෙලා තියෙන හැටි.සොල්දාදු ජීවිතේ තරම් කටුක වෙන කිසිම දෙයක් නැහැ. ඒත් මේ පාර රණවිරු දිනය ටීවී එකේ දැකලා මං ගොඩක් සතුටු වුණා. අපේ එවුන් ගැන එහෙමත් දෙයක් කරලා උන් සතුටු කරන එක ලොකු පිනක්. අපෝ ඒ ගැන කියන්න සොල්දාදුවෙක් වෙන්නම ඕනෙ. ආයිත් පුහුණුව කැඳවන්න ළඟයි. මට ඉක්මනට යන්න තියෙනවා. අනේ පුංචි ඔයා මාත් එක්ක තරහා ද?  ගාල්ලේ පොඩි පුතා ලලිත්හයිටි සිටපවන් රොදක් ලෙසින් ඇවිත් ලැගුම් ගන්න හද පත්ලක ගිමන් නිවන දුක් කඳුළක් නෙතු අද්දර රඳවා ගන්න ළඟින් ඉන්න, නැවත එන්න දුර ගිය සිත අරන් එන්න ආයිත් එපා ඈත යන්න මේ රටේම ළඟින් ඉන්නපාණදුර ශ්‍රියාදෝහා කටාර් සිටඅයියයි ඔයයි දෙන්නව දා දෙපැත්තට මම සැතපුනේ මැද්දට වී ඔය දෙන්නාට රෑ මැද අවදි වී හිස් අතගාන විට දැනුනේ නෑ නේද මගෙ මුතු මැණිකේටආසයි නැවත නිදියන්නට එ’ ලෙසට කාලය දිව යන්නෙ නෑ මට ඕනා ලෙසට හාස් කමින් මැවුනොත් තටු දෙකක් මට එනවා ඉඟිලිලා හැම රෑකම නිදන්නටනිදන විටදි මා සිටි තැන දකින විට දුක නොදැනුනා මද ඔය පොඩි හිත් දෙකට හිත රිදවන්න ලිව්වා නොව දුකයි මට සමාවෙන්න පොඩි සිත් දෙක රිදුණාටතෑගිත් අරන් එනවා ඇවිදින් යන්ට මොනවද ඕන අයියාගෙන් අහ ගන්ට ලියලා එවන්නකො මට ඒවා ගන්ට එන්නට හිතන් ඉන්නෙ මේ වසරේ අගටඇන්.පී. අමරා රේණුකාඊශ්‍රායෙල් සිටඑතෙර සිටින දියණියට, පුතාට, සැමියාට, බිරියට ලියන ලිපියක් සඳහා මේ ඉඩකඩ වෙන්වෙයි. අපේ ලිපිනය ”ලියුං කඩදහිය” ”රට පිට” සිළුමිණ ලේක්හවුස් කොළඹ 10. ෆැක්ස් - 2429260 මේල් -  editor @ silumina.lk ලියුං කඩදහිය ලෙබනන් බීරුට්හි සෝමතිලක කරුණාරත්නට, උඹ ගියාට පස්සෙ මේ ගෙදර මහා වස පාළුයි පුතේ... අපි වගේ ම මේ මහ ගෙදරත් වයසට ගියා. උඹවත් ඔහෙ සැපෙන් ඉන්නවා කියන එක මගේ හිතට සතුටක්. පොඩි එකී නම් විභාගෙ පාස්. නුඹට පින් අත්වෙනවා ඒකිගෙ අනාගතය ගැන හොයන එකට. මං ඉතින් මොනවා කියලා කරන්ට ද? උදේට හවසට වෙද මහත්තයා ගාවට ගාටනවා මිසක. ඇදුම රෝගෙ ආයිත් ආවා පුතේ. මේවා කරුම ලෙඩ. හීන් කෙල්ලත් දීගෙක ගියා. සිදාදියේ මහත්තැන් කෙනෙක්. කච්චේරියෙ මහත්තෙක්ලු. ලොකු මාමාට හරි සන්තෝසයි. මං නම් ඇත්තටම ඒකිට හරිගියාට සතුටු‍්‍රයි පුතේ. ඒත් තවම උන් අපේ පොඩි වී කුඹුරට යන පාරේ ගහපු කඩුල්ල අයින් කැරගත්තෙ නෑ නොවැ. පුතා එවූ සල්ලිවලින් මං පුංචියට ගෙයක් හදනවා පුතේ. පරිස්සමින්. අර රූප පෙට්ටියෙ පෙන්වන ඒවාට මට වෙලාවකට බයත් හිතෙනවා පුතේ. ඔය රටෙත් කලබල ද? ලෙබනන්වල යුද්ධෙ ආයිත් තියෙනවා කියලා පොඩි නැන්දා කියනවා. ඒකි බොරු හිතලු කියලා මං අනිත් උන්ට කීවා. වඩු වැඩේ උඹට උගැන්නුවේ ලොකු ආතා. උන්දෑ දැන් නැති වුණාට ඒ මහගෙ තාම ඉන්නවා. ඒ ගෑනිත් දැන් අසරණයි. කළුවෙත් අම්මාට සලකන්නෙ නැහැ නොවැ. පුතා ආවට පස්සෙ අපි ඒ ගැනත් බලමුකො. උඹ එදා වඩුවැඩ ඉගෙන ගත්තේ නැත්නම් අද ඔය රස්සාවටවත් යන්ඩ බෑ නේද! පුතේ නුඹට තෙරුවන් සරණයි! තිස් තුන් කෝටියක් දෙවියො නුඹව රැකදෙනවා සිකුරුයි.අම්මා නුවරඑළියේ සිටඔබේ සෙනෙහෙබර අම්මාට, තාත්තාට, ආදරය කළ බිරියට, සැමියාට, දයාබර දරුවන්ට ඔබේ සිතේ ඇතිවෙන හෘදයාංගම පැතුම්, සිතට දැනුණු හැඟීම් සිදුවුණු රසවත් සිදුවීම්, කෙටියෙන් පැහැදිලිව, නිර්මාණාත්මකව ලියා ඔබ වෙනුවෙන් ම වෙන්වූ සිළුමිණ ‘රට පිට’ වෙත එවන්න. සිංහල බසින් එවන විට එම ලිපිය ඡායාරූපයක් (IMAGES JPG)  ආකාරයට එවන්න. සංස්කාරක ‘රටපිට’ සිළුමිණ ලේක්හවුස්, කොළඹ - 10, ශ්‍රී ලංකාව ෆැක්ස් - 2429260 මේල් - editor@silumina.lk</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>27</day>
    </date>
    <link>http://www.silumina.lk/2010/06/27/_art.asp?fn=av1006271</link>
    <topic>අනුන්ගේ හිත් නොරිදන ගුණය අපි ඉගෙන ගත්තේ තාත්තාගෙන්</topic>
    <author>ඉනෝකා පෙරේරා බණ්ඩාර</author>
    <content>අනුන්ගේ හිත් නොරිදන ගුණය අපි ඉගෙන ගත්තේ තාත්තාගෙන්අදට (27) යෙදෙන ‘සිළුමිණ’ හිටපු කර්තෘ විමලසිරි පෙරේරා ගේ 18 වැනි අනුස්මරණය නිමිත්තෙනි.විමලසිරි පෙරේරාඅද ‘සිළුමිණ’ දැවැන්තයකු නික්ම ගිය දවසකි. මාර්ටින් වික්‍රමසිංහ, පියසේන නිශ්ශංක වැනි වියතුන් හිඳගත් ‘සිළුමිණ’ මහ පුටුව කලෙක ඔහුට ද අයිති විය. 1948 ‘ඩේලි නිවුස්’ පුවත්පතට පත්වීම් ලබා ආවද විමලසිරි පෙරේරා පත්තර ජීවිතයේ වැඩ ඇරැඹූයේ සිළුමිණ පුවත්පතිනි. 1948 පටන් 1960 දක්වා උප කතුවරයකු වූ හේ 1973 දී ‘සිළුමිණ’ මහ පුටුවට ආවේය. 1977 දක්වා සිළුමිණ ප්‍රධාන කතුවරයා වූ විමලසිරි පෙරේරා, ඒ අතරතුර තවත් පුවත්පත් දෙකකම කතුවර ධුර දැරුවේය.මීමන ප්‍රේමතිලකයන් ’සරසවියේ’ ආරම්භක කර්තෘය. ‘සරසවිය’ බිහිවී නොබෝ කලකින්ම සිය ගුරුවරයා වූ මීමන ප්‍රේමතිලකයන් අතින්ම ‘සරසවිය’ ලබා ගත් විමලසිරි පෙරේරා, 1964 පටන් ‘සරසවිය’ කර්තෘ විය. 1977 දක්වා 14 වසරක්ම සරසවිය මුල් පුටුවත් ඔහුට අයිති වූයේ එලෙසිණි. ‘නවයුගය’ කර්තෘ ධුරය ද දස වසරක් විය. ඒ, 1967 – 1977 කාල පරිච්ඡේදයේදීය.රැයක් දවාලක් නැති පත්තර ජීවිතේ ඔහුට කිසිදා එපා නොවන්නට හේතු තිබිණි. හොඳ තාත්තෙකු වීමේ සතුට ඔහු සැමදා බුක්ති වින්ඳේ ප්‍රසාද්, විද්‍යා, අශාන්, ප්‍රණීත් සහ මධුපානි දූ පුතුන්ගෙනි.සිය පියාණන් වූ බොරලැස්ගමුවේ ජී.එස්. පෙරේරා කිවිඳුගෙන් උරුම වූ කවීත්වය ඔහුට අපමණ තෘප්තියක් ගෙනා අනෙක් කාරණාවය. කවි මඩු අඩු නොවූ ඒ මහගෙදර, අදත් බොරලැස්ගමුවේ ජී.එස්. පෙරේරා මාවතෙහි වෙයි. අගනුවර තරුණ කවි සමාජයේ සංරක්‍ෂණ මණ්ඩලයේ වත්මන් සභාපතිවරයා, ප්‍රණීත් පෙරේරා, විමලසිරිගේ බාල පුතණු මා මුණගැහෙන්නේද ඒ මහගෙදරදීය. විමලසිරි මැතිනියද සනීපයෙනි. වඩාත් සතුට දනවන කාරණය, ප්‍රණීත්ගේ ලොකු පුතු සිතුම්ද පුංචි පහේ කවියකු වී සිටීමය.වෘත්තියෙන් ව්‍යාපාරිකයකු වුවත් ප්‍රණීත් තාත්තාට දුන් අවසන් පොරොන්දුව කිසිදා අත් නොහළේය.1977 විමලසිරි පෙරේරා ලේක් හවුසියේ පඩි පෙළ බැස්සේය. ඒ කිසිදු චෝදනා පත්‍රයක් නැතිවය. හිත් අමාරුවට බේත් කොයින්ද?29 අවුරුද්දක් කළ කී දෑ මතක් වන්නට ඇත. ‘ෆිල්ම් ෆෙයාර්’ සම්මාන උළෙල නරඹා විත් ඒ උත්වශ්‍රීයටම ‘සරසවිය’ මුද්‍රණය කළ හැටි, සිළුමිණ කමලා ළමා සමාජයෙන් දූ දරුවන් ඇඳ බැඳ ගත් හැටි. අංකුර කවීන්හට මහා කවීන් වවන්නට ඉඩ හසර ලබා දුන් හැටි නොකීවාට මතක් වන්නට ඇත.ගුරුවරියක් වූ ආදර බිරිය, මියුරින් පෙරේරාත් දූ දරුවනුත් සමග වැඩිපුර කල් ගෙවන්නට ලැබුණු සතුට ඔහු ජීවත් කළේය.”ටයි කෝට් ඇඳල කර්තෘකම් කළාට හැමදාම පාන්දර මහත්තයා යන්නෙ වෙලට. හවස ආවමත් ඒ වගේ. නියර දිගේ ඇවිද යන එක නියර බඳින එක, එයාට හරි සතුටක්. දරුවොත් අපි එක්ක කොරටුවට - වෙලට යනව. සති අන්තෙදි මේ ගෙදර කවි මඩුවක් වරදින් නෑ. නම් දරාපු කවිකාරයො එදාට මේ ගෙදර පිරිලා. ගමේ උදවිය – නෑදෑයොත් ගේ පුරාම. හැන්දෑවෙ පටන් ගත්තම රෑ එළිවෙනකල් කවි මඩුව...”විමලසිරි මැතිනියට ඒ මතකය අදත් සතුටකි.”තාත්තා මට ඉස්සරවෙලාම ලියල දීපු කවිය අදත් මතකයි.ආනන්දයෙ සාහිත්‍ය සමිතියකදි මං මේ කවිය කිව්වෙ මහා ආඩම්බරයකින්. එතකොට මට වයස 12 යි. පස්සෙ කාලෙක ප්‍රසාද් අයියා තාත්තා එක්කම ලේක්හවුසියෙ අවුරුද්දක් විතර වැඩ කළා. ඒත් මං තමයි තාමත් කවිය සහ ලේඛන කලාව අතර රැඳිල ඉන්නෙ. ඒක තමයි මං තාත්තට දීපු පොරොන්දුව.1992 ජුනි 27 වැනිදා තාත්තා නැතිවෙන කොට, ඒ ඇඳ වටේ අපි හැමෝම හිටියා. මං තාත්තගෙ අත අල්ලගෙන, ‘බය වෙන්න එපා තාත්තෙ මං මේක ඉස්සරහට ගෙනියනව...’ කියනකොට මගේ මූණ දිහා බලල යන්තම් හිනා වුණා. අවුරුදු 61 දි තාත්තා නැතිවෙනකොටත් එයාට තිබුණෙ ලේක් හවුසියෙන් ගිය දුක. ඒ ගියාට පස්සේ ටික කාලයක් ‘තිසරණ’ කියලා බොදු පුවත්පතක් කළා.අවුරුදු 5 ක්ම ලෙඩවෙලා හිටියට වැඩිමනත් තිබුණෙ හිතේ ලෙඩ. එක ගුවන් විදුලි සාකච්ඡාවකදි තාත්තා ලලිත් එස්. මෛත්‍රිපාලට කියල තිබුණා ‘මං බය නෑ පොඩි පුතා කලාව ආරක්‍ෂා කරයි කියලා මං දන්නව‘ කියල. ඒ විශ්වාසය මං අදත් සුරකිනවා. සීයා ගැන, තාත්තා ගැන පොත් දෙකක් කළේත් සීයගේ වටිනා පතපොත නැවත මුද්‍රණය කළෙත් ලාබ නැතත් මගෙන් විය යුතු යුතුකමක් නිසා.විමලසිරි පෙරේරා බිරිඳ සමඟඉවසීම සහ අනිත් අයගෙ හිත් නොරිදවන ගුණය අපි ඉගෙන ගත්තෙ තාත්තගෙන්. විමලසිරි පෙරේරගෙ දරුවන් වීම අපිට ආඩම්බරයක් සේ දැනෙන්නෙ ඒ නිසා”ප්‍රණීත් පවසන්නේ සැබෑවටය. නිහඬව මුත් ඔහු ග්‍රන්ථකරණයේ මහා ;මහෙවරක් ඉටු කරයි. ඒ තම මුත්තණු සහ පියා වෙනුවෙන් කලාව ඉදිරියට ගෙන යෑමේ උදාර පරමාර්ථයම පමණක් හේතු කරගෙනය.“කවදාවත් තාත්තා අපිට ගහල බැනල නැහැ. කිසි දේකට බල කළෙත් නැහැ. කවියට - පත්‍ර කලාවට මගේ හිත ගියේ තාත්තා කවියෙන් ම දාන සිරිස්තල දැකල.කවියෙන් සිරස්තල දාන එක ලේසි කටයුත්තක් නෙවෙයි. නමුත් දැම්මොත් ලස්සනයි. හිතට වදිනව. ඒ වැඩේ හැමෝටම බැරි වුණත් තාත්තා කළා බොහොම ලස්සනට. සමහර දවස් තිබුණා සිකුරාදා වැඩට ගියාම තාත්තා ආපහු ආවෙ ඉරිඳ...”1962 වනවිට විමලසිරි පෙරේරා පත්තර ලෝකයේ ගුරෙක්ව සිටියේ ය. පොදු රාජ්‍ය මණ්ඩලයේ පත්‍ර කලාවේදීන් පුහුණු කිරීමේ එක් අවුරුදු පාඨමාලාවට ඔහු තෝරා ගැනිණි. පුරා වසරක් එංගලන්තයේ නතරව හේ ජාත්‍යන්තර පත්‍ර කලාව හැදෑරීය.ප්‍රවෘත්ති, සංස්කෘතිය, සිනමාව, කවිය, විචාරය, කොයි අතකින් බැලුවත් විමලසිරි පෙරේරා ඊට දායකව සිටියේ ය. වර්ග තුනක පත්තර තුනක් ඔහුගේ කර්තෘ කමින් එළි බැස්සේ ඒ හපන්කම් නිසා නොවේ ද...උපන් කවියකු වූ හේ ජීවිත කාලයටම ලියා පළ කළේ එකම එක කවි පොතකි. ඒ 1945 දී පළ කළ ‘පිටිසර මැණිකේ’ ය. දෙහි කැපිල්ල (1953), මුතු මැණිකේ ඓතිහාසික කතා (1954) රත්නවල්ලී ඓතිහාසික කතා (1953), විද්‍යා ලිපි (1960) ඔහු පළ කළ සෙසු කෘතීන් ය.විමලසිරි පෙරේරා මිය ගියදා එක්කෙනෙක් දෙන්නෙක් හැරෙන්ට ඔහු හැදූ නළු නිළියන් බොහොමයක් කනත්තටවත් ආවේ නැත. ලිපි පළ කරවා ගන්නට, මුල් පිටු දමා ගන්නට විමලසිරි පෙරේරා නැතිවම බැරි වූ ඔවුන්ට මිය ගිය විමලසිරිගෙන් වැඩක් නැති බව ඇඟවූ හැටි... ඔහු හඳුන්වා දුන් සරසවි සම්මාන උළෙලේ අදත් බැබළි බැබළී එන නළු නිළියන්ගෙන් කී දෙනෙක් විමලසිරි පෙරේරා දන්නවා දැයි සැකයකි. එහෙත් කොහේ හෝ ඉඳ එදෙස බලා ඔහු සැනසෙනවා විය යුතු ය.ඉනෝකා පෙරේරා බණ්ඩාර’ඉන්දී සයුරෙ මුතු ඇටයයි කියන නම සිංහල වීර නරවරයින් දිනුව බිම පින්කෙත ආසියාවේ ඇති පරණ නම සුන්දර මගේ දිවයින යැයි කියමි මම...’</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>27</day>
    </date>
    <link>http://www.silumina.lk/2010/06/27/_art.asp?fn=av1006272</link>
    <topic>රොෂාන් ගේ ගතිගුණ හොඳයි ඒ වගේම එයා අහිංසකයි</topic>
    <author>තුෂාරි වික්‍රමසිංහ</author>
    <content>රොෂාන් ගේ ගතිගුණ හොඳයි ඒ වගේම එයා අහිංසකයිමේ දිනවල තිරගත වන ‘සුවඳ දැනුණා ජීවිතේ’ චිත්‍රපටයත් සමඟ පූජා උමාශංකර් ගැන කලා ක්ෂේත්‍රයේත් රසික රසිකාවියන් අතරත් ආයෙමත් කතාබහට ලක්වෙලා. දක්ෂතා රැසකින් සපිරි සුරූපී නිළි පූජා රංගනයෙන් දායක වන අවසන් චිත්‍රපටය මෙය බවයි වාර්තාවෙන්නේ. මේ පුවත කන වැකීමත් සමඟ ඇගේ රංගනයට, ඇගේ සුන්දරත්වයට ඇලුම් කළ රසික ජනතාව තරමක් කනස්සල්ලට පත්වෙලා. මේ නිසාම පූජා සිනමාවෙන් ඉවත් වීමට තීරණය කිරීම පිළිබඳව වගේ ම පූජාගේ ඉදිරි අනාගත සැලසුම් පිළිබඳවත් කතා බහ කරන්නට ඇය ‘රසඳුන’ සතුටු සාමීචියට එකතු කරගත්තා.පූජා ‘සුවඳ දැනුණා ජීවිතේ’ චිත්‍රපටයත් සමඟ තරමක් කාර්ය බහුලයි වගේ?“කාර්ය බහුලයි නම් තමයි. පසුගිය දවස් ටිකේම මම හිටියේ බණ්ඩාරවෙල ප්‍රදේශයේ. ඒ ‘සුවඳ දැනුණා ජීවිතේ’ චිත්‍රපටයේ ප්‍රචාරක කටයුතු වෙනුවෙන් සහභාගි වෙමින්. මගේ මවත්, චිත්‍රපටයේ නළු නිළියන්, අධ්‍යක්ෂ ඇතුළු සියලු දෙනාම එයට සහභාගි වුණා.”‘සුවඳ දැනුණා ජීවිතේ’ චිත්‍රපටයේ ඔබ රඟන ‘රශ්මි’ චරිතය ඔබට දැනෙන්නේ මොන විදියට ද?“ඇත්තටම රශ්මි බොහෝ දුරට මගේ සාමාන්‍ය ජීවිතයට බෙහෙවින් ම සමීපයි. මම හුඟාක් ම ආසාවෙන් කරපු චරිතයක් එය. රොෂාන්, පුබුදු, ඉෂාන් ගෙන් මගේ රංගනයට හොඳ සහයෝගයක් ලැබුණා.”ඔබ පවසන ආකාරයට මෙය ඔබ රංගනයෙන් දායක වන අවසන් චිත්‍රපටය. ඒ ගැන ඔබට දුකක් ඇතිවුණේ නැද්ද?“ඇත්තටම, මගේ රඟපෑම් දැක්කම මට සිනමාවෙන්, රංගනයෙන් ඉවත්වෙන්න හරිම දුකයි. ඒත් මගේ තාත්තා තවදුරටත් මම නිළියක ලෙස කටයුතු කරනවා දකින්න කැමැති නැහැ. ඉතින් වේදනාවෙන් වුණත් මව්පියන්ගේ ඉල්ලීමට මට ඇහුම්කන් දෙන්න වෙනවා. ඔවුන්ගේ ඉල්ලීම මම ඉටු කරනවා.”ඔබ මෙතෙක් රඟපෑ සිංහල චිත්‍රපටවල රිදී තිරයේ ඔබේ පෙම්වතා වුණේ රොෂාන් රණවන. සැබෑ ජීවිතේදිත් ඔහු ඔබේ පෙම්වතා වේවිද?“කොහෙත්ම එහෙම වෙන්නෙ නැහැ. රොෂාන් මගේ හොඳම යහළුවෙක් විතරයි. ඔහු හොඳ ගතිගුණ තිබෙන වැදගත් විදිහට හැදුණු කෙනෙක්. ඒ වගේ ම අහිංසකයි. අපි අතර දැඩි මිතුදමක් මිසක් ප්‍රේමයක් ඇතිවෙලා නැහැ.”චිත්‍රපටය තුළ ඔබේ රංගන දර්ශනයන් වලදී රොෂාන් ගෙන් ලැබෙන සහයෝගය මොනවගේ ද?“ඇත්තටම රොෂාන් ගෙන් ඉතා හොඳ සහයෝගයක් ලැබුණෙ නැත්නම් මට මං රඟපාන චරිතය සාර්ථකව රඟපාන්න බැහැ. රොෂාන් එක්ක රඟපාන එක පහසු දෙයක්. එයාට රංගනය ගැන ඉතා හොඳ අවබෝධයක් තිබෙනවා.”ඔබේ විවාහය සිනමාවෙන් සමුගැනීමත් සමඟම සිදුවේවිද?“ඒක කියන්න බැහැ. කොහොමත් තව ටික කාලයක් ඒ සඳහා ගතවෙයි. මොකද තාත්ත ගෙනෙන මංගල යෝජනා අනුව මට ගැළපෙන කෙනා මා තෝරාගත යුතු වෙනවා.ඒකට කොතරම් කාලයක් ගතවෙයිද කියා කියන්න බැහැ.”ඔබේ විවාහය ඉන්දියානුවෙකු සමඟ සිදුවෙයි ද? ශ්‍රී ලාංකිකයෙකු සමඟ සිදුවේවිද?“බොහෝ දුරට ඉන්දියානුවෙකු සමඟ සිදුවේවි.යම් හෙයකින් ඔබේ සහකරු ඔබ රඟපානවාට විරුද්ධ නොවුණොත් විවාහයෙන් පසු නැවතත් ඔබ රංගනයට පිවිසේවිද?“කිසිසේත්ම නැහැ. මම විවාහ දිවියට සිනමාව බාධාවක් වෙනවාට කැමැති නැහැ. විවාහයයි රංගනයයි එකට කරන්න මම කැමැති නැහැ. මේ හින්දම මගේ අනාගත සහකරු කැමැති වුණත් මම යළිත් රඟපාන එකක් නම් නැහැ.”රංගනයෙන් ඉවත් වූ පසු ඔබ වෙනත් වෘත්තියක නියැලෙයිද?“මම ව්‍යාපාර කළමනාකරණය පැත්තට යොමුවෙයි කියා හිතෙනවා. මොකද මම උසස් අධ්‍යාපනය ලැබුවේ ඒ අංශයෙන්. එයින් ඉදිරියට යන්න තමයි බලාපොරොත්තු වන්නේ.ඔබේ විවාහයෙන් පසුව ඔබ මේ රට අත්හැර ඉන්දියාවේ පදිංචියට යාවිද?“ලංකාවට මම හරි ආසයි. ලංකාවේ ජනතාවටත් මම ආදරෙයි. ඒ වගේ ම මේ පරිසරයත් දැන් මට කොහෙත්ම ආගන්තුක නැහැ. මේ හින්දම විවාහයෙන් පසුවත් මම ලංකාවේම පදිංචි වී ඉන්න ආසයි. ජීවත්වෙන්නත් කැමැතියි.ඔබේ අනාගත සහකරුගේ ගතිගුණ මොනවගේ විය යුතුයි කියා ඔබ හිතනවාද?“මම ප්‍රාර්ථනා කරන්නේ හොඳ යහපත් ගතිගුණ තිබෙන කෙනෙක්. ඔහු තමන්ගේ ආගම ඉතා හොඳින් පිළිපැදිය යුතුයි. ඒ අනුව හැසිරිය යුතුයි. ඒ වගේ ම දුම් නොබොන්නෙකු විය යුතුයි. ඔහුගේ හදවතේ ලස්සන මුහුණෙන් පෙනිය යුතුයි. ඒ කියන්නේ හුඟාක් හිත හොඳ කෙනෙක් වෙන්න ඕන කියන එකයි.”ඔබ ලංකාවේ සංචාරය කරන්න කැමැතිම ප්‍රදේශය ?“විශේෂයෙන් ම ලංකාවේ උඩරට ප්‍රදේශයට මම කැමැතියි. මොකද මම හැදුණේ වැඩුණේ ඉන්දියාවේ තේ වතු බහුල ප්‍රදේශයක. ඒ මගේ පියා වැවිලිකරුවෙක් වූ නිසා. ඒ නිසා ලංකාවේ නුවරඑළිය, බදුල්ල, බණ්ඩාරවෙල ප්‍රදේශවලට මම හුඟාක් කැමැතියි. දළදා මාලිගාවට, පන්සල්වලට මම උඩරට ප්‍රදේශයේ සංචාරය කරන කොට යනවා.”ඔබ බුදුදහමට හුඟක් ළැදියි කියා මට හිතෙනවා. ඒ ගැනත් කතා කරමු.“මගේ මව බෞද්ධ කාන්තාවක්. ඇය නිතරම බුදුදහම ගැන මට කියලා දෙනවා. මම බුදුදහම විශ්වාස කරනවා. යහපත් ජීවිතයක් ගත කරන්න බුදු දහමින් ලැබෙන පිටිවහල විශේෂයි කියලා මම හිතනවා.ඔබේ අනාගත බලාපොරොත්තු?“ඇත්තෙන් ම මට කියලා අනාගත බලාපොරොත්තු හුඟාක් නැහැ. ප්‍රශ්නයක් නැතිව නිදහසේ හිතට කරදරයක් නැතිව ජීවත් වෙන එක තමයි ලොකුම බලාපොරොත්තුව. ඒ වගේ ම ඉතාම සරලව ජීවත් වෙන්න තමයි මම කැමැති.”“ඔබට ඔබේ රසික ජනතාව වෙනුවෙනුත් යමක් කියන්න ඇති?“ඇත්තටම, මගේ රඟපෑමට උදව් කරන, මාව අගයන හැමදෙනාටම මම ස්තුතිවන්ත වෙනවා කියලා ලියන්න.පූජාගේ ලිපිනය - එල්/ 10, පළමු මහළ, බම්බලපිටිය තට්ටු නිවාස, කොළඹ 04.තුෂාරි වික්‍රමසිංහ</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>27</day>
    </date>
    <link>http://www.silumina.lk/2010/06/27/_art.asp?fn=av1006273</link>
    <topic>හදවතක වේදනා</topic>
    <author>වසන්ත ජයසිංහ ආරච්චිගේ</author>
    <content>හදවතක වේදනාඅපි කවුරුත් නොසිතන වෙලාවක ජීවිතේ කවදා හෝ දවසක තනිකමක් අපට දැනෙන්න පුළුවන්. ඒක ඔබටත් මටත් හැමෝටම වලංගු දෙයක්. සමහර විටක ඒ තනිකම, වේදනාව මකාගන්න යම් අත්වැලක් හෝ තියෙනවා නම් හදවතට ඒක ලොකු ශක්තියක් කියලා හිතෙනවා. ඒත් සුගත්ට මේ හැමදේම උහුලගෙන ඉන්න වෙලා තියෙන්නේ තම ආදරණීය බිරියටත් දරුපැටව් දෙන්නටත් ඇස් දෙක වගේ ආදරය කරන නිසයි. බැරිම තැනයි සුගත් තම හදවතේ නැඟෙන වේදනාව කාට හෝ කියනවා කියන අරමුණින් අපව හොයාගෙන එන්නේ.පිරිමි අපේ දෑස්වලින් කඳුළු වැටෙන්නේ ජීවිතේ ගොඩක්ම අරසණ වුණු වෙලාවට. අද සුගත් වුණත් එහෙමයි. මෙවර අපි ‘හදවතක වේදනාවේ’ හෙළිදරව්ව වෙන් කරන්නේ සුගත් අප සොයා ආ කාරණාව වෙනුවෙන්. ඒ ආත්ම ගාණක සිට පතාගෙන ආ අයුරින්ම තමන් ආදරය කළ බිරියට අද අත් වී ඇති ඉරණම ගැන කියන්නයි.ජයසූරිය වේල්ල, පුබුදුගම, කඳානේ පුංචි ගෙපැලක දරුවන් දෙදෙනෙකුගේ සෙනෙහසට මැදිව ජීවත් වුණු සුගත් බර්නාඩ් හා රත්නා ස්වර්ණමාලීත් අනාගතය ගැන ගොඩක් හීන මැව්වා. ඒත් එක්තරා මොහොතක කවුරුත් නොසිතු නොපැතු අයුරිනුයි මේ ආදරණීය කැදැල්ලට අඳුරු සෙවණැල්ලක් වැටෙන්න ගත්තේ. සුගත් කියන ඒ කතාව ඔබට හුඟක් හොඳින් දැනේවී කියලා අපි විශ්වාස කරනවා. එහෙම වුණොත් මේ අසරණ ජීවිතයට සරණක් වෙන්න ඔබේ පින් බර හදවතට සිතුවිලි පහළ වේවි.”මගෙ බිරියට අවුරුදු 36 යි. මීට අවුරුද්දකට විතර කලින් එයාගේ කකුල්, අතපය ඉදිමෙන්න ගත්තා. ඊට පස්සේ අපි රාගම රෝහලට ගියා. ඒත් එතනදි කොළඹ මහ රෝහලට යන්න කියලා අපට කිව්වා. පස්සේ අපි කොළඹ මහ රෝහලේ ලැනරෝල් වෛද්‍ය තුමන් මුණගැහුණා. ඒ හරහා දැනගත්තා රත්නගේ වකුගඩුවල ආබාධයක් තියෙනවා කියලා.”ලැබුණු තොරතුරු අනුව ඉන්පසු පරීක්‍ෂණ ගණනාවකට රත්නා ස්වර්ණමාලිට මුහුණ පාන්න සිද්ධ වුණා. ඒත් ඒ හැම පරීක්‍ෂණයකින් පසුව රත්නාට යම් ප්‍රතිකාරයක් ලබාදිය නොහැකි තැනට ඇය දරුණු ඛේදවාචකයකට මුහුණ පා සිටියා. ඒ රත්නගේ වකුගඩු දෙකම දියව ගොස් ඇති නිසයි. එන්න එන්නම දරුණු අතට පෙරැළුණු රත්නාගේ් ජීවිතය දින දාහතරක් සිහියක් නොමැතිව දැඩි සත්කාර ඒකකයේ ගත කරන්නත් සිදුවුණා.”අපි කාටවත් පවු කරලා නැහැ. ඒ අපේ වාසනාවට රත්නට සිහිය ආවා. ඊට පස්සේ දොස්තරලා කිව්වේ පුළුවන් තරම් ඉක්මනට වකුගඩුවක් හොයාගෙන බද්ධ කරන්න කියලයි. මෙයාට ඕන ‘ඒ පොසිටිව්’ හෝ ‘ඕ’ පොසිටිව් වකුගඩුවක්. අන්තිමේදි රත්නාගේ මල්ලි එයාගේ වකුගඩුවක් දෙන්න ඉදිරිපත් වුණා.කාටත් සැනසුම් සුසුම් හෙලමින් රත්නගේ සහෝදරයාගේ වකුගඩුවක් බද්ධ කරන්න පරීක්‍ෂණ ආරම්භ වුණා. සියල්ල සාර්ථක වෙමින් කාගෙත් බලාපොරොත්තු ඉහළ දමමින් සිටින මොහොතක අකාරුණික විදියට දෛවය තව තවත් රත්නගේ ජීවිතයට කෙනෙහෙළිකම් කරන්න ගත්තා. ඒ තම සහෝදරයාට යම් දවසක කහඋණ වැලදි ඇති බව දැනගත් නිසයි. එයින් ඒ සියලු පරීක්‍ෂණ අසාර්ථක වුණා.”ඊට පස්සේ අපි පුළුවන් තරම් උත්සාහ කරා වකුගඩුවක් හොයා ගන්න. ඒත් බැරිම තැනයි අපි මේ මහත්තයලා හොයාගෙන ආවේ. දැන් ටිකක් අමාරුයි මෙයාට. තවමත් කකුල් අතපය ඉදිමිලයි තියෙන්නේ. හරියට කන්න බැහැ. හුස්ම ගන්නත් අමාරුයි වෙලාවකට. දැන් දවස් තුනෙන් තුනට ලේ පිරිසිදු කරන්න ඕන. ඒ එක වතාවකට රුපියල් තුන්දාහක විතර මුදලක් වියදම් වෙනවා බටවලටයි සේලයින්වලටයි. දැන් අපි ලොකු අමාරුවක වැටිලා ඉන්නේ.”සුගත් ගේ දෑස්වලට කඳුළු එකතුවෙන අයුරු අපට දකින්න ලැබුණා. ඒ නිසාම මේ මොහොතේ ඔහු ගොඩක් අසරණව ඇති වග අපට වැටහුණා. රැකියාවක් විදියට සුගත් කළේ පෞද්ගලික ඇගලුම් ආයතනයක සේවය කරපු එක. ඒත් තම ආදරණීය බිරිය මුහුණ පෑ මේ කටුක ඉරණම නිසාම ඔහුට රැකියාවට සමුදෙන්නත් සිදුවුණා. මේ වන විටත් අවුරුදු හතරහමාරක දුවෙක් වගේම අවුරුදු දහතුනක පුතෙකුත් ඉන්න සුගත් අන්ත අසරණ තත්වයටම ඇදගෙන වැටිලා.”මේ බෙහෙත්වලට සල්ලි හොයන්න මම නොවිඳපු දුකක් නැති තරම්. ඒත් එක්කම පුළුවන් හැම තැනකම වකුගඩුවක් දෙන්න පුළුවන් කෙනෙක් මම හොයනවා. රත්නව දකින දොස්තර මහත්තුරු හැම වෙලේම කියන්නේ පුළුවන් ඉක්මනට සැත්කම කරන්න කියලයි. ඒකටත් රුපියල් ලක්‍ෂ හතක් විතර හොයාගන්න කියලා කියනවා. එච්චර මුදලක් හොයන්න අපට වත්කමක් නැහැ.”මේ පින්තූර හොඳින් බලනවිට ඔබට පෙනෙනවා ඇති රත්නා ස්වර්ණමාලි අද මුහුණ පා ඇති තත්ත්වය. ඇය මේ ඛේදවාචකයෙන් ගලවා ගත හැක්කේ ‘ඒ’ පොසිටිව් හෝ ‘ඕ’ පොසිටිව් වකුගඩුවක් ඇයට පරිත්‍යාග කළොත් විතරමයි. හදවත උණුවෙන මිනිසුන් මේ ධර්මද්විපයෙත් ඉන් එපිටත් ඉන්න වග අපි මේ තීරුව ඔස්සේ ඕන තරම් දැක තිබෙනවා. දයාබර පින් සිත් ඇති මිනිසුනි ඔබට හැකි නම් ඇයට සරණක් වෙන්න සුගත් මෙන්ම මේ දරු දෙදෙනාත් ඒ නරාවලෙන් ගොඩගන්නට හැකියාව ලැබේවි. එහෙම වුණොත් ඇය තවත් කලක් ඔබේ ජීවිතයෙන් ජීවත්වේවි. එදාට මේ දරු පැටව් වගේම ඒ ආදරණීය සුගත් වගේම රත්නාත් දහස් වාරයක් ඔබට පින් පමුණුවාවි. එහෙම වුණොත් මේ ආත්මෙට ඔබට ඒ පිනම ඇති නේද?ලිපිනය – අංක 721/5/17 උස්වැටකෙයියාව, පුබුදුගම, කඳාන. දුරකතනය – 072-9320082 072-4706669වසන්ත ජයසිංහ ආරච්චිගේඡායා - විමල් කරුණාතිලක</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>27</day>
    </date>
    <link>http://www.silumina.lk/2010/06/27/_art.asp?fn=av1006274</link>
    <topic>හද පුදසුන</topic>
    <author>යමුනා මාලිනී පෙරේරා</author>
    <content>හද පුදසුනවර්තමානය අතිශයින් ම තෘප්තිමත්ව ගත කරන තාක් කල් කිසිම කෙනකුට අතීතය මතක් වන්නේ නැතැයි කියා මතයක් ඇත. නමුත් සියලුම දේවල්වල පදනම අතීතය බව කිසිම කෙනකුට අමතක කරන්නට හැකි දෙයක් නොවේ. මේ අතීත පදනම ගැන බොහෝ දෙනකු කල්පනා කරන්නේ වර්තමානයේ කිසියම් හිදැසක් ඇති වූ විට ය. එසේ ම අනාගතය ගැන සිහින මැවීම තුළ වර්තමානයේ හිදැස් වසාගෙන දුක් සන්තාප අකාමකා දමා ජීවත්වන අය ද නැත්තේ නොවේ.සිංහල ගීතාවලිය ගැන සලකා බලද්දී අතීත සිහින අනාගත සිහින මෙන් ම වර්තමාන සිහින ද මවා දක්වන්නට, හුවා දක්වන්නට ගීත රචකයන් සාර්ථකව සමත්කම් දක්වා ඇත. බොහෝ විට බෞද්ධ දර්ශනයේ සංකල්ප මත පදනම් වූ ගීත ද ඒ අතර ඇත. ඒවායින් කෙරී ඇත්තේ හුදු පොදු මනුෂ්‍යත්වයේ ධර්මතා සහ න්‍යායයන් ස්පර්ශ කිරීමයි. ඒ සමඟම ඒ ස්පර්ශනය හෘදයාංගමව සන්නිවේදනය කිරීමයි. බැඳීම් සහ බිඳීම් - ඇතිවීම් සහ නැතිවීම් - ඉදිකිරීම් සහ බිඳ වැටීම් ආදී විවිධාකාර ක්‍රියාන්විත ඔස්සේ විස්තාරණය වන්නේ පොදු මනුෂ්‍යත්වයට උරුම වූ ආවේණික වූ හැඟීම් රටා ය.සොබා දහමට අවනත නොවන කිසිවක් නැතැයි යන සංකල්පය මොන තරම් දුරකට සත්‍යදැයි අපට තේරී ඇත. නියඟය - කුණාටුව - ධාරාණිපාතය - ගංවතුර - මුහුදු ගොඩගැලීම් මේ ආදී දේවලින් සිදුවන විනාශ මෙන් ම සොබාදහමේ මේ ක්‍රියාන්විතයන් ගෙන් උපදින සෞන්දර්යය ද විඳගන්නේ මිනිසාමයි. ඒ අව්රැල්ල - මද පවන පොද වැස්ස, ඉවුරු තාර, වෙරළ සමීපය ආදියෙනි.ප්‍රේමය නම් විෂයය ගැන සලකා බැලුවොත් ප්‍රේමයේ වියෝව හෙවත් විරහව කියා දෙයක් ලොවට උපදින්නේ ප්‍රේමයේ පෑගීම සහ ප්‍රේමයෙන් බැඳීම නිසාම ය.මේ රස වින්දනයට හසුකැරගන්නා ගීතය ප්‍රේම ගීතයක් ලෙස එක පැහැර පෙනෙනවා ඇත. සියලුම සංසිද්ධි යටින් දිවෙන ප්‍රධානතම යටිපෙළ අර්ථය ප්‍රේමයේ විරහෝත්පාදනයම බවත් පෙනී යන්නට ඉඩ ඇත්තේ ය.අනාගතය පිළිබඳ සිහින මවමින් සිටිය ප්‍රේමවන්තයකුට වර්තමානයේ දී සිදුවන මානසික පෙරළිය ඔස්සේ තමන්ගේ මුළු අතීතයම සිහිනයක් නොවේ දැයි කියා පසක් වෙයි. ඔහු විසින් මුහුණපාන ලද මෙම මානසික විපර්යාසය හුදු ප්‍රේම විලාපයක් නොකර ඉතා සංයත විලාසයකින් ඉදිරිපත් වී ඇත. ‘නැත’ යන අරුත කීප තැනකම තහවුරු කරමින් ඔහු ඒ ඔහු සොයාගත් සත්‍යය රසිකයාට පසක් කරවයි.අතීතය සිහිනයක් පමණයි සැබෑ සුවඳක් නෑ එදා සෙනෙහෙන් නොබැඳුණා නම් මෙදා වියොවක් නෑ//තැනූ මන්දිර බිඳී වැටුණත් නෙතේ කඳුළක් නෑ සිනහවෙන්නට වරම් නොලදත් හිතේ කිළුටක් නෑසොබා දහමට නොවන අවනත ලොවේ කිසිවක් නෑ ලොවේ පැරදුම මතක කිසිදා ලැබූ දිනුමක් නෑරචනය - පල්ලෙගම හේමරතන හිමි තනුව - උපාලි ජයලත් සංගීතය - නාලක අංජන කුමාර ගැයුම - කරුණාරත්න දිවුල්ගනේඅතීතය සම්බන්ධව ඉතා දුර ඈතකට මනස රැගෙන යන්නට තරම් සියුම් වූ සංගීත රටාවක් ගීතය වාදනය වනවිට ම අප හදවත් වෙලා දමයි. දැනට වසර විසිපහකටත් එහා මේ ගීතය ලියැවුණත්, ගයා පටිගත වුණත්, අදටත් එය අප දෙසවනට නැවුම්ව ඇසෙන්නේ එය අපගේ හදවත්වල කිසියම් සුපහන් බවක් ඇති කළ නිසාමයි. ගීතයේ නිර්මාණකරුවන්ගේ පැත්තෙන් මේ ගීතයේ සුවිශේෂත්වයකුත් නැත්තේ නැත. එනම් මීට සම්බන්ධ නිර්මාණ පාර්ශ්ව සියල්ලම රජරට ප්‍රදේශයේ අක්මුල් විහිදූ කලාකරුවන් වීමයි.ඒ සියලු දෙනා ම නියෝජනය වෙනාකාරයෙන් එහි රචක පල්ලෙගම හේමරතන හිමියෝ ගීතය ගැන මෙසේ වචනයක් පළ කළ සේක.“ගිහි ජීවිතවල තිබෙන නොයෙකුත් හැලහැප්පිලි, කම්කටොලු, අයාම, දුක්පීඩා පැවිදි අයවන අප වෙත කියා සිටින අවස්ථා ඕනෑ තරම් තිබෙනවා. එදිනෙදා ජීවිතවලදී තමුන් මුහුණපාන්නාවූ කටුක අත්දැකීම් උදෙසා මානසිකව සහනය ලබාගැනීමට බාරහාර බෝධි පූජා පවත්වන අය බොහොමයි. ඇත්තටම මේ ගීතය ලියැවුණේ බුදු දහමේ ඉගැන්වෙන හේතුඵලවාදය පදනම් කරගෙනයි.තමන් තනන මැදුර කඩා වැටෙන බව දැනගෙන එය ඉඳිකළ කෙනෙකුට එහි දුක අඩුයි. ලෝක ස්වභාවය අනුව ලැබෙන දෙයින් හිත හදාගැනීම කළොත් ප්‍රශ්න අඩුයි. යම් දෙයක් සිද්ධ වුණාම හිස ගිනි ගත්තා වගේ කැළඹෙන්නේ නැතිව එය විඳ දරා ගැනීමේ ශක්තිය ප්‍රගුණ කරගන්නවා නම් ලෝකයේ අතුරු ප්‍රශ්න අඩුයි.”උන්වහන්සේ පැවසුවේ, මේ ගීතයෙන්, ජීවිතය දෙස අලුත් ඇසකින් බලන්නට සැලැස්වීමක් කරන්ට උත්සාහ කළ බවයි. කෙසේ වෙතත් මේ පදවැලට මුසු වූ කිසියම් අනුවේදනීය බවක් මුසු වූ සංගීත රටාවත් ඊට අනුගත වූ කරුණාරත්න දිවුල්ගනේගේ හැඟීම්බර ගායනයත් උන්වහන්සේ අදහස් කළ දේ ඒ අයුරින් ම ඉටුකර ඇතැයි වැටහෙනවා. පරිපූර්ණ ආස්වාදයක් අප හදවත් හී ජනිත වන්නේ ඒ නිසාමයි. ප්‍රේමයෙන් බැදුණේ නැති කෙනෙකු ප්‍රේමයේ වේදනාව කිසිදිනක විඳින්නේ නැත. එමෙන් ම එවැන්නකු ප්‍රේමයේ වේදනාව දන්නේත් නැත.මේ ‘ප්‍රේමය’ බොහෝ දුරකට විවිධ පැතිවලට විහිදෙන දෙයක් ගැන කියැවෙන ධර්මතාවයක් බව සැබෑ ය. බොහෝ දෙනෙකු මෙම ගීතය විඳින්නේ ප්‍රේමයේ විරහව දනවන - ඉසියුම්වූත් සුන්දර වූ නමුත් කර්කශවූත් පරම සත්‍යය හදවතට සියුම් සීරීමත් දෙන ගමන් කියාපාන ගායනයක් ලෙසින්.ඉතින් ඔබේ අතීතයත් සිහිනයක් වුණා දැයි හෝ ඔබේ අතීත සිහිනය බිඳී ගියා දැයි හෝ මඳක් නිස්කාංසුවේ කල්පනා කර යථාර්ථය වටහාගන්න මේ ගීතය අවස්ථාවක් දෙනු ඇති.යමුනා මාලිනී පෙරේරා</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>27</day>
    </date>
    <link>http://www.silumina.lk/2010/06/27/_art.asp?fn=av1006276</link>
    <topic>යාපා ලෙඩ ඇඳේ</topic>
    <author>තිස්ස කරුණාසේකර</author>
    <content>යාපා ලෙඩ ඇඳේවිජය කුමාරතුංග යනු යම් දේශයකට කලාතුරකින් පහළවන දුලබ ගණයේ කලාකරුවෙකි, මානව හිතවාදියෙකි. මේ කියන්නට මුල පුරන්නේ විජය කුමාරතුංගයන් ගැන නොවේ.එවන් දුලබ ගණයේ කලාකරුවකු කලා ලොවට හඳුන්වාදීමේ දුලබ භාග්‍යය හිමිකරගත් සිනමා අධ්‍යක්‍ෂවරයකු පිළිබඳවය.ඒ හන්තානේ කතාව අපට කියූ සුගතපාල සෙනරත් යාපා ගැනය.පසුගිය දිනෙක හදිසියේම ඔහු පිළිබඳ ආරංචියක් රසඳුනට ලැබිණ. එහෙත් එය ඔහුගේ නිර්මාණයක් ගැන හෝ අලුත් කලා කටයුත්තක් ගැන සුබ ආරංචියක් නොවේ.සුගතපාල සෙනරත් යාපා හදිසියේ ම ස්නායු ආබාධයකට ලක්ව ගිලන්ව සිටින බවයි අපට දැනගන්නට ලැබුණේ.පුවත ලද සැණින්ම අපි ඔහු සොයා ප්‍රතිකාර ලබමින් සිටින පිලපිටිය දේශීය වෛද්‍ය රෝහල වෙත ගියෙමු.ඖෂධීය තෙල් සාත්තුවකට කාමරයෙන් පිටතට ගොස් සිටි ඔහු මඳ වෙලාවකින් පැමිණියේ .ආයුර්වේද වෛද්‍ය පිලපිටිය වෛද්‍ය තුමන්ගේ විශේෂ පෞද්ගලික අවධානය යොමුව තිබුණු බැවින් වෙදකමෙහි අඩුවක් නැති සේම සුගතපාලයන් ගේ පිය බිරිය සහ දියණිය දෙපසින් නිරතුරුව රැඳෙන හෙයින් හෙදකමෙහි ද අඩුවක් නැති බව අපට දැනුණි.”ඉතින්... මොකද හිටි හැටියෙම වුණේ...?””මමයි අපේ ගෙදර අයයි.. මාදම්පෙ පැත්තෙ තියෙන තනි වැල්ලේ දේවාලෙට යන්න හිතං හිටියා. ඒකට කටයුතු ඔක්කොම සූදානම් වෙලා තියෙද්දි එදත් පුරුදු විදිහට මං බුදු පහන තියන්න මල් ආසනේ ළඟට ගියා. හරියට නමයට බුදු පහන තියෙන එක මගේ පුරුද්දක්.ඉතින් මල් ආසනේ සුද්ද කරලා පහනක් පත්තු කරන්න යනකොට අතින් පහන වැටුණා. මට තේරුණා වම් අත හරියට කීකරු නැති ගතියක්. වැටුණු පහන ගන්න යනකොට මට තේරුණා මගේ වම් අත වැඩ කරන්නේ නෑ කියලා. මම ඒ පාර මගේ නෝනට කතා කරලා කිව්වා සෝමා මගේ අතක් වැඩ කරන්නේ නෑ කියලා. එයා ඉක්මනින්ම ළඟට ඇවිත් කිව්වා ඔහොමම වාඩි වෙන්න කියලා.ඒ එක්කම අතේ උරහිසේ ඉඳල ලොකු වේදනාවක් පහළට ආවා. වම් පැත්තේ අතයි කකුලයි දෙකම වැඩ නොකර ගියා. පස්සේ කට දිව අඩපණ වෙලා කතා කරන්නත් බැරිව ගියා. ඉතින් සෝමා දූලට කතා කරලා විස්තරේ කියලා මාව වහාම ගෙනාවා රාගම මහ රෝහලට. ඒත් එක්කම දූයි බෑණයි දෙන්නමත් රෝහලට ආවා.ගෙනා ගමන් මාව හදිසි දැඩි සත්කාර ඒකකයට දැම්මා. පැය දෙකක විතර මූලික හදිසි ප්‍රතිකාරයෙන් පස්සෙ වාට්ටුවකට ඇතුළු කළා.ඩොක්ටර්ලා කිව්වා රිපෝට්ස් ඔක්කොම හොඳයි (වෛද්‍ය වාර්තා) මොළයේ පොඩි ලේ කැටි ගැසීමක් තියෙනවා ඒක දියවෙන්න බේත් දීලා තියෙන්නේ කියලා. පස්සෙ එතනින් ටිකට් කැපුවාට පස්සෙ වැඩි දුර ප්‍රතිකාර ගන්න තමයි උපාලි පිලපිටිය වෛද්‍යතුමා ළඟට ආවේ. පිලපිටිය වෛද්‍යතුමාගේ පොඩි ඇඳුනුම්කමකුත් තිබුණා. දැන් එතුමාම මට කටු චික්ත්සාව කරනවා. කසාය බොන්න දෙනවා. තෙල් සාත්තු කරනවා. වම් අත තාමත් ටිකක් අප්‍රාණිකයි.”ඔහු කතාවක් මෙන් කියාගෙන යයි. ගිලන්ව සිටිය ද ඍජු ලෙස කිව යුත්ත කීමේ ගුණය ඔහු තුළින් අපි අත්දුටු වෙමු.ඔහු අත්දුටු රෝගය ගැන පමණක් නොව ඔහු අප සමඟ බොහෝ දේ විවෘතව ඍජුව කතාබහ කළේය.විජය කුමාරතුංග වැනි අද්විතීය කලාකරුවකුට මං පෙත් විවර කරමින් හන්තානේ කතාව වැනි සොඳුරු සිනමා වෘත්තාන්තයක් කලා ලොවට ඉතිරි කළ ජ්‍යෙෂ්ඨ සිනමාවේදියාණන් සමඟ අපි තවත් බොහෝ දේ කතාබහ කළෙමු.”ඉක්මනින්ම සනීප වෙන්න...!”අවසන අපි ඔහුට නිරෝගි සුවය පතා සමු ගතිමු. කතාබහේදී සුගතපාල සෙනරත් අවධාරණය කළ පාඨයකින්ම මෙය හමාර කිරීම යුක්ති සහගත යැයි අපට හැඟේ.”මෙච්චරයි වෙන්න ඕන. යහපත් දේ යහපත් තැනට ලැබිය යුතුයි.”තිස්ස කරුණාසේකරඡායාරූපය - ගීත් ද මෙල්</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>27</day>
    </date>
    <link>http://www.silumina.lk/2010/06/27/_art.asp?fn=av1006277</link>
    <topic>හෙන්රි ජයසේන අනුස්මරණ නාට්‍ය උලෙළ ලුම්බිණියේදී</topic>
    <author>ඉඳුනිල් වීරරත්න</author>
    <content>හෙන්රි ජයසේන අනුස්මරණ නාට්‍ය උලෙළ ලුම්බිණියේදීහෙන්රි ජයසේනයන්ගේ 79 වැනි ජන්ම දිනය නිමිත්තෙන් ඔහු විසින් රචනා කොට අධ්‍යක්ෂණය කරන ලද නාට්‍ය තුනක් ජූලි මස 06,07,08 යන දිනවලදී සවස 6.30 ට හැව්ලොක් ටවුන් ලුම්බිණි රඟහලේදී වේදිකා ගත වෙයි. නාට්‍ය උලෙළ ආරම්භ වන්නේ හෙන්රි ජයසේන ගේ ජන්ම දිනය වන ජූලි 06 වැනිදා ‘තවත් උදෑසනක්’ නාට්‍යය නව නිෂ්පාදනයක් වශයෙන් දොරට වැඩීමත් සමඟ ය. ඔහුගේ තවත් නාට්‍ය දෙකක් වන ‘කුවේණි’ හා ‘හුණුවටයේ කතාව‘ නාට්‍ය ද පිළිවෙළින් ජූලි මස 07 සහ 08 දෙදින වේදිකාගත කෙරේ.පාලිත ලොකුපෝතාගමගේ තෙවන සිතුවම් දැක්ම ‘නොදුටු සඳ’ ජූලි 01 සිට 08 දක්වා මීගමුව දළුවකොටුව මේ ෆීල්ඩ් ජාත්‍යන්තර පාසලේදී ප්‍රදර්ශනය වේ.මෙම ප්‍රදර්ශනය සඳහා චිත්‍ර 50 කට අධික ප්‍රමාණයක් ඉදිරිපත් කෙරෙන අතර ‘සොබාදහමේ සුන්දරත්වය’ මෙවර ප්‍රදර්ශනයට තේමා කොටගෙන තිබේ.පැරණි සිංහල, දෙමළ හා හින්දි ගීත රැගත් කැසට් හා සී.ඩී. සල්පිලක් ජූලි 9 සිට 15 දක්වා කොළඹ මහජන පුස්තකාල ප්‍රවේශාගාරයේදී පැවැත්වෙයි.සුරන්ජන් විජයනාම අධ්‍යක්ෂණය කළ ‘සඳුන් ගිර’ ටෙලිනාට්‍යය ළඟදීම විකාශය වීමට නියමිතය. ලකී ඩයස්, ඕෂධී හේවාමද්දුම, නිරෝෂන් විජේසිංහ, ග්‍රේස් ආරියවිමල්, අනුරාධ උදයාංගනී ප්‍රමුඛ නළු නිළියෝ රැසක් මෙහි රඟපාති. සංගීතය රෝහණ වීරසිංහ ගෙනි.එම්.එෆ්. රිම්සාන් ෆාරුක් ලියූ ‘කඳුළු දෙරණ’ නම් වූ කෙටි කතා ඇතුළත් කලා සංග්‍රහය ජූලි 03 වන දින දර්ගා නගරයේ අල්හම්බ්‍රා මහා විද්‍යාලීය ප්‍රධාන ශාලාවේදී දොරට වඩී. මහා මාර්ග නියෝජ්‍ය ඇමැති නිර්මල කොතලාවල මහතා හා පාර්ලිමේන්තු මන්ත්‍රි‍්‍ර අල්හාජ් එම්.එස්.එම්. අස්ලම් මහතාගේ සහභාගිත්වයෙන් මෙම දොරට වැඩීමේ උළෙල පැවැත්වෙයි.පුරාවිද්‍යා චක්‍රවර්ති, පුරාවිද්‍යා පර්යේෂණශූරී පූජ්‍ය එල්ලාවල මේධානන්ද හිමියන් ලියූ විවිධ ලිපි එකතුව ‘ජාතික උරුමයේ පියසටහන්’, ‘ලොව වටා හෙළ හඬ’, ‘කැඩුණු විසිරුණු සෙල්ලිපි’ සහ ‘අපේ උරුමය’ ග්‍රන්ථ හතර මේ මස 29 වැනිදා උදේ 10.00 ට කොළඹ මරදානේ, පූජ්‍ය ඇස්. මහින්ද හිමි මාවතේ දයාවංශ ජයකොඩි සහ සමාගමයේ නව පොත් ප්‍රදර්ශනාගාරයේදී දොරට වඩී.ප්‍රේක්ෂකයන්ගේ විනෝදාස්වාදය තකා නව ආරක වැඩසටහන් රැසක් ජාතික රූපවාහිනී සංස්ථාව හඳුන්වාදී ඇතැයි ජාතික රූපවාහිනී සංස්ථාවේ සභාපති අධිනීතිඥ සරත් කෝන්ගහගේ මහතා ප්‍රකාශ කරයි.ඒ අනුව දිනපතා රාත්‍රි 10.05ට අලුත් වැඩසටහන් පෙළක් විකාශය කිරීමට පියවර ගෙන ඇත. මේ යටතේ පෙළගස්වා ඇති වැඩ සටහන් මාලාව මෙසේය. සඳුදා – හරස්කඩ (කාලීන කතිකාවත), අඟහරුවාදා - සුරම්‍ය රාත්‍රිය ( සංගීත), බදාදා - X-Files (රහස් පරීක්ෂක ටෙලිකතා පෙළ), බ්‍රහස්පතින්දා – රිදී රැයක් (සංගීත), සිකුරාදා -Movie Mix (විවිධ චිත්‍රපට), සෙනසුරාදා – රිදම් චැට් (සංගීත), ඉරිදා – ආරාධනා (වින්දනීය ගී සිත්තම)හැම මාසයකම අවසාන අඟහරුවාදා රාත්‍රි 10.05ට ‘ආලකමන්දාව‘ වැඩසහන ද ඉදිරිපත් කෙරේ.කලක් ජාතික නාලිකාව මඟින් ජනප්‍රියත්වයට පත් ‘රිදම් චැට්’ වැඩසටහන නැවත නව මුහුණුවරකින් සතිපතා සජීව ලෙස විකාශය කිරීමට ද පියවර ගෙන තිබේ. මෙහි මුල් වැඩසටහන ජූලි 3 වැනිදා රාත්‍රී 10.05ට විකාශය වේ. මෙහිදී විවිධ වකවානුවල සන්ධිස්ථානගත සංගීතවේදීන් ඔබ හමුවන අතර රූකාන්ත ගුණතිලක ඇතුළු සංගීතවේදීන්, ගායකයන් පිරිසක් ඊට එක්වීමට නියමිතය.අධිනීතිඥ සරත් කෝන්ගහගේ‘රතු රටකජු’ වර්තමාන ශ්‍රී ලාංකේය ගීත ක්ෂේත්‍රයේ අතිශයින් ජනප්‍රිය වූ ‘රම්බරී’ ගීතය ගායනා කළ ලහිරු පෙරේරා ගේ අලුත්ම ගීතයයි.සජීවීව ගායනා කළ මොහොතේමෙම රතු රටකජු ගීතය ඇතුළත් සීඩී තැටිය සහ ගීතයේ රූප රචනය සහිත වීඩියෝව ඇතුළත් ඩීවීඩී තැටිය එළිදැක්වීම පසුගියදා මුද්‍රිත හා විද්‍යුත් මාධ්‍යවේදීන් විශාල පිරිසක් සමඟ ලහිරුගේ සමීප හිතවතුන් සහ ඥාතීන් ඉදිරියේ ‘ජෙට්ලයිනර්’ නෞකාවේදී සිදු කෙරුණා.ලහිරුගේ පියා නිමල් පෙරේරා, මව ප්‍රේමලතා පෙරේරා දෙපළට මුලින් ම පිරිනැමුණු අතර නව පරපුරේ ගායන ශිල්පී ගයාන් පෙරේරා ද මෙම අවස්ථාවට සහභාගි විය. ප්‍රවීණ නිවේදක ක්ලිෆඩ් රිචඩ් උත්සවයේ මෙහෙයවීම සිදු කළේ ය.ඉඳුනිල් වීරරත්නඡයාරූප - සුදම් ගුණසිංහ</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>27</day>
    </date>
    <link>http://www.silumina.lk/2010/06/27/_art.asp?fn=av1006278</link>
    <topic>මාලන් බ්‍රැන්ඩෝ හමුවූ මොහොත කවදාවත් මට අමතක වෙන්නෑ...</topic>
    <author>ඉනෝකා පෙරේරා බණ්ඩාර</author>
    <content>මාලන් බ්‍රැන්ඩෝ හමුවූ මොහොත කවදාවත් මට අමතක වෙන්නෑ...නළුකම කියන දේ විප්ලවයට බඳුන් කරපු මාලන් බ්‍රැන්ඩෝ, රවීන්ද්‍රගෙ හිතේ සදානුස්මරණීය චරිතයක්.ජීවිත කාලෙටම රැඟුවෙ චිත්‍රපට විසි ගණනක වුවත් ඉන් ඔහු ලෝක සිනමාවට කළ බලපෑම රවීන්ද්‍ර අදත් විස්මයට පත් කරනව.උවමනාවෙන් - උනන්දුවෙන් රංගනය හදාරන්න ඕනේය කියන සිතිවිල්ල හිතට එද්දී ඊට පූර්වාදර්ශ සපයන්නෙත් රවීන්ද්‍ර ගුරු කොට ගත්තෙත් බ්‍රැන්ඩොගෙ ඒ අතිවිශිෂ්ට රංගනය.කලෙක ලෝකයේ හමුවිය නොහැකි ම නළුවාත් ඔහු. කාර්ය බහුල කමටත් වඩා සමාජයෙන් ඈත්වෙලා ජීවත්වන්නට ඔහු දරපු වෑයම නිසා.ඒත් නොහිතපු වෙලාවක විනාඩි ගණනකට රවීන්ද්‍ර රන්දෙනිය - මාලන් බ්‍රැන්ඩෝ හමුවීම සිද්ධ වෙනව. මූදු හතෙන් එහා දීපංකරේකදී“ඒ 1987 අවුරුද්දෙ දවසක්. යාළුවො තුන් දෙනෙක් එක්ක මං හොලිවුඩ් සංචාරයකට ගියා. තුන්වැනි යාළුවා එනකල් අපි දැන් ලොස් ඇන්ජලීස් ගුවන් තොටුපළේ රැඳිල ඉන්නව. පහළ යන එන අය දිහා අපි වගේ ම තව කෙනෙක් උනන්දුවෙන් බලා ඉන්නවා. පෝනි ටේල් එකකුත් බැඳල. මැදි වියේ හොඳ කඩවසම් කෙනෙක්. මගේ යාළුවා එක පාරටම කිව්වා, මේ ඉන්නෙ මාලන් බ්‍රැන්ඩො නේද කියල.“බූත කතා කරන්න එයා. බ්‍රැන්ඩො මේ වගේ තැනක ඉඳීද. අනික තනියම...”මං එහෙම තර්ක කළාට මගේ හිතටත් සැකයි. කෝකටත් මං පැත්තෙන් ගිහින් නහය දිහා බැලුවා. බ්‍රැන්ඩොගෙ අනන්‍යතාව නහය. යම් අනතුරක් නිසා ඔහුගෙ නහයෙ තියෙනව පෙනෙන - නොපෙනන පොඩි විකෘතියක්.දෙයියනේ! නහය හරි. අපි කතා වුණා ළඟට ගිහින් කතා කරන්න. මං ඉස්සර වුණා.“මිස්ට බ්‍රැන්ඩෝ...”මගේ හඬට එකපාරටම එයා පුදුම වෙලා අපි දිහා බැලුවා. එහෙම මොහොතක් බලා ඉඳල “කොහොමද මාව අඳුනගත්තෙ...” කියල ඇහුව.“තිරයෙ රූප රාමුවක් ගානෙ දැකල තියෙන අපිට, ඔබව හොඳින් මතකයි. අපි ශ්‍රී ලංකා සිනමා කර්මාන්තෙ අය...”එහෙම කිව්වම හරි සතුටු වෙලා ලංකාවෙ සිනමාව ගැන විස්තර ඇහුවා. අර නහයෙන් නොවෙන්න කාටවත් බැහැ බ්‍රැන්ඩො හඳුනගන්න. මොකද එයා හිටි විදියට.කොහොම හරි බ්‍රැන්ඩො එතැන රැඳිල තියෙන්නෙ එයාගෙ පුතා එනකල්. අපේ යාළුවා ආපු ෆ්ලයිට් එකේම, මයිකල් ජැක්සන්ගෙ කණ්ඩායමත් එක්ක බ්‍රැන්ඩොගෙ පුතාත් සංදර්ශනයකට ගිහින්. පුතා එක්කර ගෙන යන්නයි බ්‍රැන්ඩො මේ ඇවිත් ඉන්නෙ. ටික වෙලාවකින් ඔහු අපෙන් සමුගත්තා. කාටවත් පිංතූරයක් ගන්නවත් කල්පනාවක් නෑ. ඇයි... ලෝකෙ ශ්‍රේෂ්ඨතම නළුවා. හිතා ගන්න බැරි තැනක මුණ ගැහිලා.ඇත්තටම ඒ විනාඩි කිහිපය හීනයක් වගේ. බ්‍රැන්ඩෝ, පුතාගෙ කරට අත දාගෙන ගුවන් තොටුපළින් නික්මිලා කාර් එකට නඟිනකල් අපි බලාගෙන හිටියා.අහම්බයක්. විනාඩි ගණනක්. ඒත් මට ඒ හමුවීම සදා අමරණීයයි...”1950 - 60 දශකයේ හොලිවුඩයෙ හිටි කඩවසම්ම නළුවා ග්‍රෙගරි පෙක්. ජපානයෙ ටෝකියෝ නුවර පැවැති සිනමා උලෙළකට රවීන්ද්‍ර ගියේ ‘ජනේලය’ ත් නියෝජනය වෙන හින්දා. ඒ සිනමා උලෙළ ආරම්භක රාත්‍රියෙදි රවීන්ද්‍රට ග්‍රෙගරි පෙක් මුණ ගැහෙනවා. සොඳුරු රාත්‍රියක්.“ඒ රාත්‍රි සාදයෙදි ග්‍රෙගරිත් මාත් මදුවිතක් තොල ගාමින් සිනමාව ගැන බොහෝ දේ කතා කළා. ඒක පැය කිහිපයක සුහද පිළිසඳරක්. සිනමාවෙන් කොයි තරම් දැක තිබුණත් ග්‍රෙගරි ව සජීවීව හමුවූ සතුට තවමත් මට දැනෙනවා...”රවීගෙ සිනමා ජීවිතයෙ හමුවූ තවත් අමරණීය චරිතයක් දිලිප් කුමාර්.ඒ 1977 නවදිල්ලි සිනමා උලෙළෙ තරු පෑයූ රාත්‍රියක්.මනමේන්ද්‍ර, මනෝජ් කුමාර්, අමිතාබ් භච්චන්, රේඛා, ශර්මිලා, තාගෝර්, දිලිප් කුමාර් ඇතුළු හින්දි සිනමාවේ ආදරණීය තරු අතරෙ රවීන්ද්‍ර රන්දෙනියත්. “මධුමතී වගේ කලාත්මක චිත්‍රපට ගණනාවකම දිලිප් ගෙ රංගනයෙ තිබුණෙ මහා ශෝකී බවක්. වැඩි කතා බහක් නැති කල්පනාබරිත නළුවෙක් හැටියටයි දිලිප් සිනමාවෙදි අපිට මුණගැහෙන්නෙ.ඒත් හැබෑ ජීවිතයෙදි ඔහු අපූරු විනෝදකාමියෙක්. විහිළු - තහළු, හිනාව - කියැවිල්ල ඉවරයක් නැතිව. වොඩ්කා බොන්නත් රුසියෙක්. එතැන හිටි හින්දි සිනමාවේ දැවැන්තයන් අතර වැඩියෙන් ම හිනා වුණේ දිලිප්. ඒ විතරක් නෙවෙයි. ඔහු අනෙක් අයවත් හිනැස්සුවා.එදා සිනමා උලෙළ අවසානයේ මට අවස්ථාව ලැබුණා දිලිප් එක්ක කතා කරන්න. හින්දි සිනමාවේ ආරම්භක යුගයේ නළුවෙක් විදිහට මං එයාගෙ රංගනය ගැන අගය කළා.ඒ ගැන කතා කළා. 1977 කියන්නෙ මගෙත් ආරම්භක යුගය. දිලිප් මාව බදාගෙන කිව්ව වචන අදත් මට මතකයි.“ඔබට සිනමාවේ හුඟක් දුර යන්න ලැබේවා!” කියල මං ප්‍රාර්ථනා කරනව. ඔබ හොඳ රසඥතාවක් - ඉවක් තියෙන වග පේනවා... ලංකා සිනමාවේ දවසක ඔබ තරුවක් වේවි...!“ඔබ වගේ කෙනෙකුගෙන් එවැනි ප්‍රාර්ථනාවක් ලැබීම මට විශාල සතුටක්...”“කොයි රටේ හිටියත් අපි එකම වෘත්තියක යෙදෙන අය. ඒ නිසා ඔබ මගේ සහෝදරයෙක් හැටියටයි මං පිළිගන්නෙ...”බලන්න ඒ වචනවල තිබුණු ශක්තිය. නිහතමානීකම. අනෙක ඔහු ඉංග්‍රීසි භාෂාව හැසිරුවෙ හරිම ලස්සනට. සිනමා නළුවෙක්ය කියල බය නැතිව කියන්න පුළුවන් විදිහට. ඔහු හැම අතකින් ම ප්‍රවීණයෙක් වෙලා. එහෙම වෙන්න කරපු කැපවීම තමයි අපිට ගන්න තියෙන පාඩම. හැබෑ ජීවිතයෙදි මුණ ගැහුණමයි තේරෙන්නෙ බරපතළෙට පෙනුණට මේ අය මොන තරම් සරල - සැහැල්ලු චරිත ද කියල...”“මදර් තෙරේසා” ඉංග්‍රීසි චිත්‍රපටයත් රවීට කවදාවත් අමතක නොවන අත්දැකීමක්.රවී, කල්කටා පොලිස් කමිෂනර් ගෙ චරිතය රඟද්දී තෙරේසා, මවුතුමිය ගේ චරිතයට පණ දුන්නෙ ජෙරල්ඩින් චැප්ලින්.චාලි චැප්ලින්ගෙ බාල දූ. පොලිස් කමිෂන්, තෙරේසා මව්තුමිය එක්ක ප්‍රබලව ගැටෙන ජවනිකා හතරක් පහක් ම ‘මදර් තෙරේසා’ චිත්‍රපටයට ඇතුළත්. ඒ හැම අවස්ථාවකම ජෙරල්ඩින් චැප්ලින් ගෙන් ලද සහාය රවීට අදත් මතකයි.“ජෙරල්ඩින් මට හමුවූ අපූරු නිළියක්. මදර් තෙරේසා කියන්නෙ නැගෙනහිර යුරෝපීය කාන්තාවක්. ඉන්දියානුවෙකුත් නෙවෙයි නිසා, ඈ හින්දි බස වහරද්දී ඉස්මතු වෙන්නෙ අමුතු කතා විලාසයක්. තිර කතාව පිළිබඳ පළමු සාකච්ඡාවට එනකොටම ජෙරල්ඩින් මේ කතා විලාසය ප්‍රගුණ කරල. අපි හැමෝම පුදුම වුණ චරිතය වෙනුවෙන් ඇගේ මේ කැපවීම ගැන.මට මතකයි එක දර්ශනයක් තිබුණා, කට්ට අව්වෙ හේමසිරි ලියනගේ කුණු කන්දක් මුදුනෙ. තෙරේසා මවුතුමිය කුණු කන්ද පාමුල. ඒත් තෙරේසා මවුතුමියගෙ කොටස් රූගත කරල ඉවරයි. කරන්න තියෙන්නෙ කන්ද උඩ ඉන්න හේමසිරිලගෙ කොටස්. ඒත් ජෙරල්ඩින් හිටි තැනම ඉන්නවා. උහුලන්න බැරි කට්ට අව්ව. මං ඇහුවා ඇයි ඔබ තවත් හිටගෙන ඉන්නෙ කියල.“අර උඩ ඉන්න නළුවට ඉලක්ක වෙන්නෙ මාව. මං මෙතන නොහිටියොත් එයාට දෙබස්වලදි ඒ හැඟීම් එන්නෑ. මගේ කොටස් ඉවරයි කියල එකක් නෑ. සහෝදර නළුවට උදව් වෙන එක මගේ යුතුකම... මං ගිවිසුමේ අත්සන් කළේ මේ සියලු දේ වෙනුවෙන්.”මං පුදුම වුණා ඇගේ මේ ප්‍රකාශය ගැන. අපේ අයට නම් මෙහෙම දෙයක් කියලවත් කරගන්න කොච්චර අමාරු ද... චිත්‍රපටය පුරාම ඈ හැසිරුණේ අනෙකාට ඉතාම උදව්ශීලී විදියට. ජෙරල්ඩින් චැප්ලින් ගෙ හමුවීම, එක්ව වැඩ කරන්න ලැබීම මට අදත් සතුටු විය හැකි මහඟු අත්දැකීමක්. ඈ, කවදාවත් අමතක නොවන අමරණීය චරිතයක්...” කිහිපවිටක් ම මුණ ගැසී තිබුණත් පසුගිය අයිෆා ආරම්භක උලෙළදි අමිතාබ් භච්චන්ගේ යළි හමුවීමත් රවීට අමරණීය අත්දැකීමක්.“එදා පිළිගැනීමේ කතාව තිබුණෙ මට. මං හිතුවා හැමෝම අයිෆා ගැන කතා කරපු නිසා, එදා ප්‍රධාන අමුත්තා භච්චන් නිසා ඔහු ගැන කතා කරන්න ඕනෙ කියල.හින්දි බසින් ආචාර කරල කතාව පටන්ගන්න කොටම අමිතාබ් ගෙ මුහුණ ප්‍රබෝධයෙන් පිරුණා. ඇත්තටම ඔහු සහස්‍රකයේ නළුවා. තමන් විසින් චිත්‍රපට කර්මාන්තය වෙනස් කරපු එකම නළුවත් ඔහු. රැඟූ පළමු චිත්‍රපටියෙ ඉඳල, බ්ලැක්... ‘පා’ දක්වා ඔහුගෙ රංගනය අගේ කරමින් මං මගේ කතාව කරගෙන ගියා. මට පේනවා ඔහු පුදුම වෙලා. මගේ අතේ කොළයක්වත් නැහැ. අන්තිමේ ඔහුගෙ කතාවෙදි “මේ තරම් මගේ දේවල් ඔබ මතක තියාගත්තෙ කොහොමද... මට කියන්න බැරි සතුටක් දැනෙනවා. මට මේ දක්වපු ආදර හැඟුම් එලෙසම මං ඔබට පුද කරනවා...” කිව්වාඅවසානයේ සාදය අතරෙත් යන්න කලිනුත් වරින්වර තුන් වතාවක් ඔහු මාව හොයාගෙන ආවා.“ඔබේ ඒ කතාව මට කවදාවත් අමතක වෙන එකක් නෑ රවීන්ද්‍ර...” යළි යළිත් කිව්වා.“ඇත්තටම සහස්‍රකයේ නළුවාගෙන් එවැනි ප්‍රකාශයක් අහන්න ලැබීම සතුට දනවන්නක්...”මේ හැම අමරණීය චරිතයක්ම රවීගේ හිතේ හැමදාම ජීවත්වෙනවා.ඒ හැමෝම පෙළ ගැස්සුවොත් ඉදිරියෙන්ම ඉන්නෙ මාලන් බ්‍රැන්ඩෝ කියලයි රවී කියන්නෙ.ඉනෝකා පෙරේරා බණ්ඩාර</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>27</day>
    </date>
    <link>http://www.silumina.lk/2010/06/27/_art.asp?fn=av1006279</link>
    <topic>මුහුදු පතුලේ සැඟවුණු අතීතය යළි ජීවමාන කරන සමුද්‍ර කෞතුකාගාරය</topic>
    <author>ඉනෝකා සමරවික්‍රම</author>
    <content>මුහුදු පතුලේ සැඟවුණු අතීතය යළි ජීවමාන කරන සමුද්‍ර කෞතුකාගාරයඉපැරැණි සේද මාර්ග ඔස්සේ, මෙන්ම බටහිර රටවල සිට ද අපේ රටට වෙළෙඳ නැව් ආවේ ගියේය. මේ ආගිය ගමන්වලදී ගාලු වරාය ආශි‍්‍රත මුහුදු තීරය ඔවුන්ට නැංගුරම් ලෑමට විශේෂිත ස්ථානයක් විය. එහිදී විටෙක කාර්මික දෝෂවලින් ද, තවත් විටෙක මුහුදේ සැඩපරුෂ බවට ඔරොත්තු නොදීමෙන් ද, ඇතැම් විටෙක කපිතාන්ගේ නොසැලකිල්ල නිසා ද විවිධ අනතුරුවලට පත්වීමෙන් නැව් ගිලී ගියේය. කාලය විසින් මුහුදු පතුලේ තිබු බොහෝ දෑ අපේ රටේ සමුද්‍ර කෞතුක භාණ්ඩ පිළිබඳව උනන්දුව ඇතිවීමත් සමඟම සොයා ගන්නා ලදී. වසර සිය ගණනක් ඉපැරැණි දේ සියැසින් දැක බලා ගැනීමට දැන් සැමටම අවස්ථාව ලැබී ඇත. ඒ ගාලු සමුද්‍ර කෞතුකාගාරයට ගොඩ වැදීමෙනි.රට වටකර ඇති මුහුදු පතුලේ බොහෝ විසිතුරු දේ ඇත්තේය. වසර සිය දහස් ගණන් පැරැණි අතීත ශ්‍රී විභූතිය මුහුදු පතුලේ සැඟව ඇත්තේය. කාලය විසින් යටපත් වූ දේ යළි ගොඩගැනුණු විට එයින් අපේ රටේ අතීත ශ්‍රී විභූතිය පිළිබඳ බොහෝ දේ කියැවෙන්නේය.විශේෂයෙන්ම ගාලු වරාය හා සම්බන්ධව ඇති මුහුදු පුරාවස්තු බොහෝය. අතීතයේ අපේ රටේ ප්‍රධාන නැව් තොටක් වූ ගාලු වරාය පිළිබඳව ඓතිහාසික තොරතුරු සපයන්නේ මුහුදු පුරා වස්තුන්ය. අතීතයේ ලංකාවේ සිට විවිධ රටවලට භාණ්ඩ ප්‍රවාහනය කළ නැව් ගමන් ඇරැඹුවේ ගාලු වරායෙනි.ඇවොන්ඩ්ස්ටර් නෞකාවමේ සිදුවීම සිදුවූයේ දාහත්වැනි සියවසේදී පමණය. එනම් ක්‍රි. ව. 1659 ජුලි 2 දින පුවක් පැටවූ නැවක් පාන්දර ම ඉන්දියාව බලා ගමන් ඇරැඹීමට නියමිතව තිබුණේය. නමුත් රාත්‍රියේදී නැංගුරම් කැඩී ගොඩබිම දෙසට ආ නැව වැල්ලේ වැදී කැඩී බිඳී ගියේය. මේ නැව දැවයෙන් සාදා තිබු අතර නැව බේරා ගැනීමට කපිතාන් වරායට නොහැකි වූයේය. ඊට හේතු වූයේ ඔහු එහි නොසිටීමයි. ඒ පිළිබඳව විවිධ කට කතා ඇති අතර නැව බේරා ගැනීමට කපිතාන්වරයා ඉදිරිපත් නොවීම සම්බන්ධව ඔහුට විරුද්ධව නඩු පවරා තිබුණේය.අතීතයේදී ඉංගී‍්‍රසින්ට වඩා ලන්දේසින් බලවත් වූ අතර නැංගුරම් කැඩී බිඳී විනාශ වී ගිය නෞකාව මුලින්ම අයත්ව තිබුණේ ඉංගී‍්‍රසින්ටය. නමුත් ඒ නැව ලන්දේසින් විසින් උදුරා ගත් අතර එම නැව බ්‍රෙසින් නමින් නම් කර ආසියාවට ගෙනැවිත් ලංකාව, ඉන්දියාව හරහා වෙළෙඳ ගමන් ආවේ ගියේය. බ්‍රෙඩින් නමින් නම් කිරීමට පෙර මේ වෙළෙඳ නැව ඇවොන්ඩ්ස්ටාර් නමින් නම් කර තිබිණ. එය ලන්දේසින්ට අයත් නෞකාවක් විය. මෙම නැවෙන් ඇතුන් ගෙන ගිය බවටත් ඓතිහාසික තොරතුරුවල සඳහන්ව තිබේ.‘ඇවොන්ඩ්ස්ටාර්’ යන නමේ තේරුම සැදෑ තාරකාව යන්නයි. ඉංගී‍්‍රසින්ට අයත්ව තිබු කාලයේත් ඉන් පසුවත් එංගලන්තය නෙදර්ලන්තය ශ්‍රී ලංකාව හා බතාවිය අතර ගමන් වාර 65 ක් පමණ ගොස් ඇත්තේය.මහල් තුනකින් නිර්මාණය වී තිබු නැවේ දිග මීටර් 40 ක් පමණ වූ අතර එහි බර ටොන් 260 ක් විය.වසර තුන්සිය තිහකට ආසන්න කාලයක් ගාලු වරාය අවට මුහුදේ සැඟව තිබු මේ නැව පිළිබඳව ඓතිහාසික තොරතුරු ඇතුළත් ලිපි ලේඛන නෙදර්ලන්තයේ සුරක්ෂිතව තිබුණේය.වසර ගණනාවක් මුහුදු පතුලේ සැඟව තිබු මේ නෞකාව ශ්‍රී ලංකා බටහිර ඔස්ට්‍රේලියාව එක්ව කළ ව්‍යාපෘතියකදී 1998 වසරේදී සොයා ගන්නා ලදී.ගාලු වරායේ සිට මීටර් 50 ක් පමණ දුරින් (එනම් වර්තමානයේ ගාලු කොටුවට යන පාරේ මාළු වෙළෙඳ සල් පවත්වාගෙන යන ආසන්නයේ මුහුදු තීරයේ) මීටර් හතක් පමණ ගැඹුරු මුහුදේ තිබී සොයා ගන්නා ලද ඇවොන්ඩ්ස්ටර් නැව යළිත් එලෙසින්ම දකින්නට ඇත්නම් යැයි ඔබට සිතෙනු ඇත.පල්ලේමල්ල ජනාවාසයේ ආකෘතියඇවොන්ඩ්ස්ටර් හෙවත් සැඳැ තාරකාව නෞකාව පමණක් නොව ක්‍රි. ව. 1702 දී මෝගල් අධිරාජ්‍ය කාලයේ ඖරංෂෙඩ් අධිරාජ්‍යයාගේ කාලයේදී වයඹදිග ඉන්දියාව බලා ගමන් කරමින් තිබියදී මුහුදුබත් වූ කාසි පැටවූ නැවේ තිබු කාසි, එක්දහස් අටසිය ගණන්වලදී සෝඩා පටවා ගෙන ඉන්දියාවට යමින් තිබියදී මහා රාවණා කොටුව මුහුදු ප්‍රදේශයේදී මුහුදුබත් වූ නැවෙහි තිබු සෝඩා බෝතල් ඇතුළු බොහෝ සාගර පුරාවස්තු නැරැඹීමට ද දැන් හැකියාව ඇත. එය ඔබට අලුත් අත්දැකීමක් වන අතරම අපේ අතීතය පිළිබඳව ඔබ නොදත් බොහෝ කරුණු ගෙන හැර පානු ඇත.යුග යුග ගණන් පැරැණි මුහුදු පුරාවස්තු අදත් අපට එලෙසින්ම දැකිය හැකි වීම විශේෂත්වයකි. කෞතුකාගාරයේ ප්‍රදර්ශනයට තබා ඇති නෞකා ආකෘති මෙන්ම ගිලී ගිය නැව්වලින් හමුවූ පුරාවස්තු රැකගෙන අපට පෙන්වීමට ඔවුන් දරන වෙහෙස අපමණය. මේ පුරාවස්තු රැකගන්නේ, සංරක්ෂණය කරන්නේ කෙලෙස ද?අප මේ ප්‍රශ්නය ඇසුවේ දකුණු පළාත් ප්‍රධාන පුරාවස්තු සංරක්ෂණ නිලධාරී කේ. වයි. ගාමිණි සමන් මහතාගෙනි.“අපේ රටේ මුහුදු පුරාවිද්‍යාව පිළිබඳව උනන්දුවක් දක්වන්න ගත්තේ 1992 අවුරුද්දේ ඉඳලා. මධ්‍යම සංස්කෘතික අරමුදල ප්‍රධාන ආධාර සියල්ලම මෙන්ම කළමනාකාරිත්වය ලබා දෙන අතර පුරාවිද්‍යා දෙපාර්තමේන්තුව විශ්ව විද්‍යාල, කෞතුකාගාර දෙපාර්තමේන්තුව මෙන්ම බටහිර ඔස්ට්‍රේලියාව, නෙදර්ලන්තය අපට මේ පිළිබඳව පුහුණුව ලබා දී තිබෙනවා.මුහුදු පුරාවස්තුන් සංරක්ෂණය කරන්නේ කොහොමද කියන එක පුළුල් දෙයක්. මුහුදු පතුලේ තිබී සොයා ගන්නා පුරාවස්තුන් රැක ගැනීම සඳහා කරන මූලිකම දේ තමයි ලවණ ඉවත් කරන එක. ඉන් පසුව කරනු ලබන යම් යම් ක්‍රියාකාරකම් තිබෙනවා. ඒ වගේම මෙහිදී දකින්නට ලැබෙන ප්‍රධානම දේ තමයි ඇවොන්ඩ්සිටර් නෞකාවේ ආකෘතිය. නෙදර්ලන්තයේ මේ නැව පිළිබඳව කටු සටහන් තිබුණා. චිත්‍ර තිබුණා. මෙහිදී දකින්නට ලැබෙන්නේ මුල් කාලයේදී තිබු ඇවොන්ඩ්ස්ටර් යුද නැව.ගාමිණි දොඩම්වලකේ. වයි. ගාමිණි සමන්ගාලු වරාය ආශි‍්‍රත මුහුදු පතුලේ තිබු සොයා ගත් නෞකාවේ අපට හමුවූ දේ අතර නැවේ මුළුතැන් ගෙයි ගඩොල් ඇතිරු පෝරණුව, කාලතුවක්කු මෙන්ම නැංගුරම් තිබුණා. කිමිදුම් කරුවන් මේ නැවේ කොටස් සොයා ගත්තට පසුව එය තව දුරටත් ආරක්ෂා වීම සඳහා විශේෂිත නෙට් එකකින් වසා දමා වැලි අතුරා තිබෙනවා. එහෙම කළේ තව වසර සිය දහසක් ගියත් මේ නැව පිළිබඳව ඉදිරි පරම්පරාවටත් තොරතුරු දැනගැනීමට පුළුවන් විදිහට රැක ගැනීම අවශ්‍ය නිසයි.”සමුද්‍ර කෞතුකාගාරයට එන ඔබට පහත මාලයේ පිහිටි ඇවොන්ඩ්ස්ර් මැදිරියේදී මුහුදු පතුල යට තිබෙන දිරා ගිය නැවේ කොටස් දැක්වෙන ආකෘතිමය දර්ශනය හා නැවේ ආකෘතිය ද නැවෙන් හමුවූ කාලතුවක්කුව මෙන්ම ගල් නැංගුරම ද දැක ගැනීමට පුළුවන. එමෙන්ම එම නැවේ තිබු කඹයක් ද එහිදී දැකීමට පුළුවන.ක්‍රිස්තු පූර්ව පන්දාහේ සිට ක්‍රිස්තු වර්ෂයෙන් දහනම වැනි සියවසේ අගභාගය දක්වා වන කාල පරාසය තුළ සාගර පතුලේ සැඟව තිබු පුරාවස්තු පිළිබඳව මෙන්ම දකුණු මුහුදු තීරය ආශි‍්‍රතව පැවැති පැරැණි ජනාවාස පිළිබඳව හා අතීතයේ පැවැති ආර්ථික රටා මෙන්ම දකුණු පළාතේ ජනයාගේ ඇඳුම් පැලඳුම් පිළිබඳව විස්තර ද මෙහි ඇතුළත් වේ.මුහුදු පතුලේ සැඟව ඇති දේ ඔවුන් නොසිටින්නට අපට දැකගත නොහැකිය. ගාලු සමුද්‍ර කෞතුකාගාරයේ සමුද්‍ර පුරාවිද්‍යා ඩබ්ලිව්. එම්. චන්ද්‍රරත්න මහතා දැක්වූ අදහස් මේ.අවුරුද්දේ හැම දිනයකම සාගර පතුලේ කිමිදෙන්න බැහැ. ඔක්තෝබර් මාර්තු කාලයේ තමයි විශේෂයෙන්ම දකුණු මුහුදු තිරයේ කිමිදෙන්න පුළුවන්. මුලින්ම අපට සමුද්‍ර කෞතුක දේ සෙවීම පිළිබඳව පුහුණුව දුන්නේ බටහිර ඔස්ට්‍රේලියාව හා නෙදර්ලන්තය. නෙදර්ලන්තයේ හා අපේ ලේඛනාරක්ෂක දෙපාර්තමේන්තුවේ තිබු තොරතුරු අනුව තමයි මුහුදුබත් වූ නැව පිළිබඳව සොයා ගැනුණේ.මුහුදු පතුලේ තිබූ කාලතුවක්කුවඇතැම් අවස්ථාවල බොහෝ ගැඹුරට මුහුදු පතුලේ කිමිදෙන අවස්ථා තිබෙනවා. දැනට අපි දකුණු මුහුදු තීරය පදනම් කොටගෙන, අම්බලන්ගොඩ, හික්කඩුව, සීනිගම, දඩල්ල, ගාලු වරාය, කිරින්ද ගොඩවාය, පිටතින් පෙනෙනවාට වඩා මෙය විශාල කාර්ය භාරයක්. කිමිදීමට පෙර ගොඩබිම සිටම මුහුදු පතුලට යන ගමන පිළිබඳව සැලසුම් කරනවා.පුංචිම දෙයක් හෝ අමතක වුවහොත් ඒ ගමනෙන් එදාට වැඩක් නැහැ. පූර්ණ සැලසුම් සහගතව කණ්ඩායමක් හැටියට තමයි අපි කටයුතු කරන්නේ. අපි සොයා ගත් බොහෝ දේ සුනාමියත් සමඟ අපට අහිමි වී ගියා.මුහුදු පතුලේ සැඟව තිබු විසිතුරු දේ පමණක් නොව මුහුද ආශි‍්‍රතව තිබු ජනාවාසවල ආකෘති ද මෙහිදී දැකගැනීමට පුළුවන. හම්බන්තොට පල්ලේමල්ල ප්‍රදේශයේ කළ කැණීම්වලින් සොයා ගැනුණු ජනාවාස තුළ ජීවත්වූ ආදි මිනිසුන් නව දෙනා, ඔවුන් එකල භාවිත කළ අවි ආයුද, ආහාරයට ගත් දැ මෙන්ම ඇඳුම් ද ඔවුන් දවස ගෙවු ආකාරය ද දැක ගැනීමට පුළුවන. පල්ලේමල්ල ජනාවාසය දුටු විට ඔබගේ ඇස් රැවටෙනු ඇත. එය එපමණටම ස්වාභාවික අයුරින් නිර්මාණය කර ඇත.පාසල් දරුදැරියන්ට පමණක් නොව අපේ රටේ අතීත ශ්‍රී විභූතිය පිළිබඳව සිත් තුළ ආඩම්බරයක් ඇතිකර ගැනීමටත් දැනුම ලබා ගැනීමටත් සමුද්‍ර කෞතුකාගාරයට එන ඔබට එහිදී දැක ගැනීමට ඇති දෑ අතර ක්‍රිස්තු පූර්ව 450 දී පමණ ගල්වලින් සකසන ලද මාල, ගිලී ගිය නැවක තිබු විශාල මැටි බඳුන, බීරළු රේන්ද කර්මාන්තය මෙන්ම මුහුදු ගමන්වල යෙදෙන්නන්ගේ ආරක්ෂකයා මෙන්ම දෙවියා ලෙසින් සැලකෙන අවලෝකිතේෂ්වර ප්‍රතිමාව, ද දැක ගැනීමට පුළුවන.සඳුදා හැර සතියේ ඕනෑම දිනෙක විවෘතව ඇති සමුද්‍ර කෞතුකාගාරය පිළිබඳව අදහස් දක්වන සමුද්‍ර පුරාවිද්‍යා කෞතුකාගාර පාලක ගාමිණි දොඩම්වල මහතා“මේ කෞතුකාගාරය ආරම්භ කරනු ලැබු මේ වසරේ මාර්තු හතර වැනිදා. සඳුදා හැර සෑම දිනෙකම උදේ 8.30 සිට සවස 4.30 දක්වා කෞතුකාගාරය විවෘතව පවතිනවා.මෙහි විශේෂයෙන්ම අතීතයේ මුහුදු පතුලේ සැඟව ගිය නෞකාවල තොරතුරු මෙන්ම දකුණු පළාතට ආවේණික දේවල් දකින්නට තිබෙනවා. පැමිණෙන පාසල් හා වෙනත් කණ්ඩායම්වලට තොරතුරු පහදා දීම කරනවා. එමෙන්ම වීඩියෝ පට පෙන්වීමෙන් ද තොරතුරු ලබාදීම සිදු කරනවා.ඉනෝකා සමරවික්‍රමඡායාරූප - විමල් කරුණාතිලකබීරළු රේන්ද ගෙතීමනෞකාවෙන් සොයා ගන්නා ලද කාලතුවක්කුවපුරාවස්තු සොයන කිමිදුම්කරුවන්මුහුදු පතුලේ තිබූ කාසි නැවෙන් සොයා ගැනුණු මැටි බඳුනමුහුදු පතුලේ තිබි සොයා ගන්නා ලද සෝඩා බෝතල්</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>27</day>
    </date>
    <link>http://www.silumina.lk/2010/06/27/_art.asp?fn=av10062711</link>
    <topic>පිස්සු හැදෙන සඳ</topic>
    <author>එඩ්වඩ් චන්ද්‍රසිරි</author>
    <content>පිස්සු හැදෙන සඳ“මං ඔය නඩුවට පෙනී හිටල තමුසෙව කොහොම හරි බේරලා දෙන්නං. හැබැයි පුතෝ තමුසෙ මගෙ ගාස්තුව අඩුවක් නැතුව බේරන්ඩ ඕනෙ. හොඳයි තමුසෙ ළඟ ඒකට සල්ලි තියෙනවද?” නීතිඥයා ඇසුවේ නඩුවක් රැගෙන තමා වෙත පැමිණි ප්‍රේමසිරි අමතමින්.“සල්ලි නම් නෑ සර්. ඒත් මගෙ ළඟ අලුත් කාරෙකක් තියෙනවා...” ප්‍රේමසිරි පැවසීය.“ම්... හොඳයි ඒක විකුණලවත් මගෙ ගාස්තුව අය කරගන්න බැරියැ. හොඳයි මොනව හොරකම් කළා කියලද තමුසෙට විරුද්ධව ඔය නඩුව දාලා තියෙන්නෙ” නීතිඥ මහතා ඇසුවේ ය.“අලුත් කාර් එකක්” ප්‍රේමසිරි පිළිතුරු දුන්නේ හිස කසමිනි.  පශු වෛද්‍යවරයා එළදෙන හොඳින් පිරික්සා බලා වතුර බේසමෙන් අත සෝදා ගන්නා ගමන් ජේම්ස් ගෙන් මෙසේ ඇසී ය.“ඈ ජේමිස් උන්නැහේ. මේ එළදෙන කොච්චර විතර කිරි දෙනවද?”ජේමිස් කරේ තිබූ අමුඩ ලේන්සුව අතට ගනිමින් මෙසේ කීය.“අනේ දොස්තර මහත්තයො මේ එළදෙන එක බිංදුවක් වත් දෙන්නෙ නැහැ. මට දොවා ගන්ඩයි වෙලා තියෙන්නෙ...”  සේපාල තමා වැඩ කරන ගරාජයට උදේ පැමිණියේ මුහුණේ ද ඇඟ පුරා තවත් කීප තැනක ද ඇලවූ පැලැස්තර ඇතිව ය. මෙය දුටු ඔහුගේ මිතුරෝ ඔහු වටා රොක්ව මෙසේ ඇසූහ.“මොකෝ සේපාල මොනවද ඔය වුණේ? වාහනේකවත් හැපුණ ද?”“නෑ මං මේ කුකුළෙක් අල්ලන්න ගිහින් මේක වුණේ... සේපාල කීවේ වේදනාවෙනි.“ඈ බං ඔය විදියට තුවාල කරන්න තරම් දරුණු සතෙක් ද කුකුළා?“කුකුළා නං දරුණු සතෙක් නෙමෙයි. ඒත් කුකුළගෙ අයිතිකාරයා අන්තිම දරුණු මිනිහෙක්...” සේපාල පැවසුවේ මුහුණ අතගාමිනි.  කඩිමුඩියේ හෝටලයට ඇතුළුව වේටරයකුට කතා කළ ගුණපාල මෙසේ කීය.“මට ගේනවා ඉක්මනට බත් එක්ක රෝස් කරපු කුකුළෙක්. බස් එකට තියෙන්නේ හරියටම තව විනාඩි 15 යි.”වේටර් ගුණපාල දෙස බලා මෙසේ කීය.“කුකුළෙක් රෝස් කරන්ඩම විනාඩි 15 ක් යනවා. ඒ හින්දා බාගෙට රෝස් කරපු කුකුළෙක් එක්ක බත් ගේන්ඩද?”  උදේ ආහාරයෙන් පසු අංගොඩ මානසික රෝහලේ රෝගීන් එහි අංගනයේ රැස්වී අල්ලාප සල්ලාපයේ යෙදී සිටියදී පුවත්පත් වාර්තාකරුවෙක් සහ කැමරා ශිල්පියෙක් ඔවුන් වෙත පැමිණියහ.“අපි ආවේ පත්තරෙන්... අපිට අවශ්‍ය වෙලා තියෙනවා මානසික රෝගීන් ගැන සමීක්ෂණයක් කරන්න. ඉතින්...” ඔවුන් දෙදෙනා තම අවශ්‍යතාව විස්තර කරද්දී ඊට බාධා කරමින් එක් මානසික රෝගියකු මෙසේ කීය.“ආ... ඔය මහත්තයලට ඕනෑ කරන්නෙ මානසික රෝගීන් ගැන තොරතුරු දැන ගන්න නෙ. ඒ ගොල්ලො ඔක්කොම ඉන්නෙ අන්න අර කාමරේ. එහෙට යන්න.” කියමින් වෛද්‍යවරුන් සඳහා වූ පොදු කාමරය පෙන්වීය.එඩ්වඩ් චන්ද්‍රසිරි</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>27</day>
    </date>
    <link>http://www.silumina.lk/2010/06/27/_art.asp?fn=av10062712</link>
    <topic>මං දැන් මේ ගෙදර හිරකාරියක් වෙලා සඳුන්</topic>
    <author/>
    <content>මං දැන් මේ ගෙදර හිරකාරියක් වෙලා සඳුන්ටික වේලාවක් රූපවාහිනි තිරය දෙසට දෑස දල්වා බලාගෙන සිටි සේරාට එම වැඩසටහන නැරඹීමේ උනන්දුව හීන වී ගියේය. මේ වේලාවට වෙනත් නාලිකාවක විකාශය වන්නේ රසට ‘ඉවුම් පිහුම්’ කරන හැටි උගන්වන කාන්තා වැඩසටහනක් බව සේරාගේ මතකයට නැඟිණ. ඇය “රිමෝට් කන්ට්‍රෝලය” අතට ගෙන තිසරු ආශාවෙන් නරඹමින් සිටි සඳුන්ගේ සජීවී වැඩසටහන කපා හැරියාය.තිසරුගේ හිතට දැනුුණේ කෝපයකටත් වඩා දැඩි වේදනාවකි. සේරා එසේ කළේ හිතාමතාම තම හිත රිදවීමට යැයි ඇයට සිතිණ.”මොකක්ද පුංචි ඒ කරපු කැත වැඩේ? මං කැමැති ‘ප්‍රෝග්‍රෑම්’ එකක් බලන්න මට මේ ගෙදර නිදහසක් නැද්ද දෙය්යනේ?” ඇය වේදනාබර හඬින් කෑ ගැසුවාය.”මටත් මං ආසා ‘ප්‍රෝග්‍රෑම්’ එකක් බලන්න මෙතැන නිදහස තියෙන්න ඕනැ... අන්න ඒකත් තේරුම් ගන්නවා.””මායි ටී.වී. එක ඔන් කළේ... ඔයා ඇවිල්ලා ඒක වෙන චැනල් එකකට මාරු කළා.. කොච්චර අසාධාරණද? මොකක්ද මේකෙ තේරුම පුංචි අම්මෙ?””මට ඒ ‘කුකරි ප්‍රෝගෑම්’ එක බලන්න ඕනැ... ඔයා ඒකට ඊරිෂියා කරන්න එපා...””ඊර්ෂ්‍යා කරන්නම වැඩේ..?””කටවහගෙන මේක බලනවා නම් බලන්න. නැත්නම් මෙතනින් නැගිටලා යන එකයි ඇත්තෙ.” සේරා එවර කටහඬ බින්දේ පෙරට වඩා උස් හඬිනි. ඇගේ මුහුණේ රැඳී තිබුණේ කිසියම් නොරිස්සුම් බවකි.”ඉතින් ඔයාලගෙ බෙඩ් රූම් එකේ තියෙන්නෙ තව ටී.වී. එකක්... ගිහින් ඒක බැලුවාම ප්‍රශ්නයක් නැහැනෙ?””ඒක මගෙ වැඩක් තේරුණාද? මට ඇඩ්වයිස් දෙන්න එපා. මේ ගෙදර පාලනය කරන්නෙ මමයි.””මේක නම් මහ කරුමයක්?” තිසරු පුටුවෙන් නැගිට්ටේ තරහින් පුපුරමිනි. ඇඬුම් එන්නට තරම් ඇගේ සිත පෑරී තිබිණ.සේරා මුහුණ පුලුටු කරගෙන රූපවාහිනි තිරය දෙස බලා සිටියේ කැළඹුණු හදවතිනි. තමා කෙරෙහි කිසිදු ගරුසරුවක් නොදක්වන මැයට කිසිදු බුරුලක් නොදිය යුතු යැයි ඇගේ යටිසිත මොර ගාන්නට විය.වේදනාවෙන් බරව නිදන කාමරයට දිව ගිය තිසරු යහනේ දිග ඇදී කඳුළු සලන්නට වූවාය. අනපේක්ෂිත ලෙස මුහුණ පාන්නට සිදුවූ එම අමිහිරි අත්දැකීම කටුඅත්තක් මෙන් ඇගේ හිත පෑරුවේය. සේරා පුංචි අම්මාගේ් අණසකට යට වී ඇති මේ විසල් මැදුරේ ගෙවන ජීවිතයෙන් කවර පලක් දැයි යන සිතුවිල්ල තිසරුගේ හිත ගිනියම් කළේය. සතුට හා නිදහස අහිමි ජීවිතයකට කෙතරම් සැප සම්පත් තිබුණත් වැඩක් වේද? තව කොපමණ කාලයක් මේ පීඩනය විඳිමින් දවස ගෙවිය යුතු දැයි සිතාගන්නටත් බැරි තරම්ය. මෙවන් වේදනාකාරී සිතුවිලි වලින් හද පිරෙත්ම තිසරුට සෙමින් ඉකි බිඳුණේය.වැඩි වේලාවක් යන්නට මත්තෙන් ඇගේ ජංගම දුරකථනය නාද වන්නට විය. ඇමතුම ලැබුණේ අනුපමා ගෙනි. තිසරු ඇයට පිළිතුරු දුන්නේ හැඬුම් ස්වරයෙනි.”මොකද ඔයා මේ අඬන්නෙ...? මොකද වුණේ...?” කිසිවක් තේරුම් ගත නොහැකිවූ අනුපමා ප්‍රශ්න කළාය. මීට ටික වේලාවකට පෙර සිදුවූ සංසිද්ධිය තිසරු සිය යෙහෙළියට කියා සිටියේ කඳුළු සලමිනි.”එයා නම් මහ පුදුම මනුස්සයෙක්...? මොකක්ද එයාට උඹත් එක්ක තියෙන ඔය තරම් නෝක්කාඩුව?””ඒක තමා මටත් තේරෙන්නෙ නැත්තෙ? හැම වෙලාවෙම පුංචි බලන්නෙ මාත් එක්කලා පැටලෙන්නයි... මං මොනවා කළත් එයාට වැරැදියි.. මට නම් දැන් මේ වහලයට ඉන්න එකත් තිත්ත වෙලා අනූ...””අප්පච්චිත් එක්ක ඔය ගැන කතා කළොත් නරකද තිසරු?””අප්පච්චිත් ඉන්නෙ එයාගෙ ලෝකෙම තමයි...””අනේ මන්දා.. මට නම් උඹ ගැන හරි දුකයි.. කෙල්ලෙ..””ඒක නෙමේ සඳුන්ගෙ ටී.වී. ප්‍රෝග්‍රෑම් එක කොහොමද? මට චුට්ටයි බලන්න හම්බවුණේ..? ලස්සනට තියෙන්න ඇති නේද?””ඔව් හරි අපූරුවට තිබුණා.. තිසරු.. උඹට තිබුණේ අපේ ගෙදර ඇවිත් බලන්නයි.””මෙහෙම ජංජාලයක් වෙයි කියලා මං හීනෙකින්වත් හිතුවයැ?”සඳුන් කෝල් කරලා අහයි ‘ප්‍රෝගැම්’ එක බැලුවාද කියලා. මං එයාට මොනවද කියන්නෙ අනූ? මට එතකොට ඇඬෙයි...””සිද්ධ වෙච්ච දේ කියන්න.. සඳුන් තේරුම් ගනියි..””මගෙ රත්තරන් අම්මා නැති වුණේ මගෙ ලොකු පවකට වෙන්න ඇති අනූ.. එයා නම් කවදාවත් මේ විදියට මගෙ හිත රිද්දවන්නෙ නැහැ..”තිසරුගේ වේදනාබරිත කටහඬ අනුපමාගේ හිතේ දැනවූයේ අපමණ ශෝකයකි.”ජීවිතේ කියන්නෙ ප්‍රශ්න ගොඩකට තිසරු... ඒක තේරුම් ගත්තාම ප්‍රශ්නවලට මුහුණ දෙන්න ලේසියි... විශේෂයෙන් ම ආදරය කරනකොට ප්‍රශ්න ගොඩක්ම එනවා... මටත් ආවා..”තිසරුගේ හිතට කිසියම් අස්වැසිල්ලක් ගෙන දෙන අටියෙන් අනුපමා මුදු සරින් කීවාය.”මං ප්‍රශ්නවලට බය නැහැ අනූ.. මේ ප්‍රශ්නවලටත් මට බය නැතුව මුහුණ දෙන්න හය්ය තියෙනවා.. ඒ ගොල්ලන්ට බැහැ මගෙ හිත වෙනස් කරන්න.””අන්න හරි... ඒ විදියට හිතපන්.. ඕකට කියන්නෙ පොසිටිව් තින්කින් කියලා තේරුණාද?” අනුපමා එවර කිකිණි හඩින් සිනාසුණාය.”ඕපනින් එකට මං ඒවි කියලා සඳුන් හුඟක් හෝප්ස් තියාගෙන ඉන්නෙ... අපි කොහොමද යන්නෙ අනූ?””වික්ටර් කිව්වා එයාගෙ යාළුවෙකුගෙ වාහනයක් එරේන්ජ් කරගන්නම් කියලා.. ඔයාටත් අපිත් එක්ක ගියෑකිනෙ. ගෙදරින් පැනගන්න පුළුවන් වෙයි නේද?””මං කොහොම හරි පැනගන්නවා අනූ... කොහොම හරි පැනගන්නවා.” තිසරු ඒ වචන ටික තෙපළේ අධිෂ්ඨාන පූර්වක හැඟීමෙනි.********සිය සජීවී රූපවාහිනි වැඩසටහන නරඹද්දී ඊට අවහිර කරමින් සේරා හැසිරුණු ආකාරය ගැන දැනගත් විට සඳුන් ඊට ප්‍රතිචාර දැක්වූයේ කොක් හඬලා සිනාසෙමිනි.”ඔයාට නම් හිනා... මන් ඉන්නෙ හරිම තරහෙන්... මං මේ ගෙදර දැන් හිරකාරියෙක් වෙලා සඳුන්...””ඕවට සැලෙන්න එපා තිසරු... ආදරයට කොහෙන්ද බාධා නැත්තෙ?” බාධා තියෙන තරමට තමයි ආදරය තව තවත් සුන්දර වෙන්නෙ? මං නම් හිතන්නෙ ඒ විදියට.. ඔයත් ඒ විදියට හිතන්න බලන්න..” කැන්ටිමට වී තේ කෝප්පයක් බොමින් සිටි සඳුන් සැහැල්ලු හඬින් කීවේය.”ඒ වුණාට සේරා පුංචි අම්මා කරපු වැඩේ වැරැදියි... මං ඒක කොහොමටවත් අනුමත කරන්නෙ නැහැ... එයා හිතාමතාමයි ඒක කළේ..””හරි.. හරි.. දැන් ඒ ගැන හිතලා පසුතැවිලි වෙන්න එපා. තිසරු.. ඔයිට වඩා ලොකු ප්‍රශ්නවලට අපිට ඉදිරියේදි මුහුණ පාන්ට වෙයි.. තේරුණාද?””මං ඒක දන්නවා.. සඳුන්.. මගෙ හිත වෙනස් කරන්න ඒ ගොල්ලන්ට බැහැ.. ඒ ගොල්ලො එහෙම හිතනවා නම් ඒක හීනයක්.. මායාවක්..””අන්න එහෙම කතා කරන්නකො තිසරු.. ඔයා මට ශක්තියේ ප්‍රාණය දෙනවා..” ඔහු එවර පෙරටත් වඩා උද්දාමයෙන් සිනාසුණේය.සිය මිත්‍රයාගේ මුහුණේ වරින් වර ඇඳෙනා ආදර ඉරියව් දෙස බලමින් සුරනිමල තේ කෝප්පය හිස් කළේ නිහඬවය. තවත් විනාඩි කීපයක් දිගට ඇදී ගිය දුරකථන සංවාදය නිමාවෙන විට සඳුන්ගේ තේ කෝප්පය හොඳටෝම ඇල්වී තිබිණ.එය දහවල තේ බොන වේලාව වූ බැවින් කැන්ටිමේ වූයේ තරමක ඝෝෂාකාරි බවකි. බොහොමයක් මේස පත්තර කන්තෝරුවේ සගයින්ගෙන් පිරී තිබිණ. සඳුන් හා සුරනිමල වාඩි වී සිටියේ එහි කෙළවර වූ මේසයක් වටාය.”තිසරු මොකද කියන්නෙ මචං? ඕපනින් එකට එනවයි කිව්වද?””ඒක තමයි ප්‍රශ්නෙ සුරේන්... මං හිතන්නෙ ඕපනින් එකට නම් එයාට එන්න බැරිවෙයි... කෙල්ලට ගෙදරින් පැන ගන්න එක ලේසි නැහැ මචං..””මගෙ ඔළුවට ආවා මචං මාර අයිඩියා එකක්... අපි අද හවසට ගිහින් ඩගීටත් ඉන්වයිට් කරමු... මට සීයට සීයක් ෂුවර් මිනිහා අපේ ඉන්විටේෂන් එක බාරගනියි කියලා... මුළු ෆැමිලි එකටම එන්න කිව්වම වැඩේ ගොඩ.. කොහොමද මගෙ අයිඩියා එක?” සුරනිමලගේ දෑස සතුටින් දිලුණේය.සිය මිත්‍රයා කළ යෝජනාව සඳුන්ගේ හිතට තදින්ම කා වැදුණේය. එය එක ගලකින් කුරුල්ලන් දෙන්නෙක්ම බිම හෙළා ගන්නවා වැනි වැඩකි. සුරනිමල ටික කාලයක් දැරණියගලගේ වැඩබිමක සේවය කළ නිසා ඔහුගේ ආරාධනාවක් පිළිනොගෙන සිටින්නට හේතුවක් නැත. උපක්‍රමශීලීව තමාට ද ඔහුව දැන හඳුනාගන්නට ලැබීම කොයිඅතින් බැලුවත් හොඳයැයි සඳුන් කල්පනා කළේය.”මොකද මචං උඹ කියන්නෙ? අද හවසට ගිහින් බලමුද? කරන දෙයක් අදම කරන්න ඕනැ..””මගෙ නම් අකැමැත්තක් නැහැ සුරේන්... මිනිහා ආරාධනාව පිළිනොගත්තොත් තමයි මාර පල් එක..””ඒක කීයටවත් වෙන්නෙ නැහැ... මට ඒක සීයට දෙසීයක් ෂුවර්... අපි ෆැමිලි එකටම එක්ස්ෂිබිෂන් එක බලන්න එන්න කියලා ඉන්වයිට් කරමු.. මම මෑන්ට කෝල් කරන්නම්...””එහෙම වුණොත් මට තිසරුගෙ පොටෝග්‍රාප් එක අයින් කරන්න සිද්ධ වෙනවා මචං..””ඒකට කමක් නැහැනෙ සඳුන්.. මේ වගෙ වැඩකදි ඔය වගේ සුළු පරිත්‍යාගයක් කරහම මොකද? උඹ ඒක ප්‍රශ්නයක් කරගන්න එපා.”එක අතකින් සුරනිමල කියන කතාවද ඇත්තය. ඇගේ සේයාරුව ප්‍රදර්ශනයට නොතිබීමෙන් සිදුවන විශාල පාඩුවක් නැත. ඒ බව තිසරුට පැහැදිලි කරදීමෙන් ඒ ගැටලුව පහසුවෙන් විසඳාගත හැකිය.ලබන සතියට</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>27</day>
    </date>
    <link>http://www.silumina.lk/2010/06/27/_art.asp?fn=av10062713</link>
    <topic>පළමු ලෝක කුසලානය දිනා ගනිමින් ඉතිහාසගත වුණු උරුගුවේ</topic>
    <author>ඉඳුනිල් වීරරත්න</author>
    <content>පළමු ලෝක කුසලානය දිනා ගනිමින් ඉතිහාසගත වුණු උරුගුවේපාපන්දු ලෝක කුසලාන තරග මාලාව පිළිබඳව කතාබහ කිරීමේදී උරුගුවේ රාජ්‍යයට හිමිවන්නේ සුවිශේෂී ස්ථානයකි. ඒ 1930 වසරේ පැවැත්වූ පළමු ෆීෆා පාපන්දු ලෝක කුසලාන තරග මාලාවේ සත්කාරක රට ලෙසින් කටයුතු කරමින් ශූරතා කුසලානය දිනා ගැනීම නිසයි.1928 පැවැති ගිම්හාන ඔලිම්පික් සැණකෙළියේදී උරුගුවේ ජාතික පාපන්දු කණ්ඩායම සාර්ථකව තම දක්‍ෂතා ලෝකයට ප්‍රදර්ශනය කළ අතර මේ හේතුව නිසා නිදහස ලබා සියවසක් සැමරීමට සමගාමීව පළමු ලෝක කුසලාන සත්කාරකත්වය උරුගුවේට හිමිවිණි. පළමු ලෝක පාපන්දු තරග මාලාව සඳහා කණ්ඩායම් 13 ක් තරග වැදුණු අතර යුගෝස්ලෝවියාව සිව්වැනි ස්ථානයටත්, ඇමරිකා එක්සත් ජනපදය තෙවැනි ස්ථානයටත් පත්විය.අවසන් තරගය සඳහා ආර්ජෙන්ටිනාව සහ උරුගුවේ කණ්ඩායම් තේරුණු අතර නරඹන්නන් අනූ තුන් දහසක් ඉදිරියේ ආර්ජෙන්ටිනාව ගෝල දෙකකින් පරාජය කරමින් (4-2)උරුගුවේ කණ්ඩායම ජූල්ස් රිමෙට් කුසලානය හිමිකර ගන්නා ලදී.මෙම තරගයේ විනිසුරුවරයා ලෙස බෙල්ජියම් ජාතික Jean langenus කටයුතු කළේය. උරුගුවේ කණ්ඩායම් පුහුණුකරු වූයේ oscar Tabavez (ඩස්කා ටැබරේස්) ය.දෙවැනි ලෝක යුද්ධයෙන් පසු යළිත් පාපන්දු ලෝක කුසලානය ආරම්භ වන්නේ 1950 වසරේ දී වන අතර එහිදී සත්කාරක රට වූයේ බ්‍රසීලයයි.උරුගුවේ රාජ්‍ය අවසන් මහා තරගයේදී බ්‍රසීලය පරාජය කරමින් කුසලානයට හිමිකම් කීය. මෙම හතරවැනි ෆීෆා ලෝක පාපන්දු කුසලාන තරගාවලියේ විශේෂත්වය වූයේ මෙහි නිල අවසන් මහා තරගයක් නොපැවැත්වීමයි.මෙහිදී ජයග්‍රාහකයා තෝරාගනු ලැබුවේ උරුගුවේ, බ්‍රසීලය, ස්වීඩනය සහ ස්පාඤ්ඤය යන කණ්ඩායම් හතර අතර සෑම කණ්ඩායමක්ම එකිනෙකා සමඟ තරගවදින වට මාලාවකිනි.දියාගෝ ෆෝලන්කෙසේ වෙතත් ජයග්‍රාහකයා තේරීමේ අවසන් තරගය 1950 ජූලි 16 වැනිදා බ්‍රසීලයේ රියෝ ද ජැනයිරෝ නුවර මරකානා ක්‍රීඩාංගණයේ දී බ්‍රසීල සහ උරුගුවේ අතර පැවැති අතර තරගයේ පළමු අර්ධයේ බ්‍රසීලය ගෝලයක් ලබාගෙන ඉදිරියෙන් සිටියේය.දෙවැනි අර්ධයේදී උරුගුවේ කණ්ඩායමේ ජුවාන් ඇල්බර්ටෝ ගෝලයක් ලබා ගනිමින් ලකුණු සම කළ අතර තරගය අවසන් වීමට මිනිත්තු 11 ක් තිබියදී උරුගුවේ කණ්ඩායමේ ඇල්සිමෙක් ගිගියා ජයග්‍රාහී ගෝලය වාර්තා කළේය.සත්කාරක රට වී පළමු ලෝක කුසලානය දිනා ගනිමින් පාපන්දු ලෝක ඉතිහාසයේ නොමැකෙන නාමයක් තැබූ උරුගුවේ කණ්ඩායමට 1950 න් පසු අවසන් වටයට පිවිසෙන්නට හෝ හැකිවන්නේ 1954 වසරේ සහ 1970 වසරේදී පමණි.1930 වසරේ පළමු ලෝකශූරතා කුසලානය දිනා ගත් කණ්ඩායමඑහිදී ඔවුන් හිමිකර ගන්නේ සිව්වැනි ස්ථානයි. මේ නිසා මෙවර ලෝක කුසලාන තරගමාලාවේදී එතරම් කතා බහට ලක්නොවන කණ්ඩායමක් ලෙසින් උරුගුවේ හැඳින්විය හැකියි.ඒ කාණ්ඩය යටතේ දකුණු අපි‍්‍රකාව, මෙක්සිකෝව සහ ප්‍රංශය සමඟ තරග වදින උරුගුවේ කණ්ඩායම, ප්‍රංශය සමඟ පැවැති තරගයේ දී 0 – 0 ලෙසින් තීරණයකින් තොරවතරගය අවසන් කළේය.එහිදී 2010 ලෝක කුසලාන තරගමාලාවේ පළමු රතු කාඩ්පත හිමි වුණු ක්‍රීඩකයා ලෙසින් උරුගුවේ රාජ්‍යයේ නිකොලස් ලෙඩෙයිරෝ වාර්තා පොතට එක්වීම ද විශේෂිත සිදුවීමකි.දියාගෝ ලුගානෝපුහුණුකරු ඔස්කා ටැබරේස් (oscar Tabares)ගේ අධීක්‍ෂණය යටතේ දියාගෝ ලුගානෝ (Diego lugano)ගේ නායකත්වයෙන් මෙවර තරග මාලාවට පිවිස සිටින උරුගුවේ කණ්ඩායමේ දියාගෝ ෆෝලන් කැපී පෙනෙන ක්‍රීඩකයා බවට පත්ව සිටී.එසේම සිය දෙවැනි ලෝක කුසලාන තරග මාලාවට සහභාගි වන සෙබස්තියන් අබෲ ෆර්නැන්ඩෝ මුස්ලෙරා, දියාගෝ ලුගානෝ, දියාගෝ ගෝඩ්න් සහ මවුරූෂියෝ වික්ටෝරිනෝ උරුගුවේ ක්‍රීඩා ලෝලීන්ගේ බලාපොරොත්තුවයි.21 දෙනකුගෙන් සමන්විත සංචිතයට ගෝල රකින්නන් ලෙස ෆර්නැන්ඩෝ මුස්ලෙරා, මාටින් සිල්වා, ජුවාන් කැස්ටිලෝ එක්ව සිටින අතර ආරක්‍ෂකයින් ලෙස දියාගෝ ලොගානෝ, දියාගෝ ගෝඩින්, ජෝර්ජ් ෆුසිලේ, මවුරූෂියෝ වික්ටෝරිනෝ, මැක්සිමිලි යානෝ පෙරෙයිරා, ඇන්ඩ්‍රියස් ස්කොට් සහ මාටින් කැසරෙස් එක්ව සිටිති.මැදපෙළ ක්‍රීඩකයන් ලෙස වෝල්ටර් ගරගානෝ, සෙබස්ටියන් එගුරන්, ඇල්වරෝ පෙරෙයිරා, නිකොලස් ලොඩෙයිරෝ, දියාගෝ පෙරෙස්, එගිඩියෝ ඇරෙවලෝ ඉග්නේෂියෝ ගොන්සාලෙස් සහ ඇල්වරෝ ෆර්නැන්ඩස් සංචිතයට ඇතුළත්ව සිටින අතර ඉදිරිපෙළ ප්‍රහාරකයන් ලෙස එඩින්සන් කවානි, ලුයිස් සුවාරිස්, දියාගෝ ෆෝලන්, සෙබස්තියන් ආබෲ සහ සෙබස්තියන් ෆර්නැන්ඩස් කටයුතු කරති.මේ සටහන තැබෙන මොහොත වන විට උරුගුවේ කණ්ඩායම සහභාගි වූ මූලික වටයේ තරගයක් වූ ප්‍රංශය අතර තරගය 0-0 ලෙසින් අවසන් වුණු අතර දකුණු අප්‍රිකාව සමග තරගය 3-0 ලෙසින් උරුගුවේ ජයග්‍රහණය කළේය. මෙක්සිකෝව සමඟ තරගය පැවැත්වීමට නියමිත අතර, පුවත්පත මුද්‍රණයෙන් නිකුත් වන විටඒකාණ්ඩයේ මූලික වටයේ තරග සියල්ල අවසන් වී තිබෙනු ඇත.ඉඳුනිල් වීරරත්න</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>27</day>
    </date>
    <link>http://www.silumina.lk/2010/06/27/_art.asp?fn=av10062714</link>
    <topic>කවුළු දොරින්</topic>
    <author>හිරුණි  </author>
    <content>කවුළු දොරින්සරෝජා ගැන මතකය යළි යළිත් සිහියට - ප්‍රමුදියුද්ධයට මැදිවී මුහුණ දුන් සිදුවීම් රැසක් - නිත්‍යවානිපසුගිය කාලයේ අපේ රටේ තරුණ තරුණියන් අතරේ අතිශයින් ජනපි‍්‍රයත්වයට පත්වූ නවකතාවක් වන සුජීව ප්‍රසන්න ආරච්චිගේ ‘බොඳ මීදුම්’ නවකතාව ටෙලිනාට්‍යයකට නැඟීමේ මුහුරත් උළෙල පසුගිය සතියේ පැවැත්විණි. සුජීව ප්‍රසන්න ආරච්චිගේ කතා සංකල්පයකට රූපවාහිනි තිර රචනය කරනුයේ චන්දන හේවාපතිරණ විසිනි. අධ්‍යක්ෂණය සඳුන් රාජකරුණා ගෙනි. දෙසැම්බර් මස මුල සිට එය ස්වාධීන රූපවාහිනියෙන් විකාශය කිරීමට නියමිතය.එදා නවකතාව තුළින් පාඨක හදවත්වල නොමැකෙන මතක සටහන් තැබූ ‘බොඳ මීදුම්’ හි ‘සංසලා’ හා ‘ධනුක’ ලෙස පුංචි තිරයේ ආදරණීය පෙම්වතුන් වීමේ භාග්‍යය හිමි කර ගනුයේ උදාරි වර්ණසූරිය සමඟ සාරංග දිසාසේකරය. කොළඹ සහ තලවතුගොඩ අවට රූගත කිරීම් කිරීමට නියමිත මෙම ටෙලි නාට්‍යයේ මුහුරත් උළෙල සහ රූගත කිරීම් වෙනුවෙන් විදේශගතවී සිටි උදාරි ලංකාවට පැමිණ සිටියාය. ‘බොඳ මීදුම්’ නිල්වලා වීඩියෝ ටීම් වෙනුවෙන් දේශමාන්‍ය උපුල් ජයසිංහ සහ ස්වාධීන රූපවාහිනියේ නිෂ්පාදනයකි.උදාරි මුලින්ම සිනමාවට හඳුන්වා දුන්නේ ජනපි‍්‍රය චිත්‍රපට අධ්‍යක්ෂ උදයකාන්ත වර්ණසූරියය. ටෙලිනාට්‍ය ක්ෂේත්‍රයේ උදාරිට මේ අවස්ථාව හිමිවීමේ ආරංචියත් සමඟම මේ දිනවල අලුත් චිත්‍රපටයකට සැරසෙන ජනපි‍්‍රය නළු චන්න පෙරේරාගේ චිත්‍රපටයේ ප්‍රධාන චරිතය සඳහා ආරාධනාවක් ද ඇය වෙත ලැබී ඇතැයි අපට දැනගන්නට ලැබිණ.මෙම ටෙලිනාට්‍යයේ මෙන්ම චන්නගේ චිත්‍රපටයේ මුහුරත් උළෙල ද එකම දිනයක දෙතැනක පැවැත්වීමත් සුවිශේෂි කරුණකි. චන්න චිත්‍රපට අධ්‍යක්ෂවරයෙක් වශයෙන් අප හඳුනාගත්තේ ‘අංජලිකා’ චිත්‍රපටය තනා ලැබූ අසීමිත ජනපි‍්‍රයත්වයත් සමඟය. එදා චන්නගේ පෙම්වතිය වූයේ ඉන්දීය නිළියක වූ පූජා උමා ශංකර්ය. අද ශ්‍රී ලාංකේය සිනමාවේ දිගු ගමනක් ගොස් ඇති පූජා ඉස් ඉස්සරලාම ලාංකේය සිනමාවට හඳුන්වා දුන්නේද චන්න පෙරේරාය. චන්නගේ දෙවැනි අධ්‍යක්ෂණය වන මිරිඟු යාත්‍රා චිත්‍රපටයේ මුහුරත් උළෙල ජාතික චිත්‍රපට සංස්ථාවේ තරංගනී සිනමා ශාලාවේදී පැවැත්විණ.චිත්‍රපටයට සම්බන්ධ නළු නිළියන් රැසක් සේම ක්ෂේත්‍රයේ ප්‍රවීණයෝ රැසක් ද, මාධ්‍යවේදීහු රැසක්ද චන්නට සුබ පතන්නට එතැනට පැමිණ සිටියහ. චිත්‍රපටයේ මුහුරත් උළෙලට අමතරව චන්නගේ වෙබ් අඩවිය විවෘත කිරීම ද එම අවස්ථාවේදී සිදුවිණ.කලා ක්ෂේත්‍රයේ උත්සව අවස්ථාවකදී පසුගිය දිනක අපට සහන් විජේසිංහ සහ ගයනා සුදර්ශනි යුවළ මුණ ගැසිණි. කලා ලෝකයේදී හමුවී ආදරයෙන් බැඳී අතිනත ගත් මේ යුවළ පසුගිය දිනක ඔවුන් තැනූ නව නිවෙසෙහි පදිංචියට ගියහ. සහන් ඔහුගේ අලුත් නිෂ්පාදන කටයුත්ත වෙනුවෙන් මේ දිනවල වෙහෙස මහන්සි වන අතර ගයනා සූදානම් වනුයේ තම පෞද්ගලික ජීවිතය තවත් කඩ ඉමක් ළඟාකර ගැනීම සඳහාය.යශෝරාවයේ ‘බලදේව‘ තරමට යර්ස් බොස් හි ‘නිහාල් සර්’ තමන්ගේ ජීවිතයට වැදගත් යැයි ලකී ඩයස්ගෙන් අපට දැන ගැනීමට ලැබුණි. මේ දිනවල ටෙලි නාට්‍ය තුනක වැඩ කටයුතු වෙනුවෙන් ලොකේෂන් තුනක දිවි ගෙවන ඔහුට චරිත තුනකින් ජීවත්වන්නට සිදුවී ඇත. ස්වර්ණවාහිනියේ විකාශය වන ‘නිල්නෙතු’ ටෙලිනාට්‍යයේ සහ ස්වාධීන රූපවාහිනියේ විකාශය වන ‘සුළඟ’ ටෙලිනාට්‍යයේත් සිරස රූපවාහිනියේ ‘සිහින සිතුවම්’ ටෙලිනාට්‍යයේත් ලකීට මෙසේ චරිත තුනක ජීවිතයක් එකවිට ලබාදුනි.සුනිල්සෝම පීරිස්, සුදේශ් වසන්ත පීරිස් පිය පුතු දෙපළ සම අධ්‍යක්ෂණයක් හා නිෂ්පාදනයක් ලෙසින් රිදී තිරයට රැගෙන ආ ‘ජය පිට ජය’ චිත්‍රපටය මේ දිනවල තරු මණ්ඩලයේ සිනමා ශාලාවල තිරගතවේ. චිත්‍රපටය සිනමා ශාලාවලට නිදහස් කිරීම සඳහා ප්‍රචාරක වැඩසටහන් වෙනුවෙන් මේ චිත්‍රපටයේ ප්‍රධාන නළු අර්ජුන් කමලනාත්ද බොහෝ වෙහෙස මහන්සි විය.මේ වෙහෙස කොයිතරම් ඔහුට බලපෑවාද කිවහොත් අවසානයේ උණ රෝගයට ගොදුරුවීමෙන් ටික දිනක් විවේක සුවයෙන් ගත කරන්නටද සිදුවිය. මේ නිසාම මාධ්‍ය දර්ශනය පැවතිය දා පවා ඒ වෙනුවෙන් සහභාගීවීමට ද ඔහුට නොහැකි විණ.පසුගිය සතියේ අපේ සුවිශේෂි අවධානය යොමු වූයේ ප්‍රභාකරන් ඝාතනයේ වර්ෂ පූර්ණය සැමරීම සහ රණවිරු උපහාර වෙනුවෙන් පැවති මහෝත්සවය වෙතය. යුද්ධය නිමා වීමේ හැඟීම පිළිබඳ සිතට දැනෙන විට ඒ වෙනුවෙන් නිර්මාණය වුණු කලා නිර්මාණ කෙරෙහිද අපේ සුවිශේෂි මතකය දිව යන්නේය.ප්‍රවීණ චිත්‍රපට අධ්‍යක්ෂ සෝමරත්න දිසානායක එදා ‘සරෝජා’ නිර්මාණය කරමින් අපේ ඇසට කඳුළක් නැංවූ අයුරු තවමත් අමතක කළ නොහැකිය. සරෝජා ගැන මතකය යළි යළිත් සිහියට ගත්තේ යුද්ධය නිමා වූ නව ලොව තුළ ‘සරෝජා’ යළි ජීවමාන කරන්නට සෝමේ සූදානම් වන වග දන්වන්නටය.පසුගිය කාලයේම සෝමේ නිතර ප්‍රකාශ කළේ ඔහුගේ මීළඟ නිර්මාණය වැඩිහිටි තේමාවකින් යුතු එකක් වේයැයි කියාය. එහෙත් ඔහු දරුවන්ගේ අධ්‍යක්ෂවරයා ලෙසින් ඔවුන්ගේ බලාපොරොත්තු සිඳ බිඳ ලන්නටද නොකැමැතිය. දරුවන්ද – වැඩිහිටියන්ද යන දෙපාර්ශ්වය අතර දෝලනය වෙමින් සිටින ඔහුගේ සිත ‘සරෝජා’ දෙවැනි පියවරට දිවගිය බව දැන ගැනීම කාගේත් සතුටට හේතුවෙති.’සරෝජා’ චිත්‍රපටය අවසන් වනුයේ ගුරු පවුල දඬුවම් මාරුවක් ලබා දෙමළ ජනතාව වෙසෙන ප්‍රදේශයකට යාමට සූදානම් වෙමිනි. වසර 2009 වන විට ඒ දරුවෝ උසස්පෙළ ඉගෙන ගන්නා දරුවෝය. ‘සරෝජා’ හි රංගනයට එක්වූ දරුවන් දෙදෙනා වන නිත්‍යවානි කන්දසාමි හා ප්‍රමුදි කරුණාරත්නද ඒ වයසට සමානය. 2009 දී මේ දරුවන් එල්.ටී.ටී.ඊ. සංවිධානයට බැඳී මුහුණ දෙන්නට සිදුවුණ සිදුවීම් රැසක් සමඟ චිත්‍රපටය නිමා වනුයේ නන්දිකඩාල් කළපුවේදී ප්‍රභාකරන් අවසන් ගමන් යාමෙන් පසුවය.එදා කුඩා දැරියන් ලෙස රංගනයට එක්වූ නිත්‍යවානි – ප්‍රමුදිම මෙදා සරෝජාහි ද රංගනයට එක්වීම අපූර්වත්වයකි.හිරුණි  ශ්‍රී ලංකා පොත් ප්‍රකාශකයන්ගේ සංගමය වාර්ෂිකව ඉදිරිපත් කරන ජාත්‍යන්තර පොත් ප්‍රදර්ශනය සෑම වසරකම සැප්තැම්බර් මස පවත්වන්නේ කොළඹ කේන්ද්‍ර කර ගනිමින් බණ්ඩාරනායක අනුස්මරණ ජාත්‍යන්තර සම්මන්ත්‍රණ ශාලාවේදි. එහෙත් මෙවර ඊට සමගාමීව කොළඹින් බැහැරට යමින් මධ්‍යම පළාතට සමීප වෙන්නට ඔවුන් තීරණය කර තිබේ. මේ ඒ පිළිබඳව ශ්‍රී ලංකා පොත් ප්‍රකාශකයින්ගේ සංගමයේ සභාපති ආරියදාස වීරමන් මහතා දැක්වූ අදහස්.ආරියදාස වීරමන්”හැම වසරකම කොළඹ අපි මේ පොත් ප්‍රදර්ශනය පවත්වනවා. මෙවරත් අපි සැප්තැම්බර් මාසේ මේ ප්‍රදර්ශනය කොළඹදි පැවැත්වුවත් අපිට අවශ්‍ය වුණා, කොළඹින් බැහැරට යන්න. ඒ නිසයි අපි මහනුවරට මේ පොත් ප්‍රදර්ශනය අරගෙන යන්නේ. ඇත්තටම අපේ මූලික අරමුණ කොළඹ අවටට පමණක් සීමාවී තිබෙන මේ ප්‍රදර්ශනයේ උනන්දුව කොළඹින් බැහැරට රැගෙන ගිහින් පාඨක උනන්දුව ඇතිකරලීම. එය නුවරට පමණක් සීමා කරන්නත් අපේ බලාපොරොත්තුවක් නැහැ. මෙතනදි දවස් හතරක් අපි නුවරදි ප්‍රදර්ශනය පවත්වන්න සැලසුම් කළා. ඒ අනුව ජූලී පළමුවැනිදා සිට හතරවනදා දක්වා මේ ප්‍රදර්ශනය මහනුවර කැන්ඩි සිටි සෙන්ටර් හී පවත්වනවා.ඒ වගේම මේ දින හතර තුළ සංස්කෘතික සැදෑවකුත් අපි පවත්වනවා. ඇත්තටම ලංකාවේ ඉන්න ප්‍රධාන පෙළේ පොත් ප්‍රකාශකයන් මීට සම්බන්ධ වෙන බවත් මම කියන්න ඕන. වෙළෙඳ කුටි 75 ක් හා ප්‍රකාශන ආයතන 42 ක් මේ සඳහා දායක කරගන්නත් අපි බලාපොරොත්තු වෙනවා. ගමතුළ කියවීමේ රුචිය ඇතිකර ලීම වගේම නගරයට පමණක් සීමා වී තිබෙන මෙවැනි ප්‍රදර්ශන ගමට ගෙනයාමත් අපේ අරමුණක්.මුදල් හා ක්‍රම සම්පාදන නියෝජ්‍ය ඇමැති ආචාර්ය සරත් අමුණුගම මහතාගේ හා මධ්‍යම පළාත් මහ ඇමැති සරත් ඒකනායක මහතාගේ ප්‍රධානත්වයෙන් මෙම ප්‍රදර්ශනය ආරම්භ වෙයි.ශ්‍රී ලංකා සිනමා කලා සංගමයට ආධාර පිණිස ප්‍රවීණ සිනමා ලේඛක සහ විචාරක චන්දන සිල්වා අධ්‍යක්ෂණය කළ ‘කවුළු දොර’ චිත්‍රපටයේ විශේෂ දර්ශනයක් ජූලි මස 03 වැනි සෙනසුරාදා පස්වරු 4.30 ට කොළඹ රීගල් සිනමා ශාලාවේදී පැවැත්වේ.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>27</day>
    </date>
    <link>http://www.silumina.lk/2010/06/27/_art.asp?fn=av10062715</link>
    <topic>මගේ අතින් ආයෙත් නවකතාවක් ලියැවෙන එකක් නැහැ</topic>
    <author>හේමාලි විජේරත්න</author>
    <content>මගේ අතින් ආයෙත් නවකතාවක් ලියැවෙන එකක් නැහැඅයිලින් සිරිවර්ධනනිල්වලා ගං ඉවුර පිසගෙන හමා ආ මඳ නළ සිතටත් ගතටත් අමුතු සුවයක් රැගෙන ආවා. ගං ඉවුරේ වැවුණු ගස් කොළන් අතරින් හැම වෙලාවෙම ඇසුණේ අපූරු ගීත නාද. වේලාවකට පුංචි කොළ අතු එකිනෙක ගැටෙන හඬ. එහෙමත් නැත්නම් මේ ගස් අතරේ අතු පතරේ එහෙට මෙහෙට දුවන ලේනුන්ගේ හඬ.එහෙමත් නැත්නම් ගස් දෙබල් අතරින් එහෙම මෙහෙට පනින වඳුරන්ගේ හඬ. මේ සැම මැද්දෙන් ලතාවකට පහළට ගලන ගංදිය. ගං ඉවුරේ නැවතිලා ඉන්න පුංචි ගැහැනු ළමයෙක් මේ හැම දෙයක් ම පුදුම තරමේ ආසාවකින් විඳිනවා. මුළු ලෝකෙම අමතක කරල මේ පරිසර සෞන්දර්යයත් එක්ක හිතින් කතා කරනවා.මීට දශක කිහිපයකට ඉහතදී මේ ගං ඉවුරේ සෞන්දර්ය වින්ද ඒ පුංචි ගැහැනු ළමයා අද අපේ රටේ ප්‍රවීණතම ගත් කතුවරියක්. ඒ විතරක් ද සුවහසක් දැයේ දරුවන්ගේ නැණස පෑදූ ආදරණීය ගුරු මාතාවක්. දිවයිනේ සුප්‍රකට විදුහල් කිහිපයක් ම ඇගේ අණසකින් යහපත කරා මෙහෙයවූ ප්‍රකට විදුහල්පතිනියක්. අද ඉතාම නිරවුල් මනසකින් සුවදායි විශ්‍රාම සුවයක් විඳින ඈ අයිලීන් සිරිවර්ධන.ඇගේ පොත් පත් ලැයිස්තුව ටිකක් දිගයි. මේ අතර තුන් ඈදුතු නවකතා ත්‍රිත්වයක් ම වෙනවා. මතක ඇති ඔබටත් එදා වගේ ම ‘අහසින් පොළවට’, ‘වෙරළින් සයුරට’ ‘කතරින් එතෙරට’ ‘බලන් හරිමි කඩතුරාව‘ධ්, ධ්ධ්, ධ්ධ්ධ් සහ ‘ක්ෂේම භූමි’ ධ්, ධ්ධ්, ධ්ධ්ධ්. ඒත් එක්කම කෙටිකතා, පරිවර්තන, පද්‍ය, ඉංගි‍්‍රසි පද්‍ය, රැසක් එක්වෙනවා. වෘත්තියෙන් ගුරුවරියක්, විදුහල්පතිනියක් වැනි භාරදූර වගකීම් සමුදායකුත් සමඟ පෞද්ගලික ජීවිතේ දයාබර බිරිඳක්, මවක් ලෙසට පවුල් ජීවිතේ වගකීම් ද කරට ගත් ඈ වැන්නියන් අතින් මෙවැනි නිර්මාණ රැසක් බිහිවීම ගැන සැබවින් ම අපි කතා කළ යුතු ය.“කොටින් ම කිවුවොත් මම ලියන්නේ නෑ. මට ඉබේම ලියවෙනවා. ඔය කතන්දර ඔක්කොම ඉස්සරවෙලා ම ලියවෙන්නේ මගේ මනසේ සහ හදවතේ. ඊට පස්සේ ඉතින් මට තැනක් නොතැනක් නෑ. විවේකයක් ලද ඕනෑම විටෙක ලියන්න පුළුවන්. ඉස්සර මට මතකයි මම ඉස්කෝලේ ගුරු කාමරයට ආවම අනිත් අය කෑ කෝ ගහද්දිත් මම ලියනවා. හැබැයි කවදාවත් රෑට ගෙදර ඇවිත් ලියන්නේ නෑ. ගෙදර ආවම දරුවන්ගේ සහ සැමියාගේ වැඩ. ඇය කියන්නේ හිනාවකුත් මුවගේ රඳවාගෙන.අයිලින් සීතා සිරිවර්ධන නම් වූ ඇය ඉපදුණේ මාතර වේරගම්පිට කියන සුන්දර ග්‍රාමයේ යි. ප්‍රකට කවිකාරියක වූ ගජමන් නෝනාගේ ගම් පියස වුණෙත් මේ පළාත.ළමා කාලය ගැන මතක් කරන එකත් ඈට සතුටක් කියලා මට දැනුණේ. ඒ ගැන මතක් කරත්දී ඇඳුණු සතුටු සිනා රැල්ල දැකලා. ඇයට වෙලාව ගතවෙනව කියලත් දැනෙන්නේ නැති තරම්. දවසක් ඉස්කෝලෙ මගෙ යාළුවෙක් කිව්වා. අයිලින් මම පාණදුරේ ශ්‍රී සුමංගලයට යනවා. අනේ ඔයත් එන්නකො කියලා. ඒකේ ප්‍රතිඵලයක් හැටියට මට සිද්ධ වුණා උ.පෙළ කරන්න කොළඹ විශාඛා විද්‍යාලයට එන්න. මොන හේතුවකට ද දන්නේ නෑ මම උ. පෙළ ට ඉංග්‍රීසි, සිංහල හා පාලි භාෂාව තෝරගත්තා. පාලි ගැන අකුරක්වත් දන්නේ නැති මම පාලි තෝරගත්තේ ඇයි කියන්න අදටත් දන්නේ නෑ.අ.පො.ස උසස් පෙළ පන්තියට ඇතුල් වෙන අයිලීන් ප්‍රථම වතාවට ගෙදරින් පිටට ඇවිත් බෝඩිමක නතරවෙනවා. උසස් පෙළ සමත් වෙලා කොළඹ විශ්ව විද්‍යාලයට ඇතුළත් වෙන ඇය මේ කාලෙදිවත් ලියන්න පෙළඹෙන්නේ නෑ. ඇය ලියන්න පෙලඹෙන්නේ සිය විවාහයෙනුත් පස්සෙ. ඇය ජීවිත ගමන යන්නට තෝරා ගත්තේ ඩී.බී.අයි.පී.එස්. සිරිවර්ධන මහතාව. ඔහු හිටපු රාජ්‍ය පරිපාලන ලේකම්.විශ්ව විද්‍යාලයෙන් අයින් වුණාම මට ගුරුපත්වීමක් ලැබුණා. මුලින් ම සේවය කළේ මොරටුව වේල්ස් කුමාර විද්‍යාලයේ. ඒ කාලේ මම පොත් ලියන්න හිතලවත් තිබුණේ නෑ. ගුරුවරියක් විදියට මම මගේ ළමයින්ට හරිම ආදරෙයි. හරිම සමීපයි. මම ඉගැන්නුවේ සිංහල සහ ඉංග්‍රීසි. මට තේරුණා ඉංග්‍රීසි පොත පත කියන දරුවන්ගේ දැනුම හරිම පුළුල් කියලා.ඒ නිසා සිංහල පොත පත කියවන දරුවන් වෙනුවෙන් විශ්ව සාහිත්‍යයේ ඇසුර ලබා දෙන්න ඕන කියලා හිතලා මගේ ළඟ තිබුණු කෙටිකතා පොතකින් එකක් මම සිංහලට පරිවර්තනය කරල ළමයින්ට කියවන්න දුන්නා. ‘පලා යාම සහ තවත් රෝම කතා’ නමින් අයිලින් ගේ ප්‍රථම පොත මුද්‍රණය වෙන්නේ ඇගේ සැමියාගේ ම උනන්දුව මත. ඒ 1970 දී. ඊට බොහෝ කලකට පස්සේ ඇගෙන් ඉගෙන ගත් සිසු සිසුවියන් ඇයව බලන්න නිවසට පැමිණියා.ඒ වනවිට ඒ සිසු සිසුවියනුත් විවාහ වෙලා. තමන්ගේ ගුරුවරියන් සමඟ තිබෙන සමීප සබඳකම නිසා ඔවුන්ගේ විවාහ ජීවිතේ විවිධ කම්කටොලු ඔවුන් ඇයට පවසනවා. මේ කතා ඔක්කොම නිසා ඇගේ හිතේ තවත් කතාවක් මැවෙනවා. එවර ඇය අතින් ලියවෙන්නේ ‘අහසින් පොළවට’ නවකතාව.ඒ ඇගේ පළවැනි නවකතාව අහසින් පොළවට බිහිවුණු හැටි. පස්සෙ කාලෙක ආචාර්ය ලෙස්ටර් ජේම්ස් පීරිස් මේකෙන් චිත්‍රපටයක් නිර්මාණය කරනවා. නවකතාව ලියල අත්පිටපත ළඟ තියාගෙන අයිලින් තම සැමියට කිව්වා මම කතාවක් ලිව්වා ඒක පළ කරන්න ඕන කියලා. ඒකට ඔහුගෙන් ලැබුණෙ එච්චර හොඳ ප්‍රතිචාරයක් නොවෙයි. ඔය අතරෙම ඇගේ තවත් බලාපොරොත්තුවක් ඉෂ්ට කරමින් පුතාල දෙන්න ළඟට ඇයට දුවෙක් හම්බ වුණා. අයිලින්ගේ සියලු අවධානය දුවට ලැබුණ නිසා නවකතාව අමතක වුණා.අවුරුද්දකට විතර පස්සෙ ආයෙත් ඇයට කතාව ගැන මතක් වුණා. මේ පාර ඇය කතාව කියවන්න කියලා ඉල්ලීමක් කරන්නේ ප්‍රවීණ පුවත්පත් කලාවේදියෙකුට. ඔහු ඇගේ සැමියාගේ හොඳම මිතුරෙක් වන ගුණදාස ලියනගේ. අත්පිටපත දීලා දවස් දහයකට විතර පස්සෙ ඇයට දුරකථන ඇමතුමක් ලැබෙනවා.“ඔබේ නවකතාව ගුණසේන සමාගම මුද්‍රණයට බාරගත්තා කියලා.”අයිලීන්ට මේ හඩ නුහුරුයි. කවුද කියලා හිතාගන්න බෑ. අන්තිමේදී ඔහුගේ සිනාවෙන් ඇය හඳුනාගත්තා ඔහුව. ඒ වෙන කවුරුත් නොවෙයි. ඇගේ ආදරබර සැමියා.පසුකාලයක ඇය අතින් ‘බලන් හරිමි කඩතුරාව‘ ලියවෙනවා. ඒ කාලේ ඇය වගකීම් රැසක් දරන නුගේගොඩ සමුද්‍රදේවි විද්‍යාලයේ විදුහල්පතිනිය. ප්‍රථම ඩී.ආර්. විජේවර්ධන සම්මානය ප්‍රදානය වෙන්නේ ඇයට ඒ නවකතාවේ අත්පිටපත වෙනුවෙන්. නවකතා ගතහොත් ඊළඟට ඈ අතින් ලියවෙන්නේ ‘ක්ෂේම භූමි’ විජය ධර්ම ශ්‍රී එය අපූරුවට සිනමාවට නැඟුවා. පසුගිය දිනවල මේ චිත්‍රපටය කොළඹ රීගල් සිනමා ශාලාවේදී ප්‍රදර්ශනය වුණා. “ක්ෂේම භූමි ලිව්වට පස්සේ මට ලියන්න දෙයක් නෑ. ඒකට හේතුව ක්ෂේම භූමි අන්තිම කොටසේ අනුර දමයන්තිට එවන ලියුමේ සඳහන් වෙලා තිබෙනවා.”පුරා වසර ගණනාවක් දුක සැප බෙදා ගනිමින් ජීවිතය වැළදූ ඇගේ සැමියාගේ වියෝව තවමත් ඇගේ හද පාරනව කියලා ඇය ඒ මතකය ස්මරණය කරද්දී ඇස් අග නලියන කඳුළක් අපට තියනවා. දැයේ දූ දරුවන් වෙනුවෙන් තම යුතුකම් නොපිරිහෙළා ඉටු කළ ගුරු මවක් වශයෙනුත් තම ආදරණීය දරුවන්ට සෙනෙහෙබර මවක් වශයෙනුත් යුතුකම් ඉටුකර අද ඈ විශ්‍රාම සුවයෙන් නිවෙසේ පසුවෙනවා.මේ විශ්‍රාම සුවය දවසින් දවස ඇයව අතීතයට තල්ලු කරලා. එහි ප්‍රතිඵලය තව නොබෝ දිනකින් අපේ අතට පත්වෙනවා. ඒ ඇගේ ජීවිත කතාවේ අමරණීය සිහිවටන පෙළින් පෙළට අපට ගෙන එමින්.මේ ගත වූ හෝරා කිහිපය බෙහෙවින් ම ආදරණීයයි . ඇගේ නොසිඳෙන පන්හිඳ වගේ ම නොසිඳෙන කතා සාගරයෙන් මිදෙන්න මටත් හිතක් නෑ. එහෙත් අපි සමුගත යුතුයි. ඔබේ ආදරබර ඇසුරේ මතකය හැමදාමත් මගේ සිතේ තිබේවි. ඔබට නිදුක් නිරෝගි සුවය සමඟ දීර්ඝායුෂ!හේමාලි විජේරත්න</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>27</day>
    </date>
    <link>http://www.silumina.lk/2010/06/27/_art.asp?fn=av10062716</link>
    <topic>අමුතුම තාලේ වැඩකට අතගහලා</topic>
    <author>ටානියා</author>
    <content>අමුතුම තාලේ වැඩකට අතගහලාඑමිනේම් කියන්නේ අමුතුම අදහස් ඇති අමුතු තාලේ වැඩකරන අමුතුම පුද්ගලයෙක්. මේ දිනවලත් එමිනේම් අමුතුම තාලේ වැඩකට අතගහලා. ඒ සමලිංගික විවාහ නීති ගත කිරීමට පක්‍ෂව ප්‍රසිද්ධියේම තම අදහස් පළ කොට සමලිංගිකයන්ට උදව් කිරීමට තීරණය කිරීමයි.”පිරිමියෙක් තවත් පිරිමියෙකුට මුළු හදින්ම ආලය කරනවා නම් ගැහැනියක් තවත් ගැහැනියකට ආලය කරනවා නම් ඔවුන් විවාහ වීමේ ඇති වැරැද්ද මොකක්ද?”එමිනේම් මෙසේ ප්‍රශ්න කළේ ඔහු පදිංචිව සිටින මිචිගන් නගරයේ සමලිංගික විවාහ නීතිගත කිරීම පිළිබඳ සඟරාවක විසින් ඔහුගෙන් අදහස් විමසූ වෙලාවකයි.මේ අතර එමිනේම්ගේ අලුත්ම ගීතයේ වීඩියෝ දර්ශනය සඳහා ඔහු යොදා ගෙන තිබෙන්නේ ද සමලිංගිකයන් ඇතුළත් දර්ශනයි.චිත්‍රපට නිළි ෂැනොන් එලිසබෙත් පෝකර්(Poker)ක්‍රීඩාවෙහි සූරියක් බව හොලිවුඩ් පුරයේම ප්‍රසිද්ධයි. මේ නිසා ලොස් ඇන්ජලීස් නුවර පිහිටි ඇගේ නිවසේ පෝකර් ක්‍රීඩා කිරීම සඳහාම වෙන්වූ වෙනම ස්ථානයක් සකස් කර තිබෙනවා.පසුගිය දවසක ෂැනොන් අමුතුම තාලේ ව්‍යාපාරයක් පටන් අරන්. ඒ ඇගේ නිවෙසේ දිනපතා පෝකර් සෙල්ලම් කිරීමට සහ නැරඹීමට පැමිණෙන අයගෙන් ඇමරිකානු ඩොලර් 70 අය කිරීම. ඇය මේ මුදල ලබාගන්නේ බලෙන්මයි. මේ මුදලින් ඩොලර් 25 ගේ දොර නඩත්තුවට වෙන් වෙනවාලු. ෂැනොන්ගේ මේ වැඩේ නිසා බොහෝ දෙනෙක් අතර දැන් ඇය අප්‍රසාදයට පත්වෙලා. එහෙත් ෂැනොන්ට නම් ඒ පිළිබඳ කිසිම තැකීමක් නැහැ.චිත්‍රපටවල නිරුවත් දර්ශනයක පෙනී සිට මෙතරම් ඔළුව උදුම්මවා ගත යුතු දැයි අයගේ නිවෙස අසල සිටි බොහොම දෙනෙක් බැණ වදිමින් එතැනින් පිටව ගොස් තිබෙනවා.හොලිවුඩ් නළු පෝල් මැකාතීගේ හුරතල් දෝණි කළ හපන්කමක් නිසා පෝල් මේ දිනවල ඉන්නේ හරිම සිත් තැවුලෙන්. ඒ තාත්තාට හොරෙන්ම ඇය විවාහ වූ නිසයි.පෝල්ට නම් මාරි තවම පුංචි දැරියක් වුවත් ඇය දැනටමත් දරුවන් තිදෙනකුගේ මවක්. මාරීගේ විවාහයට පවුලේ කිසිම කෙනෙකුට ආරාධනා කර තිබුණේ නැහැ. අඩුම තරමේ ඇය සමීපව සිටි ඇය වඩාත්ම ආදරය කළ ඇගේ වීරයාවූ පියා පෝල්ටවත් ආරාධනා නොකළේ මන්දැයි බොහෝ දෙනා තුළ කසු කුසුවක් ඇති වුණත් මාරී නම් මේ කිසිම දේකට තාම පිළිතුරු දී නැහැ.මේ අතර දින කිහිපයකට පසු මාරීගේ අලුත් සැමියා එරට පුවත්පතකට පවසා සිටියේ ඔහුත් මාරීත් ඇගේ දරුවන් තිදෙනාත් ලන්ඩන්වල පිහිටි විවාහ ලියාපදිංචි කිරීමේ කාර්යාලයට ගොස් ඔවුන්ගේ විවාහය ලියාපදිංචි කළ බවයි. ඔහුත් මාරීත් දරුවන් තිදෙනාත් හැරුණුවිට මේ විවාහය සඳහා සහභාගී වුණේ ඡායාරූප ශිල්පියකු විතරයි. මාරී ඇගේ පියාට අසීමිතව ආදරය කළත් ඇයට ඕනෑ වුණේ අපේ විවාහය රහසිගතව තබා ගන්නටයි. ඒත් හේතුව නම් මම දන්නෑ. මෙසේ පැවසුවේ ඇගේ අලුත්ම සැමියයි.ඩැරෙක් හොග් සහ ෂෙරිල් කෝල් පෙම්වතුන් බව දැන් හැමෝම දන්නවා. පසුගිය දිනෙක ඩැරෙක්ට විශේෂ වැඩකටයුත්තකට ටැන්සානියාවට යන්නට තිබුණා. ඉතින් ඔහු ගුවන්තොටුපළට ගියේ ෂෙරිල් සමගයි. ගුවන්තොටුපොළට පැමිණි ෂෙරිල් ඇගේ පෞද්ගලික සහායකවරිය ඇගේ විදේශ ගමන් බලපත්‍රය සහ ඇඳුම් බෑගයත් රැගෙන ගුවන් තොටුපළේ සිටිනු දැක පුදුමයට පත්වුණා.පසුවයි ඇය දැන ගත්තේ මෙය ඩැරෙක් ගේ සැලසුමක් බව. ඔහුට අවශ්‍ය වී තිබුණේ ෂෙරිල්ට රහසේම මේ චාරිකාවට ඇයත් කැටුව යෑමට සියල්ල සැලසුම් කර ඇයව පුදුමයට පත් කිරීමටයි. ඩැරෙන්ගේ මේ උපාය අකුරටම සාර්ථක වුණා. තමා වෙනුවෙන්ම සූදානම් කර තිබූ ටැන්සානියා චරිකාව නිසා පී‍්‍රතියෙන් ඉපිලිගිය ෂෙරිල් ඩැරෙක්ව තුරුළු කරගෙන හාද්දකුත් දෙන්නට අමතක කළේ නැහැ.ඔවුන්ගේ චාරිකාව ඉතා විනෝදකාමීව ගත කෙරුණු බවයි ඩැරෙක්ගේ සුළු පියා පවසන්නේ. “ඩැරෙක් ඇයට පිස්සු වැටිලයි ඉන්නේ. ඔහු ඇයට මුළු හදින්ම ආදරය කරනවා.ඔහුට ඕනේ හැම වෙලේම ඇය සමඟ ගත කරන්නටයි.”ටානියා</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>27</day>
    </date>
    <link>http://www.silumina.lk/2010/06/27/_art.asp?fn=av10062717</link>
    <topic>රාම – රාවණා සටන යළි ජීවමාන වන ‘රාවන්’</topic>
    <author/>
    <content>රාම – රාවණා සටන යළි ජීවමාන වන ‘රාවන්’රාමායණය කෘතියේ ආභාසය ලද නවතම බොලිවුඩ් චිත්‍රපටය, ‘රාවන්’ පසුගිය 18 වැනිදා සිට ඉන්දියාව, ශ්‍රී ලංකාව ඇතුළු රටවල් කිහිපයක තිරගත කිරීම ආරම්භ වූවා. මේ චිත්‍රපටයේ අධ්‍යක්ෂවරයා ප්‍රවීණ සිනමාකරු මනිරත්නම්. ‘රාවන්’, යහපත හා දුෂ්ටත්වය වටා ගෙතුණු මිථ්‍යාමතවලින් ප්‍රේක්ෂකයා වෙළාගන්නා අපූර්වතම නිර්මාණයක් ලෙස හඳුන්වන්නට පුළුවනි.බීරා මුන්ඩා (අභිෂේක් භච්චන්) නීති විරෝධී කටයුතුවලට යොමුවූ නොහික්මුණු චරිතයක් දේව් ප්‍රතාප් ශර්මා (වික්‍රම්) නීතිගරුක යහපත් පුද්ගලයෙක්. රාගිනි (ඓශ්වර්යා රායි) රූමත් නළඟනක්.දේව්, රාගිනි සමඟ පෙමින් වෙළී ඇයව විවාහ කරගන්නවා. ඉන්පසු ඔහු ඉන්දියාවේ කුඩා නගරයක් වන ලාල් මාති ප්‍රදේශයට රැකියාවක් සඳහා පිටත්ව යනවා. මේ නගරයේ ආධිපත්‍යය පවත්වාගෙන යන්නේ බීරායි. පොලිසියට පවා ඔහු මෙල්ල වන්නේ නැහැ. නමුත් බීරා ව යටත් කර ගන්නට හැකිවන්නේ දේව්ටයි.බීරා, දේව්ට යටත් වන්නේ ඔවුන් දෙදෙනා අතර ගන වනාන්තරයක් තුළදී සිදුවන සටනකින්. මෙය, යහපත සහ අයහපත අතර සටනක් ලෙස හඳුන්වන්නටත් පුළුවනි. ආදරය හා වෛරය අතරත් මිථ්‍යා විශ්වාසය සහ සත්‍ය අතරත් ඇතිවන සටනක් හැටියට ද මෙය හැඳින්වීමෙහි වරදක් නැහැ. රාමා සහ රාවණා අතර සටනක් හැටියටත් මෙය හඳුන්වන්නට පුළුවනි.හිස් දහයකින්, සිත් දහයකින්, කටහඬවල් සියයකින් යුතු තනි මිනිසෙකු මෙලොව කිසිදා හෝ ජීවත් වුණාද? එය මිථ්‍යාවක් ද, මනස කුතුහලයෙන් වෙළාගන්නා රූපාලංකාරයක්ද? ‘රාවන්’ චිත්‍රපටය යහපත සහ දුෂ්ටත්වය වෙන්කර තබන කඩතුරාවක් ද? දඩයම්කරු සහ දඩයමට භාජනය වන්නා හෝ අත්අඩංගුවට ගන්නා සහ අත්අඩංගුවට ගනු ලබන්නා හෝ අතර පවතින බැඳීම ජීවිතයත්, මරණයත් අතර පවතින සටනක් ද? හිස් දහයක් තිබීම එක හිසකට වඩා වාසිදායකද? රාවන්’ තුළ රාම් කෙනෙකුª ජීවත් වෙයිද? අප සෑම කෙනෙකු තුළම රාවන් කෙනෙකු සිටියද? මේ ප්‍රශ්න විමසන්නේ චිත්‍රපටයේ අධ්‍යක්ෂවරයායි.ප්‍රශ්නවලට පිළිතුරු ‘රාවන්’ නැරඹීමෙන් දැනගත හැකියි. ‘රාවන්’ හි නිෂ්පාදකවරයාත් මනිරත්නම්. චිත්‍රපටය සංගීතවත් කළේ ඒ.ආර්.රහ්මාන්. ගීත රචනා කළේ ගුල්සාර්. අභිෂේක් භච්චන්, ඓශ්වර්යා රායි, ගෝවින්ද සහ දකුණු ඉන්දීය නළු වික්‍රම් රඟන ‘රාවන්’ චිත්‍රපටය දෙමළ භාෂාවෙන් ද නිර්මාණය වී තිබෙනවා. දෙමළ පිටපතෙහි ප්‍රධාන චරිතය නිරූපණය කරන්නේ වික්‍රම්. හින්දි පිටපත කර්නාටක ප්‍රාන්තය තුළ තිරගත කෙරෙන්නේ එම ප්‍රාන්තයෙහි චිත්‍රපට වාණිජ මණ්ඩලයෙහි සීමාවන්ට යටත්වයි.එම ආයතනය කර්නාටක ප්‍රාන්තය තුළ ‘රාවන්’ චිත්‍රපටයෙහි හින්දි පිටපත තිරගත කරන්නට ඉඩදී ඇත්තේ සිනමාහල් 24කදී පමණයි. ‘රාවන්’ හින්දි පිටපතෙහි මංගල දර්ශනය ලන්ඩන් නුවර බී.එෆ්.අයි. සවුත් බෑන්ක් හිදී පැවැත්වුණා. ඒ සඳහා අභිෂේක්, ඓශ්වර්යා සහ වික්‍රම් සහභාගිවූ බවයි දැනගන්නට ලැබුණේ. ’රාවන්’ ශ්‍රී ලංකාවේ ප්‍රදර්ශනය කරන්නේ් ඊ.ඒ.පී. චිත්‍රපට සමාගමයි.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>27</day>
    </date>
    <link>http://www.silumina.lk/2010/06/27/_art.asp?fn=av10062718</link>
    <topic>දීපිකා හමුවෙන්න මැදියම් රෑ අමුත්තෙක්</topic>
    <author>සුජීව තේවහෙට්ටිගේ</author>
    <content>දීපිකා හමුවෙන්න මැදියම් රෑ අමුත්තෙක්චිත්‍රපට රූපගත කිරීමකට, එහෙමත් නැත්නම් ප්‍රසංගයකට සහභාගි වෙන්න දුර බැහැරකට, දුරු රටකට යන සුපිරි නිළියන්ට ඇතැම්විට කරදරවලට මුහුණ දෙන්නට සිද්ධ වෙනවා. මීට මාස කිහිපයකට පෙර සුපිරි නිළි බිපාෂා බාසුටත් එවැනි කරදරයක් සිදුවුණා. ඇය, මුම්බායි නුවරින් බැහැරව පිහිටා තිබෙන හෝටලයක නවාතැන් ගන්නට යද්දී බීමත් පුද්ගලයන් කිහිප දෙනකු ඇයට කරදර කරන්නට උත්සාහ කළා. නමුත් බිපාෂාට අනතුරක් සිදුවුණේ නැහැ. ආරක්ෂක නිලධාරීන් මැදිහත්වීමකින් ඒ අනතුර වැළකුණා.මෑතකදී එවැනි අපහසුතාවකට දීපිකා පදුකෝන්ටත් මුහුණ දෙන්න සිද්ධ වුණා. හැබැයි බීමත් පුද්ගලයන්ගෙන් නම් නොවෙයි. බොලිවුඩ් සිනමාවේම ජනප්‍රිය නළුවකුගේ ක්‍රියාකලාපයක් නිසා. දැනගන්නට ලැබුණු හැටියට නම් ඒ වෙනත් කිසිවෙකු නොවෙයි. දීපිකාගේ පැරණි පෙම්වතාරන්බීර් කපූර්.ඔහු නවදිල්ලි නගරයට පැමිණ සිටියා. ඒ, ඔහු රඟපෑ ‘රාජ්නීට්’ චිත්‍රපටයේ ප්‍රචාරක කාර්යයකට එක්වීමටයි. දවසේ වැඩ කටයුතු නිම කළ රන්බීර්, නවදිල්ලි නුවර සුපිරි හෝටලයක නවාතැන් ගන්නට පැමිණියා. ඒ මොහොතේදී ඔහුට දැනගන්නට ලැබුණා දීපිකා ඒ අසලම පිහිටි තවත් සුපිරි හෝටලයක නවාතැන්ගෙන සිටිනවාය කියලා.ඇය පැමිණ සිටියේ චිත්‍රපටයක රූපගත කිරීමකට සහභාගිවෙන්නයි. ඒ වනවිට මධ්‍යම රාත්‍රියට ආසන්නයි. නමුත් රන්බීර්ට අවශ්‍ය වුණා, දීපිකා සමඟ ටිකක් කතා කරන්න. ඔහු කඩිමුඩියේම දීපිකා නවාතැන්ගෙන සිටින හෝටලයට ගියා. ඇය රැඳී සිටින කාමරය සොයාගත්තා. එහි දොර අසලට ගොස් ඊට තට්ටු කරන්නට පටන් ගත්තා. දීපිකා තිගැස්සී අවදිවුණා. දොර විවෘත කර බැලුවා. “දෙයියනේ ඔයා මොකද මේ?” දීපිකා පුදුමයෙන් විමසුවා.”දීපිකා අපි ටිකක් කතාකරමු” රන්බීර් අයැද සිටියා. “මේ මහ රෑ මොන කතාද? කරුණාකරල යන්න!” දීපිකා තරහෙන් කියා සිටියා. නමුත් රන්බීර් ආපසු හැරුණේ නැහැ. ඔහු දීපිකාට නැවත නැවතත් කතා කළා.මේ කතා බහ උණුසුම් වාදයක් බවට පත්වෙද්දී එතැනට පැමිණියේ හෝටලයේ ආරක්ෂකයන් කිහිප දෙනෙක්. ඒ සමඟම දීපිකා රඟපාන චිත්‍රපටයේ අධ්‍යක්ෂවරයාත් පැමිණියා. ඔහු රන්බීර්ගේත් දීපිකාගේත් සමීප හිතවතෙක්. ඔහුගේ මැදිහත්වීම නිසා රන්බීර් සහ දීපිකා අතර ඇතිවන්නට ගිය ආරාවුලක් සන්සිඳුණු බවයි ආරංචි.ජංගම දුරකථන අද නැති තැනක් නැහැ. ලොව කොතැනක ගියත් ජංගම දුරකථන කන්වලට ‘අලවා’ ගත්තු අය දකින්න ලැබෙනවා. එහෙව් ලෝකයක බොලිවුඩ්පුරය තුළ ජංගම දුරකථන නොතිබුණොත් පුදුමයක්. ඒ වුණත් බොලිවුඩයේ සිටින බොහොමයක් නළු නිළියන්ට ඉක්මනින් ඇමතුමක් ලබාගැනීම නම් හිතෙන තරම් පහසු නැහැ කියලයි දැනගන්න ලැබෙන්නේ. මේ බොලිවුඩ් නළු නිළියන්ගේ ජංගම දුරකථන සමඟ සම්බන්ධ වෙන්න, ඒ අයගේ් සමීප යහළු යෙහෙළියන්ටත් අපහසුයිලු.පණිවුඩ හුවමාරුවට කිසිම බාධාවක් නැති මේ කාලයේ නළු නිළියන්ට කතාකිරීම අපහසුවී තිබෙන්නේ ඔවුන්ගේ කාර්ය බහුලකම නිසයි. අනූව දශකයේ මුල් භාගය තුළදීත් මේ අපහසුව තිබුණා. ඒ කාලයේ තිබුණේ ගෘහස්ථ දුරකථන පමණයි. එදා නළුවෙකුට හෝ නිළියකට කතාකරන්නට කිසිවෙකුට අවශ්‍ය වුණත් ඒ නළුවා හෝ නිළිය තම තමන්ගේ නිවෙස්වල රැඳී සිටින්නේ ද නැද්ද යන්න ගැන ඇමතුම ලබා දෙන්නාට අවබෝධයක් තිබුණේ නැහැ. බොහෝ වේලාවට නළු නිළියන්ගේ නිවෙස්වල දුරකථනවලට උත්තර දුන්නේ ඔවුන්ගේ මෙහෙකරුවන්.ජංගම දුරකථන භාවිතයට පැමිණි පසුව මේ අපහසුව මඟහැරේවි යැයි බොහෝදෙනකු සිතුවා. විශේෂයෙන්ම, චිත්‍රපට අධ්‍යක්ෂවරුන් සහ නිෂ්පාදකවරුන්ට මේ වාතාවරණය වඩාත් පහසු වුණා. නමුත් ඒ පහසුව වැඩිකල් රැඳී තිබුණේ නැහැ. තාක්ෂණයේ දියුණුවත් සමඟම ජංගම දුරකථනවලට එක්වූ නවාංග වත්මන් බොලිවුඩ් නළු නිළියන් උපරිමයෙන් ප්‍රයෝජනයට ගන්නට සමත් වෙලා. දැන් මේ සුපිරි තරුවකට දුරකථන ඇමතුමක් දුන්නොත් අහන්නට ලැබෙන්නේ පටිගත කළ පණිවුඩයක්.බිපාෂා බාසු එවැනි පටිගත කළ පණිවුඩ භාවිතා කරන තරුවක්. ඇයගේ හිතවතෙකු හෝ හිතවතියක දුරකථන ඇමතුමක් ලබාගත් විට ඇයගේ ජංගම දුරකථනයෙන් ඇසෙන්නේ මෙන්න මේ පණිවුඩයයි... “ඔයා මට කතා කළේ වැරදි දවසකයි. මම අසනීප වෙලා. මම මේ දවස්වල ඉන්නෙ හොස්පිට්ල් එකේ. මට හුඟාක් අසනීපයි. මේ දවස්වල මම කෝල්ස්වලට උත්තර දෙන්නෙ නැහැ. ඔයාට අත්‍යවශ්‍යම පණිවුඩයක් මට දන්වන්න තියෙනවා නම්, ඒක එස්.එම්.එස්.එකකින් එවන්න. නොවරදවාම මම ඔයාට කතා කරන්නම්” මේ හඬ බිපාෂාගෙයි. නමුත් ඒ ඇයගේ සජීවී හඬ නොවෙයි.බිපාෂාගේ පෙම්වතා වන ජෝන් ඒබ්‍රහම්ගේ ජංගම දුරකථනයේ ඇතුළත්ව තිබෙන්නේත් මීට සමාන පණිවුඩයක්... “ඔයා මට කතාකළේ වැරදි දවසකයි. මම මේ දවස්වල නිතරම හොස්පිට්ල් එකට යනවා. මගේ යාළුවෙක් ගොඩාක් අසනීපවෙලා, හොස්පිට්ල් එකේ. මම එයාව බලන්න යනවා. මට මේ දවස්වල සම්මුඛ සාකච්ඡාවලට එන්නත් බැහැ..”සන්ජේ දත්, සුනිල් ෂෙට්ටි වැනි සුපිරි නළුවන්, තමන්ට ලැබෙන ඇමතුම්වලට කෙළින්ම උත්තර දෙන්නේ නැහැ. ඔවුන් වෙනුවෙන් ප්‍රතිචාර දක්වන්නේ සහායකයන්. රාණි මුඛර්ජි ද දුරකථනයට සම්බන්ධ කරගන්නට අපහසු නිළියක්. මේ සුපිරි තරුවට ලැබෙන ඇමතුම්වලට උත්තර දෙන්නේ ඇයගේ අම්මායි. සුශ්මිතා සෙන් වෙනුවෙන් ඇයගේ ජංගම දුරකථනයට උත්තර දෙන්නේ ඇයගේ මෙහෙකාරියයි. මීට දශකයකට පමණ පෙර හින්දි තිරය ප්‍රභාවත් කළ රවීනා තැන්ඩන් මේ වන විට රංගනයෙන් මඳක් ඈත්ව සිටියත් ඇය ගතකරන්නේ ද කාර්ය බහුල ජීවිතයක්. මේ නිසාදෝ ඇය වෙනුවෙන් ජංගම දුරකථනයට කතාකරන්නේ ඇයගේ ලේකම්වරියයි.ආක්ෂේ කුමාර් තමන්ගේ ජංගම දුරකථනයෙහි ඇතුළත් කර තිබෙන පටිගත කළ පණිවුඩය ක්‍රියාත්මක වන්නට ඉඩහැර තිබෙනවා. එමඟින් ඇමතුම් දෙන්නාට දැනුම් දෙන්නේ ...”හායි මම ආක්ෂේ කුමාර්. දන්නවද ඔයා දැන් කරන්න ඕනෙ මොකක්ද කියලා? ඔයාගෙ පණිවුඩය කියන්න ඒක පටිගත වේවි..” කියලයි.ඉන්දියාවේ අගමැතිට ජනාධිපතිට දුරකථන ඇමතුමක් දීලා කතාකරන්න පුළුවන් වුණත් බොලිවුඩ් නළු නිළියන්ට නම් ලෙහෙසියෙන් කතාකරන්න බැහැ කියලයි බොහෝදෙනා කියන්නෙ.සුජීව තේවහෙට්ටිගේ</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>27</day>
    </date>
    <link>http://www.silumina.lk/2010/06/27/_art.asp?fn=am1006271</link>
    <topic>විටමින් ඒ අඩුවුවහොත් ආලය ද අන්ධ වනු ඇත</topic>
    <author>අරුණි මුතුමලී</author>
    <content>විටමින් ඒ අඩුවුවහොත් ආලය ද අන්ධ වනු ඇතවෛද්‍ය ශාන්ති ගුණවර්ධනමද කිපුණු අලියකු රංචුවකට කිට්ටු වූ පමණින් රංචුවේ කෙණරන් ඌ ළඟට එන්නේ නැත. කෙණරකු සහේට ගැනීමට නම් තවත් ඇතකු සමඟ සටන් කර ජය ලබා ගෙන තම ශක්තිය පෙන්විය යුතුය.එසේ රංචුවට එක්වූවකු විසින් ගසක තබන දළ සලකුණකට වඩා ඉහළින් වෙනත් දළ පහරක් තිබෙනු දුටුවහොත් ඒ වඩා ශක්තිමත් ඇතාට අවස්ථාව දී සිය කැමැත්තෙන්ම රැළ අතහැර යන්නට ද ඒ අලියාට සිදුවෙයි.ඒ වෙන කිසිවක් නිසා නොව තමන් විසින් අනාගතයට දායාද කරන පරම්පරාව වඩාත් ශක්ති සම්පන්න පිරිසක් කිරීමට ඇතුන්ට සොබා දහමෙන් ලැබී ඇති නීතිය නිසාය.අලි ඇතුන්ට පමණක් නොව ඕනෑම සතා සීපාවෙකුට මෙන්ම ගහකට කොළකට පවා ඇති අයිතියත් වගකීමක් වන්නේ තම පරම්පරාව ඉදිරියට පවත්වාගෙන යාමයි. එය නිකම්ම නිකං පරපුරක් නොව පවතින්නා වූ මෙන්ම වෙනස් වන්නා වූ පරිසර තත්ත්වයට ඔරොත්තු දෙන පරපුරක් විය යුතුය. එසේ නොවූ විට සොබා දහම විසින් ස්වාභාවික වරණය නම් වූ නියමය යොදා දුර්වලයන් පළවා හරින අතර සුදුස්සෝ පමණක් ඉතිරි වෙති. එය විද්‍යාත්මකව හඳුන්වන්නේ උචිතෝන්නතිය කියාය.මේ අටුවාටීකාවලින් පැහැදිලි කරන්නේ ශක්තිමත් අනාගත පරපුරක් වෙනුවෙන් සියලු ජීවින් සතු නිසඟ හැකියාවයි. අපේ රටවල පොරොන්දම් ගළපමින් කරන්නේ ද ඒ අරමුණ සාක්ෂාත් කර ගැනීමට ගැළපෙන ජෝඩු සෙවීමය.ඒ නිසා අද තරුණ තරුණියන්ට තම පරපුර වෙනුවෙන් විශාල වගකීමක් පැවරී තිබේ. එනම් සහකරු හෝ සහකාරිය තෝරා ගැනීමේදී “පෝෂණ පොරොන්දම” ගැළපේ දැයි සොයා බැලීමය. එයින් කෙරෙන්නේ හොඳ යුග දිවියක් ගත කිරීමට සහ නිරෝගී දරු පරපුරක් බිහි කිරීමට තරම් ඔබේ පෙම්වතා හෝ පෙම්වතිය පෝෂණයෙන් පිරිපුන් ද යන්නය.යම් හෙයකින් පෝෂණ පොරොන්දම නොසොයා ශක්තියෙන් හීන තරුණයකු හෝ තරුණියක සමඟ විවාහ වුවහොත්, ඔහු හෝ ඇය අන්ධ වී සිටින්නේ ආලය නිසා ද නැතහොත් විටමින් ‘ඒ’ ඌනතාවයෙන් ඇති වූ අක්ෂි දෝෂයක් නිසා දැයි සොයා ගැනීම තරමක් අපහසු වනු ඇත.පෝෂණය ගැන වඩාත් සැලකිලිමත් විය යුත්තේ අවුරුදු 10 ත් 19 ත් අතර වයසේ පසුවන වේගවත් ශාරීරික හා මානසික වර්ධනයට ලක්වන යොවුන් වියේ පිරිසය.තරුණියන්ගේ රූමත් බව සහ තරුණයන්ගේ ශක්තිමත් බව තීරණය වන්නේත්, අස්ථි පංජරයෙන් සියයට 95 ක ඝනත්වයත් සම්පූර්ණ වන්නේත් වයස 19 පමණ වන තුරුය. එතැන් සිට අවුරුදු 35 වනතුරු ශක්තිමත් වන්නේ අස්ථිවලින් ඉතිරි සියයට 5 පමණි. වයස තිස්පහ පසුවූ විට අස්ථි පංජරයේ ශක්තිමත් බව ගමන් ගන්නේ අවරෝහණ දිශාවටය.ඔස්ටියෝ පොරෝසිස් ඇතුළු අස්ථි දුර්වල වීමේ රෝගවලට කෙතරම් පෝෂ්‍යදායි ආහාර ගත්ත ද ඉන්පසු පලක් වන්නේ නැති බව පවසන්නේ සෞඛ්‍ය අමාත්‍යංශයේ පෝෂණ සම්බන්ධීකරණ අංශයේ අධ්‍යක්ෂිකා වෛද්‍ය ශාන්ති ගුණවර්ධන මහත්මියයි.ඇය පවසන අයුරින් සැම දෙයක් සේම පෝෂණයේ පදනම දැමිය යුත්තේ ද ජීවිතයේ මුල් අවදියේදීය. දරුවෙකුගේ මුල් අවුරුදු 10 තුළ පෝෂණය නිසි ලෙස ලබා නොදුන් විට එය පසු කාලයේ බලෙන් ලබා දිය නොහැකිය.ළමා වියේ පෝෂණ අඩුපාඩු නිසා ළමයි දුර්වල වෙති. ඌන පෝෂණය හා අධි පෝෂණය යන දෙආකාරයම නුසුදුසු වන්නේ ඒ නිසාය.ඌන පෝෂණයේදී සිදුවන්නේ කුමක්දැයි අපි දැන ගනිමු. උසට සරිලන බර නැතිවීම තීව්‍ර මන්ද පෝෂණය , වයසට තිබිය යුතු උස නැතිවීම (කාලික මන්ද පෝෂණය) වයසට සරිලන බර නැතිවීමේ මන්ද පෝෂණය ඒවාය.අධි පෝෂණයේදී සිදුවන්නේ උසට අනුව බර වැඩිවීමය. මෙය බර වැඩිවීමක් හෝ ස්ථුලතාවක් විය හැකිය. එසේ වන්නේ පිටි, තෙල්, සීනි අධික තන්තු රහිත පිරිපහදු කළ ආහාර ගැනීම නිසාය. එවැනි ආහාර ගැනීමෙන් අවශ්‍ය පමණට බඩ පිරෙන්නේ නැත. ඒ නිසා ඉක්මනින් බඩගිනි එයි. එවිට යළි ආහාර ගනී. මෙය දිගින් දිගටම සිදුවන විට වැඩිපුර සීනි තෙල් ලෙස රුධිරයේ තැන්පත් වේ. එය අප හොඳින් හඳුනන කොලෙස්ටරෝල් වැඩි වීමට හේතු වේ. අධික සීනි ප්‍රමාණය සීනි පාලනය කිරීමට අගන්‍යාශයට වැඩිපුර ඉන්සියුලින් නිපදවීමට සිදුවෙයි. එය අඩු වයසෙන්ම දියවැඩියා රෝගියකු බිහි කිරීමට මග පාදයි.සීනි තෙල් ලෙස තැන්පත් වීම නිසාත් අමතරව තෙල් ආහාර ගැනීම නිසාත් ශරීරයේ බර වැඩි වනවා මෙන්ම අධික රුධිර පීඩනය, හෘදයාබාධ, පියයුරු පිළිකා ඇතිවීමට ද හේතු වෙයි.සීනි පමණක් නොව ලුණු ද ඕනෑවට වඩා ඕනෑම නැත. පීට්සා, ෆෙ‍්‍රන්ච් ෆ‍්‍රයිස් වැනි ආහාරවල අධික ලුණු ප්‍රමාණය නිසා දිනකට අවශ්‍ය ලුණු ග්රැම් 6 ට වඩා වැඩිපුර ශරීරයේ ලුණු එක්වෙයි. එය පාලනයට ජලය වැඩිපුර ශරීරය තුළ රඳවා ගනී. එයින් රුධිරයේ පරිමාව වෙනස් වෙයි. එවිට හෘදය වස්තුවට වැඩිපුර ක්‍රියා කිරීමට සිදු වනවා මෙන්ම රුධිරයේ වැඩිපුර ජලය ඉවත් කිරීමට වකුගඩු යුගලට ද මහත් වෙහෙසක් දැරීමට සිදු වෙයි. මෙය ඒ ඉන්ද්‍රියයන්ට අනවශ්‍ය වෙහෙසකි. බටහිර රටවල විශාලම ශාපය වී ඇත්තේ අධිපෝෂණය බව පවසන්නේ මේ හේතු නිසා විය යුතුය.වායු දූෂණයට බැණ වදිමින් හතියට බෙහෙත් ගන්නා අයගෙන් කී දෙනෙකු රසකාරක අඩංගු ආහාර ගැනීමෙන් වැළකී සිටිනවා ද. ඒ රස කාරක ආසාත්මිකතාවක් දැක්වූ විට ද හතිය හට ගනී යැයි පෝෂණ අංශයේ අධ්‍යක්ෂිකා වෛද්‍ය ගුණරත්න පවසයි.අද ළමයින්ගේ දත් දුර්වල වීමට ප්‍රධාන හේතුවක් වන්නේ පැණි බීමවල අඩංගු ෆොස්ෆරික් අම්ලයයි. එය දත්වල එනැමලය දුර්වල කරන අතර ඒවායේ අඩංගු සීනි නිසා බැක්ටීරියාවලින් දත් දිරාපත් කරයි. ඊට අමතරව එමෙන්ම පාසල් ළමයින් වතුර බොන්නේ අඩුවෙනි. බොන වතුර ප්‍රමාණය ද අඩු වූ විට වකුගඩු හරහා අපද්‍රව්‍ය පෙරී නොයෑමෙන් මුත්‍රා ගල් හා වකුගඩු ආබාධවලට මුල පුරයි.රූපවාහිනියේ ආහාර දැන්වීම්වල පෙනී සිටින චබි බබාලාට රැවටී තුලීත පෝෂණයක් නැති රෝගී දිවියට අතවනන ආහාර ගන්නවාට වඩා කට පරිස්සම් කර ගැනීම කෝකටත් හොඳය.සොබා දහමට අනුව අපේ ශරීරයට ව්‍යායාම ද අත්‍යවශ්‍යය. ආහාර නිසි ලෙස ගත්ත ද දිනකට පැය භාගය බැගින් ව්‍යායාම කිරීමට කම්මැලි වුවහොත් යළි පෙර තත්ත්වය මතු වේ. එසේ අමුතුවෙන් ව්‍යායාම කරන ලෙස අවධාරණය කරන්නේ අද අපේ වෘත්තිය රටාව අනුව, ස්වාභාවිකව ශරීරයට ව්‍යායාම නොලැබීමය.එසේ අධි පෝෂණය නිසා, ආහාර ශරීරයේ තැන්පත් වීමෙන් කරදර වනවා සේම මන්ද පෝෂණයේදී ශරීරයට ආහාර හිඟ වීම නිසා සිරුරේ මාංශපේශි ශරීරය විසින් ම දිය කරමින් ශක්තිය ලබා ගැනීමට වෙහෙසීම නිසා කෘෂ වී බර අඩු වේ. නමුත් මතක තබා ගත යුතු දේ නම් සිහින් සිරුරක් යනු කෘෂකම නොවන බවය.අවශ්‍ය පමණට කාබොහයිඩ්‍රේට සහ ප්‍රෝටීන් හිඟකම නිසා එදිනෙදා ක්‍රියාකාරිත්වයට අවශ්‍ය ශක්තිය ලබා ගැනීමට සිරුර වෙනත් විකල්පයක් සොයයි. පිටි සහිත ආහාර නොගෙන ප්‍රෝටීන පමණක් ගැනීමේදී සිදු වන්නේ කාබෝහයිඩ්‍රේට මඟින් ලබා දෙන ශක්තිය වෙනුවට මාංශපේශිවල ඇති ප්‍රෝටීනවලින් ශක්තිය ලබා ගැනීමයි. එම ප්‍රෝටීනවලින් සියයට 10 - 15% ක් තරම් වූ ශක්තියක් ලබා ගනී. ඉන්පසු ඒ ප්‍රෝටීනවලින් වර්ධනය වීමට සිරුර උත්සාහ දරයි. එහෙත් ඒ වන විට ප්‍රෝටීනවල ස්වභාවය වෙනස් වී ඇති නිසා නිසි අයුරින් සිරුර වර්ධනය වන්නේ නැත.පිම්බුණු, ඉදිමුණු මුහුණු සහිත නොසන්සුන් ළමයින් දැකගත හැකි වන්නේ එම හේතුව නිසා යැයි පෝෂණ අංශයේ අධ්‍යක්ෂිකාව පවසයි.“එවැනි දරුවන් නිතර ආසාදනයට ලක් වෙනවා. ඒ වගේම ක්ෂුද්‍ර පෝෂණ ඌනතා නමින් හඳුන්වන යකඩ, විටමින් ‘ඒ’, අයඩින් ඌනතා වලටත් ලක්වෙනවා. යකඩ ඌනතාවයෙන් නිරක්තිය හට ගන්නවා.”ක්ෂුද්‍ර පෝෂණ ඌනතා නිසා ශරීර උෂ්ණත්ව පාලනයේ ආහාර ජීර්ණයේ මොළයේ වර්ධනයේ, බුද්ධියේ, ලිංගික වර්ධනයේ අඩුපාඩු ඇති විය හැකිය. සත්‍ය වශයෙන්ම දවසකට අයඩින් අවශ්‍ය වන්නේ ඇල්පෙනෙත්ති හිසක රඳන ප්‍රමාණයයි. අයඩින් තේ හැන්දක් මුළු ජීවිත කාලයටම ප්‍රමාණවත්ය. නමුත් ළමා වියේදී ගැහැනු දරුවකුට ඒ ඇල්පෙනෙත්ති හිසක ප්‍රමාණය නොලැබීමෙන් ඇය මවක වීමේදී ගබ්සා වීමට, අඩු බර දරු උපත්, මළ දරු උපත්, ගල ගණ්ඩය ඇතිවීමට හේතු වේ. නමුත් ඒ නිසා එකවර අයඩින් තේ හැන්දක් පෙවීමෙන් වැඩක් නැත. වැඩිපුර අයඩින් මුත්‍රා සමඟ පිටවන බැවිනි.යකඩ ද එසේ ය. ශරීරය පුරා ලේ සමඟ ඔක්සිජන් ගෙන යන්නට හිමොග්ලොබින් අවශ්‍යය. හිමොග්ලොබින් නිපදවීමට යකඩ අවශ්‍යය.එපමණක් නොව යකඩ මදිවීම සිරුරේ ක්‍රියාකාරිත්වයට තවත් පැති කීපයකින් බලපායි. මොළේ ක්‍රියාකාරිත්වය අඩුවීම, කම්මැළිවීම, ගණන් සෑදීමේදී අපහසුව දැනීම, තර්ක කිරීමේ ශක්තිය අඩුවීම, සමාජයට හුරුවීමේ අපහසුව මෙන්ම ප්‍රතිශක්තිකරණ පද්ධතිය ද අඩාල වේ. මේ ක්ෂුද්‍ර පෝෂක හෙවත් අංශු මාත්‍ර මූල ද්‍රව්‍ය අපට අවශ්‍ය වන්නේ ද අංශු මාත්‍රයක් පමණ වුවත් එය නැතිවීම මහා විනාශයක ආරම්භයකි.පෝෂණ පොරොන්දමෙන් සොයා බැලෙන්නේ මේ අත්‍යවශ්‍ය පෝෂ්‍ය ද්‍රව්‍ය නව යුවලට ලැබී තිබේ ද යන්න ය. එසේ නොවුණහොත් ඔවුන්ට උපදින දරුවාට මන්ද පෝෂණය උරුම කරගෙන මෙලොව එළිය දකින්නට සිදුවිය හැකිය. දරුවාගේ පළමුවැනි මාස හයේ පෝෂණය සම්පූර්ණයෙන් රඳා පවතින්නේ මවුකිරිවලින් නිසා මවගේ පෝෂණ මට්ටම දරුවාට වැදගත් වෙයි.අද ලොකුම පෝෂණ ප්‍රශ්නය වී ඇත්තේ ජනගහනයෙන් සියයට 20 ක් නිරක්තියෙන් (රතු රුධිරානු හිඟකමින්) පෙළීම බව පවසන්නේ වෛද්‍ය පර්යේෂණ ආයතනයේ පෝෂණ අංශයේ ප්‍රධාන වෛද්‍ය රේණුකා ජයතිස්ස මහත්මියයි.ඇය පවසන ආකාරයට ලෝකයේ බොහෝ රටවල මන්ද පෝෂණයෙන් පෙළෙන්නේ වැඩි වශයෙන් කාන්තාවෝය. නමුත් ලංකාවේ මවුපියන් ගැහැනු දරුවන්ට දක්වන සැලකිල්ල නිසා හෝ දෙපිරිසටම සමව සලකන නිසා හෝ තත්ත්වය වෙනස් වී ඇත. අපේ රටේ වයස අවුරුදු 5 ත් 14 ත් අතර දරුවන්ගෙන් පිරිමි ළමයි වැඩි ප්‍රතිශතයක් මන්ද පෝෂණයට හසු වී තිබේ.ඒ කෙසේ වුවද අපේ රටේ දරුවන්ගෙන් සියයට 57 ක්ම නිරක්තියෙන් පෙළෙති. මෙහිදී නිරක්තිය සහ මන්ද පෝෂණය යනු කරුණු දෙකක් බව පැහැදිලිව අවබෝධ කර ගත යුතුය. එයට ඇය ලබා දෙන හොඳම උදාහරණය නම් යාපනය දිස්ත්‍රික්කයේ කළ සමීක්ෂණයයි.ඒ සමීක්ෂණයට අනුව ළමා මන්ද පෝෂණය අඩුම දිස්ත්‍රික්කය යාපනයයි. එයට හේතුව 2006 දී යළි ඇරැඹුණු යුද්ධය නිසා ඇතිවූ ඵලවිපාක හඳුනාගත් යුනිසෙෆ් ආයතනය, ලෝක ආහාර වැඩසටහන හා තවත් පිරිසගේ මැදිහත් වීමෙන් පෝෂ්‍ය පදාර්ථ සහිත විස්කෝතු ඇතුළු ආහාර වර්ග දරුවන්ට ලබාදීමය. එහි ප්‍රතිඵලයක් ලෙස 2009 වන විට යාපනයේ මන්ද පෝෂණය 11% දක්වා අඩු මට්ටමට ගෙන ඒමට හැකි විය.තවත් හේතුවක් නම් වසර 50 කටත් පෙර සිට ම යාපනයේ ගර්භනි මව්වරුන්ගේ පෝෂණ මට්ටම ඉහළින් තිබීමය. ඔවුන්ගේ සංස්කෘතියට අනුව ගැබිනි මව්වරුන්ට දක්වන සැලකිල්ල හා රැකවරණය නිසා යුද සමයේ වුවද අඩු බර දරු උපත් වැඩි නොවුණු බව ද වෛද්‍ය රේණුකා මහත්මිය පවසයි.එහෙත් මන්ද පෝෂණය අඩු වුවද යාපනයේ නිරක්තියෙන් පෙළෙන ළමයින් ප්‍රමාණය සමස්ත ළමා ගහනයෙන් තුනෙන් එකකි. එයට හේතුව ඔවුන් ලබා ගන්නා යකඩ මට්ටම අඩුවීමය.අප කළ යුතු වන්නේ අපේ ආහාර පුරුදු වෙනස් කර ගනිමින් සමතුලිත පෝෂණයක් ලබා ගැනීමට වයස මාස 6 සිට පුරුදු කිරීමය.වෛද්‍යතුමියගේ වචනයට අනුව කය වෙහෙසා වැඩ කරන අය ලොකු බත් පිඟානක් කෑව ද එසේ නොවන අය ගත යුත්තේ පිඟානෙන් තුනෙන් දෙකකි. ඉතිරිය එළවලු මාළුය. දිනකට පළතුරු වර්ග 2 ක් වත් ගත යුතුය.මෙසේ කියද්දී නැගුණු පැනය නම් පාන් පමණක් ආහාරයට ගන්නට හුරු පුරුදු වුවෙකුගේ තත්ත්වය කුමක් ද යන්නයි. එයට පිළිතුරු වශයෙන් ලැබුණේ, පාන් පිටිවලින් සෞඛ්‍ය සම්පන්න කොටස ඉවත් කර සියයට 30 ක් පමණ පිරිපහදු කරන බැවින් තන්තු ප්‍රමාණය අඩු බවය. පිටරටවල සුදු පාන්පිටි නැත. ඔවුන් කන්නේ සියයට 10 - 20 ක් පමණ පිරිපහදු කළ කුරුට්ට ඇති පිටිවලින් තැනු ආහාරය.පිටරැටියෝ පාන් ද සලාද කොළ, තක්කාලි, මස්, මාළු පෙත්තක් ආදි වශයෙන් සමබල පෝෂණය ලැබෙන අයුරින් ආහාරයට ගනිති. ඉන්පසු පලතුරු යුෂ පානය කිරීමට ද සුද්දා අමතක නොකරයි.සුදු පාන්පිටිවලින් තැනු පාන් බාගය හොද්දේ ඔබාගෙන අපි ගිලින්නේ කිඹුලන් මැටි ගිලින්නා සේ මිස නියමිත පෝෂණය එයට එකතු කර ගැනීමෙන් තොරවය.දකුණු ආසියාවේ වැඩිම අධ්‍යාපනයක් සහිත ජනතාවක් සිටින අපේ රටේ ආහාර පිළිබඳ බුද්ධියෙන් බලන්නට බොහෝ දෙනා කල්පනා කරන්නේ නැත. දරුවන්ට සෙනෙහස දක්වන්නට පොඩි අය කැමැති දේම ලබා දෙයි. ගෙදර ආහාර සකසා නොගෙන කඩේ කෑමට හුරු කරවයි. ළමයින් කඩචෝරුවලට පුරුදු වන්නට ප්‍රධාන හේතු එයයි. දැන්වීම්වල සිටින බෝල දරුවන්ගේ හැඩරුවට රැවටී මවුපියෝ ඒ ආහාර තම දරුවන්ට කවති.එහි ප්‍රතිඵලය වන්නේ අපේ දරුවන්ට අලි රංචුව ඉදිරියේ පරාදව පලා යන අලියා මෙන් කැලෑ වැදීමට සිදුවීමයි. අපේ දරුවන් සමාජයට අනුචිත පිරිසක් ලෙස පරාද වනු දැකීම අපේ සිහිනය නොවේ.අරුණි මුතුමලී</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>27</day>
    </date>
    <link>http://www.silumina.lk/2010/06/27/_art.asp?fn=am1006272</link>
    <topic>පැප් පරීක්ෂාවෙන් ගැබ්ගෙල පිළිකාව කලින්ම කියන්න පුළුවන්</topic>
    <author>සාකච්ඡා කළේ</author>
    <content>පැප් පරීක්ෂාවෙන් ගැබ්ගෙල පිළිකාව කලින්ම කියන්න පුළුවන්සෞඛ්‍ය අධ්‍යාපන කාර්යාංශයේ සන්නිවේදන සම්බන්ධීකාරකවෛද්‍ය ශාන්ත හෙට්ටිආරච්චිකාන්තාවන්ට හටගන්න පිළිකා අතරින් දෙවැනි ස්ථානය හිමි වන්නේ ගැබ් ගෙල පිළිකාවටය. ශ්‍රී ලංකාවේ කාන්තාවන් අතර ගැබ්ගෙල පිළිකාවට ගොදුරු වන කාන්තාවන්ගේ සංඛ්‍යාව වසරකට 1544 ක් වෙතැයි ගණනය කොට තිබේ. ඒ අතරින් වාර්ෂිකව මරණයට පත් වන කාන්තාවන්ගේ සංඛ්‍යාව 840 කි.ලංකාවේ කාන්තාවන් ලක්ෂයකින් 16.4 කට ගැබ්ගෙල පිළිකා හටගන්නා අතර පියයුරු පිළිකාවට ගොදුරු වන කතුන් ගේ සංඛ්‍යාව ලක්ෂයකට 23.2 කි.ඒ සංඛ්‍යා දත්ත දෙස බලන විට අපේ රටේ ද කාන්තාවන්ට ගොදුරු වන පිළිකා අතර ගැබ්ගෙල පිළිකාවට දෙවැනි තැන හිමිවේ.ගැබ්ගෙල පිළිකාවක් හට ගැනීමට පෙර සරල පරීක්ෂණයකින් හඳුනා ගත හැකිය.ගැබ්ගෙල පිළිකාවක් හට ගැනීමේ අවදානම වැඩියෙන් ඇත්තේ යොවුන් වියේ පටන්ම ලිංගික ක්‍රියාවලීන්ට යොමු වූ කාන්තාවෝය. වැඩි වශයෙන් ලිංගික සබඳතා පවත්වන හෝ විශ්වාසවන්ත එක් සහකරුවකුට වැඩි පිරිසක් හා ලිංගික සබඳතා පවත්වන කාන්තාවන් ද, මේ අවදානම ගැන සිහිතබා ගත යුතුය.ලිංගික ඉන්නන් හෝ ක්ලැටීඩියා වැනි ලිංගාශි‍්‍රත රෝග සහිත කතුන්, ගොනෝරියා නොවන මුත්‍රා ආසාදන ඇති කතුන් ලිංගික හර්පීස් රෝගයට ගොදුරු වූ කාන්තාවෝ ද අවදානම් සහිත වූවෝ වෙති.ඉහත රෝගවලින් සහ පුරුදුවලින් මිදීම ගැබ්ගෙල පිළිකාවට ගොදුරු නොවී සිටීමට පහසු මඟයි.ගැබ්ගෙල පිළිකාව කල් තියා හඳුනා ගැනීමට සරල පරීක්ෂාවක් නොමිලේම සිදු කර ගැනීමට මෙරට කාන්තාවන්ට අවස්ථාව උදා වී ඇත. ඒ පරීක්ෂණය පැප් (Pap smear) නම් වෙයි.1920 දී වෛද්‍ය ජෝර්ජ් පැපනිකොලෝ විසින් සොයා ගන්නා ලද මේ සරල පරීක්ෂණය අද ලොව පුරා කතුන් අතර ජනපි‍්‍රය වී තිබේ. මේ පරීක්ෂණය මඟින් කල් තියා හඳුනාගෙන ගැබ්ගෙල පිළිකාවෙන් ගැලවුණු කතුන්ගේ සංඛ්‍යාව අපමණය.ප්‍රසව හා නාරිවේද අංශයක් ඇති ඕනෑම රෝහලකින් හා සෞඛ්‍ය වෛද්‍ය කාර්යාල මඟින් පවත්වා ගෙන යන සුවනාරී සායනවලින් ද පැප් පරීක්ෂණය නොමිලේම කරවා ගත හැකි නමුත් ලංකාවේ කාන්තාවන් අතරින් වැඩි දෙනෙක් තවමත් එම අවස්ථාවෙන් ප්‍රයෝජන නොගනිති.වයස අවුරුදු 35 ට වැඩි කාන්තාවන් වසර පහකට වරක්වත් පැප් පරීක්ෂණයකට යොමු වෙන්නේ නම් ගැබ්ගෙල පිළිකාවට බිය විය යුතු නොවේ. ලිංගික ඉන්නන්, හර්පීස් හෝ වෙනත් ලිංගාශි‍්‍රත රෝග සහිත කතුන් ඇතුළු ඉහත සඳහන් අවදානම් කාණ්ඩවලට අයත් කතුන් අවම වශයෙන් වසරකට වරක්වත් පැප් පරීක්ෂණයක් කරවා ගත යුතුය.පැප් පරීක්ෂාව වේදනාවෙන් තොර සරල පරීක්ෂණයකි. මෙහිදී සිදු කරන්නේ ගැබ් ගෙල ඉහළ පෙදෙසේ ස්ථරයෙන් ලබා ගන්නා සෛල පරීක්ෂා කර බැලීමය. එහිදී සෛලවල වෙනස්කම් සිදුවී ඇත්නම් ඒ හඳුනාගත් අවස්ථාවේ පටන්ම ප්‍රතිකාර අරඹයි.සෛල පරීක්ෂාවේදී වෙනසක් දුටුව හොත් ඉන් අනතුරුව පටක පරීක්ෂණයක් (biopcy) කරනු ලැබේ. එමඟින් පිළිකා සෛල වර්ධනය වී ඇත්දැයි නිවැරැදිව හඳුනාගත හැකිය. එම ප්‍රතිකාර පිළිකා සඳහා නියමිත විකිරණ හෝ ශල්‍යකර්මයක් විය හැකිය.ලෝක සෞඛ්‍ය සංවිධානයේ 2010 වාර්තාව අනුව අවුරුදු 18 - 19 දක්වා වූ ලාංකික කාන්තාවන් අතුරින් පැප් පරීක්ෂණයකට යොමු වී ඇත්තේ සියයට 1.3 ක් වැනි ඉතාම සුළු සංඛ්‍යාවකි.අපේ රටේ ගැහැනු ළමයි අවුරුදු දහය දොළහ වැනි අඩු වයසේදී ලිංගික ක්‍රියාවලියට යොමු වන්නේ ඉතා කලාතුරකිනි. ලෝක සෞඛ්‍ය සංවිධානය 2010 පෙබරවාරි වාර්තාව අනුව යුරෝපා රටවල් හා සසඳන විට ශ්‍රී ලංකාවේ ගැබ්ගෙල පිළිකාවට ගොදුරු වන කතුන් ගේ සංඛ්‍යාව ප්‍රමාණයෙන් අවම මට්ටමක පවතී.වෛද්‍ය ලෝකයේ නව සොයා ගැනීම් අතරට අලුතින්ම එක්ව ඇත්තේ ගැබ්ගෙල පිළිකාව සඳහා නිපදවා ඇති එන්නතයි.එම එන්නත මඟින් සිදු කෙරෙන්නේ ගැබ්ගෙල ආසාදනය වන ‘හියුමන් පැපිලෝමා වෛරසය’ට ප්‍රතිශක්තිකරණය ලබාදීමයි. එම වෛරසය ආසාදනය වීමෙන් ගැබ් ගෙල සෛල විකෘති වී පිළිකා සෛල හට ගනී. අවුරුදු 11 ට වැඩි ගැහැනු ළමයින්ට මේ එන්නත නිර්දේශ කෙරේ.ඖෂධ අධිකාරියේ අනුමැතිය ලැබුව ද මේ එන්නත ජාතික ප්‍රතිශක්තිකරණ වැඩසටහනට ඇතුළත් නොවේ.අනෙක මේ එන්නතින් ප්‍රතිශක්තිකරණය ලැබෙන්නේ වෛරසයේ 16 සහ 18 ප්‍රභේද සඳහා පමණි. එම ප්‍රභේද ආසාදනය වීමෙන් හට ගන්නා ගැබ්ගෙල පිළිකා ප්‍රමාණය සියයට 70 කි. ඉතිරි සියයට 30 ට මේ එන්නතින් ප්‍රතිශක්තිකරණය සැපයෙන බවක් නොකියැවේ.පෞද්ගලික වෙළෙඳපළ වෙත නිකුත් කර ඇති මේ එන්නත පෞද්ගලික අංශයෙන් ලබා ගැනීමේදී අවධානය යොමු කළ යුතු කරුණු රැසක් තිබේ.ඕනෑම එන්නතක් නිෂ්පාදනය කළ මොහොතේ එන්නත් කරන මොහොත දක්වාම පටන් ක්‍රමවත් පාලනයකට යටත් විය යුතුය. ඒ එන්නත් සඳහා නියමිත උෂ්ණත්වය යටතේ සුරැකිව ගබඩා කළ යුතුය. නිෂ්පාදන අවස්ථාවේ පටන් නියම ප්‍රමිතියට අනුව අදාළ ශීතදාමය පවත්වා ගත යුතුය. රාජ්‍ය මැදිහත්වීමකදී මෙන් නොව පෞද්ගලික වෙළෙඳසල්වල එන්නත් ගබඩා කිරීමේදී හා ශීතකරණවල ඇසිරීමේදී ඉහත අවශ්‍යතා නියම ප්‍රමිතියට අනුව සිදු වේද යන්න සැක සහිතය. ඒ පිළිබඳ වගකීම ද අඩුය.ගැබ්ගෙල පිළිකාවෙන් වැළකීම සඳහා අප රටේ කතුන්ට ඇති හොඳම පිළියම නොමිලේ කෙරෙන පැප් පරීක්ෂණය සිදුකර ගැනීමය. රජයේ රෝහල්වල පැප් පරීක්ෂණයට ලක්වන කතුන් මුහුණ දෙන ප්‍රධාන ගැටලුව පරීක්ෂණ වාර්තා ලබා ගැනීමේ දී ඇතිවන ප්‍රමාදයයි. ප්‍රතිශක්තිකරණ එන්නතට වඩා ගැබ්ගෙල පිළිකාවෙන් මිදීමට පහසු සහ සාර්ථකම පිළියම පැප් පරීක්ෂණයයි.සාකච්ඡා කළේසාගරිකා දිසානායක ජයසිංහ</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>27</day>
    </date>
    <link>http://www.silumina.lk/2010/06/27/_art.asp?fn=ay1006271</link>
    <topic>කැලේ මැදින් නාගලකන්ද නැඟලා පන්සල් ගිය හැටි තවම මතකය</topic>
    <author>සාගරිකා දිසානායක ජයසිංහ</author>
    <content>මහාචාර්ය විමල් දිසානායකම ගේ කාව්‍ය නිර්මාණ බොහොමයකට පසුබිම් වුණේ පුංචි කාලෙ මා හැදුණු වැඩුණු ගම්බද පරිසරය. මම ඉපැදුණේ කුරුණෑගලට නුදුරින් පිහිටි පිටිසර ගම්මානයක් වූ පිලැස්සේ. ඒත් මම හැදුණෙ වැඩුණේ මහව නිකවැව ගම්මානයේ. ගැමියන් හා මුසුවීමෙන් මා ලැබූ අත්දැකීම් සම්බාරය පසු කලෙක නිර්මාණකරණයේදී වස්තු බීජ ගබඩාවක් ලෙස මට මහෝපකාරී වුණා.” එහෙම කියමින් මෙවර අප හා පිළිසඳරට එක් වුණේ ජගත් සිනමාව පිළිබඳ සම්භාවනාවට පාත්‍ර වූ කැලණිය හා කොළඹ විශ්ව විද්‍යාලයන්හි සිංහල හා සන්නිවේදන විෂයයන් පිළිබද මහාචාර්යවරයකු ලෙස කලක් සේවය කොට දැන් ඇමෙරිකාවේ හවාඩි විශ්ව විද්‍යාලයට අනුබද්ධ ඊස්ට් වෙස්ට් මධ්‍යස්ථානයේ සංස්කෘතික අධ්‍යයන ඒකකයේ අධ්‍යක්‍ෂවරයා ලෙස කටයුතු කරන මහාචාර්ය විමල් දිසානායක.”විජිත බණ්ඩාර දිසානායක.” ඒ ඔහුගේ මවුපියො දීපු නම. ඒත් පුංචි කාලේ ඉඳලම හැමෝම ආදරේට ඔහු ඇමැතුවෙ “විමල්” නමින්. ඒ නිසාම පසු කලෙක විජිත බණ්ඩාර නමට වඩා ඔහු ප්‍රකට වුණේ “විමල් දිසානායක” නමින්.විමල් මෙලොව එළිය දුටුවේ නවසිය තිස් නවයේ සැප්තැම්බර් මාසෙ හය වැනිදා. අම්මාගේ මහ ගෙදරදි. විමල්ගේ මවුපියො ගුරුවරු. පියා එවකට මහව නිකවැව රජයේ මිශ්‍ර පාසලේ මුල් ගුරුතුමා. වාරියපොළ ජයතුහාමි දිසානායක. අම්මා පොඩි මැණිකේ ඉලංකෝන්. විමල්ට බාල මල්ලි චÁද්‍රසේකර දිසානායක. ඔහුත් අද මහාචාර්යවරයෙක්. මවුපියො ගුරුවරු නිසා ඔවුන්ගේ පුංචි කාලෙ ගෙවුණේ අම්ම තාත්තා උගන්වාපු පාසල්වල ගුරුනිවාසවල.පිලැස්සෙ ඉපැදුණාට විමල් හැදුණේ වැඩුණේ මහව නිකවැව පාසලේ ගුරු නිවාසෙ. විමලුත් මල්ලිත් පුංචි කාලෙ පොඩියක්වත් දඟකාර නැති කීකරු ළමයි අම්ම තාත්තගේ ආභාශය නිසා පොතපතටම බෙහෙවින් නැඹුරු වූ ජීවිතයක් ඔවුන් ගත කළේ විමල්ට අකුරු කියෙව්වෙ තාත්තා. පළමු වසරෙදි ඔහු ඇතුල් කළේ නිකවැව පාසලටමයි. අම්මත් ඉගැන්නුවෙ බාලාංශ පන්තිවලට.නිකවැව ගම්මානය ගොවි තැනින් ජීවත්වුණු දිළිඳු ගොවි ජනතාව වාසය කළ පිටිසර ගමක්. නිකවැව පාසල පිහිටියේ ගම මැද. පාසල් වත්තෙ එක කොණක් නිකවැවට මායිම් වෙලා. තවත් පැත්තකින් හාත්පස වසා පැතිරුණු නාගල කන්ද. රූස්ස ගහකොළින් හැදුණු වනන්තරය මැද්දෙන් කන්දට නඟින්න අඩිපාරක් වැටිලා තිබුණා. කැලේ මැදින් වැටුණු මේ අඩි පාර කෙළවර කඳු මුදුනට වෙන්න ගමේ විහාරය පිහිටලා තිබුණා. බොහොම ශක්තිමත් බොඳු කතක් වුණු අම්මා හැම පෝයකටම ගමේ විහාරෙට ගියා.සිල් සමාදන් වුණා. අම්මත් එක්ක විහාරෙට යන්න විමලුත් මල්ලිත් පුරුදු වෙලා හිටියා. අම්මත් එක්කම පෝයදාට සිල් සමාදන් වුණා. ඒ හැරුණාම ගමේ ළමා ළපටි එකතුවෙලා විනෝදෙටත් මේ නාගලකන්ද නැගලා පන්සල් යනවා. කැලේ ඇවිදිනවා.විමල් සෙල්ලම් කළේ ගමේ දරු දැරියන් සමඟ. හවසට පාසල ඇරිලා ගෙදර ඇවිත් නිකවැවට පැනලා දිය බුං ගහලා නානවා. තරගෙට පීනනවා. වැහි කාලෙට වැව උතුරලා වාං දමපුවාම ගං වතුර පාසල්වත්ත අද්දරටම ගලනවා. ගමේ යාළුවොත් එක්ක එකතු වෙලා වැවේ ඔරු පදිනවා. වතුර අඩු කාලෙට යාළුවොත් එක්ක වැව් තාවුල්ලෙ බෝල ගහනවා. ඒත් විමලුත් මල්ලිත් දඟකාර නෑ. ගුරු මවුපියන්ගෙ දරුවන් විදිහට ඔවුන් බොහොම හික්මීමකින් යුතුව හැදී වැඩුණා.විමල්ගේ තාත්තා අපූරුවට කවි ගායනා කළා. ඔහු පාසලේ ශිෂ්‍ය ශිෂ්‍යාවන්ට ගිරා, හංස සන්දේ්ශය වැනි පොත්පත් වටහා දුන්නේ මිහිරි හඬින් කවි ගායනා කරමින්. මේ කවි නිතර කණ වැකුණු විමල් තුළ කවියට ඇල්මක් ඇතිවුණේ නිතැතින්මයි.විමල් වැඩිය දක්‍ෂ ගණිතයට. ඒත් වැඩියම කැමති සිංහල සාහිත්‍යයට. නිකවැව පාසලේ පහේ පන්තිය දක්වා උගත් විමල්ට ඉංගී‍්‍රසි උගන්වන්න දෙමව්පියො තීරණය කළා. හයේ පන්තියෙදි ඔහු නුවර ත්‍රිත්ව විද්‍යාලෙට ඇතුළත් කළා.හුරු පුරුදු ගැමි පරිසරය වෙනුවට නුවර පාසලේ පරිසරය හාත්පසින් වෙනස්. කතාබහ, ඇඳුම් පැළඳුම් විතරක් නොවෙයි කෑම බීමත් වෙනස්. ඉංගී‍්‍රසි යන්තම් දැන හැඳින සිටි විමල්ගේ කනට කොච්චරවත් වැටුණේ නොදන්න ඉංගී‍්‍රසි බාසාවමයි. ළඟපාත ඉන්න ළමයි කරන කියන දේ බලාගෙන විමලුත් හුරු පුරුදු වුණා.විමල්ට ගම සිහිවෙලා නිතර ඇඬුම් ආවා. අම්ම තාත්තගේ මල්ලිගේ සෙනෙහසට හුරුවූ ඔහු පාසලේ පළමු වසර ගෙවා දැමූයේ හැඬූ කඳුළින්මයි. ගමේ පාසලේ හයේ පන්තියෙ හිටියට ඔහුගේ් ඉංගී‍්‍රසි දැනුම අනුව නුවරදි ඔහුට ඇතුළත් වෙන්න සිදු වුණේ තුනේ පන්තියට. ඉංගී‍්‍රසිය හැරුණාම ඔහු අනෙක් වැඩට හපන්. පාසලට ඇතුල් වූ මුල් වසරේ පටන්ම පන්තියේ දක්‍ෂතම සිසුවාට හිමි තෑග්ග දිනා ගන්නට විමල්ට හැකි වුණා. උදේ ඉඳන් රෑ වෙනතුරු ඉංගී‍්‍රසියම කන වැකෙනකොට ඉංගී‍්‍රසියත් අල්ලා ගන්නට ඔහුට ඒ හැටි කලක් ගියෙ නෑ.පාසලේ ඉංග්‍රීසි සහ සිංහල සාහිත්‍ය්‍ය සමිතිවල ක්‍රියාකාරී සාමාජිකයෙක් වූ විමල් පසුව සිංහල විවාද කණ්ඩායමේ නායකත්වය දැරුවා. ඔහුගේ සමකාලීන පාසල් මිතුරන් අතර හිටපු මහවැලි ඇමැති ගාමිණී දිසානායක, වත්මන් මුදල් නියෝජ්‍ය ඇමැති සරත් අමුණුගම වගේ ම ජ්‍යෙෂ්ඨ සඟයන් අතර හිටපු විදේශ ඇමැති ලක්ෂ්මන් කදිර්ගාමර් ද සිටියා. ගාමිණී දිසානායක මිතුරාගේ පියා සතුව නුවර තිබූ අවන්හලට වැදී අයිස් ක්‍රීම් කාපු හැටි අදටත් ඔහුට මතකයි. පාසලේ රඟදැක්වූ ඉංග්‍රීසි හා සිංහල නාට්‍යවල විමලුත් රඟපෑවා.උසස් පෙළ පන්තියට එනකොට විමල්ට විශ්ව විද්‍යාලයට ඇතුළත් වෙලා ‘සිංහල’ විෂයය ගැඹුරින් හැදෑරීමේ අවශ්‍යතාව ඔහුට තිබුණා. ඒත් ත්‍රිත්ව විද්‍යාලෙ සිංහල විෂයට දක්ෂ ගුරුවරු නොසිටි නිසා ඔහු පේරාදෙණියේ පන්තියකට ගිහින් සිංහල ඉගනගත්තා. පසුව සංස්කෘත භාෂාවත් ඉගෙන ගත්තා. සංස්කෘත උගත් ගුරුවරයෙක් පාසලේ හිටියා. ඒ ශ්‍රී චාර්ල්ස් ද සිල්වා ගුරුතුමා. ඔහුගෙන් සංස්කෘත ඉගෙන ගත්තා. ගමේ පන්සලේ හාමුදුරුවොත් ඔහුට උදව් කළා. උසස් පෙළ සඳහා සිංහල, ඉංග්‍රීසි සහ සංස්කෘත භාෂා තෝරා ගත්තා. ත්‍රිත්ව විද්‍යාලෙන් පළමු වතාවට සංස්කෘත විෂයයෙන් උසස් පෙළ විභාගයට ලියූ ශිෂ්‍යයා විමල්.1959 දී ඔහු පේරාදෙණිය විශ්ව විද්‍යාලෙ කලා පීඨයට තේරුණා. මහාචාර්ය ඇම්.බී. ආරියපාල, මහාචාර්ය හෙට්ටිආරච්චි, මහාචාර්ය සිරි ගුණසිංහ, මහාචාර්ය එදිරිවීර සරච්චන්ද්‍ර වැනි විද්වතුන් ඔහුගේ ගුරුවරු, විශ්ව විද්‍යාලෙට ඇතුළත් වෙලා විමල් ජයටම සාහිත්‍ය කටයුතුවල නියැලුණා.මහාචාර්ය සිරි ගුණසිංහ නිසඳැස් කාව්‍ය සම්ප්‍රදාය හඳුන්වා දුන් පසුව විමල් නිසඳැස් කාව්‍ය රචනයට යොමු වුණා. විමලුත්, සරත් අමුණුගම හා එච්.එල්. සෙනෙවිරත්න මිතුරනුත් එකතු වී පළ කළ ‘නිසදැස්’ කාව්‍ය සංග්‍රහය එකල ඉතා ජනප්‍රියත්වයට පාත්‍ර වුණා. සඳැස් කාව්‍යයට මුල් තැන හිමිව තිබූ එකල ඔවුන් ලියූ නිසඳැස් දෙවැනි ගණයේ නිර්මාණ ලෙස ගැරහීමට ලක් කළ පිරිසකුත් හිටියා. ඔවුන් ගේ නිසඳැස් ඒ කාලෙ පත්තරේක පළ කළෙත් බොහොම කලාතුරකින්.ඒත් ඔවුන් සටන අත හැරියේ නෑ. අද නිසඳැස් කවිය සඳැස් කවිය හා කරට කර සිටිමින් රසික හදවත් වැළඳගෙන තිබෙනවා. විමල් දිසානායක අනුවර්තනය කළ ප්‍රංශ නාට්‍යයක් ‘ගොළු බිරිඳ’ නමින් නිෂ්පාදනය කළේ එකල ජ්‍යෙෂ්ඨ ශිෂ්‍යයකු වූ නාමෙල් වීරමුණි.අද දක්වාම ඒ නාට්‍යය වේදිකා ගත වීම එහි ඇති විශේෂත්වයක්. සිංහල නාට්‍ය සංගමයේ කාරක සභිකයෙකු වූ විමල්ට වරෙක මහාචාර්ය සරච්චන්ද්‍ර ගේ් නාට්‍යයක චරිතයක් පුහුණු වෙන්නටත් අවස්ථාව ලැබුණා. රඟපෑමට විමල් තුළ එතරම් කැමැත්තක් නොතිබුණත් මහාචාර්යතුමාගේ දිරිගැන්වීම මත ඔහු රංගනය පුරුදු පුහුණු වුණා. ඒත් කුමක් හෝ හේතුවක් මත ඒ නාට්‍ය වේදිකාගත කරන්නට නොහැකි වුණා. ඒ නාට්‍යයේ සෙසු චරිත සඳහා සරත් අමුණුගම සහ හේමමාලි ගුණසේකර යන මිතුරු මිතුරියන් ද පුහුණු වූ බව ඔහුට මතකයි.1961 දී විශ්වවිද්‍යාල සිසුවෙකුව සිටියදීම ඔහු සිය මංගල කාව්‍ය සංග්‍රහය ‘අකල්වැස්ස’ ලියා පළ කළා. විමල් ගේ ජීවන සහකාරිය ඩොරීන් ඔහුට හමු වුණේත් සරසවියෙදි ඔහුට වඩා වසරක් කනිටු ශිෂ්‍යාවක වූ ඈ ජාඇල ඩොරීන් වෙල්ගම. විශ්ව විද්‍යාලෙදි දැන හැඳිනගත් ඔවුන් 1965 දී විවාපත් වුණා.විශ්ව විද්‍යාලෙ ඉගෙන ගන්නා අතරෙම ගුවන් විදුලියේ විවිධ වැඩ සටහන්වලට සහභාගි වෙන්නටත් ඇතැම් වැඩසටහන් මෙහෙයවන්නටත් ඔහුට අවස්ථාව ලැබුණා. 1962 දී සරසවියෙන් පිටවෙලා ප්‍රතිඵල එනතුරු ඔහු දිනමිණ කර්තෘ මණ්ඩලයට බැඳිල විශේෂාංග ලේඛකයෙක් ලෙස කටයුතු කළා. උපාධිය දෙවන පෙළ ඉහළ පන්ති සාමාර්ථයයක් ලබමින් සමත් වූ විමල් සිංහල අංශයේ ම කථිකාචාර්ය ධූරයක් ලැබ එහිම වසර දෙකක් සේවය කළා.1964 දී කොළඹ සරසවියේ සිංහල අංශයේ ආරම්භයත් සමඟ කොළඹට පැමිණියා. 1965 දී කැලණි සරසවියේ සිංහල අංශයට එක්වුණු විමල් විවාපත් වෙලා කැලණියෙම පදිංචි වුණා. ඔවුන්ගේ කුළුඳුල් දියණිය හිරණ්‍යා පවුලට එකතු වුණේ 1970 දී. දැන් ඈ අමෙරිකාවේ නීතිඥවරියක ලෙස කටයුතු කරනවා. 1971 දී උපන් පුතා සුධීර දැන් ඇමෙරිකාවේ පරිගණක ඉංජිනේරුවකු ලෙස කටයුතු කරනවා. දරු දෙදෙනාම විවාපත් වෙලා. ඔවුන් ගේ දියණියන්ගේ සුරතලයෙන් දිසානායක යුවළගේ ලෝකය ආයෙමත් එළිය වැටිලා.කැලණියෙ විශ්ව විද්‍යාලයෙ සේවය කරන අතරෙම පේරාදෙනි සරසවියෙන් 1964 දී විමල් ශාස්ත්‍රපති උපාධිය ලබා ගත්තා. ශාස්ත්‍රපති උපාධිය සඳහා ඔහු අධ්‍යයනය කළේ තුලනාත්මක සාහිත්‍යය. ආචාර්ය උපාධිය සඳහා එංගලන්තයේ කේම්බ්‍රිජ් සරසවියට ඇතුළත් වුණා.එංගලන්තෙ ගත කළ කාලෙදි ඔහු බී.බී.සී ගුවන් විදුලි සේවයෙන් ගුවන් විදුලි ශිල්පය පිළිබඳ පුහුණුවක් ලැබුවා. ඒ අතරෙදි ගුවන් විදුලි වැඩසටහන්වලට සහභාගී වෙන්නත් අවසර ලැබුණා. 1968 දි ලංකාවට ඇවිත් යළිත් කැලණිය විශ්ව විද්‍යාලෙ සිංහල අංශයේ ඉගැන්වීම් කළා. ගුවන් විදුලියටත් විවිධ වැඩසටහන් කළා.පණ්ඩිත් අමරදේව, දයාරත්න රණතුංග, සනත් නන්දසිරි වැනි විශිෂ්ට ශ්‍රේණියේ ශිල්පීන්ට ගීත කීපයකුත් රචනා කළා. ඇතැම් ගීතයක් ඔහු ලීවේ ප්‍රවීණ ගීත රචක සුනිල් සරත් පෙරේරා සමඟ සහයෝගයෙන්.“මුව රද බර පිපි ලියගොමු අතරේ නැත ආදරේහුදකලාව ගණ අඳුරේ නැගි කඳුලකි ආදරේ”වැනි ඔහු ලියූ අමරදේව සූරීන් ගැයූ ඇතැම් ගීයක් එකල රසිකයන් ගේ හද බැඳගත් ගී අතර වූවා.කැලණිය විශ්ව විද්‍යාලෙ සේවය කරන අතරතුර මහාචර්ය දිසානායකට ඇමරිකාවේ පෙන්සිල්වේනියා විශ්ව විද්‍යාලෙන් ෆූල් බ්‍රයිට් ශිෂ්‍යත්වයක් ලැබුණා. ඒ ජන සන්නිවේදනය පශ්චාත් උපාධිය හදාරන්නට. වසර දෙකකින් පසුව යළිත් කැලණියට පැමිණි ආචාර්ය විමල් දිසානායක 1973 දි කැලණිය විශ්ව විද්‍යාලෙ ජනසන්නිවේදන අංශය පිහිටුවා එහි ප්‍රථම අංශාධිපතිවරයා ලෙස කටයුතු කළා.ජනසන්නිවේදන අංශයේ ප්‍රථම ආචාර්ය මණ්ඩලය ලෙස කටයුතු කළේ ආචාර්ය විමල් දිසානායක ඇතුළු බාහිර කථිකාචාර්යවරුන් කිහිප දෙනෙක්. මහාචාර්ය සුනන්ද මහේන්ද්‍ර, කලාකීර්ති එඩ්වින් ආරියදාස, පියසෝම වැන්නන් ඒ අතර සිටියා. 1979 වන තුරු එහි සේවය කළ ආචාර්ය දිසානායක සාහිත්‍ය විචාරය හා සන්නිවේදන තාක්‍ෂණය අළලා ග්‍රන්ථ කිහිපයක් පළ කළා. පර්යේෂණ ගණනාවක් කළා. “දුරු රට සිට”, “රැව් පිළිරැව්” හා “නව කවි සරණිය” වැනි කාව්‍ය සංග්‍රහයන් මෙන්ම ගිරිකුල හා සඳ මඬල වැනි විචාර ග්‍රන්ථ රැසක් ඔහු ඒ කාලයේ ලියා පළ කළා.1979 දි ඔහුට ඇමරිකාවේ හාවඩ් විශ්ව විද්‍යාලයට අනුබද්ධ ඊස්ට් වෙස්ට් මධ්‍යස්ථානයේ පර්යේෂණ අංශයේ පර්යේෂකයකු ලෙස කටයුතු කරන මෙන් ආරාධනාවක් ලැබුණා. ආසියාතික කලාපයේ සන්නිවේදන ක්‍ෂෙත්‍රයන්හි පර්යේෂණ කටයුතු සිදුකළ එහි පර්යේෂකයකු ලෙස සේවය කළ මහාචාර්යතුමාට කෙටි කලකදීම එහි නියෝජ්‍ය අධ්‍යක්‍ෂ තනතුර හිමි වුණා.මහාචාර්යතුමා කවදත් සිනමාවට ඇලුම් කළා. ඔහු චීන, ජපාන, ඉන්දියාව හා ශ්‍රී ලංකාව ඇතුළු ආසියානු චිත්‍රපට ගැනත් ජර්මන්, ප්‍රංශ, ඉංගී‍්‍රසි වැනි යුරෝපීය සිනමාව මෙන්ම ඇමරිකානු සිනමාව ගැනත් පර්යේෂණ රැසක් සිදු කළා. ඒ අලලා පර්යේෂණ ග්‍රන්ථ හා පත්‍රිකා රාශියක් මුද්‍රණය කළා. මේ ප්‍රකාශනවල ප්‍රකාශකයන් වුණේ ඇමරිකාවේ නිව්යෝර්ක් විශ්ව විද්‍යාලය එංගලන්තයේ ඔක්ස්ෆර්ඩ් හා කේම්බ්‍රිජ් වැනි ලෝකයේ ප්‍රථම පෙළේ විශ්ව විද්‍යාලීය මුද්‍රණාලයන්. මහාචාර්ය විමල් දිසානායක දැනට එවැනි කෘති හතළිහකට අධික සංඛ්‍යාවක් පළකොට තිබෙනවා.ඉංගී‍්‍රසි භාෂාවෙන් මේ තරම් පර්යේෂණ හා වෙනත් විෂයානුබද්ධ කෘති සංඛ්‍යාවක් ලියා පළ කළ සිංහල ලේඛකයෙක් තවත් නැති තරම්.1995 දී වෘත්තීය දිවියෙන් නිල වශයෙන් විශ්‍රාම ලැබූ මහාචාර්යතුමා 1995 දි හවාඩ් විශ්ව විද්‍යාලෙ සන්නිවේදන අංශයේ මහාචාර්යධුරයට පත්වුණා. අනතුරුව හොංකොං විශ්ව විද්‍යාලෙ මහාචාර්ය තනතුර ලබා එහි ගිය මහාචාර්යතුමා වසර හයක් එහි සේවය කළා. එහිදී ඉංගී‍්‍රසි සහ චීන සිනමාව පිළිබඳ අධ්‍යයනය කොට නව ග්‍රන්ථ 3 ක් රචනා කළා. දැන් යළිත් හාවඩ් විශ්ව විද්‍යාලයේ ඊස්ට් වෙස්ට් ආයතනයේ සංස්කෘතිත අධ්‍යයන ඒකකයේ අධ්‍යක්‍ෂවරයා ලෙස කටයුතු කරනවා. ලෝක සිනමාව පිළිබඳ විශ්ව සම්භාවනාවට පාත්‍ර වූ අග්‍රගණ්‍ය විචාරකයෙකු ලෙස සැලකෙන මහාචාර්ය විමල් දිසානායක මහතා කැලණිය විශ්ව විද්‍යාලයෙන් ලබා දිය හැකි උසස්ම සම්මානය වූ සාහිත්‍ය ශූරී සම්මානයෙන් පිදුම් ලැබුවා.එතුමා මෙවර ලංකාවට පැමිණියේ මහාචාර්ය කුලතිලක කුමාරසිංහයන් සමඟ එක්ව පළකළ “සතර දොරටුව“ කෘතිය එළිදැක්වීමට.මහාචාර්යතුමාගේ අනූ එක් හැවිරිදි මාතාව මහනුවර සිය මල්ලිගේ සෙවනේ පසු වෙනවා. ආදරණීය මෑණියන් බලන්නට වසරකට දෙවරක් මහාචාර්යතුමා සියරට පැමිණෙනවා. පිලැස්ස වැනි හද්දා පිටිසර පුංචි ගම්මානයක ඉපිද හැදී වැඩී ලෝකයේ පළමු පෙළේ විශ්ව විද්‍යාලයන්හි උසස් අධ්‍යාපනය ලබා විශ්ව සම්භාවනාවට පාත්‍ර වූ මහාචාර්ය විමල් දිසානායක වැන්නන් ලක් මවට බෙහෙවින් අගනා සම්පත්.සාගරිකා දිසානායක ජයසිංහඡායාරූපය –දුෂ්මන්ත මායාදුන්න</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>27</day>
    </date>
    <link>http://www.silumina.lk/2010/06/27/_art.asp?fn=ay1006272</link>
    <topic>සීගිරිය කෞතුකාගාරය</topic>
    <author>නිහාල් පී.අබේසිංහ</author>
    <content>නාම පුවරුවපුරාණයේ ඉදිකළ යෝධ වාරි යෝජනා ක්‍රම, යෝධ ගොඩනැගිලි, ජල සම්පාදන පද්ධති පමණක් නොව විහාරාරාම මඟින් පවා අනාගත සංවර්ධන කටයුතුවලට ලබා ගත හැකි පිටුබලය අතිමහත්ය.අප කළ යුත්තේ ඒ පැරැණි දස්කම් විස්කම් වත්මන් පරපුරටත් මතු පරපුරටත් දැන කියා ගැනීමට සංරක්ෂණය කිරීමයි.ඒ බව අවබෝධ කරගත් මහින්ද රාජපක්ෂ ජනාධිපතිතුමා, මෙරට විවිධ ක්ෂේත්‍රයන්ට අදාළව සුවිශේෂ කෞතුකාගාර ඉදිකිරීමට සැලසුම් සකස් කළේය. සීගිරිය පුරාවිද්‍යා කෞතුකාගාරය හා ගාල්ල සමුද්‍ර කෞතුකාගාරය ඉදිවුණේ ජනාධිපතිතුමාගේ ඒ සංකල්පය අනුවය.ලෝක උරුමයක් වන සීගිරිය හා ඒ අවට සිදුකළ කැණීම්වලින් අවුරුදු 10000 කට වඩා පැරැණි නිමැවුම්, උපකරණ, බුදු පිළිම දත්ත ආදිය සොයා ගෙන තිබේ.ඒ අතර මිල කළ නොහැකි මහාමේරුවේ කොටස්, බුදු පිළිම හා පුරා වස්තු රැසක් පවතී. ඒවා සොයා ගෙන බොහෝ කල් විවිධ ස්ථානවල පිළිවෙළක් නැතිව ගොඩ ගසා තිබිණි.මහින්ද රාජපක්ෂ ජනාධිපතිතුමා කෞතුකාගාරය විවෘත කිරීමෙන් පසුව සීගිරි චිත්‍ර නැරඹූ අවස්ථාවසීගිරිය පුරා විද්‍යා කෞතුකාගාරයත් සැලසුම් කෙරුණේ වසර 2006 දීය. ජපන් රජය මුදල් ආධාර ලබා දුන්නේය. සීගිරිය සංරක්ෂණ ව්‍යාපෘති කළමනාකාර සුමේධ කරුණාරත්න මහතා පවසන්නේ සුවිශේෂ ගෘහ නිර්මාණ ශිල්පයක් අනුව ඉදිකළ සීගිරිය කෞතුකාගාරය සඳහා ජපානය වියදම් කර ඇති මුදල රුපියල් කෝටි 50 කට ආසන්න බවය.සීගිරිය ගල අසල ඉදිකර ඇති මේ කෞතුකාගාරය 2009 අවසාන භාගයේදී මහින්ද රාජපක්ෂ ජනාධිපතිතුමා අතින් විවෘත කෙරිණ.“පුරාවස්තු ලිඛිත වෘත්තාන්තයක් ලෙස” යන තේමාව ඔස්සේ මහල් 3 කින් යුක්තව සුවිශේෂ වූ ගෘහ නිර්මාණ ශිල්පී ක්‍රමයකට ඉදිකර ඇති මේ කෞතුකාගාරය සීගිරිය නැරැඹීමට යන සියලු දෙනාට නොමිලේ නැරැඹිය හැකිය. සීගිරිය ගල ඉදිරිපිට පුරා විද්‍යා සංරක්ෂණ භූමියේ මෙය ඉදිකර ඇත.පිදුරංගලින් සොයාගත් හුණුගල් බුදුපිළිමයක්කෞතුකාගාරය ඉදිකර ඇත්තේ උතුරු මැදට ජලය දෙන යාන් ඔය උඩ කොන්ක්‍රීට් කණු මතයි. යාන් ඔයට හානියක් නොවන සේ දැවැන්ත කණු මත මෙය ඉදිකර තිබේ. මේ ස්ථානයේ තිබෙන රූස්ස ගස්වල අත්තක්වත් මේ ගොඩනැගිල්ල ඉදිකිරීම සඳහා කපා නැත. කෞතුකාගාරය ඉදිකර ඇත්තේ ඒ ගස් සියල්ල මැදි කරගෙනය. වියළි කාලයේදී වුවද ඒ තුළ රස්නයක් නැත.කෞතුකාගාරයට ඇතුළු වන්නේ විශාල ගඩොල් දොරටුවක් තුළිනි. ඒ දොරටුව සීගිරි ජල උද්‍යානයේ රැලි පැන්නුම් ආරුක්කුවේ අකෘතියකි. විශාල ගඩොල් මිස මෙහි කොන්ක්‍රීට් බිංදුවක්වත් නැත. ගඩොල් හිරකර මේ ගඩොල් දොරටුවෙන් සීගිරිය කෞතුකාගාරයට ඇතුළු වන්නේ වර්තමානයේ සිට අතීතයට පිවිසෙන අයුරිනි.ආලෝකය හා අඳුර භාවිතයට ගනිමින් පිවිසුම් මග සකස් කර තිබේ. කෞතුකාගාරයට පියමැන්න විට මුලින්ම හමුවන්නේ සීගිරිය රාම කැලෙන් හමුවූ ටැම් ලිපි දෙකකි. ඒවා 9 වැනි සියවසට අයත් යැයි සැලකේ.එක්සත් ජාතීන්ගේ අධ්‍යාපනික විද්‍යාත්මක හා සංස්කෘතික සංවිධානයේ අනුග්‍රහය මත සීගිරිය හා දඹුල්ල ලෝක උරුම පරිශ්‍රය ඇතුළත පසුගිය දශක කීපය තුළදී කරන ලද පුරා විද්‍යාත්මක පර්යේෂණවල සියලු ප්‍රතිඵල සීගිරිය කෞතුකාගාරයෙන් දැක බලා ගත හැකිය.මධ්‍යම සංස්කෘතික අරමුදල මඟින් පාලනය වන සීගිරිය කෞතුකාගාරයේ ප්‍රාග් ඓතිහාසික යුගයේ සිට මේ දක්වා සීගිරියේ ඉතිහාසය පිළිබඳව තොරතුරු පුරා වස්තු චිත්‍ර, කැටයම්, බුදු පිළිම, වාස්තු නිර්මාණ ඉදිරිපත් කෙරේ.පුරාණයේ ඉංජිනේරු තාක්ෂණය හා ද්‍රව්‍ය තාක්ෂණය අනුකරණය කරමින් අදට ගැළපෙන පරිදි සීගිරිය කෞතුකාගාරය ඉදිකර තිබේ. ස්වාභාවික පරිසර අංග රකිමින් සෑම අවස්ථාවකදී ගොඩනැගිල්ල අවකාශයට විවෘත වන අයුරින් ඉදි කර තිබීම ඉතා අගනේය.සීගිරිය කෞතුකාගාර පාලක කුසුම්සිරි කොඩිතුවක්කු සීගිරි චිත්‍ර පිළිබඳව විස්තර කරමින්කෞතුකාගාරයේ ප්‍රධාන මැදිරි 4 කි. එහි ප්‍රථම මැදිරිය ප්‍රාග් ඓතිහාසික හා පූර්ව ඓතිහාසික පරිණාමය පෙන්නුම් කරයි. අවුරුදු 10000 ක් පැරැණි පුරා විද්‍යාත්මක සාධක මෙහි ප්‍රදර්ශනය කෙරේ.සීගිරිය පොතාන ප්‍රදේශයෙන් හමුවූ අවුරුදු 5500 ක් පැරැණි ඇටසැකිල්ලක් ද ප්‍රදර්ශනය කර තිබේ. විශේෂයෙන් මේ මඟින් විශ්ව විද්‍යාල සිසුන්ට පුරා විද්‍යාව පිළිබඳව අධ්‍යයන කිරීමට දත්ත සපයා ගත හැකිය.ඊට අමතරව දඹුල්ලේ ඉබ්බන්කටුව මහා සුසාන භූමියේ තිබි සොයා ගත් පුරාවස්තු පබලු සහ මැටි භාජන මෙහි ප්‍රදර්ශනයට තබා තිබේ. අතිවිශාල යපස් උදුනක් ද මෙහි ප්‍රදර්ශනය කර තිබේ.සීගිරියට කිලෝමීටර් 15 ක් දුරින් අලකොළවැව ප්‍රදේශයේදී මෙම යපස් උදුන සොයා ගෙන තිබෙන බව සීගිරිය පුරාවිද්‍යා කෞතුකාගාරයේ පාලක කුසුම්සිරි කොඩිතුවක්කු මහතා අප සමඟ කීය.ඇතුළු වෙන දොරටුව“මේ වගේ යකඩ උදුන් 2 ක් මෙහි තිබුණා. ඒ අනුව ඒ ප්‍රදේශය ඇතුළත යපස් කර්මාන්තය පැවතුණු බවට පැහැදිලියි. ක්‍රිස්තු පූර්ව පළවෙනි හා හතරවෙනි සියවස අතර කාලයේ මෙහි යපස් නිපදවා ඇති බව පෙන්නුම් කරනවා” යැයි කොඩිතුවක්කු මහතා කීය.මීට අමතරව අලිගල ප්‍රදේශයේ හා අලකොළවැව ප්‍රදේශයේ තිබු පුරාවිද්‍යාත්මක සාධක පැරැණි ප්‍රතිමා ක්‍රිස්තු පූර්ව 7 සිට 4 දක්වා පැරැණි පුරා විද්‍යාත්මක නිමැයුම් ද මෙම කුටියේ ප්‍රදර්ශනය කර තිබේ. අතීතයේ සිට අඛණ්ඩව මේ දක්වා පවතින භූ විද්‍යාත්මක විපර්යාස හා ක්‍රියාදාම පිළිබඳව මේ අංක 1 කුටියෙන් විස්තර කෙරේ.ආදිකාලීන හා පශ්චාත්කාලීන බෞද්ධ ආරාම පිළිබඳ ඊළඟ කුටියේ ප්‍රදර්ශනය කෙරේ. සීගිරිය, පිදුරංගල, විහාර හින්න ආදි ස්ථානවලින් හමුවූ කිරිගරුඩින්, හුනුගලින් නිර්මිත බුදුපිළිම මෙහි ප්‍රදර්ශනයට තබා ඇත.සීගිරියේ උස පෙන්වන පුරා විද්‍යාත්මක නිමැවුමක්සීගිරිය හා රාම කැලේ වැනි ප්‍රදේශවලින් සොයා ගත් තාරා දේවි ප්‍රතිමා මෙහි දක්නට ඇත.ඊළඟ කොටසේ ඇත්තේ සීගිරි චිත්‍ර, කැටපත් පවුරු ගී, කුරුටු ගී සහ ප්‍රතිමා නිර්මාණ ආදියයි. සීගිරිය වසර 2500 ක් පැරැණි බව විද්‍යාපාන පුරා විද්‍යාත්මක ප්‍රතිමා, නිපැයුම් පිළිම මෙන්ම සීගිරි ගලේ ආකෘතියක් පවා මෙම කොටසේ තිබේ.යාන් ඔය උඩ ගොඩනැඟිල්ල ඉදිකර ඇති අයුරුසීගිරි නගර සැලැස්ම මෙහිදී මනාව පෙන්වා දී තිබේ. සීගිරිය ගල ඇතුළු පුරා විද්‍යා ලෝක උරුම ප්‍රදේශය ආකෘතියක් ලෙස විදුලි ආලෝකය භාවිත කරමින් මෙහි මනාව ප්‍රදර්ශනය කර ඇත. සීගිරියේ ස්වර්ණ යුගය ලෙස සීගිරිය කාශ්‍යප යුගය හඳුන්වා දී තිබේ.ගල්කුළු උද්‍යානය, මාලක උද්‍යානය හා ජල උද්‍යානය යනුවෙන් උද්‍යාන 3 ක් සීගිරියේ ඇති බව මෙම කෞතුකාගාර කුටිය මඟින් මනාව පැහැදිලි කර තිබේ. සීගිරිය කැණීම්වලින් ලබාගත් පැරැණි උළු වර්ග, සාම්ප්‍රදායික ජල නළ මාර්ග වාමන රූප සැරසිලි, කුළුණු මෙහි දැක ගත හැකිය.සීගිරි කුරුටු ගී වල පිටපත් ද ශිලා ලේඛන ද නයි පෙණ ගුහාව, දැරණියගල ගුහාව මෙහි දක්නට ඇති අතර ශිලා උද්‍යානයේ තිබුණු අති පැරැණි සීගිරි සිතුවම් ද මෙහි දක්නට තිබේ.සීගිරියෙන් සොයා ගත් මුදු කරාබු පබලු, පැරැණි කාසි වර්ග කුණ්ඩලාභරණ මෙහි ප්‍රදර්ශනයට තබා තිබේ. මේ කුණ්ඩලාභරණ ප්‍රතිමාවලට පැළඳවූ ඒවා බවට ද මතයක් තිබේ. මීට අමතරව රෝම චීන අරාබි, පර්සියන්, ඉන්දියානු රටවල ගල් ආයුධ කාසි වර්ග මෙහි දක්නට තිබේ.මෙම කුටියේ ඇති සුවිශේෂත්වය වන්නේ අපට බැලීමට අපහසු තැන්වල තිබෙන හා අප නොබලන සීගිරි සිතුවම් කුරුටු ගී මෙහි යළිත් නැවත සකස් කර ඒ අයුරින්ම ප්‍රදර්ශනය කර තිබීමයි. ඡායාරූප පිටපතක් ලෙසම එය දක්නට ලැබීම විශේෂත්වයකි. මීට අමතරව සීගිරියේ ඇති කුරුටු ගී මෙන්ම ඒ අසලම එහි සිංහල තේරුමත් ඉදිරිපත් කර තිබීම ප්‍රශංසා කටයුතුය.හතර වෙනි කුටිය රජ මැදුරු දිවිය ආරාමීය දිවි පෙවත හා විදේශිය වෙළෙඳාම පිළිබඳ කුටිය ලෙස නම් කර තිබේ. ඈත අතීතයේ රජ මැදුරුවල භාවිත කළ ආභරණ ඇඳුම් කෘෂි උපකරණ මෙහි බහුලව දක්නට තිබේ.සීගිරියේ පුරා විද්‍යා ඉතිහාසයේ සැඟවුණු යුග පිළිබඳව මෙහිදී පැහැදිලිව පුරාවස්තු කරුණු හා නිදර්ශක ඉදිරිපත් කර තිබේ.මීට අමතරව අපට බැලීමට අපහසු හා අප බැලීමට නොයන කොටස්වල ඇති ඉතා පැරැණි සීගිරි චිත්‍ර රැසක් ද මේ කොටසේ යළි මුල් සිතුවමට සමාන අයුරින්ම සිතුවම් කර තිබේ.ඊට පසු අප යන්නේ සිත්තම් ලෙනටයි. සීගිරියේ සීගිරි අප්සරාවන් ඒ ලෙසින්ම ඒ අයුරින්ම මෙහි සිත්තම් කර තිබේ. එය අරුම පුදුම විස්කම් වැඩකි. සීගිරි චිත්‍ර ගුහාව ද ඒ අයුරින්ම සකස්කර තිබේ.ඉපැරැණි යපස් උඳුනක්සීගිරි කෙවෙනිවල දක්නට ඇති දිව්‍යමය අප්සරාවන් එලෙසින්ම එම වර්ණවලින් යුක්තවම දැක බලාගත හැකිය.සීගිරියේ ආකෘතියසීගිරිය ගලේදී මෙන් මේ සීගිරි අප්සරාවන් බැලීමට ද සර්පිලාකාර පියගැට පෙළකින් මෙම මැදිරිය වෙත ළඟා වීමට සිදුවේ. සීගිරියේ මෙන් නොව දිව්‍යමය අප්සරාවන් නරඹමින් අවශ්‍ය වේලා රැඳී සිටීමට ද මේ ස්ථානයට ලැදි ඔබට අවසර ලැබේ.”උසස් පෙළ කලා අංශයේ සිසු සිසුවියන් විශ්වවිද්‍යාල සිසු සිසුවියනට තම අධ්‍යයන කටයුතුවලට නිබන්ධන කටයුතුවලට මෙම කෞතුකාගාරය නැරැඹීමෙන් ඉමහත් පිටුබලයක් ලැබෙනවා. ඊට අමතරව දෙස් විදෙස් සංචාරකයන්ටත් මෙමඟින් අපේ රට පිළිබඳව අපේ ඉතිහාසය පිළිබඳව දැනුමක් ලැබෙනවා. සීගිරිය කෞතුකාගාරයේ පාලක කොඩිතුවක්කු මහතා පවසයි.සඳුදා හැර ඉතිරි දින හයේ පෙරවරු 8 සිට සවස 5 දක්වා කෞතුකාගාරය විවෘත කර තිබේ. ආබාධිතයන් සඳහා රෝද පුටු ද රෝද පුටු ගමන් කරවීමට මාර්ගයක් ද සකසා තිබේ. විදුලි සෝපාන ද ක්‍රියාත්මක වේ.පුරාවස්තු සංරක්ෂක මේනකා රුද්‍රිගු මෙනෙවිය පැවසුවේ පුරාවිද්‍යා කැණීම්වලින් සොයා ගන්නා පුරාවස්තුවල පවතින අඩුපාඩු කෞතුකාගාරයේ රසායනාගාරයෙන් සකස් කිරීමෙන් පසුව ඒවා කෞතුකාගාරයේ ප්‍රදර්ශනයට තබන බවයි. කැණීම්වලදී පුරාවස්තුවල යම් කොටස් පළුදු වන්නට පුළුවන්. ඒ කොටස් අපි මේ රසායනාගාරය තුළදී සකස් කරනවා. යැයිද රුද්‍රිගු මෙනෙවිය කියයි.නිහාල් පී.අබේසිංහසේයාරූ - සුදම් ගුණසිංහ</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>27</day>
    </date>
    <link>http://www.silumina.lk/2010/06/27/_art.asp?fn=ay1006273</link>
    <topic>අවට බලන බලන කපොල්ල</topic>
    <author>කේ. එස්. විජයවර්ධන</author>
    <content>කොළඹින් හිමිදිරියේ පිටත් වූ වාහනය උඩරට රාජධානියට පිවිසෙන කඩුගන්නාව කන්ද තරණය කිරීමට පටන් ගත්තේ ය. අද කොළඹ සිට මහනුවරට යන ප්‍රධාන මාර්ගය මෙය වුවත් රාජධානි සමයේ දී එම මඟ වැටී තිබුණේ බලන කපොල්ල හරහා ය.1824 දී ඉංගී‍්‍රසින් කොළඹ නුවර පාර ඉදි කිරීමෙන් පසු එම දුෂ්කර මඟ භාවිතය අත් හැරුණි. එයට පෙර මහනුවර මාර්ගය වැටී තිබුණේ හංවැල්ල, අවිස්සාවේල්ල, බුලත්කොහුපිටිය, අලුත්නුවර, ගනේතැන්න, බලන හරහා ය. මෙම දුෂ්කර මාර්ගය සතුරු සේනාවන්ට පහසු නොවීය. එය උඩරට රාජධානියේ ස්වාධීනත්වය ආරක්ෂා වීමේ ප්‍රධාන සාධකයක් විය.කඩුගන්නාව දුම්රිය පළ අසලින් ඇරැඹෙන පොත්තපිටිය පාරේ කිලෝ මීටර 5 ක් ගමන් කර, බලන දෙසට ඇති අතුරු මාර්ගයේ ගමන් කළ විට පුරාණ බලන කපොල්ල පිහිටි පෙදෙසට පිවිසිය හැකිය. එදා වන දුර්ග, තහංචි කැලෑවලින් පිරි මෙහි පැවතියේ කුඩා අඩි පාරක් පමණි.ඉංගී‍්‍රසි පාලන සමයේ දී මේ අවට කඳු හිස් වසා ගෙන පැතිරුණු තේ වගාව අදටත් දැකගත හැකි ය. රාජධානි සමයේ දී කාර්යබහුල, මුර කපොල්ලක් වූ බලන රජුගේ අවධානය නිතර යොමු වූ ස්ථානයක් විය. අද මේ පෙදෙසට එවැනි වැදගත්කමක් හිමි නොවේ. එය අද උඩරට පිටිසර පෙදෙසක් පමණි.බලන කොටුව පිහිටා තිබෙන්නේ කඳු මුදුනක බෑවුමකට මුහුණලා ය. එයට පිවිසීමට මහා මාර්ගයේ සිට මීටර 500 ක් පමණ තේ වත්තක් හරහා කඳු නැගිය යුතු ය. ගස්වැල් පිස හමන සුළඟ අපගේ වෙහෙස පලවා හරී. අවට රුක් ගොම්මන්වල සිට ඇදී එන්නේ කුරුලු කිචිබිචියයි. උඩරට රාජධානි යුගයේ දී අපේ වීර සෙබළුන් යුරෝපීය ආක්‍රමණික හමුදාවන්ට එරෙහිව මේ අවට දී දිවි නොතකා සටන් කරන්නට ඇත.පහතරට උඩරට යා කරන කඩවත පිහිටියේ ද බලන ය. පහතරට සිට එන වෙළෙන්දන් සහ මගීන් ද මෙම කඩවතින් උඩරටට ඇතුළුවිය යුතු විය. එය මාර්ගයේ පිහිටි ආරක්ෂක මුර කපොලු සහිත ස්ථානයකි. මෙම කඩවත බලකොටුවේ සිට කිලෝ මීටරයක් පමණ ඔබ්බෙන් පිහිටා තිබිණ.‘ඔත්තු බැලීම’ යන අර්ථයෙන් මෙය බලන යනුවෙන් හඳුන්වා ඇත. මේ කොටුව සටන් කිරීම සඳහා ඉදි කළ විශාල බළකොටුවක් නොව ඔත්තු බැලීම සඳහා තැනූ කොටුවකි. ඉදිරියෙන් බලන කොටු ප්‍රාකාරයත් ඒ මැදින් පිවිසීම සඳහා ඇති පියගැට පෙළත් අපට දිස් වේ.අපි පියගැට නැඟ කොටු බිමට පැමිණියෙමු. එය අක්කර දෙකක පමණ තැනිතලා බිමකි. කඳු මුදුනක පිහිටි එහි එක් පසෙකින් හතර කෝරලේ දෙසට සෘජු බෑවුමකි. මේ නිසා පහතරට පෙදෙස ඉතා අපූරුවට මෙහි සිට දිස් වේ.උඩරට රාජධානි සමයේ දී හතර කෝරලේ ගල්බඩ කෝරලේ මායිම වැටී තිබුණේ බලන හරහා ය. අද මෙම පෙදෙස අයත් වන්නේ යටිනුවර කඳු පළාතට ය. මුහුදු මට්ටමේ සිට අඩි 2000 ක් පමණ උසින් පිහිටි බලනට දිස්වන හතර කෝරලේ කඳු අතර උසින් නැගී සිටින්නේ බතලේගල ය. ඊට මෙපිටින් ඌරාකන්ද සහ දෙවනගල පර්වතය කැපී පෙනෙනවා. මාවනැල්ල නගරයේ ගොඩනැගිලි කුඩා ගිනිපෙට්ටි පරිදි අපට දැක ගත හැකි වෙයි.සම චතුරස්‍රාකාර ආකාරයක් ගන්නා බලන කොටුව දිගින් අඩි 102 ක් ද පළලින් අඩි 116 ක් ද වේ’ දැනට දැක ගත හැක්කේ කළුගලින් ඉදි කළ පදනම් ප්‍රාකාරය පමණි. එය අඩි 4 ක ඝනකමෙන් යුක්තය. මෙය බ්‍රිතාන්‍ය පාලන යුගයේදී නැවත ප්‍රතිසංස්කරණය කරන්නට ඇති බව පෙනේ. කොටුවේ සිවු පසින් වක්‍රාකාර මුර අට්ටාල පිහිටා තිබුණු බව අත්තිවාරමෙන් පැහැදිලි වේ.මේ අසල පිහිටා ඇත්තේ අමුණුපුර ගම්මානයයි. අම්බලම්තැන්න, ඉහළ කෝට්ටේ, මාවෙල, දෙකිඳ, මොටන, ගොඩිගමුව, කැටකුඹුර, ගල්ලංග, මාලිගාතැන්න යන ගම්මාන අවට පිහිටා තිබේ.උඩරට රාජධානි යුගයේ දී රජු පැමිණි විට නවාතැන් ගැනීමට ගිමන් මාලිගාවක් ද පිහිටා තිබුණු බව පැවසේ. බ්‍රිතාන්‍ය යුගයේ දී මෙම වටිනා බිම්කඩ කුඩා දුරයා නමැත්තකුට අලෙවි කර ඇත. ඔහු එහි නිවසක් තනා අවට බිම් වගා කිරීමට යොදා ගෙන තිබේ. එහිදී පැරණි නෂ්ටාවශේෂ රැසක් විනාශ වන්නට ඇතැයි සිතිය හැකි ය.බලන පිළිබඳව ඉතිහාසයේ මුලින්ම සඳහන් වන්නේ 1 වැනි විමලධර්මසූරිය රජ සමයේ දී ය. පේරෝ ලොර්පස් ද ස්වුසා යටතේ පෘතුගීසි බලඇණියක් 1594 ඔක්තෝබර් මාසයේ දී බලන හරහා උඩරටට පැමිණියේය. දන්තුරේ සටනින් ඔවුන් අන්ත පරාජයකට පත් කළ විමලධර්මසූරිය පෘතුගීසින් සමඟ සිටි රාජ්‍ය උරුමය සහිත කුසුමාසන දේවිය ද ලබා ගත්තේ ය.මේ පරාජය පිළිබඳව පෘතුගීසි ලේඛක ජොආඕ රිබෙයිරෝ මෙසේ සඳහන් කරයි.“වනයේ සිට ඊතල හා වෙඩි උණ්ඩ වර්ෂාවක් අප වෙත හෙළීය. අපේ හේවායෝ බලනෙන් පසු බැසීමට පටන් ගත් නමුත්, පාර හරහා ගස් කපා දමා අවහිර කර තිබුණෙන් ඔවුහු සියලු දෙනාම මරු වැළඳ ගත්තෝ ය.” (රිබෙයිරෝගේ ලංකා ඉතිහාසය, ටී. කේ. රුබේරු)ඊට පසු 1603 දුරුත්තේ දී යළිත් වරක් පෘතුගීසිහු උඩරට ආක්‍රමණය කළහ.“සීමන් සිංඤෝ, සමරකෝන් මුදලි හා අසවේදු යටතේ ඒකාබද්ධ හමුදාවක් බලනට පහර දුන්නේ ය. මුලදී ඔවුන්ගේ ප්‍රහාරවලින් ප්‍රතිඵලයක් නොලැබිණි. කඳු හෙල් නිසා ලොකු කාලතුවක්කු යොදා කොටුවට වෙඩි තැබීම ද නොකළ හැකි විය.බලන අල්ලා ගැනීම පිළිබඳව විමසිල්ලෙන් සිටින විට, සිංහලයකු ඒ කොටුවට හොර පාරක් පෙන්වා දීමට ඉදිරිපත් වූයෙන් පෘතුගීසි බලඇණියක් නොඉවසිල්ලෙන් කොටුවට ඇතුළු විය. එය උඩරැටියන්ගෙන් හිස්ව තිබිණ. බලන පෘතුගීසින් යටතට පත්වූයේ 1603 පෙබරවාරි 2 දා ය.” (පරංගි කෝට්ටේ, ටිකිරි අබේසිංහ)එහෙත් විමලධර්මසූර්ය රජු කොටුව හැර යාමට අණ දී ඇත්තේ යුද උපක්‍රමයක් වශයෙනි. කොටුව අල්ලා ගෙන දින 5 කදී පෘතුගීසින් සමඟ සිටි සිංහල භටයෝ සියලු දෙනාම උඩරට රජුගේ පැත්තට එක්වූහ. අසවේදු වහාම කොළඹට පසු බැසීමට අණ දුන්නේ කළ හැකි වෙනත් කිසිවක් නැති හෙයිනි.මෙහි දී ද සිංහලයන්ගේ සැඟ වී සිට පහර දීමේ යුද උපක්‍රම හමුවේ පෘතුගීසි ලෙයින් බලන අවට පෙදෙස තෙත් විය. රිබෙයිරෝ පවසන්නේ පෘතුගීසි හේවායන් 300 ක් සහ ලස්කිරිඤ්ඤ හේවායන් රැසක් ද මෙම සටනේ දී මරු වැලඳ ගත් බව යි.අපි කොටුවේ එක් අන්තයකට පැමිණ ඈත දර්ශනය බලා සිටින්නට වූයෙමු. අප සිත අතීතයට දුව යයි; තුරු පත්වල හරිත පැහැය අවට සිසාරා යන නෙතට ලක් වෙයි; මද නල වැදී මේ තුරුපත් නලියන්නේ සිහින් නාදයක් නිකුත් කරමිනි. මේ අපූරු සුසංයෝගය සිත ශාන්තියට පත් කරවයි.උඩරට ආක්‍රමණය කිරීමේ දී ඉංගී‍්‍රසිහු ද බලන කපොල්ලේ දී විශාල දුෂ්කරතාවලට ලක් වූහ. 1818 දී උඩරටට ගිය ගමනක දී මේජර් තෝමස් ස්කිනර් නම් ඉංගී‍්‍රසි ජාතිකයා ඒ බව මෙසේ ස්මරණය කරයි.“දෙවැනි දින ගමන බලන කඩවත පහළට විය. මෙයට අවුරුදු හතරකට පෙර මපියාණන් මහනුවර අල්ලා ගැනීම සඳහා ඔහුගේ කාලතුවක්කු සමූහය ගෙන ආයේ මේ දුර්ගය ඉහළට ය. මෙයින් එක් කාලතුවක්කුවක් රාත්තල් 42 ක් තරම් බර විය. මේ කටයුත්ත මගේ මවිතයට හේතු විය. තුවක්කු, ගසකින් තවත් ගසකට ඇද බැඳීමෙන් මෙසේ කෙරිණැයි මම පසුව දැන ගතිමි.මේ දුර්ග මාර්ගය බෙහෙවින් පටු, අබලන්, ප්‍රපාතාකාර ගල් සහිත එකක් හෙයින් කිසි අයෙකුට හෝ අසරුවකුට මෙය පසුකර යා නොහැකිය.” (ලංකාවේ පනස් වසක් - මේජර් තෝමස් ස්කිනර්)බලන කොටුව අවසන් වරට යටත් කර ගන්නා ලද්දේ 1815 පෙබරවාරියේ දී ලුතිනන් කර්නල් ඔ කොනොල් විසිනි. ඒ ඉංගී‍්‍රසින් උඩරට යටත් කර ගැනීමේ දී ය. ඊට පසු බලන වැදගත්කම අහෝසි වී ගියේ ය. එහෙත් ඉංගී‍්‍රසින් ද ටික කලක් ගත වන තුරු මෙහි මුළු සෙබළු නවත්වා සිටි බව පෙනේ.මෙම බළකොටුව ශක්තිමත් අයුරින් තැනීමට සිංහලයන් උනන්දු වී ඇති බව එහි කළුගලින් ඉදිකළ ප්‍රාකාරවලින් පෙනේ. කොටු බැම්ම එක් පාර්ශ්වයකින් ස්වභාවික පර්වතයක් මතින් ඉදිකර ඇති අතර, ජලය බැස යාම සඳහා එම පර්වතයේ කාණු හාරා තිබේ.උඩරට මැණිකේ දුම්රිය බලන දුම්රිය පොළ පසු කරන හඬ අපට ඇසේ. දුම්රිය පොළ පිහිටා ඇත්තේ මෙම ස්ථානයට පහළින් කඳු බෑවුමේ ය. ඉංගී‍්‍රසින් උඩරට දුම්රිය මාර්ගය සහ නව මහනුවර මාර්ගය ඉදි කිරීමේ එක් අරමුණක් වූයේ ද උඩරටට පැමිණිමට තිබු බාධක ඉවත් කර තම පාලනයට වන තර්ජන මකා දැමීම යි.මෙහි සිට රජ වාසලට පණිවුඩ යවා ඇත්තේ ද අපූරු ක්‍රමයකට ය. ඊතලයකට පණිවුඩය සඳහන් තල්පත අමුණා එය මුලින්ම කන්දක තනා ඇති රත්මීවල කොටුව ද එතැනින් දන්තුරේට ද ඉන් පසු ගන්නෝරුවට සහ රජ වාසලට ද විද යවා ඇත.කේ. එස්. විජයවර්ධන</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>27</day>
    </date>
    <link>http://www.silumina.lk/2010/06/27/_art.asp?fn=aj1006271</link>
    <topic>Mother Sri Lanka සම්මාන ප්‍රදානෝත්සවය ජනාධිපති අතින්</topic>
    <author/>
    <content>Mother Sri Lanka සම්මාන ප්‍රදානෝත්සවය ජනාධිපති අතින්මදර් ශ්‍රී ලංකා පාසල් සංවාද වැඩසටහනේ සමස්ත ලංකා ත්‍යාග ප්‍රදානෝත්සවය අරලියගහ මන්දිරයේදී පැවැත්විණි. එහිදී මහින්ද රාජපක්‍ෂ ජනාධිපතිතුමා මදර් ශ්‍රී ලංකා ත්‍යාගලාභියෙකුට තිළිණ පිරිනමන අයුරු. අධ්‍යාපන වැඩබලන ඇමැති ටී. බී. ඒකනායක, ජනාධිපති ලේකම් ලලිත් වීරතුංග මහත්වරු සහ මදර් ශ්‍රී ලංකා වැඩසටහනේ සභාපතිනි ජානකී කුරුප්පු මහත්මිය ද මෙහි වෙති.ඡායාරූපය - සුදත් සිල්වාMother Sri Lanka පාසල් වැඩසටහනේ සම්මාන ප්‍රදානෝත්සවය ජනාධිපති මහින්ද රාජපක්ෂ මැතිතුමාගේ ප්‍රධානත්වයෙන් අරලිය ගහ මන්දිරයේදී පසුගියදා පැවැත්විණි. “අපෙන් රටට - රට නැගුමට” තේමාව යටතේ ක්‍රියාත්මක කරනු ලැබු මෙම වැඩසටහනට පාසල් සිසුන් මිලියන 3 කට වැඩි පිරිසක් ශ්‍රී ලංකාවේ සෑම ප්‍රදේශයකින්ම අවුරුද්දක් වැනි කෙටි කාලයක් තුළ දී සහභාගි වී ඇත.පළාත් නවයේ ජාතික හා ජාත්‍යන්තර පාසල්වල සිසුන් 2,600 ක් මෙම පාසල් වැඩසටහනට සහභාගි වූ අතර එයින් පාසල් 43 ක් අවසන් වටයට තෝරා ගනු ලැබීය. සිංහල දෙමළ හා ඉංගී‍්‍රසි මාධ්‍ය කාණ්ඩවල ජයග්‍රාහකයන් සඳහා සම්මාන ප්‍රදානය කිරීම සිදු කරන ලද්දේ ජනාධිපතිතුමා විසිනි.Mother Sri Lanka භාරය සමඟ අධ්‍යාපන අමාත්‍යංශය එක්ව සංවිධානය කරනු ලැබු මෙම වැඩසටහනේ ඉලක්කය වූයේ විශේෂයෙන්ම ළමයින් තුළ රට පිළිබඳ ධනාත්මක ආකල්ප ඇති කිරීමෙන් ක්‍රම ක්‍රමයෙන් ශ්‍රී ලාංකිකයන් තුළ අභිමානයක් මෙන්ම දේශානුරාගයක් ඇති කිරීමයි.සම්මාන ප්‍රදානෝත්සවය අතරතුරදී මේ තරගාවලියේ අරමුණු පැහැදිලි කළ ජනාධිපති ලේකම් කාර්යාලයේ උපාය මාර්ගික හා ආකල්ප කළමනාකරණ ඒකකයේ අධ්‍යක්ෂිකා සහ Mother Sri Lanka භාරයේ සභාපතිනි ජානකී කුරුප්පු මහත්මිය “යුද්ධයේ අවසානයත් සමඟ ශ්‍රී ලංකාව පිවිසී ඇත්තේ නව යුගයකටයි.මෙම අවස්ථාවේදී අප දේශානුරාගය ඇතිවන පරිදි ජනතාව ධෛර්යමත් කිරීමත් ශ්‍රී ලංකාව පිළිබඳ ධනාත්මකව සිතීමට පෙලඹවීමත් කළ යුතුයි. විශේෂයෙන්ම ළමයින්ට ඒ පිළිබඳ අවබෝධය ලබා දිය යුතුයි. හේතුව ළමයින් රටේ අනාගතයයි.අපේ ප්‍රධාන අරමුණ වූයේ එයයි. දෙවෙනි අරමුණු වූයේ එම ආකල්ප වෙනසින් ජනතාව ක්‍රියාත්මක කිරීමට උනන්දු කිරීමයි.” යනුවෙන් පැවසුවාය.“මෙම වැඩ සටහන හරහා අපට ලබාදිය යුතු පණිවුඩය වූයේ වෙනස්වීම ඇරැඹිය යුත්තේ ඔබගෙන් යන්නයි.මෙම වැඩ සටහනට සහභාගි වූ සිසුන් ඉගෙන ගත් දේ ඔවුන්ගේ දෙමාපියන් හා වැඩිහිටියන් සමඟ බෙදා හදා ගැනීම මඟින් එම පණිවුඩය තවදුරටත් ව්‍යාප්ත වනවා පමණක් නොව ඔවුන්ව ද වෙනසකට දිරිගන්වාවි යයි බලාපොරොත්තු වෙනවා.” යනුවෙන් ඇය වැඩි දුරටත් ප්‍රකාශ කළාය.2009 ජනවාරි මාසයේදී රටේ ඉතිහාසයේ ඉතාමත්ම තීරණාත්මක මොහොතක ආරම්භ කළ Mother Sri Lanka, එක්ව කටයුතු කිරීමටත්, මව්බිම සඳහා ඔවුන්ගේ දායකත්වය ලබාදීමටත් සියලුම ජනතාවට අවස්ථාවක් උදාකර දීමට ක්‍රියා කර ඇත.මෙම කැපවීම ජාත්‍යන්තර සිංහ සමාජය විසින් ඇගයීමට ලක් වූ අතර 2010 සඳහා Mother Sri Lanka “අතිවිශිෂ්ට ශ්‍රී ලාංකිකයා” සම්මානයෙන් පිදුම් ලැබීය.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>27</day>
    </date>
    <link>http://www.silumina.lk/2010/06/27/_art.asp?fn=aj1006272</link>
    <topic>උසස් පෙළ ගණිතය ඉහළින් සමතුන්ට ඩයලොග් උසස් අධ්‍යාපන ශිෂ්‍යත්ව</topic>
    <author>ඡායා - චින්තක කුමාරසිංහ.</author>
    <content>උසස් පෙළ ගණිතය ඉහළින් සමතුන්ට ඩයලොග් උසස් අධ්‍යාපන ශිෂ්‍යත්වගණිත අංශයෙන් ඉහළම ප්‍රතිඵල ගත් සිසුවියකට උසස් අධ්‍යාපන අමාත්‍යාංශයේ ලේකම් ආචාර්ය සුනිල් ජයන්ත නවරත්න මහතා ශිෂ්‍යත්වය පිරිනමන අයුරු. ඩයලොග් ටෙලිකොම් ආයතනයේ ප්‍රධාන විධායක නිලධාරි ආචාර්ය හෑන්ස් විජේසූරිය මහතාද මෙහි වෙයි.ඡායා - චින්තක කුමාරසිංහ.අ.පො.ස. උසස් පෙළ ගණිත අංශයෙන් ඉහළම ලකුණු ලැබූ සිසු සිසුවියන් 27 දෙනෙකුට උසස් අධ්‍යාපන කටයුතු සාර්ථකව නිම කිරීම සඳහා ඩයලොග් ශිෂ්‍යත්ව පිරිනැමිණි. එලෙස ශිෂ්‍යත්ව ලැබූයේ උසස් පෙළ ගණිත අංශයෙන් දිවයිනේ ඉහළම ලකුණු ලබාගත් ශිෂ්‍යයා සහ ශිෂ්‍යාව ඇතුළුව දිවයිනේ දිස්ත්‍රික්ක සියල්ලේම ඉහළම ලකුණු ලබාගත් ශිෂ්‍යයා හෝ ශිෂ්‍යාවටයි.මෙවර ශිෂ්‍යත්ව සඳහා සුදුසුකම් ලැබූ සිසු සිසුවියන් 27 දෙනා හට එක් අයෙකුට මසකට රුපියල් හාරදහස බැගින් වසර 4 ක් වූ සම්පූර්ණ අධ්‍යයන කාලය නිමවන තෙක් ශිෂ්‍යත්වය හිමිවිය.”ආණ්ඩුව මේ වන විට පුළුල් සමාජ සහ ආර්ථික පරිවර්තනයක් ඉලක්ක කරගත් වැඩසටහන් ආරම්භ කර තිබෙනවා. එම කටයුත්තට පෞද්ගලිත අංශයේ පාර්ශ්වකරුවන් ලෙස ඩයලොග් සමාගමේ දායකත්වය සහ සහයෝගය අපට ශක්තියක්. ඩයලොග් සමාගම ශ්‍රී ලංකාවේ තාක්ෂණික ක්ෂේත්‍රය පරිවර්තනයකට ලක් කළ ආකාරයෙන්ම අධ්‍යාපන ක්ෂේත්‍රයෙත් සංවර්ධනය සඳහා පෙරමුණ ගෙන සිටිනවා. සැබෑ ජාතිත වෙනසක් ඇති කිරීම සඳහා අප ගෙන යන වැඩපිළිවෙළට ඩයලොග් සමාගමේ අඛණ්ඩ සහය අප අපේක්ෂා කරනවා.” යැයි ශිෂ්‍යත්ව ප්‍රදාන උත්සවය සඳහා සුබ පැතුම් පණිවිඩයක් එවමින් උසස් අධ්‍යාපන අමාත්‍ය එස්.බී. දිසානායක මහතා පැවැසීය.මෙම ශිෂ්‍යත්වය තොරතුරු තාක්ෂණය, විද්‍යුත් සහ විදුලි සංදේශ ඉංජිනේරු යන අංශයන්ගෙන් වැඩිදුර අධ්‍යාපන කටයුතු සිදුකිරීම සඳහා ප්‍රදානය කෙරේ.ඩයලොග් සමාගම මෙම සිසු සිසුවියන්ගෙන් කිහිපදෙනෙකුට ඔවුන්ගේ අධ්‍යාපන කටයුතු තවදුරටත් සිදුකරගෙන යෑම සඳහා මැලේසියාවට ගොස් අධ්‍යාපනය ලැබීමට වැඩිදුර ශිෂ්‍යත්ව ප්‍රදානය කර ඇති අතර එසේ අධ්‍යාපනය නිමකළ සිසු සිසුවියන් කිහිපදෙනෙක් ඩයලොග් සමාගමෙහිම සේවය කරති.ඩයලොග් තාක්ෂණික ශිෂ්‍යත්ව වැඩසටහන ශ්‍රී ලංකාවේ තාක්ෂණිත විෂය ක්ෂේත්‍රය තුළ වැඩිදුර අධ්‍යාපන කටයුතු වෙනුවෙන් ඇති කළ පළමු ශිෂ්‍යත්ව වැඩසටහන වන අතර ශිෂ්‍යත්වලාභීන් තෝරා නම් කරනු ලබන්නේ විශ්ව විද්‍යාල ප්‍රතිපාදන කොමිෂන් සභාව විසිනි.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>27</day>
    </date>
    <link>http://www.silumina.lk/2010/06/27/_art.asp?fn=aj1006273</link>
    <topic>මැලිබන් බිස්කට් ජගත් සම්මාන දිනයි</topic>
    <author/>
    <content>මැලිබන් බිස්කට් ජගත් සම්මාන දිනයිවිධායක අධ්‍යක්ෂ ඒ.ජී.කේ.ප්‍රනාන්දු මහත්මිය, සභාපති ඒ.ජී.ආර්.සමරවීර, අධ්‍යක්ෂ ඒ.ජී.ටී.ඩී.සමරවීර මහත්වරුන් සහතික සහ සම්මාන අතැතිවමැලිබන් බිස්කට් නිෂ්පාදන පුද්ගලික සමාගම, බෙල්ජියමේ බ්‍රසල්ස්හි පිහිටි “ඉන්ටර්නැෂනල් ටේස්ට් ඇන්ඩ් කොලිටි ඉන්ස්ටිටියුට්” මඟින් පිරිනමන ”Superior Taste Award 2010” සම්මානයෙන් පිදුම් ලැබීය.මෙම සම්මානය හිමි වූයේ මැලිබන් චොක්ලට් ක්‍රීම් බිස්කට්, මැලිබන් ගෝල්ඩ් මාරි හා මැලිබන් ක්‍රීම් ක්‍රැකර් යන නිෂ්පාදන තුන සඳහා ය.තත්ත්ව කළමනාකරණය පිළිබඳ ලෝකය පුරා ගෝලීය වශයෙන් පිළිගත් එම ආයතනය මඟින් පිරිනමන සම්මානයක් ප්‍රථම වතාවට හිමිකරගත් ශ්‍රී ලංකා බිස්කට් නිෂ්පාදන සමාගම වන්නේ මැලිබන් සමාගමයි.ප්‍රංශය, බෙල්ජියම, පෘතුගාලය ස්පාඤ්ඤය ඇතුළත් යුරෝපීය ආහාර පාන සම්බන්ධයෙන් සුප්‍රසිද්ධ ආයතන හා සොමලියර්ස් ඉන්ටර්නැෂනල් ඇසෝසියේෂන් හි සූපවේදීන්ගෙන් ද ජාන විශේෂඥයින්ගෙන් ද ජූරි සභාව සමන්විත විය.ආහාර හා පානීය නිෂ්පාදනවල සුපිරි තත්ත්වය හා රසය ඇගයීමට ලක්කරමින් සෑම වසරකම සම්මාන ප්‍රදානය සිදුකරන අතර මෙම ක්‍රියාදාමය බෙල්ජියමේ ආර්ථික අමාත්‍යංශයේ අධීක්ෂණය යටතේ සිදු කෙරිණි.ැලිබන් බිස්කට් සමාගමේ සභාපති ඒ.ජී.රත්නපාල සමරවීර මහතා සඳහන් කළේ, වසර 60 වැඩි කාලයකට ඉහතදී පළමුවම මැලිබන් ආරම්භ කළ දිනයේ පටන් සෑම විටම මැලිබන් තත්ත්වය පිළිබඳ ඉහළින් ම සලකා බලන බවයි.”අපගේ නිර්මාතෘ වන ඒ.ජී.හින්නිඅප්පුහාමි මහතා, සරල වුවත් ඉතා වටිනා පණිවුඩයක් අපට ලබාදී තිබෙනවා. ඒ තත්ත්වය සහ නව්‍යකරණය ඔබේ දහම සේ සලකන ලෙසයි. අප ලැබූ සාර්ථකත්වය මෙයින් පැහැදිලි වන බව මට ආඩම්බරයෙන් පැවසිය හැකියි. සුපිරි රසය හා තත්ත්වය තහවුරු කිරීම පිළිබඳ අපගේ කැපවීම මෙම සම්මානයෙන් මනාව ඔප්පු වෙනවා.” යනුවෙන්ද ඒ මහතා කීය.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>27</day>
    </date>
    <link>http://www.silumina.lk/2010/06/27/_art.asp?fn=aj1006274</link>
    <topic>ළමා මන්දපෝෂණයට එරෙහිව ඇස්ට්‍රා ලෝක ආහාර සංවිධානය සමඟ</topic>
    <author/>
    <content>ළමා මන්දපෝෂණයට එරෙහිව ඇස්ට්‍රා ලෝක ආහාර සංවිධානය සමඟශ්‍රී ලංකාවේ ළමා මන්දපෝෂණය දුරලීම අරමුණු කරගත් ලෝක ආහාර සංවිධානයේ’End Hunger; Walk the World’’ පා ගමන ආර්ථික කටයුතු අමාත්‍ය බැසිල් රාජපක්ෂ, අධ්‍යාපන අමාත්‍ය බන්දුල ගුණවර්ධන මහත්වරුන්ගේ ප්‍රධානත්වයෙන් හා යුනිලිවර් ශ්‍රී ලංකා සමාගමේ කාර්ය මණ්ඩලයේ සාමාජිකයින්ගේ සහභාගීත්වයෙන් පසුගියදා පැවැත්විණි.යුනිලිවර් ශ්‍රී ලංකා සමාගමේ නිෂ්පාදනයක් වන ඇස්ට්‍රා 2008 වසරේ සිට, ලෝක ආහාර සංවිධානයේ ’End Hunger; Walk the World’  මෙරට වැඩසටහන හා සම්බන්ධව සිටී.කොළඹ කොටුව දුම්රිය ස්ථානයේදී පැවැත්වුණු සමාරම්භක උත්සවයෙන් පසුව ඇමැතිවරුන් යුනිලිවර් ශ්‍රී ලංකා සමාගමේ ප්‍රධානීන්ගෙන් ඇතුළු පිරිස විශේෂ දුම්රියකින් මීගමුව බලා ගමන්ගත් අතර මීගමුව දුම්රිය ස්ථානයේ සිට මීගමුව පැරඩයිස් බීච් හෝටලය දක්වා පාගමන පැවැත්විණි. පැරඩයිස් හෝටලයට ළඟාවීමෙන් අනතුරුව ලෝකයේ ළමා කුසගින්න හා ශ්‍රී ලංකාවේ ළමා මන්දපෝෂණය දුරලීම සම්බන්ධ ගැටලුවලට අවධානය යොමු කිරීමෙන් අනතුරුව ලෝක ආහාර සංවිධානය ක්‍රියාත්මක කරනු ලබන පාසලේදී දරුවන්ට ආහාර ලබාදීමේ වැඩසටහන ක්‍රියාත්මක වන දිස්ත්‍රික්කවල පැවැත්වුණු ළමා චිත්‍ර තරගයක ජයග්‍රාහකයින්ට ත්‍යාග ලබා දීමෙන් උත්සවය අවසන් විය.වසර 2015 වනවිට ලෝකයේ කුසගින්න අඩකින් අඩුකිරීමේ එක්සත් ජාතීන්ගේ් සංවිධානයේ ඉලක්කය සපුරාලීමට කැපවන මේ වැඩසටහන ලොව පුරා රටවල් 75ක ක්‍රියාත්මක වන අතර මෙම වැඩසටහන ඔස්සේ ලෝක ආහාර සංවිධානය ක්‍රියාත්මක කරන පාසලේදී ආහාර ලබා දීමේ ව්‍යාපෘතියට ආධාර එක්රැස් කිරීම සිදුකෙරේ.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>27</day>
    </date>
    <link>http://www.silumina.lk/2010/06/27/_art.asp?fn=aj1006275</link>
    <topic>පුවත්පත් කලාවේදි විශිෂ්ටයන්ට EZY ලැප්ටොප් පරිගණක</topic>
    <author/>
    <content>පුවත්පත් කලාවේදි විශිෂ්ටයන්ට EZY ලැප්ටොප් පරිගණකප්‍රධාන විධායක නිලධාරි / කළමනාකාර අධ්‍යක්ෂ සෆ්රාස් හම්සඩීන් සහ කර්තෘ සංසදයේ සභාපති මනික් ද සිල්වා මහත්වරු.පුවත්පත් කලාවේදි සම්මාන උලෙළේ විශිෂ්ටයන් සඳහා ලැප්ටොප් පරිගණක 24 ක් සූදානම් කිරීමට EZY පරිගණක නිෂ්පාදකයෝ එකඟ වෙති.ශ්‍රී ලංකා කර්තෘ සංසදයේ සභාපති මනික් ද සිල්වා මහතා කියන්නේ විවිධ ආයතන මේ සම්මාන උලෙළට අනුග්‍රහ දැක්වුවද මෙතරම් පරිත්‍යාග සංඛ්‍යාවක් කළේ EZYසමාගම බවය.EZY ප්‍රධාන විධායක නිලධාරී සහ කළමනාකාර අධ්‍යක්‍ෂ සෆ්රාස් හම්සඩීන් මහතා මෙසේ කියයි.”ශ්‍රී ලංකාවේ ලැප්ටොප් නිෂ්පාදනයේ නිරතව සිටින ප්‍රධානතම සමාගමEZYසමාගමයි. තාක්‍ෂණයේ දියුණු මෙන්ම අඩු මිලකට ද මෙම පරිගණක ලබාගැනීමේ හැකියාව ඇත. අපගේ ඉලක්කය වූයේ සෑම ශ්‍රී ලාංකිකයකුටම පරිගණකයක් ලබාදීමය. ශ්‍රී ලංකාවේ පරිගණක නිෂ්පාදනය කිරීම ආරම්භ කිරීමත් සමඟම මෙම ඉලක්කය සම්පූර්ණ කර තිබෙනවා. මෙහිදි ඉතාම සිහින් වර්ගයේ ලැප්ටොප් පරිගණක ලබාදෙනු ඇති අතර මේවා ඉතාම සැහැල්ලුයි. තිරය අඟල් 13.3 කි. බරින් කිලෝවකටත් වඩා අඩුය.” යනුවෙනි.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>27</day>
    </date>
    <link>http://www.silumina.lk/2010/06/27/_art.asp?fn=aj1006276</link>
    <topic>AVIVA NDB පළමු කාර්තුවේදී 42%ක ආදායම් වර්ධනයක්</topic>
    <author/>
    <content>AVIVA NDB පළමු කාර්තුවේදී 42%ක ආදායම් වර්ධනයක්සභාපති බිල් ලයිල්AVIVA NDB රක්ෂණ සමාගම 2010 පළමු කාර්තුව තුළ රුපියල් මිලියන 2,731 ක් වාර්තා කළ අතර මෙය 2009 වසරේ අදාළ කාල පරිච්ඡේදයට සාපේක්ෂව 42%ක වර්ධනයකි.සමස්ත සත්‍ය වාරික ආදායම රු. මිලියන 2,080 ක් වූ අතර එය පසුගිය වසරට සාපේක්ෂව 34%ක වර්ධනයකි. එමඟින් සමාගමේ පරිවර්තනය මෙන්ම “වෙල්ත් ප්ලෑනර්ස්” නමින් සමාගමෙහි අලෙවි බලකාය නව වෘත්තික කාණ්ඩයක් වශයෙන් සවිබල ගැන්වීමේ සාර්ථකත්වයත් පිළිබිඹු කෙරේ.සමූහයේ විශිෂ්ට කාර්යසාධනය සඳහා 2009 වසරට සාපේක්ෂව ජීවිත රක්ෂණ ව්‍යාපාරයෙහි අත්කර ගන්නා ලද 33%ක වර්ධනයත් සාමාන්‍ය රක්ෂණ ව්‍යාපාරයෙහි අත්කර ගැනුණු 36% වර්ධනයත් කැපී පෙනෙයි. වෙළඳනාම පරිවර්තන සඳහා දරන ලද වියදම් හේතුවෙන් ද සමූහය මඟින් රුපියල් මිලියන 80ක අලාභයක් වාර්තා කරන ලදී.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>27</day>
    </date>
    <link>http://www.silumina.lk/2010/06/27/_art.asp?fn=aj1006277</link>
    <topic>හෝමාගම රෝහලට පරිත්‍යාග</topic>
    <author/>
    <content>හෝමාගම රෝහලට පරිත්‍යාගබෑම් සමූහ ව්‍යාපාරය, බ්‍රිතාන්‍යයේ ප්‍රධාන ගැනුම්කරු වන ටෙස්කෝ සමාගමේ සහාය ඇතිව හෝමාගම රෝහලේ ළමා වාට්ටුව සඳහා Pluse Oximeter  යන්ත්‍රයක් ප්‍රදානය කළේය. ටෙස්කෝ අධ්‍යක්ෂ ක්‍රිස්ටෝප් බ්‍රෙසල් බෑම් සභාපති බී.ඒ.මහීපාල මහත්වරු ද මෙහි වෙති.ලංකා වැවිලිකරුවන්ගේ සංගමය වතුකරයේ මානව සංවර්ධන භාරය එක්ව සකස් කළ වැවිලි අංශයේ සංවර්ධන ව්‍යාපෘතිවල බලපෑම් පිළිබඳ ඇගයීම් වාර්තාව පසුගියදා පැවැති වැවිලි සමාගම්වල ප්‍රධාන විධායක නිලධාරින්ගේ සමුළුවට ඉදිරිපත් කෙරිණි.ලංකා වැවිලිකරුවන්ගේ සංගමයේ සභාපති ආචාර්ය පී.රාමනජුන් මහතා කතාකරමින්.මේ පර්යේෂණය සිදුකිරීම සහ වාර්තාව ඉදිරිපත් කරන ලද්දේ එස්.දඹවින්න මහතා ඇතුළු වතු අංශයට අයත් නොවන පර්යේෂකයන් කණ්ඩායමක් විසිනි.කිරුළපන OpenArc කාර්මික සරසවිය කොළඹ විශ්වවිද්‍යාලයේ තොරතුරු තාක්ෂණ උපාධි (BIT) පාඨමාලා දැන් ආරම්භ කර ඇත. මෙම පාඨමාලාව සඳහා තව සිසුන් සීමිත පිරිසකට ඉඩ ඇති බව OpenArc කාර්මික සරසවියේ අධ්‍යක්ෂ විජිත් සිංහබාහු මහතා පවසයි.මේ උපාධි පාඨමාලාව සතියේ දවස් පහේම පංති පැවැත්වෙන පූර්ණ කාලීන එකකි. එය පැවැත්වෙන අතරතුර අදාළ ක්ෂේත්‍රයේ රැකියා ඉලක්ක කරගත් පුහුණුවක් ලබා දෙන අතර උපාධිය සාර්ථකව සම්පූර්ණ කරන සිසුන්ට රැකියා ලබා දෙන බවට ද සහතික වන බවද ඒ මහතා කීය.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>27</day>
    </date>
    <link>http://www.silumina.lk/2010/06/27/_art.asp?fn=aj1006278</link>
    <topic>පොටෝ ටෙක්නිකා සමාගමෙන් නිකොන් ඩිජිටල් කැමරා පෙළක්</topic>
    <author/>
    <content>පොටෝ ටෙක්නිකා සමාගමෙන් නිකොන් ඩිජිටල් කැමරා පෙළක්පොටෝ ටෙක්නිකා සමාගම ජපානයේ නිකොන් සමාගමේ නිෂ්පාදිත නව ඩිජිටල් කැමරා පෙළක් වෙළෙඳපොළට හඳුන්වා දෙයි.මෙගා පික්සල් වැඩි ප්‍රමාණයකින් සමන්විත මෙම කැමරා වර්ණ අටක, මාදිලි අටක් අතරින් පාරිභෝගිකයන්ට කැමති මාදිලියක් තෝරාගත හැකිය. සෑම කැමරාවක්ම වැඩි යුහුමු පරාසයකින් යුක්ත වේ.  HD තාක්ෂණය සහිත වීඩියෝ පහසුකම් ඇති අතර පැය එකහමාරක් අඛණ්ඩව වීඩියෝ කළ හැකිය. ඡායාරූප කැමරාවේ තිබියදීම සකස් කර ගැනීමේ පහසුකම් ඇත.පොටෝ ටෙක්නිකා සමාගමේ කළමනාකාර හර්ෂ මල්වැන්න මහතා පැවසුවේ වෙළෙඳපොළේ නිකොන් වර්ගයේ ව්‍යාජ සහ පාවිච්චි කරන ලද කැමරා අඩු මිලට ඇති බවත්, ඒවාට ඇතැම් පාරිභෝගිකයන් අසු වන බවත්ය.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>27</day>
    </date>
    <link>http://www.silumina.lk/2010/06/27/_art.asp?fn=aj1006279</link>
    <topic>ජනශක්ති ඉන්ෂුවරන්ස් ගංවතුර වන්දි ගෙවීම් කඩිනම් කරයි</topic>
    <author/>
    <content>ජනශක්ති ඉන්ෂුවරන්ස් ගංවතුර වන්දි ගෙවීම් කඩිනම් කරයිශ්‍රී ලංකාවේ තුන්වන විශාලතම සාමාන්‍ය රක්ෂණකරු වන ජනශක්ති ඉන්ෂුවරන්ස් 2009 වසර තුළදී රක්ෂණ වන්දි හිමිකම් 84,553 කට රුපියල් බිලියන 2.6කට අධික මුදලක් ගෙවා ඇත.ගංවතුර හානි රක්ෂණ වන්දි හිමිකම් ඉල්ලුම් 400කට අධික සංඛ්‍යාවක් ලැබී ඇතැයි ජනශක්ති ඉන්ෂුවරන්ස් සමාගම කියයි. ඊට අදාළ මුළු වන්දි මුදල දළ වශයෙන් රුපියල් මිලියන 150කි.සමාගම මේ වනවිටත් සියලු හානි තක්සේරු කොට වන්දි ගෙවීම් කඩිනම්ව සිදුකිරීමට කටයුතු කර තිබෙනවා.ගංවතුර ඇතිවූ මොහොතේ පටන් ජනශක්ති හා වන්දි හිමිකම් ගෙවීම් අංශය දිවා රාත්‍රි නොබලා දවසේ පැය 24 මුළුල්ලේම පාහේ හානි තක්සේරු කොට රක්ෂණ වන්දි ගෙවීම් ක්‍රියාවලියේ යෙදී සිටින බව ජනශක්ති සාමාන්‍යාධිකාරි / රක්ෂණ දයාලනී අබේගුණවර්ධන මහත්මිය පවසයි. “නොපමාව මෙම රක්ෂණ වන්දි ගෙවීම් කිරීමට අප ඉහළම ප්‍රමුඛත්වය දී තිබෙනවා. වගකීමක් ඇති ආයතනයක් වශයෙන් අපගේ ජනතාව පත්ව සිටින මානසික පීඩනයත් අනෙකුත් දුෂ්කරතා ගැනත් අපට අවබෝධයක් තිබෙනවා. එම නිසා ඉතාමත් කඩිනමින් මෙම ගෙවීම් කිරීමට අපි ක්‍රියා කරමින් සිටිමු.”</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>27</day>
    </date>
    <link>http://www.silumina.lk/2010/06/27/_art.asp?fn=aw1006271</link>
    <topic>ඔය පෙට්ටගම මට එපා උඹලා ඕක විකුණගෙන කාපල්ලා</topic>
    <author>මතුගම මහින්ද විජේතිලක</author>
    <content>කෙනෙක් තමන්ගේ ගේ දොර ඉඩකඩම්වලට දැඩි තණ්හාවෙන් බැඳී සිටියහොත් මරණයෙන් පසු අනිවාර්යයෙන් ම එම වස්තු ඇසුරු කොට ගෙන ම දුගතිගාමීව උපදිති. මෙහි දී “බැඳී සිටීම” යනු සිතේ හට ගත් දැඩි බැඳී මයි. එය “උපාදාන” ලෙස බුදු දහමේ සඳහන් වෙයි.1950 දශකයේ වයස් ගතව මිය ගිය මිත්තණියක ගේ භූතාත්මයක් පිළිබඳ ගවේෂණයක් පසුගියදා අපට අසන්නට ලැබිණි. ඊට හේතු වූයේ ඒ ගෙදර කාලයක් තිස්සේ තිබුණු පෙට්ටගම දැඩි මිලකට පරණ බඩු එකතු කරන්නෙකුට විකුණන්නට තීරණය කිරීමයි. ඒ ගැන ගෙදර අය සාකච්ඡා කරද්දී මේ මිත්තණිය මිණිපිරියකට ආවිශ්ට වූවාය.එහි දී අනාවරණය වූයේ රසවත් කතාවකි. ඒ මිත්තණිය විවාහ වීමට පෙර ළමාවියේ දී ම ගමේ රාලහාමි කෙනකු ඇසුරු කොට තිබුණි. ඇය වැඩිවිය පත් උත්සව දවසේ මේ රාලහාමි ද පැමිණ මගුල් කා ඇගේ මවට තෑගි බෝග දුන්නේය. මේ අතර කිසිවකුට නොපෙන්නට ඇයට යමක් තෑගි දුන්නේ ය. ඇය කිසිවකුටත් නොපෙනෙන්නට මේ තෑග්ග සඟවා ගෙන ආරක්ෂා කළාය.පසු කලෙක මේ නිවසේ කෙනෙකු සමඟ විවාහ වී පැමිණෙන විට ද ඒ ආදරණීය තෑග්ග ඇය සඟවා ගෙන ආවා ය. ඇය වයස් ගත වූ විට බුලත් හැපීම සඳහා භාවිත කළ බුලත් හැඹිලියේ එය සඟවා ගෙන, නිතර තමන් ළඟ තබා ගෙන සිටියාය. ඇය විසින් ම ඉඳිකොළවලින් වියා ගන්නා ලද මේ හැඹිලියේ ඇතුල් පැත්තේ සාක්කුවක් සකස් කොට ඒ තෑග්ග එහි සඟවා මසා තිබුණි.එදා ඇයට එම තෑග්ග දුන් රාලහාමි පසු කලෙක තමන් ගේ ඉඩකඩම් දේපොළ තම ළමාතැනීට හා දූ දරුවනට පවරා, එක් ඉඩමක් හා කුඹුරක් පන්සලකට පූජා කොට, එහිම පැවිදිව බණ භාවනා කොට අපවත් වී ඇත.රාලහාමි පැවිදිව අපවත්වීම පිළිබඳ මේ මිත්තණියට ආරංචි මාත්‍රයක් පවා ලැබුණේ ද නැත. එයිනුත් අවුරුදු හැත්තෑවකට පමණ පසු මේ මිත්තණිය මිය ගියාය. ඇගේ පැරැණි ඇඳුම්, කංහැන්ද හා හුණු කිල්ලෝටය සහිත බුලත් හැඹිලිය ද මේ පෙට්ටගමේ පරණ රෙදි කඩමාලු අතර කාලයක් තිස්සේ තිබිණි.මේ මිත්තණිය මිණිපිරියකට ආවිශ්ට වීමෙන් එය අනාවරණය වූයේ මෙසේ ය. “ඔය පෙට්ටගම උඹලා විකුණාගෙන කාපල්ලා. මට ඒකෙන් කාරියක් නෑ. ඒක උඹලගෙ මුත්තණ්ඩිගෙ පෙට්ටගමක්. මගේ ඒකට ආශාවක් නෑ. ඒ වුණාට ඔය පෙට්ටගමේ මගෙත් වටිනා වස්තුවක් ඇති.”“ඒ මොකක්ද අත්තම්මේ?” ඇගේ මුණුපුරෙකු ඇසුවේ ය.“පෙට්ටගම ඇරපල්ලා මං පෙන්නන්න” ඇය ආවිශ්ටව සිටි දැරිය කීවාය.නිවසේ අය පෙට්ටගම විවෘත කොට ඇයට ඉඩ දුන්හ. “මේක මගේ නෙවෙයි. මේක මගේ නෙවෙයි” කියමින් එහි තිබු පරණ ඇඳුම් එකින් එක ගෙන පෙට්ටගමෙන් ඉවතට දැමුවාය. “ආ... උඹලගෙ මුත්තගෙ පට ලේන්සුව... හිඞ... හිඞ... හිඞ...” යැයි ඒ වන විට කාවුන් විසින් කා දමා තිබුණු පරණ පටලේන්සුවක් ද හිනාවෙමින් ඉවතට දැමුවා ය. “මගේ හැට්ටෙ... මගේ චීත්තෙ...” යැයි කියමින් ඒවා ද ඉවතට දැමුවා ය. මේ අතර තිබූ කුඩා බුලත් හැඹිලිය දැක මහත් ආසාවෙන් එය අතට ගෙන පපුවට තද කැර ගත්තා ය.“මේන්න මගෙ වස්තුව““ඔය මොන කෙහෙල්මලක් ද? පරණ හැඹිලි කබලක්නෙ” මුණුපුරා සිනාසුණේය.“අනේ! මෝඩයෝ උඹ දන්න කෙහෙල්මල. හීඞ... හීඞ... හී...” යි ඇය නැවතත් හැඹිලිය තුරුලු කැර ගත්තා ය.“කෝ... බලන්න...” යැයි එය උදුරාගත් මුණුපුරා හැඹිලිය විවෘත කැර බැලුවාය. එහි තිබුණු රිදී කංහැන්ද ගෙන “ආ... මහ ලොකු වස්තුව“ යැයි දැරිය අතට දුන්නේය.“මට එපා. මේක මට වැඩක් නැහැ” යැයි මේ වන විටත් රුපියල් දෙතුන් සියයක රිදී වටිනාකමක් ඇති කං හැන්ද ඇය ඉවතට විසි කළාය.“ආ... එහෙනම් මේක” යැයි හුණු කිල්ලෝටය ඇයට දුන්නා ය. “ඒක උඹ තියා ගනිං” යැයි ඉදිරියට පැන්න ඇය ඔහුගෙන් හිස් හැඹිලිය උදුරා ගෙන නැවත තුරුලු කැර ගත්තා ය.ඉන් පසු මෙසේ ආවිශ්ටව සිටි දැරිය එම හැඹිලිය සිය ගවුමට යටින් තන පටයේ සඟවා ගෙන හඬ හඩා ඇඳට ගොස් නින්දට වැටුණා ය.මේ පාසල් දැරියට හිටි හැටියේ කඩා පාත් වූ භූත උවදුර කුමක්දැයි පවුලේ උදවිය සාකච්ඡා කරන්නට වූහ. එදින ම හැන්දෑවට ගමේ පන්සලට ගොස් බෝධි පූජාවක් පවත්වා හාමුදුරුවන් ලවා පිරිත් ටිකක් කියවා ගෙන එමු යි මෑණියන් කළ යෝජනාවට පියාත් පුත්‍රයාත් කැමැත්ත දුන්හ.“ඔව්! ඔව්! ඒක හොඳයි. බොහොම හොඳයි.” නින්දේ සිටි දැරිය හීනෙන් මෙන් හඬ නඟා කියන හැටි ද ඔවුනට ඇසුණි.කතා කැර ගත් පරිදි එදින හැන්දෑවේ මේ පවුලේ අය දැරිය ද සමඟ පන්සල් ගියහ. විහාරාධිපති හාමුදුරුවෝ ම පැමිණ බෝධි පූජාව පවත්වා සෙත් පිරිත් දේශනය ආරම්භ කරන විට ම දැරිය වෙව්ලා ආවිශ්ට විය.“මොකද මේ? කව්ද මේ ළමයට හිරිහැර කරන්නේ?” හාමුදුරුවෝ ඇසූහ.“හාමුදුරුවනේ! මම මුතු මැණිකෙනෙ. ඔබ වහන්සේට මාව මතක නැද්ද?”“මොකද මතක නැත්තෙ? මට උපාසකම්මව හොඳට මතකයි.”“ඔව්! ඔව්! ඔබ වහන්සෙ මං මැරිච්ච දවසෙ පාංශුකූලෙටත් වැඩියනෙ. මටත් මතකයි. හැබැයි ඉතින් ඔබ වහන්සෙ එදා වැරැදි වැඩකුත් කළා. නේද!” ඇය හිනාවෙමින් පැවසුවාය.තරමක් කලබලයට පත් හාමුදුරුවෝ ඒ බව නොඅඟවා හෙමින් සැරේ “ඒ මොකක්ද උපාසකම්මේ?” යි ඇසූහ.“ඇයි? මතක නැද්ද? ඔබ වහන්සෙ මගෙ මිනිය ඉස්සරහින් තියා ගෙන මගේ දූලා පුතාලගෙ ගුණ වරුණෙම නෙ දේශනා කළේ, මගේ ගැන ඩිංගයි නෙ කීවෙ. මම ඔය පන්සලට වස් පිංකම්වල දී කඨින සිවුරුම හයක් පූජා කරල තියෙනවා අවුරුදු හයකදී. ඝංඨාර කුලුන හදන්න වැඩියෙන්ම උදව් කළේ මම. මම ලෙඩ්ඩුන්ට කොයි තරම් උදව් කරල තියෙනවද? ගමේ නාන ළිඳ හදන්න සිමෙන්ති අරන් දුන්නෙ මම. ඉතින් හාමුදුරුවනේ. ඒ වගේ පිංකම් මතක් කරනවා නම් මළගිය ප්‍රාණකාරයා සතුටුයි. ඒවා ඇහෙන කොට පින් සිතුවිලි ගොඩ නැඟෙනවා. දූ දරුවන්ගෙ ගුණ කිව්වාට කමක් නැහැ. ඒත් වැඩිපුර මතක් කරන්න ඕනැ මැරිච්ච පුද්ගලයා කරපු හොඳ වැඩ. එදා මගේ පාංශුකූලෙ දෙන වෙලාවෙ මමත් එතනට ආවා. මමත් අහගෙන හිටියා. හත් දවසෙ බණ අහන්නත් ආවා. ඒත් මට මතක් වුණේ මේ හැඹිල්ල මයි.” කියමින් පපුවට දෑත් තබා තද කැර ගත්තා ය.“කෝ දෙන්න අම්මේ ඔය හැඹිල්ල. ගන්න ඕක එළියට. මොකක්ද ඔය හැඹිලි කබලට තියෙන තණ්හාව?” පුතා කීවේ ය.“උක්කු බණ්ඩෙ උම, කෑ නොගහ හිටපං. උඹ පුදුමයි අද පන්සල් ආව එකත්. ඇයි පලයං වෙනදා වගේ කසිප්පු පොළට. කෙල්ල අසනීප වෙයි කියල බයට අද නම් පන්සල් ආවා නේද?” යි දැරිය පියා දෙස ඔරවා බැලුවා ය. පියා නිහඬ විය.“කෝ මට දෙන්න උපාසකම්මෙ බලන්නැ” යි හාමුදුරුවෝ ඉල්ලූහ.“හා... දෙඤ්ඤං... දෙඤ්ඤං...” යැයි දැරිය හැට්ටය අස්සට අත දමා සඟවා තබා ගෙන සිටි හැඹිල්ල එළියට ගෙන දෝතින් ම හාමුදුරුවන් අත තැබූහ.“මොකක්ද උපාසකම්මෙ මේ පරණ හැඹිල්ලක් නෙ” යි හාමුදුරුවෝ ද පැවසූහ.“මෙහෙට දෙන්න මම ඕකෙ වටිනාකම පෙන්නන්න” යැයි හැඹිල්ල ආපසු ඉල්ලා ගත්තා ය.සියලු දෙනා ම බලා සිටිය දී හැඹිල්ල ගෙන එය ඇතුළට ඇඟිලි දමා ඬයපොත්තෙන් ඉරුවා ය. “හීඞ... හීඞ... හී.... මේන්න මගේ වස්තුව“ යැයි රන් පවුමේ කාසියක් ආඩම්බරයෙන් පෙන්නුවා ය.“කෝ බලන්න” යැයි එය ඉල්ලා ගත් හාමුදුරුවෝ “ඔව්! ඔව්! බොහෝ ම වටිනවා. විලිසියානු රත්තරන් පවුමක්” යැයි කීහ.“ඔව්! ඔව්! රුපියල් පනහක් හැටක් වටිනවා” ඇය කීවාය.“නෑ... නෑ... උපාසකම්මෙ ඒ ඒ කාලෙ. දැන් ඕක රුපියල් තිස් හතළිස් දාහක් වටිනවා” යි හාමුදුරුවෝ පැවසූහ.“මම මේක පන්සලට පූජා කරනවා. ඕක විකුණලා පොරෝජං වැඩක් කරන්නැ” යි ඇය කීවා ය.“බොහොම හොඳයි. උපාසකම්මෙ අපි ඒ මුදල් වලින් පන්සල් ගේ රෙපයාර් කරන්නං. එහෙම කරලා උපාසකම්මට පිං අනුමෝදන් කරන්නම්.”“එපා... එපා... ඒවට වියදම් කරන්න එපා. අර පන්සල් ගෙයි වයස්ගතව වැඩ ඉන්න නායක හාමුදුරුවන්ට, ඔව්! අසනීපෙන් ඔත්පලව ඇඳට වැටිලා ඉන්න නායක හාමුදුරුවන්ට හොඳ දොස්තර මහත්තැන් කෙනෙකුට පෙන්නලා බෙහෙත් අරගෙන දෙන්න. හොඳ හොඳ පෝසනේ තියෙන විටමිං ආහාර අරන් දෙන්න. පස්සෙ නෙවෙයි, දැන් පිං අනුමෝදන් කරන්න. මට විතරක් නොවෙයි. අපේ ගමේ හිටපු ආරච්චිල මහත්තැන්ටත් පිං අනුමෝදන් කරන්නැ” යි පවුමේ කාසිය ගරු සරු ඇතිව දෝතින් ම පූජා කොට මහ හඬින් සිනා සී” සාදු සාදු සාදු” යි කීවා ය.දැරිය හොඳින් දෑස් ඇර පුදුමයට පත්ව වට පිට බලා පියවි සිහියට එළැඹුණා ය.මතුගම මහින්ද විජේතිලක</content>
  </post></root>