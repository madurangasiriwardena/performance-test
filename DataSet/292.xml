<?xml version="1.0" encoding="UTF-8" standalone="no"?><root><post>
    <category>NEWSPAPER</category>
    <date>
      <year>2014</year>
      <month>02</month>
      <day>23</day>
    </date>
    <link>http://www.silumina.lk/2014/02/23/_art.asp?fn=af14022316</link>
    <topic>විදුලි වැට වෙනුවට ගජ මදාරා</topic>
    <author>රූපාන්ති බුලත්සිංහල</author>
    <content>අචාර්ය ගාමිණී  කාරියවසම්සිළුමිණ කර්තෘ මාණ්ඩලිකයෙකු පසුගියදා විශ්‍රාමලත් ජ්‍යෙෂ්ඨරාජ්‍ය නිලධාරියෙකු වන ආචාර්ය ගාමිණී කාරියවසම් මුණ ගැසුණේය. ඒ මහතා සමඟ කළ කතාබහේදී ඔහු ආයුර්වේද කොමසාරිස් හැටියට සේවය කළ වකවානුවේ ලැබූ අත්දැකීමක් අපේ ලේඛිකාවට හෙළි කළේය.කැලෑවට මායිම් වූ ගම්මානවලට මිනිසුන් වල් අලින් ගෙන් අනේක දුක් ගැහැට විඳින රටක අලින් ගෙන් අනේක දුක් ගැහැට විඳින රටක අලින් ඈත් කර තබන ගසක් පිළිබඳව තමා දැනගත් තොරතුරැ කියා සිටියේය. අපේ පාරම්පරික ඥානය වර්තමාන ගැටලුවකට ඉදිරිපත් කරන විසඳුම පිළිබඳ පාඨකයන් දැනුම්වත් කිරීමට අපි ඒ සාකච්ඡාව මෙසේ ඉදිරිපත් කරමු.ඔබ මේ වකවානුවේ මොනවගේ කටයුතු වල ද නිරතවෙන්නේ?මගේ රාජකාරි ජීවිතේ අමතක නොවෙන සිද්ධි ඇසුරෙන් පොතක් කරනවාඇත්තටම ඔබතුමාගේ ජීවිතේ අමතක නොවෙන සිදුවීම් ගොඩක් තියෙනවාද?ඔව්. ඇත්තම තියෙනවා.ඔබේ සේවාකාලයේදී ජනතාවට වැදගත් වෙන සිදුවීම් බොහොමයක් වෙන්නැතිනේ. ඉන් අදට ප්‍රයෝජවත් වෙන සිදුවීම් මොනවාද?මං ආයුර්වේද කොමසාරිස් ලෙසින් සේවය කළ කාලයේ ගමින් ගමට ගිහිල්ලා පාරම්පරික වෛද්‍යවරු ලියාපදිංචි කළ දිනය මටකවදාවත් අමතක වෙන්නේ නැහැ.‍මොනවාගේ සිදුවීමක් ද ඒ දවස් වල සිදු වුණේ?මං ආයුර්වේද කොමසාරිස් ලෙසින් සේවය කරන කාලයේදී අම්පාරේ පාරම්පරික වෛද්‍යවරුන් හා දේශී වෛද්‍යවරුන්ලියාපදංචි කිරීමට අම්පාරට යන්න සිදුවුණා. මේ ලියාපදංචියට විශාල දේශී වෛද්‍යවරු පිරිසක් ආවා.හැම කේෂ්ත්‍රයක්ම නියෝජනය කරන වෛද්‍යවරු එතනට ආවද?ඔව්. මේ වෛද්‍යවරු අතරින් එක් වියපත් වෛද්‍යවර‍යෙක් මගේ අවධානයට ලක් වුණා. කොණ්ඩය බැදලා.හැරමිටියක් අතේ තියාගෙන ආව මේ වෛද්‍යවරයා ගැන මගේ අවධානය යොමු වුණා. වියපත් වුණත් ඒතුමාගේ ළඟ තිබුණේ ප්‍රතාපවත් පෙනුමක්.ඒ වෛද්‍යවරයාගේ නම මොකද්ද?දාවිත් අප්පුහාමි. මේ වෛද්‍යවරයාගේ හැසිරීම කතාබහ මගේ සිත මගේ සිත් ගත්තා. ඒ මහත්තයාට දේශීය වෛද්‍ය ක්ෂේත්‍රය පිළිබඳ දැඩි උනන්දුවක් තියෙනව බව මට වැටහුනා. මේ මහත්තයා එයාගේ ඔසු උයන බලන්න යන්න අපට ආරාධනා කළා.ඉතින් ඔබතුමාලා ගියාද?ඔව්. අපි ගියා. ඒ මහත්තයා වවලා තියෙන ඔසු උයන දැක්කහම කාගේ වුණත් හදවත පිරිලා යනවා. කැලෑවක් මැදින් යන්න තියෙන දුෂ්කරතා හැරුනහම වෙන දෙයක් නැහැ. ඒ පළාතේ හරිම භයානක විදිහට අලි ප්‍රශ්නය ති‍බුණා. මං ඇහුවා ඔබතුමාට මේ අලි ප්‍රශ්නයෙන් කරදරයක් නැද්ද කියලා.එතකොට ඒ මහත්තයා මොකද්ද කිවුවේ?ඒ මහත්තයා හිනා වුණා. මට ඒකෙන් තේරුනේ ඒ මහත්තයාට අලි ප්‍රශ්නය ප්‍රශ්නයක් නොවන බවයි. ඒ මහත්තයා අතේ තිබුණ හැරමිටිය මට පෙන්නුවා. එකපාරටම මගෙන් ඇහුවා මේ මොකද්ද කියලා. මං කිවුවා හැරමිටියක් කියලා.ඒ හැරමිටිය මොන ලී වලින් ද හදලා තිබුණේ?අන්න ඒක තමයි වැදගත්. මමත් ඔය ප්‍රශ්නයම ඇහුවා.එතකොට මොකද කිව්වේ?මේ තියෙන්නේ ගජ මදාරා හැරමියක් කියලා කිව්වා.ගජමදාරා ? ඒ මොකද්ද?ගජමදාරා කියන්නේ ගස් විශේෂයක්. මේ ගස් වලට අලි බයයිලු. ඒ මහත්තයාගේ ඔසු උයනෙත් ගජ මදාරා ගස් වවලා තිබුණා.ගජමදාරා මල හරිම ලස්සන මලක්. මේ ගස් තියෙන පැත්ත පළාතක අලි එන්නේ නැහැ කියලාත් ඒ වෛද්‍යවරයා කිව්වා.ඒ වෛද්‍යවරයාගේ ඔසු උයනේ ගජ මදාරා ගස් ගොඩක් තිබුණද?ඔව්. ඒ ඔසු උයනට නම් අලින්ගෙන් හානියක් තිබුණ බව පෙනෙන්න තිබුණේ නැහැ.ගජමදාරා ගස් වල තියෙන විශේෂ වැදගත්කම් මොනවාද?අලින් වගේම මේ ගස් තියෙන අහලකටවත් කුරුල්ලන් සර්පයන් එන්නේ නැහැ. ගජමදාරා ගස් වල පංගුව සර්ප විෂ සඳහාත් යොදා ගන්නවා.දාවිත් අප්පුහාමිගේ හැරමිටිය ඒ මහත්තයා මොනවාටද පාවිච්චි කළේ ?කැළෑවක් මැදින් යන වෙලාවක මේ බස්තම ඒ මහත්තයා අරන් ගිහිල්ලා තියෙනවා. එතකොට අලි පැත්තපලාතක ඇවිල්ලා නැහැ. ඒ වගේම ගජමදාරා ගැන කියවෙන රසවත් කතාවක් තියෙනවා.1950 වසරේ දී පනාමුරේ තිබුණ ප්‍රසිද්ධ ඇත්ගාලේදී පනාමුරේ ඇතා කෝපවෙලා මඩුවන් වෙල දිසාවට පහර දෙන්න පැනලා තියෙනවා.කොහොමද ඒක වළක්වාගෙන තියෙන්නේ?සෑම් ඇලපාත දිසාව තමන්ගේ අතේ තිබුණ ගජමදාරා දැවයෙන් කළ යෂ්ටියක් ඒ පැත්තට විසි කරලා තියෙනවා. ඊට පස්සේ තමයි ඇතා ඈතට ගිහිල්ලා තියෙන්නේ. මේ සිදුවීම නිසා මඬුවන්වෙල දිසාවගේ ජීවිතය බේරිලා තියෙනවා. මේ වගේ සිදුවීම් එක්ක මේ ගජමදාරා පිළිබඳ ජනතාවට මතක් කිරීමක් කරන්න මට හිතුනා.ඇයි ඔබ ඒ සඳහා මෙතරම් ප්‍රමාද වුණේ?ඒ කාලේ අලි මිනිස් ගැටුම් ප්‍රභලව තිබුණේ නැහැ. දැන් කැලෑවල් එළිවෙලා. අලි ගම් වදින්න පටන් අරන්.මේ නිසා අලිත් විනාශ වෙනවා.මිනිස්සුන්ගේ ජීවිත වලටත් හානි වෙනවා. අලි ඒම වළක්වන්න විදුලි වැටවල් හදන්න විශාල මුදලක් වැය වෙනවා. මේක මහ අපරාදයක්. මේ අපරාදය අපට ගජ මදාරා ගස් නිසා වළක්වා ගන්න පුළුන් නම් ඒක ලොකු දෙයක්.මේ පිළබඳ ඔබ කා සමඟ ද සාකච්ඡා කළේ?පේරාදෙණිය විශ්වවිද්‍යාලයේ උද්භිද විද්‍යාව පිළිබඳ හසළ දැනුමක් ඇති මහාචාර්ය එච්. එම්.ඩී. හේරත් මහත්තයා එක්ක මං සාකච්ඡා කළා.මහාචාර්යතුමා මොකද්ද කිව්වේ?අපේ මුතුන් මිත්තන්ට සතුන් පිළිබඳ ජන විඥානයක් තිබුණ බවත්, එය වර්තමානය සඳහා ද යොදාගත හැකි බවත්,මහාචාර්ය තුමා පැවැසුවා. ඇත්තම අලි ඉන්න පළාත්වල ජනතාවට මේ පිළිබඳ නැවතත් මතක් කිරීමක් කරලා. ඔවුන් ගජමදාරා වවන්න උනන්දු කරන්න පුළුන්නම්....වියළි කලාපයේ මේ පැළය වඩාත් හොඳට වැවෙන දකින්න ලැබෙන්නේ. මේ වගේ ව්‍යපෘතියක් හඳුන්වලා දෙනවා නම් මේ අලි මිනිස් ගැටුමට පිළියමක් කියලා මට හිතෙනවා. ඇත්තටම වගකීමක් ඇති පිරිස් හා සංවිධානවත් මේ පිළිබඳ උනන්දු වෙනවා නම් ලොකු සේවයක්.රූපාන්ති බුලත්සිංහලඡායාරූපඅනිල් ලසත් පෙරේරාපන්නිපිටිය විශේෂකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>23</day>
    </date>
    <link>http://www.silumina.lk/2014/02/23/_art.asp?fn=af14022317</link>
    <topic>බදුල්ලේ පන්සල් වනසන නිදන් හොරු කොටුකළ මෙහෙයුම</topic>
    <author>කීර්ති මෙන්ඩිස්</author>
    <content>පුරාවස්තු විනාශය මෙන්ම පුරාවස්තු සොරකම ද වළකා ඒ සම්බන්ධව ක්‍රියා කිරීමට පුරාවස්තු ආරක්ෂක කොට්ඨාස දීප ව්‍යාප්තව ඇරැඹීමට පොලිස්පතිවරයා තීරණය කර ඇත. අපරාධ කොට්ඨාසය යටතේ පිහිටුවා තිබු පුරාවස්තු විනාශය වැළැක්වීමේ විශේෂ පොලිස් ඒකක ප්‍රතිසංවිධානය කර පුරාවස්තු ආරක්ෂා කිරීමේ කාර්යභාරය සඳහා මේ කොට්ඨාස පිහිටුවා තිබිණ.කොට්ඨාසයේ අධ්‍යක්ෂ ලෙස පොලිස් අධිකාරිවරයකු පත්කර ඇති අතර පුරාවස්තු පැහැර ගැනීමක්, පිළිබඳ තොරතුරක් වෙතොත් ඒ සඳහා මහජනයාට තොරතුරු ලබාදිය හැකි දුරකථන අංක පවා මේ වන විටත් ප්‍රසිද්ධ කරනු ලැබ අවසන්ය..පොලීසිය මේ සම්බන්ධයෙන් පුරාවිද්‍යා දෙපාර්තමේන්තුවේ සහාය ලබා ගත්තේය. පුරාවිද්‍යා වටිනාකම් ඇති ස්ථානවල විස්තර ලබාගෙන එම ස්ථානවලට ආරක්ෂාව ලබා දුන්නේය.පොලිස් ස්ථාන මට්ටමින් සිවිල් ආරක්ෂක කමිටු, සිවිල් ආරක්සක භටයන් හා වෙනත් ස්වේච්ඡා සංවිධාන මඟින් පුරාවිද්‍යා ස්ථාන ආරක්ෂා කිරීමටත් මහජනයා ඒ සම්බන්ධයෙන් දැනුම්වත් කිරීමටත් කටයුතු කළේය.මීට යහපත් ප්‍රතිචාර ලැබිණ. මහජන තොරතුරු මත පුරාවිද්‍යා වටිනාකම් ඇති ස්ථාන හෑරීමට ගත් උත්සාහ දිගින් දිගටම පොලීසියට කොටු විය.නියෝජ්‍ය පොලිස්පති රොෂාන් ප්‍රනාන්දු මහතාගේ අධීක්ෂණය යටතේ ක්‍රියාත්මක වන බදුල්ල පොලිස් කොට්ඨාසයේ පුරාවිද්‍යා වටිනාකමින් යුක්ත වෙහෙර විහාර රාශියකි. මේ නිසා බදුල්ල කොට්ඨාසය බාරව ද පුරාවිද්‍යා ආරක්ෂක විශේෂ පොලිස් ඒකකයක් ක්‍රියාත්මක විය. කොට්ඨාසය බාර ජ්‍යෙෂ්ඨ පොලිස් අධිකාරිවරයා වන්නේ චන්දන ගලප්පත්ති මහතාය.එහි ස්ථානාධිපති ජයවර්ධන මහතාට පසුගියදා තොරතුරක් ලැබුණේය. ඒ බදුල්ල අන්දෙනිය ගංගාරාම විහාරයේ පුරාණ චෛත්‍යයක් කිසියම් පිරිසක් කඩා බිඳ දමන බවය. සිද්ධිය සැලවීමත් සමඟ නිලධාරීහු එතනට ගියහ. විහාර චෛත්‍යය කඩා බිඳ දැමීම නිසා උරණ වූ ගම්වැසියෝ ඒ වන විටත් ගංගාරාම විහාරයට එක්රොක්ව ඊට සම්බන්ධ වූ පුද්ගලයන් තිදෙනකු වටකර ගෙන ඔවුන්ගේ විරෝධත්වය පළ කරමින් සිටියහ.සිද්ධිය වූ ස්ථාන‍ෙය් තිබු කුඩා චෛත්‍ය වටා සුදු රෙද්දකින් ආවරණ්‍ය කොට මුළු චෛත්‍යයම ඒ වන විටත් බිමට සමතලා කර තිබිණ. ගම්වැසියන් කීවේ මාර්ගයේ යන එන ගම්මුන්ට නොපෙනෙන සේ මෙලෙස සුදු රෙද්දකින් ආවරණය කොට චෛත්‍ය ගැබේ ඇති නිදන් ගැනීමට උත්සාහ කරන බවය.ගම්වාසීන් විසින් කොටුකර ගත් තිදෙනා ඊට දායක වූයේ විහාරස්ථානයේ ස්වාමින් වහන්සේගේ කීම මත බව ද හෙළි විය. මේ පිළිබඳ උන්වහන්සේගෙන් ප්‍රශ්න කිරීමේදී පැවසුවේ මෙය පැරැණි සොහොන් කොතක් බවත් එය කඩා බිඳ දමන්නේ අලුත් විහාරයක් සැකැසීමට බවත්ය.විහාරස්ථානය වැඩි දියුණු කිරීමට මෙම පැරැණි සොහොන් කොත් බාධාවක් බව ද උන්වහන්සේ පොලීසියට කීහ. ඒත් පොලීසිය ඒ කීම පිළිගත්තේ නැත. මේ පිළිබඳ විහාරයේ දායක සභාව හෝ ගම්වාසීන් හෝ දැනුම්වත් කිරීමක් ද කර නොතිබිණ. නාඳුනන තිදෙනා මේ කුඩා චෛත්‍යය කඩා බිඳ දැමීම ගැන සැක ඇතිකර ගත් පිරිස විහාරය වැටලූ බව රැස්වූ පිරිස පොලීසියට කීහ.නියෝජ්‍ය පොලිස්පති රොෂාන් ප්‍රනාන්දුජ්‍යෙෂ්ඨ පොලිස් අධිකාරි චන්දන ගලප්පත්තිආරක්ෂණ ඒකකයේ ස්ථානාධිපති ජයවර්ධන රාජපක්ෂපොලීසිය මේ පිළිබඳ සාක්කි සටහන් කරගත්තේය. අධිකරණය දැනුම්වත් කළේය. සිද්ධිය සම්බන්ධයෙන් උසස් නිලධාරීන් ද දැනුම්වත් කළේය. මේ විහාරය පුරාවිද්‍යා වටිනාකමින් යුක්ත වූවක් දැයි ස්ථිර වශයෙන් දැනගැනීමට පොලීසිය බදුල්ල පුරාවිද්‍යා ප්‍රාදේශීය කාර්යාලයෙන් විමසීය. එම නිලධාරීන් සිද්ධිය වූ ස්ථානයට පැමිණ පරීක්ෂණ අරඹන්නේ ඉන් පසුවය. ඔවුන්ගේ නිර්දේශය වූයේ මෙය පුරාවිද්‍යා වටිනාකමක් සහිත ස්ථානයක් බවයි.ඌව පළාතේ බදුල්ල දිස්ත්‍රික්කයේ අන්දෙනිය ග්‍රාමය මුල්කරගෙන ඈත අතීතයේ ඌවේ රජ කළ කුමාරසිංහ රජතුමාගේ කාලයේ මේ විහාරස්ථානය ඉදිකර ඇති බව පතපොතේ සඳහන්ය. සිංහල වෙදකම පිළිබඳ හසළ දැනුමක් තිබූ තෙරනමකගේ මූලිකත්වයෙන් මේ විහාරය ඇරැඹි ඇත.රජුට අවශ්‍ය බෙහෙත් ලබාදීම මෙම තෙරනම විසින් සිදුකර ඇති බවට කරුණු කාරණා හෙළි වී ඇත. රජතුමා බදුලු ඔය ආශ්‍රිතව ඉඩම් විශාල ප්‍රමාණයක් විහාරස්ථානයට පැවරු බව ද වාර්තා වේ. එහෙත් මේ සම්බන්ධයෙන් ලිඛිතව කිසිවක් නොමැති අතර අද ඒ ඉඩම් ගමේ ජනතාව සතුය.විහාරස්ථානය ආසන්නයේ ඉත්තෑබොක්ක ප්‍රදේශය මූලිකව බිසෝ කොටුව පැවැති අතර ඒ හා සම්බන්ධව නටබුන් හා දේවාලයක් තිබු බවට සාක්කි දක්නට ඇත. මුරගල් සහිත බැම්ම ශේෂ වස්තුන් ලෙස අද ද දක්නට තිබේ.ක්‍රි. ව. 1858 වර්ෂයේ බදුල්ල මුතියංගණ රජමහා විහාරයේ එවකට වැඩ සිටි රහුපොල සුජාත නායක මාහිමිපාණෝ තම නිකාය අවශ්‍යතා අරමුණු කරගෙන ඇරැඹුණු මෙම අන්දෙනිය ගංගාරාම විහාරස්ථානය මුල් කරගෙන පසුකාලීනව හිඳගොඩ තපෝධනාරාමය විහාරයත් කයිලගොඩ ශ්‍රී සද්ධර්මනන්ද පිරිවෙනත් ආරම්භ වූ බව සඳහන් වේ.එදා සිට අද දක්වා මෙම විහාරස්ථානයේ භික්ෂුන් වහන්සේ විශාල ප්‍රමාණයක් මහණ උපසම්පදාව ලබා ලෝක ශාසනාභිවෘද්ධිය උදෙසා සේවා රැසක් සිදුකර ඇතැයි කියැවේ. කාලයාගේ ඇවෑමෙන් ශිෂ්‍ය පරම්පරාව අතට පත්වීමත් සමඟ දිනෙන් දින දියුණු වූ මෙම විහාරස්ථානය බෞද්ධයන්ගේ මෙන්ම අන්‍ය ආගමිකයන්ගේ ද ගෞරවාදරයට පත් විය.අධිකරණයට කරුණු දැක්වූ පොලීසිය වේදිකාව පමණක් ඉතිරි වන පරිදි ගර්භය හා ඉන් ඉහළ කොටස සම්පූර්ණයෙන් කඩා බිඳ දමා ඇති බවත් පුරාවිද්‍යා වටිනාකමක් ඇති ස්මාරකය ද කඩා විකෘති කර ඇති බවටත් කරුණු වාර්තා කළේය.පසුව සැකකරුවන් තිදෙනා සමඟ විහාරස්ථාන බාරව සිටි ස්වාමින් වහන්සේට ද එරෙහිව චෝදනා පත්‍ර සකස් කොට පැමිණිලි ගොනු කිරීමෙන් පසු ඔවුහු වරද පිළිගත්හ. බදුල්ල මහේස්ත්‍රාත් මහේෂිකා ප්‍රියදර්ශනී ද සිල්වා මෙනෙවිය එක් අයකුට ලක්ෂය බැගින් ලක්ෂ හතරක දඩයක් නියම කළාය.එලෙසම ලැබුණු තවත් තොරතුරක් මත බදුල්ල ඒකකයේ නිලධාරීන් ඉකුත් 24 වැනිදා මහියංගණ ගිරාඳුරුකෝට්ටේ ප්‍රදේශයේ විරාණගම දිගසගල ස්ථානයේ වැටලූහ. කිසියම් පිරිසක් එහි කැණීම් කරන බවට ලැබුණු තොරතුරක් මත ඒකකයේ නිලධාරීන් එතැනට යද්දි එතැන කවුරුත් නොවීය. එහෙත් විරාණඝම ග්‍රාම නිලධාරී වසමේ මිල්ලන්තෑව විරාණගම ග්‍රාමයේ පිහිටි දිගසගල ගල්ලෙන ආශ්‍රිතව කරන ලද නිදන් හැරීම පොලිස් බාරයට පත් විය.රජයට අයත් රක්ෂිතයක පිහිටි අනුරාධපුර අවධිය නියෝජනය කරන තවත් නටබුන් ගොඩනැඟිලි සමූහයක සහ කටාරම් සහිත ලෙනක පාංශු ස්ථරය ඉවත් කරමින් මෙම අනවසර කැණීම් කර තිබිණි.පසුව කරන ලද පරීක්ෂණවල ප්‍රතිඵලය මත සැකකරුවන් පස් දෙනකු සැකපිට අත්අඩංගුවට ගෙන රක්ෂිත බන්ධනාගාර ගත කළේය. මීට ගිරාඳුරුකෝට්ටේ ස්ථානාධිපති මොහාන් සිල්වා මහතාගේ දායකත්වය දෙනු ලැබීය. මෙලෙස මහජනයාගෙන් ලද තොරතුරු මත පුරාවිද්‍යා වටිනාකම් සහිත ස්ථානවල අනවසර කැණීම් සිදු කළ පුද්ගලයෝ 15 ක් පමණ පොලිස් අත්අඩංගුවට පත්වූහ.ඌව දිසාව බාර නියෝජ්‍ය පොලිස්පතිවරයා පවසන්නේ පුරාවිද්‍යා වටිනාකමක් ඇති කිසියම් ස්ථානයක් නිදන් හැරීම සඳහා විනාශ කරන්නේ නම් හෝ එවන් ක්‍රියාවක යෙදෙන්නේ නම් වහාම බදුල්ල ඒකකය ඇමැතිය යුතු බවය. තමන්ගේ වසම තුළ කිසිවකුට මෙවැනි නීති විරෝධි ක්‍රියාවල යෙදීමට ඉඩ නොදෙන බව ඒ මහතා කීවේය.රොෂාන් ප්‍රනාන්දු නියෝජ්‍ය පොලිස්පතිවරයාගේ අධීක්ෂණය මත බදුල්ල කොට්ඨාස බාර ජ්‍යෙෂ්ඨ පොලිස් අධිකාරි චන්දන ගලප්පත්ති, සහකාර පොලිස් අධිකාරී ජයන්ත පුෂ්පකුමාර, වැඩ බලන මූලස්ථාන පොලිස් පරීක්ෂක එස්. පී. කේ. ගාල්ලගේ යන මහත්වරුන්ගේ උපදෙස් මත බදුල්ල දිස්ත්‍රික්කයේ පුරාවිද්‍යා ආරක්ෂණ විශේෂ පොලිස් ඒකකයේ ස්ථානාධිපති ආර්. එම්. ජයවර්ධන රාජපක්ෂ ප්‍රමුඛ සැරයන්වරුන් වූ නන්දසේන (38391), ගුණසිංහ (21902) හා කොස්තාපල්වරුන් වූ ජිනසේන (15105), පත්මසිරි (54153) හා තරංග (44605) යන නිලධාරීහු ද මෙම වැටලීමට එක්ව සිටියහ.කීර්ති මෙන්ඩිස්පිංතූර - එච්. එම්. සී. කුමාරසිරි කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>23</day>
    </date>
    <link>http://www.silumina.lk/2014/02/23/_art.asp?fn=af14022318</link>
    <topic>අභිමානවත් රන් ජුබිලිය සමරන වෙනිවැල්කොළ සමාජ සේවා තරුණ සමිතිය</topic>
    <author>කේ.විජයරත්න</author>
    <content>වෙනිවැල්කොළ සමාජ සේවා තරුණ සමිතිය නමැති සංවිධානය පිහිටුවා ගන්නා ලද්දේ 1964දීය. එම තරුණ කණ්ඩායමේ පළමු සාකච්ඡාව කේ.ඩී.මාගිරිස් මහතාගේ නිවසේ දී පවත්වන ලදී. එහි මූලික තේමාව වූයේ “නොනැවතී ඉදිරියට යන්න” යන පාඨයයි.මෙම සංවිධානය හඳුන්වාදුන් ආරම්භක සභාපති නිර්මාතෘවරයා වූයේ මිත්‍රදාස විජේසූරිය මහතායි. මේ සඳහා 20 දෙනකු ක්‍රියාකාරීහු වශයෙන් සිටියහ.අවමංගල්‍යයන් සඳහා ආධාර උපකාර කිරීම, කලා අංශයක් ඇති කිරීම, අධ්‍යාපන අංශයක් ඇති කිරීම, ක්‍රීඩා අංශයක් ඇති කිරීම, මනා සෞඛ්‍යමත් පිරිසක් බිහිකිරීම ආදී අංශ පහකින් සමන්විතව මෙම සංවිධානය ආරම්භ කරන ලදී.පසුකාලීනව සමිතියට ඉඩමක් මිලට ගෙන දෙමහල් ගොඩනැඟිල්ලක් ඉදිකිරීමට සැලසුම් විය. ඒ අනුව කේ.නන්දරත්න මහතා මැදිහත් වී රු.5000/-ක් ගෙවා ඉඩම් කොටසක් වෙන් කරවා ගන්නා ලදී. පසුව සාමාජිකයන් එකතු වී රු.28500/-ක් ගෙවා පර්චස් 8.8ක් මිලට ගෙන ගොඩනැඟිල්ල ඉදිකිරීම ආරම්භ කළේය.අනතුරුව පරලෝසැපත් පියසේන හපුගහ මහතාගේ හා එල්.ඩබ්.සෝමපාල මහතාගේ උත්සාහයෙන් නිදහස් ආයුර්වේදය ආරම්භ කරන ලදී. අංග සම්පූර්ණ කාමරයක් ටයිල් අතුරා සකස් කර හෝමාගම ප්‍රාදේශීය සභාවේ හිටපු සභාපති මංජු ශ්‍රී අරංගල මහතාගේ ප්‍රධානත්වයෙන් ආයුර්වේදය ආරම්භ කළ අතර ඒ සඳහා අවශ්‍ය බෙහෙත් සියල්ල ලබාදී සංවිධානය කිරීම සමාජ සේවා තරුණ සමිතියේ තවත් සමාජ සත්කාරයකි.මේ වස‍ෙර් සමිතියට වසර 50ක් පිරේ. සාමාජික පවුල් ගණන 440කි.2013 වර්ෂයේ දී මෙම ගොඩනැඟිල්ලේ ඉහළ මහලයේ වැඩ ඉදිකිරීමට සැලසුම් විය. ඒ අනුව ගම්වාසී සියලු දෙනා අසල්වැසි ප්‍රභූවරු ද සම්බන්ධ කර ගනිමින් ඔවුන්ගේ ආධාර උපකාර මත ගොඩනැඟිල්ලේ ඉහළ මාලය ඉදිකරන ලදී. ඒ සමඟම රංජිත් ලොකු විතාන මහතාගේ සහ සමිතියේ වත්මන් ලේකම් වයි.එස්.හපුගහ මහතාගේ මැදිහත්වීමෙන් අලංකාර බුදු මැදුරක් මෙහි ඉදිකිරීම සමිතියට මහත් අලංකාරයක් ඇති කළේය.2013 වර්ෂයේ දී සභාපති ලෙස පත්වූ විදුහල්පති කේ.විජයරත්න මහතාගේ සැලසුම අනුව දෙමහල් ගොඩනැඟිල්ලේ වැඩ අවසන් කිරීම සහ උත්සව රැසක් සංවිධානය කිරීම වැදගත්ය. ඒ අනුව 2013 වර්ෂයේ සිට මරණාධාරය රුපියල් 15000/- දක්වා වැඩි කර ගෙවීමට කටයුතු කිරීම, වසර 50ක් සාමාජිත්වය රැකගෙන සිටි 35 දෙනෙකු ඇගයීමට ලක්කරමින් තිළිණ ප්‍රදානයක් සිදු කිරීම සභාපති තුමාගේ වැදගත් තීරණයක් වේ. ඒ සඳහා නිලධාරි මණ්ඩලය සහ කලාප නායකයින් මහත් උනන්දුවෙන් කටයුතු කිරීම අගය කළ යුත්තකි.පෙබරවාරි 23 (අද) දින සමාජ සේවා තරුණ සමිතිය අලුතින් ඉදිකළ ශාලාව ‘පහන් පියස’ නමින් විවෘත කිරීම සිදුවේ. පෙබරවාරි 27 මාවරලේ භද්දිය හිමිපාණන්ගේ ධර්ම දේශනය, මාර්තු 01 දින සාංඝික දානය පිරිනැමීම ආදී පින්කම් රැසක් කිරීමට සංවිධායක මණ්ඩලය තීරණය කර ඇත.50 වසරක ඉතිහාසයකට නෑකම් කියන මෙම තරුණ සමිතිය ප්‍රදේශයේ සියලු දෙනාගේ පැසසුමට භාජන වී ඇත. තවත් දිගු කලක් මෙම සමිතිය පවත්වාගෙන යෑම සැමගේ අරමුණයි. මෙම සමිතියේ සියවස සමරන්නට සියලු දෙනාට ශක්තිය ධෛර්ය ලැබේවා.කේ.විජයරත්නසමාජ සේවා තරුණ සමිතියේ සභාපතිකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>23</day>
    </date>
    <link>http://www.silumina.lk/2014/02/23/_art.asp?fn=af14022319</link>
    <topic>ගුරු වෘත්තියෙන් පත්‍ර කලාවට පිවිසුණු මාධ්‍යවේදී දයා සිරිවර්ධන</topic>
    <author>ශ්‍රී ලංකා අක්ෂිදාන සංගමයේ</author>
    <content>කැලණියේ ගුරුකුල විද්‍යාලයේ නාමය බබළවමින් අපට ගුරුහරුකම් කියා දුන් ගුරු මෑණිවරු හා ගුරු පියවරු අතුරින් මා පාසල් ගිය ළමා කාලයෙන් පසු වසර 30ක් දිවිය හැඩගැස්වීමේ ගෞරවය හිමිවන්නේ ශාස්ත්‍රවේදී දයා සිරිවර්ධන ගුරුපියාණන්ටයි.ගුරුකුල විදුහලේ දූ දරුවන්ට ආදර්ශයක් දෙමින් ගුරු සේවයේ යෙදී ගුරු තනතුරින් මිදී පූජ්‍ය මිරිස්සේ ගුණසිරි හිමිපාණන් ද, රාජ නීතිඥ සිරි පෙරේරා හා රංජිත් විජයවර්ධන මහතාගේ ආශිර්වාදයෙන් ලේක්හවුසියට සම්බන්ධ වූ සිරිවර්ධන මහතා සම්මානනීය කර්තෘ පියසේන නිශ්ශංකයන්ගේ උපකතුවරයා වෙමින් ලේඛක පළපුරුද්දෙන් යෝග්‍යතා ලැබ 1971 දී බුදුසරණ පත්‍රයේ ප්‍රධාන කර්තෘ ධූරයට පත්විය. ආධුනික ලේඛක ලේඛිකාවන් රැසකට අත හිත දී 1989 දී පත්‍රකලාවෙන් සමුගත්තේය.ජීවතුන් අතර සිටිය දී දෘෂ්‍යාබාධිතයකුට පෙනුම දීම දෙවැනි වන්නේ ජීවිතය දීමට පමණක් බව තේරුම් ගත් අක්ෂිදාන නිර්මාතෘවරයා ඊට අමතරව සිරුරේ අස්ථි, සම, කපාට, මොළේ ආවරණ පටක දන්දීමෙන් විකලාංග රෝගීන්ගේ ජීවිත බේරාගත හැකි ක්‍රම දූරදර්ශීව සැලසුම් කරද්දී මාධ්‍ය අනුග්‍රහයක් දුන් පියසේන නිශ්ශංක කරුණාරත්න අබේසේකර, ගුණදාස ලියනගේ, ඩී.එෆ්.කාරියකරවන, ඩේවිඩ් කරුණාරත්න, රාජා වී. ඒකනායක, එඩ්මන්ඩ් රණසිංහ, එඩ්වින් ආරියදාස, ඩී.එච්.අබේසිංහ, සුමන ප්‍රේමතිලක, එච්.එම්.ගුණසේකර, ප්‍රභාත් මානවසිංහ ඇතුළු ප්‍රමුඛයින් අතර දයා සිරිවර්ධන කර්තෘවරයා ද කැපී පෙනෙන චරිතයක් විය.1971 මැයි 9 දින අග්‍රාණ්ඩුකාර විලියම් ගොපල්ලව මහතා හමුවී අක්ෂිදාන සංගමයේ නිර්මාතෘ ඇතුළු නිලධාරි මණ්ඩලය ඇස් දන්දීම ගැන ප්‍රථම වරට කළ විශේෂ සාකච්ඡාව වෙසක් සමයේ විශේෂාංගයක් ලෙස පළ කරවා රට වැසියාට පුළුල් අවබෝධයක් දීමට සමත් විය. මෙම විශේෂාංග ලිපියේ දී සංගමයේ ආරම්භක අක්ෂිදායක සාමාජික වූ අනුශාසක අතිපූජ්‍ය මඩිහේ පඤ්ඤාසීහ මහනාහිමියන් හා බම්බලපිටිය වජිරාරාම වාසී පියදස්සී හිමියන් ද අදහස් පළ කර ඇත.සඳ තරණය කිරීම මේ යුගයේ පුදුම හාස්කමක් යැයි සලකන නමුත්, මියගිය අයකුගේ ඇසකින් අන්ධ රෝගියකුට ලෝකය පෙන්වීමට ශල්‍යකර්මයක් කිරීම ඊටත් වඩා ලොකු හපන්කමක් බව තමාට හැ‍ඟෙන්නේ යැයි ලංකාවෙන් පරිත්‍යාග කළ 500 වැනි ඇස උත්සවාකාරයෙන් ඉන්දීය මහකොමසාරිස් කේ.පී.එච්. මෙනන් මහතා අතට පත්කරමින් එවකට ස්වදේශ කටයුතු භාර අමාත්‍ය ආචාර්ය විජයානන්ද දහනායක මහතා 1970 මාර්තු 9 වැනිදා කළ ප්‍රකාශය මහජනයා ඇස් දන්දීමට පෙලඹවීමට රුකුලක් විය.රටේ ප්‍රමුඛ පුවත්පත් ආයතනයකින් ප්‍රධාන පෙළේ බෞද්ධ පුවත්පතක් සංස්කරණය කිරීම හා අඛණ්ඩ පළකිරීම තීරණාත්මක වගකීම් ඇති අති දුෂ්කර කාර්යයක් විය. සිරිවර්ධන මහතා එම වගකීම නිසි ලෙස ඉටු කෙළේය. ‘සිළුමිණ’ හා ‘ජනතා’ පත්‍රවල කටයුතු කළ අවදියේ දී මෙරට සමස්ත පත්‍ර කලාවේදීන්ට ජයග්‍රහණයේ දොරටු විවර කර දීමට ද සිරිවර්ධන මහතා කටයුතු කෙළේය.ශ්‍රී ලංකා අක්ෂිදාන සංගමයේභාරකාර මණ්ඩලයේ ලේකම්රාජේන්ද්‍ර අතුකෝරළකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>23</day>
    </date>
    <link>http://www.silumina.lk/2014/02/23/_art.asp?fn=as1402231</link>
    <topic>කොළඹ පෙනි පෙනී තවමත් ඔරු පදින කොට්ටං ගහ තොටුපොළේ තොටියා</topic>
    <author>ඉනෝකා සමරවික්‍රම</author>
    <content>කොළඹ පෙනි පෙනී තවමත් ඔරු පදින කොට්ටං ගහ තොටුපොළේ තොටියාමද්දහන ගෙවී හෝරා කිහිපයක් ගතව යන්නට ඇත. මාර්ගය බෙහෙවින් කලබලකාරීය. කොළඹ සිට අපි කොහිලවත්ත දක්වා ඉක්මන් ගමනින් ගියෙමු.“මේ හරියේ පාරුවක් තියෙනවද?”කැලණි ගඟ අද්දරින් වැටී ඇති මාර්ගයේ යන ගමන් අපි විජිතගෙන් ඇසුවෙමු.“මං දන්නවා තැන”විජිත අප කැටුව එහි ගියේය. ඒ කොහිලවත්ත කොල්ලුපිටිය බස් නැවතුම් පොළයි. කොළඹ සිට යන විට කැලණි ගඟ ඇත්තේ වම්පසය. මහපාරේ සිට බැලූ විට ගඟ පෙනෙන්නේ පහළිනි.“මෙය නාන තොටුපළක් ද” අපට බැලූ බැල්මට සිතිණි.ගඟ තෙක් පඩි ගණනාවක් බැඳුණු, උස් කණුවක් ද පිහිටි මේ තොටුපළ මීට බොහෝ කලකට පෙර සිටම හැඳින්වෙන්නේ කොට්ටං ගහ තොටුපළ නමිනි.වැඩිහිටියෝ මෙන් ම කුඩා දරුවෝ ද ගඟට බැස දිය නාති. දිය ක්‍රීඩා කරති. ඇතැම් තරුණයකු ගඟමත ඇති ඔරුව යටින් පිහිනා යන්නේ තම මිතුරාට කවට කමක් කරන්නට මෙනි.‘මහත්තයලා එගොඩහා යන්න ද?’තොටියා හනික අප ඉදිරියට ආවේය.ඔහු කපිලය.කපිල වසර පහළොවක් තිස්සේ මේ ඔරුවේ කැලණි ග‍ඟේ එහා මෙහා යන්නෙකි. ඔහු පමණක් නොව මේ ඔරුවට තවත් තොටියෙක් සිටී. ඒ ගාමිණිය.ගාමිණි හා කපිල මේ පදින්නේ කළුමහත්තයාට අයත් ඔරුවකි. වසර ගණනාවක් කැලණිග‍ඟේ එගොඩ මෙගොඩ ඔරුව පැද්ද කළුමහත්තයා මීට මාස එකහාමාරකට පෙර මිය ගියේය. දැන් කළුමහත්තයාගේ ඔරුව අයිති ඔහුගේ පුතු වන ලක්සිරි රණසිංහ හෙවත් බබා මහත්තයාටය.“අපේ තාත්තා මේ ඔරුව අරගෙන තියෙන්නේ තාත්තගෙ මහප්පලාගෙන්. මට මතකයි ඉස්සර තාත්තා කියනවා කොට්ටං ගහ තොටුපළ අවුරුදු හාරසියයක් විතර පරණයි කියලා. කොට්ටංගහ තොටුපළෙන් එගොඩ වෙන්නේ සිංහාරමුල්ල කැලණියට. ඕන් ඔය පේන කණ්ඩිය දිගේ ගිහිල්ලා පහළට බැස්සහම බියගම පාරට ගොඩවෙන්න පුළුවන්. මට මතකයි අපි පුංචි කාලේ වෙසක් පෝයට, පොසොන් පෝය දවසට ඔරුවෙන් එගොඩ මෙගොඩ යන්න ඉන්න පිරිස වැඩියි. දැන් වුණත් මේ අහල පහල පාලම් හැදිලා තිබුණාට මිනිස්සු ලේසියට මෙතැනින් තමයි එගොඩ මෙගොඩ යන්නේ. පාලමෙන් එගොඩ වෙන්න නම් හුඟක් දුර යන්න ඕන. වැස්ස වැඩි කාලෙට තනි එක්කෙනෙකුට ඔරුව පදින්න බැහැ.”ලක්සිරි කියන්නේ ඔහු කුඩා කාලයේ සිට ලැබූ අත්දැකීම් ය.අපි ඔරුවට ගොඩ වූයෙමු. හබල් පහර වදින්නේ සෙමෙනි. පෑවිල්ලට හසුවූ ගඟ දිය ද යම් තරමකට අඩු වී ඇත. මෙය අපට නුහුරු ගමනකි. හිතට දැනෙන්නේ යම් චකිතයකි. එහෙත් අපි හිත දැඩි කර ගත්තෙමු. ඒ තොටියා කෙරෙහි උපරිම විශ්වාසය තබාය. ටිකෙන් ටික ඔරුව ඉදිරියට යයි. දැන් ඔරුව ඇත්තේ ගඟ මැදය. සිංහාරමුල්ල කැලණිය පැත්තේ ගහකොළ නිවෙස් අපට පෙනෙන්නේ එහෙට මෙහෙට වැනෙන ආකාරයෙනි. එහෙත් එහෙට මෙහෙට නැළැවෙන්නේ සැලෙන්නේ ගඟ මැද ඔරුවේ සිටින අපය. ඔරුවෙන් ගොඩ වූ විට ඇත්තේ පොල් මණ්ඩියකි. ඔරුව නතර කළ හරියේම මදක් උස් බිමක කණුවක තැනූ පහන් පැලකි.“ඔරුව පදින තොටියා හැමදාම උදේට වැඩ අරඹන්නේ මෙන්න මේ පහන් පැලේ පහනක් පත්තු කරලා. ඒ පහන තියන්නේ රංවල දෙවියන් සිහිකරලා. ඒ වගේම සෑම අවුරුද්දකම රංවල දෙවියන් සිහිපත් කරලා දානයක් දෙනවා. මල් පැලක් හදලා ඒකේ කැවිලි බත් ආදියත් මල් පහන් පූජා කරලා රංවල දෙවියන්ගෙන් ආරක්ෂාව ඉල්ලලා ග‍ඟේ පා කර හරිනවා. ඔරුවේ එගොඩ මෙ‍ෙගාඩ යන අයත් මේ දානයට සහභාගි වෙනවා. ඒ වගේම පුහුල් පහන් පත්තු කරලා රංවල දෙවියන්ගෙන් ආරක්ෂාව ඉල්ලනවා.”බබා මහත්තයාගේ බිරිය වසන්ති පවසන්නේ ය.අද මෙන් ප්‍රවාහන පහසුකම් නොතිබූ අතීතයේ වැඩිම ඉල්ලුම තිබෙන්නට ඇත්තේ කැලණි ග‍ඟේ එහා මෙහා ගිය ඔරුපාරුවලටය. ඒ අතීතය දන්නා අය දැන් මේ ප්‍රදේශයේ එතරම් ම නොමැති තරම්ය. ගම්මුන්ගෙන් ලැබුණු තොරතුරකට අනුව අපි ග‍ඟෙන් එගොඩ සිටින ටීබට් මහතා සොයා ගියෙමු.“මං උපන‍්නේ එක්දහස් නවසිය විසිහය අවුරුද්දේ. මගෙ නම තියබෝල්ඩ්. නමුත් දැන් කවුරුත් දන්නේ මාව ටීබට් කියලා. මං ඉස්කෝලේ ගියේ පහේ පන්තියට විතරයි. මට මතකයි ඒ කාලේ ඔරුවලට අයිතිකාරයෝ දෙන්නෙක් හිටියා. අපි පුංචි කාලේ තොටුපළේ ලාම්පු තිබුණා. රෑට ඒ ලාම්පු පත්තු කරනවා. නමුත් දැන් නම් තියෙන්නේ කණු විතරයි. මෑත කාලේ ඉඳලා ඒ කණුවත් තියෙනවද කියන්න මං දන්නේ නැහැ. මට මතකයි මට අවුරුදු තුනක් විතර කාලේ තාත්තා මාවත් වඩාගෙන ඔරුවේ යනවා. ඒ කාලේ සමහරු ඔරුවෙන් ගිහිල්ලා උදේට කියනවා හවසට දෙන්නම් කියලා. ඔවුන් යන්නයි එන්නයි දෙකට ම සල්ලි දෙන්නේ එකපාර. තව සමහරු පොතේ ලියලා යනවා.ඔරුවට හොඳ ආදායමක් තිබුණේ පෝයදාට. ඒ කැලණි විහාරයට යන අය හිටපු නිසා. එකපාරක් අපි කොල්ලෝ කාලේ මහ විශාල ගංවතුරක් ආවා. එදා මේ පැත්තම යටවුණා. වැහි කාලයට ඒ කා‍ෙල් ඔරුව එහා මෙහා ගියේ නැහැ. මට මතකයි එක්දහස් නවසිය හතළිස් ගණන්වලත් අපි ඔය ඔරුවේ එහා මෙහා ගියා. ඒ දවස්වල ලයිට් නැහැ. ඇටකරවුලේ තමයි එළියට බහින්නේ.තොටියෝ අපිව එහා මෙහා කළේ ඒක එයාගේ යුතුකමක් වගකීමක් විදිහට හිතලා. ටික දෙනෙක් එකතු වෙනතුරු ඉඳලා තමයි ඔරුව එගොඩ මෙගොඩ ගියේ. අපි කුඩා කාලේ ඉඳලම බැලුවේ සිළුමිණ පත්තරේ. මම පත්තරේ අකුරක් නෑර කියවනවා. වඩාත්ම බලන්නේ කර්‍තෘ වාක්‍ය, එයින් තමයි සිංහල ඉගෙන ගත්තේ.” අපි සිළුමිණ පත්තරයේ බව දැනගත් විට ටීබට් සීයා සතුටු සිතින් පැවැසුවේය.අපි ටීබට් සීයා හමුවී ආපසු එන්නට ආවෙමු. ඒ වන විටත් තුන් හතර ගමනක් ම කපිල ඔරුව රැගෙන එහා මෙහා ගොස් ය. අපට ගම හා තොටුපළ පිළිබඳව දැන ගැනීමට නම් ටීබට් සීයා හමුවන්න යැයි කී අසංක ඒ වන විටත් ග‍ඟේ ගලක් මත වාඩි වී සිටියේය.අපි මෙගොඩට වී එගොඩට යන්නට ඔරුව පැමිණෙන තුරු බලා සිටියෙමු. ඇතැම් විට ග‍‍ඟේ එගොඩ මෙගොඩ යාමට ඇති දුර මීටර් සියයක් එකසිය පනහක් පමණ වනන්ට ඇත.සියනෑකෝරළයත් හේවාගම් කෝරළයත් එකට සම්බන්ධ කරවන මහ පාලම ලෙස සැලකෙන කොහිල වත්තේ කැලණිසිරි පාලම ඇත්තේ කොට්ටංගහ තොටුපළට මදක් එහායින්ය. එහෙත් ග‍ඟේ එගොඩ මෙගොඩ යන්නෝ තම පහසුව සඳහා තවමත් කොට්ටංගහ තොටුපළින් ඔරුවට නැග රුපියල් දහයක් ගෙවා එගොඩ යන්නෝය. මෙගොඩ එන්නෝය. මෙවැනි පාලම් පාරුවල දිගු අතීතයක් ඇති අතර කැලණි ග‍ඟේම තොටුපළ තිස් දෙකක් තිබී ඇත. කොට්ටං ගහ ‍තොටුපළ භූමියේ ඉපැරැණි ගල්කණු කිහිපයක් තිබී ඇති අතර අද ඒවායින් ඇත්තේ එකක් දෙකක් පමණි. එය ද යටවී ඇත්තේය. කොට්ටංගහ තොටුපළේ එදා මෙදාතුර ඔරුවල හිමිකාරිත්වය දරන්නේ පාරම්පරික උරුමක්කාරයින් වීමද, තවත් විශේෂත්වයකි.උදෑසන හය හයාමාර පමණ විට එගොඩ මෙගොඩ යෑම ආරම්භ කරන තොටියා එක් මගියකු සිටිය ද ඔහු ග‍ඟෙන් එගොඩ කරන්නේය. රාත්‍රි අන්ධකාරය ගඟ දිය මතට වැටෙන තුරුම තොටියා තම සේවාව අවසන් නොකරයි. රැයෙහි ඔරුව කණුවක ගැටගසා දමා ඔහු තම දවසේ රාජකාරිය නිමා කරන්නේ ය.සිංහාරමුල්ල කැලණිය ගම්ගොඩැල්ලේ ඇවිද ගිය අපි නැවත ඔරුවට ගොඩ වූයෙමු. ඒ කොහිලවත්ත පැත්තට ඒමය. දැන් හිරු ගිලී යාමට ආසන්නය. මගියෝ එක්වී තොටුපළ අද්දර පඩිපෙළේ සිටගෙන සිටිති. ඒ කඩිනමින් නිවෙස්වලට යාමටය.පාලම් ඉදිවුණද, විවිධ බස් රථ ප්‍රවාහන පහසුකම් තිබුණ ද අදත් මිනිසුන් පැරණි දේ අගයමින් තම කටයුතු ඉක්මන් කර ගැනීම සඳහා පැරැණි ප්‍රවාහන පහසුකම් තවමත් භාවිතා කරන බවට හොඳම උදාහරණය අපට හමුවන්නේ කොහිලවත්ත කොට්ටං ගහ තොටුපළෙනි.ඉනෝකා සමරවික්‍රමසේයාරූ - සුදම් ගුණසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>23</day>
    </date>
    <link>http://www.silumina.lk/2014/02/23/_art.asp?fn=as1402232</link>
    <topic>පියාගේ දිවි බේරූ පුංචි දියණිය</topic>
    <author/>
    <content>පියාගේ දිවි බේරූ පුංචි දියණියඑංගලන්තයේ ස්ටැන්ලි ප්‍රදේශයේ පදිංචි බාර්කේස් 47 හැවිරිදි ය‍. බිරියගෙන් දික්කසාද වී ඔහු නිවෙසේ පදිංචිව සිටිනුයේ කුඩා දියණිය සමඟ ය. ඇය පස් හැවිරිදි හෝලි ය.දියවැඩියා රෝගියකු වන බාර්කේස් වසර 33 ක් තිස්සේ ඉන්සියුලින් එන්නත ලබා ගනිමින් රෝගය මර්දනය කර ගන්නෙකි. පසුගිය දිනෙක දියණිය ද සමඟ නිවෙසේ උඩුමහලට ගිය බාර්කේස් දියණිය නින්දට යැවී ය. පාන්දර 1.30 පමණ වෙද්දී බාර්කේස්ට ශරීරයේ දැඩි අපහසුතාවක් දැනිණි. වහා නින්දෙන් අවදි වූ ඔහු අමාරුවෙන් ම ඇ‍ඳෙන් නැගිට පහළ මාලයට ගියේ සිය අපහසුතාව මඟහරවා ගැනීමට ප්‍රතිකාරයක් ගැනීමට ය. එහෙත්, රෝග තත්ත්වය උත්සන්නවීම නිසා ඔහු කළේ වහාම පහළ මාලයේ වූ පුටුවක වැටීමය. දියවැඩියා උත්සන්න වීම හේතුවෙන් සිහිමුර්ජා තත්ත්වයට පත්වූ බාර්ක්ලේට ඉන්පසු සිදුවූ කිසිවක් මතක නැත්තේ ය.පාන්දර ජාමයේ අවදි වූ හෝලි දියණිය පියා නිදි යහනේ නොමැති බව දැක වහා පහත මාලයට‍ ආවා ය. ඔහු සිහිසුන්ව පුටුවේ වැටී සිටිනු දුටු මේ කුඩා දියණිය වහාම තත්ත්වය තේරුම් ගෙන කලබල නොවී රුධිරයේ සීනි මට්ටම පාලනය කරන එන්නත ඔහුගේ උදරයට එන්නත් කළා ය.“හෝලි, මගේ චූටි දුව ඒ වෙලාවේ අවදි නොවුණා නම් මෙලහකටත් මා මිය ගිහින්. ඇය මගේ උරහිසෙන් අල්ලා හොලවනවා මට මතකයි. එහෙත්, එන්නත විදපු ගමන් මට එක්වරම පණක් ආවේ නැහැ. මුළුතැන්ගෙට යෑමට මං බිම දිගේ ඇදෙමින් ගියා. මීළඟට කළ යුතු දේ හෝලි ඒ වනවිටත් දැන සිටියා” බාර්ක්ලේ පැවසීය.හෝලිගේ මව සැන්ඩ්‍රා ය. පියා අසනීප වූවිට ඔහුට අවශ්‍ය එන්නත ශීතකරණයේ තිබෙන බවට ඇය හෝලි දැනුම්වත් කර තිබුණි.එහෙත් මේ කුඩා දියණිය කිසිදිනක එන්නත් කටුවකට අතවත් තබා තිබුණේ නැත. ශීතකරණයෙන් එන්නත ඇතුළු උපකරණ පිටතට ගත් හෝලි මීළඟට කළේ සිය මවට දුරකථන ඇමතුමක් දීම ය. මව එන පරක්කුවට ඇය පියාට එන්නත ලබා දුන්නා ය.බාර්ක්ලේට සිහිය එද්දී දුටුවේ ඔහු පසෙකින් වාඩි වී කිසිම කලබලයක් නැතිව ඔහුගේ ජංගම දුරකථනයෙන් පරිගණක ක්‍රීඩාවක යෙදෙන දියණියය. හෝලි දැන් සිය පියාගේ ජීවිතය බේරූ පුංචි වීර දියණියක ලෙස එරට ඇගැයීමට ලක්ව සිටින්නී ය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>23</day>
    </date>
    <link>http://www.silumina.lk/2014/02/23/_art.asp?fn=as1402233</link>
    <topic>යුද්ධයක කරුමය!</topic>
    <author/>
    <content>යුද්ධයක කරුමය!සේයාරුවේ දැක්වෙන මේ කුඩා දරුවා සිවු හැවිරිදිය. සිරියානු දරුවකු වන ඔහු නමින් මාවන්ය. සිරියාවේ තෙවසරක් තිස්සේ පවතින යුද්ධය නිසා අසල්වැසි ජෝර්දානයට පලා යන මිලියන ගණනක් වන සිරියානුවන් අතරින් ඔහු ද අයෙකි. සිය දෙමවුපියන් සමඟ පලා යද්දී මහ රෑක ඔහු මහා කාන්තාරයේ අතරමංව සිටිය දී සොයා ගනු ලැබුවේ එක්සත් ජාතීන්ගේ සරණාගතයන් පිළිබඳ වූ මහ කොමසාරිස් කාර්යාල නිලධාරීන් විසිනි.දෙමවුපියන්ගෙන් මඟහැරුණු මාවන් ඇඳුම් කෑලි කීපයක් බහා ලූ ඉටි උරයක් ද අතැතිව කාන්තාරයේ තනිව යද්දී නිලධාරීන් ගේ අවධානයට ලක්ව තිබිණි. මාවන් වැනි වූ සිරියානු දරුවෝ 8000ක් පමණ මේ වෙද්දී මවුපියන්ගෙන් වෙන්ව සරණාගතයන් ලෙස ජීවත් වෙති.මවුපියන් අතහැරුණ ද මාවන් කාන්තාරය මැදින් තනිව ගමන් කරමින් සිටි අයුරු දුටු නිලධාරීන් ඔහුගේ නිර්භීතභාවය අගයා පසුව ඔහුට දෙමවුපියන් මුණගස්වා තිබිණ. දින කීපයක් ගත වන කාන්තාර ගමන සැබැවින්ම දුෂ්කරය. මේ දිනවල පවතින ශීතල කාලගුණය නිසා කාන්තාරය රාත්‍රියේ දී දැඩි ශීතලකින් යුක්තය. එසේ තිබියදී සිරියානුවෝ යුද්ධය නිසා අසල්වැසි රටවලට පලායති.මේ වෙද්දී යුද්ධය නිසා මිලියන 2.4කට ආසන්න ජනතාව‍ක් සරණාගතයන් ලෙස දිවි ගෙවති.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>23</day>
    </date>
    <link>http://www.silumina.lk/2014/02/23/_art.asp?fn=as1402234</link>
    <topic>ක්‍රීම් බෝතලේ දමා පෙති ගෙනැවිත් කස්ත්‍රෝ මරන්න හැදූ පෙම්වතිය</topic>
    <author>සේමාලි කැල්ලපත</author>
    <content>ක්‍රීම් බෝතලේ දමා පෙති ගෙනැවිත් කස්ත්‍රෝ මරන්න හැදූ පෙම්වතියමරීටා ලොරෙන්ස් එකල 20 හැවිරිදි රූබර යුවතියකි. ජර්මානු යුවතියක වූ මරීටා කියුබානු විප්ලවයෙන් සති ගණනකට පසු කියුබාවේ හවානා වරායට පැමිණියේ සිය පියා කපිතාන් ධුරය දැරූ එම්. එස්. බර්ලින් නෞකාවෙනි.නෞකාව හවානා වරායේ නැංගුරම් දැමීමත් සමඟ නිල ඇඳුම් ලා ගත් සොල්දාදුවෝ නැව වටා පිරුණහ. ඒ අතර එක් සුවිශේෂී චරිතයක් ද සිටියේය. කියුබානු විප්ලවයට උර දී රටේ වීරයකු ලෙස පිදුම් ලබමින් සිටි පිදෙල් කස්ත්‍රෝය ඒ. කස්ත්‍රෝ හා ඔහු සමඟ පැමිණි කීප දෙනා නෞකාවේ කපිතාන්වරයාගේ ආගන්තුක සත්කාරයට පාත්‍ර වූහ.නැව බැලීමට පැමිණි කස්ත්‍රෝගේ සිත නතර වූයේ නැව් කපිතාන්වරයාගේ රූබර දියණිය වෙතය. දුටු පමණින් ඇය හා ආදරයෙන් බැඳුණු කස්ත්‍රෝ ඉන්පසු දිගටම ඇගේ ආශ්‍රය පැතුවේය. ඒ 1959 වසරේ පෙබරවාරි 28 වැනිදාය. එවකට කස්ත්‍රෝට වයස අවුරුදු 33 කි.ඒ මුල් හමුවීමෙන් දින කීපයකට පසු යළි මරීටා නැවත් සමඟම නිව්යෝර්ක් බලා ආපසු ආවාය. එහෙත් එසේ පැමිණි ඇයට ඉන්පසු සිතේ නිවනක් නොවීය. ඇය වෙතට එක දිගට කියුබාවෙන් දුරකථන ඇමතුම් ආවේය. යළි හවානා වෙත පැමිණෙන ලෙසට ඇරයුම්ය. ඒ සියලු දුරකථන පණිවුඩ හා ආරාධනා පිදෙල් කස්ත්‍රෝගෙනි. ඔහු ඒ වෙද්දි ඈ කෙරෙහි ආදරයෙන් උමතුව සිටියේය. අවසානයේ ඇය ඒ ආරාධනා පිළිගත්තාය.දින කීපයකට පසු යළි කියුබාවට පැමිණි මරීටාට නවාතැන් සැපයුණේ හවානා හිල්ටන් හෝටලයේ 74 වැනි මහලේ වූ කස්ත්‍රෝගේ නිවහනේය. කස්ත්‍රෝගේ ආදරයත් සමඟ හවානාවල නතර වූ මරීටා එතැන් පටන් කස්ත්‍රෝගේ ආදරිය වූවාය. ඔවුන් දෙදෙනාට දෙදෙනා නැතිව බැරි විය.මරීටා කස්ත්‍රෝ හමුවූ පළමු දිනය සිහිපත් කරන්නේ මෙසේ ය.“ඔහු කවුදැයි” මා ඔහුගෙන් විමසුවා.“යෝ සොයි කියුබා. කමාන්ඩේ පිදෙල් කස්ත්‍රෝ” යනුවෙන් ඔහු සිනාසෙමින් පිළිතුරු දුන්නා.ඉන්පසු මරීටා වසරක් පමණ ගතවන තුරු හවානාවල ජීවත්වූවාය. ඒ හොර රහසේය.“ඔහු එකල හරිම කඩවසම්. කතා කරද්දී ඇස් දිලිසෙනවා. මං ඔහු කෙරෙහි ආදරයෙන් පිස්සු වැටිලයි හිටියේ. ඔහුත් එහෙමයි” මරීටා පැවසුවාය.මාස කීපයක් කස්ත්‍රෝ හා ජීවත්වූ ඇයට සිය ජීවිතයේ ප්‍රීතිමත්ව අවස්ථාව උදාවිය. තමා ඔහු නිසා මවක වීමට යන පුවත ඇය කස්ත්‍රෝ හා පැවසුවේ ඉහවහා ගිය සතුටිනි. එහෙත් දින කීපයක් ගත වෙද්දී ඇය දැඩි සේ රෝගාතුර වූවාය. දිනක් මුළු ලෝකයම නිලංකාර වී සිහිසුන් වූ මරීටා යළි අවදි වූයේ සිය මුළු ලෝකයම දෙපා මුල කඩා වැටී ඇති බව නොදැනය. සිය දරු ගැබ විනාශ වී ඇති බව ඇය දැනගත්තේ සිහි ලද පසුවය. ඉන්පසු දැඩි ලෙස රෝගී වූ ඇය ප්‍රතිකාර පතා යළි නිව්යෝර්ක් කරා පැමිණියාය. නිව්යෝර්ක් හි සිටියදී ඇය මුණ ගැසීමට පැමිණියේ ඇමෙරිකානු රහස් ඔත්තු සේවා (CIA) නිලධාරීන්ය. කස්ත්‍රෝ හා ආදරයෙන් බැඳී වසරක් ගතවනතුරුත් ඔව්හු කිසිවෙක් ඒ ගැන දැන නොසිටියහ. පසුව ඇය වෙත පැමිණි සී. අයි. ඒ. නිලධාරීහු ඇයට රහසක් හෙළි කළහ.“ඔබේ දරු ගැබ නැති කළේ ඔවුන්. ප්‍රමාද වී සිදුවන ගබ්සා බෙහෙතක් මඟින් ඔබේ දරු ගැබ නැති කළා” එසේ වුවද මරීටා ඒ කතාව විශ්වාස නොකළාය.“මං එය විශ්වාස කළේ නෑ. ඒත් ඔවුන් ඒකට කරුණු හොඳින් පැහැදිලි කළා. ඉන් මා කම්පාවට පත්වුණා” මරීටා පැවසුවාය.කස්ත්‍රෝ තමාට සිදුකළ දෙයින් හදවත කම්පා වුවද ඔහුට දැඩි සේ ආදරය කළ ඇය කස්ත්‍රෝ ඇමෙරිකාවට තර්ජනයක් නොවේයැයි ඔවුනට ඒත්තු ගැන්වීමට උත්සාහ කළාය. එහෙත් අවසානයේ මරීටා නම්මා ගැනීමට ඔව්හු සමත් වූහ.“අපට ඕනෑ ඔහු විනාශ කරන්නයි”අවසානයේ ඔවුන්ට එකඟ වූ මරීටා 1960 ජනවාරි මාසයේ දී මියාමි හිදී ඇමෙරිකානු රහස් ඔත්තු සේවා නිලධාරියකු මුණ ගැසුණාය. ඔහු ඇයට කස්ත්‍රෝ මැරීම සඳහා විෂ පෙති කුප්පියක් දුන්නේය. ඇය කළ යුතු වූයේ ඉන් පෙත්තක් කස්ත්‍රෝගේ බීමකට දමා දීම පමණි.නැවත වරක් කියුබාව බලා යන ගමනේදී රේගුවේදී මේ විෂ පෙති හසුවේ යැයි බියපත් වූ මරීටා ඒවා තමාගේ මුහුණේ තවරන ක්‍රීම් බඳුනේ සඟවා ගත්තාය.“කියුබාවට ගිහින් හවානාවල ඉන්න අතරෙදි දිනක් මං ඒ පෙත්තක් කස්ත්‍රෝට දෙන බීම වීදුරුවකට දැම්මා. ඒත් ඒවා දියවුණේ නැහැ” මරීටා පැවසුවාය.ක්‍රීම් තැවරීම නිසා දිය නොවූ පෙති රැගත් මරීටා ඒවා වැසිකිළි පෝච්චියට දැමුව ද ඒවා බැහැර නොවීය. කලබල වූ මරීටා බියපත්ව වෙව්ලද්දී කස්ත්‍රෝ එතැනට පැමිණියේය.“පිදෙල් පිස්තෝලය අතට ගත්තා. ඔහු මා මරා දමාවි යැයි මං හිතුවා. එහෙත් ඒ වෙනුවට පිස්තෝලය මා අතට දී මා දෙස බලා සිට ‘උඹ ආවේ මා මරන්නදැයි මගෙන් ඇසුවා’ යැයි මරීටා මේ සියලු කතා පසුගියදා ඇමෙරිකානු හිස්ට්‍රි චැනලය හා හෙළි කරමින් පැවසුවාය.“ඉන් පස්සේ ඔහු සිගරට්ටුවක් උරමින් දෑස් පියා ගත්තා. ඔහු දැඩි සේ කැලඹීමට පත්වුණා. මා ඔහුට ආදරය කළ තරම දැන සිටි නිසා මට කිසි දිනෙක ඔහු ඝාතනය කළ නොහැකි යැයි ඔහු දැන සිටියා. ඔහු තාමත් මට ආදරෙයි. මාත් ඔහුට තවමත් ආදරෙයි” යනුවෙන් මේ වියපත් කාන්තාව තමා හා කස්ත්‍රෝ මුණගැසුණු සේයාරූ දක්වමින් පවසා තිබිණ.පිස්තෝලයේ උණ්ඩ ගලවා ඉවතට විසිකර එදා යළි ඔහුගේ දෑතේ උණුසුමට මැදි වූ මරීටා තමා දිගටම කියුබාවේ රැඳී සිටියහොත් ජීවිතයට තර්ජන එල්ල වේයැයි සිතා යළි මියාමි කරා පැමිණි බව පැවසුවාය. ඒ ගමනින් පසු ඇය යළිත් සිය ආදරවන්තයා දුටුවේ 1981 දී වරක් පමණි.කස්ත්‍රෝගේ ආදරයෙන් මිදුණ ද ඉන්පසු යළිත් තවත් ඒකාධිපතියකු වූ වෙනිසියුලාවේ ෂර්කෝස් පෙරේස් ජනාධිපතිවරයා සමඟ ආදරයෙන් බැඳුණු මරීටා ඔහු වෙතින් දරුවකු ද ලැබුවාය.දැන් 74 හැවිරිදි මරීටා නිව්යෝර්ක් හි ජිවත් වෙයි. ඇමෙරිකාවේ ළාබාලම ජනාධිපති ජෝන් එෆ්. කෙනඩි ඝාතනය සම්බන්ධයෙන් ද සාක්කි දුන් තැනැත්තියකි.“ඒ පුංචි දූපත් රට ගුවනේ සිට දකිද්දීම මට ඔහු මරා දැමිය නොහැකි යැයි මා දැනගත්තා. මා ඝාතක ගැහැනියක ලෙස හංවඩු ගසා සිටියත් මට මකුණෙක්වත් මැරිය නොහැකි” යැයි මරීටා පවසන්නීය.සේමාලි කැල්ලපතකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>23</day>
    </date>
    <link>http://www.silumina.lk/2014/02/23/_art.asp?fn=as1402235</link>
    <topic>දරුවකු සමඟ ‍සොරකමේ ගිය පියෙක්</topic>
    <author/>
    <content>දරුවකු සමඟ ‍සොරකමේ ගිය පියෙක්උතුරු කැලිෆෝනියාවේ ඩික්සන් නමැති නගරයේ සිදුවූ ගෙවල් බිඳුමකට සම්බන්ධ වූ පෝල් මැක්ග්‍රෝට එරෙහිව චෝදනා දෙකක් උසාවියට ඉදිරිපත් කර තිබිණ. ඉන් එකක් වූයේ සාප්පුවකින් භාණ්ඩ රැසක් සොරකම් කිරීමයි. අනෙක වූයේ දරුවකුට අමානුෂික ලෙස සැලකීමය.ඔහුගේ රථයේ තිබී සොරකමට අදාළ භාණ්ඩ රැසක් පොලිසිය විසින් සොයාගනු ලැබිණ. එහෙත් දෙවැනි චෝදනාව ඊට වඩා දරුණු විය. 34 හැවිරිදි පෝල් මැක්ග්‍රෝ එක්දරු පියෙකි. ඔහුගේ බිරිය ඔහු අත්හැර ගොස් තිබීම නිසා දරුවා බලාගත්තේ ඔහුය.‍සොරකමට යද්දී දරුවා ආරක්ෂාවට තබා යෑමට කෙනෙකු නැති නිසා පෝල් කළේ දරුවා ද රැගෙන සොරකමට යෑමයි. දරුවා සමඟ සොරකමට යෑම මුල් වරදට වඩා දරුණු චෝදනාවක් ලෙස සැලකූ උසාවිය දරුවා ආරක්ෂිත භාරයකට පත්කළේය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>23</day>
    </date>
    <link>http://www.silumina.lk/2014/02/23/_art.asp?fn=as1402236</link>
    <topic>හතර ගාතෙන් දුවමින් ගිනස් වාර්තාවක්</topic>
    <author>රෝහණ ආර්යරත්න</author>
    <content>හතර ගාතෙන් දුවමින් ගිනස් වාර්තාවක්හතර ගාතෙන් යන්නෝ සත්තුය. මිනිස්සු ද ඉඳහිට හතර ගාතෙන් යති. ඒ පදම මඳක් වැඩිවූ විටය.අත් හා පාද යොදාගෙන එනම් හතර ගාතයෙන් මීටර් 100ක් දුවමින් තම පැරැණි වාර්තාව බිඳ හෙළමින් ගිනස් පොතේ රන් අකුරින් ලියැවුණු තැනැත්තෙකු පිළිබඳව, ඇමෙරිකාවෙන් වාර්තා වේ. ඔහු ඇමෙරිකාවේ ජීවත් වෙන ජපන් ජාතික කෙනිචි ඉටෝය.30 හැවිරිදි වියේ පසුවන කෙනිචි මෙම වාර්තාව පිහිටුවීම සඳහා මහත් කැපවීමකින් පුහුණුවීම් කරනු ලැබූ අතර ඒ සඳහා වඳුරන්, රිලවුන් හතර ගාතෙන් දිව යන අන්දම පිළිබඳ වීඩියෝ පට පවා අධ්‍යයනය කළේය. සත්වෝද්‍යාන කිහිපයකට ගොස් එම සතුන් දිවීම සඳහා හතර ගාතය යොදාගන්න ආකාරය ද හැදෑරීය.මෙතෙක් අප දැක ඇත්තේ ගංගාවල හා ගොඩ බිමේ ගැවසෙන කිඹුලන් ගැන පමණි. එහෙත් ඇමෙරිකාවේ ටෙනසි ජනපදයේ නොක්න්වීල් විශ්වවිද්‍යාලයේ මනෝවිද්‍යා අංශයේ මහාචාර්ය ව්ලැඩිමිර් ඩිනෙට්ස් විසින් ඕස්ට්‍රේලියාව, අප්‍රිකාව හා උතුරු ඇමෙරිකාවේ පැවැත්වූ පර්යේෂණවල ප්‍රතිඵලයක් වශයෙන් ගස් නැඟිය හැකි කිඹුලන් විශේෂයක් සොයාගෙන ඇත.කිඹුලන්ගේ ශරීරය අනුව ගස් නැඟීමේ ප්‍රවණතාවයක් ජීව විද්‍යානුකූලව පිහිටා නැති වුවද මේ අන්දමින් ගස් නැඟිය හැකි කිඹුලන් වර්ග හතරක් මහාචාර්ය ඩිනෙට්ස් විසින් සොයාගෙන ඇත.සාමාන්‍යයෙන් මෙම කිඹුල් විශේෂයට ජලයෙන් ඉහළට ගොස් ගස් දිගේ යෑමට හැකියාවක් නැතත් ගසක කඳ පළල් වූ තරමට කිඹුලන්ට ඉහළට බඩගෑමේ හැකියාවක් පවතී. ඒ අනුව මීටර් හතරක් හෝ පහක් පමණ උසකට මෙම කිඹුලන්ට යා හැකි බව ද සොයාගෙන ඇත.මේ කිඹුලන් අව්ව තැපීමට ස්ථාන නොමැති අවස්ථාවල අව්ව තැපීම සඳහා ගස් දිගේ නඟින බව ද මහාචාර්යවරයා සොයාගෙන ඇත. ජීවිතයට තර්ජනයක් ගැන සැකයක් ඇතිවූ විට ද මේ කිඹුලන් එසේ ගස් නඟින බව ද හෙළිවේ.ගංගාවල නෑමට යන විට ගොඩබිම හා ජලයේ සිටින කිඹුලන් ගැන පමණක් නොව ගස්වල සිටින කිඹුලන් ගැනත් කල්පනාවෙන් සිටීම සුදුසුය.රෝහණ ආර්යරත්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>23</day>
    </date>
    <link>http://www.silumina.lk/2014/02/23/_art.asp?fn=as1402237</link>
    <topic>අක්කා ඈත්වුණේ එයයි මායි නොගැළපුණු නිසයි</topic>
    <author/>
    <content>අක්කා ඈත්වුණේ එයයි මායි නොගැළපුණු නිසයිමියැසි නද හාත්පස පැතිර ගිය ද චාපා ජෑම් ගස යටින් නැගී සිටින්නට නොසිතුවාය. එහෙත් ලාලනී සහ ප්‍රියන්ති වැඩ නතර කර නැඟී සිටියෝය.“මං තේ ටිකක් හදන්නං”හැම හැන්දෑවකම තේ පිළියෙල කිරීම සඳහා ඇය මුළුතැන්ගෙට යන්නේ එසේ කියමිනි.සාප්පුවෙන් පිටතට එන විටම ඇයට හමුවන්නේ සුජිත්ය.“අද නම් තේ බිබී ඉන්න බෑ ආන්ටි. පරක්කු වෙනවා...”“හරි හරි.. මං ඉක්මනට එන්නම්කො.Óයි කියන ඇය පය ඉක්මන් කරයි.ප්‍රියන්ති ඇය පසුපස යන්නේ සුජිත් දෙස විමසිලිමත් බැල්මක් හෙළමිනි. දිවා ආහාරයෙන් පසු පැය ගණනාවක්ම මහන මැෂිම අබියස හිඳගෙන සිටීමෙන් හිරි වැටී ගිය සිරුර උණුසුම් වෙයි. කඩවසම් තරුණයකුගේ මඳ සිනාව තුළ ඇය අතරමං වෙයි. ඔහු ජෑම් ගස වෙත යන අයුරු ද චාපා අත බනිස් මල්ල තබන අයුරු ද නොබලා ඉන්න ඇය වෑයම් කරයි.“මොකද මේ? හැමදාම බනිස් කාලා මං මහත් වෙනව දැංÓයි කියන චාපා හඬ නඟා හිනැහෙයි.ඉදුන ජෑම් ගෙඩියක රස මිහිර විඳින්නට නොඉවසිලිමත් වූ කුරුල්ලෙක් ඒ සිනාහඬින් තිගැස්සී ඈතට ඉගිල යයි.නිවෙස අබියස වේගය මඳක් බාල කළ රථය යළි පෙරට ඇදුණේය.තේ කෝප්පය සහිත බන්දේසිය දෑතින් ගෙන ආ ලාලනී වික්ෂිප්ත වූවාය.“චාපා..Óයි ඇය හඬගෑවේ ජෑම් ගස වෙත යමිනි.සඟරාවක් කියවමින් සිටි යුවතිය ඇයිදැයි අසන්නට නොසිතුවාය.“කෝ සුජිත්?”හිස එසවූ චාපා දෑස මහත් කළාය.“වාහනේ දිගටම ගියා නේද? සුජිත් අයියා අද ආවෙ නැතිව ඇති...”ලාලනී බංකුව මත හිඳගත්තේ අඳුරුව ගිය මුහුණිනි.“මේ ළමයට මුකුත් අසනීපයක් වත්ද?”ඇය කතාකරන්නෙ කනස්සල්ලෙනි.“ඒ ළමයට ‍‍ෙනමේ අම්මේ අපේ ළමයට මොකද කියල කල්පනා කරන්න කෝ..Óයි කී යුවතිය සිය මව වෙත ‍නෝක්කාඩු බැල්මක් හෙළුවාය.“අපේ ළමයා?”ලාලනී විමතියෙන් ද කුහුලින් ද ප්‍රශ්න කළාය.“ඇයි අම්මේ අක්කා?”ලාලනී වහා නැඟී සිටියේ නදී සිහිපත් කිරීම පිළිබඳව උරණ වූවාක් මෙනි.“එයා ගැන මොනවද කල්පනා කරන්න තියෙන්නෙ. ලියුමක් එවල තිබ්බ නේද?Óයි ඇය නොසැලකිලිමත් ලෙස කීවාය.“අපි අක්කාව බලන්න යන්නෙ නැද්ද අම්මේ..?”“වෙන වැඩක් නෑනෙ.. එයා යන යන තැනට අපි පස්සෙන් යන්න ඕනද? ගෑනු ළමයෙක් වුණාම තමුන්ගෙ ගෙදරට වෙලා ඉන්න දන්නෙ නැද්ද? අතන මෙතන ඇවිද ඇවිද මොන කෝලමක් ද එයා මේ කරන්නෙ?”ලාලනී කෝපයෙන් කඩාපැන්නාය. චාපාගේ මුහුණ පහතට නැඹුරු විය.“අක්කා ගමේ ගියේ අපේ වරදින් නෙමේද අම්මේ?”“නිකං විකාර කියවන්න එපා චාපා... අපි මොනවාද එයාට කළේ? පිස්සුවෙන් වගේ තැන තැන යන්න අපි කරපු වරද මොකක්ද?”චාපාගේ දෙතොල සැලී ගියද කිසිවක් නොපැවසුවාය.“අම්මට අපේ අක්කට අම්ම කෙනෙක් වෙන්න බැරි වුණා අම්මේ... ඒක තමා අම්මා අක්කට කරපු වරද.. එතකොට මම..? මම මොන එකකටද සුජිත්ට මේ තරම් ළං වුණේ? අක්කට ඒක ඉවසන්න බැරි වෙන්න ඇති. එයා කට ඇරල නොකීවාට මට තාම මතකයි එයා එදා දානෙ දවසෙ මා දිහා බලපු හැටි.. හරියට තමුන්ගෙ වටිනා දෙයක් උදුර ගත්ත‍ කෙනෙක් දිහා බලනවා වගේ. මට ඒ ඇස් දෙක අමතක කරන්න බෑ අම්මේ”ඒ වචන ඇගේ සිතෙහිම සිරව මුවින් සුසුමක් ගිලිහුණා පමණි.“ආ.. මේ තේ එක බොන්න මෙතන පිස්සු විකාර හිත හිතා ඉන්නෙ නැතිව” යි කී ලාලනී බන්දේසිය පෑවාය. එය ප්‍රතික්ෂේප කරන්නට හෝ අත පාන්නට චාපාට ඉඩක් නොලැබිණ. යතුරුපැදියක අමිහිරි හඬ රැව් පිළිරැව් දුන්නේය. එපමණක් නොවේ. එය ඔවුන් ආසන්නයෙහි නැවතිණ.මව සහ දියණිය වික්ෂිප්තව බලා සිටියෝය. යතුරු පැදියෙන් බට තැනැත්තා හඳුනාගන්නට ඔවුන් සමත් වූයේ නැත. හිස් ආවරණය ඉවත් කළ තරුණයා හිනැහුණේය.“සුජිත් අයියා...” චාපා විස්මයෙන් හඬ ගෑවාය.“මේ සුජිත් පුතානෙ..” යි කී ලාලනී අස්වැසුණ නියායෙන් සිනාවක් පෑවාය.“මං ඒත් බැලුවා මොකද වාහනේ නවත්තන්නෙවත් නැතිව ගියේ කියලා..”ඇගේ ප්‍රීතිමත් හඬින් සුජිත්ගේ මුවඟ සිනාව පුළුල් වෙයි.“ගෝලයෙක් ගත්තා ආන්ටි..”“ගෝලයෙක් විතරක් නෙමේ... තවත් භාණ්ඩයක් අරං තියෙන්නෙ..Óයි කී ලාලනී නවීන පන්නයේ යතුරුපැදිය දෙස තෘෂ්ණාබර බැල්මක් හෙළුවාය.“ගෙදරින් නං කැමැති නෑ... ඒ වුණාට ඉතිං පස්සෙ රෝද හතරක් ගන්නකම් රෝද දෙකත් නරක නෑනෙ..”තරුණයාගේ මුහුණ බබළයි. සොම්නස ද ආඩම්බරය ද ඔහු වෙත වූ ප්‍රසන්න බව තව තවත් වැඩි දියුණු කර ඇතිවාක් මෙනි.“පරිස්සමින් හෙමින් යන්න පුතා... ඇත්තටම බයයි තමා... ඔය මෝටර් සයිකල් හින්ද කොයිතරම් නම් පිරිමි ළමයි අකාලෙ නැති වෙනවද..”ලාලනී කතා කළේ පරිස්සමිනි. “මැරිල යනවදÓයි යන වචනය භාවිතා කිරීමට ඇය මැළි වූවාය.“මෝටර් සයිකල්වල වරද නෙමේ ආන්ටි. පදින කෙනාගෙයි වරද..Óයි සැහැල්ලුවෙන් තෙපලූ සුජිත් තවම නිහඬව පසුවන චාපා දෙස බැලුවේය. ඇගේ මුහුණේ ඒ හැටි සතුටක් නැතිවා වාගෙයි.“යං ද රවුමක්..?Óයි ඔහු ඇසුවේය. ලාලනී නිවෙස වෙත ගමන් කරන්නට වූයේ නිවී ගිය තේ කෝප්පය පිළිගැන්වීම නොමැනවයි සිතමිනි. අනෙක් අතට තේ කොප්පයකින් පමණක් සංග්‍රහ කිරීමට ද ඇය පසුබෑවාය. මේ සුබ දවසේ කේක් කැබැල්ලක් තිබුණා නම් හොඳය. ප්‍රියන්ති කඩයට යැවිය යුතු බව ඇය තීරණය කළාය.“ඇයි..? ලස්සන නැද්ද?”හිරු කිරණ පතිතව දිලිසෙන යතුරු පැදිය දෙස සාඩම්බර බැල්මක් හෙළූ තරුණයා නැවතත් ප්‍රශ්න කළේය.“ඔයා ඕක අහන්න ඕන මගෙන් ‍නෙමේ අක්කගෙං..”ඔහුගේ මුහුණ අඳුරු විය.“චාපා...”“ඕන්නං අක්කට පෙන්නලාම අහන්න.. මං එඩ්ඩ්‍රස් එක දෙන්නං....”“එයා මට කියල ද ගියේ?”“අක්ක ගියේ අපි ඕනවට වඩා ළංවුණ හින්ද කියල ඔයාට තේරෙන්නෙම නැද්ද සුජිත් අයි‍යා?Óයි චාපා ඇසුවේ හැඬුම්බර හඬිනි.“අක්ක එහෙම කිව්වද?”“අනේ නෑ.. එයා මට බැන්න නම් මට හිත හදාගන්න තිබුණා සුජිත් අයියා... පවු දෙයියනේ මගෙ අක්කා...Óඇය හෙළූ සුසුම ඔහු කලඹාලයි.“දැන් ඕව ගැන කතා කරල වැඩක් නෑ චාපා.. අපි ළං වුණේ අපි දෙන්නට දෙන්න ගැළපෙන නිසා.. අක්කා ඈත් වුණේ එයයි මායි නොගැළපෙන හින්දා...” නදීගේ සෝබර වත දකිමින් ඔහු පහත් හඬින් තෙපලුවේය.චාපා විමතියෙන් අයාගත් දෑසින් ඔහු දෙස බැලුවාය.“ඔය තරම් සැහැල්ලුවෙන් හිතන්නෙ කොහොමද සුජිත් අයියා...?”“හැමදේම බරක් දුකක් කරගෙන ජීවිතේ විඳවන්නෙ මොකටද චාපා..? යං.. අපි පොඩි රවුමක් ගහල එමු..”යතුරු පැදියේ නැඟී යන්නට උපදනා ආශාව යටපත් කර ගන්නට වෙර දැරූ යුවතිය හිස දෙපසට සැලුවාය.“මේ හෙල්මට් එක දාගන්නÓයි කී ඔහු හිස් ආවරණයක් දිගු කළේය.“නෑ.. චාපා කොහේවත් යන්නෙ නෑ..” විමල්ගේ උච්ච ස්වරයෙන් තුරුණු යුවළ තිගැස්සුණේය.ලබන සතියටකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>23</day>
    </date>
    <link>http://www.silumina.lk/2014/02/23/_art.asp?fn=as1402238</link>
    <topic>මහාචාර්ය වෛද්‍යවරයාගේ පමාවෙන් වෛද්‍ය පුතුට මව අහිමි වෙයි</topic>
    <author>ඉනෝකා පෙරේරා බණ්ඩාර</author>
    <content>මහාචාර්ය වෛද්‍යවරයාගේ පමාවෙන් වෛද්‍ය පුතුට මව අහිමි වෙයිකොළඹ විශ්‍රාමික නාගරික හදිසි මරණ පරීක්ෂක එඩ්වඩ් අහංගම මහතාගේජීවන අත්දැකීම්විශ්‍රාමික ගුරුවරියක වූ මහනුවර - වටපුළුවේ සුනිලා ප්‍රේමවර්ධන මහත්මිය, ටික දිනෙක පටන් වධ දෙන සිය බඩේ අපහසුතාව පිළිබඳ පුතුට කීවේ දරාගන්නට බැරිම තැනය. වයස 73 ක් වුවද කියන්නට තරම් ලෙඩක් නොවූ හෙයින් ඇයට මේ ශාරීරික අපහසුතාව දැනුණේ මහමෙරක ලෙසිනි. පුතුන් දෙදෙනකුගේ මවක වූ ඇය, සිය සැමියාත් සමඟ ගත කළේ සැහැල්ලු දිවි පෙවතකි. ලොකු පුතු ඉංජිනේරුවෙකි. හේ ඇමෙරිකාවේ සේවය කරයි. වෛද්‍යවරයකු වන පොඩි පුතු, කොළඹට ආසන්න විශ්ව විද්‍යාලයක කථිකාචාර්යවරයෙකි.කලෙක පටන් සිය මව පීඩාවට පත්කරන මේ බඩේ අපහසුතාව පෙන්වන්නට වෛද්‍ය ප්‍රේමවර්ධන බාල6 පුතු, සිය විශ්ව විද්‍යාලයේම සේවය කරන ජ්‍යෙෂ්ඨ වෛද්‍ය මහාචාර්යවරයකු තෝරා ගත්තේ වැඩි හොඳටය. වැඩි පරෙස්සමටය.පෞද්ගලික රෝහලකදී සිය මව ඔහුට පෙන්වූ වෛද්‍ය පුතු, අදාළ පරීක්ෂණ සඳහා ද ඈ යොමු කළ අතර, වෛද්‍ය වාර්තා වලින් කියැවුණේ ශල්‍යකර්මයක් කළ යුතු තත්ත්වයකට ඈ පත්ව ඇති බවයි.දින නියම කෙරිණි. කොළඹ පුද්ගලික රෝහලකට ඇතුළත් කළ මවගේ ශල්‍යකර්මය ඇරැඹිණි.සියල්ල සිදු වූයේ මහාචාර්යවරයාගේ අධීක්ෂණය යටතේ බැවින් වෛද්‍ය ප්‍රේමවර්ධනට සිය මව පිළිබඳ බියක් දැනුණේ නැත. ශල්‍යකර්මය ඔහු අතින්ම සිදුවීම, වෛද්‍ය පුතුට මහත් අස්වැසිල්ලක්ම විය.ශල්‍යකර්මයෙන් අනතුරුව මව සිහිය ලැබුවත් ඇගේ නාඩි වැටීමේ වේගය ක්‍රම ක්‍රමයෙන් වැඩිවන්නට විය. එය විනාඩියට 130 වාරයක් විය. එහෙත් ඒ හා සමඟම රුධිර පීඩනය ශීඝ්‍ර ලෙස අඩු වීගෙන ගියේය. වහාම රෝගියාට ‘ලේ’ දෙන්නට තීරණය කෙරිණි.මෙය ‘හෘදයාබාධ’ තත්ත්වයක් වන්නට ඇතැයි කියූ මහාචාර්යවරයා දෙවැනි ශල්‍යකර්මයකට යෑම පමා කළේය.එහෙත් පැය ගණනාවකට පසු අවසානයේ ඔහු දෙවැනි ශල්‍යකර්මයක් සඳහා ඇගේ උදරය යළි විවර කළේය. එවිට ඔහු දුටුවේ කිසි විටෙකත් අපේක්ෂා නොකළ දසුනකි.ඇගේ උදර කුහරය ලෙයින් පිරී තිබිණි. වහා එම රුධිරය ඉවත් කළ මහාචාර්යවරයා එතැන රුධිරය ලීටර දෙකක් ඇති බව දුටුවේය.අවශ්‍ය කටයුතු කොට යළි සැත්කම නිමා කළ ද, ප්‍රේමවර්ධන මහත්මිය සිහි නොලබාම මියගොස් තිබිණි.‘මට මේ මරණෙ සැකයි, වෛද්‍යවරුන්ගේ නොසැලකිල්ල නිසයි මෙය සිදුවුණේ...’ වැඩුමල් පුතුගේ මේ ප්‍රකාශයත් සමඟ අහංගම මහතා වෙත මරණ පරීක්ෂණ කටයුතු බාර විය.“මෙහි පශ්චාත් මරණ පරීක්ෂණ කටයුතු සිදු කළේ විශේෂඥ අධිකරණ වෛද්‍ය එස්. ඩී. චන්න පෙරේරා. ඔහු ඉදිරිපත් කළ වාර්තාව අනුව, මෙම මරණය සිදුව තිබෙන්නේ, ශල්‍යකර්මයකදී රුධිරය වහනය වීමෙන් ලේ කැටි ගැසීමේ යම් වරදක් සිදුවී, එමඟින් බහුවිධ ග්‍රන්ථ අක්‍රිය වීම නිසා බව හෙළි වුණා. මේ නිසා ශල්‍යකර්මය සිදුකළ මහාචාර්යවරයා මා කැඳවූවා.ඔහු කියන පරිදි මේ මවට තිබී ඇත්තේ, ‘Diverticular Disease’ නම් රෝග තත්ත්වයයි. එම තත්ත්වය නිසයි, උදරයේ වම්පස අපහසුතාවය සහ රිදුම් කන ස්වභාවය ඇති වී තිබෙන්නේ. මේ, මහාචාර්යවරයා දුන් සාක්ෂිය.‘Barium සහ X-Ray පරීක්ෂණ වලින් පසුව උදරයේ මධ්‍යයේ ශල්‍යකර්මය සිදු කළා. මේ සඳහා සහායක වෛද්‍යවරු දෙදෙනෙක් සහ විශේෂඥ නිර්වින්දන වෛද්‍යවරයෙක් සහභාගි වූ අතර මේ ශල්‍යකර්මයට පැයක් පමණ ගතවූවා.උදරයේ බඩවැල්වල ඇලීම් ස්වභාවයකුයි මා මුලින්ම දුටුවේ. ඒ වගේම මුත්‍රාශයේත් එවැනිම ඇලීම් සොබාවක් තිබුණා. බඩවැලේ ‘SigmoidColon’ කියන කොටස කපා ඉවත්කොට, අර බඩවැල් සහ මුත්‍රාශය යථා තත්ත්වයට පත් කළා.ඉන්පසු ධමනි ආශ්‍රිත ලේ ගමනාගමනය පරීක්ෂා කළා. අවශ්‍ය පරිදි ඒවා සියුම් ලෙස ගැටගැසුවා.සහායක වෛද්‍යවරයාත් මාත් කපන ලද කොටස, ඉවත් කරන ලද කොටස යළි පරීක්ෂා කළා. නමුත් කිසිඳු ලේ වහනයක් තිබුණේ නැහැ. සියලුම ප්‍රදේශය සේලයින් වතුර දමා සේදුවා. පාවිච්චියට ගත් පුළුන් කොටස් සහ පාවිච්චි කළ සියුම් ශල්‍ය උපකරණ යළි ගණන් බැලුවා. ඒවා කිසිවක් අඩු නැති බව හෙදිය ද සනාථ කළා.සියල්ල හොඳින් නිමවූ බව දැනගත් පසුයි, මා ශල්‍යාගාරයෙන් ඉවත්ව ඔහුගේ වෛද්‍ය පුතු මුණගැසෙන්න ගියේ. යම් කිසි ගෙඩියක් වැනි තත්ත්වයක් දුටු නිසා පටක වාර්තාවක් ගන්නැයි මං ඔහුට දන්වා සිටියා. රෝගියා ICU යවා, නිර්වින්දන වෛද්‍යවරයාටත් කතා කළ පසුයි මා රෝහලින් පිටත් වුණේ.රාත්‍රී 10.30 - 11.00 ත් අතර මා රෝගියාගේ තත්ත්වය විමසන්නට දුරකථන ඇමතුමක් දුන්නා.රුධිර පීඩනය අඩුවී ඇති බවත් මිනිත්තුවකට වාර 130 ක් හෘද ස්පන්දනය සිදුවන බවත් රෝහලින් දන්වා සිටියා. ඒ වන විට ඇගේ මුත්‍රා පිටවීමේ ප්‍රමාණය ද, උදර ස්වභාවය ද මා විමසුවා. උදරයේ තද ගතියක් හෝ බඩ පිපුමක් හෝ ඒ වන විට ඇයට තිබුණේ නැහැ.හෘද රෝග තත්ත්වයක් ඇත්දැයි සැක හිතු නිසා ECG හා ට්‍රොපෝනින් අයි වාර්තාවක් ගන්නැයි මා පැවසුවා. නමුත් එවැනි අවදානමක් නැති බව කීවත් මා නැවත එය කර බලන්නැයි කීවා.පහුවදා පාන්දර වන විටත් රෝගියාගේ තත්ත්වයේ කිසිඳු වෙනසක් ඇති වී තිබුණේ නැහැ. ඒ වන විටත් ඇයට දෙමින් තිබූ වේදනා නාශක බෙහෙත් නවතන්නැයි මා නියෝග කළා. මොකද ඒ බෙහෙත් නිසා මෙසේ වී යැයි මා සැක කළා.මම ආපහු රෝගියා බලන්න ගියේ පසුදා උදේ 7.00 ට. ඒ වන විට ඇගේ තුවාලයෙන් රුධිර වහනයක් හෝ තිබුණේ නැහැ. ඉතින් දෙවැනි සැත්කමක් අනවශ්‍ය යැයි මා සිතුවා. ඇගේ හෘදය පිළිබඳවයි මා වඩාත් සැලකිලිමත් වුණේ.මා යළි එම රෝහලින් පිට වුණේ කිසිඳු ප්‍රශ්නයක් නුදුටු නිසයි.මා සවස යළි මෙම රෝහලට ආවා. ඇය දෙවැනි සැත්කමකට යොමු කළ යුතු බව තීරණය කළා, ඔහුගේ පුතුටත් දැන්වූවා.ඒ සඳහා යළි උදරය විවෘත කළ විටයි ලේ ලීටර දෙකක් පමණ පිරී තිබෙනවා දුටුවේ. එවිට මා අවශ්‍ය ශල්‍යකර්මය සිදු කළා...’ඔහු එසේ කීව ද, රුධිර පීඩනය අඩු වෙමින් නාඩි වැටීමේ වේගය වැඩිවන්නේ සිරුරේ කොහේ හෝ අභ්‍යන්තරික ලේ ගැලීමක් සිදුවන විටයි. එය අභ්‍යන්තරික ලේ ගැලීමක ලක්ෂණයක් බව ඔහු නොදැන ඉන්න විදියක් නැහැ.නේවාසික වෛද්‍යවරයා රෝගියාගේ තත්ත්වය කියද්දීත් මේ මහාචාර්යවරයා හෘද රෝගයක් කිය කියා හිටියා. දෙවැනි ශල්‍යකර්මය පමා කළා. ඒ පමාව පැය 10 කට ත් වැඩියි.පළමු ශල්‍යකර්මයේදී ශිරාවක යම් කැපීමක් සිදුවී තිබෙනවා. ලීටර දෙකක් පමණ වන තුරු අධිකව රුධිරය වහනය වී තිබෙන්නේ එයින්. අනික ලේ කැටි නොගැසීම නිසා දිගින් දිගටම රුධිර වහනය සිදුවෙලා. බහුවිධ ග්‍රන්ථ අක්‍රිය වීමට බලපා තිබෙන්නේ මේ බරපතළ තත්ත්වයයි.මහාචාර්යවරයෙක් වෙලත් ඔහු මේ මූලික සිද්ධාන්තය පැහැර හැර තිබෙනවා. අර තරම් පැහැදිලිව 130 ක් වාරයක් හෘද ස්පන්දන වේගය වැඩි වෙද්දී, රුධිර පීඩනය අඩුවෙද්දී එය අභ්‍යන්තරික ලේ ගැලීමක් බව ඔහු නොසිතුවේ ඇයි? එහෙම සිතුවා නම් නියමිත වෙලාවට දෙවැනි ශල්‍යකර්මය කළානම් පැය ගාණක් මෙසේ ඇගේ උදරයට ලේ පිරෙන්නේ නැහැ.තම පුතු වෛද්‍යවරයෙක් වෙලත්, වැඩි හොඳට මහාචාර්යවරයකු ලවා ඔපරේෂන් කර ගත්තත් අන්තිමට මේ මවට සිදුවණේ ජීවිතෙන් සමුගන්න. මේ තමයි අද අපේ රටේ ඇතැම් වෛද්‍යවරුන්ගේ නොසැලකිල්ලේ ස්වභාවය.ඉනෝකා පෙරේරා බණ්ඩාරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>23</day>
    </date>
    <link>http://www.silumina.lk/2014/02/23/_art.asp?fn=as1402239</link>
    <topic>නෙළුම්විල</topic>
    <author>සිළුමිණ, නෙළුම්විල,</author>
    <content>නෙළුම්විලමීදුම අතරින් කාන්දු වන උදා හිරු එළිය ගම්මානය සිප ගනියි. නිවෙස වටා ඇති මීදුම වලාවක් මෙන් ඝන ය. සෙවණැලි කිහිපයක් ඇදී යන හැටි ඒ අතරින් පෙනෙයි. ගොවියෝ අරුමැක්කෙම උදලු කර තබා ගෙන කුඹුරු බලා ඇදෙති.මම මේ සොඳුරු දසුන බලා සිටිමි. කෙමෙන් හිරු මීදුම් සළුව තුනී කර දුහුලක් බවට පත් කරයි. වහුං ඇරියාක් මෙන් හාත් පස ළා නිල් පැහැය හිරු එළියේ කහ පැහැයට මුසුවෙයි.ඈත මලගල කන්ද සේලය පැලඳි මනාලියක මෙනි. මම ගේ ඉදිරිපිට ඇති ගල්බංකුවේ හිඳ ගතිමි. සීතල මඳින් මඳ අඩුවෙයි. හිරි ගඩු පිපී තිබූ මා සිරුර උණුසුම් හිරු රැසින් පිබිදෙයි. මට දැනෙන්නේ අපූරු සනීපයකි.වෙරළු ගසට සවිකර ඇති ලෑල්ල මත කුරුල්ලෝ වසා සිටිති. උන් එහි පැමිණ සිටින්නේ පෙර දා කා ඉතිරි වූ අහර බුදිනු පිණිස ය. කෑදැත්තා චණ්ඩියෙකි. ඌ කොණ්ඩ කුරුල්ලන්, දෙමලිච්චන්, මාල ගිරවුන් පලවා හරිමින් බත් ඇට ගිල දමයි.මම ඉරිදා පුවත්පත අතට ගතිමි. කුරුලු හබය ද හොරැහින් බලමින් පුවත්පත පෙරළන්නට වීමි.මොනරකුගේ කටුක හඬක් ඈතින් ඇසිණ. මලගල කන්ද දෙස සිට පියාඹා ආ ඌ ළිං බාල්කය මත වැසුවේ ය. අනතුරුව වූ හිරු රැස් නාමින් පිය පතර පිරිමඳින්නට වූයේ ආඩම්බරයෙනි.“වී ගොවිතැනින් පාඩුයි” ගොවියෝ කියති. යන සිරස්තලයෙන් මා නෙතු ‍ගැවිණි. මම එය කියවන්නට වීමි. ලිපියේ දත්ත විග්‍රහයක් ද තිබේ. මම එය අධ්‍යයනය කරන්නට වීමි. ඒ වාර්තාව හැබෑවක් බව මට වැටහිණි. අපේ ගොවිතැනින් පාඩු විඳීමට සිදුව ඇත්තේ අප සුද්දන්ට ඕනෑ විදියට ගොවිතැන් කළ නිසා ය.තෙලට, පොහොරට ලොකු මුදලක් වැය වී තිබේ. ගොවියාගේ අතේ තිබූ සබ්බසකලමනාව වැය වී ඇතුවා පමණක් නොව ගොයම් ගසේ ශක්තිය ද බාල කර තිබේ. අතීතයේ පටන් අප ගොවිතැන් කළේ ව්‍යාපාරිකයන්ගේ උපදෙස් ලබා නොවේ. නවීකරණයක් ලෙස වැලඳ ගෙන ඇත්තේ ව්‍යාධියක් නොවේ දැයි මට සිතිණි.හිරු රැස් සැර වී ගෙන එයි. හාත් පස හොඳින් එළිය වී තිබේ. අප නිවෙස වටා ඇති වෙල් යායේ බොහෝ කුඹුරු පුරන්ව ඇති සැටි පැහැදිලිව දිස්වේ. ඇතැම් ගොවියෝ කුඹුරු ගොවිතැනට සමු දී සිටිති. අපට වැරදී තිබේ.වැරදුණේ කොතැන දැයි ප්‍රායෝගිකව සොයා බැලීමට මට සිත් විය.පසු අවස්ථාවක මම ගොවිමහතකු හමුවී පුරන්ව ගිය කුඹුරු අක්කර බාගයක පමණ කොටසක් ඉල්ලා ගතිමි. කුඹුර වැඩ කරන හැටිත් ඔහු ගෙන් ම අසා දැන ගතිමි.‍ඒ උපදෙස් ද මගේ දැනුම ද යොදා කුඹුර වහා කළෙමි. විස තෙල් පොහොර නොයෙදුවෙමි. කාබනික පොහොර පමණක් ම යෙදුවෙමි‍.මා කුඹුර වැපිරුවේ සාම්ප්‍රදායික ආකාරයෙන් නොවේ. එක පෙළකට එක ගොයම් පඳුරක් හිටින ආකාරයෙන් බිත්තර වී ඇතුරුවෙමි.බිත්තර වී මුල් එකිනෙක පැටලීම නිසා මේ අත්හදා බැලීම ලෙහෙසි නොවී ය. ඒ සඳහා මම ඉතා සරල උපකරණයක් ද නිමැවීමි. එහෙත් කටයුත්ත එතරම් සාර්ථක නොවී ය.කෙසේ වුව ද දැන් ගොයම් පඳුරු දමයි. එදෙස බලා සිටින විට සිත සතුටින් පිරෙයි.කුඹ‍ුරේ ඇති කුඩා ජල පහරේ පුංචි මාළුවෝ දඟ කරති. නැඟුණු ‍'‍ජොක ජොක’ හඬින් බිය පත් දණ්ඩි පැටවුන්, උඩ හඳයෝ වහවහා පළා ගියහ. ජලය කළතමින් මවෙත ආවේ ගැමියෙකි. බුලත් විටින් රතු වූ කට පෙන්වා හේ මුව පුරා හිනාවක් පෑවේ ය. මම ද හිනාවකින් සංග්‍රහ කළෙමි.“ආ... මහත්තයගෙ කුඹුර අනිත් කුඹුරුවලට වඩා සාරයිනේ. මේ පණු පසුත් හොඳට හැදිල තියෙන්නෙ, මහත්තය කුඹුරට වස විස නොදාන හින්ද තමයි මේ වෙනස. මේ පැළ ටිකත් පේළියට ලස්සනට තියෙන්නේ” ඔහු මගේ ගොවිතැන වර්ණනා කරන්නට වූයේ ය.‍“මම බිත්තර වී අතුරෝපු විදිහ එච්චර සාර්ථක නෑ.” මම කීමි.“ඒකට කරන්ඩ ‍ඕන මහත්තය මෙච්චරයි. බිත්තර වී ඇටෙන් මුල එළියට එනකොට ම හිටවන්ඩ ගන්න ඕනෑ. එතකොට මුල් පැටලෙන්ඩ විදිහක් නෑනෙ” ඔහු යළි සිනාසුණේ ය.මගේ නැණස පෑදිණ. ඔහු කී දේ හරියටම හරි ය‍.ගැමියන් ළඟ කෙතරම් අපූරු අදහස් තිබෙනවාද? ඔවුන් ස්වභාව ධර්මය සමඟ කෙතරම් හොඳින් බද්ධ වී ජීවත් වෙනවා ද?“ඒ අදහස බොහොම වටිනව. ඊළඟ වතාවෙ මං ඒ විදිහ අත්හදා බලන්නංකො” මා කීවේ සතුටිනි. ඔහු ද මගෙන් සමුගෙන ගියේ සතුටිනි.ඔහු වෙල්යාය දිගේ සිය කුඹුර කරා යන හැටි මම බලා සිටියෙමි.මට පරණ කතාවක් සිහිපත් විය. ඒ බදුලු - කොළඹ දුම්රිය මාර්ග හදන කාලයයි.දෙමෝදර පෙදෙසෙහි දී දුම්රිය මාර්ග දෙක එකට යා කර ගත නොහැකි වූ ඉංජිනේරුවරයා අහස පොළොව ගැටළමින් සිටියේ ය.මෙවෙලාවේ අම්බරුවන් දැක්කාගෙන යන ගමන් මෙතැනින් ආවේ ‍ෙගාපල්ලෙකි.මොවුන් දෙදෙනාට සිය අදහස් ප්‍රකාශ කර ගැනීමට භාෂාව හරස් වූ බව සැබෑ ය. එහෙත් දෙදෙනා ම දුම්රිය මාර්ගය හැඳීම පිළිබඳ යථා අවබෝධයෙන් සිටියහ.ඉංජිනේරුවා ප්‍රශ්නයක හිරවී සිටින බව ගොපල්ලා දැන සිටියේ ය. එය දුම්රිය මාර්ග දෙක එකට යා කරන කටයුත්ත ගැන බව ද ඔහුට අවබෝධයක් තිබිණ.ගොපල්ලා හිසේ ජටාවක් බැඳ සිටියේ ය.ඉංජිනේරුවා ගොපල්ලා දෙස බැලුවේ ය.ගොපල්ලා ඉංජිනේරුවාට සිය හිස පැලඳි ජටාව අතින් පෙන්වා ඒ ආකාරයෙන් කන්ද වටා රේල් පාර යොදන ලෙස ඉඟියෙන් යෝජනා කළේ ය.අද අපට දක්නට ලැබෙන දෙමෝදර දුම්රිය පාරේ මාර්ග දෙක යා කැරී ඇත්තේ ඒ ආකාරයෙන් බව කියැවේ.මෙබඳු පාරම්පරික ඥානයක් තිබෙන අප රැවටෙන්නේ ඇයි?හඳපාන්ගොඩ ප්‍රදීප් සමරසිංහ මහතා විසින් යොමු කරන ලද ලිපියක් ඇසුරිනි.සිළුමිණ, නෙළුම්විල,ලේක්හවුස් කොළඹ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>23</day>
    </date>
    <link>http://www.silumina.lk/2014/02/23/_art.asp?fn=av1402232</link>
    <topic>පෙම්වතියගේ සොහොයුරා දිලිප් ගේ හිසට පිස්තෝලය තබයි</topic>
    <author>කුමාර සිරිවර්ධන</author>
    <content>පෙම්වතියගේ සොහොයුරා දිලිප් ගේ හිසට පිස්තෝලය තබයිපසුකලෙක හින්දි සිනමාවේ සුප්‍රකට නළුවකු වූ දිලිප් කුමාර් 1922 දෙසැම්බර් 11 දා උපන්නේ මුහමද් යූසුෆ් ඛාන් යන නමිනි. ඔහුගේ නම වෙනස් කිරීමට මූලික වූයේ චිත්‍රපට නිෂ්පාදන කටයුතුවලට සම්බන්ධව සිටි දේවිකා රාණි යැයි බනී රූබන් දිලිප් කුමාර්ගේ චරිතාපදානයේ සඳහන් කර තිබේ. එහි පැවසෙන අන්දමට යූසුෆ් ඛාන් යන්න නළුවකුට ගැළපෙන නමක් නොවී යැයි තීරණය කළ දේවිකා ඔහු වෙත ජෙහන් ගීර්, වාසු දේවි හා දිලිප් කුමාර් යන නම් තුනෙන් එකක් තෝරාගන්නා ලෙස පවසා තිබේ. දේවිකා ගේ ඉල්ලීම මත එම නම් තුන ඇයට ලබා දී තිබුණේ සමකාලීන භාරතීය සාහිත්‍ය ධරයකු වූ භග්වතී වරන් වර්මා ය. යූසුෆ් ඛාන් තෝරාගත්තේ දිලිප් කුමාර් යන නමයි.දිලිප් ගේ පළමු චිත්‍රපටය ‘ජවාර් භාටා’ (1944) ය. එහි ඔහු සමඟ මිරිදාලා ප්‍රධාන නිළි චරිතය රඟපෑවාය. දිලිප් එවකට ජනප්‍රිය නිළියක හා රාජ් කපූර්ගේ පෙම්වතිය වූ නර්ගීස් හා මුලින්ම එකට රඟපෑවේ ‘අහෝඛා ප්‍යාර්’ (1948) දීය. දිලිප් - මධුබාලා පෙම් පුවත වඩාත් ප්‍රකට වුවද මේ අසහාය නළුවා මුලින්ම පෙම් කළේ මධුබාලාට නොවේ. කාමිණී කෞශල්ටය.උමා කාශ්‍යප් යන නමින් භාරතයේ වැදගත් පවුලක උපන් ඇ‍ෙග් පියා ප්‍රකට උද්භිද විද්‍යාඥයෙක් වූවේය. ලාහෝරයේ කිහායර්ඩ් විද්‍යාලයයෙන් ඉංග්‍රීසි සාහිත්‍යය පිළිබඳ උපාධිය ලබාගත් ඇය පළමුව කටයුතු කළේ ගුවන්විදුලි ශිල්පිනියක ලෙසිනි. ඇගේ දක්ෂතා හඳුනාගත් චේතන් ආනන්ද් තම ‘නීච නගර්’ (1946) චිත්‍රපටයේ ප්‍රධාන චරිතය සඳහා ඇය. තෝරාගත්තේය. 1946 කාන්ස් චිත්‍රපට උ‍ෙලළේදී පල්මඩෝර් සම්මානය ‘නීච නගර්’ වෙත හිමිවූ අතර එහි රඟපෑ උමා කාශ්‍යප් කාමිණී කෞශල් යන නමින් හින්දි සිනමාවේ ප්‍රකට වූවාය. ඇය රාජ් කපූර්ගේ ‘ආග්’ (1948) චිත්‍රපටයේ ප්‍රධාන නිළියන් තිදෙනා අතරින් එකියක ද වූවාය.1947 වසරේදී දිලිප් කුමාර් - කාමිණී කෞශල් හමුව සිදුවිය. නදියා කේ පාර් (1948) සහ ශහීද් (1948) යන චිත්‍රපට දෙකම 1947 වසරේදී නිපැයුණු අතර එම චිත්‍රපට දෙකේම ප්‍රධාන චරිත රඟපෑවේ දිලිප් හා කාමිණීය. තමන්ගේ ප්‍රථම ප්‍රේමය පුද දුන්නේ කාමිණීට බව දිලිප් කුමාර් සිය චරිතාපදානයේ සඳහන් කර තිබේ. එහෙත් එය කිසිදා සාර්ථක නොවන ප්‍රේමයක් වූයේ උමා නැතහොත් කාමිණී ඒ වන විට තම මියගිය සොහොයුරිය‍ෙග් සැමියා වූ සූද් හා විවාහ වී සිටි හෙයිනි. කාමිණී පසු කලෙක පැවසුවේ දිලිප් තමාගේ ප්‍රේමය පැතුව ද තමන් ඒ වන විට විවාහ වී සිටි හෙයින් ඔහුගේ පෙම ප්‍රතික්ෂේප කළා කියාය.එසේ වුව දිලිප්ට වඩා ජ්‍යෙෂ්ඨ නිළියක හා චිත්‍රපට අධ්‍යක්ෂ කේ.අසීෆ් ගේ බිරිය සිතාරා දේවී දිලිප්ගේ චරිතාපදානය ලියූ බතී රූබන් හා පවසා ඇත්තේ මෙවන් පුවතකි.“චිත්‍රපටවල රඟපෑවත් අපි ඒ දවස්වල බස්රියෙන්, දුම්රියෙන් ගමන් කළා. දිනක් මම චර්ච්ගේට් බලා යන දුම්රියකට අන්ධෙරි දුම්රියෙන් ගමන් කළා. මා නැඟුණු දුම්රිය මැදිරියේ ඈත කෙළවරේ අසුනක යූසුෆ් අයියා (දිලිප්) රූමත් යුවතියක සමඟ සිටියා. මා දුටු ඔහු යුවතිය සමඟ මා වෙත ආවා. ඒ තමා විවාහවීමට අදහස් කරගෙන සිටින යුවතිය උමා ලෙස ඔහු මට ඇයව හඳුන්වා දුන්නා.“කොහේද මේ යන්නේ?” මම ඔවුන්ගෙන් විමසුවා.“කොහෙවත් නෑ” යූසුෆ් අයියා කීවා.“දුම්රියට ගොඩවී එහි ගමනාන්තය කරාත් යළි ආරම්භක ස්ථානය කරාත් ගමන් කිරීමට ඔවුන් පුරුදු වී සිටින වග ඔහු මට කීවා. කාටත් හොරා හෝරා කිහිපයක් සමීපව සිටින්නට කතාබහ කරන්නට ඔවුන් භාවිත කළේ මෙම උපක්‍රමයයි. යූසුෆ් අයියා සත්‍ය වශයෙන්ම උමා (කාමිණී)ට පෙම් කළා. දෙදෙනා අතරේ ප්‍රේම සම්බන්ධයක් තිබුණ වග ස්ථිරයි. කොහොම නමුත් උමා ඔහුගෙන් ඈත්වූ විට ඔහු සෑහෙන්න වේදනා වින්දා.මියගිය ප්‍රවීණ චිත්‍රපට නිෂ්පාදක හා අධ්‍යක්ෂ පී.එන්.අරෝරා දිලිප් හා කාමිණී සම්බන්ධ සිද්ධියක් 1980 දී පුවත්පත් කලාවේදිනියක වූ සුශ්මා ශෙලීට පවසා තිබුණේ මේ ආකාරයෙන්.“කාමිණී මගේ ‘පග්රි’ (1948) චිත්‍රපටයේ රඟපෑවා. සමකාලීනව ඇය දිලිප් සමඟ ‘ශහීද්’ චිත්‍රපටයේ ද රඟපාමින් සිටියා. ඇය විවාහ වී සිටියේ බොම්බායේ වරායේ ජ්‍යෙෂ්ඨ පරිපාලන නිලධාරියකු වූ සූද් මහතා සමඟ. ඒත් ඒක සම්ප්‍රදායික විවාහයක්. කාමිණීගේ සොයුරිය මියගොස් තිබුණා. මව නැති දරුවන්ට මවගේ සොහොයුරිය තරම් තවත් හොඳ මවක නැත යන විශ්වාසය අනුව කාමිණීට තම සොයුරියගේ සැමියා හා විවාහ වීමට සිදුවී තිබුණා.“පග්රී චිත්‍රපටයේ රූගත කිරීම් සිදුවන අතරතුර දිලිප් නිතර අපගේ චිත්‍රාගාරයට පැමිණ කාමිණී හමුවුණා. එය ඔවුන්ගේ පෞද්ගලික දෙයක් නිසා මම ඊට අත ‍පොවන්න ගියේ නැහැ. එක් දවසක් දිලිප් කාමිණී හමුවන්නට පැමිණ සිටිද්දී කාමිණීගේ සොහොයුරෙක් එහි කඩාවැදුණා. තම පිස්තෝලය දිලිප්ගේ හිසට තැබූ ඔහු තර්ජනය කළේ කාමිණී සමඟ ඇති රහසිගත පෙම් සබඳතාව නතර නොකළොත් වෙඩි තබා මරා දමනවා කියායි.”පසුකාලීනව දිලිප් කුමාර් පරාජිත ප්‍රේමවන්තයාගේ චරිත රඟමින් ජනප්‍රිය වූයේය. පරාජිත ස්වභාවය ඔහු වෙතින් හොඳින් ප්‍රකට වන්නට හේතුව ‍කාමිණීට පෙම් කරමින් ලැබූ විරහා වේදනාව විය හැකිය යන බොහෝ විචාරකයන්ගේ අදහසයි.කාමිණී සිනමාවෙන් සමුගන්නට හේතු වූයේ ද එම රහස්‍ය ප්‍රේමය බව බොහෝ දෙනාගේ හැඟීමයි. ඇගේ සොහොයුරා ඇයට රහස්‍ය ප්‍රේමය නවතා සිනමාවෙන් සමුගන්නට බල කරන්නට ඇත. දිලිප් කාමිණී සමඟ රඟපෑ අවසන් චිත්‍රපට දෙක වූයේ ශබ්නම් (1949) සහ ආර්සු(1950) ය.කාමිණීගෙන් පසු දිලිප් ළං වූයේ මධුබාලාටය. දෙදෙනා මුලින්ම මුණගැසී තිබුණේ දිලිප්ගේ පළමු චිත්‍රපටය වූ ‘ජවාර් භාටා’ පසුතලයේ දී ය. දෙදෙනා අතර ආන්දෝලනාත්මක ප්‍රේමයක් ගොඩ නැඟුණ ද දෙදෙනා එක්ව රඟපා ඇත්තේ චිත්‍රපට හතරක පමණි. එහෙත් ඇය රාජ් කුමාර් සමඟ චිත්‍රපට පහක ද, දේව් ආනන්ද් සමඟ චිත්‍රපට හතක ද රඟපා තිබේ. දිලිප් - මධුබාලා මුල් වරට ප්‍රධාන චරිත රඟපෑවේ ‘හර් සින්ගාර්’ චිත්‍රපටයේ වූවත් එය කිසිදිනෙක එළිදුටුවේ නැත. 1951 තිරගත වූ ‘තරුණා’ චිත්‍රපටයේ රූගත කිරීම් සිදු කෙරෙන අතරතුර ඔවුහු පෙම්වතුන් බවට පත්වූහ.ලබන සතියේදිලිප් - මධුබාලා විවාහ ගිවිස ගනියි.කුමාර සිරිවර්ධනකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>23</day>
    </date>
    <link>http://www.silumina.lk/2014/02/23/_art.asp?fn=av1402233</link>
    <topic>ඒ ගීතය සැමියාට උපන්දින තෑග්ගක්</topic>
    <author>ගාමිණී සුසන්ත</author>
    <content>ඒ ගීතය සැමියාට උපන්දින තෑග්ගක්උදාරි වර්ණකුලසූරිය ඉතාම කෙටි කලකින් ජනප්‍රියත්වයේ හිණි පෙත්තට ම නැගි රංගන ශිල්පිනියක්. පසුගිය කාලයේදී රංගනයෙන් ඉවත්වී සිටියේ ඇය මවු පදවියට උරුමකම් කී නිසයි. උදාරි මේ දිනවල නැවත කාර්ය බහුල වී සිටින්නේ ටෙලිනාට්‍ය සහ චිත්‍රපට කීපයකම රූපගතකිරීම්වලට දායක වී සිටින නිසයි. අප ‘තරුවක් සමඟ වරුවක්’ විශේෂාංගයට උදාරිව එක්කර ගන්නේ ඇයගේ නවතම තොරතුරු විමසා බලන්නටයි.උදාරි, මොනවද අලුත් තොරතුරු?හොඳින් ඉන්නවා. අවුරුදු දෙකකට පසුව මම ආයෙත් රංගන කටයුතු පටන් ගත්තා. නිල්වලා ආයතනය නිෂ්පාදනය කරන ‘ආදර දෑසක්’ ටෙලිනාට්‍යයේ මුල් කොටස්වල රූපගතකිරීම් වලට පසුගිය දවස්වල සහභාගි වුණා. මේ ටෙලිනාට්‍ය අධ්‍යක්ෂණය කරන්නේ සඳුන් රාජකරුණා.ඔබ සෑහෙන කාලයකට පස්සෙ නේද ආයේ රඟපාන්න ආවේ?ඔව් අවුරුදු 2 ක් විතර මම රංගනයෙන් ඉවත්වෙලා හිටියේ දුව ලැබෙන්න සිටි නිසා. දැන් දුවට අවුරුද්දයි මාස 8 යි.දුව ලැබුණේ ලංකාවේ රෝහලකදීද?මගේ සැමියා වෛද්‍යවරයෙක්. එයා වැඩකරන්නේ සිංගප්පූරුවේ රෝහලක. ඒ නිසා මගෙ දුව ඉපදුණේ සිංගප්පූරුවේ රෝහලකදි. දරුවා ලැබිල අවුරුදු එකහමාරක් විතරම මම සිංගප්පූරුවේ හිටියා. ඒ; දරුවා‍ගේ මුල් එන්නත් එහෙම ලබා දෙන්න. ඒ වගේ ම මගේ සැමියත් දරුවා ළඟ ඉන්න ආසයිනේ. ඒ නිසයි මම සිංගප්පූරුවේ හිටියේ.දැන් දිගටම ඉන්නේ ලංකාවේද?මේ දිනවල “ආදර දෑසක්” ටෙලිනාට්‍යයේ රූපගත කිරීම් නිසයි මම ලංකාවට ආවේ. ඒ වැඩ ඉවරවෙලා නැවත සිංගප්පූරුවට යනවා.ඔබේ සැමියා දිගටම සිංගප්පූරුවේ රැකියාව කරාවිද?ඔහු තව අවුරුදු 5 ක් විතර සිංගප්පූරුවේ රෝහලේ වැඩ කරාවි. ඉන්පසුව ලංකාවට ඇවිත් ඔහුගේ ම රෝහලක් ආරම්භ කරන්න අදහසක් තියෙනවා. රටවල් ගණනාවක වැඩ කරල ලබපු අත්දැකීම් ඔහුට තියෙනවනේ.මවක් වීම ඔබට දැනෙන්නේ කොහොමද?ලෝකයේ උතුම්ම පදවිය තමයි මවු පදවිය. මවක් වීමේ නියම සතුට දැනෙන්නේ මවක් වූ කාන්තාවකටම පමණයි. ඊට කලින් ඒ ගැන කොච්චර ඇසුවත් කොච්චර කියවල තිබුණත් ඒ හැඟීම නියම විදියට දැනෙන්නේ නෑ. මගෙ දුව තමයි මම දැකපු පළමුවැනි අලුත උපන් දරුවා. මීට ඉස්සර මම කවදාවත්ම නෑදෑයෙකුගේවත් අලුත උපන් දරුවෙක්ව දැකල තිබුණේ නෑ. දරුව දැකපු මුල්ම අවස්ථාවේ විශාල සතුටක් වගේම බයකුත් මට ඇති වුණා. මේ ජීවිතය ජීවත් කරවන්න ඕන නේද කියන හැඟීම මට ඇති වුණා. සිංගප්පූරුවේදි මට කවුරුවත් උදව්වට හිටියේ නෑ. දරුවාගේ හැම වැඩක් ම කරගත්තේ මමමයි. මගෙ අම්මට එන්න විදියක් තිබුණේ නෑ. එයා හිටියේ ඇ‍ෙමරිකාවේ. මගෙ තාත්තා මගෙ ළඟ සිටියා. නමුත් ඒ වගේ වෙලාවක පිරිමියෙකුට කරන්න පුළුවන් උදව් අඩුයි.මේ දවස්වල ඔබ දරුවාව කවුරු ළඟ තියලද ෂූටිං වලට යන්නේ?දැන් දුවට යමක් තේරෙනවනෙ. මගෙ තාත්ත තමයි දුවව බලා ගන්නේ.ඔබේ දුවට අධ්‍යාපනය ලබාදෙන්නේ කොහේදීද?බොහෝ දුරට සිංගප්පූරුවේදී.කලක් රංගනයෙන් ඉවත් වීම පාඩුවක් කියල ඔබට හිතෙන්නේ නැතිද?නැහැ කොහෙත් ම නෑ. හැමදේකටම වඩා මවක් වීම මට වටිනවා. මම මගේ මුල්ම චිත්‍රපටය වන “පායා එන්න හිරුසේ” චිත්‍රපටයේ රඟපාල එය තිරගත වෙන්න කලින් විවාහ වුණා. ඒ වෙලාවේ ගොඩක් දෙනෙක් මගෙන් අහපු ප්‍රශ්නයක් තමයි, ඉක්මනින් විවාහවීම මගේ ජනප්‍රියත්වයට මගේ ඉදිරි ගමනට බාධාවක් නෙමෙයිද කියන එක. මම ඒක පිළිගන්නේ නෑ. මම විශ්වාස කරන විදියට විවාහයෙන් පසුව මගේ ජනප්‍රියත්වයේ අඩුවක් වුණේ නෑ. ඒ වගේ ම තමයි දුව ලැබෙන්න මම ගත කළ අවුරුදු දෙක නිසාත් මගේ ජනප්‍රියත්වයට බාධාවක් වුණේ නෑ. මං ආදරය කරන රසික රසිකාවියෝ හැමදාම මාත් එක්ක ඉන්නවා. මම රඟපෑ පළමු ටෙලිනාට්‍යයයෙන් ම වස‍රේ ජනප්‍රිය ම නිළියට හිමි සම්මානය මට හිමිවුණා. එදා මට තිබුණු පිළිගැනීම අදත් මට තියෙනවා.ප්‍රේක්ෂක ආදරය ඔබට සුන්දර අත්දැකීමක් ද?ඇත්තෙන් ම ඔව්. ඒක හරිම සුන්දර අත්දැකීමක්. අදටත් කුරුණෑගල ත්‍රිකුණාමලය, අනුරාධපුරය වැනි ප්‍රදේශවල ඉඳල මාව සොයාගෙන ගෙදරට එන ප්‍රේක්ෂකයො ඉන්නව. රටක මිනිසුන්ගේ ආදරය ලබන්න වාසනාවක් තියෙන්න ඕන. මට මේ සමාජයේ ආදරය ලැබුණේ මම කලාකාරිනියක් වූ නිසයි. ඒ නිසා කලාවට මගේ විශාල ගෞරවයක් තියෙනවා.ඔබේ දියණිය කවදා හරි රංගනයට එන්න හැදුවොත්?කවදා හරි දුව තමයි එයාගෙ අනාගතය තීරණය කළ යුත්තේ. දුවගෙ අම්ම රංගන ශිල්පිනියක් වුණත්, තාත්තා වෛද්‍යවරයෙක් වුණත්, ඒ දෙකටම වඩා වෙනස් ක්ෂේත්‍රයක් දුව තෝරාගනීවිද දන්නේ නෑ. මගෙ දුව රංගනයට එන්න හැදුවොත් මම කිසිම විරුද්ධත්වයක් දක්වන්නෙ නෑ. කලාව කියන්නෙ ඉතාම ගෞරවාන්විත ක්ෂේත්‍රයක්.ඔබ දායක වෙලා තියෙන සිනමා නිර්මාණ මොනවාද?“සිහිනය දිගේ එන්න”, “පායා එන්න හිරුසේ” චිත්‍රපටවලට මේ වන විට මම දායක වෙලා තියෙනවා. ඉදිරියේදී චිත්‍රපට ගණනාවකට ඇරයුම් ලැබිල තියෙනවා. ඉදිරියේදී ටෙලි නාට්‍යවලින් වගේ ම චිත්‍රපට වලිනුත් මගේ ප්‍රේක්ෂකයින් ඉදිරියට මම එනවා.කවදා හරි ඔබේ සැමියා ඔබට රංගනයෙන් ඉවත් වෙන්න කියලා කිව්වොත්?මට රංගනයෙන් ඉවත් වෙන්න කියල කියනවා නම්, මේ වන විටත් එයා මට එහෙම කියලා. ඒ මොකද අපි දෙන්නා හඳුනා ගන්නා විටත් මම රංගන ශිල්පිනියක්. ඔහු මගේ රංගන කටයුතුවලට කැම­ැතියි. ඔහු මගේ වෘත්තියට ගරු කරනවා. ඒ නිසා මගේ සැමියා මගේ රංගන ජීවිතයට කවදාවත් ම බලපෑම් කරන එකක් නෑ. රංගනයෙන් ඉවත් වෙනවා කියන තීරණයේ මම නැහැ. රංගන ශිල්පිනියක් වීමට පෙර පින් තියෙන්න ඕන කියලයි මම හිතන්නේ.කලා ක්ෂේත්‍රයේ මොන වගේ බලාපොරොත්තු ද ඔබට තියෙන්නේ?මම මේ රටේ ජනප්‍රියම රූපවාහිනී නිළිය වුණානේ. එතැනට නැවත යාමයි මගේ බලාපොරොත්තුව. ඉන්පසුව දක්ෂතම නිළියට හිමි සම්මානය කවදා හරි ලබන්නත් පුංචි ආශාවක් තියෙනවා. ඒකට උපරිමයෙන් කැප වෙනවා.ඔබ ගායනා කළ ගීතයක් අන්තර්ජාලයේ තියෙනව නේද?ඔව් ඒ ගීතය මම නිර්මාණය කරගත්තේ 2010 අවුරුද්දේ. ගීතය ගායනා කළේ මම. ගීතය රචනා කළේ සම්පත් ප්‍රනාන්දුපුල්ලේ. සංගීතය භාතිය, සන්තුෂ්ගේ. ඒ ගීය මගේ සැමියට මම දුන්නු උපන්දින තෑග්ගක්. එහි රූපරචනා කළේ සිංගප්පූරුවේදි. රූපරචනයට පෙනී ඉන‍්නේ මගේ සැමියාමයි.ඒ කියන්නේ ඉදිරියේදී ගායනයටත් යොමුවෙන්න අදහසක් ඔබට තියෙනවාද?නැහැ. වෘත්තීය මට්ටමෙන් ගායනයට යොමු වෙන්න අදහසක් නෑ. මගේ ක්ෂේත්‍රය විදියට රංගනය තෝරාගෙන ඉවරයි.ගාමිණී සුසන්තකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>23</day>
    </date>
    <link>http://www.silumina.lk/2014/02/23/_art.asp?fn=av1402234</link>
    <topic>සිනා කතා</topic>
    <author>එඩ්වඩ් චන්ද්‍රසිරි</author>
    <content>සිනා කතා‘බුද්ධිමත් මිනිසකු හඳුනා ගන්නේ කෙසේද?’ යන මාතෘකාව යටතේ සුප්‍රකට දේශකයකු විසින් කොළඹ පුස්තකාල ශාලාවේදි පවත්වන ලද දේශනය ඇසීම සඳහා විශාල පිරිසක් සහභාගි වූහ. පැයක් ඉක්මවා ගිය දේශනය අවසානයේදී ප්‍රශ්න ඇසීම සඳහා සභාවට අවස්ථාවක් එළැඹියේ ය.“බුද්ධිමත් පිරිමි හැම විටකෙම හොඳ ස්වාමිපුරුෂයන් වෙනවද?” ඒ අවස්ථාවට සහභාගි වී සිටි ප්‍රමිලා නැඟිට ඇසුවා ය.දේශකයා සාවඥ සිනාවකින් යුතුව ප්‍රමිලා දෙස බලා මෙසේ පිළිතුරු දුන්නේ ය.“බුද්ධිමත් පිරිමි කසාද බදින්නෙ නැහැනෙ.”දිනක් සවස සෙනෙවිරත්න නිවෙසට පැමිණෙන තෙක් බලා සිටි තුෂාරි ඔහු දුටු වහාම දත්මිටි කමින් බැණ වැදී තම සැමියා සමඟ ලොකු හබයක පැටලුණා ය. පසුදා උදේම ඇඳුම් බෑගයක් ද රැගෙන තම මෑණියන්ගේ නිවෙසට ගොඩ වැදුණු ඇය මහ හඬින් හඬා වැටුණා ය.“අනේ බුදු අම්මේ, මට නං අදින් පස්සෙ ඔය මිනිහගෙ මූණ බලන්ඩවත් ඕන කමක් නැහැ. එක දිගට පඩි පෙළ වගෙ ළමයි 5 දෙනෙක් හම්බ වුණායින් පස්සෙ දැන් මේකා කියනවනෙ මට කවදාවත් ආදරේ කළේ නැහැ කියල” කඳුළු පෙරමින් ඈ කියවන්නට වූවා ය.ඇය දෙස තියුණු බැල්මක් හෙළූ මව මෙසේ කීවා ය.“ඉතින් බං, උඹ මොන එහෙකට ද එකාගෙ ඔය කතාව මහා ලොකුවට ගණන් ගන්නෙ? ඌ උඹට ආදරේ නොකරපු එක කොච්චර ලොකු දෙයක් ද? නිකමට හිතලා බලපං, සෙනෙවියා ඔය කියන විදියට ආදරේ කළා නං එහෙම ඔය ළමයි ගණන පහකින් නතර වෙයිද? මව ඇසුවා ය.නිවාස ව්‍යාපෘතියක මහල් 8 ක ගොඩනැඟිල්ලක් ඉදිකිරීම සඳහා මංගල විසින් ‍ලබා ගන්නා ලද කොන්ත්‍රාත්තුව අනුව එහි ඉදිකිරීම් කටයුතු ලහි ලහියේ සිදු කෙරෙමින් පැවතිණ. දිනක් දහවල් 2 ට පමණ එහි සේවය කළ පීටර් බාසුන්නැහේ, මහ හඬින් කෑගසමින් මංගලගේ කාර්යාල කාමරයට කඩා වැදුණේ ය.“බුදු මහත්තයෝ මගෙ කන ඉවරයි” පීටර් බෙරිහන් දෙමින් කීවේ ය.“ඇයි පීටර්, මොකද වුණේ?” තම පුටුවේ වාඩි වී, ළඟ එන මැතිවරණය වෙනුවෙන් තම ඥාතියකු වන රේණුක වෙනුවෙන් මෙහෙයුම් සැලැස්මක් සකස් කරමින් සිටි මංගල උඩ ගොස් බිම වැටී විමසුවේ ය.“උඩම පලංචියේ හිටපු කාලකන්නියෙක් අතහැරිය මේසන් හැන්දක් වැටිලා මගෙ දකුණු කන කැපිලා බිමට වැටුණා.” පීටර් කීවේ ලේ වැගිරෙන කන මුල අතින් තද කරගනිමිනි.වහාම ක්‍රියාත්මක වූ මංගල තම සේවකයන් යොදවා පීටර්ගේ බිඳුණු කන සොයන්නට වූයේ එය සොයා පරිස්සමෙන් අයිස් බෑගයක දමා පීටර් සමඟ ම රෝහල වෙත යැව්වහෙ‍ාත් කන ආපසු පීටර්ගේ මුහුණට බද්ධ කළ හැකි බැව් ඔහු දැන සිටි බැවිනි‍.කන සෙවීමේ නිරත වී සිටි තුෂාර බිම වැටී තිබූ කන් පෙත්ත දැක වහා එය ඔසවා කෑ ගැසුවේ මෙසේ කියමිනි.“මෙන්න තියෙනවා පීටර් බාසුන්නැහේගෙ කන.”වේදනාවෙන් හඬ නැඟුණු දෙසට හැරුණු පීටර්, තුෂාර ඔසවා පෙන්වූ අත දෙස බලා හිස දෙපසට වනමින් මෙසේ කීවේ ය.“ඕක මගෙ කන නෙමෙයි බං. මගෙ කනේ පැන්සලක් ගහලා තිබුණා.”“ආන්න රාගල පැත්තෙ ගෙදරකට උල්කාපාතයක් කඩා වැටිලා! දැන් ඔය ප්‍රවෘත්ති වලට කිව්වේ” රූපවාහිනිය නරඹමින් සිටි ශාන්ති කුස්සියට යමින් සිටියදී තම මේසය ඉදිරිපිට පුටුවේ වාඩි වී කිසිවක් ලියමින් සිටි සැමියාට ඇසෙන සේ කීවා ය.“එහෙම වෙන්නෙ කොහොමද? මේ දවස්වල එහෙ ඡන්ද‍යක් නැහැනෙ” චන්ද්‍රසිරි තමන් කරමින් සිටි කාරිය මදකට නවතා හිස ඔසවමින් කීවේ ය.“උල්කාපාතෙයි, ඡන්දයි අතර තියෙන සම්බන්ධෙ මොකක්ද අනේ?” ශාන්ති මම සැමියාගේ අපබ්‍රංස කතාව වටහාගත නොහැකිව හිස කසමින් විමසුවා ය.“ඇයි යෝදියෙ ඔය උල්කාපාත වගෙ මේ දවස්වල ගෙවල්වලට පාත් වෙන්නෙ ඡන්ද අපේක්ෂකයොනෙ” චන්ද්‍රසිරි පිළිතුරු දුන්නේ කණ්ණාඩියට යටින් තම බිරිය දෙස බලමිනි.එඩ්වඩ් චන්ද්‍රසිරිකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>23</day>
    </date>
    <link>http://www.silumina.lk/2014/02/23/_art.asp?fn=av1402235</link>
    <topic>ඩොලර් තියෙයි රුපියල් නැහැ මම ඕස්ට්‍රේලියාවේ පදිංචියට යනවා</topic>
    <author>ජෝජ් රොබ්සන් ද සිල්වා</author>
    <content>ඩොලර් තියෙයි රුපියල් නැහැ මම ඕස්ට්‍රේලියාවේ පදිංචියට යනවාසොඳුර මට සමු දෙන්න - සමු දෙන්න ඈත ගමේ සරු පස පෙරළන්නට මා යනවා අද උදෑසනේ...!(පද - සමන් චන්ද්‍රනාත් වීරසිංහ) ශ්‍රී ලංකා ගුවන් විදුලියේ “ඒ” ශ්‍රේණියේ ගායන ශිල්පියකුගේ එම ගී රාවය සිංහල ගීත ශ්‍රාවකයින්ට අමතක නොවන්නේම ය. ගායනයටත් වඩා සිය සෞන්දර්ය චාරිකාවේ දී වයලීන වාදකයකු ලෙස අපේ ආදරය දිනාගෙන අඩසිය වසරක් පුරා මෙරට සංගීත ක්ෂේත්‍රයේ රැඳී සිටින සංගීතඥ ගායන ඩී. ඩී. ගුණසේන නම් කලාකරුවාණන් මේ දිනවල උපන් බිමෙන් නික් මී ඔස්ට්‍රේලියාවේ පදිංචියට යාමට සූදානම් වී සිටින අතර “වැයුම් අමාව” නමින් මියැසි ප්‍රසංගයක් අද සවස 6.30 ට කොළඹ ආනන්ද විද්‍යාලීය කුලරත්න ශාලාවේ දී ඉදිරිපත් කිරීමට ද නියමිතව ඇත. එහෙයින් මෙවර “ස්වර වර්ණ” ගුණසේනයන්ගේ ජීවන තොරතුරු සහ සිතුවිලි සමඟින් වර්ණ ගන්වන්නට අපි ඔහුට ආරාධනා කරමු.“ඔය ගීතය (“සොඳුර මට සමු දෙන්න”) මං ගායනා කළේ 1971 දී ගුවන් විදුලියේ ‘ප්‍රබුද්ධ ගී’ වැඩ සටහනටයි. ප්‍රේමසිරි කේමදාසයන්ගේ තනු නිර්මාණයකට මා ගැයූ ඔය ගීතය වගේම තවත් ගී ගණනාවක්ම තියෙනවා. ‘ඒ’ ශ්‍රේණියේ ගුවන් විදුලි ගායන ශිල්පියකු වුණත් ගායකයකු ලෙස දිගු ගමනක් යාමට අවස්ථාව ලැබුණේ නැහැ. විශේෂයෙන්ම පදමාලාවක් ලබා ගන්න ගී පද රචකයින් ළඟට ගියාම ‘අද දෙන්නම් මචං, හෙට දෙන්නම්’ කිය කියා ප්‍රමාද කරනවා මිසක හරියට ඕනෑ කරන අවස්ථා වලදී දුන්නේ නැහැ.අමාරුවෙන් හරි අපි ගීත පටිගත කරලා දුන්නත් ඒවා තැටිගත වෙන්නේ නැහැ. ශ්‍රාවකයින්ට අහන්න දෙන්නනේ අපි ගී නිර්මාණ කරන්නේ. ඒත් අපි ගීත නිර්මාණය කරලා දුන්නාට ඒවා විද්‍යුත් මාධ්‍ය වලින් ප්‍රචාරය කරන්නේ නැත්නම් ඇති වැඩක් නැහැනේ. ඒ හින්දා එහෙම ගීත ගායනා කිරීම මම අතහැරලා දැම්මා. ඒ කාලේ ජනප්‍රිය ගායන ශිල්පීන්ට අපිට වඩා තැන දුන්නු හින්දා අපි වගේ ගායන ශිල්පීන්ට ඉදිරියට එන්න බැරි වුණා. කොහොම වුණත් වයස අවුරුදු පහේ දී පමණ ඉඳලා මට පුරුදු වයලීන වාදනය සමඟ මම තාමත් ජීවත් වෙනවා.”අද ඔබේ ‘වැයුම් අමාව’ ප්‍රසංගය පවත්වන්නේ ඔබ ශ්‍රී ලංකාව අතහැර ඕස්ට්‍රේලියාවේ පදිංචියට යාමට සැරසී සිටින හෙයින් එක්තරා අන්දමකින් සමුගැන්මේ කඩඉමක් සලකුණු කිරීමට නේද...?“හ්ම්... එහෙමත් තමයි. දැන් ඇති අපි වැඩ කළා. මම උපන්නේ 1947 ජූනි තුන් වැනිදා. අපේ වයසත් දැන් ඉවරයිනේ. වික්‍රම ජයසිංහ මහතා තමයි මෙවැනි ප්‍රසංගයක් කරන්න කියලා මුල්ම අඬිතාලම දැම්මේ. මමත් හිතුවා ස්ථිර වශයෙන්ම මම විදේශ ගත වෙන හින්දා මේ ප්‍රසංගය කරලම යන්න ඕනි කියලා. මා දැනට සංගීතය උගන්වන ගොතටුවේ සරසවි කලා කේන්ද්‍රයට ආධාර පිණිසයි මේ ප්‍රසංගය කරන්නේ.”මීට ඉහතදීත් ඔබ මෙවැනි ප්‍රසංග ඉදිරිපත් කර අත්දැකීම් ලබා තිබෙනවා ද...?“ඔව්. ඒක පුද්ගල වයලීන වාදන ප්‍රසංගයක්, 1991 දී හින්දි ගීත ඇතුළත් ‘සුන්දර් රාත්’ ප්‍රසංගයක්, 1998 දී ‘සොඳුරු වයලීනය සහ මියුරු ගී රාවය’ නමින් ප්‍රසංගයකුත් 2006 දී ‘වැයුම් අමාව’ නමින්ම ප්‍රසංගයකුත් මම කළා. වයලීන වාදකයකු ලෙස හොඳයි කියා කවුරු මාව දැනගෙන උන්නත් ජනතාව අතරට මම ගියේ එම ප්‍රසංග වලින් තමයි. ඒ වගේම මගේ වාදන ඇතුළත් කැසට් සහ සංයුක්ත තැටියත් ශ්‍රාවකයින් අතරට යාමට මට අවස්ථාව සලසා දුන්නා.”ඔබ චිත්‍රපට සංගීත අධ්‍යක්ෂවරයකු වගේම ජනප්‍රිය ගී තනු නිර්මාණ රැසකම හිමිකරුවෙක්. ඒ පිළිබඳව මතකය බිඳක් අවදි කරමු ද...?“මම චිත්‍රපට දෙකක සංගීත අධ්‍යක්ෂණය කළා. ‘අකුණු පහර’ සහ ‘රෑ රූ’ එම චිත්‍රපට දෙකයි. වැඩිපුර චිත්‍රපට සංගීත අධ්‍යක්ෂණයට අවස්ථාවක් මට නොලැබුණේ දෙමළ සින්දු පෙන්වලා එවැනි නිර්මාණ කරන්න ඇතැම් නිෂ්පාදකවරු කියද්දී මම ඒවාට අකැමැති වුණු හින්දයි. මම වාදකයකු ලෙස පාසල් ගිය වයස අවුරුදු 15 දී පමණ සිට චිත්‍රපටවල පසුබිම් සංගීතයට වයලීන වාදනයෙන් දායක වී තිබෙනවා. (අවුරුදු 15 දී තමයි ‘සුනිලා’ චිත්‍රපටය සංගීතවත් කරද්දී මුලින්ම වයලීන වාදකයකු ලෙස සහභාගි වුණේ) මේ රටේ සියලුම සංගීතඥයින් සමඟින්ම වාගේ මම චිත්‍රපට පසුබිම් සංගීත නිර්මාණයේ දී වාදකයකු ලෙස කටයුතු කර තිබෙනවා. මා තනු නිර්මාණය කළ ගීත අතරින් ‘කෝම්පිට්ටු ඉඳීයන්’ (මායා දමයන්ති පෙරේරා) - ‘ළපලු ලතා මණ්ඩපයේ’ (මාලිනී බුලත්සිංහල සමඟ ඇනස්ලි නානායක්කාර) - ‘කල්ප ලතාවේ මල් පිපිලා’ (මාලිනි බුලත්සිංහල) - ‘ඉකි ගසා මා හොරෙන් හැඬුවා’ (රෝහණ වීරසිංහ) වැනි ගී රැසක්ම තිබෙනවා.”ඔබේ බුද්ධිමය දේපළ මංකොල්ල කෑමට ලක් වී නැද්ද...?“මොකද නැත්තේ. මගේ වයලීන් වාදන මංකොල්ල කාලා තියෙනවා. ‘කෝම්පිට්ටු ඉඳීයන්’ ගීතයත් රිංගින් ටෝන්ස් දාන්න මායා දමයන්තිලා ගත්තා. මම අස්සන් කරලා දුන්නා. ඒත් දැනට මේ රටේ විද්‍යුත් මාධ්‍ය ඇතුළු ඔය කාගෙන්වත් මට ආර්ථික වශයෙන් කර්තෘ භාග ලැබෙන්නේ නැහැ. බලනකොට ඒ අය පවතින්නේ අපේ ගීත වලින්. කලාකරුවන්ගෙන්ම ජීවත් වන ඒ අය කිසියම් ගෙවීමක් කලාකරුවන්ට කරන්න කැමැති නැහැ. මං මේ දොසක් නෙමෙයි කියන්නේ. පවතින නීති හරියට ක්‍රියාත්මක කරන්න පුළුවන් විදිහට අපි කලාකරුවෝ හැමෝම එකමුතුව සංවිධානය වෙන්න ඕනේ. නැතුව මේ අසාධාරණ තනි තනිව ජයගන්න බැහැ.”ඔබ ලංකාව හැර යන්නේ කිසියම් කලකිරීමක් නිසා ද...?“එහෙමමත් නෙමේ. කොහොමත් මගේ බිරිය වියෝ වීමෙන් පසුව මට දැනෙන්න වූ හුදකලාව කනස්සල්ල තවමත් නිමා වී නැහැ. මේ ගමන යන්න එයත් හේතුවක්. ඒ වගේම මං ඉස්සෙල්ලා කිව්වා වගේම දැන් අපේ කාලේ ඉවරයි. මේ රටට, සංගීතයට දැන් අපෙන් වැඩක් නැහැ. එහෙම කිව්වාට සංගීත ක්ෂේත්‍රයෙන් ඇගැයීමක් නැතුවාට ඇති වූ නොමනාපයකින් යන ගමනක් නෙමේ මේ. ලංකාවේ වරදකට නෙමේ, මට හිතුණා මං දැන් යන්න ඕනෑ කියලා. එහේ ගිහිල්ලත් මම සංගීතය, වයලීන් වාදනය අතහරින්නේ නැහැ. සංගීත පන්ති සහ ප්‍රසංග පවත්වන්න බලාපොරොත්තුවක් යටි හිතේ තියාගෙනයි මම මේ ගමන යන්නේ.”ශ්‍රී ලංකාවේ වාදන ක්ෂේත්‍රයේ ඔබට අභියෝගයක් වූ කිසියම් ශිල්පියකු වී ද...?“එක එක්කෙනා එක එක විදිහටනේ ගහන්නේ. ඒවාට තරග දෙන්න අපි කාටවත් බැහැ. ඒත් මගේ ළඟ තියෙනවා එක ස්ටයිල් එකක්. කරණාටක, හින්දුස්ථානි, බයිලා, ජන ආරෙට ආදි වශයෙන් හැඩ හතරකට පහකට ගහන්න පුළුවන් මට විතරයි. දැනට ඉන්න වෙන එක් කෙනකුටවත් ඒ රසය දෙන්න බැහැ. චිත්‍රපට පසුබිම් සංගීතයේ දී තමයි මෙම හැකියාව ප්‍රධාන වෙන්නේ. මම ගහන්නේ වෙන අය වගේ ඉගෙන ගත්ත දේ විතරක් නෙමේ, බාහිර දේවල් මමම හිතලයි. හොඳට ඉගෙන ගත්ත මිනිස්සු එයි, වයලීනය කකුලෙන් උඩ දදා ගහයි. අපිට වඩා දක්ෂතාව ඔවුන්ට තියෙයි. ඒත් මේ රටට සේවයක් කරන මිනිහෙක් එයි ද කියන එකයි තියෙන ප්‍රශ්නය. පණ්ඩිත් අමරදේවයන් කිව්වා වගේ තමයි - ‘ඩොලර් තියෙයි රුපියල් නැහැ’ කියලා තමයි මටත් කියන්න වෙන්නේ.”ජෝජ් රොබ්සන් ද සිල්වාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>23</day>
    </date>
    <link>http://www.silumina.lk/2014/02/23/_art.asp?fn=av1402236</link>
    <topic>යාත්‍රා</topic>
    <author>තුෂාරි නේරංජා</author>
    <content>යාත්‍රා‘පබා’ චරිතය හරහා ජනප්‍රිය වූ උපේක්ෂා ස්වර්ණමාලි මන්ත්‍රීවරියකට වඩා කවුරුත් දන්නෙ රංගන ශිල්පිනියක් විදිහට. උපේක්ෂාව කවුරුත් හඳුනන්නේ පබා ලෙසයි. රංගනයට වගේම ගායනයටත් උපේක්ෂා දක්ෂයි. හා හා පුරා ඇගේ ප්‍රථම ගීතය රසිකයන් අතට පත්කරන්න ඇය මේ දිනවල සූදානම් වෙනවා.“ළඟින් ළංවී..” කියන ගීතය තමයි මම ගායනා කළේ. මේ ගීතය තවම එළිදැක්වූවේ නැහැ. මේ දිනවල ඒ වෙනුවෙන් සූදානම් වෙනවා. මෙය රචනා කළේ කසුන් සත්සර. මගේ ජීවිතයේ මම මුහුණ පෑ විරහ අත්දැකීම් මත තමයි මේ ගීතය නිර්මාණය වුණේ. මම හරිම ආසාවෙන් ගැයූ ගීතයක් මේක. දැනට රෙ‍කෝඩ් කරල ඉවරයි. අද හෙටම එය රසිකයන් අතට පත්කිරීමට මම බලාපොරොත්තු වෙනවා. මගේ රංගනය වගේම ගායනය ගැනත් මේ හරහා රසිකයන්ට අත්විඳින්න ඉඩකඩ ලැබේවි.”ඉතා කෙටි කාලයකදී ප්‍රේක්ෂකයන් අතර කතාබහට ලක් වූ නව පරපුරේ රංගන ශිල්පිනියක් සෙනාලි ෆොන්සේකා. සෙනාලි රංගනයෙන් දායක වූ ‘සිරි පැරකුම්’ චිත්‍රපටයේ ‘සිරිමල් එතනා’ කාගේත් අවධානයට ලක් වුණා. මේ දිනවල සෙනාලි හා හා පුරා කියා නවතම ටෙලිනාට්‍යයකට දායක වෙනවා. මේ ඇගේ ප්‍රථම ටෙලිනාට්‍ය රංගනය බවයි අපිට ආරංචි වුණේ. එනිසා මෙය ඇගේ රංගන ජීවිතයේ සුවිශේෂ අත්දැකීමක් ද වෙනවා. මේ ගැන සොයාබලන්න සෙනාලිටම කතා කරන්න අපි හිතුවා.“මේ ටෙලිනාට්‍යයේ නම ‘කළු සෙවණැල්ල'. මෙහි කතා තේමාව ගත්තොත් එය මනඃකල්පිත කතා තේමාවක් වටා ගොඩනැ‍ඟෙන්නක්. ගොවි තැනින් ජීවත්වන පවුල් වටා ගෙතෙන පුවතක් එය. ලංකාවේ දක්නට ලැබෙන ගොවි පවුල් වගේ නෙමේ මේ ගොවි පවුල්. විශේෂයෙන් පිටරට දක්නට ලැබෙන ගොවි පවුල් වගේ. මම එහි ප්‍රධාන චරිතයක් වන ගොවි දුවකගේ චරිතය රඟ දක්වනවා.ලංකාවේ මෙතෙක් මෙවැනි නාට්‍යයක් විකාශය වී නැහැ කියල මම හිතනවා. මෙය කුතුහලය දනවන ටෙලි වෘත්තාන්තයක්. ‘කළු සෙවණැල්ල’ ටෙලි නාට්‍යයේ රූගත කිරීම් පසුගිය දිනවල නුවරඑළිය ප්‍රදේශයේ සිදුකළා. මෙය අධ්‍යක්ෂණය කරන්නේ දිලුක ප්‍රසාද් ගුණතිලකයි. ප්‍රේක්ෂකයා අතර කතාබහට ලක්වන ඔවුන් තුළ වෙනසක් ඇති කිරීමට සමත් කතාවක් වේවි කියා මා හිතනවා.”මේ දවස්වල විකාශය වන ටෙලිනාට්‍යයක චරිත තුනක් රඟදක්වන නළුවෙක් ගැන අපිට දැනගන්නට ලැබුණා. ඒ බුද්ධික ලොකුකැටිය. බුද්ධික මේ දවස්වල ‘ස්වර්ණපාලී’ ටෙලිනාට්‍යයේ තමයි මේ විදිහට චරිත තුනක් නිරූපණය කරන්නේ. මේ ගැන බුද්ධිකත් එක්ක අපි කතා බහ කළා.“මේ ටෙලිනාට්‍යය අධ්‍යක්ෂණය කරන්නේ ටිකිරි රත්නායකයි. එහි ‘සටන් ශූරයෙක්’, ‘ගම්වැසියෙක්’, ‘කූපාණ්ඩියෙක්’ විදිහට මම චරිත නිරූපණය කරනවා. මේ චරිත ත්‍රිත්වය රඟපාද්දී එය තරමක අභියෝගයක් වුණා. විශේෂයෙන්ම ‘කූපාණ්ඩි’ චරිතයේ දී මට රංගනයේ යෙදෙන්නට වුණේ තරමක නොන්ඩියක් සහිතවයි. ඒ අභියෝගය සාර්ථකව මට ජයගන්නට පුළුවන් වුණා. මේ චරිතය කළු චරිතයක්. නුවර දිගන පෝරුතොට ප්‍රදේශයේ තමයි මෙය රූගත කළේ.ප්‍රවීණ ගායන ශිල්පී සුනිල් එදිරිසිංහගේ ‘සඳකඩ පහණ’ ගීත ප්‍රසංගය මේ වන විට රසිකයින් අතර බෙහෙවින් ජනප්‍රියයි. පසුගියදා සුනිල් එදිරිසිංහයන් ඇතුළු ‘සඳකඩ පහණ’ ප්‍රසංගය සංවිධානය කළ සංවිධායක කණ්ඩායම ‘සඳකඩ පහණ’ ප්‍රසංගය හරහා ඉතා වටිනා සද්කාර්යයකට දායක වූ බව අපට දැනගන්නට ලැබුණා. මේ ගැන අහල බලන්න සුනිල් එදිරිසිංහයන්ට අපි කතා කළා.” ‘සඳකඩ පහණ’ 2013 වර්ෂ අවසාන ගීත ප්‍රසංගය පසුගිය දවසක BMICH හිදී පැවැත්වුණා. මේ ප්‍රසංගය සංවිධානය කලේ ‘සන්ෆ්ලවර් ෆිල්ම්ස්’ අනුග්‍රහයෙන්. මේ ප්‍රසංගය පවත්වා ලැබුණු සියලුම ආදායම පසුගිය දවසක මහරගම පිළිකා රෝහලේ රෝගීන් වෙනුවෙන් අපි හැමදෙනාම එක්වෙලා පරිත්‍යාග කළා. මෙවන් උතුම් කටයුත්තකට මගේ ගීත ප්‍රසංගයක් හරහා සම්පත් දායකත්වය ලබා දෙන්න හැකිවීම මම ලැබූ වාසනාවක් මගේ පිනක් කියලා මට හිතුණා.” සුනිල් එදිරිසිංහ පැවසුවේ නිහතමානී සතුටකින්. සංගීත ප්‍රසංග හරහා ලක්ෂ ගණන් මුදල් උපයමින් විනෝද වන මෙවන් යුගයක සුනිල් එදිරිසිංහ සහ ‘සඳකඩ පහණ’ ප්‍රසංග සංවිධායකයන් මේ රටට මොන තරම් ආදර්ශයක් ද සම්පතක් ද කියලා අපිටත් හිතුණා.අංජලී ලියනගේ මේ දවස්වල කාගේත් කතාබහට ලක්වෙන රංගන ශිල්පිනියක්. පසුගිය දවසක ‘‍ෙෆ්ස් බුක්’ ඇබැද්දියක් නිසා අංජලී අපහසුතාවයට පත් වූ පුවතක් අපිටත් දැනගන්නට ලැබුණා. මේ කතාවේ සත්‍යතාවය නිවැරැදිව දැනගන්න අපි අංජලීට කතා කළා.“අද බොහෝ නළු නිළියන් ෆේස් බුක් පරිහරණය කරනවා. ඒ හරහා අපට ආදරය කරන රසික රසිකාවියන් හමුවෙනවා. ඒ වගේ මට මගේ රසිකාවියන් දෙදෙනෙක් ෆේස් බුක් හරහා කතා කළා. කොහොම හරි මේ දෙන්නම මගෙන් රඟපාන්න අවස්ථාවක් ඉල්ලා සිටියා. දිගින් දිගටම ඉතින් මේ දෙන්න ආශාවෙන් රඟපාන්න ඉල්ලීම් කරන නිසා ඔවුන් ගේ දුරකථන අංක ඉල්ලාගෙන මා හොඳින් දන්නා හඳුනන ටෙලිනාට්‍යයක සහාය අධ්‍යක්ෂවරයකුට මේ දෙන්නා ගැන පවසා රඟපාන්න අවස්ථාවක් ලබාදෙන්න කටයුතු කළා. කොහොම හරි සහාය අධ්‍යක්ෂවරයා මේ දෙන්නටම අමතලා ඔවුන්ගේ චරිත පැහැදිලි කරදී ෂූටින් තියෙන ‘ලොකේෂන්’ එකට (ස්ථානයට) එන්න කියා තිබෙනවා. පළමුව දුරකථනයට කතා කළ රසිකාවිය අහල තියෙන්නෙ “මට එන්න වාහනයක් එවන්නේ නැද්ද?” කියලයි. ඒක අහපු සහාය අධ්‍යක්ෂවරයා කියා තිබෙනවා වාහන දෙන්න බැහැ. බස් එකේ එන්න කියල.“මට ඔයාගෙ ඔය චරිතය රඟපාන්න බස් එකේ එන්න බැහැ. මට ‘හයිබ්‍රිඩ්’ එකක් තියෙනවා” කියලා ඇය දුරකථනය විසන්ධි කර තිබෙනවා.දෙවැනි රසිකාවියට කතා කළ විට ඇය පවසා ඇත්තේ ‘මට කීයක් චරිතය වෙනුවෙන් ගෙවනවාද?’ කියලයි. මෙය අහපු සහාය අධ්‍යක්ෂවරයා පුදුමයට පත්වෙලා. ඔහු මට කතාකර සියල්ල කීවා. මේ කතාවෙන් මාත් විශාල අපහසුතාවයකට පත්වුණා. අද කලා ලොවට එක්වෙන්නට යන තරුණ තරුණියන් ගේ ආකල්පය ගැන මේ කතාවෙන් හිතාගන්න පුළුවන් නේද?තුෂාරි නේරංජාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>23</day>
    </date>
    <link>http://www.silumina.lk/2014/02/23/_art.asp?fn=av1402237</link>
    <topic>විජය සීයාගේ මානව හිතවාදය මගේ දේශපාලනයේ දැක්මයි</topic>
    <author>හේමාලි විජේරත්න</author>
    <content>විජය සීයාගේ මානව හිතවාදය මගේ දේශපාලනයේ දැක්මයිමල්ෂා කුමාරණතුංගමෙවර බස්නාහිර පළාත් සභා මැතිවරණය සඳහා ඉදිරිපත් වී සිටින අපේක්ෂකයන් අතරින් මල්ෂා කුමාරණතුංග කැපී පෙනෙන චරිතයක් බවට මේ වන විටත් පත්වී හමාරය. ඇයට දේශපාලනය අලුත් දෙයක් නොවන්නේ සිය පියා මෙන්ම සිය සීයා වන විජය කුමාරතුංගයන්ගේ සිට දේශපාලන පවුල් පසුබිමක හිමිකාරියක් වන හෙයිනි. වර්තමාන රජයේ ඇමැති ධූරයක් දරන සිය පියා වන ජීවන් කුමාරණතුංගයන් ගේ දේශපාලන පරිචයත් තමන් විසින් ස්ව ශක්තියෙන් ගොඩනඟා ගත්තා වූ දැනුම සහ අත්දැකීම් ද එක්කරගෙන දිගු දේශපාලන ගමනක් යන්නට එක්වී සිටින ඇය සමඟයි මෙවර අපගේ කතාබහ.ඔබ වැනි ‍සුකුමාල තරුණියක් දේශපාලනය වැනි ක්ෂේත්‍රයකට පය තියන්න හිතුවේ ඇයි?මට දේශපාලනයට එන්න සුදුසුම කාලය ‍තමයි මේ. ත්‍රස්තවාදීන්ගෙන් රට මුදවාගෙන ශීඝ්‍ර සංවර්ධනයක් කරා යන මේ ගමන ශක්තිමත් කිරීමට අපි වැනි තරුණ තරුණියන්ගේ ජවය රටට අවශ්‍ය වන මොහොතයි මේ. මම කුඩා කාලයේ දී අහලා තියෙනවා මගේ විජය සීයා මේ රටේ සමාජ පෙරළියක් කරන්නට මානවහිතවාදී දේශපාලන ගමනක නියැළිලා ජීවිතයෙන් පවා වන්දි ගෙවූ බව. ඒ ගමනෙන් පස්සේ මගේ තාත්තා දේශපාලනයට අවතීර්ණ වෙලා මිනිසුන් එක්ක කටයුතු කරමින් සිදු කරන මහජන සේවය මම දැක්කා. ඒ නිසා මමත් පුංචි කාලයේ ඉඳන් පාසලේදීත් විශ්වවිද්‍යාලයේදීත් සමාජ සේවා කටයුතු සංවිධානය කළා. මගේ ලොකු ආශාවක් තිබුණා තාත්තා වගේම ක්‍රියාකාරී දේශපාලනයට එන්න. ඒ නිසා තමයි මම හිතුවේ මෙවර බස්නාහිර පළාත් සභාව සඳහා කොළඹ දිස්ත්‍රික්කයෙන් තරග කරන්න.ඔබේ දේශපාලන දැක්ම මොකක්ද?මගේ දේශපාලන දැක්මෙහි මූලික පදනම, මගේ විජය සීයාගේ “මානව හිතවාදී” දේශපාලන ගමන හා මගේ පියාගේ ‘මනුස්සකම’ පිරි දේශපාලන ගමන. ඒ නිසා තමයි මා ‘මනුස්සකමට ශක්තිය’ යන තේමාව යටතේ මගේ දේශපාලන දැක්ම ජනතාව අතරට ගෙන යන්නේ. ඒ තුළින් මා බලාපොරොත්තු වන්නේ තරුණ තරුණියන්, ළමා හා කාන්තා පරපුර ඉලක්ක කොට ගත් ගුණාත්මක සංවර්ධනයක් කරා ගමන් කිරීමයි.දේශපාලන ලෝකයට සුදුස්සෙක් යැයි ඔබ ඔබවම හඳුනා ගන්නේ කුමන කාරණා නිසාද?මාගේ තාරුණ්‍යය හා නීති පිළිබඳ මා ලබාගත් උසස් අධ්‍යාපනය, ඒ වගේම වසර ගණනාවක් තිස්සේ මගේ පියා සමඟ කොළඹ දිස්ත්‍රික්කයේ මොරටුව ප්‍රමුඛ ජනතාව සමඟ කටයුතු කරමින් ලබාගත් දේශපාලන න්‍යායාත්මක හා ප්‍රායෝගික දැනුම හා පළපුරුද්ද.දේශපාලනයට පිවිසෙන්නකුට තිබිය යුතු සුදුසුකම් ගැන ඔබේ පෞද්ගලික මතය කුමක්ද?ඇත්තටම අද දේශපාලන ක්ෂේත්‍රයේ නියැළී සිටින බොහෝ දෙනෙකුට තිබෙන ප්‍රතිරූපය හොඳ එකක් නෙමෙයි. ඒකට හේතුව නුසුදුසු තැනැත්තන් දේශපාලනයට අවතීර්ණ වීම. මේ නිසා මා විශ්වාස කරනවා දේශපාලනයට බුද්ධිමත්කම හා විනය අත්‍යවශ්‍යම සුදුසුකමක් කියලා.දැන් දේශපාලනයට පිවිසෙන නවකයින් සතුව ඔය කියන සුදුසුකම් තිබෙනවා යැයි ඔබ සිතනවාද?ඇත්තටම ඔව්. අද දේශපාලනයට එන බොහෝ තරුණයන්ට මේ සුදුසුකම් තියනවා. ඒ නිසා තමයි අද පාර්ලිමේන්තුවේ 1/3කට ආසන්න තරුණ තරුණියන් නියෝජනය කිරීමට අපේ ජනාධිපතිතුමා අවස්ථාව ලබා දී තිබෙන්නේ.වත්මන් දේශපාලනය ගැන ජනතාව සතුටට පත් නොවෙද්දි ඔබ එයින් සෑහීමකට පත් වෙනවද?කොහෙත්ම සතුටට පත්වන්නේ නෑ. හැබැයි බොහෝ දේශපාලන නායකයෝ මහජනතාවට ‍ෙස්වය කරමින් මහජන ප්‍රශ්න කෙරෙහි ඇහුම්කන් දෙමින් ජනතාව සමඟ සිටිනවා. ඒ නිසා තමයි මේ තරම්වත් දේශපාලනයේ යහපැවැත්මක් ඇති වී තිබෙන්නේ. ඒ නිසා තමයි මමත් මට කළ හැකි ප්‍රමාණයෙන් සේවය කිරීම සඳහා ජනතාව සමඟ කටයුතු කරමින් සිටින්නේ.දේශපාලන ලෝකයේ හොඳ ස්ථාවරත්වයක් ගොඩ නඟා ගතහොත් මූලිකවම ඔබේ අවධානය යොමු වන්නේ කුමකටද?මගේ ප්‍රධාන අරමුණ කාන්තාවන්, ළමා පරපුර හා තරුණ තරුණියන් සඳහා ‍ෙස්වය කිරීම. විශේෂයෙන් ළමා හා කාන්තා අයිතිවාසිකම් අපේක්ෂා කරමින් ඔවුන්ගේ අධ්‍යාපනික හා ජීවන තත්ත්වය උසස් තත්ත්වයකට ගෙන ඒම සඳහා පියවර ගැනීම.පවතින ‍ දේශපාලන ක්‍රමය තුළ අද තරුණ පරම්පරාවට පිරිසුදු දේශපාලන ගමන් මඟක් ගන්නට ඉඩ කඩ ලැබෙයිද?මට හිතෙනවා ඉඩකඩ ලැබයි කියලා. මේ වන විට තරුණ පරපුරට පිරිසුදු දේශපාලන ගමන් මඟක් යන්නට ඉඩ ලැබී තියනවා. ඒකට හේතුව අපේ ජනාධිපතිතුමා තරුණ පරපුරට අවස්ථාව සලසා දීමෙන් හා නායකත්වය හා මඟපෙන්වීම ලබා දීමෙන් ඉතිහාසයේ අන් කවරදාකටත් වඩා පෙන්වා තිබෙන සහතිකය.අද වන විට බොහෝ අය රටට සේවය කිරීමේ මුවාවෙන් දේශපාලනයට ඇවිද්ලා තම මලු පුරවා ගන්නවා. ඔබත් එවැනි අදහසින් දේශපාලනයට පිවිසියා යැයි කීවොත් ඒ ගැන මොනවද කියන්න පුළුවන්?කොහෙත්ම නෑ. මට ජීවත්වන්න පුළුවන් මට්ටමට සියලු සම්පත් මා ළඟ තියනවා. විශේෂයන් මම ලබපු අධ්‍යාපනය සමඟත් මගේ වෘත්තියේ යෙදෙන්න ම‍ට පුළුවන්කම තියනවා. අනික මගේ පියා වසර 20ක් පාර්ලිමේන්තුවේ හිටියත් කිසිදු අවස්ථාවක මුදල් හම්බකරගත් නරක නාමයක් ගාගෙන නෑ. මාත් අනුගමනය කරන්නේ මගේ පියාගේ දේශපාලන දර්ශනය හා ප්‍රතිපත්තියයි.ඔබ ආදර්ශයට ගන්න යහපත් දේශපාලන ගමන්මඟක් ගන්න නායකයෙක් ඉන්නව නම් ඒ කවුද?ඇත්තටම මගේ දේශපාලන සිහිනය මගේ විජය සීයාගේ හා තාත්තා වගේ මිනිසුන් හම්බ කිරීම. ඒ වගේම වර්තමානයේ ජනාධිපති මහින්ද රාජපක්ෂ මැතිතුමා පෙන්වා දී තිබෙන තීරණ ගැනීමේ හැකියාවක් තියනවා නම් කරන්න බැරි කිසිවක් නෑ කියන දේශපාලන දර්ශනය.ඡන්ද කාලෙට දෙන පොරොන්දු හැමදාම මතක තියෙයිද?ඇත්තටම ඔව්. එහෙම නොවුණහොත් මගේ පළමු හා අවසාන ‍ෙද්ශපාලන ගමන මෙය වන්නට පුළුවන්. ඒක ඔබට ඉදිරි කා‍ලයේ දී බලාගන්න පුළුවන්.තරුණ පරම්පරාව නියෝජනය කරන ඔබ වත්මන් තරුණ පරම්පරාව විනාශ වන දේවල් ලෙස දකින්නෙ මොනවද?තරුණ පරපුර විනාශයට යන හේතුව වැඩිහිටියන් නිවැරදි නායකත්වයක් ලබා නොදීම. නමුත් වාසනාවකට වර්තමානයේ රටට තරුණ පරපුරට නිවැරදි දේශපාලන නායකත්වයක් ලැබිලා තියෙනවා. හැබැයි මේ රටේ බලයට එන්න උත්සාහ කරපු ඇතැම් පක්ෂ ඉතිහාසය පුරාවට තරුණ පරපුරට උරුම කර දී තිබෙන්නේ අඳුරු අතීතයක් මිස සොඳුරු අනාගතයක් නොවේ.ඒ වෙනුවෙන් ඔබට කළ හැක්කේ කුමක්ද?මා මුලින් කිව්වා මගේ තරුණ පරපුර හා ළමා කාන්තා පරපුර දැනුමෙන් අවබෝධයෙන් හා කුසලතාවයෙන් පිරිපුන් සන්නද්ධ පිරිසක් බවට පත් කරලීම මගේ ප්‍රධාන අරමුණයි. ඒ සඳහා මා පළාත් සභාව තුළ හඬක් වෙනවා වගේම ක්‍රියාත්මක වීමත් බලාපොරොත්තු වෙනවා.පියාගේ ජනප්‍රියත්වය ඔබේ ඡන්ද ව්‍යාපාරයට වාසියක් වෙයිද?ඇත්තටම මගේ දේශපාලන ගමනට තාත්තාගේ ජනප්‍රියත්වය මට ලොකු පිටිවහලක් වෙනවා. විශේෂයෙන්ම මගේ තාත්තා මේ රටේ ප්‍රවීණ කලාකරුවෙක් හැටියටත් විශාල ජනප්‍රියත්වයක් ලබා තිබෙනවා. ඉතින් මම එම ජනප්‍රිය කලාකරුවාගේ දියණිය හැටියට මටත් ජනප්‍රියත්වය විශාල පිටිවහලක්. නමුත් මම ඒ මතම සිට මගේ ඡන්ද ව්‍යාපාරය කරන්න කොහෙත්ම සූදානමක් නෑ. තාත්තා මට මුලින්ම කිවූ උපදේශය තමයි මගේම ශක්තියෙන් අලුත් දේශපාලන වැඩසටහනක් ක්‍රියාත්මක කරන්න කියන එක.ඔබේ පියා මේ රටේ රසික පිරිසක් දිනාගත් කලාකරුවෙක්. ඇයි ඔබ ඒ ගමන් මඟ තෝරා නොගත්තේ?පියාගේ හිතවත් චිත්‍රපට නිෂ්පාදකවරු, අධ්‍යක්ෂවරුන් හා කළමනාකරුවන් ගණනාවක් මේ පිළිබඳ ඉල්ලීම් කළා. හැබැයි මගේ විශ්වාසය තමයි හැමදේම හැමෝටම කරන්න බෑ කියලා. ඉදිරියේදී බලමු.ඔබත් පියාගේ බලපෑමට ‍ දේශපාලනයට ආව කෙනෙක්ද?මම මගේ තාත්තා ඇමැතිවරයකු කියලා එය හේතුවක් කරගෙන දේශපාලනයට එන්නේ නෑ. ඇත්තටම මගේ මේ අදහස මම තාත්තාට කිව්වා. තාත්තා මට කිව්වේ දෙපාරක් හිතන්න කියලා. ‍මගේ අම්මා කොහෙත්ම කැමැති වුණේ නෑ. මගේ බලවත් ඉල්ලීමකටයි කැමැත්තටයි තමයි අම්මාත් තාත්තාත් මේකට කැමැති වුණේ. නමුත් මම මේ තීරණය ගත්තාට පස්සේ තාත්තාත් අම්මත් මගේ මහත්තයත් මගේ සීයත් අද මට ලොකු ශක්තියක් වෙලා තියනවා. තාත්තාගේ හිතවතුන් ආධාරකරුවන් විශාල ප්‍රමාණයක් මා වටා අද පෙළ ගැසී සිටිනවා.හේමාලි විජේරත්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>23</day>
    </date>
    <link>http://www.silumina.lk/2014/02/23/_art.asp?fn=av1402238</link>
    <topic>Hollywood News</topic>
    <author>සුජීව තේවහෙට්ටිගේ</author>
    <content>Hollywood Newsළමා, වැඩිහිටි කවුරුන් අතර වුවද ජනප්‍රියත්වයට පත්වූ වීරයෙක් සිටිනවා. ඔහු තමයි, ‘ටාසන්'. එඩ්ගාර් රයිස්බරෝස් කතුවරයා විසින් නිර්මාණය කරන ලද ‘ටාසන්’ චරිතය රැගත් චිත්‍රපට මෙන්ම ‍ෙටලි වෘත්තාන්තයන් රැසක් නිෂ්පාදනය වී තිබෙනවා.ළඟදීම මේ වනගත වීරයා අලුත් මුහුණුවරකින් ප්‍රේක්ෂකයන් හමුවට පැමිණේවි. ඒ, ත්‍රිමාණ චිත්‍රපටයක් තුළින්. මෙහි ටාසන් ගේ චරිතය නිරූපණය කරන්නට බලාපොරොත්තුව සිටින්නේ ඇලෙක්සැන්ඩර් ස්කාස්ගාඩ්. ලොව පුරා සිනමා රසිකයන් ඇලෙක්සැන්ඩර්ව හඳුනන්නේ එච්.බී.ඕ. චන්ද්‍රිකා රූපවාහිනී චැනලයෙන් විකාශය වූ ‘ටෲ බ්ලඩ්’ ටෙලිනාට්‍ය මාලාවේ වැම්පයර් එරික් ගේ චරිතය නිරූපණයෙන් පසුවයි. මේ අලුත්ම ‘ටාසන්’ චිත්‍රපටයේ ටාසන්ගේ පෙම්වතිය ලෙස රඟන්නේ මාගට් රොබී. ඇය මේ දිනවල ලොව පුරා තිරගත වන ‘ද වුල්ෆ් ඔෆ් වෝල් ස්ට්‍රීට්’ චිත්‍රපටයේ ද ප්‍රධාන චරිතයක් නිරූපණය කරනවා.සුපිරි ගායිකා රිහානා පසුගිය වසර හතර ඇතුළත මූල්‍යමය අතින් බං‍ෙකාලොත් තත්ත්වයට පත්වී ඇතැයි පැවසෙනවා. මේ බව ඇය විසින්ම අනාවරණය කරනු ලැබූ බවයි මාධ්‍යයන් වාර්තා කරන්නේ. එක් වසරක් ඇතුළත දී ඇය සතුව තිබූ වත්කම්වල වටිනාකමින් පවුම් මිලියන 7ක්ම වැයවී තිබෙන්නේ නිරපරාදෙයි. 2009 වසර තුළදී ඇය සතු වූ මූල්‍ය වත්කම්වල ප්‍රමාණය පවුම් මිලියනය දක්වා අඩුවී තිබෙනවා. මෙවැනි තත්ත්වයට තමන්ට මුහුණ දෙන්නට සිදුවුණේ තමන්ට උපදෙස් දුන් ගිණුම්කරණ ආයතනයේ වරද නිසා බවයි රිහානා ප්‍රකාශ කළේ.එම ආයතනයේ උපදෙස් අනුව මිලට ගත් පවුම් මිලියන 4ක් වූ නි‍ෙවස නැවත විකුණා දැමීමට සිදුවූයේ පවුම් මිලියන 2ක් පමණ පාඩුවක් දරා ගෙන බවත් ඇය පැවසුවා. 2009 දී ඇය විසින් ලොව පුරා රටවල් කිහිපයක පවත්වන ලද සජීවී ප්‍රසංගවලින් ඇයට ආදායමක් උපයා ගන්නට හැකි වුවත් එම ආදායම අරපරෙස්සමින් තබා ගන්නට ඇයට හැකි වී නැහැ. මෙහි වරදකරුවා තමන්ගේ ගණකාධිකාරිවරයා බවයි රිහානා පවසන්නේ.  හොලිවුඩ්පුරයේ ප්‍රවීණ ඡායාරූප ශිල්පියකු වන රොස්ටේන් මෑතකදී ඉහළ පෙළේ පෙම් පළහිලව්වක් ගැන තොරතුරු හෙළි කර තිබුණා. ඔහු ප්‍රකාශ කළේ ඇමෙරිකානු ජනාධිපති බැරැක් ඔබාමා සහ සුපිරි ගායිකා බියොන්සේ අතර සමීප ඇසුරක් පවතින බවයි. මේ ‘අලුත්ම පෙම් කතාව’ ලැව් ගින්නක් මෙන් පැතිරී යද්දී ඡායාරූප ශිල්පියා නැවතත් තම හඬ අවදි කළා. එවර ඔහු කීවේ, තමන් පැවසූ කාරණයක් ඇතැම් මාධ්‍ය විකෘති කර තිබූ බවයි.“මම කිසිම වෙලාවක කිව්වෙ නැහැ, ඇමෙරිකානු ජනාධිපතිවරයායි බියොන්සේ අතර සම්බන්ධකමක් තියෙනවයි කියලා. මම කිව්වෙ, ඒ වගේ සම්බන්ධයක් ගැන ආරංචියක් ඇමෙරිකානු මාධ්‍යවේදීන් පිරිසක් ගොතමින් ඉන්නවාය කියල විතරයි. ළඟදීම ඒ කතන්දරය එළියට ඒවි කියලයි මම කිව්වේ.” කට වරද්දාගත් රොස්ටේන් කියා සිටියා.හොලිවුඩයේ සුපිරි නිළි ජූලියා රොබට්ස් ගේ නැඟණියක වන නැන්සි මෝටෙක් පසුගියදා හදිසියේම අවසන් හුස්ම හෙළුවා. ඒ වන විට 37 වැනි වියෙහි පසුවූ නැන්සි, අධික ලෙස ඖෂධ ශරීරගත කරගෙන සිය දිවි හානිකරගත් බවයි පැවසෙන්නේ. ප්‍රාණය නිරුද්ධ වූ ඇගේ සිරුර ලොස් ඇන්ජලීස් හි පිහිටි නිවෙසෙහි නාන කාමරය තුළ තිබී සොයාගෙන තිබෙනවා.නැන්සි මෝටෙස්, ජූලියා රොබට්ස් ගේ මවගේ පසු විවාහයෙන් ලැබුණු දරුවෙක්. ජූලියා ගේ මව වන බෙටී ලූ, පසු කාලයේ දී විවාහ වුණේ මයිකල් මෝටෙස් සමඟයි ජූලියා සහ නැන්සි අතර එතරම් හිතවත්කමක් තිබී නැතැයි පැවසෙනවා. පසුගිය ජනවාරි 22දා තම ට්විටර් පිටුවෙහි සටහනක් තබා ඇති නැන්සි සඳහන් කර ඇත්තේ ‘පවුලේ සෙසු සාමාජිකයන් තමන්ව කොන් කර ඇති බව'යි. පසුගිය වස‍ර 2ක කාලය තුළ තමන් ජූලියාව මුණගැසී නැතැයි ද ඇය සඳහන් කර තිබෙනවා.ඔස්කා සම්මානලාභී ජනප්‍රිය නිළි සැන්ඩ්‍රා බුලොක් රඟපෑ අලුත්ම චිත්‍රපටය ‘ග්‍රැවිටි'. මෙය විද්‍යා ප්‍රබන්ධයක්. චිත්‍රපටයේ තමන්ට ලැබුණු චරිතය රඟපාන්නට කලින් ඇය, ඒ වෙනුවෙන්ම තමන්ගේ සිරුරෙහි හැඩය මනාව මතුකරගන්න ව්‍යායාම් වල යෙදුණා. ඒත් චිත්‍රපටය රූගත කිරීමෙන් පසුව එහි දර්ශන නැරඹූ සැන්ඩ්‍රා ගේ හිත අවුල් වී ගියා. එයට හේතුව, සිරුර හොඳින් තිබුණත් ඇඳ සිටි ඇඳුම්වලින් යම් නොගැළපීමක් මතුවීමයි. “මම මේ චිත්‍රපටයේ රඟපාන්න කලින් ගොඩක් මහන්සි වුණා. ඒත් චිත්‍රපටයේ රඟපෑමෙන් පස්සෙ මට ප්‍රශ්නයක් මතුවුණා. ඒ, මගේ ඇඳුම් ගැන. සමහර දර්ශනවල මම ඇඳගෙන හිටපු ඇඳුම්වලින් මගේ සිරුර ලස්සනට ආවරණය කළේ නැහැ. ඒක හරිම නොගැළපීමක්.” සැන්ඩ්‍රා එලෙස පැවසුවේ නොගැළපෙන ඇඳුම්වලින් තම චරිතයට අසාධාරණයක් සිදුවී ඇති බව හඟවමින්සුජීව තේවහෙට්ටිගේකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>23</day>
    </date>
    <link>http://www.silumina.lk/2014/02/23/_art.asp?fn=av1402239</link>
    <topic>සදාතනික ප්‍රේමය Endless Love</topic>
    <author>කුමාර සිරිවර්ධන</author>
    <content>සදාතනික ප්‍රේමය Endless Loveගෙවී ගිය ප්‍රේමවන්තයන් ගේ දිනයේ ප්‍රදර්ශනය ඇරඹුණ අලුත්ම හොලිවුඩ් චිත්‍රපටයක් මේ වන විට ලොව පුරා ආදායම් වාර්තා තබමින් ප්‍රදර්ශනය වෙයි. පසුගිය පෙබරවාරි 14දායින් ආරම්භ වූ සති අන්තයේ පමණක් ඉපැයූ ආදායමට අනුව එම චිත්‍රපටය ‘ටොප් ටෙන්’ ලැයිස්තුවේ තුන්වැනි ස්ථානයට පත්ව තිබේ. ෂානා ෆෙස්ටේගේ ‘එන්ඩ්ලස් ලව්’ එම අලුත්ම චිත්‍රපටයයි.1981 දී ෆ්‍රැන්කෝ සෙෆිරෙලිස් ගේ එම නමින්ම නිමැවූ සිනමා පටයේ නව නිෂ්පාදනයක් ලෙස ‘එන්ඩ්ලස් ලව්’ හැඳින්වීමට පුළුවන. ස්ෆෙට් ස්පෙන්සර් ගේ නවකතාවක් මෙම චිත්‍රපට දෙකටම පසුබිම් වී ඇත.චිකාගෝ නගරය ආසන්න ප්‍රදේශයක වෙසෙන ජේඩ් බටර් ෆීල්ඩ් හට ඇ‍ගේ සොහොයුරා හඳුන්වා දෙන්නේ ඩේවිඩ් ඇක්සෙලෝඩ් නමැති තරුණයාය. දෙදෙන අතර එකිනෙකා දුටු පමණින් ප්‍රේමයක් ගොඩනැ‍ඟෙයි. ජේඩ් ගේ පවුල බොහීමියානු ජීවන රටාවක් සහිත අය වෙති. ඔවුන් ඉතා විවෘතව හා සැහැල්ලු ආකාරයට සියල්ල දෙස බලතත් ඩේවිඩ් ගේ පවුල ඊට වඩා බෙහෙවින් වෙනස් එකක් වෙයි.ඩේවිඩ් ගේ දෙමවුපියෝ ධනවත් දේශපාලනයේ ක්‍රියාකාරී අය වෙති. ඔවුන් ඩේවිඩ්ගේ ජීවිතයට එතරම් අත නොපොවන අතර ඩේවිඩ් හට මවුපිය සෙනෙහස ලබා දෙන්නේ ද නැත. ඩේවිඩ් සෑම රාත්‍රියකම පාහේ රහසේ ඇතුළු වන්නේ ජේඩ් ගේ නිදන කාමරයටය. දෙදෙනා අතර ලිංගික ඇසුරක් ගොඩැනැඟෙයි.නිරතුරුව සිදුවන මෙම ලිංගික ආශ්‍රය නිසා ජේඩ්ගේ නින්දට බාධා සිදුවන අතර ඇය විද්‍යාලයයේ ඉගෙනී‍ම් කටයුතු අතින් ද දුර්වල වෙයි. නින්ද නොයාමේ රෝග තත්ත්වයට ගොදුරු වන ඇය නිදි පෙති පානයට හුරු වෙයි. දිනක් ජේඩ්ගේ පියා අනාවරණය කරගන්නේ ජේඩ් නිදි පෙතිවලට ඇබ්බැහි වී ඇති බවයි. ඊට හේතුව වටහා ගන්නා ඔහු ඩේවිඩ් හට පවසන්නේ ජේඩ් ඉගෙනුම් කටයුතු අවසන් කරන තුරු ඇගෙන් ඈත්ව සිටින්නට කියාය. එහෙත් ඩේවිඩ් ඊට එකඟවන්නේ නැත.ඩේවිඩ් - ජේඩ් ප්‍රේමයට නොයෙකුත් බාධක ඇති වන්නේ එතැන් පටන්ය. ජේඩ්ගේ පියා පිළිබඳ කෝපයෙන් ඩේවිඩ් බටර්ෆීල්ඩ් නිවෙසට ගිනි තබයි. එම වරදට අධිකරණය ඔහුව වසරකට මානසික රෝහලකට යවන අතර නැවත ජේඩ් හෝ බටර් ෆීල්ඩ් පවුලේ කිසිවකු හමුවීම ද තහනම් කරයි. නිදහස ලබන ඩේවිඩ් යළි ජේඩ් හමුවට යයි. ජේඩ් ගේ පියා මිය යන්නේ ඩේවිඩ් අතින්ද? ඩේවිඩ් යළි බන්ධනාගාරගත වන්නේ මිනීමැරීමේ වරදටද? බන්ධනාගාරගතවූ පමණින් ජේඩ් ඩේවිඩ් හට දක්වන ප්‍රේමයට නැවතීමේ තිත තබාවිද?ඇලෙක්ස් පෙටිෆර්, ගේබ්‍රියෙලා වයිල්ඩ්, බෘස් ග්‍රීන්වුඩ්, රොබට් පැට්‍රික් හා එමා රිග්බි වැනි නළු නිළියන් රඟන ‘එන්ඩ්ලස් ලව්’ රූගත කිරීම් පසුගිය වසරේ මැයි මා‍සයේ ජෝර්ජියාවේදී ඇරඹිණි. මෙය ඩොලර් ලක්ෂ 200ක වැයකින් නිපැයුනකි. ලිංගික දර්ශන ඇතුළත් බැවින් වැඩිහිටියන්ට වඩාත් සුදුසු චිත්‍රපටයක් ලෙස නම් කර ඇති මෙම චිත්‍රපටය ප්‍රදර්ශනය ඇරඹූ දා පමණක් ඩොලර් 13,380,000ක ආදායමක් උපයා තිබේ.සුන්දර ප්‍රේම වෘත්තාන්තයක් වූ ‘එන්ඩ්ලස් ලව්’ මේ වන විට තරුණ පෙළගේ දැඩි ආකර්ෂණයට බඳුන් වී තිබේ.කුමාර සිරිවර්ධන කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>23</day>
    </date>
    <link>http://www.silumina.lk/2014/02/23/_art.asp?fn=av14022310</link>
    <topic>සිනමාවේ අනාගතය DCP තාක්ෂණයයි</topic>
    <author>ඡායාරූප - සුදම් ගුණසිංහ</author>
    <content>සිනමාවේ අනාගතය DCP තාක්ෂණයයිරවී + දිනිඳු + ප්‍රසන්නකඩවුණුපොරොන්දුව’, ‘අශෝකමාලා’ පටන් සිංහල සිනමාවේ ආරම්භයත් එක්ක එදා මෙදා තුර රිදී තිරයට චිත්‍රපට ගණනාවක් මේ රටේ නිර්මාණය වුණා. ඒ අපේ රටේ සිනමාවට ආදරය කරන ප්‍රේක්ෂකයින්ගේ රසයට විතරක් නෙමෙයි අන්තර් ජාතිකවත් ඇගයීමට ලක්වන නිර්මාණ මේ රටේ සිනමාවේ එදා මෙදා තුර බිහිව‍ුණේ හැකියාවෙන් පිරිපුන් කලාකරුවන් අපට ඉන්න නිසයි. හැබැයි ලෝකයේ කොතරම් තාක්ෂණය දියුණු වෙලා සිනමාපට නිර්මාණය වුණත් ඒ තාක්ෂණයත් එක්ක යම් තරමකට හෝ පෑහෙන්න පුළුවන් නිර්මාණ පහුවෙලා හෝ මේ රටෙ නිපදවෙන බව අපි දැක්කා. එදා දළසේයා පටයට හසුකරගත් කැමරා දසුන් අද ඩිජිටල් තාක්ෂණයත් එක්ක පෙරැළි කරන්න පටන් අරන් දැන් කාලයක් ‍ගතවෙලා.එහෙත් තවමත් අපේ රටේ සමහර උදවිය යැපෙන්නේ දළසේයා පටයේ සිනමා නිර්මාණත් එක්ක වග සඟවන්න දෙයක් නෙමෙයි. ඒකට එක හේතුවක් වෙන්නෙත් දශක හයකට වඩා ඉතිහාසයක් ඇති සිංහල සිනමාවේ සිනමාහල්වල ප්‍රක්ෂේපණ යන්ත්‍ර දළසේයා පටයට හුරු පුරුදු වී නවීන තාක්ෂණයත් එක්ක ගනුදෙනු කරන්න කිසිදු සූදානමක් නැති නිසයි.එහෙත් එහි වැරැද්ද ප්‍රක්ෂේපණ යන්ත්‍රයේද, සිනමා ශාලාවේද, ශාලා හිමියන්ගේ ද නැතිනම් චිත්‍රපට බලන අපේ ද කියන එක අප දන්නේ නැහැ. හැබැයි නොබෝ දිනකින් මේ රටේ සිනමාශාලාවලට ද වෙනතක් බලාගන්නම සිදුවෙන්නේ ලෝකයේ තාක්ෂණයත් එක්ක නිර්මාණය වෙන චිත්‍රපට වගේ ම අපේ රටේ සිනමා පටත් ඒ තාක්ෂණයෙන් ම දැන් දැන් බිහිවෙන නිසා.මේ කාරණය අපි කියන්නේ එක් හේතුවක් හින්දා. මෙච්චර කාලයක් සිනමාපටයක් රූගත කරලා එහි දළසේයා මුද්‍රණයට වගේ ම වර්ණ සංයෝජනය, ශබ්ද සංකලනය, පිටපත්කරණයට මේ හැමදේටම අපි දිව්වේ අසල්වැසි ඉන්දියාවේ ලැබ්වලට‍. හැබැයි එහෙම ඉන්දියාවට යන්නේ නැතිව මේ සියලු කටයුතු අපේ රටේ දැන් කරන්න පුළුවන් කියන එක කියන්නේ සම්මානනීය ප්‍රවීණ සංස්කරණ ශිල්පි රවින්ද්‍ර ගුරුගේ.“මම මේ සඳහා කියන්නේ DCP තාක්ෂණය කියලා‍. නැතිනම් ඩිජිටල් සිනමා පැකේජ් කියලා කියන්නම්. සාමාන්‍යයෙන් අපි මෙපමණ කාලයක් කළේ සිනමාපට කරලා එහි ඉතිරි සියලු වැඩකටයුතු කරන්න ඉන්දියාවට යන එක. එහෙදිත් අපි කරන්නේ අවම පහසුකම් එක්ක අපේ වැඩකටයුතු ඉක්මනින් කරගෙන එන එක‍. එහෙම නොවුණොත් අපට විශාල මුදලක් කැප කරන්න වෙනවා. ඔන්න ඔය අතරෙදියි මට දිනිඳුව (දිනිඳු ජාගොඩ) මුණගැහෙන්නේ.දිනිඳු ජාගොඩ රංගන ශිල්පියෙකු ලෙස අපට මුණ ගැහෙනවා වගේ ම ප්‍රවීණ කලාකරුවකු වූ ධම්ම ජාගොඩගේ පුතණුවන්.මම එංගලන්තයේ ඉඳලා ලංකාවට එන්නේ මගේ උපාධි නිබන්ධනයට සිනමාපටයක් කරන්න. මම මගේ පශ්චාත් උපාධියට හැදෑරුවේ සිනමා තාක්ෂණය. එහෙදි මට අවශ්‍ය වුණා මේ DCP තාක්ෂණය පිළිබඳ හදාරන්න. ඒ අතරෙදියි මට හිතුණෙ මේ තාක්ෂණය ලංකාවේදී කරන්න පුළුවන් ඇයි අපි ඉන්දියාවේ ලැබ් වලට යන්නේ කියලා. මොකද අද ලෝකයේ සිනමා තාක්ෂණය ඉතා ම ඉහළ තැනක තියෙන්නේ. දළ සේයාපටයෙන් මිදිලා සියලු දෙනා ම ඩිජිටල් රූගත කිරීම්වලට ‍එකතු වෙලා ඉවරයි. ඒ අතරෙදියි රවින්ද්‍ර ගුරුගේ මහත්මයට මේ අදහස දැම්මට පසු ඔහුටත් අවශ්‍ය වුණා ලංකාවේදී සිනමාපටයක මේ සියලු තාක්ෂණික කටයුතු කරන්න පුළුවන් තැනක් හදන්න. ඒ නිසයි මේ DCP තාක්ෂණික සේවය අපි පටන් ගන්නේ.මෙපමණ කාලයක් අපි සිනමාපටයක් නිර්මාණය කරලා ඉන්දියාවට ගියේ සියලු වැඩ කටයුතු අවසන් කරගෙන එන්න. ඒ සඳහා විශාල මුදලකුත් මේ රටේ සිනමා නි‍ෂ්පාදකයින්ට දරන්නට සිදුවුණා වගේ ම ඒ මුදල් වෙනත් රටවලට ගලායන්නත් වුණා. නමුත් සිනමාපටයකට අවශ්‍ය සියලු තාක්ෂණය අද අපේ රටේ ඇති කරන්න පුළුවන් වගේ ම සම්පූර්ණයෙන් ම ලංකාවේදී සිනමා පටයක් නිර්මාණය කරමින් එය ඔප්පු කර පෙන්වන්නත් රවින්ද්‍රටත් දිනිඳුටත් හැකියාව ලැබුණා.“ඇත්තටම අපි ලෝකයේ උසස් ම තාක්ෂණික උපකරණ ලංකාවට අරගෙන ආවා. ඒ වගේ ම ඒ සඳහා අවශ්‍ය මෘදුකාංග පවා අපි රැගෙන ආවේ ලෝකයේ දැනට භාවිතාවෙන ඉහළම පෙළේ ඒවා. දැන් අපට අවශ්‍ය වුණා ලංකාවේදී මෙය අත්හදා බලන්න. එය අභියෝගාත්මක වැඩක්. ඒ අභියෝගය භාරගත්තේ අපේ රටේ දක්ෂ සිනමා අධ්‍යක්ෂවරයෙක් වන ප්‍රසන්න ජයකොඩි. ඔහුගේ අලුත් ම ‘28’ කියන සිනමාපටය ලංකාවේ DCP තාක්ෂණයෙන් කළ පළමු කෘතිය කියලා කියන්න ඕන. අද එම චිත්‍රපටය ජාත්‍යන්තර ‍සම්මාන රැසක් හිමිකර ගනිමින් ඉන්නේ.මේ යථාර්ථය හොඳින් ම අත්දැක්කේ සිනමා අධ්‍යක්ෂ ප්‍රසන්න ජයකොඩි.“මගේ අලුත් ම චිත්‍රපටය කරලා එහි අනෙකුත් වැඩකටයුතු සිදුකරන්න තිබුණේ. ඒ සඳහා ඉන්දියාවට යන්න වෙනවා. නමුත් රවින්ද්‍ර හා දිනිඳු මේ DCP තාක්ෂණය එක්ක මගේ ‘28’ චිත්‍රපටය කරමු කියලා කිව්වා. ඉතිං එක්තරා චකිතයක් මට තිබුණා. මීට පෙර මෙවැනි තාක්ෂණයක් එක්ක චිත්‍රපටයක් අපේ රටේ බිහිවෙලා තිබුණේ නැහැ. නමුත් ලොකු විශ්වාසයක් මට තිබුණා. ඇත්තටම මෙම සිනමා පටයේ වර්ණ සංයෝජනය, ශබ්ද සංකලනය ඇතුළු සියල්ල කළේ ‍මේ රටේ‍. කියන්න සතුටුයි හිතුවටත් වඩා සාර්ථකව මගේ ‘28’ චිත්‍රපටය නිම කරන්න පුළුවන් වුණා.මෙතනදී මම දැකපු විශේෂත්වය තමයි DCP තාක්ෂණයෙන් කළ සිනමාපටය හෝල් පහක එකවර තිරගත වුණා ජාත්‍යන්තර සිනමා උලෙළකදී. මට පුළුවන් වුණා ඒ ශාලාවලට ගිහින් මගේ චිත්‍රපටය බලන්න. ඇත්තටම ලංකාවේදී මම දැකපු චිත්‍රපටයම කිසිදු වර්ණ වෙනස්වීමක් නොමැතිව ප්‍රදර්ශනය වුණ‍ා.මේ වෙනකොටත් ජර්මනියේ බර්ලින් නුවර ‘බර්ලින් ෆිල්ම් පෙස්ටිවල්’ එක නියෝජනය කරන්න යැව්වෙන් මුලින් ප්‍රදර්ශනය කළ කොපියමයි. එහෙදි සිනමා පටය තිරගත කරන්න අවශ්‍ය ආරක්ෂක අංකය විතරයි මට යොමු කරන්න තියෙන්නේ. ඒ තමයි DCP තාක්ෂණයේ ආරක්ෂක උපක්‍රමය.DCP තාක්ෂණයෙන් සිනමාවට සිදුවන තවත් එක් සේවයක් නම් කිසිදු කෙනෙකුට සිනමාපටය රහසිගතව හෝ කොපි කර හෝ පෙන්වන්නට නොහැකිවීමයි. ඒ සඳහා සෑම මොහොතකම අධ්‍යක්ෂකවරයා හෝ සිනමා කරුවාගේ රහස්‍ය අනන්‍යතාවයක් ඉල්ලා සිටින ලෙස ආරක්ෂිත ක්‍රම වේදයක් ද ඇතුළත් කියලයි රවින්ද්‍ර කියන්නේ.“අද දළසේයා පටයේ සිනමා නිර්මාණය පිළිබඳ ලොකු අර්බුදයක් තියෙනවනේ. නමුත් DCP තාක්ෂණ‍යත් එක්ක නිර්මාණය වෙන සිනමාපටවල සංරක්ෂණය පිළිබඳ කිසිදු බියක් වෙන්න දෙයක් නැහැ.අවුරුදු 30 ට වඩා වැඩි වගකීම් කාලයක් තියෙනවා. ඒ වගේ ම කාට හෝ හොරෙන් මේ චිත්‍රපට කොපි කරලා පෙන්නන්න බැහැ. ඒක තමයි තවත් සුවිශේෂම දෙයක් වෙන්නේ. අපේ රටේ ව්‍යාජ විදිහට චිත්‍රපට කොයිතරම් කොපි කරලා පෙන්නුවද? ඒත් මේ අලුත් තාක්ෂණයත් එක්ක හැම සිනමාපටයකටම සිකියුරිටි කෝඩ් එකක් දෙනවා‍. මේ ආරක්ෂිත අංකය නොමැතිව කිසිම විදිහකින් මේ සිනමාපටය පෙන්නන්න බැහැ. එම අංකය සිනමාපටය විසින් ම ඉල්ලා සිටිනවා.DCP තාක්ෂණය හරහා පරණ සිනමාපට සංරක්ෂණය කරන්න පුළුවන් වගේ ම ඒ සඳහා අවශ්‍ය නම් අලුත් පෙනුමකුත් ලබා දෙන්න පුළුවන් කියලයි රවින්ද්‍රත් දිනිඳුත් කියන්නේ. ඒත් තවමත් අපේ රටේ සිනමාශාලා තුළ ඇත්තේ යල් පැන ගිය ප්‍රක්ෂේපණ යන්ත්‍ර නිසා DCP සිනමාපටවලට උචිත ප්‍රක්ෂේපණ යන්ත්‍ර තවමත් අපේ රටේ ඇත්තේ අතේ ඇඟිලි ගාණටත් අඩුවෙන්.අපි මුලින් කියූ විදිහට ඉතාම ඉක්මනින් මෙරට සිනමාශාලා DCP තාක්ෂණයට උචිතවන අයුරින් වෙනස් වෙන්නට සිදුවෙන්නේ අද ලෝකයේ සෑම සිනමාපටයක් ම ඩිජිටල් තාක්ෂණයෙන් නිපදවෙන නිසයි. එසේ නොවුණහොත් නව චිත්‍රපට නිපදවනවාට වඩා එදා අපි දුටු දළසේයාපටයේ සිනමාපට නැවත නැවත බලා සැනසෙන්නට අපට හැකිවේවි. ඒ වගේ ම ලංකාවේ පළමු වරට DCP තාක්ෂණයෙන් සිදුකළ ප්‍රසන්න ජයකොඩිගේ ‘28’ සිනමාපටයත් අන්තර්ජාතික සිනමා ශාලාවල පමණක්ම තිරගත වී අවසානයක් දකීවි. ඒ නිසා ම අවුරුදු 67 ක සිංහල සිනමාවේ අභිමානනීය ගමන් මගේ හෙට දවස පැහැබර වෙන්න නම් දැන් දැන් ඒ සඳහා සූදානම් වෙන්න කාලයයි මේ.ඡායාරූප - සුදම් ගුණසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>23</day>
    </date>
    <link>http://www.silumina.lk/2014/02/23/_art.asp?fn=av14022311</link>
    <topic>විජේ මල්ලිගෙ කොලම</topic>
    <author/>
    <content>විජේ මල්ලිගෙ කොලමවිජේ මල්ලි මේ දවස්වල ඉන්නෙ හරියට කරකවල අතෑරිය වගේ. ඔයගොල්ලන්ට කියන්නෙ මේ දවස්වල යුද්ධ කියන්නෙ අවුරුදු තිස් ගාණකට ඉස්සර වෙලා තිබුණෙ මොන යුද්ධ ද කියලත් හිතෙනවා. ඩ්‍රාමා බැටල් ෆීල්ඩ්, ලිටරජි බැටල් ෆීල්ඩ්. ඕ, මයිගෝඩ් ටවර් හෝල් පැත්තෙ ඔන්න එක යුද්ධයක් පටන් අරගෙන. ඇනුවල් ස්ටේට් ඩ්‍රාමා ෆෙස්ටිවල්. ෆෙස්ටිවල් කිව්වාට ඩ්‍රාමා කම්පිටිෂන්. ජෙනරේෂන් තුන හතරක කැප්ටන්ස්ලගෙ ටීම්ස් ඇවිත් තියෙන්නෙ මෙදා සැරේ කම්පිටිෂන් එකට. මේ කට්ටිය ඔක්කොම මාර ඩ්‍රාමා ලවර්ස්ල කියල හිතෙනවවෙලාවකට. ඩ්‍රාමාස් හදන්න පෙන්නන්න උණයක් තියෙන සෙට් එකක් වෙනම ඉන්නවා. තව සෙට් එකකට නම් තියෙන්නෙ ෆෙස්ටිවල් සම්මාන උණ. විජේ මල්ලිට ටවර්හෝල් එකේ මේ දවස්වල රන් කරන ෆෙස්ටිවල් එකේ ඉන්න කැප්ටන්ලගෙ නම් ගම් මතක් වෙනවා. සෙවන්ටීස් නෙවෙයි සික්ස්ටීස්වල ඉඳල ඩ්‍රාමාස් හදන කැප්ටන්ස්ලත් ගේම් එකට එන්ටර්වෙලානේ. රංජිත් ධර්මකීර්ති ද පරාක්‍රම නිරිඇල්ල ද ජයලත් මනෝරත්න ද ෂිඃ නියම සෙට් එකක් නේද සීන් එකේ?රාජිත දිසානායක, බුද්ධික දමයන්ත, ඊ.එම්.ඩී.උපාලි, චාමික හත්තලවත්ත, උදයසිරි වික්‍රමරත්න, ප්‍රියංකර රත්නායක, එයිටි ප්‍රසන්ට් විතර ෆයිනල්ම ෆයිනල් රවුන්ඩ් එකේ ගේම් එකට සෙට් වෙච්ච ඩිරෙක්ටර්ස්ලා. එවෝඩ්ස් පිට එවෝඩ් ගහපු කට්ටිය. විජේ මල්ලිට තියෙන එකම අප්සෙට් එක මේකයි. මේ කට්ටියට දෙන එවෝඩ්ස් සිලෙක්ට් කරන්නෙ කොහොමද කියන එකයි. පැනල් ඔෆ් ජජස්ලට මාර කට්ටක් කන්න වෙලා ඇති මේ ටිකේ.ඩ්‍රාමා වෙබ් සයිට්ස්වල නම් දැනටමත් ද බෙස්ට් මොකක්ද කියල අහන පෝල් එකත් Poll පටන් අ‍රගෙන. විජේ මල්ලිට නම් හිතෙන්නෙ මෙදා සැරේ කම්පිටිෂන් එකේ ඉන්න හැමෝගෙම ඩ්‍රාමාස්වල එවෝඩ්ස් ගහන්න පුළුවන් මොන මොනව හරි තියෙනව කියලා. එහෙම ක්ලෝස් කම්පිටිෂන් එකක් තියෙන ෆෙස්ටිවල් එකක ෆයිනල් රිසල්ට් එකෙන් පස්සෙ මාර ෆයර් වර්ක්ස් ටිකක් බලන්න ලැබෙයි කියන එක නම් පට්ට ෂුවර්. බඩේ ඉන්න ළමයින්ට හොරස්කෝප් හදන්න යන එක මාර අප්සෙට් එකක් වුණත් විජේ මල්ලි ෂුවර් එකටම කියනවා මෙදා සැරේ ගිනිකෙළි ගිනි අවිවලින් තමයි ගේම ඉවර වෙන්නෙ කියලා. මොකද දන්නවද හරිම සංවේදී කට්ටියනේ ඔය ඩ්‍රැමටිස්ට්ල කියන්නෙ.ඒ ගොල්ලො කවුරුවත් ඔය එවෝඩ්ස්වලට ඩ්‍රාමාස් කරන කට්ටිය නෙවි. දුන්නොත් ගනීවි, නුදුන්නොත් මීඩියාවලට මොකක් හරි කොමෙන්ට් එකක් දාලා සයිලන්ස් එකේ ඉඳීවි. ඩ්‍රාමා ෆෙස්ටිවල් එක තියෙන තියටර් එකේ අප්සෙට් එක නිසා ඒ පැත්තෙ යන්නත් හිතක් නෑ. ලුම්බිණියෙ ජෝන් ඩි සිල්ව එකේ ෆෙස්ටිවල් එකක් බලනව තරම් සොමියක් කොහේද මරදානෙ ටවර් හෝල් එකේ. ඩ්‍රාමාස් බලන්න ඒකට එන්ටර් වෙන හුඟ දෙනෙකුට ඩ්‍රාමා බලනවට වැඩිය කල්පනාවෙන් ඉන්න වෙන්නෙ එළියෙ පාක් කරල එන තමුන්ගෙ වාහනේට මොන විදියෙ සාත්තුවක් දීල තියේවිද කියන බයෙන්. වැඩේ ෆයිනල් රිසල්ට් එක දැනගන්න තව දවස් හතරක් පහක් නැත්නම් වීක් එකක් විතර ඉන්න වෙයිද එහෙමත් නැත්නම් එවෝඩ්ස් නයිට් එකේදිම දැනගන්න ලැබෙයිද කියල විජේ මල්ලිට ෂුවර් නෑ. පැනල්ස් එකේ ඉන්න බොස්ල සෙට් එක කවුද කියලත් විජේ මල්ලිට නිව්ස් නෑ. කොහොම වුණත් ෆයර් වර්ක්ස් නැති සොරි ඒව නැති ෆෙස්ටිවල් නෑ.ෆයර් වර්ක්ස් අඩු ෆෙස්ටිවල් එකක් වේවා කියලයි විජේ මල්ලිගෙ එකම එක ප්‍රාර්ථනාව. ෆයර් වර්ක්ස්වලට ආසා කට්ටියට මාර්ච් 29න් පස්සෙ බලාගන්න බැරුවයැ ෆයර් වර්ක්ස්. මනාප පොරේ රිසල්ට් එනවුන්ස් කරාම ෆයර් වර්ක්ස් තියෙයි ගමකට. විජේ මල්ලි කොලමෙ ස්ටාර්ට් එකේ කියාගෙන ආපු අනිත් බැට්ල් ෆීල්ඩ් එක ගැන මොකුත්ම කියන්න බැරි වුණානේ. ගාණක් නෑ. ඒක ගැන නෙක්ස්ට් වීක් එකේ ලියමුකො. ඒකත් මේකට සෙකන්ඩ් වෙන කම්පිටිෂන් එකක් නෙවි ෂුවර් එකටම. දැන් ඉතින් චෙරියෝ ගුඩ්බායි, ටී.සී, බී.එස් කියන්න වෙලාව ඇවිත්. නෙක්ස්ට් වීක් එකේ මීට් වෙමුකෝ. එතකල් ඩ්‍රාමා හදපු අයටයි, බලන අයටයි, පැනල් ඔෆ් ජජස්ලටයි ඩ්‍රාමා ජොලියක්ම වේවා කියල කිව්වා.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>23</day>
    </date>
    <link>http://www.silumina.lk/2014/02/23/_art.asp?fn=av14022312</link>
    <topic>සුමිගෙන් අහන්න</topic>
    <author/>
    <content>සුමිගෙන් අහන්නමොරටුව කටුබැද්දේ ඩඩ්ලි ගෝමස්ප්‍රශ්නය - ‘සංගම්’ චිත්‍රපටය පිළිබඳ විස්තරයක් කරන්න?පිළිතුර - රාජ් කපූර් අධ්‍යක්ෂණය කළ මේ චිත්‍රපටයේ රාජ්, වෛජයන්තිමාලා, රාජේන්ද්‍ර කුමාර් ප්‍රධාන චරිත රඟපෑවා. සංගීතවත් කළේ ශන්කර් ජායිකිෂන්.මාතලේ ධර්මා ඒකනායකප්‍රශ්නය - ප්‍රවීණ ගීත රචකයකු වූ අරිසෙන් අහුබුදු සූරීන් හින්දි - දෙමළ ගී තනු අනුකරණය කොට ගීත ලියා තිබෙනවා ද?පිළිතුර - ඔව්. ‘සැනසිලි සුවය’ චිත්‍රපටයට ඔහු ලියූ ගී අනුකාරක තනු.වනවාසල උදිත කන්නන්ගරප්‍රශ්නය - ලෝකයේ වැඩිම ප්‍රේක්ෂක පිරිසක් එකවර නැරඹු වේදිකා නාට්‍යය කුමක් ද?පිළිතුර - පැරණි ග්‍රීසියේ එක් නාට්‍ය දැක්මකට 17 දාහක පමණ ප්‍රේක්ෂක පිරිසක් සහභාගි වී තිබෙනවා. එතරම් ප්‍රේක්ෂක පිරිසක් ඊට පස්සේ නාට්‍ය නැරැඹීමට ආ බවට සාක්ෂි නැහැ.මෝදර හිරාන් රොඩ්රිගෝප්‍රශ්නය - විජය කුමාරතුංග ගයන ‘මාල මුදු පළඳවලා’ ගීතයේ පදමාලාව හා සංගීතය කාගෙ ද?පිළිතුර - පද මාලාව ඩෝල්ටන් අල්විස්. සංගීතය මහාචාර්ය සනත් නන්දසිරි.ඉහළ තල්දූවේ ආනන්ද වික්‍රමආරච්චිප්‍රශ්නය - වැස්සකටවත් විශ්ව විද්‍යාලයකට ගොඩ නොවූ අයට ආචාර්ය උපාධි පිරිනැමීම ගැන ඔබේ අදහස් දක්වන්න?පිළිතුර - ඒවා දෙන්නෙත් වැස්සකටවත් විශ්ව විද්‍යාලයකට ගොඩ නොවූ අය නිසා ප්‍රශ්නයක් නැහැ.මත්තෙගොඩ අජිත් ජෝතිය කරසිංහප්‍රශ්නය - සුනිල් සාන්තගේ ඉතාම මිහිරි ගීයක් වන ‘රාම වැලපිල්ල’ මුද්‍රා නාට්‍ය ගීයක් ද?පිළිතුර - ඔව් එය චිත්‍රසේනගේ ‘රාවණා නාඩගමේ’ ගීතයක්.අත්තනගල්ලේ විමලසේන හපුතන්ත්‍රිප්‍රශ්නය - ලෝකයේ මුල්ම පුවත්පත් කලාවේදියා කවුද?පිළිතුර - ක්‍රි. පූ. 400 දී ග්‍රීසියේ ඇතෑන්ස් නුවර විසූ තුසිඩයිඩ්ස්.ගොරකානේ සේනක වරාගොඩප්‍රශ්නය - ටෙලිනාට්‍ය නිළි චමිලා පීරිස් ගැන අදහස් දක්වන්න. එසේම ඇගේ ලිපිනය ද සොයා දෙන්න.පිළිතුර - වචන දෙකක් නෑ අති දක්ෂ නිළියක්. 748/1/ඒ, පාර්ලිමේන්තු පාර, තලංගම දකුණ, පැලවත්ත.හෝමාගම ගලවිලවත්තේ කුසුම් පතිරණප්‍රශ්නය - පසුගියදා ‘දෙරණ’ රූපවාහිනී නාළිකාවෙන් ‘මාතර ආච්චි’ චිත්‍රපටය විකාශය වුණා. ඔබ බැලුව ද?පිළිතුර - ඔව්. එය අදටත් නවතාවයකින් යුතුව බලන්න පුළුවන් චිත්‍රපටයක්. හරියට ‘හන්තානේ කතාව’, ‘අහස් ගව්ව’ වගේ. සතිස්චන්ද්‍ර, ස්වර්ණා මල්ලවආරච්චි, වොලි නානායක්කාර, දෙනවක හාමිනේගේ රංගනය ප්‍රශස්තයි.මේ සතියේ පහත නම් සඳහන් අයත් ප්‍රශ්න එවා තිබුණා. මොරටුව විල්ලෝරාවත්තේ මර්වින් සෙල්ලප්පෙරුම, බේරුවල එම්. එස්. ජයසිංහ, කෑගල්ලේ රණවීර ලියනගේ, මත්තෙගොඩ කිරිගම්පමුණුවේ කිත්සිරි ඒ. මැද්දෙවිතාන, කුලියපිටියේ ජයසේන අතපත්තු, ගම්පහ අඹන්විට සිරිවර්ධන, මාවනැල්ලේ දර්ශිකා වීරකෝන්, මාතර නාවිමන බුවනෙක ප්‍රේමරත්න, රත්නපුරේ ඉනෝකා සමරසිංහ.ඔබේ ප්‍රශ්නය පහත ලිපිනයට යොමු කරන්න'සුමිගෙන් අහන්න'රසදුන, සිළුමිණ,ලේක්හවුස් කොළඹ 10කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>23</day>
    </date>
    <link>http://www.silumina.lk/2014/02/23/_art.asp?fn=av14022313</link>
    <topic>උපුල් නුවන් විදහා</topic>
    <author/>
    <content>උපුල් නුවන් විදහාඔබේ ප්‍රශ්න - අදහස් - යෝජනා පහත ලිපිනයට යොමු කරන්න.‘උපුල් නුවන් විදහා’, ‘රසඳුන’, ‘සිළුමිණ’ කර්තෘ මණ්ඩලය, ලේක්හවුස්, කොළඹ 10.නිවිතිගල සරත් පද්මසිරිමගේ නෝනා මට වැඩිය ශාරුක් ඛාන්ටයි ආදරේ. අපේ මඟුල් පොටෝ එක කොහේ දාලදවත් දන්නේ නෑ. ඒත් අපේ කාමරේත් ශාරුක්ගේ පින්තූර - කෑම කාමරෙත් ශාරුක්ගෙ පින්තූර. වෙනෙකක් තියා නාන කාමරෙත් ශාරුක්... මම මොකද කරන්නෙ?ඔය ප්‍රශ්නෙ ඔයාට විතරක් නෙවෙයිනේ මේ ලෝකේ තියෙන්නේ. මේ ලෝකේ ඉන්න බිලියන ගණනක් මෝඩ ගෑනුන්ගෙන් ඔයාගේ නෝනා එක්කෙනෙක් විතරයි. (ඒත් මේ වගේ අය ඉන්න හින්දා තමයි කලාව රැකෙන්නේ.) හැබැයි මම ඔයා නම් මම කරන්නේ කාජල්ගේ හරි දීපිකාගේ හරි පිංතූර 20 ක් විතර ගෙනැත් ගේ හැම තැනම ගහනවා. ඇ‍ඳෙත් ගහගන්නවා. පිංතූරයක් පර්ස් එකෙත් දා ගන්නවා. රෑට නිදාගන්නෙත් කොට්ටෙ යට තියාගෙන. ඔයත් එහෙම කළොත් ටික දවසක් යනකොට ශාරුක් ඔයාගේ ගෙදරින් අතුරුදන් වෙයි. ඔයාටත් නොකියා කාජලුත් දීපිකාත් ටික ටික ලිපට වැටෙයි. හැබැයි ඔයාගේ පර්ස් එකේ තියෙන පිංතූරේ ඔයාම අස් නොකළොත් අන්තිමට සල්ලිත් එක්කම ඒකත් ලිපට වැටෙයි. කොහොමින් කොහොම හරි ශාරුක් ගෙදරින් තොලොන්ජි වෙන එකනෙ කෙරෙන්න ඕන.බොරැල්ලේ - අචිනිඅපේ පන්තියේ සේරටම වගේ ලස්සන - ලස්සන සපත්තු තියෙනවා මට තියෙන්නේ සෙරෙප්පු විතරයි. තාත්තගෙන් ඉල්ලුවාම බනිනවා... අම්මා අඬනවා. මට පරණ හරි සපත්තු දෙකක් එවන්න බැරි ද?අචිනි දුවේ - ඔයා හරි දක්ෂ, අවංක හොඳ දුවෙක් කියලා මට හිතෙනවා. මම ඔයාට අලුත්ම සපත්තු ජෝඩු දෙකක්ම එවනවා හොඳද - හොඳට ඉගෙන ගන්න.ඉහළ තල්දූවේ ආනන්ද වික්‍රමආරච්චිකලාකරුවන් දේශපාලනයට පැමිණීම ගැන විතරක් ඇයි මේ තරහෙන්, උපහාසෙන් කතා කරන්නේ කියලා මට නම් තේරුම් ගන්න බෑ. එහෙනම් ඇයි මෙහෙම අහන්නේ නැත්තේ? ඇයි නීතිඥවරු දේශපා‍ලනේට එන්නේ? ඇයි ගුරුවරු දේශපාලනයට එන්නේ? ඇයි ව්‍යාපාරිකයෝ දේශපාලනේට එන්නෙ? ඇයි ක්‍රීඩකයෝ දේශපාලනේට එන්නෙ? ඇයි ගොවියෝ දේශපාලනේට එන්නෙ? ඇයි හොර දෙටුවෝ දේශපා‍ලනේට එන්නෙ? ඇයි බාර් කාරයෝ දේශපාලනයට එන්නෙ? ඇයි දේශපාලකයන්ගේ දූ දරුවෝ දේශපාලනේට එන්නෙ? ඇයි වෘත්තිය සමිතිකාරයෝ දේශපාලනේට එන්නෙ? ඇයි පොලිස් නිලධාරීන් දේශපාලනේට එන්නෙ? ඇයි කුඩුකාරයෝ දේශපාලනේට එන්නෙ? ලෝකේ රටවල් තවමත් වන්දනා කරන හැඬු කඳුළින් සමරන දේශපාලනඥයෝ ගණනාවක්ම කලා ශිල්පීන් බව අමතක නෑ නේද?රොනල්ඩ් රේගන්, එම්. ජී. ආර්., ගාමිණී ෆොන්සේකා, විජය කුමාරතුංග මේ අය මොන දේශපාලනඥයාට ද දෙවැනි වුණේ? මොවුන් ඉස්සරහා කෝටි ගාණක් දණ නැමුවා නේද? නමස්කාර කරා නේද? තවමත් ඔවුන්ගේ නම් අමරණීයයි නේද? එහෙනම් කලාකරුවන්ටත් දේශපාලනයට සමාන අයිතියක් තියෙනවා.අත්තනගල්ලේ විමලසේන හපුතන්ත්‍රිගාමිණි මාලනි, විජය මාලනි සනත් - සබීතා යුග දැන් කෝ?යුගල තරු ගැන කතා කරනවා - තනි තරුවක්වත් බිහි වුණා ද මෑතකදී? ඔය තරු යුගලවල් වලින් මම වැඩියෙන්ම තාමත් කැමැති ගාමිණී - මාලිනි යුගලයට. ඒ මොකද කියලා මම දන්නේ නෑ. මට තාමත් ඒ රඟපෑම් මතක් වෙනකොට අමුතුම ලෝකෙකට යනවා. ගාමිණී - මාලිනී යුගලය, විජය - මාලිනී යුගලයට වඩා මගේ සිත් ගන්න ඇත්තේ ගාමිණීගේ පෞරුෂය නිසායි කියලා මට හිතෙනවා. ගාමිණී හැරුණත්, අත ඉස්සුවත් එතන අභිමානයක්, පෞරුෂයක්, ලස්සනක් තිබුණා. මගේ මේ විශේෂ කැමැත්තට ජෝතිපාල හා ඇන්ජලීන්ගේ ගීත මේ දෙදෙනාට 100% ක් ගැළපීමත් හේතු වෙන්න ඇති.ඒත් විජය - මාලිනිගේ තිබුණේ වෙනස්ම සුසංයෝගයක්... විජය අත ඉස්සුවත්, හැරුණත් එතන තිබුණේ ආදරණීය බවක්... ළයාන්විත බවක්... ලස්සනක්. ඒ දෙන්නටම ගැළපෙන්න මාලිනී හරි හරියට රඟපෑම කළා. ඒක රඟපෑමක් නෙමෙයි. සැබෑවක් කියලයි මට හිතුණේ. ‘එදත් සූරයා අදත් සූරයා’, ‘කස්තුරි සුවඳ’, ‘නිධානය’ වගේම ‘තුෂාරා’, ‘සංගීතා’, ‘අංජානා’, ‘බඹරු ඇවිත්’ මම රස වින්දා.මම ‘එදත් සූරයා අදත් සූරයා’ පහළොස් වතාවක්වත් බලන්න ඇති. ‘සුදුපාට මීදුම් ගලාලා’, ‘කොයි යන්නේ බඳ නලවාලා’, ‘අහා හැඩයි රූපේ’ වගේ සින්දු මතක් වෙනකොටත් මම තාමත් ඒ ලස්සන ලෝකෙට යනවා. ඒත් දැන් කෝ එහෙම ලෝකයක්?සේරම තරු බැහැලා - දීප්තියක් නෑ. අත ළඟම තරු - ඉතින් අහසේ තරුව වුණත් දුර ඉන්න තරමටනේ ලස්සන - අගේ වැඩි. අද තරු රට වගේ - ගම වගේ - ගෙදර විසිත්ත කාමරේ පුංචි පෙට්ටිය වටේ පිරිලා. පුංචි පෙට්ටියේ පේනවා තරු පුංචි වෙලා. අපිටත් වඩා පුංචියට.ඒකයි යුගල තරු තියා ඒකල තරුවක්වත් බිහිවෙන්නේ නැත්තේ. හිටියත් කලාමැදිරි එළියක් විතරයි. ටික කාලෙකින් නිවිලා යනවා. ඒකයි ගාමිණි - මාලිනී - විජයලාගේ අගේ වැඩි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>23</day>
    </date>
    <link>http://www.silumina.lk/2014/02/23/_art.asp?fn=av14022314</link>
    <topic>මා කැමැතිම පිරිමි දහදෙනා</topic>
    <author>තුෂාරි නේරංජා වික්‍රමසිංහ</author>
    <content>මා කැමැතිම පිරිමි දහදෙනාදිනෙන් දින අලුත් වන මතක අතර අමතකම නොවන මතක එක්තැන් කරන ‘මා කැමැතිම පිරිමි දහදෙනා’ විශේෂාංගය රසගන්වන්නට මෙවර එක්වන්නේ සිරස රූපවාහිනියේ ප්‍රවීණ ප්‍රවෘත්ති නිවේදිකා චේතනා ලියනගේයි. මේ ඇගේ මතක එකින් එක පෙළ ගැස්වූ අයුරුයි.* ජීවිතයට සමීපතම පුද්ගලයා:-මගේ මහත්තයා ලක්සඳ ගුණවර්ධනමගේ ජීවිතයේ මා ගත් හොඳම තීරණය ඔහුයි. විවාහ ජීවිතයෙන් පසුව විශේෂයෙන්ම රැකියාවක නියැළෙන කාන්තාවන් ස්වාමිපුරුෂයාට අවශ්‍ය විදිහට හැඩගැහෙන්න ඕන. සීමා මායිම්වලට යටත් වෙන්න ඕන. අද බහුතරයක් කාන්තාවන්ට එහෙමයි. නමුත් මගේ මහත්තයා හැමදාමත් මාව අගය කරනවා. සීමා මායිම් නැහැ. එයා නිතරම මගේ දක්ෂතා අගයමින් මා පසුපසම සිටිනවා. ඕනම දෙයක් විවෘතව ඔහුත් සමඟ කතා කරන්න පුළුවන්. ඔහු මට යාළුවෙක් වගේ. තවත් වෙලාවකට පියෙක් සහෝදරයෙක් වගේ. මං ළඟම රැ‍ඳෙමින් මට නිතරම උපකාර කරන ආදරණීය සැමියෙක්.”* කැමැතිම ලේඛකයා - පියා - ගුණදාස ලියනගේතාත්තා මාධ්‍යවේදියෙක් විදිහටත් ලේඛකයෙක් විදිහටත් ලියූ පොත්පත් අදටත් මම ආසාවෙන් කියවනවා. ඔහුගේ සරල බස් වහරට මම හැමදාමත් කැමැතියි. තාත්තා ලියූ පොත්වලින් එකම පොත හතර පස් වතාවක් මම කියවා තිබෙනවා. එවන් ලේඛකයෙක් ගේ දුවෙක් වීම ගැන නිහතමානී ආඩම්බරයක් මා තුළ තිබෙනවා.”* කැමැතිම ප්‍රවෘත්ති නිවේදකයා:-ප්‍රේමකීර්ති ද අල්විස්“මමත් පුංචි කාලෙ ඉඳලම හැදුණෙ වැඩුණෙ ප්‍රවෘත්ති ගැන කතා බහ කරන මාධ්‍ය‍ෙව්දී පරිසරයක. ප්‍රේමකීර්ති ද අල්විස් මහත්තයා ගුවන්විදුලියේ ප්‍රවෘත්ති කියන සමයේ මං ගොඩක් පුංචියි. ඒත් ඔහුගේ කටහඬට මම බෙහෙවින් ප්‍රියයි. ඔහු තුළ හොඳ හඬ පෞරුෂයක් තිබුණා. ගෙදර කොයි මුල්ලක හිටියත් ප්‍රවෘත්ති නිවේදකයාගේ හඬ ශ්‍රවණය කරන පුද්ගලයාට ප්‍රබලව සන්නිවේදනය විය යුතුයි. එවන් ප්‍රබල හඬක් ඔහු තුළ තිබුණා. පොඩි කාලෙ රේඩියෝ එකේ ඇහුණු ඔහුගේ හඬට අදටත් මම කැමැතියි. ඔහු අපට සිටි අංක එකේ ප්‍රවෘත්ති නිවේදකයායි.* කැමැතිම පුහුණුකරු උපදේශකවරයා:-නික් වුජිසික්උපතින්ම නික්ගේ දෑත්, දෙපා නැහැ. ඔහු ඉතාම ධෛර්යවත් පුද්ගලයෙක්. ඔහු ජීවිතය ජයගත්තේ බොහෝ ශාරීරික බාධක මධ්‍යයේ. අද ඔහු සිටින තැන දැක්කම පුදුම හිතෙනවා. අත පය නැති ඔහු බාධක ජයගත් හැටි දෑත දෙපා ඇති මිනිසුන්ට කියා දෙන අයුරු හරිම අපූරුයි. උපදේශකවරයෙක් ලෙස මිනිසුන්ට ඔහු ලබාදෙන දැනුම උපදෙස් ගැන ඔහුගේ වීඩියෝ ක්ලිප්ස් තුළින් මම නැරඹුවා. ඒවා දැක්කම මට හිතාගන්න බැහැ ඔහු තුළ ඇති දක්ෂතාව කෙතරම් ද කියලා. ඔහු ලියූ පොත් කියවන්න, ඔහුගේ කතාවලට ඇහුම්කන් දෙන්න මම හරි කැමැතියි.”* කැමැතිම දේශීය චිත්‍රපට නළුවා:-බිමල් ජයකොඩිබිමල් ජයකොඩි කලා ක්ෂේත්‍රයේ දක්ෂතම රංගන ශිල්පියෙක්. ඔහුගෙන් ඉදිරියටත් හොඳ සාර්ථක රඟපෑම් බලාපොරොත්තු වන්න පුළුවන්. තරුණ පරම්පරාවේ ඉතා ඉදිරියෙන් ඉන්න රංගන කුසලතාවයෙන් ඔහු ඉතා පොහොසත්. හාස්‍යො­්ත්පාදක චරිතයක් වේවා විශිෂ්ට ගණයේ චරිතයක් වේවා මේ අන්ත දෙකටම ගැළපෙන ලෙස අනුගත වන්නට බිමල් සතු හැකියාව විශිෂ්ටයි. ඒ හරහා ඔහුට ඕනෑම චරිතයකට උපරිම සාධාරණයක් ඉෂ්ට කරන්න පුළුවන් දක්ෂතාවයෙන් පරිපූර්ණ නළුවෙක්”.* කැමැතිම ආදර්ශවත් චරිතය: -මහත්මා ගාන්ධි“මට මතකයි මං පුංචි කාලෙ මගේ අම්මා මාව ‘ගාන්ධි’ චිත්‍රපටය බලන්න එක්කන් ගියා. එතුමා ගැන පොතපතින් දැනගෙන තිබුණත් ඒ චිත්‍රපටය නැරඹීමෙන් ගාන්ධි තුමාගේ ජවය ගැන එතුමාගේ ජීවිතය ගැන සොයන්න මට කැමැත්තක් ඇතිවුණා. ඉන්දියාව කියන්නේ ආගමික වශයෙන් ජාතින් වශයෙන් බහුවාර්ගිකත්වයෙන් පිරුණු රටක්. එවන් රටක් තම අයිතිවාසිකම් වෙනුවෙන් මෙහෙයවා ජයගන්නට ඔහු භාරධූර වගකීමක් ඉටු කළා. එතුමාගේ දැන උගත් ආදර්ශවත් චරිතය එයට ඉවහල් වුණා. එතුමා ලියූ පොත පත කියවන්නත්, එතුමාගේ ආදර්ශ පාඨ කතා අන්තර්ජාලය හරහා කියවන්නත් මම කැමැතියි. ඒ ආදර්ශපාඨ අපේ ජීවිතයට මොන තරම් වටිනවාද කියා මට හිතෙනවා.”* කැමැතිම ගායකයා:-අමරදේව මාස්ටර්“අමරදේවයන් සතුව ඇති ගායන හැකියාව, ඒ හඬ එතුමාටම ආවේණිකයි. ඒ හඬින් එතුමාට හැරෙන්න වෙන කිසිවෙකුට ගායනා කරන්න බැරි බව මගේ හැඟීමයි. පැරණි චිත්‍රපටලට ඔහු ගැයූ ගීත ඇසෙද්දී අදටත් හරිම ලස්සනයි.”* කැමැතිම වෛද්‍යවරයා:-ප්‍රසව හා නාරි විශේෂඥ වෛද්‍ය අතුල කළුආරච්චි“අපේ පවුලේ හැමදෙනාගෙම වෛද්‍යවරයා වගේම අදටත් ඔහු අපේ පවුලේ හිතවතෙක්. කාන්තාවකට ගැබිණි සමය කියන්නේ ජීවිතේ අපහසුම කාලයක්. ඒ කාලය මමත් අත්වින්දා. වෛද්‍ය අතුල කළුආරච්චි මහතා ඒ කාලය තුළ මට විශාල ශක්තියක් වුණා. එය හැමදාමත් මගේ මතකයේ තිබෙනවා.* කැමැතිම හින්දි නළුවා:-ශාරුක් ඛාන්“සාමාන්‍යයෙන් ශාරුක් ඛාන්ට බොහෝ කාන්තාවන් ආකර්ෂණය වන්නේ ඔහුගේ පෙනුම නිසා. මම ඔහුගේ පෙනුමට විශේෂ කැමැත්තක් නැති වුණත් පෙනුම පරයා යන රංගන හැකියාව ඔහු තුළින් දකිනවා. මොන ආකාරයේ රංගනයක් වුණත් ඔහු ඉතා තාත්ත්විකව සිදු කරනවා. දක්ෂතාව, ආකර්ෂණය, කඩවසම් බව හැමදේම ශාරුක් තුළ කැටිව තිබෙනවා.”* කැමැතිම ගී පද රචකයා :-මහාචාර්ය සුනිල් ආරියරත්න“ඕනම තාලයකට රස විඳින්න පුළුවන් ආකාරයේ ගීත නිර්මාණ ඔහුගේ සුරතින් රචනා වෙනවා. ඒවා සරල වුණත් සම්භාව්‍ය වුණත් එක වගේ රස විඳින්න පුළුවන් ගීත.”තුෂාරි නේරංජා වික්‍රමසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>23</day>
    </date>
    <link>http://www.silumina.lk/2014/02/23/_art.asp?fn=av14022315</link>
    <topic>අපේ සාර්ථකත්වයේ රහස තාත්තා නෙමේ;</topic>
    <author>ටානියා මෝසස්</author>
    <content>අපේ සාර්ථකත්වයේ රහස තාත්තා නෙමේ;ගීතයක් පුරාවට මස්සිනාට බැණ බැණ හිටියට මස්සිනා නිසාම ගොඩ ගිය කොල්ලො සෙට් එකක් විදිහට 'ඩැඩී' හඳුන්වන්න පුළුවන්. කාලෙන් කාලෙට අමුතුම තාලේ ගී නිර්මාණ ඔස්සේ බාල මහලු කොයි කාගෙත් හිත් වසඟ කරන්නට සමත් වූ 'ඩැඩී', 'දඟලන්න බෑ' සහ 'වරෙන් යන්න' ගීත හරහා මේ දිනවල නැවතත් සිය හඬ අවදි කරමින් කරළියේ පෙරළි කරමින් සිටියි. 'ඩැඩී' සොමියට හදාගත්තු බෑන්ඩ් එකක්ද?ගයාන් :- 'ඩැඩී' බිහිවෙන්න කලින් බෑන්ඩ් එකක් තිබුණා. ඒකේ චිකා හිටියේ නැහැ. පොඩි කචල් එකක් ගිහින් එක්කෙනෙක් අයින් වුණා. ඉතින් මම චිකාගෙන් ඇහුවා අ‍පේ බෑන්ඩ් එකට සෙට් වෙනවද කියලා. පාට් ටයිම් කරන්න එයා කැමැති වුණා. ඒ කාලේ අපි 'පබ්' ගගහා හිටියේ. ඉතින් හදිසියේම කොන්සට් එකක් ප්ලේ කරන්න අපිට සිදු වුණා. ඒ වෙද්දි බෑන්ඩ් එකට නමක් තිබුණේනැහැ. ඉතින් ඔය හදිස්සියේ දාගත්තු නම තමයි 'ඩැඩී'. ඒක ඉතින් කියන්නත් ලේසියි. කටට හුරුයි නේ.ෆීල්ඩ් එකට එන්න කාපු කට්ට ගැනත් කතා කරමු.ගයාන්:- අපි 'ඩැඩී' බෑන්ඩ් එකත් හදාගෙන මාස හය හතක් විතර පබ් ගගහා ඉන්නකොට මට ඒක එපා වෙන්න ගත්තා. ඊට පස්සෙ තමයි සින්දුවක් කරන්න ඕනේ කියලා අදහස ආවේ. ඒ වෙද්දිත් මම ලියපු මෝඩ සින්දු දෙක තුනක් මගේ ළඟ තිබු‍ණා. මේ සින්දුව රෙකෝඩ් කළේ ලහිරුගේ ස්ටුඩියෝ එකේ. ලහිරු අපිට මාර සපෝට් එකක් දුන්නා. ඉතින් රෑට පබ්වල සෙල්ලම් කරලා පෙට්‍රල් ගහන්න රුපියල් 2000 කොහොම හරි ඉතුරු කරගෙන ලහිරුගේ ස්ටුඩියෝ එකට හැමදාම ගිහින් තමයි සින්දුව රෙකෝඩ් කළේ. ඉතින් ඒක අපි මුලින් රිලීස් කරනවා කියලා හිතුවා. අපි ඒකට නම දාලා තිබුණේ 'පලයං' කියලා. ඒ කාලේ ඔය වගේ සරල වචනවලින් ලියැවුණු ගීත තිබුණේ නැහැ. ඔය සින්දුව අරගෙන මමයි ශමිලයි වටේටම ගියා. අනේ ඉතින් අන්තිමට කට්ට කාලා අපි රෙකෝඩ් කරලා රිලීස් කරන්න හිතන් හිටපු සින්දුව හැම තැනින්ම රිජෙක්ට් වුණා. පස්සේ කාලෙදි ‍'බොරුකාරි' කියලා හිට් වුණේ එදා ඒ රිජෙක්ට් වුණු ගීතය තමයි.'ඩැඩී' ගොඩදාපු 'මස්සිනා' ගැනත් කියමුද?ගයාන්:- පළවැනි සින්දුව රිජෙක්ට් වෙලා අවුලෙන් ඉඳිද්දි තමයි දවසින් වගේ 'මස්සිනා' ලියවුණේ. සති දෙකෙන් විතර රෙකෝඩ් කළා.ඒ කාලේ 'චංචලා' වීඩියෝ එක දැකලා කික් වෙලා හිටපු මටත් මේ සින්දුවට විඩියෝ එකක් කරන්න ඕනේ කියලා හිතුණා. ඒ වීඩියෝ එකට 70 දශකයේ කන්සෙප්ට් එක ගෙනාවේ 'වයිඩ් ඈංගල්'. ඒක ටිකක් අමුතු ෆුල් කොමිටල් වගේ ගතියකුත් තිබුණු නිසා අපිත් කැමැති වුණා. ඒ සින්දුවයි වීඩියෝ එකයි අන්තිමට නොහිතපු විදිහට හිට් වුණා. ඕක තමයි අපේ පටන්ගැන්ම.'ඩැඩී' ප්‍රතිරූපය හදාගන්න ගයාන්ගේ තාත්තගේ (සුනිල් පෙරේරා) ජනප්‍රියත්වය බලපෑවා කිව්වොත්?ගයාන්:- සම්පූර්ණයෙන්ම වැරදි කතාවක්. තාත්තට ගරු කරන පුද්ගලයෝ ඉන්නවා නම් ඒ අයගේ ගෞරවයෙන් කොටසක් ස්වභාවධර්මයෙන් එයාගේ දරුවන්ට ලැබෙනවා. ඒක ඉතින් කාටත් පොදුයිනේ. නමුත් අපේ සාර්ථකත්වයේ හේතුව තාත්තා නෙමෙයි.ඒ කියන්නේ තාත්තාගේ නම යොදා ගන්තේම නැද්ද?ගයාන්:- පාවිච්චි කළා. මම අර කියපු රිජෙක්ට් වුණු සින්දුවට. ඒක රිජෙක්ට් වුණු සිද්ධිය තාත්තට කිව්වාම එයා දන්න දෙතුන් දෙනෙක්ට කතා කරලා හේතුව ඇහුවා. එයාලා තාත්තට හේතුව කිව්වහම තාත්තා මට කිව්වේ 'ඉතින් එහෙනම් උඹ වෙන සින්දුවක් කරපං' කියලයි. ඉතින් අපි වෙන එකක් කළා. ඒක හිට් වුණා. ඒකට තාත්තගේ කිසිම බලපෑමක් තිබුණේ නැහැ.බැන්ඩ් එකේ අනෙක් අය කියන සින්දු යන්නෙත් ගයාන්ගේ නමින්. මේක හරිද?‍චිකා :- ඔය හේතුව ගැන අපිටත් ගැටලුකාරී තත්ත්වයක් තිබුණේ. පසුගිය මාස තුන හතර ඔය කියන ගැටලුව විසඳගන්න තමයි අපිත් වෙහෙසුණේ. කොහේ හරි ප්‍රසංගයකදී හෝ මොනයම් තැනකදී වුණත් කවුරුහරි කියනවා නම් "ගයාන් ප්‍රමුඛ" කෑල්ල දාලා අපි ඒක ප්‍රතික්ෂේප කරනවා. මේක කාලෙක ඉඳලා ලංකාවේ බෑන්ඩ්ස්වල හැදුණ සිස්ටම් එකක්නේ. අපිට ඕනේ ඔය කියන රටාවෙන් අයින් වෙන්න. අපි 'ආර්ටිස් බෑකිං' කරන්නෙත් නැහැ. අපි හැමෝම සින්දු කියනවා. 'ඩැඩී' කියන්නේ කවුරුත් ප්‍රමුඛ බෑන්ඩ් එකක් නෙමෙයි. ඉතින් අපේ ඒ උත්සාහය ‍යම් තාක් දුරට සාර්ථක වෙලා තියෙනවා.සංගීතය ගැන ඔයාලගෙ දැනුම ප්‍රමාණවත් කියලා හිතනවද?චිකා :- මගේ පෞද්ගලික අදහස නම් සංගීතය හදාරන්න, ඒ ගැන ඉගෙන ගෙන විභාග පාස් කරන්න ඕනේ නැහැ. විශාරද කට්ටිය ඕනෑ තරම් ඉන්නවා සින්දුවක් කියාගන්න බැරි. අපි හැමෝම යම්තාක් දුරට හදාරා තිබෙනවා. එතැනින් එහාට තමන් ප්ලේ කරන දේ, සිං කරන සින්දුව හරියට කියන්න පුළුවන් නම් ඒ ඇති.ගයාන්:- සින්දු කියන්න පුළුවන් හෝ බැරි හෝ තමන් කැමැති නම් තමන්ට සින්දු කියන්න නිදහස තියෙනවා. නමුත් අසන්නා තමයි තීරණය කරන්නේ ඒ සින්දුව අහනවද නැද්ද කියලා.ගීතයක ජනප්‍රියත්වය මනින සාධකය මොකක්ද?ගයාන්:- ඒ ගීතයට මිනිසුන්ගේ තියෙන කැමැත්ත හා පිළිගැනීම. ඒකට මිනුම් දණ්ඩක් නැහැ.අලුතින් එන නිර්මාණවල ටාර්ගට් එක ජනප්‍රියත්වය ද?ගයාන්:- ඇත්තටම එහෙම අරමුණක් නැහැ. අපි සින්දුවක් කළා එළියට දැම්මා. හිට් වුණා නම් එහෙමයි නැත්නම් තව එකක් කරනවා.හරිම සරලයි.බෑන්ඩ් එකෙන් උපයන ආදායම මදි නිසාද වෙනත් රැකියාවල නියැළෙන්නෙ?චිකා :- අපි බෑන්ඩ් එක කරන්නේ වෙනස් විදිහකට. වෙඩිංස් සහ ෂෝස් වුණත් අපි වැඩිය ගන්නේ නැති නිසා අපිට ලැබෙන ආදයම මදි. ඒක අපි බැලන්ස් කරගෙන යනවා.ගයාන්:- මගේ නම් ආදායම මම ලබන ආත්ම තෘප්තිය. අපේ ගීත අහල මිනිස්සු විඳිනවා නම් ඒකට සාධාරණ මුදලක් ලැබෙනවා නම් එච්චරයි.අද හිට් වෙලා හෙට නැති වෙන ගීත වෙනුවට පවතින නිර්මාණයක් කරන්න හිතලා නැද්ද?ගයාන්:- අපි එහෙම හිතන්නේ නැහැ. ඒක හිතලා කරන්න පුළුවන් දෙයක් නෙමෙයි. ලස්සන සින්දුවක් නිර්මාණය කරාම ඒකට මිනිස්සුන්ගේ හොඳ ප්‍රතිචාර ලැබෙනවා නම් ඒකට යම් කිසි කාලයක් ආයුෂ තියෙයි. ඒක තීරණය කරන්න අපිට බෑ.'ඩැඩී' මාධ්‍ය සමඟ ගනු දෙනු අඩුයි කිව්වොත්?ගයාන්:- එහෙම නැහැ. අපේ නිර්මාණ ජනතාවට ගෙනියන්නේ මාධ්‍ය. නමුත් එහෙමයි කියලා අනවශ්‍ය විදිහට සල්ලි දීලා, පාටි දාලා හරි අනවශ්‍ය විදිහට කඩේ ගිහින් අපේ නිර්මාණ ජනප්‍රිය කරව ගන්න අපිට උවමනාවක් නැහැ. ක්ෂේත්‍රයේ ඇතුළේ මතයක් තියෙනවා මාධ්‍ය කට්ටියත් එක්ක අපි ඉන්න ඕනෙ බෝලේ බස්සගෙන කියලා. අනේ එහෙම කියලා අපි නම් ඒවට එච්චර මහන්සි වෙන්නෑ. අපි සින්දුවක් ගිහින් බාර දෙන්නෙත් හොඳයි නම් විතරක් ප්ලේ කරන්න කියලයි.ගයාන් කියන්නේ අරමුණක් නැති චරිතයක් කිව්වොත්?ගයාන්:- මට කිසිම ප්‍රශ්නයක් නැහැ. මං හරිම සතුටින් ජීවත් වෙනවා. කවුරු ඒකට මොන අර්ථ කථනයක් දුන්නත් මට ඒකෙන් බලපෑමක් නැහැ.ඉදිරියේදීත් ඔය පස්දෙනා එකටම ඉඳියිද?චිකා :- දන්නේ නැහැ. කියන්න බෑ. අද රෑ ගහගෙන අපි වෙන්වෙයිද කියන්න බැහැ.සරල ගීතවලින් ඔබ්බට යන්න අදහසක් නැද්ද?ගයාන්:-තාම එහෙම හැඟිලා නැහැ. හැඟීම එක්ක තමයි අපේ නිර්මාණ ඔක්කොම සම්බන්ධ වෙලා තියෙන්නේ. පොඩි ශාස්ත්‍රීය හැඟීමක් ආවොත් ඔන්න ඔය කියන නිර්මාණයක් බිහි වෙන්න පුළුවන්. හැබැයි ඉතින් තාම නම් එහෙම නැහැ.ලංකාවේ සංගීතය කෑවා කියන පිරිස අතරට 'ඩැඩී' එකතුයි කිව්වොත්?හරිම සතුටුයි. ඒ කියන්නේ මේ රටේ සංගීත ක්ෂේත්‍රයට අපි මොකක් හරි දෙයක් කරලා තියෙනවා.ටානියා මෝසස්ඡායාරූප -ටී.ආර්.මෝසස්කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>23</day>
    </date>
    <link>http://www.silumina.lk/2014/02/23/_art.asp?fn=av14022316</link>
    <topic>ශතකය පෙනි පෙනී දැවී යාම මට ලොකු පාඩමක් වුණා</topic>
    <author>ඉඳුනිල් වීරරත්න</author>
    <content>ශතකය පෙනි පෙනී දැවී යාම මට ලොකු පාඩමක් වුණාකෞෂාල් සිල්වාපසුගිය ජනවාරි 27 වැනිදා බංගලාදේශයට එරෙහිව සිය කුලුඳුල් ටෙස්ට් ශතකයලබාගනිමින් ජාත්‍යන්තර ක්‍රිකට් පිටියේ කතාබහට ලක්වුණු අලුත්ම ක්‍රිකට් තරුව ඔහුයි. පන්දු 244 කට මුහුණ දෙමින් හතරේ පහර 16 ක් සහ 6 පහර 2 ක් සමඟින් ලකුණු 139 ක් ලබා ගත් ඔහු සිය පෙම්වතිය පිළිබඳව කළ හෙළිදරව්වෙන් මේ වන විට ශ්‍ර‍ී ලංකාවේ ක්‍රිකට් ලෝලීන් අතර වඩාත් ම කතා බහට ලක්වුණු චරිතයක් බවට ද පත්වෙලා.පින්නදූවගේ ගයාන් කෞෂාල් සිල්වා.අද ‍'කෙළිබිමෙන් තරුවක්’ වෙමින් මේ සියලු තොරතුරු රසඳුන පාඨක ඔබට කියන්නට සූදානම්.‍කෞෂාල් 2011 වසරේ පාකිස්තානයට එරෙහිව ටෙස්ට් වරම් ලබාගන්නේ 120 වැනි ශ්‍රී ලාංකේය ක්‍රීඩකයා ලෙසින්. එලෙස ඇරැඹි සිය ක්‍රීඩා දිවියේ මේ දක්වා ඔහු ක්‍රීඩා කර ඇති ටෙස්ට් තරග 8 කි. එම තරග 8 තුළ ඉනිම් 15 ක් ක්‍රීඩා කරමින් අර්ධ ශතක තුනක් සමඟ ශතකයක් රැස් කරගෙන ඇති කෞෂාල් පදිංචිව සිටින්නේ කොළඹින් පිටත.පාණදුර නගරය පසුකර මඳ දුරක් ගිය තැන ගාලු පාර සමීපයේ පිහිටි‍ කෞෂාල්ගේ නිවෙසට ගිය අපව පිළිගත්තේ ඔහුගේ පියා ප්‍රේමදාස සිල්වා සහ මව ලාලනී ප්‍රනාන්දු දෙපළයි. සුපුරුදු සිනාව සමඟින් කෞෂාල් අප සමඟ පිළිසඳරට එක්වුණා.ළඟදී විවාහ වෙන්න යනවා කියන්නේ ඇත්තද?මේ දිනවල පැතිර යන ආරංචියෙන් ම මම කතා බහ ආරම්භ කළා.“විවාහ‍වෙන්න ඕන තමයි‍. ඒත් දැන්ම නෙමෙයි.”ඔබේ පෙම්වතිය නිළියක්.“ඔව්. ඇය භාග්‍යා හෙට්ටිආරච්චි.”ඔයාල දැන හඳුනාගන්නේ.“අකලංක ගනේගම මගේ හොඳ මිතුරෙක්. භාග්‍යාත් ඔහු සහෝදරියක් වගේ ළඟින් ම ඇසුරු කරන කෙනෙක්. අකලංක තමයි අපි දෙන්නව මුණ ගැස්සුවේ. දැන් අපි හොඳ ‍පෙම්වතුන්.”ඔබේ ක්‍රිකට් දිවිය ‍ගැන කතා කළොත්. කොහොමද ඔබ ක්‍රිකට් ක්‍රීඩාවට යොමු වෙන්නේ.“මගේ තාත්තා ක්‍රිකට් ක්‍රීඩකයෙක්. ඒ වගේ ම ක්‍රිකට් පුහුණුකරුවෙක්. පුංචි කාලයේ ඉඳලම ගෙදර තිබුණෙ ක්‍රිකට් පරිසරයක්.තාත්තා මගේ මුල්ම පුහුණුකරුවා වුණා. මම මුලින් ම පාසල් ගියේ පාණදුර ශ්‍රී සුමංගල විද්‍යාලයට‍. තාත්තා තමයි ඉස්කෝලෙත් කෝච් කළේ. මගේ මල්ලි ඩිල්ෂාන් සිල්වා. මල්ලි මට වඩා අවුරුද්දක් බාලයි. අපි දෙන්නාම තාත්තාගෙන් ක්‍රිකට් ඉගෙන ගත්තා.මුලින්ම සුමංගල විද්‍යාලයේ 13 න් පහළ කණ්ඩායමට ක්‍රීඩා කළා. ඊට පස්සෙ ගල්කිස්සෙ ශාන්ත තෝමස් විද්‍යාලයට ගියා. මුලින් ම ගියේ C ටීම් එකට. ඒත් ටික දවසකින් හෙඩිකෝච් මාව A ටීම් එකට දැම්මා.13 න් පහළ, 15 පහළ හා 17 න් පහළ හැම ඒජ් ගෲප් එකකම කණ්ඩායම් වල නායකයා විදිහට කටයුතු කිරීම මගේ ක්‍රීඩා දිවියේ විශේෂ අවස්ථාවක්.පාසල් ක්‍රීඩා දිවියේ අමතක නොවන අවස්ථාවක් තිබේ ද?“රෝයල් තෝමියන් බිග් මැච් එකේ 125 වැනි ජුබිලියේ ශාන්ත තෝමස් කණ්ඩායමේ නායකයා වීම මගේ පාසල් ක්‍රිකට් ජීවිතයේ අමරණීය අවස්ථාවක්.”ඔබ කැමැතිම ශ්‍රී ලාකේය ක්‍රීඩකයාමම පුංචි කාලේ ඉඳලම අරවින්ද ද සිල්වා ක්‍රීඩා කරන විදිහට ආසයි.ඔබ දේශීය තරගවල හොඳින් ක්‍රීඩා කළත් ජාතික කණ්ඩායමේ දොරටු විවර වන්නෙ ප්‍රමාද වෙලා.“මම පළමු පෙළ තරග 134 කට ක්‍රීඩා කරලා ශතක 28 ක් සහ අර්ධ ශතක 37 ක් සමඟ ලකුණු 8975 කුත් A කණ්ඩායමට ක්‍රීඩා කරලා තරග 123 කදී ශතක 3 ක් අර්ධ ශතක 19 ක් සමඟ ලකුණු 3194 කුත් රැස් කරගෙන තිබෙනවා. 2009 අවුරුද්දේ ඉඳලම මාව කණ්ඩායමට තෝරාගෙන තිබුණත් මට ක්‍රීඩා කරන්න අවස්ථාවක් ලැබුණේ 2011 අවුරුද්දේ. පාකිස්ථාන් තරගාවලියේදී. ඒත් මට මගේ සුපුරුදු දස්කම් දක්වන්න අවස්ථාවක් ලැබුණේ නෑ.ඉන්පස්සෙ ලැබුණු අවස්ථාවෙන් කෞෂාල් සිල්වා යළි උපදිනවා.‍“මම අන්තර් සමාජ ක්‍රීඩා තරගවලදී හොඳම දස්කම් දක්වලා ලකුණු අතර හිටියා. නමුත් අවාසනාවට මට මුල් තරග 3 දී මතුවෙන්න බැරි වුණා. මම ඊට පස්සේ හිතාගත්තා කොහොම හරි නැවත අවස්ථාවක් ලැබුණාම මට කරන්න පුළුවන් දේවල් මොනවද කියන එක පෙන්නනව කියලා.ඉන්පසු තරගාවලිය ඔබට සුවිශේෂයි.“2011 තරගාවලියෙන් පසුව මට යළිත් අවස්ථාව ලැබෙන්නේ පසුගිය අවුරුද්දේ පාකිස්තාන් සංචාරයේදී. මම ඒ තරගාවලිය හොදින් ම ක්‍රීඩා කළා. පළමු තරගයේදී මගේ පළමු වැනි අර්ධ ශතකය (81) ගත්තා. දෙවැනි තරගය පසුගිය ජනවාරි 08 වැනිදා පැවැත්වුණේ. එහි පළමු ඉනිමේ ලකුණු 95 කුත් දෙවැනි ඉනිමේ ලකුණු 58 කුත් ලබාගත්තා. එහිදී මම කවුද මට මොනවද කරන්න පුළුවන් කියලා පෙන්නුවා.ශතකය පෙනි පෙනී දැවී යාම ගැන යළිත් හැරී බැලුවොත්.“95 ක් ගහල ඉතිරි ලකුණු 5 ගහන්න බැරි වුණු එක ගැන දුක් වෙනවා. එය ඕනම ක්‍රීඩකයකුට දුකක්. මම හිතනවා ඒ වෙලාවෙ මම වැරැදි පාරක් තමයි එල්ල කළේ. එය මම අපේක්ෂා නොකරපු දෙයක්. හෆීෂ් ඒ වෙලාවෙ පන්දු යැව්වෙ. ඔහු එම තරගාවලියෙ පාට් ටයිමර් කෙනෙක් විදිහට කටයුතු කළේ.එවෙලේ දුකක් ඇති වුණත් අද කල්පනා කරද්දී ඒ සිදුවීම හොඳයි කියල හිතනවා. මොකද ඒ ‍අවස්ථාව යළිත් ආවොත් කවදාවත් එම වරද කරන්නෙ නෑ කියල පාඩමක් ඉගෙන ගත්තා.බංගලාදේශ සංචාරයේදී ඔබ ඒ වරද හදාගත්තා‍.“ඇත්තෙන් ම, බංගලාදේශයේදී මම මගේ මංගල ශතකය ගත්ත ඉනිමේදී ලකුණු 98 ක් ගත්ත වෙලාවෙ මම පෙර සිදුවීම පාඩමකට අරගෙන පොඩ්ඩක්වත් කලබල වෙන්නෙ නැතුව හිටියා. ලූස් බෝල් එක එනකම් ඉඳල අවශ්‍ය වෙලාවේදී ලකුණු අරගෙන ශතකය සම්පූර්ණ කළා. එය මට ජීවිත කාලයටම මතක හිටින පාඩමක්.”කෞෂාල් ගේ පියා මෙන් ම ඔහුගේ මුල් ම ක්‍රිකට් ගුරුවරයා තම පුතුගේ හපන්කම් ගැන කියන්නට ඉන්නේ ආසාවෙන්.ඔබ කෞෂාල්ගේ මුල් ම පුහුණුකරු.“ඔව්. මම පාණදුර සුමංගල විද්‍යාලයට ගියේ. ඒකෙදි ක්‍රිකට් ගැහුවා. කැප්ටන් විදිහට කටයුතු කරල තියෙනවා. රැකියාව කළේ ලේක්හවුස් ආයතනයේ.සුමංගලයෙන් මට ක්‍රිකට් පුහුණුකරු ලෙස කටයුතු කරන්න ආරාධනා කළා. රැකියාවට බාධාවක් නොවෙන්න එය කරගෙන ගියා.කෞෂාල් පුංචි කාලෙ හරිම දඟයි. පොඩ්ඩක්වත් එකතැනක ඉන්න බෑ. ක්‍රිකට් ගහන්නත් ආසයි. පාසලේදී මගේ ඇකඩමියට බඳවාගෙන පුහුණු කළා. අනිත් ළමයි සේරටම ඉස්සෙල්ල මෙයාට බැට් කරන්න ඕන. ඒ තරමට උනන්දුවක් තිබුණෙ.ක්‍රිකට් ක්‍රීඩකයකුට තියෙන්න ඕන ක්‍රියාශීලීකම, කැපවීම, කීකරු බව වගේ ම අධිෂ්ඨානශීලී බව පුතා තුළ උපරිමයෙන් තියෙනවා. එයාගේ සාර්ථකත්වයේ රහස එයයි.”මීළඟට කතා බහට එක්වුණේ කෞෂාල් ගෙ මව‍.“පුතා හරිම හොඳ දරුවෙක්. හොඳට ඉගෙන ගන්න පුළුවන්. මට ඕන වුණේ පුතාලා දෙන්නාටම හොඳට උගන්වන්න. මම ගුරුවරියක්.‍ ඒ නිසා පුතා කොච්චර ක්‍රිකට් ගැහුවත් ගෙදරදී මම පාඩම් කියලා දුන්නා. සාමාන්‍ය පෙළ හොඳට පාස් වුණා. උසස් පෙළ වාණිජ අංශයෙන් කළේ. උසස් පෙළට සති දෙකක් තියෙද්දී රනිල් අබේනායක එයාව මැලේසියා ටුවර් එකකට අරගෙන ගියා. එහෙම තියෙද්දීත් බී එකයි සී 2 ක් අරගෙන පාස් වුණා.”‍කෞෂාල් ගේ විශේෂ ගුණාංග මොනවද?“පුතා අපට හරිම ආදරෙයි. ඒ වගේ ම පවුලට ළැදියි. මල්ලිටත් හරිම ආදරෙයි‍. එයාගෙ තියෙන විශේෂම ගුණාංගය තමයි අධිෂ්ඨානශීලී බව. ඕනම පීඩනයකදී තනිවම දරාගෙන ජයග්‍රහණය කරා යන්නට එයාට හැකියාව තිබෙනවා.ක්‍රීඩා කරන කොට මොනවා හරි පසුබෑමක් වුණාම “I will do it again, I will come back” වගේ වාක්‍ය ලියලා කාමරයේ ගහගන්නව.”ඇත්තද මේ කතාව? මගේ පැනය කෞෂාල්ට‍.“මට ගොඩාක් ළඟින් ඇසුරු කළ ක්‍රීඩකයෙක් තමයි තිලාන් සමරවීර. ඔහු මගේ ක්ලබ් එකේ. මම එයා සමඟ මගේ ක්‍රිකට් ගැන විතරක් නෙමෙයි පෞද්ගලික ජීවිතේ දේවල් පවා එයාට කියනවා.තරගයක් පැරදිලා හරි පසුබෑමකට ලක්වෙලා හරි ඉන්න වෙලාවට ඔහුගේ වචන මට හරිම ශක්තියක් වෙනවා. එක අවස්ථාවක තිලාන් අයියා මට පොතක් දුන්නා. මම ඒ තරම් කියවන්න ආස කෙනෙක් නෙවෙයි. ඒත් ඒ පොත කියවුවාම මම දැනගත්තා ක්‍රීඩා ක්ෂේත්‍රයේ හෝ ඕනැම ක්ෂේත්‍රයක උසස් තැනකට එන්න නම් තමන් තනියම තීරණ ගන්න ඕන කියන එක. ඒ අනුව ඒ පොත කියවුවාම මම මානසිකව ශක්තිමත් වුණා.ඒ අනුව මම මගේ ඉලක්කය මොකක්ද කියල හඳුනාගත්තා. එය කොළවල ලියලා කාමරයේ ගහනවා. හැමදාම රෑට නිදාගන්න ගියාම මට ඒ දෙය ඇහැ ගැටෙන කොට ඊළඟ දවස පටන් ගන්නෙ මම දැඩි අධිෂ්ඨානයකින්. එය තමයි මගේ ජයග්‍රහණවල රහස.”අධිෂ්ඨානශීලී ක්‍රීඩකයකු ලෙස සාර්ථක ලෙස තම ක්‍රීඩා දිවිය ආරම්භ කළ කෞෂාල්ට රට වෙනුවෙන් තව තවත් ජයග්‍රහණ ලබන්නට හැකියාව ප්‍රාර්ථනා කරමින් අපි ඔවුන්ගෙන් සමුගතිමු.ඉඳුනිල් වීරරත්නඡායාරූප - සුදම් ගුණසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>23</day>
    </date>
    <link>http://www.silumina.lk/2014/02/23/_art.asp?fn=av14022317</link>
    <topic>රෝගී - නිරෝගී කෙස් කලඹක් හඳුනාගන්නේ කොහොමද?</topic>
    <author>‍හේමාලි</author>
    <content>රෝගී - නිරෝගී කෙස් කලඹක් හඳුනාගන්නේ කොහොමද?පසුගිය සතියේ අපේ කතාබහ ආරම්භ වූයේ අපේ ශරීරයේ අලංකාරයට විශේෂයෙන්ම බලපාන කෙ‍ස් කලඹ සම්බන්ධවයි. නිරෝගී කෙස් කලඹක් කියන්නේ විශේෂයෙන්ම කාන්තාවකට සම්පතක්. ඔබත් සමහර විට දිගු කෙස් කලඹකට හිමිකම් කියන කාන්තාවක් විය හැකියි. එහෙත් මඳකට හෝ ඔබ ඔබේ කෙස් කලඹ සෑදී ඇත්තේ කෙලෙසකද යන්න ගැන අවධානය යොමු කළේ නෑ නේද? අද අපි ඔබට කෙස් කලඹ සෑදී ඇත්තේ කෙලසකින් ද යන්න පිළිබඳ කියා දෙන්නට සිතුවා. මේ ගැන අවබෝධයෙන් කටයුතු කළොත් ඔබේ කෙස් කලඹ නිරෝගි ද, නැත්ද කියා ඔබටම වටහා ගන්න‍ට පුළුවන් වේවි.කෙස් ගසක් සෑදී තිබෙන්නේ කෙරටීන් වලින් කියලා තමයි හඳුන්වන්නේ. නිරෝගී කෙස් ගසක් නම් ඒ කෙසේ ගසේ ඉලාස්ටිසිටි (Elastisity) ගතිය නිතරම රැඳී තිබෙන්න ඕන.මේ පිළිබඳ ඔබට වඩාත් පැහැදිලි කරනවා නම් කෙස්ගසක් කෙළවරින් අල්ල ඇද අතහැරිය විට ආපසු එය තිබුණු තැනට යා යුතුයි. එවැනි ආකාරයේ කෙස් ගස් ඔබ සතු වේ නම් ඒවා නිරෝගී කෙස් ගස්ය.බැරිවෙලාවත් අපි කෙස් ගසේ අගින් අල්ලා අදින විට මැදින් කැඩී ගියහොත් ඒ කෙස් ගස් නීරෝගී කෙස් ගස් වශයෙන් සැලකිය නොහැකිය. සාමාන්‍යයෙන් නිරෝගී කෙස් ගසක තිබිය යුතු Volume එකක් තිබෙනවා. ඒ ප්‍රමාණය අපි සලකන්නේ IXI ප්‍රමාණය ලෙසිනුයි. මේ ප්‍රමාණය සමහරුන්ගේ පිහිටන්නේ අඩුවෙන්. තවත් සමහර අයගේ වැඩියෙන් පිහිටනවා. සාරවත් කෙස් කලඹක මේ තත්ත්වය අඩුයි.කෙස් ගසක තිබිය යුතු අනිත් ලක්ෂණය තමයි porosity භාවය.මේකෙන් තමයි කෙස් ගසේ තෙතමනය රඳා පැවතීම පිළිබඳ තීරණය වන්නේ. මේ තත්ත්වය වැඩියෙන් පවතිනවා නම් එය නිරෝගී කෙස් ගසක් නොවෙයි.porosity තත්ත්වය අඩුවෙන් පවතී නම් කෙස්ගසේ තෙතමනය රඳා ගැනීමේ හැකියාව වැඩිය. porosity ගතිය වැඩි කොණ්ඩයක් කියන්නේ සාරවත් කොණ්ඩයක් නොවෙයි. මේ තත්ත්වය තමන්ගේ කොණ්ඩය දෙස බැලීමෙන් තමන්ටම අවබෝධ කරගත හැකිය. ඔබට නිකමට මෙන් ඉඳහිට ඔබේ කෙස් ග‍සක් ඇද බැලිය හැකියි. එවිට එය අතරමඟදී කැඩී යනවාද නැතහොත් ඉලාස්ටිසිටි ගතිය ඇතිව තිබූ තැනටම යනවාද? යන්න එවිට ඔබටම දැක ගත හැකිය.මේ පිළිබඳ ඔබ දැන් හොඳින් දැනුවත් නිසා ඔබේ කෙස් කලඹ රෝගීද කියා තීරණය කරගත හැකියි. ඔබට රෝගී කෙස් කලඹක් තිබේ නම් ඒ සඳහා ප්‍රතිකාර වෙත යොමුවීමේ දී ඉතාම පරිස්සම් විය යුතුය. ඒ පිළිබඳවත් අපි ඉදිරියේ දී දැනුවත් කරන්නම්.අපි දෙවැනියට කතාකළ porosity ස්වභාවය කෙස් කලඹක ඇතිවන්නට විවිධ හේතු බලපානවා. මේ තත්ත්වය හිරු එළියට අධිකව නිරාවරණය වන කෙස් කලඹවලට ඇතිවන්නට පුළුවන්.විශේෂයෙන් අධික අව් රශ්මිය ඇති තැන්වල රැකියාව කරන, මහපාරේ වැඩ කරන අයගේ කෙස් කලඹවල මේ තත්ත්වය දකින්නට පුළුවන්. අනිත් අතට නවීන විලාසිතාවන්ට අනුව විවිධ කෘත්‍රිම කොණ්ඩා අලංකරණවලට අද බොහෝ දෙනෙක් පෙලඹී සිටිනවා.මේ අතර rebone, irone, perfing ආදී වශයෙන් ඔබ කෙස් කලඹට කරන විලාසිතා නිසාත් මේ තත්ත්වය ඇතිවිය හැකියි. සමහර අවස්ථාවන්හිදී මේවා සැකසීමට විවිධ කෙමිකල් වර්ගත් පාවිච්චි කරන අවස්ථා තිබෙනවා. ඒවා නිසාද මේ තත්ත්වය ඇති විය හැකියි.අපි ලබන සතියේ දී තවදුරටත් අපේ කේශ කලාපය ගැන දැනගනිමු.‍හේමාලිකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>23</day>
    </date>
    <link>http://www.silumina.lk/2014/02/23/_art.asp?fn=av14022318</link>
    <topic>කොරියාව ලොවට හඳුන්වා දුන්  ‍හුන්ඩායි</topic>
    <author>වසන්ත ජයසිංහ ආරච්චි</author>
    <content>කොරියාව ලොවට හඳුන්වා දුන්  ‍හුන්ඩායිහයි උන්ඩායි මෝටර් රථ කර්මාන්තය විශාල මුදලක් කැප කළේ අලුත් අත්හදා බැලීම් කරන්ට. ඒ අත්හදා බැලීම් සාර්ථක කරමින් ඔවුන් විවිධ මාදිලියේ මෝටර් රථ ද වෙළෙඳ පළට නිකුත් කළා. මහා කර්මාන්තයක් ලෝකයට හඳුන්වා දෙමින් හයි උන්ඩායි මෝටර් රථය 2009 වස‍රේ ලෝකයේ තිබෙන හොඳම මෝටර් රථ අතරින් එකක් කියලත් ඔවුන් ඔප්පු කරලා පෙන්නුවා.මෙදා පාර අපි යන්නේ කොරියාව පැත්තට කියලා පසුගිය සතියේ ‘රිය අංගණයෙන්’ අපි කිව්වා. කිව්වා වගේ ම අපි ඒ පොරොන්දුව ඉටු කරන්න හිතුවේ දැන් දැන් අපේ ර‍ෙට් සෑම තැනකම කොරියන් මෝටර් රථවලට වැඩි ඉල්ලුමක් තියෙනවා වගේ ම පාර තොටේ වැඩි වැඩියෙන් මෝටර් රථ දකින්න ලැබෙන නිසයි. විවිධ හැඩයෙන් වගේම වේග ධාවනයෙන් සුඛෝපභෝගී අතිනුත් ඉහළින් තියෙන කොරියාවේ උපත ලද හුන්ඩායි මෝටර් රථයේ පෙළපත හොයා යන්නයි අද අපේ උත්සාහය. ඒ නිසා හුන්ඩායි මෝටර් රථ පාවිච්චි කරන හැමෝටම වගේ ම මෝටර් රථවලට ආදරය කරන අයටත් ඒ ඉතිහාසය දැන කියාගන්න එක වැදගත් හින්දා මෙදා පාර රිය අංගණයෙන් දකුණු කොරියාව පැත්තට යනවා.හුන්ඩායි මෝටර් රථයේ නිජ භුමිය දකුණු කොරියාව. තාක්ෂණය අතින් අද වගේ ම එදත් කොරියාව විවිධ අත්හදා බැලීම් කළා. එහි ප්‍රතිඵලය වුණේ චුං ජු යුංග් නම් ව්‍යාපාරික ඥානයෙන් යුක්ත නිර්මාණ කරුවා 1947 දී හුන්ඩායි මෝටර් රථ කර්මාන්තය බිහි කරන්න ඕන කියන අදහසින් කළ පරීක්ෂණයි. එය කර්මාන්තයක් බවට දකුණු කොරියාවේ ස්ථාපනය වෙන්නේ 1967 වසරෙයි. මෙන්න මේ පර්යේෂණ සාර්ථක වෙමින් හුන්ඩායි මෝටර් රථ කර්මාන්තයේ ප්‍රථම මෝටර් රථය වූයේ ‘කොටිකා’ මෝටර් රථයයි.එය 1968 වසරේ වෙළෙඳ පළට ආවේ ෆෝර්ඩ් මෝටර් රථ නිෂ්පාදනය හරහායි. නමුත් හුන්ඩායි නිර්මාණ කරුවන්ට අවශ්‍ය වුණේ තමන්ගේ ම නිෂ්පාදනයක් ඉතාම ඉක්මනින් වෙළෙඳපළට හඳුන්වා දී තම අභිමානය ගොඩනඟා ගැනීමටයි.මෙන්න මේ කාරණය නිසා ම බ්‍රිටිෂ් ලේලන්ඩ් කර්මාන්තයේ ඔස්ටින් මොරිස් හි හිටපු කළමනාකාර අධ්‍යක්ෂවරයකු වූ ජෝර්ජ් ටර්න්බුල්ට හුන්ඩායිි හිමිකරුවන් අභියෝගයක් භාර කරනවා. ඒ ඉතා ම ඉක්මනින් සාර්ථක මෝටර් රථයක් වෙළෙඳ පළට නිකුත් කරන්න කියලයි. මේ නිසාම ජෝර්ජ්, බ්‍රිතාන්‍යයේ එවකට හිටපු හොඳම මෝටර් රථ ඉංජිනේරුවන් පස් දෙනාගෙම සහාය හුන්ඩායි මෝටර් රථය නිර්මාණය කරන්න උපයෝගි කරගන්නවා. මෙන්න මේ උත්සහායන් එක්කම හයි උන්ඩායි මෝටර් රථයේ බාහිර පෙනුම චැසිය හා එංජිමට නව පණක් ලබාදෙමින් 1975 දී පළමු හුන්ඩායි කොරියන් මෝටර් රථය ලෙස ‘පොනී’ මෝටර් රථය හඳුන්වා දෙන්නේ මෙන්න මේ අලුත් අත්හදා බැලීම් ද සමඟ.1975 වර්ෂයේ දී පිළිගත් රටවල් ගණනාවකට ඔවුන්ට මේ මෝටර් රථය අපනයනය කරන්න අවස්ථාව උදාවෙනවා. 1984 වසරේදී හුන්ඩායි පොනී කාරය කැනඩා මෝටර් රථ වෙළෙඳ පළට ද නිකුත් කෙරෙන්නේ එහි තිබූ ජනප්‍රියත්වය නිසාමයි. නමුත් ඇමෙරිකාව මෝටර් රථය ගෙන්වීමට පෙලඹෙන්නේ නැත්තේ හුන්ඩායි පොනී මෝටර් රථයට වඩා ඉහළ මට්ටමක වෙනත් මෝටර් රථ තිබෙන බවට ඔවුන් විශ්වාස කළ නිසයි. එහෙත් ලෝකයේ අනෙකුත් රටවල් අතර හුන්ඩායි මෝටර් රථය වැඩිම අලෙවියක් ඇති මෝටර් රථය බවට පත්වෙද්දී 1985 වසරේදී හුන්ඩායි මෝටර් රථ දස ලක්ෂයක් වෙළෙඳ පළට නිකුත් කර අවසන්. එහෙත් මෙතෙක් ඇමෙරිකාව තුළ හයි උන්ඩායි මෝටර් රථයට තැනක් නොලැබුණත් 1986 වනවිට ඇමෙරිකාව ද හුන්ඩායි මෝටර් රථ අලෙවියට එකතු වෙන්නේ ‘ෆෝචූන්’ සඟරාව මගින් කළ පර්යේෂණ අතර හොඳම නිෂ්පාදනවලින් මුල් තැනට ඒමට හුන්ඩායි මෝටර් රථයට හැකියාව ලැබුණු නිසායි.ලොව ඉල්ලුම වැඩිවීමත් එක්ක කොරියානු හුන්ඩායි මෝටර් රථ කර්මාන්තය විවිධ මාදිලියේ මෝටර් රථ 1988 වස‍ෙර් සිට නිෂ්පාදනය කරන්න ගන්නවා. එහි එක් ජනප්‍රිය නිෂ්පාදනයක් වූයේ ‘සොනාටා’ මෝටර් රථයයි.මෙන්න මේ විවිධ මාදිලියේ නිෂ්පාදනත් සමඟ 1990 වනවිට ලක්ෂ 40 ක වෙළෙඳ පළක් හුන්ඩායි මෝටර් රථ කර්මාන්තය හිමිකරගෙන අවසන්.ඒ වගේ ම සිලින්ඩර් හතරේ මෝටර් රථය හා ස්වයංක්‍රීයව ක්‍රියාත්මක වන ජියර් පද්ධතිය නිසා තව තවත් හුන්ඩායි මෝටර් රථ සඳහා ලොව ඉල්ලුම වැඩිවෙන්න ගන්නවා. මේ සියලු කාරණා නිසා 1995 දී ලෝකයම පිළිගත් මෝටර් රථයක් බවට හුන්ඩායි මෝටර් රථය පත්වෙන්නේ ඉතාම ඉක්මනින්.මෙතෙක් හුන්ඩායි කර්මාන්තයේ බලය තිබුණ චුංජු යුං 1999 දී සිය ආදරණීය පුතණුවන් චුං වොං කෝ හට එහි බලාධිකාරය පවරන්නේ තව තවත් කොරියන් මෝට‍ර් රථ කර්මාන්තය නඟා සිටුවීමේ බලාපොරොත්තුව ඇති කරමින්.එතෙක් හුන්ඩායි මෝටර් රථ කර්මාන්තය විශාල මුදලක් කැප කළේ අලුත් අත්හදා බැලීම් කරන්ට. ඒ අත්හදා බැලීම් සාර්ථක කරමින් ඔවුන් විවිධ මාදිලියේ මෝටර් රථ ද වෙළෙඳ පළට නිකුත් කළා. මහා කර්මාන්තයක් ලෝකයට හඳුන්වා දෙමින් හුන්ඩායි මෝටර් රථය 2009 වස‍රේ ලෝකයේ තිබෙන හොඳම මෝටර් රථ අතරින් එකක් කියලත් ඔවුන් ඔප්පු කරලා පෙන්නුවා.හැබැයි හුන්ඩායි මෝටර් රථ කර්මාන්තයේ බලය විටින් විට මාරුවෙන ආකාරයත් ඒ ඉතිහාසයේ කැපී පෙනෙන සිදුවීමක්. 2006 වසරේ චුං බොං කෝ හට නීතියේ අණසකට යටත් වන්නට සිදුවෙන්නේ මිලියන සියයක බදු මුදල් කොරියානු රජයට නොගෙවීමේ වරදට. ඒ නිසා ම නැවත මේ මහා කර්මාන්තයේ බලය හිමිවූයේ කිං ඩොං පිං නම් කොරියානු ජාතිකයාටයි.විටෙක තාක්ෂණය අතිනුත් බලය අතිනුත් වෙනස්කම්වලට ලක්වෙමින් ආ කොරියානු මෝටර් රථ කර්මාන්තයේ හුන්ඩායි මෝටර් රථය අද ලොව පුරා ජනප්‍රිය මෝටර් රථයක් බවට පත්ව අවසන්.අපේ රටෙත් ජනප්‍රිය මෝටර් රථ අතර හුන්ඩායි මෝටර් රථයට ද සුවිශේෂ තැනක් හිමිවෙන බව කිවයුතුමයි.අද අපි රිය අංගණයෙන් ඒ අලගිය මුලගිය තැන් දිග හැරියේ මෝටර් රථයක් පාවිච්චි කරද්දි එහි ඉතිහාසය දැන කියා ගන්න එක අප කාට කාටත් වැදගත් නිසයි.වසන්ත ජයසිංහ ආරච්චිකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>23</day>
    </date>
    <link>http://www.silumina.lk/2014/02/23/_art.asp?fn=av14022319</link>
    <topic>BOLLYWOOD NEWS</topic>
    <author>සුජීව තේවහෙට්ටිගේ</author>
    <content>BOLLYWOOD NEWSවිරාට්, එක්තරා විවේක දිනයක දී අනුශ්කා සමඟ ඕක්ලන්ඩ්හි නිහඬ පරිසරයක අත්වැල් අල්ලාගෙන නිදහසේ සක්මන් කර තිබෙනවා. මේ අවස්ථාව කවුරුන් හෝ ඡායාරූපයකට හසුකර ගෙන අන්තර්ජාලයට මුදා හැරලා. ඡායාරූපය ගෙන ඇත්තේ උද්‍යානයක් වැනි ස්ථානයක අත් අල්ලාගෙන ගමන් කරන යුවළකගේ පසුපසින්.ජනප්‍රිය චිත්‍රපට අධ්‍යක්ෂ කරන් ජොහාර් මෙහෙයවන ‘කොෆි විත් කරන්’ නම් වූ රූපවාහිනී සම්මුඛ සාකච්ඡාමය වැඩ සටහන් මාලාවේ තවත් වැඩසටහනක් පසුගියදා විකාශය වුණා. එදින ඊට සහභාගි වූයේ ජනප්‍රිය යොවුන් නිළි අනුශ්කා ශර්මායි. මෙහිදී කරන් ජොහාර් සමඟ කතාබහකට එක්වූ අනුශ්කා, ඔහුගේ ප්‍රශ්නවලට ‍ෙනාපැකිළව උත්තර දෙමින් සිටියා. ඒ අතරේදී කරන් විසින් අසන ලද ප්‍රශ්නයකට ඇය උත්තර දුන්නේ තරමක් ලජ්ජාශීලීවයි. ඔහු මෙලෙස ඇසුවා...ඔබගේ ප්‍රියතම ක්‍රිකට් ක්‍රීඩකයා කවුරුන්ද?”“විරාට් කෝලි”. ඒ, අනුශ්කා දුන්න උත්තරයයි. ඊට ප්‍රතිචාර දක්වමින් කරන්, මෙලෙස කීවා. ‘අනුෂ්කා, ඉන්දියාවේ කීර්තිය රැඳිල තියෙන්නෙ ඔයාගෙ දෑතෙයි..” ඔහුගේ ඒ ප්‍රකාශයෙන් අනුශ්කා ගේ මුහුණ රතුවුණා. ඒ ඇයි දැයි ඔබ දන්නවා. විරාට් කෝලි සහ අනුශ්කා අතර පවතින සබඳකම ගැන නොයෙකුත් ආරංචි මීට කලින් දස අත පැතිරී ගියා. ඒ සම්බන්ධය දැන් රහසක් ‍ෙනාවෙයි.මීට සති කීපයකට කලින් ක්‍රිකට් තරගාවලියකට විදේශ ගතවන්නට පෙර විරාට්, අනුශ්කාව මැදියම් රැයකදී මුණගැසී සමුගත් කතන්දරයත් දැන් කවුරුත් දන්නවා. එදා විරාට් පිටරටකට ‍ගියේ අනුශ්කාත් එක්ක නම් නොවෙයි. ඒත් පසුගියදා ආරම්භ වූ නවසීලන්ත - ඉන්දීය ක්‍රිකට් තරගයට සහභාගි වන්න ඔහු පිටත්ව ගියේ අනුශ්කා ද කැන්දාගෙනයි. ඇයත් සමඟ නවසීලන්තයට ගිය විරාට්, එක්තරා විවේක දිනයක දී අනුශ්කා සමඟ ඕක්ලන්ඩ්හි නිහඬ පරිසරයක අත්වැල් අල්ලාගෙන නිදහසේ සක්මන් කර තිබෙනවා. මේ අවස්ථාව කවුරුන් හෝ ඡායාරූපයකට හසුකර ගෙන අන්තර්ජාලයට මුදා හැරලා. ඡායාරූපය ගෙන ඇත්තේ උද්‍යානයක් වැනි ස්ථානයක අත් අල්ලාගෙන ගමන් කරන යුවළකගේ පසුපසින්. ඒ නිසා එහි සිටින්නේ විරාට් සහ අනුශ්කා දැයි එක්වරම හඳුනාගන්නට අපහසුයි. කෙසේ වෙතත් නවසීලන්තයේ දී ක්‍රිකට් තරගාවලිය ඇරැඹෙද්දී පසුගිය සතියේ අනුශ්කා පමණක් ඉන්දියාවට පැමිණියා.****************************************************ආහනා ඩියෝල්, ප්‍රවීණ නළු නිළි යුවළක් වන ධර්මේන්ද්‍ර සහ හේමා මාලිනීගේ බාල දියණියයි. ඇගේ විවාහ මංගල උත්සවය පසුගියදා පැවැත්වුණා. ආහනා ගේ මනාලයා වයිහාව් වොහ්රා. ඔහු, නවදිල්ලි නුවර ව්‍යාපාරිකයක්.මේ විවාහ මංගල්‍යයට බොලිවුඩ්පුරයේ සුපිරි තරු රැසක්ම සහභාගි වුණා. ඉතාමත් ඉහළින් පැවැත්වුණු වයිහාව් - ආහනා මංගල්‍යය දා සිදුවූ එක්තරා සිදුවීමක් නිසා ඒ උත්සවයට කැළලක් ඇතිවුණා. ඒ අවාසනාවන්ත සිදුවීමට මුල් වුණේ ජනප්‍රිය නළු රන්වීර් සිං සහ ඡායාරූප ශිල්පියෙක්. රන්වීර් සහ මේ ඡායාරූප ශිල්පියා අතර උණුසුම් වචන හුවමාරුවක් සිදුවී, ඉන් අනතුරුව රන්වීර්, ඡායාරූප ශිල්පියාට පහර දී ඇතැයි පැවසෙනවා.මේ ගැටුමට හේතු වුණේ ඡායාරූප ශිල්පියා රන්වීර් සහ දීපිකා පදුකෝන් ඉතා සමීපව කතාබහ කරමින් සිටි අයුරු ඡායාරූප කීපයකට නැගීමයි. මේ සිද්ධිය දුටු අයකු ප්‍රකාශ කර තිබුණේ විවාහ මංගල උත්සවයට පැමිණි රන්වීර් සහ දීපිකා, එකිනෙකාගේ දෑත් පටලවාගෙන ‍ගමන් කළ මොහහොතකදී ඡායාරූප ගැනීමක් සිදුවූ බවයි. “මේ කැමරා ශිල්පියා, විවාහ මංගල උත්සවයට සහභාගි වුණු හැම නළුවකුගෙම නිළියකගෙම පින්තූර ගත්තා. ඒ අය අතරෙ තමයි රන්වීර් - දීපිකා ජෝඩුවත් හිටියේ. ඒ දෙන්නා අත් අල්ලාගෙන ළං වෙලා කතාබහ කරමින් පොඩ්ඩක් ඇවිදගෙන යද්දී කැමරා එළි කීප වතාවක්ම දැල්වුණා. මේ වැඩේ රන්වීර්ට ඇල්ලුවේ නැහැ. එයාට කේන්ති ගියා. කැමරා ශිල්පියාගෙ පස්සෙන්ම ගිය රන්වීර්, ඒ මනුස්සයට ගැහුවා” සිද්ධිය ඇසින් දුටුවකු එලෙස කියා තිබුණා.කෙසේ වෙතත් රන්වීර් ගේ සහයකයකු කීවේ ‍මීට වඩා වෙනස් කතාවක්. ... “මේ කැමරා ශිල්පියා කීප වතාවක්ම රන්වීර්ගෙයි දීපිකාගෙයි පින්තූර ගත්තෙ ඒ දෙන්නගෙ කැමැත්තක් නැතුවයි. මේ අනවසර පින්තූර ගැනිල්ල නවත්තන්න කියල රන්වීර් එයාගෙන් ඉල්ලුවා විතරයි. පහර දුන්නේ නැහැ. ගත්ත පින්තූර මකල දාන්න කියලත් කිව්වා එච්චරයි.”ඒත් තවත් අයකු කීවේ රන්වීර්, කැමරා ශිල්පියාගෙන් කැමරාව උදුරාගෙන එහි තිබූ ඡායාරූප සියල්ල මකා දැමූ බවයි.මේ සිද්ධිය අන්තර්ජාලය ඔස්සේ ලොව පුරා පැතිරෙද්දී ඊට ප්‍රතිචාර දක්වන්නට රන්වීර් උනන්දු වුණා. “මම පහර දුන්නාය කියන කතාව බොරුවක්. මමයි, දීපිකායි තවත් ජනප්‍රිය නළු නිළියන් පිරිසකුයි එදා ආහනා ගේ වෙඩින් එකට ගිහින් හිටියා. ඔය කියන කැමරා ශිල්පියා වෙඩින් එකේ පින්තූර ගන්න හිටිය එක්කෙනා නෙමෙයි. එයා හොර රහසේ තමයි එක එක්කෙනාගෙ පින්තූර ගත්තෙ.මගෙයි දීපිකාගෙයි පින්තූර ගත්තෙත් හොරෙන්. මම එයාට ගැහුවෙ නැහැ. දැන් මගේ වයස අවුරුදු 28යි. මම කවදාවත් කිසිම කෙනකුට ගහලා නැහැ.ඔය බොරු කතා ගොතන්නෙ මගේ හොඳ නම කැළැල් කරන්න බලාගෙන ඉන්න කට්ටියක්” රන්වීර් පසුගිය සතියේ ඉන්දීය මාධ්‍ය කීපයකට එලෙස ප්‍රකාශ කර තිබුණා.සුජීව තේවහෙට්ටිගේකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>23</day>
    </date>
    <link>http://www.silumina.lk/2014/02/23/_art.asp?fn=am1402231</link>
    <topic>කොන්දේ අමාරු  වැඩි හරියක් වැරැදි ඉරියව් නිසා</topic>
    <author>සාකච්ඡා කෙළේ -රමණී සුබසිංහ</author>
    <content>කොන්දේ අමාරු  වැඩි හරියක් වැරැදි ඉරියව් නිසාවිශේෂඥ වෛද්‍යආරියසේන යූ. ගමගේකොන්දේ වේදනාව නිසා වැඩි වශයෙන් අපහසුතාවට පත් වන්නේ කාන්තාවෝ ය. එදිනෙදා වැඩ කටයුතු අඩපණ වෙන තරමට අප අඩපණ කරන කොන්දෙ අමාරු මෙතරම් බහුල ඇයි? වාඩිවීමේ, බර එසවීමේ නිදා ගැනීමේ වැරැදි ඉරියව් ඊට බලපාන්නේ ද? එසේත් නැතිනම් ශරීරගත වෙනත් රෝගයක පෙර ලක්ෂණ ද? අද ඔබ දැනුම්වත් කෙරෙන්නේ ඒ පිළිබඳවයි.තරබාරු අයට නිතර නිතර කොන්දේ කැක්කුම හට ගන්නේ ඇයි?ප්‍රධානතම හේතුව උසට සරිලන බරක් නොතිබීම හා ඒ තරබාරුකම නිසා සිරුරේ හැඩය වෙනස්වීමයි. සාමාන්‍යයෙන් අඩි පහක් උස පිරිමියකුගේ බර රාත්තල් 110 ක් විය යුතු අතර කාන්තාවකගේ නම් බර රාත්තල් 100 ක් විය යුතුයි. ඊට අමතරව සෑම අඟල් පහකටම බර රාත්තල් පහ බැගින් වැඩිවිය යුතුයි.ඊට වඩා බර වැඩි වුණොත් එය කොන්දට දරා ගැනීම අපහසුයි. එවිට වේදනාවක් හට ගැනීම සාමාන්‍යයයි. කොන්දේ වේදනාවට අමතරව තරබාරු අය අතර හන්දිපත් වේදනාවත් සුලබයි. විශේෂයෙන් එවැනි අය කඳු නඟිනවා නම්, බර ඔසවනවා නම් වේදනාව වැඩිවිය හැකියි.උසට සරිලන බර රඳවා ගන්නට ආහාර පාලනය, නිසි ව්‍යායාම සිදු කරනවා නම් ඒ අපහසුතාවෙන් පමණක් නොවෙයි, බොහෝ ලෙඩරෝගවලින් ආරක්ෂා වී සිටිය හැකියි.ඉඳගෙන සිටින ඉරියව් වෙනස් වීමත් කොන්දේ අමාරුවට බලපානවා ද?ඔව්. සාමාන්‍යයෙන් පුටුවක ඉඳගන්නා කෙනෙක් කොන්ද කෙළින් තබාගෙන වාඩි විය යුතු වුවද වැඩි දෙනෙක් පුරුදුව ඉන්නේ කොන්ද ඉදිරියට හෝ පැත්තට නමා ගෙන සිටීමටයි. විශේෂයෙන් කාර්යාලවල වැඩ කරන අය, ඇඟලුම් කර්මාන්ත ශාලාවල ඇඳුම් මසන අය වැඩි වේලාවක් ගත කරන්නේ පුටුව උඩ.ඒ අතරින් බොහෝ දෙනෙක් ඉන්නේ වැරැදි ඉරියව්වල. එසේ දීර්ඝ වෙලාවක් වැරැදි ඉරියව්වෙන් සිටීම නිසා කොන්දේ වේදනාව සුලබයි. පුටුවේ ඇන්දට හේත්තු වන සේ කොන්ද කෙළින් තබාගෙන ඉඳ ගැනීමට සහ වැඩ කිරීමට පුරුදු වීම ඉතා වැදගත්.කිසිදු රෝග ලක්ෂණයක් නැතිව එකවරම හට ගන්නා කොන්දේ අධික වේදනාවට හේතුව කුමක් ද?වැරැදි ලෙස බරක් එසවීමේ දී කොන්ද ඇදීයාම නිසා පේශියකට, අස්ථියකට හෝ අස්ථි බන්ධනීයකට එසේත් නැතිනම් ස්නායුවකට අනතුරක් විය හැකියි. එවිට කොන්දේ අධික වේදනාවක් ඇති වෙන්නට පුළුවන්. ඒ වගේ ම අස්ථිවල කැල්සියම් තැන්පත් වීම අඩු වීම නිසා දුර්වල වී තිබු අස්ථියක් හෝ පිළිකාමය තත්ත්වයක් නිසා දුර්වල වූ අස්ථියක් සුළු තෙරපීමකින් වුව ද බිඳී යා හැකියි. එවිට ද අධික වේදනාවක් ඇති වෙනවා. එවැනි අවස්ථාවකදී නිසි වෛද්‍යවරයකු වෙත යොමු වීමෙන් හා අදාළ පරීක්ෂණ කර ගැනීමෙන් රෝගය පිළිබඳ නිවැරැදි නිගමනයකට පැමිණ ප්‍රතිකාර සඳහා යොමු විය යුතුයි.කොන්දේ වේදනාවක් හට ගන්නා හැම අවස්ථාවකම වෛද්‍ය ප්‍රතිකාර ලැබිය යුතු ද?නෑ. කොන්දේ වේදනාව හට ගත්තේ පේශීන්වලට සිදු වූ බලපෑමක් නිසා නම් දින තුනකින් පමණ එය පහවී යා හැකියි.එහෙත් මේ වේදනාව දින තුනකට වඩා පවතිනවා නම්, විශේෂයෙන් කොන්දේ නැමීම, හැරවීම සමඟ වේදනාව හට ගන්නවා නම් එය ස්නායු ආබාධයක් නිසා හටගත් එකක් විය හැකියි. එවැනි තත්ත්වයකදී වෛද්‍ය ප්‍රතිකාර ලැබීම වැදගත්. ඇතැම් අයට කිව්සීමේදී හා කැස්ස ඇතිවන විට කොන්දේ වේදනාව වැඩි වෙනවා, එයට හේතුව අන්තර් කශේරුක කාටිලේජයක් සුසුම්නාව දෙසට නෙරා යාම නිසා ඇති වූ තත්ත්වයක් විය හැකියි.මෙහි දී කොන්දේ වේදනාව සමඟ අතේ හෝ කකුලේ හිරි වැටුණු ගතියක් දැනෙන්නට පුළුවන්. එවැනි අවස්ථාවක දී ත් වෛද්‍ය ප්‍රතිකාර සඳහා යොමු වීම ඉතා වැදගත්.මුත්‍රා මාර්ගයේ ආසාදන නිසා කොන්දේ වේදනාවක් හට ගන්නවා ද?ඔව්. මුත්‍රා මාර්ගයේ ආසාදන සහ වකුගඩුවල රෝගාබාධ නිසාත් කොන්දේ වේදනාව ඇතිවිය හැකියි.ඊට අමතරව සිරුර ශීතල කොට උණ ගැනීම, මුත්‍රා දැවිල්ල හා මුත්‍රා සමඟ ලේ යාම කොන්දේ වේදනාවත් සමඟම ඇතිවිය හැකියි. උදරය මත අත තැබු විට හද ගැස්මේ රිද්මයට ගැස්සෙන (ඉහළ පහළ යනවා සේ දැනෙන) ගෙඩියක් වැනි දෙයක් දැනෙන්නේ නම් එය හෘදයේ සිට රුධිරය සිරුර පුරා ගෙන යන සංස්ථානික මහා ධමනියේ හටගත් පිම්බීමක් විය හැකියි. එවැනි අය වහාම සැත්කමකට භාජනය නොකළේ නම් හදිසියේ ම එය පුපුරා සිරුර තුළ ලේ වහනය වී මිය යාමට පවා ඉඩ තිබෙනවා. කොන්දේ වේදනාව සමඟ එවැනි රෝග ලක්ෂණ දැනෙනවා නම් ඉක්මනින් ම වෛද්‍ය ප්‍රතිකාර සඳහා යොමු විය යුතුයි.කොන්දේ වේදනාවෙන් පීඩා විඳින සමහර අයට මුත්‍රා කිරීම පාලනය කර ගැනීම අපහසු වන්නේ ඇයි?මුත්‍රා පාලනය පමණක් නොවෙයි, මලපහ පිටවීම ද පාලනයෙන් තොරව සිදුවිය හැකියි. මෙය සුසුම්නාවට අනතුරක් වී ඇති බව හඟවන රෝග ලක්ෂණයක්. විශේෂයෙන් කොඳු ඇට පෙළේ පහළ කොටසේ අන්තර් කශේරුක කාටිලේජ පෙත්තක් පිටුපසට නෙරා යාම නිසා ඇතිවූ සුසුම්නාවේ තෙරපුමක් හේතුවෙන් සිදු වූ තත්ත්වයක් විය හැකියි. එවැනි රෝගීන්ට ද සුවය ලැබීමට නම් බොහෝ විට හදිසි සැත්කමක් කිරීමට සිදු වෙනවා. කොන්දේ වේදනාව සමඟ මල මුත්‍ර පහ කිරීමේ පාලනයක් නොවේ නම් එවැනි අය ද වහාම වෛද්‍ය ප්‍රතිකාරවලට යොමු විය යුතුයි.මානසික අවපීඩනය නිසා කොන්දේ වේදනාවට ඇතිවිය හැකි ද?ඔව්. මානසික අවපීඩනය සෑදුණු බොහෝ රෝගීන්ට කොන්දේ කැක්කුම වගේ ම ඇඟපත වේදනාව ඇතිවිය හැකියි. ඇමෙරිකාවේ කළ පර්යේෂණයක දී ඊට සහභාගි කරවා ගත් මානසික අව පීඩනයෙන් පෙළෙන රෝගීන්ගෙන් සියයට පනහක් පමණ මුලින්ම ප්‍රකාශ කළේ කොන්දේ සහ ඇඟපත වේදනාවෙන් ඔවුන් පීඩා විඳින බවයි. අධික මානසික පීඩාව මෙන්ම කාන්සාව (Anxiety) නිසා ද කොන්දේ වේදනාවක් ඇති විය හැකියි.. කොඳු ඇට පෙළේ වේදනාවට හේතු වන වෙනත් රෝගාබාධ මොනවා ද?සිරුරේ වෙනත් ස්ථානයක ඇතිවන රෝගාබාධ නිසා ද කොන්දේ වේදනාව ඇතිවිය හැකියි. උදාහරණ ලෙස අමාශයේ තුවාල, පිත්තාශයේ ආසාදන හා ගල්, වකුගඩු ආසාදන, මුත්‍රා ගල්, ගර්භාෂ ගත රෝග ඉන් සමහරක්. පිළිකාවක් හෝ ලියුකේමියා වැනි රුධිරගත රෝග ද කොන්දේ වේදනාව ඇති කළ හැකියි. කොඳු ඇට පෙළෙහි කැල්සියම් තැන්පත් වීම අඩුවීම හෙවත් ඔස්ටියෝපොරෝසියාව ද අධික කොන්දේ වේදනාවට හේතුවක්.මීට අමතරව කොන්ද ආශ්‍රිත ඇති ඕනෑම පටකයක හට ගන්නා කැඩීමක්, බිඳීමක් හෝ ආසාදනයක් වේදනාවට බලපෑ හැකියි. උදාහරණ ලෙස කශේරුකාවන්, අන්තර් කශේරුක කාටිලේජ, අස්ථි බන්ධනි, පේශීන්, ස්නායු, අස්ථි ආදි ඕනෑම තැනක මෙම තත්ත්වයන් ඇතිවිය හැකියි. මීට අමතරව ස්නායුවලට යම් ආබාධයක් ඇතිවුවහොත් වේදනාව හට ගන්නේ ආබාධය ඇති තැන නොව ස්නායු සැපයුම අවසන් වන තැනයි. ‘සයටිකා’ නමැති රෝගී තත්ත්වය ඊට උදාහරණයක්.කකුලේ සංවේදීතාව සපයන ‘සයටික්’ නම් ස්නායුව කොඳුඇට පෙළේ පහත කොටසේ දී තෙරපුණ විට දැනෙන වේදනාව කකුල් පිටුපස තට්ටමේ සිට විළුඹ දක්වා පැතිරී යා හැකියි. මෙහිදී රෝගය ඇත්තේ කොඳුඇට පෙළෙහි වුවද වේදනාව දැනෙන්නේ කකුලේ සහ විළුඹ ආශ්‍රිතවයි.බර ඔසවන අයට කොන්දේ වේදනාව වැඩි ඇයි?බරක් එසවූ පමණින් කොන්දේ වේදනාවක් හට ගන්නේ නෑ. වැරැදි ඉරියව්වෙන් බර එසවීම නිසයි එවැනි තත්ත්වයක් ඇති වන්නේ. බොහෝ විට කොඳුඇට පෙළේ කැක්කුම්වලින් සියයට අසූ පහකට වඩා හේතු වන්නේ කශේරුකාවල කැඩීමත්, බිඳී යාමක් හෝ ආසාදනමය තත්ත්වයක්. සියයට දහයකට හේතුව අන්තර් කශේරුක කාටිලේජ පෙත්ත ස්නායු රජ්ජුව දෙසට ලිස්සා යාමයි. ඒ තත්ත්වයට ප්‍රධාන හේතුව වැරැදි ක්‍රමයට බර ඉසිලීමය. කොන්ද නොනමා, දණහිස් පමණක් නමා බරක් එසවීමෙන් මේ අපහසුතාවෙන් මිදිය හැකියි.වරින්වර සුව වෙමින් නැවත මතුවෙන කොන්දේ වේදනාවට හේතුව කුමක් ද?බොහෝ අයට එවැනි කල් පවතින කොන්දේ වේදනාවක් ඇති වන්නේ විශේෂයෙන් වැරැදි ඉරියව් නිසයි. පේශිවලට සිදුවන විවිධ හානි ඉක්මනින් සුව වුණත් අස්ථි බන්ධනි හා ආසාදනයට ලක් වූ හන්දිවලට සැපයෙන රුධිර සැපයුම අඩු නිසා ඒවා සුව වන්නේ ඉතා සෙමින්.කොන්දේ වේදනාව වරින්වර මතුවීමට එයත් හේතුවක්. කල් පවතින කොන්දෙ අමාරු තාවකාලිකව අඩු කිරීමට ඖෂධ ඇතත් ඊට අමතරව බර අඩු කර ගැනීම, ව්‍යායාම කිරීම, නිසි ඉරියව්වට කොන්ද කෙළින් තබා ගෙන වාඩිවීම සහ ගණ ලෑල්ලක් මත දැමු මෙට්ටයක් මත නිදා ගැනීමටත්, හුරු පුරුදු විය යුතුයි.අනතුරක්, වැටීමක් නිසා ඇතිවූ කොන්දේ කැක්කුමට කළ යුතු වන්නේ කුමක් ද?එවැනි අවස්ථාවක පළමුව අයිස් තබා, දෙවනුව උණුසුම් තැවිල්ලෙන් යම් සුවයක් ලද හැකියි. ඇඳ විවේකය ගන්නා අතරම වේදනා නාශක ඖෂධයක් ද ගත හැකියි. එහෙත් දින තුන හතරකට වඩා එම වේදනාව පවතිනවා නම් සුදුසු වෛද්‍යවරයකු හමු වී ප්‍රතිකාර ලබාගත යුතුයි.කොඳුඇට ගෙවී යාමත් කොන්දේ වේදනාවට බලපානවා ද?ඔව්. කොඳුඇට ගෙවී යාම නිසා හට ගන්නා හන්දි ප්‍රදාහය එනම් ‘ඔස්ටියෝ ආතරයිටීස් ස්පොන්ඩිලෝසිස්’ ලෙස හැඳින්වෙන රෝගී තත්ත්වය නිසා කොන්දේ දැඩි වේදනාවක් ඇතිවිය හැකියි. ව්‍යායාම, වේදනා නාශක සහ ප්‍රතිපදාහ ඖෂධ, කැල්සියම් පෙති හා භෞත චිකිත්සාව ඒ සඳහා වඩාත් සුදුසුයි. මීට අමතරව ‘ඔස්ටියෝපොරෝසියාව’ හටගෙන තිබේ නම් කැල්සියම් පෙති (හෝමෝන ප්‍රතිස්ථාපන ප්‍රතිකාර) ගැනීම හා ව්‍යායාම කිරීම ඉතා වැදගත්. වෛද්‍ය උපදෙස් අනුව මෙම ප්‍රතිකාර සඳහා යොමු වීමෙන් මෙවැනි රෝගීන්ට සහනයක් ලද හැකියි.ගර්භාෂය පහත් වූ කාන්තාවන්ට දැනෙන කොන්දේ වේදනාව අවම කර ගැනීමට පුළුවන් ද?ඔව් ගර්භාෂය ගුදය දෙසට නැම්මු සහ ගර්භාෂය පහත් වූ කාන්තාවන්ට ශල්‍යකර්මයක් මඟින් ඒ සඳහා යම් සුවදායි බවක් ලද හැකියි. යෝනි මාර්ගයට වළල්ලක් ඇතුළු කිරීමත් කළ හැකියි.සිසේරියන් සැත්කමක දී කොන්දට ලබාදෙන එන්නත පසුකාලීනව කොන්දේ වේදනාව ඇති කරනවා ද?නෑ. මෙය බොරු විශ්වාසයක් පමණයි. කොන්දට ලබා දෙන කිසිඳු එන්නතක් නිසා පසුකාලීනව වේදනාවක් ඇති වන්නේ නෑ.පිරිමින්ට වඩා කාන්තාවන් අතර කොන්දේ අමාරු වැඩි ඇයි?ආර්තවහරණයට පසුව කාන්තාවන්ගේ අස්ථිවල කැල්සියම් ඝනත්වය අඩු වෙනවා. එය කොන්දේ වේදනාවට හේතුවක්. ‘රූමඩොයිඩ් ආතරයිටිස්’ නමැති හන්දිපත් ආසාදනයත් බහුලව දක්නට ලැබෙන්නේ කාන්තාවන් අතර. එයත් හේතුවක්. ඒ වගේ ම ගර්භාෂය හා ඩිම්බකෝෂ ආශ්‍රිත රෝගත් බලපානවා. කාන්තාවන් අතර කොන්දේ අමාරු වැඩි මේ නිසයි.එක්ස් රේ ඡායාරූපයක් ගැනීමෙන් කොන්දේ අමාරුවට හේතුව සොයා ගන්නට පුළුවන් ද?සාමාන්‍ය එක්ස් රේ ඡායාරූපයකින් සොයා ගත හැකි වන්නේ කොඳු ඇටයක කැඩුමක්, බිඳුමක් හෝ හැඩය වෙනස් වී ඇති ආකාරයක්, අස්ථිවල කැල්සියම් තැන්පත් වී ඇති ආකාරයත් පමණයි. කොඳු ඇට පෙළට සම්බන්ධ මෘදු පටකවල හෝ පේශිවල හටගන්නා ආබාධ හෝ ස්නායුගත ආබාධ කිසිවක් එමඟින් දැක බල ගත නොහැකියි.බයිසිකල් පැදීම නිසා (පාපැදි) කොන්දේ අමාරු හට ගන්නවා කියන්නේ ඇත්ත ද?අත් පාවල දිගට ගැළපෙන ලෙස සීට් එක සහ හැඬලය සකසා ගන්නවානම් කොන්දෙ අමාරු හට ගන්නේ නෑ. එවිට අත් දෙක හැඬලය මත තැබු විට පිටකොන්ද දරන බර අඩුවී යනවා. බයිසිකල් පැදීම ව්‍යායාමයක් නිසා කොඳුඇට පෙළ ප්‍රදේශයටත් රුධිර සැපයුම වැඩි වී එහි සෞඛ්‍යය ආරක්ෂා වී ශක්තිමත් වීමයි සිදුවන්නේ.අඩි උස සපත්තු පැලඳීම හා කොන්දේ වේදනාව අතර සම්බන්ධයක් තිබෙනවා ද?ඔව්. අඩි උස සපත්තු පැලඳීමෙන් සිරුරේ සමබර බව, සමතුලිතතාව බිඳ වැටෙනවා. එවිට බර දැරීමේ අක්ෂය වෙනස් වී ඇඟ ඉදිරියට ඇදී යනවා. එවිට කටී ප්‍රදේශයේ වේදනාවත්, දණහිස් වේදනාවත් ඇති විය හැකියි.ආර්තවය දිනවලදී බොහෝ කාන්තාවන් කොන්දේ වේදනාවෙන් පීඩා විඳිනවා නේද?ඔව්. ගර්භාෂයටත් කොඳුඇට පෙළටත් ස්නායු සැපයීම සිදුවන්නේ එකම තැනකින්. එම ස්නායු උත්තේජනය වන විට වේදනාවක් ඇති වෙනවා.සාකච්ඡා කෙළේ -රමණී සුබසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>23</day>
    </date>
    <link>http://www.silumina.lk/2014/02/23/_art.asp?fn=cr1402231</link>
    <topic>සුසානයේ සුව විඳින්නට නික්ම ගිය ගුවන් විදුලි ළමා පිටියේ විශ්ව කර්මයා මහින්ද අල්ගම</topic>
    <author>සමන් අතාවුදහෙට්ටි</author>
    <content>සුසානයේ සුව විඳින්නට නික්ම ගිය ගුවන් විදුලි ළමා පිටියේ විශ්ව කර්මයා මහින්ද අල්ගමදවසේ කෙළවර ගුවන් විදුලි සංස්ථාවේ සිට බෞද්ධාලෝක මාවත ඔස්සේ කොළඹ කනත්ත කරා ඇවිද ඒමේ පුරුද්දක් අපට තිබිණි. මේ හැත්තෑවේ දශකයේ මුල් කාලයයි. ගොම්මන් කළුවර කුර ගාමින් පැමිණෙන තුරු අපි කනත්ත පුරා කරක් ගසන්නෙමු. සොහොන් කොතින් කොතට යමින් ඒවායේ වාසගම් කියවන්නෙමු. තුරු සෙවණක, තණ පලසක අලසව වැතිර ඉන්නෙමු.“යමුද අපි සුසාන සුවය විඳින්න?” ගුවන් විදුලි වැඩසටහනක් අවසානයේ මහින්දයියා (මහින්ද අල්ගම) විමසයි. හඳුවලයාත් (කරුණාතිලක හඳුවල), මමත් මනාපය පළ කරන්නෙමු. අප කොටුවේ ඩොමීනියන් හෝටලෙයන් මධු රස විඳින්නට යෑම සඳහා බොරැල්ලෙන් බසයක් අල්ලා ගන්නේ සුසාන සුවය විඳීමෙන් අනතුරුවය.පසුගිය සඳුදා හැන්දෑවේ මහින්දයියාගේ දේහය පිටුපසින් කනත්තේ ප්‍රධාන පිවිසුම් මාර්ගය දිගේ ආදාහනාගාරය වෙත පෙරහරින් යන අතර මගේ මතකයට ආයේ ජීවිතයක බරක් පතලක් නැති ඒයුගයේ අප විඳි සුසාන සුවයයි.හැත්තෑව දශකයේ මුලදී බාහිර නිෂ්පාදකවරයෙකු ලෙස ගුවන් විදුලියේ රස්සාවට පැමිණෙන අවදියේදීත්, ගේය කාව්‍ය රචකයෙකු ලෙසත්, පුවත් පත් කලාවේදියෙකු ලෙසත්, රූ රටා ශිල්පියෙකු ලෙසත් මහින්දයියා නමක් දිනා සිටියේය.‘විකසිත පරසතු’ මහින්දයියාගේ සුවිශේෂී පුවත්පත් ව්‍යායාමයයි. එහි නියෝජ්‍ය කර්තෘවරයා ලෙස සේවය කරමින් සිටි ඔහුට කර්තෘ පදවියේ වගකීම් බාරගන්නට සිදුවූයේ නොසිතූ අවස්ථාවකය. ඔහු ඒ වගකීම කරට ගත්තා පමණක් නොව වටරැක ප්‍රේමදාස සමඟ එක්ව, පත්තර පිටු සැකසුම් කලාවේ අමුතු අමුතු වෙනස්කම් ද සිදු කළේය.පිටුව පුරා හරහට ඇදුණු එයිට් කොලම් ඡායාරූප, පිටුවේ උඩින් නොව යටින් යෙදූ හෙඩිම් ආදි බොහෝ හිතුවක්කාර වැඩ ‘විකසිත පරසතු’ පත්තරයේ තිබිණි. ඒ නිසා අන්තර්ගතයෙන් පමණක් නොව ආකෘතියෙන් ද අප ලැබූයේ ආකර්ෂණීය තෘප්තියකි. ගුවන් විදුලි ළමා නාට්‍ය නිෂ්පාදනය මහින්දයියාට බාර වූ අවස්ථාවේ ඔහුට අවශ්‍ය වූයේ ඒ අයුරින්ම පර්යේෂණාත්මක හා හිතුවක්කාර අත්හදා බැලීම් සිදු කිරීමටය. හැබැයි පත්තරයේදී සේම ඔහු ගුවන් විදුලියේදීද මේ අත්හදා බැලීම් කළේ ආවාට ගියාට නොවේ.ගුවන් විදුලියේ කැන්ටිමේ තේ කෝප්ප හිස් කරද්දීත්, සුසාන සුවය විඳිද්දීත්, මගතොට යන එන විටදීත්, ඩොමීනියන් හෝටලයට වී මධු මිහිර විඳිද්දීත්, අපි මේ පිළිබඳ බොහෝ දෑ ගැඹුරින් සාකච්ඡා කළෙමු. තිලක සුධර්මන් ද සිල්වා, සුගතපාල ද සිල්වා වැනි ගුවන් විදුලි මාධ්‍ය කප්පිත්තන් ගේ අදහස් විමසීමු.ඒ කාලයේ ගුවන් විදුලි ළමා නාට්‍ය සීමාවී තිබුණේ තාත්වික සහ ශෛලිගත සම්ප්‍රදායනට පමණකි. අපට අවශ්‍ය වූයේ මේ මානයන් වඩාත් පුළුල් කරලීමටය. ටින් ටින් චිත්‍ර කතා මාලාවේ කැප්ටන් හැඩොක්, ප්‍රොෆෙසර් කැල්කියුලස්, තොම්සන් සහ තොම්ප්සන් මෙන් ම වෝල්ට් ඩිස්නිගේ මිකී මවුස්, ඩොනල්ඩ් ඩක් වැනි ලෝකයේ ළමා පරපුර ජයගත් එකදු චරිතයක්වත් තාත්වික හෝ ශෛලිගත හෝ චරිත නොවීය. යථාර්ථවාදී චරිත නොවීය. ඒ සියල්ල යථාර්ථවාදයට ඉහළින් දිවෙන ෆැන්ටසි චරිතය.අපට ඕනෑ කළේ මේ ‍ෆැන්ටසිය ගුවන් විදුලියට ගෙන ඒමටය!මහින්දයියා විවිධ පුස්තකාල ඇසුරු කරමින් ලෝකයේ ජනප්‍රියත්වයට පත් ළමා ටෙලි නාටක හා චිත්‍රපට පිළිබඳ තොරතුරු සොයා අපට කීවේය. ඒ කාලයේ මේවා නැරඹීමේ වාසනාවක් හෝ පහසුකමක් අපට නොවිණි. (දැන් රූපවාහිනියෙන් “වන්ඩර්ෆුල් වර්ල්ඩ් ඔෆ් වෝල්ට් ඩිස්නි” නරඹනවිට ඒ කාලයේ මහින්දයියා සොයා ගෙන ආ තොරතුරු මට සිහිපත් වෙයි.)අවසානයේ අත්හදා බැලීමක් ලෙස ෆැන්ටසි චරිත එක දෙකක් ඇති ළමා නාට්‍යයන් අපි නිර්මාණය කළෙමු. යථාර්ථය සහ මායාව එක්තැන් කෙරුණු කෘතියක් මහින්දයියා සොයා ගෙනවිත්, කොටස් වශයෙන් ප්‍රචාරය වන ෆැන්ටසි නාටකයන් ලියන ලෙස කීවේ ඉන් පසුවය. මමත් හඳුවලත් එය ලිවීමු. කාර්ලෝ කොලඩි නම් ඉතාලි ජාතිකයාගේ “පිනෝකියෝ” කථාව ඇසුරෙන් සකස් කළ එය අප නම් කළේ “රූකඩ පැංචා” යනුවෙනි.රූකඩ පැංචා අතිශය සාර්ථක හා ජනප්‍රිය විය. මේ සම්ප්‍රදාය ම ඉදිරියට ගෙනයමින් ස්වතන්ත්‍ර නිර්මාණයන් කිරීම අපේ ඊළඟ පියවර විය. ඒ සඳහා මම “ජිල්ජෝන් සහ ලන්දේසි දූපත” ලීවෙමි. පසුව එය ලිවීම සඳහා හඳුවල ද හවුල් විය.ඒ කාලයේ රාජ්‍ය අමාත්‍යාංශයේ ලේකම් ධුරය දැරූ සරත් අමුණුගම මහතා ලන්දේසි දූපත අප හමුවේ හැඳින්වූයේ “ඔයගොල්ලන්ගේ කාටුන් නාට්‍යය” යනුවෙනි. අමුණුගම මහතාගේ ඒ හැඳින්වීම තුළ ගැඹුරු අරුතක් විය. ෆැන්ටසි චරිත, ගුවන් විදුලියට ගෙනැවිත්, ශ්‍රව්‍ය මාධ්‍යයකින් කාටුන් පෙන්වීමට අප කළ උත්සාහයේ සාර්ථකත්වය ද ඒ හැඳින්වීමේ ගැබ්ව තිබිණි.මේ සාර්ථකත්වයට මහින්දයියාගෙන් ලැබුණු දායකත්වය සහ මඟ පෙන්වීම අති විශිෂ්ට විය. එමෙන්ම මේ නාට්‍ය ගුවන් විදුලිය සඳහා නිෂ්පාදනය කිරීමේදී ඒවාට ඔහ‍ුගෙන් එක්වූ ශ්‍රව්‍යමය සත්කාරය ඉතා ඉහළ තලයක විය. ගුවන් විදුලි වැඩසටහනක භාවයන් උද්දීපනය සඳහා සංගීතය උපයෝගී කර ගැනීමේදී ඔහු වෙතින් පළ වූ ප්‍රතිභාව දැවැන්තය. ගුවන් විදුලි මාධ්‍යය සම්බන්ධයෙන් ඔහු තුළ වූයේ පුළුල් ජාත්‍යන්තර දැක්මකි.මහින්දයියා ගේය කාව්‍ය නිර්මාණ ශිල්පියෙකු ලෙස ජනප්‍රියත්වය හෝ ගායක ගායිකාවන් හෝ සංගීතඥයන් හඹා ගිය පුද්ගලයෙකු නොවේ. ඔහු විසින් නිර්මිත ගේය කාව්‍ය රචනා බහුතරය ඉතා ‍ඉහළ තලයේ ඒවාය. ඔහු විෂය කරගත් අත්දැකීම් පමණක් නොව භාෂා විලාසය හා ප්‍රයෝගයන් ද සුවිශේෂීය.මහවැලිය වෙනුවෙන් ඔහු ලියූ, අමරදේවයන් සහ නීලා වික්‍රමසිංහයන් ගයන මේ ගී පද බලන්න.‘රිදී බුබුළු වැල් සිනා දිමුතු මල් සැලී සැලී දිය රැළිති බිඳී නිල් කඳු නිම්නේ තුරු සෙවණැල්ලේ ලලනී මහවැලි ගලා බසී..’නන්දා මාලනියන් වෙනුවෙන් ඔහු ලියූ මේ ගී පද කියවන්න.‘වලාකුළු කන්දට මුවා වෙන ඉන්ද්‍රචාපය ලෙසින් මනහර නුවන් බඳවා සිතුම් අවුලා නොයන් මා හැරදා..” මහින්දයියාගේ අවසන් කටයුතු කෙරෙන අවස්ථාවේ සුසානය සිසාරා මේ ගීය අප සවන් වැකෙද්දී නන්දා මාලිනිය මා සමඟ පැවසූයේ ‘මහින්දගේ ගේය කාව්‍ය රචනා හඹා ගියේ ජනප්‍රියත්වය නෙවෙයි. විශිෂ්ටත්වයයි’ කියාය.නන්දක්කා කියූ සේම ඔහු ලියූ ‘ජීවිතය නැවතිලා’ නම් වූ ගීය විශිෂ්ටත්වය කරා එළැඹි ගේය කාව්‍ය නිර්මාණයක් සේ මම දකිමි.ඔබේ සිනා මල් වැරුණා සුසුම් වැල් විමානේ ජීවිතය නැවතිලා ඔබ ලියූ අකුරු වැල් මගේ හද සැමරුවේ කාලයට දියවෙලා අතීතේ සොහොන් කොත් සිනාසේ වියරුවෙන් හඳ එළිය ඇවිලිලා - ඇවිලිලා සිනා මුව මඬුළු මත උදාවූ සිහිනයේ හස කැළුම් වියැකිලා ජීවිතය ඇති තුරා ඔබ මගේ යැයි කියූ මුදු වදන් ගොළු වෙලා - ගොළුවෙලා”මහින්දයියා මේ ගීය ලීවේ සිය ප්‍රථම ප්‍රේමය බිඳී යාමෙන් ඇති වූ සෝ ගිනි සිත පුරා දැල්වෙන අවදියකය. ගීයේ පද පෙළ සිතේ ඇඳුණේ අප සමඟ සුසාන සුවය විඳී සැඳෑවකය. පසුකලෙක ගුවන් විදුලි සාමීචියකදී ඒ බව මහින්දයියා පැවසූ බව සොයුරු මාධ්‍යවේදී චන්දන තිලකරත්න කීවේ මහින්දයියාගේ අවසන් කටයුතු සිදුවන අතරතුරකය.හයිකු සම්ප්‍රදාය පදනම් කරමින් බණ්ඩාර කේ. විජේතුංග කෙටි කවි කීපයක් රචනා කළ විට මහින්ද, බණ්ඩාරේව ඇසුරු කරමින් හයිකු කවි හැදෑරුවා මට මතකය. හයිකු සම්ප්‍රදාය ගුවන් විදුලියට ඉතා ගැළපෙන බව මහින්දගේ මතය විය. කෙටි ගුවන් කාලයක් තුළ වචන ස්වල්පයක් මඟින් ගැඹුරු පණිවිඩයක් හෝ අරුතක් හෝ ඉදිරිපත් කිරීමට හයිකු සම්ප්‍රදාය මඟින් හැකිය.මහින්ද ලියූ හයිකු සම්ප්‍රදායේ කවියක් දෙකක් මට සිහිපත් වේ.“රේල් පාර උඩ ටොනික් මූඩියක්.”ඔබයි සිග්නල් කණුව!මතු දැක්වෙන කවිය ඔහු ලීවේ කොටුවේ ඩොමීනියන් හෝටලයේදී බ්‍රිස්ටල් පැකට්ටුවක ඇතුළේ ඇති ඇළුමිනියම් කොළයේ යට පැත්තේය!“බීමත් වූ දිනෙක පොල් රුප්පාව අතරින් පෑයූ ස‍‍ඳෙහි හරි අඩක් වේයන් කා තිබිණි!”මහින්දයියාට සමු දෙන්නට එදා කනත්තට පැමිණි පිරිස අතර ඔහුගෙන් මාධ්‍ය ගුරුහරුකම් ගත් ගෝලයේ බොහෝ වූහ. දියණියක සමඟ පැමිණි පියෙක් මට කිට්ටු වී මෙසේ කීය. ‘දුවගේ හැකියාවන් අපිට තේරුම් ගන්නත් උදව් කළේ අල්ගම මහත්තයා තමයි. දුව මේ තරම් දක්ෂයි කියලා අපිට පෙන්නලා දුන්නෙත් අල්ගම මහත්තයායි. ඒකයි අපි මල් කලඹකුත් අරගෙන එතුමාට ගෞරවය දක්වන්න ආවේ.’‘මහින්ද මාමාට කරන්න පුළුවන් ලොකුම ගෞරවය තමයි දුවේ, ඔයාගේ දක්ෂකම් තව තවත් වැඩි දියුණු කර ගන්න එක.’ මම කීවෙමි. දියණිය මට ‘ස්තුතියි මාමේ’ කියා කිව්වේ සිය දෑත් එක් කොට ආචාර කරමිනි. ඒ මහින්දයියා ළමා පිටියේ දරුවන්ට ගුණ යහපත්කම් කියා දී තිබූ ආකාරයයි.ඔහු විනය සහ ශික්ෂණය පිළිබඳව දැඩි සැලකිල්ලක් දැක්වීය. මැදිරිය තුළ පමණක් නොව මාධ්‍ය භාවිතයේදී ද පිළිපැදිය යුතු විනය හා ශික්ෂණය සම්බන්ධයෙන් මහින්දයියා අනුගමනය කළේ දැඩි ප්‍රතිපත්තියකි. අප ළමා පිටියේ හැදුණේ වැඩුණේ ඒ බරපතළ නීති රීති අතරේය. මේ නීති රීති කැඩුණු විටෙක ඔහු ආවේස වෙයි. බැනුම් කප්පරකි. මැදිරියෙන් එළියට ඇද දමන අවස්ථාද නැතුවා නොවේ. මේ සියල්ලෙන් අපි ජීවිතය ඉගෙන ගතිමු. අවවාදයක්, දෝෂාරෝපණයක් හෝ අවලාදයක් නිසා ජීවිතය නැති කර ගන්නා සැටි නොව, හැඩ ගස්වා ගන්නා හැටි අපි මහින්දයියාගෙන් උගත්තෙමු.මේ විනය හා ශික්ෂණය අද ද මාධ්‍ය භාවිතයේදී අපට ශක්තිය ලබා දෙයි. අද සමහර ගුවන් විදුලි නාළිකා අසද්දී අපට දුක හිතෙන්නේ කටහඬින් හා හැකියාවෙන් පමණක් දුර ගමනක් යන්නට බැරි බව බහුතරයක් අවබෝධ කර ගෙන නැති බැවිනි. කටහඬ සහ හැකියාව දිදුලවන්නේ විනය හා ශික්ෂණයයි. කටහඬ හා හැකියාව ඉහළට ඔසවා තබන්නේ ද විනය හා ශික්ෂණයයි.මහින්දයියා ගුවන් විදුලි ළමා පිටියේ වෙනස්කම් මෙන්ම හාස්කම් ද කළ විශ්වකර්මයෙකි. ඔහු ළමු‍න් වෙනුවෙන් ගුවන් විදුලිය හරහා කළ සේවා අමිලය. ඔහුගේ වියොව නිසා ගුවන් විදුලි ළමා පරපුරට සිදු වූ අඩුව කිසිදා පිරවිය නොහැක්කකි.“මහින්ද කරපු සේවාව ඒ මට්ටමින් කරන්න කෙනෙක් නැතිකොට මීට පස්සෙ ඉතින් ගුවන් විදුලි ළමා පරපුරට මොකද වෙන්නෙ?” මහාචාර්ය සුනිල් ආරියරත්නයන් අපෙන් විමසූයේ එබැවිනි.මහින්දයියා දැන් අප අතර නැත. ගොම්මන් කළුවර කුර ගාමින් සුසානය වසා ගනිද්දී අපි පවුලේ ඥාතීන්ට සමුදී, කනත්තෙන් පිටව යාමට සැරසුණෙමු.එක් වර ම සිතු මත ඇ‍ඳෙන්නට වූයේ සුසාන සුවයේ අතීත මතක සමුදායයි.සොහොන් කොතෙන් කොතට ඇවිද ගිය දිනෙක මටත්, හඳුවලයාටත්, මහින්දයියාටත් සුරංගනාවියක් හමුවිය. කොළඹ කනත්තේ හැම සුරංගනාවියක්ම ඉන්නේ කුරුසියට පිටු පාමිනි. ඒත් මේ සුරංගනාවිය එසේ නොවේ. ඇය ඉන්නේ කුරුසිය දෙස බලා, එය බදා ගෙනය. මුළු කනත්තේම ඒ ලීලාවෙන් ඉන්නේ සුරංගනාවියන් දෙදෙනෙක් පමණි. කෙනෙක් ඉතාලියේ මූර්තිමත් කොට ලංකාවට රැගෙන ආ සුරංගනාවියකි. අනෙකා ඉතාලි සුරංගනාවියගේ අනුකරණයකි.අප පෙම් බැන්දේ ඉතාලි සුරංගනාවියටය.මහින්දයියා ‘ජීවිතය නැවතිලා’ ගීතයේ වදන් පෙළ ගැස්වූයේ ඒ සුරංගනාවිය පේන තෙක් මානයේ හිඳගෙනය.අප තිදෙනා අතර ගිවිසුමක් විණි. ඒ, කොළඹ කනත්තට පැමිණෙන හැම අවස්ථාවකදීම ඒ සුරංගනාවිය හමුවිය යුතු බවටය. වසර 17 කට පෙර අපෙන් වියෝවන තුරු ම හඳුවලයාත් ඒ ගිවිසුම රැක්කේය. මහින්දයියා දැනට මසකට දෙකකට කලින් දුරකථනයෙන් මා අමතා, කනත්තට ගිය විටෙක සුරංගනාවිය හමු වූ බව කීවේය. ඇත්තෙන්ම කියනවා නම් අපි තිදෙනා හැම විටම ඒ ගිවිසුම රැක්කෙමු.මහින්දයියාගේ අවසන් කටයුතු සිදු කළ දිනයේදීත් මම ගිවිසුමට අනුව සුරංගනාවිය හමුවීමි.ඇගේ අවසරයද ඇතිව මහින්දයියාගේ දේහය අභියස මෙසේ පැවසීමි.“මහින්දයියේ, මුතු පිණි දැල් සැලෙන උදා දිමුතු හිරු එළියේ අපට ඔබ සිහිවේවි. වලාකුළු කන්දට ඉන්ද්‍රචාපය මුවාවෙන දහවලේ ඔබේ සොඳුරු බව අපට දැනේවි. රුක්අත්තන මල මුදුනේ බඹරු නටන හැන්දෑවෙදි ඔබ සුවඳ අප වටා රැ‍ඳේවි. පතොක් වැටිය උඩින් ඇදී දිවයුරු මියයන මොහොතේදී ඔබේ වියොව අපට හැ‍ඟේවි.... අපේ සුරංගනාවිය චන්ද්‍ර මඬුලු යට ඉඳන් ඔබ වෙනුවෙන් හැමදාමත් ගී ගයාවි.”සමන් අතාවුදහෙට්ටිකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>23</day>
    </date>
    <link>http://www.silumina.lk/2014/02/23/_art.asp?fn=cr1402233</link>
    <topic>සාහිත්‍ය සහ සෞන්දර්ය කලාවේ දාර්ශනික සංකල්ප නොන්ඩි ගසන විචාරකයින්ට දාර්ශනික කිහිලිකරුවක්</topic>
    <author>සමන් වික්‍රමාරච්චි</author>
    <content>සාහිත්‍ය සහ සෞන්දර්ය කලාවේ දාර්ශනික සංකල්ප නොන්ඩි ගසන විචාරකයින්ට දාර්ශනික කිහිලිකරුවක්මීට දශකයකට පමණ පෙර එක්තරා නවකතාවක් ප්‍රස්තුත කොට ගනිමින් මා ලියූ විචාරයක මෙසේ සඳහන් කළෙමි.“සියලු සන්සන්දනයන් නොන්ඩි ගසතියි ලෙනින් කීවෙලු. දැන් මම මෙසේ කියමි. සාහිත්‍ය නිර්මාණ සන්සන්දනාත්මක ලෙස හැදෑරීමේ නොපොහොනා විචාරකයෝ නොන්ඩි ගසති. ඔවුන්ට කිහිලිකරු වී ඇත්තේ කුමක් ද? යල් පැන ගිය යථාර්ථවාදයේ මළකඩ කෑ රසාස්වාදනයයි.”ඇත්ත. තවමත් මේ විචාරකයින් නොන්ඩි ගසනවා තමයි. එහෙත් අද මා මෙම තීරුව වියදම් කරන්නේ මෙරට සාහිත්‍ය විචාරකයින්ගේ දාර්ශනික දුගී බව පිළිබඳ විමසීමටය. ඒ සඳහා මම විජිත වෙලගෙදර ලියූ සාහිත්‍ය සහ සෞන්දර්ය කලාවේ දාර්ශනික සංකල්ප නමැති කෘතිය අත්වැලක් කොට ගනිමි.විජිතගේ ලිවීම මට අනුව ෆැන්ටසිමය ආස්ථානයකි. එය ෆැන්ටසියක් වන්නේ අන් කිසිවක් නිසා නොව ඔහු ලියන්නේ දැනට ලාංකීය සාහිත්‍ය විචාරය තුළ දක්නට නොමැති කිසිවක් පිළිබඳ බැවිනි. එලෙස විචාරයක් දක්නට නොමැත්තේ සාහිත්‍ය නිර්මාණයක් වෙත දාර්ශනික එළඹුමය. මෙම වියමන පුරාම කතුවරයා ගැටෙන්නේ සත්‍යය යනු කුමක් ද? නැතහොත් සත්‍යය කියා දෙයක් තිබේ ද? සත්‍යය සහ ප්‍රබන්ධය අතර කඩඉම කුමක් ද? යනාදි ප්‍රශ්න සමඟය. මෙම පිළිවිසීම දාර්ශනික සන්දර්භයකින් සිදුවන විට එය නිරායාසයෙන් ම ඥාන විභාගාත්මක ගැටලුවක් වන බව අමුතුවෙන් කිව යුතු නැත.සිංහල සාහිත්‍ය විචාරය තුළ මෙබඳු ආකාරයේ විමර්ශනයක් කෙරෙන පළමු අවස්ථාව මෙයයි. වෙලගෙදර මෙහි සත්‍යය යනුවෙන් සඳහන් කරන්නේ කලා කෘතියක් යථාර්ථය (reality) සේ ගන්නා දේම වේ. එනම් යම් කලා කෘතියක් යථාර්ථවාදී වීම යනු එය සත්‍යයට වඩා සමීප වීමක් සේ සැලකීමය. අද්‍යතන ලාංකීය විචාර ප්‍රවේශයන් තුළ වඩාත්ම තොරොම්බල් වන්නෙ ෆෝස්ටරියානු (E. M.Forster) වර්ගයේ විචාර කලාවකි. එහිදී සම්ප්‍රදායික විචාරකයො නවකතාවක චරිත නිරූපණය, අවස්ථා නිරූපණය, තේමාව ආදී වශයෙන් වූ යල් පැනගිය සිද්ධාන්ත ගෙනහැර පාමින් වංශය කබල් ගාති.විජිත වෙලගෙදර මෙම ඊනියා විචාරය ප්‍රශ්න කිරීමට දොරටු විවර කරමින් විවිධ සාහිත්‍ය ධරයන්ගේ (කොලින්වුඩ්, වයිට් හෙඩ්, රිචඩ් ආදී ලෙස) සහ දාර්ශනිකයින්ගේ (කාන්ට්, හෙගල්, විට්ගන්ස්ටයින් ආදී ලෙස) ප්‍රවාද උරගල කොට ගනිමින් කරන තියුණු විමර්ශනය තුළ සත්‍යය / ප්‍රබන්ධය යන සහ සම්බන්ධ ප්‍රතිපක්ෂය (binaryopposition) විසංයෝජනය කරයි. එනම් සත්‍යය යනු අවසාන විශ්ලේෂණයේදී ප්‍රබන්ධයක් වන බවත් ප්‍රබන්ධයට සත්‍යය වන බවත්ය. මේ පොතෙහි කතුවරයා කිසිදු තැනෙක ලා එබඳු නිගමනයක් ප්‍රකාශයට පත් කර නොමැත්තේ වුවත් මෙම වියමනෙහි සමස්ථාර්ථය ලෙස කෙනෙකුට අභ්‍යුපගමනය (assume) කළ හැකි න්‍යායික එළඹුම එවැන්නකි.මෙම කතුවරයා තෝරා ගන්නා බොහෝ සාහිත්‍ය ධරයන් (දර්ශනාත්මක ප්‍රවේශයකින් යුතුව) සෞන්දර්ය ගැටලුව සඳහා එළඹීමේදී 18 වන සියවසේ විචාරාත්මක දර්ශන වාදය කරා ආපසු යයි. නිදසුනක් නම් අර්නස්ට් කැසිර නම් චින්තකයාය. ඔහු කැන්ටියානු දර්ශනවාදය තම ප්‍රවාද මූලයන් සැකසීමේ ලා යොදා ගනී. ඉමැනුවෙල් කාන්ට් Critique of Pure Reason නම් කෘතිය මඟින් සමපේක්ෂණාත්මක පාර භෞතික ආකල්පවලට (Speculative Metaphisics) ඉඩ දෙයි. කාන්ට ට අනුව ඒවායේ නියමානුකූල කර්තව්‍යය නම් සැබෑ ඥාන පද්ධතියට පිටතින් පවතින විමර්ශකයාගේ කාල්පනික කාරණා ලෙස සේවය කිරීමය. කැසිර කරන්නේ කැන්ටියානු ප්‍රාග් අනුභූතිය අනුව යමින් කලාව පිළිබඳ සංකේතවාදයක් හඳුන්වා දීමය. අප කතුවරයා කැසිරගේ ප්‍රවාදය අනුව යමින් එළඹෙන නිගමනය සකල විශ්ව සභ්‍යත්වයම සංකේතමය ආකෘතීන්ගේ පද්ධතියක් බවයි.මෙම කෘතිය මුහුණ දෙන ප්‍රධාන ගැටලුව නම් විජිත වෙලගෙදර තම විමර්ශනය එබඳු ආකෘතිකවාදී සීමාවන් තුළ සිරගත කිරීමය. සත්‍යයේ (යථාර්ථයේ) ගැටලුව භාෂාව කරා විහිදෙන මුල් සහිතය. යථාර්ථය යනුම භාෂාත්මක නිර්මාණයක් බව සමකාලීන සම්ප්‍රදායික විචාරකයාට අප්‍රබංසයක් තරම් දුරස් වූ ප්‍රවාදයකි. විජිත වෙලගෙදර යථාර්ථය භාෂාත්මක ගැටලුවක් ලෙස ගෙන විමසීමට සරණ යන්නේ 18 සහ 19 වන සියවස්වල බැබළුන විවිධ දාර්ශනිකයන්ය. ඔහුගේ මේ මීමංසාව යම් සීමාවන් තුළ විඩාපත් වේ. එය ඔහුගේ වරදකටත් වඩා ඔහු තෝරා ගන්නා චින්තකයින්ගේ සීමාවන්ය.මෙම කෘතිය තුළ ඔහු තෝරා ගන්නේ 19 සහ 20 සියවස්වල ප්‍රචලිත වූ නූතනවාදී සංස්කෘතික ව්‍යාපාරය නියෝජනය කරන සාහිත්‍යධරයන් සහ දාර්ශනිකයින්ගේ ප්‍රවාදයන්ය. නිදසුනක් ලෙස මනෝ විශ්ලේෂණය තම සෞන්දර්ය අධ්‍යයනය පිණිස කැඳවීමේදී ඔහු ෆ්‍රොයිඩ් සහ ඇඩ්ලර් ළඟ නතර වනවා මිස ලැකාන් හෝ ලැප්ලාන්ෂේ කරා එම විමර්ශන දිගු නොකරයි. අනෙක් අතට කාන්ට්, විට්ගන්ස්ටයින් සහ හෙගල් අබියස තාවර වීමෙන් ඔහු සෑහීමට පත් වේ. තම ප්‍රවාද ගොඩ නැගීමේ ලා මේ යුගයේ දාර්ශනිකයින් සහ විචාරකයින් ලෙස සැලකෙන ඩෙරිඩා හෝ ස්ලැවෝජ් ජිජැක් වෙත නොඑළඹේ. (වෙසෙසින් ම ජිජැක් හේගලියානු අපෝහකය (Dialectics) නැවති කියවයි.) ඔහු මාක්ස්වාදී විචාර වේදය කොනහන මුත් පශ්චාත් මාක්ස්වාදී විචාරකයින් වන ලුවී අල්තුෂර් හෝ ලියෝතා පිළිබඳ අසා ඇති බවක්වත් ඉඟි නොකරයි.මෙම සීමාවන් තුළ කොටු වෙමින් වුවත් විජිත වෙලගෙදර ගේ ප්‍රයත්නය ප්‍රශස්තය. ඊනියා විචාර ලියන සම්ප්‍රදායික පඬිවරුන්ට ඔහු දාර්ශනික කිහිලු කරුවක් ප්‍රදානය කර ඇතිවාක් මෙනි. ඔහු මෙම සාහිත්‍යය සහ සෞන්දර්ය කලාවේ දාර්ශනික පදනම විමර්ශනයට ලක් කරන්නේ නූතනවාදී සන්දර්භයක් තුළය. එහිදී ඔහු තම සීමාවන් පනවා ගන්නේ සන්දර්භීය (Contextual) ලෙස මිස සංකල්පීය (Conceptual) ලෙස නොවීම මෙහිදී වැදගත්ය. ඇත්තටම නම් එය යම් වියමනක් ලියවෙන කාලය පිළිබඳ ගැටලුවකි.(මෙම ලිපිය ලියන ලද්දේ උක්ත කෘතියට මවිසින් ලියන ලද පෙරවදන පාදක කර ගනිමිනි.)සමන් වික්‍රමාරච්චිකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>23</day>
    </date>
    <link>http://www.silumina.lk/2014/02/23/_art.asp?fn=cr1402234</link>
    <topic>මිනී කපන්නෙකුගේ හෘදය සාක්ෂිය</topic>
    <author>ශක්තික සත් කුමාර</author>
    <content>මිනී කපන්නෙකුගේ හෘදය සාක්ෂියමිනී ඩග්ලස්ට දස වසරක සිර දඬුවමක් නියම වී ඇති බව එදින සවස් වන විට කාදර් නානගේ වත්ත පුරා පැතිර ගොස් තිබුණු අලුත්ම ප්‍රවෘත්තිය විය. සෑම විට ම මෙවැනි ප්‍රවෘත්තියකට කාදර් නානගේ වත්තේ දී තටු ලැබෙන අතර පසුව එය වොයිස්කට් වත්ත මතු නොව සමස්ත වනාතමුල්ලෙහි ම පැතිර යෑම සාමාන්‍ය ස්වභාවයයි. නමුත් මිනී ඩග්ලස්ගේ පුවතට තටු ලැබුණේ නැත. සයිමන්ගේ කසිප්පු තිප්පොළට පොලීසියෙන් පැන්න විට හෝ ලසිකාගේ මඩමෙහි කෙල්ලෙක් පැනල ගිය විට හෝ ඒවා තලුමරන වයලට් අක්කා පවා ඩගී මල්ලිගේ හිර දඬුවම අසා කම්පාවට පත් වූවාය.“ඕකා ඔය ජීවත්වෙන්න මඟක් නැතිව මිනී එම්බාම් කළාට, ඒ වගේ ජරා වැඩක් කරන එකෙක් නෙවෙයි.”වොයිස්කට් වත්තට උඩින් මළහිරු රත් පැහයෙන් කාදර් නානගේ වත්තේ වතුර කරාමය අසලට විත් තිබිණි. කාන්ති බේසමෙන් ගන්නා රෙදි තාලයකට ගල්පොත්තේ ගසයි. තහ්... තහ්... තහ්... මඳකට ඇය තම රාජකාරිය නවතා වයලට් අක්කා දෙස බලයි. වයලට් අක්කාගේ දෑස් යොමු වී තිබෙන්නේ නෙක පැහැ ගැන්වී තිබෙන අහස දෙසටයි.“මාත් හිතුවේ වයලට් අක්කේ ඩගී මල්ලි ඔය නඩුවෙන් නිදහස් වේවි කියල. පණ තියෙන ගෑනියෙක් එක්කවත් නිදි වදින්නැති ඕකා, ඔය කොහෙවත් යන මළ මිනියක් එක්ක බුදිය ගනී ද?”“තහ්... තහ්... තහ්...” ඇය තම රාජකාරිය නැවත අරඹයි.“නාමෙ නොදිරනා... කුණු කය දි... ර... නා...අරු... මෙකි සෝ... බා... සං... සා... රේ...අ... රු... මෙකි...”මුඩුක්කු පැල්පත් අතරින් මතු වූ සිමියොන් දුරදීම රෙදි අපුල්ලන තම බිරියව දකී. ඔහු සෙමෙන් සෙමෙන් වතුර කරාමය අසල සිටගෙන සිටින වයලට් දෙසට පිය නඟයි. සරමෙහි කැහිපොට ලෙහා දමයි.“අදත් කොහෙන් හරි ටිකක් කට ගා ගත්තා නේද? තමුසෙව මම කසාද බැඳගත්තෙ පූරුවෙ කරුමෙකට...”“ජබාස්” කාන්ති කුණු වතුර බේසම හලයි. එය කුණු කානුව දිගේ හැලහොල්මනක් නැතුව ගලා යයි.“චොර... චොර... චොර” කරාමය ඇර ඇය බේසමට නැවත වතුර පුරවයි.“ඒක නෙවෙයි බං... දන්නව ද වැඩක්...” සිමියොන් වයලට් අසලට සිටගෙන කාන්ති දෙස බලයි.“දන්නව... දන්නව... පුළුවන්නම් ගිහින් ඕක වොයිස්කට් වත්තෙ කසිප්පු පොළෙත් කියාපන්. එතකොට ඒකෙ අම්මණ්ඩිල උන් බලාගෙන හිටිය වගේ ටීවී කැමරා උස්සගෙන එන මහත්තුරුන්ටත් කියයි. නොදකින්... ඇඳගන් චීත්තයක්...”“දබොක්... දක්...” කාන්ති අපුල්ලපු රෙදි ටික වතුර බේසමට අතහරියි. සිමියොන් පසුබා සිටියි.“මං යනවා කාන්තියෝ...” වයලට් අක්කා සිමියොන් දෙස බලයි. බොරැල්ල පැත්තෙන් ඇම්බියුලන්ස් රථයක හඬ නොනවත්වාම ඇසේ.තමන්ව වැලිකඩට ගෙන නොගොස් බෝගම්බර සිර කඳවුරට ගෙන ඒම පිළිබඳව ඩග්ලස්ට තිබෙන්නේ හීන් සතුටකි. ඒ හැර අනෙකුත් සිතුවිලි සියල්ල එකිනෙක ගෙන විමසා බැලීමට පසුගිය සති කිහිපයේ මෙන්ම අදත් ඔහු අපොහොසත්ව සිටියි. ඔහුට රාජගිරියේ ශාන්ත මල් ශාලාවත්, ශාන්ත මුදලාලිවත්, වයලට් අක්කාවත් සිහියට නැ‍ඟේ. වයලට් අක්කාගේ ගතින් වහනය වන කොහොඹ සබන් සුවඳ ඩග්ලස්ගේ නාසයට දැනේ. ඔහු දෑස් පියාගනී.“තව ටික දවසක් යද්දි මේකෙ එවුන් කියයි අම්මෙක් අප්පෙක් නැති උඹව මම රවට්ටගෙන දත ගැලෙව්වා කියල” පුටු කබල උඩ වාඩි වී අනන්තය දෙස නෙත් අයාගෙන සිටින ඩග්ලස්ට දුම් දමන තේ කෝප්පයක් දෙන ගමන් වයලට් අක්කා පවසයි. කහ පැහැ කමිසයකින් සහ කළු පැහැති කලිසමකින් සැරසී සිටින ඩග්ලස්ගේ උඩු රැවුලත් බොර පාට ඇස් දෙක දෙසත් තම නෙත් යැවූ වයලට් අක්කා ඔහුගේ වයස පිළිබඳ යම් අනුමානයකට එළඹෙමින් සිටියාය.“උඹටත් දැන් තිස්පහකට විතර කිට්ටු කරල ඇති මයෙ හිතේ.” ඇය ඈත මුඩුක්කු පෝලිම දෙස බලයි. කුණු ඇළ දෙසින් හමා ආ සුළඟින් වයලට් තම නැහැය සඟවා ගැනීමට බොල් උත්සාහයක යෙදෙයි.කවුද දන්නෙ බං... ඔය ශාන්ත මුදලාලිනෙ මට ඩග්ලස් කියල නම දැම්මෙත්. මේකෙ වුන් මට කීවේ අවජාතකය, සක්කිලිය. දැන් කියන්නෙ මිනී කපන්නා කියලනෙ. තව ටික දවසකින් අළුගෝසුව කියලත් කියයි.”ඩග්ලස් තේ කෝප්පය හිස්කර සිගරට්ටුවක් දල්වා ගනියි.“ඇයි උඹ ඉස්සරහට මිනිස්සු මරන්නත් හිතාගෙන ඉන්නව ද?...”“නොම්බර 0738... ඒයි වනාතෙ හාදයා...”ජේලර්ගේ හඬින් ඩග්ලස් තිගැස්සෙයි.“ඇයි උඹ කරපු අපරාධ මෙනෙහි කරනව ද? යකෝ මැරිච්ච ගෑනියෙක් එක්ක හැමි... තොට පණ තියෙන ගෑනු හිටියෙම නැද්ද? කොහොමටත් බං වනාතෙ හිටියෙත් අනාතෙ තමයි”ඩග්ලස් කිසිත් නොකියාම ජේලර් දෙස බලාගත් වනම නැඟී සිටියි.මැද තීරුවේ ලයිට් නිවා දමමින් ජේලර් ඉදිරියට ඇදෙයි.“උඹව හෙට දාල තියෙන්නෙ කැම්පස් පාටියට. උදේම කැම්පස් එක සුද්ද කරන්න යන්න ලෑස්ති වෙයන්. එහෙදි උඹට මළ මිනී වෙනුවට දිව්‍යාංගනාවො දැක්කහැකි.”අඳුර තුළින් ජේලර්ගේ හඬ මැකී යයි. ඩග්ලස් තව තවත් අඳුරට තුරුළු වෙයි.“උඹල ඔක්කොටම පිස්සු. අමරාවතී මැරිල හිටියෙ නැහැ. අනෙක මං ඒකිත් එක්ක බුදිය ගත්තෙත් නැහැ.” මුළු ලොවටම ඇසෙන්නට කෑගසා කීමට ඩග්ලස්ට සිත් වෙයි. නමුත් ඔහුගේ හඬ ඔහුටවත් නොඇසෙයි.“ඩගී අදනම් උඹට පිරියකින් කරන්න පුළුවන් වැඩක් එනවා. ගිය අවුරුද්දෙ ද කොහෙද රූ රැජිනක් වුණේ. අමීෂා... ඒ නෝනගේ වැඩේ අපිට ඇවිත් තියෙන්නේ.”ශාන්ත මුදලාලි මේස් බැනියම උඩට කර බඩ අතගාමින් පවසයි. ඩග්ලස් ටින්ටස් ඇණ වගයක් තෝරමින් සිටියි.“අමීෂා කියන්නේ අර රඟපාන එක්කෙනා නේද? ඒ නෝනගෙ නැතිවෙලා තියෙන්නේ අම්ම ද? තාත්ත ද?” ඩග්ලස්, මුදලාලි දෙස බලයි. බොරැල්ල දෙසින් පැමිණි බසයක් රාජගිරිය හන්දියෙන් හැරී නුගේගොඩ දෙසට ගමන් කරයි.“ඒකිගේ අම්මා තාත්තා ඉන්නව ද මැරිල ද කියල මං දන්නේ නැහැ. ඇමැතිතුමා මට බාර දුන්නේ ඒ කෙල්ලගෙ බොඩියෙ වැඩේ. වැඩේ හොඳට තියෙන්න ඕන ඩගියෝ...”“ටික්... ටික්... සලං...” ඩග්ලස් අතින් ටින්ටස් ඇණ ටික බිමට වැටී මල් ශාලාව පුරා විසිරී යයි.අමීෂාගේ බොඩිය සේදීමටත් පෙර ඩග්ලස්ගේ දෑත් වෙව්ලන්නට පටන් ගනී. ඇගේ නග්න දේහය සැලෝලයිට් එළියෙහි බැබළෙමින් ඇත. ඩග්ලස් අත් දෙක පිසලාගෙන මිනී කපන කාමරයේ අඳුරු මුල්ලකට ඇදෙයි. මිනිය සමඟ ඇමැතිතුමා අතින් ලැබුණු සැර අරක්කු බෝතලයෙන් වඩි කිහිපයක් ඔහු උගුරට හලා ගනියි. එක්වරම ඔහුගේ වම් උරයට සීතලක් දැනේ. ඔහු තිගැස්සී පිටුපස බලයි.“ආ... අම්... බුදු... අමී... ෂා... මැඩම්”“ස්... ස්...” තමන්ගේම තොල් දෙකට ඇඟිල්ල තබාගත් අමීෂා ඩග්ලස්ට කෑ නොගසන ලෙස සංඥාවක් නිකුත් කරයි. පසුව පසෙක තිබූ සුදු සාරියක් ඇය එහෙන් මෙහෙන් පටලවා ගනියි. ඩග්ලස්ගේ මුළු ඇඟම ගැහෙන්නට පටන් ගනී. දහඩියෙන් තෙත්ව ගිය තම සිරුර ඔහු අඳුරු මුල්ලටම හේත්තු කර ගනියි.“බයවෙන්න එපා... මම හොල්මනක් නෙවේ. අරුං හැදුවේ මාව මරන්න. ඒත් මම මැරුණේ නෑ. මගේ වාහනේ හැප්පුවේ අර ඇමතිය ගාව වැඩ කරන වනාතමුල්ලෙ චොප්පයා. ඌ හිතන්නැති මං මැරෙන්න ඇති කියල... දැන් මට තේරෙනව මුං මගේ අම්මට කරපු දේ මොකක්ද කියල...” ඈ ඉකි බිඳින්නට වූවාය. ඇගේ ඉකිබිඳුම ඔහුට ඇසුණේ හීනෙන් මෙනි. සිහි එළවා ගත් ඔහු මිනිය දමා තිබූ ට්‍රොලිය දෙස බලයි. අහෝ! සැබෑවකි. ඇයට පණ ඇවිත් ඇත. (ට්‍රොලිය හිස් ය) ඩග්ලස් අඳුරු මුල්ලෙන් එළියට විත්, එම්බාම් කාමරයේ තිබූ එකම ප්ලාස්ටික් පුටුව ඈ වෙතට තල්ලු කර ඒ ඉදිරියේ සිමෙන්ති පොළවට බර වෙයි.“එතකොට අමීෂා මැඩම්...”“මම අමීෂා නෙවෙයි. මම වොයිස්කට් වත්තෙ සොපීගේ දුව අමරාවතී. අර ඇමැතිය ලෝකෙටම මාව පෙන්නුවේ උගේ පෞද්ගලික ලේකම් විදියට. ඒත් මම උගේ එක හොර ගෑනියෙක් විතරයි. ඌ මට මගේ නමත් නැති කළා.” අමීෂා... නෑ... අමරාවතී... දෑත් මිට මොලවාගෙන ඩග්ලස්ගේ ඉදිරියේ වූ පුටුවේ හිඳ ගනී. ඇගේ ඇස් කෝපයෙන් දිලිසෙමින් ඇත. එහෙන් මෙහෙන් පටලවාගෙන ඇති සාරිය විනිවිද යන සැලෝලයිට් එළියෙන් ඇගේ නග්න දේහය ඔහුට පෙනේ. මෙවර ඔහු තම දෑසින් එය රස විඳින්නට උත්සාහ කරයි.“පිරිමි ඔක්කොටම ඕන වුණේ මගේ මේ ඇඟ. තමුසෙටත් ඕනෙ ඒක ද?” ඈ පුටුවෙන් නැගී සිටීමට උත්සාහ කරයි. ඔහුට මහත් ලැජ්ජාවක් දැනුණි.“මට සමාවෙයන් අමරාවතී. මම මහ කාලකණ්ණී මිනිහෙක්” කවරදාකවත් සිදු නොවූ ලෙස මිනී කපන කාමරය තුළ ඔහු ඉකි බිඳියි.“පිරිමින්ගේ කඳුළු මං දැකල තියෙනව. ඒ කඳුළුවලට අම්ම වගේම මමත් රැවටුණා. උඹට ඔය සැර අරක්කු බෝතලයක් දීල ගිය ඇමතියා නගර සභාවේ මන්ත්‍රී කෙනෙක් වෙලා ඉන්න කාලේ අපේ ගේ ඉස්සරහම මිනිහෙකුගේ බෙල්ල කැපුවා. පස්සේ අපේ අම්මගේ කකුල් දෙක අල්ලල අඬන්න ගත්තා. අම්මා පොලීසියට බොරු කට උත්තරයක් දීලා ඌව බේරුවා. අන්තිමට ඌ අම්මවයි මාවයි දෙන්නම හොර ගෑනු විදිහට තියාගත්තා. ආයි...”ඇගේ නළලේ වූ කුඩා තුවාලයෙන් හදිසියේම ලේ ගලා ගලයි. ඈ සුදු සාරියෙන් එය වසා ගත්තාය. නැගී සිටි ඔහු ඇයව පුටුවෙන් නැගිට්ටුවා වත්තන් කරගෙන එහා කාමරයට ගෙන ගොස් වැල් ඇ‍ඳෙහි හාන්සි කරවීමට උත්සාහ කරයි. ඒ සමඟ පිටුපසින් ඔළුවට වැරෙන් වැදුණු පහරත් සමඟ ඔහු ද ඇගේ ඇඟ උඩට වැටුණි. චිරි... චිරි... චිරි... මහා බරක් දරාගත නොහැකිව වැල් ඇඳ හති වැටේ.“මම හිතුවෙ නැහැ ඇමැතිතුමා මේකා මේ වගේ සතෙක් කියලා. මං අද මේකව මරනවා” ශාන්ත මුදලාලි දත්මිටි කයි.“නෑ... නෑ... මුදලාලි ඕකව අල්ලල පොලීසියට භාර දෙමු. එතකොට මාධ්‍යකාරයො මං පස්සේ එනව වෙනුවට මේ වැඩේ පස්සෙ යයි. ඕකුන් මෝඩ යක්කු... වෙන කවුරුහරි දාල මුදලාලි ඔය මිනියෙ වැඩ ටික මට කරල දෙන්න... බොඩි එක බාරගන්න...”* * *කාදර් නානගේ වත්තෙන් රත්පැහැය තවරා බැස ගිය හිරු පසුදා නැඟුණේ තද රත් පැහැයකින් වනාතමුල්ලම නහවමිනි. වතුර කරාමය ළඟ තදබදයත්, වැසිකිළි පෝලිමත්, පසු කරමින් වයලට් අක්කාගේ පැල්පතට ඇතුළු වූ ආරංචිය පෑල දොරින් නික්ම යන්නටත් පෙර ඇය හොර රහසේම ඉකිබිඳින්නට වූවාය.“මිනී ඩග්ලස් හිරේදී බෙල්ලෙ වැල දාගෙන නෙමේ මැරිල තියෙන්නේ, පේරාදෙණිය විස්සවිද්‍යාලේ ටොයිලට් වළක් ගොඩදාන්න ගෙනියද්දී මූ පැනල දුවන්න හදල. පොලීසියෙන් මූට වෙඩි තියල.” සිමියොන් වොයිස්කට් වත්තෙ කසිප්පු පොළේ සිටියවුන්ට ඇසෙන්නට කියයි. පසුව ඔහු සුදු අරක්කු වඩියක් කටට හලාගෙන කාරා කෙළ ගැසුවේය.ශක්තික සත් කුමාරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>23</day>
    </date>
    <link>http://www.silumina.lk/2014/02/23/_art.asp?fn=cr1402235</link>
    <topic>පාසල් මිතුරු නිහාල්සිංහ සමඟ සිනමාවට...</topic>
    <author>මහාචාර්ය</author>
    <content>පාසල් මිතුරු නිහාල්සිංහ සමඟ සිනමාවට...පළමු වරට තිලක් රත්නකාර ගුරුතුමාගේ පිටකෝට්ටේ නිවහනට ගිය මට එතුමා පොතක් කියවීමට බාරදුන්නේය. තරමක් විශාල කෘතියක් වූ එහි නාමය “The Complete Works ; Henrik Ibsen” හැඳින්විය.“ඕක කියවලා බලන්න” ගුරුතුමා කීය.මම පිටු පෙරළා බැලුවෙමි. ටික වේලාවක් කියවමින් සිටියෙමි.“අරන් ගිහින් කියවන්න” ගුරුතුමා කීය.ඊළඟ දවස් කීපය මා ගත කළේ හෙන්රික් ඉබ්සන්ගේ නාට්‍ය කියවමිනි. ඉන් එක් නාට්‍යයක් කෙරෙහි මගේ විශේෂ අවධානය යොමු විය. එය ඉංග්‍රිසියෙන් හැඳින්වී තිබුණේ Hedda Gabler යනුවෙනි එකල මාසයකට වතාවක් පැයක කාලයක් ගුවන්විදුලියෙ වගේ ශාස්ත්‍රීය සංග්‍රහය යොමුවී පැවතුණේ සම්භාව්‍ය නාට්‍යයක අනුවාදය සඳහාය. පරිවර්තන හෝ අනුවර්තන පිටපත් බාරගෙන ශිල්පීන් යොදා ඒ නාට්‍ය නිෂ්පාදනය කිරීමේ කාර්යය ඉටු කළේ පී.වැලිකලය.මම, මුලින්ම හෙඩා ගබ්ලර් නාට්‍යය ගුවන්විදුලි මාධ්‍යයට ගැළපෙන පරිදි පරිවර්තනය කළෙමි. ඉන් කලකට පසුව මම එයම ‘ගැහැනියක්’ යනුවෙන් රංග භූමියට සකස් කළෙමි. ගුවන්විදුලි නාට්‍ය පිටපත නිෂ්පාදනය සඳහා බාරගත් පී.වැලිකල එය අපූරු ලෙස නිෂ්පාදනය කළ බව මට මතකය. මා තුළ අමුතු පිබිදීමක් ඇතිවිය. කවදා හෝ දවසක මේ නාට්‍යය මගේ ප්‍රථම වේදිකා නාට්‍යය වේ යැයි මම නොසිතුවෙමි. එහෙත් ගුවන්ගතවීමෙන් පසුව රත්නකාර ගුරුතුමා මට කී දේ මතකය. “පස්සේ ඒක වේදිකාවට ගෙන එන්ට බලමු” මට ඒ වචන ටික මතකය. ගුවන්විදුලි නාට්‍ය කලාවට මෙන්ම වේදිකා නාට්‍ය කෙරෙහි ද එක්තරා ප්‍රමාණයක උනන්දුවක් මගේ ගුරුතුමා තුළ තිබුණු බව මට මතකය. එසේ වෙතත් ශාස්ත්‍රීය හා දේශපාලන කටයුතුවලින් එය මැඬිණ.මට නිතරම පෙනී ගිය එක් කාරණයක් වූයේ ආර්ථික විද්‍යා මහාචාර්යවරයකු වුවද තිලක් රත්නකාර ගුරුතුමා ආත්මගතව ජීවත්වූයේ කලාව, නිර්මාණය හා සංස්කෘතිය හා කාවැදුණු මනැසකින් බවයි. එතුමා නිතරම කතාබහකරමින් අප යොමු කළේ සාහිත්‍ය කලා නිර්මාණයන් කෙරෙහි මගේ නිර්මාණ ලෝකයේ ප්‍රථම ඵලය වූයේ ‘රතු ලන්තෑරුම’ නමැති කෙටිකතා සංග්‍රහයයි. මෙහි එන හැම කෙටිකතාවක්ම ලියැවුණේ තිලක් රත්නකාර ගුරු ඇසුරේ ප්‍රතිඵල වශයෙනි. එහි එන ප්‍රධාන කථාව වූ ‘රතු ලන්තෑරුම’ ද එකල පිටකෝට්ටේ මහ මාවත යටින් ජල නළ සැකසීම සඳහා විදේශයකින් පැමිණි සමාගමක්, ස්වදේශික කම්කරුවන් යෙදවීමක් පිළිබඳ සිද්ධියකි.මම යළිත් මඳක් පසුපසට ගියමි. මට රත්නකාර ගුරුතුමා කියවීමට දුන් හෙන්රික් ඉබ්සන්ගේ නාට්‍ය එකතුව තුළ මම කාලයක් ජීවත්වීමි. ඉන් එහා ලෝකයක් මට නැතැයි සිතෙන තරමට මම ඉබ්සන්ගේ නිමැවුම් ‍ලෝකයේ සැරිසරන්නට පටන්ගත්තෙමි. එය කෙතරම්දැයි මම මඳක් විමසිල්ලෙන් බලමි. මා අතින් හෙන්රික් ඉබ්සන්ගේ නාට්‍ය තුනක්ම සිංහලට පෙරළී වේදිකා නාට්‍ය බවට පත්විය. ඒවා නම් ගැහැනියක් (හෙඩා ගැබ්ලර් ඇසුරින්), සයුරෙන් ආ ළඳ (ලේඩි ෆ්‍රොම් ද සී කෘතිය) හා ජන හතුරා (අ පබ්ලික් එනිමි) යන කෘති විය. පසුකාලේ දී මට අවශ්‍ය වූයේ හෙන්රික් ඉබ්සන්ගේ නාට්‍ය කෘති හා ඇන්තන් චෙකොව්ගේ නාට්‍ය කෘති අතර පවතින සමාන අසමානතා පිළිබඳ තුලනාත්මක සාහිත්‍ය සන්නිවේදන අධ්‍යයනයක නියැළීමටය. ඒ සිහිනය සැබෑ නොවිණි.මම ඉබ්සන් වාදියකු බවට පත්වීමි. එසේ වීමට එක් ප්‍රධාන හේතුවක් වූයේ මට කියවීමට ලැබුණු එක්තරා ශාස්ත්‍රීය ‍ලේඛනයකි. බර්නාඩ් ෂෝ විසින් ලියන ලද ඒ ‍ලේඛනය නම් කර තිබුණේ, “Quintessence of Ibsenism” යනුවෙනි. බර්නාඩ් ෂෝ තම නාට්‍ය නිර්මාණ පෝෂණය කර ගැනුමට අ‍ාභ‍ාසය ලබාගත් බව සටහන් කර ඇත්තේ ඉබ්සන්ගේ නාට්‍ය හැදෑරීමෙනි. එහෙත් මට එතරම් ඈතට යාමට තරම් හැකියාවක් නුවූ බව ‍නොපැකිළ කිව යුතුය. පසු කල මා එංගලන්තයේ ගත කළ කාලය ඇතුළතදී ඉබ්සන් නාට්‍ය නැරඹීමට අමතක නොකෙළෙමි. ඉබ්සන් පිළිබඳ ලියා ඇති හැම සටහනක්ම කියැවීමට වගබලා ගත්තෙමි. පාසල් සිසුවකු වශයෙන් මා ඉබ්සන් නාට්‍ය නිර්මාණ කෙරෙහි දැක්වූ අවධානය මගේ මිතුරන් තුළ නොතිබුණු අයුරු සිහිපත් කරමි.මෙකියන වකවානුවේ දී (1954 - 1961) අප අවට නාට්‍ය ලෝකය කෙමෙන් වෙනස් අතකට හැරී යමින් පැවැති අයුරු මම සිහිපත් කරමි. එක් අතකින් ශෛලිගත නාට්‍ය සම්ප්‍රදාය යනුවෙන් සංගීතය මුසු දේශීය රංග ලක්ෂණ රැසක් මුසුවූ වේදිකා නාට්‍ය සම්ප්‍රදායක් නවතාවකින් මුල් බැස ගන්නා බවක් පෙනිණ. එහි මුල් ඇදී ගියේ, මනමේ, රත්තරන්, වෙල්ලවැහුම්, පබාවතී යන නාට්‍යවලිනි. එහි කුළුගැන්වීම සිදුවූයේ සිංහබාහු නාටකයෙනි. එහෙත් ඒ හා සමඟම සමාන්තර රංග සම්ප්‍රදායක් ද බිහිවෙමින් පැවැතිණ. ඒ වූ කලි ‍ස්වතන්ත්‍ර පරිවර්තන හා ඡායානුවාද මඟින් සැකසුණු ස්වභාවික නාට්‍ය සම්ප්‍රදාය ය. මේ නාට්‍ය සම්ප්‍රදායන් දෙක්හිම මහාචාර්ය සරච්චන්ද්‍ර රැඳී සිටි කෙනෙකි.ඔහුගේ පුරෝගාමිත්වයෙන් විදේශීය නාට්‍ය ස්වදේශික ප්‍රේක්ෂකයන්ට හඳුනාගැනීමට පසුබිම සැකසුණේ සම්භාව්‍ය නාට්‍ය කරුවන් පෙළක්ම හඳුන්වාදීමෙනි. මෙහි පුරෝගාමී නාට්‍ය නිර්මාතෘ වූයේ, මොලියර් (Moliere), ඔස්කා වයිල්ඩ් (OscarWilde) හා ඇන්තන් චෙකොව් (AntonChekhov)ය. මේ නාට්‍ය කරුවන්ගේ කෘති සොය සොයා ස්වදේශීය රංග භූමියට හඳුන්වාදීම අප ඇස් පනාපිට සිදුවිය. එහි කුළුගැන්වීම සිදුවූයේ එමඟින් ස්වතන්ත්‍ර නාට්‍ය සම්ප්‍රදායක් ගොඩනඟා ගැනීමට පසුබිම් න්‍යාය සැකසේය යන මතය ප්‍රචලිත වීමයි. මගේ සමීප මිතුරකු වූ අභාවප්‍රාප්ත සුගතපාල ද සිල්වා මුලින් දැරුවේ ඊට සපුරා පටහැනි මතයකි. ඔහු කියා සිටියේ අපට අවශ්‍ය පරිවර්තන නොව ස්වතන්ත්‍ර නාට්‍ය කෘති බවය. එහෙත් කාලානුරූපව ඔහු තම මතය වෙනස් කර ගත් බව අපට පෙනී ගියේය.මට වේදිකා නාට්‍යකරුවකු වීමට කිසියම් හැකියාවක් ලැබිණි නම් ඒ වරම මට ලැබුණේ බෙහෙවින්ම සුගතපාල ද සිල්වා ඇසුරින් බව මා සිහිකටයුතුය. එය සිදුවූයේ කෙසේද යන්න සැකෙවින් හෝ සටහන් කිරීම මාගේ යුතුකම වන්නේය. සුගතපාල ද සිල්වා මට මුලින්ම මුණගැසුණේ ඔහුගේ “අපේ කට්ටිය” නිෂ්පාදනය කළ ප්‍රථම නාට්‍ය කෘතිය වන “බෝඩිංකාරයෝ” කාලයේය. එනම් 1960 දීය. අපේ කට්ටියට අමුතු ජාතියේ පුද්ගලයන් සමුදායක් එක්වී සිටිනු පෙනිණි. ධර්මසිරි වික්‍රමරත්න, සිරිල් බී.පෙරේරා, රැලෙක්ස් රණසිංහ, නීල් අයි.පෙරේරා, ජී.ඩබ්ලිව්.සුරේන්ද්‍ර, වික්‍රම බෝගොඩ, විපුල ධර්මවර්ධන, ඉන් කීපදෙනෙකි. පසුකාලයේ තව තවත් උදවිය එකතු වූහ. මම, මගේ ඉබ්සන් පරිවර්තනය ගැන සුගත්ට කීමි. ඔහු කීවේ කුමක්ද? “පරිවර්තනය පැත්තකින් තියල අලුත් එකක් ලියන්න” යනුවෙනි.එහෙත් මට ඊට අවශ්‍ය අත්දැකීම් නොමැති බව මම සුගත්ට නොකීමි. මට වඩා වයසින් මෙන්ම දැනුමින් ද මුහුකුරා ගිය සුගත්ට අපි විටෙක ගුරුවරයකු ලෙස සැලකුවෙමු. එහෙත් මම ඔහුට වතාවක්, ලුයජි වර්න්ඩෙලෝ‍ෙග්, “Six Characters in Search of an author” නාට්‍යයේ ඉංග්‍රිසි පොත දුන්නෙමි. එය කියවා බැලූ ඔහු හඳුන්වා තිබුණේ “හරිම බඩු හයක්” යනුවෙනි.මට දැඩි ආශාවක් ඇතිවූයේ මවිසින් ඡායානුවාදයක් ලෙස ලියන ලද ‘හෙඩා ගැබ්ලර්’ පිටපත ‘ගැහැනියක්’ නමින් වේදිකාගත කිරීමටය. එහෙත් එය පුදුමාකාර දුෂ්කර කාර්යයක් බවට පත්වූ අයුරු මම සිහිකරමි. මට උපකාර කිරීමට හිතවතුන් දෙදෙනෙක් මට ලැබිණ. ඒ නාමෙල් වීරමුණි හා මාලිනී වීරමුණිය. ඔවුහු රඟපෑමෙන් පමණක් නොව, නිෂ්පාදන කටයුතුවලින් ද ශ්‍රමය වැය කිරීමෙන් ද මට ඉමහත් සැනසිල්ලක් අත්පත් කර දුන්හ. මම, ගුවන්විදුලි නාට්‍ය විධි ක්‍රම මඟින් උකහාගත් ඇතැම් නිර්මාණ ප්‍රයෝග මේ නිෂ්පාදනය සඳහා යොමු කළෙමි. රංග කලා ශිල්පය පිළිබඳ යම්තම් දැනුමක් තිබුණේ පාසල් නාට්‍ය වාර දෙක තුනකට සහභාගිවීමෙන් ලත් අත්දැකීමෙන් හා අපේ සුදුමාමාගේ නාට්‍යවලින් ලත් අත්දැකීම්වලිනි. එහෙත් මම නාට්‍ය ගණනාවක් නැරැඹූවෙමි. නිෂ්පාදන කටයුතු බලා සිටියෙමි.ශ්‍රී ලංකාවේ සිනමාවේදීන් අතර අග්‍රගණ්‍ය ස්ථානයක් ලද සිනමාවේදියකු වූ ඩී.බී.නිහාල්සිංහ ආනන්දයේ මගේ සමකාලිකයකු විය. ඔහු සිනමාකරණය පටන්ගත්තේ පාසලෙනි. එහෙත් ඔහු එය පාසලින් ලද ශික්ෂණයකියි මම නොසිතමි. ඔහුගේ සිනමාවේ ආරම්භක අවධියේ දී මගේ ද සහය ඔහුට ලැබීම මට දැන් දැනෙන්නේ විස්මයජනක සිද්ධියක් ලෙසිනි. එක් දිනක් හැන්දෑවරුවේ පාසල් පුස්තකාලයේ පොතක් කියවමින් සිටියදී නිහාල්සිංහ මා සමීපයට ආවේය. දැක පුරුදුකම් ඇතත්, කතාබහක් එතරම් නොකළ අප දෙදෙනා අතර කිසියම් සම්බන්ධතාවක් ඇතිවන්නට ඇත්තේ අපේ ගුරුතුමා වන තිලක් රත්නකාර හා එතුමාගේ බිරිය වන ශ්‍රියා රත්නකාර ඇසුරින් යයි මට සිතේ.ඇතැම් දිනෙක නිහාල්සිංහ, තම පියාණන් වන ඩී.බී.ධනපාල මහතා හමුවීමට කොළඹ ටයිම්ස් මන්දිරයට ආවේය. මම, කවියක් හෝ කෙටිකතාවක් රැගෙන රත්නකාර මහත්මිය හමුවීමට හෝ වෙනත් කතුවරයෙක් මුණගැසීමට එතැනට යමි. එකල ‘ඉරිදා ලංකාදීප’ පුවත්පතේ ප්‍රධාන කතුවරයා වූ පියල් වික්‍රමසිංහ මහතා හෝ නියෝජ්‍ය කතුවරයා වූ සිරිපාල තිල‍කසේන මහතා හෝ මුණගැසීම මගේ සිරිතක් විය. මම ‍ෙබාහෝ විට ලිපි ලේඛන බාරදීමට ආනන්දයේ සිට පිටකොටුවට යාමට පුරුදු වී සිටියෙමි. මම පුවත්පත්වලට ලිපි සපයන බවත්, ගුවන්විදුලි වැඩ සටහන්වලට සහභාගි වන බවත් නිහාල්සිංහ දැන සිටියේය.“මම කෙටි වාර්තා චිත්‍රපටයක් හැදුවා” ඔහු මට කීය.මම කන්දී සිටියෙමි.“ඒක නැටුම් උගන්වන ගමක් ගැන. පෙරමුණේතිලක ඒකට නම් කරල තියෙන්නේ නැටුම් පටුන කියල. පුළුවන් ද ඒකේ මම ලියාපු ඉංග්‍රිසි පිටපත සිංහලට දාල ඒකේ ‘කොමෙන්ටරි’ එක කරන්න.‍මට කාරණා කීපයක් ඉටු කිරීමට සිදුවෙන බව හැඟිණ. පළමුව මා ඒ වාර්තා චිත්‍රපටය නැරඹිය යුතුය. ඉන්පසුව නිහාල්ගේ ඉංග්‍රිසි පිටපත කියවිය යුතුය. ඊටත් පසුව එය සිංහලට පෙරළා මගේ හඬින් විවරණ සැපයිය යුතුය. ඊට පෙරාතුව මට එබඳු අත්දැකීමක් ලැබී නොතිබිණි. මම මගේ එකඟත්වය පළ කළෙමි. චිත්‍රපට ශාලාවලදී වාර්තා චිත්‍රපට දැක පුරුදු මට මෙය අමුතු අභියෝගයක් නොවීය.මගේ කාර්යය බෙහෙවින් සාර්ථක වූ බව නිහාල් ගේ ද අදහස විය. සියල්ල මුලින් සිදුවූයේ ටයිම්ස් මන්දිරයේ හත්වැනි මහලේ විය යුතුය. චිත්‍රපටය ප්‍රක‍්ෂේපණය (Project) වන විට එහි රූපරාමුවලට අනුකූලව මගේ විවරණය, මගේ හඬින්ම සැපයිය යුතු විය. නිහාල්සිංහගේ මේ කර්යයට මා තෝරා ගැනීමෙන් පසුව මට ඔහු හා සමඟ තවත් කාර්යයකට අතගසන්නට සිදුවිය. එය නිර්මාණශීලී සිනමා කාර්යයක් වීය. නිහාල්සිංහට අවශ්‍ය වී තිබුණේ එකල අපේ වයසේ පසුවූ යොවුන් ජනයාගේ දිවි පෙවෙතෙන් බිඳක් විවරණය වන සේ “තරුණ විය” නමින් කෙටි චිත්‍රපටයක් නිපදවීමය. මම එහි තිරපිටපත රචනා කළෙමි. රූගත කිරීම් මූලිකව සිදුවූයේ මොරටුවේ තරුණ බෞද්ධ සංගමය අසලය. එහි රඟපෑමට නිහාල් තෝරාගත් එක් නළුවකු වූයේ ෆ්‍රෙඩී සිල්වාය. නිළිය විශාඛා විජේරත්නය.චිත්‍රපටයේ ජවනිකා කීපයක් කැමරාගත වූ බව මට මතකය. ඉන් කොටසක් අප රීගල් සිනමාහලේ බැල්කනියේ සිට නැරඹුවෙමු. තිරනාටක ලියා කිසිදු පළපුරුද්දක් නොතිබූ මම සැනෙකින් ඒ ක්ෂේත්‍රයට ප්‍රවේශ වන බවක් මට දැනිණ. එහෙත් කිසිවෙක් අවුරුදු ගණනක් ගතවී ගියත් මට තිරනාටක ලිවීමට ආරාධනා නොකළහ. “තරුණ වියට කුමක් සිදුවීදැයි මම නොදනිමි. එහෙත් විටින් විට මට දැනගැනීමට ලැබුණේ නිහාල්සිංහ තම සිනමාකරණය ප්‍රගුණ කරමින් කල්ගත කරන බවකි. ඔහු කැමරා කරණයේ හසලයකු බවට පත්වූයේ ස්වෝත්සාහයෙනි. සිරි ගුණසිංහයන්ගේ ‘සත්සමුදුර’ කැමරා ශිල්පියා ඔහු විය. ඉන්පසුව නිහාල් අතින්ම ‘වැලිකතර’, ‘මල්දෙනියේ සිමියොන්’, ‘කෙළිමඬල’ වැනි චිත්‍රපට බිහිවියමහාචාර්යසුනන්ද මහේන්ද්‍රකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>23</day>
    </date>
    <link>http://www.silumina.lk/2014/02/23/_art.asp?fn=cr1402236</link>
    <topic>දොස් නිදොස්</topic>
    <author>ඩී. එ‍ෆ්. කාරියකරවන</author>
    <content>දොස් නිදොස්බුලත්මෙරට ඇති ගහ කොළ අතුරෙන් බුලත් තරම් ප්‍රයෝජනවත් වූත් ජනප්‍රිය වූත් පූජනීය වූත් කොළ වර්ගයක් තවත් ඇතැයි කිව නොහැකිය.බුදු පුදටත් ගුරු දෙගුරුන් හා වැඩිහිටියන් නැමදීමටත් උපයෝගී කැර ගන්නේ බුලත් අතය. මෙය බුලත් හුරුල්ල යනුවෙන් හඳුන්වනු ලැබේ. හුරුල්ලකට බුලත් කොළ හතළිහක් වෙයි. පහු පහු වන විට බුලත් කොළ විස්ස ද බුලත් අත නම් වී.බුලත් කොළය වාසනාවන්ත යැයි සලකනු ලැබේ. අත, යට වී බුලත මතුවූයේ ඒ නිසා නොවේද?බුලත් හෙප්පුවපුද පූජාවලට අමතරව විට විකීමෙහිදී ප්‍රමුඛ වන්නේ බුලත් කොළයයි.විට විඩ යනුවෙන් ද යෙදේ. බුලත් විට හෝ බුලත් විඩ සකස් කැර ගැනීමට අවශ්‍ය වන බුලත්, පුවක්, හුනු, දුම්කොළ යන ආදිය තබන බඳුන, බුලත් හෙප්පුව නම් වේ. තනි කකුලේ රවුම් තැටියක් වන බුලත් හෙප්පුව බොහෝ විට නිම ‍කැරුණේ පිත්තලෙනි. නැති බැරි උදවිය බුලත් හෙප්පුව වෙනුවට කුඩා පන් වට්ටියක් හෝ බෙලෙක් පෙට්ටියක් ඒ සඳහා ගනිති. අමුත්තකු ගෙට වන් කල්හි පිළිගනු ලබන්නේ මේ බුලත් හෙප්පුවෙනි.පඩික්කමවාඩිගෙන බුලත් විටක් ඒදාගෙන විකා කෙළ ගසන්නට පසෙකින් තබන බඳුන පඩික්කම ය. මෙය ද බොහෝවිට පිත්තලෙන් නැතිනම් බෙලෙක්කයෙනි. මැටි පඩික්කම් ද නැත්තේ නොවේ.බුලත් කෑමහොඳ බුලත් විටක් හදා ගැනීම ඒදා ගැනීම යනුවෙන් ද හැඳින්වේ. ඒදාගත් බුලත් විට විකීම බෙහෙවින් හැඳින්වෙන්නේ බුලත් කෑම යනුවෙනි. එය වැරැදි වහ‍ෙරකි. බුලත් කන්නට බැරිය. එය කෑමක් නොවේ. කෑමක් නම් විකා ගිලින්නට ඕනෑය.බුලත් පුවක් ආදියෙන් හැදෙන විට කොතරම් විකුවත් ගිලින්නේ නැත. එහෙයින් බුලත් කෑම, බුලත් කනවා යන ඒවා වැරැදි යෙදුම් ය. බුලත් විට හැපීම, විට හපනවා යන ආදී වශයෙන් ම ය විය යුත්තේ.කෙළ ගැසීමබුලත් විට හපන විට නිතොර කෙළ ගසන්නට සිදුවේ. පඩික්කම් නැති විට එය කළ යුත්තේ සුදුසු තැනක් බලා ය. ඇතැමකු පාර පුරා බුලත් කෙළ ගැසීමත් මිඳුලක් තැනක් බලන්නේ නැතිව බුලත් කෙළ ගැසීමත් ලොකු ප්‍රශ්නයක් වී තිබේ.බුලත් පසුම්බියයමකු ගමනක් යන විට, ‘විට කෑමට’ අවශ්‍ය බුලත් පුවක් යන ආදී අවශ්‍ය දෑ දමාගෙන ‍යන රෙදි හෝ පන් මල්ල පසුම්බිය නම වේ.බුලත් වංගෙඩියපුවක් හපන්නට බැරි වයසක උදවිය බුලත් කන්නේ කොටාගෙන ය. ඒ සඳහාම වන කුඩා අත් වංගෙඩි විශේෂයක් වේ. ඒවා ද බො‍හෝවිට සාදනු ලැබ ඇත්තේ පිත්තලෙනි. වයසක උදවියට ඒවා යන යන තැන ගෙන යා හැකි අන්දමට සැකැසී ඇත.පිංගෙඩියමේ පිත්තල වංගෙඩිය එදා ‍ෙබාහෝ දෙනා අතර තේරවිල්ලකට භාජන විය. එය නම් කැරුණේ වත්තල පිංගෙඩිය කියාය.බුලත් දීමයමකුට හෝ යමකට ආරාධනය කිරීම ද බුලත් දීම නම් වේ.කිසිවකු ත‍ෙවකකු හා කතාබස් කරමින් ඉන්නා විට තුන්වැන්නකු එයට කට දැම්මොත් පළමුවැන්නා හා දෙවැන්නා තුන්වැනියා අමතා “උඹට බුලත් දුන්නේ නෑÓයි කියන්නේ “මේ කතාවට ඔබ අනවශ්‍යයි” කියන එක ය.නා ‍ෙලාවෙන්බුලත් අපට ලැබුණේ නාග ලෝකයෙන් යැයි පැරැණි කතාවක් තිබේ.නාගරාජයකු බුලත් කොළය මෙලොවට ගෙනැවිත් ඇත්තේ කටේ තබාගෙනය.බුලත් කොළය උඩු යටි අතට හරිමැදින් දෙකට නැමූ විට එකට හිටින නැට්ට හා අගිස්ස නයාගේ කටේය.ඒ නිසාය ඇතැමුන් බුලත් කොළය හපන්නට පෙර නටුව හරියත් අගිස්සත් කඩා ඉවත දමන්නේ. ඒ නැට්ටේත් අගිස්සේත් නයි විෂ ඇතැයි කියනු ලැබේ.එහෙත් ඇත්ත වශයෙන්ම ඒ දෙපොළේ තිබිය හැක්කේ එකතු වූ විෂබීජ ය. ඒ බුලත් නාගවල්ලි නමින් හැඳින් වේ.තව බොහෝ දෙනකු නාගවල්ලි යනුවෙන් හඳුන්වන්නේ සරු සාරෙට වැඩුණු ‍ලොකු බුලත් කොළ විශේෂයයි.තවන්නටකැඩුම් බිඳුම් ආදියෙහි දී සිරුරු තැවීමට ද බුලත් කොළ ගනු ලැබේ. එසේ ගන්නේ ඒවායේ තෙල් වර්ග තවරාය.බුලත් යහන්කංකාරි පොළෙහි දේවාභරණ තැන්පත් කැර තබන මල්බුලත් ආසනය බුලත් යහන නම් වේ.ග්‍රාම නාමසරු සාරෙට බුලත් හැදුණු ප්‍රදේශවලට එදා ‍නම් වැටුණේ ද බුලත් යන්න හා සමඟය.බුලත්සිංහලේ, බුලත්කොහුපිටිය, බුලත්ගම නිදසුන්ය.ගිලීමලේ‘ගිලීමලෙත් ඇත දත සුද්දෝ’ යනු පැරණි කතාවකි. ගිලීමලේ යනු බුලත් වැවෙන සුප්‍රසිද්ධ පළාතකි. එහෙත් ඒ පළාතේ ද බුලත් නොවිකන උදවිය වෙති. ඔවුන්ගේ දත් බුලත් කහටෙන් තොර ය. එහෙයිනි ඉහත සඳහන් කියමන ඇතිවූයේ.සාරවිටසාරවිට නමින් චිත්‍රපටයක් ඇතත් ඇත්ත වශයෙන් නියම සාරවිටි ලංකාවේ නැත. නියම සාරවිටි ඇත්තේ ඉන්දියාවේය. එහි නොයෙකුත් ගණන්වලට විකිණෙන නොයෙක් තත්ත්වයේ සාරවිටි ඇත.ඉන්දියාවේ සාරවිට ඉතා සාරවත් වන්නාක් මෙන් ම ඉතා සුවඳවත් ය. ඒවාට බුලත් පුවක් හුනු ඉඟුරුපියලි, එනසාල්, කරාබු නැටි පමණක් නොව තව තවත් දේත් සුවඳ කාරකත් යොදනු ලැබේ.මහාරාජාවරුන් හා එවැනි ධනවතුන් සපන ඇතැම් සාරවිටිවලට රත්රන්කුඩු ද ඇතුළුවන බව කියති.ඩී. එ‍ෆ්. කාරියකරවනකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>23</day>
    </date>
    <link>http://www.silumina.lk/2014/02/23/_art.asp?fn=cr1402237</link>
    <topic>සාහිත්‍ය ප්‍රශ්න පත්තරය</topic>
    <author>ඉනෝකා පෙරේරා බණ්ඩාර</author>
    <content>සාහිත්‍ය ප්‍රශ්න පත්තරයපොත් කියැවීමේ පුරුද්ද විමසන මෙම ප්‍රශ්න මාලාව ඇරැඹෙන්නේ, පාඨක ඔබටත් ගත හැකි යමක් එහි ඇති බැවිනි.ඔබේ ප්‍රියතම ප්‍රබන්ධ කෘතිය...සුමිත්‍රා රාහුබද්ධබ්‍රසීල ජාතික පවුලෝ කොයි‍ෙයාගේ ‘ද ඇල්කෙමිස්ට්’ (The Alchemist). එය, ජීවිතයේ සැබෑව සොයා යන පුද්ගලයකු පිළිබඳ අපූරු කතාවක්.ප්‍රබන්ධ නොවන කෘතිය...ලියනගේ අමරකීර්ති ගේ ‘අමුතු කතාව'. එය ඔහු අතින් ලියැවුණු ඉතාම රසවත් විචාර කෘතියක්.මේ දිනවල ඔබ කියවන්නේ...ඉංග්‍රීසි ලේඛක රැන්ඩි පෝෂ් ගේ ‘The last lecture'. පිළිකා රෝගයෙන් මිය යාමට ආසන්න මහාචාර්යවරයකුගේ ජීවිතයෙන් සමුගැනීමේ අන්තිම දේශනය පිළිබඳ අනුවේදනීය කතාවක්.කෙනකුට කියවන්න යැයි ඔබ නිර්දේශ කරන කෘතීන් තුනක්...උම්මග්ග ජාතකය. එහි ඇති රසවත් භාෂාව, කතා කලාව, නිර්මාණයක් කරන්නකුට ඉතාම පෝෂණීය පසුබිමක් සකසන කෘතියක්. ඒ වගේ ම නිර්මාණ කෘතියක් රසවිඳින්නකුටත් රසවිඳීමේ කලාව කියා දෙන කෘතියක්.ඊළඟට මං කැමැතියි, ඕනෑම කෙනෙක් ඊවා රණවීරගේ ‘සෙදෝනා’ කියවනවා නම්. මොකද සෙදෝනා තමයි, ලංකාවේ ගැහැනිය පිළිබඳ හෘදයාංගමව ලියැවුණු සුන්දරම කෘතිය. ඊවා මෙය ලිව්වේ 1960 දශකයේ, එදා නොතිබුණු අලුත් ව්‍යුහයකින්. එවැනි යුගයෙක නවකතා කලාවේ හැරවුම් ලක්ෂයක් ඇති කළ ‘සෙදෝනා’, එතරම් අවධානයකට ලක් නොවීමයි පුදුමය.වෝල්ටර් අයිසැක්සන් ලියූ ස්ටීව් ජොබ්සන්ගේ ජීවිත කතාවක් කෙනෙක් කියැවිය යුතු ම කෘතියක්. ලෝකයේ පෙරැළියක් ඇති කළ එවැනි මිනිසකුගෙන් අපේ ජීවිතවලට ගන්න හුඟක් දේ ඒ ජීවිත කතාව තුළ තිබෙනවා.පොතක ඔබ වඩා වැදගත්කොට සලකන්නේ රචනා ශෛලිය ද? අන්තර්ගතය ද නැතිනම් අවසානය ද?හොඳ පොතක් කියන්නේ මේ සියල්ලේ එකතුවක්. අන්තර්ගතය හොඳ වුණත් ලියා තිබෙන ශෛලිය නීරස නම් කියවන්න හ‍ිතෙන් නෑ. ඒ නිසා අවසානය අමතක කළත් මුල් කාරණා දෙක ඉතාම වැදගත්.ඔබ ළමා කාලයේ කියැවූ හොඳ පොත...රොබින්සන් කෲසෝ. එතකොට මං හයේ පන්තියේ.ඔබ කියැවීමට කැමැති විශේෂ වර්ගයක ග්‍රන්ථ තිබෙනවාද?මං කැමැතියි ලොව ශ්‍රේෂ්ඨ පුද්ගලයන්ගේ චරිත කතා කියවන්න. ඔවුන් දුෂ්කරතා මැද තමන්ගේ චරිතය ගොඩ නඟා ගත් හැටි ඒවා කියවන ඕනෑම කෙනකුට‍ ජීවිත පාඩමක්.මෙතෙක් ඔබ කියැවූ පොත්වලින් ජීවිතයට ලැබුණු දේ...ලේඛිකාවක් ලෙස මං ගොඩනැඟුණේ, අද මේ තැන මම ඉන්නේ, ඒ පොත් කියැවීමේ පුරුද්ද නිසා.ඔබට අනුව පොතකින් තැනුණු හොඳම චිත්‍රපටය....ජී.බී. සේනානායකයන්ගේ ‘නිධානය’ කෙටි කතාව ඇසුරින් ලෙස්ටර් සූරින් නිර්මාණය කළ ‘නිධානය'.ඔබ ඉහළින් ම අගයන කතුවරයා...වර්තමානයේ නම්, ලියනගේ අමරකීර්ති සූරීන්.ඔබේ ප්‍රියතම සම්භාව්‍ය කෘතිය...කව් සිළුමිණ. එය මා හැදෑරුවේ විශ්ව විද්‍යාල සිසුවියකව සිටියදී. එහි රසාලිප්ත බව අදත් මතකයේ තිබෙන්නේ, එය අපට ඉගැන්වූ මහාචාර්ය එදිරිවීර සරච්චන්ද්‍රයන් ඉගැන්වූ විලාසයත් එක්කමයි.ඔබේ ප්‍රියතම පරිවර්තන කෘතිය...කේ.ජී. කරුණාතිලක සූරීන් පරිවර්තනය කළ රුසියානු කෙටිකතා සමූහයක එන ‘බිම්ගෙයි සිරකරුවා’ කෘතිය.ඉනෝකා පෙරේරා බණ්ඩාරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>23</day>
    </date>
    <link>http://www.silumina.lk/2014/02/23/_art.asp?fn=cr1402238</link>
    <topic>කව් සිළුමිණ</topic>
    <author>සංස්කරණය - රත්න ශ්‍රී විජේසිංහ</author>
    <content>කව් සිළුමිණසංස්කරණය - රත්න ශ්‍රී විජේසිංහසට­හන : කුම­ර­තු­ඟුන් ගේ ‘දොරට වැඩුම’ සිහි­ගැන් වුව ද මේ ඊට වඩා වෙනස් කල්ප­නා­වකි. පළමු පියා­සැ­රිය සඳහා පුළුල් ලෝක­යට - විසල් අහ­සට මුදා හරින කුරුලු පැට­ව­කුට ලෝකය වටහා දෙන්නට දරන තැතකි, මේ. කුරුලු පැටවු සහ නොමේරූ දරු­වාත්, වැඩි­හිටි කුරුල්ලා සහ පියාත් සම­පාත කර­මින් අනු­ස­ද්ධා­නය ගොඩ­නගා ගැනීම සහෘ­ද­යින්ට අප­හසු නැත.  තරු පිපුණි සඳ දිලුනි හිරු ද බැස ගිය බැවි­නි‍ ­රැහි නින්නා­ද­යට සව­න්පත් හිරි වැටුණි නෙතු පියන් ඇහැ­රවා නින්ද බෝ දුර ගොසිනි අඳුරු රැය විනි­වි­දව සහස් සළරූ ඇදිණි මැදි­ක­රන් බැඳි යදම් පුරුක් තද වැඩි බැවින මම මගේ ප්‍රේම­යට වසා දොර­ගුළු තදින පැලැ­න්දෙමි කිරුළ හිස මුවින් මුව හස නැඟිණ නෙක රැසින් පැහැ­ස­රව කිරුළ මිණි මුතු දිළිණ හිටි ගමන් හුරු පුරුදු මලක රොන් සුනු රැගෙන සුළි කුණා­ටුව ඇවිත් කවු­ළු­වෙන් ගෙට වැදිණ විය­රු­වෙන් හිත අඬයි තනි­ක­ඩය සිරි­ය­හන උල­ලේ­නි­යක ඇවිත් දොර­ක­ඩම ඉකි­බි­ඳින කිරුළ මුතු දිනෙන් දින පෙනි පෙනී මලින විය පිපුණු මල් හේබබා හිත තුළ ම මිලින විය පැතුම් වීදුරු බඳුන් බිඳී හද සිදුරු විය බිම වැටී කිරුළ මට පය හැපී විසුනු විය පුරු­ද්දන්ට තනන බිම වැටී බිදුණ තැන් හිමි දෙයක් හිමි වුණා ලෙස නගන හිනා­කැන් නැග­ණි­යනි අද නුඹට නොදෙ­න්නෙමි පිළි­ව­දන් මිත්ත­ණිය කුවේ­ණිය බව කියමි දයා­වෙන්පද්මිණී ශ්‍රියා­ලතා  මගේ තුඩ'ගින් කුස පුරා ගත් තවත් පර­පු­ටු­වෙකු නොවේ කුරුලු පැටියෝ තුරුල්ලේ උන් පියා­පත් සවි­මත් නුඹේ නින­ව්වක ඉම අහිමි මේ නුබ සර­න්නට අයි­තිය තිබේ වළා පෙත්තක පුළුන් රොත්තක පහස හිත් වඳි­නව තමයි වැහි වළා­වත් එතැ­න­මයි තරු තියෙන්නේ රස විඳි­න්නට එපා! අහ­සට අත පොව­න්නට ඉන්ද්‍ර­ජා­ලික යක වැටෙයි මගේ අත් වැල ගෙන පසක් කළ අකුරු නැති ‍ප්‍රෙහෙළිකා සිවු පද තදින් අල්ලා­ගෙන හිටින් මඳ සුළඟ විත් හාදු දෙන­කොට හැම තුරක අග රැඳි මිහිරි පල දිවට රස දෙනවා තමයි විස පලත් ඒ වාගෙ­මයි හිරුට නතු­වුණ වියළි ගහ කොළ හති අරි­නවා මේ දව­ස්වල සතුන් විස­කුරු අතු අගිස් වල හිතට දුක දෙන බැඳුණු දරු පෙම නෙතින් මිරිකා පිස හරිමි මම ඉතින් අව­සර කු‍රුලු පැටියෝ නුඹෙයි ලා නිල් අහස ඔක්කොමජයන්ත නිමල්සිරි  කේක් කඩේ කවු­න්ටරේ ‘අයිසිං කළ’ ළඳක් සිටින්නී”! කේක් ගන්ට පැමි­ණෙන දන කන්නට බැරි කේක් බලා සුසුම් හෙළා මුදල් ගෙවා කේක් රැගෙන නික්මී යන්නේපිය­න්කා­රගේ බන්දුල ජය­වීර  මල් බලන්න හැඩ දකින්න රස විඳින්න නොම නෙළන්න රුව බලන්න ලොල් නොවන්න ලොව දිලෙන්න සවිය දෙන්න නටුවෙ ඉන්න සුවඳ දෙන්න මිලින වන්න ඉඩ හරින්නලීලා­රත්න සුබ­සිංහ  කර­වන රැක වරණ වට­කර කඳු පෙළකී මන­රම් කෙත් යාය සිප ගෙන යන ඇළකී මගෙ ගම සොබා දම දුන් සුපි­පුන මලකී ඇති නැති අයගෙ නිව­හන් සුරැ­දුණ වැලකී නැති බැරි නිව­ස­කට හිමි­කම ලබා ගෙන ඉප­දුණ කොලු­ව­කුගෙ හඳ­හන බලා දැන අත් පොත් තබා දියු­ණුවේ මඟ ඇදී යන යව්වන වියෙදි පෙම්ව­ති­යක ළඟා වින සෝදා දෙන්න පුළු­වනි මට ඇඳුම් දෙක නමලා කොට්ටෙ යට තැබු­මට ඔබට හැක පාසල් යන්න දිරි ගෙන හිත නැතිව දුක පෙම් පිඩ දුනිය ඔව­දන් සුබ සිහින දැක එය ගත් විට හිතට මතු සුබ ලකුණු පෙනේ ගුරු වර­යෙක් වීමි එහි පල රටට දැනේ දිවි මඟ සොඳුරු දද කොඩි වැල් රුවට වැනේ දුප්ප­ත්කම තමා මගෙ පෙම්ව­තිය වුණේටී. දන්ග­හ­දෙ­ණියනෙත් පියන් යුග යොමා පහ­තට නිහඬ විය නුබ ගැබද මද­කට ගී ගැයූ විහ­ඟුන් ද නිහ­ඬය නතර කොට කූජ­නය තිර කොට නිසල වී මඳ නල ද මද­කට දඟය නැවතී නැඟූ දිය රළ වන රොදේ මුනු මුනු රහස් බස් බොඳ වුණා එක්ව­නම වන තුළ නිස­ලවූ මිහි මඬල මත්තේ නිහඬ ගඟ හුද­කලා ඉවුරේ සිතිජ රේඛා හිනැ­හුණා ඒ සොඳුරු සැන්දෑ අන්ධ­කාරේ නිහඬ නිස­සල එවන් මොහොතේ කවුළු දොර අබි­යස දී ළංවී හුව­මාරු කර ගනිමු දෙදෙනා ‘ප්‍රථම හාදුව’ එලෙස අපගේ එක­ණෙ­හිම දෙව් මැදුරු ඝණ්ඨා නාද විය නුබ ගැබ සිසාරා සසල කොට තාර­කා­වන් නෙත් නෙතු දියෙන් පිරුණා අපේ නෙත්- මහා කවි රවි­න්ද්‍ර­නාත් තාගෝර්ඉන්දි­යානු පුන­ර්ජී­වන ව්‍යාපා­රයේ බල කණු­වක් වූ මහා කවි රවී­න්ද්‍ර­නාත් තාගෝ­ර්තු­මාගේ ‘The First Kiss’ නම් පැදි පෙළේ පරි­ව­ර්ත­න­යකි. සාහිත්‍ය, නාට්‍ය, චිත්‍ර ශිල්පය, ආදි කලා ක්ෂේත්‍ර රැසක මහත් දස්කම් පෑ එතුමා නොබෙල් ත්‍යාග­යෙන් පිදු­ම්ලත් ප්‍රථම ආසි­යා­ති­කයා වූයේ ය. එතු­මාගේ ‘ගීතාං­ජලී’ කාව්‍ය සංග්‍ර­හය සඳහා මෙසේ නොබෙල් තෑග්ග හිමි වූ අතර ඉන්දීය ජාතික ගීයේ නිර්මාතෘවරයා වූ එතුමා විසින් විශිෂ්ට කලා කරු­වන් රැසක් බිහි කළ ‘ශාන්ති නිකේ­ත­නය’ නම් ව‍ූ කලා ශිල්ප සර­ස­විය අර­ඹන ලදී. 1941 අගෝස්තු මස 07 වන දින මෙලො­වින් සමු­ගන්නා විට එතුමා හා සම කළ හැකි කවි­යෙකු ඉන්දි­යාව තුළ නොසිටි තරම් ය.පරි­ව­ර්ත­නය මල්කාන්ති ගුණ­තුංග  පියා අකල් මර­ණ­ය­කය අපේ කුටු­ම්බය වැටුණා උයා පිහා රෙදි මෝලේ විය­මන් මත මවු නැහුණා දයා­බ­රව ඇගෙ සෙනෙ­හස ලත් අ‍පෙ අත - පය වැඩුණා දියා­රු­වට කෑම බීම රස මස­වුලු බව දැනුණා පොත් පාඩම් නොක­ළෝ­තින් මා කියාපු දේ මත­කද? අත් පටලා මාත් සමඟ ගුටි ඇන­ගත්තා නැති­වද? සිත් රිදු­නට යාළු වෙන්න හඬා වැටුණෙ ඇයි දැනු­ණද? උත්ත­ර­යයි එක බඩ­වැල කඩන් ආපු බව නැත්තෙද? හීන දැක්කෙ අපෙ පැල්පත සිමෙන්ති නිව­සක් කරන්න යාන වාහනේ සයි­කල් කටුව මතින් බර දර­න්න‍ ­නේන විටදි මගෙ හීනෙට මලේ නුඹගෙ රුව බලන්න පේන මානයේ නුඹ නැත කැලෑ පැන්න රුව දකින්නසරත් කුමාර වික්‍ර­මගේ  මුළු ලොවම නිදි රැයේ දෝතෙ බංගලි වළලු සිලි සිලිය නද දෙන්නෙ වීදියේ නිසල බව බිඳින්න ද.... සඳ හෙමින් වලා­කුළු යටට වී හැංගිලා විලි බියෙන් ඔත්ප­ළව නෙතු වසා­ගෙන නිදයි... සිතම ගිනි වදිද්දී සඟ­වලා මුව කඳුළු මල් සිනා ‍රන්ඳාන නුඹ පහන් කණුව යට සළෙලු බඹ­රුන් යනෙන පෙර මඟම බලන්නේ කාසි සරි කර­ගන්න බඩ වියත රැක­ගන්න... ඇසත් ඉඟි මරා යන ඔබට ඔච්චම් කරන කුම­රු­වන් සැරි සරනු... දුටු­වාද?... රුසිරු වත උරාබී කාසි බිලි නුඹට දී උන් රෑම පැන යාවි... උණු­සු­මට සිත ලොබව රැය පුර‍ා නුඹ සෙව්ව කිරි කඳුළ නැති­වාම බිලිඳු කඩ මාලු­වක ගුලි­වෙලා නිදි යාවිවාසනා මල්ලව  රැගෙන ඇවිත් ඔබෙ තෙද බල පාව යවයි මගෙ සිරු­රම නැවත ඇවිත් මගේ ළඟට සිටිනු කියයි උන්නා තැන දියත කෙරේ කරු­ණා­වෙන් කරන්නෙ මා එම මෙහෙ­වර වලා­කුළේ ඔබේ උදක බිමට දම­න්නයි වෑයම නුඹ නැති දා මා නිස­ලව අහස් කුසම කළු­වර කර ලැබ දෙන්නෙමි මහා මේඝ හරිත කර­න්නට පොළො­වම උඩු සුළ­ඟක් වෙත ආවත් යටි සුළ­ඟක් ලෙස හැමු­වත් තර­හක් නැත මගෙ සකි­සඳ වලා­කුළේ බැ‍ඳෙමු එලෙසඅනුර ජය­වීර  මම මෝඩ ඇතෙකු මෙනි ඇ‍ඟ තර­ම­වත් නොම දන්න නුඹ හෙණ්ඩු­වය මාව බිය කරන් වැඩ ගන්නකරු­ණා­රත්න හපු­ආ­රච්චි  මන­රම් බිම් කඩක ගෙන දෙන අසිරි සිරී ගැමි පරි­ස­රය යහ ගුණ­දම් වැඩුණ පිරී උග­තුන් බිහි කර­න්නට දොර අගුළු ඇරී තුබු පාසල වැසී ඇත දුක දරණු බැරී දූ දරු පැටව් මේ ගම් පිය­සෙහි වැඩුණූ සිප් කිරි උරා පාසල් මව­ගෙන් එරුණූ සැන­සුම ලබන විට දිවි­යක පිරුණූ ඉසි­ලිය හැකි ද දුක මේ පාසල වැසුණූඑච්. එන්. ඉන්දික චන්ද්‍ර­සිරිකර්තෘ - හසිත් ගුණ­සේ­කර ප්‍රකා­ශ­න­ය - කර්තෘ ප්‍රකා­ශ­න­යකි‘ළා දලු’ හසිත් ගුණ­සේ­කර ගේ පළමු කවි සර­ණි­යයි. එහි කතු­ව­දන ලිය­මින් හෙතෙම මෙබඳු සට­හ­නක් තබයි.‘... මගේ මේ කවි බොහො­ම­යක් ඔබේ පයට පෑගෙන බව මම දනිමි. එහෙත් ඒ අතර ඔබට පැලඳ ගත හැකි එකද කවි­යක් හෝ තිබේ නම්, ඒ සතුට මට නිම් නොවේ. හසිත්ගේ ආධු­නික, නිවාත ගුණ­යෙහි හැටි එබඳු වුව, ඔහු ලියූ මුල් ම කවි අතර එකක් නොව කිහි­ප­යක් ම අප සිත් ගනි­මින් මෙගත සර­සන බව කිව යුතු ය.‘පෙම නොව පැරණි’ නම් කවියේ ඛණ්ඩ කීප­යකි මේ‍.ඉඳ­හිට ගමට එන හැම­විට ‍නුඹේ රුව හසු­වෙයි දෑසට දර පළන - රෙදි අපු­ල්ලන දහ­දිය පිසින - වල් පැළ උගු­ල්ලන මහ­වැව ඉස්මත්තෙ මාර ගස් පේළිය පාසල් යන්න හමු­වන පහළ වෙල හන්දිය පන්සල ගාව වතු සුද්ද මල් කණ්ඩිය කර­වයි යළි යළි අපේ ගැන මත­කය අම්මලා වන්ද­නාවේ ගිය දව­සක නුඹ මා පම­ණක් ම දන්නා රහ­සක පහ­සක හද­වත ගැටෙයි නිත­රමමේ හෘද­ය­ග්‍රාහී ආව­ර්ජන රූපා­ව­ලිය හසිත් නිම කරන්නේ මෙලෙ­සිනි:රථයේ කවු­ළුව'ගින් හොරෙන් බල­මින හදේ දොර­ගුළු තදින් වස­මින වේග­යෙන් පසු කර යමි නුඹේ නිව­හන බිරිය හා දරු තිදෙන සම­ගිනමධුර ගායනා, සුරු­වම, වර­ද­කරු, නාලා­ගි­රිගේ දම­නය, ණය පොත ආදී රචනා හසිත් ගේ කවි­ත්ව­යත්, ප්‍රති­භා­වත් සල­කුණු කරන නිර්මා­ණ­යත්ය. සංකල්ප රූප­ව­ලින් වැඩ ගනි­මින් වාග් බාහු­ල්‍ය­යෙන් මිදී­මත් විස්තර කථන මග­හැර රූප­ණ­යට වැඩි ඉඩක් දීමත් ඔහුට සිය කවිය වඩාත් දියුණු කර­ගත හැකි මාර්ගය. හසිත්ගේ පරි­ක­ල්ප­නය කෙත­රම් තියුණු දැයි හෙළි කර­න්නකි ‘පඹයා’ නම් කවි පෙළ. මේ ඉන් අඩකි.අස්වනු නෙළා අහ­වර ව මඩ සෝදා ගොඩට එන­විට ඔටුන්න රැගෙන ගොස් තිබුණි මුද­ලාලි මහ­තකු දිනක පරණ හිස් වැස්මක් ද ඉරී ගිය සර­මක් ද හැඳ­ගෙන පඹ­යෙක් සිටියි හිට­ගෙන පුරන් කුඹුර දෙස ම බලා­ගෙන නික­ටට අත තියා­ගෙනඅභි­නව ගුප්තකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>23</day>
    </date>
    <link>http://www.silumina.lk/2014/02/23/_art.asp?fn=cr1402239</link>
    <topic>පොත් පුවත්</topic>
    <author/>
    <content>පොත් පුවත්කුලසේන ෆොන්සේකා ශූරීන් ගේ සාහිත්‍යය මෙහෙවර ඇගයීම විද්වත් සහෘද මඩුල්ලක සහභාගිත්වයෙන් පෙබරවාරි 21 වැනි දින ප.ව. 3.30 ට කොළඹ නිදහස් මාවතේ පුස්තකාල සේවා මණ්ඩල ශ්‍රවණාගාරයේ දී පැවැත්විණ.අධිනීතිඥ එස්.ජී. පුංචිහේවා මහතා මුලසුන හෙබවූ මෙම විද්වත් මණ්ඩපයේ ප්‍රධාන දේශන මහාචාර්ය සරත් වි‍ජේසූරිය මහතා හා ප්‍රවීණ ලේඛිකා සුමිත්‍රා රාහුබද්ධ මහත්මිය පැවැත්වූහ.මෙහිදී “පාලම යටින් මතුවූ පන්හිඳ” කුලසේන ෆොන්සේකා උපහාර ග්‍රන්ථය දොරට වැඩීම ද සිදුකෙරිණ.මාධ්‍යවේදි ලෙනින් අමරවික්‍රම අතින් ලියවී ඇති ලින්කන් හා ලෙනින් අතර වෙනස කුමක්ද? යන කෘතියෙන් එබ්‍රහම් ලින්කන්ගේ දේශපාලන දායකත්වය වී. අයි. ලෙනින්ගේ දේශපාලන දායකත්වය සමඟ සංසන්දනය කෙරේ.කෘතිය එළිදැක්වීම එළඹෙන පෙබරවාරි 25 වෙනිදා සවස 3.00 ට කොළඹ 07 මහවැලි කේන්ද්‍රයේදී සිදුකෙරේ. එම අවස්ථාවේ මාතෘකාව පිළිබඳ මුඛ්‍ය දේශනය පවත්වනු ලබන්නේ මහාචාර්ය කාලෝ ෆොන්සේකා මහතා විසිනි. කෘතිය පිළිගන්වා ඇත්තේ සර්වෝදය නායක ආචාර්ය ඒ.ටී. ආරියරත්න මහතා වෙතයි. මෙය “නිර්මල” ප්‍රකාශනයකි.ගාල්ල කරන්දෙනියේ අමරදාස බන්දුලහේවා විසින් රචිත උපන් ලපය නවකතාව පෙබරවාරි 22 වැනි සෙනසුරාදා සවස 2.30 ට කොළඹ 07 නිදහස් මාවතේ පිහිටි ජාතික පුස්තකාල හා ප්‍රලේඛන සේවා මණ්ඩලයීය ශ්‍රවණාගාරයේදී දොරට වැඩියේය. ප්‍රවීණ ලේඛක හා මාධ්‍යවේදී රංජිත් අමරකීර්ති පලිහපිටියගේ ප්‍රධානත්වයෙන් පැවැති මෙම උලෙළේදී කථිචාර්ය සරත් ඉරුගල් බණ්ඩාර හා ප්‍රවීණ ගීත රචක ගීතනාත් කුඩලිගම දෙසුම් පැවැත්වූහ.උපන් ලපය නවකතාව අමරදාස බන්දුලහේවාගේ කුලුඳුල් සාහිත්‍ය නිර්මාණය වන අතර ලේඛකයා සිය ජීවන චාරිකාවේ 86 වන වි‍යේදී මෙම කෘතිය රචනා කිරීම දොරට වැඩුමේ උලෙළක් පැවැත්වීමේ ප්‍රධාන නිමිත්ත බව උත්සවය සංවිධානය කරන දරු මුනුපුරු මිනිබිරියෝ ප්‍රකාශ කරති.කර්තෘ - අසංග රණසිංහ ආරච්චිමිල - රු. 450ප්‍රකාශනය - සංඛ ප්‍රකාශකයෝපොතේ කතුවරයා වෙළෙඳ නාවිකයකු ලෙස දේශ ගවේෂණයේ යෙදෙමින් අත්දැකීම් ලැබූවෙකි. විශේෂයෙන්ම සයුර මැද දී ලැබූ අත්දැකීම් ඇසුරු කරගෙන මුහුදු පතුලේ සැඟවුණ රහස් හා ඊජිප්තුවේ පාරාවන්, මිසර ශිෂ්ටාචාරයන් ආදියත් මුහුදුබත් වූ නැව් පිළිබඳවත් විවිධ මත අදහස් ඇසුරෙන් නිර්මාණය කරන ලද කතාවක් ලෙස ‘සන්තප්ත’ නවකතාව ගොඩනඟා ඇත. මේ කතාව පාඨක මනසට කුතුහලය දනවන ආකාරයෙන් නිර්මාණය කොට ඇත.කර්තෘ - පරාක්‍රම කොඩිතුවක්කුමිල - රු. 650ප්‍රකාශනය - සරසවි ප්‍රකාශකයෝප්‍රවීණ ලේඛක පරාක්‍රම කොඩිතුවක්කු පුවත්පත්වලට වරින් වර සම්පාදනය කළ ලිපි එaකතුවක් “මම කතා කරනවා” විශේෂාංග ලිපි තීරු ලිපි සංග්‍රහය නමින් ප්‍රකාශයට පත්ව ඇත. මෙය සරසවි ප්‍රකාශනයකි.කර්තෘ - තිස්ස හේවාවිස්සමිල - රු. 150ප්‍රකාශනය - සී. ස. ගොඩගේ සහ සමාගමප්‍රවීණ කාටුන් ශිල්පී සහ මාධ්‍යවේදී තිස්ස හේවාවිස්ස ලියූ “පිංගුත්තර දේශපාලනඥයකුගේ මනෝකාය” උපාහාසාත්මක කෙටි දේශපාලන නවකතාව ප්‍රකාශයට පත්වී ඇත. මෙරට දේශපාලනයේත් සමාජයේත් ඇති දුර්වලතාවයන් කතුවරයා උපහාසාත්මක රචනා ශෛලියකින් ඉතා රසවත්ව ඉදිරිපත් කර තිබේ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>23</day>
    </date>
    <link>http://www.silumina.lk/2014/02/23/_art.asp?fn=ay1402231</link>
    <topic>රටවල් හැටකදි නොදුටු ලස්සනක් දැක්කේ කූරගලට නැග්ගාමයි</topic>
    <author>සටහන - අරුණි මුතුමලී</author>
    <content>මහ පොළොව වටා ඇති ඕසෝන් වියන රැක ගැනිම පිළිබඳ නොදන්නා කෙනෙකු අද නැති තරම්ය.ඒ පිළිබඳ ජනතා අවධානය අවදි කිරීමේ පුරෝගාමී මෙහෙවර වෙනුවෙන් අන්තර්ජාතික සම්මානයෙන් පිදුම් ලද ශ්‍රී ලාංකිකයා වන්නේ ජාතික ඕසෝන් ඒකකයේ අධ්‍යක්ෂවරයා ලෙස වසර ගණනාවක් සේවය කළ මහාචාර්ය ඩබ්ලිව්. එල් සුමතිපාලයි. පන්නිපිටිය ධර්මපාල විද්‍යාලයේ ආදි ශිෂ්‍යයකු වන ඔහු පේරාදෙණිය සරසවියේදී හැදෑරුවේ භෞතික විද්‍යාව වුවද කලක් කාලගුණ විද්‍යා දෙපාර්තමේන්තුවේ සේවය කිරිම නිසා වායුගෝලයේ වෙනස්වීම් පරිසරය වෙනස් කිරීමට බලපාන ආකාරය පිළිබද ඇති වු උනන්දුව නිසා ඇමරිකාවේ හවායි සරසවියේ එම විෂයය පිළිබඳ පශ්චාත් උපාධිය හැදෑරීය. නිව්යෝක් රාජ්‍ය විශ්ව විද්‍යාලයේ පෘථිවි විද්‍යාව පිළිබඳ ආචාර්යවරයකු ලෙස කටයුතු කරන අතර තවදුරටත් පරිසරය ගැන දැනගත් තොරතුරු පදනම් කරගෙන මෙරට සිසුන් වෙනුවෙන් විවෘත විශ්ව විද්‍යාලයේ වායුගෝල භෞතික විද්‍යා පාඨමාලාව ඇරැඹුවේද ඔහුය.පරිසර හා ස්වාභාවික සම්පත් අමාත්‍යංශයේ ජාතික ඕසෝන් ඒකකයට සමුදුන් පසු දේශගුණ විපර්යාස පිළිබඳ ලේකම් කාර්යාලයේ පළමුවැනි අධ්‍යක්ෂ ලෙස කටයුතු කිරීමට ඔහු වාසනාව ලැබීය. මේ වන විට ජාතික විද්‍යා පදනමේ සභාපති ලෙස සිය මෙහෙවර රටට සපයනපරිසරවෙදීයකු වන මහාචාර්ය ඩබ්ලිව්. එල් සුමතිපාල රටවල් හැටකට අධික සංචාරයන්හිදී නොදුටු තරම් ලස්සනම ස්ථානයක් ලංකාවේදී දුටු බව අපට හෙළි කළේය.“රත්නපුර තමයි අපේ ගම. ඉතින් පුංචි කාලේ ඉඳන් කුඹුරු වතුපිටිවල, එළ හරක් මීහරක් එක්ක, පොඩි පොඩි සත්තු කුරුල්ලෝ එක්ක අපිට පරිසරය විඳිමින් කාලය ගත කරන්න වෙලාව තිබුණා. ඒ නිසාම අපි ගහ කොළට, සත්තුන්ට ආදරේ කළා. අපි කෑවේ බීවේ අපේම ගස්වලින් නෙළා ගත්ත එළවළු පලතුරු සහ ළිංවලින් ගත්ත පිරිසුදු වතුර. ඒ හුරුව නිසා වෙන්න ඇති භෞතිකවිද්‍යාව ඉගෙන ගත්ත මම පරිසරයට සම්බන්ධ වුණේ. අනෙක භෞතික විද්‍යාව කියන්නෙත් පරිසරයට බොහොම සම්බන්ධ විෂයයක්.”ඔහු සිය කතාව පටන් ගත්තේ එසේ කියමිනි. ඉන් පසු විවිධ පාරිසරික සමුළු සඳහා මව්රට නියෝජනය කරමින් විදේශයන්හි කළ සංචාරවලදී දුටු දෑ පිළිබඳව ද මහාචාර්යවරයා සිහි කළේ මෙසේය.“ ඕසෝන් ඒකකයේ ඉද්දි ම මට සමුළු රැසකට යන්න වුණා. යුරෝපීය රටවලදි කඳු කීවාම අපට වැඩිපුරම දකින්න ලැබෙන්නේ හිම කඳු වගේ දේවල්. නේපාලය වගේ රටකදි කඳු පන්ති දැක්කත් ඒවා උඩට ගියාම පෙනෙන දුර සීමිතයි. මොකදතවත් කදුවලින් හරි මීදුමින් හරි වැසෙන නිසා. ඒත් අපේ රටේදි තමයි මම මේ තරම් දුර දර්ශන පථයක් කඳුවැටියක් මතදී දකින්න පුළුවන් කියන අත් දැකීම ලැබුවේ.”ඔහු එසේ කියමින් තමන් ගිය ගමනේ මඟ තොරතුරුද විස්තර කළේය.“මම මේ කියන තැන විශේෂයෙන් සැඟවුණු තැනක් නොවේ. බළංගොඩ කල්තොට පාරේ කිලෝමීටර25ක් විතර යනකොට අපට පේනවා කූරගල කන්ද. ඒ පැත්තට තවත් කිලෝමීවර එකහමාරක් විතර වාහනේකින් ම යන්න පුළුවන්. එතැනඉඳන් නම් ගල් පොත්ත දිගේ පයින් තමයි කිලෝ මීටර භාගයක් විතර යන්න වෙන්නේ. මේ ගැන පහුගිය කාලේ ‍ෙබාහෝ ආන්දෝලනාත්මක කතාබහක් ඇතිවුණා මතකත් ඇති. මුස්ලිම් ජාතිකයන් පදිංචි වී සිටියත් එය බෞද්ධ ඉතිහාසයක් සහිත ස්ථානයක් බව තහවුරු වුණා.“ඉන් පසු ඔහු ඒ පිළබඳවද බොහෝ දේ පවසමින් කුරගල ඔහු දුටු අයුරු පවසන්නට විය.“කුරගල මගේ හිතේ රැඳුණේ ඒ කන්ද උඩට ගියාම පේන දර්ශනය නිසයි. එතැන හරියට ලෝකාන්තය වගේ සැකැස්මක් තිබෙන්නේ.ඊටත් වඩා හොඳට ප්‍රපාතය පේනවා , මොකද මීදුම සහ උස ගස් කොළන් නැති නිසා. ගල්තලාව ශුෂ්ක ගතියට නැඹුරු වියළි ප්‍රදේශයක ගතියක් පෙන්වන්නේ. නමුත් ගල මුදුනේ තිබෙන්නේ සෞම්‍ය දේශගුණයක්.”එසේ කියූ ඔහු යම් රසවත් දෙයක් මතක් කරන බව අපට හැඟුණි. අපේ සිතිවිල්ල සැබෑකරමින් මහාචාර්ය සුමතිපාල මෙසේ කියන්නට විය.“ මම එතැනදි තමයි මේ ලෝකේ මම ගිය කිසිම රටක නුදුටු දර්ශනයක් දැක්කේ. කුරගල කඳු මුදුනේ ඉඳන් බලද්දි අපට දකුණු පසින් උඩවලව, හම්බන්තොට දක්වාම පේනවා. ඇත්තෙන්ම හරියට බැලුවොත් මුහුදත් පේන තරම් දුරක් ඈතට කඳු මුදුනක ඉඳන් බලන්න පුළුවන් වන්නේ මෙතැන විතරයි.ප්‍රපාතයේ පහළ වළවේ ගඟ ගලාගෙන යන අපූරුව කුඹුක් ගස් අතරින් යසට පේනවා. ඒ දිගටම තිබෙන්නේ කුඹුරු. ඒවායින් සමහර කුඹුරු වපුරලා, සමහර ඒවායේ බණ්ඩි ගොයම්, තවත් ඒවා පැළ ගොයම, සමහර කුඹුරු තවම කසනවා, ඒවගේ විවිධ අවස්ථාවල කුඹුරක දකින්න පුළුවන් වර්ණ සංයෝග ඇහැට ගෙනෙන්නේ පුදුමාකාර චමත්කාරයක්. වළවේ ගඟේ දිය හරවලා කල්තොට , මැද බැද්ද, වැලි පොත, වේලි ඔය වගේ ප්‍රදේශ සරු කරලා. වේලි ඔය පැත්තෙන් දිගට ම පේන්නේ වැව්.අර පාටවලට ඒ වැව් දියේ නිල් කැට පෙනුම එකතු වුණාම තවත් අලංකාරයි. මේ වගේ ඇහැ පැහැරගන්න දර්ශන අංශක 180ක් පුරා ඈතට දකින්න ලැබුණු පළමුවැනිම අවස්ථාව තමයි මෙය.“ඉන් පසු ඔහු තමන් දුටු දෙය අලුයම් හා රාත්‍රි යාමවල මවන දසුන් පිළිබඳ සිතෙන වර්ණවත් සිතිවිලි අප සමඟ බෙදා ගත්තේය.“උදේ පාන්දරට, හවස් යාමයට මෙතැන හරිම ලස්සන ඇති. විශේෂයෙන් උදේට ලස්සන ඇති. මේ ගල් තලාවේ අපි ඇවිදින වෙලාවේ දකින්න ලැබුණේ තලගොයින්, කටුස්සන් වගේ කුඩා සතුන් විතරයි. ඒත් රෑට ගෝන්නු මුවෝ වගේ අයත් එනවා ඇති. වඳුරන් සහ රිලවුන් නම් සතුටු සාමීචි සංගම් වගේ ගල් තලාවේ වට වෙලා ඉන්නවා.”ඉන් පසු මහාචාර්යවරයා කුරගල ඉතිහාසය කියන්නට වූයේ තමන් එහි යද්දී මුහුණ පෑ අකරතැබ්බය් ද සිහි කැඳවමිනි.“මම හිතුවේ දිගටම වාහනෙන් ගල් තලාව දිගේ යන්න පුළුවන් කියලයි. එත් මඟකට ගිය පසුවයි ඉන් එහා තිබෙන්නේ ප්‍රපාතයක් බව දැක්කේ. අනෙක් කාරණේ ඒ තැන වාහනයක් හරවන්න තරම් ඉඩක් නැහැ. පස්සෙන් පස්සට එන්න ගිහින් අපිගිය වාහනෙත් පැත්තක්ම තැලිලා ගියා. කොහොම හරි අපි ගිනි මද්දහනේ කකුල්වල දිය පට්ට් එනකල් රත් වූ ගල්තලාව තරණය කළා.”“එහෙම යද්දි කුරගල පල්ලමේ පෙනෙන්නේ බුදුගල රජ මහ විහාරය. කුරුගල අයිනෙන් යන ඇල දිගේ උඩටම ගියාම වළවේ ගඟෙන් කඩා හැලෙන දූවිල් ඇල්ල දකින්න පුළුවන්. එහෙම නැත්නම් දූවිලි ඇල්ලට යන්න තිබෙනවා වෙනම කටු පඳුරු සහිත ලඳුකැලෑ අතරින් වටුණූ පාරක්. ඒ කොතනින් ගියත් ගමන නම් ටිකක් දුෂ්කරයි. වළවේ ගඟ හරස් කරලා සමනල වැව බැන්දට පස්සේ වියළි කාලයට ඇල්ලේ වතුරත් හරි අඩුයි.”“මේ කන්ද දැන් පාලනය වන්නේ පුරා විද්‍යා දෙපාර්තමේනතුවෙන්. ඒ වුණත් මුස්ලිම් පවුල් කීපයක් එහි පදිංච් වී සිටියා. කන්දට ගියාම අපට පැරැණි චෛත්‍යයක නටබුන් පේනවා. ඒ එක්කම මුස්ලිම් දේවස්ථානයකුත් දකින්න ලැබෙනවා. ඒ පල්ලි පිහිටා තිබෙන්නේ කටාරම් කෙටූ ගල් ආශ්‍රිතවයි. චෛත්‍යයේ පැරැණි ගඩොල් අවට තිබුණා. එතැනම ගල් ලෙනකුත් තිබෙනවා.එතැන සිටිය මුස්ලිම් අය විශ්වාස කරන්නේ එතැනට මක්කම පේනවා කියලයි. එතැන තිබෙන්නේ ගල් දෙබොක්කාවක්. කෙනෙක් එතැනින් වැටෙන්න වුණත් පුළුවන්. එහෙම මුස්ලිම් දරුවෙක් වැටිලා දිනකට පසුවදා ද කොහේදෝ ආපසු ගොඩට ගෙන තිබුණා. ඉතින් මම ඇහුවා ඒ එක් අයෙකුගෙන් දරුවාට කරදරයක් වුනානම් මොකද හිතන්නේ කියලා. මක්කමේදි මිය යෑම වගේම වාසනාවන්ත ලෙස දෙවියන් වෙත ගියා කියා සතුටු විය හැකියි කියලයි ඔහු නම් කීවේ. කොහොම වුණත් කුරගල කන්ද මුදුණේ සිට නැගෙන හිර පැත්ත බැලූ විට ඇති ගල් ගුහාවේ සිදුරුවලින් ආලෝකය වැටෙන අකාරය නිසයි මක්කම පෙනෙනවා වගේ කතාවක් සැදීතිබෙන්නේ .ඒ කොහොම වුණත් එතැන බොහෝ ඇටකටු සොයාගෙන තිබෙනවා. සමහරවිට වැටුණු අය වන්නත් ඇති.”ඒ අනුමාන කිරීමෙන් පසු මහාචාර්යවරයා අපට කීවේ තමන් පුරා විද්‍යා පශ්චාත් උපාධි ආයතනයෙන් විමසා තහවුරු කරගත් කරුණු කිහිපයකි.“අලුත් ගොඩනැගිලි නිසා ආවරණය වෙලා තිබෙන සෙල් ලිපිය ක්‍රිස්තු පූර්ව 250ට එපිට බ්‍රාහ්මීය අක්ෂරවලින් නෙළූවක් බව තහවුරු වී තිබෙනවා.ඊටත් පෙර තමයි බෞද්ධ පන්සල් මෙහි තනා තිබූ බවට නටබුන් තිබෙන්නේ.. සමහර ගල් මත ඇති ලාංඡන මුස්ලිම් යැයි කීවත් ඒවා වැද්දන් කෙටූවා බවයි විශ්වාසය. පුරා විද්‍යා දෙපාර්තමේන්තුව කරන කැනීම්වලදී හමු වුණු ඇට සැකිලිවල කාල නිර්ණය ළඟදීම අපට දැන ගත හැකිවෙයි. තවත් පහළ කොටස්වල ගල් ගුහා ආදියේ කැණීම්වලින් මැටි වළං, ධාන්‍ය ආදියත් හමු වූ නිසා තවත් බොහෝ ඓතිහාසික තොරතුරු අපට අනාගතේ අසන්න ලැබේවි”එසේ කියමින් කුරගලට පමණක් පොදු නොවූ අදහසක් ද මහාචාර්ය සුමතිපාල ගෙන හැරපෑවේය.“ මේ වගේ දේවල් අපේ දර්ශන පථයෙන් නැති වී යෑම අවාසනාවක්. දියුණුවනවාය කියා මුදල් මතම යැපෙමින් දිගුකාලීනව නොසිතා මේවා විනාශ වුණොත්, මුල්‍ය වශයෙන් තක්සේරු කළ නොහැකි භෞමික සෞන්දර්යය අපට අහිමි වී යනවා.දියුණු යැයි සම්මත රටවල් සමඟ සසඳා අප ඉන්නේ පසුපසින් යැයි සිතා වේගවත් දියුණුවක් කරා යද්දි පරිසරය ගැන උනන්දු නොවුණොත් දියුණුවේ ප්‍රථිපලය හරියන්නේ නෑ. කාර්මීකරණය වූ රටවල අපට එය පේනවා.ඒ නිසා සෞඛ්‍යය, පරිසරය, සෞන්දර්යය සමාජයට කරන බලපෑම ගැන සිතා දරණීය සංවර්ධනය නැත්නම් මහපොළොවට දරාගත හැකි සංවර්ධනයක් තමයි කළ යුතු වන්නේ. එයින් තිරසර සංවර්ධනයක් රටකට ලැබෙනවා. ඒ ගැන සියලු දෙනාගේම අවධානය යොමු විය යුතු හොඳම කාලයත් මෙයයි.”සටහන - අරුණි මුතුමලීඡායාරූපය - දුෂ්මන්ත මායාදුන්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>23</day>
    </date>
    <link>http://www.silumina.lk/2014/02/23/_art.asp?fn=ay1402232</link>
    <topic>චිත්‍ර ඇඳලා මම ලෝකේ වටේ ගියා</topic>
    <author>ඉනෝකා සමරවික්‍රම</author>
    <content>ජී.මලවිආරච්චිජී.මලවිආරච්චිට වඩා මලවි කී විට ක්ෂේත්‍රයේ ‍ෙබාහෝ අය ඔහුව හඳුනයි. සංචාරක මණ්ඩලයේ වසර තිහකට වැඩි කලක් කැපී පෙනෙන සේවාවක් කළ ඔහු විශ්‍රාම යන දා, සංචාරක මණ්ඩලය ඔහු වෙනුවෙන් විශේෂ උත්සවයක් පැවැත්වූයේය. මලවිගේ සේවාව අගයමින් මණ්ඩලය ‘මලවි’ නමින් ඔහුගේ ජීවන තොරතුරු ඇතුළත් පොතක් එළිදැක්වූයේය.මලවි පිළිබඳව මුල්වරට ලිපියක් පළ වූයේ 1980 දී ‘නවයුගය’ පුවත්පතේය. චිත්‍ර ශිල්පියකු පමණක් නොව ඡායාරූප ශිල්පියකු ද වන මලවි Abstract හෙවත් දුර්අවබෝධ චිත්‍ර කෙරෙහි විශේෂ ඇල්මක් හැකියාවක් දක්වයි. දේශීයව පමණක් නොව විදේශීයව ද චිත්‍ර ප්‍රදර්ශන පවත්වා ඇති ඔහු වසර සීයකට වඩා පැරණි ලංකා කලා සංගමයේ ලාංඡනයේ නිර්මාතෘ ද වේ.ලාංඡන නිර්මාණ ශිල්පීන් පිළිබඳව සොයා යන ගමනේ දී ඇතැම් විට අපට තොරතුරු ලැබෙන්නේ එම ක්ෂේත්‍රයේම අයගෙනි. මලවි පිළිබඳව අපට කීවේද රූපවාහිනියේ සැලලිහිණියා නිර්මාණය කළ බන්දුල පීරිස්ය.දකුණු පළාතේ ඇල්පිටිය ප්‍රදේශයේ අම්බන නම් වූ ගමේ උපන් ගුණසේන මලවිආරච්චි හෙවත් ජී.මලවි ආරච්චි නව දෙනෙකුගෙන් යුත් පවුලේ තුන්වැන්නාය. ඔහුගේ පියා වූ ඩේවිඩ් මලවිආරච්චි ගොවිතැන් කටයුතු කළ අතර මව අලහකෝන් හාමිනා දූදරුවන් බලාකියාගෙන නිවෙසට වී සිටියාය.අම්බන කනිටු විද්‍යාලයෙන් මූලික අධ්‍යාපනය ලද මලවිආරච්චි ගාල්ල කහදූව මහා විද්‍යාලයෙන් වැඩිදුර අධ්‍යාපනය ලද්දේය. කුඩා කාලයේ සිටම චිත්‍ර විෂයට වඩාත් ඇලුම් කළ මලවිආරච්චිගේ ළමා සිත ඒ කෙරෙහි වඩ වඩාත් අවධානය යොමු වන්නේ තමන් ජීවත්වූ පරිසරයත්, පාසලට පැමිණි චිත්‍ර ගුරුවරුත් නිසාය.“මම කුඩා කාලයේ වඩාත් ආශා කළේ අංක ගණිතයට හා චිත්‍ර කලාවටයි. ඒ කාලේ මට ඉහළ පන්තිවල සිටිය අයත් ඇතැම් වෙලාවට මගෙන් ගණන් අහගන්නවා. අපේ ගම පිහිටල තිබුණේ කැලෑවට ආසන්නව. අපේ නිවෙස තිබුණේ බෙරලිය මූකලානට කිට්ටුවෙන්මයි. මම උදේ හවස දැක්කේ ඒ සොඳුරු පරිසරය. කොළපාට කැළෑව, ගලන දිය පහර මගේ හිතේ අමුතු අමුතු චිත්‍ර මැව්වා.ඒ කාලේ අපිට චිත්‍ර අඳින්න අමුද්‍රව්‍ය හිඟයි. මම මට දැනුම් තේරුම් තියෙන වයසෙදි චිත්‍ර අඳින්න ගෝනි පඩංගුවල මකුළු මැටි ගාලා කැන්වසය වගේ හදාගන්නවා. ඊට පස්සේ දොළ පාරේ තියෙන, ඇළ පාරවල තියෙන ගුරුගල් උරච්චි කරලා පාට හදාගෙන චිත්‍ර අඳිනවා. කළුපාටට ගත්තේ පහන් දැලි.මගේ මේ හැකියාවන් දිහා අම්මා තාත්තා බලාගෙන හිටියා මිසක් අකුල් හෙළුවේ නැහැ. මම ගෙයි බිත්තිවලත් චිත්‍ර අඳින්න ඇති. ඒත් අම්මා තාත්තා මට ඒවා එපා කිව්වේ නැහැ. කහදූව මහා විද්‍යාලයේ ඉගෙනගන්නා කාලයේ තමයි හොඳම කාලේ. අපට හිටියා ගුණරත්න කියලා චිත්‍ර ගුරුවරයෙක්. ඔහු තමයි මගේ මුල්ම චිත්‍ර ගුරුවරයා. දෙවනුව අපේ පාසලට ආවා රජයේ කලායතනයේ පුහුණුව ලත් ගුරුවරයෙක්. ඔහු ශ්‍රීලාල් අබේවර්ධන මහතා. පාසල් අධ්‍යාපනය අවසන් වීමත් සමඟ රජයේ කලා හා කලාශිල්ප විද්‍යාලයට යන්නට මට පාර පෙන්නුවේ ශ්‍රී ලාල් අබේවර්ධන ගුරුතුමා.”එක්දහස් නවසිය හැත්තෑ තුන වසරේදී මලවිආරච්චි තවත් තරුණයකු සමඟ රජයේ කලා හා කලා ශිල්ප විද්‍යාලයේ පරික්ෂණයකට පැමිණියේය. ඒ ශ්‍රීලාල් ගුරුතුමාගේ මඟපෙන්වීම යටතේය. ඒ වන විට ඔහු විසිහැවිරිදි වියේ පසු වූයේය. ඔහුගේ ජීවිත ගමන චිත්‍ර කලාව පැත්තට පමණක්ම යොමු වන්නේ ඉන් අනතුරුවය.“මම රජයේ කලායතනයට බැ‍ඳෙද්දී එහි විදුහල්පති ධූරය හෙබවූයේ මහගමසේකර මහත්මයා. ඔහු උස මහත පුද්ගලයෙක් වූවාට බොහොම ප්‍රසන්නයි. ඔහු විද්‍යාලයේ ශිෂ්‍ය ශිෂ්‍යාවන්ට බොහොම ආදරෙයි. එතුමා සෙරෙප්පු දෙකක්වත් දාන්නේ නැහැ. බොහෝම ක්‍රියාශීලී දක්ෂ හැකියාවන් තිබූ අයෙක්. මට මතකයි සේකර මහත්මයා නැතිවුණ වෙලාවේ ඔහුගේ මළ ගෙදර සැරසිලි ආදිය කළේ තුන්මං හන්දිය ගම සැරසුවේ සොහොන් කොතේ දුක් ගීයක් ලීවේ ආදී සියලු සැරසිලි කළේ කලායතනයේ එවකට සිටි අපි.කලායතනයේදී මුල් අවුරුද්දෙදි මං චිත්‍ර මූර්ති, සෙරමික් ලී කැටයම් ආදී හැම‍දෙයක්ම ඉගෙන ගත්තා. ඉන්පසුව තමයි තමන් වඩාත් කැමැති විෂය තෝරාගන්නට පුළුවන් වුණේ.”අම්බන ගම්මානයෙන් කොළඹට පැමිණ චිත්‍ර කලාව කැටයම් මූර්ති ආදිය ඉගෙන ගන්නවාට මුල් කාලයේ දී මලවිආරච්චිගේ මවුපියන් තුළ එතරම්ම මනාපයක් තිබුණේ නැත. එහෙත් ශ්‍රීලාල් ගුරුවරයා මෙහිදී මලවි වෙනුවෙන් ඉදිරිපත් වූයේය. ශ්‍රීලාල් ගුරුතුමා මවුපියන්ට කරුණු පැහැදිලි කළේය. මලවිආරච්චි රජයේ කලායතනයේ දී පාඨාමාලව හදාරා සහතික පත් ලැබුවේය. ඊට පසුව ඔහුට බණ්ඩාරවෙල ප්‍රදේශයේ ඈත පිටිසර ගමක චිත්‍ර ගුරුවරයකු ලෙස පත්වීමක් ලැබිණි.එහෙත් මලවිආරච්චි මේ දුෂ්කර ගමනට අකැමැති වූයේය. ඔහුට අවශ්‍ය වූයේ ගුරුපත්වීමක නියැළීමට නොව වැඩිදුර අධ්‍යාපනය ලැබීමටය. රජයේ කලායතනය ඉන් ටික කාලයකට පසුව සෞන්දර්ය විශ්වවිද්‍යාලය බවට පත්විය. මලවිආරච්චි පසුව ඉන් අධ්‍යාපනය ලබා උපාධිය ද ලබාගත්තේය.“මම සෞන්දර්ය විශ්වවිද්‍යාලයේ දෘෂ්‍ය සන්නිවේදනය හා සැලසුම් ඒ කියන්නේ ග්‍රැෆික් චිත්‍ර පිළිබඳව තමයි වැඩිදුරටත් හැදෑරුවේ. විශ්වවිද්‍යාලයෙන් ඉවත් වීමෙන් පසුව පෞද්ගලික ආයතන කිහිපයකම සේවය කිරීම ඇරඹුවා. මුලින්ම ගියේ ග්‍රැෆික් සර්විස් ඇන්ඩ් ඒජන්සිස් ආයතනයේ සේවය කිරීමටය. මෙහි ප්‍රධානියෝ හැටියට හිටියේ වතුවලගෙදර මහතා හා ඉන්ද්‍රානි ලැනරෝල් මහත්මිය.ඉන්පසුව මෙල් ඇඩ්ස් ආයතනයේ සේවය කළා. ඉන්පසුව ආනන්ද තිස්ස ද අල්විස් මහතාට අයත් ක්‍රියේටිව් සර්විස් ආයතනයේ කටයුතු කළා. එහි දී තමයි මට හර්මන් ගුණසේකර මහතා සමඟ කටයුතු කිරීමට ලැබුණේ. නමුත් මගේ මේ ගමන් මඟ වඩ වඩාත් කලඑළිවූයේ මා 1983 වසරේ සංචාරක මණ්ඩලයේ සේවයට බැඳීමත් සමඟයි.”ඔහු අතීතයේ සුවිශේෂී සිදුවීම් එකින් එක මතකය හාරා අවුස්සමින් පවසයි. ජී. මලවිආරච්චි ඒ වන විට කා අතරත් මලවි යන නමින් ප්‍රසිද්ධියට පත්ව සිටී. ඔහුගේ මිතුරන් පමණක් නොව ක්ෂේත්‍රයේ බොහෝදෙනා ඔහුව හැඳින්වූයේ ‘මලවි’ යන ආදරණීය නාමයෙනි. මලවි ග්‍රැෆික් චිත්‍ර පිළිබඳව ලංකා කලා සංගමයේ පාඨමාලාවක් මෙහෙය වූයේය. එමෙන්ම ඔහු තම නිර්මාණ වෙනුවෙන් පිට පිට හතර වතාවක්ම ප්‍රථම ස්ථාන ද ලබාගත්තේය.“ඒ කාලේ ලංකා කලා සංගමයෙන් වැඩිහිටියන් සඳහා චිත්‍ර පාඨමාලාවක් පැවැත්වූවා. එහි උපදේශක ලෙස කටයුතු කළේ මම. ලංකා කලා සංගමය ආරම්භ කර තිබුණේ එක්දහස් අටසිය අසූහත වසරේ. නමුත් එක්දහස් නවසිය අසූපහ එනම් එම සංගමයට අනූඅටක් සම්පූර්ණ වනතුරුත් ලාංඡනයක් නිර්මාණය වී තිබුණේ නැහැ. මට මතකයි ඒ කාලේ පත්තරයක දැන්වීමක් පළවී තිබුණා ඒ සංගමය සඳහා ලාංඡනයක් නිර්මාණය කරන්න කියලා. නමුත් ඒ තරගය සඳහා එවන ලද නිර්මාණ පිළිබඳව එහි සිටි තේරීම් කමිටුව සෑහීමකට පත්ව තිබුණේ නැහැ.ඒ කාලේ මේ සංගමයේ හිටපු කෙනෙක් තමයි දන්ත වෛද්‍ය රංජන් අබේවර්ධන මහතා. ඔහු මට කිව්වා ‘මේක හරියන්නේ නැහැ ඔයා මේකට උනන්දු වෙලා ලෝගෝ එක්ක අඳින්න කිව්වා. මම ලෝගෝ එකක් ඇන්දා. එය ඔවුන් ඒකමතිකව තෝරා ගත්තා. ඒ සඳහා කිසිම මුදලක් අය කළේ නැහැ. සාම්ප්‍රදායික මෝස්තර ආදියත් යොදා ගනිමින් තමයි මම මෙම ලාංඡනය නිර්මාණය කළේ. එහෙම කළේ මෙම සංගමය වසර ගණනාවක් පැරැණි නිසයි.”ඔහු ඒ සියල්ල කරන අතරේ සංචාරක මණ්ඩලයේ ද සේවය කිරීම ඇරඹුවේය. ඒ කාලය ඇතුළත ඔහු බොහෝ නිර්මාණ කළේය. බොහෝ අත්හදා බැලීම් කළේය. ශ්‍රී ලංකාව හා ප්‍රංශය අතර එනම් ප්‍රංශ ශ්‍රී ලංකා මිත්‍රත්වයට වසර හතළිස් පහක් සපිරීම නිමිත්තෙන් මලවි ඒ සඳහා ද ලාංඡනයක් නිර්මාණය කළේය. මේ සියලු නිර්මාණ කරන කාලයේ පරිගණකය ලංකාවට පැමිණ තිබුණේ නැත.“මට සංචාරක මණ්ඩලයේ දී බොහෝ අය සමඟ ළගින් ඇසුරු කිරීමට ඔවුන් සමඟ කටයුතු කිරීමට ලැබුණා. එක් කලකදි සංචාරක අමාත්‍යවරයා ලෙස කටයුතු කළ ධර්මසිරි සේනානායක මහතාව අදත් මම දකින්නේ සංචාරක ව්‍යාපාරය පිළිබඳව හොඳ අවබෝධයක් තිබූ කෙනෙක් හැටියටයි. ඒ වගේ ඔහු හොඳ මහත්මයෙක්. මනුස්සකම ඉහළින්ම තිබූ කෙනෙක්.මට මතකයි ඔහුව හමුවීමට යන ඕනෑම කෙනෙකුගෙන් ඔහු මුලින්ම අහන්නේ තේ එකක් බීලද ඉන්නේ, තේ එකක් බොමුද කියලා. තේ එකක් බොන්න දීලා ඉන්පසුව තමයි වැඩ පටන්ගන්නේ.ආර්.ප්‍රේමදාස මහතා අගමැතිව සිටි කාලයේ ආරම්භ කෙරුව ගම්උදාව වැඩසටහන් වලදි සංචාරක මණ්ඩලයෙන් ද වෙළෙඳ කුටි කෙරුවා. අපි ඒ කටයුතු කරන අතරේ එතැනට පැමිණෙන ප්‍රේමදාස මහත්තයා හැමෝම එක්කම සුහදව කතාබහ කරනවා. එහෙම නැත්නම් වැඩ කරමින් ඉන්න අපේ පිටට තට්ටුවක් දාලා තමයි යන්නේ.”මලවිට සංචාරක ක්ෂේත්‍රයේ බොහෝ අත්දැකීම් තිබේ. ඔහු තම රැකියාව වෙනුවෙන් ආයතනයට බොහෝ සේවාවක් කළේය. ලෝකයේ පැවැති ප්‍රදර්ශනවලදී ශ්‍රී ලංකාව නියෝජනය කරමින් ඉතා අලංකාර මෙන්ම අර්ථපූර්ණ වෙළෙඳ කුටි නිර්මාණය කිරීමට ඔහුට හැකි විය. ඔහු විසින් කළ ශ්‍රී ලාංකික වෙළෙඳ කුටි ලෝකයේ හොඳම වෙළෙඳ කුටිය ලෙස ද කිහිප වතාවක්ම තේරී පත්විය. එසේම ලෝකයේ හොඳම සංචාරක පෝස්ටරය නිර්මාණය කෙරුවේ ද මලවිය. මලවි පිටරට දී චිත්‍ර ප්‍රදර්ශන කිහිපයක්ම පැවැත්වූයේය. ජර්මනිය, ප්‍රංශය ආදී රටවලදී ඔහුගේ නිර්මාණ එහි චිත්‍ර කලාවට ඇල්ම දක්වන්නන්ගේ ඇගයීමට ලක්විය.මලවි සැමවිටම සංචාරක ක්ෂේත්‍රය වෙනුවෙන් ලංකාව රටවල් අතර ප්‍රචලිත කිරීමට බොහෝ කැපවීමෙන් කටයුතු කළ අයෙකි. ඔහු තම කාමරයේ මේසය ඉදිරියේ වාඩි වී සිටින අතර තුර අත තිබූ කොළයක් කිහිප අතකට නැමුවේය. ඔහුට එයින් නිර්මාණාත්මක යමක් කළ හැකි විය. ඒ එක්දහස් නවසිය අසූ අට වසරයි. ඔහු නිකමට මෙන් එහෙට මෙහෙට නැවූ කොළය අමුතු පෙරළියක් කළේය. ඒ කොළයට ඔහු ලංකාවේ සංචාරක කර්මාන්තය පිළිබඳව යම් කෙනෙකුට ආශා හිතෙන අයුරි‍න් තොරතුරු ඇතුළත් කළේය. මේ පත්‍රිකාව ලෝකය වටේ ගියේය. ඉන්පසුව ඒ හැඩතලය බොහෝ රටවල් ආභාසයට ගත්තේය. ඔවුන් එයට තවත් වෙනස්කම් එක් කළේය.මලවි වසර තිහකට වැඩි කාලයක් සංචාරක මණ්ඩලයේ සේවය කළේය. ඔහු එයින් විශ්‍රාම යන විට නියෝජ්‍ය අධ්‍යක්ෂ (නිර්මාණ) ලෙස කටයුතු කළේය. ලෝකයේ රටවල් තිහකට පමණ ගොස් ඇති මලවි ‍ෙම් සෑම ගමනකදීම තම දැනුමට යමක් එක්කර ගත්තේය.සෞන්දර්ය විශ්වවිද්‍යාලයේ බාහිර කථිකාචාර්යවරයකු ලෙස කටයුතු කරන මලවි එහිදී වැඩි අවධානයෙන් යුතුව ශිෂ්‍ය ශිෂ්‍යාවන්ට උගන්වනු ලබන්නේ ලෝගෝ නිර්මාණය පිළිබඳවය.ඈත පිටිසර ගම්මානයක උපත ලැබූ මලවි ලෝකය පුරා ගියේ, තම චිත්‍ර කලා හැකියාව නිසාය. අද ඔහුට ඒ පිළිබඳව ඇත්තේ අප්‍රමාණ වූ ආඩම්බරයකි.“අම්බන කියන ගමේ හිටපු මම පුංචි කාලේ අහස් යානාවක් ඉහළ අහසේ යනකොට ඒ දිහා වරු ගණන් බලාගෙන ඉන්නවා. ඒ කාලේ අපිට රටකින් රටකට යනවා කියන එක හීනයක්. නමුත් මට ලෝකයේ රටවල් තිහකට පමණ යන්න ලැබුණේ මේ රැකියාව නිසා. වෙනත් චිත්‍ර ශිල්පීන්ට වඩා ‍මගේ ගමන් මඟ වෙනස් කළේ මේ රැකියාව.මට ඒ තැනට එන්න පාර කපා දුන්නේ රජයේ කලායතනය. සෞන්දර්ය විශ්වවිද්‍යාලයේදී ලැබූ දැනුම. ඒ දැනුම ලබන්නට මාව එතැනට ගෙන ආවේ මා තුළ චිත්‍ර කලාව කෙරෙහි තිබූ විශේෂ ඇල්ම හා හැකියාවයි. ඒ නිසා මොන දේ කළත් මම අදටත් මා තුළ සිටින චිත්‍ර ශිල්පියාට ආදරෙයි.මලවි දැන් විශ්‍රාමිකය. එහෙත් ඔහු නිකන් සිටින්නේ නැත. ඉදිරියේ දී ප්‍රදර්ශනයක් පැවැත්වීම සඳහා ඔහු සූදානම් වෙයි. ඔහුගේ බිරිය පැට්‍රිෂියා හා දියණිය මලිති ද චිත්‍ර ශිල්පිනියන් වීම ‍විශේෂය.ඉනෝකා සමරවික්‍රමඡායාරූප - චමින්ද නිරෝෂණකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>23</day>
    </date>
    <link>http://www.silumina.lk/2014/02/23/_art.asp?fn=ay1402233</link>
    <topic>රුව වැනුම</topic>
    <author/>
    <content>කකුලක් කොරවුණ ඇහැක් වපර වුණ කලගෙඩියක් වගෙ බඩකුත් හිමිවුණ අමාවකේ රැය සිහියට නැන්වෙන මාගේ රුව ගැන තව මොනවද වෙන රාමු කරන්නට නොහැක පොටෝ එක පැන ඇත එළියට මාගේ දත් දෙක නාසය මුක්කන් කට හඬ ඤාං ඤාං තට්ටය පෑදී මුහුණත් සමයං මා දැක ගන්නට ආසයි කිව්වට මා දුටුවොත් ඔබ දිව යයි ඈතට එනිසා සොඳුරියෙ දුරකථනයෙ සිට තෙපලමු ආදර බස් අපි අද සිටපියසෝම රුද්‍රිගුඅවිස්සාවේල්ල*************************විසල් ලෝ තලයේ හිමි අහිමි දේ සිතා සිත සක්මන් කරත් අහිමි දේ සිහිකර තැවුනත් එයින් පලක් නැති බව දිනක වැටහුනි මා හට‍... අමතක කලෙමි අහිමි වූ දෙය සිහි කලෙමි හිමිකරගත යුතු දෙය සිහින වලින් නොව, අරමුණුවලින් පිරී ඇත මා හදවත‍... පියඹා යමි අරමුණු කරා හිමිකර ගනිමි උත්සහයෙන් බොහෝ දෙය මා හද වෙයි මවිත...සඳරුවනි*************************හැර ගිය ද ඔබේ ගුණ සුවඳ සිහි කරවු අප සැමනිබඳ ශෝකී නෑ හිත මිතුරන් මැද පතමු.‍.. ඔබට නිවන් සුව...?අදඋදුල විශ්වජිත් ජයනෙත්තිකරාපිටිය*************************ප්‍රථම ප්‍රේමය සුන්දරයි‍. ඒ වගේ ම බොලඳයි. ඒක සමහර විට පාසල් වියේ දී වෙන්න පුළුවන්. අරුත් බර ආදරයක් යෞවනය කියන තෝතැන්නෙදි හමු වෙන්නෙ ටිකක් තැලිල පොඩිවෙලා ආව නම්. කැම්පස් ගිහින් අවුරුදු තුන හතරක් පදම්වෙලා එනකොට ආදරයේ යථාර්ථය දකිනව. ඒත් සමහර වෙලාවට “මේ මැයි ගහයට දවසක් දා අපි හිටියා” එක්වීම කෙලවර වෙන්වීම කියල තනිවෙනව. ප්‍රථම ප්‍රේමය අමතක කරන්න බෑ කියල කව්දෝ කිව්ව‍. එයාම දවසක කිව්ව “උඹ මහ චපල කොල්ලෙක්” කියල. ඒ ලේබලය මට ඇල වුණේ ප්‍රථම ප්‍රේමය අහිමි කරගෙන දෙවෙනි ප්‍රේමය වැලඳ ගත්ත වෙලාවෙදි. විරහා වේදනාව කියන එක මට නොදැනුණේ වෙන්වීම කෙලවර හිස් තැනක් නොතිබුණ හින්ද.දෙවෙනි ප්‍රේමය අහිමි වෙන්න කලින් මම තුන් වෙනි පෙම්වතියගේ සිහින කුමරා වෙලා ඉවරයි ආයෙමත් කියන්න එපා මං හරිම චපලයි කියල. ඔයාල ගවුමක් හරි සාරියක් හරි තෝර ගන්න ගියාම කීයක් ඇදල ඇදල දානවද? සාප්පු කීයකට යනවද? ඇඟට තියල බලලත් ‘මැච්’ වෙන්නෙ නෑ කියල අතහරිනව ද? නැද්ද අපිට ඒ නිදහස හරිදේ හරියට තෝරගන්න ජීවිතයට ගැලපීම හොයන්න ගිහින් පහුගිය ආදරවන්තයින්ගේ දිනයට මට ලැබුණේ හතරවෙනි මල් පොකුර. ඔක්කොම රෝස මල් එකම වාස් එකක දාල මගේ මේසය උඩ. විරහ මල් ගොන්නක්. දඟකාර රෝසමල් දැන් මට එපා වෙලා. මල් කැඩිල්ලත් එපා වෙලා. උදේ හවා දකින පිච්ච මල මට අත වැනුව. ඔයා හරි සරලයි අහිංසකයි හරිම සුවඳයි. රෝස මල් අතරෙ දඟකෙරුව මගෙ හිත නැවතුනා. ආයෙමත් නොදුවන්න පිච්ච මල ඔයා ළඟ.ගම්පහ සිරි පෙරේරා කහවල*************************මල් යායක් බඳු ලෝකය කටු යායකි අද දින බලා ඉදිනු හැර කුමක් කරන්නද මා ජීවිතය ජයගන්නට වෙහෙස දරනු මිස ප්‍රශංසා වෙනුවට නින්දා ද යෝජනා වෙනුවට චෝදනා ද මනුෂ්‍යයන් වෙනුවට අමනුෂ්‍යයන් ද මා වසාගෙන ඇති කල කුමක් කරන්න ද මා ජීවිතය ජයගනු පිණිස වෙහෙස දරනු මිස රැගෙන ආ කිසියමක් නැත‍ ලැබෙන ආදර සෙනෙහස හැර ජයගන්නට ජීවිතය විවර වී ඇත මට බලා ඉදින්නට නොව සිප්සතින් හා මනුෂ්‍යත්වයේ නාමයෙන් ජයගන්නට වෙහෙස වනු මිස ජීවිතයඒ.ඩී.ඒ.එස්. දිව්‍යාංජලීකඳානකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>23</day>
    </date>
    <link>http://www.silumina.lk/2014/02/23/_art.asp?fn=ay1402234</link>
    <topic>තව පොඩ්ඩක් එහා මෙහා වුණා නම් චිම්පන්සි එළියේ; අපි කූඩුවේ</topic>
    <author>සුනිල් මිහිඳුකුල</author>
    <content>මහාචාර්ය කාලෝ ‍ෆොන‍්සේකාඔබේ සම්පූර්ණ නම?කාලෝ ‍කැෂ්මියර් ෆොන‍්සේකා.උපන්නේ?1933 දී. (මාර්තු 4)ගම?දිවුලපිටිය.පියා කවුද?තිත්තල පිටියේ ජෝර්ජ් ඇල්බට් ෆොන්සේකාඑතකොට මව?ආරච්චි‍ගේ ඇලිස් ප්‍රනාන්දුපියාගේ මොකක්ද වෘත්තිය වුණේ?ඇපෝතිකරි දොස්තර කෙනෙක්. පස්සේ සහකාර වෛද්‍ය නිලධාරියෙක් වුණා.පවුලේ කී දෙනෙක් ද?හතරදෙනයි. මම තමයි වැඩිමලා.විජය කුමාරතුංගට ඔබේ තිබෙන ඥාතිත්වය මොකක් ද?මගෙ අම්මයි විජයගේ ආච්චියි එක කුසේ උපන් සහෝදරියෝ. ඒ අනුව විජය මගේ ඥාති - සො‍හොයුරියගේ පුතා. තවත් විදියකට කියනවා නම් බෑනා.මොන පාසලට ද ගියේ?ප්‍රාථමික අධ්‍යාපනය ලැබුවේ මීගමුව මාරිස්ටෙලා විදුහලෙන්. පසුව මරදාන ශාන්ත ජෝශප් විදුහලෙන් ද්විතීය අධ්‍යාපනය ලැබුවා.ආගම කතෝලික වෙන්නැති අනිවාර්යයෙන්ම?ඔව්.ඒත් ඔබ ආගම අදහනවද?මගෙ අධ්‍යාපනය කතෝලික අධ්‍යාපනයක් නේ පුතා. ඒ නිසා මා වෙසෙසින්ම එහි ඵලයක්. මා එහි නීච ඵලයක්ය කියලත් සමහරුන්ට කියන්න බැරිකමක් නැහැ.අපේ විදුහල්පති තුමා වුණේ විශිෂ්ට ගණයේ බුද්ධිමතකු වූ පීටර් පිල්ලේ පියතුමා. උන්වහන්සේ කිව්වා දෙවි කෙනෙක් ඉන්නවා කියන එක බුද්ධියෙන් ඔප්පු කරන්න පුළුවන් වුණත් දෙවියන් ලෝකය මැව්වා, විශ්වය මැව්වා කියන එක ඔප්පු කරන්න බැහැ කියලා. අපි ඒක පිළිගන්නේ බයිබලයේ කියා තිබෙන නිසා කියල එතුමා වැඩිදුරටත් කිව්වා. මා තුළ සැකය පහළ වෙන්න පටන්ගත්තේ එතකොටයි.ඔබ ආත්මය කියන සංකල්පය විශ්වාස කරනවද?ආත්මය කියන දේ බටහිර දර්ශනයේ තිබෙන දෙයක්. මයින්ඩ්, සෝල්, කොන්ෂස්නස් වගෙ වචනවලින් කියැවෙන්නේ ඒකනේ. හැබැයි බෞද්ධ දර්ශනය අනාත්මයි. ඒ නිසා මට ඒක වඩාත් බුද්ධි ගෝචරයි. සම්ප්‍රදායික දෘෂ්ටියෙන් සලකලා බැලුවොත් මම ආගමක් පිළිගන්නේ නැහැ. හැබැයි ක්‍රිස්තුන් වහන්සේ ශාස්තෘවරයකු ලෙස මා ඉහළින්ම පිළිගන්නවා. උන්වහන්සේ ශ්‍රේෂ්ඨ මනුෂ්‍යයෙක් නේ පුතා.වෛද්‍ය විද්‍යාව වෙතට ඔබ නැඹුරු වුණේ කොහොමද?මං පොඩි කාලේ ඉඳන්ම දැක්කනේ තාත්තා ලෙඩ්ඩු සුව කරනවා. ඉතිං තාත්තා කරපු දේ මාත් කළ යුතුය කියන හැඟීම මා තුළ තිබුණා. වෛද්‍ය විද්‍යාලයට යනව කියන එක බරපතළ වැඩ ඇතිව බන්ධනාගාර ගත වෙනවා වගෙ වැඩක් කියලා මට දැනුණේ වෛද්‍ය විද්‍යාලයට ගියාට පස්සේ.ඔබ මිනිස් සිරුර පිළිබඳ විශේෂඥයකු විනා සැබෑ අරුතින් වෛද්‍යවරයකු නොවන බව ඇතමුන් කියනවා?මම වෛද්‍ය විද්‍යාලයෙන් ඉහළම ලකුණු ලබපු කෙනෙක්. ඔය කියන සේරටම වඩා ඒ වාර්තාව තියෙන්නේ මටයි. මම කායික විද්‍යාව තෝරාගත්තේ මිනිස් සිරුරේ ව්‍යුහය හා ක්‍රියාකාරීත්වය වෛද්‍ය විද්‍යාවේ පදනම නිසයි. නොබෙල් තෑග්ග වුණත් දෙන්නේ මේ දෙකෙන් එකකටනේ. එක්කෝ කායික විද්‍යාව, නැත්නම් වෛද්‍ය විද්‍යාව. ඒවා ලබපු අය නිකං බේත් තුණ්ඩු ලියපු දොස්තරලා නෙමෙයිනේ සුනිල්.සමාජවාදියකු විදියට ඔබ වැඩවර්ජනවලට පක්ෂයි. ඒත් දොස්තරලා වර්ජනය කරනවට විරුද්ධයි?දොස්තරලා වැඩවර්ජනය කරන්න ගියොත් ඉතාම අභාග්‍ය සම්පන්න තත්වයක ඉන්න ලෙඩ්ඩුන්ගේ ජීවිත නැති වෙන්න පුළුවන්. එහෙම නැති වෙලත් ත‍ිබෙනවා. ඉතින් ඒ නිසා මට ඒකට එකඟ වෙන්න අමාරුයි.නමුත් ඔබත් එකම එක අවස්ථාවක වැඩවර්ජනයක නිරතව ‍තිබෙනවා?ඔව්. අවංකවම කියනවා නම් මං එකම එක අවස්ථාවක විතරක් වැඩවර්ජනයකට එක්වුණා. මමත් දුර්වල කෙනෙක්නේ පුතා. හැබැයි අද තත්වය හුඟක් දුරට වෙනස්. අද වෛද්‍යවරුන් වැඩවර්ජනයක් කළත් බොහෝම වගකීමෙන් යුක්තවයි ඔවුන් ඒක කරන්නේ. ඔවුන් අසාධ්‍ය රෝගින්ට පමණක් ප්‍රතිකාර කරනවා කියන කොන්දේසියට යටත්වයි එහි නිරතවන්නේ.වාමාංශිකය වෙත ඔබේ නැඹුරුව ඇතිවුණේ කොහොමද?මේක ඔබ විශේෂයෙන් ම ලියන්න ඕනැ. හතළිහ දශකයේදි මගේ ජීවිතයට ප්‍රබලම බලපෑමක් ඇතිකළේ සුනිල් සාන්ත. ඊළඟට පනහ දශකයේ මහාචාර්ය සේනක බිබිලේ. හැටේ දශකයේ මාර්ටින් වික්‍රමසිංහ. හැත්තෑව දශකයේ ආචාර්ය එන්.එම්. පෙරේරා. අසූව දශකයේ විජය කුමාරතුංග හා චන්ද්‍රිකා බණ්ඩාරනායක කුමාරතුංග. අනූව දශකයේ මහාචාර්ය වයි. කරුණාදාස. ඒ බෞද්ධ දර්ශනය හා සම්බන්ධයෙන්.දෙදහ දශකයේ අපේ මහින්ද රාජපක්ෂ ජනාධිපතිතුමා. ඉතිං ඒ අනුව මා වමට නැඹුරු වුණේ මහචාර්ය සේනක බිබිලේ ඇසුරෙන්. එතුමා හොඳ වාමාංශිකයෙක්. සමසමාජ කාරයෙක්. එතුමා අපිට සැන්දෑවේ එතුමාගේ ගෙදර මාක්ස්වාදය පිළිබඳ පන්ති පැවැත්වුවා.මාක්ස්වාදයත් බුදුදහමත් අතර පරස්පරයක් නැහැ කියන එක ඔබේ අගනා තර්කයක්?ඒ හැඟීම මට ආවේ මාර්ටින් වික්‍රමසිංහයන් එක්ක කරපු බුද්ධිමය සාකච්ඡාවලින්. මගේ නිගමනය නම් බුදුන් වදාළ චතුරාර්ය සත්‍යයයි මාක්ස්ගේ විද්‍යාත්මක සංකල්පයි අතර පරස්පර විරෝධි බවක් නැතිය යන්නයි.උපතින් කතෝලිකයෙකු වුණාට ඔබ බුදු දහම ගැන හොඳට දන්නවා?මම එම්.ඒ. එකට කරපු නිබන්ධය වුණේ ‘කාලාම සූත්‍රයේ තත්කාලීන අදාළත්වය’ යන්නයි. පස්සෙ කාලෙක මං බෞද්ධ දර්ශනයේ හරය හැදෑරුවේ මහාචාර්ය වයි. කරුණාදාසගෙන්.කාලාම සූත්‍රය ගැන කතා නොකර ඔබට දේශනයක් තියන්නත් බැහැ. සම්මුඛ සාකච්ඡාවක් පවත්වන්නත් බැහැ. ඒ තරමට ම ඔබ කාලාම සූත්‍රය ගැන කතා කරනවා?මට බණින අය කියන්නේ කාලෝ කාලාම සූත්‍රය කෑවා කියලනේ. කාලාම සූත්‍රය හරිම විද්‍යාත්මකයි. මා එය දන්න නිසා නවීන විද්‍යාවට අනුකූල නොවන දෙයක් පිළිගන්නා යුහුසුලු වෙන්නේ බොහොම හෙමින්. කාලාම සූත්‍රය නිදහස් චින්තනයේ ප්‍රඥප්තිය වැනියි. මම හැම දෙයක් දිහාම බලන්නේ විද්‍යාත්මක දෘෂ්ටිකෝණයකින්. මුලින්ම නිරීක්ෂණය කරනවා. ඊළඟට තර්කණය. ඊට පස්සේ උපන්‍යාසයක් හදාගෙන අනුභූතිකව අත්හදා බලනවා. ඕකටනේ විද්‍යාව කියන්නේ.ආගම කියන්නේ පෞද්ගලික දෙයක්. ඒ නිසා ඒක රාජ්‍යයෙන් වෙන් කළ යුතු නැද්ද?ඉන්දියාවේ ගාන්ධිලා, නේරුලා ආගම රාජ්‍යයත් එක්ක ඈදා ගත්තෙ නැහැ. ඒක ප්‍රශංසනීය බව මා පිළිගන්නවා. අපේ රටේ බුද්ධාගම නැතුව වෙනත් ආගමක් රාජ්‍ය ආගම වුණා නම් මමත් ඊට විරුද්ධ වෙන්න තිබුණා, ආගම රාජ්‍යයත් එක්ක ව්‍යවස්ථානුකූලව ගැට ගහනවට. ඒත් බුදුදහම චින්තන නිදහස වැදගත් කොට සලකන ආගමක්. ඒ නිසා මට එවැන්නකට විරුද්ධ වෙන්න බැහැ. ඇමෙරිකාවේ රාජ්‍යත් එක්ක ආගමක් බැඳී නැහැ කිව්වට ඔබාමා කතාවක් ඉවර කරන්නේ ‘ගෝඩ් බ්ලේස් ඇමෙරිකා’ කියලයි.ඔබ තවමත් සමාජවාදියෙක්. නමුත් අද රුසියාවේවත් සමාජවාදයක් නැහැ?අවුරුදු 20 ක 30 ක කාලයක් දිහා බලල අපි කොහොමද ලෝකය ගැන කියන්නේ? මං හොඳ උදාහරණයක් දෙන්නම්. චීනයේ චෞ එන් ලායි ගෙන් 1950 ගණන්වලදි කෙනෙක් අහලා තියෙනවා ප්‍රංශ විප්ලවය ලෝක ඉතිහාසය කෙරහි බලපෑවේ කොහොමද කියලා. ප්‍රංශ විප්ලවය වුණේ 1789 දී නේ. චෞ එන් ලායි උත්තර දීලා තියෙන්නෙ තාම වේලාසන වැඩියි ඒ ගැන යමක් කියන්න කියලා.රුසියාවේ අද සමාජවාදයක් නැහැ කිව්වට ඒක බිඳ වැටීමක්ය කියලා හිතන්න බැහැ. ලෝකය ඉස්සරහට යන්නේ සමාජවාදය දෙසටයි. ඒක ඓතිහාසිකව වළක්වන්න බැහැ. මොකද ධනවාදයට වැඩිකල් පවතින්න බැහැ.ඔබ මිථ්‍යාවට සපුරා විරුද්ධයි. ඔබ එක්තරා කාලයකදි ගිනි පෑගිමෙන් කළෙත් ඒවගෙ දෙයක්?ඔව් ඒක අපි කළේ 1970 දි අත්තිඩියේ. මුලින් කතරගමට ගිහිල්ලා මේක නිරීක්ෂණය කළා. මොකද කතරගම දෙවියන්ගේ අනුහසින් ගිනි පාගනවා කියලනේ කිව්වේ. අපි ඒක බොරු කළා. කතරගම දෙවියන් මං පිළිගන්නෙත් නැහැ. ඒ වගේම මම ඒ දෙවියන්ට බයත් නැහැ. එයා ඒ තරම්ම ආදර්ශවත් දෙවියෙක් කියලා මම හිතන්නෙ නැහැ.ඔබ එක්තරා කාලයක පෞද්ගලික වෛද්‍ය විද්‍යාලවලට විරුද්ධ වුණා. නමුත් පස්සේ එකඟ වුණා. එහෙම වුණේ ඇයි?මම විරුද්ධ වුණ එක දෙයක් තමයි පෞද්ගලික වෛද්‍ය විද්‍යාලයෙන් රජයේ වෛද්‍ය විද්‍යාලයේ උපාධියම ලබාගත හැකිය යන කාරණයට. ඒක වෙන උපාධියක් නම් මගේ ප්‍රශ්නයක් නැහැ. පසුගිය කාලයේදි පෞද්ගලික වෛද්‍ය විද්‍යාලයෙන් දොස්තරලා 850 ක් විතර බිහිවුණා. ඒ අය අනෙක් අයට කිසිසේත් ම දෙවැනි වන්නේ නැහැ. ඒ අනුව ඔවුන් සාර්ථකත්වය පෙන්වලා තියෙනව. ඒ නිසා අද මං සෛද්ධාන්තිකව පෞද්ගලික වෛද්‍ය විද්‍යාලයට විරුද්ධ නැහැ.වෛද්‍යවරයකු විදියට ඔබෙන් සිදුවූ අත්වැරදීම් නැද්ද? ඒ නිසා එක රෝගියකුවත් මිය ගිහින් නැද්ද?මගෙනුත් අත් වැරදීම් වෙලා තියෙනවා. ඒ නිසා රෝගීන් පස්දෙනෙක් මිය ගිහින් තියෙනවා. වැරදීම මනුස්සකමක් තමයි. ඒත් මේක මාරාන්තික ක්‍රියාවක්. ඒ ගැන මං දැඩිව පශ්චාත්තාප වෙනවා.ඔබ ගබ්සාවට විරුද්ධ නැහැ?මට කිව්වොත් මිටියක් අරන් චිම්පන්සියකුගේ ඔළුවට ගහලා ඌව මරන්න කියලා. මට ඒක මනුස්සයකු මරන තරමටම කරන්න බැරි වැඩක්. හැබැයි මට කිව්වොත් සතියක්වත් නැති මිනිස් කලලයක් ගර්භාෂයෙන් ඉවත් කරන්න කියලා මට ඒක කරන්න බැරිකමක් නැහැ. ඒකත් වැරදි වැඩක් තමයි. නමුත් චිම්පන්සියා මරනවට වඩා මට මේක කරන්න පුළුවන්. මොකද ඒ කලලයට මොළයක් නැහැ. ජීවියකු ලෙස වැඩිලා නැහැ. ඒ නිසා ඒක මිනිමැරුමක් වෙන්නේ නැහැ.එතකොට ඔබ නිට්ෂේගේ මතය පිළිගන්නවා. ඒ කියන්නේ ඉතා අඩු බුද්ධියක් ඇති ළමයකුත් ඉතා වැඩි බුද්ධියක් ඇති චිම්පන්සියකුත් එකට ගෙන සසඳා බැලුවොත් චිම්පන්සියා වඩා බුද්ධිමත්ය යන්න?මිනිසාගෙයි චිම්පන්සියාගෙයි DNA රසායනික අනු පොඩ්ඩක් හරි වෙනස් වුණා නම් කූඩුවල ඉන්නේ චිම්පන්සියෝ නෙමයි අපි. හොඳ වෙලාවට මනුෂ්‍ය බුද්ධියෙන් අපි ඉහළයි. මේක ගුණාත්මක භාවය පිළිබඳ ප්‍රශ්නයක්. වතුර වැඩිය රත් කළාම වාෂ්ප වෙනවා. වැඩිය සීත කළාම අයිස් වෙනවා. මේක තේරුම් ගන්න ලේසියිනේ.ඔබ අඩියක් ගහන්නෙත් නැහැ, සිගරැට් ‍එකක් බොන්නෙත් නැහැ. ?මගේ තාත්තා මටත් එක්ක සිගරැට් බීලා තියෙනවා. තාත්තා මාව ළඟ තියාගෙන සිගරැට් බිපු නිසා තමයි අද මම පෙණහලු රෝගයකින් පීඩා විඳින්නේ. ඒ වගේම මට ඇදුම. ඉතිං එහි ආදිනව දැනදැන මට සිගරැට් බොන්න පුළුවන් ද?සිගරැට් බොන හැමෝටම පෙණහලු පිළිකා හැදිලත් නැහැ, හෘදයාබාධ හැදිලත් නැහැ?මම ඔබේ පැත්තෙන් ම තර්ක කරන්නම්කෝ මෙහෙම. සිගරැට් බොන දහකින් පෙණහලු පිළිකා හැදෙන්නේ එක්කෙ‍නකුට දෙන්නකුට වෙන්න පුළුවන්. හැබැයි පෙණහලු පිළිකා හැදුණු දාහක් ගත්තොත් එයින් 999 දෙනකුටම ඒක හැදිල තියෙන්නෙ සිගරැට් බීම හේතුවෙන්. දැන් තේරුණාද? දෙතුන් දෙනකුට හැදුණේ නැහැ කියන එක විද්‍යානුකූල කතාවක් නෙමේ.සමහර වෛද්‍යවරුන් මත්පැන් ටිකක් ගත්තට කමක් නැහැ කියනවනේ. විශේෂයෙන් බ්‍රැන්ඩි පොඩ්ඩක්?ඔව්. ඒක ඇත්ත. අපි කරන්න ඕනැ මධ්‍යසාර හානිය ඉවත් කිරීමයි.ඔබ මැට්ටෙක් කියලා මහාචාර්ය නලින් ද සිල්වා වරක් කියලා තියෙනවා?ඕවා සංවාදවල එල්ලවන ඇනුම් පදනේ පුතා. මං ඕවා ගණන් ගන්නේ නැහැ. අපි අතරේ කිසිම විරසකභාවයක් නැහැ. ඔය වගෙ ඇනුම්පද ගැටුම්වල සුන්දර පැත්තක්.ඔබ වෛද්‍යවරයෙක් විතරක් නෙමෙයි හොඳ කලාකාරයෙක්?මා ඔබට කීවානේ 40 ගණන්වල මට සුනිල් සාන්ත බලපෑවයි කියලා. මා ඔහුගෙන් සංගීතය ඉගෙන ගත්තා. ඒ දැනුමෙන් තමයි මම ‘විරාගය’ චිත්‍රපටයට ගීතයක් ලිව්වේ. ඒ වගේම ‘කාලෝචිත ගී’ කැසට් පටයත් ‘රත්තරන් දුවේ’ සංගත තැටියත් එළිදැක්වූයේ. ඊට ඇතුළත් වුණේ මා ලියූ ගී සංකල්පනා.විනෝදෙට ඔබ මොනවද කරන්නේ?සම්භාව්‍ය කලාව ඇසුරු කිරීම තමයි මගේ විනෝදය. විශේෂයෙන් සංගීතය.ආ මට එක වැදගත්ම ප්‍රශ්නයක් අමතක වුණා. මිනිස්සු වයසට යනකොට ලිංගික හැඟීම් එහෙම අඩුවෙන්නෙ නැහැනේ?කියන්න කනගාටුයි පුතා, අඩුවෙනවා. ඒක අනිවාර්ය දෙයක්. මොකද වයසට යනකොට ලිංගික හැඟීම් උපදවන හෝමෝනය ක්ෂය වෙලා යනවා.සුනිල් මිහිඳුකුලඡායාරූප - දුෂ්මන්ත මායාදුන්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>23</day>
    </date>
    <link>http://www.silumina.lk/2014/02/23/_art.asp?fn=aj1402231</link>
    <topic>නට්රාජ් පැන්සල් වාසනා තරගයෙන් ලැප්ටොප් ඇතුළු දහසකට වැඩි තෑගි</topic>
    <author/>
    <content>නට්රාජ් පැන්සල් වාසනා තරගයෙන් ලැප්ටොප් ඇතුළු දහසකට වැඩි තෑගිපළමු ත්‍යාග 12 වශයෙන් ලැප්ටොප් දිනූ ජයග්‍රාහකයින් පැක්ස්කෝ සිලෝන් ආයතනයේ කළමනාකාර අධ්‍යක්ෂක ඒ. රවින්ද්‍රරන් මහතා තෝරාගත් අවස්ථාවයි මේ. පැක්ස්කෝ සිලෝන් ආයතනයේ අලෙවි කළමනාකරු ඒ.එස්. ලියෝන්, අධ්‍යක්ෂක ඒ. රාජේන්ද්‍රන්, කළමනාකරණ අධ්‍යක්ෂක ඒ. රවින්ද්‍රරන් මහත්වරු ද මෙහි වෙති. ‍‍ලොව ඉතා උසස් තත්වයේ පැන්සල්, පාට පැන්සල්, මකන, පැන්සල් උල් කරන කටර් ඇතුළු පාසල් ලිපි ද්‍රව්‍ය නට්රාජ් වෙළඳනාමයෙන් නිෂ්පාදනය කරන ඉන්දියාවේ විශාලතම ලිපි ද්‍රව්‍ය නිෂ්පාදනය කරන ආයතනය වන, හින්දුස්ථාන් පැන්සල් සමාගම හා ශ්‍රී ලංකාවේ එම ආයතනයේ එකම නියෝජිතයා වන පැක්ස්කෝ සිලෝන් ආයතනය ඒකාබද්ධව “නට්රාජ් පැන්සල් ඔබ දිනවයි” මැයෙන් පවත්වන ලද වාසනා තරගයේ කුසපත් ඇදීම නොබෝදා වැල්ලවත්ත ග්ලෝබල් ටවර් හෝටල් පරිශ්‍රයේදි සිදු කෙරිණි.දේශීය ආදායම් බදු දෙපාර්තමේන්තුවේ බස්නාහිර පළාත් ජ්‍යෙෂ්ඨ බදු නිලධාරී ප්‍රසාත් මුණසිංහ මහතාගේ අධීක්ෂණය යටතේ ලක්ෂ 04 කට වඩා වැඩි දැවැන්ත කුසපත් සංඛ්‍යාවක් අතරින් දහසකට වඩා වැඩි ජයග්‍රාහකයින් තෝරාගන්නා ලදී. පළමු ත්‍යාග වශයෙන් ලැප්ටොප් 12 ක් ඇතුළු මව්න්ටන් බයිසිකල්, අත්ඔරලෝසු, ටීෂර්ට්ස් සහ තවත් වටිනා ත්‍යාග රැසක් ලබා දීමට කටයුතු යොදා තිබේ.යුරෝපීය CE-EN-71 තවත් ප්‍රමිතියට අනුව නිපදවන නට්රාජ් නිෂ්පාදන ඉතා ඉහළ තත්වයෙන් පැවතීමට හේතුවන්නේ, මෙම නිෂ්පාදන සඳහා අවශ්‍ය අමුද්‍රව්‍ය වශයෙන් භාවිතා කරන දැව, තීන්ත සහ ඉතාම සියුම් තල පවා තම කර්මාන්තශාලාව තුළ නිපදවීමයි. නට්රාජ් නිෂ්පාදන වලට භාවිතා කරන සුවිශේෂි දැව වර්ග තම නිෂ්පාදන සඳහාම වගා කරන බැවින් පරිසර හිතකාමි ආයතනයක් ලෙස ද හින්දුස්ථාන් පැන්සල් සමාගම හඳුන්වන අතර, රටවල් 40 කට වඩා වැඩි ප්‍රමාණයකට තම නිෂ්පාදන ආනයනය කරන බවද, පැක්ස්කෝ සිලෝන් සමාගමේ අලෙවි කළමනාකරු ඒ.එස්. ලියෝන් මහතා අප සමඟ තවදුරටත් පැවසීය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>23</day>
    </date>
    <link>http://www.silumina.lk/2014/02/23/_art.asp?fn=aj1402232</link>
    <topic>මාලඹේ පුංචි කාර් නිවසෙන් දැනුවත් කිරීමේ වැඩපිළිවෙළක්</topic>
    <author/>
    <content>මාලඹේ පුංචි කාර් නිවසෙන් දැනුවත් කිරීමේ වැඩපිළිවෙළක්බොහෝ වාහන ගැනුම්කරුවෝ වාහනයක් මිල දී ගැනීමට යාමේදී ගැටලු රැසකට මුහුණ දෙති. තමා මිල දී ගැනීමට යන වාහනය අනතුරුවලට ලක්ව ඇත්ද? මෙහි ලියකියවිලිවල නිරවද්‍යතාව තහවුරු කරගන්නේ කෙසේද? වාහනය මිල දී ගැනීමෙල් පසු පැවරුම සම්බන්ධයෙන් ගැටලුවක් මතුවේවිද වාහනය මිල දී ගන්නේ නිවැරැදි මිලටද? වැඩි මිලකටද?ඒවා වාහනයක් මිල දී ගන්නට යන සෑම කෙනෙකුගේම සිතෙහි මතුවන ගැටලුවකි. එසේම නොදැනුවත්කම නිසා වාහන මිලට ගෙන විශාල කරදරවලට මුහුණ පෑ පිරිස ද සුළුපටු නැත. මෙම තත්ත්වයෙන් ගනුදෙනුකරුවන් බේරා ගැනී‍ෙම් මෙහෙයුමකට මාලඹේ පුංචි කාර් නිවස දැන් අවතීර්ණ වී සිටී. ඒ අනුව පුංචි කාර් නිවස වාහන විකිණීම සඳහා භාර ගන්නේ පූර්ණ පරීක්ෂාවකට පසුවයි. එහිදී අනතුරුවලට ලක්වූ වාහන, සියුම් ගැටලු සහිත වාහන, මිල වැඩි වාහන, ලියකියවිලි ගැටලු සහිත වාහන විකිණීමට භාර නොගෙන ආපසු හරවා යවනු ලැ‍ෙබ්.මාලඹේ පුංචි කාර් නිවසේ දී වාහන ලියකියවිලි සුවිශේෂ සුපරීක්ෂාවකට ලක් කෙරේ.මෙහිදී මුද්‍රණයේ නිවැරැදිතාව තහවුරු කරගැනීම සඳහා විශේෂ තාක්ෂණික උපකරණ මගින් වාහනයේ ලියාපදිංචි සහතිකය පරීක්ෂා කෙරේ. විවෘත ලියකියවිලි මත ඇති වාහන සඳහා මුදල් ගෙවීම සිදුවන්නේ පුංචි කාර් නිවස මැදිහත්ව පැවරුම නිසි පරිදි සම්පූර්ණ වූ පසුවයි. එබැවින් වාහන පැවරුමක් සම්බන්ධයෙන් ගැනුම්කාර පාර්ශ්වයට ගැටලුවක් පැන නොනගී.එසේම වාහන හිමිකරුවන් ද දැනුවත් කෙරේ. සමහර වාහන හිමිකරුවෝ තමන් නොදැනම යම් යම් ලියකියවිලි අඩුපාඩු සහිතව වාහන විකිණීමට උත්සාහ කරති. මෙහිදී ම අඩුපාඩු පෙන්වා දී ඒවා නිරවුල් කරගන්නා ආකාරය ගැන ද ඔවුන් දැනුවත් කරයි. වාහනයේ මිල වැඩි නම් මෑත අලෙවි දත්ත පෙන්වා දෙමින් නියම මිල පිළිබඳව ඔවුන් දැනුවත් කරයි.මාලඹේ පුංචි කාර් නිවස සිය සේවා සිදුකරනු ලබන්නේ මාලඹේ පිහිටි මාලඹේ පුංචි කාර් නිවස පෞද්ගලික සමාගමේ පරිශ්‍රයේදී පමණි.දිවයිනේ කිසිදු ප්‍රදේශයක කිසිදු ශාඛාවක් පිහිටුවා නොමැත. නිවාස වෙත ගොස් මාලඹේ පුංචි කාර් නිවසෙන් කියා වාහන එකතු කරගැනීමක් ද සිදු නොකෙරේ. කිසිදු නියෝජිතයෙකු ද පත්කර නොමැත. වාහන විකිණීම සඳහා භාරගන්නේ මාලඹේ පුංචි කාර් නිවස කාර්යාලයේ දී පමණි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>23</day>
    </date>
    <link>http://www.silumina.lk/2014/02/23/_art.asp?fn=aj1402233</link>
    <topic>NEM ඉදිකිරීම් සමාගමට CAT Paver යන්ත්‍ර</topic>
    <author/>
    <content>NEM ඉදිකිරීම් සමාගමට CAT Paver යන්ත්‍රඉදිකිරීම් ක්ෂේත්‍රය තුළින් දේශීය ආර්ථිකයට විශාල දායකත්වයක් දැක්විය හැකි බව මෙම ක්ෂේත්‍රයේ හසල දැනුමැති ප්‍රවීණ ව්‍යාපාරිකයකු වන රාජා නානායක්කාර මහතා පවසයි. 1980 වසරේ සිට මේ දක්වා දැවැන්ත ඉදිකිරීම් රැසකට දායක වී ඇති නානායක්කාර මහතා ලාංකීය ඉදිකිරීම් ක්ෂේත්‍රයේ පුරෝගාමී සමාගම් බිහි කළ ව්‍යාපාරිකයින් කිහිප දෙනා අතර ඉදිරියෙන් සිටින්නෙකි. වර්තමානයේ NEM ඉදිකිරීම් සමාගමේ සභාපති සහ කළමනාකාර අධ්‍යක්ෂවරයා ලෙසට ද හෙතෙම කටයුතු කරයි.දශක හතකට ආසන්න කාලයක් ඉදිකිරීම් යන්ත්‍රෝපකරණ ආනයනය කර ශ්‍රී ලංකාව පුරා බෙදා හරිමින් මෙම ක්ෂේත්‍රයේ පුරෝගාමී නාමයක් වන යුනයිටඩ් ට්‍රැක්ටර්ස් ඇන්ඩ් ඉක්විප්මන්ට් සමාගම තම වසර 33 ක ව්‍යාපාරික සහ සම්බන්ධය යළි තහවුරු කර ගනිමින් NEM ඉදිකිරීම් සමාගම වෙත CAT Paver යන්ත්‍ර අලෙවි කිරිමට පසුගියදා කටයුතු කළේය.“අපගේ කාර්යබහුල ව්‍යාපෘති සඳහා නිරන්තරව ඉදිකිරීම් උපකරණ මිලදී ගැනීමට අප කටයුතු කරනවා. මේ වන විට විවිධ මට්ටමේ ඉදිකිරීම් වැඩ සඳහා අවශ්‍ය යන්ත්‍ර සහ ට්‍රක් රථ 800 කට අධික සංඛ්‍යාවක් NEM ඉදිකිරීම් සමාගම සතු වන අතර ඉදිකිරීම් යන්ත්‍රෝපකරණ විශාල සංඛ්‍යාවක් අයත් වන දිවයිනේ විශාලතම ඉදිකිරීම් සමාගම් අතළොස්ස අතර මුල් පෙළේ සමාගමක් ලෙසට ද හැඳින්විය හැකියි. කාර්ය බහුල කාර්ය සටහනත් බර ඉදිකිරීමේ යන්ත්‍රෝපකරණ නිසි වේලාවට අවශ්‍ය කෙරෙන බැවින් නව යන්ත්‍රෝපකරණ අපි මිලදී ගැනීමට සැලසුම් කරනවා” යනුවෙන් නානායක්කාර මහතා පැවැසීය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>23</day>
    </date>
    <link>http://www.silumina.lk/2014/02/23/_art.asp?fn=aj1402234</link>
    <topic>දළදා මාලිගාවේ ඓතිහාසික වටිනාකම මොබිටෙල් Wi-Fi සේවා‍වෙන්</topic>
    <author/>
    <content>දළදා මාලිගාවේ ඓතිහාසික වටිනාකම මොබිටෙල් Wi-Fi සේවා‍වෙන්මොබිටෙල් ආයතනය තවත් සුවිශේෂී මෙහෙවරක නියැළෙමින් ශ්‍රී දළදා මාළිගාවට Wi-Fi සේවා සැපයීමට පියවර ගෙන තිබේ. ඒ අනුව එහි පැමිණෙන සංචාරකයන් හට පූර්ණ විස්තර සහිත මඟ පෙන්වීමක් අන්තර්ජාලය ඔස්සේ ලබාගත හැකිවනු ඇත.නව Wi-Fi සේවාව මගින් ශ්‍රී දළදා මාළිගාවට පැමිණෙන විදේශීය සංචාරකයන්ට අන්තර්ජාලයට පිවිසීමේ හැකියාව ලැබෙන අතර එහිදී හඬ භාවිතයෙන් කෙරෙන මඟ පෙන්වීමක් තාක්ෂණය ඔස්සේ මාළිගාවේ සෑම අංශයක් පිළිබඳවම දැනුවත් වීමේ අවස්ථාව ඔවුන්ට හිමිවේ. පිටරටවලින් පැමිණෙන විවිධ ජාතීන්ට අයත් සංචාරකයන්ගේ පහසුව සඳහා මෙම මඟ පෙන්වීම භාෂාවන් කිහිපයකින්ම සැපයීමට පියවර ගෙන ඇත.මෙම සේවාවට පූජනීය දළදා මාළිගාව පිළිබඳ වැදගත් තොරතුරු මෙන්ම ඡායාරූප ද ඇතුළත් කර තිබේ. Wi-Fi හරහා හඬ භාවිතයෙන් සිදුකෙරෙන මෙම මාර්ගෝපදේශන සේවාව ඉදිරියේදී සිය දහස් ගණනක් සංචාරකයන් දළදා මාළිගාව නැරඹීමට පැමිණීම සඳහා මහඟු දිරිගැන්වීමක් වනු ඇතැයි අපේක්ෂා කෙරේ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>23</day>
    </date>
    <link>http://www.silumina.lk/2014/02/23/_art.asp?fn=aj1402235</link>
    <topic>MSTI Galle නව ශාඛාව MERCMARINE Training නමින් කොළඹදී විවෘත වෙයි</topic>
    <author/>
    <content>MSTI Galle නව ශාඛාව MERCMARINE Training නමින් කොළඹදී විවෘත වෙයිප්‍රධාන ආරාධිතයා වූ ශ්‍රී ලංකාවේ ජර්මානු තානාපති ආචාර්ය ජර්ගන් මෝහාර්ඩ්, මර්ක්මරින් ගෲප් හි ප්‍රධාන විධායක නිලධාරී තෝමස් ක්‍රිවට්, මාලදිවයින් රාජ්‍යයේ අමාත්‍ය කපිතාන් අබ්දුල් ලටිෆ් මොහොමඩ්, මර්චන්ට් ෂිපින් හි අධ්‍යක්ෂ ජනරාල් අජිත් සෙනවිරත්න, මර්ක්මැරීන් ගෲප් හි ප්‍රධාන මෙහෙයුම් නිලධාරි කපිතාන් රොහාන් කොඩිප්පිලි, කොළඹ වරායෙහි ජ්‍යෙෂ්ඨ නියෝජ්‍ය වරාය පාලක කපිතාන් අතුල හේවාවිතාණ, මර්ක්මැරීන් හි සාමාන්‍යාධිකාරී කපිතාන් කීත් ජයසූරිය මහත්වරු.MSTI Galle නමින් හැඳින්වූ MERCMARINE Training සිය නවතම ශාඛා පරිශ්‍රය කොළඹ 10 මරදාන පාරේ අංක 696/4 දරන ස්ථානයේදී විවෘත කරන ලදී.MERCMARINE Training හි අරමුණ වන්නේ නාවික ක්ෂේත්‍රයෙහි නිරත දේශීය තරුණයින් පුහුණු කිරීම සහ සංවර්ධනය කිරීමයි.වසර 27 කටත් වඩා වැඩි මෙහෙයුම් අත්දැකීම් ඇති MERCMARINE ශ්‍රී ලංකාවේ පළමු පුද්ගලික නාවික පාසල් අතරින් එකක් වන අතර ඔවුන් නාවික ක්ෂේත්‍රයේ හොඳම පුහුණුව සහ ප්‍රවීණත්වය සැපයීමේ සුවිශාල අත්දැකීම් ද ලබා ඇත. තවද මෙමඟින් පිරිනමනු ලබන සියලුම පාඨමාලාවන් ශ්‍රී ලංකා වෙළඳ නාවික කටයුතු අමාත්‍යාංශය විසින් අනුමත කර ඇති අතර සමාගම අයිඑස්ඕ 9001: 2008 තත්ත්ව කළමනාකරණ පද්ධති සහතිකය ද හිමිකරගෙන සිටියි. මෙම විශිෂ්ටත්වය තවත් වර්ධනය කරමින් සිටි ඇන්ඩ් ගිල්ඩ් වෙතින් සහතික කිරීමට සහ පිළිගැනීමට ද ලක් වී ඇත.“නව ශාඛාව නාවික ක්ෂේත්‍රයේ නිරතව සිටින්නන් මෙන්ම නාවික ක්ෂේත්‍රයට පැමිණීමට බලාපොරොත්තුවෙන් සිටින්නන් ද පුහුණු කිරීම සිදු කරනු ලබයි. මෙම නව පුහුණු කිරීමේ පහසුකම හරහා කෙටි පාඨමාලා, විද්යුත් සමාකෘති පාඨමාලා කැඩෙට් නිලධාරි පුහුණු කිරීමේ පාඨමාලා ආදිය මෙහෙයවනු ලබයි. “කොළඹ ශාඛාව, කොළඹ නගරයේ හදවත බඳු කොළඹ 10 මරදාන නගරයේ ආනන්ද විදුහල ඉදිරිපිට විවෘත කිරීම මඟින් දීප ව්‍යාප්තව සිටින අපගේ නාවික ක්ෂේත්‍රයේ නියැළෙන්නන් හට පහසුවෙන් ළඟා වීමට අවස්ථාව සැලසී තිබෙනවා කියා අපි විශ්වාස කරනවා.” කපිතාන් කීත් ජයසුන්දර කියයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>23</day>
    </date>
    <link>http://www.silumina.lk/2014/02/23/_art.asp?fn=aj1402236</link>
    <topic>Funky Dirt ප්‍රීමා කොත්තු මී සමඟ එක්වෙයි</topic>
    <author/>
    <content>Funky Dirt ප්‍රීමා කොත්තු මී සමඟ එක්වෙයිප්‍රීමා කොත්තු මී හොට් ඇන්ඩ් ස්පයිසි සංගීතමය රූප රචනාව සඳහා වූ සම්මානය ජයග්‍රහණය කළ “Funky Dirt” සංගීත කණ්ඩායම යෞවනයන්ගේ ප්‍රියතම ආහාරමය වෙළෙඳ නාමය වන ප්‍රීමා කොත්තු මී සමගින් අත්වැල් බැඳ ගනී.ප්‍රීමා කොත්තු මී කප් නූඩ්ල්ස් වෙළෙඳනාමයේ නිල ප්‍රවර්ධන සහකරුවන් ලෙස කටයුතු කළ සංගීත ක්ෂේත්‍රයේ කීර්තිමත් තරු රැසක් අතරට එක් වීමට “Funky Dirt” සංගීත කණ්ඩායම සුදුසුකම් ලබා ඇත.විනෝදාස්වාදය, සංගීතය, විලාසිතා සහ අවධානම ආදී හොට් ඇන්ඩ් ස්පයිසි නව ප්‍රවර්ධන තේමාවන් සහිතව ප්‍රීමා කොත්තු මී ප්‍රචාරණ කටයුතු ආරම්භ කිරීම “Funky Dirt” සංගීත කණ්ඩායම මගින් සිදුකිරීමට නියමිතය. “අද අපේ තාත්තා” ගීතයේ කොත්තු මී කප් නූඩ්ල්ස් පිටපත වෙළෙඳ දැන්වීම් කොටස් 4 ක් යටතේ උණුසුම් හා රසවත් කතාවන් ඔබට ගෙන හැර පානු ඇත.“Funky Dirt” විශිෂ්ට සංගීත කණ්ඩායමට රිද්වාන් ඕස්මන්, මුර්ෂාර්ඩ් හුවායිස් සහ ෂෙනාල් මද්දුමගේ යන අයවරුන් දායකත්වය සපයයි. තවද, “Funky Dirt” සංගීත කණ්ඩායම ඉදිරියේදී පැවැත්වීමට නියමිත ඉසව් අවස්ථා සඳහා ද ප්‍රීමා කොත්තු මී කප් නූඩ්ල්ස් නියෝජනය කිරීමට නියමිතයකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>23</day>
    </date>
    <link>http://www.silumina.lk/2014/02/23/_art.asp?fn=aj1402237</link>
    <topic>ජනශක්ති හිමිකම් පියවීමේ හැකියා ශ්‍රේණිය ‘A’ දක්වා ඉහළට</topic>
    <author/>
    <content>ජනශක්ති හිමිකම් පියවීමේ හැකියා ශ්‍රේණිය ‘A’ දක්වා ඉහළටදිගු කාලීන සහ කෙටි කාලීන හිමිකම් පියවීමේ හැකියාවට අදාළ රැම් ශ්‍රේණිගතකරණයෙන් ඉදිරියට පැමිණීමට ජනශක්ති රක්ෂණ සමාගම සමත්ව සිටී. මීට පෙර මෙම ක්ෂේත්‍රයේ A- සහ P2 ශ්‍රේණිගතකරණයේ සිටි ජනශක්ති ඉහළට පැමිණීමෙන් අනතුරුව A සහ P2 ශ්‍රේණිගතකරණයට පත්ව ඇත. මෑතකාලීනව සමාගම ලද දෙස් විදෙස් සම්මාන, පිරිස් කළමනාකරණය සහ මූල්‍ය තොරතුරු වාර්තාකරණයේ පෙන්නුම් කළ විශිෂ්ටත්වයන් මෙම ඉහළ ශ්‍රේණිගතකරණයට බලපෑ සාධක බව රැම් ශ්‍රේණිගතකරණය පවසයි.රක්ෂණ ක්ෂේත්‍රයේ ISO සහතිකයෙන් පිදුම් ලද පුරෝගාමී රක්ෂණ සමාගම ලෙසට එම තත්ත්වය යළිත් අලුත් කරගන්නට සමත් වූ අතර නිෂ්පාදන නව්‍යකරණය සහ ක්‍රියාකාරිත්වය තුළ ක්ෂේත්‍රයේ මිනුම් දණ්ඩක් බවට පත්ව සිටී. රැම් ශ්‍රේණිගතකරණයට අනුව A ශ්‍රේණිය ලෙස හඳුන්වා දී ඇත්තේ ගනුදෙනුකරුවන්ට මූල්‍ය වගකීම් ඉටු කිරීම සම්බන්ධයෙන් අවශ්‍යතාවට වඩා වැඩි ධාරිතාවක් ඇති බව පෙන්නුම් කෙරෙන විටයි. එමෙන්ම මෙබඳු ඉහළ ශ්‍රේණිගතකරණයක් සහිත සමාගම් රටේ ආර්ථික තත්ත්වය සහ ඉදිරියේ ඇති විය හැකි වෙනස්කම්වලට ඉතාම ඉක්මනින් හැඩ ගැසීමේ හැකියාව ඇති බව අවධාරණය කෙරේ.1992 දී සංස්ථාපනය වූ ජනශක්ති රක්ෂණ සමාගම කොළඹ කොටස් වෙළෙඳපොළේ ලැයිස්තුගත වූ රක්ෂණ සමාගම් හත අතුරින් එකකි. 1994 දී ජීවිත රක්ෂණ සමාගමක් ලෙසට මෙහෙයුම් කටයුතු ඇරඹි ජනශක්ති මේ වන විට මෝටර් රථ ක්ෂේත්‍රයේ ලංකාවේ තෙවැනි විශාලතම සාමාන්‍ය රක්ෂණ සමාගම බවට පත් ව සිටී. සමාගම සතු ශාඛා ජාලය 105 කි. 2013 ප්‍රථම කාර්තුවේදී 8.42% ක වර්ධනයක් හිමිකර ගැනීමට සමත් විය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>23</day>
    </date>
    <link>http://www.silumina.lk/2014/02/23/_art.asp?fn=aj1402238</link>
    <topic>දකුණේ ව්‍යවසායකයන්ට කොමර්ෂල් බැංකුවෙන් වැඩමුළු</topic>
    <author/>
    <content>දකුණේ ව්‍යවසායකයන්ට කොමර්ෂල් බැංකුවෙන් වැඩමුළුතිස්සමහාරාමයේ කෘෂි කාර්මික සහ ක්ෂුද්‍ර මූල්‍යන ඒකකය විසින් ගනුදෙනුකරුවෙකුට ණය මුදලක් ප්‍රදානය කරයි.කොමර්ෂල් බැංකුව විසින් සිය 12 වන කෘෂිකාර්මික සහ ක්ෂුද්‍ර මූල්‍යන ඒකකය පසුගියදා තිස්සමහාරාමයේදී විවෘත කරන ලදී. එයට සමගාමීව කොමර්ෂල් බැංකුව දකුණේ ව්‍යාපාරික කටයුතු සංවර්ධනය කිරීමට දක්වන කැපවීම පෙන්නුම් කරමින් ගාල්ල හා මාතර දිස්ත්‍රික්කවල ව්‍යවසායකයන් වෙනුවෙන් වැඩසටහන් දෙකක් ද ක්‍රියාත්මක කළේය.ශ්‍රී ලංකා මහ බැංකුවේ සහයෝගය සහිතව ‘මූල්‍ය සාක්ෂරතාව සහ ව්‍යවසායකත්ව සංවර්ධනය’ මැයෙන් බැංකුව විසින් සංවිධානය කළ මෙම වැඩසටහන් සඳහා ව්‍යවසායකයින් 200 දෙනෙකුට වඩා සහභාගි වූ බව බැංකුව පවසයි.බැංකුවේ කෘෂි කාර්මික සහ ක්ෂුද්‍ර මූල්‍යන ඒකක මේ වන විට පිහිටුවා තිබෙන්නේ, රත්නපුරය, නාරම්මල, මහනුවර, අනුරාධපුරය, කිලිනොච්චිය, බණ්ඩාරවෙල, වැල්ලවාය, හිඟුරක්ගොඩ, ගලේවෙල, අච්චුවේලි සහ වව්නියාව යන ප්‍රදේශවලයි. මෙම ඒකක මගින් නව ව්‍යාපාර ආරම්භ කිරීමට හෝ තිබෙන ව්‍යාපාර වැඩි දියුණු කර ගැනීම සඳහා මූල්‍ය සහාය අවශ්‍ය ව්‍යවසායකයින් හඳුනා ගැනීමට සහාය වේ. මීට අමතරව, මෙම ඒකක මඟින් ව්‍යාපාරික කටයුතු වර්ධනය කර ගැනීමේ මාර්ගෝපදේශන සැපයීම සහ ව්‍යාපාරික ප්‍රශ්න නිරාකරණය කර ගැනීම සඳහා සහාය වීම සිදු කරයි.මෙම වැඩසටහන්වලදී කොමර්ෂල් බැංකුව ව්‍යාපාරික සංවර්ධනය පිළිබඳව විශේෂඥතාවක් දක්වන විශාල ආයතන කීපයක් සමඟ සම්බන්ධ වී තිබෙන අතර මේ තුළින් බැංකුවෙන් ණය ලබාගන්නන්ට සිය ව්‍යාපාරික කටයුතුවලට අදාළ තාක්ෂණික ප්‍රශ්න නිරාකරණය කර ගැනීම සඳහා ද සහයෝගය ලබා දෙයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>23</day>
    </date>
    <link>http://www.silumina.lk/2014/02/23/_art.asp?fn=aj1402239</link>
    <topic>රාණි සඳුන් රන් වස්සානය ඇරැඹෙයි</topic>
    <author/>
    <content>රාණි සඳුන් රන් වස්සානය ඇරැඹෙයිසීමාසහිත ස්වදේශී කර්මාන්තායතනය තම ප්‍රමුඛතම වෙළඳනාමයක් වන ‘ස්වදේශී රාණි සඳුන් සබන්’ මිලදී ගන්නා පාරිභෝගිකයන්ට නව වසරේ ඇරඹුමත් සමඟ රන් පවුම් පිරිනමන ‘රාණි සඳුන් රන් වස්සානය’ ප්‍රවර්ධන වැඩසටහන දැන් දියත් කර තිබේ.දෙමසක් පුරා පැවැත්වෙන මෙම ‘ස්වදේශී රාණි සඳුන් සබන්’ ප්‍රවර්ධන වැඩසටහනෙන් ‘රාණි සඳුන් සබන්’ පාවිච්චි කරන පාරිභෝගිකයන්ට මසකට රන් පවුම් 10 බැගින් 20 ක් හා සතියකට 50 බැගින් ‘රාණි’ තෑගි පාර්සල් 400 ක් දිනාගත හැකි අතර එම තරගයට එක්වීමට කළ යුත්තේ ‘රාණි සඳුන් සබන් / රාණි සුදු සඳුන් සබන් හෝ රාණි සඳුන් සබන් 4 in 1 ecomomy Pack හි හිස් දවටනයක්, නම, ලිපිනය හා දුරකථනය අංකය ලියා ‘රාණි සඳුන් රන් වස්සානය’, තැ.පෙ. 04, කඳාන යන ලිපිනයට එවීම පමණි. 2014 වසරේ පෙබරවාරි හා මාර්තු යන දෙමසේදී පැවැත්වෙන මෙම ප්‍රවර්ධන වැඩසටහනේ ජයග්‍රාහකයන් තෝරාගැනීම සතිපතා හා මාසික සිදුකෙරෙන කුසපත් ඇදීමකින් සිදු කෙරෙන අතර ජයග්‍රාහකයන්ගේ නම් සතිපතා පුවත්පත්වල පළ වේ.සමාගමේ ප්‍රකාශිකාවක පැවසුවේ, ‘අප සමාගම මෙම තෑගි තරගය දියත් කළේ විශේෂයෙන්ම රාණි සඳුන් සබන් මිලදීගන්නා මෙන්ම මෙරට වෙළඳපොළේ අලෙවි කෙරෙන පරිපූර්ණ සඳුන් සාරයෙන් පිරිපුන් නියම සඳුන් සබන් වෙළඳනාමය ලෙසින් වසර ගණනාවක් පුරා එය කෙරෙහි විශ්වාසය තැබූ ලක් වනිතාවන්ට උපහාර පිදීමක් ලෙසිනුයි’ යන්නය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>23</day>
    </date>
    <link>http://www.silumina.lk/2014/02/23/_art.asp?fn=aj14022310</link>
    <topic>රාණි සඳුන් රන් වස්සානය ඇරැඹෙයි</topic>
    <author/>
    <content>රාණි සඳුන් රන් වස්සානය ඇරැඹෙයිගාලු ලන්දේසි කොටුව තුළ ඔඩෙල් විලාසිතාගාරයේ නවතම ‘LUV SL’ අලෙවිසල විවෘත කෙරිණි.එම අවස්ථාවට සංචාරකයින් විශාල සංඛ්‍යාවක් සහභාගී වූ අතර ඔවුනට ගාලු කොටු පුරවරය වටා වීදි සංචාරයක් කිරීමට ‘LUV SL’ සන්නාමය සහිත ත්‍රිරෝද රථ පෙළක් ද ‘LUV SL’ අලෙවි සැල විසින් සංවිධානය කර තිබිණි. දේශීය භාණ්ඩ අලෙවි කිරීම මඟින් සංචාරකයින්ට සිත් ගන්නා සුලු සාප්පු සවාරි අත්දැකීමක් ලබාදීමට ඉලක්ක කර ‍තිබෙන මෙරට විශාලතම ඔඩෙල් ‘LUV SL’ අලෙවි සල විවෘත කරනු ලැබුවේ ගාලු කොටුවේ නොම්මර 50, පෙඩ්ලර් වීදිය යන ස්ථානයේයි.ඔඩෙල් විලාසිතාගාරයේ LUV SL වෙළෙඳ සන්නාමය කැපවී සිටින්නේ ශ්‍රී ලාංකික අනන්‍යතාවයක් සහිත දේශීය නිෂ්පාදන වන සමරු, විලාසිතා අලෙවි කිරීම සඳහායි. මීට අමතරව මෙහි ඇඳුම් පැලඳුම්, කාර්යාල උපකරණ, කෝප්ප, පින්තූර රාමු, සෙල්ලම් බඩු, ගේදොර උපකරණ රූපලාවණ්‍ය සහ විශේෂ ආහාර වර්ගද අලෙවි කරයි. එසේම ඔඩෙල් හි, සුපතල සන්නාම වන එම්බාර්ක්, ඩිලයිට් සහ බැක්ස්ටේප් යන සන්නාම වලට අයත් භාණ්ඩද කාන්තා, පිරිමි, ළමා ඇඳුම් ද මෙහි අලෙවි කරන අතර පාරිභෝගිකයින් වෙනුවෙන් විශේෂඥ සහ නිර්මාණශීලි පාර්සල් කිරීමේ සේවාවක් ද මෙහි පවත්වාගෙන යයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>23</day>
    </date>
    <link>http://www.silumina.lk/2014/02/23/_art.asp?fn=aj14022311</link>
    <topic>වෙළෙද පොළ තවදුරටත් පහළට</topic>
    <author>තාරක වික්‍රමසේකර</author>
    <content>වෙළෙද පොළ තවදුරටත් පහළටආරම්භක සඳුදා වෙළෙඳ පොළ ගනුදෙනු 4504 ක් ලෙස වාර්තා වී තිබුණි. ඒ පෙර සතිය අවසන් බ්‍රහස්පතින්දා වූ 13 වැනිදා දැක්වුණු ගනුදෙනු 4781 සැලකිය යුතු ලෙසින් පහළ යාමකි. 14 වැනිදා සිකුරාදා පොහොය දිනය වූ බැවින් ගනුදෙනු වාර්තා නොවිණි. සඳුදා මිලියනය ඉක්මවා කොටස් අලෙවි වූ සමාගම් අතර ඇක්සස් ඉංජිනියරින් (1245600), නේෂන් ට්‍රෂ්ට් (3763455), එස්. එම්.බී. ලීසිං (ඡන්ද බලය රහිත) - 2255678, ඒෂියා ඇසට් (3853027), සමාගම් විය.දිනයේ කැපී පෙනෙන සිදුවීම වූයේ නෙස්ලේ සමාගමේ කොටසක මිල රුපියල් 2100.00 ලෙස ම පැවතීමයි. එදින සමගමේ කොටස් 2021 ක් අලෙවි විය.මිල ඉහළ යාම් අතුරින් කැපී පෙනුණේ ටී සර්විසස් සමාගමයි. සමාගමේ කොටසක මිල රුපියල් 24 කින් ඉහළ ගියේය. මිල පහළ යාම් අතුරින් කැපී පෙනුණේ එලායන්ස් (29.00) හා කාර්ගිල්ස් (12.00) සමාගම් ය.පසු දින එනම් 18 වැනිදා ගනුදෙනු 4610 ක් දක්වා ඉහළ ගියේය. මිලියනය ඉක්මවා කොටස් අලෙවි වූ සමාගම් ගණන 8 ක් දක්වා වැඩි වු අතර එස් එම් බී ලීසිං සහ එස් එම් බී ලීසිං (ඡන්ද බලය රහිත) සමාගම්ද ඒ අතර විය. ඒ අතර ඩයලොග් (20404684), නේෂන් ට්‍රස්ට් (1348480), නවලෝක (1001700), එස් එම් බී ලීසිං (2260960), එස් එම් බී ලීසිං (ඡන්ද බලය රහිත) - 1085514, එස් එල් ටී (2102772), අමානා ටකාෆුල් (1885239), ඒෂියා ඇසට් (1599961), සමාගම් විය.දිනයේ මිල ඉහළ ගිය සමාගම් අතර සමාගම් එතරම් කැපී නොපෙනුණු අතර මිල පහළ ගිය සමාගම් අතුරින් කැපී පෙනුණේ සිලෝක් ටුබැකෝ සමාගමයි. සමාගමේ කොටසක මිල එදින රුපියල් 30.00 කින් පහළ ගියේය. සිලෝන් හන්ටර්ස් කොටසක මිල රුපියල් 1799.90 සිට රුපියල් 1350.10 ක් දක්වා රුපියල් 449.80 කින් පහළ ගියද අලෙවි වූයේ සමාගමේ එක් කොටසක් පමණි.සමස්ත කොටස් මිල දර්ශකය පෙර සතියේ සිකුරාදා දැක්වුණේ ඒකක 6083.39 ක් ලෙසිනි. එය ආරම්භක සඳුදා දැක්වුණේ ඒකක 6056.11ක් ලෙසිනි. අඟහරුවාදා එය දැක්වුණේ ඒකක 6021.66ක් ලෙසින් ය. එස් ඇන්ඩ් පී එස් එල් දර්ශකය පෙර සතියේ සිකුරාදා දැක්වුණේ ඒකක 3325.76 ක් ලෙසිනි. එය ආරම්භක සදුදා දැක්වුණේ ඒකක 3306.24 ලෙසින් වන අතර අඟහරුවාදා එම දර්ශකය 3288.04 ක් ලෙස දැක්වුණි.පළාත් සභා මැතිවරණයත් සමගම තවත් මන්දගාමී වූ වෙළෙද පොළ මේ දිනවල ආයෝජකයන්ගෙන් තරමක් ඈත්ව තිබෙන බවක් පෙන්නුම් කර තිබේ. කෙසේ වුවත් වසර කිහිපයක සිට අඩපණව ඇති වෙළෙද පොළ වර්ධනයට විවිධ හේතූන් බලපා ඇති අතර ඒ කිසිදු හේතුවක් නිසි ලෙසින් අධීක්ෂණය කර නිසි පරිදි පිළියම් යෙදීමට අපොහොසත් වීම නිසා ආයෝජකයන්ද එතරම් උනන්දුවක් දක්වන බවක් නොපෙනේ.විශේෂයෙන් ඇතැම් සංචාරක හෝටල් විසින් කොටස් හිමියන්ට ලබා දී තිබූ දෙදෙනකු සදහා වූ දිවා භෝජන වරප්‍රසාදය පවා අහිමි කර තිබීම නිසා එවන් හෝටල්වලින් ඉවත් වීමටත් යළි ආයෝජනය නොකිරීමටත් කොටස් ආයෝජකයන් පෙළඹීමද දක්නට ලැබේ. එමෙන්ම මාධ්‍ය මගින් කෙතරම් දැනුවත් කිරීම් කළද එකම දින එකම වේලාවන්හි වාර්ෂික මහ සභා රැස්වීම් පැවැත්වීමද කොටස් වෙළෙද පොළ යම් අපගමනයකට බල පා ඇත.වෙළෙද පොළ ලියාපදිංචි සමාගම් ගණන වසරින් වසර සැලකිය යුතු ලෙසින් වැඩිවුවත් ප්‍රධාන ලැයිස්තුවෙන්ම එක කොටසක් හෝ ගත හැකි වීමත් යන පයහසුකම් තිබියදීති මේ ලෙසින් වෙළෙද පොළ පහළ යාම යම් අවදානමක් පෙන්නුම් කිරීමකි.තාරක වික්‍රමසේකරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>23</day>
    </date>
    <link>http://www.silumina.lk/2014/02/23/_art.asp?fn=aw140223</link>
    <topic>කවුදෝ මගේ පස්සෙන් එනවා නම කියලා කොඳුරනවා</topic>
    <author>මතුගම මහින්ද විජේතිලක</author>
    <content>“දැනට මාස හයක පමණ කාලයක ඉඳලා මගේ පස්සෙන් කවුදෝ එනවා වගේ දැනෙනවා. සමහර වෙලාවට ‘නිමන්තී’ ‘නිමන්තී...’ කියලා කනට කොඳුරනවා වගේ ඇහෙනවා. රෑට නින්දට ගියා ම ලයිට් නිවපු ගමන් ශරීරය ස්පර්ශ කරනවා වගේ දැනෙනවා, ඉතින් නින්ද යන්නේ නෑ” යි නිමන්ති කීවා ය.“ඉතින් මෙච්චර කල් ප්‍රතිකාරයක් කළේ නැද්දැ” යි ආධ්‍යාත්මීය උපදේශකවරයා ඇසීය.“ස්නායු වෛද්‍යවරයකුගෙන් ප්‍රතිකාර ගත්තා. මාස තුනක් විතර බෙහෙත් බිව්වා. ඒකෙන් සනීප නොවුණු නිසා මනෝ වෛද්‍යවරයකු ළඟට ගියා. ඒ මහත්තයාගෙ බෙහෙත්වලට නින්ද යනවා. ඒ බෙහෙත් නොබිව්වොත් නින්ද යන්නෙ නෑ. තවමත් ඒ බෙහෙත් බොනවා. ඒත් අර කෙනෙක් පස්සෙන් එන ගතිය තවමත් දැනෙනවා. කතා කරන, කොඳුරන සද්දය තවමත් ඇහෙනවා. ඒ බෙහෙත්වලින් නින්ද යෑම විතරයි සිද්ධ වුණේ. මම දැන් ගෙදර අයටත් මානසික ලෙඩෙක් වෙලා.”“ඉතින් බෙහෙත් බොන ගමන් මෙහෙට ආවෙ මොකද?“'සිළුමිණ’ පත්තරේ “පියවි ඇසින් ඔබ්බට” බලලා ඔබ තුමාගෙන් ප්‍රතිකාර ගන්න හිතුණා. ඒකයි මේ හොයා ගෙන ආවේ.”නිමන්ති කළුතර ප්‍රදේශයේ පදිංචි විසි පස් හැවිරිදි රූමත් තරුණියකි. ඇය පැහැපත් ය. පිරුණු අඟ පසඟින් යුතු ඇය පවුලේ එකම දියණියයි. තම මෑණියන් සමඟ ඇතුල්කෝට්ටේ ගුප්ත ගවේෂණ මධ්‍යස්ථානය වෙත පැමිණ තමා පත්ව සිටින හිරිහැරය කරදරය ආධ්‍යාත්මීය ගවේෂකවරයා සමඟ පැහැදිලි කළාය.ගවේෂකවරයා ශක්ති කිරණ එල්ල කරන විට ඇය පැද්දෙන්නටත්, වෙව්ලන්නටත් වූවාය. ඇය තුළ අමනුෂ්‍ය බල වේගයක් ක්‍රියාත්මක වුවද එය මතු නොවූ බැවින් ගමේ පන්සලේ දින විසි එකක් බෝධි පූජා පවත්වා නැවත පැමිණෙන ලෙස උපදෙස් දුන්නේය.සති තුනකට පසු ඇය නැවත පැමිණියාය. බෝධි පූජා පැවැත්වූ කාලය තුළ ද ඒ හිරිහැරය පැවති බවත්, පන්සලේ දී බෝ මළුවට ඇතුළු වූ පසු ඒ හිරිහැර ගතිය නොදැනුණු බවත් ඇය කීවාය.එදින ශක්ති කිරණ එල්ල කරන විට ඇය ප්‍රලය වූවාය. ගවේෂකවරයා ප්‍රශ්න කරන්නට විය. භූතාත්මය අඬන්නට විය.“කවුද මේ අඬන්නෙ?”“.....‍....” භූතාත්මය නිහඬය.“කරුණාකර නම කියන්න”“...................” භූතාත්මය සිය නම කියන්නට අකැමැති බව දැනගත් ගවේෂකවරයා එය උපායශීලීව දැන ගන්නට අදහස් කළේය.“මොකද මේ ළමයාගේ ශරීරයට සම්බන්ධ වෙන්නෙ?”“මම මේ කෙල්ලට ආසයි”“මොනවට ද ආසා කරන්නෙ?”“මේ කෙල්ලගෙ ඇඟට ආසයි. මේ කෙල්ලගෙ ඇඟ ලස්සනයි.”“මොන කෙල්ල ද ඔයතරම් ලස්සන?”“මේ අපේ අල්ලපු ගෙදර කෙල්ලනෙ?”ඒ ප්‍රශ්නයට දුන් පිළිතුරෙන් මේ ප්‍රේතයා නිමන්ති පදිංචි නිවසට යාබද නිවසේ ජීවත්වූ අයෙක් බව වටහා ගත හැකි විය.“ආ... දැන් තමුන් කවුද කියලා අපට හොයා ගන්න පුළුවන්.”“අනේ මහත්තයා මගේ ගැන කාටවත් ආරංචි කරන්න එපා.”“එහෙම කියලා හරියන්නේ නෑ. මේ ළමයා මේ මධ්‍යස්ථානයට ඇවිත් ඉන්නේ තමුන් නිසා මේ ළමයාට ශාරීරිකවත් මානසිකවත් තියෙන කරදරයෙන් අසනීපවලින් නිදහස් වෙන්න. රෝගියා සුවපත් කරන එක මගේ වගකීම.”“අනේ! මහත්තයා...”“තමුන් ඇත්ත කිව්වොත් ඔය දුගතිගාමී ප්‍රේත ආත්ම භවයෙන් තරමක් හෝ මිදෙන්න අපට උදව් කරන්න පුළුවන්.”“මම මොනවා ද කරන්න ඕනෑ.”“තමුන්ගෙ ඇත්ත විස්තරය අපට කියන්න ඕනෑ.”“මහත්තයා මගේ නෝනටයි ළමයින්ටයි මගේ ගැන ආරංචි වෙන්න දෙන්න එපා. මට ලැජ්ජයි.”“හරි හරි දැන් තමුන්ගේ විස්තරේ කියන්න.”“මම ගජසිංහ”“තමුන් කොහේද හිටියේ?”“මේ කෙල්ලගෙ ගෙදරට අල්ලපු ඉඩමේ තට්ටු දෙකේ ගෙදර.”“ගජසිංහ මොනව ද කළේ?”“මං හොඳ බිස්නස් කාරයෙක්”“කවදද මැරුණේ?”“මීට අවුරුදු හතරකට විතර කලින්”“මොනවා වෙලා ද මැරුණේ?”“පපුවෙ අමාරුවක් හැදිලා”“ගෙදර වෙන කවුරු ද හිටියෙ?”“මම තනියම ගෙදර හිටියෙ?”“කලින් කිව්වා නේද නෝනයි ළමයින් ගැන?”“නෝනා මා එක්ක තරහ වෙලා ළමයින්වත් අරගෙන යන්න ගියා.”“ඇයි නෝනා තරහ වුණේ?”“හිඃ... හිඃ... දන්නෙ නැද්ද ඉතින්? මගේ වැඩ ගැන නෝනා කැමති නෑ.”“මොනව ද නෝනා අකමැති වැඩ.”“මහත්තයා මට හොඳට සල්ලි තියෙන කොට ඔය තරුණ ගෑනු මාව ආස්සරේ කරනවනෙ. ඒකට මගේ ගෑනි තරහයි.”“ඉතින් තමුන් තනියම ජීවත්වුණා?”“ඔව් මහත්තයා සල්ලි තියෙනවා නම් මොනව ද නැත්තෙ?”“ඉතින් ගජසිංහ මේ අල්ලපු ගෙදර උදවියත් එක්ක සමඟියෙන් හිටිය ද?”“මේ ගොල්ලොත් මා එක්ක තරහ වුණානෙ.”මේ ප්‍රේත ජීවියා කියන දේවල් ඇත්තදැයි ගවේෂකවරයා නිමත්තිගේ මවගෙන් ඇසීය.“මහත්තයා ඔය ගජසිංහට වයස අවුරුදු හැටක් විතර වෙනවා. අපේ ගෙදර අය නාන අපේ ළිඳ තියෙන්නේ ගජසිංහ ගෙට කිට්ටු වෙන්න. ඔය මිනිහා උඩ තට්ටුවේ ඉඳගෙන මේ දුව නාන දිහා බලාගෙන ඉන්නවා. ඉතින් දවසක් අපි ඔය මිනිහට බැන්නා. එදා ඉඳලා අපි ඔය මිනිහත් එක්ක තරහයි” කීවාය.“හඃ.... හඃ.... හා... උඹල මට බැන්නට මම ඊට පස්සෙත් ජනේලයෙන් බලා හිටියා. කෙල්ල ලස්සනයි. මම වීඩියෝත් කළා.” නිමන්තිට ආවිෂ්ටව සිටි ප්‍රේතයා කීවේය.“මොනව ද තමුසෙට තිබුණු දේපළ?” යි ගවේෂකවරයා ප්‍රේතයාගෙන් ඇසීය.“මට මතක නැහැ මහත්තයා. ඒ මොකවත් මට මතක නෑ. මම මැරිලා මාස හයකට විතර පස්සෙ තමයි මට කල්පනාව ආවේ. ඒත් මට මතක මේ කෙල්ලව විතරයි. මේකිගෙ ඇඟට ආසයි.”“මේ... ප්‍රේතයින්ට මිනිස් ජීවිත එක්ක සෙල්ලම් කරන්න දෙන්න බැහැ. මේ ශරීරයෙන් දැන් ඉවත් වෙලා යන්න ඕනෑ.”“මම මේකිගෙ ඇඟට ආසයි. මම මෙයාට කිසි කරදරයක් නොකර ඉන්නම්.”“බැහැ... බැහැ... ඉවත්වෙලා යන්නම ඕනෑ.”“ඒක නම් කරන්න බැහැ.”“හරි එහෙනම් අපි තමුසෙගෙ නෝනවයි දූලවයි ගෙන්නන්නම්.”“අනේ... අනේ... ඒක නම් කරන්න එපා. එහෙනම් මම ඉවත් වෙලා යන්නම්.”“කවද ද?”“මේ දැන්! මේ... මේ දැන් යනවා” යි ප්‍රේත ජීවියා නිමිත්තිගේ ශරීරයෙන් ඉවත්ව ගියේය.නිමන්ති ඇගේ මෑණියෝත් ගවේෂකවරයාට ස්තුතිකොට හිත සැනසිල්ලෙන් පිටත්ව ගියේය.එහෙත් පසුව දා පාන්දර නිමන්තිගේ මව දුරකථනයෙන් ගවේෂකවරයා අමතා කීවේ එදින රාත්‍රි වෙනදාටත් වඩා දුවට ප්‍රේතයාගෙන් හිරිහැර සිදු වූ බවය.ඊට පසු දින ම නැවතත් මේ මෑණියන් හා දියණියන් ගුප්ත ගවේෂණ මධ්‍යස්ථානය වෙත ගෙන්වා ගත්තේය.තවත් දින දහ හතරක් බෝධි පූජා පවත්වන ලෙස ඔවුන්ට උපදෙස් දුන් අතර, නොවරදවාම ඔවුන් සමඟ ඒ බෝධි පූජා අවස්ථාවට යන්නැයි ප්‍රේතයාට ද තරයේ නියම කළේය. මේ අතර නැවත ප්‍රේතයා ගෙන් හිරිහැර කරදර කළොත් බිරිය හා දරුවන් ගෙන්වන බව ද ප්‍රේතයාට කීවේය.ගජසිංහගේ එක් දියණියක් සමඟ නිමන්තිගේ සාමාන්‍ය දැන ඇඳුනුම්කමක් තිබුණි. ඊළඟට ප්‍රතිකාර සඳහා පැමිණෙන දිනයේ ගජසිංහගේ දියණිය ද කැඳවා ගෙන එන්නට නිමන්ති දක්ෂ වූවාය. එදින ද නිමන්තිගේ ශරීරයට ගජසිංහගේ ප්‍රාණකාරයා ප්‍රලය වූ අතර ගවේෂකවරයා සමඟ කතා කරන්නට විය.“මගේ ගැන ප්‍රසිද්ධ කරන්න එපැයි කිව්වත් බලන්න මහත්තයා මගේ දුවව ගෙන්නලා නේදැ?” යි ප්‍රේතයා ඇසීය.“තමුසෙට බොහෝ ම ලැජ්ජයි නේද? නම්බුකාරයා මොකට ද බාල වැඩ කළේ. අනිත් එක මේ ළමයාට හිරිහැර නොකර යනවැයි කියලා කී වතාවක් පොරොන්දු කඩ කළා ද? මේ දුවව ගෙන්නුවෙත් මම නොවෙයි. නිමන්ති යාළුකමට එක්ක ගෙන ඇවිත්. මෝඩයා වෙන්නෙ නැතුව දැන්වත් ඔය දුක්ඛිත ප්‍රේතාත්මයෙන් ටිකක්වත් ඉහළට යන්න හිතනවා.ගජසිංහගේ දුව සමඟ ද ප්‍රේත ජීවියා කතා කළේය. “අනේ දුවේ මම අසරණයි. මට උදව් කරන්නැÓයි අඬන්නට ගත්තේය.“බලනවා මේ ළමයාත් තමුසෙගෙ දුවගෙ වයසෙම ළමයෙක්. දැන්වත් ඉවත්ව යන්න කල්පනා කරනවා” යි ගවේෂකවරයා කීවේය. .“ඔව් තාත්තෙ! තාත්තා හම්බ කරපු සල්ලි ඕනෑ තරම් තියෙනවා. අපි ඒවායෙන් දාන මාන දී පින් අනුමෝදන් කරන්නම්. ඒ පින් අනුමෝදන් වෙලා හොඳ තැනකට යන්න. ජීවත්ව ඉන්දැද්දිත් පිනක් දහමක් නොකරපු එකේ මේ ලැබුණු අවස්ථාවෙන් ප්‍රයෝජන ගන්නැÓයි දියණිය කීවාය.“අනේ! දුවේ! එහෙනම් මාව කතරගමට යවන්නැÓයි ප්‍රේතයා කීවේ ය.ඒ අනුව පූජා වට්ටියකට සම්බන්ධ කොට ගජසිංහගේ ප්‍රාණකාරයා කතරගම කිරිවෙහෙර වහන්සේ අසලට යැවීය.මතුගම මහින්ද විජේතිලකකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>02</day>
    </date>
    <link>http://www.silumina.lk/2014/03/02/_art.asp?fn=aa1403021</link>
    <topic>දහදාහක් කැඳවූවත් 4000 ක් ඇවිත් නෑ</topic>
    <author>සුනිල් දයා අල්විස්</author>
    <content>සුනිල් දයා අල්විස්රෝහල් සේවා සඳහා හෙද හෙදි පුරප්පාඩු 10,000 ක් පිරවීමට තෝරාගත් පිරිස සම්මුඛ පරීක්ෂණයට කැඳවූ අවස්ථාවේ පැමිණ ඇත්තේ සියයට 60 ක පිරිසක් වන අතර සියයට 40 ක් හෙවත් 4000 පමණ පිරිසක් ඊට සහභාගි වී නැතැයි වාර්තා වෙයි.මේ අනුව අදාළ රැකියා සඳහා සුදුසුකම් ලැබු පිරිස බඳවා ගැනීම ප්‍රශ්නයක් වී ඇත.මෙපමණ විශාල පිරිසක් ඉදිරිපත් නොවීමට හේතුව රැකියාව කෙරෙහි උනන්දුව නැතිකම ද නැතිනම් සුදුසුකම් නොමැතිකම ද යන්න ප්‍රහේළිකාවක් වී තිබේ.දැන් සිදුව ඇත්තේ රැකියා නොමැති වීම නොව පවතින රැකියා සඳහා සුදුසුකම් ලැබු පිරිස සොයා ගැනීමට නොහැකි වීම යයි සෞඛ්‍ය අමාත්‍යාංශයේ ඉහළ නිලධාරියෙක් පැවැසීය. මෙලෙස කැඳවූ 10,000 පිරිස සම්මුඛ පරීක්ෂණයට පැමිණියේ නම් අදාළ සුදුසුකම් සැපිරූ සියලු දෙනාට රැකියා ලැබෙන අතර මෙතෙක් බඳවා ගැනීමට හැකි වී ඇත්තේ 6000 පිරිසක් පමණි.හෙද වෘත්තියට බඳවා ගැනීමේදී අපොස සාමාන්‍ය පෙළ ගණිතය, සිංහල, ඉංග්‍රීසි සම්මාන සාමාර්ථ සහිතව උසස් පෙළ විද්‍යා විෂය ධාරාව සමත්වීම සුදුසුකම ලෙස සැලැකේ.උතුරු නැ‍ඟෙනහිර යුද්ධය පැවැති සමයේ එම ප්‍රදේශවල දූ දරුවන්ගේ අධ්‍යාපන කටයුතු කඩාකප්පල් වීම නිසා එම ප්‍රදේශවලින් මේ සඳහා ඉදිරිපත් වූ සංඛ්‍යාව ඉතාමත් සුළු සංඛ්‍යාවක් වී ඇත.පවුල් සෞඛ්‍ය සේවිකාවන් 550 ක් බඳවා ගැනීමට කැඳවා තිබුණ පරීක්ෂණයකට 160 දෙනකුම පැමිණ නැත. දෙමළ මාධ්‍යයෙන් පවුල් සෞඛ්‍ය සේවිකාවන් දෙදෙනකුගේ පුරප්පාඩුවකට පැමිණ ඇත්තේ එක් අයකු පමණි.බඳවා ගැනීමේ ප්‍රමාණය වැඩි කිරීම සඳහා සමහර පරීක්ෂණවලදී පරීක්ෂණයෙන් සමත්වීමට යොදාගන්නා සියයට 70 බැවින් එය සියයට 40 දක්වා අඩු කර අදාළ බඳවා ගැනීම් සිදු කිරීමටත් පියවර ගන්නා ලෙස ද සෞඛ්‍ය ඇමැති මෛත්‍රීපාල සිරිසේන මහතා නිලධාරීන්ට උපදෙස් දී තිබේ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>02</day>
    </date>
    <link>http://www.silumina.lk/2014/03/02/_art.asp?fn=aa1403022</link>
    <topic>කුර හා මුඛ රෝගයට එන්නත් ලක්ෂයක්</topic>
    <author>තුෂාරි වික්‍රමසිංහ</author>
    <content>තුෂාරි වික්‍රමසිංහමේ දිනවල පළාත් කිහිපයක පැතිර යන ගව සත්ත්ව කුර හා මුඛ රෝගය පාලනය කිරීම සඳහා අවශ්‍ය සත්ත්ව ප්‍රතිශක්තීකරණ එන්නත් ලක්ෂයක් කඩිනමින් නිෂ්පාදනය කිරීමට කටයුතු යොදා ඇති බව සත්ත්ව නිෂ්පාදන සහ සෞඛ්‍ය දෙපාර්තමේන්තුවේ අධ්‍යක්ෂ ජනරාල් කුමාර සිල්වා මහතා කියයි.ඉදිරි සති තුන ඇතුළත මෙම එන්නත් නිපදවා බෙදා හැරීමට කටයුතු කරන බවත්, මේ වන විට යාපනය, පොළොන්නරුව වැනි දිස්ත්‍රික්කවල මෙම වසංගත තත්ත්වය පැතිරීම බොහෝ දුරට පාලනය කර ඇති බවත් තවදුරටත් සතුන් මැරීම සහ ප්‍රවාහනය සඳහා පනවා ඇති තහනමට ජනතාවගේ සහාය ලැබුණහොත් මේ තත්ත්වය සම්පූර්ණයෙන්ම පාලනය කිරීමට  හැකි වන බවත් ඔහු අව­ධා­ර­ණය කරයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>02</day>
    </date>
    <link>http://www.silumina.lk/2014/03/02/_art.asp?fn=aa1403023</link>
    <topic>බොරු මත බිඳින්න අපි සූදානම්</topic>
    <author/>
    <content>ජිනීවා නුවරදී හෙට (3) ආරම්භ වන එක්සත් ජාතීන්ගේ මානව හිමිකම් කවුන්සිලයේ 25 වැනි සැසිවාරයේදී ශ්‍රී ලංකාවට විරුද්ධව ඇමෙරිකාවෙන් එල්ල විය හැකි යයි මත පළ කෙරෙන යෝජනාවක් ඉදිරිපත් වුවහොත් එම මත බිඳ දමා රටේ ඇත්ත තත්ත්වය ලොව හමුවේ තැබීමට රජය සූදානම් බවත් ඒ සඳහා ශක්තිමත් නියෝජිත පිරිසක් ජිනීවා බලා යවන බවත් රජය කියයි.මේ සමුළු වාරයට යන ශ්‍රී ලංකා නියෝජිත පිරිසේ නායකත්වය දරන්නේ විදේශ ඇමැති මහාචාර්ය ජී.එල්. පීරිස් මහතා වන අතර ඇමැතිවරයා 5 වැනිදා සමුළුව අමතයි.වැවිලි කර්මාන්ත ඇමැති මහින්ද සමරසිංහ මහතා ඇතුළු විදේශ අමාත්‍යාංශයේ තවත් නියෝජිතයෝ පිරිසක් ද ශ්‍රී ලංකාව වෙනුවෙන් මෙම සමුළුව නියෝජනය කරති.ජගත් මානව හිමිකම් සමුළුවේ 25 වැනි සැසිවාරය හෙට සිට 28 වැනිදා දක්වා පැවැත්වේ. ලංකාවට එරෙහිව ඉදිරිපත් වන බව කියන යෝජනා පිළිබඳව ඡන්ද විමසීම මාර්තු 28 වැනි දා පැවැත්වෙනු ඇතැයි වාර්තාවේ.ශ්‍රී ලංකාවට එරෙහි ඉදිරිපත් වී ඇති මානව හිමිකම් කඩ කිරීම් පිළිබඳ චෝදනා අභූත හා ද්වේෂ සහගත පදනමින් ඉදිරිපත් වූ ඒවා බව ද යුද්ධයෙන් පසු අත්අඩංගුවට පත් දරුණු ඝනයේ එල්ටීටීඊ සැකකරුවන් පවා පුනරුත්ථාපනය කර සමාජගත කර එල්එල්ආර්සී කමිටුවේ නිර්දේශ පවා සියයට 60 වැඩියෙන් ක්‍රියාත්මක කර ඉතිරි ඒවා ද විසඳමින් පවතින යුගයක මානව හිමිකම් ‍කඩකිරීමේ චෝදනා අපේ රටට එල්ල කරන්නේ දෙමළ ඩයස්පෝරාව ඇතුළු රටට එරෙහි කණ්ඩායම්වල ඕනෑ එපාකම් ඉටුකර ගැනීමට බව ද රජය අවධාරණය කරයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>02</day>
    </date>
    <link>http://www.silumina.lk/2014/03/02/_art.asp?fn=aa1403024</link>
    <topic>බන්ධනාගාර පාසලක්</topic>
    <author>සුභාෂිණී ජයරත්න</author>
    <content>සුභාෂිණී ජයරත්නඅධ්‍යාපන අමාත්‍යාංශයත්, බන්ධනාගාර ප්‍රතිසංස්කරණ හා පුනරුත්ථාපන අමාත්‍යාංශයත් එක්ව වටරැක ප්‍රදේශයේ ඉදිකරන ලද බන්ධනාගාර පාසල මේ මස 17 වන දින පෙරවරුවේ මහින්ද රාජපක්ෂ ජනාධිපතිතුමා අතින් විවෘත වීමට නියමිත ය.බන්ධනාගාර ගතව සිටින නිසි අධ්‍යාපනයක් ලැබිය යුතු පිරිස වෙනුවෙන් අධ්‍යාපන අවස්ථා උරුම කරදීමට ඉතිහාසයේ ප්‍රථම වතාවට ඉදිවෙන පාසල ද මෙයයි.පියවර කිහිපයක් යටතේ ඉදිවෙන මෙම පාසලේ මුල් පියවර යටතේ අ.පො.ස (සා.පෙළ) අධ්‍යාපනය සඳහා 8,9,10 හා 11 පංති ආරම්භ වෙයි. එක පංතියකට ළමයිනු 30 බැගින් පංති 4 ක් 17 දා සිට ඉගැන්වීමේ කටයුතු ආරම්භ වෙයි. බන්ධනාගාර ගතවී වසර 3 ක් ඉදිරියට කාලය පවතින රැඳවියන් මේ සඳහා ඇතුළත් කෙරෙන අතර අවු. 18ට වැඩි හා අවුරුදු 50 අඩු වැඩිහිටි පිරිස් මෙම සා.පෙළ පංති සඳහා තෝරා ගැනේ. ඒ පිරිස බන්ධනාගාර ගත වීමට පෙර අවසානයට උගත් පංතිය අනුව පැවැත්වෙන සාමාන්‍ය පරීක්ෂණයකින් අනතුරුව පංතිවලට තෝරාගැනෙයි.මෙහි දෙවැනි අදියර යටතේ රැඳවියන්ට තොරතුරු තාක්ෂණ දැනුම, වෘත්තිය තාක්ෂණ දැනුම මෙන්ම විදේශීය භාෂා පුහුණුව ද ලබාදීමට නියමිත ය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>02</day>
    </date>
    <link>http://www.silumina.lk/2014/03/02/_art.asp?fn=aa1403025</link>
    <topic>සන්ධාන පළමු දිස්ත්‍රික් රැස්වීම 8 දා</topic>
    <author/>
    <content>බස්නාහිර හා දකුණු පළාත් සභා මැතිවරණයේ එක්සත් ජනතා නිදහස් සන්ධානයේ මැතිවරණ ප්‍රචාරක ව්‍යාපාරයේ දිස්ත්‍රික් මට්ටමේ ප්‍රථම මැතිවරණ ප්‍රචාරක රැස්වීම මහින්ද රාජපක්ෂ ජනාධිපතිතුමාගේ ප්‍රධානත්වයෙන් කඩුවෙල කොතලාවල දී ලබන සෙනසුරාදා (8) පස්වරුවේ පැවැත්වේ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>02</day>
    </date>
    <link>http://www.silumina.lk/2014/03/02/_art.asp?fn=aa1403026</link>
    <topic>යටි පතුල් පිලිස්සු දැරියට මන්ත්‍රී නාමල් උදවු වෙයි</topic>
    <author>චන්දන බණ්ඩාර</author>
    <content>චන්දන බණ්ඩාරවදහිංසාවට ලක්කොට රත් කළ යකඩයකින් දෙපා යටි පතුල් පුළුස්සා දැමීම නිසා අසරණ වූ අනුරාධපුර හොරොව්පතාන මොරකෑව මහා විද්‍යාලයේ පාසල් සිසුවිය කොළඹ පෞද්ගලික රෝහලකට ඇතුළත් කොට ප්‍රතිකාර ලබාදීමට හම්බන්තොට දිස්ත්‍රික් පාර්ලිමේන්තු මන්ත්‍රී නාමල් රාජපක්ෂ මහතා මැදිහත්ව ඇත. දිනපතා පුවත්පතක තිබු වාර්තාවක් දැක ඒ පිළිබඳව සොයා බලා ගිය සිකුරාදා යටි පතුල්වාහනයක් මඟින් එම සිසුවිය කොළඹට ගෙන්වා කොළඹ පෞද්ගලික රෝහලකට ඇතුළත් කිරීමට නාමල් රාජපක්ෂ මන්ත්‍රීවරයා කටයුතු කළේය.සිකුරාදා දිනයේ එම සිසුවිය රෝහලට ඇතුළත් කිරීමෙන් පසුව රෝහලට පැමිණ වෛද්‍යවරුන් සමඟ කතාබහ කොට සිසුවියට අවශ්‍ය ප්‍රතිකාර කරන ලෙසත් අවශ්‍ය සියලු වියදම් තමා විසින් දරන බවත් පාර්ලිමේන්තු මන්ත්‍රීවරයා රෝහල් බලධාරීන්ට දැනුම් දී තිබේ. සිසුවිය කොළඹට ගෙන ඒමට අවශ්‍ය කටයුතු සම්පාදනය කොට ඇත්තේ ජොන්ස්ටන් ප්‍රනාන්දු ඇමැතිවරයා විසිනි. කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>02</day>
    </date>
    <link>http://www.silumina.lk/2014/03/02/_art.asp?fn=aa1403027</link>
    <topic>ගුවන් හමුදාවට 63 යි 14 වැනි ගුවන් හමුදාපති වැඩ බාරගනී</topic>
    <author/>
    <content>ශ්‍රී ලංකා ගුවන් හමුදාවට වසර 63 ක් පිරෙද්දීම එහි 14 වැනි ගුවන් හමුදාපති තුමා වැඩ භාර ගැනීම විශේෂ සිදුවීමකි.පසුගිය 27 වෙනිදා හිටපු ගුවන් හමුදාපති එයාර් මාර්ෂල් හර්ෂ අබේවික්‍රම සිය ධුරයෙන් විශ්‍රාම ගත් අතර එදින ගුවන් හමුදා මූලස්ථානයේ පැවති විශේෂ උත්සවයේදී ගුවන් හමුදාපතිවරයාගේ යෂ්ටිය ගුවන් හමුදාපති ධුරයට පත්වන එයාර් වයිස් මාර්ෂල් කෝලිත අරවින්ද ගුණතිලක වෙත බාරදෙන ලදි.63 වසර සපුරන ශ්‍රී ලංකා ගුවන් හමුදාවේ ආරම්භය සනිටුහන් වනුයේ දෙවැනි ලෝක යුද්ධයේ අමිහිරි අත්දැකීම් හමුවේ ශ්‍රී ලංකාවට ගුවන් ආරක්ෂක පද්ධතියක වුවමනාව දැනී තිබුණු 1949 අවධියේදීය. එවකට ආරක්ෂක විදේශ අමාත්‍යවරයාගේ ලේකම් ආර්.ජී. සේනානායක මහතා පාර්ලිමේන්තුවට ඉදිරිපත් කළ පනතක් නිසාවෙනි. ඒ අනුව 1951 මාර්තු මාසයේ 1 වෙනිදා රාජකීය ලංකා ගුවන් හමුදාව පිහිටුවනු ලදී. එහි මුල්ම ගුවන් හමුදාධිපතිවරයා වූයේ ගෲප් කැප්ටන් ජේ.බී. බ්ලඩන් මහතාය.මෙසේ විදේශික නිලධාරින්ගේ නායකත්වයෙන් ආරම්භ වූ ලංකා රාජකීය ගුවන් හමුදාවේ ප්‍රථම ශ්‍රී ලාංකික හමුදාපතිවරයා වූයේ එයාර් කොමඩොර් ඊ.ආර්. අමරසේකර මහතාය. ඒ මහතා 1962 නොවැම්බරයේ සිට 1970 දක්වා එම පදවිය හෙබවීය. 1971 ජනවාරි මස ගුවන් හමුදාපති ධුරයට පත්වූයේ ඉතා ළාබාලම ගුවන් හමුදාධිපතිවරයා වූ 38 හැවිරිදි එයාර් කොමඩොර් පී.එම්. මැන්ඩිස් මහතාය. හෙලි ටුවර්ස් ගුවන් සේවයේ ආරම්භය ද ඒ මහතාගේ සමයේ දී සිදුවිය.තිස් වසරක් පුරා පැවතුණ ශ්‍රී ලංකාවේ ත්‍රස්තවාදී අරගලයේ දී ශ්‍රී ලංකා ගුවන් හමුදාව සිය ප්‍රහාරක ජෙට් බළගණ තර කරමින් විශාල මෙහෙයක් ඉටුකළේ උතුරේ ත්‍රස්තවාදි මර්මස්ථාන කඩා බිඳ සුන් කර දමමින් 2009 මැයි 19 දා ත්‍රස්තවාදය ශ්‍රී ලංකාවෙන් මුළුමනින්ම තුරන් කර දැමීමේදී ශ්‍රී ලංකා ගුවන් හමුදාවට අණ දුන්නේ හිටපු ගුවන් හමුදාපති එයාර් චීෆ් මාර්ෂල් රොෂාන් ගුණතිලකය.ඉන් අනතුරුව ගුවන් හමුදාපති ධුරයට පත්වූ එයාර් වයිස් මාර්ෂල් හර්ෂ ‍අබේවික්‍රම මහතා ද ගුවන් හමුදාවට අමිල මෙහෙයක් ඉටු කළේ එයට අවශ්‍ය සම්පත් සැපයීමෙන් හා අභ්‍යන්තර ගුවන් සේවා හා විවිධ ව්‍යාපෘති අරඹමිනි. සංචාරක ව්‍යාපාර ප්‍රවර්ධනයට කටයුතු සිදු කරමින් මෙන්ම ඉරනමඩු වැනි ගුවන් පථ ද වැඩි දියුණු කරමින් ඒ මහතා කළ සේවාව පැසසිය යුතුය.ශ්‍රී ලංකා ගුවන් හමුදාවේ 13 වැනි ගුවන් හමුදාපතිවරයා වශයෙන් මෙහෙවර ඉටු කළ එයාර් වයිස් මාර්ෂල් හර්ෂ අබේවික්‍රම මහතා එයාර් චීෆ් මාර්ෂල් ධුරයෙන් පිදුම් ලැබ පසුගිය 27දා සිට ධුරයෙන් විශ්‍රාම ලැබුවේ ශ්‍රී ලංකා ගුවන් හමුදාවේ කීර්තිය තවදුරටත් ගුවන් තලයට ඔසවා තබමින්ය.ගුවන් හමුදාවේ 14 වෙනි ගුවන් හමුදාපති ලෙස පත්වූ එයාර් වයිස් මාර්ෂල් කෝලිත අරවින්ද ගුණතිලක මහතා බණ්ඩාරවෙල සාන්ත තෝමස් හා කොළඹ රාජකීය විදුහල්වල ආදි ශිෂ්‍යයෙකි.1980 වසරේ ගුවන් හමුදාවේ 8 වැනි බඳවා ගැනීම් පාඨමාලාව යටතේ කැඩෙට් නිලධාරියෙකු වශයෙන් ශ්‍රී ලංකා ගුවන් හමුදාවට බැඳුණ ඒ මහතා 1982 අප්‍රේල් මස ගුවන් හමුදා චීන වරාය විද්‍යා පීඨයෙන් මූලික හා උසස් පියාසර පාඨමාලා සාර්ථකව නිමා කිරීමෙන් පසුව පියාසර ලාංඡනයට හිමිකම් ලැබීය.1986 පාකිස්ථාන ගුවන් හමුදාවේද පියාසර උපදේශක පාඨමාලාව හැදෑරූ ගුණතිලක මහතා SF260TP හා පුකාරා යන ප්‍රහාරක යානා මඟින් මානුෂීය මෙහෙයුම් යුගයේ විශාල මෙහෙවරක් ඉටුකළේය.නිර්භීත සේවාව හා කැපවීම වෙනුවෙන් රණශූර පදක්කමෙන් ද පුද ලද එයාර් වයිස් මාර්ෂල් කෝලිත ගුණතිලක මහතා ගුවන් නියමුවෙකු හා උපදේශකවරයෙකු වශයෙන් පියාසර පැය 4000 සම්පූර්ණ කර ඇත.ජෙනරල් කොතලාවල ආරක්ෂක විශ්වවිද්‍යාලයෙන් කළමනාකරණය පිළිබඳ විද්‍යාපති උපාධි පාඨමාලාව ද හදාරා ඇති ඒ මහතා අංක 1 පියාසර පුහුණු පක්ෂාංගයේ පීඨාධිපති හා අංක 2 ප්‍රවාහන බළගණයේ අණ දෙන නිලධාරි ලෙස පත්වීම් ලැබ තිබූ අතර ගුවන් හමුදාපති වීමට ප්‍රථම ශ්‍රී ලංකා ගුවන් හමුදාවේ මාණ්ඩලික ප්‍රධානි තනතුර දරා තිබේ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>02</day>
    </date>
    <link>http://www.silumina.lk/2014/03/02/_art.asp?fn=ab1403021</link>
    <topic>අසාධාරණ අතපෙවීමට එරෙහිව සැවොම පෙළගැසිය යුතුයි</topic>
    <author>සරත් පෙරේරා</author>
    <content>‍ෙකාළඹ විශ්ව විද්‍යාලයේ ආර්ථික විද්‍යා අධ්‍යනාංශයේ මහාචාර්යරංජිත් බණ්ඩාරදියුණු වන රටවලට විරුද්ධව ජිනීවා මානව හිමිකම් සමුළුවේදී යටත් විජිතවාදයේ නව මුහුණුවර ක්‍රියාත්මක කරන්න දියුණු යැයි කියන රටවල් දරන උත්සාහයට කිසිසේත් ඉඩ නොදිය යුතු යැයි මහාචාර්ය රංජිත් බණ්ඩාර කියයි.සිළුමිණ සමඟ සම්මුඛ සාකච්ඡාවකට එක්වෙමින් මහාචාර්යවරයා මේ ප්‍රකාශය කළේය.අධිරාජ්‍යවාදී රටවල් තම යටත්විජිත නිදහස් කළාට පස්සෙත් ආර්ථික වශයෙන් මේ රටවල් දියුණු යැයි කියන රටවල් වෙළෙඳපොළ වශයෙන් තබා ගැනීම සඳහා මේ රටවල් අමුද්‍රව්‍ය ගොදුරු බිම් වශයෙන්ම තබා ගැනීමට උත්සාහ කළා.දැන් මේ දියුණු යයි කියන රටවල් අපේ වගේ ආර්ථික සමාජයීය දේශපාලන වශයෙන් ස්වාධීනව කටයුතු කරන රටවලට මානව හිමිකම් දේශපාලන අවියක් ලෙස යොදාගෙන පහරදීමට උත්සාහයක යෙදී සිටිනවා.මේ රටවල් තව තවත් ස්වාධීනව ආර්ථික වශයෙන් නැඟී සිටීමත් සමඟ දියුණු යැයි කියන රටවලට මේ රටවලට කරන්න පුළුවන් බලපෑමත් ක්‍රමානුකූලව අඩුවෙමින් තිබෙන බව හොඳින් පේනවා.නව ලෝක සංවිධාන ව්‍යුහය තුළ මේ දියුණු යැයි කියන රටවල් එක්සත් ජාතීන්ගේ සංවිධානය වගේ ආයතනවලත් ලෝක බැංකුව, අන්තර්ජාතික මූල්‍ය ආයතනය වගේ තැන්වලත් බලවත් වෙමින් ගිවිසුම් හරහා නැතිනම් එවැනි කිසිවක් නැතිව ‘පරිධියේ රටවල'ට බලපෑම් කරන්න උත්සාහ කරමින් සිටිනවා. චීනයට ඉරානයට, ඉරාකයට ලිබියාවට දිගු කළේත් පාකිස්ථානය නැතිනම් ඇෆ්ගනිස්ථානයට දිගු වන්නේත් මේ හස්තයමයි. චීනයේ ටියන්මෙන් චතුරස්‍රයේ ශිෂ්‍ය උද්ඝෝෂණය මර්දනය කළ අවස්ථාවේ චීනයේ මානව හිමිකම් ගැටලු විවිධ මානවලින් එළියට ගන්න මේ බලවේග උත්සාහ කළා.මේක මුළුමනින්ම දේශපාලනික බලපෑමක්. ස්වෛ‍රී රටකට ස්වීය නීති පද්ධතිය යටතේ ක්‍රියාත්මක වන්න මුළුමනින්ම අයිතිය තියනවා.දැන් ඇමෙරිකාව බ්‍රිතාන්‍ය වැනි රටවල් ඉරාකයට නැතිනම් ඇෆ්ගනිස්ථානයට වැදී කළ මහ ජන සංහාරය නැතිනම් ඒ මහා දේපොළ විනාශය ගැන ඒ රටවලට විරුද්ධව පරීක්ෂණ පැවැත්වෙනවා ද නැතිනම් යුද අධිකරණ ක්‍රියාත්මක වෙනවා ද? නැහැ.මේක මුළුමනින්ම ශ්‍රී ලංකා පාලනයෙන් තොරයි වගේම ශ්‍රී ලංකාවට විරුද්ධව කෙරෙන අසාධාරණ අතපෙවීමක් විදියටයි සැලකිය යුත්තේ. ඇමෙරිකාව, බ්‍රිතාන්‍ය හා යුරෝපා රටවල් තමන්ගේ ආර්ථික, සමාජ හා දේශපාලන බලය අප වෙත පටවන්න ගන්නා උත්සාහයට අපි කැමැති ද නැද්ද කියන එකයි අද තියන ප්‍රශ්නය.අවුරුදු දෙකක් තුළ ශ්‍රී ලංකාවට එරෙහිව ඇමෙරිකාව ප්‍රධාන බටහිර රටවල් මානව හිමිකම් කවුන්සිලයේදී දෙවරක් යෝජනා ගෙනැවිත් සම්මත කරගෙන තිබෙනවා. ත්‍රස්තවාදය නිමා කිරීමේ යුද්ධයේ අවසාන සති දෙකේ සිදුවූවා යැයි කියන මානව හිමිකම් කඩවීම් ගැන අන්තර්ජාතික පරීක්ෂණයකට ඔවුන් බලපෑම් කරමින් සිටින්නේ.ශ්‍රී ලංකාව වැනි ප්‍රජාතන්ත්‍රවාදී පාලනයකට නතු වූ රටක් ත්‍රස්තවාදය වපුරා මිනීමරා අවුල් කර දැමීමට උත්සාහ කළ ත්‍රස්තවාදී කල්ලියකට මොන මානව හිමිකම් ද ප්‍රභාකරන් ජීවත්වීමේ අයිතිය නැති කළ දස දහස් ගණන් සිවිල් ජනතාව ගැන මේ බටහිර රටවල් කතා නොකරන්නේ ඇයි, කියන එකයි ප්‍රශ්න කළ යුත්තේ.දෙමළ ඩයස්පෝරාව බටහිර රටවලට බලපෑම් කරමින් අවසානය දක්වා ත්‍රස්තවාදය ගැන විශ්වාසය තබා සටන් කළ කොටි ත්‍රස්තවාදීන්ගේ අයිතිය ගැන කතා කළත් පරීක්ෂණ ඉල්ලුවත් කොටි පළිහක් විදියට යොදාගෙන සිටි යුද්ධයට මැදිවී සිටි අහිංසක දෙමළ ජනතාවගේ ජීවිත බේරා ගැනීමට ශ්‍රී ලංකා හමුදාව එදා හැම පියවරක්ම ගත්තා. ඒ නිසාම ඒ මෙහෙයුම එදා හැඳින්වු‍ෙණත් මානුෂික මෙහෙයුමක් ලෙසයි.එදා කොටි ත්‍රස්තවාදීන් යාපනේ නගරාධිපති දොරේඅප්පා මරා දමමින් ආරම්භ කළ කුරිරු ඝාතන අමිර්තලිංගම්, නීලන් තිරුචෙල්වම් වැනි දෙමළ ජනතාවගේම දේශපාලකයන් බුද්ධිමතුන් මරා දමමින් නැවතීමක් නැතිව අවුරුදු තිහක්ම එක දිගට ඉදිරියට ඇදුණා. බිම්බෝම්බ, ජොනී බෝම්බ හා නවීන යුද්ධායුද යොදා ගනිමින් කෙරුණු මේ යුද්ධයෙන් ත්‍රිවිධ හමුදා සෙබළුන් දහස් ගණනක් මරුමුවට පත්වුණා වගේම ආබාධිත තත්ත්වයටත් පත්වුණා.ශ්‍රී ලංකාවට පැමිණි ඉන්දියානු හමුදාවටත් මේ කොටි ත්‍රස්තවාදයට මුහුණ දෙන්න වුණා. ඔවුන්ගේ සෙබළු දහසකට වැඩි පිරිසකටත් දිවි පුදන්න සිදුවුණා.ඒ සියල්ල අමතක කර බටහිර ජාතීන් මේ ඉල්ලන යුද අපරාධ පරීක්ෂණය කුමක් ද කියා අප පොදු මතයක පිහිටා ජගත් මානව හිමිකම් සමුළුවේදී ප්‍රශ්න කළ යුතුයි.මේ උත්සාහය තනිකරම කුමන්ත්‍රණයක්. මොකද අද මේ රටේ ඇතිවෙමින් තිබෙන ජාතීන් අතර සමඟිය සංහිඳියාව නැවත අවුලකට පත් කරන්නයි මේ උත්සාහ කරන්නේ. දෙමළ ඩයස්පෝරාවේ බෙදුම්වාදී වුවමනාව මත බටහිර බළල් අත් යොදවාගෙන රටේ ඇතිවන සමඟිය නැති කරන්නයි මේ සියල්ල කරනු ලබන්නේ. එදා තිබුණ අසමඟිය නැවත රටේ ඇති කරන්න දෙමළ ඩයස්පෝරාවට වගේම ඇමෙරිකාවටත් වුවමනා කර තිබෙන්නේ.අවසන් මොහොතේ ත්‍රස්ත නායකයන් බේරාගන්න ඔවුන් කළ ඉල්ලීම ශ්‍රී ලංකා රජය නොපිළිගැනීම නිසයි ඔවුන් මේ සියල්ල කරන්නෙ. අද තමන්ගේ අණට කීකරු නොවීමට දඬුවම් කරන්න ඇමෙරිකාවට බ්‍රිතාන්‍යයට වුවමනා කර තිබෙනවා.ශ්‍රී ලංකාව ජාත්‍යන්තරය තුළ හුදකලා කිරීමේ මේ යටිකූට්ටු වැඩ පිළිවෙළට අපේ මිතුරු මෙන්ම සතුරු රටවල් හා අපට එක්කර ගත හැකි සියලු රටවල් එක්කරගෙන රට වෙනුවෙන් මුහුණ දිය යුතුයි.අද කොළඹ දෙමළ කතා කරන ජනතාව ‍බහුතරයක් ඉන්නවා වගේම මේ රටේ ජාතිබේද ආගම් බේද කුලබේද මේ කිසිම බේදයක් නැතිව සියල්ලන්ගේ අයිතීන්ගේ ආණ්ඩුක්‍රම ව්‍යවස්ථාවෙන් ආරක්ෂා කර දී තිබෙනවා. ශ්‍රී ලංකාවේ සුළු ජාතීන්ට පීඩා වන බවත් සෙසු ආගම්වලට ඉඩක් නැති බවටත් අන්තර්ජාතිකව ගෙනයන ප්‍රචාර තනිකරම මුසාවක්.මේ මානව හිමිකම් චෝදනා ජිනීවාවල එල්ල වෙද්දී තමිල්නාඩුවේ ජයලලිතා මේ රටේ ඊළමක් පිහිටුවිය යුතු බවට යෝජනාවක් ගෙන එනවා. මේ සියල්ල එකම කුමන්ත්‍රණයක කොටස් බව පේනවා. මේක හුදු ආණ්ඩුවට විරුද්ධ යෝජනාවක් නොව මේ රටට රටේ පැවැත්මට එරෙහි යෝජනාවක්. අපි මේ ඇත්ත දකින්න ඕන.මෙහෙම තියෙද්දි මානව හිමිකම් කොමිසමේ ප්‍රධානියා වන නවාවිපිල්ලේ උතුරෙන් හමුදා ඉවත් කළ යුතු බවටත් ත්‍රස්තවාදී පනත ඉවත් කළ යුතු බවටත් නිර්දේශ ඉදිරිපත් කරනවා. මේ රට බෙදා වෙන් කිරීමේ වුවමනාවට මේ රටට ආදරය කරන කිසිවකු ඊට ඉඩ නොදිය යුතුයි. මේක රටට ආදරය කරන අය රටට ආදරය නොකරන අය වෙන් කර හඳුනාගත යුතු අවස්ථාවක්.යුද්ධයෙන් අවතැන් වූවන් නැවත පදිංචි කරමින් හමුදාවට බාර වූ කොටි ත්‍රස්තවාදීන් පුනරුත්ථාපනය කර 12000 ක ප්‍රමාණයක් නැවත සමාජයට එක්කරමින් ඔවුන්ගේ පාරම්පරික භූමි නැවත ඔවුන්ට පවරා දෙමින් මේ යන සාමකාමී සහජීවන ගමන කිසිවකුට නැවත හරවන්නට ඉඩ නොදිය යුත්තේ මේ රටේ ජනතාව ඇති තරම් කැපවීම් කර ඇති නිසාවෙනුයි.එදා තිබුණ ආණ්ඩුවේ බටහිර ගැති ප්‍රතිපත්තිය මත කොටි ත්‍රස්තවාදීන් පුහුණු කළේත් ඔවුන්ට අවි පුහුණුව ලබා දුන්නේ ත් ඉන්දියාවයි. අදත් හවුල් ආණ්ඩු නිසා ඉන්දියාවට ලංකාවට විරුද්ධව යන්නට සිදුව තිබෙතත් එය ශ්‍රී ලංකා අනාගතයට මෙන්ම ඉන්දියාවේ අනාගතයටත් භයානක අත්හදා බැලීමක් බව අප ඉන්දියාවට මතක් කර දිය යුතුයි.ඉන්දියාවේ කාශ්මීරයේ ත්‍රස්තවාදය ක්‍රියාත්මක වෙනවා මෙන් ශ්‍රී ලංකාවට මෙන් චෝදනා ද වරින්වර නැ‍ඟෙනවා. අද ශ්‍රී ලංකාවේ වෙනම රාජ්‍යයක් දමිළ ජනතාව වෙනුවෙන් ගෙන එන්නට යෝජනා කරන ජයලලිතාම හෙට තමිල්නාඩුව වෙනම රාජ්‍යයක් විය යුතු යයි යෝජනාවක් ගෙන නොඒවි යැයි කාට කිව හැකි ද?මොන වුවමනාවන් ඉස්සරහට දාගෙන මේ මානව හිමිකම්, යුද අපරාධ චෝදනා අපට ගෙනාවත් රට ගැන හිතන සියලු දෙනා මේ වේලාවේ එක රෑනක් ලෙස මේ ආණ්ඩුවත් ජනාධිපතිතුමාත් සමඟ සිටගත යුතුයි.සරත් පෙරේරාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>02</day>
    </date>
    <link>http://www.silumina.lk/2014/03/02/_art.asp?fn=ab1403022</link>
    <topic>අද මිනිස්සු එදා වේල පිරිමහගන්න බැරුව ඉන්නෙ</topic>
    <author>සංවාද සටහන</author>
    <content>මොනරාගල දිස්ත්‍රික් එජාප මන්ත්‍රීරංජිත් මද්දුම බණ්ඩාර“අද විශාල ආණ්ඩු විරෝධී රැල්ලක් හැම ගෙදරකම කුස්සියෙන් ම ඇරැඹී ඇති බවත් එය මෙදා ඡන්දයෙන් එළියට ඒම මොන ජගතකුටවත් වැළැක්විය නොහැකි වනු ඇති බවත් මොනරාගල දිස්ත්‍රික් එජාප පාර්ලිමේන්තු මන්ත්‍රී රංජිත් මද්දුම බණ්ඩාර මහතා කියයි.‘සිළුමිණ’ සමඟ සම්මුඛ සාකච්ඡාවකට එක්වෙමින් මන්ත්‍රීවරයා මේ ප්‍රකාශය කළේ ය. එහිදී ඇසූ ප්‍රශ්න කිහිපයක් හා ඒවාට මද්දුම බණ්ඩාර මන්ත්‍රීවරයා දුන් පිළිතුරු මෙසේ ය.මේ ඡන්දයත් ආණ්ඩුවම දිනනු ඇති බවට මේ වෙනකොට අනාවැකි පළවෙමින් තියෙන්නේ ඔබ විපක්ෂ ප්‍රධානියකු විදියට කුමක්ද කියන්නේ?“ආණ්ඩුව වාසියට මාධ්‍ය සියල්ල යොදාගෙන රාජ්‍ය සම්පත්, රාජ්‍ය මාධ්‍ය යොදාගෙන තමුන් දිනන බව කියන එක ඇත්ත. නමුත් අද ගමට නගරයට ගියාම නම් ආණ්ඩුවට හොඳක් කියන කිසිවෙක් හොයාගන්න බැහැ. මිනිස්සු එදා වේල පිරිමහ ගන්න බැරුව ඉන්නේ. ආණ්ඩුව බදු ගහල, බඩු මිල වැඩි කරන බව ජනතාව දන්නවා. ආණ්ඩුවේ ගිනි කන බදු අඩු කළොත් මේ බඩු මිල හොඳටම අඩු කරන්න පුළුවන් බවත් ජනතාව දන්නවා.”“අනිත් පැත්ත බලන්න අද රට දුරාචාරයෙන් වැසිල ගිහිල්ලා, දූෂණය භීෂණය විතරක් නොවෙයි කුඩු එතනෝල් ගෙන්වීම ගැනත් ආණ්ඩුවේ ම ලොක්කන්ට චෝදනා තියෙනවා. ඒ විතරක් නොවෙයි අද රටම එකම අවුලකට පත්වෙලා තියෙන්නේ. දිනෙන් දින වි‍‍‍රෝධතා වීදි බසිනවා.පාසල් පරිපාලනය එකම අවුලකට පත් කරලා. සුදුස්සාට සුදුසු තැන දීලා නැහැ. හැම තැනම දේශපාලන පන්දම් කාරයෝ රජ කරනවා. අධ්‍යාපන කාර්යාල - පන්දම් කාරයන්ගෙන් වැහිලා සුදුස්සෝ තනතුරු නැතිව සිටිද්දී පුස්සෝ රජ වෙනවා.”ඔබ ආණ්ඩුවේ ඉන්න හොරු ගැන කතා කෙරුවත් යූඇන්පීය මේ ඡන්දෙටත් හොරු දාල කියල හොර නාමයක් ග‍ෑවිලා තියෙනව නේද?“ඒක චෝදනාවක් විතරක්නේ. තවමත් ඔප්පු වෙලා නැති එකක් ගැන ඔප්පු වෙලා වගේ පොලිසිය කතා කළා. අපේ එක හොරෙක් ගැන කතා කරද්දී ආණ්ඩුවේ ඉන්න මෙගා හොරු ගැන කතා නොකරන්නේ ඇයි. අද දූෂණය, වංචාව රජ කරන යුගයක් මේ ආණ්ඩුව නිර්මාණය කරල තියෙන්නේ.අපි ඡන්දයට මිනිහෙක් දාන කොට උප්පැන්නේ චරිතෙ බලල තමයි දාන්නේ. ඒත් වැරැදි කාරයෙක් දෙන්නෙක් ඉන්න පුළුවන්. ඕන කෙනෙකුට චෝදනා එල්ල කරල මාධ්‍යවල දාන්න පුළුවන්. නමුත් මෙතන තියේනනේ චෝදනාවක් විතරයි. චෝදනා ඔප්පු වෙනකම් ඔහු නිවැරැදි කාරයෙක්.මේ ර‍ෙට් නීතිය අනුව සැක කාරයෙක් වැරැදි කාරයෙක් කරන්න පොලිසියට බලය දී නැහැ. පොලිසිය පොලිසියේ මාධ්‍ය ප්‍රකාශක වරයා ආණ්ඩුවේ ප්‍රකාශකයා වුණේ කොහොමද කියලයි අපි අහන්නේ. මේ තනිකරම අගතියෙන් කරපු ප්‍රකාශයක්. මේක චෝදනාවක් විතරයි කියන ඒ පොලිස් මාධ්‍ය ප්‍රකාශකයාම කිව යුතුයි.මේ බලන්නේ වැරැදි ප්‍රචාර කරල එජාපය වට්ටන්න. එජාපය ගැන අද හොඳටම ආණ්ඩුව කලබල වෙලා ඉන්නේ. ඇයි ඒ ගොල්ලො එක ඇඟිල්ලක් අපේ පැත්තට එල්ල ‍කරන කොට ඇඟිලි හතරක් ඒ ගොල්ලො පැත්තට එල්ල වෙලා තියෙන බව ආණ්ඩුවේ ඉන්න අයම දන්නවා. ඒකයි මේ බය. ආණ්ඩුවට විරුද්ධව තියන චෝදනා ඒ තරම්ම බරපතළයි.රට තියෙන්නේ ගිනි ගොඩක් උඩ. ආර්ථිකය කාබාසීනියා කරල දාලා නැව් නැති වරායවල් ගුවන් යානා නැති ගුවන් තොටු‍ෙපාළවල් මේ ආණ්ඩුවේ සුදු අලි. රටට ආයෝජන එන්නේ නැහැ. අලුත් කම්හල් හැදෙන්නේ නැහැ. රට ලෝකෙන් කොන් කරන ප්‍රතිපත්තියක් නැති විදේශ ප්‍රතිපත්තිය රට නැත්තටම නැති කරන තැනට ගෙනල්ලා.”ඔබ කතා කරන්නේ නොකීවත් ජිනීවා හි අපේ රටට විරුද්ධව එල්ලවන චෝදනා ගැන. මේ රටට විරුද්ධ අභියෝග ගැන ‍ඔබ කියන්නේ කුමක්ද?“යුද්ධය ගැන මේ රටට චෝදනා කරනව නම් රණවිරුවන්ගේ ක්‍රියාකාරිත්වය ගැන කවුරු හරි විරුද්ධව කතා කරනවා නම් ඒ අයට ඒ චෝදනාවලට අපි විරුද්ධයි. එයට විරුද්ධව කොන්දේසි විරහිතව අපි සහාය දෙනව විතරක් නෙවෙයි ඒ වෙනුවෙන් පෙනී සිටිනවා.මොකද ප්‍රභාකරන් මිනී මරුවෙක් බව ඔහු කළේ මිනීමැරුම් බව මේ ලෝකෙ කාටවත් රහසක් නෙවෙයි. එහෙම ත්‍රස්තවාදයක් මෙල්ල කිරීම යුද අපරාධයක් නොවෙයි. ලෝක යුක්තිය ඉෂ්ට කිරීමක්. ඇයි ඒක දෙපයින් හිටල කියල මේ චෝදනා රජයට නවත්තන්න බැරි. ඇයි ඒ ශක්තිය තියෙන අය ඒ හැකියාව තියන අය ජිනීවා වලට යවල මේ ප්‍රයෝග කාරයන් පරද්දන්න රජය ක්‍රියා නොකරන්නේ.”“හැබැයි එතැනදී මේ රටේ මාධ්‍යවේදීන් මැරීම ගැන, මාධ්‍යවේදීන්ට කරන අසාධාරණය ගැන ශිරාණි බණ්ඩාරනායක හිටපු අගවිනිසුරුවරියට කරන අසාධාරණය ගැන හිටපු හමුදාපති සරත් ෆොන්සේකා මහතාට කරන අසාධාරණය ගැන චෝදනා කරනව නම් අපිට ආණ්ඩුවට සහාය දෙන්න බැහැ.ඇයි ආණ්ඩුව යුද්ධෙ පස්සෙවත් මේ රටේ මිනිස්සුන්ට නියම ප්‍රජාතන්ත්‍රවාදී අයිතිය නොදෙන්නේ යහපාලනය ඇති නොකරන්නේ ඇයි. ඒවයින් වෙලා තියෙන එක තමයි රටම පිරිහීගෙන යන්නේ. ආගමික නායකයෝ විතරක් නෙවෙයි සිහි මොලේ තියෙන ඕන කෙනෙක් අද පිළිගන්නව මේ රට යන්නෙ ඉහළට නෙවෙයි වළපල්ලට කියලා.හැදියාව සාරධර්ම මේ ඔක්කොම හෝදා පාළු වන යුගයක් මේ පාලකයෝ රටේ නිර්මාණය කරල තියෙනවා. කුඩු ගේන්නේ ආණ්ඩුවේ උදවිය. එතනෝල් ගෙනල්ලා අරක්කු කරන අය රටම දන්නවා. එහෙම තියෙද්දී අපිට හොර නාමයක් ගාවන්න හදනවා.”කොටින්ගෙන් සල්ලි අරන් යුද්ධය හෙළා දැකපු එජාපයේ ප්‍රබලයන් ගැන කොළඹ එජාප නගරාධිපතිවරයා ම කරන හෙළිදරව්ව ගැන කියන්නේ කුමක්ද?“ඒ ගැන මට කියන්න තියෙන්නේ කවුරු හරි තමුන් වපුරන දේ තමයි කපා ගන්න වෙන්නේ කියලා. හැබැයි ඕක එක්කෙනෙකුට කරන චෝදනාවක්. නමුත් ඒ අය කරපු බහු බූත කතා අල්ලගෙන එජාපයට චෝදනා කරන්න බැහැ. අපි එදත් අදත් රණවිරුවන් එක්ක ඉන්නවා.”කොළඹ නගරාධිපතිටත් තමන්ගේ ජනප්‍රිය බිරිය පළාත් ඡන්දයට ඉදිරිපත් කරන්න බැරිව ගියා නේද?“ඒක කනගාටුදායක තත්ත්වයක්. ජනප්‍රිය චරිත තමයි මැතිවරණයකට ඉදිරිපත් කරන්න ඕන. මාත් ඒ ගැන නගරාධිපතිතුමාට කනගාටුව පළ කළා. ඒක විශාල අසාධාරණයක් එහෙම අඩුපාඩු තිබුණත් අපි මේ පළාත් සභා දෙකට හොඳම කණ්ඩායම් දෙකක් ඉදිරිපත් කරල තියෙනවා. ඔවුන්ගේ ජයග්‍රහණය ස්ථිරයි. අපි මෙදා ජනපතිතුමාගේ උපන් පළාතෙන් ම අපේ ඡන්ද ප්‍රතිශතය වැඩිකර ගැනීමේ අභියෝගය බාර ගන්නවා.කොළඹ එජාප නගරාධිපතිවරයා‍වත් ඡන්දෙට බහින්නේ නැහැනේ. අද එජාපෙ බෙදීම උග්‍රවෙලා නේද?“ඔය එතුමාගේ විරුද්ධකාරයෝ ඉන්න තැනට නාවත් මේ ඡන්දෙන් එජාපය දිනවන්න අපේ නගරාධිපතිවරයා ඉදිරිපත් වෙනවා. එතුමා හම්බන්තොට ඡන්ද වේදිකාවටත් නගින බව මට කිව්වා.”කැඳ හැලියක් වෙලා තියනව කියන එජාප නායකත්ව මණ්ඩලය ගැන කියන්නේ කුමක්ද?“ඔය නායකත්ව මණ්ඩලය ගැන නම් මම වචනයක්වත් කතා කරන්නේ නැහැ.ඔය මණ්ඩලේ වැඩි හරියක් ඉන්නේ වෙන පක්ෂවලින් ආපු ආණ්ඩුවෙන් තනතුරු නැතිව වගේ ආ අය. එතන ඔරිජිනල් යූ.ඇන්.පී. කාරයෝ නැහැ.”“අපිට ඕන කුලියට ගත්තු අය නොවේ. යූ.ඇන්.පී. කාරයන්ගේ නායකත්ව මණ්ඩලයක්.”එජාපයේ බෙදීම ඔබේ ඔය චෝදනාවෙනුත් පේනවා?“අපිට ඕන ඡන්දය දිනන්න වගේ ම දිනන එක්සත් ජාතික පක්ෂයක්. පක්ෂයේ ප්‍රජාතන්ත්‍රවාදය හැම තැනම තියෙන්න ඕන. අපි ඡන්දය දිනනව වගේ ම එජාප ඡන්දය දිනන විදියට වෙනස් වෙන්න ඕන.සංවාද සටහනසරත් පෙරේරාඇමැතිතුමනි දකුණු පළාතේ මැතිවරණ සටන කොහොමද?දකුණු පළාතේ කිසිම මැතිවරණ සටනක් නෑ. මගේ දිස්ත්‍රික්කය ගත්තොත් මාතර දිසාවේ කිසිම මැතිවරණ සටනක් නෑ. ඇත්තටම මැතිවරණ සටන ඇල්මැරුණු එකක්. විරුද්ධ පක්ෂවල කිසිම සංවිධාන ශක්තියක් නෑ.නමුත් එ.ජ.නි.ස ය විදියට අපි ඉතාම විශිෂ්ට ආකාරයෙන් මැතිවරණ ව්‍යාපාරය කරගෙන යනවා. මං විශ්වාස කරනවා මෙවර මාතර දිසාව එ.ජ.නි.ස ය වැඩි ඡන්ද 150.000කින් විතර ජය ගනීවී කියලා.එ.ජ.නි.ස ය පළාත් සභාවේ මාතර දිසාවෙන් මන්ත්‍රී ආසන කීයක් විතර බලාපොරොත්තු ‍වෙනවාද?ගිය පාර මාතර දිසාවෙන් එ.ජ.නි.ස යට මන්ත්‍රී ආසන 12ක් ලබා ගත්තා. නමුත් මැතිවරණ නීතිය අනුව මැතිවරණ නිර්ණය කිරීම් අනුව හම්බන්තොට දිසාවේ ජනගහන අනුපාතය අනුව ගාල්ල සහ මාතර දිසාවන්ට පළාත් සභාවේ හිමි වෙන මන්ත්‍රී ආසනවලින් එක බැගින් අඩු වෙලා මන්ත්‍රී ආසන දෙකක් හම්බන්තොට දිසාවට එක් වෙලා තියෙනවා. නමුත් අපි බලාපොරොත්තු වෙනවා ගිය වර මෙන්ම මාතර දිසාවෙන් එ.ජ.නි.සයට මන්ත්‍රී ආසන 12 ක් ලබා ගන්ඩ හැකි වේවි කියලා.හොඳයි සමස්ත දකුණු පළාතෙන් එ.ජ.නි.ස ය බලාපොරොත්තු‍ වෙන ප්‍රතිඵලය මොන වගේද?අපි දකුණු පළාත් සභාවේ සමස්ත මන්ත්‍රී ආසන ප්‍රමාණයෙන් තුනෙන් දෙකක මන්ත්‍රී ආසන ප්‍රමාණයක් ලබා ගන්ඩ පුළුවන් වේවි කියලා බලාපොරොත්තු වෙනවා. ඒක අනිවාර්යයෙන්ම ලැබෙනවා.ඒ කියන්නේ මොන වගේ ඡන්ද ප්‍රතිශතයක් එ.ජ.නි.ස යට ලැබේවිද ?මගේ විශ්වාසයේ හැටියට සියයට හැටත් හැට පහත් අතර ඡන්ද ප්‍රතිශතයක් එ.ජ.නි.ස යට ලබා ගන්ඩ පුළුවන් වේවි.එතකොට ඔබතුමාලා දකුණු පළාතේ විරුද්ධ පක්ෂය ගැන අඩු තක්සේරුවකද ඉන්නේ?පැහැදිලිවම. ඒකට හේතු ‍තියෙනවා. විපක්ෂයට කිසිම සංවිධාන ශක්තියක් නෑ‍. ආණ්ඩුව ගමට ගෙනිහින් තියෙන සංවර්ධනයට මුහුණ දීමේ ශක්තියක් විපක්ෂයට නෑ. ඒ නිසා විපක්ෂයට ග්‍රාමිය වශයෙන් ඡන්දයකට ඔරොත්තු දීමේ හැකියාවක් නෑ. ග්‍රාමීය ජනතාව බලාපොරොත්තු වෙන සංවර්ධනය මේ රජය ගමට ලබා දී තිබෙනවා.අද ගමේ පාලම් , බෝක්කු , ප්‍රජා ශාලාව, පන්සල, පල්ලිය , පාසල වේගවත් සංවර්ධනයක් ලබා ගෙන තිබෙනවා. දිවි නැඟුම වැනි ව්‍යාපෘති මගින් ගමේ ජනතාවගේ ආර්ථිකයට ශක්තියක් දී තිබෙනවා. අද ගමට මුදල් යනවා.විශේෂයෙන්ම දකුණු පළාතේ තේ, කුරුඳු සහ රබර් තමයි ජනතාවගේ ප්‍රධාන ජීවනෝපාය මාර්ග වෙන්නේ. මේ හැම දෙයකටම අද ඉහළ මිලක් ලැබෙනවා. ගොවීන්ට විශ්‍රාම වැටුපක් ලැබෙනවා. ඒ නිසා එ.ජ.නි.ස ආණ්ඩුව ගැන ගමේ ජනතාවගේ විශ්වාසය දෙගුණ තෙගුණ වී ති‍බෙනවා. එහෙම වෙනකොට විරුද්ධ පක්ෂය ගැන අවතක්සේරු නොකර වෙන මොනවා කරන්ඩදජනතාව නිහඬව ඉඳලා රජයට පණිවිඩයක් දෙන්ඩ බැරි නැහැ නේද?අපිට ඡන්ද ගැන හොඳ පළපුරුද්දක් තියෙනවා. අපි ගමේ ජීවත්වෙන මහජන නියෝජිතයෝ. ගමේ ඉන්න ඇමැතිවරු. අපිට ගම පුරුදුයි. අපි නිතරම ගමත් එක්ක ඉන්නේ. ඒ නිසා ගමේ මිනිස්සුන්ගේ හදවත් අඳුරනවා.අපිටත් ‍ගමෙන් , නගරයෙන් සහ දිස්ත්‍රික්කයෙන් පණිවිඩ එන ක්‍රම තියෙනවා. ඒ නිසා ජනතාව අපිට විශ්වාසයි. රජයට විරුද්ධව ගමේ බලවේග නැහැ. රජයට කිසිම අභියෝගයක් දෙන්ඩ පුළුවන් දේශපාලන පක්ෂයකුත් නෑ.දකුණු පළාත ජ.වි.පෙ ප්‍රධාන ක්‍රියාකාරි මධ්‍යස්ථානයක් වෙලා තිබුණා. ජ.වි.පෙ නායකත්ව වෙනසත් එක්ක ජ.වි.පෙ දකුණු පළාතෙන් හිස ඔසවයිද?කිසිසේත්ම නැහැ. ජ.වි.පෙ නායකත්ව වෙනස හරියට එ.ජා.ප යේ නායකත්ව මණ්ඩලය වගේමයි. කිසිම බලපෑමක් වෙන්නේ නෑ. ජ.වි.පෙ නායකත්ව වෙනස හරියට ඉඟුරු දීලා මිරිස් ගත්තා වගේ වැඩක්. ජ.වි..පෙ තව තවත් ප්‍රපාතයටම වැටෙනවා.එතකොට ප්‍රජාතන්ත්‍රවාදී පක්ෂයට දකුණෙන් මොන වගේ බලයක් ලැබේවිද?ප්‍රජාතන්ත්‍රවාදී පක්ෂයට ජනතාව ඡන්දය දෙන්නේ විපක්ෂයේ අනෙක් පක්ෂ වලට ප්‍රතිපත්තියක් නැති නිසායි. ඒ පක්ෂයටත් ප්‍රතිපත්තියක් නෑ. ඒ පක්ෂයට වැටෙන ඡන්ද සියල්ලම එ.ජා.ප නායක රනිල්ට විරුද්ධව වැටෙන ඡන්ද. රනිල්ට තරහට දෙන ඡන්දවලින් අපිට කිසිම බලපෑමක් නෑ. ඔවුන් දකුණු පළාතේ ඡන්ද පදනමක් නෑ. ඔවුන් දියාරු වෙලා යාවි.ජාතික දේශපාලනයේ ඉන්න අයගේ දුවලා, පුතාලා , බෑනලා, සහෝදරයන් සහ සහෝදරියන් පළාත් සභාවලට තරග කිරීම ගැන ඔබේ දැක්ම මොකක්ද?ඒක තීන්දු කළ යුත්තේ ජනතාව. දුව හෝ පුතා මේ කවුරු ගැන වුණත් අවසාන තීන්දුව තියෙන්නේ ජනතාව අතේයි. මගේ පුතාත් මෙවර මාතරින් ඡන්දය ඉල්ලනවා. නමුත් එයා එක පෝස්ටරයකවත් මගේ රූපය ගහලා නෑ. එයා මාතර ජනතාව අතරට ගිහින් ඡන්ද පදනමක් හදා ගන්ඩ ඕනේ.මට ඒක කරන්ඩ බෑ. දකුණේ ඡන්ද දායකයා තීන්දු කළ යුතුයි කවුද පළාත් සභාවට යැවිය යුත්තේ කියලා‍. අද කාටවත් හොර ඡන්ද දාගන්ඩ බැහැ මොකද ජාතික හැඳුනුම්පත නැතිව ඡන්දය දාන්ඩ බැහැ. දොස්තරගේ පුතා ඉගෙනගෙන දොස්තර වෙන්නේ. ඒ වගේම දේශපාලනය ඉගෙන ගෙන මැති ඇමැති පුතාලටත් දේශපාලනය කරන්ඩ පුළුවන්.හොදයි ඔබේ පුතා පසඳ යාපාට මේ මැතිවරණය දිනන්ඩ ඔබේ ඇමැතිකමෙන් එළියක් ලැබෙන්නේ නැද්ද?එළියක් ලැබෙන්ඩ පුළුවන්. නමුත් පසඳ යාපා කියන්නේ මං තාත්තා මත යැපෙන්නේ නෑ කියලා. එයා එයාගේ දේශපාලනය කර ගෙන යන්ඩ දැන ගන්ඩ ඕනෑ.පුතාට ඡන්ද දෙන්ඩ කියලා ඔබ මාතර ජනතාවට කියන්නේ නැද්ද?නෑ. මං එහෙම කියන්නේ නෑ. ඒක ජනතාව තීන්දු කළ යුතුයි.ඒ කියන්නේ ඔබේ පුතා පසඳ යාපාට කැබිනට් ඇමැති ලක්ෂ්මන් යාපා උදව් කරන්නේ නෑ ?මං පුතා යන දේශපාලන රැස්වීම්වලට යනවා. මං රටේ දේශපාලනය ගැන කතා කරනවා. නමුත් මං මගේ පුතා පසඳ යාපාට ඡන්දය දෙන්ඩ කියලා මැතිවරණ වේදිකාවේ කියන්නේ නෑ. පුතා දේශපාලනයට ගැළපෙනවා කියලා මාතර ජනතාව හිතනවා නම් හොඳ තරුණ නායකයෙක් කියලා හිතනවා නම් ජනතාව එයාට ඡන්දය දේවි. ඒක කාටවත් වළක්වන්ඩ බැහැනේ.ඇයි තාත්තේ මට ඡන්දය දෙන්ඩ කියලා මාතර ජනතාවට කියන්නේ නැත්තේ කියලා පසඳ යාපා ඔබෙන් අහන්නේ නැද්ද?නෑ. එයා එහෙම දෙයක් බලාපොරොත්තු වෙන්නේ නෑ.හොඳයි ඇමැතිතුමනි ජිනීවා මානව හිමිකම් සැසියේදී මොනවා වේවිද?අපේ රටට හතුරු බටහිර ඇතැම් බලවේග මේ මානව හිමිකම් සැසියටත් අපේ රටට විරුද්ධව යෝජනාවක් ඉදිරිපත් කරන්ඩ ඉඩ තිබෙනවා. අපි ඊට මුහුණ දීමට සුදානම් විය යුතුයි. එය අපේ වගකීමක් වෙනවා.අපේ රටට විරුද්ධව ඉදිරිපත් කෙරෙන යෝජනාව මානව හිමිකම් සැසියේදී ජය ගන්ඩ අපේ රටට හැකියාවක් ලැබෙයිද?ඒ ගැන මතයක් මට හරියටම ඉදිරිපත් කරන්ඩ බෑ. නමුත් අපේ රට දෙස ලෝකයේ සාධාරණ ලෙස බලන රටවලින් සහයෝගය ලබා ගැනීමට අපි කටයුතු කළ යුතු වෙනවා. මං හිතන්නේ අපේ රටට කළ නොහැක්කක් නෑ. කැපවී කටයුතු කිරීමයි අවශ්‍ය වෙන්නේ.ඉදිරියේදී ආර්ථික සම්බාධකවලට මුහුණ දීමට කමිටුවක් පත් කළ යුතු බවටත් යුද අපරාධ නීතිය පිළිබද අධ්‍යනයට කමිටුවක් පත් කළ යුතු බවටත් ඇමැතිවරු හය දෙනෙක් ලිපියකින් කියා තිබුණා. ඒ ගැන ඔබේ අදහස මොකක්ද?කමිටු පත් කළ යුතු නෑ. අපි කැබිනට් මණ්ඩලය කමිටුවක් ලෙස සියලු අභියෝගවලට මුහුණ දිය යුතු වෙනවා. කැබිනට් මණ්ඩලයට සාමුහික වගකීමක් තියෙනවා. අපි අපේ පෞද්ගලික මත ඉදිරිපත් කරන්ඩ ගියාම එය වෙනත් විදියකට වෙනත් පිරිසකට වාසි සහගත විය හැකියි. ඒ නිසා අපට අවංකවම යමක් ගැන කටයුතු කළ යුතු ක්‍රමයක් තිබෙනවා.ශ්‍රී ලංකාවේ මානව හිමිකම් කඩවීම් පිළිබද අන්තර්ජාතික පරීක්ෂණයක් පැවැත්විය යුතු බ‍වට නවනීදන් පිල්ලේගේ වාර්තාවකින් කියවෙනවා. එයට විසඳුමක් රජයට තිබෙනවාද?නවනීදන් පිල්ලේ ඇතුළු පිරිස ඉතාම සැලසුම්සහගත ලෙසයි කටයුතු කරන්නේ. අපේ රටේ මානව හිමිකම් කඩ වෙලා කියන්නේ අපේ රට බටහිර රටවල න්‍යාය පත්‍රයන්ට වැඩ නොකරන නිසායි. අපේ රටට විරුද්ධව අන්තර්ජාතික පරික්ෂණ කළ යුතුයි කියන්නේ ජනාධිපතිතුමා අපේ රට බටහිර රටවලට පාවා දෙන්නේ නැති නිසායි. ඒ හැර අපේ රටේ මානව හිමිකම් කඩවෙලා නැහැ.අපේ රටට එරෙහි අන්තර්ජාතික කුමන්ත්‍රණ ක්‍රියාත්මක වෙන වෙලාවක දකුණු සහ බස්නාහිර පළාත්වල ජනතාවගේ ප්‍රතිචාරය කුමක් විය යුතුද?මේ මැතිවරණයේදී සෑම මැතිවරණයකට වඩා වඩාත් ශක්තිමත් ලෙස මේ රජය සමඟ රටේ ජනතාව සිටින බව අන්තර්ජාතික ප්‍රජාවට තහවුරු කළ යුතුයි. එය මේ ර‍ටට ආදරය කරන සියලු ජනතාවගේම යුතුකමක් සහ වගකීමක් වෙනවා. මේ රට බේරා ගත් රණවිරුවන්ගේ නාමයෙන් මේ රට බේරා ගැනීමට සියලු වාදභේද අමතක කොට අපි එකාවන්ව පෙළ ගැසිය යුතුයි.ඇතැම් දිස්ත්‍රික්කවල ඇතැම් පක්ෂවලට දේශපාලනය කරන්ඩ බාධා කිරීම් සිදු කෙරෙන බවට චෝදනා නැ‍ඟෙනවා.?ඒක අමුලික බොරුවක්. මේ මොහොතේ මැතිවරණ කොමසාරිස්තුමාට උපරිම බලය ලැබී තිබෙනවා. මැතිවරණ කොමසාරිස්තුමාගේ බලයට රජයට අභියෝග කරන්ඩ බැහැ. මැතිවරණ කොමසාරිස්තුමා තමන්ගේ බලය පාවිච්චි කරමින් වැරැදි ලෙස නීති විරෝධී ලෙස මැතිවරණ කටයුතුවල නිරත වෙන සියලුම අපේක්ෂකයන්ට විරුද්ධව නීතිය ක්‍රියාත්මක කරමින් පවතිනවා. ඒ නිසා පරාජයෙන් වියරු වැටී සිටින දේශපාලන පක්ෂ නඟන අමුලික බොරුවක් ඔය කතාව.රටේ මංකොල්ලකෑම් වැඩි වෙලා ඒකද ආශ්චර්ය කියලා සජිත් ප්‍රේමදාස එ.ජා.ප මන්ත්‍රීවරයා ආණ්ඩුවෙන් අහලා තිබුණා.?මංකොල්ලකෑම් අතීතයේදීත් සිදු වෙලා තියෙනවා. නමුත් ඒවා මාධ්‍යයෙන් එළියට ආවේ නෑ. නමුත් දැන් ජනමාධ්‍ය වඩා සක්‍රීයයි. ඒ නිසා එළියට එනවා. මුලින්ම ඒක අපි තේරුම් ගත යුතු වෙනවා. දැන් මීගමුවේ කෝටි දෙකේ මංකොල්ලයට චෝදනා එල්ල වෙලා තියෙන්නේ එ.ජා.ප බස්නාහිර පළාත් සභා අපේක්ෂකයෙකුට. ඒ සජිත් ප්‍රේමදාස මහත්තයාගේ පක්ෂයේම කෙනෙක්. එතකොට මෙහෙම අහන්ඩ එ.ජා.ප යට අයිතියක් තියෙනවාදහොඳයි අවසාන වශයෙන් ඔබ මාතර දිසාවේ ජනතාවට දෙන පණිවිඩය?අපි බලාපොරෝත්තු වෙනවා ජනතාව එ.ජ.නි.ස යට ‍‍‍‍ඓතිහාසික බලයක් දකුණු පළාතෙන් ලබා දේවි කියලා. ඒ වගේම මේ පළාත් සභා මැතිවරණ ප්‍රතිඵලය ‍ලෝකයටම පණිවිඩයක් දීමට යොදා ගන්නා හැටියට මා සමස්ත දකුණු පළාතේ ජනතාවගෙන්ම ඉල්ලා සිටිනවා. ඒ වගේම මාතර දිසාවෙන් පළාත් සභාවට මන්ත්‍රීවරු පත් කර ගන්නා විට යහපත් දේශපාලන සංස්කෘතියක් සඳහා කැප වෙන උදවිය තෝරා පත් කර ගන්නා හැටියටත් මා ජනතාවගෙන් ඉල්ලා සිටිනවා.සංවාද සටහන චන්දන බණ්ඩාරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>02</day>
    </date>
    <link>http://www.silumina.lk/2014/03/02/_art.asp?fn=ab1403023</link>
    <topic>ජනපති, මඩකළපු අගරදගුරු හමුවෙයි</topic>
    <author> චන්දන බණ්ඩාර</author>
    <content>ජනාධිපතිතුමා විසින් පසුගිය 21 වෙනිදා දින දැයට කිරුළ ජාතික ප්‍රදර්ශනය විවෘත කළේය. දැයට කිරුළ ප්‍රදර්ශනය විවෘත කිරීමෙන් අනතුරුව නැවත් ජනාධිපතිතුමා පැමිණියේ අනුර යාපා අමාත්‍යතුමාගේ නිවසටය. එදින රාත්‍රී ආහාරය ජනාධිපතිතුමා ලබා ගත්තේ අනුර යාපා ඇමැතිතුමාගේ නිවෙසිනි. ජනාධිපතිතුමා එදින නැවැතී සිටියේ ද යාපා ඇමැතිතුමාගේ නිවෙසේමය.ජ්‍යෙෂ්ඨ අමාත්‍ය එස්. බී නාවින්න, අමාත්‍ය ජගත් පුෂ්පකුමාර, ජයරත්න හේරත් යන අමාත්‍යවරුද, වයඹ මහ ඇමති දයාසිරි ජයසේකර ඇතුළු පළාත් සභා නියෝජිතයෝද වයඹ ආණ්ඩුකාර තිස්ස බලල්ල ද එදින ද රාත්‍රී භෝජන සංග්‍රහයට සහභාගී වූහ.පසුදා එනම් සෙනසුරාදා දිනයේ උදෑසන ව්‍යායාම සඳහා ඇවිදීමට ජනාධිපතිතුමා සමඟ අනුර යාපා අමාත්‍යතුමාත් ඔහුගේ සොයුරු චන්දන යාපා පළාත් මන්ත්‍රීවරයාත් එක්ව සිටියහ.ව්‍යායාම සඳහා ඇවිදින අතරතුර හිටපු අධ්‍යාපන හා සංස්කෘතික අමාත්‍යවරයකු මෙන්ම ප්‍රවීණ අධ්‍යාපනඥයකු වූ අයි.එම්.ආර්.ඒ ඊරියගොල්ල මහතා අධ්‍යාපනය ලැබූ අයි.එම්.ආර්.ඒ ඊරියගොල්ල මහා විද්‍යාලය අසලින් ජනාධිපතිතුමා ඇතුළු පිරිස ගමන් ගත්හ.ඊරියගොල්ල මැතිතුමාගෙන් සාහිත්‍යයට, අධ්‍යාපන ක්ෂේත්‍රයට මෙන්ම රටට වූ සේවය ගැන සිහිපත් කිරීමට ද ජනාධිපතිතුමා අමතක නොකළේය. ජනාධිපතිතුමන් සමග ව්‍යායාම සඳහා ඇවිදිමින් සිටි අනුර යාපා අමාත්‍යතුමා ජනාධිපතිතුමාට කීවේ "සර් මාත් මූලික අධ්‍යාපනය ලැබුවේ මේ පාසලෙන් " කියාය. මේ අතරතුර අනුර යාපා ඇමැතිවරයා ජනාධිපතිතුමාට කීවේ "සර් ද්වීතික පාසැල් 1000 ක් සංවර්ධනය කිරීමේ වැඩසටහන යටතේ මේ පාසල ද සංවර්ධනය කරමින් තියෙනවා " කියාය.ජනාධිපතිතුමා ඇතුළු පිරිස මහ පාරේ ඇවිදිමින් යන අතරතුර උදෑසනින්ම සිය රාජකාරි කටයුතු සඳහා ලහිලහියේ ගමන් කරන ජනතාව සමඟ සහ අතරමඟ හමුවන පිරිස් සමඟ කතා බහ කිරීමටද ජනාධිපතිතුමා අමතක කළේ නැත.කංකානිම්මුල්ල රක්ෂිතය මැදින් ගමන් කරන විට ජනාධිපතිතුමා කීවේ ස්වාභාවික පරිසරයේ වැදගත්කම බොහෝ අය වටහා නොගන්නා බවය. ඒ නිසා වන රක්ෂිත ආරක්ෂා කිරීමත් පරිසරය සුරුකීමත් පිළිබද ජනතාව දැනුවත් කළයුතු බවත් ජනාධිපතිතුමා පෙන්වා දුන්නේය.ගිය බ්‍රහස්පතින්දා දිනයේ(27) පාර්ලිමේන්තු මන්ත්‍රී නාමල් රාජපක්ෂ හම්බන්තොට ප්‍රදේශයේ මැතිවරණ කටයුතුවල නිරතව සිටියේය. ඒ වෙළෙඳ ඇමැති ජොන්ස්ටන් ප්‍රනාන්දු සමගය. ඇමැති ජොන්ස්ටන් සහ නමල් මන්ත්‍රීවරයා වාහනයේ ගමන් කරමින් සිටියදි දිනපතා පුවත්පත් බලමින් ගියහ. ඒ සමගම මන්ත්‍රි නාමල් ඇමැති ජොන්ස්ටන්ට පෙන්වුයේ එක්තරා දිනපතා පුවත්පතක මුල් පිටුවේ තිබු පැසැල් සිසුවියකගේ දෙපා කෲර ලෙස පුළුස්සා දමා තිබෙන බවට වු වාර්තාවකි.මන්ත්‍රී නාමල් එම පුවත සම්පුර්ණයෙන්ම කියවා බැලුවේය. මේ සිදුවීමෙන් අසරණ වී තිබුණේ හොරොව්පතාන මොරකෑව මහා විද්‍යාලයෙන් මෙවර සාමාන්‍යපෙළ විභාගයට පෙනී සිටි ඒ. රංජනී නම් 17 හැවිරිදි පැසැල් සිසුවියකි. " ඇමැතිතුමා මේ ළමයගේ දෙමාපියන්ට කොහොමහරි ඉක්මනටම කථා කරන්න. අදම මේ නංගි කොළඹට ගෙනත් ප්‍රතිකාර කරන්ඩ ඕනේ. මේ දරුවාගේ අම්මට කථා කරලා කොලඹට ගේන වැඩේ ඔබතුමා බාර ගන්ඩ. මං මේ දරුවාගේ ප්‍රතිකාර කටයුතු ගැන බලා ගන්නම් " මන්ත්‍රී නාමල් ඇමැති ජොන්ස්ටන්ඩ කිවේය.කෙසේ වෙතත් ඇමැති ජොන්ස්ටන් ඒ මොහොතේ සිට එම සිසුවියගේ දෙමවුපියන්ට කථා කිරීමට උත්සාහ කළද එදින රාත්‍රී වෙන තෙක් උත්සාහය අසාර්ථක වීය. අනතුරුව එදින රාත්‍රියේ කෙසේ හෝ ඇමැති ජොන්ස්ටන් එම සිසුවියගේ දෙමවුපියන් දුරකථනයට සම්බන්දකොට ගත්තේය. " අම්මේ මං හෙට උදෙන්ම වාහනයක් එවනවා. නාමල් රාජපක්ෂ මන්ත්‍රීතුමා ඔයාලාගේ දුවගේ කකුල් දෙක සනීප කරන්ඩ උදව් කරනවා කීවා. කොළඹ පෞද්ගලික රෝහලකට දුව ඇතුළත් කරමු. හෙට උදේන්ම ලෑස්ති වෙන්ඩ " ඇමැති ජොන්ස්ටන් සිසුවියගේ දෙමාපියන්ට කීවේය‍.ඒ අනුව ගිය සිකුරාදා (28) වෙනිදා එම සිසුවිය කොළඹ නවලෝක රෝහටල අතුළත් කොට තිබිණි. ඉන් අනතුරුව නාමල් රාජපක්ෂ මන්ත්‍රීවරයා කොළඹ එම රෝහලට උදේන්ම පැමිණියේය. වෛද්‍යවරුන් සමග කථා බහ කළ නාමල් මන්ත්‍රිවරයා කීවේ කෙසේ හෝ මේ සිසුවියගේ දෙපා සනීප කොට දෙන ලෙස‍ටය.ඒ සඳහා වැය වෙන ඕනෑම මුදලක් තමන් ගෙවන බවත් නාමල් මන්ත්‍රීවරයා රෝහල් බලධාරීන්ට කීවේය. " මන්ත්‍රීතුමනි ඔබතුමා හොඳ වෙලාවට මේ ළමයා ‍අද රෝහලට ගෙනාවේ. නැත්නම් මේ ළමයාගේ තුවාල අනුව මෙයාගේ කකුල් දෙකම කපලා දාන්ඩ වෙනවා. " වෛද්‍යවරු නාමල් මන්ත්‍රීතුමාට කීහ. බ්‍රහස්පතින්දා දිනයේ කැබිනට් රැස්වීම නිමා වී එන අතරතුර ඇමැති ජොන්ස්ටන් ප්‍රනාන්දුද නවලෝක රෝහලට ගොස් එම සිසුවියගේ අවශ්‍යතා ගැන සොයා බලා පැමිණියේය.මෙවර බස්නාහිර පළාත් සභාවට කොළඹ දිස්ත්‍රික්කයෙන් තරග වදින කොළඹ දිස්ත්‍රික් එ.ජ.නි.ස කණ්ඩායම් නායක උදය ගම්මන්පිලගේ ජයග්‍රහණය පිණිස ගිය සතියේ දී රත්මලාන ප්‍රදේශයේ දී රැස්වීමක් පැවැත්විණි. කොළඹ දිස්ත්‍රික්කයෙන් එ.ජ.නි.ස යෙන් තරග වඳින නිශාන්ත ශ්‍රී වර්ණසිංහ සහ අමල් සිල්වා ද ඒ රැස්වීමට එක්ව සිටියහ.රැස්වීම පැවැතියේ ශ්‍රි.ල.නි.ප මහ ලේකම් සෞඛ්‍ය ඇමැති මෛත්‍රීපාල සිරිසේනගේ ප්‍රධානත්වයෙනි. එහිදී ඇමැති මෛත්‍රී කොළඹ දිසාවේ ජනතාවට විශේෂ පණිවිඩයක් ලබා දුන්නේය. " මහජන හිතවාදී ගුණාත්මක දේශපාලනයකට රටේ ලොකු ඉල්ලුමක් තියෙනවා. නමුත් එවැනි දේශපාලඥයන් හිඟයි. දීර්ඝ කාලයක් මගේ මිතුරෙකු වු ගම්මන්පිල ඒ වගේ චරිතයක්. මේ වගේ චරිත අපට අවශ්‍ය නිසායි අපි එතුමාට නායකත්වය දුන්නේ. " ඇමැති මෛත්‍රීපාල සිරිසේන අවධාරණය කළේය.ඉන් අනතුරුව ශ්‍රි.ල.නි.ප රත්මලාන ආසන සංවිධායක චන්දන කත්‍රිආරච්චි ද අදහස් දැක්වු‍යේය. " උදය ගම්මන්පිල මැතිතුමාට ඉහළම මනාපයක් ලබා දෙන්ඩ මාත් කැප වෙලා වැඩ කරනවා." රත්මලාන ශ්‍රී.ල.නි.ප ආසන සංවිධායක චන්දන කත්‍රිආරච්චි කියා සිටියේය.ඉන් අනතුරුව එදින ගම්මන්පිලගේ රුපියල් සියයේ මැතිවරණ බර පැන සඳහා මහජනතාවට දායක වීමට නව තාක්ෂණික ක්‍රම දෙකක්ද හදුන්වා දෙනු ලැබිණි‍. ඒ අන්තර්ජාලයේ " පේපෑල්" ඔස්සේ ක්‍රෙඩිට් කාඩ් මඟින් ගෙවීමටත් , ඩයලොග් දුරකථන ජාලය ඔස්සේ ඊසි කෑෂ් මඟන් සහ මොබිටෙල් දුරකථන ජාලය ඔස්සේ එම්කෑෂ් මඟින් මුදල් පරිත්‍යාග කිරීමේ අවස්ථාවය.මෙරට රූපවාහිනී නාළිකා මඟින් වෛද්‍ය උපදෙස් ලබා දෙමින් සිය මෙහෙවර වඩාත් සක්‍රීය ලෙස ඉටු කළ වෛද්‍යවරයෙකු ලෙස කවුරුත් වෛද්‍ය සුදත් දම්සිංහ හඳුනති. ඔහු මෙවර එ.ජ.නි.සයෙන් කොළඹ දිසාවෙන් බස්නාහිර පළාත් සභාවට තරග වැදී සිටියි. ඔහුට ගිය සතියේ සඳුදා ජනාධිපති මන්දිරයෙන් ඇමැතුමක් ලැබිණි. ඒ ජනාධිපතිතුමා පැමිණ හමුවෙන ලෙසටය. වෛද්‍ය දම්සිංහ පළාත් අපේක්ෂකයා ජනාධිපති මන්දිරයට ගියේ බිරිය වෛද්‍ය සුමුදු විජයවීර මහත්මියද සමඟිනි. අරලියගහ මැදුරට ගිය සුදත් දම්සිංහගෙන් ජනාධිපතිතුමා විමසා සිටියේ මැතිවරණ ව්‍යාපාරයේ කටයුතු කෙසේද යන්නය." සර් ඡන්ද ව්‍යාපාරය හොඳින් කරගෙන යනවා." වෛද්‍ය දම්සිංහ කිවේය.ඉන් අනතුරුව ජනාධිපතිතුමා වෛද්‍ය දම්සිංහ සහ බිරියට අරැයුම් කළේ දිවා ආහාරය ගැනීම සඳහාය. දිවා ආහාරය ගන්නා අතරතුර ජනාධිපතිතුමා කියා සිටියේ " ඩොක්ටර් වෛද්‍ය වෘත්තිය වගේ නෙමෙයි දේශපාලනය කියන්නේ. ටිකක් ඉවසීමෙන් කල්පනාවෙන් කරන්ඩ ඕනේ." කියාය." ඒක ඇත්ත සර්. මං මගේ ඡන්ද ව්‍යාපාරයේ පෝස්ටර් ගහන්නේ නෑ. මං මහජනතාවගේ සෞඛ්‍ය කටයුතු දියුණු කිරීම උදෙසා උපදෙස් සහ මගේ වැඩපිළිවෙළ ගැන පොත් පිංචක් සකස් කරලා තියෙනවා. " එසේ කියමින් දිවා ආහාරය ගැනීමෙන් අනතුරුව වෛද්‍ය දම්සිංහ කොළඹ දිසා අපේක්ෂකයා ජනාධිපතිතුමාට සිය මැතිවරණ ව්‍යාපාරය වෙනුවෙන් සකස් කළ පොත් පිංච පිළිගැන්වුයේය." බොහොම හොඳ වැඩක් ඩොක්ටර් කරලා තියෙන්නේ. හොඳම දේ තමයි ඔබ ගැන ජනතාව දැනුම්වත් කරන්ඩ. ජනතාවට අවබෝධයක් තියෙනවා. මං ඔයා ගැන සතුටු වෙනවා." ජනාධිපතිතුමා එසේ කියමින් සුදත් දම්සිංහට මැතිවරණ ව්‍යාපාරය හොඳින් කරගෙන යාම සඳහා සුබ පැතුවේය.ගිය සතියේ දී ගම්පහ කෑරගල පද්මාවතී පිරිවෙන් විහාරස්ථානයේදී" පුනරුද පිරිවෙන් ප්‍රතිභා 2014 ගම්පහ උදානය "උත්සවය පැවැත්විණි. ඒ උත්සවය පැවැතියේ ජනාධිපතිතුමාගේ සහභාගීත්වයෙන් ගම්පහ දිසාවේ ප්‍රධාන සංඝයාවහන්සේගේ ප්‍රධානත්වයෙනි. ඒ අවස්ථාවට කැලණිය විශ්ව විද්‍යාලයේ කුලපති මහාචාර්ය වැලමිටියාවේ කුසලධම්ම ස්වාමීන් වහන්සේ ඇතුළු මහා සංඝරත්නය වැඩම කර සිටියහ.ආර්ථික සංවර්ධන ඇමැති බැසිල් රාජපක්ෂ මහතා මහාචාර්ය වැලමිටියාවේ කුසලධම්ම ස්වාමීන්වහන්සේ සමඟ කිසියම් කතා බහක නියළී සිටියේය. ඒ මොහොතේ දී ජනාධිපතිතුමා කෑරගල පද්මාවතී පිරිවෙනට පැමිණ සිටි මහජනතාව සමඟ සුහද ලෙස කතා බහ කරමින් සිටියේය. එය දුටු මහාචාර්ය වැලමිටියාවේ කුසලධම්ම ස්වාමීන්වහන්සේ ඇමැති බැසිල් රාජපක්ෂ මහතාට කීවේ අපුරු කතාවකි. " ඇමැතිතුමා ජනාධිපතිතුමා නිසා අපේ ඇමැතිවරුන් නිවන් දකිනවා වගේයි. මොකද ජනාධිපතිතුමාගේ ආලෝකය තමයි එයාලට ලැබිලා තියෙන්නේ" කියාය.මෙරට තරුණ තරුණියන්ට රූපවාහිනී මාධ්‍ය කලාවේ නවමු අද්දැකීම් විඳ ගන්නට ඉඩ කඩ විවර කර දුන් පුද්ගලයකු ලෙස නිතීඥ සුසාර ඩිනාල් කවුරුත් හඳුනති‍. ඔහු මෙවර ‍ගම්පහ දිසාවෙන් එ.ජ.නි.ස යටතේ දේශපාලන තරග බිමට පිවිස සිටී. මේ දිනවල නිතීඥ සුසාර ඩිනාල් මැතිවරණ ව්‍යාපාරයේ දැඩි කැපවීමෙන් කටයුතු කරමින් සිටී. මේ අතරතුර ගිය සතියේ දිනයක රාත්‍රී එකොළහට පමණ ඔහුට දුරකථන ඇමැතුමක් ලැබිණි. ඒ නියෝජ්‍ය ඇමැති ලසන්ත අලගියවන්නගෙනි. " සුසාර කොහේද ඉන්නේ" ලසන්ත ඇමැතිවරයා විමසා සිටියේය." ඇමැතිතුමා මං කිරිබත්ගොඩ කාර්යාලයේ ඉන්නේ."සුසාර පිළිතුරු දුන්නේය. ඒ සමඟම ඇමැති ලසන්ත අලගියවන්න කීවේ ඔයා කාර්යාලයේම ඉන්න කොහේවත් යන්ඩ එපා කියාය.ඒ දුරකථන ඇමැතුම ලැබී විනාඩි විස්සකට පමණ පසුව නීතීඥ සුසාර ඩිනාල්ගේ කාර්යාලයට ආවේ ආර්ථික සංවර්ධන ඇමැති බැසිල් රාජපක්ෂ මහතාය. " කොහොමද සුසාර මැතිවරණ වැඩ කටයුතු. මොනවද මගෙන් වෙන්ඩ ඕනේ. මොනවාහරි අවශ්‍යතාවක් තියෙනවා නම් මට කියන්ඩ. " ඇමැති බැසිල් රාජපක්ෂ මහතා සුසාරට කියා සිටියේය." සුසාර මොනවද වැඩිපුර අවධානය යොමු කරලා තියෙන ආසන. " ඇමැති බැසිල් විමසා සිටියේය. " සර් කැලණිය, කටාන , දිවුලපිටිය සහ මිනුවන්ගොඩ තමයි මං වැඩිපුරම අවධානය යොමු කරලා තියෙන ආසන. "සුසාර කියා සිටියේ. ඒ සමඟම ඇමැති බැසිල් විමසා සිටියේ ඒ අසනවලට විතරක් වැඩි අවධානයක් යොමු කළේ ඇයි කියාය." නෑ සර්. මගේ ඥාතීන් වැඩිපුර ඉන්න ආසන වගේම මං හැදුණ වැඩුණ ප්‍රදේශ ගැන මං වැඩි අවධානයක් යොමු කළා." සුසාර ඇමැති බැසිල්ට කියා සිටියේය.ඉන් අනතුරුව නිතීඥ සුසාර ඩිනාල් සිය මැතිවරණ වැඩපිළිවෙළ ගැන උපදෙස් ලබා ගැනීමට ආර්ථික සංවර්ධන ඇමැති බැසිල් රාජපක්ෂ මහතාගේ බිරිය පුෂ්පා රාජපක්ෂ මැතිනියද හමුවී සාකච්ඡා කළේය." මැඩම් මගේ අරමුණ තමයි පළාත් සභාවට පත් වුණාම තරුණ තරුණියන් වෙනුවෙන් වෘත්තීය පුහුණු වැඩසටහන් ආරම්භ කිරීම. වඩු වැඩ , මේසන් වැඩ මේ වගේ වෘත්තීන් ගෞරවනීය විදියට කරගෙන යන්ඩ ඉඩකඩ තියෙන්ඩ ඕනේ. " නිතීඥ සුසාර ඩිනාල් කියා සිටියේය." ඒක ඇත්ත දියුණු රටවල ඒ ව‍ගේ වෘත්තීන් කරන අයට ලයිෂන් එකක් දීලා තියෙනවා. ඒක වඩාත් ගෞරවනීය වෘත්තියක්" පුෂ්පා රාජපක්ෂ මැතිනිය කීවාය." හැබැයි ඉතින් මැඩම් මට සල්ලි නෑ එක එක්කෙනාට බෙද බෙදා යන්ඩ." සුසාර කීවේය." මැතිවරණවලදී බඩු මුට්ටු බෙදුවට වැඩක් නෑ. සල්ලි බෙදුවට වැඩක් නෑ. ජනතාව දැන් රවටන්ඩ බෑ. මිනිස්සු හොඳ මිනිස්සු තමයි ‍දිනවන්නේ " පුෂ්පා රාජපක්ෂ මැතිනිය සුසාර ඩිනාල්ට උපදෙස් දෙමින් කීවේය.මෙරට රූපවාහිනී ප්‍රේක්ෂකයන්ට එස්. එම් මරික්කාර් නම් මාධ්‍යවේදීයා ඉතා හුරු පුරුදු කෙනෙකි. ඔහු මෙවර එ.ජා.ප යෙන් කොළඹ දිසාවට තරග වැදී සිටියි. ගිය සතියේ දී එ.ජා.ප අපේක්ෂක මරික්කාර්ගේ මැතිවරණ මෙහෙයුම් කාර්යාලයක් විවෘත කෙරුණේ කොළඹ මාලිගාවත්තේදීය. ඒ එ.ජා.ප මහ ලේකම් තිස්ස අත්තානායකගේ ප්‍රධානත්වයෙනි.විශාල එ.ජා.ප අපේක්ෂකයන් පිරිසක්ද එම අවස්ථාවට එක්ව සිටියහ. එම අවස්ථාවේදී එ.ජා.ප මහලේකම්වරයා මරික්කාර් ගැන චරිත සහතිකයක් එ.ජා.ප පාක්ෂිකයන්ට දුන්නේය. " මරික්කාර් එ.ජා.ප යෙන් මැතිවරණයට තරග කරන එක ගොඩක් වටිනවා. ඇත්තටම මරික්කාර් කියන්නේ අපේ කෙනෙක්. මරික්කාර්ට නාමයෝජනා ලබා දෙනකොට ප්‍රශ්න ආවා. නමුත් අපි ඔහුට අවස්ථාව දුන්නා. ඒ නිසා මං කොළඹ දිසාවේ අපේ පාක්ෂිකයන්ට කියනවා මරික්කාර් කොළඹ දිස්ත්‍රික්කයෙන් ඉහළින්ම දිනවන්ඩ කියලා. මරික්කාර්ට කොළඹ මුස්ලිම්, සිංහල සහ දෙමළ කියන හැම ජනවර්ගයකම සහයෝගය තියෙනවා. " එ.ජා.ප මහ ලේකම් තිස්ස එ.ජා.ප අපේක්ෂක මරික්කාර්ට හොඳ චරිත සහතිකයක් දුන්නේය.කරු ජයසූරිය ඇතුළු එ.ජා.ප නායකත්ව මණ්ඩලයට පසු ගිය දින කිහිපය කාර්ය බහුල විය. ඒ බස්නාහිර සහ දකුණු පළාත් මැතිවරණය සඳහා එක්සත් ජාතික පක්ෂයේ පළාත් සභා මැතිවරණ ප්‍රතිපත්ති මාලාව සකස් කිරිම, ජනජය වැඩ පිළිවෙළේ ඉදිරි කටයුතු සැලසුම් කිරීම, ආසන හා දිස්ත්‍රික්ක මට්ටමේ සංවිධාන ජාලය පණ ගැන්වීම ආදී කටයුතු රැසක් එ.ජා.ප නායකත්ව මණ්ඩලයට පැවැරී තිබීමය.ඒ අනුව පසුගිය සති අන්තයේ දී කරු, තිස්ස,කබීර්, ඇතුළු නායකත්ව මණ්ඩලයේ සභිකයෝ හම්බන්තොට හා ගාලු දිස්ත්‍රික්කයේ සියලු එ.ජා.ප අපේක්ෂකයන් හමු වුහ. හම්බන්තොට දී සජිත් ප්‍රේමදාස ඇතුළු කණ්ඩායමත්, ගාල්ලේ දී වජිර හා ගයන්ත ඇතුළු කණ්ඩායමත් හමු විය. එහිදී අදාළ මැතිවරණ උපදෙස් ලබා දීම කෙරුණේ මහලේකම් තිස්ස අත්තනායක විසිනි. කබීර් හෂීම් එ.ජා.ප සභාපතිවරයා විසින් “ජනජය”වැඩපිළිවෙළ ක්‍රියාත්මක කිරීම හා ඒ මඟින් ලැබෙන දේශපාලන ශක්තිය පැහැදිලි කරන ලදී. අපේක්ෂකයන්ගේ හා සංවිධායකවරුන්ගේ උනන්දුව, ආශිර්වාදය හා සුබවාදී ආකල්පය මෙහිදී කරු ජයසුරිය නායකත්ව මණ්ඩලයේ සභාපතිවරයාගේ ප්‍රශංසාවට ලක් විණි. එම සාකච්ඡා ඉතා සුහදශීලිව පැවැත්විණි.මේ ගමනේ දී කරු, තිස්ස හා සජිත් එකම වාහනයක ගමන් කළහ. මැතිවරණ කාලයේ දී වැඩි වශයෙන් ප්‍රයෝජනයට ගන්නා අත්‍යවශ්‍ය පහසුකම්වලින් සැදුම්ලත් කරුට අයත් වාහනය ඒ සදහා යොදා ගැනිණි. පැය 05 ක පමණ කාලයක් තිස්සේ වාහනයේ ගමන්ගන්නා අතරවාරයේ දී විඩාව මඟහරවා ගැනීමට ඔව්හු “ගාන්ධි” ඇතුළු චිත්‍රපට කිහිපයක් නැරඹූහ.මීගමුවේ රන්බඩු සාප්පුවක් කොල්ලකෑම නිසා ගිය සතියේ ගම්පහ දිසා එ.ජා.ප බස්නාහිර පළාත් සභා අපේක්ෂකයෙකු පොලිස් අත්අඩංගුව ගැණිනි. රොයිස් ප්‍රනාන්දු නම් එම පළාත් අපේක්ෂකයා හමු වීමට ගිය සතියේ එ.ජා.ප පාර්ලිමේන්තු මන්ත්‍රී සුජීව සේනසිංහ ගියේය. මන්ත්‍රීවරයා පොලිස්පතිවරයාගෙන් විශේෂ අවසරයක් ගෙන මෙලෙස ‍ගම්පහ දිසා අපේක්ෂකයා හමුවීමට ඔහු රදවා සිටින ස්ථානයට ගියේය. එම අපේක්ෂකයා මන්ත්‍රී සුජීවට කථාකර නිතීඥ සහාය ඉල්ලා සිටිම මේ හමුවට හේතු වීය." හොඳයි මං පක්ෂය වෙනුවෙන් ඕනෑ උදව්වක් කරන්නම්. නොමිලේ වුණත් මං නිතීඥ සහාය දෙන්නම්." සුජීව සේනසිංහ පාර්ලිමේන්තු මන්ත්‍රීවරයා කියා සිටියේය.පාර්ලිමේන්තු වටරවුමේ පිහිටි පාලමේ පළමු කොටසේ ඉදිකිරීම් ගිය සතියේ අවසන් වීය. එම පාළමේ ඉදිකිරීම් කටයුතු නිරීක්ෂණය කිරිමට ගිය සතියේ ජනාධිපතිතුමා ගියේය. පාළම නිරීක්ෂණය කිරීටම යාමට පෙර ජනාධිපතිතුමා ආරක්ෂක අංශයට කීවේ මහාමාර්ග අමාත්‍යාංශයේ ලේකම් රංජිත් ප්‍රේමසිරි සම්බන්ධ කර දෙන ලෙසටය." ලේකම්තුමා මං හෙට උදේ හටය පාළම බලන්ඩ එනවා." ජනාධිපතිතුමා කීය. ඒ අනුව ජනාධිපතිතුමාත් , කඩුවෙන නගරාධිපති ජී.එච් බුද්ධදාස සහ මහාමාර්ග අමාත්‍යාංශයේ ලේකම්වරයා ඇතුළු පිරිස උදේ හය වෙන විට පාර්ලිමේන්තු වට රවුමට ගොස් පාළම නිරීක්ෂණය කළේය." අපි මේ හැම දෙයක්ම කරන්නේ මහජනතාව වෙනුවෙන්. ඒ නිසා දැන්ම මේ මාර්ගය විවෘත කරන්ඩ. " ජනාධිපතිතුමා මහාමාර්ග අමාත්‍යාංශයේ නිලධාරීන්ට කීවේය. ඉන් අනතුරුව ජනාධිපතිතුමා කීවේ ව්‍යායාම ඇවිදීමේ පථයට යා යුතු බවය. ඒ සමගම ආරක්ෂක අංශ නිලධාරීන් මාර්ගයේ එක් කොටසක් වසා දැම්මේය. ජනාධිපතිතුමා එය දුටු විගසම කීවේ. " මං මෙතැනට ආවා කියලා පාර වහන්ඩ එපා. මේ වෙලාවේ පාසැල් යන දරුවෝ සහ කාර්යාලවලට යන ජනතාවට අපහසුතාවයක් වේවි. " ජනාධිපතිතුමා එසේ කියමින් වසා දැමු මාර්ගය යළි විවෘත කළේය.ව්‍යවසාය සංවර්ධන ඇමැති බසීර් සේගුදාවුද්ගේ දියණියගේ විවාහ මංගල උත්සවය පසු ගිය සතියේදී මඩකලපුවේ තරු පංතියේ හෝටලයකදී පැවැත්විණි. මේ විවාහ මංගල උත්සවයට මඩකලපුව බිෂොප්තුමාත් පැමිණ සිටියේය. නමුත් බිෂොප්තුමා පැමිණ ටික වේලාවකින් නික්ම ගියේය. ඒ අවස්ථාවේදී ජනාධිපතිතුමාට මඩකලපුව බිෂොප්තුමා සමඟ වැඩි යමක් කතා බහ කරන්නට නොහැකි විය.ඒ නිසා එම විවාහ මංගල උත්සවය නිමා වී ආපසු එන අතරතුර ජනාධිපතිතුමා සිය ආරක්ෂක අංශයට කීවේ මඩකලපුව බිෂොප්තුමාගේ නිවෙසට යා යුතු බවය. එහි යන විට බිෂොප්තුමා සිටියේ නිල ‍නිවෙසේය. ජනාධිපතිතුමා එක් වරම බිෂොප් නිල නිවෙසට එනු දැක එහි මුරකරු පුදුමයට පත් විය. ඉන් අනතුරුව මුරකරු බිෂොප්තුමාට දැන්වුයේ ජනාධිපතිතුමා පැමිණ ඇති බවය. බිෂොප්තුමාද එක් වරම කලබලයට පත් වුයේ ජනාධිපතිතුමාගේ පැමිණීම නිසාය." බිෂොප්තුමනි. මට මඟුල් ගෙදරදී ඔබවහන්සේ එක්ක හරියට කතා කරන්ඩ බැරි වුණා. ඒ නිසායි අපි යන පාරේම ඔබවහන්සේගේ නිල නිවෙස තියෙන නිසා ගොඩ වෙලා යන්ඩ හිතුවා. " ජනාධිපතිතුමා කියා සිටියේය." මං හිතුවේ නැහැ ජනාධිපතිතුමනි ඔබතුමා පැමිණේවි කියලා. නොකියාම ආවේ ඇයි." බිෂොප්තුමා ජනාධිපතිතුමාගෙන් විමසා සිටියේය." බිෂොප්තුමනි. කොහොමද මෙහේ තත්ත්වය" ජනාධිපතිතුමා විමසා සිටියේය."මෙහේ ප්‍රශ්නයක් නෑ‍. ජනතාව සතුටින් ජීවත් වෙනවා‍. මේ ප්‍රදේශ සංවර්ධනය වෙනවා. ඒ ගැන සතුටුයි." මඩකලපුව බිෂොප්තුමා කියා සිටියේය.මේ අතරතුර ගිය සතියේ දී ජනාධිපතිතුමා පුත්තලම ඇතුළු ප්‍රදේශ ගණනාවක සංවර්ධන කටයුතු රැසක් විවෘත කිරීමේ අවස්ථාවන්ට එක් විය. පුත්තලම ගැන පැරැණි කතාවක් තිබේ. එනම් "එන්තල් පෝනාලුම් , පුත්තල් පෝකාදේ " යන්නයි. එහි සිංහල අරුත නම් " මොන දිසාවට ගියත් පුත්තලමේ යන්ඩ එපා" කියාය.මේ අතරතුර ජනධිපතිතුමා එදින විවෘත කිරීම් කීපයක් සඳහා පුත්තලම සහිරා විද්‍යාලයටද ගියේය.ජනාධිපතිතුමා පිළිගැනීමට සහිරා විද්‍යාලයේ සිසුවියෝ පෙරමඟ බලා සිටියහ. ෆර්දාව හැඳගත් සිසුවියෝ ජනාධිපතිතුමට දෑත දිගු කරමින් අතට අත දෙමින් උණුසුම් ලෙස පිළිගත්හ. සහිරා විද්‍යාලයේ ශ්‍රවණාගාරය ඉදිකොට දී තිබුණේ ඒ.එච්.එම් අස්වර් පාර්ලිමේන්තු මන්ත්‍රීවරයාගේ විමධ්‍යගත අරමුදල්වලිනි. ඒ නිසා එම ශ්‍රවණාගාරය නම්කොට තිබුණේ" ඒ.එච්.එම් අස්වර් ශ්‍රවණාගාරය "ලෙසය.එය දුටු ජනාධිපතිතුමා විමසා සිටියේ " ආ මොකද මේ ඔයාගේ නම නේද තියෙන්නේ කියාය."ඔව් සර් මගේ විමධ්‍යගත අරමුදල්වලින් මේ ශ්‍රවණාගාරය ඉදි කෙරෙව්වේ." අස්වර් මන්ත්‍රීවරයා ජනාධිපතිතුමාට කියා සිටියේය. " මට ලොකු සතුටක් දැනෙනවා. අස්වර් මන්ත්‍රීතුමා ගොඩනඟපු මේ ශ්‍රවණාගාරයේ වේදිකාවේ ඉදලා කතා කරන්ඩ ලැබීම ගැන. " ජනාධිපතිතුමා කියා සිටියේය.ඉන් අනතුරුව ජනාධිපතිතුමා විමසා සිටියේ නයින මරික්කාර් හිටපු ඇමැතිවරයාගේ පවුලේ සිටින්නේ කවුදැයි කියාය.එහි සිටි කීප දෙනෙක්ම නයින මරික්කාර් හිටපු ඇමැතිවරයා මැතිවරණයෙන් පරාජය කළ එම්.ඊ අසන් කුස්දුස් ගැන කීහ. එකල සිය ව්‍යාපාරික ඥානය උපයෝගී කරගෙන අසන් කුස්දුස් විසින් නෛයින මරික්කාර් මැතිවරණයෙන් පරාජය කොට තිබුණේ අපුරු ක්‍රමයකටය. ඒ අපුරු ක්‍රමය ගැනද එහි සිටි පිරිස ජනාධිපතිතුමාට කීවේ රසවත් ලෙසටය.මේ අතරතුර ඒ.එච්.එම් අස්වර් මන්ත්‍රීවරයා ජනාධිපතිතුමාට හඳුන්වා දුන්නේ මිනිස් අලි ගැටුමට පිළියමක් ලෙස අත්හදා බැලීමක් සිදු කළ කෘෂිකර්ම පර්යේෂණ නිලධාරියෙකි." සර් මෙයා පර්යේෂණයක් කරලා හොයා ගෙන තියෙනවා අලින් තල් වැටට බයයි කියලා. ඒ නිසා වල් අලි මිනිස් ගම් වැදීම නවත්වන්ඩ තල් ගස් වැවීම සුදුසුයි කියලා මෙයා සොයාගෙන තියෙනවා" ඒ.එච්.එම් අස්වර් මන්ත්‍රීවරයා ජනාධිපතිතුමාට කියා සිටියේය." සර් අපි මුස්ලිම් ගමකට ගියාම හැම ගෙදරකටම යන්ඩ ඕනෑ. සර්ට පුදුම ළෙන්ගතුකමක් තියෙන්නේ මුස්ලිම් ජනතාවගේ" ඒ.එච්.එම් අස්වර් මන්ත්‍රීවරයා ජනාධිපතිතුමාට කියා සිටියේය. චන්දන බණ්ඩාරchandananewspolitic@gmail.comකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>02</day>
    </date>
    <link>http://www.silumina.lk/2014/03/02/_art.asp?fn=af1403021</link>
    <topic>පාහියන්ගලින් හමුවූ තරුණියගේ ඇටසැකිල්ල අවුරුදු 48000ක් පරණයි</topic>
    <author>ටෙක්ලා පද්මිණී කාරියවසම්</author>
    <content>ගල් ආයුධයක්ලෝකයේ පැරණිම මානව ජනාවාස හමුවී ඇත්තේ නැ‍ඟෙනහිර අප්‍රිකාවේ චල්ල චූවාල්ගොච් ප්‍රදේශයෙනි. ලංකාවේ පැරැණිම මානව සාධක හමුවී ඇත්තේ යාපනයේ මයික්කායි ප්‍රදේශයෙනි‍. එතැනින් හමුවූ ගල් ආයුධ වසර ලක්ෂ 8 ක් පැරැණි බව පැවැසේ. ලංකාවේ මානව ඉතිහාසය වසර ලක්ෂ විස්ස ඉක්මවන බව විශ්වාස කරන ශ්‍රී ලංකාවේ පුරාවිද්‍යාඥයෝ අතීතය සොයා පාහියන් ලෙන කැණීම සිදු කළහ. දකුණු ආසියාවේ මානව පරිනාමයේ කේන්ද්‍රස්ථානය වූ පාහියන් ලෙනින් ලෝකයේ පැරණිම නවීන මානවයාගේ අවශේෂ හමුවී ඇත. එය අදින් වසර 48000 ක් පැරැණිය.ලෝකයේ අවධානය නැවතත් ශ්‍රී ලංකාව වෙත යොමු වී තිබේ. ඒ පාහියන් ගල ගල්‍ ලෙනෙන් හමුවූ මානව ඇටසැකිල්ල හේතු කොට ගෙන ය. දකුණු ආසියාවේ මානව පරිනාමයේ උරුම ස්ථානයක් වන පාහියන්ගල හෝමෝ සාපියන් සාපියන් හෙවත් නවීන මානවයාට ඇති පැරැණිම දින වාර්තා කොට තිබේ. සරලව ම පවසනවා නම් අපේ අතීත මුතුන් මිත්තෝ අදින් වසර 48000 කට පෙර ශ්‍රී ලංකාවේ පාහියන්ගල රමණීය භූමියේ වාසය කර තිබේ.ලංකාවේ ඇති විශාලම ගල්ලෙන වන පාහියන් ලෙන තුළ තුන් දහසකට වැඩි ජනකායකට වාසය කළ හැකි ය. දිගින් අඩි 175 ක් හා පළලින් අඩි 150 කින් යුත් අර්ධ කවා කාර ලෙන ස්වභාවික ව‍ෘක්ෂ ලතාදියෙන් හෙබි රමණීය භූමි භාගයක පිහිටා ඇත. මුහුදු මට්ටමෙන් අඩි 460 පමණ උසින් පිහිට‍ා ඇති ලෙන 1986 - 87 වසර වල දී කරන ලද කැණීමෙන් අදින් වසර 37000 අතීතයක් පිළිබඳ තොරතුරු අනාවරණය කර තිබිණි.එහෙත් එම වාර්තාව එසේ තිබියදී නව කාල නිර්ණය වාර්තාවක් සඳහා 2012 වසරේදී කරන ලද කැණීම මඟින් අදින් වසර 48000 ක ඉතිහාසයක් පාහියන් ගලින් අනාවරණය කර ගැනීමට පුරාවිද්‍යා දෙපාර්තමේන්තුව සමත් වී ඇත.මෙතෙක් නවීන මානවයාගේ පැරැණිම අවශේෂ හා මානව සාධක හමුවී තිබුණේ බොර්නියෝ දූපතේ නියාතා ගල් ලෙන කැණීමේ දී ය. එය අදින් වසර 43000 කට කාල නිර්ණය වී තිබිණි. එහෙත් ශ්‍රී ලංකාවේ පාහියන් ලෙන කැණීම එම වාර්තා ගත කාල නිර්ණය ඉක්මවා තවත් වසර 5000 ක් ඈතට යන බව ඇමෙරිකාවේ “බීටා විද්‍යාත්මක පර්යේෂණ ආයතනය” වාර්තා කර ඇත.හෝමෝ සාපියන් සාපියන් මානවයා සඳහා ලෝකයේ හමුවූ පැරණිම දින නියමය වන්නේ ඇමෙරිකාවේ බීටා ඇන්ටික් විද්‍යාත්මක පර්යේෂණ ආයතනය ශ්‍රී ලංකාවේ පාහියන් ලෙන සඳහා දී ඇති අදින් වසර 48000 දැක්වෙන කාබන් 14 ( C14) කාල නිර්ණ වාර්තාව බව පුරාවිද්‍යා අධ්‍යක්ෂ ජනරාල් ආචාර්ය සෙනරත් දිසානායක මහතා පවසයි.ශ්‍රී ලංකාවේ ඝර්ම කලාපීය වනාන්තරවලට දීර්ඝ කාලීන ඉතිහාසයක් ඇති බව මේ ගවේෂණයේ දී වාර්තා වී ඇත‍. එකල විසූ ජනයා ආහාරයට ගත් බෙල්ලන් ඒ බව තහවුරු කරයි.ප්‍රාග් ඓතිහාසික පර්යේෂණයක් ශ්‍රී ලංකාවේ පුරාවිද්‍යා දෙපාර්තමේන්තුවට තනිවම කළ නොහැක. බහු විධ අධ්‍යාපන ක්ෂේත්‍රයන් ඔස්සේ අධ්‍යයනය කළ යුතු ය. මේ ගවේෂණයේදී මානව විද්‍යාව පිළිබඳ ගවේෂණයට එංගලන්තයේ කෙම්බ්‍රිජ් විශ්වවිද්‍යාලය ඉදිරිපත්ව ඇති අතර පාහියන් ගල වසර 48000 පෙර විසූ නූතන මානවයාගේ සංස්කෘති අධ්‍යයනය ඔක්ස්ෆර්ඩ් විශ්ව විද්‍යාල මඟින් සිදු කරනු ලබයි. කැණීමෙන් හමුවූ ගල් ආයුධ හා සත්ව ඇටකටු අධ්‍යයනය ශ්‍රී ලංකාවේ දී සිදු කෙරේ.2012 වසරේ සිදු කරන ලද කැණීමේදී හමුවූ මානව ඇටසැකිල්ල නිරීක්ෂණය කළ මහාචාර්ය ශිරාන් දැරණියගල සහ ආචාර්ය නිමල් පෙරේරා මහත්වරු ඇටසැකිල්ලේ හිස් කබලේ දත් ගෙවීයාම අස්ථිවල ඝනත්වය, වැඩීමේ ස්වභාවය අනුව එය වයස අවුරුදු විස්සක තරුණියකගේ බව තහවුරු කර තිබිණි.අපේ ආදි මිත්තනිය ගේ සිරුර මේ වනවිට කෙම්බ්‍රිජ් විශ්ව විද්‍යාලයේ රසායනාගාරයක් තුළ සංරක්ෂණය කරමින් තිබේ.එම සංරක්ෂණ කටයුතු අවසන් නැති බව පවසන පුරාවිද්‍යා අධ්‍යක්ෂ ජනරාල්වරයා සංරක්ෂණ කටයුතු නිම වීමෙන් පසු එය නැවත ලංකාවට ගෙන ඒමට කටයුතු කරන බව ප්‍රකාශ කර සිටී.දැනට හමුවී ඇති ආදිම ජනාවාසයේ මිනිසුන් වාසය කළ කාල පරාසය අවුරුදු 48000 - 5000 දක්වා වේ. මෙම කාල පරාස අදියර 5 කට වෙන්කර ඇති අතර පාහියන් ගලින් හමුවූ ඇටසැකිල්ල මීට පෙර වසර 37000 කාල නිර්ණය කළ පස් තට්ටුවට යටින් හමුවී ඇත.මේ දිරාගිය ඇට සැකිල්ල ආශ්‍රයෙන් මේ තරුණිය අඩු වයසින් මිය යාමට හේතුව, ඇයට වැලඳී තිබූ රෝගී තත්ත්වයන්, ඔවුන්ගේ ආහාර රටාව, පිළිබඳ අධ්‍යයනය කරමින් සිටින බව ආචාර්ය නිමල් පෙ‍රේරා මහතා පවසයි.ඩී.එන්.ඒ. පරීක්ෂණයක් කර ඇගේ සම්භවය සොයා යාමට ජර්මනියේ පර්යේෂණ ආයතනයක් හා කළ උත්සාහය අසාර්ථක වී ඇති බව පවසන නිමල් පෙරේරා මහතා නැවත ඩී‍.එන්.ඒ පර්යේෂණයක් කිරීමට කටයුතු යොදා ඇති බව ප්‍රකාශ කර සිටී.මේ ආදී මිත්තනිය ජීවත් වූයේ කුමන දේශගුණයක් යටතේ කවර ආකාර පරිසර පද්ධතියක් තුළ ද යන්න විමසීමට ලක් කොට ඇත. එසේ විමසීමේ දී දිග හැරී ඇත්තේ අභියෝග ජයගනිමින් ශ්‍රී ලංකාව පුරා ඇති ඝර්ම කලාපීය වර්ෂා වනාන්තරයන්හි හෝමෝ ‍සාපියන් සාපියන් හෙවත් නවීන මානවයා ජීවත් ව‍ූ අයුරු දැක්වෙන අපූරු කාන්තාරයයි.පාහියන් ලෙන අවසන් කැණීමේ දී ප්‍රධාන පස් තට්ටුව සියුම් ලෙස ස්තර 131 කට බෙදා පස් තට්ටු සියල්ලෙහි දීම හමුවූ අඟුරු කාල නිර්ණය සඳහා ඉදිරිපත් කොට තිබිණි. ඒ පස් ස්තර අතර තිබී හමු වූ සත්ව හා ශාක අවශේෂ අතර ගස් බෙල්ලන්ගේ කටු, අළු, වල් දෙල් ඇට, ඇටි කෙසෙල්, ගින්දර දැල්වීමට ගත් කැකුණ ඇට, කටුස්සා, ඉත්තෑවා, හබන්කුකුළා, වලිකුකුළා, තල ගොයා හා සර්ප විශේෂයන් ගේ අස්ථි කොටස් මෙන් ම පිඹුරා, හෝතඹුවා, වඳුරා, අලියා, ගවරා, ආදී සතුන්ගේ අස්ථි කොටස් ද හමුවී ඇත.ආචාර්ය සෙනරත් දිසානායකඅධ්‍යක්ෂ ජනරාල්පුරාවිද්‍යා දෙපාර්තමේන්තුවආචාර්ය නිමල් පෙරේරාපුරාවිද්‍යා පශ්චාද් උපාධි ආයතනයකැලණිය විශ්වවිද්‍යාලයඅපේ අතීත ඥාති සමූහයා දිය ගොඩ දෙකෙහිම ආහාර සොයා ගිය බව පාහියන් ලෙන කැණීමෙන් හමුව‍ූ දිය බෙල්ලාගේ කටු සාක්ෂි දරයි. මෙම ස්ථානයෙන් හමුවී ඇති මිරිදිය මත්ස්‍ය අවශේෂ අදින් වසර 48000 පෙර ද ශ්‍රී ලාංකේය න‍ුතන මානවයා මුහුද හා ගනුදෙනු කර ඇති බව තහවුරු කරයි.ලෝකයේ මේ වනවිට පවත්නා නවීන තාක්ෂණය ක්‍රමවේදයන් උපයෝගී කර ගනිමින් පාහියන් ලෙන කැණීම කළ බව පවසන ආචාර්ය නිමල් පෙරේර‍ා ස්වාධීන හා ඉතා හොඳම ආයතනයක දී පර්යේෂණයට ලක් කොට හොඳම කාල නිර්ණ වාර්තාවක් ලබාගත හැකිවූ බව පවසයි.මානව ඇට සැකිල්ලේ උකුළු ප්‍රදේශය හා පපුව ප්‍රදේශය මත තිබූ ගල් දෙක පිළිබඳ පුරාවිද්‍යාඥයින් ගේ විශේෂ අවධානය යොමු විය. ගවේෂණය මඟින් තහවුරු කරගනු ලැබූයේ පුද්ගලයා මිය ගිය පසු ජීවත් වූ ස්ථානයේ නොගැඹුරු වළක තැන්පත් කොට ශරීරය මත ගල් තැන්පත් කිරීම, ශරීරය නවා තැබීම, හා ගුරුගල් ආලේපනය වැනි දේ එකල අභිචාර ලෙස පැවැති බවයි.මේ කැණීමේදී ආදී මානවයා ආහාරයට ගත් සතුන් වර්ග 800 කගේ පමණ අවශේෂ හමුවී ඇති අතර ඔවුන් විසිරුණු ආහාර පරිභෝජන රටාවක් භාවිත කර ඇති බව ඉන් සනාථ වේ. ගල් ලෙනෙන් හමුව‍ූ සත්ව අවශේෂ අතර බංගලාදේශ ව්‍යාඝ්‍රයකු ගේ අස්ථි කොටසක් ගවරාගේ දතක් රයිනෝසිරස් ගේ ඇගිල්ලක අස්ථි කොටසක් හමුවී ඇත.පාහියන් ලෙන කැණීමේදී මධ්‍ය ශීලා යුගයට අයත් ජ්‍යාමිතික හැඩතලයෙන් යුත් ශිලා මෙවලම් සහ සතුන්ගේ ඇට භාවිතයෙන් සකසා ගත් උල් ආයුධ හමුවී ඇත.පාහියන් ලෙන කැණීම සඳහා යුරෝපීය පුරාවිද්‍යාඥයින්ගේ මැදිහත් වීම හේතු කොට ගෙන ලොව පුරා පුරාවිද්‍යා ක්ෂේත්‍රයේ අවධානය ලංකාව වෙත යොමු වී ඇත. ඒ හේතුවෙන් ශ්‍රී ලංකාවේ ඓතිහාසික අගය ඉහළ යයි.ඒ සමඟ බළන්ගොඩ මානවයා වටා ගෙතුණු කතා ප්‍රවෘත්තියේ සමස්ත යටගියාව ඔහුගේ සංස්කෘතිය, සාමාජීය සංස්කෘතික, භෞතික පරිසරය හා ආහාර රටාව පිළිබඳ අනාවරණය වේ.පාහියන්ගල ලෙන වරින් වර බිඳී ගල්කුට්ටි ලෙස ලෙන තුළට වැටී ඇති අයුරු දැකගත හැකි බව පවසන පුරාවිද්‍යා අධ්‍යක්ෂ ජනරාල් ආචාර්ය සෙනරත් දිසානායක පවසන්නේ දැනට ලෙන පතුලෙන් හමුවී ඇති ගල් තට්ටුව ස්වාභාවික ගල් තට්ටුවක් නොවුණ හොත් එම ගල බිඳ දමා ඉදිරියට කැණීමක් සිදු කිරීමට බලාපොරොත්තු වන බවකි. ඒ සඳහා මහාචාර්ය ශිරාන් දැරණියගල මහතාගේ ද අවධානය යොමු වී ඇති බව පවසන දිසානායක මහතා එවිට ශ්‍රී ලංකාවේ මානව වංශ කතා‍ව හෝමෝ ඩෙක්ටස් එනම් පුරාතන ගල් යුගයේ මුල්කාලීන ජනාවාස සාධක දක්වා දීර්ඝ කළ හැකි බව පවසා සිටී.මේ වනවිට මධ්‍යයතන ශිලා යුගයේ ඉපැරණිම සාධක ශ්‍රී ලංකාවෙන් හමුවී තිබීම ලෝක මානව ඉතිහාස ගවේෂකයන්ගේ හා පර්යේෂකයන්ගේ අවධානය ‍අප රට දෙසට යොමු වීමට හේතු වී ඇත. වැළලුණු අතීතයක යට ගියාව මුළු ලොවට ම හෙළි කර දෙමින් ශ්‍රී ලාංකේය ඉතිහාසය නව මඟක් ඔස්සේ කියැවීමට පාහියන් ගල ලෙන කැණීම මගින් හැකියාව ලැබෙනු ඇත.ටෙක්ලා පද්මිණී කාරියවසම්ඡායාරූප - දුෂ්මන්ත මායාදුන්නෙපුරාවිද්‍යා දෙපාර්තමේන්තුව කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>02</day>
    </date>
    <link>http://www.silumina.lk/2014/03/02/_art.asp?fn=af1403022</link>
    <topic>අක්කාගේත් මල්ලීගෙත් ඇස් හිටිහැටියේ අන්ධවෙයි</topic>
    <author>සටහන - සුභද්‍රා දේශප්‍රිය</author>
    <content>සනි, මහේෂ්තුරුපෙළ අතරින් පෙරී එන සඳකැන් වැටී සෝමාවතිය කොත් කැරැල්ල වෙනදාටත් වඩා හොඳින් බබළන්නට විය. ළඳු කැලෑව අතරින් වැටී ඇති පටු මාවත අවුරා අතුඉතිරිකිලි මාවතට බර වී ගොස් ය. මේ පටු මාවතට වැටී ඇති වන රොද අතරින් පුලතිසි ගම නගරයේ සිට කිලෝමීටර් හතරක් ම පයින් ම ‍යායුතු ගල්තැටි දමන කුඩා ගම්මාන‍යේ ගැමියන් උපතින් ම දුප්පත්කම කරපින්නාගෙන ජීවත් වන්නෝ ය. පොලොන්නරුව ඓතිහාසික සෝමාවතිය පුදබිම පෙනෙන තෙක් මානයේ ගම් උදා භූමියේ පිහිටි රම්‍යලතාගේ නිවස දැන් හොඳටම අබලන් ය.උපතින් ම දිළිදුකමත් අසරණකමත් උරුම වූ ගල්කැටිදමන ගමේ ගැමියෝ හිමිදිරි අරුණැල්ල මිහිතලයට වැටෙන්නටත් පෙර මහ පොළොවත් සමඟ ඔට්ටු වන්නට ගං ඉවුර වෙත ඇදෙති. සෙනරත් බණ්ඩාරත් සිය බිරිය රම්‍යලතාත් සුපුරුදු පරිදි දරු දෙදෙනා නිවසේ තනිකර දමා දොර පැලැල්ල ඉවත් කොට ගං ඉවුර වෙත ගොස් අව් වැසි නොතකා වැලි ගොඩ දැමූහ.සඳුනිත් කුඩා මහේෂුත් නිවසේ තනිවු‍ණි. සඳුනි අහස දෙස ‍හිස් බැල්මක් හෙළුවා ය. ඝන අන්ධකාර වළාකුලකින් අහස් කුස අතුරු සිදුරු නැතිව වැසී ගොස් ඇතැයි ඇයට සිතුණි. පාසලේ ගුරුතුමී හඳ මාමා ගැන කියූ කවි ඇයට මතක් විය.ඇය අම්මා එන පෙරමඟ බලාඋන්නේ බඩගින්න උහුලා ගැනීමට බැරි තැන ය. රම්‍යලතා ද දරු දෙන්නා බඩගින්නේ බව දැන ගිනිඅව්වේ අඩියට දෙකට පෑළ දොරින් ගෙට රිංගුවා ය. ලිප මුල්ලේ තිබ‍ූ හට්ටි මුට්ටි හිස් ය. දරුවන් දෙන්නාත් කුසගින්නේ ය.වෙනදා මෙන් කුරුලු කොබෙයියන්ගේ හඬට සදුනී හොඳින් කන්දුන්නා ය. තටු ගසා ඉගිල්ලෙන කුරුල්ලන් ඇයට හොරා යන්නේ කොහාට දැයි ඇය විපරම් කරද්දී සඳුනිගේ දෙනෙත් කඳුළින් බර විය. වෙනදා මෙන් පාසලට යන්නට ගංගොඩේ ඇළ දොළෙහි සෙල්ලම් කරන්නට තමාටත් මල්ලීටත් අපහසුතාවක් ඇති බව දැනිණි. ඇය ඉකිබිඳ හඬන්නට වූවා ය. පාසල් රැගෙන යන ලෙස ඇය මවට ඇවිටිලි කළා ය. දෙදෙනා ද‍ෑතින් අල්ලා ගත් රම්‍යලතා ඔවුන් පාසලට රැගෙන ගියා ය.දුප්පත්කම විසින් ජීවිතේ බොහෝ දේ අහිමි වෙද්දී සඳුනිටත් මහේෂ්ටත් ලොව බැලීමේ වාසනාව අහිමිකරන්නට තරම් දෛවය කුරිරු වූයේ ඇයි දැයි රම්‍යලතාට ද තේරුම්ගන්න බැරිවිය. ඇය දරුවන්ට රහසේ ඉකිබින්දා ය. සඳුනිටත් මහේෂ්ටත් ‍ලොව බැලීමේ වාසනාව අහිමි වී ඇත.ඒ අන්ධ භාවය ඔවුන්ගේ අකුරට යන පාරට හරස් කැපුවේ ය. පාසල් පිට්ටනියේ ඔට්ටුවට දුවන්නට මහේෂ්ට ද සඳුනිටද යළි කිසි දිනක වාසනාව නොලැබෙනු ඇත. අකුරු කරන්නටත් අකුරට යන්නටත් ඔවුන්ගේ හිතේ බලාපොරොත්තු පොදි බැඳ තිබුණ ද ඒ සිහිනය කෙදිනකවත් සැබෑ නොවනු ඇත.ජීවිතේ මහ මෙරක් තරම් පැතුම් නැති වුව ද රම්‍යලතාත් සෙනරත් බණ්ඩාරත් ‍ තම දරුදෙදෙනාගේ අනාගතය වෙනුවෙන් උදේ හවස වෙහෙස නොබලා මහපො‍ළවත් සමඟ ඔට්ටු වී ගිනි අව්වේ වැලිගොඩ දැමූහ. ඔවුන්ගේ එකම පැතුම ව‍ූයේ දෑස් අන්ධවූ තම දරුවන් දෙදෙනා සුවපත් කරගැනීමයි.සදුනි මහේෂ් මව සමගමව පියා සහෝදරයින් සමග සමගදෛවය විසින් ‍රම්‍යලතාලාට බොහෝ දේ අහිමිකර තිබිණි. එහෙත් වසර දොළහක් සඳුනි දියණියටත් මහේෂ් පුතුටත් ලෝකය දකින්නට වාසනාව ලැබුණ ද දෙනෙත එකවර නොපෙනී යෑම ඔවුන්ට දරාගත නොහැකි වේදනාවක් විය.“මට දරුවන් හය දෙනෙක් ඉන්නවා. ගැහැණු දරුවන් හතර දෙනෙක් ම විවාහ වී ගමෙන් පිටවෙලා ඉන්නේ. සඳුනි නිසංසලා (12) පුලතිස්නිගම විජිත මහා විද්‍යාලයේ හත් වැනි ශ්‍රේණියේ ඉගෙන ගත්තෙ. පොඩි පුතු මහේෂ්කුමාර (10) ප‍හ ශ්‍රේණියේ. මහේෂ් කුමාර පුතා මීට මාස තුනකට පෙරදී හිටි හැටියේ ම අන්ධ වුණා.අපි පුළුවන් විදිහට පුතාව හැම තැනම ඉස්පිරිතාලවලට අරන් ගියා. පොලොන්නරුව මහනුවර රෝහල්වලට පෙන්නුවත් පුතාට කිසිදු අසනීපයක් නැතැයි කීවා. ඊට පස්සේ සඳුනි දුවත් මීට සති දෙකකට පෙර අන්ධවුණා. දරුවෝ හය දෙනා ලොකු මහත් කරන්නට නොවිඳිනා දුක් වින්දා. මීට මාස හයකට පෙර පුතාට වලිප්පුව හැදුණා.ඒ සමඟම පුතා රෝහලට ගෙන ගියා. දොස්තර මහත්තුරු පරීක්ෂණ පවත්වලා කිව්වා පොලොන්නරුව මහ ‍රෝහලට ගෙන යන්න කියලා. එහිදී පරීක්ෂණ පවත්වලා මහනුවරට ගෙන යන්න කිව්වා. එහිදී සතියක් විතර ප්‍රතිකාර කරලා පුතා අරගෙන කොළඹ මහ රෝහලටත් ගියා. ඊට පස්සේ ඒ කොළඹ මහ රෝහලෙනුත් පරීක්ෂණ කරලා පුතාව ගෙදර එව්වා.පුතාට රෝගයක් නැහැ කිව්වා. පුතා ගෙදර එක්කරගෙන ආවාත් දරුවට ඇස් දෙක පෙනුණේ නැහැ. දරුවො කියනවා ඉස්කෝලේ යන්න ඕන කියලා. ඇස් නොපෙනුණත් මම ටික දවසක් පුතා ඉස්කෝලේට අරගෙන ගියා.පාසලේදී දරුවට කිසිම දෙයක් කරගන්න බැහැ තනිවම. ගුරුවරුන්ටත් කරදරයි. දරුවා වළකටවත් වැටෙයි තුවාලයක් වෙයි කියලා පුතාගේ පාසල් යෑම නතර කළා. රම්‍යලතා කීවේ දැඩි වේදනාවකිනි.“දුවව පරීක්ෂා කරපු වෛද්‍යවරු කිව්වේත් ළමයාට කිසිම ලෙඩක් නැහැ කියලා. ඒත් දුවගේ දෙනෙත් නොපෙනී ගියා. දරුවෝ දෙන්නටම මෙහෙම වුණාම අපි දරා ගන්නේ කොහොමද? මගේ දරුවන්ගේ ඇස් දෙක සුවපත් කරලා දෙන්න පුළුවන්නම් හුඟක් පින් සිද්ධ වෙනවා. අපි ‍එදා වේල හම්බ කරගෙන ජ‍ිවත් වෙන අය.මගේ දරුවන්ගේ දෙනෙත් අන්ධ නිසා අපිට ඔවුන් දෙදෙනා ‍ගෙදර තනිකරලා රැකියාවට යන්නත් බෑ. මගේ දරුවෝ සුවපත් කරලා දෙන්න කවුරුම හරි ඉදිරිපත් වෙනවා නම් ලොකු පිනක්. දරුවන්ගේ පියාවන සෙනරත් බණ්ඩාර අප සමඟ කීවේ බැගෑපත් ස්වරයකිනි.විශේෂඥ වෛද්‍ය විල්ෆ්‍රඩ් පෙරේරාකොළඹ අක්ෂි රෝහලේ අධ්‍යක්ෂහිටි හැටියේ මෙලෙස දරුවන් අන්ධභාවයට පත්වීමට බලපාන හේතු සාධක මොනවා දැයි අපි කොළඹ ජාතික අක්ෂි රෝහලේ අධ්‍යක්ෂ විශේෂඥ වෛද්‍ය විල්ෆ්‍රඩ් පෙරේරා මහතාගෙන් විමසීමක් කෙළෙමු.“මේ සඳහා හේතු කාරණා රැසක් බලපෑමට පුළුවන්. දරුවන් පරීක්ෂා නොකර කිසිදු නිගමනයකට ‍පැමිණිය නොහැකියි. ස්නායුවල ඇතිවන ප්‍රශ්න නිසාත් මෙලෙස හිටි හැටියේ අන්ධභාවයට පත්වීමට පුළුවන්. පොලොන්නරුව මූලික රෝහලේ විශේෂඥ අක්ෂි වෛද්‍යවරයෙකු හරහා කොළඹ ජාතික අක්ෂි රෝහල වෙත යොමු කළහොත් දරුවන්ගේ ඇස් පරීක්ෂා කර අපට නිසි ප්‍රතිකාර වලට යොමු කළ හැකියි.දවස පුරා වැලිගොඩ දමමින් දිවි සරිකරන රම්‍යලතාගේ සහ සෙනරත් බණ්ඩාරගේ මුහුණු විඩාබර ය. දෑස් නොපෙනෙන දරුවන් රකින්නට ඔවුන් අනේක දුක් විඳිති.අනුන්ගේ උදව් උපකාර නොගෙන ජීවත්වීමට ඔවුන් අදිටන් කර ගත්ත ද නොසිතූ මොහොතක දරුවන් දෙදෙනාගේ දෙනෙත් අන්ධ වීමේ වේදනාව මවුපිය දෙපළට කෙසේ නම් දරා ගත හැකි ද?දිළිඳු දිවි පෙ‍වෙතක් ගත කරන මේ දරුවෝ යළිත් ලෝකය දැකීමේ ආශාවෙන් පෙළෙති. ඔවුන්ගේ පාඩම් පොත් නිසොල්මනේ ය. වේලක් හැර වේලක් පිරිමසා හෝ දරුවන් රැක‍ීමට ඔවුන්ට බැරිකමක් නැත. එහෙත් දෙනෙත් නොපෙනෙනා දරුවන්ගේ දෙනෙත් සුවපත් කර ගැනීමට කාගේ හෝ පිහිටක් ලැබිය යුතුමය.පොලොන්නරුව තමන්කඩුව දෙපළාතේ ද්විතීයික අධිකරණ සංඝනායක යටිහලගල උපතිස්ස හිමියෝ මේ අසරණ දරු පවුලට පිහිට වන ලෙසත් දරු දෙදෙනාගේ නෙත් පාදාදීම මහත් පින්කමක් බවත් පැවැසූහ.උපතින් ම උරුම වූ දුප්පත්කම නිසා රම්‍යලතාලාගේ ජීවිතවල මහා ලොකු බලාපොරොත්තු තිබුණේ නැත. එහෙත් ඓතිහාසික සෝමාවතී වෙහෙරට පොලොන්නරුවේ සිට පුලතිසිගම පසු කරමින් යන අතරතුර පිහිටි ළඳු කැලෑ අතරින් වැටී ඇති පටු මාවතේ කිලෝමීටර් හතරක දුරක් මහ පාරේ සිට ගම ඇතුළට ගිය ඔබට ගල් කැටි දමන දුෂ්කර ගමේ පැළක ජීවත්වන මේ අම්මාගේ දුක්මුසු බවත් හිස් අහස දෙස බලා සිටින පුංචි පැටව් දෙදෙනාගේ දුක්බර ස්වරූපයක් දැකගත හැකි ය.ඔවුන් මඟ හැර නොයා ඔවුන්ට පිහිට වන්නැයි අපි ඔබෙන් ඉල්ලමු. සඳුනි දියණියටත් මහේෂ් පුතුටත් අකුරට යන පාරට හරස් වී ඇති දෙනෙතින් යළිත් ලෝකය දකින්නට ඉඩ දෙන්න ඔබට හැකි නම් ඒ පුංචි දෙනෙත්වලට සෝමාවතියට ඉහළින් ඇති නිල් අහස දකින්නට ඉඩ දෙන්න ඔබටත් හැකිනම්, ඒ පුංචි දෙනෙත් සුවපත් කරන්නට උදව් විය හැකි නම් එය මහත් පුණ්‍යකර්මයක් වනු ඇත. මේ දරුවන්ට උදව් විය හැකි අයට යටියලගල උපතිස්ස හිමි ශ්‍රී බිම්බාරාමය පුලස්තිගම ලිපිනයෙන් වැඩිදුර විස්තර දැනගත හැකි ය. දුරකථනය 0719424845.සටහන - සුභද්‍රා දේශප්‍රියඡායාරූප පසුබිම් කතාවගාමිණී ඔබේසේකර(පොලොන්නරුව වි‍ශේෂ) කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>02</day>
    </date>
    <link>http://www.silumina.lk/2014/03/02/_art.asp?fn=af1403023</link>
    <topic>ගව කුර හා මුඛ රෝග වසංගතය රටපුරා යන ලකුණු</topic>
    <author>තුෂාරි නේරංජා වික්‍රමසිංහ</author>
    <content>මේ දිනවල ගවයන් ප්‍රමුඛ කුර සහිත සත්ත්වයින් අතර පැතිර යන මුඛ හා කුර රෝගය ලංකාවේ පළාත් පහක දිස්ත්‍රික්ක එකොළහක වසංගත තත්ත්වයක් දක්වා වර්ධනය වී ඇති බවට මේ දිනවල මාධ්‍ය වාර්තා පළ වෙනවා. ග්‍රාමීය ආර්ථිකයේ ශක්තිමත් නිෂ්පාදන මාර්ගයක් වන මෙම ගව සත්ත්ව පාලනය හා නිෂ්පාදන කර්මාන්තය මේ දිනවල පැතිර යන මෙම වසංගත තත්ත්වය හමුවේ දැඩි බලපෑමකට ලක්ව ඇති බව ද පැවැසෙනවා.මේ දිස්ත්‍රික්කයන්හි ගවයින් මස් සඳහා මැරීම, ප්‍රවාහනය මාස තුනක කාලයක් දක්වා සම්පූර්ණයෙන්ම තහනම් කොට ඇති අතර පොලීසිය, උසාවිය හරහා පමණක් නොව එය ගැසට් නිවේදනයක් ලෙස නිකුත් කිරීමට පවා රජය මේ වන විට කටයුතු කර තිබෙනවා.ගවයින් ඇතුළු කුර සහිත සතුන් ආශ්‍රිතව මේ දිනවල පැතිරී යන මෙම වසංගත තත්ත්වයේ නවතම මුහුණුවර පිළිබඳව සත්ත්ව නිෂ්පාදන හා සෞඛ්‍ය දෙපාර්තමේන්තුවේ අධ්‍යක්ෂ වෛද්‍ය ඒ. ශිවසෝධි මහතාගෙන් අප කරුණු විමසා සිටියා. මේ ඒ පිළිබඳ ඔහු දැක්වූ අදහස් සමහරකි.“මේ වසංගත තත්ත්වය ඇති වන්නේ වෛරසයකින්. ‘පි‍ෙකා්නා’ පවුලට අයත් ‘ඇප්තො’ වෛරසය ලෙස මෙය හඳුන්වන්න පුළුවන්. මේ රෝගයට වැඩි වශයෙන් ගොදුරු වන්නේ, එළ ගවයන්, මී ගවයන්, එළුවන්, බැටළුවන්, ඌරන් ආදි කුර සහිත සතුනුයි. මෙම රෝග තත්ත්වය සුළඟින් පවා ව්‍යාප්ත විය හැකියි.මේ තුළ මෙම රෝගය එක් පළාතකින් තවත් පළාතකට පමණක් නෙවෙයි රටකින් රටකට වුවත් පැතිරී යන්න ඇති ඉඩකඩ වැඩියි. මේ වන විට රටපුරා අප කළ පරීක්ෂණ මත මෙම රෝගයට ගොදුරු වුණු ගවයින් ඇතුළු කුර සහිත සතුන් 3700 ක් පමණ හඳුනාගෙන තිබෙනවා. එයින් ගවයින් 80 ක් පමණ (මී ගවයින් ද ඇතුළුව) මේ වන විටත් මරණයට පත්වෙලා.ඌරන් 75 ක් පමණ රෝගයට ගොදුරු වී 5 ක් පමණ මරණයට පත්ව තිබෙනවා. ‘ඇප්තො’ වෛරසය ශරීරයට ඇතුළු වූ පසු මෙම රෝගයට ගොදුරු වන සතුන් ගෙන් රෝග ලක්ෂණ කීපයක්ම හඳුනාගන්න පුළුවන්. ෆැරන්හයිඩ් අංශක 104 ට පමණ උණ තත්ත්වයක් මුලදී ඇති වෙනවා. ඒ වගේම එම සතුන්ගේ ඇති අක්‍රීය භාවය, ආහාර නොගැනීම, නූලක් මෙන් දිගට මුඛයෙන් කෙළ වැගිරීම වැනි රෝග ලක්ෂණ ඉස්මතු වෙනවා.එම සතුන්ගේ මුඛයේ, දිවේ, තොල්වල හා විදුරු මස් මත හා කුර ආශ්‍රිතව කුඩා බිබිලි හට ගන්නවා. පසුව එම බිබිලි පුපුරා ගොස් තුවාල ඇතිවීම හේතුවෙන් ආහාර ගැනීමේ අපහසුතාව ඇති වෙනවා. ඒ වගේ ම කොර ගැසීමකුත් මේ සතුන් කෙරෙන් දිස්වෙන්න පුළුවන්. මෙහි දී කිරි නිෂ්පාදනය පහළ වැටීමත් රෝගයට ගොදුරු වූ සතා දුර්වල වීමත් ප්‍රධාන වශයෙන් දක්නට ලැබෙනවා.මේ රෝග ලක්ෂණ මතු වූ විගස ගව පාලනයේ මෙන්ම කුර සහිත සත්ත්ව කර්මාන්තයේ යෙදෙන පිරිස් මෙම සතුනට ප්‍රතිකාර ලබාදීම කඩිනමින් කළ යුතු වෙනවා. ඒ සඳහා ළඟම ඇති රජයේ පශු වෛද්‍ය නිලධාරී මහතා හමුවීමෙන් උපදෙස් ලබා ගත හැකියි.රෝගය වැලඳුණු පසු ඇතිවන තුවාල සඳහා මුඛයේ ‘සීනක්කාරම්’ ආලේප කිරීම සහ ‘කරවල ස්ටොක් හෝම් තාර’ ආලේප කිරීම මේ සඳහා කළ යුතු සුදුසුම ප්‍රතිකාර වෙනවා. මෙම රෝගය තවදුරටත් ව්‍යාප්ත වීම වළක්වාලීමට නම් ඒ සඳහා කළ යුතු එකම ප්‍රතිකර්මය වන්නේ සතුන්ව නිසි කලට එන්නත් කරවා ගැනීමයි.ඒ සඳහා අදාළ ප්‍රදේශයේ පශු වෛද්‍ය නිලධාරී හමුවිය යුතුයි. මේ රෝගය දැනට පළාත් හයක දිස්ත්‍රික්ක එකොළහක පැතිර පවතිනවා. උතුරු පළාතේ යාපනය, වව්නියාව, සහ මුලතිව් යන දිස්ත්‍රික්කවලත්, නැ‍ඟෙනහිර පළාතේ අම්පාර, මඩකළපුව, ත්‍රිකුණාමලය යන දිස්ත්‍රික්කවලත් වයඹ පළාතේ පුත්තලම දිස්ත්‍රික්කයේත් උතුරුමැද පළාතේ අනුරාධපුර සහ පොළොන්නරුව යන දිස්ත්‍රික්කවලත් බස්නාහිර පළාතේ කොළඹ සහ ගම්පහ යන දිස්ත්‍රික්කවලත් මෙම රෝගය ශීඝ්‍රයෙන් පැතිර යනවා.”මෙම රෝගයට අනුව දිනකට ලීටර් 90 ක් පමණ කිරි ප්‍රමාණයක් ලබා දෙන එළදෙනෙක් මේ රෝගයට ගොදුරු වූ විට ඇගෙන් දිනකට ලබාගත හැකි කිරි ප්‍රමාණය ලීටර් 10 දක්වා පහළ බැසීමකට ලක් වෙනවා.මේ රෝගය යම් හෙයකින් ලංකාව පුරාම පැතිර ගියහොත් ලංකාවේ කිරි නිෂ්පාදනය කඩාගෙන වැටීමත් සත්ත්ව සම්පත විනාශයට ලක්වීමත් සිදුවෙන්න පුළුවන්.මෙම රෝගය පැතිරෙන ප්‍රදේශයකින් තවත් ප්‍රදේශයකට මෙම සතුන් ප්‍රවාහනය කළහොත් මෙම රෝගය ව්‍යාප්තව නැති ප්‍රදේශ පුරාත් රෝගය පැතිරී යාමේ අවදානමක් ඇති වෙන්න පුළුවන්. ඒ නිසා එය වළක්වා ගැනීමේ පියවරක් ලෙස දැනට මාස 03 ක කාලයකට රෝගය පැතිර පවත්නා ප්‍රදේශවල ගවයින් ප්‍රවාහනය, මස් පිණිස සතුන් මැරීම තහනම් කර තිබෙනවා.යම් හෙයකින් මේ වසංගත තත්ත්වය දිවයින පුරා පැතිරී ගියහොත් මෙම තහනම තවදුරටත් දීර්ඝ කිරීමට අපි බලාපොරොත්තු වෙනවා. එලෙසම මෙම වසංගත තත්ත්වය පිළිබඳව අපි දිනපතාම පරීක්ෂණ පවත්වා වාර්තා හදනවා. එය පැතිරීමේ අවදානම, අවම කිරීමට කටයුතු යොදා තිබෙනවා.එහි ප්‍රගතිය හැම විටම අපි සොයා බලනවා. මේ වන විට මෙම රෝගය පැතිරී යාම වැළැක්වීමට, සත්ත්ව නිෂ්පාදන හා සෞඛ්‍ය දෙපාර්තමේන්තුව වශයෙන් අපි පියවර රැසක් ගෙන තිබෙනවා.1992 අංක 59 දරන සත්ත්ව රෝග පනතට අනුව සත්ත්ව නිෂ්පාදන හා සෞඛ්‍ය දෙපාර්තමේන්තුවේ අධ්‍යක්ෂ ජනරාල්වරයා රෝගය ව්‍යාප්තව ඇති පළාත්වලට අයත් දිස්ත්‍රික්කවල ප්‍රාදේශීය ලේකම් කොට්ඨාස එම පනතේ කාර්ය සඳහා කුර හා මුඛ රෝගය ආසාදිත ප්‍රදේශ ලෙස ද ගවයන් මී ගවයන්, එළුවන්, බැටළුවන්, ඌරන් යන සත්ත්ව වර්ගයේ සතුන් ආසාදිත සතුන් ලෙස ද මෙම නියමයෙන් ප්‍රකාශයට පත්කර තිබෙනවා.එලෙසම මෙම නියමය වලංගුව පවතින කාලය තුළ ඇති වී තිබෙන කුර හා මුඛ රෝගය ආසාදිත ප්‍රදේශයට සීමා කිරීම සඳහාත් පැතිරීමට ඇති ඉඩකඩ වැළැක්වීම සඳහාත් අවශ්‍ය වන නිසා ආසාදිත ප්‍රදේශවල පහත සඳහන් කරුණු සත්ත්ව නිෂ්පාදන සහ සෞඛ්‍ය අධ්‍යක්ෂ ජෙනරාල්වරයා විසින් වාරණයට ලක් කර තිබෙනවා.. රෝග අවදානමට ලක්ව සිටින සත්ත්ව විශේෂ සම්බන්ධ කෘතිම අභිජනන ක්‍රමවේද. අවදානමට ලක්ව ඇති එවැනි සතුන් ඝාතනය කිරීම.. එවැනි සතුන් භාවිත කොටගෙන සජීව සත්ත්ව වෙළෙඳපොළ පැවැත්වීම, දර්ශන හා තරග පැවැත්වීම.. අවදානමට ලක්ව ඇති සතුන්, සත්ත්ව නිෂ්පාදන හා රෝග කාරක ද්‍රව්‍ය විකිණීමට පාත්‍ර කිරීම, ගබඩා කිරීම හෝ බෙදා හැරීම.. සත්ත්ව රෝග පනතේ 5(4) වගන්තියට අනුව අදාළ ආසාදිත ප්‍රදේශ භාර රජයේ පශු වෛද්‍ය නිලධාරී මහතා නිකුත් කරන ලද අවසරයකින් තොරව අවදානමට ලක්ව ඇති සතුන් සත්ත්ව නිෂ්පාදන හා රෝග කාරක ද්‍රව්‍ය ආසාදිත ප්‍රදේශයේ සිට ඉවත් කිරීම, රැගෙන යාම, පළවා හැරීම හෝ ප්‍රවාහනය කිරීම.. කුර හා මුඛ රෝගයෙන් මරණයට පත්වූ හෝ ආපාචනයට ලක්වූවා යැයි සැකයට හේතු වූ යම් සතකුගේ මළකුණක් හෝ එහි කොටසක් වෙන සතුන් විසින් යම් තැනකට ගෙන යා හැකි පරිදි යම් තැනක දැමීම හෝ ස්ථානගත කිරිම එම කරුණු වෙනවා.තුෂාරි නේරංජා වික්‍රමසිංහ කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>02</day>
    </date>
    <link>http://www.silumina.lk/2014/03/02/_art.asp?fn=af1403024</link>
    <topic>හැත්තෑ දෙවැනි වියට පා තැබූ අම්බලන්ගොඩැල්ල</topic>
    <author>නුවන් ගන්කන්ද</author>
    <content> උපන් දින සැමරුම් සාමාන්‍ය දෙයකි. එහෙත් ගමක් සිය උපන් දිනය සැමරීම තරමක් අසාමාන්‍ය දෙයකි. මේ සිය 72 වැනි උපන් දිනය සැමරූ ගමක් ගැනය.මේ උපන් දින සාදය සොයා මා මුලින්ම ගියේ කොළඹ - යාපනය A-9 මාර්ගය ඔස්සේ වවුනියාවටය. අනතුරුව වවුනියාව නගරයේ දී A-9 මාර්ගයෙන් සමුගෙන හොරොව්‍පතාන මාර්ගයේ (A-29) යාමට සිදුවිය.එම මාර්ගයේ කිලෝමීටර් 3ක් පමණ යද්දී මේ අපූරු උපන් දින බබා වෙත සේන්දු වීමට මා හට හැකිවිය. උපන් දින බබාගේ නම අම්බලන්ගොඩැල්ලය. මේ ගම්මානයේ වාසය කරන ගැමියන් කියන පරිදි අම්බලන්ගොඩැල්ලේ වයස අවුරුදු 72ක් පමණ වේ. ගමේ උපන් කතාව අසද්දී වැටහෙන්නේ ගමේ පමණක් නොව ඒ-9 මාර්ගයේ උපන් කතාව ද එයම බවය.“මම අහල තියෙන විදිහට ලෝක යුද්ධ කාලෙ යාපනේ පාර හදන්න පටන් අරන් තියෙනවා. එතකොට තිබිල තියෙන්නෙ කරත්ත පාරක් විතරයි. පාරවල් හදන්න ඇවිත් තියෙන්නෙ දකුණෙ මිනිස්සු” දැනට ගමේ සිටින ජ්‍යෙෂ්ඨතමයා වන ජේ.ජිනදාස පෙරේරා ගමේ උපත සිහිපත් කරයි.ඔහුගේ උප්පැන්න සහතිකයේ හැටියට ඉපදී ඇත්තේ වර්ෂ 1937 දී මාතර කඹුරුපිටියේය. පියා මිය ගිය පසු මව හා සෙසු සහෝදර සහෝදරියන් සමඟ ඔහු වවුනියාවට පැමිණ ඇත්තේ වයස අවුරුදු 5 දීය. එනම් වර්ෂ 1942 දීය. විශේෂත්වය වන්නේ එතැන් පටන් අද වනතුරු ඔහු තමන් උපන් මාතර කඹුරුපිටියට කිසිදිනෙක ගොස් නැතිවීමය.“යාප‍නේ පාර හදනවට අමතරව දකුණෙ මිනිස්සු වවුනියාවට ආපු හේතුවක් තමයි ආමි කෑම්ප් එකේ වැඩට. ‍ලෝක යුද්ධෙ කාලෙ මෙහෙ ලොකු හමුදා කඳවුරක් තිබුණා. කටවල්වලට ඉබ්බො දාපු කාබේරියොත් ගෙනත් හිටිය. අපි උන්ව දැක්කම දුවල හැංගෙනවා” ජිනදාස මහතා අතීතය සිහිපත් කරයි.මෙසේ විවිධ හේතු නිසා දකුණේ සිට සංක්‍රමණය වූ සිංහලයින්ගෙන් ඇතැම්හු වවුනියාවේම රැ‍‍ඳෙන්නට ප්‍රිය කළහ. එකළ වවුනියාවේ දෙමළ ගම්වලට අමතරව මඩුකන්ද, මාමඩුව, කච්චිකොඩිය හා මහමයිලන්කුලම වැනි පුරාණ සිංහල ගම්මාන පිහිටා තිබුණේය.“වවුනියාවෙන් හොරොව්‍පතාන පාරෙ වෙල්කුලම කියන දෙමළ ගමට එහායින් දෙකේ කනුව කියන හරිය ඒ කාලෙ නිකං තිබිලා තියෙන්නෙ. දකුණෙන් වවුනියාවට ඇවිත් වැඩ කරපු සිංහල අය ඒ හරියෙන් තමන්ට ඉඩම් දෙන්න කියල ඉංග්‍රීසි ආණ්ඩුවෙන් ඉල්ලල තියනවා. ආණ්ඩුව ඉඩම් දීලා.උපන් දිනය සමරන ගමේ ජ්‍යෙෂ්ඨයින්ලෝක යුද්ධයෙන් ශේෂවූ වෙඩි බෙහෙත් ගබඩාවක්අපෙ අම්මගෙ මල්ලි මගෙ මාමා එහෙම ඉඩම් ගත්තු කෙනෙක්. ඒ කාලෙ මෙහෙ අලි කොටි වලස්සු විමානෙ. පොඩි කරත්ත පාරක් තිබුණෙ. කටුමැටි ගෙවල් හදාගෙන තමයි පදිංචි වුණේ.”මේ මුල්ම පදිංචිකරුවන් පිරිසට සුගතදාස වෙද මහතා, ජේ.එස්.කේ.ජයවික්‍රම, පීටර් පෙරේරා හා පොඩිනෝනා ජයවික්‍රම යන සංක්‍රමණිකයන් අයත්ව ඇත. තවත් දශක එකහමාරක් ගතවෙද්දී දෙකේ කනුව අවට නව ගම්මානයේ පවුල් සංඛ්‍යාව 15 දක්වා ඉහළ නැග්ගේය. බහුතරය දකුණු පළාතේ විවිධ ප්‍රදේශවලිනි.එයිනුත් බහුතරය අම්බලන්ගොඩින්ය. වෙළෙඳුන්, වඩු කාර්මිකයන්, පෙ‍දරේරුවන්, පින්තාරුකරුවන් හා බේකරිකරුවන් වැනි විවිධ වෘත්තිකයින් මේ බිමට නව සංක්‍රමණිකයින් ලෙස පැමිණෙමින් සිටියහ.උතුරු පළාතේ බේකරි කර්මාන්තය ප්‍රචලිත වූයේ මේ දෙකේ කනුවට දකුණෙන් පැමිණි සංක්‍රමණිකයින්ගෙන් බව පැවසේ. අදටත් එහි ඇති වර්ෂ 1949 පමණ ආරම්භ කළ සිංහගිරි ‍බේකරිය ඊට උදාහරණයකි. කොටි ත්‍රස්තවාදයට පෙර ඔවුන් සිය ව්‍යාපාරික කටයුතු යාපනය දක්වා ද ව්‍යාප්ත කර තිබේ.කල්ගත වෙද්දී දෙකේ කනුව ගම්මානය ‘අම්බලන්ගොඩැල්ල’ නමින් හැඳින්වෙන්නට විය. බහුතරයකගේ මතය ඒ ගමට වැඩි පිරිසක් අම්බලන්ගොඩින් පැමිණි නිසා බවය. එසේම යාබද ගම්මානයේ පිහිටා තිබෙන ඓතිහාසික මඩුකන්ද ශ්‍රී දළදා විහාරස්ථාන විහාරය වැඳ පුදා ගැනීමට අතීතයේ පැමිණි රාජකීයයන් විවේක ගත් ස්ථානයක් මේ ගම්මානයේ පැවති හෙයින් අම්බලන්ගොඩැල්ල වූ බවට ද අදහසක් තිබේ. එහෙත් වැඩි ලකුණු මුල් අදහසටය.අතීත වන්නියේ හැම ගමකටම පාහේ වැවක් තිබුණි. අම්බලන්ගොඩැල්ල අවට ද සෑම පුරාණ ගම්මානයකටම ද වැවක් හිමිව තිබුණේය. එහෙත් නව ගමට වැවක් නොවීය.වර්ෂ 1964 දී රතු ඇඩ්වින්, කොන්ත සීයා, බක්කරේ මාමා හා පොඩි අප්පුහාමි මාමා යන ගම්වැසියන් ගමේ සිට කිලෝමීටර් 10ක් පමණ මහ කැලේ ගොස් වනයට යටවී තිබූ වෙඩි තිබ්බ වැව හා කොල්ලන්කුලම යන වැව් දෙක සොයාගෙන එළිපෙහෙළි කර වගා කටයුතු ආරම්භ කළෝය. දැන් අම්බලන්ගොඩැල්ල වැවකින් ද පරිපූර්ණය.ගමේ උපන්දිනය වෙනුවෙන් සකස්කරන ලද සමරු කලාපය“ඒ මුල් පරම්පරාවෙ අය ගමේ ස්වේච්ඡා සමාගම් පවත්වන්නත් උනන්දු වෙලා තියෙනවා. හැටේ දශකය වෙද්දී ‍ගමේ සමිති ගණනාවක් බිහිවෙලා තියෙනවා. ඒ වෙද්දි මේ පළාතෙ ගම්වලට ස්වේච්ඡා සමිති වගේ දේවල් අලුත්.මේ නිසා වර්ෂ 1969 දී වවුනියා දකුණ සිංහල කොටසේ ආදර්ශවත්ම ග්‍රාමය විදිහට තේරිලා තියෙනවා” ගමේ දෙවැනි පරම්පරාවේ උපාලි සමරසිංහ පවසයි. එකළ පළවූ ‘සේසත’ නම් පුවත්පතක ද මෙය පළවී තිබේ.එපමණක් නොවේ, ආරම්භයේ පටන්ම අවුරුදු, වෙසක් හා පොසොන් වැනි උත්සව ආදිය එකමුතුව සැමරීමට ගම්වැසියෝ එක්වූහ.“මේ ගමේ එදා ඉඳල ‍පොදු උත්සව පින්කම් ආදිය නිතර සිදු කරනවා. ඒවට පක්ෂ භේදයක් තිබුණෙ නැහැ. කරන හැම දේකටම ගමේ අය සල්ලිකාරයො නොවුණත් අවශ්‍ය මට්ටමින් මුදල් ලැබුණා.”මෙලෙස ක්‍රමයෙන් ගම දියුණු කරගත් ගමේ මුල් පරම්පරාව අධ්‍යාපනය ගැන ද උනන්දු විය. ග‍මේ ළදරු පාසල ආරම්භ ක‍ෙළ් වර්ෂ 1969 දීය. කලා හවුල ආරම්භ කළේ 1975 දීය. ගමේ දැරියක වූ වයලට් රූපසිංහට විශ්වවිද්‍යාලයට යාමට වර්ෂ 1975 දී රු.722.95 එකතු කර පරිත්‍යාග කළහ.ඇය දැන් විශ්‍රාමලත් විදුහල්පතිනියකි. මේ වන විට ගමේ දරුවන්ගේ අධ්‍යාපන කටයුතු සඳහා ආධාර දීමට ශිෂ්‍යත්ව පදනමක් ද තිබේ. එයට රුපියල් ලක්ෂ පහක පමණ අරමුදලක් අයත්ය.මුල් පදිංචිකරුවන් අධ්‍යාපනයට උනන්දු වීමේ ප්‍රතිඵලයක් ලෙස ගමේ බිහිවුණු දරුවන් ද අධ්‍යාපනයට යොමු විය.“දැන් අපේ ගමේ සියයට 90ක්ම රාජ්‍ය අංශයේ සේවය කරන්නේ” ඔවුහු ආඩම්බර වෙති. මේ ලැයිස්තුවට වෛද්‍ය, නීති, ඉංජිනේරු, ගුරු, ආරක්ෂක, මාධ්‍යවේදී හා ලේඛක ආදී විවිධ ක්ෂේත්‍රයන් පුරා විහිදී ඇත.ජිනදාස පෙරේරා“මේ ගමට, කරදර වුණේ යුද්ධ කාලෙ. අපට කොටි ත්‍රස්තවාදීන්ගෙන් සෑහෙන්න කරදර වුණා. ග‍මෙ අය මැරුණා. හැබැයි අද අපි ආඩම්බර වෙනවා අපට කොටින්ගෙන් කරදර වුණු කිසිම අවස්ථාවක ජාතිවාදීව ආවේගශීලීව හැසිරුණේ නැති එකට. අපට ගැහුවා කියලා අපි අහල පහල දෙමළ ගම්වලට ගහන්න ගියේ නෑ” උපාලි පවසයි.එදා මෙදා අතර සිංහල - දෙමළ සම්බන්ධය ගැන ගමේ දැන් සිටින ජ්‍යෙෂ්ඨතමයා වන ජිනදාස පෙරේරා මහතා සිහිපත් කරන්නේ මෙසේය.“මුල් කාලෙ දෙමළ අයයි අපියි සහෝදරයො වගේ හිටියෙ. ඒ නිසා ගමේ හැමෝටම ව‍ගේ දෙමළත් පුළුවන්. කොටි ප්‍රශ්නෙ නිසා තමයි අපි යම් තරමකට දුරස් වුණේ. ඒත් අවට දෙමළ ගම් එක්ක අපේ හිතවත්කම් නැවතුණේ නැහැ.”සිය ගමේ හැත්තෑ දෙවැනි සංවත්සරය සැමරීමට දැනට පදිංචි කරුවන් මෙන්ම ගමෙන් පිටව වෙනත් ප්‍රදේශවල පදිංචිව සිටින බොහෝ පිරිස් ද එක්වුණා. මුල් පරම්පරාව නියෝජනය කරන ජ්‍යෙෂ්ඨයින් කිහිපදෙනාට තෑගි බෝග පිරිනමා උපකාර පිදූහ. දැනට අධ්‍යාපනය ලබන දරුවන්ට අධ්‍යාපන උපකරණ පරිත්‍යාග කළහ. දාන මාන පින්කම් සිදු කළහ.සියලු කටයුතු පක්ෂ පාට භේදයකින් තොරව එක ගමේ වැසියන් හැටියටය. ගමේ උපන් දින උත්සවයේ ප්‍රධාන ආරාධිත අමුත්තා ලෙස ආරාධනා ලැබ තිබුණේ වවුනියාව දිස්ත්‍රික් ලේකම් බන්දුල හරිශ්චන්ද්‍ර මහතාටය.ඒ ගතවූ වසර 72 පුරා ගමේ දියුණුවට නිරන්තරයෙන් අතහිත දුන් රාජ්‍ය තන්ත්‍රය සිහිපත් කිරීමටය. මීට දශක හැත්තෑවකට පෙර ගමේ මුල් පදිංචිකරුවන් පැමිණි කරත්ත පාර දැන් කාපට් යෙදූ මහ පාරකි. මේ පා‍රේ අම්බලන්ගොඩැල්ලට පැමිණි වවුනියා දිස්ත්‍රික් ලේකම්වරයා ගමේ එකමුතුව අගය කළේ මෙසේය.” අම්බලන්ගොඩැල්ල මේ තරම් සංවර්ධනය වෙන්න හේතුව ගමේ එකමුතුව බව හොඳට පේනවා. ගමේ සංවර්ධනය වෙනුවෙන් දේශපාලන බෙදීම් නැහැ. අද මේ උපන් දින උත්සවයත් දේශපාලන‍ භේදයකින් තොරව ඉතාම ලස්සනට සාර්ථකව කෙරෙනවා. මම වවුනියාවට පිටින් පැමිණි කෙනෙක්. දේශපාලනයෙන් තොරව වැඩක් කරන්න මං උපන් ගමේවත් බැහැ. හැබැයි අම්බලන්ගොඩැල්ලට පුළුවන්. ඒකයි සාර්ථකත්වයේ රහස.”නුවන් ගන්කන්දකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>02</day>
    </date>
    <link>http://www.silumina.lk/2014/03/02/_art.asp?fn=af1403025</link>
    <topic>විගමනිකයන්ගේ තොරතුරු සැණින් දැනගන්න ජාලගත සේවාවක්</topic>
    <author>සකස් කෙළේ -සුනිල් දයා අල්විස්</author>
    <content>ශ්‍රී ලංකා විදේශ සේවා නියුක්ති කාර්යාංශයේ සේවාවන් ලබන මහජනතාවගේ යහපත උදෙසා තාක්ෂණය යොදා ගනිමින් කඩිනමින් සේවා ඉටුකර දෙන්නට පියවර ගන්නැයි විදේශ රැකියා ප්‍රවර්ධන හා සුබසාධන ඇමැති ඩිලාන් පෙරේරා මහතා උපදෙස් දී ඇත.ජාලගත ක්‍රමයකට කාර්යාංශයේ සේවාවන් සකස් කිරීම තුළින් නිවැරැදි දත්ත හා තොරතුරු පදනම් කරගෙන ක්‍රමවත් සේවා සලසා දීමටත් තොරතුරු දැනගැනීමටත් හැකියාව ලැබීම සුවිශේෂී තත්ත්වයකි.ඇමැතිවරයා විසින් නිලධාරීන්ට මේ පිළිබඳව ලබා දී ඇති උපදෙස් නිසා ශ්‍රී ලංකා විදේශ සේවා නියුක්ති කාර්යාංශයේ කටයුතුවලදී අපේ ශ්‍රමිකයන්ට රැකියා බහුතරයක් සපයා දෙන මැදපෙරදිග රටවල හා අනිකුත් රටවල ශ්‍රී ලංකා තානාපති කාර්යාල සමඟ රැකියාලාභියාගේ හැඳුනුම්පත හා ගමන් බලපත්‍රය පිළිබඳ නිවැරැදි බව සහතික කර ගැනීමේ දී හැඳුනුම්පත් කාර්යාලය හා ආගමන විගමන කාර්යාලය මෙන්ම පවුල් පසුබිම් වාර්තාවට අදාළ නිවැරැදි දත්ත ඉදිරිපත් වී ඇද්දැයි ස්වල්ප මොහොතක් ඇතුළත නව තාක්ෂණ හා ජාලගත සේවා අංශ මඟින් අනාවරණය කර ගැනීමට හැක.මෙය කාර්යාංශයට මෙන්ම රට රැකියාවට යන ශ්‍රමිකයාට ද පමාවකින් තොරව සේවා සලසා ගැනීමට හැකි ක්‍රමයක් වෙයි.රාජ්‍ය සේවාවන් සඳහා ක්‍රියාත්මක විය යුතු බවට ප්‍රකාශයට පත් වී ඇති රජයේ ඉ සේවාව හෙවත් ලංකා ඉ ගාමන්ට් ප්‍රතිපත්තිය ක්‍රියාවට නැංවීමේදී එකී තාක්ෂණය ඔස්සේ ජාල ගත ක්‍රමය විදේශ රැකියා සේවා සඳහා ක්‍රියාත්මක වී එම කටයුතු කඩිනම් විය යුතු බව ද ඇමැතිවරයා සිය අමාත්‍යාංශයටත් විදේශ සේවා නියුක්ති කාර්යාංශයටත් කරුණු පෙන්වා දී තිබේ.කාන්තාවන් රට රැකියා සඳහා යාමේ දී පවුල් පසුබිම් තොරතුරු පළාත්වල උපාධිධාරී සංවර්ධන සාහයකයන් මඟින් සපයන තොරතුරු පදනම් කරගෙන සකස් වූ වාර්තාවක් මඟින් ලබා ගැනීම වෙනුවට ඔවුන්ට එම තොරතුරු එස්. එම්. එස්. පණිවුඩයක් මඟින් දැන්වීමට ක්‍රමයක් ද කාර්යාංශය හඳුන්වා දී ඇත.මෙලෙස ලබා දෙන්නේ කෙටි පණිවුඩයක් වුවත් සපයා ඇත්තේ නිවැරැදි තොරතුරු ද රට රැකියාව සඳහා යන කාන්තාවගේ ගමන් බලපත අනුමත වී ඇත්දැයි ජාලගත සේවාව තුළ එස්. එම්. එස්. පණිවුඩය සමඟ තත්පර කිහිපයකින්ම තහවුරු කර ගත හැකිය.වි‍දේශ රැකියාවලදී අපේ කාන්තාවන් කරදර හිරිහැරවලට මුහුණ දී ආරක්ෂාව පතා තානාපති කාර්යාලවලට පැමිණ රැකවරණය ලබා ගැනීමටත් නැවත ලංකාවට ඒමට කරන ඉල්ලීම් ද රාශියක් පවතී.මෙවන් තත්ත්වයකදී කාන්තාවගේ හරි තොරතුරු නව ජාලගත සේවාව තුළදී ස්වල්ප මොහොතකින් තොරතුරු අනාවරණය කර ගත හැකිය.කාර්යාංශයේ ප්‍රධාන කාර්යාලය මෙන්ම ප්‍රාදේශීය සියලු කාර්යාල ද මේ ජාලගත සේවාව හා සම්බන්ධ කර තිබෙන නිසා මොහොතකින් අදාළ තොරතුරු ලබාගත හැකිවීමද මේ කටයුතු පහසුකරවයි.මෙරටට ලැබෙන රැකියා ඇණවුම් පිටරට රැකියා ඒජන්සිකරු විසින් අපේ දේශීය ඒජන්සිකරු වෙත දැනුම් දීම් වැනි අවස්ථාවලදී පිටරට ඒජන්සියේ සහ මෙරට ඒජන්සියේ නම හා ලිපින ඔස්සේ ජාලගත සේවාව උපයෝගී කරගෙන කොපමණ රැකියා ප්‍රමාණයක් ද, වැටුප් පදනම, සේවා කොන්දේසි, සුදුසුකම්, සුබසාධන පහසුකම් ආදි සියලු විස්තර නිවැරැදිව ලබා ගැනීමටත් කාර්යාංශය මඟින් මින් ඉදිරියට ක්‍රියාත්මක කරනු ලැබේ.මහජනතාවට කඩිනම් වඩාත් කාර්යක්ෂම හා නිවැරැදි තොරතුරු සේවා මඟින් විදේශ රැකියා සේවයට පුනර්ජීවනයක් ලබාදීමටත් එතෙර විපතට පත්වන ශ්‍රමිකයන් ඉක්මනින් ගෙන්වා ගැනීමට ඔවුන් පිළිබඳ තොරතුරු ජාලගත සේවාව ඔස්සේ සුළු වේලාවකින් ලබා ගැනීම සුබසාධන හා සහන සලසා දීම ආදි මෙකී ක්ෂේත්‍රයට අදාළ සියලු කටයුතුවල තාක්ෂණයත් සමඟ ප්‍රගතියකට ලක්කිරීම හා වරද අවම කර ගැනීමත් තම එකම අරමුණ බව ද ඩිලාන් පෙරේරා ඇමැතිවරයා සඳහන් කරයි.සකස් කෙළේ -සුනිල් දයා අල්විස්කොරියාවේ වසර කිහිපයක් රැකියාවක නිරතව සිට මෙරට ආපසු පැමිණි අයට නැවතත් කොරියාවේ වසර දෙකක කාලයකට රැකියා අවස්ථාවන් හිමි වෙයි.මෙලෙස දෙවන වරටත් කොරියාවේ රැකියා සඳහා යාමට කැමැති අය කොරියා භාෂා පිළිබඳ ප්‍රවීණතාව අන්තර්ජාලය හරහා පවත්වන විභාගයකට පෙනී සිටිය යුතු බව ශ්‍රී ලංකා විදේශ සේවා නියුක්ති කාර්යාංශයේ සභාපති අමල් සේනාධිලංකාර මහතා ප්‍රකාශ කරයි.මේ විභාගය අන්තර්ජාලය හරහා ප්‍රථම වරට මේ වර්ෂයේ සිට ආරම්භ කිරීමට විධි විධාන යොදා ඇත. කොරියානු රජයේ මානව සම්පත් සේවා ආයතනය මේ විභාගයේ කටයුතු සම්පූර්ණයෙන්ම මෙහෙයවනු ලබයි.කොරියානු ජනරජයේ මානව සම්පත් සේවය මඟින් කොරියානු භාෂා විභාග මධ්‍යස්ථානයක් ද ඇමෙරිකානු ඩොලර් ලක්ෂ 2 ක වියදමින් පන්නිපිටිය බොරැල්ල පාරේ පිහිටුවා තිබේ. මේ මධ්‍යස්ථානය පසුගිය 20 වැනිදා ශ්‍රී ලංකා විදේශ සේවා නියුක්ති කාර්යාංශයේ සභාපති අමල් සේනාධිලංකාර මහතා අතින් විවෘත කැරිණි. මේ මධ්‍යස්ථානයේ සිසුන් 40 කට අන්තර්ජාලය (ඔන් ලයින් ක්‍රමය) ඔස්සේ විභාගයට පෙනී සිටිය හැකිය.මින් ඉදිරියට මෙරට පවත්වන කොරියානු භාෂා විභාගය ඔන්ලයින් තාක්ෂණය ඔස්සේ පැවැත්වීමට පියවර ගන්නා බව ද සභාපතිවරයා මේ උත්සවයේදී වැඩිදුරටත් සඳහන් කර සිටියේය.කොරියානු මානව සම්පත් සංවර්ධන ආයතනයත් ශ්‍රී ලංකා විදේශ සේවා නියුක්ති කාර්යාංශයේ වසර ගණනාවක සිට ඇතිකරගෙන තිබෙන අවබෝධතා ගිවිසුමක් පරිදි වාර්ෂිකව අගෝස්තු ඔක්තෝබර් දක්වා අතර කාලයේ දී කොරියා රැකියා සඳහා අයදුම්පත් කැඳවා විභාගයක් පැවැත්වීම මෙතෙක් දුරට සිදු කැරිණි. විභාගයේ කඩඉම් ලකුණු සංඛ්‍යාව තෝරා ගෙන රැකියා සඳහා සුදුස්සන් තෝරා ගැනීම සිදු කෙළේ ද කොරියාව විසිනි. කොරියාවට ශ්‍රමිකයන් යවන හොඳ රටක් ලෙස ශ්‍රී ලංකාව කොරියාව විසින් පිළිගෙන රන් සම්මානයක් ද පිරිනමා ඇත.මේ වන විට ශ්‍රී ලාංකිකයන් 26,000 - 27,000 අතර සංඛ්‍යාවක් දකුණු කොරියාවේ රැකියාවල නිරතව සිටින අතර මේ සේවකයන් බහුතරයකට ඉතා ඉහළ වැටුප් හිමි වී තිබේ.කොරියානු ජනරජයේ මානව සම්පත් සේවය මඟින් ඇමෙරිකානු ඩොලර් ලක්ෂ 2 ක් වැය කර පන්නිපිටිය බොරැල්ල පාරේ ඉදිකරන ලද කොරියානු භාෂා විභාග මධ්‍යස්ථානය ශ්‍රී ලංකා විදේශ සේවා නියුක්ති කාර්යාංශයේ සභාපති අමල් සේනාධිලංකාර මහතා ගේ සහභාගිත්වයෙන් විවෘත වූ අවස්ථාව. මෙරට සිටින කොරියානු තානාපති ජෙයින් වුන්චෝයි කොරියානු මානව සම්පත් සංවර්ධන ආයතනයේ උප සභාපති ලී චූන් අමාත්‍යංශ ලේකම් නිශ්ශංක යන මහත්වරුද මෙහි සිටිති.රට රැකියාවේ යෙදෙන ඔබේ බිරියගේ ස්වාමියාගේ නැතිනම් දියණියගේ පුතාගේ කිසියම් සේවා ගැටලු හා ප්‍රශ්න මතුවී තිබේ නම් අදාළ අංශ වෙත යොමු කර සහන සලසාදීමට ප්‍රශ්නය කෙටියෙන් සඳහන් කොට අප වෙත ලියා දන්වන්න.අපේ ලිපිනය - රටවිරු විමසුම් විසඳුම්සිළුමිණ, ලේක්හවුස් කොළඹ 10.සම්බන්ධීකරණය මංගල රන්දෙනියනියෝජ්‍ය සාමාන්‍යාධිකාරී (විදේශ සබඳතා හා ප්‍රචාරක)සහ මදුෂාන් කුලරත්න (ප්‍රවෘත්ති නිලධාරී)ශ්‍රී ලංකා විදේශ සේවා නියුක්ති කාර්යාංශයකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>02</day>
    </date>
    <link>http://www.silumina.lk/2014/03/02/_art.asp?fn=af1403026</link>
    <topic>රාජකීය පැණි වරකා හොරෙන් කෑ විකටයා ගණ දෙවි නුවණින් බේරෙයි</topic>
    <author>වත්තේගම හිටපු</author>
    <content>ඒ උඩරට අවසාන සිංහල රජු වූ ශ්‍රී වීරපරාක්‍රම නරේන්ද්‍රසිංහ රජු කුණ්ඩසාලේ අගනුවර ඉදිකොට ගෙන රජ කරන කාලයයි. ඔහුගේ තිස් දෙකක් වූ රාජ්‍ය කාලයෙන් කුණ්ඩසාලේ අගනුවර කොට ගෙන රජ කළේ අවුරුදු අටකි. ඒ 1707 සිට 1715 දක්වාය. 1715 කුණ්ඩසාලේ අතහැර වඩාත් ආරක්ෂාකාරී දියතිලකපුර හෙවත් හඟුරන්කෙත තම අගනුවර කර ගත්තේය.මහාවංශය අනුව මහවැලි ගඟ බඩ කුණ්ඩසාලේ රමණීය භූමි භාගයක කුණ්ඩසාලේ අගනුවර පිහිටුවා ගත්තේය. එහි රජ කළ එකම රජු ඔහු පමණය. රමණීය පල්ලේකැලේ මොර උයන තිබුණේ කුණ්ඩසාලේය. ජනකතා අනුව බ්‍රහස්පති හා සිකුරු අතර ග්‍රහ යුද්ධයකින් සිකුරු පැරදී සිකුරුගේ කුණ්ඩලාභරණය බිම වැටුණු ස්ථානය ‘කුණ්ඩසාලේ’ නම් විය. එහෙත් කුණ්ඩසාලේ යන්නෙහි සැබෑ අර්ථය විනෝදාගාරය යනුයි.කුඩා කල සිට තරුණ විය දක්වා ‍පොද්දල්ගොඩ නුදුරු කඩතුරා ගල්ලෙනේ සතුරන්ගෙන් ආරක්ෂා වීම පිණිස රහසින් වැඩුණු නරේන්ද්‍රසිංහ කුමරු ඉඳහිට මහනුවරට යද්දී විවේක ගත් සුන්දර පරිසරයක පසු කල ඔහු තම අගනුවර පිහිටුවීය. පවුර - දිය අගල - රජ මාලිගාව ආදී සියලු අංග එහි විය. කුණ්ඩසාලේ රජ මහා විහාරය නරේන්ද්‍රසිංහ රජුට පසුව රජ කළ කීර්ති ශ්‍රී රාජසිංහ රජු (1747 - 1782) ඉදි කළ විහාරයකි. ලන්දේසින් නරේන්ද්‍රසිංහ රජුට පිරිනැමූ සේද රෙද්දෙන් මැසූ කබායක් කුණ්ඩසාලේ රජමහා විහාරයේ අදත් ඇත. වැලිවිට සරණංකර සඟ රජු පරිහරණය කළ භාණ්ඩ රැසක් කුණ්ඩසාලේ රජ මහා විහාරයේ අදත් ඇත. වැලිවිට සරණංකර හිමි කාලයක් මෙම රජමහා විහාරයේ වාසය කළ අතර ඒ හිමිගේ ශිෂ්‍ය වැරසැර රඹුක්වැල්ලේ හිමිට කීර්ති ශ්‍රී රජු මෙම විහාරය පූජා කර ඇත.රජ මාලිගාව තිබූ බිම නුදුරුවම රජ මහා විහාරය ඇත. කුණ්ඩසාලේ රජමහා විහාර බිමේ එදා නරේන්ද්‍රසිංහ රජුට පමණක් සීමා වූ පැණි බේරෙන පැණි වරකා ගසක් විය. මේ ගස අදත් ඇත. මුල් ගස වැනසී ඉන් ලියලා ගිය ගසක් අද අඩි පනහක් පමණ උසට වට අඩි පහක් පමණ මහතට ඇත. එදා මෙන් අද ලොකුවට ගෙඩි නොපළගයි. ගෙඩි කුඩා අතර ඒවා රෝගවලට ගොදුරු වී ඇත.මේ කුණ්ඩසාලේ රජමහා විහාර බිමේ දක්නට ඇති පැණි වරකා ගස ගැන රසවත් කතාවක් ඇත. (හඟුරන්කෙත විෂ්ණු දේවාල බිමේද මෙවැනි රාජකීය පැණි වරකා ගසක් ඇති අතර ඒ ගස වටා ද මෙබඳුම රස කතාවක් එයි.) පැණි වරකා ගසේ ගෙඩි රජ වාසල පරිහරණයට පමණක් සීමා වූ අතර පහත පලගත් පැණි බේරෙන ගෙඩි ආරක්ෂාවේ හා තහංචි සලකුණක් ලෙස සුදුරෙදි කඩකින් වසා තැබීම සිරිත විය.කුණ්ඩසාලේ රජ වාස‍ෙල් රජු සිනහ ගැන්වීමට විකටයකු ජීවත්වී ඇත. ගහ පාමුල ඉදී පැණි බේරෙන පැණි වරකාවල සුවඳ විකටයාගේ රස නහර කුල්මත් කිරීමට විය. වටපිට බලා ඉතා ප්‍රවේශමන් සුදු රෙදිකඩ ඉවත් කොට පැණි වරකා ගෙඩියෙන් ‍බාගයක් කපාගත් ඔහු තනිවම එය ගිල දැම්මේය. කිසිවක් සිදු නොවුණා සේ ඉවතට ගිය ඔහු තම නිවස බලා පිටත් විය. ඉදුණු පැණි වරකා ගෙඩිය රජවාසලට ගෙන යෑමට සැරසෙන විට ඉන් අඩක් කා ඇති බව ආරක්ෂකයින්ට පෙනිණ. රජුට ඒ බව දන්වා බිය සැක නැතිව පැණි වරකාවලට අත ගැසූ සොරා ඇල්ලීමට නියම විය. උදෑසන පැමිණි විකටයා රජවාසල මිදුලේ ගැවසුණු බව ආරක්ෂකයින්ට දැන ගැනීමට ලැබුණි. වහාම විකටයාගේ නිවස වටලූ ආරක්ෂකයෝ දහවල් කෑමෙන් පසු පැදුරක දිගාවී නින්දේ සිටි විකටයා අල්ලාගෙන දෑත් පිටුසට බැඳ රජු ඉදිරියට රැගෙන ආහ.“තොපට විරුද්ධව බරපතළ චෝදනාවක් ඇත. කිසි බියක් සැකක් නැති ව මහා වාසලට සීමා වූ තහංචි පැණි වරකා ගසෙන් ගෙඩියකින් අඩක් හොරෙන් කපා කා රජවාසලට කළ අපහාසය හා හොරකමට නිදහසට කීමට යමක් ඇද්ද?” රජු කෝපයෙන් ගුගුරන්නට විය.“දේවයන් වහන්ස, හීලට කිසිම දෙයක් නොගෙනයි රජවාසලට ආවේ. කුසගින්න තදින් තිබුණා. ඉදී පැණි බේරෙන පැණි වරකාවල සුවඳ නාස්තුඩුවලට දැනුණා. මොනවා වුණාද අමතකයි. සමාවුව මැනවි දේවයන් වහන්ස”රජු තම නෙත් ලොකු කොට පා බිම හප්පා විකටයාට තදින් දොස් නඟන්නට විය.“මූ ගරුසරුවක් නැතිව රජ වාසලට කළ නින්දාව බරපතළයි. සුදු රෙදි කඩකින් වසා තිබූ තහංචි පැණි වරකාවෙන් අඩක් කා තිබූ පරිදිම එය වසා තැබීම මොනතරම් කපටිකමක්ද? මහ වාසලට කළ අපහාසයට දඬුවම මරණයයි. වහාම මූ ගෙන ගොස් හිස ගසා දමව.”විකටයා රජු ඉදිරි‍ෙය් බිම වැටී දොහොත් මුදුන් දී වැඳ බඩගින්න නිසා තමන් අතින් කළ වරදට සමාව ඉල්ලා යදින්නට විය. විනාඩි ගණනක් හඬමින් කඳුළු පෙරමින් රජු ඉදිරියේ වැඳ වැටී සිටි ඔහු එක්වරම නැඟී සිට මහත් හඬින් සිනහසෙන්නට විය.“මුලින් හඬමින් දොඩමින් සමාව ඉල්ලූ තා දැන් මහත් හඬින් සිනාසෙන්නේ ඇයි?දෑතින් හිස බදාගත් ඔහුට ගණදෙවි නුවණ පහළ විය.“දේවයන් වහන්ස රජවාස‍ලට කළ අපහාසය ගැන ලැබෙන මරණ දඬුවමට ගැත්තා බයක් නෑ. ඒත් හෙරළි ගෙඩියකට රජ වාසලෙන් මිනිහෙක් මැරුවා කියලා රජවාසලට ඇති වන නින්දාව ගැන දුක හිතිලා ඉකි ගසමින් හැඬුවා. ඒ නින්දාව පරම්පරා ගණනක් මිනිස්සු කතා කරයි.” රජු මොහොතක් කල්පනා කරන්නට විය. “තොප තමා දවසකටවත් මිනිහා. තොපට තියෙන්නේ ගණ දෙවියන්ගේ නුවණ. වහාම මූ නිදහස් කරව.”රජු ආරක්ෂකයාට නියෝග කළේය.රජු ඉදිරියේ මුනින් දිගා වී දණ්ඩ නමස්කාරය කළ විකටයා රාජ සභාවෙන් පිටතට ආවේය. ඔහු ‍නොපෙනී යන තුරුම රජු නිහඬව බලා සිටිනු දක්නට ලැබුණි.වත්තේගම හිටපුකලාප අධ්‍යාපන අධ්‍යක්ෂඑස්.කේ.ජයර්ධනගුන්නෑපාන.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>02</day>
    </date>
    <link>http://www.silumina.lk/2014/03/02/_art.asp?fn=af1403027</link>
    <topic>ගුරුවරුන්ට වඳිමුද ගහමුද?</topic>
    <author>කසුරි</author>
    <content>විශ්‍රාම ගිය ගුරුවරුන් පිරිසකට උපහාර දැක්වීමේ උත්සවයක් පොලොන්නරුවේ පැවැත්විණි. පළාතේ අධ්‍යාපන අධ්‍යක්ෂවරයා ප්‍රධාන අමුත්තා විය. විශ්‍රාම ‍ෙගාස් උපහාර ලබන්නට සූදානම්ව සිටි ගුරු මහත්ම මහත්මීන් රැසක්ම ශාලාවේ අසුන්ගෙන සිටියහ.උපහාර ප්‍රදානයෙන් පසු විශේෂ ආරාධිතයාගේ කතා වාරය එළඹුණේය. අධ්‍යාපන අධ්‍යක්ෂවරයා කතාව සඳහා නැඟී සිටියේය. එහෙත් ඔහු මයික්‍රෆෝනය වෙතට නොගොස් වේදිකාවෙන් බැස ශාලාවේ අසුන්ගෙන සිටි විශ්‍රාමික ගුරුවරුන් අතරට ගියේය.එක් වියපත් ගුරු මහත්මයෙක් ළඟ නැවතුණේය. දණගසා වැන්දේය. ගුරු මහත්මයා නැඟිට පුදුමයට පත්ව බලා සිටියේය. ඒ ගුරු මහත්මයා පමණක් නොව ශාලාවේ සිටි සියලුදෙනාම පුදුමයට පත්වී සිටියහ. අධ්‍යක්ෂතුමා මයික්‍රෆෝනය ළඟට ගියේය.“පහේ පන්තියෙදි රන්බණ්ඩා මහත්තය මට ගණන් ඉගැන්නුවෙ. මං ටොකු කාල ඇති ඇතිවෙන්ඩ. ඒ ටොකුවලට පින්සිද්ධ වෙන්ඩ තමයි මං ශිෂ්‍යත්වෙන් පාස් වුණේ. මං අද මෙතන ඉන්නෙත් රන්බණ්ඩා මහත්තයට පින්සිද්ධ වෙන්ඩ.”අධ්‍යක්ෂතුමා කීවේය. ශාලාව එකම අත්පොළසන් හඬකින් පිරී ගියේය. වියපත් රන්බණ්ඩා මහත්තයා ඉකිගසමින් හඬන්නට පටන්ගත්තේය.මේ එදාය. අදත් එසේමද?අදත් එසේමය. ළමෝ ගුරුවරුන්ට ගරු නොකරන්නේ නැත. මහ මඟ දුටු තැන වඳින දරුවන් ද ඕනෑතරම් මම දැක ඇත්තෙමි. එහෙත් ඒ අතර නොසන්ඩාලයින් අතළොස්සක් සිටින බව ඇත්තය.මාධ්‍ය ඔස්සේ හැඟීම්බරව කතාකරන්නේ ඒ නොසන්ඩාලයින්ගේ ක්‍රියාවන් ගැනය. මුග්ධ ලෙස හැසිරෙන තාත්තලා ගැනය.වරක් දෙවරක් සටහන් කළ සිද්ධියක් යළි මෙසේ මට ලියන්නට සිත්වූයේ මෛත්‍රීපාල සිරිසේන ඇමැතිතුමාගේ අපූරු කතාවක් මා උත්තේජනයට ලක් කළ බැවිනි. මේ සිද්ධිය සටහන් කළ යුතු හොඳම අවදිය මෙය යැයි මසිත ද මට කියයි. “පාඨකයො තේරුම් ගනීවි. නැවත ලියන්න” මසිත මට නියෝග කරයි. මම ඒ නියෝගයට අවනත වෙමි. එය මෙසේ සටහන් කරමි.එවකට මා සිටියේ ගම්පහ බණ්ඩාරවත්ත ප්‍රාථමික පාඨශාලාවේ හතරවැනි පන්තියේය. උඩතුත්තිරිපිටියේ ජයකොඩි මහත්මයා අපේ කැලෑසිය භාරව සිටියේය. ඔහු හිනාවක් නැති හරිම සැර මහත්තයෙකි. ජාතික ඇඳුම ඇඳ බයිසිකලයෙන් පාසලට එයි. කොච්චර සැර පරුෂ වුවද ගුරුතුමා මගේ රචනාව ගැන මහ ඉහළින් කතා කළ අයුරු මට අද වගේ මතකය.මේ කියන දවසේ අපට ලියන්නට සිදුවුයේ ‘අම්මා’ ගැනය. මම ඇක්සැයිස් පිටුවක්ම ලියා අවසන් කොට අනික් ළමයින් සමඟම පොත දුනිමි. ජයකොඩි මහත්තයා පොත් බලන්නට පටන් ගත්තේය. අපි ඔහු දෙස බලා සිටියෙමු.“මෙහෙ වරෙං”ඔහු මා දෙස බලා කෑගැසුවේය. මම තිගැස්සී සිට ගතිමි. සිටගත්තා නොව සිට ගැනුණේය.“මෙහාට වර”දෙවැනි වතාවටත් ගුරුතුමා කෑගෑවේය. පන්තිය මීයට පිම්බාක් වැන්න. මම මහත්තයා ළඟට ගියෙමි. මගේ රචනාව සාමාන්‍යයෙන් හොඳය. එහෙත් මෙදා නම් මහත්තයාගේ මූණ හොඳම නැත. මම ඔහු ළඟට යනවාත් සමඟම ඉදිරියට පැන කන්කෙටියෙන් අල්ලා කරකැව්වේය.“භාෂාවට ගරු කරන්ඩ බැරිනං අම්මට ගරු කරල ‘ම'යන්නට හරියට ගැටේ දාලා ලියාපිය.”ඔහු කෑගසා කනෙන් අල්ලා කළු ලෑල්ල දෙසට තල්ලු කළේය. මා විසිවී ගොස් නළල කළුලෑල්ලේ වැදුණේය. රාමු කළුලෑල්ල ඇණවලින් පිටට පැන කකුල මත වැටුණේය. කකුලේ මාපටැඟිල්ල පුපුරු ගසන්නට විය. දෙපා දිග තෙතමනය ගලා ගියේය. නළලේ දොඹ ගෙඩියක් තරම ගෙඩියක් මතුවී ආයේය.එදින ඉස්කෝලය අවසන් වී නරසීහ ගාථා කියා අනෙක් ළමෝ ගෙවල්වලට ගියහ. මට පන්තියේ නැවතී සිටින්නට සිදුවිය. ජයකොඩි මහත්තයා ද නැවතුණේය. ‘අම්මා’ කියා පිටුවක් ලියන්නට මට සිදුවිය. මා ලියා අවසන් වනතුරුම මහත්තයා ද සිටියේය.“බලාපියකො කොච්චර අපූරුවට ලියල තියෙනවද කියල”ජයකොඩි මහත්තයා කීවේය.“යන ගමන් බනිසක් කකා පලයං”එතුමා මට සත දහයක් දුන්නා මට මතකය. ඊට පසු අවුරුද්දේ මම ශිෂ්‍යත්වයෙන් සමත්වීමි.පාසල් කාලයේදී ගුරුවරුන් සියයකට ආසන්න සංඛ්‍යාවකගෙන් විවිධ විෂයයන් යටතේ මා ඉගෙන ගෙන ඇත. එහෙත් ඒ ගෞරවනීය ගුරුතුමන්ලා අතරින් මට ඉස්සෙල්ලාම මතක් වෙන්නේ හතරෙ පන්තියේ ජයකොඩි මහත්තයාය.අද දවසේ සිදුවෙන්නාක් මෙන් ගෙදර ගොස් මගේ නළලේ දොඹ ගෙඩිය ද රතුපාට වූ කන ද තාත්තා‍ට පෙන්වී නම් ඔහු කුණුහබ්බ කියමින් සරම උස්සාගෙන ඉස්කෝලෙට විත් ජයකොඩි මහත්තයාට චණ්ඩි පාට් දමන්නේ නැත. රතුපාට වී ඇති ඒ කන තවත් රතුපාට වෙන්නට කනේ පාරවල් දෙකක් දෙන්නේය. එකක් ‘මයන්න’ හරි හැටි නොලියූ එකටය. දෙවැන්න ඉස්කෝල මහත්තයෙක් දඬුවම් කළ බව ගෙදර ඇවිත් කීම ගැනය. මා කළේ නළලේ ගෙඩිය තාත්තාගෙන් වසං කරගැනීමට උත්සාහ කිරීමය.හතරෙ මහත්තයාගේ නමට අදටත් මට නමස්කාර කළ හැකිය. මෙවැනිම තවත් කතාවක් ද මම මීට පෙර සටහන් කර ඇත්තෙමි.ගුරුවරයකු වශයෙන් සේවය කරද්දී මම ද මෙවැනි අත්දැකීමකට මුහුණ දී ඇත්තෙමි. එවකට මම මීරිගම පළාතේ පාසලක සේවය කරමින් සිටියෙමි. එක් දිනක් පාසල අවසන් වී සිසුන් පිටව යද්දී කිසියම් ශිෂ්‍යයකුට බිම පෙරළාගෙන පහර දෙන ශිෂ්‍යයකු දුටුවෙමි. පහර දෙන ශිෂ්‍යයා දැවැන්තයෙකි. ගුටි කන එකා පොඩ්ඩෙකි. මම ද කෝච්චිය අල්ලා ගැනීමට අඩිය ඉක්මන් කොට ගමන් ගනිමින් සිටියෙමි. ලොකු එකා පොඩි එකාට බිම පෙරළාගෙන පහර දෙයි. ඒ දෙස නොබලා මට කෝච්චියට යා නොහැකිය. ප්‍රශ්න අසා නඩු බේරන්නට වේලාවක් ද නැත. මම ගහන එකාට කම්මුල හරහා පහර දෙකක් දී පොඩි එකා බේරා හැරියෙමි.පසුදින ලොකු මහත්තයා මට කතා කළේය. ඔහුගේ කාර්යාලයේ මගෙන් පහර දෙකක් කෑ ශිෂ්‍යයා ද ඔහුගේ පියා ද සිටියහ. නඩුව මට විරුද්ධවය. ශිෂ්‍යයාට පහරදීම පිළිබඳවය.සියල්ල අසා සිටි මම එක් දෙයක් පමණක් කීවෙමි.“ඒක වැරැද්දක් නම් අදට මං ඒක පිළිගන්නවා. මීට පස්සෙ මේ ළමයා මොන වැරැද්දක් කළත් මං ඇහැක් ඇරලා බලන්නෙ නෑ..”ඉන් දවස් කිහිපයකට පසු මීරිගම දුම්රියපොළට ඇතුළු වන විට ඒ පියා එතැන සිටියේය.“මං මහත්තය එනකල් හිටියෙ. ගහල හරි කමක් නෑ කොල්ල හදල දෙන්ඩ මහත්තය”ඔහු මට කීවේය. ගුරුවරුන් මාරාවේශව වෛරයකින් ළමයින්ට පහර දෙනවාදැයි මම නොදනිමි. එහෙම එකක් නැත. මුළු සමාජයේම මිනිසුන් මිනී මරන්නේ නැත. එහෙම එක්කෙනෙක් දෙන්නෙක් සිටිනවා විය හැකිය. අංශුමාත්‍ර යමක් පොදු ප්‍රවණතාවක් වශයෙන් උලුප්පා දැක්වීම කෙතරම් සාධාරණදැයි සිතා බැලීමට කාලය එළඹ ඇත.වරදකට ශිෂ්‍යයකුට දඬුවම් කිරීම නිසා පොලිසි යන්නට සිදුවූ මිත්‍ර ගුරුවරයෙක් පසුගියදා මට මුණගැසුණි.“පන්තියට යනව, උගන්නනව. බෙල් එක ගහපුවාම එනවා. එච්චරයි. උන් මොනව කරනවද කියල ඇහැක් ඇරල බලන්නෙ නෑ”ඔහු කීවේය. මේ ආකල්පය ගුරුවරුන් තුළ ජනිත කළ යුතුද?“වේවැල් කෝටු නාරං සියඹලා අතූ” යනුවෙන් කවියක් ලියාපු කාලයක් ද තිබිණි. ඉස්කෝලෙ මහත්තයාගේ මේසය මත හුනුකූරක්, මකන ‍ෙකාට්ටයක් මෙන්ම වේවැලක් ද අනිවාර්යයෙන් තිබූ යුගයක් විය. ඉස්කෝල මහත්තයාගෙන් ගුටියක් ටොක්කක් නොකාපු ළමයෙක් සිටියේ නැත.ගුටි නොකාපු උන්ටත් වඩා ගුරුවරුන්ට දුටු තැන නමස්කාර කරන්නේ ගුටිකාපු එවුන්ය.“මං ඉන්නෙ ගුරුවරුන්ගෙ පැත්තෙ. මං දන්නව තාත්ත කෙනෙක් හැටියට දරුවො හදන්ඩ කොච්චර අමාරු ද කියල. දරුවො පැය ගණනාවක් ඉන්නෙ මවුපියො ළඟ ගුරුවරු ළඟ ඉන්නෙ පැය කීයද? අනෙක මවුපියන්ට ඉන්නෙ දරුවො එක්කෙනයි දෙන්නයි. .. ගුරුවරයකුට විදුහල්පතිවරයකුට කී දාහක් ඉන්නවද?..”මෛත්‍රීපාල සිරිසේන ඇමැතිතුමා කළ ප්‍රකාශය පුළුල් මට්ටමින් සලකා බැලිය යුත්තකි.කසුරිකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>02</day>
    </date>
    <link>http://www.silumina.lk/2014/03/02/_art.asp?fn=af1403028</link>
    <topic>සිල් ගත් දවසෙත් බාප්පා කඩ දෙකක් කැඩුවා</topic>
    <author>උපාලි සමරසිංහ</author>
    <content>- ඥාති පුතා පියසේන කියයියකඩයා නොහොත් සාංචි ආරච්චිගේ ජිනදාස ඉපදුණේ ද මිය ගියේ ද එකම දිනකය. ඒ ඔක්තෝබර් 9 වැනි දාය. ඔහුගේ නෑසියන් කියන ආකාරයට මිය යන විට යකඩයාට වයස අවුරුදු 111කි. අවස්ථා ගණනාවකදී හිරගෙවල්වල යකඩ කූරු නවා පැනීමෙන් හා අත් මාංචු කඩා දැමීමෙන් ජිනදාස නම් හෙතෙම යකඩයා ලෙස නම්වර ලද්දේය. කුඩා කලදී මනම්පිටියේ ජීවත් වූ යකඩයා පසු කලෙක පො‍ලොන්නරුවටත්, නෙල්ලිගමටත් එයි.ජීවිතයේ අවසාන මොහොතේ අංගොඩ මානසික සෞඛ්‍ය ආයතනයේ සිට කොළඹ මහ රෝහලට ගෙනා යකඩයා එහිදී මිය ගියේය. ඒ මෘත දේහය භාර ගන්නට පැමිණියේ ඔහු ගේ ඥාති පුත්‍රයෙකි. ජී.ඩබ්ලිව්.පියසේන නම් ඔහු දැන් පදිංචිව සිටින්නේ කුරුණෑගල හෙට්ටිපොළය. යකඩයාගේ දේහය තැන්පත් කර තිබුණු නෙල්ලිගම කිණිහිරිකන්ද ගම් ප්‍රදේශයට යාමට ප්‍රථම මට ඔහු‍ගේ පැටිකිරිය පිළිබඳ ඔබට විශේෂ යමක් කීමට තිබේ.යකඩයාගේ පියා සාංචි ආරච්චිගේ ඩේවිඩ්ය. ඔහුගේ ගම මාතර අත්තුඩාවයි. වෙ‍ෙළඳාමට රට පුරා කරෙන් බඩු ගෙන ඇවිද ගිය හෙතෙම යකඩයා මෙන්ම ශක්තිවන්තයෙකි. මනම්පිටියේ ඔහු පදිංචිව සිටියේය. මනම්පිටියේ සිට මාදුරුඔය, පිඹුරැත්තෑව, විලයාය, අරලගංවිල හරහා හෙතෙම තවත් කැලෑ ගම්වලට මෙසේ බඩු ගෙනගියේය.එමතුද නොව කැලෑගම් මැදින්ම කරින් බඩුගෙන කොළොම්තොටට ද පැමිණියේය. ඔහුගේ එක් වෙළඳාම් ගමනකට දින 13ක් ගත වූ බව ඔහුගේ නෑසියෝ කියති. මහවැලි ගඟ අසබඩ ඉළඳකට්ටිය නම් ආදිවාසීන් ගේ ගම ද ඔහුගේ ගමන් ම‍ඟේ එක් ප්‍රියතම ස්ථානයකි.එහිදී ආදිවාසීන්ගෙන් තෙල් බෙහෙත් රෙදිපිළි ලබාදීමේ හුවමාරුවට හෙතෙම ලබා ගත්තේ කිඹුල් හම් සහ තලගොයි හම්ය. ‍ඉළඳකට්ටියේ ආදිවාසී නායකයා කදලිය. ඔහුගේ බාල දියණිය සිංගම් පුල්ලෙයි. යකඩයාගේ පියාගේ හිත මුල්වරට ඇදී ගියේ මේ ආදිවාසී කාන්තාවටය.ඒ වන විට ඔහුගේ වයස අවුරුදු 28කි. සිංගම්පුල්ලෙට අවුරුදු 16 පිරුණා පමණි. මේ දෙදෙනා විවාහප්‍රාප්ත වී ජීවත්වුණේ මනම්පිටියේය. පසු කලෙක සිංගම්පුල්ලෙ ජේන් ‍නෝනා නමින් නම් ගත්තාය.හෙට්ටිපොළ සිටින ජී.ඩබ්ලිව්.පියසේන ඥාති පුත්‍රයා මට සම්මුඛ විය. කොළඹ රෝහලෙන් යකඩයාගේ දේහය රැගෙන නෙල්ලිගමට ගියේ මේ පුතාය.අපේ බාප්පා හරිම අපූරු පුද්ගලයෙක්. මස් මාළු කෑවෙ නැහැ. දුම්පානය, අරක්කු වගේ දේවල් ප්‍රතික්ෂේප කළා. මැරෙන්ඩ ඔන්න මෙන්න කාලෙදිත් උන්නැහෙට තුන්හතර දෙනෙක් සමඟ වුණත් හැප්පෙන්ඩ හයි හත්තිය තිබුණා. ඒත් බාප්පා හිතුවක්කාරයි. එයා ගැන චිත්‍රපටයක් හැදුවට පස්සෙත් එයා කඩ කීයක් නම් කැඩුව ද? කැඩුවෙම ස්වර්ණාභරණ සාප්පු නැතිනම් ලොකු ගෙවල්වල සේප්පු. අවුරුදු 90 කාලෙත් එයා කඩ කැඩුව මතකයි.යකඩයා එදා..ඒ සල්ලිවලින් කොටසක් අනිවාර්යයෙන්ම දුප්පතුන්ට දුන්නා. අපට දුන්නෙ නැහැ උඹලට වස් වදීවි කියලා. එයා ගැන චිත්‍රපටයක් හදන කොට බාප්පා විරුද්ධ වුණා. ‍ෙපාඩි ළමයින්ට මගේ කතාව නරක කතාවක් වෙයි කියලා. චිත්‍රපට කාරයෝ එයාට රුපියල් හතළිස් දාහක් දෙන්න ලෑස්ති වුණා.එයා මට සල්ලි එපා කිව්වා. ඒත් චිත්‍රපටය හදලා ප්‍රදර්ශනය කළාම එයා ඊට විරුද්ධව සටනක් කළා. ගාමිණී ෆොන්සේකා මහත්තයගෙ ගෙදරට ගිහින් එයාට බැණලා ආවා. බාප්පාගේ ජීවිතේ කණපිට හැරෙන්නෙ අවුරුදු අටේදි.පුංචිම සන්දියේදී එයා ගේ තාත්තයි අම්මයි හදිසියේම මිය ගියා. ඊට පස්සේ යකඩයා නොහොත් අපේ ‍බාප්පාව හදාගත්තේ චාල්ස් සිං‍ඤෝ නම් අපේ සීයා.මනම්පිටියේ පිං ළිඳක් තියෙනවා. එතැනට ඇවිත් බොහෝ දෙනා නානවා. එක් මනුෂ්‍යයෙක් ඇවිත් තමන්ගෙ බඳපටිය ගලවලා සරමත් ගලවලා පැත්තකින් තියලා නාන්න පටන් ගත්තා. කොලුවා දැක්කා පටියේ පොකැට්ටුවේ රුපියල් පහක් තියෙනවා. මෙයා ඒක අරගෙන හොරාම ගෙදර ගිහින් එයාගේ තාත්තාට දුන්නා.එතකොට එයා ජීවතුන් අතර. ඒ මනුස්සයා ඒ සල්ලි අරගෙන ආයෙත් එහෙම ගන්න එපා කියලා ති‍යෙනවා. එදා එයාට තරවටුවක් ලැබුණා නම් අද යකඩයා කියා මිනිහෙක් බිහිවෙන්නෙ නැහැ. අවුරුදු 12 දී බාප්පා තවත් හොරකමක් කළා. මං මේවා දන්නේ බොහෝ කාලයක් මා ළඟ ඉන්නකොට මට ඒවා කියපු නිසයි. එයා වැඩියෙන්ම ආදරේ කළෙත් මට.එදා මනම්පිටිය පාලම යට මිනිසුන් නාන තැනට එක්තරා ගැමි කාන්තාවක් ඇවිත් තම වටිනා රත්තරන් බඩු කර අත් පලඳනා බොහොමයක් රෙද්දක ගුලි කොට පැත්තකින් තබා නාන්න ගත්තා. බාප්පා ඒ රත්තරන් පොදිය අරන් හැල්මේ දුවන්න ගත්තා. මුළු ගමේම මිනිස්සු කෑ කෝ ගසමින් පසුපස එළවන්න ගත්තා.අවුරුදු 12ක් වුණාට මොකෝ රත්තරන් පොදිය කටින් එල්ල ගත්ත කොල්ලා පාලමෙන් ගඟට පැන්නා. ගඟට පැනලා රං පොදිය කටේම තබාගෙන ගඟෙන් එතෙර වෙලා ගියා. කාටවත් අල්ලගන්න බැරිවුණා. කාලයක් ගියාම කොහේදෝ ඉඳලා ආයෙත් ගෙදර ආවා.බාප්පාගෙ බාරකරුවා ලෙස හිටපු සීයාට එයා මහ කරදරයක් වුණා. ඒ නිසා එතුමා නුවර ඊරියගොල්ල වලව්වෙ තෝමස් හාමුට කොල්ලව බාර දුන්නා. එතැන වැඩ කරන්ඩ. එතැන කාර් බොහොමයක් තිබුණා. ඒවා ගෙනයන්නෙ ඔසවන්නෙ, වත්තෙ ගස් බිඳින්නෙ, වෙනත් බර වැඩ කරන්නෙ ඊට පස්සෙ බාප්පා.මෙයා හයිහත්තිය ඇති ඉලන්දාරියා නිසා තෝමස් හාමුත් ආදරෙන් හිටියා. එහෙ කාලයක්ම මේ විදියට ඉන්නකොට ඒ වලව්වට එන සුද්දන්ට මෙයා වැඩ පෙන්නනවා. එන සුද්දොත් මෙයාගෙ ‘වික්‍රම’ බලන්ඩ ආසයි. සුද්දෙක් මෙයාව හමුදාවට බඳවා ගන්ඩ හාමුගෙන් ඉල්ලුවා.යකඩයා අවසන් දවස්වල..එතුමත් කැමැති වෙලා ඉංග්‍රිසි හමුදාවට බැඳිලා තියෙනවා. අම්පාර පැත්තෙ යුද කටයුතු පුහුණුවකටත් බාප්පාව ඇරලා ආයුධ පුහුණුවත් ලැබුවා. ඒ කාලෙ තමයි ඔය කාපිරින් ලංකාවට ගෙනැල්ලා තියෙන්නෙ.අවුරුදු 11 - 12 ඉඳන් තෝමස් හාමුගෙ දුවත් මෙයත් එකටම වලව්වෙ හැදුණ නිසා බාප්පාත් ඒ හාමුගෙ දුවත් අතර මොනවා හරි ප්‍රේම පළහිලව්වකුත් තිබිලා තියෙනවා. යුද පුහුණුව අවසන් කරලා එන්ඩ සූදානම් වෙනකොට එයාට ලැබුණේ භයානක ආරංචියක්. ඒ තමයි තම ආදරවන්තියව වලව්ව‍ට ගෙනා එක්තරා කාපිරියෙක් බලෙන් දූෂණය කළ වග.ඒ වෙලාවෙත් ඇය කෑගහලා තියෙන්නෙ ‘අනේ ජිනදාස මා බේරාගන්න’ කියල බව ආරංචි වූ බාප්පා කුපිත වුණා. එයා ‘ෂොට් ගන්’ එකක් අරන් කැලේ පැනලා හැංගුණා. කාපිරියන් දෙතුන් දෙනා සිටිනා තැන්වලට පැනලා වෙඩි තිබ්බා. සමහරු අල්ලා ‍ෙපාළොවේ ගැසුවා. පහර දීලා කැළෑවේ හැංගෙන නිසා බාප්පාව අල්ලාගන්ඩත් බෑ.මේ විදියට කාපිරියො 90 ගණනක් මැරුවයි කිව්වා. බේරගන්ඩ ආපු සුද්දෙකුත් මැරුම් කෑවා. ඒ වතාවෙ තමයි සුදු ආණ්ඩුව දුටු තැන වෙඩි තියන්ඩ තීරණය කරලා තියෙන්නෙ. බේරෙන්ඩ බැරි තැන අපේ බාප්පා තලේමන්නාරම් තොට ඉඳලා ඉන්දියාවේ රාමේෂ්වරම්වලට මුහුදෙන් පීනලා ගිහින් තියෙනවා.එතැනදි එයාව ඉන්දියාවෙ භයානක හොරෙක් වූ වීරප්පන්ට අහුවුණා. ඊට පස්සෙ එයාට වුණේ ඒ අයගෙ හොර වැඩවලට හවුල්වෙන්නයි. කාලයක් මේ විදියට ඉඳලා එයා හරිම අමාරුවෙන් එතැනින් පැනලා ඇවිත් තියෙන්නෙ.ලංකාවට ආවට පස්සෙ බාප්පා ආයිත් කොල්ලකෑම් හොරකම් පටන් ගත්තලු. මනම්පිටියෙ ගමේ හිටපු ඩයස් සමරදිවාකර සමඟ ගොඩක් දේවල් කරලා. පස්සේ ඒ කට්ටිය දිඹුලාගල පැත්තේ නිධානයක් කඩලා මැණික් මුට්ටියක් හොයාගත්තලු. ඊට පස්සේ ඒ කට්ටිය ධන කුවේරයෝ වෙලා බාප්පාගෙන් ඈත් වෙලා ගිහින්. මුට්ටිය ලැබිච්චි වෙලාවේ බාප්පා ගියේ නැති නිසා එයාට යමක් ලැබිලත් නැහැ.ඩයස් මේ සිද්ධියෙන් පස්සේ ඩයස් මුදලාලි වුණා. එයා ලංකාවටම එළකිරි බෙදන කිරි ඩිපෝ එකක් දාගත්තා. මරදන්කඩවල යකඩයා ලෙස බාප්පට නම ආවේ මරදන්කඩවල තැපැල් මහත්තයා ඒ හොරකමදි මැරුණ නිසා නොවේ. මරදන්කඩවලදි මිනිහෙක් එක්ක ඔට්ටු වෙලා බාප්පා ඝනකම වානේ කම්බියක් මිනිහගෙ ඔළුව වටේ මාලයක් වගේ නවලා දාපු හින්දයි.පියසේනවිටින් විට හිරගෙවල්වලත් යකඩ කම්බි, කූරු නවාගෙන පැන්නා. අත් මාංචු රේල් පීල්ලෙ ගහලා කඩල දැම්මා. යාපනේ හිරගෙදරදි මේ වගේ නවපු කම්බියක් ඒ හිරගෙදර තවමත් තියෙනවා. එදා මරදන්කඩවල තැපැල් කාර්යාලයට බාප්පා ගිහින් තිබුණේ එයාගේ සගයා ජේමිස් එක්ක. ජේමිස්ගෙ අතේ පිස්තෝලෙ තිබුණෙ.මෙයා සල්ලි කොල්ලකනකොට තැපැල් මහත්තයා පොලිසියට කෝල් කරන්න රිසීවරය ගත්තා. බාප්පා කෑගැහුවා තියපන් තියපන් කියලා. ජේමිස් හිතුවෙ වෙඩි තියන්න ඔහුට අණ දුන්නා කියලා. ඇත්තටම බාප්පා කියලා තියෙන්නේ රිසීවරය තියපන් කියන එකයි. එයා මිනී මරන්න කැමැති නැහැ.අර කාපිරි සොල්දාදුවෝ ටික මැරුවේ පෙම්වතීගේ ශෝකාන්තය නිසයි. ඒ කාපිරියා එදා ඒ කෙල්ල දූෂ්‍ය කළා විතරක් නෙමේ බෙල්ලත් මිරිකලා මරලා දාලා තිබුණා ඒකයි. බාප්පා ඒ වගේම හිරගෙවල් කූඩු අරින යතුරුත් හදනවලු. එකපාරක් හිරමැදිරි 90ක් අරින්න පුළුවන් යතුරක් හදල අහුවුණා.සිරිසේනසෝමපාලඥානවතීතව වතාවක් පො‍ළොව හාරගෙන පනින්න ගිහින් අහුවෙලා තිබුණා. මෙයාගේ මිනිස්කම ගැනත් යමක් කිව යුතුයි. එක වතාවක් හිරෙන් නිදහස් වෙලා එනකොට පොල් ගහකින් වැටිල හිටපු අබ්බගාත මනුස්සයකුගේ පවුලකට හිරගෙදර හිටපු කාලෙට ලැබෙන මුදල් දීල ඇවිත් තිබුණ.මෙයා මන්ත්‍ර යන්ත්‍ර වැඩවලටත් හරි දක්ෂයි. සූදු පිටියක් තිබුණොත් එතන දිනුම බාප්පාට. පරදින්නෙම නැහැ. කොහෙන්ද හොයාගත්ත මන්තර පොත් වගයක් එයා ළඟ තිබුණා. එළවරා මුලකට මන්ත්‍රයක් ජපකරලා ඉනේ ගහන් ගියොත් සූදු පිටියම එයාගේ. දින්නට ඒවා ආයෙත් බෙදලා ගෙදර එන්නේ.තැපැල් මහත්තයා මැරුවේ මම යි කියලා එයා ඉදිරිපත්වෙලා තිබුණේ තම සගයා ජේමිස්ව බේරගන්ඩ. නඩුකාර හාමුදුරුවෝ මරණ දඬුවම තීන්දු කරලා අහලා තියෙනවා තමුන්ට අන්තිම අවස්ථාවේ ඉල්ලන්ඩ යමක් තිබේ නම් කියන්ඩ කියලා. අ‍ෙප් බාප්පා ගේ සිද්ධියෙන් පස්සේ එහෙම මරණ දඬුවම කිසිවෙකුට තීන්දු කළත් අර වගන්තිය අහන්නෙ නැහැ.හේතුව බාප්පා දුන් නරුම උත්තරය. එයා අවසාන වශයෙන් ඉල්ලා සිටියේ මට එහෙම නම් ඔබේ නෝනාත් සමඟ එක දවසක් යහන්ගත වෙන්ඩ දෙන්න කියලයි. යකඩයා මේ අනුව එල්ලා මරාදමන තුරු විශේෂ හිර මැදිරියක රැඳවුණා.ඒකෙන් එක මොහොතකට හරි එයා එළියට ඇවිත් තියෙන්නේ එස්.ඩබ්ලිව්.ආර්.ඩී. බණ්ඩාරනායක අගමැති තුමා ඒ හිරගෙදරට විවෘත කිරීමකට පැමිණි අවස්ථාවෙයි. එතුමා බාප්පා බලන්ඩ ඇවිත්. එල්ලා මරන්න දවස් තුනකට පෙර අගමැති විශේෂ සමාව යටතේ බාප්පා මරණෙන් නිදහස් වුණා.මට මතක හැටියට බාප්පා එකම එක දවසක් සිල්ගත්තා. ඒ 1976 දී. දිඹුලාගල පන්සලේ. දිඹුලාගල හාමුදුරුවෝ බාප්පාගේ පාසල් මිත්‍රයෙක්. දිඹුලාගලට කිට්ටු සොරිවිල ගමේ කඩ දෙකක් සිල්ගත්දාම බාප්පා කඩලා තිබුණා. පොලිසිය දිඹුලාගල පන්සල වටකරන වෙලාවේ ලොකු හාමුදුරුවෝ ඉදිරිපත්වෙලා ඊයේ රෑ ඉඳන් බණ මඬුවේ සිල්ගත්ත ජිනේ කොහොමද ඒවා කරන්නේ කියලා පොලිසියෙන් අහලා තිබුණා.හාමුදුරුවෝ දන්නේ නැහැ ඇත්තට ම රෑම ගිහින් කඩ කැඩුව බව බාප්පා මට කිව්වා. එයා කැඩුවෙම බොහෝවිට රත්තරන් බඩු සාප්පු. මලයාලි ජාතිකයන්ට අයිති ස්වර්ණාභරණ සාප්පුවක් කැඩුව වෙලාවේ කුලතුංග කියලා අයි පී කෙනෙක් එයාව අල්ලගෙන ජීප් එකට පටව ගත්තා.අත්දෙකට මාංචු දාලා තිබුණත් ජීප් රථය වේගයෙන් ධාවනයවෙන කොට අයි පී ට පාද දෙකෙන් පහරදීලා බිම වැට්ටුවා. පිළිගන්න අයි පී මැරුණා. ඕන නම් හොයලා බලන්න. තවත් වාරයක් ලොකු ගෙදරක සේප්පුව කඩන වෙලාවේ ගෙහිමියාට ඇහැරුණා. වේලාව රාත්‍රි දෙකට විතර ඇති.දඟලන්න එපා මට කියන්නෙ යකඩයා. තමුසෙගෙ සේප්පුවේ සල්ලි මේ මල්ලට දාලා මේකත් අරන් තමුසෙ සාමාන්‍ය විදිහට ගෙදරින් පිටවෙනවා. ඒකට සුදුසු ඇඳුමක් ඇඳ ගන්නවා. මේ මල්ල අරන් පාරෙ ගියාට කා එක්කවත් කතා කරන්න බැහැ. මම පිටිපස්සෙන් ඉන්නේ.රෑ දෙකයි තිහට මඩකළපු යන බස් එකේ සීට් එකක මේක තියනවා. පොලිසියට කිව්වොත් වැඩ වරදී. මෙහෙම කිව්වම අර මනුස්සයා ඒ විදිහට ම කළාලු. ඒ කාලේ යන්ඩ වාහන වැඩිය නැහැ. බස් රථවලින් තමයි ඒවත් කෙරුණෙ. පහුවෙනිදාත් පහුවෙලා තමයි මිනිහා සිද්ධිය කියලා තියෙන්නේ.බණ්ඩාරනායක අගමැතිතුමන් නොයෙක් වරදාන දුන්නත් බාප්පා ඒවා ගත්තෙත් නෑ. එයා අන්තිම කාලෙ නෑගෙයින් නෑ ගෙදර ගිහින් ජීවත් වුණේ. පොළොන්නරුවෙ කෙසෙල් වගාවක් පවා කළා. ප්‍රේමදාස මහත්මයාත් පෙට්රල් ලාම්පු හා වෙනත් ඊට අවශ්‍ය බඩු දීලා තිබුණා. අද ඒක වනජීවි කලාපයක්.එයා අපට කිව්වෙ එයාගෙ ජීවිතේ නිස්කාරණේ නාස්ති වුණා. උඹලාවත් හොඳට හැදියල්ලා කියලයි. එයාගෙ මළගමට නෙල්ලිගම පළාතේ ප්‍රභූ පිරිසක් ආවා. චිත්‍රපයෙන් හම්බ කළ අයවත් ආවෙ නම් නෑ. බාප්පා වැඩියෙන් ම විරුද්ධ වෙලා තියෙන්නෙ ඒකෙ යකඩයාට බිරිඳක් හිටිය නිසයි.බාප්පා අවිවාහකයි. නිර්මාංශිකයි. ගම්පහ ඔස්මන් ගුණසේකර මහත්මයා ගාවත් බාප්පා හිටපු නිසා එතුමන් මරණෙට උදව් කළා. අද යකඩයාගේ කට්ටිය කියලා අපට අලුතින් ලැබුණු දෙයක් නෑ. එයා හම්බකළ දේවල් අපට දීලාත් නෑ. අපෙ සීයාලට ලැබුණෙත් ගුටිබැට අවනම්බු විතරයි. මං වේවැල් එකතු කරලා රට පුරා බෙදලයි ජීවත් වන්නෙ.යකඩයාගේ නංගි ඇලිස් නෝනාය. ඇය දැන් ජීවතුන් අතර නැත. ඇලිස් නෝනාගේ දරුවන් සොයා අපි කැකිරාව කිණිහිරිකන්ද පසුකොට නෙල්ලිගමට ගියෙමු. සෝමපාලගේ මාමා යකඩයාය.අපේ තාත්ගෙ නමත් ජිනදාස. යකඩයා මාමා ඉඳහිට ඇවිත් යනවා. ඒ එනකොට අපට ලැබුණු දෙයකුත් නෑ. ඒත් අතන කඩ කැඩුවාය - මෙතන කඩ කැඩුවාය කියලා පොලිසිය අල්ලගෙන යන්නෙ අපේ තාත්තලාව. ඒ මාමා ඉදිරිපත් වේවි කියලා. අපි ගොවිතැන් කරලා යම්තම් දිවිය ගැට ගහගන්නා අය. එයාගෙ ජීවිතය එහෙම වෙනත් පැත්තකට තල්ලු වෙලා ග‍ියේ ඇයි? කියලා මටත් තේරෙන්නෙ නෑ. කැලේ කොළේ පෙරලාගෙන කාටවත් කරදරයක් නැතිව ජීවත්වෙන්නයි කියල නම් මාමා අන්තිම කාලේ අපට කිව්වා.ඥානවතී ඇලිස් නෝනාගේ එක් දුවකි. ඇගේ නිවෙසේ ද යකඩයා කාලයක් ජීවත් වී ඇත.මාමා අන්තිම කාලේ අහිංසක වුණා. එයා කවරදාවත් බේතක් වත් බොන කෙනෙක් නොවෙයි. හරියට පිරිසුදුකම ඕනෑ. රෝහලකට ගියත් කොට්ටයක් මෙට්ටයක් පාවිච්චි කරන්නෙ නෑ. ඒවා අපිරිසුදුයි කියලා. එක වතාවක් රෝහලෙන් දෙන තමන්ගෙ බත්පතට බිත්තරයක් දැම්මා කියලා මහා ජංජාලයක් කරලා තිබුණා.පියසේන කී තවත් යමක් මට සිහිපත් වෙයි. එයා ගෙදර ඉන්නකොට හෙළුවෙන් ඉන්නයි වඩා කැමැති.. හිරගෙදරදිත් එහෙමලු. එයා ආවාම අපේ අම්මලා මට කෑ ගහනවා ඉස්සරහට යන්ට එපා බාප්පා ඇවිත් හෙළුවෙන් ඉන්නෙ කියලා. ඒ හෙළුව තව කෙනෙක් දකිනවාට එයාට ආසාවක් තිබුණා. ඒක මානසික රෝගයක්. අන්තිම කාලෙ අංගොඩ හිටියෙත් ඒ වගේ හේතු නිසයි.සිරිසේන (62) නෙල්ලියගම ගම් වැසියෙකි. යකඩයා ගැන තවත් පැතිකඩක් ඒ ගැමියා හෙළි කරයි.පොඩි කාලෙ ඉඳලම වැරැදි පැත්තට එයා ගිහින් තිබුණෙ. මේ ගමට එනකොටත් මා දන්නවා. තරුණ කාලේ ඉඳන් එයා නොකළ වරදක් නෑ. ස්ත්‍රී දූෂණ, මංකොල්ලකෑම් හොරා ගැනීම් මිනී මැරුම් මේ හැම දේම. එයාට මන්ත්‍ර පොත් තිබුණා. සූදු කෙළලත් මිනිහා එක්ක දිනන්ඩ නම් බෑ.මරදන්කඩවල තැපැල් මහත්මයා මැරුවා. නිධන් කැඩුවා. කඩාගෙන පනින්ඩ බැරි හිරගෙවල් කඩාගෙන පැන්නා. එයා හොඳ මිනිහෙක් නොවේ. එයා සමාජයට කරපු හොඳක් නෑ.යකඩයා නිසා නෑසියන්ට ලැබුණු හොඳක් නැත. ඒ නෑසියෝ ඉතා දුක් මහන්සියෙන් වී, තල, මෙනේරි, කුරහන් වී වවමින් ජීවිතය ගැට ගහගනිති.බොහෝ දෙනාට උදව් උපකාර කළා කීවත් එවැන්නකු සොයා ගැනීමද අමාරුය. යකඩ වැඩ කිරීමෙන් පමණක් වීරයෙක් බිහි නොවේ. ඔහු තුළ ගුණ ධර්ම ද තිබිය යුතුය.යකඩ වැඩ කරන මිනිස්කමේ වීරයෙක් බිහිවන්නේ නම් ඔහු මිනිස්කමේ යකඩයෙකි. ජීවත් වූ යකඩයා නෑසියන්ට ද සමාජයට ද බරපතළ ඛේදවාචකයක් පමණක් වූ බව කියන්නේ කනගාටුවෙනි.උපාලි සමරසිංහඡායාරූප - දුෂ්මන්ත මායාදුන්නගිය සතියේ පළවූ ගෝනවල සුනිල්ගේ ලිපියේ දී සුනිල්ගේ දියණිය කමිලා කළ ප්‍රකාශයක් ඒ අයගේ කැමැත්ත පරිදි මෙසේ නිවැරැදි කැරේ.කමිලා පෙරේරා වන මා සහ මගේ වැඩිමහල් සොහොයුරා මධුර ධම්මික පෙරේරා ලංකාවේ ජීවත්වන අතර මගේ බාල සොහොයුරා හේෂාන් දිනුෂ්ක පෙරේරා එංගලන්තයේ ජීවත් වෙයි. මේ හැර අපට වෙන කිසිදු සහෝදරයෙක් හෝ සහෝදරියක් නැත. අපගේ පියා වන සුනිල් මහතා නමින් වෙනත් අය ඉදිරිපත් වී අපට නින්දා කිරීමට උත්සාහ කරතැයි ඇය සිළුමිණට කීවාය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>02</day>
    </date>
    <link>http://www.silumina.lk/2014/03/02/_art.asp?fn=af1403029</link>
    <topic>හැදෙයි කෑවොත් බැදපු මස් වැළකෙන්නට ගුණයි කොස්</topic>
    <author>ගාමිණි සුසන්ත</author>
    <content>* එන්න එන්නම රටේ පිළිකා රෝගීන් සංඛ්‍යාවවැඩි වෙලා ද?* එය ඇත්තනම් එයට බලපා ඇති හේතුමොනවා ද?* මටත් පිළිකාවක් හැදෙයි ද?* පිළිකාවට ගොදුරු නොවී ආරක්ෂා වෙන්නබැරි ද?* පිළිකාවක් හැදුණොත් ජීවිතේ ඉවර ද?මේ අද සමාජයේ ලෙඩ රෝග සම්බන්ධයෙන් බොහෝ දෙනකුගේ සිත් තුළ ඇති ප්‍රශ්න කීපයකි. බොහෝ දෙනෙකුට මෙවැනි ප්‍රශ්න පැන නැගීම ඇතැම් විට සාධාරණ යැයි කිව හැකිය. ඒ; අද මරණ 10 ක් පිළිබඳව ආරංචි වූවොත් ඉන් දෙක තුනකටවත් හේතු වී ඇත්තේ කුමන හෝ පිළිකාවක් වී තිබීමය. බොහෝ දෙනෙක් සිතන්නේ රසායනික ද්‍රව්‍ය යෙදූ ආහාර ගැනීම පිළිකා රෝගය සමාජයේ බහුල වීමට හේතු වී ඇති බවය.ජාතික පිළිකා මර්දන වැඩසටහන මඟින් අවසන් වරට කරනු ලැබු සමීක්ෂණ වාර්තාවට අනුව එම වසරේදී හඳුනාගත් පිළිකා රෝගීන් සංඛ්‍යාව 13,635 කි. ඉන් 7279 ක් කාන්තාවන්ය; 6356 ක් පුරුෂයින්ය. පිළිකාවට ගොදුරු වූ කාන්තාවන්ගෙන් වැඩිම පිරිසක් මිය යන්නේ පියයුරු පිළිකා නිසාය.පුරුෂයින් වැඩිම පිරිසක් මිය යන්නේ මුඛ පිළිකා නිසාය. එසේම බෝ නොවන රෝගවලින් මියයන සංඛ්‍යාව පිළිබඳව සලකා බලන විට තුන්වැනි තැන හිමි වන්නේ පිළිකා රෝගයටය. මේ අනුව බලන විට පිළිකාව ලාංකීය සමාජයට දැනෙන ගැටලුවක් වී ඇති බව පෙනේ.මෙය රටේ ආර්ථිකයට ද විශාල ගැටලුවකි. ඒ; පිළිකා රෝගීන් වෙනුවෙන් අතිවිශාල මුදලක් වැය කිරිමට සිදුවීමය. ඇතැම් රෝගීන්ගේ ජීවිත බේරා ගැනීම සඳහා රජයට රුපියල් මිලියන ගණනක් වියදම් කිරීමට සිදු වේ. බොහෝ විට රෝගීන් මේ බව දන්නේ නැත.මෙපමණ මුදල් සම්භාරයක් වැය වුවද වටිනා ජීවිත නැති වුවද ගැටලුව වන්නේ මෙම පිළිකා අතරින් බොහොමයක් පිළිකා වළක්වාගත හැකි, ගොදුරු නොවී සිටිය හැකි පිළිකා වීමය. තවත් ලෙසකින් සඳහන් කළොත් බොහෝ පිළිකා ඇද, බැඳ වැලඳ ගන්නා ඒවාය.සෞඛ්‍ය ඇමැති මෛත්‍රීපාල සිරිසේන මහතා පසුගිය දිනෙක අදාළ නිලධාරීන්ට උපදෙස් ලබා දුන්නේ ලංකාවේ භාවිත වන ඩීසල්වලින් පිළිකා ඇතිවීමේ අවදානමක් ඇතිදැයි සොයා බලන ලෙසටය. ඒ; පිළිකාව මුළුමහත් සමාජයටම පිළිකාවක් වී ඇති නිසාය. අප සමාජයට ගැටලුවක් වී ඇති මෙම පිළිකා රෝගී තත්ත්වය පිළිබඳව අපි වෛද්‍යවරුන් කීප දෙනෙකුගෙන්ම විමසා සිටියෙමු.එහිදී අප පළමුවෙන්ම කරුණු විමසා සිටියේ මහරගම ජාතික පිළිකායතනයේ අධ්‍යක්ෂ විශේෂඥ වෛද්‍ය කනිෂ්ක කරුණාරත්න මහතාගෙනි. කනිෂ්ක කරුණාරත්න මහතා ප්‍රකාශ කරන අන්දමට ලංකාවේ පමණක් නොව මුළු ලෝකයේම පිළිකා රෝගීන්ගේ වර්ධනයක් පෙන්නුම් කෙරේ.ඒ සඳහා බලපාන සාධක කීපයක්ම ඇත. ඉන් පළමුවැන්න ජනගහනයේ සිදුවී ඇති වැඩිවීමය, දෙවැන්න සෞඛ්‍ය ක්ෂේත්‍රයේ සිදුවී ඇති දියුණුව නිසා වයස්ගත ජනගහනය සමාජයේ වැඩිවීමය. වැඩි වශයෙන්ම පිළිකා රෝගයට ගොදුරු වන්නේ වයස අවුරුදු 70 - 75 අතර පුද්ගලයින්ය.ඊළඟ සාධකය වන්නේ පිළිකා රෝගය කලින් හඳුනාගත හැකි උපකරණ පර්යේෂණ ක්‍රම ලෝකයේ වැඩි වැඩියෙන් බිහි වීමය. එහි ප්‍රතිඵලයක් ලෙස ඉතා දුෂ්කර ගම්මානවල පවා සිටින රෝගීන් හඳුනා ගැනීමේ හැකියාව අද ඇත. මේ හේතුව නිසා රෝහල්වලට ප්‍රතිකාර සඳහා පැමිණෙන රෝගීන් සංඛ්‍යාව වැඩි වී ඇත.මීට කලකට පෙර පිළිකාවක් බව හඳුනා නොගෙන මියගිය පුද්ගලයින් සංඛ්‍යාව බහුලය. ඒ; පිළිකා රෝගීන් වැඩිවීමට මෙන්ම වැඩිවී ඇතැයි පෙනීමට ද බලපා ඇති ප්‍රධාන සාධකයන්ය. මේ සඳහා බලපා හැකි යැයි උපකල්පනය කළ හැකි සාධක ද කීපයක් ඇත.ඒ; අපේ රටේ ජනතාවගේ ජීවන රටාව වෙනස් වීම, ජනතාව අධිකව නාගරීකරණයට යොමු වීම, ආහාර රටාවන් වෙනස් වීම, කාර්මීකරණය නිසා පරිසර දූෂණය වැඩිවීම, එසේ ම තරගකාරී සමාජ රටාව නිසා මානසික ආතතිය වැඩිවීම වැනි සාධකයන්ය.මහරගම ජාතික පිළිකායතනයේ වෛද්‍ය සමාධි රාජපක්ෂ මහතාගෙන් පිළිකා රෝගය පිළිබඳව තවදුරටත් කරුණු විමසා සිටියෙමු. ඔහු ප්‍රකාශ කරන අන්දමට අද මුළු ලෝකයේම පිළිකා ඇතිවීමේ ප්‍රවණතාවය වැඩි වුවත් පිළිකා ඇතිවීමට බලපාන හේතු තවමත් විද්‍යාත්මකව සොයාගෙන නැත.අප සැම දෙනාගේම පාහේ ශරීරවල පිළිකා සෛල ඇත. මානසික ශක්තිය හොඳනම්, වස විසෙන් තොර ආහාර ගන්නේ නම්, ශරීරයේ ප්‍රතිශක්තිකරණ හැකියාව හොඳනම්, ශරීරය තුළ තිබෙන පිළිකා සෛල මතු වන්නේ නැත. ශරීරයේ ප්‍රතිශක්තිකරණ හැකියාව දුර්වල වී මානසික මට්ටම දුර්වල වූ විට ශරීරය තුළ සැඟවී තිබෙන පිළිකා සෛල ඉස්මතු වේ.පිළිකාවක් ඇතැයි හඳුනාගත් පසුව බොහෝ දෙනෙක් හැසිරෙන්නේ මරණ සහතිකය අතට ලැබුණක් පරිද්දෙනි. අතීතයේදී එය නිවැරැදි වුවත් වර්තමානයේදී එය නිවැරැදි නැත. කලින් හඳුනා ගැනීමෙන් බොහෝ පිළිකා වර්තමානයේ ඇති අති නවීන ප්‍රතිකාර ක්‍රම මඟින් සම්පූර්ණයෙන්ම සුව කිරීමේ හැකියාව ඇත. තවත් බොහෝ පිළිකා ඉතාම සාර්ථකව මැඬ පවත්වා ගනිමින් සාර්ථක ජීවිතයක් ගත කිරීමේ හැකියාව ඇත.ඇතැම් පිළිකා සෑදීමට මුල් වන හේතු අතර වළක්වාගත හැකි හේතු ද, වළක්වාගත නොහැකි හේතු ද ඇත. ඉන් වළක්වා ගත නොහැකි හේතූන් අතරින් ප්‍රධාන තැනක් ගන්නේ වයස්ගත වීමය. අනෙක් හේතුව වන්නේ ජානමය හේතූන්ය. විශේෂයෙන්ම කාන්තාවන් තුළ හටගන්නා පියයුරු පිළිකා සඳහා ජානමය බලපෑමක් ඇති බව තහවුරු වී ඇත. ඒ නිසා පවුලේ වැඩිමහල් සොයුරියකට හෝ මවට පියයුරු පිළිකාවක් තිබී ඇත්නම්, ඒ පිළිබඳව සැලකිලිමත් වීම වැදගත්ය.පිළිකා සෑදීමට 30% - 35% අතර ප්‍රතිශතයකින් හේතු වන්නේ අප ගනු ලබන ආහාර බව පර්යේසණ මඟින් හෙළි වී තිබේ. ලෝකයේ විශේෂයෙන් පිළිකා කාරක විය හැකි ආහාර ද්‍රව්‍ය 10 ක් පිළිබඳව දක්වා ඇත. ඉන් පළමුවැන්න වන්නේ බදින ලද හෝ පුච්චන ලද රතු පැහැති මස්ය.මෙහිදී ගවයින්, එළුවන්, ඌරන්, බැටලුවන් වැනි ක්ෂිරපායි සතුන්ගේ මස් විශේෂය. එම මස් බදින විට හෝ පුච්චන විට නයිට්‍රජන් ඇමීන් නම් රසායන ද්‍රව්‍ය පිට වේ. ආමාශයේ සහ අන්ත්‍රවල පිළිකා ඇතිවීමට මෙම රසායනික ද්‍රව්‍ය බෙහෙවින් හේතු වේ.බදින ලද හෝ පුච්චන ලද මස් අනුභව කරන රටවල ජනයා අතර ඉහත පිළිකා වර්ග බෙහෙවින් අධික බව හෙළි වී ඇත. එසේම ගැඹුරු තෙලේ බදින ලද රෝල්ස්, කට්ලට් වැනි ක්ෂණික ආහාර නිතර නිතර අනුභව කරන උදවිය අතර ද පිළිකා බහුල බව හෙළි වී ඇත.මීට වසර ගණනකට පෙර අපේ රටේ පැවැති ආහාර රටාව ශීඝ්‍රයෙන් වෙනස් වීම පිළිකා රෝග වැඩිවීමට හේතු වී තිබේ. විශේෂයෙන්ම අපේ පැරැන්නන්ගේ සෑම ආහාර වේලකම මැල්ලුමක් අඩංගු විය. එසේම විස රසායනිකවලින් තොර වූ එළවළු කීපයක්ම අඩංගු විය.අතීතයේ සෑම ගෙවත්තකම එළවළු පැළ කීපයක් හෝ සිටුවා තිබිණි. අද බොහෝ දෙනෙකුට ගෙවත්තක් නැත. කරපිංචා කොළ ටික පවා ගන්නේ වෙළෙඳ පොළෙනි. වෙළෙඳ පොළෙහි ඇති සියලුම එළවළු පලතුරුවල විස රසායන බහුලය. පිළිකා බහුල වීමට එම කෘෂි රසායන ප්‍රබල හේතුවකි.අප අතර තිබෙන වැරැදි පුරුදු පිළිකා ඇතිවීමට ප්‍රධාන හේතුවකි. දුම්වැටි ඉරීම ඉන් ප්‍රධානය. පිරිමින් අතර වැඩි වශයෙන් දැකගත හැකි වන්නේ තොල් සහ මුඛය ආශ්‍රිත පිළිකාවන්ය. අප රටේ පිරිමින් ගෙන් 34% ක් පමණ දුම්වැටි උරයි. දුම්කොළ සපයි.කාන්තාවන් අතර මෙම ප්‍රතිශතය 2% ක් පමණය. එක් දුම්වැටියක මිනිස් ශරීරයට අහිතකර විස රසායනික ද්‍රව්‍ය 400 ක් පමණ අඩංගුය. ඒවායින් 40% - 60% අතර ප්‍රමාණයක් සෘජුවම පිළිකා කාරකය. ස්වරාලයේ සහ පෙණහලුවල පිළිකා ඇතිවීමට ප්‍රධානම හේතුව දුම්වැටි ඉරීමය.මහරගම ජාතික පිළිකායතනයේ අධ්‍යක්ෂවිශේෂඥ වෛද්‍ය කනිෂ්ක කරුණාරත්නආයුර්වේද සහකාර කොමසාරිස්විශේෂඥ වෛද්‍ය කමල් ජයතිලකමහරගම ජාතික පිළිකායතනයේවෛද්‍ය සමාධි රාජපක්ෂළමා රෝග විශේෂඥවෛද්‍ය දීපාල් පෙරේරාශ්‍රී ලංකාව තුළ මුඛ පිළිකා ඇතිවීමට බලපා ඇති අනෙක් කරුණ වන්නේ බුලත්විට සැපීමය. මුඛ පිළිකා නිසා වැඩිම පිරිසක් මියයන ලෝකයේ රටවල් අතර තුන්වැනි ස්ථානය හිමි වන්නේ අපේ රටටය. බුලත් විටෙහි ඇති සෑම ද්‍රව්‍යයකම පිළිකා කාරක ඇති බව හෙළි වී ඇත.බුලත් විටෙහි ඇති දුම්කොළ සපන විට එහි ඇතුළත් විස රසායනික ද්‍රව්‍ය 28 ක් පමණ ශරීරගත වේ. එසේම පුවක්වල මාරාන්තික පිළිකා කාරක 4 ක් අඩංගුය. බුලත් විටෙහි ඇති හුනු කෑ විට දුම්කොළවල සහ පුවක්වල ඇති විස රසායන ද්‍රව්‍ය ශරීරයට අවශෝෂණය කරගැනීමට කදිම පසුබිමක් සකසා දෙයි.මත්පැන් පානය ද අක්මාවේ සහ ආමාශයේ පිළිකා ඇතිවීමට ප්‍රබල හේතුවකි. මෙම පිළිකා තත්ත්වයන් ඉතා පහසුවෙන් වළක්වා ගත හැකි ඒවාය. කාන්තාවන් අතර බහුල වී ඇති පියයුරු පිළිකා සහ ගැබ් ගෙල පිළිකා බොහෝ විට වළක්වා ගැනීමේ හැකියාව ඇත.පියයුරු පිළිකාව කලින් හඳුනා ගැනීමෙන් සම්පූර්ණයෙන් සුවපත් වීමේ හැකියාව ලැබේ. මෙම පිළිකාව කලින් හඳුනා ගැනීම ඉතාම පහසුය. ඒ සඳහා කළ යුත්තේ වයස අවුරුදු 35 ඉක්මවූ සෑම කාන්තාවක්ම මසකට වරක් ස්වයං පියයුරු පරීක්ෂාවක් කරගැනීමය. මේ පිළිබඳව අවශ්‍ය උපදෙස් පවුල් සෞඛ්‍ය සේවිකාවක ගෙන් හෙදියක ගෙන් හෝ පවුලේ වෛද්‍යවරයාගෙන් ලබාගත හැකිය.ගැබ්ගෙල පිළිකාව ද අද බහුල වී ඇත. මෙම පිළිකාව ද කලින් හඳුනා ගැනීමේ හැකියාව ඇත. ප්‍රදේශයේ පිහිටි ප්‍රධාන රජයේ රෝහල්වල ඇති සුවනාරි සායන මඟින් ගැබ්ගෙල පිළිකාව හඳුනාගත හැකි පැප් පරීක්ෂාව නොමිලේ කරගත හැකිය. එසේම පියයුරු පිළිකාව කලින් හඳුනා ගැනීමට උපකාරී වන මැමෝග්‍රෑම් පරීක්ෂාව ද මෙම සුවනාරී සායනවලදී කරගත හැකිය. වයස අවුරුදු 40 ඉක්මවූ සෑම කාන්තාවක්ම සෑම වසරකට වරක්ම මෙම පරීක්ෂාවන් දෙක කරගන්නේ නම් එම පිළිකාවලට ගොදුරු වී සිටිය හැකිය.වසරකදී ශ්‍රී ලංකාව තුළ කුඩා දරුවන් සැලකිය යුතු සංඛ්‍යාවක් පිළිකා රෝගයට ගොදුරු වන බව පර්යේෂණ මඟින් හෙළි වී තිබේ. පිළිකා රෝගයට ගොදුරු වන දරුවන්ගේ තත්ත්වය පිළිබඳව අප විමසා සිටියේ ළමා රෝග පිළිබඳ විශේෂඥ වෛද්‍ය මහරගම ජාතික පිළිකායතනයේ දැඩි සත්කාර ඒකකයේ (ළමා) දීපාල් පෙරේරා මහතාගෙනි.පිළිකා රෝගයට බහුලව ගොදුරු වන්නේ වයස්ගත පුද්ගලයින් වුවත් උපතින්ම ඇතිවන ජානමය විකෘතිතාවයන් බහුලය. Down's Syndrome වැනි Syndrome තත්ත්වයන් සහිතව උපදින දරුවන් ඉපදී පළමු අවුරුද්ද තුළදී බොහෝ විට ලියුකේමියා රෝගයේ AML විශේෂය වැලඳීමේ හැකියාව ඇති බව හෙළි වී ඇත.කුඩා දරුවන් අතර බහුලව දැකගත හැකි පිළිකා තත්ත්වය වන්නේ ලියුකේමියාවය. ඊට අමතරව දරුවන් අතර උපතින්ම ඇතිවූ මොළේ පිළිකා, දෑස්වල පිළිකා, ස්නායු පද්ධතියේ පිළිකා වකුගඩුවල පිළිකා ආදිය දැක ගත හැකිය. දරුවන් අතර ඇතිවන ලියුකේමියා රෝගයේදී ලියුකේමියා AML තත්ත්වයට වඩා ලියුකේමියා ALL තත්ත්වයට ගොදුරු වූ දරුවන් බහුලය. මෙම ලියුකේමියා ALL රෝගයට ගොදුරු වූ දරුවන් ගෙන් 80% ක්ම සම්පූර්ණයෙන්ම සුවපත් කිරීමේ හැකියාව අද නවීන වෛද්‍ය විද්‍යාව සතුය. අධික මහත දරුවන් අනාගතයේදී පිළිකාවලට ගොදුරු වීමේ හැකියාව ඇති බව වෛද්‍ය පර්යේෂණ මඟින් හෙළි වී ඇත. අධික මහත දරුවන්ගේ අක්මාවේ තෙල් තැන්පත් වීම නිසා අක්මාවේ සිරෝසීස් තත්ත්වයක් ඇතිවී අවසානයේ අක්මාවේ පිළිකා ඇතිවීමේ අවදානම ඇත.එබැවින් කුඩා දරුවනට තෙල් අධික ක්ෂණික ආහාර ලබාදීමෙන් වැළකීම සුදුසුය. දරුවාගේ ශරීරය ඕනෑවට වඩා මහත් වීම රෝග රැසකටම අත වැනීමකි. අලුත් එළවළු පලතුරු ආහාරයට ගැනීම මෙන්ම හොඳින් ව්‍යායාම කිරීම කුඩා දරුවනට ඉතා අවශ්‍යය. එසේම දරුවකු ඉපදී පළමු අවුරුද්ද තුළ කෘත්‍රිම ආහාර කිසිවක් ලබා නොදී ස්වභාවික ආහාර පමණක් ලබාදීම වැදගත්ය.හැකි සෑම විටම දරුවාට වස විසෙන් තොර ආහාර ලබාදීමට පෙලඹිය යුතුය. දරුවාට දෙන ගොටුකොළ මිට නිවසේ වවා ගැනීමේ හැකියාව ඇත. කිනම් පිළිකා රෝගී තත්ත්වයකට දරුවා ගොදුරු වී ඇතත් වඩාත් වැදගත් වන්නේ එම රෝග තත්ත්වය කලින් හඳුනා ගැනීමය.දරුවකු පිළිකා රෝගයට ගොදුරු වී ඇතිදැයි දැන ගැනීමට හැකි ලක්ෂණ කීපයක් ම ඇත. දරුවකු නිතර නිතර රෝගවලට ගොදුරු වේ නම්, නිතර නිතර උණ වැල‍ඳේනම්, බෙල්ලේ හෝ වෙනත් ස්ථානවල අසාමාන්‍ය ගැටිති මතුවී ඇත්නම්, දරුවා නිතර හන්දිපත් කැක්කුමකින් පෙළෙයිනම්, දරුවාගේ දෑස්වල සුද මතු වී ඇත්නම්, දෑස් ඉදිරියට නෙරා ඇත්නම්, දරුවා නිතර මළානික ස්වභාවයකින් සිටීනම් වහා වෛද්‍ය උපදෙස් පැතීම අවශ්‍ය වේ.ඊට අමතරව දරුවාට නිතර නිතර වලිප්පුව ඇතිවේනම්, කලක් තිබෙන හිසේරදයක් දරුවාට ඇතිනම්, හොඳට ඉගෙන ගනිමින් සිටි දරුවා අධ්‍යාපනික කටයුතුවලට වැඩි අවධානයක් යොමු නොකරයිනම් වෛද්‍යවරයකු වෙත දරුවා යොමු කළ යුතුය.දරුවන් තුළ ඇතිවන බොහෝ පිළිකා ඉතාම සාර්ථක සුවපත් කිරීමේ හැකියාව නවීන වෛද්‍ය විද්‍යාව සතු බැවින් දරුවා හැකි විගස වෛද්‍ය ප්‍රතිකාර සඳහා යොමු කිරීම ඉතා අවශ්‍ය වේ. ලංකාවේ තවම ක්‍රියාත්මක නොවුවද ඇටමිදුලු බද්ධ කිරීම මඟින් ලියුකේමියා රෝගයට පහසුවෙන් සහ ඉතාම සාර්තක ලෙස ප්‍රතිකාර කළ හැකිය. මෑතදී කරන ලද පර්යේෂණයකින් හෙළි වූයේ වසරකදී වයස 16 ට අඩු දරුවන් 100 - 120 අතර සංඛ්‍යාවක් පිළිකා රෝගය නිසා මියයන බවය.පිළිකා සරණ සංගමයේ සභාපතිවරයා මෙන්ම මහරගම ජාතික පිළිකායතනයේ වෛද්‍ය සමාධි රාජපක්ෂ මහතා ප්‍රකාශ කරන ආකාරයට අපේ රටේ බහුලව වැවෙන කොස් පිළිකා සෑදීමෙන් වැළකී සිටීමට මෙන්ම පිළිකාව මර්දනය කිරීමට ද අතිශය උපකාරී වන අගනා ආහාරයකි.මෙම තොරතුරු විද්‍යාත්මක පර්යේෂණ මඟින් තහවුරු වී ඇත. ලංකාවේ ඕනෑම ප්‍රදේශයක වැවෙන කොස් විටමින් ‘සී’ බහුල ෆයිබොරසායන සංඝටක අඩංගු අගනා ආහාරයකි; පලතුරකි. මෙරට වැවෙන කොස්වලින් ආහාරයට ගන්නේ සියයට දෙකක් වැනි ඉතා සුළු ප්‍රමාණයකි.අද අප වෙළෙඳ පොළෙන් ලබාගන්නා සෑම ආහාරයකටම පාහේ නිෂ්පාදන ක්‍රියාවලියේ කුමන අවස්ථාවකදී හෝ රසායනික ද්‍රව්‍ය අඩංගු කෙරේ. එහෙත් ගසෙන් කඩා තම්බා ගන්නා කොස්වල කිසිඳු රසායන ද්‍රව්‍යයක් අඩංගු වී නැත. එම සාධකය කොස්වල පිළිකා කාරක අඩංගු නොවීමට ප්‍රධාන හේතුවකි.පර්යේෂණ මඟින් හෙළි වී තිබෙන්නේ සතියකට අවම තරමින් වේල් 2 ක් හෝ 3 ක් කොස් ආහාරයට ගැනීමෙන් පිළිකා ඇතිවීමෙන් වැළකී සිටීමට හැකියාව ලැබෙන බවය. මෙහිදී පිළිකා සෛල ඇතිවීම වැළැක්වීමට උපකාරී වන්නේ කොස්වල අඩංගු විටමින් ‘බී’ වලට අයත්, ‘පිරිඩොක්සින්’, ‘නිියැසින්’, ‘රයිබොප්ලේවින්’, ‘ෆෝලික් ඇසිඩ්’ වැනි රසායනිකයන්ය. එසේම පෙණහලුවල සහ මුඛයේ ඇතිවන පිළිකා වළක්වාලීමට මෙන්ම එම පිළිකා හොඳින් මර්දනය කිරීමට ‘කැරොටින්’ අඩංගු කහ පැහැති ආහාර ගැනීම සුදුසු බව ද පර්යේෂණ මඟින් තහවුරු වී ඇත. කොස් යනු කැරොටින් බහුලව අඩංගු ආහාරයකි.එසේම විටමින් ‘ඒ’, ෆ්ලෙවනොයිඩ්, පිග්මන්ට්, කැරොටින් ‘බී’, සැන්තීන් වැනි ප්‍රතිඔක්සිකාරක කොස්වල බහුල නිසා පිළිකා සෛල ඇතිවීමේ හැකියාව නවතා දැමීමටත් ඇතිවී තිබෙන පිළිකා සෛල මර්දනය කිරීමටත් උපකාරී වේ. තවත් අන්දමකින් කොස් ආහාරයට ගැනීම මඟින් පිළිකා ඇතිවීම වැළකීමටත්, ඇතිවූ පිළිකා මර්දනයටත් සමත් වන්නේ කොස්වල අඩංගු අධික විටමින් ‘සී’ ප්‍රමාණය නිසා ශරීරයේ ප්‍රතිශක්තිකරණ හැකියාව ඉහළ යාමය.කොස් ග්‍රෑම් 10 ක කැලරි 95 ක් අඩංගුය. එයින් පැහැදිලි වන්නේ කොස් පෝෂ්‍යදායී ආහාරයක් බවය. එසේම කොස්වල අධික ලෙස කෙඳී ඇත. මේ හේතුව නිසා කොස් ආහාරයට ගැනීම හොඳින් සහ ඉක්මනින් මළ පිටවීමට උපකාරී වේ. එවිට මළ අන්ත්‍රවල වැඩි වේලාවක් රැ‍ඳෙන්නේ නැත.එසේම කෙඳි සහිත ආහාර ගැනීම මඟින් මහා අන්ත්‍රයේ සහ කුඩා අන්ත්‍රයේ බිත්තිවල ඇති ශ්ලේෂ්මල පටලය ආරක්ෂා වේ. එවිට මළවල ඇති විස රසායන නැවත ශරීරයට උරා ගැනීම අවම වේ. එමඟින් අන්ත්‍රවල පිළිකා ඇතිවීමේ අවදානම නැති වේ.මේ අනුව බලන විට කොස් ආහාරයට ගැනීම අන්ත්‍රවල පිළිකා අවම කිරීමට හේතුවකි. පිළිකාවක් ශරීරයේ ඇති අයකු වෛද්‍යමය ප්‍රතිකාර නොගෙන කොස් පමණක් ආහාරයට ගැනීමෙන් පලක් නැත. වඩාත් සුදුසු වන්නේ වෛද්‍යමය ප්‍රතිකාර කරන අතරතුරේ සතියකට දෙතුන් වරක් කොස් ආහාරයට ගැනීමය.පිළිකා රෝග සඳහා දේශීය වෛද්‍ය ක්‍රමයේ ඇති ප්‍රතිකාර පිළිබඳව හිටපු සහකාර ආයුර්වේද කොමසාරිස් විශේෂඥ වෛද්‍ය නිමල් ජයතිලක මහතාගෙන් අපි විමසා සිටියෙමු. වෛද්‍ය නිමල් ජයතිලක මහතා පවසන්නේ, පිළිකා රෝගීන්ගෙන් විශාල පිරිසක් සුව කිරීමේ හැකියාව සහ අනෙක් රෝගීන් පිරිසගේ ජීවිත කාලය දීර්ඝ කිරීමේ හැකියාව දේශීය වෛද්‍ය ක්‍රමයට ඇති බවය.වෛද්‍ය නිමල් ජයතිලක මහතා දක්වන ආකාරයට වෙනත් වෛද්‍ය ක්‍රමවල කළ හැකි ප්‍රතිකාර අවසන් වී අතහැර දැමු රෝගීන්ගේ ජීවිත පවා සුවපත් කිරීමේ හැකියාව දේශීය වෛද්‍ය ක්‍රමය සහ වෙනත් විකල්ප වෛද්‍ය ක්‍රම සතුය. දේශීය වෛද්‍ය ක්‍රමය යනු ආයුර්වේදය නොවේ.දේශීය වෛද්‍ය ක්‍රමය මීට වසර තුන්දහසකටත් පෙර කලක සිට පැවත එන අපේ රටේ වෛද්‍ය ක්‍රමයය. දේශීය වෛද්‍ය ක්‍රමයට අනුව පිළිකා ඇතිවීමට මූලික වශයෙන්ම බලපාන්නේ වැරැදි සහගත ආහාර සහ ජීවන චර්යාවන්ය. යහපත් ආහාර රටාවකට හුරු වීම, යහපත් වතාශ්‍රය ලැබීම, ක්‍රෝධය ඊර්ෂ්‍යාව සහ තණ්හාව වැනි අයහපත් සිතිවිලි වලින් තොර වීම, ප්‍රමාණවත් නින්ද, ව්‍යායාම ගැනීම, විවේකය, භාවනාව වැනි යහපත් ක්‍රියාවන් අඩංගු ජීවන රටාවකට හුරු වීමෙන් පිළිකා වැලඳීමෙන් වැළකී සිටීමේ හැකියාව ඇත.පිළිකා රෝගය සඳහා දේශීය ප්‍රතිකාර කිරීමේදී ද රෝගය නිශ්චිත ලෙසම හඳුනා ගැනීම ඉතාම වැදගත්ය. ඒ සඳහා බටහිර වෛද්‍ය ක්‍රමයේ එන වෛද්‍ය පර්යේෂණ උපයෝගී කර ගැනීම පහසුය. පිළිකා සෛල හඳුනා ගැනීමේ මූලිකම පර්යේෂණය වන්නේ පිළිකාවකැයි සැක කරන ස්ථානයේ කොටසක් වෙන් කරගෙන එම සෛල පරීක්ෂා කිරීමය. පිළිකා සඳහා ප්‍රතිකාර කිරීමේදී පිළිකාවේ වර්ගය, ඒ වන විට පිළිකාව පවතින ස්ථානය වෙනත් අවයවවලට පිළිකාවෙන් හානි සිදුවී ඇති ද යන වග රෝගියාගේ වයස ප්‍රතිකාරවලට දක්වන සංවේදීභාවය වැනි කරුණු නිශ්චය කර ගැනීම වැදගත්ය.දේශීය වෛද්‍ය ක්‍රමයේ දී ශල්‍ය, ශස්ත්‍ර ක්ෂාර, අග්නි ඖෂධ මඟින් ප්‍රතිකාර කරනු ලැබේ. මෙහිදී භාවිත වන ඖෂධ ශාකවලින් ගන්නා ඖෂධයන්ය. ශාක ඖෂධ විෂ රහිත වීම, සහ එම ඖෂධ ගත් පසුව අතුරු ආබාධ ඇති නොවීම නිසා මෙම ඖෂධ දීර්ඝ කාලයක් දිය හැකිය. මෙහිදී දේශීය ඖෂධ නිපදවීමට කලාදුරු බීජ, ඉරුමුසු මුල්, චීන අල (රයිසෝම), බහුලව භාවිත වේ. කුඩා දරුවන් වැඩි වශයෙන් ගොදුරු වන පිළිකා විශේෂය වන “ලියුකේමියා” රෝගය සඳහා වදමල් සහ තවත් ඖෂධ රැසක්ම යොදාගෙන නිපදවන වදමල් පැණිය භාවිත වේ.ගාමිණි සුසන්තකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>02</day>
    </date>
    <link>http://www.silumina.lk/2014/03/02/_art.asp?fn=af14030210</link>
    <topic>එජාප අපේක්ෂක රොයිස් ගේ කොල්ලයට පොලිසියේ එල්ලය</topic>
    <author>ඩී. මිහිඳුකුල</author>
    <content>ගිනි අවි පෙන්වා ව්‍යාපාරික ස්ථානවලට කඩා පැන කෝටි ගණන් මුදල් කොල්ල කෑම් දැන් රට පුරා බහුලව සිදුකෙරේ. මීගමුවේ පිහිටි ‘ජුවෙල් ලංකා’ ආයතනය විදේශ මුදල් මාරු කරන හා රන් අභරණ වෙළෙඳ ආයතනයකි. ජුවෙල් ලංකා ආයතනයේ අයිතිකරු මෙන් ම එහි සේවක මහතුන් ද ඉස්ලාම් ලබ්ධිකයන් වශයෙන් ආගමික වතාවත් ඉටු කරමින් වැඩ පටන්ගනී. ජුවෙල් ලංකා ආයතනයේ අධිපතිවරයා සමාජ සත්කාර රැසකට දායක වී මීගමු ජනතාව සමඟ මෙන් ම අනෙකුත් නගර වැසියන් සමඟ සමීප සම්බන්ධතාවයක් ඇති කරගෙන ඇති නිසා වෙළෙඳ සැලට සොර සතුරු බියක් ඇති වේ යැයි ඔහු කිසිවිටෙක නොසිතුවේ ය.පසුගිය 17 වැනිදා පස්වරු 2 ට පමණ ජුවෙල් ලංකා ආයතනයට කඩා පැන ගිනි අවි පෙන්වා කෝටි ගණනක මුදල් පැහැර‍ගෙන ගියේ යැයි කියන පුවත පුවත් පත්වල වාර්තා වී තිබිණි.සිද්ධිය සිදුවන අවස්ථාවේ මා හට මෙම පුවත දැන්වූ මාධ්‍ය හිතවතා ද සිද්ධිය වූ වෙළෙඳ සැල ඉදිරිපිට සිට ඇත.‍පසුගිය 17 වෙනිදා පස්වරු 2 පමණ කලින් සැලසුම් කළ පරිදි මුහුණු ආවරණය කරන ලද හිස්වැසුම් දමා ගත් දෙදෙනෙක් ජුවෙල් ලංකා ආයතනයේ ප්‍රධාන ගේට්ටුව අ‍සලට පැමිණ ඇත‍.මුහුණ වසාගෙන හිස් වැසුම් දමා ගත් අයට එම වෙළෙඳ සැලට ඇතුළුවීමට ආරක්ෂක අංශ නිලධාරියා ගෙන් ඉඩ නොලැබිණි. එහෙත් එම දෙදෙනාගෙන් එක් අයෙක් ප්‍රධාන ගේට්ටුව අසල සිටි ආරක්ෂක නිලධාරයාට පහර දී ඔහු මෙල්ල කරගෙන කොල්ලකරුවන් දෙදෙනා ප්‍රධාන ගේට්ටුවෙන් ව්‍යාපා‍රික ස්ථානයට ඇතුළුවී ඇත. එක් අයෙක් ගිනි අවිය (පිස්තෝලය සේවක මහතුන් දෙසට එල්ල කර “ඉඳගනිව් කෑ ගැසුවොත් වෙඩි තියලා මරනවා” යි තර්ජනයද දර ඇත.අනෙක් තැනැත්තා පුටුවකට එක් කකුලක් තබා අනෙක් කකුල මුදල් මේසය මතට තබා මුදල් ලාච්චු දෙක විවෘත කර තිබෙන ස්ථානයට පැන ඇති අතර අනෙක් තැනැත්තා කැෂියර් මේසයේ වාඩිවී සිටි එහි අයිතිකරුට ගිනි අවි එල්ල කරමින් සිට ඇත. අනෙක් සැකකරු ලාච්චු දෙකේ තිබූ මුදල් සියල්ලම බෑගයකට දමාගෙන දෙදෙනාම කිසිදු බියක් සැකක් නැතිව ප්‍රධාන ගේට්ටුවෙන් එළියට බැස ගොස් ඇත.මෙම සිද්ධිය ගැන රථවාහන කටයුතුවල රාජකාරි කළ මීගමු පොලිසියේ රථවාහන අංශයේ උප ස්ථානාධිපති උප පොලිස් පරීක්ෂක ජී.කේ.එම්.යූ. ගජනායක මහතාට තොරතුරක් ලැබී එතැනට පැමිණ සිටිය දී සැකකාර දෙදෙනා මුදල් බෑගය ද රැගෙන එතැනින් පිටව ගොස් තිබේ.නිරායුධව සිටි ගජනායක මහතා මොහොතක් ඔවුන් යන දෙස බලා සිට සිද්ධිය සම්බන්ධයෙන් ජ්‍යෙෂ්ඨ පොලිස් නිලධාරීන් දැනුවත් කර මුදල් රැගෙන යතුරු පැදිවලින් පළා යමින් සිටි දෙදෙනා පිටුපස හඹා ගොස් ඇත. මේ දෙදෙනා මුදල් කොල්ලකා ගෙන එනතුරු යතුරු පැදි දෙකක් පණගන්නාගෙන මහමඟ දෙදෙනෙක් සිට ඇති අතර මුදල් පැහැර ගත් අය ගොස් ඇත්තේ එම යතුරු පැදි දෙකෙන් බව ඇසින් දුටු අය සාක්කි දරති.යතුරුපැදි දෙක අතුරු පාරවල්වලින් දමා ඉදිරියට යද්දී පළමු යතුරු පැදිය ගොස් ඇත්තේ මුදල් බෑගය රැගෙන ගිය දෙදෙනාය. පිටුපසින් ගිය දෙදෙනාගෙන් යතුරුපැදියේ වාඩි වී ගිය තැනැත්තා අත ගිනිඅවිය තිබුණේය.කුරණ කටුනායක ගුවන් තොටුපළ ආසන්නයට පැමිණෙන විට පිටුපසින් ගිය යතුරුපැදිය නවතා එක් අයෙක් ගජනායක මහතා පැමිණෙමින් සිටි දෙසට වෙඩි පහරක් එල්ල කර ඇත. ගජනායක මහතා තමාගේ යතුරුපැදිය පසෙකට පෙරළා අසල තිබු ළඳු කැලෑවකට ගොස් ජීවිත ආරක්ෂාව සඳහා සැඟව තිබේ.මොහොතකින් ගජනායක මහතා එළියට පැමිණ පාර දෙපස බලන විට මුදල් කොල්ල කන ලද යතුරුපැදිකරුවන් පෙනෙන්නට නොසිටියේය. මේ මොහොතේ ඔහුගේ පොලිස් යතුරුපැදිය පණ ගන්වන යතුරු කැලෑ රොදේ වැටී ඇත.පොලිස් නිලධාරියකු වශයෙන් ගජනායක මහතා තම වගකීම ඉටුකිරීම සඳහා එම ස්ථානයේ රැඳී සිටි සිවිල් පුද්ගලයකුගෙන් යතුරුපැදියක් ඉල්ලා ගෙන කොල්ලකරුවන් යන දෙසට ගිය නමුත් ඔවුන් සොයා ගැනීමට ගජනායක මහතාට නොහැකි විය. එදින සවස මිනුවන්ගොඩ ප්‍රදේශයේ සහ කිඹුලාපිටිය ප්‍රදේශයේ පත්තායම්වත්තේ යතුරුපැදි දෙකක් සහ හෙල්මට් දෙකක් එකිනෙක දමා ගොස් තිබෙන බවට මීගමු පොලීසියට තොරතුරක් ලැබිණි.සුදුකළු හෙල්මට් සහ රතුපාට, කොළරය සහිත මාස් ඇක්ටිව් ටීම් ලෙසර් ලාප්ස් යනුවෙන් සඳහන් ටී ෂර්ට් එකක් ද එහි තිබී ඇත.උප පොලිස් පරීක්ෂක ගජනායක මහතා ජ්‍යෙෂ්ඨ නිලධාරීන්ගෙන් ලැබුණු උපදෙස් අනුව දමාගොස් තිබුණු හෙල්මට් රැගෙන එම හෙල්මට් මිලදී ගත්තේ කවුරුන්දැයි සොයා ගැනීමට මීගමුවේ බොහෝ හෙල්මට් වෙළෙඳසල් කරා ගොස් ඇත. කොළඹ - හලාවත පාරේ කොප්පර හන්දිය අසල තිබූ වෙළෙඳ සැලකට ගොස් හෙල්මට් පෙන්වා එම හෙල්මට් මෙම වෙළෙඳසැලෙන් කවුරුන් හෝ මිලදී ගත්තේදැයි විමසා ඇත. එවිට එම හෙල්මට් මෙදින පෙ. ව. 11.00 ට පමණ එක් පුද්ගලයෙක් මිලදී ගත් බව ප්‍රකාශ කර තිබුණි.පසුව වෙළෙඳසැලේ තිබුණු සීසීටීවී කැමරාවේ රූප රාමු පරීක්ෂා කිරීමේදී එම හෙල්මට් මිලදී ගත් පුද්ගලයා හඳුනා ගැනීමට හැකිව තිබුණි. පසුව ඔහු අත්අඩංගුවට ගත් අතර මීගමු පොලීසියේ අපරාධ අංශ ස්ථානාධිපති සජිත් රත්නායක මහතා මේ වන විට සොයා ගත් ටී ෂර්ට් එක ගෙන ගොස් එහි අකුරු හා ලාංඡන සම්බන්ධව විමර්හන කටයුතු කරමින් සිටියේය. කටුනායක නිදහස් වෙළෙඳ කලාපයේ ‘මාස් හෝල්ඩින්’ ඇඟලුම් කර්මාන්ත ශාලාවේ ‘ලෙසර් ලයින්’ ගාමන්ට් එකේ මෙම ටී ෂර්ට් මසා තිබෙන බව සොයාගෙන ඇත.මෙම ටී ෂර්ට් එක 2010 වර්ෂයේදී ක්‍රිකට් කණ්ඩායමක් වෙනුවෙන් මසන ලද ඒවා බව එහි කළමනාකාරිත්වයෙන් දැන ගන්නට ලැබුණි. මෙම ටී ෂර්ට් එක කොල්ලකරුවා අතට ගියේ කෙසේ ද? මොහු කවුද? යන සොයා ගැනීම සජිත් රත්නායක මහතාගේ ඊළඟ ඉලක්කය විය.හෙල්මට් මිලදී ගත් පුද්ගලයාගේ රූපරාමු සමග කටුනායක මෙම ආයතනයේ සේවයේ නියුතු සේවකයන් ගැන එහි කළමනාකරු සහ පිරිස් කළමනාකරු එක්ව පරීක්ෂා කර එවැනි පුද්ගලයෙක් එම ආයතනයේ සේවය කරන බව පවසා ඇත.මේ තැනැත්තා කොල්ලය සිදුවන දිනයේ දී ආයතනයෙන් නිවාඩු ගෙන ඇති බව තහවුරු විය. පසුව ඔහු අත්අඩංගුවට ගත් පසු කරුණු විමසීමේදී එම හෙල්මට් මිලදී ගත් බව ද පිළිගෙන තිබුණි. මේ තැනැත්තා මුදල් සොරකම් කර රැගෙන ගිය අයව යතුරු පැදියේ තබාගෙන පදවා ගිය අය බව පිළිගෙන තිබුණි.මෙලෙස කිඹුලපිටිය පත්තායම් වත්තේ පදිංචි තරිඳු සමාදින් කොස්තා අවු. 26 යන අයව ද මොහොමඩ් ඉල්සාද් (පෙරියමුල්ල පදිංචි) යන අයව ද පොලිස් අත්අඩංගුවට පත් විය. මොහොමඩ් ඉල්සාද්, තරිඳු සාමදින් සමඟ එකම පාසලේ එකම පංතියේ ඉගෙන ගත් බව කියයි.මෙම දෙදෙනාගෙන් ලැබුණු තොරතුරු අනුව සිද්ධිය සැලසුම් කළේ යැයි කියන මෙවර බස්නාහිර පළාත් සභාවෙන් තරග වදින (එක්සත් ජාතික පක්ෂයෙන්) රොයිස් විජිත ප්‍රනාන්දු මහතාව ද අත්අඩංගුවට ගෙන ඇත. මොහු මෙම සිද්ධිය සම්බන්ධව සැලසුම් කළ බව පොලීසියට ප්‍රකාශ කර ඇති බව කියයි.කිඹුලපිටිය පත්තායම් වත්ත ප්‍රදේශයේදී රොයිස් විජිත ප්‍රනාන්දු මහතා කොල්ලකරුවන්ට මුදලෙන් කොටසක් දී ඉතිරි කොටස රැගෙන ගිය බව ද පොලීසිය වැඩිදුරටත් සඳහන් කරයි. කොට්ඨාස පොලිස් අධිකාරී ජයන්ත ලියනගේ සහකාර පොලිස් අධිකාරි අරුණ ප්‍රේමශාන්ත මීගමු මූලස්ථාන පොලිස් ස්ථානාධිපති ප්‍රධාන පොලිස් පරීක්ෂක ගාමිණි හල්ලව අපරාධ අංශයේ ස්ථානාධිපති පොලිස් පරීක්ෂක සජිත් රත්නායක රථවාහන අංශයේ උප පොලිස් ස්ථානාධිපති ආර්. යූ. ගජනායක යන නිලධාරී කණ්ඩායම සිද්ධිය සම්බන්ධයෙන් වැඩිදුර පරීක්ෂණ මෙහෙයවන අතර මෙම සිද්ධිය සම්බන්ධයෙන් සැකපිට අත්අඩංගුවට ගෙන සිටි රොයිස් විජිත ප්‍රනාන්දු මහතා සහ අනෙක් සැකකරුවන් දෙදෙනා අධිකරණයට ඉදිරිපත් කර රැඳවුම් නියෝග මත මාස 3 කට පොලිස් භාරයේ තබා ගෙන වැඩිදුර ප්‍රශ්න කෙරෙනු ඇත.28 දින අලුයම අත්අඩංගුවට ගත් අය අධිකරණයට ඉදිරිපත් කර ප්‍රශ්න කිරීම සඳහා රැඳවුම් නියෝග ලබා ගන්නා බව ද මීගමු පොලීසියේ අපරාධ අංශයේ ස්ථානාධිපති සජිත් රත්නායක මහතා පැවැසීය.මේ අතර මෙම මුදල් මංකොල්ල කෑම පිටුපස දේශපාලනය සඳහා වියදම් කිරීම ද තිබුණු බව ද පොලීසිය පවසයි.ඩී. මිහිඳුකුලකොච්චිකඩේ විශේෂ කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>02</day>
    </date>
    <link>http://www.silumina.lk/2014/03/02/_art.asp?fn=af14030212</link>
    <topic>අපේ යුගයේ මහා විශ්වකර්ම හාමුදුරුවෝ බෙල්ලන්විල සෝමරතන හිමියෝ</topic>
    <author>දෙනගම සිරිවර්ධන</author>
    <content>මහාචාර්ය බෙල්ලන්විල විමලරතන හිමියෝපන්සිල් දෙන මිහිරි හඬක් පාර අද්දර තුරු ගොමුවක් යටින් නැඟිණ. පාරේ වැඩම කරමින් සිටි බෙල්ලන්විල විහාරාධිපති ආභිධම්මික වෑ‍බඩ සංඝරතන හිමියන්ට ‍ඒ හඬ ඇසිණ. උන්වහන්සේ තුරු ගොමුව යට බිම හිඳගෙන සිටි ළමයින් කීපදෙනකු දැක ඒ අසලට වැඩියහ.එක් ළමයෙක් ලොකු රෙද්දක් පොරවාගෙන කොට්ටම්බ කොළයක් වටා පතක් සේ තබාගෙන පන්සිල් දෙයි. ඉන්පසු ඒ ළමයා ගාථා කීපයක් ද කීවේ ය. කනට මිහිරි ය. හිමියන්ගේ සිත දරුවාට ඇදිණ.“හා! කොට්ටම්බ ස්ථවිරයෝ ගාථා කියල ඉවරද?” හිමියෝ ඇසූහ.සියලු දෙනාම නැගිට හිමිපාණන්ට වැඳ නමස්කාර කළහ.මේ පන්සිල් දුන් ළමයා තමාගේ ගිහි සහෝදරයා වන විලියම් පෙරේරා අප්පුහාමිගේ පුතා බව හිමියන්ට සිහිවිය.‍හොඳයි... හොඳයි. කොට්ටම්බ ස්ථවීරයො ගාථා කියවපු හැටි හොඳයි... කියා හිමියෝ පන්සලට වැඩියහ. මුළු ගමම ඉන්පසු මේ දරුවා ඇමතුවේ ‘කොට්ටම්බ ස්ථවිර’ නමිනි. පසුකලෙක මේ ‘කොට්ටම්බ ස්ථවිරයෝ “බෙල්ලන්විල විහාරය සියලු විහාරාංගවලින් පිරිපුන් ශ්‍රී ලංකාවේ අග්‍රතම ආරාමයක් බවට පත් කළ, නුවර පෙරහරට පමණක් දෙවන වන සිංහලයේ සාම්ප්‍රදායික කලාව පණ ගන්වන වාර්ෂික මහ පෙරහරක් සංවිධානය කළ, උතුම් බුදු පුතුන් සසුනට පුද කළ පන්සල මෙන් ගම ද තැනූ, දෙස් විදෙස්වල ලක්මවට කීර්තියක් අත් කරදුන් ශ්‍රේෂ්ඨ සංඝපීතෲවරයකු බවට පත්වූහ.ඒ බෙල්ලන්විල රජමහා විහාරය, අත්තිඩිය මාලිගාවත්ත පුරාණ විහාරය, දිවුල්පිටියේ බෝධිරාජාරාමය යන විහාරත්‍රයාධිපතිව වැඩ සිටි, කෝට්ටේ ශ්‍රී කල්‍යාණී සාමග්‍රීධර්ම මහා සංඝ සභාවේ රත්මලාන පාර්ශ්වයේ ප්‍රධාන සංඝනායක, ශ්‍රී සිද්ධාර්ථ වංශාලංකාර ධර්මකීර්ති ශ්‍රී බෙල්ලන්විල සෝමරතන ස්වාමීන්ද්‍රයන් වහන්සේ ය.*****************************බෙල්ලන්විල සෝමරතන හිමියන්ගේ ගිහි නම ඕමත්තගේ ජෝන් පෙරේරා ය. ‍ජෝන් ගේ පියා බෙල්ලන්විල දක්ෂම ගොවියා වූ ඕමත්තගේ විලියම් පෙරේරා අප්පුහාමි ය. මව මේරිනෝනා හාමිනේ ය. ඒ දෙදෙනාට දරුවෝ නව දෙනෙකි. ජෝන් හයවැන්නා ය. ඔහු ඉපදුණේ 1905 ඔක්තෝබර් 01 වැනිදා ය.අත්තිඩිය බෞද්ධ මිශ්‍ර පාස‍ලේ පස්වැනි පන්තිය දක්වා අධ්‍යාපනය ලැබූ ජෝන් පන්තියේ දක්ෂතම ශිෂ්‍යයා ය. ලොකුම චණ්ඩියා ය. ගාථා කවි ගණිත චක්‍ර කටපාඩම් කිරීමේදී ද ලිවීමේ ද කියවීමේ ද ඉහළ ම දක්ෂකම් පෑ ඔහු ළමයින් සමඟ රණ්ඩු කිරීමෙන් ද ප්‍රකට විය. ඉගෙනීමේ සමත්කමට තෑගි ද, රණ්ඩු කිරීමට වේවැල් පහර ද ඔහුට ලැබිණි.‍ චණ්ඩි වැඩ අඩු වී අවුරුදු 12, 13 වනවිට ඔහු තැන්පත්, නිවුණු දරුවකු බවට පත් විය.‘කොට්ටම්බ ස්ථවිරයෝ’ නමින් ගමේ ප්‍රකට ව සිටි ජෝන් පෙරේරා බෙල්ලන්විල සෝමරතන නමින් 1920 ඔක්තෝබර් 20 වැනිදා ආභිධම්මික පූජ්‍ය වෑබඩ සංඝරතන හිමියන්ගේ ශිෂ්‍යයකු වශයෙන් පැවිදි විය.සෝමරතන සාමනේරයන් වහන්සේ බෙල්ලන්විල පන්සලේ දී වෑබඩ හිමි සෙවණේ ධර්ම ශාස්ත්‍ර හදාරමින් ටික කලක් ගත කළ හ. ප්‍රදේශයේ මහා වියතකු, ධර්මධරයකු වූ වෑබඩ හිමියන්ට සිය ශිෂ්‍යයා සතු ඉගෙනීමේ සපන්කම් හොඳින් පෙනිණ. වෑබඩ හිමියෝ සිය ශිෂ්‍යයා රත්මලානේ පරමධම්මචේතිය පිරිවෙනට ද පසුව මාලිගාකන්ද විද්‍යෝදය පිරිවෙනට ද ඇතුළු කළහ. පිරිවෙන්පති වූයේ කහවේ රතනසාර නාහිමියෝ ය. සෝමරතන හිමියෝ කුකුල්නාපේ දේවරක්ඛිත හිමියන්ගේ ඇසුරේ අධ්‍යාපනය ලැබූහ. අප හිමියෝ විද්‍යෝදය පිරිවෙනේ වැඩිම ලකුණු ගත් ශිෂ්‍යයෙක් විය.වෑබඩ නා හිමියන් වියපත්ව, දුබලව, රෝගීව ගෙවන දුක්මුසු ජීවිතය සෝමරතන හිමියනට පෙනිණ. පන්සලට පැමිණ ගෙවන කාලයෙන් වැඩි කොටසක් වෑබඩ හිමියන් අසල රැඳී සිටීමට සිදුවිය. පි‍රිවෙන් යනවිට මගේ ගුරු හිමි අසරණ වෙනවා. සෝමරතන හිමියෝ කම්පාවට පත්වූහ.“මගේ යුතුකම මේ වෙලාවේ ගුරු හිමි රැකගැනීමයි. පිරිවෙන් ගමන නැවතිණ. බෙල්ලන්විල පන්සලට පැමිණි විද්‍යෝදය පිරිවෙන් ආචාර්ය කුකුල්නාපේ දේවරක්ඛිත හිමි“මේ උන්නාන්සේ මහ පඬිවරයකු වී අනාගතයේ සසුනට මහ එළියක් දෙනවා ඇති. පිරිවෙන් ගමන නැවත පටන් ගන්න කියන්න” වෑබඩ හිමියනට කීය.“සෝමරතන, ඉගෙනීමේ වැඩ කරගන්න. මා ගැන ඒ තරම් හිතන්න ඕන නැහැ” වෑබඩ හිමියන්ගෙන් කියවුණ ද සෝමරතන හිමියෝ යළි පිරිවෙනට නොවැඩිය හ.බෙල්ලන්විල විහාරස්ථානයට අයත්, තවත් ආරාම කීපයක් විය. එයින් අත්තිඩියේ මාලිගාවත්ත විහාරස්ථානය රැකබලා ගැනීමට ද අප හිමියනට සිදු විය.1945 ජූලි 06 වැනිදා වෑබඩ සංඝරතන නාහිමියෝ අපවත්වී වදාළහ. උන්වහන්සේගේ ශිෂ්‍යයකු වූ අස්ගිරියේ දේවරක්ඛිත හිමියෝ බෙල්ලන්විල විහාරාධිපති වූහ. එහෙත් වසරකට පසු ඒ හිමියෝ ද රෝගාතුරවී අපවත් වූහ. සෝමරතන හිමියනට 1946 දී විහාරාධිපති තනතුර බාර ගැනීමට සිදුවිය.“එදා බෙල්ලන්විල විහාරස්ථානයේ පැවැතුණේ ජරාවාස වූ, පැත්තක් ගරා වැටීමට පටන් ගත් ලැටිස් ගැසූ සංඝාවාසයකි. යටලී සහ පරාළ කුරුමිණියන් විදීම නිසා අබලන් වූ වහලින් යුතු පෝය සීමාවකි. අඩි තුනක් තරම කොට බිත්ති බැඳි අට පට්ටම් හැඩයෙන් යුතු පරණ ධර්ම ශාලාවකි. බෝධීන් වහන්සේ යට පිහිටි කුඩා ගොඩනැඟිල්ලේ විෂ්ණු කතරගම දේවාල දෙක ද අදත් ඇති කුඩා බුදු මැදුරක් ද විය.”සෝමරතන හිමියන් විහාරාධිපති වන විට බෙල්ලන්විල විහාරයේ පැවැති තත්ත්වය 1947 සිට 1967 දක්වා ඒ ආරාමයේ වැඩවිසූ ලන්ඩන් බෞද්ධ විහාරාධිපති රාජකීය පණ්ඩිත, ශාස්ත්‍රපති මැදගම වජිරඥාන හිමියෝ පවසති.බෙල්ලන්විල ධම්මරතන හිමිඑදා බෙල්ලන්විල ගමේ පැවැති තත්ත්වය ද වජිරඥාන හිමියෝ මෙසේ දක්වති.“සැලකිය යුතු ආදායමක් ලැබූ අධ්‍යාපනයක් ලැබූ අය ගමේ සිටියේ අතළොස්සකි. වැඩි දෙනා කම්කරුවෝ ය. දුප්පත්කමත්, නූගත්කමත් නිසා දුසිරිතට ඔවුහු ඇබ්බැහිවූහ. ගව වසංගත, බෝවන රෝග ගමේ බහුල විය.”නව විහාරාධිපති සෝමරතන හිමියෝ “ආරාමයේත්, ගමේත් තත්ත්වය යහපත් අතට වෙනස් කරමි” යන තිර අදිටනින් යුතුව වැඩ ඇරැඹූහ.‍උන්වහන්සේ පොළොන්නරුවේ වන්දනාවේ යෙදුණහ. පොළොන්නරුවේ ජේතවනාරාමය අප හිමියන්ගේ සිත් ඇදගති.“බෙල්ලන්විලත් මෙබඳු විහාරයක් කරමි” යි එදා උන්වහන්සේ අදිටන් කළහ.“පන්සලේ වැඩ වෙසෙන හිමිවරුන්ට උදේට ආප්ප වැළඳීමට තරම්වත් වත්කමක් ඒ පන්සලට නැහැ. ඉතින් කොහොමද ජේතවනාරාමය වැනි විහාරයක් හදන්නේ.”අප හිමියන්ගේ සිත තුළ මෙබඳු සැක සංකා, ගැටලු මතුවූයේ නැත. මාසයකට දෙකකට පසු උන්වහන්සේ පාණදුරේ අළුබෝමුල්ලේ ජෝකීනු බාස් උන්නැ‍හේත් සමඟ යළි පොළොන්නරුවට වැඩියහ. බාස්උන්නැහේ ද ජේතවනාරාමය නරඹා සිතෙහි සැලසුමක් ඇඳගත්තේ ය. ඔහු නා හිමියනට ගැළපිණ.මේ මහා විහාරය සඳහා අගමැති ඩී.ඇස්. සේනානායක මහතා මුල්ගල් තැබුවේ ය. ගොඩනැඟිල්ලේ අඩක් තැනිණ. හිමියන්ගේ සිතට එය මදි විය. අඩ කැඩිණ. යළි පුළුල් ව තැනිණ. බාස්ලාට ඉඩ දී උන්වහන්සේ කුටියට වී සැතැපුණේ නැත. වැඩ බිමේ, වැඩ කරන අය අතර රැඳුණාහ. විහිළු කතා බහේ යෙදෙමින් වැඩ දෙසම බලා සිටියහ. මේ නිසා අඟලක දශමයක දොසකට ඉඩක් ඉදිකිරීම් වැඩවල නැති විය.ඉතා උසස් කලාත්මක බිතු සිතුවම්වලින් ද, අගනා ප්‍රතිමාවලින් ද යුතු දර්ශනීය විහාර මන්දිරයත් ධාතු මන්දිරයත් දෙමහල් ධර්ම ශාලාවත් දේව මන්දිරයත් දෙමහල් ආවාස ගෙයත් විශාල මකර තොරණත් ශ්‍රී ලංකාවේ උසස් ම නිර්මාණ විය‍.විහාරය සඳහා ගඩොල් නවලක්ෂයක් වැය විය. බාර හාර සඳහා දේවාලයට පිදුණු මුදලින් ගඩොල් ලක්ෂයක් මිලදී ගැනිණ. අනෙක් අටලක්ෂයම සැදැහැවතුන් කළ පරිත්‍යාගය. වැඩ ඇරඹුණේ අතේ සතේ නැතිවය. එහෙත් මුදල් ප්‍රශ්න මත වැඩ නැවතුණේ නැත. මහා දානපති ශ්‍රීමත් සිරිල් සොයිසා, ජෝජ් ජයසූරිය වැනි උගතුන්ගේ අත ද බෙල්ලන්විලට ලැබිණ.“මේ විශාල විහාරය හදන්නේ ඉංජිනේරු උපදෙස් ඇතිවද?” ශ්‍රීමත් සිරිල් ද සොයිසා අප හිමියන්ගෙන් ඇසූහ. හිමි නිහඬව සිටියහ. පසුදා ම සිරිල් ද සොයිසා මහතා අතිදක්ෂ ඉංජිනේරුවකු බෙල්ලන්විලට එවූයේ ය.“ඉංජිනේරුවකුට ඇද කුද හොයන්න ඉඩ තියල හාමුදුරුවෝ වැඩ කරල නැහැ.” ඒ ඉංජිනේරුවෝ ගොඩනැඟිලි පරික්ෂා කිරීමෙන් පසු කීවේ ය.බෙල්ලන්විල සෝමරතන නාහිමි පිළිරුවබෙල්ලන්විල බෝධියත්, දේවාලයත් මහා අනුහස් ඇති තැන් ය යන මතය පෙර සිට පැවැතිණ. නව ඉදිකිරීම්වලින් පසුව ඒ මතය රට පුරා පතළ විය. දිනපතා මහ සෙනඟක් බෙල්ලන්විලට ඇදෙන්නට විය. බෙල්ලන්විල ගමේ පැවැති ලෙඩ රෝග, වසංගත දුරු කිරීමට උන්වහන්සේ සති පිරිතක් සහ පෙරහරක් වාර්ෂිකව පැවැත්වීමට සිතූහ.පළමු වන සති පිරිතෙන් හා පෙරහරෙන් පසු බෙල්ලන්විලට අලුත් කලඑළියක්, ශාන්තියක් උදා වූ බව පෙනිණ.නින්දගමක් නැති, ආදායමක් නැති බෙල්ලන්විල පන්සල වාර්ෂික මහ පෙරහරක් පවත්වන්නේ කෙසේ දැයි ඇතැම් දායකයෝ ඇසූහ.හිමියෝ සිනාසුනාහ.“වැ‍ෙඩ් පටන් ගන්න එකයි අවශ්‍ය. ඉන්පසු අනිත් සියලු කටයුතු කෙරෙයි. ඊට අවශ්‍ය මුදල් ද ලැබෙයි.”උන්වහන්සේ පසුව පිළිතුරු දුන්හ. එය එසේ ම විය. 1950 දී මුල් ම ඇසළ පෙරහර පැවැත්විණ. දිවා රෑ නොනිදා මහ වෙහෙසක් දරා අප හිමියෝ සාර්ථක පෙරහරක් රටට පෙන්වූහ. ඇතුන්ට ඇඳුම් තැනීමට මුදල් නැති විය. උන්වහන්සේ හබරල පිතිවලින් අලි ඇඳුම් තැනූහ.වසරින් වසර පෙරහර දියුණු විය. අපට උරුම චිත්‍ර, මූර්ති කලාව විහාරයෙන් ප්‍රදර්ශනය කළ අයුරින් ම අපට උරුම නැටුම්, ගැයුම් කලාංග පෙරහරින් විදහා දැක්වීමට අප හිමියෝ සමත් වූහ. සියයකට වැඩි අලි ඇතුන්ගෙන් පෙරහර සැදිණ. පෙරහර දිනවල හාල් සේරු පන්සියයක පමණ බත් මහ කල්දේරම්වල තැම්බිණ. මිනිසුන් බඩ කට පුරා කා බී සිටිනු දැකීම උන්වහන්සේගේ ලොකුම සතුටත් විය. 1953 වනවිට බෙල්ලන්විල ඇසළ මහ පෙරහර දෙවැනි වූයේ මහනුවර දළදා පෙරහරට පමණි.දුසිරිතෙන් අග තැන්පත් බෙල්ලන්විල ගම සුසිරිතට යොමු කිරීම සඳහා උන්වහන්සේ දහම් පාසලක් ඇරැඹූහ.ඒ ශ්‍රී සෝමරතන දහම් පාසලයි.“අපි මුලින් ම ගමේ ළමා පරපුර හදමු. ඔවුන් හරහා වැඩිහිටි පරපුරට ළංවෙමු.”උන්වහන්සේම දහම් පාසල් ශිෂ්‍යයනට පොත්පත්, ඇඳුම්, ආහාර පාන ලබා දුන්හ. දහම් පාසල ද ඉක්මන් දියුණුවක් ලැබීය. විහාරස්ථානයට නුදුරින් අප හිමියෝ පාසලක් ද ඇරැඹූහ.එය සෝමරතන විද්‍යාලයයි. ගමට ඉංග්‍රීසි දැනුම ලබාදීම සඳහා රාත්‍රි ඉංග්‍රීසි පාසලක් ද ඇරැඹිණි.දිවයිනේ සෑම පළාතකින් ම සිය ගණන් දහස් ගණන් බැතිමතුන් මේ ආරාමයට ඇදී ඒමත් සමඟ ගමේ ආදායම ද සරු විය. බණ - පිරිත් - පෙරහර සමඟ, සාධු ජන ඇසුර සමඟ ගම දුසිරිතෙන් සුසිරිතට මාරු විය.අප හිමිපාණන්ගේ අරමුණු ඉටු විය.“මට වුවමනා සතුටින්, දැහැමින්, ජීවත් වන ජනකායක් දැකීම...”උන්වහන්සේ වෙදකම ද හැදෑරූ ය. අතිදක්ෂ පාරම්පරික සිංහල වෛද්‍යවරුන් ඇසුරු කොට ලැබූ දැනුම මිල මුදලට මාරු නොකළ අප හිමියෝ සියලු තෙල් වර්ග නිපදවූහ. බෙහෙත්, කුඩු, කල්ක, අරිෂ්ට, ආසව නිපදවූහ. ඒ සඳහා බොහෝ මුදල් වැයවිය. ගිහි පැවිදි රෝගීන් සඳහා නොමිලයේ සැපයූහ.අසරණ මහල්ලන් උන්වහන්සේට සිය දුක කී අවස්ථාවල උන්වහන්සේ ඒ ඇත්තන් තමා සමීපයේ රඳවා ගෙන ආහාර පාන, ඇඳුම් - බේත්, නවාතැන් සැපයූහ. ඔවුන්ගේ අවමඟුල් කටයුතු ද චාරිත්‍රානුකූලව ඉටු කළ හ.ආරෝහපරිනාහ සම්පන්න දේහයකින්, මහේශාක්‍ය පෙනුමකින් මහ පෞරුෂයකින් හෙබි මේ විහාරාධිපති වහන්සේ රළු ගොරෝසු කෙනකු ලෙස ඇතැමුණට පෙනිණ. එහෙත් උන්වහන්සේ ගේ සිත මුදු මොළොක් බවින් මුළු ලොවට ම පොදු මෛත්‍රියෙන් පිරී තිබිණ.ඇසළ පෙරහරට ආරාධිත අමුත්තකු වශයෙන් ශ්‍රී ලංකා නිදහස් පක්ෂයේ, කථානායක ස්ටැන්ලි තිලකරත්න මහතා එක් වරක් පැමිණියේ ය. ඔහුට ආරාධනා කිරීම නො ඉවසූ එක් පුද්ගලයෙකු අප හිමියනට අවමන් කළහ.ඔහු බෝතලේ වලව්වෙන් පෙරහරට ඇතුන් සපයන්නා ය.“මේ පෙරහරට ඩඩ්ලිගෙ ඇත්තු ගේන්න දෙන්නෙ නැහැ. ඇයි ශ්‍රී ලංකා කාරයො ගෙන්නුවේ.”මහ පිරිසක් මැද ඔහුට කළ නිග්‍රහය නිසා ගුරු හිමියන් ඔහුට පහර දෙතියි ශිෂ්‍ය හිමිවරු සිතූහ. යෝධ සවිබල පිරි හිමියන්ගේ අතකින් පහරක් වැදුණේ නම් ඒ පුද්ගලයා යළි නොනැඟිටින සේ ඇද වැටෙනු ඇත.අප හිමියෝ ඉවසූහ. අමනාපයක්, තරහක් ඒ මුහුණට නොනැගිණ. ඉන්පසු ඩඩ්ලිගේ ඇත්තු බෙල්ලන්විලට ආවේ නැත. ඒ පුද්ගලයා පසු කලෙක පැමිණ හිමිපාණන්ට වැඳ සමාව ගත්තේ ය. උන්වහන්සේ ඔහුගේ අතේ පිරිත් නූල් බැඳ සෙත් පැතූහ.එක් පොහොය දිනෙක හිමිනමක් ධර්මශාලාවේ දහම් දෙසමින් සිටියහ. ඒ හිමියන් සමඟ අමනාපයෙන් සිටි මිනිහෙක් ධර්මශාලාවට පැන “ඔය බණ අපට ඕන නැහැ....” කියමින් ‍කෑ ගැසූහ. දායකයෙක් මෙය විහාරාධිපති හිමියනට දැන්වූහ.උන්වහන්සේ වහාම ධර්මශාලාවට වැඩියහ. අතට හසුවුණේ කොස්සකි. කොස්ස කැඩෙන තුරු හිමියෝ අධර්මිෂ්ටයාට පහර දුන්හ. ආපසු සිය කුටියට වැඩම කළ හිමියෝ බේත් තෙල් කුප්පියක් දායකයෙකුට දී “අර මිනිහාගේ තුවාලවල ගාන්න දෙන්න” ය කීහ.පහර කෑ මිනිහා පිළිබඳව ද උන්වහන්සේ ගේ සිතේ කරුණාව පහළ විය.***********************************අප හිමිපාණන් විහාරාධිපති වීම පිළිබඳව දැඩි ඊර්ෂ්‍යාවෙන් පසු වූ, උන්වහන්සේට එරෙහිව බොහෝ සතු‍රු කම් කළ කෙනකුට උන්වහන්සේගෙන් උදව්වක් ගැනීමට පසු කලෙක අවශ්‍ය විය. අප හිමියෝ ඉතා සුහදව ඔහු පිළිගත්හ.“මගේ පුතා වෛද්‍ය විද්‍යාලයට තේරිලා. සම්මුඛ පරීක්ෂණයට යන්න වෙලා. ඔබ වහන්සේ උදව් කළොත් පුතාට දොස්තර කෙනෙක් වෙන්න පුළුවන්...” ඔහු කීවේ ය.හිමියෝ කුලී රියක් ගෙන්වා ගත්හ. ඔහු සමඟ වෛද්‍ය පීඨාධිපති නිකලස් ආටිගල මහතා හමුවීමට ගියහ.“හාමු මහත්තයෝ අපේ කොල්ලෙක් ඉන්නවා. ඌ වෛද්‍ය විද්‍යාලයට ගන්න...” උන්වහන්සේ කීහ.කොල්ලා දොස්තර කෙනෙක් විය.‍හිමි පා මුල වැටී දොස්තර ගේ පියා හැඬුවේ ය.“මම හිතුවේ නැහැ. මේ විදියට මට උදව් කරයි කියලා...”“ඇයි එහෙම කියන්නෙ. අපි බුද්ධ පුත්‍රයො. බුදුරජාණන් වහන්සේ අපට ඉගැන්නුවෙ මෛත්‍රි සිතිවිලි සමඟ ම ඉන්න කියලා...” උන්වහන්සේ වදාළේ එපමණි.මෛත්‍රිය විසින් වෛරය ජය ගන්න හැටි උන්වහන්සේ මෙබඳු අවස්ථා රැසකින් ආරාමවාසී සිසුන්ට සහ ගිහි දායකයන්ට පෙන්වා දුන්හ.උන්වහන්සේ පැවිදි ශිෂ්‍යයන් තැනුයේ බුදුරජාණන් වහන්සේ වදාළ පරිදි සුත පෙමිනි.වරද දුටු තැන වහා පෙන්වා දුන් උන්වහන්සේ ශිෂ්‍ය ජීවිතය මුළුමනින් ම ඉගෙනීමට ම කැපවිය යුතු බව පෙන්වා දුන්හ. උගත්කම සමඟ නිහතමානීකම ද එකට බැඳී පැවතිය යුතු බව ද පෙන්වා දුන්හ.සිය ශිෂ්‍යයන් මහ වියතුන් කිරීමේ වුවමනාව උන්වහන්සේ තුළ දැඩිව තිබිණි.“මට ඉගෙන ගන්න බැරි වුණා. නොයෙක් දුෂ්කරතා නිසා පිරිවෙන් අධ්‍යාපනය බිඳ වැටුණා. ඒ නිසා ම මගේ ශිෂ්‍යයන් ඉතා හොඳින් ඉගෙන ගන්න ඕනෑ...”උන්වහන්සේ සිය ශිෂ්‍යයන් වන බෙල්ලන්විල ධර්මරතන හිමි සහ බෙල්ලන්විල විමලරතන හිමියන් දෙස සුපරීක්ෂාකාරීව බලා සිටියහ. අධ්‍යාපනය පිළිබඳ මහ ජයග්‍රහණ සිය ශිෂ්‍යයන් ලබන ආකාරය දැක අති මහත් වූ ප්‍රීතියට පත්වූහ.“ආචාර්ය කොටගම වාචිස්සර හාමුදුරුවෝ ආදර්ශයට ගන්න” උන්වහන්සේ සිය ශිෂ්‍යයන්ට කීහ.“උගත්කමත්, නිහතමානීකමත් සමබරව පිහිටි උතුම් භික්ෂුන් වහන්සේ නමක් ලෙස බෙල්ලන්විල සෝමරතන හිමිපාණන්ගේ ගෞරවාදරයට ආචාර්ය කොටගම වාචිස්සර හිමියෝ ලක්වූහ‍.උන්වහන්සේගේ ප්‍රධාන ශිෂ්‍ය බෙල්ලන්විල ධම්මරතන හිමියෝ ජාත්‍යන්තර වශයෙන් ධර්ම ප්‍රචාරයේ යෙදෙමින් සිංගප්පූරුවේ වැඩවෙසෙති. අනෙක් ශිෂ්‍ය මහාචාර්ය බෙල්ලන්විල විමලරතන හිමියෝ ද ධර්ම ශාස්ත්‍ර කටයුතුවල අධ්‍යාපන කටයුතුවල යෙදෙමින් විටින් විට විදෙස් වලට වැඩම කරති.සිය ගුරු හිමියන් විදේශ සංචාර සඳහා කැටුව යාමට ඒ ශිෂ්‍ය හිමිවරු දෙනමට අවශ්‍ය වුව ද අප හිමි වැඩම කළේ ඉන්දියාවට පමණි. ඒ වන්දනාවට ය. බෙල්ලන්විල වැඩ බහුලවීම නිසාම විදේශ සංචාරයට ඉඩක් අප හිමියනට නොවීය.*******************************1982 දී සිය ශිෂ්‍යයන් දෙදෙනා ළං කැරැගත් අප හිමියෝ බෙල්ලන්විලම රැඳී සිටින බෙල්ලන්විල විමලරතන හිමියනට විහාරස්ථානයේ සියලු යතුරු බාරදුන්හ. ආදායම් කළමනාකරණය ද බාර දුන්හ.මිය යන තුරු ම යතුරු කැරැල්ල ඉනේ ගසාගෙන, කිසිවක් අත් හැරීමට අකමැති නායකවරුන් නොගත් මගක් ගත් අප හිමියෝ සියල්ල අත්හළහ. බරින් නිදහස් වූහ.පෙරහර කිරීමට ශිෂ්‍යයාට බාරදී වැඩ සිදුවන ආකාරය බලා සිටියහ. දෙවසරක් ගෙවිණ. ඒ දෙවසරේ ම පෙරහර ඉතා හොඳින් සිදුවිය.“මා වගේ ම, මටත් වඩා හොඳින් මගේ ශිෂ්‍යයන් පෙරහර පවත්වනවා.”උන්වහන්සේ පෙරහර නරඹමින් කීහ. ඒ ඇස්වල තුටු කඳුළු පිරී තිබිණ.“සියල්ල යහපත් ලෙස සිදුවෙනවා...”1984 බෙල්ලන්විල වාර්ෂික ඇසළ පෙරහැර සංවිධානය කැරෙමින් තිබිණ. අප හිමියෝ රෝගී ලකුණු පළ කළහ. උන්වහන්සේට සෙත් පැතීම සඳහා සියක් නමකට මහා දානයක් පිරිනැමෙන පින්කමක් පිළියෙල කැරිණි. බෙල්ලන්විල ධම්මරතන හිමියෝ සිංගප්පූරුවේ සිට බෙල්ලන්විලට වැඩියහ. උන්වහන්සේ සමඟ විවිධ පූජා භාණ්ඩ රැගත් චීන ජාතික දායක පිරිසක් ද පැමිණියහ. එය බෙල්ලන්විල පැවැති මහා පින්කමක් විය. අප හිමියෝ සතුටට පත්වූහ. මද සුවයක් ද ලැබූ බවක් පෙනිණ. ඒ දානය පැවැති 1984 ජූලි 29 වැනිදා රාත්‍රි වාර්ෂික සති පිරිත ඇරැඹීමට ද සූදානම් කැරිණ.නා හිමියෝ යළි රෝගී වූහ. දායකයෝ උන්වහන්සේ කොළඹ මහ ‍රෝහලට ඇතුළු කළහ.“මෙවර පෙරහර පවත්වන්න බැරිවන හැඩයි” හිමියෝ ගිලන් රියට නඟින ගමන් කීහ.1984 අගෝස්තු 02 වැනිදා දහවල බෙල්ලන්විල රජ මහා විහාරයේ සතළිස් නමක් මහ සඟරුවන මහ පිරිත සජ්ඣායනය කරමින් සිටියදී කොළඹ මහ රෝහලේ දී අප හිමියෝ අවසන් සුසුම් හෙළූහ.සියල්ල අත්හැර, සියලු බරින් තොරව දෙවසරක් පුරාම භාවනානුයෝගීව සිටි අප නාහිමියෝ ඉතා සැහැල්ලුවෙන් සිය රූපස්කන්ධයෙන් මිදුණහ.දෙනගම සිරිවර්ධනඡායාරූප - ටී.ඩී. සිරිසේනමහරගම සමූහ වාර්තාකරුකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>02</day>
    </date>
    <link>http://www.silumina.lk/2014/03/02/_art.asp?fn=af14030213</link>
    <topic>මිය ගිය දරුවා යළිත් පැමිණිය හැකිය</topic>
    <author>රමණී සුබසිංහ</author>
    <content>ශාස්ත්‍රපති දොඩම්පහළ ශ්‍රී රාහුල හිමිමීට කලකට ඉහත කුරුණෑගල ප්‍රදේශයේ සිදුවූ රිය අනතුරකින් තරුණ දරුවෙක් මිය ගියේ ය. සිය එකම සොහොයුරා ගේ වියෝවෙන් දැඩි කම්පනයට පත් නැඟණිය ඒ වේදනාව දරා ගත නොහී නිරන්තරයෙන් හඬා වැලපුණා ය. ටික දිනකින් ඇය කෙරෙන් අමුතු ගති ලක්ෂණ පහළ විය.“අනේ මට යන්න තැනක් නෑ ඔවුන් මා පන්නා ගන්නවා ඒ නිසයි මං ගෙදරට එන්නේ...” යි සොහොයුරාගේ හඬින් ඇය කියවන්නට වූවා ය. සිදුවී තිබුණේ මිය ගිය සොහොයුරා ඇයට ආවේශ වීම ය. එසේ හෙළි කළ තොරතුරු අනුව මරණින් පසුව ඔහු වාසස්ථානය ලෙස තෝරා ගත්තේ අසළ වූ නුග වෘක්ෂයකි. තරමක් අඳුරු පරිසරයක අතු පතර විහිදී ගිය ඒ නුග ගස යට බොහෝ අමනුෂ්‍යයෝ වූහ. ඒ අතර මිය ගිය තරුණයා ගේ ආච්චි, නැන්දා ආදී ඥාතීන් පමණක් නොව ගමේ දන්නා නොදන්නා අය ද විය. මේ නුග ගස යට තම නිවහන කරගත් ඔවුහු අලුත් සාමාජිකයාට එහි එන්නට ඉඩ නොතැබූහ.ඉන් තමාට යන්නට තැනක් නැති බව කියමින් ඔහු නැඟණියට ආවේශ වූයේ වෙනත් තැනකට යන්නට පින් ලබාදෙන ලෙස ඉල්ලීමට ය. මේ සිදුවීම අපට කියන්නේ අමනුෂ්‍යයන්ව උපන් මළවුන් අතර ද ගැටුම් අසීමිත බව ය. ජීවිතයේ ප්‍රශ්නවලට මුහුණ දෙනු නොහැකිව සැනසීම, නිදහස සොයා ජීවිතයෙන් සමුගන්නා අය ඊට පෙර මොහොතක් සිතා බැලිය යුතු ය. ඒ ජීවත්ව සිටියාටත් වඩා සැහැසිකම් කරන්නන් මළවුන් අතර ද ඉන්නා බව ය.විපත්ති කාරක ධර්ම, එසේත් නැතිනම් අකුසල කම් කළේ නම් මිය යන සියල්ලන්ට ද සිදුවන්නේ මේ අමනුෂ්‍යයන් අතරට යාමට ය. මේ අමනුෂ්‍යයන් වෙසෙන්නේ ද ජීවත්වන තම ඥාතීන් සමීපයේම ය. බුදුරජාණන් වහන්සේ කරණීයමෙත්ත සූත්‍රයේ දීදිට්ඨා වා යේව අද්දිට්ඨා යේ ච දුරේ වසන්ති අවිදුරේ භූතා වා සම්භවේසී වා සබ්බේ සත්තා භවන්තු සුඛිතත්තා...ආදි ලෙස පෙනෙන සතුන්ට ද, නො පෙනෙන සතුන්ට ද, දුර සිටින සතුන්ට ද, ළඟ සිටින සතුන්ට ද මෛත්‍රි කරන ලෙස දේශනා කළේ ජීවත්වන අප දෙස බලා සිටින මේ අමනුෂ්‍ය කොට්ඨාසයන් ඇතුළු සත්ත්වයින්ට ය‍.මේ අය ගේ නාමයට ජීවත්වන අප ආශිර්වාද කළ යුතු ය. කෙනෙක් ඕනෑම බයකට ලක් වන්නේ මෛත්‍රි සහගත නොවුණේ නම් පමණි. සීලවන්ත නොවුණොත් පමණි.තුනුරුවන් කෙරෙහි පැහැදීමෙන්, සියලු සතුන්ට මෛත්‍රිය කරනවා නම් කාගේත් ආදරය මිස අකාරුණික බවක් ලැබෙන්නේ නැත. එවැනි පුද්ගලයා අමනුෂ්‍ය ආරූඪවලට ද බිය නැත. ඒ සඳහා ඇවැසි චිත්ත ශක්තිය ඔහුට ඇති බැවිනි.මිය ගිය ඥාතීන් වෙනුවෙන් ජීවත්වන අප පින් දහම් කොට ඒ පින් අනුමෝදන් කරන කල, මෛත්‍රී සහගත වන විට, ඒ පින් ලැබ ගන්නා ඔවුහු ‘ජීවත්ව ඉන්නා අපේ ඥාතීන් චිරාත් කාලයක් සුජීවත් වේවා’ යි (චිරං ජීවං තුනෝ ඥාති) ප්‍රාර්ථනා කරති. ඒ ආශිර්වාදය ඉතා වැදගත් ය. එමෙන් අප ගේ මෛත්‍රී සහගත බවක්, පින් දීමක් නො ලැබෙන විටෙක අප ගේ ජීවිත බිලි ගැනීමට වුව ද බලවත් වන අමනුෂ්‍යයෝ ද වෙති. ඊට හොඳම උදාහරණයක් බුදුන් දවස අලව් නුවරින් හමුවේ. එනුවර මවුපියන් දෙදෙනෙක් දිනක් සිය එකම පුතු සමඟින් බුදුරදුන් හමුවට යන්නේ උන්වහන්සේට වැඳ එකත් පසව සිටියහ. මවට හා පියාට පමණක් ‘දීර්ඝායු වේවා’ යි ආශිර්වාද කළ බුදු හිමියෝ කුඩා කුමරුට එසේ ආශිර්වාද නොකළහ.විමතියට පත් දෙමවුපියන් බුදුරදුන්ගෙන් ඒ ගැන විමසන්නේ, මේ කුමරුට යම් අමනුෂ්‍ය බලපෑමක් ඇති බවත් ඒ නිසා ම තවත් සතියකින් ජීවිතය හැර යන බවත් බුදුරජාණන් වහන්සේ දේශනා කොට වදාළහ. හඬා වැලපුණ දෙමවුපියන් “අනේ මේ දරුවා ජීවත් කළ නොහැකි දැ'යි විමසූ කල ‘මේ අය ජීවත් කළ නොහැකිය.’ මොහු නම් හැකිය’ යි උන්වහන්සේ සඳහන් කළ හ. ‘මේ අය’ යැයි අර්ථවත් කළේ දරුවා කෙරෙහි අරක්ගත් අමනුෂ්‍යයන් ය.මේ සිදුවීමට අනුව කුඩා දරුවා අඩු වයසින් මිය ය‍න්නේ කර්මය නිසා නොවේ. අමනුෂ්‍යයන් ගේ බලපෑමකිනි. ඔවුන්ට පින් ලබා දී සුවපත් කළේ නම්, මෛත්‍රීය කළේ නම් දරුවා බේරාගත හැකි බව උන්වහන්සේ විස්තර කළහ. ඉන්පසු අලංකාර පිරිත් මණ්ඩපයක් තනවා දරුවා එහි තබා, භික්ෂුන් වහන්සේ පන්සිය නමක් ඒ මණ්ඩපය වටා වඩා හිඳුවා, සතියක් මුළුල්ලේ ම පිරිත් දේශනා කළහ. ඒ පිරිත් දේශනයත් සමඟ දරුවාට අරක්ගත් මිය ගිය ඥාතිහු මෛත්‍රි සහගත වූහ. සුවපත් වූ අය බවට පත්වූහ. දරුවා වෙත වූ අමනුෂ්‍ය බලපෑම දුරු විය. එකල්හි බුදු රදහු මේ කුමරුට ‘දීර්ඝායු’ යැයි නම් තැබූහ. ඒ කුමරු අවුරුදු සියයක් ඉක්ම වූ ආයුෂ ලැබුවේ ය.මේ කතා පුවතින් අප තේරුම් ගත යුතු වන්නේ කුමක්ද? යම් පුද්ගලයකු ගේ උපන් දිනය, උපන් වේලාව ඔහු වෙත අමනුෂ්‍ය බලපෑම් වන සුවිශේෂී අවස්ථාවකි. මේ බව නොදන්නා බොහෝ දෙනා ඒ සුවිශේෂී දිනය සමරන්නේ මිතුරු මිතුරියන් ගෙන්වා මස් මාංශ උයා පිහා කා සුරාවෙන් මත්ව සතුටු වීමට ය. වැඩි පිරිසක් වයස අවුරුද්දක තරම් බිලිදකු ගේ පවා උපන් දිනය සමරන්නේ මෙලෙස ය. මෙහි ඇති අහිතකර බලපෑම ගැන ඔබ යම් තරමකට හෝ සිතුවේ ද? නොදැනුවත්කමින් හෝ ඔබ කර ඇත්තේ ඔබගේ දරුවා වෙත අමනුෂ්‍යයන් ගෙන්වා ගැනීම නොවේ ද? යහළු යෙහෙළියන්ට ආරාධනා කරන නියායෙන් ඔබ සිදු කර තිබෙන්නේ පුළුටු උයා පිහා දරුවා සමීපයට පහසුවෙන් එන්නට අමනුෂ්‍යයන්ට ආරාධනා කිරීම ය.උපන් දිනය වැනි සුවිශේෂී දිනෙක අපගේ සිත යොමු කළ යුතු වන්නේ, මූලිකත්වය දිය යුතු වන්නේ, පින් දහම් කිරීමටය. ආගම ධර්මයේ ආශිර්වාදය ලබා ගැනීමට ය. එවිට අමනුෂ්‍යයින් පවා අප කෙරෙහි මෛත්‍රි සහගත වේ. අප අතර සිට වෙන්ව ගිය ඥාතීන්ට පින් දී ඔවුන් සුවපත් කිරීම තුළ ඔවුන්ගෙන් වන අහිතකර බලපෑම් ද දුරුවේ. ආශිර්වාදය හිමි වේ.උපන් දිනය වැනි සුවිශේෂී අවස්ථාවක පමණක් නොව අවබෝධයෙන් තේරුම් ගැනීමෙන් ආගමානුකූලව ගුණධර්ම දියුණු කිරීමෙන් අමනුෂ්‍ය දෝෂ දුරුව යනවා මෙන් ම එවැනි පුද්ගලයාට දෙවියන්ගේ ආශිර්වාදය පවා හිමිවන්නේ ය.සංයුක්ත නිකායේ සක්කනමස්ස සත දේශනාවට අනුව දිනක් ශක්‍ර දේවේන්ද්‍රයා වෛජයන්ත්‍ර නම් ප්‍රාසාදයෙන් පහළට බැස මනුෂ්‍ය ලෝකය දෙසට හැරී නමස්කාර කරන්නේ ය. සක් දෙවිඳු ගේ රථාචාර්ය මාතලී මේ දැක ‘පින්වත් සක්‍ර දෙවිඳුනි’, ඔබ දෙව් ලොවටම අධිපති වන්නේ ය. ඉදින් මේ වන්දනා කරන්නේ කවරෙකුට දැ'යි ඇසීය. එවිට සක් දෙවිඳු මාතලී අමතා, ‘පින්වත, පින් දහම් කරමින් ගිහි ගෙදර ජීවත්වන, තිසරණ සරණ ගිය සිල්වත් මිනිසුන් සිටී‍. ඔවුහු අඹුදරුවන් මනා කොට පෝෂණය කරති. ධර්මානුකූලව ජීවත් වෙති. මම වන්දනා කරන්නේ ඒ මිනිසුන්ට යැයි කීය. ඔබ වඳින දෙවියන් ඔබට වඳින්නේ ‍එලෙස ය. මෙසේ දිවි පවත්නා ඔබගේ මෙලොව යහපත් ය. පරලොව ද සුවපත් ය. මරණින් පසු අපායගාමී හෝ ප්‍රේත භූතා දී තත්ත්වවලට නො පැමිණෙන්නේ ය.මේ ප්‍රේත භූතයන් පිළිබඳව ජීවත්වන අයගෙ වැඩි අවධානයක් යොමු කෙරෙන්නේ ද ඔවුන් අප සමීපයේ ම, අප අතරේ ම ඉපදෙන හෙයිනි. මිනිසත් බවක් ලැබුව ද එලෙස ය. කුඩා දරුවකු මිය ගියේ යැයි සිතන්න. ඒ අම්මාට, තාත්තාට ඒ දරුවා උවමනා නම් නැවත ගෙන්වා ගන්නට පුළුවන් බව ඔබ දන්නවාද? ඊට හේතුව මේ ලෝක ධාතුවේ ඔහුට අදාළ කුසල අකුසල ශක්තිය ඇත්තේ ඒ මවුපියන්ට ම වන බැවිනි. ගබ්සාවකින් කලලය ඉවත් කළ මවුපිය යුවළකට නැවත දරු ගැබක් පිහිටවනවා නම් ඒ කලලයට විඤාණයක් ගෙන දෙන්නේ බොහෝ විට පෙර ගැබ තුළ දීම විනාශයට පත් කළ දරුවාම ය.කලලයකට විඤාණයක්, එසේත් නැතිනම් සිතක් සම්බන්ධ වූ මොහොතේ සිට ම ඒ දරුවාට මව කරන කියන දේ දැනේ. ගැබ් දරු මවක් ප්‍රිය වචන ම බිණිය යුතු වන්නේ එහෙයිනි. එසේ තම මව කරන කියන දේ ඇසෙන පෙනෙන දරුවෙක් ගැබ තුළ දී විනාශ කරනවා නම් දරුවාට ඒ වේදනාව දැනේ. එය ශාපයක් බවට පත්වේ. ඒ දරුවා නැවත උත්පත්තිය ලබන්නේ දරුණු පුද්ගලයකු ලෙස ය. යම් හෙයකින් එසේ දරු ගැබ විනාශ කළ මවකට නැවත දරු ගැබක් නොපිහිටියේ නම් ඊට සමාන්තර කුසල අකුසල ‍ශක්තියක් ඇති තැනක ඒ දරුවා උපත ලබයි.අප ගේ ඇඟිලි සලකුණු පිහිටා ඇති ආකාරය නිරීක්ෂණය කරන්න. ඒවා කිසි කලෙක එකිනෙකාට සමාන නොවේ. එ‍ෙමන් මවුපියන් ළඟට ආ දරුවා වෙනත් කෙනකු වෙත යන්නේ නැත. ඇතැම් විට ඇඟිලි සලකුණු එක හා සමාන නොවුණ ද තරමක් දුරට සමාන වන අවස්ථා තිබේ. එමෙන් පිළිසිඳගත් දරුවා මිය ගිය ද ඒ මවුගේ ම කුස පිළිසිඳ ගත නොහැකි නම්, ඒ ධනය, ආදරය, කරුණාව දිය හැකි තවත් තැනකට ගමන් කරයි. මෙය ධර්මතාවයකි. අප විශ්වාස කළ ද නොකළ ද සිදුවන්නේ එයයි.ජීවත් වන අපගේ මතු ආත්ම කල්ප ගණනක් ඉදිරියට නිර්මාණය වී තිබේ. බුදුවරයන් වහන්සේ ඔබ මේ ආත්මයේ මේ මේ ලෙස ඉපදෙනවා යැයි දේශනා කරන්නේ එහෙයිනි. අනාගතයේ කවරෙක් ලෙස‍ ඉපදිය යුතු ද යන්න තීරණය වී තිබේ නම් අප කුසල් කළ යුතු වන්නේ කුමට ද? ඒ තවදුරටත් ඉදිරියට යන්නට ය. ඊළඟ ආත්මය ඔබට ගවයකු වී ඉපදෙන්නට නියම වී තිබේ යැයි සිතන්න. එහෙත් කුසල් වඩා එය මඟ හැර ඉදිරියට ඇති යහපත් ආත්මයක් ලැබිය හැකි ය. කුසල් කරන තැන ඉසුරුමත් බවක් සෑදේ. යම් හෙයකින් නිර්වාණාවබෝධය කළේ නම් මේ ආත්මයේ ම බවය කෙළවර වේ. හේතුඵල ධර්මතාවය ලෙස හැඳින්වෙන්නේ මෙයයි. සිතන්න. ගෞතම බුදු රජාණන් වහන්සේ සුමේධ නම් තාපසව, සාරා සංඛ්‍ය කල්ප ලක්ෂයකට පෙර දීපංකර බුදුරදුන් ඉදිරියේ නියත විවරණ ලැබුණ මොහොතේ ඔබ දිනෙක සිදුහත් නමින් ඉපිද ගෞතම නමින් සම්මා සම්බුදු පදවිය ලබන බව උන්වහන්සේ දේශනා කළහ. සුමේධ තාපසයන් ගේ ආත්ම බව කල්ප ගණනාවකට නිර්මාණය වී තිබූ සැටි ඉන් අවබෝධ වේ.මේ සංසාරය නම් අප විසින් ම නිර්මාණය කරගෙන යන ගමනකි. බුදු රජාණන් වහන්සේ දේශනා කළේ‘ශුද්ධි අශුද්ධි පච්චත්තං නාඤ්ඤ මඤ්ඤං විසෝදයේ’තමන්ගේ පිරිසිදුකමට හෝ අපිරිසිදුකමට කිසිවෙක් වග නොකියන බවයි. එය කරගනු ලබන්නේ තමන් විසින් ම බවයි. මහා බ්‍රහ්මයකු හෝ දෙවියකු නොව තමාගේ මැවුම්කරු තමාම වන බවයි.අහසින් වැටෙන කුඩා ජල බිඳිති ඇළ දොළවලට වැටී එක් රොක් වී ගලා යන වේගය වැඩි වෙනවා සේ තමාගේ කර්ම ශක්තිය තමා විසින් ම ඇති කරගන්නා සැටි ඉන් විස්තර කෙරුණි.මීට වසර ගණනාවකට පෙර සිදුවූ සුනාමි ව්‍යසනය ඔබට මතකද? එදා කළුතර ප්‍රදේශයේ ජීවත්වූ සාමාන්‍ය පෙළ විභාගයට පෙනී සිටි දියණියක ද දිය රකුසාට බිලි වුණි. ඇය ගේ දෙමවුපියෝ බොහෝ දුකට පත්ව ඇය වෙනුවෙන් බොහෝ පින් දහම් කළහ. සාමාන්‍ය පෙළ ප්‍රතිඵල නිකුත් වූදා ඔවුන් නැවතත් හඬා වැටුණේ තම දියණිය ඒ සාමාර්ථ දහයක් ලබා විභාගය සමත් වී ඇති බව දැන ගැනීමෙනි. මේ දෙමවුපියන් දෙදෙන මා හමුවී තමා ගේ දුක වේදනාව කීහ.‘තව තවත් සිල්වත් ‍වන්න. පින් දහම් හි නිරත වන්න. මෛත්‍රී කරන්න. කැපවෙන්නඔබගේ දරුවා නැවත මනුෂ්‍ය උත්පත්තියක් ලබන්නේ නම් ඔබ සොයා එනු ඇතැ'යි මම ඔවුන් අස්වසා ලීමි.තවත් වසරකට පසු මා හමු වූ මේ දෙමවුපියන් දෙදෙනා සතුටින් කියා සිටියේ තමන්ට දරු ගැබක් පිහිටි බව යි. විශේෂත්වය නම් ඒ මව මේ වනවිටත් දරුවන් නොලැබීමට සැත්කමක් ද කරගෙන තිබීම ය. එහෙත් ඔවුන්ට දස එකඩ මසකට පසු නිරෝගී දරු සම්පතක් ලැබුණි. ඒ දියණියකි. මිය ගිය දියණිය ගේ ද ඇයගේ රුව, ගතිගුණ, දක්ෂතා සමාන ය.සිතන්න. කැඩපතක් ඉදිරියේ ඇති වස්තුවක ප්‍රතිබිම්භය එහි පැහැදිලිව සටහන් වන්නට නම් කැඩපත පිරිසිදු විය යුතු ය. දුහුවිලි නොබැඳී මල නොබැඳී කැඩපත පිරිසිදුව තිබේ නම් නිසැකවම ප්‍රතිබිම්භය එහි වැටෙනු ඇත. එමෙන් මිය ගිය දරුවන් තමන් වෙත ම ගෙන්වා ගන්නට නම් ඒ මවුපියන් පිරිසුදු විය යුතු ය. එය මන්ත්‍ර බලයකින් හෝ ගුරුකමකින් කළ හැකි දෙයක් නොවේ. දරුවා ඔබ ළඟටම නම් ආවේ, නැවතත් ඔබ වෙතම ආ යුතු ය. ඒ පාපයක් නොකළේ නම් දරුවාගේ කුසල් බලය ඇත්තේ ඔබ වෙත රැදෙන්නට ය. එහෙත් ඒ සඳහා ඔබ ද සුදුසුකම් ලැබිය යුතු ය. දරුවා ලබාගෙන හදා වඩා ගන්නට සුදුසු තත්ත්වයකට පත්විය යුතු ය. හරියට ප්‍රතිබිම්භයක් සටහන් වීමට කැඩපත පිරිසිදු විය යුතු මෙනි.ලබන සතියේබහිරව දෝෂ ඇත්තද බොරු ද?රමණී සුබසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>02</day>
    </date>
    <link>http://www.silumina.lk/2014/03/02/_art.asp?fn=af14030215</link>
    <topic>කිලෝ මීටර් 4ක් උඩින් යන ලංකාවේ දිගම පාලම</topic>
    <author>තාරක වික්‍රමසේකර</author>
    <content>කොළඹ පිටත අධිවේගී මඟෙහි 1 අදියර ලබන සෙනසුරාදා මහින්ද රාජපක්ෂ ජනාධිපතිතුමන් අතින් විවෘත කෙරේ. වෙනත් අධිවේගී මාර්ගයන් විවෘත කිරීමට පෙර ජනතාවට එහි සුන්දරත්වය නැරැඹීමට අවස්ථාව ලබා දුන්නාක් මෙන් මේ මාර්ගයද නැරැඹීමට මාර්තු 4 සහ 5 දෙදින අවස්ථාව ලබා දී ඇත.කොළඹ නගරයට පැමිණෙන වාහන සංඛ්‍යාව මෙන්ම කොළඹ හරහා දිනකට ගමන් කරන වාහන සංඛ්‍යාව මේ වන විට මිලියන දෙක දක්වා ඉහළ ගොස් ඇති බව ප්‍රවාහන අමාත්‍යාංශයේ අලුත්ම වාර්තා උපුටා දක්වයි. මේ අයුරින් අති විශාල වාහන සංඛ්‍යාවක් කොළඹ නගරය හරහා ගමන් ගන්නේ විකල්ප මාර්ග නොමැති නිසාය.මේ සම්බන්ධව විසැඳුමක් ලබා දීමට කාලාන්තරයක් තිස්සේ කතා බහට ලක් විය. කොළඹ නගරය හරහා ගමන් ගන්නා වාහන අවම කිරීම මෙන්ම වාහන හිමියන්ට කඩිනමින් ගමන් කිරීම සඳහා කොළඹ පිටත වටරවුම් මාර්ගය තැනීමට යෝජනා වුණි. අදියර තුනකින් මේ මාර්ගයේ වැඩ කටයුතු නිම කිරීමට සැලසුම් කෙරුණි.එමෙන්ම අධිවේගී මාර්ග ජාලයේ වැඩිම වාහන සංඛ්‍යාවක් ගමන් කරනු ලබන මාර්ගයද මෙය වනු ඇත. මේ මාර්ගයේ පළමු අදියර දක්ෂිණ අධිවේගී මාර්ගයේ ආරම්භය සිදුවන කොට්ටාව මාකුඹුර පිවිසුමේ සිට කඩුවෙල දක්වාය. එහි දෙවැනි අදියර කඩුවෙල සිට කඩවත දක්වාය.මෙම මාර්ගයේ තුන්වන අදියර කඩවත සිට කෙරවලපිටිය දක්වා ඉදි කෙරේ. එය කෙරවලපිටියේදී කොළඹ කටුනායක අධිවේගී මාර්ගයට සම්බන්ධ කෙරේ. කොළඹ - නුවර අධිවේගී මාර්ගය කොළඹ පිටත වටරවුම් මාර්ගයට සම්බන්ධ වන්නේ දෙවැනි අදියරේ අවසානය හා තුන්වන අදියරේ ආරම්භය සිදුවන කඩවත නගරයෙනි.කොළඹ පිටටත වටුරවුම් මාර්ගයේ පළමු අදියර ලබන සෙනසුරාදා (මාර්තු 8) ජනතා අයිතියට පැවරේ. තුන්වැනි අධිවේගී මාර්ගය ලෙසින් විවෘත වුවද එය මෙරට දෙවැනි අධිවේගී මාර්ගය ලෙසින් එනම් ඊ -2 මාර්ගය ලෙසින් නම් කර ඇත.කොළඹ පිටත වටරවුම් මාර්ගය ඉදිකිරීමෙන් පසුව අප මුලින් සඳහන් කළ කොළඹ නගරය හරහා යන වාහන වැඩි ප්‍රමාණයක් එම මාර්ගය හරහා යනු ඇතැයි අපේක්ෂා කෙරේ. අධිවේගී මාර්ගයක් ලෙසින් ඉදිවන කොළඹ පිටත වටරවුම් මාර්ගයේ දිග කිලෝමීටර් 29.2 කි. මෙහි පළමු අදියර වන කොට්ටාව කඩුවෙල අතර දුර ප්‍රමාණය කිලෝමීටර් 11 කි. කඩුවෙල සිට කඩවත දක්වා කිලෝමීටර් 8.9 කි. කඩවත සිට කෙරවලපිටිය දක්වා දුර ප්‍රමාණය කිලෝමීටර් 9.3 කි.ඇමැති නිර්මල කොතලාවල අධිවේගී මඟ නිරීක්ෂණයකලබන සෙනසුරාදා විවෘත වන 1 අදියරේ විශේෂිම ලක්ෂණය වන්නේ මෙරට දිගම පාලම මෙන්ම දිගම ගුවන් පාලම ද ජනතා අයිතියට පත් කරමිනි.ඒ කඩුවෙල හා කොට්ටාව අතර පිහිටි මහවැව පාලමයි. දිගින් කිලෝමීටර් 3.6 ක් වන මෙම පාලම සිංගප්පූරුවේ දියුණු තාක්ෂණික මාර්ගයන්හි ලක්ෂණ පෙන්නුම් කෙරේ.ජපන් ආධාර ඇතිව ඉදිවන අධිවේගී මාර්ගයයේ 1 වන අදියරට වැය කළ මුදල බිලියන 27 කි. සෙසු අධිවේගී මාර්ගයන්හි මෙන්ම මේ මාර්ගයේ ද පැයට කිලෝමීටර් 100 ක වේගයෙන් ගමන් කළ හැකිය. එක්තරා සීමාසහිත ප්‍රදේශයක පමණක් වේගය පැයට කිලෝමීටර් 80 ක් දක්වා සීමා කර ඇත.ආරම්භයේදී මංතීරු 4 කින් ඇරැඹෙන මේ මාර්ගය අවසානයේ මාර්ගයේ මංතීරු 6 ක් දක්වා වැඩි කරනු ඇත. පළමු අදියර යටතේ කොට්ටාව සිට කඩුවෙල දක්වා වන මාර්ග කොටසේ කොට්ටාව, ට අමතරව කඩුවෙල කොතලාවලපුර පිටවීමේ මාර්ගයක් ඉදි කෙරේ.කොතලාවලපුර මේ පිටවීමේ පිවිසුම ඉදිරියේදීත් ස්ථාපිත වන අතර එම ස්ථානයෙන් ඇතුළුවීමට නොහැකිය. කඩුවෙල ප්‍රධාන අන්තර් පිවිසුම ඉදිවන්නේ ලෝලෙවල් පාරට සම්බන්ධිතව කඩුවෙලදී ය.ඒ කොළඹ හංවැල්ල අවිස්සාවේල්ල මාර්ගයත්, කැලණිය මුදුන්ගොඩ මාර්ගයත් උදෙසා ය. මීට අමතරව අතුරුගිරියේ ද පිවිසුම් මාර්ගයක් ඉදි කෙරේ. එය අතුරුගිරියේදී කෝට්ටේ - බෝපෙ මාර්ගය හා සම්බන්ධිත මාර්ගයකි.මෙම අධිවේගී මාර්ගය සෙසු මාර්ගවලට වඩා විශේෂ වන්නේ මාර්ගයේ සැලකිය යුතු කොටසක් ගුවන් පාලම් මතින් ඉදි කිරීමයි. අප පෙර සඳහන් කළ මෙරට දැනට ඉදි කර ඇති දිගම පාලම වන මහවැව පාලමට අමතරව දෙවන අදියරේදී (කඩුවෙල - කොට්ටාව), කිලෝමීටර් 4.9 ක් දිග ගුවන් මාර්ගයක් ඉදි කෙරේ.තුන්වන අදියර වන කඩවත කෙරවලපිටිය මාර්ගයේදී මුතුරාජවෙල හරහා කිලෝමීටර් හයක පමණ (5.9) දීර්ඝ ගුවන් මාර්ගයක් ඉදි කෙරෙන අතර එය කාලයකට යළි ඉදි නොවන මෙරට දීර්ඝම ගුවන් මාර්ගය වනු ඇත.කොළඹ පිටත වටරවුම් මාර්ගයේ ප්‍රධාන අරමුණු අතර වන්නේ කොළඹ නගරය තුළ වාහන තදබදය අවම කිරීම හා බස්නාහිර පළාතේ අධික ජනගහනයෙන් යුත් නාගරික ප්‍රදේ්ශයන්ගෙන් බහුතර ප්‍රදේ්ශ සංවර්ධනය සඳහා දිරි ගැන්වීමයි.එසේම දිවයිනේ උතුරු සහ දකුණු අතර ගමන් ගන්නා වාහන වලට කොළඹ නගරය මග හැර යා හැකි මාර්ගයක් ලෙස මේ මාර්ගය භාවිත කළ හැකි වීම මෙන්ම කටුනායක අන්තර්ජාතික ගුවන්තොටුපළ කරා ඉක්මනින් මගීන් හා භාණ්ඩ ප්‍රවාහන කිරීම සඳහා ප්‍රවේශ මාර්ගයක් සකස් කිරීමයි.කොළඹ නගරයට නොපැමිණ තම ගමනාන්ත කරා යාමට කොළඹ පිටත වටරවුම් මාර්ගය විශාල පිටිවහලක් වනු ඇත. කඩුවෙල කොට්ටාව මාර්ගය මෙන්ම 2015 වසරේ කඩුවෙල කඩවත මාර්ග කොටසද ජනතා අයිතියට පැවරෙනු ඇත. එසේම කඩවත සිට කෙරවලපිටිය දක්වා ඇති මාර්ග කොටස 2016 වසරේදී විවෘත කෙරෙනු ඇත.මේ මාර්ග පද්ධතිය නිසා කටුනායක සිට මාතර දක්වාම ගමන් කිරීමට අධිවේගී මාර්ග පද්ධතිය සම්බන්ධ වන අතර මහනුවර දක්වා වන අධිවේගී මාර්ගයත් උතුරු අධිවේගී මාර්ගයත් කොළම පිටත වටරවුම් මාර්ගයට සම්බන්ධ කෙරේ. මේ මාර්ග පද්ධතිය මඟින් උතුරත් දකුණත් පැය කිහිපයකින් සම්බන්ධ කිරීම නිසා සියලු ජාතීන් එකම ජන කොටසක් බවට පත් වනු ඇත.තාරක වික්‍රමසේකරසේයාරූ - තිලක් පෙරේරාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>02</day>
    </date>
    <link>http://www.silumina.lk/2014/03/02/_art.asp?fn=af14030216</link>
    <topic>මුවහත් දැලිපිහියක් වගෙයි හොඳ නරක ප්‍රතිඵල දෙකම තියෙනවා</topic>
    <author>සාකච්ඡා කළේ</author>
    <content>ශ්‍රී ලංකා පරිගණක හදිසි ප්‍රතිචාර සංසදයේ ජ්‍යෙෂ්ඨ තොරතුරු ආරක්ෂක ඉංජිනේරුරොෂාන් චන්ද්‍රගුප්ත“දැන ගියොත් කතරගම නොදැන ගියොත් අතරමඟ” මේ කියමන වර්තමාන සමාජ සබඳතා ජාලය ගොඩනඟන අන්තර්ජාල, ෆේස්බුක් මෙන්ම ජංගම දුරකථන පරිහරණය කරන්නන්ට ද කදිම නිදසුනකි. ෆේස්බුක්වලට මිනීමරන්නට හැකිද? මීට කලකට පෙර ජංගම දුරකථන මිනී මරන්නට පටන් ගත්තේ මිස් කෝල් නිසාය. වඳුරා අතට දැලි පිහියක් පත්වන්නාක් මෙන් හරි හැටි ෆේස්බුක්, අන්තර්ජාල හා දුකරථන භාවිතා නොකළොත් ඉන් අත්වන ඉරණම ද ඛේදජනක විය හැක.මේ සම්බන්ධව සිළුමිණ පුවත්පත හා එක්වන්නේ ශ්‍රී ලංකා පරිගණක හදිසි ප්‍රතිචාර සංසදයේ ජ්‍යෙෂ්ඨ තොරතුරු ආරක්ෂක ඉංජිනේරු රොෂාන් චන්ද්‍රගුප්ත මහතායි.* වර්තමානයේ බොහෝ දෙනා කතාබහට ලක්කරන ෆේස්බුක් ඉතා හොඳ සමාජ ජාලයක් ගොඩනඟන මාධ්‍යයක්. මේ සම්බන්ධව අදහස් දැක්වුවහොත්..?ඔව්. ෆේස්බුක් අපි හඳුනාගන්නේ ඉතා හොඳ සමාජ ජාලයක් ගොඩනඟන තාක්ෂණික අංශයෙන් ඉතා දියුණු මාධ්‍යයක් විදියටයි. නමුත් ෆේස්බුක් වලින් යහපත් ප්‍රතිඵල ලබාගත හැක්කේ එය නිවැරැදිව පරිහරණය කළහොත් පමණයි.එදා පිටරටක සිටින අපේ නෑදෑයකුට අපේ විස්තර, ඡායාරූප යැව්වේ තැපෑල හරහායි. දින ගණනකට පසුවයි ඔහුගේ තොරතුරු හෝ ඡායාරූප අප වෙත ලැබෙන්නට සැලැස්වූවේ. ඒ එදා වුණත් අද එහෙම නැහැ. අද අන්තර්ජාලයේ සමාජ මාධ්‍ය හරහා ඉතා ඉක්මනින් තොරතුරු හුවමාරු කර ගැනීමට අවස්ථාව සැලසී තියෙනවා.* කොහොමද ඔබ සඳහන් කළ ආකාරයට නිවැරැදිව ෆේස්බුක් ගිණුමක් පවත්වා ගෙන යන්නේ...?ඔබ ඔබේ නමින් ෆේස්බුක් ගිණුමක් ආරම්භ කරනවා නම් එය නිවැරැදිව පරිහරණය කරන්නත්, නිවැරැදිව පවත්වාගෙන යන්නත් ඔබ කල්පනාකාරී විය යුතුයි. ඔබ ඔබේ නමින් ෆේස්බුක් ගිණුමක් පවත්වාගෙන යන්නේ නම් එයට ඔබේ පෞද්ගලික තොරතුරු ඇතුළත් කළ හැකියි.ඔබ ඇතුළත් කරන ඔබේ පෞද්ගලික තොරතුරු මොනවාද? එය කුමන සීමාවක් දක්වා දිව යනවාද යන්න තීරණය කළ යුත්තේ ඔබයි. ඔබේ ගිණුමට ඔබේ නෑයන්, මිතුරන් ද, මිතුරන්ගේ මිතුරන් ද එකතු කරගත හැකි වුවත් ඒ සියල්ලම ඔබේ විශ්වාසදායී මිතුරන් ද, පුද්ගලයන් ද යන්න ඔබම තහවුරු කරගත යුතුයි.* ෆේස්බුක් ගිණුම් පවත්වාගෙන යාමේදී බොහෝ දෙනා සිදුකරන වැරැදි සඳහන් කළොත්...?ෆේස්බුක් සම්බන්ධ ගැටලු විමසීමේදී අපට පෙනී යන පැහැදිලි කරුණක් වන්නේ අසීමාන්තිකව ඔබ පෞද්ගලික තොරතුරු ඉදිරිපත් කිරීමත් ඒවා මිතුරන් නොවන අය අතරට ද පත්වීම තුළ උද්ගතවන භයානක තත්ත්වයන්. ඔබ ඔබේ ෆේස්බුක් ගිණුමට එක්කරගත යුත්තේ තමන්ට විශ්වාසවන්ත මිතුරන් පිරිසක්. බොහෝ අය මිතුරන්ගේ මිතුරන් ද ෆේස්බුක් ගිණුමට සම්බන්ධ කර ගන්නවා. එය තරමක් භයානකයි.ඔබ ඔබේ ඡායාරූපයක් ෆේස්බුක් ගිණුමට දමද්දි එය කාට පෙන්වනවාද යන්න ඔබ නිවැරැදිව තීරණය කළ යුතුයි. ඔබේ පාසලේ ළමයින්ට පමණක් පෙන්වනවාද, නැදෑයන්ට පමණක් පෙන්වනවාද, නැතිනම් ෆේස්බුක් පහසුකම් ඇති සියලු දෙනාට දැකගන්නට සලස්වනවාද යන්න තීරණය කළ යුතුයි. ඔබේ ඡායාරූපය අනවශ්‍ය අය අතට පත්වුවහොත් අත්වන අනාරක්ෂාකාරී ගැටලු සහගත තත්ත්වය ඔබ වඩාත් හොඳින් අවබෝධ කර‍ෙගන මේ තීරණයට පිවිසිය යුතු බවයි මගේ හැඟීම.* ෆේස්බුක් හරහා වංචාකාරී සිදුවීම් වීමට ඇති ඉඩකඩ ගැන සඳහන් කළොත්?අපේ සාමාන්‍ය ජන ජීවිතයේ වංචාකාරී පුද්ගලයන් අනන්තවත් සිටිනවා. ඒ වගෙයි අන්තර්ජාලයේදී ද විවිධ වංචා කිරීම් සිදුවන්නේ. අන්තර්ජාල ෆේස්බුක් වංචාකරුවන්ට ඔබේ තොරතුරුවලින් ඔබ විනාශ කරන්නට ඉතා පහසුවෙන් පුළුවනි.ඒ නිසා ෆේස්බුක් ගිණුමක් ඇති කිරීමේදීත්, එයට තොරතුරු හා ඡායාරූප ඇතුළත් කිරීමේදීත් ඔබ වඩාත් හොඳින් ආරක්ෂාකාරී ක්‍රමවේද අනුගමනය කළ යුතුයි. නිතරම ඔබේ තොරතුරු හා ඡායාරූප විශ්වාසවන්ත පිරිසක් අතරට පමණක් බෙදා දිය යුතුයි. ඒ සඳහා ඔබ සම්බන්ධ කරගත යුත්තේ ද ඔබ දන්නා විශ්වාසවන්ත පිරිසක් පමණයි.* ෆේස්බුක් ගිණුමක් ආරම්භ කිරීමට වයස් සීමාවක් පවතිනවා නේද?ෆේස්බුක් නීති හා රෙගුලාසි වලට අනුව වයස අවුරුදු 13ට වැඩි ඕනෑම අයකුට ගිණුමක් ආරම්භ කළ හැකියි. ඒත් මේ සීමාවන් උල්ලංඝණය කරමින් විවිධ වයස් ප්‍රමාණ දක්වමින් අඩු වයස්වල අයත් ෆේස්බුක් පරිහරණය කරනවා. මෙය භයානකයි.මේ ව‍ගේ වයස් සීමා පනවා ඇත්තේ ඔබ ආරක්ෂා කිරීම සඳහා බව කල්පනා කළ යුතුයි. මේ නිසා වයස අවුරුදු 13ට වඩා අඩු වයසක සිටින්නේ නම් ඔබ ගිණුමක් පවත්වාගෙන යාමට පෙලඹෙන්න එපා. අන්තර්ජාල, ෆේස්බුක් හරියට මුවහත් දැලි පිහියක් වගේ. හොඳ නරක ප්‍රතිඵල දෙකම ලබා ගත හැකියි. ඒ නිසා ඒ පිළිබඳව අවබෝධයෙන් කටයුතු කළ යුතු වයසක ඔබ සිටිය යුතු නිසායි මේ වගේ වයස් සීමා පනවා ඇත්තේ.* නමුත් පසුගිය සිද්ධීන් හා සන්සන්දනයේ දී මේ වයස් සීමාවලට වඩා වැඩි අය අතරත් ප්‍රශ්න මතුවුණා..?යමකු අවු. 20 හෝ 30ක වයසක සිටියත් ෆේස්බුක් නිවැරැදිව පරිහරණය කිරීමේ දැනුමක් නැත්නම් වඩා හොඳ දේ එය පරිහරණය නොකර සිටීමයි. මෙය පුද්ගල බද්ධ දෙයක්. හරි දේ තේරුම් ගැනීමේ හැකියාව තිබිය යුතුයි.ඔබ හරිහැටි ෆේස්බුක් ගිණුමක් ආරම්භ කර තිබේ නම් ඔබ දමන තොරතුරු, පින්තූර, අදහස් පළකිරීම් නිවැරැදි ආකාරයට විශ්වාසදායී පිරිසක් අතරේ පමණක් සිදුකළ යුතුයි. ඒ තොරතුරු ෆේස්බුක් ගිණුම් ඇති සියල්ලටම ලබා දෙනවාද, තම යහළුවන්ට පමණක් ලබා දෙනවාද එසේත් නැතිනම් යාළුවන්ගෙන් තෝරාගත් පිරිසකට පමණක් ලබා දෙනවාද යන්න කල්පනා කළ යුතුයි. තමන් දමන පින්තූර, තොරතුරු පෞද්ගලිකත්වය මත අනවශ්‍ය අය අතට පත්වුවහොත් එයින් අත්වන භයානක ප්‍රතිඵල ද අත්විඳින්නට සිදුවන්නේ ඔබටමයි. කුඩා අතපසුවීමක් විශාල පසුතැවිල්ලකට හේතු විය හැකියි. එසේම නිතරම තමන් දමන ඡායාරූප, විස්තර තමන්ටම අවංකව කළ යුතුයි. එසේ නොවුණු තැන ද පසුතැවිල්ලට කරුණු යෙදිය හැකියි.* බොහෝ අවස්ථාවල මේ තාක්ෂණය සම්බන්ධව මවුපියන් තුළ තිබෙන අඩු දැනුම්වත් බව නිසා දරුවන් නොමඟ යැවෙනවා නේද?වර්තමානයේ බොහෝ මවුපියන් තුළ මේ නව තාක්ෂණය පිළිබඳව ඇත්තේ ඉතා අඩු දැනුම්වත් වීමක්. තම දරුවකු පරිගණකයක් ගෙනත් දෙන්නැයි කී සැණින් ගෙනත් දෙනවා මිස එයින් ගත හැකි ප්‍රයෝජන සමහර මවුපියන් දන්නේ නැහැ. තම දරුවා කරන්නේ කුමක්ද? යන්න මවුපියන්ට හරිහැටි තේරුම් ගත හැක්කේ මේ නවීන තාක්ෂණය ගැන මවුපියනුත් දැනුම්වත් නම් පමණයි.නිතරම මවුපියන් තම දරුවන් කරන්නේ කුමක්ද යන්න අවදියෙන් සිටිය යුතුයි. ෆේස්බුක් පරිහරණය කරන ඔබේ දරුවාට තම පෞද්ගලික තොරතුරු අනවශ්‍ය පරිදි අනවශ්‍ය අයට නොදෙන්නට දරුවාට කියාදෙන්න. එම තොරතුරු ලබාදීමෙන් වන අහිතකර ප්‍රතිඵල ද කියාදෙන්න. යහපත් ආකාරයට භාවිතා කිරීමෙන් අත්වන යහපත් ප්‍රතිඵල ද කියාදෙන්න.* අතිශය පෞද්ගලික තොරතුරු ෆේස්බුක් එකට ලබාදීම ගැන සඳහන් කළොත්?සමහර ශිෂ්‍යයන් කරන ඉතා භයානක ක්‍රියාවක් වන්නේ තම අතිශය පෞද්ගලික තොරතුරු ෆේස්බුක් හරහා සැමට දැනගැනීමට සැලැස්වීමයි. තම පවුලේ උදවිය සමඟ විනෝද චාරිකාවක අහවල් දිනවල නිවෙසින් බැහැරව යන බව ෆේස්බුක් හරහා තම මිතුරන්ට පවසනවා.නමුත් මින් සිදුවන්නේ ඒ දිනවල තම නිවෙසේ කවුරුත් නොමැති බව ඔහු වක්‍රාකාරයෙන් ලෝකයාටම ප්‍රකාශ කර සිටීමයි. මේ හරහා ඉතා පහසුවෙන් හොරෙකුට නිවෙසට පැමිණීමේ ඉඩකඩ පවතිනවා. ඒ නිසා ‍ ෆේස්බුක් සඳහා අදහස් ප්‍රකාශ කිරීමේදී ඔබ දුරදිග කල්පනා කළ යුතුයි.* ෆේස්බුක් සම්බන්ධ ව්‍යාජ ගිණුම් ගැන සඳහන් කළොත්?ෆේස්බුක් සම්බන්ධ ව්‍යාජ ගිණුම් පැමිණිලි පරීක්ෂා කිරීමේදී අපට පැහැදිලි වූ කරුණක් වන්නේ යමකුගේ පෞද්ගලික තොරතුරු එකතු කර ව්‍යාජ ගිණුම් හැදීමයි. විශේෂයෙන්ම ආදර සම්බන්ධයන් ගොඩනැඟීමට අකැමැති වූ අවස්ථාවලදී ඔහු හෝ ඇය අපහසුතාවයට පත් කිරීමට බොහෝ දෙනා ව්‍යාජ ගිණුම් හදනවා. නමුත් ඔබේ පෞද්ගලික දත්ත විශ්වාසදායී පිරිසක් අතරේ පමණක් හුවමාරු වුවහොත් මේ භයානක තත්ත්වයෙන් අත්මිදීමට ඔබට හැකියි.* සමහර දරුවන් අධ්‍යාපන කටයුතු යැයි පවසා අසීමාන්තික ලෙස පරිගණකයේ නියැළෙනවා. මේ තත්ත්වය ගැන මවුපියන් අවධානයෙන් සිටිය යුතුයි නේද?ඔව්. තම දරුවන්ට පරිගණකයක් අරන් දීමේදී දෙවැනුව මවුපියන් කළ යුතු වැදගත්ම කාර්යය වන්නේ එය සැම දෙනාම එහා මෙහා ගැවසෙන ස්ථානයක තබාගෙන වැඩ කිරීමට දරුවන්ට අණ කිරීමයි. තම දරුවා පරිගණකය කාමරයක තබාගෙන රාත්‍රි එක, දෙක වනතෙක් එහි නියැළී සිටින්නේ නම් අනිවාර්යයෙන්ම ඔහු අනවශ්‍ය දේවලට පෙලඹිය හැකියි.අධ්‍යාපනය ලැබීම කියන්නේ පරිගණකය පරිහරණයම නොවෙයි. පරිගණකය භාවිතා කරමින් අධ්‍යාපනයේ යෙදීමට නිශ්චිත වේලාවක් දරුවාට ලබා දිය යුතුයි. නිවසේ සාලයේ තබාගෙන සැමදෙනාම අවදියෙන් සිටින පැයක, දෙකක කාලයක් ඒ සඳහා ලබා දුන්නොත් බොහෝ දුරට වන කරදරවලින් අත්මිදීමට හැකියි.* දරුවන්ට ආරක්ෂිතව පරිගණකයේ අන්තර්ජාලය පිරික්සීමට හැකියාව ලබාදිය හැක්කේ කෙසේද?මේ කරුණත් අන්තර්ජාලය පරිහරණය කරන නිවෙස්වල මවුපියන්ට ඉතා වැදගත්. ඔබ ඔබේ දරුවාට අන්තර්ජාල පහසුකම් ලබා දීමේදී ඒ සඳහා සේවා සපයන ආයතනයෙන් අන්තර්ජාල ප්‍රේරණ පහසුකම් (web filtering) ලබා ගන්නට උත්සාහ කරන්න.ඔබ තෝරා ගත් සේවා සපයන ආයතනයෙන් ඒ සඳහා පහසුකම් තිබේද, කුමන අඩවි ප්‍රේරණය කර ගත හැකිද යන්න විමසීමක් කර යම්කිසි මුදලක් ගෙවා අනවශ්‍ය අඩවි ප්‍රේරණය කර අන්තර්ජාල පහසුකම් ලබාගන්න.එසේ වුවහොත් අන්තර්ජාල හරහා ඔබේ දරුවාට වන උපද්‍රව බොහෝ දුරට අඩු කරගත හැකි අතර බියක් නොමැතිව අන්තර්ජාලය පරිහරණය කරන්නට ද අවස්ථාව ලබා දිය හැක. ඒ පහසුකම් දැනටමත් ලබා නොගත් ‍මවුපියන් ඇත්නම් අමතර වැය වන මුදල ගැන නොසිතා ඉතා ඉක්මනින් ඔබ සේවා සපයන ආයතනය හා සම්බන්ධ වී අවශ්‍ය ප්‍රේරණ පහසුකම ලබා ගන්න.* වත්මන් පාසල් දරුවන් අතර ජංගම දුරකථන ජනප්‍රියයි. මේ තත්ත්වය අති භයානකයි නේද?ඔව්. ෆේස්බුක් වගේම පසුගිය කාලයේ මරණ කිහිපයකටම පසුබිම් වූයේ ජංගම දුරකථනයි. පාසල් දරුවන්ට ජංගම දුරකථන තහනම්. හොරෙන් හෝ ජංගම දුරකථනයක් පාසලට ගෙනගොස් අසුවුවහොත් පාසල් ගමන ද එතැනින් හමාර වෙන්න පුළුවන්.ඒ නීතිය තවමත් පාසල්වල අකුරට ක්‍රියාත්මක වන ‍නිසායි පාසල් තුළ ජංගම දුරකථන ඛේදවාචක මෑත කාලයේ දී අසන්නට නොලැබුණේ. නමුත් පාසල් වේලාවෙන් පිටත අමතර පන්ති යන පාසල් දරුවන් අත නම් ජංගම දුරකථනයක් නොරැඳෙන්නේ කලාතුරකින්.දරුවාගේ ආරක්ෂාව පතා මවුපියන් ජංගම දුරකථන‍යක් ළමුන් අතට පත් කළත් එයම දරුවාගේ අනාරක්ෂාවට හේතුවන අවස්ථා ඕනෑතරම්. ප්‍රායෝගික අවශ්‍යතා මත දරුවන්ට ජංගම දුරකථන ලබා දීමේදී ඉතා අඩුපහුකම් සහිත ජංගම දුරකථනයක් ලබා දීමට උත්සුක වන්න.විශේෂයෙන් අංක කිහිපයකට පමණක් කතා කළ හැකි, අංක කිහිපයකින් පමණක් දුරකථන පණිවුඩ එන දුරකථන සබඳතාවක් ලබාදීමට හැකි නම් ‘මිස් කෝල්’ හරහා වන අනවශ්‍ය ගැටලු ද ඇති ‍ෙනාවීමට ද පුළුවන. එවැනි පැකේජ පාසල් දරුවන්ට හඳුන්වා දීමට සේවා සපයන ආයතන වලට හැකි නම් එය මවුපියන්ට මහත් සහනයක්.කැමරා, අන්තර්ජාල, ආදී පහසුකම් සපිරි දුරකථන පාසල් දරුවන්ට කිසිසේත් අනවශ්‍යයයි. බොහෝ දරුවන් කැමරා සහිත දුරකථන මඟින් තැන නොතැන බලා ඡායාරූප ගන්නවා. ඒවා අනවශ්‍ය අය අතට පත්වුවහොත් වන තත්ත්වය ද ඊට වඩා භයානකයි.* කොහොමද අපි ආරක්ෂිතයි හැඟෙන අපේ දුරකථන හා පරිගණක ගත තොරතුරු වෙන අය අතට පත්වෙන්නේ..?ඔබේ දුරකථනයේ, පරිගණකයේ ඇති ඡායාරූප, දත්ත නොදැනුවත්වම වෙන අයකු අතට පත්විය හැකියි. ඔබ දන්නා නමුත් කල්පනා නොකරන උදාහරණ මෙසේයි. ඔබේ ජංගම දුරකථනය ඔබ අතින් නැතිවුව හොත් එය අනිවාර්යයෙන්ම ඔබ නොදන්නා පිටස්තරයකු අතට පත්විය හැකියි. ඒ හරහා ඔබේ තොරතුරු, ඡායාරූප පිටස්තරයකු අතට පහසුවෙන් පත්වෙන්න පුළුවන්.දෙවැනි උදාහරණය තමයි ඔබේ දුරකථනය හෝ පරිගණකය කිසියම් දෝෂයක් නිසා නොදන්නා ආගන්තුක තැනකට අලුත්වැඩියාවට ලබා දුන්නහොත් එමඟින් එහි තොරතුරු ඡායාරූප වෙන අය අතට පත්වීම. අද නවීන තාක්ෂණය අති දියුණුයි. ඔබ ළඟ සිට එය අලුත්වැඩියා කළත් තාක්ෂණය දන්නා අයකුට තත්පර ගනණකින් ඔබ නොදැනුවත්වම ඒ අන්තර්ගත තොරතුරු සොරා ගත හැකියි. ඔබේ දුරකථනයේ, පරිගණකයේ ඇති ඡායාරූප තොරතුරු ඇත්තේ ඔබ ළඟ පමණක් යැයි ඔබ සිතා සිටියත් ඉහත ක්‍රම හරහා වඩා පහසුවෙන් වෙන අය අතට පත්වී විශාල අපහසුතාවයකට ලක්වීමට ද ඔබට සිදුවිය හැකිය.* අනවසරයෙන් ෆේස්බුක් ගිණුමකට ඡායාරූපයක් ඇතුළු කර ඇත් නම් එය ඉවත් කරගත හැකිද?අන්තර්ජාලයට පින්තුරයක් යොමු කිරීමේදී ඔබ මේ ගැනත් දැනගත යුතුයි. තනි පුද්ගලයකුගේ ඡායාරූපයක් නම් ඔහුගේ තනි පැමිණිල්ලක් මත එය ඉවත් කළ හැකියි. ඒ ඔබ නොදැනුවත්ව වෙන කෙනකු ඔබේ පින්තූරයක් අනවසරයෙන් ෆේස්බුක් එකට දමා ඇත්නම්.නමුත් මේ ආකාරයෙන් යමකු සමූහ පින්තූරයක් ෆේස්බුක් එකට දමා ඇත්නම් එය ඉවත් කිරීම තරමක් අපහසුයි ඡායාරූපයේ පෙනී සිටින සියලු දෙනාම ඒ සඳහා පැමිණිලි කළ යුතුයි. ඡායාරූපවල මෙවැනි ගැටලු මතුවන්නේ ඔබ ඡායාරූප අනවශ්‍ය අය අතට පත්වීම තුළිනුයි.ෆේස්බුක් හි නීති රෙගුලාසි කඩකරන ඡායාරූප නම් එය අවලංගු කිරීම පහසුයි. එසේම ඡායාරූපයක් හරිහැටි පරිහරණය නොකිරීම මෙන්ම අන්‍යයන්ට එමඟින් හිරිහැර නොවන පරිදි කටයුතු කිරීම එය පරිහරණය කරන පුද්ගලයාගේ වගකීමක් වෙනවා.යම් යම් ප්‍රසිද්ධ කාන්තාවන් නිරූපණ ශිල්පයේ දී සිය ඡායරූප විශාල මුදලකට විකිණුවහොත් එහි අයිතිය සතුවන්නේ මුදල් ගෙවා ලබා ගත් පුද්ගලයාටය. ඔහු ඒ ඡායාරූප අන්තර්ජාලයට මුදාහැර ඇත්නම් ඡායාරූපයට පෙනී සිටි පුද්ගලයාට එය ඉවත් කිරීම අපහසුයි. තම අවසරයකින් තොරව මේ ඡායාරූප මුදාහැර ඇති බවට පැමිණිලි කළත් අයිතිය තහවුරු කිරීමේ ගැටලුව මත එවැනි දෙයක් ෆේස්බුක් වලින් ඉවත් කළ නොහැකි වෙනවා.* SLCERT ආයතනයෙන් මේ සඳහා උදවු උපකාර පැතිය හැකියි නේද?බණ්ඩාරනායක අන්තර්ජාතික සම්මන්ත්‍රණ ශාලාවේ ශ්‍රී ලංකා පරිගණක හදිසි ප්‍රතිචාර සංසදය (Sri Lanka CERT) පිහිටුවා ඇත්තේද මෙවැනි තොරතුරු පද්ධතීන් සම්බන්ධව පුද්ගල ආරක්ෂාවට කටයුතු කිරීමටයි. විශේෂයෙන්ම ෆේස්බුක් හි අන්තර්ගත අනවශ්‍ය දත්ත, ඡායාරූප පිළිබඳ යමකු පැමිණිලි කළහොත් ශ්‍රී ලංකා CERT ආයතනය ඒ සඳහා ක්‍රියාත්මක වෙනවා. ශ්‍රී ලංකා CERT ආයතනයේ දුරකථන අංක 0112691692 හරහා දැනුවත් කිරීමෙන් මේ සහනය ඔබට ලබාගත හැකිය.සාකච්ඡා කළේසුභාෂිණී ජයරත්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>02</day>
    </date>
    <link>http://www.silumina.lk/2014/03/02/_art.asp?fn=af14030217</link>
    <topic>ආනන්ද විහාර මන්දිරයට පිදෙන පුෂ්පෝපහාර පූජා</topic>
    <author>ආදි ආනන්දීය බෞද්ධ සංගමයේ නියෝජ්‍ය ප්‍රධාන අනුශාසක</author>
    <content>කොළඹ ආනන්ද විදුහලේ විහාර මන්දිරයේ ප්‍රතිසංස්කරණ කටයුතු නිමවීමෙන් පසු ප්‍රථම පුෂ්ප පූජෝත්සවය ලබන අඟහරුවාදා (මාර්තු 4) පස්වරු 4.30 ට ත්‍රෛනිකායික මහා සංඝරත්නයේ ගෞරවණීය සහභාගිත්වයෙන් අධ්‍යාපන ඇමැති බන්දුල ගුණවර්ධන මහතාගේ ප්‍රධානත්වයෙන් පැවැත්වෙයි. පස්වරු 5.00 ට ප්‍රධාන රැස්වීම විද්‍යාලයීය කුලරත්න ශාලාවේ දී පැවැත්වෙයි.කොළඹ ආනන්දය බිහිවූයේ පරිපාලන තන්ත්‍රයට ඇතුළත් විය හැකි ඉංග්‍රීසි භාෂා ප්‍රවීණත්වයක් ද ඇති රටේ අවශ්‍යතාවන්ට ගැළපෙන දේශප්‍රේමී පරපුරක් බිහි කිරීම අරමුණු කරගෙන ය.මෙහිලා ප්‍රමුඛ ව ක්‍රියා කළෝ අතිපූජ්‍ය හික්කඩුවේ ශ්‍රී සුමංගල නාහිමි, මිගෙට්ටුවත්තේ ගුණානන්ද හිමි සහ සෙන්පති හෙන්රි ස්ටීල් ඕල්කට් තුමාය.අදින් වසර එකසිය විසිගණනකට පෙර බටහිර සංස්කෘතිය කරපින්නා ගත් පිරිසක ගේ පරිසරයක් තුළින් හැදෙන වැඩෙන දරුවනට නිවැරැදි මඟ පෙන්වීමේ අවශ්‍යතාව බලගතු ව තිබුණි. බෞද්ධ සදාචාරයට සාරධර්මවලට හැදෙන වැඩෙන දරුවන් නැඹුරු කරවීමේ දී විහාර මන්දිරයක අවශ්‍යතාව බලගතු විය.1929 ජූලි මස 10 වැනි දින පළමු වරට ආනන්දය තුළ කුඩා විහාර මන්දිරයක් බිහි විය. ඒ එදා විදුහල්පති පී. ද එස්. කුලරත්න මහතා ගේ දූරදර්ශීත්වය නිසා ය.එවකට ආනන්දයේ ධර්මාචාර්යවරයන් වහන්සේ නමක් වූ බළන්ගොඩ ආනන්ද මෛත්‍රෙය නාහිමිපාණන් වහන්සේගේත් ටිබෙට් ජාතික එස්. මහින්ද හිමියන්ගේත් පුරෝගාමීත්වය ඊට උපස්ථම්භක විය.ශිෂ්‍ය සංඛ්‍යාව වැඩිවත් ම එහි ඉඩකඩ ප්‍රමාණවත් නො වූයෙන් ප්‍රබල දේශප්‍රේමී විදුහල්පතිවරයකු වූ එල්. එච්. මෙත්තානන්ද මහතාගේ පුරෝගාමීත්වයෙන් 1953 ජනවාරි 29 වැනි දින එවක අග්‍රාමාත්‍ය ඩඩ්ලි සේනානායක මැතිතුමා ගේ සුරතින් නව විහාර මන්දිරයක් සඳහා මුල්ගල් තැබුණි.මේ සඳහා සැලැස්ම සකස් කර ඇත්තේ අනගාරික ධර්මපාල තුමන් දඹදිව සාරානාත්හි ඉදිකර වූ මූලගන්ධකුටි විහාරයේ ආකෘතිය පදනම් කරගෙන ය. ඒ තුළ ප්‍රතිමා නිර්මාණය භාර වූයේ කලාශූරී ආචාර්ය මාපලගම විපුලසාර හිමිපාණන්ට ය.විහාර මන්දිරය ඉදිකිරීම් කාර්යභාරයේ නිමාව දකින්නට වර්ෂ 16 ක් පමණ ගත විය. 1969 දී විදුහල්පති ඊ. ඒ. පේරුසිංහ මැතිතුමා ගේ ආරාධනයෙන් විලියම් ගොපල්ලව අග්‍රාණ්ඩුකාර තුමන්ගේ සුරතින් නව විහාර මන්දිරය විවෘත විය.සිය ගණනක් ගුරු භවත්හු ද හත්දහසක් ශිෂ්‍යයන් ද දිනපතා උදෑසන ප්‍රතිමා වහන්සේට දොහොත් මුදුන් දී නමස්කාර කිරීම තුළින් ලබන සැනසිල්ල බෙහෙවින් විශාල ය. විදුහලට පිවිසෙන ගුරු සිසු හැම පමණක් නො ව විදුහල අසලින් වාහනවලින් යන අය පවා අසුනින් නැගිට විහාර මන්දිරයට නමස්කාර කර යනු එදා දක්නට හැකි විය. ඉගෙනීම් කටයුතු ඇරැඹීමට පෙර පන්ති කාමරවලින් පිට ව පෙරහරින් දෝතින් සුවඳ මල් ගෙන පැමිණ බුදුන් පුදා පන්සිල් සමාදන් වන සිසු දරුවන් අනුව යමින් ශබ්ද විකාශනයෙන් අවට නිවෙස්වල අය පවා පන්සිල් සමාදන් වනු කලකට පෙර අප ද දැක ඇත.ආනන්ද විහාර මන්දිරය විවෘත කර වසර දහයක් පමණ ගත වන විට එනම් 1996 වතුර කාන්දුවක් නිසා පලුදු ඇතිවන්නට වූයෙන් එවකට ආදි ආනන්දීය බෞද්ධ සංගමයේ සභාපති හා රුහුණු කතරගම මහා දේවාලයේ බස්නායක නිලමේ ධුරය දැරූ යසසිරි කස්තුරිආරච්චි මහතා ගේ පූර්ණ අනුග්‍රහය මත රු. 23,00000 ක පමණ වියදමින් ප්‍රතිසංස්කරණය කරන ලදී.නැවතත් වසර කීපයකින් එනම් 1996 දී මෙවැනිම ප්‍රතිසංස්කරණයක් හා නවීකරණයක් 1996 එක්සත් රාජධානියේ ආදි ශිෂ්‍ය සංගමයේ ලන්ඩන් ශාඛාවේ භාරකාර අරමුදල මඟින් රුපියල් මිලියන දෙකක පමණ මුදලක් යොදවා සිදුකරන ලද අතර නවීන පන්නයේ වීදුරු දොරටුවක් ද සවිකරන ලදී.තවත් වසර කීපයක් ගත වන විට ද කොන්ක්‍රීට් වහලයේ තැනින් තැන ඇති වූ වතුර කාන්දුව නිසා ඉරි තැලීම් ඇතිවූයෙන් ආදි ආනන්දීය බෞද්ධ සංගමය විහාර මන්දිරය සුරැකීමේ කටයුතු විශේෂයෙන් තම සංගමයට භාර වී ඇති හෙයිනුත් විසඳුම් සොයන්නට පටන් ගති.ආනන්දයෙන් ම බිහි වූ විශිෂ්ට ගණයේ ඉංජිනේරුවන් - ඉදිකිරීම් පිළිබඳ විශේෂඥයන් ද සමඟ සාකච්ඡා වාර කිහිපයක් පවත්වා පුළුල් ප්‍රතිසංස්කරණයක් තුළින් දීර්ඝකාලීන පැවැත්මකට සරිලන පරිදි විශිෂ්ට ලෙස විහාර මන්දිරය නවීකරණය කරන්නට තීරණය විය.මේ සඳහා විද්‍යාලයීය ආදි ශිෂ්‍ය සංගමයේ ද සහාය ඇති ව සම්පත් බැංකු අධ්‍යක්ෂවරයෙකු මෙන් ම ආදි ආනන්දීය බෞද්ධ සංගමයේ අනුශාසකවරයකු ද වන ඡන්න පලන්සූරිය මහතා ගේ සභාපතිත්වයෙන් විහාර සාධක කමිටුවක් ද පත්කර ගන්නා ලදී.විදුහල්පති කිත්සිරි ලියනගමගේ මහතා ඇතුළු ආදි ගුරු - ශිෂ්‍ය හා වර්තමාන ගුරු - ශිෂ්‍ය සැම ගේ ද විදේශ රටවල ක්‍රියාත්මක වන ආදි ශිෂ්‍ය ශාඛා සමිතිවල ද සම්බන්ධය ඇති ව මේ ශ්‍රේෂ්ඨ පුණ්‍යකර්මය සඳහා ආධාර ලබා ගැනීමේ අරමුණින් පවත්වන ලද ප්‍රථම හා එක ම රැස්වීමේ දී ම රුපියල් දසලක්ෂ විස්සකට අධික මුදලක් රැස්කර ගැනීමට කමිටුව සමත් විය.ක්ෂණික ව විධිමත් ව ඉදිකිරීම් ආරම්භ විය. ගතවූයේ මාස දෙකකට ආසන්න කාල පරාසයකි. පියවරින් පියවර ම නව තාක්ෂණික ක්‍රමවේදයන් ද උපයෝගී කර ගනිමින් වඩාත් සුරක්ෂිත හා දීර්ඝ කාලීන යහ පැවැත්මක් අපේක්ෂා කළ හැකි පරිදි විහාර මන්දිරයට අවශ්‍ය සකලාංග සම්පූර්ණත්වයට පත් කරමින් මූලික ආකෘතියේ කිසිඳු වෙනසක් නො වන සේ නවීකරණය සිදුවීම අසන දකින සැම ගේ අමන්දානන්දයට හේතු වී ඇත.ආදි ආනන්දීය බෞද්ධ සංගමයේ නියෝජ්‍ය ප්‍රධාන අනුශාසකහබරකඩ ඉන්දරතන නාහිමිකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>02</day>
    </date>
    <link>http://www.silumina.lk/2014/03/02/_art.asp?fn=as1403021</link>
    <topic>වැඩිම වැස්ස වෙනුවට මාලිබොඩටත් දැන් පෑවිල්ල!</topic>
    <author>ඉනෝකා සමරවික්‍රම</author>
    <content>වැඩිම වැස්ස වෙනුවට මාලිබොඩටත් දැන් පෑවිල්ල!ලංකා‍ෙව් වැඩිම වර්ෂාපතනය ලබන ගමේ දිය ඇලි දහයක්ම හිඳිලා  “ලංකාවේ වැඩිම වර්ෂාපතනය ලැබෙන්නේ කොහෙටද?” නියං අහස දෙස බලාගෙන මේ දවස්වල වැස්ස ගැන බලාපොරොත්තු ඇතිව ඉන්න අපිට මේ ප්‍රශ්නය නැඟුණේ ඉබේටම වගෙයි.“කලකට ඉස්සර නම් වැඩියෙන්ම වැස්සේ වටවලට...” කෙනෙක් එහෙම කිව්වා.“නැහැ දැන් ඒක වෙනස් වෙලා” තවත් කෙනෙක් එහෙම කිව්වා.ඉතිං නිවැරැදි උත්තරය දැනගන්න අපි කාලගුණ විද්‍යා දෙපාර්තමේන්තුවට කතා කළෙමු.“දැන් වැඩියෙන්ම වහින්නේ මාලිබොඩට”ඒ අපට ලැබුණ පිළිතුරයි.අපි මාලිබොඩට යන්නට පිටත්වූයෙමු.“වැඩියෙන්ම වහින්නේ මාලිබොඩට නම් මේ දවස්වලත් එහෙට හොඳට වහිනවා ඇති නේද?” ඡායාරූප ශිල්පී විමල් කීවේය.අවිස්සාවේල්ල දැරණියගල හරහා ගමනේ යන අපිට ඒ පරිසරය තුළින් වැසිබර ගතියක් නම් කිසිසේත්ම බලාපොරොත්තු තැබිය නොහැකි විය. බරලන්තොට හන්දියෙන් පහළට යන පා‍රේ හැරී නක්කාවිට හරහා අපි මාලිබොඩට යන මඟ දිගේ ගියෙමු. බරලන්තොට හන්දිය පසු කරන විට ඇත්තේ පාලමකි. අතීතයේ වැසි වසින දිනෙක අපි මේ ම‍ඟෙහි ගොස් ඇත්තෙමු. එවිට මේ පාලම යටින් ගලන ගඟ එදා දුටුවාට වඩා වෙනස්ය. ගඟ යට ඇති විශාල ගල් තලා සියල්ල පෙනෙන තරමට දැන් ග‍ඟේ වතුර සිඳී ‍ෙගාසිනි.දැරණියගල සිට මාලිබොඩට ඇති දුර කිලෝමීටර දාහතරම යාමට ඇත්තේ දුෂ්කර මඟකය. මේ යන අතරමඟදී බදුල්ලකැටිය, ඩබාරේ, ආදී ගම්මාන ද හමුවේ.“අන්න බලන්න ඔය තියෙන්නේ තලාව හරහා එන ඇල්ල. පේනවා නේද හිඳිලා තියෙන හැටි.දැරණියගල පොලිස් ස්ථානාධිපති ගයාන් ප්‍රසන්නගේ අනුදැනුම මත අපට සහායට පැමිණි පොලිස් ආරක්ෂක ගාමිණී ඈත කඳු මුදුනකින් ගලා හැලෙන සිහින් දිය පහරක් පෙන්වමින් පවසන්නේය.මඟ දෙපස ඇති තේවතු දුහුවිල්ලෙන් වැසී ගොසිනි. එමෙන්ම කඳු ළඳුවල ඇති බර කොකු පදුරු, හීන් බෝවිටියා, මහ බෝවිටියා ගස් ද වියළී ගිය ස්වරූපයක් ගනී. මාස ගණනාවකින් වැසි නොලැබූ මාලිබොඩ ගම්මානය ද දිගු නියං කාලයකට හසුවී ඇති සේය.“ඊයේ අපිට හොඳට වැස්සා. සමහර විටඅදත් වහීවි.මඟපෙන්වීමට යන රංජනී බෝකන්ද පවසන්නේ සතුටිනි.එහෙත් ඊයේ මහ වැස්සක් ඇද හැළුණු බවට අපට නම් කිසිදු සලකුණක් මහ පොළවේ හෝ පරිසරයේ දැකිය නොහැකි විය.“මේ පාර පෑවිල්ල ඇල්ලුවේ දෙසැම්බර් මාසේ ඉඳලා. ඊයේ තමයි මහ වැස්සක් වැස්සේ. පෑවිල්ලේ තරම හිතාගන්න පුළුවන් නේද? වැටුණ වැහි වතුර ඔක්කෝම පොළවට උරාගෙන. මේ පාර පෑවිල්ල නිසා අපිට තේ දළු කඩන්නත් බැහැ. වැස්ස තියෙනවා නම් දවස් හයෙන් හතෙන් වගේ දළු කඩනවා. ඒත් දැන් එහෙම බැහැ. පේනවා නේද මේ තේ ගස් වේළිලා තියෙන හැටි.”රංජනී වැඩි දුරටත් පවසන්නීය.පොත්දෙනිකන්ද මහා විද්‍යාලය ද පසුකර අපි මාලිබොඩ නගරයට පිවිසියෙමු.නගයක් යැයි කියූ විට ඔබේ සිතේ මැවෙනු ඇත්තේ නගරබද මෙන් කඩසාප්පු වලින් පිරි නගරයක් විය හැක. එහෙත් එදා තිබූ ගමට වඩා අද ගමට ප්‍රවාහන පහසුකම් ලැබීම නිසා මාලිබොඩ ගැමියෝ වැඩිපුරම යන්නේ දැරණියගල නගරයටය. ඒ නිසා මාලිබොඩ ටවුම දැන් ඉස්සර මෙන් සරුසාර නැත. ටවුමේ එක් පැත්තකට ගිය විට ඇත්තේ එල්ලෙන පාලමකි. එදා ලෑලි තිබූ අඩියට අද තහඩු දමා අලුතෙන් ඉදිකර ඇත. ඒ යටින් ගලන්නේ සීත ගඟුලෙන් එන ගංගාවකි. පාලමෙන් එගොඩ වූ විට උඩ මාලිබොඩ දික්ඇල්ල කන්ද ආදී ගම්මානවලට යාම පහසුය.“මේ හරියට කියන්නේ මාලිබොඩ නින්දගම කොටස කියලා. මේ එහායින් තියෙන්නේ ජනවසමට අයිති වෙලා තිබුණ තේ වතු. ඉස්සර මේ ටවුම මීට වඩා දියුණුයි. මේක ඇවිල්ලා සමන් දෙවිහාමුදුරුවන්ගේ අඩවිය. ඉස්සර නම් කිතුල්මල් කපලා, කිතුල් හකුරු පැණි හදලා ඒවා නගරයට විකුණලා තමයි මිනිස්සු ජීවත් වුණේ. නමුත් දැන් මේ ග‍මේ කිතුල්ගස් ඇත්තේ නැහැ. ඒ කාලේ ලයිට් තිබුණේ නැහැ. ගමට ලයිට් ඇවිල්ල අවුරුදු අටක් නමයක් විතර ඇති. ගමට බස් තිබුණෙත් නැහැ. ඩබ්ලිව්.ජී.පී.පුංචිසිංඤෝ මුදලාලිට අයිති ලොරියක් තිබුණා. ඒ ලොරියේ තමයි ගමේ අය නගරයට ගියේ ආවේ.එක් කෙනකුගෙන් සත 50ක් අය කරනවා. ඒ කාලේ මට අවුරුදු දාසයක් දාහතක් විතර ඇති. මම යනවා දැරණියගල ටවුමට බයිස්කෝප් බලන්න. එක්කෙනකුගෙන් සත පනස්පහයි ගන්නේ ටිකට් එකට. ටෙන්ට් එක ගහලා ඒක ඇතුළේ තමයි බයිස්කෝප් පෙන්නන්නේ. දුප්පතාගේ දුක, රදළ පිළිරුව, ඩිංගිරි මැණිකා වගේ චිත්‍රපට මං තුන් හතර පාර බලලා තියෙනවා. ඒ කාලේ අපේ මේ කඩේ රෑ වනතුරු වහන්නේ නැහැ. රෑ බස් එකේ එන අය ගමට යන්න බැරි වුණොත් නතර වෙන්නේ මෙහෙ.ලෙඩක් හැදිලා ආවොත් බලාගන්නේ අපි. බස් එක එනතුරු අපි මෙහෙට එන අය බලාගන්නවා කන්න බොන්න දීලා. දැන් නම් මෙහෙට වැස්ස අඩුයි. ඒ කාලේ හොඳට වහිනවා. දවස් තුන හතර පැල්බැඳගෙන වහිනවා. ගෙදරින් එළියට බහින්න බැරි තරමට වැස්සත් මේ ගම්වල අය තේ දළු කඩන එක නම් නතර කරන්නේ නැහැ. දැන් මෙහෙම පාළුවට ගිහිල්ලා තිබුණට ඉස්සර ගම් ගණනාවකටම තිබුණෙ කඩමණ්ඩිය තමයි අද මේ විදිහට පාළුවට ගිහින් තියෙන්නේ.”හැත්තෑහය හැවිරිදි වෙල්ආරච්චිලාගේ සෝමරත්න ගම පිළිබඳව තමන්ට මතක ඇති තොරතුරු පවසන්නේ එසේය. ඔහු පවසන්නේ ඔහුට මතක ඇති මීට දශක හය හතකට පෙර අතීතයයි. (එදා පමණක් නොව මාලිබොඩ සෝමේ අයියාගේ කඩේ අදට ද මහ රාත්‍රිය වනතුරුත් එක් දොර ලෑල්ලක් හෝ විවෘතව පවතී. ඒ මඟ වැරදුණු කවුරුන් හෝ උදව් පතාගෙන පැමිණේවී යන විශ්වාසය ඇති නිසාය."ඉස්සර ඔය පාලමෙන් එගොඩවෙලා මහ පාන්දර දික්ඇල්ල කන්දේ ඉඳලා එන උදවිය මෙහෙට ඇවිත් තමයි ඇඳගෙන මුහුණකට හෝදාගෙන නගරයට යන්නේ. ඉස්සර නම් උදේ ගිය බස් එක හවසට එනවද කියන විශ්වාසය නැහැ. අද නම් උදේ 5.30 ඉඳලා බස් එක තියෙනවා. නමුත් තවමත් රෑ අටෙන් පස්සෙ නම් ගමට එන්න බස් එකක් නැහැ".අවුරුදු පනස්තුනක් තිස්සේ සෝමරත්න මාමා සමඟ දිවි ගෙවන ඔහුගේ බිරිය හීන්මැණිකේ පවසන්නීය.අපි මාලිබොඩට ආවේ වැස්ස ගැන ලියන්නටය. එහෙත් අප ගියදාට පෙරදා රාත්‍රියේ ඇද හැලුණු වැස්ස ද වැටී ඇත්තේ මාස ගණනකට පසුවය. මීට වසර දෙකකට පමණ පෙර අපි දික්ඇල්ල ගමට යන්නට මේ වගේම ගියෙමු. ඒ මාලිබොඩ ටවුමෙන් පහළට ඇති පාරේ පාලම පසුකර උඩ මාලිබොඩ හරහාය. “සෑම වැසි කාලයකම මේ පාලමෙන් ගඟට එක් වාහනයක් හෝ බිලිගන්නවා.”ගඟ ඇතුළෙ තියෙනවලු උමඟක්. මීට කලින් වාහන හය හතක් විතර ගඟට වැටිලා තියෙනවා. වතුර තියෙන කාලෙට ග‍ඟේ වතුර පාර සැරයි. ගඟට වැටෙන වාහන ගොඩගන්නේ කෑලි ගලවලා. ඒවා ගල් අස්සේ හිරවෙනවා. මෙතැනින් යන්න එන්නෙ හරිම පරිස්සමෙන්. මඟ පෙන්වීමට යන රංජනී පාලම ඈත තියාම රියදුරු චමින්ද දැනුවත් කළේය.වැඩිම වර්ෂාපතනය ලැබෙන්නේ මාලිබොඩට නම් මේ පරිසරය කෙතරම් නම් සිසිල් විය යුතුද? එහෙත් කඳු මුදුන් හරහා පිස එන සුළඟ ගත වැදෙන්නේ සිසිල නොව රස්නයක් ද සමඟිනි. ඉහින් කනින් දහදිය පෙරමින් අපි උඩ මාලිබොඩ දක්වා යන්නට වීමු.“අන්න තියෙනවා ඇලි හත. ඔය පේන්නේ ඇලි තුනක් විතර බඹරගලින් ගලනවා. ඇලි හත දිස්ත්‍රික්ක දෙකකට අයිතියි. එකක් කෑගල්ල දිස්ත්‍රික්කය. අනික නුවරඑළිය දිස්ත්‍රික්කය.”පොලිස් ආරක්ෂක නිලධාරි ගාමිණී අපට පැහැදිලි කර දෙයි. ඈතින් ඈත කඳු මුදුනකට පහළින් ඇදහැලෙන ඇලි හත පහළට ගලන්නේ සෙමෙනි. එහි ජලය සිඳී ගොස්ය. වැසි සමයට නම් මේ ඇලි කොතරම් නම් සොඳුරු දසුනක් වනු ඇද්දැයි අපි සිතින් මවා ගන්නට උත්සාහ කෙරුවෙමු. ඇලි පසුකර තවත් බොහෝ දුරක් ගිය විට හමුවන්නේ උඩ මාලිබොඩ දේවගිරි ආරණ්‍ය සේනාසනයයි.එක් භික්ෂූන් වහන්සේ නමක් පමණක් වැඩ වාසය කරන මේ ආරණ්‍ය සේනාසනය පාළුවට ගිය සෙයකි. මහ දහවලේ වුවද අතොරක් නැතිව ඇසෙන රැහැයි නාදය මැද්දෙන් අපි පුවක්මල් ඇල්ල බලන්නට ගියෙමු. ආරම්භයේ දිය පහර සැඬ නැත. එහෙත් වටිනා තුරුලතා මැද නිසලව ගලා හැලෙන පුවක්මල් ඇල්ලේ දිය පහර නම් තද සීතලය. මේ ඇල්ලේ දිය ගලා හැලෙන්නේ පුවක් මල් විසිරෙන්නා සේය.ගම දෙපසින්, කඳු මුදුන් මතින්, ඇද හැලෙන සිහින් දිය පහර පවා දැඩි නියඟයට සිදී ‍ෙගාස්ය. වියළි බව නිසා කොළ රොඩු මතින් දෙපා නඟමින් යන අපට කූඩැල්ලන් ගැන ද බියවීමට උවමනාවක් නැත.“මෙන්න මෙතැන තමයි වැසිමානය සවිකරලා තියෙන්නේ”ආපසු එන ගමනේ දී අපි මාලිබොඩ තේ කර්මාන්තශාලාවට ගොඩ වුණෙමු. එබිම පසෙක වැසිමානය සවිකර ඇත.සීත ගළෙන් ගලන ගංඟාවක් සිඳීගොස් ඇති අයුරු“මෙහෙට ඇදහැලෙන්නේ නිරිත දිග මෝසම් වැස්ස. ඒ වුණාට ඒ අතරතුර කාලයෙත් වැස්ස තියෙනවා. නමුත් මේ වගේ පෑවිල්ලක් නම් මෑතකදී තිබුණේ නැහැ. මේක වතු ජනාවාසයත් ගමත් එකට එකතු වුණු තැනක්. රටට හොඳම තේ දෙන්නේ මේ ප්‍රදේශයෙන්. ඒ වගේම තමයි සිංහරාජ වනාන්තරයේ තිබෙනවා ව‍ගේම බොහෝම වටිනා ගස් මේ ගමේ තියෙනවා. ඒත් ඉතිං ගමට එන්න යන්න තියෙන පාර කැඩිලා බිඳිලා තියෙන්නේ. මේ පාර හැදෙනවා නම් ඒක ගමට ලොකු සෙතක්.අතරමඟදී අපට හමුවූ විදුහල්පති පියරත්න මහතා පැවසුවේය.රටේ බොහෝ ප්‍රදේශවල මෙන්ම වැස්ස නැතිව පීඩා විඳින මාලිබොඩ ගැමියෝ ද අහස දෙස බලමින් ප්‍රාර්ථනා කරන්නේ මහා වැස්සක් ඇදහැලේවා කියාය.“අද නම් අහස ටිකක් අඳුරු කරලා ව‍ගේ. සමහර විට රෑ වෙනකොට වහින්න තියාගනීවි.”ගැමියකු පවසන්නේ බලාපොරොත්තු සහගතවය. අවුරුද්දේ වැඩිම වර්ෂාපතනය ලබන මාලිබොඩ පරිසරය දැන් නම් උණුසුම්ය. ගහකොළ පිස හමන සුළඟ ද උණුසුම්ය. සිරිපාදයට ආසන්නව පිහිටි මාලිබොඩ ගම්මානයේ සොඳුරු බව වඩ වඩාත් දැනෙන්නේ වැස්ස ඇද හැලී ඇළ දොළ උතුරා ගහකොළ නව පණක් ලැබූ විටය. ඒ සොඳුරු පරිසරය දකින්න අපි වැස්ස වැටෙන දිනෙක එහි යන එන අරමුණින් ගමට සමු දුනිමු.ඉනෝකා සමරවික්‍රමඡායාරූප - විමල් කරුණාතිලකකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>02</day>
    </date>
    <link>http://www.silumina.lk/2014/03/02/_art.asp?fn=as1403022</link>
    <topic>මාත් ගැහැනියක් මටත් ආදරය ඕනෑ</topic>
    <author/>
    <content>මාත් ගැහැනියක් මටත් ආදරය ඕනෑරැවුලක් සහිත හර්නාම්චන්ද්‍රයාගේ ආවාට දැකිය හැකි වෙතත් කාන්තාවගේ මුහුණ ‘සිසිවන උවන’ ලෙස සඳුට සමාන කිරීම සාමාන්‍යයෙන් කවියන් යොදාගනු ලබන උපමාවකි. එහෙත් එම උපමාව 23 හැවිරිදි සික් ජාතික හර්නාම් කෝර්ට යොදා ගත හැකි ද?එයට හේතුව ඇය රැවුලක් සහිත කාන්තාවක් වීමයි. රැවුලක් සහිත කාන්තාවක් සිටිය හැකි ද යන්න අදහාගත නොහැකි පුවතක් වුවත් එංගලන්තයේ බර්ක්ෂයර් ප්‍රාන්තයේ වාසය කරන 23 හැවිරිදි හර්නාම් කෝර් සික් ජාතික පුරුෂයෙකුට සමානව රැවුලක් සහිත කාන්තාවකි.“රැවුලක් තිබුණට මා සියලුම කාන්තා ගතිගුණ හා හැසිරීම්වලින් යුක්තයි. රැවුල නිසා මගේ ස්ත්‍රි ගතිගුණ තව තවත් කැපී පෙනෙනවා වගේම මා තුළ දැඩි ආත්ම ශක්තියක් ඇති කරනවා” යැයි ඇය පවසයි.“පොලිසිස්ටික් ඕවරි සින්ඩ්‍රෝම්” නම් වූ සෞඛ්‍යමය ආබාධය නිසා හර්නාම් මෙවැනි ඉරණමකට පත්වී ඇති අතර එම තත්ත්වය නිසා පාසලේ දී මෙන්ම සමාජයේ දී ද අපමණ කරදර හා හිරිහැරවලට තමාට මුහුණ දීමට සිදුවූ බවත් ඇය පැවසුවාය.“වෙනකක් තියා මට මරණීය තර්ජනත් ආවා” යැයි හර්නාම් වැඩිදුරටත් පැවසුවාය.වයස අවුරුදු 11 දී පමණ ඇයගේ මුහුණ පුරා කෙස් වැවෙන්නට පටන් ගත් අතර එය සිරුර පුරා පැතිරෙන්නට වූ බව ද ඇය පවසන්නීය.“මම මේ රැවුල කපන්න නම් කිසිදාක සූදානම් නෑ. දෙවියන් විසින් මාව මේ විධියට හදා තිබෙනවා නම් එය පිළිගැනීම මගේ යුතුකමයි” පවසන ඇය මෙම ආබාධය නිසා කලකට පෙර සියදිවි හානි කරගැනීමට පවා තමාට සිතුණු බවත් පැවසුවාය.“මම කාන්තාවක් ලෙස අඳිනවා පලඳිනවා, ගවුම, සාය, රන් අබරණ පාවිච්චි කරනවා. සාප්පුවකට ගියාම කාන්තාවන් සඳහා තිබෙන ප්‍රදේශයට කිසිඳු චකිතයක් නැතිව මම යනවා”ඒ කෙසේ වෙතත් “මමත් ගැහැනියක්, මටත් ආදරය අවශ්‍යයි. කවදා හෝ මගේ මේ තත්ත්වය වටහාගෙන මාව පිළිගතහොත් මම ඔහු සමඟ විවාහ වෙනවා.” යි පැවසු ඇය එම දිනය එනතුරු මඟ බලා සිටින්නීය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>02</day>
    </date>
    <link>http://www.silumina.lk/2014/03/02/_art.asp?fn=as1403023</link>
    <topic>මළගිය අයට යළි පණ එයි</topic>
    <author>රෝහණ ආර්යරත්න</author>
    <content>මළගිය අයට යළි පණ එයිපැරැණි කාර් නැවත යථා තත්ත්වයට පත් කොට ඒවා අලෙවි කිරීමේ විශේෂ ඥාතියකු වූ 74 හැවිරිදි ලොයිඩ් බ්‍රයන් හිටි හැටියේම මරණයට පත්වූ බව ෆේස්බුක් සමාජ වෙබ් අඩවිය මඟින් වාර්තා කර තිබිණ.වසර 34 ක පමණ කාලයක සිට පැරැණි කාර් අලුත්වැඩියා කරමින් ඒවා අලෙවි කරමින් ගෙන ගිය අති සාර්ථක ව්‍යාපාරයට හිටි හැටියේම මෙය දරුණු ප්‍රහාරයක් විය. එහෙත් ටික දිනකට පසු මළගිය ප්‍රාණකාරය නැවත පණ ලබා යළි එංගලන්තයේ කෙන්ට් ප්‍රාන්තයට පැමිණීම ඔහුගේ මරණය ගැන කම්පා වූ අයට අදහාගත නොහැකි කරුණක් විය.“මම මැරුණේ නෑ. මම සුමාන දෙකකට කැරිබියානු දූපත්වල සංචාරයකට ගියා. කවුදෝ කෙනෙක් මම මැරුණ කියල ෆේස්බුක් එකට දාලා. ඒ මට ලොකු පාඩුවක් මේකෙන් වුණේ” යැයි ආපසු පැමිණි ලොයිඩ් බ්‍රයන් පැවසුවේ අතිශය ‍කෝපයෙනි.“සමහරු ඇවිල්ලා මං ඇත්තටම ජීවත් වෙනව ද බලන්න කොනිත්තලත් බැලුවා” යැයි කී බ්‍රයන් “මේ වැඩේ කවුරු කළා ද කියල දන්නේ නෑ. ඒ මට හිතෙන හැටියට මගේ ව්‍යාපාරයට ඊර්ෂ්‍යා කරන කෙනෙකු තමයි මේක කරන්න ඇත්තේ කියල අනුමාන කරන්න පුළුවනි” යනුවෙන් ද කීවේය.රෝහණ ආර්යරත්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>02</day>
    </date>
    <link>http://www.silumina.lk/2014/03/02/_art.asp?fn=as1403024</link>
    <topic>දිවෙන් චිත්‍ර අඳින චිත්‍ර ශිල්පියා</topic>
    <author/>
    <content>දිවෙන් චිත්‍ර අඳින චිත්‍ර ශිල්පියාචිත්‍ර ශිල්පීන් චිත්‍ර ඇඳීම සඳහා භාවිත කරන්නේ පැන්සලක්, පින්සලයක්, බුරුසුවක් හෝ පෑනකි. එහෙත් ඉන්දියාවේ කේරළ ප්‍රදේශයේ ගුරුවරයකු වන ඇනිකේ චිත්‍ර ඇඳීම සඳහා භාවිත කරන්නේ සිය දිවය. ඔහු සිය දිවෙන් මේ වෙද්දී සුප්‍රකට චිත්‍ර ශිල්පී ලියනාඩෝ ඩා වින්චි විසින් සිතුවම් කරන ලද අන්තිම භෝජන සංග්‍රහය අඩි 8 ක් උස චිත්‍රයක් ලෙස ප්‍රතිනිර්මාණය කර ඇත්තේය.ඇනි කේ මේ වෙද්දි ක්‍රිස්තුන් වහන්සේගේ චිත්‍රයක් ඇතුළු තවත් දර්ශනීය චිත්‍ර 1000 ක් පමණ සිය දිවෙන් සිතුවම් කර තිබේ.හිස ඒ මේ අත හරවමින් දිවේ නානාවිධ පාට තවරා ගනිමින් චිත්‍ර ඇඳීම අදහා ගැනීමට පවා අසීරු කරුණක් වන්නේය.තම චිත්‍ර නිර්මාණ ගැන විස්තර කරන ඇනිකේ “මට අවශ්‍ය වුණේ සෙසු අයට වඩා වෙනත් චිත්‍ර ශිල්පියකු වීමටයි” යනුවෙන් පවසයි. ඔහු මුලදී නහයත්, නිකටත්, වැලමිටත්, පාදත් භාවිත කරමින් චිත්‍ර ඇඳීම කළ නමුත් අවශ්‍ය විධියට චිත්‍ර ඇඳීමට වඩාත්ම සුදුසු වූයේ දිව බව ද කීවේය.“ඒ වගේම එකවර අත්දෙකම පාවිච්චි කරමින් චිත්‍ර අඳින්නත් පටන්ගත්තා. එහෙත් මට අවශ්‍ය විදියට එය සිදුවුණේ නෑ” යැයි 35 හැවිරිදි ඇනිකේ පවසයි.චිත්‍ර ඇඳීමට දිව යොදා ගන්න පටන් ගත් දින සිට තමාට හක්ක ප්‍රදේශයේ වේදනාවක් දැනුණු බවත් හිස කැක්කුම, පෙනීම දුර්වල වීම, අමතක වීම වැනි ආබාධ ඇතිවූ බවත් ඇනිකේ ප්‍රකාශ කළේය.චිත්‍රයක් ඇඳීම සඳහා ඇනිකේට දින හතරක් පමණ ගත වන අතර නානාවිධ පාට කලවම් කිරිමට පාවිච්චි කරන පැලට් එකට දමාගෙන දිවෙන් තමන්ට අවශ්‍ය වර්ණය සාදා ගනී. ඉන් පසුව එම වර්ණය චිත්‍රයේ ආලේප කරනුයේ ද දිවෙනි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>02</day>
    </date>
    <link>http://www.silumina.lk/2014/03/02/_art.asp?fn=as1403025</link>
    <topic>මීයන්ට ගිය දෙවොලක්!</topic>
    <author>සේමාලි කැල්ලපත</author>
    <content>මීයන්ට ගිය දෙවොලක්!ඉන්දියානුවන් යනු පුදුමාකාර ජාතියකි. මේ කතාව ද ඉන්දියානුවන් වැඩි දෙනකුගේ පූජෝපහාරයට ලක්වූ දේවාලයක් ගැන කතාවකි. මේ දේවාලය පිහිටියේ ඉන්දියාවේ රාජස්ථානයේය. කර්නි මාතා දෙවඟන වෙනුවෙන් පිහිටුවාලු මේ දේවාලයට දැන් බැතිමතුන් වැඩිපුර ඇදී එන්නේ දෙවඟනගේ පිහිට පතනවාට වඩා එහි සිටින මීයන් රොත්තකගේ ආශිර්වාදය ලබා ගැනීමට බව වාර්තා වේ.මේ දේවාලයේ සිටින මී ගහනය 20000 කට අධිකය. දෙවොල පුරාම පිළිම අස්සේ ද වහල පුරා ද දොරවල් දිගේ ද සෑම අහුමුල්ලකම මීයෝ දුව යති. වෙනත් තැන්වල නම් දුටු පමණින් පිටුදකින මීයෝ මේ දෙවොලේ දී සාදරයෙන් පිළි ගැනෙති. ඇතැම් මීයන් බැතිමතුන්ගේ සිරුරුවල දැවටෙමින් දුව ගිය ද ඒ ගැන කිසිවෙක් අවුලෙන් කතා නොකරයි.එකා දෙන්නා බැගින් බෝවී දැන් මීයන්ටම ඇරී තිබෙන වගක් පෙනෙන මේ දේවාලයට පැමිණෙන බැතිමත්හු මේ මීයන්ට කවති, පොවති. ආරක්ෂා කරති. ඉනුත් නොනැවතී උන් සඳහා කූඩු ද තනා දෙති. එපමණක් නොවේ මීයන් ගිල දැමීම සඳහා පැමිණෙන උරගයන් ගෙන් ද උන් ආරක්ෂා කරති.දෙවොල පුරා දිව යන මීයන් එහි තැනින් තැන බැතිමතුන් විසින් මීයන් උදෙසා තබා ඇති විශාල ලෝහ බඳුන්වල ඇති කිරි, සහ ආහාර රිසි සේ බුක්ති විඳිති. කුඩා ළමෝ මීයන් අතගාමින් උන් සුරතල් කරති. මේ මී පුදුමය නැරැඹීමට පැමිණෙන සංචාරකයෝ විමතියෙන් ඒ දෙස බලා සිටිති.මීයන් උදෙසා බැතිමතුන් වැඩිපුරම පුද කරනුයේ පැණි රස ආහාරය. එලෙස පුද කළ ආහාරයක් මීයන් විසින් ලෑටි ගානු ලැබ ඇත්නම් එය ශුද්ධ වූ දෙයක් ලෙස සැලැකේ. එලෙස මීයන් අඩක් කා දැමූ ආහාරය බැති සිතින් අනුභව කිරීමට ද බැතිමත්හු නොපැකිළෙති.මීයන් සඳහා කල්දේරම්වල අඩුක්කුව පිසෙද්දී“ඉස්සර මේ පළාතේ මෙලෙස මීයන්ට ඇරුණු දෙවොලක් ගැන තොරතුරු තිබුණේ නැහැ. එහෙත්, මෙහි මෙලෙස මීයන් වැඩියෙන් බෝවීම නිසා උන් දැක බලා ගැනීමටත් පුද සත්කාර කිරීමටත් දැන් බැතිමතුන් පැමිණෙනවා” යැයි දෙවොලට පැමිණි සුරේන්ද්‍ර ෂර්මා පැවැසීය.කළු සහ දුඹුරු මීයන් අතරින් ඉඳහිට සුදු මීයකු දිව යද්දී ඒ සුදු මීයා දර්ශනය වීම ද සුබ කටයුත්තක් ලෙස සැලැකේ. දෙවාලයේ පූජකයෝ බැතිමතුන්ට මීයන්ට හානියක් සිදු නොවන ලෙස ඇවිද යන ලෙස නිරන්තරයෙන් උපදෙස් දෙති. මන්ද ඒ දෙවොලේ නීති අනුව මීයකු පෑගීම හෝ මැරීම විශාල පාපකර්මයක් වේ.එලෙස මීයකු මරා පාපයක් සිදුකරගන්නා බැතිමත්තු රිදී හෝ රන් පැහැයෙන් තැනු මී පිළිරුවක් ගෙන ඒ පාපයට වන්දියක් ලෙස දෙවොලට පූජා කරති.මේ අතර දේවාලයේ දැවැන්ත කල්දේරම්වල ආහාර සැකසෙන්නේ මීයන් උදෙසාය.සේමාලි කැල්ලපතකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>02</day>
    </date>
    <link>http://www.silumina.lk/2014/03/02/_art.asp?fn=as1403026</link>
    <topic>බටහිර මාධ්‍යයට අරුමයක් වූ කිම්ගේ බිරියගේ ගැබ් ගැනීම</topic>
    <author/>
    <content>බටහිර මාධ්‍යයට අරුමයක් වූ කිම්ගේ බිරියගේ ගැබ් ගැනීමඋතුරු කොරියානු නායක කිම් ජොංග් උන් කවදත් ප්‍රවෘත්ති මවන්නෙකි. මේ දිනවල ලොව පුරාම මාධ්‍ය එකදිගට ඔහු පිළිබඳ එක් පුවතක් වාර්තා කරයි. ඒ ඔහුගේ තරුණ බිරිය ගැබ් ගෙන ඇති පුවතයි. මේ පුවත ලොවට මෙතරම් වැදගත් වී ඇත්තේ ඇයි ද යන්න ප්‍රශ්නයකි. කෙසේ වුව ද බටහිර රටවල මෙන් ම ආසියානු රටවල ද වෙබ් අඩවි පුරා පිංතූර ද සමගින් මේ පුවත වාර්තා විය.රී සොල් ජු , උතුරු කොරියානු නායකයාගේ තරුණ බිරියයි. ඇය ගර්භණියකට සුදුසු ලිහිල් ඇඳුමකින් සැරසී ක්‍රීඩා උත්සව අවස්ථාවකට සහභාගි වන සේයාරුවක් පළ කරමින් මාධ්‍ය ඇය දෙවැනි වරටත් ගැබ්ගෙන ඇතැයි උපකල්පනය කරන්නේ ඇය මීට පෙර 2012 වසරේ දී සිය පළමු දරුවා පිළිසිඳගත් කාලයේ ද මේ ගවුම හැඳ සිටි බව පවසමිනි.උතුරු කොරියානු රාජ්‍ය අනුග්‍රහය යටතේ පළ කෙරෙන රෝඩොන්ග් සින්මුන් නමැති පුවත්පත ඒ පුවතත් සමඟ රී සොල් ජු යළිත් තරවී ඇති බව ද පවසයි. එහෙත්, මේ දක්වාම උතුරු කොරියානු නායක කිම් ජොංග් උන්ගේ පාර්ශ්වයෙන් මේ පුවත සනාථ කර නැත.උතුරු කොරියාව පමණක් නොව අසල්වැසි ජපානය ද සිය අසල්වැසි රාජ්‍යයේ ඒකාධිපතිපාලකයාගේ බිරිය ගැන කතා කරයි.“රි මීට සති කීපයකට පෙර සිට යළිත් ගැබ් ගෙන ඇති බවට කටකතා තියෙනවා” යැයි එංගලන්තයේ පළවන ද ටෙලිග්‍රාෆ් පුවත්පතට ප්‍රකාශයක් කරමින් ජපානයේ ටෝකියෝ වසෙඩා විශ්ව විද්‍යාලයේ මහාචාර්යවරයකු සහ උතුරු කොරියානු කටයුතු පිළිබඳ අධිකාරිලත් ‍ටොෂිමිට්සු ෂිගෙමුණ පවසා තිබිණ.“වත්මන් ඒකාධිපති පාලකයාගේ මුත්තණුවන් වූ උතුරු කොරියාවේ නිර්මාතෘ කිම් ඉල් සුං ගේ පරපුරේ මීළඟ අනුප්‍රාප්තිකයා ලෙස කිම්ට පුතකු උවමනාවීම පුදුමයට කරුණක් නොවේ” යැයි ද මහාචාර්යවරයා පවසයි‍.කිම් ජොංග් උන් ගේ ප්‍රථම දරුවා ගැන ද ඒ පාර්ශ්වයෙන් කිසිම සඳහනක් හෝ කර නොතිබුණි. එහෙත් ඒ ගැන ලද එකම සාක්කිය වූයේ බාස්කට්බෝල් තරුවක වන ඩෙනිස් රොඩ්මන් ඒ පළමු දරුවා ගැන කළ ප්‍රකාශයකි. ඒ 2012 වසරේ සැප්තැම්බර් මාසයේදී ය.“මා ඔවුන්ගේ කුඩා දියණිය වඩාගෙන හිටියා” යැයි ඔහු මාධ්‍යයට පවසා තිබිණ.ඒ අවදියේ උතුරු කොරියාවට ආනයනය කෙරුණු උසස් වර්ගයේ සවිස් සහ ජර්මානු ළදරු නිෂ්පාදන නිසා ද මේ පුවත සනාථ විය. උතුරු කොරියානු නායකයාට තවත් දියණියක සිටින බව ද මේ අතර වාර්තා වේ. වෙනත් කාන්තාවකට දාව ඒ දියණිය ඉපිද ඇත්තේ 2010 වසරේදී ය.මේ කිසිම දරුවකුගේ සේයාරුවක් හෝ මේ වනතුරු කිසිම මාධ්‍යයක ප්‍රසිද්ධ කර නැත්තේ ය. වත්මන් පාලකයාගේ පියා වූ කිම් ජොංග් ඉල්ගේ අභාවය වෙනුවෙන් උතුරු කොරියාව තෙවසරක ශෝක කාලයක් ගත කිරීම මෙයට හේතුව ලෙස විශ්ලේෂකයෝ පවසති. උතුරු කොරියානු හිටපු නායකයා මිය ගියේ 2011 වසරේ දෙසැම්බර් මාසයේදී ය.උතුරු කොරියානු නායකයාගේ බිරිය ගායිකාවකි. ඇය පසුගිය සති කීපයක් තිස්සේ කළඑළියට නොපැමිණියා ය.එලෙස සිට පළමු වරට මහජනයා ඉදිරියට මෙසේ පැමිණීමත් සමඟ මේ පුවත ප්‍රචාරය වූයේ මීට පෙර ද ගර්භණී සමයේ මුල් අවදියේදී ඇය මෙලෙස මහජනයාගෙන් වසන් වී සිටීම නිසා බව ද පැවසේ.අධිකව දුම් වැටි පානය කරන්නකු වන උතුරු කොරියානු නායකයා මහජනයා ඉදිරියේ පවා දැඩි සේ දුම්වැටි උරයි. කෙසේ වෙනත් ඔහුගේ බිරිය යළි ගැබ්ගෙන ඇත්නම් ඔහු තමාගේ ඇබ්බැහිකම පිළිබඳ යළි සිතා බලනු ඇතැයි ද පැවසේ‍.මේ පුවත සත්‍යයක් යැයි පිළිගන්නා බොහෝ දෙනා පවසන්නේ උතුරු කොරියාවේ නායකත්වය දියණියකට දැරිය නොහැකි හෙයින් කිමිට පුතකු අවශ්‍යම බවයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>02</day>
    </date>
    <link>http://www.silumina.lk/2014/03/02/_art.asp?fn=as1403027</link>
    <topic>ලොව බුද්ධිමත්ම දරුවා තෙහැවිරිදි ඇලෙක්සිස්</topic>
    <author/>
    <content>ලොව බුද්ධිමත්ම දරුවා තෙහැවිරිදි ඇලෙක්සිස්ඇලෙක්සිස් මාටින් ඇමෙරිකාවේ ඇරි‍සෝනාහි ක්වීන් ක්‍රීක් පළාතේ පදිංචි තෙහැවිරිදි දැරියකි. ඇය යන්තම් දහඅට මාසයක් තරම් වූ වයසේදී සිය දෙමවුපියන් පුදුමයට පත්කළේ රාත්‍රී නින්දට පෙර මව කියා දෙන කතාන්දර පසුදා කටපාඩමින් පැවසීමත් සමඟය.ඇගේ පියා ඉයන් පසුගියදා ඒ.බී.සී. මාධ්‍ය ජාලයට පැවසුවේ සිය දියණිය වයස අවුරුදු දෙකේදී පොත්පත් කියවීම ආරම්භ කළ බවයි. ඇය ‍දෙමවුපියන්ගේ අයිපෑඩය හරහා තනිවම ස්පාඤ්ඤ භාෂාව ඉගෙනීම ද ආරම්භ කළාය.ඇලෙක්සිස් ගේ බුද්ධි මට්ටම පරීක්ෂා කරන ලදුව එය ලකුණු 160ක් වූ ඉහළ අගයක් පෙන්නුම් කළේය. ඒ මට්ටම ලෝක පූජිත විද්‍යාඥ ඇල්බර්ට් අයින්ස්ටයින්, ස්ටීවන් තෝකීන් සහ නිකොලස් කොපර්නිකස් ගේ බුද්ධි මට්ටමට සමාන බව වාර්තා වෙයි.මේ පුංචි කෙල්ලට මේ වෙද්දී වයස අවුරුදු 10 - 11 තරම් වූ දරුවන්ගේ කියවීම් මට්ටමේ කියැවීමේ හැකියාවක් ඇත්තේය.ලෝකයේ මහාද්වීප සහ රටවල් නිවැරැදිව හඳුනාගැනීමේ හැකියාව ද ඇය සතුය. එහෙත් ඇගේ දෙමවුපියන්ගේ දැඩි අවශ්‍යතාව වන්නේ ඇලෙක්සිගේ කුඩා විය ‍එලෙසින්ම ගතකිරීමට ඉඩකඩ ලබාදීමටය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>02</day>
    </date>
    <link>http://www.silumina.lk/2014/03/02/_art.asp?fn=as1403028</link>
    <topic>වේගය පැයට සැතපුම් 270 ලොව වේගවත්ම මෝටර් රිය</topic>
    <author/>
    <content>වේගය පැයට සැතපුම් 270 ලොව වේගවත්ම මෝටර් රියලොව මෙතෙක් නිපදවා ඇති වේගවත්ම මෝටර් රථය ඇමෙරිකානු සමාගමක් මඟින් නිපදවා තිබේ. මෙහි වේගය පැයට සැතපුම් 270.49කි. මේ අධි වේග මෝටර් රිය පසුගිය පෙම්වතුන්ගේ දිනයේ දී ඇමෙරිකාවේ ෆ්ලොරිඩාහි කෙනඩි අභ්‍යවකාශ මධ්‍යස්ථානයේ දී අත්හදා බැලීමේ ධාවන වාරයක යෙදිණි.අශ්ව බල 1244 ධාරිතාවකින් යුත් මේ මෝටර් රථය ධාවනය කරනු ලැබුවේ මෝටර් රථ ධාවන ශූරයකු හා ඉංජිනේරුවරයකු වන බ්‍රයන් ස්මිත් විසිනි. කෙනඩි අභ්‍යවකාශ මධ්‍යස්ථානයේ අභ්‍යවකාශ යානා ගොඩබස්වන සැතපුම් 3.2ක දිගකින් යුතු ධාවන පථයේ ධාවනය කෙරුණු මේ මෝටර් රථය වත්මන් ධාවන වේගයටත් වඩා වැඩියෙන් ධාවනය කළ හැකි වුවත් ධාවන පථයේ දිග අනුව ඉන් එහාට ධාවනය කළ නොහැකි වූ බව වාර්තා විය. අභ්‍යවකාශ ෂටලයක් බිමට බැස්සවූ පසු එහි උපරිම ධාවන ‍ෙව්ගය පැයට සැතපුම් 225කි.මේ මෝටර් රථය නිපදවා ඇත්තේ ඇමෙරිකාවේ ටෙක්සාස් මූලස්ථානය කරගත් හෙනසි පර්ෆෝමන්ස් ඉංජිනේරු ආයතනය විසිනි. මේ අලුත්ම ස්පෝට්ස් මෝටර් රථය හෙනසි වෙනම් ජී.ටී. ලෙස නම්කර තිබේ. දැනට මේ වර්ගයේ මෝටර් රථ 11ක් නිපදවා ඇතැයි ද වාර්තා වේ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>02</day>
    </date>
    <link>http://www.silumina.lk/2014/03/02/_art.asp?fn=as1403029</link>
    <topic>මට දැනටමත් දරුවෙක් ඉන්නවානේ අයියේ</topic>
    <author/>
    <content>මට දැනටමත් දරුවෙක් ඉන්නවානේ අයියේ“ටිකක් හිනාවෙන්නකෝයි නදී ඉල්ලා සිටියේ මියුරු සරිනි. ඇය වෙත වූ විළිබර හසරැල්ල නිසා ම බුලත් හෙප්පුව රැගෙන විසිත්ත කාමරයට යා යුතු වන්නේ ඇය යැයි ඕනෑම කෙනෙකුට හැඟී යයි. එහෙත් අඳුරුව ගිය මුහුණින් ඔරවාගෙන හුන් ‍ගෝතමී තව මොහොතකින් එළැඹෙන ඒ හමුව සිහි කරන්නට වූවාය. මනමාලයා කිනම් ස්වරූපයක් උසුලන්නේ දැයි දැන කියා ගැන්මේ කුකුසක් ඇය තුළ නොවීය.“අනේ ද කියන්නෙ.. බලාපල්ලා මූ‍ෙණ හැටි..”බණ්ඩාර මැණිකා දොස් නැඟුවේ ඔසරිපට සකස් කරමිනි. දණින් වැටුණු නදී ඔසරියේ වාටිය සීරුවෙන් පහතට ඇද්දාය.“ඇති ඇති..යි ගෝතමී නොරිස්සුමින් හඬගෑවාය.“ලස්සනට ඉන්න ඕනනේ පුංචි අම්මේ...”“අද අමුතු ලස්සනක් පෙන්නුවට හෙට මගෙ අවලස්සනත් එක්කනෙ ඒ මනුස්සයට ඉන්ට වෙන්නෙ..”“ඕං කිව්ව කතාවක්” බණ්ඩාර මැණිකා නොමනාපය පළ කළාය.“හා බොරුද? තියෙන සේරම පාට ඉලුවත් මගෙ හැබෑ මූණ පේන්නැද්ද කවදහරි” නදී හිනැහුණාය.“ඒ කියන්නෙ පුංචි අම්ම කැමතියි ඒ මනමාලයට?”බණ්ඩාර මැණිකා සිනාව මැඬගනිමින් කාමරයෙන් පිටවූවාය.“ඔව් ඔව් කැමතියි.. හරි කැමතියි.. මගෙ අත්තටු කපල බන්දේසියේ තියල පිළිගන්නන්න කැමතියි.. ජීවිත කාලෙටම විලංගු දාගෙන කොහෙවත් ඉන්න මිනිහෙකුගෙ පදේට නටන්ඩ මං කැමතියි.. මං කොච්චර කැමති දෙයක් වුණත් ඒ මිනිහා අකමැති නං අකමැති වෙන්න පුරුදු වෙන එක නෙවෙයි ද කසාද බඳිනවා කියන්නෙ?යුවතිය දෑත දෙපා දිග හැර බිම වැතිරුණා ය.“අනේ දෙයිය‍නේ ඒකට ද කසාදෙ කියන්නෙ..? එහෙනං මාත් කසාද බඳින්නෙ නෑ කවදාවත්...”කැඩපත අබියස සිටගෙන ඉන්න ගෝතමීත් නිදහසේ වැතිර සිටින නදීත් දෙස විමසිලිමත් බැල්මක් හෙළූ සුනන්ද උගුර පෑදුවේය.තිගැස්සුණු යුවතිය වහා උඩුකය කෙලින් කළා ය. දෙපා හකුළා ගනිමින් විනීත ඉරියව් මවා පාන්නට වෙහෙසුණා ය.“පුංචි අම්මටයි දුවටයි දෙන්නටම වැරදිලා..යි කී මිනිසා කාමරයට ඇතුළු විය.“මට වරද්දන්ඩ තමා අයියලා අම්මලා දඟලන්නෙ. මං කොච්චර නිදහසේ ද ඉන්නෙ..? හිරේ විලංගුවේ වැටිච්චි මිනිස්සු කැමති නෑනෙ අනෙක් අය නිදහසේ ඉන්නවාට”සුනන්ද හඬ නඟා සිනාසුණේය.“දෙන්නෙක් එක වහළක් යටට වෙලා ජීවිතේ දුක සැප බෙදාගන්න එක ළමා ළපටි හදා වඩා ගන්න එක වැරැද්දක් වෙන්නෙ කොහොමද පොඩ්ඩියේ?”ගෝතමීගේ දෙනෙත නැවතුණේ තවම බිම හිඳගෙන ඉන්නා නදී වෙතය.“මට දැනටමත් දරුවෙක් ඉන්නවනෙ අයියේ..”නදී වහා නැඟී සිටියාය. ඇය පුංචි අම්මාත් මාමාත් දෙස බැලුවේ ඉහවහා ගිය පුදුමයෙනි.“දරුවෙක් ඉන්නවා..? පුංචි අම්මට දරුවෙක් ඉන්නවා? කෝ..? කවුද? කොහෙද ඉන්නෙ?.. කසාද බඳින්නෙ නැතිව දරුවෙක් කොහෙන්ද?”සුනන්ද ද සිය නැඟණිය දෙස එක එල්ලේ බලා සිටියේ ය. ඇය ජීවිතය වරද්දා ගත්තේ කවදා ද? කෙලෙසද? විවාහය ප්‍රතික්ෂේප කිරීමට හේතුව එවැන්නක්ද? ඔහුගේ සියොළඟ දැවී ගියේය. නැඟණිය රැකගන්නට අසමත් වූ සොහොයුරෙකුගෙන් කුමන පලයක්දැයි පසුතැවෙන්නට පෙර ගෝතමී මුව විවර කළාය.“මගෙ අක්කාගෙ දරුව මගෙ දරුවෙක් ‍නෙමේද?”නදීගේ දෑසට කඳුළු නැඟිණ.සුනන්ද සුසුමක් හෙලුවේය. එක් මොහොතකදී තමා කෙතරම් දේ සිතුවේද? ගිනිමැලයක රුදුරු වේදනාවන් අතුරුදන්ව ගියාක් මෙනි.“එහෙම හිතනවනං කොච්චර එකක්ද...? මං නං දැක්කෙ නෑ දරුවෙකුට වගේ සලකනවා.. නැන්දම්මෙක් නෑනෙක් ව‍ෙග්නෙ මේ ළමයත් එක්ක එල්ලුනේ..”බණ්ඩාර මැණිකා කාමරයට එබුණාය.“ආවා.. ආවා.. කට්ටිය ආවායි ඇය දැනුම් දුන්නේ මහත් උද්දාමයෙනි. සුනන්ද පිටව ගියේ මහා කලබලයකිනි.නදීගේ ළය ද ගැහෙන්නට විය. මනමාලයා දැක බලාගැනීමේ උවමනාවෙන් ඇය නොසන්සුන් වූවාය.“අනේ පුංචි අම්මේ දත් පේන්නෙ නැතිව හරි හිනාවෙලා ඉන්න හො‍ඳේයි ඇය ආයාචනා කළේ ගෝතමී වටා යමින් අඩුලුහුඬුකම් සපුරන්නට වෙහෙසෙමිනි.“හයියෙන් කෑගහලා හිනාවුණොත් මොකද? ඒ මිනිහ බය වෙයිද? නැත්තං ආස හිතිලා අදම දැම්ම මාව උස්සගෙන යයිද?”නදී අතකින් මුව වසාගත්තාය. මහ හඬින් හිනැහෙන්නට බිය වූ නිසාය. ඇගේ දෙවුර සැලුණේ මැඬගත් සිනාව හේතු කොට ගෙන විය යුතුය.“යං.. යං.. ඒ කට්ටිය බලං ඉන්නවා මනමාලි එනකං..”බණ්ඩාර මැණිකා නැවතත් පෙනී සිටියාය.“පව්ඩර් චුට්ටක් ගාමුද පුංචි අම්මේ..?යි අසමින් නදී පියරු බඳුන අතින් ගත්තාය.“පුළුවන්නං ඕක එහෙම පිටින්ම හලනවා මගේ ඔළුවටයි කර්කශ හඬින් කී ගෝතමී කා‍මරයෙන් පිට වූවාය. නදී ඇය පසුපස ගියේ පියරු බඳුන කණ්ණාඩි මේසය මත තබන්නටවත් පමා නොවීමය. එහෙත් විසිත්ත කාමරයට කර පොවන්නට පවා බණ්ඩාර මැණිකාගෙන් අවසර නොලැබිණි.“එබෙන්නෑ එහෙං මෙහෙං”“අනේ අත්තම්මේ.. මටත් බලන්න ඕන මනමාලයව නදී නහයෙන් හැඬුවාය.“එහෙනං ඉතින් මෙයට මේක දීලා ඉස්සරහට යවමුයි කී ගෝතමී බුලත් හෙප්පුව දිගු කළාය. දෑස විහිදාගත් යුවතිය “අනේ මට බෑ.. මට එපා..යි එකහෙළා ප්‍රතික්ෂේප කළාය. දෑත සැලූ ඇය මුළුතැන්ගෙය වෙත දිව්වාය. බණ්ඩාර මැණිකා සිය දියණිය පෙරට තල්ලු කළේ සිනාව මැඬගනිමිනි.මුළුතැන්ගෙයි දොරින් පිළිකන්නට පා තැබූ නදී සුසුමක් හෙළුවාය.“පුංචි අම්ම ඒ මනමාලයට කැමැති වෙයිද...? ඇත්තටම එයා මොන වගේද..?දෑත දෙපසට විහිදා බෙලි ගස දෙස බැල්මක් හෙළූ ඇය සිනාසුණා ය.“මං නං කවදාවත් යන්නෙ නෑ ඔය විදියට මනමාලයෙක් ඉස්සරහට...යි කී ඇය ළය රිදවන රුවක් අකා මකා දමන්නට වෙහෙසුණාය.“සුජිත්..යි මුමුනන්නට පවා ඇය පැකිළුණා ය. ඔහු චාපා ගේ රුවින් වසඟවීද? කොතරම් වේගයකින් ඔහු ඇය වෙත ඇදී ගියේ දැයි නදී සිහි කළේ ශෝකයෙන් පමණක් නොවේ. තරමක විමතියක් ද ඇගේ ළයෙහි මතු විය.“මිනිස්සු මොන තරම් ඉක්මනට වෙනස් වෙනවද?යි සිතමින් ඇය නිවෙස වටා සෙමින් ඇවිද ගියාය. වැට අද්දරට පැමිණි යුවතිය ගුරුපාර වෙත නෙත් හෙළුවාය. තවම සැඬ නොවූ හිරු රැසින් බබළන පාර ඇයට ඇරයුම් කරන්නාක් බඳු ය. කිසිවෙකුගේ අවධානයට ලක් නොවීම ඇය කඩුල්ල පැන්නාය. එය මුළුමනින්ම ඇර දමා තිබුණේ වාහනයකට ඉඩකඩ සලසමින් විය යුතුය. මිදුලේ කොනක ගිමන් හැරියේ වෑන් රියකි.“හුඟක් කට්ටිය ආවද දන්නෙ නෑයි මුමුනමින් නදී පාරට පිවිසුණාය. මනමාල කාණ්ඩය මුළුමනින්ම අමතක කළාය. “මට ආසයි පාර දිගේ ඈතට ඈතට ඇවිදගෙන යන්න...”සමීපයේ සිටින අයකු සමඟ කියන්නාක් මෙන් ඇය මඳක් හඬ නංවා කතා කළාය. මුවඟ මතුවූ සිනාව වහා වියැකී ගියේ ඉදිරියෙන් එන තැනැත්තා හඳුනාගත් බැවිනි. ඇගේ දෑස මහත් සේ ඇරිණ.“හානේයි කෑ ගෑ ඇය අතකින් මුව වසා ගත්තාය.ලබන සතියටකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>02</day>
    </date>
    <link>http://www.silumina.lk/2014/03/02/_art.asp?fn=as14030210</link>
    <topic>ගියේ එල්ලිලා මැරෙන්නයි මළේ ලණුව කැඩී බිම වැටිලයි</topic>
    <author>ඉනෝකා පෙරේරා බණ්ඩාර</author>
    <content>ගියේ එල්ලිලා මැරෙන්නයි මළේ ලණුව කැඩී බිම වැටිලයිපද්මලතා, විමලේ සමඟ දීග ගියේ මීට දහතුන් අවුරුද්දකට පමණ එපිට තමාගේම කැමැත්තට ය.දුක, සැප හා අගහිඟකම් මැදින් ගලා ගිය ජීවිතේ යන්තම් හෝ සැනසීමක් වූවා නම් ඒ දරු දෙදෙනා ගේ සුරතල් ලෝකයම පමණි.එහෙත් දරුවන්ගේ උවමනා එපාකම් හමුවේ කොයිතරම් පිරිමහගෙන ජීවත් වුවත් ලැබුණු ආදායම සොච්චමක් විය.සතුට වෙනුවට ප්‍රශ්න වැඩිවන විට, පද්මලතා බීජ ගොවිපොළේ වැඩට යන්නට තීරණය කළා ය.මෙතෙක් තමන් හරි හම්බ කරගෙන එන දේ අරපිරිමැස්මෙන් වියදම් කළ තම බිරිය, බීජ ගොවිපළේ රැකියාවකට යාම, ඔහුට දරා ගත නොහැකි කාරණයක් වූවේ ය. එහෙත් අකමැත්තෙන් වුව ද ඉවසා සිටියේ ය.එන්න එන්න ම සැමියා මත්පැනට ඇබ්බැහි වන බව පද්මලතාට ද නොදැනුණා නොවේ. පාන්දරින් නැඟිට දරුවන් පාසල් යවා සැමියා ද කුලී වැඩට පිටත් වූ පසු පද්මලතා බීජ ගොවිපොළට ගියා ය. වැඩපළෙහි යෙදුණත් ඇගේ ඔළුවේ වැඩ කළ එකම කාරණය වූයේ සැමියාගේ මේ බීමත්කමයි‍.හැන්දෑවේ හෝ රාත්‍රියේ ඔහු කටගොන්නක් බීගෙන ගෙට ගොඩවූයේ ඉඳ හිට වුවත් දැන් දැන් පුරුද්දක් තරමට ඔහු බොන්නට පටන්ගෙන තිබේ.ඒ මදිවාට සැකයක් නිසා උපන් සිතිවිල්ලකින් ද ඔහු පීඩා විඳින්නට පටන්ගෙන ය. පෙරදා මේ නිවෙසේ තිබූ සතුටත් සැනසීමත් කොහේදෝ පලා ගොසිනි.‍බීජ ගොවිපොළේ ම සේවය කළ නිමල්, පද්මලතාගේ මේ හේබා ගිය ගතිය දුටුවේ වරක් දෙවරක් නොවේ. තේ වෙලාවේදීත් දවල් කෑම වෙලාවේදීත් ඔහු ඇය හා කතාවට වැටුණේ හිතා මතාම ය. හවස ගෙදර යද්දීත් ඈ සමඟ කතාවට වැටී, මඟක් දුර යන්නට පුරුදු වූයේ ය.ඔවුන්ගේ කතාවේ ස්වභාවය කුමක් වුවත් විමලෙට මේ ආරංචිය කන වැකුණේ වෙනස් විදියකට ය‍. එනම් බිරිය, අනියම් ඇසුරක පැටළී ඇති බවකි.“මේ අපි සංසාරයේ පතාගෙන ආ ප්‍රේමයක්...” යැයි කියූ පද්මලතා කීයටවත් එවැන්නක් කරාවි යැයි ඔහු විශ්වාස නොකළා පමණක් නොව, එය ඔහුට දරාගත නොහැකි ආරංචියක් ද වූයේ ය.පොළොන්නරුව අරලගංවිල ජීවත්වූ පද්මලතාවත් විමලේවත් නොසිතූ නොපැතූ ඒ දිනය උදා වූයේ 2011 වසරේ මාර්තුවේ දිනෙක ය.“එදා උදේ 7.30 ට මං බීජ ගොවිපළට ගියා. දවල් 1 ට මං ගෙදර ආවේ පොඩි දූට පොත් වගයක් ගන්න ටවුමට යන්න තියෙන නිසා. මං එද්දී එයා ගෙදර ඇවිත් හිටියා. හොඳටෝම බීලා. තනියම මොනවදෝ කියවා කියවා හිටියා. අතේ හිස් බියර් බෝතලයකුත් තිබුණා. මාව දැක්කම උන්නු තැනින් නැඟිටලා මිදුලට බැහැලා බෝතලේ ගලක ගහලා කට කඩලා අත කපා ගන්න උත්සාහ කළා. දරුවො දෙන්නයි මායි කෑගහගෙන එයාව බදාගත්තා. බෝතල් කටුව උදුරලා වීසි කළා.“අනේ මගේ දෙයියෝ! මොනවද මේ කරගන්න හදන්නේ...” කියලා මං අඬ අඬා ඇහුවා.“කියපන් පද්මෙ... උඹට මාවද ඕනේ අරූවද ඕනේ...”එයා මගෙන් ඇහුවා.“මගේ දෙයියෝ මට ඔයා ඇර වෙන කවුරුවත් ඕනෙ නැහැ. අපි ඉස්සර වගේ සතුටින් ඉමු. ඔයා නැතුව මටයි දරුවන්ටයි වෙන කවුද ඉන්නේ...”මං විලාප තිබ්බා. ඊට පස්සේ අපි හතර දෙනාම බදාගෙන ඇඬුවා. ඊට පස්සේ එයා මගේ ඔළුව අත ගාලා, කඳුළු පිහින ගමන් ලොකු දූට කතා කළා.“පුතේ අම්මට බත් ටිකක් බෙදලා දෙන්න. බඩගිනි ඇති...” කියල දූට කිව්වා. දූ බත් පිඟන් හතරක් බෙදා ගෙන ආවා. අපි හතර දෙනා අල්ල උඩ තියාගෙන එකට ඒ කෑම ටික කෑවා.“දරුවගේ ඉස්කෝලෙ පොත් ටික අරගෙන එන්නම්...” කියලා මං මූණ හෝදගන්න ගියා. පොඩි දූත් මා එක්කම ළිඳ ළඟට ගියා. ඒ අතරෙ මං දැක්කා එයා නිල් පාට සරමකුත් ඇ‍ඳගෙන කුඹුක් ගහ පැත්තට යනවා.කොළඹ විශ්‍රාමික නාගරික හදිසි මරණ පරීක්ෂක එඩ්වඩ් අහංගම මහතාගේ ජීවන අත්දැකීම්මං මූණ හෝදගෙන ගෙට ගියේ නැහැ. නිකමට ඔහු ගිය පැත්ත බැලුවා. දෙයියනේ! ඔහු ගහ උඩටම නැඟලා. කඹයකුත් කර වටේ. මට කෑගැහුණා. ‍මගේ දෙයියෝ බහින්න. මොනවද ඔය කරන්නේ...” දරුවොත් බයවෙලා.“අනේ තාත්තා වැටෙයි, පරෙස්සමට බහින්න තාත්තේ...” දරු දෙන්නත් කෑගැහුවා. එයා මොහොතක් නැවතිලා මං දිහා බැලුවා. එහෙම කඹයේ එක කොනක් ගහේ ගැටගහලා අනෙක් කොන බෙල්ලට දාගත්තා. අපි තුන් දෙනා ගිරිය යටින් කෑගැහුවා.“මේ වැඩේ කරන්න බැහැ. මට මේක දරාගන්න බැහැ....” කියමින් එයා බිමට පැන්නා. පැන්නාද වැටුණා ද කියලා මට තේරුමක් නැහැ.අත්තක වැදී ලණුව කැඩී එයා බිමට ඇදගෙන වැටුණා. අපි එයා උස්සන්න හැදුවා.“අනේ මට නැඟිට ගන්න බැහැ...” ඔහු වේදනාවෙන් කිව්වා. දූලා දෙන්නා එතැන තියලා මං වාහනයක් හොයාගෙන එන්නම්” කියලා නැඟිටින්න හදද්දී එයා මගේ අතින් අල්ලා ගත්තා.“මගේ අම්මා මාව දාලා යන්න එපා” මට බයයි...! කියලා මගේ දිහා කඳුළු පුරෝගෙන බලාගෙන හිටියා.අහල පහල අයගේ උදව්වෙන් අපි එයා අරලගංවිල ඉස්පිරිතාලෙට ගෙනිච්චා. එතැනින් පොළොන්නරුවට මාරු කළා. එයාට හුඟක් අමාරුයි කියලා ඊළඟට කොළඹ ‍ජාතික ‍රෝහලට මාරු කළා. අනේ එයා මහ ඉස්පිරිතාලෙදි අපිව දාලා ගියා...”ඈ හඬමින් සාක්ෂි දුන්නා ය. අහංගම මහතා ඉදිරියේ, විභාග කෙරුණු මේ මරණ පරීක්ෂණය ඉතාමත් සංවේදී එකක් වූයේ දියණියන් ද අම්මා මෙන් ම හඬ හඬා කළ විස්තරය නිසා ය. අවසානයේ සිය පියාගේ නිසල සිරුර ද රැගෙන ඔවුහු අරලගංවිල බලා පිටත් වූහ.“මේ පුද්ගලයා බෙල්ලේ වැල දාගෙන මැරෙන්න ගිහින් ලණුව කඩාගෙන බිම වැටුණා. ඔහු හිටියේ බීමත්ව‍.උඩ හිටන් වැටුණු පාරට ඔහුගේ කශේරුකාවේ ඇට කිහිපයක් ම බිඳී තිබුණා. එපමණක් නොවෙයි, සුෂුම්නාවට ද හානි වී තිබුණා. බීමත්ව සිටි නිසා බිමට වැටෙන අවස්ථාවේ ඔහුට වාරුවක් ගෙන බේරීමටවත් කිසිදු අවස්ථාවක් තිබුණේ නැහැ. හතර ගාතෙන් ම බිම වැටී තිබූ නිසා හානිය වැඩියි.කොහේවත් නැති සැකයක් හිතට ඇතුළු වෙලා. බීමත්කමත් ඊට එකතු වුණා ම මෙවැනි විපත්ති මිනිසුන්ට සිදුවෙනවා.ප්‍රශ්නයක් ආවොත් විසඳුම් හොයන්න ඕනෙ ඔළුවෙන් මිස හැඟීම්වලින් නෙවෙයි. ඒකයි මේ මරණෙන් සමාජයට ගන්න තිබෙන පාඩම...”අහංගම මහතා පවසන්නේ එයයි.ඉනෝකා පෙරේරා බණ්ඩාරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>02</day>
    </date>
    <link>http://www.silumina.lk/2014/03/02/_art.asp?fn=as14030211</link>
    <topic>නෙළුම්විල</topic>
    <author/>
    <content>නෙළුම්විලමම මොරටුව ප්‍රදේශයේ වෙසෙන අවුරුදු 18 ක ළමයෙක්මි. කන්‍යාරාමයක උගත්තෙමි. ජීව විද්‍යා අංශයෙන් උසස් පෙළට ලියා ප්‍රතිඵල බලාපොරොත්තුව සිටිමි.මපියා මාස කිහිපයක් තිස්සේ ස්නායු රෝගයකින් පෙළෙයි. ඖෂධවල ක්‍රියාකාරිත්වය නිසා ඔහුගේ ගත දුබලය. වෛද්‍ය මතය අනුව ඔහුට කාලයක් ඉකුත් වන තුරු රැකියාවක් කළ නොහැකිය.කොන්ත්‍රාත්කරුවකු වූ ඔහුට මීට වසර නවයකට පෙර සිය ව්‍යාපාරවලින් විශාල ලෙස පාඩු සිදු විය. මේ නිසා අප සතුව පැවැති නිවාස දෙකම විකුණා දැමීමට අපට සිදු විය. ඔහු මානසික වේදනාවකට පත් වූයේ මේ ඇද වැටීමත් සමඟ ය.නිවාස විකුණා ණය ගෙවූ පසු අපට ඉතිරි වූයේ සුළු මුදලකි. ඉන් පසු අප දිගින් දිගටම ජීවත් වූයේ කුලී නිවාසවලය. මේ කාලය තුළ පියාට සුළු කොන්ත්‍රාත්තු ලැබිණි. අමාරුවෙන් හෝ අප ජීවත් වූයේ එයිනි.දැනට වසර හතරක පමණ කාලයක සිට පියාට කිසිඳු කොන්ත්‍රාත් වැඩක් නොලැබිණ. එතැන් සිට ලැබුවේ ඉඩෝර කාලයකි. අප පවුල ජීවත් කරවීමට කර කියා ගත හැකි කිසිත් නොවූ ඔහු මුර රස්සාවකට ගියේ ය. ඉන් ලද පඩියෙන් ගෙවල් කුලිය ගෙවූ විට ඉතිරි වූයේ රුපියල් පන්දහසක් වැනි මුදලකි. නෑසියන්ගේ ද සුළු උපකාර අපට ලැබිණි. මා සාමාන්‍ය පෙළට ලියුවේ මේ සියලු බාධක මධ්‍යයේ ය. ඉන් මට ඒ හතක ද බී දෙකක ද ප්‍රතිඵලයක් ලද හැකි විය. නමුත් මා උසස් පෙළ පන්තියට ගිය පසු, වියදම් අධික වූ නිසාත්, බාල සොහොයුරිය පාසල් ගමන ඇරඹු නිසාත් ගෙවල් කුලිය නිසියාකාරව ගෙවා ගත නොහැකි වූ බැවින් අපට කුලී නිවෙසින් පිට වීමට සිදු විය.ඉන් පසු අප නැවතී සිටියේ ඥාති නිවෙසක ය. ගසින් වැටුණු මිනිසාට ගොනා ඇන්නාක් මෙන් මෙකල සිය රැකියා ස්ථානය වසා දැමු නිසා මපියාට ද රැකියාව අහිමි වී ගියේ ය.මගේ වැඩිමහලු සහෝදරයා මන්ද මානසික අයෙකි. ඔහුට හිටි හැටියේ කේන්ති යයි. එවිට ඔහු ගෙදර බඩු මුට්ටු පොළොවේ ගසා කෑගසන්නට පටන් ගනියි. මේ නිසා ගෙදරින් පිටව යන ලෙස අප ඥාතියාගේ බිරිය අපට කීවා ය. මින් පසු අප ඒ නිවෙස අසල ම තිබු කුඩා මුර මඩුවක ජීවත් වුණෙමු.අප මුර මඩුවක වෙසෙන බව අවට මිනිසුන් දැකීමෙන් ලජ්ජාවට පත් තවත් ඥාතියෙක් අප ඔහුගේ නිවෙසට කැඳවාගෙන ගියේය. එහිදී ද අපට මුහුණ දෙන්නට සිදු වූයේ දුක්බර තත්ත්වයකට ය.මේ කරදර සිදු වන විට මම උසස් පෙළට සූදානම් වෙමින් සිටියෙමි. මේ ඥාති නිවෙසෙහි දී ද අපට පල නොකියා පලා බෙදති. නමුත් වාසනාවකට මෙන් මපියා මා වෙනුවෙන් අරඹා තිබුණු රක්ෂණයක මුදලක් ලැබුණ නිසා කුලී නිවෙසක් ගැනීමට අපට හැකි විය. ඉන් පසු පියාට අලුත් රැකියාවක් ද ලැබිණ. ඉන් ඔහුට ලැබුණේ සුළු වැටුපක් වුවත් නෑ මිතුරන්ගේ උදව්වෙන් අපි ජීවත් වීමු.උසස් පෙළ විභාගයට මාසයක් පමණ තිබියදී පියා දරුණු ලෙස වෙනස් වීමට පටන් ගත්තේ ය. ඔහු අපට කුරිරු ලෙස බැණීමටත්, පහර දීමටත් වූයේය. මහ මඟ දී මිනිසුන් සමඟ රණ්ඩු සරුවල් වූයේ ය. මෙය මිනිසුන් ගේ උසළු-විසුළුවට ද ලක්විය. වැදගත් ලෙස ජීවත් වූ අප පියාගේ මේ වෙනස් වීම අපට අදහානොගත හැකි විය. මේ හැසිරීම නිසාම ඔහුට රැකියාව ද අහිමි විය. අවසානයේ දී ඔහු මානසික රෝහලට ඇතුළු කිරීමට සිදු විය. ඉන් පසු තත්ත්වය පාලනය වුණ ඔහු නිවෙසට කැඳවා ගෙන එන ලදි.දැන් මගේ ඉගෙනීමේ කටයුතු බොහෝ දුරට හමාර ය. එහෙයින් රැකියාවක් වෙනුවෙන් වෙහෙසෙමි. එහෙත් සුබ දසුනක් නම් දැකිය නොහැකි ය.මෙතෙක් කල් අප ජීවත් වූයේත්, මා ඉගෙන ගත්තේත් ‘හිඟා නොකා හිඟා කාලා’ ය. මේ ගෙදර ද අපට විසීමට හැකි වන්නේ අප්‍රේල් මාසය දක්වා පමණි. ඉන් පසු තත්ත්වය අවිනිශ්චිතය.මා රැකියාවක් සොයා ගත්තත් ගෙදර වියදම පියවා ගැනීම හැර අපේ මූලික ප්‍රශ්නය වන නිවාස ප්‍රශ්නයට විසඳුමක් සොයා ගැනීම ගැටලු සහිතය. දැනට ද අප එදා වේල සොයා ගන්නේ අමාරුවෙනි. මම කුඩා දරුවන්ට අමතර පන්තියක් පවත්වා සුළු මුදලක් උපයා ගනිමි. සහෝදරයාගේ තත්ත්වය නිසා මගේ මවට ද රැකියාවකට යා නොහැකිය. ඔහු මව නොමැතිව අහරක් ගන්නේ හෝ නැත. ඔහුට කවන්නේ පොවන්නේ මෙන්ම සනීපාරක්ෂක වැඩ ටික කරන්නේ ද අම්මා ය. මව නැත්නම් ඔහුට තදින් කේන්ති යයි. ඒ තියා මගේ සහෝදරිය ද තව ම කුඩා ය. ඇයට ද මව වුවමනා ය.තාත්තා රැකියාවකට යොමු කිරීම කෙරෙහි තවදුරටත් බලාපොරොත්තු තැබිය නොහැකි ය. පෙර කී පරිදි ඖෂධ හේතුකොට ගෙන ඔහු දුර්වල වී සිටියි.ඉතින් මගේ එකම ඉල්ලීම වන්නේ අප පස් දෙනාට ජීවත්වීමට මේ මහ පොළොවෙන් පුංචි බිම් කඩක් ලබා දෙන ලෙස ය.අත්තිකාරම් මුදලක් සොයා ගෙන තවත් කුලී නිවෙසකට ගියත් ප්‍රශ්නය නොවිස‍ඳෙයි. ඒ තබා අප සහෝදරයා අලුත් ගෙදරකට ගෙන යෑම මහත් වධයකි. ඔහු ත්‍රිරෝද රියකට නැග ගත් විට ඉන් බසින්නේ නැත. වෙනත් නිවෙසකට ඇතුළු වන්නේ ද නැත. මෙසේ දුක් උහුලමින් අප තව කුලී නිවෙස් කීයකට යන්න ද?මම මෙපමණ කලක් ලෝකයාට දුක නොකියා, සියල්ල ඉවසා දරා සිටියෙමි. අවසානයේ නෙළුම්විලට මේ ලිපිය ලියන්නට සිතුවේ අන්ත අසරණ තත්ත්වයට අප වැටී සිටින නිසා ය.සත් ජනයනි, අපට පිහිට වන්න. එය සසර දුක කෙටි කර ගැනීමට මගකි.  මොරටුවේ කොරළවැල්ල ප්‍රදේශයේ සිළුමිණ පාඨකයකු විසින් යොමු කරන ලද ලිපියක් ඇසුරිනි. උදවු කළ හැකි අයගේ පහසුව තකා 0774982520 දරන දුරකථන අංකය සඳහන් කර තිබේ.නිර්මාණශීලී ලේඛක පරපුරක් බිහිකිරී‍ෙම් අරමුණ ඇතිව බස්නාහිර පළාත් පාසල්වල සිසු දරුවන්ගේ නිර්මාණ ඇතුළත් ‘පැහැසර’ නිර්මාණ සංග්‍රහය දොරට වැඩීමේ උලෙළ පසුගිය දිනෙක උත්සවාකාරයෙන් පැවැත්විණ.ගුරුවරුන් කිහිප දෙනෙකුගේ ද, සිසුන් වැඩි පිරිසකගේ ද තෝරාගත් නිර්මාණ සෝදුපත් බලමින් සිටියදී අතිරේක පළාත් අධ්‍යාපන අධ්‍යක්ෂ වික්‍රමනායක මහතා ප්‍රශ්නයක් ඇසුවේය.“නයනා, වැඩියෙන්ම නිර්මාණ යොමු කරලා තිබුණේ මොන පාසලෙන් ද?”“යක්කල ශ්‍රී චන්ද්‍රජෝති විද්‍යාලයෙන්” මම පැවසිමි.“එහෙනම් ඔයා ඒ පාසලට කතා කරලා උත්සවය එහේ ගන්න සූදානම් කරගන්න.”ඔහුගේ උපදෙස් පරිදි පසු දිනෙක මම ඉහත සඳහන් විදුහලේ විදුහල්පති ස්වාමීන් වහන්සේ සමඟ දුරකථනයෙන් සාකච්ඡා කළෙමි. උන්වහන්සේ ඉතා කැමැත්තෙන් අවශ්‍ය සහයෝගය ලබාදීමට පොරොන්දු වූහ.ඒ අනුව උත්සවය පැවැත්වීමට දිනයක් නියම කරගත් පසු විද්‍යාලයට ගොස් විදුහල්පති ස්වාමීන් වහන්සේ හා ගුරුවරුන් මුණගැසී තවදුරටත් අවශ්‍ය කටයුතු සාකච්ඡා කළෙමි. විදුහලේ ගුරුවරුන් සිය කැමැත්තෙන්ම උත්සවයේ කටයුතු සඳහා සහයෝගය ලබාදීමට කැමැත්ත පළකළහ.“ඔබතුමිය කිසිම දෙයක් ගැන සැකයක්, බයක් ඇතිකර ගන්න එපා. අපේ පාසලේ ගුරුවරු අවශ්‍ය සියල්ලම කරාවි. උත්සවයට එන ආරාධිත අමුත්තන් සියලු දෙනාටම සංග්‍රහයත් අපි කරන්නම්. උත්සවය දවසට ශාලාව සකස් විය යුතු ආකාරය කියන්න. ඒ විදියට හරිගස්සලා දෙන්නම්.”ස්වාමීන් වහන්සේගේ වදන් හමුවේ මසිත විශාල බරකින් නිදහස් විය. මේ උත්සවය සඳහා වෙන්කර තිබූ සුළු මුදලින් කළ යුතු කාර්යයන් රැසක් නිසි අයුරින් සිදුකර ගන්නේ කෙසේද යන චකිතය එතැන් සිට දුරු විය.ගම්පහ අධ්‍යාපන කලාපයේ සිංහල විෂයය බාරව කටයුතු කළ අනෝමා මහත්මියත් ගුරු උපදේශක මහත්මීහු තිදෙනාත් එතැන් පටන් වරින් වර විද්‍යාලයට ගොස් අවශ්‍ය මඟපෙන්වීම් කරමින් විදුහලේ ගුරුවරුන්ගෙන් සහයෝගය ලබා ගත්හ.උත්සවය පැවැත්වීමට නියමිත දිනට පෙර දින මගේ කැඳවීම් මත පළාතේ සියලුම කලාපවල විෂය අධ්‍යක්ෂකවරුන්ටත්, ගුරු උ‍පදේශකවරුන්ටත් විද්‍යාලයට පැමිණ පෙර පුහුණුවීම් කටයුතුවල යෙදීමටත්, තම තමන්ට බාරදී ඇති වගකීම් පිළිබඳව සොයා බැලීමටත් අවස්ථාව සලසා දෙන ලදී.එදින විදුහලේ ගුරුවරුන්ගෙන් සහ විදුහලේ සිසු දරු දැරියන්ගෙන් ලද සහාය නොවන්නට එතරම් අසිරිමත් උලෙළක් පැවැත්වීමට නොලැබෙන බව වටහා ගතිමි. දිවා ආහාරය ගැනීම පවා පසෙකලා ගුරුවරු සහ සිසුහු ප්‍රධාන ශාලාව අලංකාර කිරීමේ කාර්යයන්හි නිරත වූහ. මම සියල්ල අධීක්ෂණය කරමින් අවශ්‍ය උපදෙස් හා මඟපෙන්වීම් කළෙමි. ඔවුන්ට සහයෝගය දැක්වීමි.වේදිකාවේ ඉහළින් තිබූ තිර හා දෙපස වූ තිර කිලුටු වී, දුහුවිලි බැඳී ඇති බව මම පෙන්වා දුනිමි. නමුත් කිසිවිටෙකත් අපේක්ෂා නොකළ දෙයක් සිදුවිය.සංගීත විෂය භාර ගුරුතුමිය සිසුන් කිහිපදෙනකු සමඟ එක්වී සියලුම වේදිකා තිර ගලවා සෝදා, මිරිකා වේළෙන්නට වනන ආකාරය දැකගතිමි. බොහෝ හවස් වන තුරුම සියලු දෙනාම දැඩි කැපවීමෙන් හා විෂය භේදයකින් තොරව අලංකාර, ප්‍රියමනාප වටපිටාවක් හා ශාලාවක් සැකසීමට වෙහෙස මහන්සි වූහ.කෙටි කලක් පමා වුවද ඔවුන්ට කෘතගුණ දැක්වීම කළ යුතුමය. යක්කල, ශ්‍රී චන්ද්‍රජෝති විද්‍යාලයේ විදුහල්පති ස්වාමීන් වහන්සේටත්, ගුරුවරුන් සහ සිසු දරු දැරියන්ටත් දෙන ලද සහයෝගයටත්, ළෙන්ගතු බවටත්, කැපවීමටත් වෙසෙසින් හෘදයාංගම ස්තුතිය පුද කරමි. මේ සඳහා කැපවූ දායකත්වය දැක්වූ සියලුදෙනාටත් ස්තුති කරමි.  කැලණිය, ධර්මාලෝක මාවතේ, නයනා දීප්ති ගුණරත්න මෙනෙවිය විසින් යොමු කරන ලද ලිපියක් ඇසුරිනි.නෙළුම්විල සිළුමිණලේක්හවුස් කොළඹකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>02</day>
    </date>
    <link>http://www.silumina.lk/2014/03/02/_art.asp?fn=av1403022</link>
    <topic>සුද්දන්ට කොළ කැඳ පුරුදු කළ ටාජ් සමුද්‍රා හෝටලයේ ප්‍රධාන විධායක සූපවේදී චෙෆ් ක්‍රාවගේ</topic>
    <author>ඉනෝකා පෙරේරා බණ්ඩාර</author>
    <content>සුද්දන්ට කොළ කැඳ පුරුදු කළ ටාජ් සමුද්‍රා හෝටලයේ ප්‍රධාන විධායක සූපවේදී චෙෆ් ක්‍රාවගේරස්සාවට අවංක වූ හිත හොඳ මිනිසුන් කොයි ක්ෂේත්‍රයේ වුවත් අල්පය.ක්‍රාවගේ ධෛත්‍ය හෙවත් 'චෙෆ් ක්‍රාවගේ' අයත් වන්නේ ද එවැනි විරල මිනිසුන් අතරටය.සූපවේදියකු ලෙස ගෙවී ගිය පහු ගිය තිස් හය වසර පමණක් නොව පහුගිය 53 වසර ම තමන් ගෙවා ඇත්තේ මේ මහපොළවට ඵලදායි මිනිසකු ලෙස යැයි ඔහුට හැ‍ඟෙයි. එවිට දැනෙන ඒ ආත්මීය සතුටෙන් මොහොතකට සිත පිරී යයි.කොළඹ ටාජ් සමුද්‍රයේ ප්‍රධාන විධායක සූපවේදී තනතුරට පත් ප්‍රථම ශ්‍රී ලාංකිකයා ද ඔහුය. මේ වන විට ජාත්‍යන්තර තලයේ සහ ශ්‍රී ලාංකේය සූපවේදී සංවිධාන, සම්මේලන රැසක තනතුරු හොබවන ඔහු, ගෝල බාලයන් රැසක් බිහි කළ ජ්‍යෙෂ්ඨ සූපවේදියකු ද වන්නේය. එමතු නොව, හේ දූරු දෙදෙනකුගේ ආදරණීය තාත්තෙකි.දුක, කඳුළ මෙන් ම සිනහවද අඩුවැඩිව ආ ම‍ඟේ, අද මල් පිපී ඇති බව හැබෑය. එහෙත් සූපවේදී ක්ෂේත්‍රයේ රන් පදක්කමක් හෝ ජයග්‍රහණයක් ලද හැම විටෙක ඒ අතීතය ඔහු හමුවේ නැඟී හිඳින්නේ කැඩපතක මෙනි. එනිසා කිසිසේත් ඔහුට අතීතය අමතක නැත.ළමා කල ගෙවී ගිය බළංගොඩ, උඩගම මහා විද්‍යාලයේ උගන්නා සමයේ තාත්තා හේන් වැඩවලට එක්ක ගිය හැටි, හේන් කිරීමේ දුෂ්කර බව අත්විඳි හැටි අදත් ඔහුට මතකය.'මගේ තාත්තා පරණ විදුහල්පතිවරයෙක්. පවු‍ලේ දරුවෝ අට දෙනයි. මං හත්වැනියා. අම්මා තාත්තා දෙන්නම අපි අටදෙනාට ම හොඳින් ඉගැන්නුවා. ඒ අතරම මේ මහ පොළොවෙ පය ගහලා ජීවත්වෙන හැටි කියා දුන්නා. ඉස්කෝල මහත්තයෙක් වුණා කියලා තාත්තා ගොවිතැන් නොකර හිටියෙ නැහැ.එයා කැලේ ඇවිදලා මැල්ලුමට ගුණ පළා කොළ කඩාගෙන ආවා. ඒ ගේන මියන්දලු මැල්ලුමේ රහ මට තවම මතකයි. අම්මා හදපු පොළොස් ගැට මාලුව තමයි ඒ කාලේ අපි කාපු ඉස්තරම් ම රසම කෑම.අම්මලගෙ පැත්තෙ අයට තිබුණා සුද්දන්ගේ කාලේ ඉඳලා කරගෙන ආව තේ කඩයක්. අම්මට පුළුවන් එක එක ජාතියේ සිංහල කෑම හදන්න.අම්මා එක්ක තල ගුලි කොටන්න, වැලි තලප හදන්න, හැලප තම්බන්න විතරක් නෙවෙයි, දොදොල් හදද්දි පදම එනකල් හැඳි ගාන්නත් පැණි පදම ගන්නත් අපි ඉගෙන ගත්තා. මේ හැම කෑමක් ම අම්මා හදලා දුන්නෙ දරුවො අට දෙනාට. හැබැයි වැඩිපුර උදව් කළේ මං. ඒත් අපි හොඳින් ඉගෙන ගත්තා. මං උසස් පෙළට කළේ විද්‍යා විෂයන්. ඒ වෙනකොට මං කොළඹ ස්ටැෆර්ඩ් විදුහලට ඇවිත්.නැවක කැප්ටන් කෙනෙක් වෙලා ලෝකෙ වටේ යන හීනෙ මට පිස්සුවක් වෙන්නෙ ඔය කාලෙ. අන්තිමේ මං ඒ ආසාව අතැරලා 1978 වසරේ හෝටල් සංස්ථාවේ, පුහුණු කළමනාකරණ පාඨමාලාවට බැ‍ඳෙනවා. නුවර, හොටේල් දෙහිගම, ස්විස් සහ කුවින්ස් කියන හෝටල්වලයි මගේ ප්‍රායෝගික පුහුණුව.ඊළඟ පුහුණුවට මං ආයේ කොළඹ එනවා. ඒ 'සිලෝන් හොටේල් ස්කූල්' පාඨමාලාවට. කෑම් බීම් පිළිබඳ සියලු දැනුම ලබා ගන්නේ එතැන් පටන්. ඒ පුහුණුව තිබුණේ ට්‍රයිට්න් හෝටලයේ.මං මගේ වෘත්තීය සූපවේදී ජීවිතය අරඹන්නේ කොළඹ හිල්ටන් හෝටලයෙන්. ඒ 1987 ආධුනික සූපවේදියෙක් විදියට. ඒ තමයි, හිල්ටන් හෝටලය පටන් ගත් වසර. එතැන් පටන් පියවරෙන් පියවර උසස් වෙමින් දෙස් විදෙස් හෝටල් කිහිපයක ම සේවය කළා.මේ වෙනකොට ‍කොළඹ සහ දකුණේ තරු හෝටල් බොහොමයක විධායක සූපවේදී තනතුරේ හිටියේ සුද්දෝ. බොහෝවිට මං පුහුණුව ලැබුවේ ඒ සුදු ජාතිකයන්ගෙන්.මගේ ජීවිතේ ලබපු සුවිශේෂී ම අත්දැකීම තමයි, ජේම්ස් පැකර්ගේ තාත්තා, කෙරී පැකර් ගේ පාවෙන යාත්‍රාවේ ඔහුගේ පෞද්ගලික සූපවේදියා විදියට වැඩ කරන්න ලැබීම.ඔහු මනුෂ්‍යයෙක් හැටියට ඉතාම නිහතමානි කෙනෙක්. මං අන්තිමට එහෙන් ආවේ ඔහුට ලංකාවේ කොත්තු රොටිත් කවලා, පස්සෙ පස්සෙ ඔහු බොහොම ආසා කළා කොත්තු රොටිවලට. මං විතරයි ඔහුගෙන් ගුටි නොකා හිතවත්ව ඉවත් වුණු එකම සූපවේදියා. ඔහු ධන කුවේරයෙක්. ලෝකයේ වෙනස්කමක් ඇති කළ පුද්ගලයෙක්. මට හොඳට ගෙව්වා. ඒත් මගේ දරුවන්ට මං ළඟ නැති පාළුව හුඟක් දැනුණා. දරුවන් සහ බිරිය ගැන හිතලයි මං එතැනින් ඉවත් වුණේ..."අධ්‍යාපනය කඩා කප්පල් කර ගත්, දුප්පත් තරුණ ළමයි බොහෝමයක් මං සූපවේදී ක්ෂේත්‍රයට යොමු කර තිබෙනවා. මේ වන විට එහෙම තරුණයන් 320 කට ආසන්න ප්‍රමාණයකට ජීවිතේ හරි පාරක් කියා දීලා තිබෙනවා. NITA එක හරහා මේ වැඩේ මං කරන්නේ සම්පූර්ණයෙන් නොමිලයේ.එහෙම කරන්නෙ හේතුවක් ඇතිව. මගේ තාත්තා පුළුවන් ධෛර්ය දාලා අපිට ඉගැන්නුවට ඒ කාලෙ අද තරම් පහසුකම් තිබුණෙ නැහැ. අනික අපි පෝසත්තු නෙවෙයි.මට මතකයි, එක හදිසි කරදරයක් වෙලා මට අලුත් බෝඩිමක් හොයා ගන්න අතේ සල්ලි නැතිව කොටුව ස්ටේෂමේ නිදාගත්තා. පාන්දර පහට ස්ටේෂමේ මුරකාරයෝ වතුර ගැහුවා. ඇඳුම් බෑග් එකයි මාවයි නෑවිලා ගියා. දවස් දෙකක් මට සිද්ධ වුණා ස්ටේෂමේ රෑ ගත කරන්න. ඒත් මං වැටුණෙ නැහැ. හැම දේටම මුහුණ දෙමින් කාට හරි පුළුවන් උදව්වක් කරමින් මේ ගමන ආවා. කට්ට කාපු ඒ අතීතය මට අමතක වෙන්නෑ. කාට හරි අත දෙන එක මට සතුටක් ලෙස දැනෙන්නේ ඒ හින්දා”.කෑම් බීම් සහ විනෝද වීම් අඩු නැති හෝටල් ක්ෂේත්‍රයේ 36 වසරක් ගෙවා දැමුවද ඔහු කිසි දිනෙක මත්පැන් බිඳකුඳු රහ බලා නැත. සිගරට්ටුවක හෝ රහ බලා නැත.එහෙම ඉන්නට පුළුවන් දෝ' යි, කෙනකුට හිතුණත් ඒ ඇත්ත රකින්නට ඔහු බැඳී සිටින්නේ හදවතින්මය."මං මේ රස්සාවට ආ පළමු දවසේ මගේ තාත්තා මට කිව්වා, 'පුතේ කවුරු හරි කොයි තරම් පෙරැත්ත කළත්, මොන තරම් ලැබුණත් කවදාවත් සිගරට් අරක්කු බොන්න එපා. රස්සාවට වංචාවක් කරන්න එපා. අයථා විදියට නැතිව දාඩිය මහන්සියෙන් විතරක් උපයන්න. මගේ පුතාට කවදාවත් වරදින් නෑ...' කියලා. තාත්තා කියපු ඒ වචන ටික හැමදාම මගේ කණේ දෝංකාර දුන්නා.කොළඹ තරු හෝටල්වල සුද්දන්ගේ උදේ කෑමට කොළ කැඳ එක්කළ පළමු සූපවේදියා චෙෆ් ක්‍රාවගේ, එදා අම්මාගේ අතින් රහට උයා කෑ ගමේ එළවළු පලා රැසක් මෙදා ටාජ් සමුද්‍රයේදී සුද්දන්ට හදා පිළිගන්වයි.ඔහුටම ආවේණික එවැනි රස මසවුළු වලට ඇත්තේ ද හොඳ ඉල්ලුමකි.සීනි ග්‍රෑම් 200බටර් ග්‍රෑම් 130බිත්තර 03අමු අඹ අයිස් ක්‍රීම් ග්‍රෑම් 200කජු නට් ග්‍රෑම් 75වයිට් චොක්ලට් කුඩු ග්‍රෑම් 35මීකිරි ග්‍රෑම් 125පිටි ග්‍රෑම් 200බේකින් පවුඩර් ග්‍රෑම් 5කිරි මි.ලී. 100අඹ ගෙඩි 1බිස්කට් ගාර්නිෂ් ග්‍රෑම් 25සාදන ක්‍රමයසීනි සහ බටර් හොඳින් මිශ්‍ර කරන්න.ඊට ගසාගත් බිත්තර ටිකෙන් ටික එක් කරන්න.බේකින් පවුඩර්, කජු වයිට් ‍ෙචාක්ලට් කුඩු, මිශ්‍රණයට එක් කර යළි හොඳින් මිශ්‍ර කරන්න.අවසානයේ මීකිරි ටික ද ඊට එකතු කර මිශ්‍ර කරන්න.අවන් එකක දමා සෙ. අ. 150 යටතේ බේක් කරගන්න.ශීතවීමට විනාඩි 15 ක් පමණ එළියේ තබන්න.ග්‍රීන් මැංගෝ සෝස් එක සාදාගන්නා ක්‍රමයඅමු අඹ මද ගින්නේ සීනි සමඟ කුරුදු කෑල්ලක් දමා තම්බා ගන්න.අවශ්‍ය නම් වයිට් වයින් ටිකක් ද එකතු කරගන්න.තැම්බූ අඹ මද ටික හැන්දක ආධාරයෙන් සූරා ගෙන බ්ලෙන්ඩරයක ගසා ගන්න.ඇඹුල් රස වැඩිනම් ලුණු ස්වල්පයක් එකතු කරගන්න.ඊළඟට හොඳින් ගසා ගත් විප් ක්‍රීම් ටිකක් ද එකතු කරගන්න.ඡායාරූපයේ පෙනෙන පරිදි කැමැති බිස්කට් ගාර්නිෂ් එකක් යොදා සරසා ගන්න. අමු අඹ සෝස් සහ අමු අඹ අයිස් ක්‍රීම් සමඟ පුඩිම එක්වූ විට ප්‍රණීත රසයක් උපදිනු ඇත.ඉනෝකා පෙරේරා බණ්ඩාරඡායාරූප - දුෂ්මන්ත මායාදුන්නේකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>02</day>
    </date>
    <link>http://www.silumina.lk/2014/03/02/_art.asp?fn=av1403023</link>
    <topic>කෞෂාල්ට කැමැති වුණේ ‘ක්‍රිකටර්’ කෙනෙක් නිසා නොවේ</topic>
    <author>ගාමිණී සුසන්ත</author>
    <content>කෞෂාල්ට කැමැති වුණේ ‘ක්‍රිකටර්’ කෙනෙක් නිසා නොවේභාග්‍යා හෙට්ටිආරච්චි‍ෙම් දිනවල බොහෝ දෙනෙක් නරඹන "රන්තරු" ටෙලි නාට්‍යයේ "සසංකා බේබි" ට රූපවාහිනී ප්‍රේක්ෂකයින් බොහෝ දෙනෙක් ඉතා ආදරේ කරති. එයට හේතුව සසංකාගේ චරිතය නිරූපණය කරන යොවුන් රංගන ශිල්පිනියගේ දක්ෂ රඟපෑමය. ඇය භාග්‍යා හෙට්ටිආරච්චි. රංගන ක්ෂේත්‍රයට පැමිණ බොහෝ කලක් ගත නොවූවද භාග්‍යා මේ දිනවල ඉතාම කාර්ය බහුල රංගන ශිල්පිනියක් බවට පත්වී ඇත.කොහොමද භාග්‍යා? මොනවද මේ දවස්වල ඔබ කරන්නේ?‍ෙම් දවස්වල "රන්තරු" ටෙලිනාට්‍යයේ අවසන් කොටස් කීපයේ රූපගත කිරීම්වල යෙදිල ඉන්නවා. ඒ වගේම සඳරුවන් ජයවික්‍රම අධ්‍යක්ෂණය කරන ආශා එදිරිසිංහ නිෂ්පාදනය කරන "රනා" ටෙලිනාට්‍යයේ රූපගත කිරීම්වලට දායක වෙනවා. ඒ වගේ ම සිරස නාළිකාවේ "ආදර සංධ්වනිය", "සුරවිමන" ටෙලිනාට්‍යවල ‍රූපගතකිරීම් වලටත් දායක වෙනවා."රනා" ටෙලිනාට්‍යයේ ඔබේ චරිතය...?"රනා" ටෙලිනාට්‍යය මට සුවිශේෂී එකක්. ඒක ඉතාම ලස්සන ටෙලිනාට්‍යයක්. එහි මම නිරූපණය කරන්නේ ඉතාම දුෂ්කර ප්‍රදේශයක ජීවත්වන ගැමි තරුණියකගේ චරිතයක්. රන්මිහිතැන්න, සෙල්ල කතරගම, කතරගම වැනි ප්‍රදේශවල තමයි මෙහි රූපගත කිරීම් කළේ. මෙහි රඟපාන විට ම‍ෙග් බාහිර පෙනුම වගේ ම මගේ කතා විලාසයත් වෙනස් කරන්න සිදුවුණා."රන්තරු" ටෙලිනාට්‍යයේ සංසකාට ලැබෙන ප්‍රතිචාර කොහොමද?හරි පුදුම විදියට ප්‍රතිචාර ලැබෙනවා ඒ රඟපෑමට. "රන්තරු" ටෙලිනාට්‍යයට ගොඩක් දෙනෙක් කියන්නේ "කේක් කතාව" කියලා. මඟ තොටේ හමුවන ප්‍රේක්ෂකයින් දක්වන ප්‍රතිචාරවලින් ම පේනවා "රන්තරු" කොයි තරම් ජනප්‍රියද කියලා. සමාජයේ බාල මහලු තරුණ සෑම කෙනෙක් ම වාගේ මේ ටෙලි නාට්‍යය නරඹනවා. මෙහි අඬන දර්ශන ප්‍රේම කරන දර්ශන නෑ. මෙය මේ දිනවල විකාශය වන අනෙක් ටෙලිනාට්‍යවලට වඩා වෙනස් එකක්.ඔබ මේ දක්වා නිරූපණය කර තිබෙන චරිත තරමක් ඒකාකාරියි කියල කිව්වොත්...?නැහැ. එහෙම නැහැ. "ආදර සංධ්වනිය" ටෙලිනාට්‍යයේ මම කරන්නේ පාසල් සිසුවියකගේ චරිතයක්. "සුරවිමන" ටෙලි නාට්‍යයේ කරන්නේ කොමඩි චරිතයක්. "රන්තරු" එකේ කරන්නේ අහිංසක චරිතයක්. ඒ චරිත එකිනෙකට වෙනස්."සුරවිමන" ටෙලිනාට්‍යයේ "කොමඩි" චරිතයක් කිරීම අසීරු වුණාද?මම මීට ඉස්සර කොමඩි චරිත කරල නෑ. ඒ නිසා මුලදි රඟපෑම තරමක් අසීරු වුණා. එහි රඟපෑම අසීරු වෙන්න තවත් හේතුවක් තිබුණා. ඒ තමයි මෙහි රූපගත කිරීම් කරනවිට විනාඩි 5 ක් 10 ක් විතර එකදිගට රූපගත කරනවා. "කට්" වලට යන්නේ නෑ. ඒක අසීරු වුණාට මගේ රංගන ජීවිතයට ඒක ලොකු අභ්‍යාසයක්. එහි ඉතාම දක්ෂ ප්‍රවීණ ශිල්පීන් ශිල්පිනියන් ගණනාවක් ම රඟපානවා. ඔවුන් සමඟ වැඩ කිරීමට ලැබීමත් ලොකු වාසනාවක්.ඔබ කොමඩි චරිත රඟපාන්න කැමැතිද?ඔව්. කැමැතියි.ඔබේ පෙම්වතා...?ඔහු ශ්‍රී ලංකා ක්‍රිකට් කණ්ඩායමේ; කෞෂාල් සිල්වා.කොහොමද ඔබට කෞෂාල්ව හමුවුණේ...?දක්ෂ ක්‍රිකට් ක්‍රීඩකයෙක් වගේ ම රංගන, නර්තන ශිල්පියෙක් වන අකලංක ගනේගම මට හොඳ සහෝදරයෙක්. අකලංක අයිය මඟින් තමයි මට කෞෂාල්ව හමුවුණේ.ඇයි ඔබ කෞෂාල්ට කැමැති වුණේ, එයා ජනප්‍රිය ක්‍රිකට් ක්‍රීඩක‍යෙක් නිසාද?මට මුලින්ම හමුවෙන විට එයා ක්‍රිකට් ගහනවද කියල මම දන්නෙවත් නෑ. ඉස්සර මම ක්‍රිකට්වලට කැමැති නෑ. ඉස්සර ක්‍රිකට් බලන අයටත් මම බනිනවා. මට කෞෂාල්ව හඳුන්වල දුන්නෙ අකලංක අයියනෙ. අකලංක අයියා කිව්ව කෞෂාල් හරිම හොඳ කෙනෙක් කියල. ඉතින් අපි හඳුනාගෙන ටික දවසක් ආශ්‍රය කළා.එතකොට මට හිතුණා මේ තමයි මම හොයපු කෙනා කියලා. ඒ නිසයි මම ‍කෞෂාල්ට කැමැති වුණේ. එහෙම නැතිව එයා ක්‍රිකට් ක්‍රීඩකයෙක් නිසා නෙමෙයි.දැනුත් ඔබ ක්‍රිකට් තරග බලන්නේ නැතිද?දැන්නම් මම ක්‍රිකට්වලට හරිම කැමැතියි.කෞෂාල් ළඟ තියෙන ඔබ කැමැති සහ අකැමැති ගතිගුණ මොනවාද?මම කැමැති ගතිගුණ කීපයක් ම එයාට තියෙනවා. එයා ගොඩක් ඉවසීමක් තියෙන කෙනෙක්. එයා අනෙක් අයට හරියට උදව් කරනවා. අනෙක් අය ගැන හරියට හිතනවා. මොන දේ කරන්න ගියත් එයා වැඩියෙන් හිතන්නේ අනෙක් කෙනා ගැන. නෑදෑයින්ට දෙමව්පියන්ට එයා හරිම ආදරෙයි. එයා තුළ තියෙන අනෙක් වැදගත්ම ගුණය තමයි කරන හැම වැඩකටම තියෙන කැපවීම. වෙලාවට වැඩ කරන එක. එයා තුළ තියෙන මම අකැමැති ගතිගුණයක් තමයි අනෙක් අයව වැඩියෙන් විශ්වාස කරන එක. එහෙම කරල එයා අමාරුවෙ වැටුණු අවස්ථා ඕන තරම් තියෙනවා.ඔහු හඳුනාගෙන කොච්චර කල්ද?අවුරුදු දෙකහමාරක් විතර.ළඟදී විවාහය සිදුවේවිද?නැහැ. දැනට එහෙම දින වකවානුවක් ගැන හිතල නැහැ.ඔහු ඔබේ වෘත්තියට ගරු කරනවාද? ඔබට උදව් කරනවාද?අනිවාර්යෙන්ම. එයා ලංකාවේ ඉන්නවා නම් රූපගත කිරීම්වලට මාව එක්කගෙන යනවා. මගේ වැඩවලට හරියට උදව් කරනවා. මම රඟපාන සෑම ටෙලිනාට්‍යයක්ම එයා බලනවා. ලංකාවේ හිටියේ නැතිනම්, ඉන්ටර්නෙට් එකෙන් හරි බලනවා.සිනමාවේ තවම හොඳ දෙයක් කරන්න අවස්ථාවක් ලැබුණේ නැහැ නේද?මම මේ වනවිට එක චිත්‍රපටයක රඟපාල තියෙනවා. ඒ; රොෂාන් කුරුප්පු‍ගේ "මල් විල ෆාම්" චිත්‍රපටයේ. එහි විමල් අයියයි නිල්මිණී බුවනෙකයි මමයි තමයි ප්‍රධාන චරිත කළේ. තවම ඒක තිරගත වුණේ නෑ. මම රඟපෑ සමහර ටෙලිනාට්‍ය නරඹපු ක්ෂේත්‍රයේ ප්‍රවීණයින් මට කියල තියෙනවා "ඔයා ඒ ටෙලිනාට්‍යයේ රඟපෑවේ ෆිල්ම් එකක වගේ" කියලා. ඉතින් ඒ ඇගයීම මට ලොකු ගෞරවයක්.ගාමිණී සුසන්තකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>02</day>
    </date>
    <link>http://www.silumina.lk/2014/03/02/_art.asp?fn=av1403024</link>
    <topic>ස්ටේජ්වලට ගිහිල්ලා සල්ලි හම්බ කිරී‍ෙම් ටාර්ගට් එකක් මට නෑ</topic>
    <author>ටානියා මෝසස්</author>
    <content>ස්ටේජ්වලට ගිහිල්ලා සල්ලි හම්බ කිරී‍ෙම් ටාර්ගට් එකක් මට නෑඅභිෂේකා විමලවීරඈ සතු හැකියාවන් බොහෝ වුණත් ඒ හැම හැකියාවක්ම කැටි කර ගෙන හෙමින් ගමනක් යමින් වැඩි සද්ද බද්ද නැතිව පාඩුවේ පැත්තකට වෙලා ඉන්න චරිතයක් තමයි අභිෂේකා විමලවීර. 'සීමා නෑ ' ගීතයෙන් ගායන ක්ෂේත්‍රයට පා තැබූ අභිෂේකා ' දෙකොපුල් කඳුළින් තෙමා' , 'හවසක මා' යන ගීත ඔස්සේ තම ගායන කෞශල්‍යයටද සීමාවක් නැති බව පසක් කර දෙන්නීය.අභිෂේකා සින්දු කිව්වාට හැමෝම දන්නේ නිවේදිකාවක් විදිහට නේද?ඔව් අවුරුදු 9 -10 ඉඳලම ලහිරු මඩල, සමනල උයන, ටිකිරි පැය සහ සෙල්ලම් ගෙදර වගේ වැඩසටහන් වල නිවේදිකාවක් විදිහට තමයි සම්බන්ධ වුණේ. ඒත් ගුවන් විදුලි සංස්ථාවේ පොඩි ළමයින්ගේ සින්දු කියන වැඩසටහනකත් හිටියා. නමුත් ටීවී එකේ මගේ මුහුණ දැක්කේ නිවේදිකාවක් විදිහට නිසා හැමෝම හිතුවේ මම ගායන පැත්තට සම්බන්ධ නෑ කියලයි.නිවේදිකාවක් විදිහට ඇවිත් ගායිකාවක් වෙන්න හිතුණේ ඇයි?මම කොහොමත් මියුසික් තමයි ඉගෙන ගත්තේ පොඩි කාලේ ඉඳලම. සනත් නන්දසිරි සර් ගෙන් තමයි සංගීතය හදාරන්න පටන් ගත්තේ. නමුත් එළියට එන්න වුණේ නිවේදිකාවක් විදිහට. මොකද ළමා ගායිකාවකට ඒ කාලේ එළියට එන්න තිබුණ ඉඩ කඩ අඩුයිනේ .විශාරද වුණත් ගායිකාවක් විදිහට තවම අනන්‍යතාවයක් නෑ කිව්වොත් ?සින්දු කරලා තියෙන ප්‍රමාණය නම් අඩුයි. තවම සින්දු 15 ක් විතර තමයි කළේ. ඒවායින් 'සීමා නෑ' , 'අමා තේමා ගීතය' සහ 'හවසක මා' වගේ මියුසික් වීඩියෝස් එක්ක කරපු ගීත ජනප්‍රිය වුණා. අනික ඒ දවස්වල මම එක චැනල් එකකටම කොටු වෙලා හිටියනේ . දැන් නම් එහෙම නෑ.සින්දු 15ක් තිබුණත් හිට් වුණේ ඩුවට්ස් විතරයි නේද ?මම තනියම කියල තියෙන්නේ එක සින්දුවයි. අනිත් ඔක්කොම ඩුවට්ස් තමයි. ටෙලි නාට්‍යවල චිත්‍රපටිවල මට හම්බුණෙත් ඩුවට්ස් කියන්න තමයි.ඉගෙන ගත්තු දෙයින් ප්‍රයෝජනයක් ගන්න වුවමනාවක් නැහැ කිව්වොත් ?උනන්දුවක් නැතිකම තමයි මුල්ම හේතුව. අනික නිවේදන කටයුතු හා ව්‍යාපාරික කටයුතුවලටම හිර වෙලා හිටපු නිසා සින්දුවක් කරන්න ඕනේ කියල හිතුනෙම නෑ. ගායිකාවක් වුණා කියල මම කවදාවත් ප්‍රසංග වේදිකාවට නම් යන්නේ නැහැ. එහෙම ගායිකාවක් වෙන්න මට ඕන කමක් නෑ.ඒ කියන්නේ වෘත්තීමය ගායිකාවක් වෙන්න බලාපොරොත්තුවක් නැද්ද ?කොහෙත්ම නෑ. වෘත්තියක් විදිහට නියැළෙන්න වෙන මාර්ග තුන හතරක් ම මට තියෙනවා. සින්දුවක් දෙකක් කියාගෙන හැමදාම මගේ රසිකයන් අතර ඉන්න පුළුවන්නම් මට ඒ ඇති. ස්ටේජ් වලට ගිහිල්ලා සල්ලි හම්බ කිරීමෙ ටාර්ගට් එකක් මට නෑ .ඒ කියන්නේ කලාව වෘත්තීය කරගෙන ජීවත් වෙන්න බැහැයි කියලද?ඇත්තටම අමාරුයි. ඒකට ලොකු කැප කිරීමක් කරන්න ඕනේ. මම වෙනත් දේවල් වලින් හම්බ කරන දේ මියුසික් වලින් හොයන්න අමාරුයි. ඉතින් හම්බ කරන්න පුළුවන් ඊට වඩා පහසු මාර්ග තියෙද්දී මම මියුසික් වලට මහන්සි වෙන එක අපරාදෙනේ. මියුසික් කියන්නේ මගේ හොබී එක.හොබී එකක් විදිහට මියුසික් කරලා ජනප්‍රිය වෙන්න බැහැයි කිව්වොත්?පොඩි කාලේ ඉඳලම මිඩියා එක්ක හිටපු නිසා ජනප්‍රියත්වය කියන දේ මට අලුත් දෙයක් නෙවේ. මගේ නිදහස මට වටිනවා. පුංචි කාලේ ඉදලම මාව දන්නා නිසා හැමෝම මට ආදරෙයි. ස්ටාර් කියන වචනය ඇතුළේ බොහෝ දෙනෙක්ට අවුරුදු 5ක් වගේ තමයි රැඳිලා ඉන්න පුළුවන්. එහෙම නැති අයත් ඉන්නවා සුනිල් පෙරේරා අන්කල් වගේ. නමුත් ගෑනු ළමයෙක්ට එහෙම පීක් එකේ ඉන්න අමාරුයි.අභිෂේකා කියන්නේ එක අරමුණක ඉන්න බැරි කෙනෙක්ද?අරමුණක් තියෙනවා. පළවැනි අරමුණ තමයි මගේ පවුල. මගේ මහත්තයා, අම්මා, තාත්තා සහ මගේ බබා. ඒ ගොල්ලෝ අකැමැති එයාලට හානියක් වෙන දෙයක් මම කොහෙත්ම කරන්නේ නෑ. සින්දුවක් කළත් වීඩියෝ එකක් කළත් මම ඒ ගැන සෑහෙන හිතනවා. මොකද එක කතාවක් හරි හැදුනොත් ෆීල්ඩ් එකේ ඉඳල වැඩක් නෑ. අනෙක් කාරණාව තමයි ඉගෙන ගත්තු දේ කවදාවත් අහක යන්නේ නෑනේ. විශාරද දක්වා ඉගෙන ගත්තේ තාත්තට මට හරි දේ දෙන්න ඕන වුණ නිසා. කිසි දෙයක් නොදැන සින්දුවක් කියනවට වඩා දැනගෙන කියන එක හොඳයිනේ. මම නීතිය හදාරා තියෙනවා. ඊට පස්සේ උපාධියට කළේ ආර්ථික විද්‍යාව. දැන් මම ආයුර්වේද වෛද්‍යවරියක් වෙන්න ඉගෙන ගන්නවා. මේ හැමදේම කරන්නේ අරමුණක් ඇතිව. රූපලාවණ්‍ය කටයුතු වලදී ආයුර්වේදය පිළිබඳ දැනුම වැදගත්. බිස්නස් වලදී මගේ උපාධිය වැදගත්. ඉතින් මගේ අරමුණු අපතේ ගිහින් නැනේ.තාත්තා (සුනිල් විමලවීර) ප්‍රවීණ ගී පද රචකයෙක්, නමුත් දුවට ඒ හැකියාව නැද්ද?තියෙනවා. මගේ මුල්ම ගීතය ‘සීමා නැ’ මමම ලියපු ගීතයක් තමයි. ගීතයක් ලියල දෙන්න කියල ආරාධනා කළොත් ලියනවා. එහෙම ලියපු ගීතත් තියෙනවා. සල්ලි ගන්නේ නැතුව යාළුකමට ලියපු ගීතත් තියෙනවා. හැබැයි තාත්තා වගේ නම් ලොකු නමක් හදාගෙන නෑ.අලුත් නිර්මාණයක් කරන්න සෑහෙන කාලයක් ගන්නවා කිව්වොත් ?නැහැ ... එහෙම නැහැ. මගේ විවාහය සහ පෞද්ගලික කරුණු කිහිපයක් හින්දා පොඩි කාලයක් අතපසු වූණා නම් තමයි. එත් අවුරුද්දකට ගීත දෙකක් වත් කරන්න තමයි බලාපොරොත්තුව. මේ ටිකෙත් එහෙම සින්දු දෙක තුනක් කරලා තියෙනවා.ඔබ හිතන විදිහට අද හීට් කරන්න පුළුවන් මොන වගේ ගීතද?එහෙම කියන්න බැහැ. නමුත් තේරුමක් තියෙන ගුණාත්මක ගීත හැමෝම අතරේ ජනප්‍රිය වෙනව නම් මම පෞද්ගලිකවම කැමැතියි. මෑත කාලයේදී අතිශයින් ජනප්‍රිය වුණ ' ඉකි ගසා හඬන ' ගීතය නිර්මාණය වුණේ මීට වසර 5කට කලින්. ඒත් ඒකට ඒ කාලේ මීඩියාවලින් කිසිම සපෝට් එකක් තිබුණේ නැහැ. සීඩී එකට විතරක් සීමා වෙලයි තිබුණේ. අන්න ඒ වගේ ගුණාත්මක ගීත තවමත් කොච්චර හැංගිලා ඇත්ද? ඒවාට චාන්ස් එකක් අවොත් අර්ථයක් නැති ගී රැල්ල නැති වෙලා ගුණාත්මක ගීත අහන්න මිනිස්සු පෙලඹෙයි.ජනප්‍රියත්වය රැඳෙන්නේ ප්‍රතිරූපය මතද? හැකියාව මතද?මට නම් හිතෙන්නේ පළවැනි දේ වාසනාව. දෙවැනි දේ තමයි මිනිස්සු අතරේ ගොඩ නගා ගන්නා ආකල්පය. ඒ කියන්න ඉමේජ් එක. ඔය අතරට ටැලන්ට් එකත් ඕනේ.ක්ෂේත්‍රයේ රැඳෙන්න කැමැති ගායිකාවක් විදිහටද? නිවේදිකාවක් විදිහටද?වැඩිපුරම මම කැමැති ගායනයට. නිවේදන කටයුතුවලට මම ආයෙත් සම්බන්ධ වෙයි කියල හිතන්නේ නෑ. මොකද එක චැනල් එකකට හිර වෙන්න මම අකැමැතියි. දැන් තමයි මාව මිනිස්සු ගායිකාවක් විදිහට හඳුනා ගනිමින් ඉන්න කාලේ. ඉතින් ඒ ප්‍රතිරූපය හදා ගත්තට පස්සේ නිවේදන කටයුතු ගැන හිතල බලනවා.ටානියා මෝසස්කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>02</day>
    </date>
    <link>http://www.silumina.lk/2014/03/02/_art.asp?fn=av1403026</link>
    <topic>‘ටක් ගානවා ටික් ගානවා’ ගීතය ලිව්වේ  ප්‍රේමකීර්ති නෙමේ, මමයි!</topic>
    <author>ජෝජ් රොබ්සන් ද සිල්වා</author>
    <content>‘ටක් ගානවා ටික් ගානවා’ ගීතය ලිව්වේ  ප්‍රේමකීර්ති නෙමේ, මමයි!ඇ. ලයනල් ද සිල්වාටක් ගානවා ටික් ගානවා - ටිකක් කනවා දොර වහනවා හුණු කිල්ලොටයක් අරගෙන - සීයා බුලත්විට හපනවා අනේ සීයෙ අමල් බිසෝ - කතන්දරේ කියන්නකෝ...!  (ගායනය - පේෂලා මෙන්ඩිස්) දශක තුනකටත් වැඩි කාලයක සිට අප අසා පුරුදු ජනප්‍රිය ළමා ගීතයක් වන "ටක් ගානවා ටික් ගානවා" ගීතයේ පද රචකයා පොත් ප්‍රකාශකයකු ද වන මල්පියලි ප්‍රකාශකයෝ (පෞද්) සමාගමේ අධිපති ඇ. ලයනල් ද සිල්වා ය. මෙරට දරුවන් වෙනුවෙන් ග්‍රන්ථ ගණනාවක් පළකර ඇතුවා සේම කලකට ඉහත ලයනල් දරුවන්ට සුදුසු ළමා ගීත කිහිපයක් ද පද රචනය කළේ ය. එහෙත් එක්තරා ගී පට සහ තැටි නිෂ්පාදන ආයතනයකින් එළිදැක්වූ "ටක් ගානවා" ගීතය ඇතුළත් කැසට් පටයක, තැටියක සහ ගී පොතක මෙම ගීතයේ පද රචකයාගේ නම වරදවා එය ප්‍රේමකීර්ති ද අල්විස් යනුවෙන් සඳහන් කිරීම හේතුවෙන් මේ වනවිට ලයනල් ට සිය ජනප්‍රියම ගී පද රචනයේ හිමිකම අහිමි වී යාමේ තර්ජනයකට මුහුණ පෑමට සිදු වී ඇත. ඒ පිළිබඳ "රසඳුන" සමඟ ලයනල් කළ කෙටි කතාබහකි මේ.මෙම 'ටක් ගානවා' ගීතය මෙන්ම 'රැල්ල නැගෙන්නා හෝ ගා රැල්ල නැගෙන්නා' (ශිරෝමාලා ප්‍රනාන්දු) - 'රංචු රංචු තාරකා දිලෙන්නෙ අම්බරේ' (ශිරෝමාලා) - 'නිරන්තරේ හුළං සැරේ' - 'පුංචි අපට රටක් ඇතේ' (ක්ලෝඩියා ප්‍රනාන්දු) - 'කං කං බූරු - සිං සිං නෝරූ' (රේමන් පොන්සේකා සමඟ මානෙල් වඩුගේ) - 'උඩින් යන්න රන් තැටියක්' (මානෙල් වඩුගේ) 'සරුංගලේ සරුංගලේ හුළං බදයි හෙමින් සැරේ' (කොරින් අල්මේදා) - 'රන් රඹුටන් ගස් දෙක යට වළි කුකුලන් පස් දෙනයි' (මානෙල් කුමාරි) - 'ලස්සන පාටකි ඇඳුම මගේ' (ඇන්ජලා සිල්වා) වැනි ගීත ලිව්වෙත් මමයි. ළමා ගීත ක්ෂේත්‍රයේ විශේෂ ප්‍රබෝධයක් ඇති වූ හැත්තෑව දශකයේ මුල් භාගයේදී මමත් ළමා ගී තිහකට පමණ නිර්මාණ‍ෙය් දී පද රචනයෙන් දායක වුණාමම පේෂලා මෙන්ඩිස් ළමා ගායන ශිල්පිනියට 'ටක් ගානවා' ගීතය ලිව්වේ 70 දශ‍කයේ මුල් භාගයේදීයි. මට මතකයි, එතකොට පේෂලා පාසල් යනවා. මමත් ගුරු වෘත්තියේ නියැළුණේ. පේෂලාගේ මවුපියනුත් ගුරු වෘත්තියෙයි නියැළී උන්නේ. මේ ගී පද රචනයට තනුව නිර්මාණය කළේ ආචාර්ය වික්ටර් රත්නායකයන්. පේෂලයි, පේෂලාගේ තාත්තයි, අම්මයි, මමයි මේ පදමාලාව අරගෙන තනුව යොදා ගන්න වික්ටර් රත්නායකයන්ගේ ගෙදරට ගිය දවසේ ඔහු අසනීපයෙනුයි උන්නේ. ඒත් එදාම පැයක් ඇතුළත මගේ පදමාලාවට තනුව සාදා දුන්නා. ඔහුගේ තනුව හා සංගීතය නිසා තමයි මේ ගීතය ජනප්‍රිය ව‍ුණේ.* ඉතින් මෙම ගීතයේ පද රචනයට ප්‍රේමකීර්ති ද අල්විස්ගේ නම සම්බන්ධ වුණේ කෙසේ ද..?මෙහෙමයි. 'රන්සිළු' එන්ටර්ප්‍රයිසස් ආයතනයෙන් මීට අවුරුදු දහයකට පමණ ඉහත 'මගෙ පොඩි යාළු' නමින් ළමා ගීත කැසට් පටියක් සහ සංයුක්ත තැටියක් සමඟ ස්වර ප්‍රස්ථාර සහිත ගී පොතක් නිකුත් කළා. එහි ප්‍රස්ථාර සැකසුම කළේ සංගීතඥ අසෝක පීරිස්. එහිදී තමයි මේ වරද ප්‍රථම වරට සිදු කළේ. එම අවස්ථාවේදී අප පළ කළ 'මල්පියලි' ගීත සඟරාවෙන් ද (රන්සිළු වෙතින් බලවත් වරදක් යන මැයෙන්) මේ වරද පෙන්වා දුන්නා. එහෙත් ඔවුන් එය නොතකා හරිමින් දිගින් දිගටම එම වරද සමාජ ගත කළා. එහි ප්‍රතිඵලයක් වශයෙන් තමයි මේ වනවිට ප්‍රේම් වැනි ප්‍රවීණ ගී පද රචකයකුට අගෞරවයක් වන ලෙස මෙවැනි බාල ගීත පදමාලාවකට ඔහුගේ නම ඈඳුණේ. ඔබ එලෙස පවසන්නේ ඇයි..?මං වැඩිපුර ළමා ගී ලිවීමේදී ජන ගී සහ කවි ආදියේ තිබුණු යෙදුම් ඇසුරෙන් තමයි ඒවා ලිව්වේ. උදාහරණ වශයෙන් කියනවා නම් 'ටක් ගානවා ටික් ගානවා' - 'රන් රඹුටන් ගස් දෙක යට වළි කුකුලන් පස් දෙනයි' සහ 'කං කං බූරූ සිං සිං නෝරූ' වැනි යෙදුම් මා යොදා ගත්තේ ජන ගී සහ කවි ආදිය ඇසුරෙනුයි. ප්‍රේම් එලෙස බාල සින්දු ලියන්නේ නැහැ. ඔහු ප්‍රතිභාපූර්ණ ගී පද රචකයෙක්. ප්‍රේම්ගේ නිර්මාණශීලි ගී පදමාලා අපි වැනි ගී පද රචකයින්ගේ පදමාලා වලට කිට්ටු කරන්නවත් බැහැ. ඒකයි මේ පදමාලාව ප්‍රේම්ගෙයි කීම, ඔහුට කරන අගෞරවයක් කියා මං කිව්වේ.* ගුවන් විදුලියේ මේ ගීතය පවතින්නේ ඔබේ නමින් නේද..?ඔව්. ගුවන් විදුලි ගී තැටියේ මේ ගීතයේ පද රචකයා ලෙස මගේ නම සඳහන් වී තිබුණා. (හැබැයි මේ වනවිට එය වෙනස් කරලද දන්නේ නැහැ. එහෙමත් වෙනවනේ යි උපහාසයෙන් හිනැහෙමින්...) කෙසේ වුවත් මේ ගීතයේ පදමාලාව සහ සංකල්පනාව මගේ බවට මෙහි තනුව නිර්මාණය කළ වික්ටර් රත්නායකයන් සහ මුලින්ම මේ ගීතය ගායනා කළ පේෂලා මෙන්ඩිස් ගායිකාව සාක්ෂි වෙයි. එම නිසා තවදුරටත් මේ ගීතය ප්‍රචාරයේ දී සහ විවිධ වැඩසටහන් වලට ගායනා කිරීමේ දී මෙහි පද රචකයා ලෙස මගේ නම යොදා ගන්නා ලෙස මම සියලු විද්‍යුත් නාළිකා වලින් මෙන්ම මේ රටේ ගීතලෝලී දරු දැරියන්ගෙන් ඉල්ලා සිටිනවා. එසේම ගීත පට සහ තැටි ව්‍යාපාරයේ යෙදෙන ව්‍යාපාරිකයින්ගෙන් මා ඉල්ලා සිටින්නේ සැබෑ නිර්මාණකරුවන් දැනගෙන ඔවුන්ගේ අවසර ඇතුව වගකීමෙන් යුතුව මේ ක්ෂේත්‍රයේ නියැළෙන ලෙසයි. එවිට මෙවැනි වැරදි සමාජ ගත නොවන අතර කලාකරුවන්ගේ ආත්ම තෘප්තියට ද හානියක් නොවනු නිසැකය.ජෝජ් රොබ්සන් ද සිල්වාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>02</day>
    </date>
    <link>http://www.silumina.lk/2014/03/02/_art.asp?fn=av1403027</link>
    <topic>මා කැමැතිම පිරිමි දහදෙනා</topic>
    <author>තුෂාරි නේරංජා වික්‍රමසිංහ</author>
    <content>මා කැමැතිම පිරිමි දහදෙනාසබීතා පෙරේරා1. කැමැතිම නළුවා : පර්හාන් අක්තාර්මේ වසරේ හොඳම නළුවා ලෙස ෆිල්ම් ෆෙයාර් සම්මානයට පාත්‍ර වුණේ පර්හාන් අක්තාර්වයි. 'බාග් මිල්කා බාග්' චිත්‍රපටයේ ඔහු රඟපෑ 'මිල්කා' චරිතය ඉතාම ආකර්ෂණීයයි. මේ චිත්‍රපටයට පාදක වන්නේ සත්‍ය කතාවක්. ඉන්දියාවේ සැබෑ මනුෂ්‍ය ජීවිතයක් වටා ගොඩනැගුණු, ධාවන ශූරයකුගේ කතාවක්. මට හිතාගන්න බැහැ නළුවෙක් මේ තරම් සාර්ථකව චරිතයකට අනුගත වෙලා මොනතරම් කැපවීමකින් මේ චරිතයට සාධාරණය කර තිබෙනව ද කියන එක. සාමාන්‍යයෙන් මම ආසම බටහිර නළුවන්ට. පර්හාන්ගේ මේ රංගනය දුටු විට මට බටහිර රටවල නළුවන් අමතක වුණා.2. කැමැතිම ගායකයා : අමරදේව මාස්ටර්අමරදේවයන්ගේ හුඟාක් ගීතවලට මම කැමැතියි. ඒ අතුරෙන් ඔහු ගායනා කරන 'ආදර හැඟුම්' ගීතයට මම ගොඩක් ආසයි. ආදරේ ගැන තරුණ ගායකයින් ගායනා කරන ගීත කොතරම් අහල තිබුණත් අමරදේවයන්ගේ 'ආදර හැඟුම්' ගීතය ඇසෙද්දී ආදරයේ මිහිර සැබැවින්ම රස විඳින්න පුළුවන් බව දැනෙනවා. ඒ වගේම එතුමාගේ 'ඇසේ මතුවන කඳුළු බිඳු' ගීතයටත් මම හුඟාක් කැමැතියි.3. කැමැතිම ක්‍රීඩකයා : කුමාර් සංගක්කාරලංකාවට කුමාර් සංගක්කාර ගෞරවයක් කියල මට හිතෙනවා. ඔහු තුළ ලොකු පෞරුෂයක්, කඩවසම් බවක් මම දකිනවා. මහත්මයෙක් කියලා කියන්න පුළුවන් ක්‍රීඩකයෙක්. අපේ රටට ගෞරවයක් ලබාදුන් ක්‍රීඩකයෙක්.4. කැමැතිම චරිතය : ගෝඨාභය රාජපක්ෂකොයි මොහොතකවත් දේශපාලනයට ඈඳුණු චරිතයක් නෙමෙයි මම. අපේ රටේ යුද්ධයෙන් පස්සේ ‍කොයි තරම් දුරට ලංකාවේ කෝට්ටේ ප්‍රදේශය ඇතුළු තවත් ප්‍රදේශ හඳුනාගන්න බැරි තරම් සංවර්ධනයකට ලක්ව තිබෙනවා. එයට හේතුව ලෙස මම දකින්නේ ගෝඨාභය රාජපක්ෂ මහතා සිදුකරගෙන යන නාගරික සංවර්ධන වැඩපිළිවෙළයි. මම ඔහුට ගරු කරනවා. යුද්ධෙන් පස්සේ මේ කරගෙන යන සංවර්ධනය පුරවැසියෙක් ලෙස මම අගය කරනවා.ගෝඨාභය මහතා වගේ තව කෙනෙක් මේ රටට හිටියානම් අද අපේ රට තවත් දියුණුයි. ඔහුට මේ සේවය මේ විදිහට සිදු කරන්න ලැබෙන්නේ ඔහුගේ බිරිඳ ගෙන් ලැබෙන ශක්තිය නිසා. වසර ගණනක් විදේශයක ජීවත්වූ කෙනෙක් ලංකාවට ආවොත් ලංකාවේ ප්‍රදේශ වෙනස් වෙලා දියුණු වෙලා තිබෙන හැටි බැලුවොත් හිතාගන්න බැරි තරම්. මේ ගැන මට හරිම ආඩම්බරයි වගේම සතුටුයි.5. අදහන්න කැමැතිම ආගමික නායකයා : බුදුන් වහන්සේමං අදහන්නේ බුදුන් වහන්සේ ගේ ධර්මය. බුදුන් වහන්සේ මිනිසුන්ට සංසාරෙන් එතෙර වෙන්න මනුෂ්‍යයින් වෙනුවෙන් කළ දුෂ්කර ක්‍රියා‍වන්. කියා දුන් දේවල් අන් කවර ආගමකවත් නැහැ. මම දවස පටන් ගන්නේ බුදුන් වහන්සේ දෙසු දහම සමඟයි. එම වතාවත් සමඟයි. ඒ තුළින් මගේ ජීවිතයට අාධ්‍යාත්මික, ලෞකික සහනයක් ලැබෙනවා. මනස සැහැල්ලු වෙනවා. එනිසා මම වැරැදි කරනවා අවමයි. ඒ දහමට අනුව මමත් සසරින් එතෙර වෙන්න පෙරුම් පුරනවා.6. ජීවිතයට සමීපතම පුද්ගලයා : මගේ මහත්තයා උපාලි ජයසිංහඒ මුණ ගැසීම අහම්බයක්. ඔහු හා ඇති ගැඹුරු බැඳීම ගැන හිතන විට මේ ආත්මෙ නෙමේ පෙර සසරවල සිටම ගෙන ආ බැඳීමක් කියා සිතෙනවා. එය වචනයෙන් විස්තර කරන්නට බැරි තරමටම අපි දෙදෙනාගේ ජීවිත තුළ ඇති ගැඹුරු බැඳීමක්.7. කැමැතිම නවකතාකරු : ජයසේන ‍ජයකොඩිඑක කාලයක් තිබුණා මම ඔහුගේ පොතක් පිටවෙනතුරු බලා හිඳපු. ඔහුගේ නවකතාවලට මම එතරම්ම කැමැතියි. ඔහුගේ මරණය දවසේ මට දැනුණේ මට කිට්ටු කෙනෙක් නැති වුණා වගේ හැඟීමක්.8. කැමැතිම සංගීතඥයා : ඒ. ආර්. රහුමාන්රහුමාන්ගේ සංගීතයට මම කැමැතියි. ඔහු ඉන්දියානුවෙක් ලෙස ඔස්කාර් සම්මානය දක්වා සංගීතය රැගෙන ගියා. 'ස්ලම් ඩෝග් මිලියනයර්' චිත්‍රපටයේ සංගීතය වෙනුවෙන් ඔහුසම්මානයට පාත්‍ර වුණා. ඔහුගේ හැම නිර්මාණයකටම මම කැමැතියි.9. කැමැතිම චිත්‍රපට අධ්‍යක්ෂවරයා : තිස්ස අබේසේකරඇත්තටම මං ඔහුට ගොඩක් ප්‍රිය කරනවා. මගේ සිනමා මාධ්‍ය ජීවිතයේ දී ඔහුගෙන් ලැබුණු ගුරුහරුකම් සිනමාව සම්බන්ධ පාසලකට ගියත් මට ලබාගන්න බැරි වෙයි. ඔහු හරිම ආදරයෙන් සිනමාව ගැන කියලා දුන්නා. සිනමාව පිළිබඳ චිත්‍රපට නරඹන්න, අධ්‍යයනය කරන්න එහි ගැඹුර ගැන ඔහු මට කියලා දුන්නා.10. කැමැතිම චිත්‍ර/මූර්ති ශිල්පියා මයිකල් ආන්ජලෝමගේ ජීවිතයේ දී මා දැකපු ලස්සනම චිත්‍ර හා මූර්ති මම දැක්කේ වතිකානුවේ බැසිලිකා දෙව් මැදුරේදීයි. එහි දක්නට ලැබෙන චිත්‍ර, මූර්ති මයිකල් ආන්ජලෝ නම් අද්විතීය කලා ශිල්පියාගේ කලා නිර්මාණ. ඒ සිතුවම්, මූර්ති ඇඳලා, අඹලා තිබෙන ආකාරය ඇත්තටම සජීවියි.තුෂාරි නේරංජා වික්‍රමසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>02</day>
    </date>
    <link>http://www.silumina.lk/2014/03/02/_art.asp?fn=av1403029</link>
    <topic>පැකේජ් ක්‍රමයට සින්දු දමා ගන්න මගේ ළඟ සල්ලි නැහැ</topic>
    <author>ජෝජ් රොබ්සන් ද සිල්වා</author>
    <content>පැකේජ් ක්‍රමයට සින්දු දමා ගන්න මගේ ළඟ සල්ලි නැහැ- මහාචාර්ය සංගීත් නිපුන් සනත් නන්දසිරිඅඩ සියවසකට ආසන්න කාලයක් පුරා ඔහුගේ භාවපූර්ණ හඬින් ජීවය ලද ඒ ගීතයෙන් අපේ සවන් සැනහුණි. “ඇවිළුණු ගිනිදැල් නිවි නිවි යද්දී” ගීතය ගායන ශිල්පියකු ලෙස ඔහු අප අතරට රැගෙන ආ ප්‍රථම ගීතයයි. ශාස්ත්‍රීය සහ සරල ගායනය, තබ්ලා වාදනය පිළිබඳ විශිෂ්ට ශ්‍රේණියේ ගුවන් විදුලි ශිල්පියකු මෙන්ම ගී තනු සහ පද රචකයකු ලෙස සිය සෞන්දර්ය චාර්කාවේ දී විවිධ ඉසව් ගණනාවක්ම ස්පර්ශ කළ ඔහු කලෙක සෞන්දර්ය කලා විශ්ව විද්‍යාලයේ සංගීත පීඨයේ පීඨාධිපති ද විය. එපමණකින්ම සිය මෙහෙවරෙහි විරාමය නොතබා සංගීත විෂයට අදාළ ග්‍රන්ථ කතුවරයකු ද වූ ඔහු මෙරට සුභාවිත ගීත ශ්‍රාවකයින්ගේ මනදොළ පිනවීම උදෙසා වසන්තය රැගෙන එන්නට මේ දිනවල සිය ඒක පුද්ගල ගීත ප්‍රසංගය වන “ප්‍රථම වසන්තේ” සඳහා සූදානම් වෙමින් සිටියි. රුවගුණ සපිරි අපූර්ව ගීතාවලියක හිමිකරු වන ඔහු - මහාචාර්ය සංගීත් නිපුන් සනත් නන්දසිරි ය. (අප සෙනෙහ සිතින් අමතන අයුරු නම් ඔහු - සනත් අයියා ය.)මෙවර “ස්වර වර්ණ” සනත් අයියා‍ෙග් සිතුවිලි සමඟින් වර්ණ ගන්වන්නට අපි ඔහුට ආරාධනා කළෙමු. මේ ඔහුගේ සිතුවිලි අකුරු වූ අයුරුයි.“මගේ ‘ස්වර්ණ කුණ්ඩල’ ඒක පුද්ගල ගීත ප්‍රසංගයෙන් පසුව ඒක පුද්ගල ගීත ප්‍රසංග නොකර උන්නේ. මොකද මට රාජකාරි බහුලයි. ප්‍රසංගයක් පටන් ගත්තොත් දිගටම කරගෙන යන්නත් වෙනවා. සාමාන්‍යයෙන් ප්‍රසංග පැවැත්වෙන්නේ සෙනසුරාදා, ඉරිදා වගේ දිනවලනේ. මගේ ගෙදර සංගීත පන්ති පැවැත්වෙන්නෙත් එම දිනවලනේ. ඉතින් සිය ගණනක් ශිෂ්‍ය ශිෂ්‍යාවෝ මගේ ගාවට ඉගෙන ගන්නත් එනවා. ඒ සේරම ගැන කල්පනා කරද්දී මගේ ඒක පුද්ගල ගීත ප්‍රසංගයක් කරන්න මං බල‍ාපොරොත්තු වුණේ නැහැ. ඒත් මගේ දුව (අනුරාධා) හරහා තමයි මේ ඉල්ලීම වැඩිපුරම ආවේ. දුවට වගේම මල්කාන්තිටත් වුවමනාව තිබුණා මගේ ගීත ප්‍රසංගයකට. ඒක තමයි මේ සාක්ෂාත් වෙන්න යන්නේ.”“දැන් මටත් හිතෙනවා මගේ ගීත ශ්‍රාවකයින් වෙනුවෙන් දිගටම මෙවැනි ගීත ප්‍රසංගයක් කරගෙන යාමට හැකි නම් හොඳයි කියලා. විශේෂයෙන්ම අපේ ගීත දැන් මේ රටේ විද්‍යුත් මාධ්‍ය වලින් ශ්‍රාවකයින්ට අහන්න ලැබෙන්නේ නැති නිසා වගේම සාමාන්‍යයෙන් සංගීත සංදර්ශනයකට ගියාම වේදිකාවේ ඉඳගෙන ගයන්නෙත් ගීත දෙක තුනක් වන නිසාත් මෙවැනි ඒක පුද්ගල ගීත ප්‍රසංගයකින් මගේ ගීත ශ්‍රාවකයින්ට සාධාරණයක් ඉටු කරන්නට හැකියාව ලැබෙනවානේ. ඇතැම් ශාලාවල පවත්වන ප්‍රසංග වලදී වුණත් මගේම ගීත වැඩිපුර ගයන්න ලැබෙන අවස්ථා අඩුයි. ඒකට එක්තරා පිළියමක් විදිහට තමයි මගේ මේ ‘ප්‍රථම වසන්තේ’ ගීත ප්‍රසංගය සූදානම් කෙරුණේ.”* “ප්‍රථම වසන්තේ” පළමු ප්‍රසංගය අගනුවරින් බැහැරව ඇඹිලිපිටියේ දී පවත්වන්නේ ඇයි...?“අපි 11 වැනිදා ඇඹිලිපිටියේ ඩී.ඒ. රාජපක්ෂ අනුස්මරණ රඟහලේ දී පවත්වන්නේ මගේ ‘ප්‍රථම වසන්තේ’ ඒක පුද්ගල ගීත ප්‍රසංගයේ පළමු ප්‍රසංගය නෙමේ. එදිනට අපි එය පවත්වන්නේ පූර්ව ප්‍රසංගක් වශයෙනුයි. තවත් විදිහකට කියනවා නම් ඇඹිලිපිටියේ දී අපි පවත්වන මේ ‘ප්‍රථම වසන්තේ’ ගීත ප්‍රසංගය පර්යේෂණාත්මක නැත්නම් අත්හදා බැලීමක් වැනි පූර්ව ප්‍රසංගයක්. ‘ප්‍රථම වසන්තේ’ ගීත ප්‍රසංගයේ පළමු ප්‍රසංගය නුදුරු දිනයකදී කොළඹදී පැවැත්වීමට කටයුතු යොදනවා.”* කෙසේ හෝ “ප්‍රථම වසන්තේ” පූර්ව ප්‍රසංගය වුවද ඇඹිලිපිටිය වැනි පළාතකදී පැවැත්වීමට හේතු වූ විශේෂ කාරණා ඔබට ඇති නේද...?“ඔව්. පළමු කාරණය තමයි මගේ ඒක පුද්ගල ගීත ප්‍රසංගයකට මං සූදානම් වෙන බව දැනගත් වහාම ඇඹිලිපිටියේ ශාලාව වෙන් කරවා ගෙන ප්‍රසංගය පවත්වන්න ‘මිනිසා උදෙසා මධ්‍යස්ථ මිනිසා’ කියලා මාධ්‍යවේදීන් එකතු වෙලා පිහිටුවා ගත් පදනමක් සූදානම් වීම. අපට විදේශ ගීත ප්‍රසංග කිහිපයකට සහභාගි වීමට යාමට සිදු වූ නිසාවෙන් කොළඹදී පැවැත්වීමට බලාපොරොත්තු වූ ‘ප්‍රථම වසන්තේ’ පළමු ප්‍රසංගය කල් දැමීමට සිදු වූ අතරවාරයේ දී තමයි ඇඹිලිපිටියේ ප්‍රසංගය සූදානම් කෙරුණේ. තවත් විශේෂ කාරණයක් තමයි මෙය ඇඹිලිපිටියේ දී පවත්වන්න කොළඹින් බැහැර දුර පළාත්වල මම ගී ගයන්න ගියාම අවුරුදු ගාණක් තිස්සේම මගේ ශ්‍රාවක හිතවතුන් මෙන්ම ප්‍රසංග සංවිධායකයින් ද මගෙන් ඒක පුද්ගල ගීත ප්‍රසංගයක් පවත්වන ලෙස කළ ඉල්ලීම්. මගේ ‘ස්වර්ණ කුණ්ඩල’ රස විඳපු රසික ජනතාවත් බලාපොරොත්තුවෙන් උන්නා මගේ ගීත ප්‍රසංගයක්. ‘ප්‍රථම වසන්තෙන්’ ඔවුන්ගේ ඒ බලාපොරොත්තු මම ඉටු කරනවා.”* “ප්‍රථම වසන්තේ” ප්‍රසංගයේ දී ඔබට දායක වෙන අනිකුත් ශිල්පීන් කවුරුන් ද...?“මේ ඇඹිලිපිටියේ පවත්වන පූර්ව ප්‍රසංගය මාධ්‍යවේදීන්ගේ පදනමකින් කරන හින්දා අපි ඔවුන්ට අවස්ථාව දුන්නා නිවේදන ආදි කටයුතු සඳහා දායක වීමට. ගායනයෙන් මල්කාන්ති, අනුරාධා සමඟ මගේ ශිෂ්‍ය ශිෂ්‍යාවන් ද සංගීතයෙන් මනෝජ් පීරිස් ඇතුළු වාද්‍ය වෘන්දය ද ‘ප්‍රථම වසන්තේ’ ප්‍රසංගයට දායක වෙනවා.”* විදග්ධ ඉවුරේ ජනප්‍රිය ගායන ශිල්පීන්ගේ ඒක පුද්ගල ගීත ප්‍රසංග රැල්ලට “ප්‍රථම වසන්තේ” සමඟ ඔබත් එක්වීම නොවේ ද මේ සිදුවෙන්නේ...?“ඒක පුද්ගල ප්‍රසංග කියලා රැල්ලක් මේ රටේ තියෙනවා. අතීතයේදීත් තිබුණානේ. හැබැයි ඒ රැල්ලට එක පාරටම වැටෙන්න මට අවශ්‍යතාවයක් තිබුණේ නැහැ. මේ රටේ විද්‍යුත් මාධ්‍ය මඟින් අපේ ගීත, ශ්‍රාවකයින්ට ශ්‍රවණය කරන්න නොදීම නිසාම ශ්‍රාවකයින්ගේ බලවත් ඉල්ලීම ඉටු කිරීම සඳහායි මම මේ ප්‍රසංග රැල්ලට එක්වන්නේ. ‘ප්‍රථම වසන්තෙන්’ මගේ ගීත ප්‍රිය කරන ශ්‍රාවකයින්ට සාධාරණය ඉටු කරන්න මට පුළුවන්කම ලැබෙනවා. මේ සිදුවෙන්නේ ඒ වැදගත් කාරණයයි.”* ඉන්දියාවට ගිහින් රාගධාරි ශාස්ත්‍රීය සංගීතය හදාරා ආවත් මෙරට ශාස්ත්‍රීය සංගීත ක්ෂේත්‍රයට සේවය නොකර සරල ගී ගායනා කර කර ඉන්නා බවට ඔබට නගන චෝදනාව පිළිබඳ ඔබ පවසන්නේ කුමක් ද..?“නැහැ, මං ඒ චෝදනාව පිළිගන්නේ නැහැ. මං ශාස්ත්‍රීය සංගීත ක්ෂේත්‍රයට සේවයක් කළේ නැත්නම් විශ්ව විද්‍යාලයේ දී මං කළේ මොනවද? අවුරුදු 40 ක් තිස්සේ එහිදී මං ඉගැන්නුවේ ශාස්ත්‍රීය සංගීතයනේ. එක සරල ගීතයක් වත් මං අවුරුදු 40 තුළදී විශ්ව විද්‍යාලයේ උගන්වලා නැහැ. ඒ වගේම සෙනසුරාදා, ඉරිදා මගේ ගෙදරට එන සිය ගණනක් ළමයින්ට මං සරල ගීත උගන්වන්නේ නැහැ. මං ගුවන් විදුලියේ ශාස්ත්‍රීය සංගීතය පිළිබඳ විශිෂ්ට ශ්‍රේණියේ ගායන ශිල්පියෙක්. ඒ වගේම තබ්ලා වාදනය පිළිබඳ විශේෂ තබ්ලා වාදන ශිල්පියෙක්. ශාස්ත්‍රීය සංගීත වැඩසටහන්වල ගායනා සහ තබ්ලා වාදන ඉදිරිපත් කරලා තිබෙනවා. මං නිශ්ශබ්දව අවුරුදු 40 ක් තිස්සේ කළේ විශ්ව විද්‍යාලයේ ශාස්ත්‍රීය සංගීතය උගන්වපු එක තමයි.ඕක ඉගෙන ගෙන තමයි දහස් ගාණක් ගෝල බාලයෝ අද මේ රටේ බඩ වියත ආරක්ෂා කර ගන්නේ. (“මල්ලී, මේ ටික නොවරදවාම ලියන්න” යි ඉල්ලමින්...) ශාස්ත්‍රීය සංගීතයෙන් මං විශ්ව විද්‍යාලයේ සංගීත පීඨයේ අංශාධිපති වුණා. පීඨාධිපතිවරයා වුණා. අන්තිමට මහාචාර්ය වෙලා තමයි විශ්‍රාම ගියේ. ඔය ප්‍රශ්නයට ලංකාවේ ඉන්න දහස් ගණනක් වන මගේ ගෝල බාලයෝ උත්තර ‍ලියයි. චෝදනා කරන්න පුළුවන් වුණාට ශාස්ත්‍රීය සංගීතය ඉගෙන නොගෙන කරන්න පුළුවන් ශිල්පයක් නෙමේ. රාගයක් දෙකක් අහගත්තා කියලා හෝ රාග දෙක තුනකින් සින්දුවක් හැදුවා කියලා හෝ එය ශාස්ත්‍රීය සංගීතය නෙමේනේ. එය හරි හැටි හදාරන්න ඕනේ. මොකද රාගධාරී සංගීතයේ එක් එක් රාග වෙනස්වීම් තියෙනවා. ඒ වෙනස් වීම් තේරුම් ගත්තේ නැත්නම් කවදාවත් එයින් සරල ගීතයක් හදන්න බැහැ.”* ශ්‍රාවක ජනතාවගේ රසඥතාව පිරිහී ඇති බවට කසු කුසුවක් පවතිනවා. එය ඇත්තක් ද...?“මෙහෙමයි, අද ජනගහනය අනුව බලන කොට තරුණ පරපුරනේ වැඩි. ඉතින් අපිට හිතෙනවා ඔවුන්ගේ ගීත වැඩිපුර ඇහෙන කොට ඒවා රසවිඳිනවා කියලා. එහෙම එකක් නැහැ. පණ්ඩිත් අමරදේවයන්, ආචාර්ය වික්ටර් රත්නායකයන්, විශාරද නන්දා මාලිනිය සහ මම ගැයූ ගීත රසවිඳි ශ්‍රාවක පිරිස් තවමත් ඒවා රස විඳිනවා. ඔවුන් මැරිලා නැහැ.* සනත් අයියේ, ඔබ සංගීතය සලකන්නේ “ධර්මයක්” (ආගමක්) ලෙසින් නේද...?“ඔව් මල්ලී... මම සංගීතය ධර්මයක් විදිහට සලකපු නිසානේ ඉන්දියාවට ගියේ ඉගෙන ගන්න. මට සංගීතය පෙනුණේ සම්භාව්‍ය ආගමක් ලෙසයි. පොඩි කාලේ ඉඳලම ඒ විදිහට තමයි සංගීතය මගේ හදවතේ රැඳුණේ. ඒක සොයා ගන්න තමයි මං භාරතයට ගියේ. ඉන්පසු ලංකාවට ඇවිත් සරල සංගීත ක්ෂේත්‍රයට යොමු වුණා. ධර්මයක් කියන්නේ මල්ලී, අභිරහසකටයි. නැත්නම් ගුප්තාර්ථයකටයි. දවසක් පණ්ඩිත් රතන්ජංකර් අපිට උගන්වන කොට කිව්වා ‘සංගීතයේ තියෙන ගුප්තාර්ථය මට ලියන්න බැරි වුණා කිසිම පොතක. උත්තර භාරතීය රාගධාර සංගීතයේ හෝ දක්ෂිණ භාරතීය රාගධාරී සංගීතයේ හෝ කුමන සංගීතයක ගුප්තාර්ථයක් තියෙනවා. ඒ අර්ථය පුළුවන් නම් හොයා ගෙන උඹලා ලියපල්ලා’ කියලා. එතුමා ග්‍රන්ථ සිය ගණනක් ලියූ පණ්ඩිතයෙක්නේ. එතුමා නොකියා කිව්වේ - ‘මං ඔක්කොම ලිව්වා. මේ ගුප්තාර්ථය ලියන්න බැරි වුණා’ කියලනේ. එතුමාට වගේම අදටත් අපිට තියෙනවා ඒ සොයා ගන්න බැරි වෙච්ච ගුප්තාර්ථය. අපි ඉගෙන ගත්ත සංගීතයේ ස්වර සප්තක මත රාගධාරී සංගීතයේ තියෙන ඒ අභිරහස, ගුප්තාර්ථය සොයා ගන්න මම නම් තාම වෙහෙසෙනවා. ඒ ගුප්තාර්ථය මට ආගමක්, ධර්මයක් ලෙස හැ‍ඟෙනවා.”* ඔ‍ෙබ් නව නිර්මාණ ගී නැත්තේ ඇයි...?“නව නිර්මාණ ගී කාටද, කොහේටද කරන්නේ අපි. දැන් අපි නව නිර්මාණ ඉදිරිපත් කළාට ඒවා ප්‍රචාරය කරන්නේ නැහැනේ මේ රටේ විද්‍යුත් මාධ්‍ය වලින්. මේ ළඟදී මමයි දුවයි කාර් එකේ රේඩියෝ එක දාගෙන යනකොට එක්තරා චැනල් එකකින් පැය භාගයක් ඇතුළත එකම ගීතය තුන්වරක් ඇසුණා. ඇයි එහෙම කරන්නේ. තුන් දෙනෙකුට දෙන්න පුළුවන් අවස්ථාව එක් අයෙකුගෙන් එකම ගීතයකට පමණක් ලබා දීම කොතරම් අසාධාරණ ද? එම විද්‍යුත් මාධ්‍ය වල ඉන්න රසභාවයක් නොමැති පරිපාලකවරුන්ට සහ නිවේදක නිවේදිකාවන්ට මං මේ චෝදනාව කෙළින්ම පිළිගන්නවා. අරුත් සුන් පදමාලා සහ භාවයක් නැති තනු ඇතුළත් ගීත තමයි වැඩිපුර ඔවුන් ප්‍රචාරය කරන්නේ. අද විද්‍යුත් මාධ්‍ය දුවන්නේ තරුණ පරපුර සහ මුදල් පසුපසමනේ. ඒ නිසා ඔවුන් මංමුලා වෙලා.”* ඔබේ දියණිය අනුරාධාත් තරුණ පරපුරේ ගායන ශිල්පිනියක් නේ. විද්‍යුත් මාධ්‍ය වලින් ඇයට ලැබෙන අනුග්‍රහය කෙසේ ද..?“කියන්නත් කනගාටුයි. අපේ දුවට කිසිඳු අනුග්‍රහයක් කිසිඳු විද්‍යුත් මාධ්‍යකින් ලැබෙන්නේ නැහැ. ඒක හරිම දුකක්. මටයි මල්කාන්තිටයි හරි වේදනාවක් තියෙනවා ඒ ගැන. අපි මෙච්චර සේවයක් කරපු උදවිය හින්දා අපේ දරුවොත් ඉන්න ඕනෑනේ කිසියම් තැනක. අනික මගේ දුව විශාරදවරියක්. ගැයුමේ හැකියාව, දක්ෂතාව මෙන්ම අවබෝධයත් අනුරාධාට තියෙනවා. ඒත් ඉතින් අපේ දුවගේ ගී නිර්මාණ ප්‍රචාරය වෙන්නේම නැති තරම් මේ රටේ විද්‍යුත් මාධ්‍ය වලින්.”* විද්‍යුත් මාධ්‍ය වල පැකේජ ක්‍රමයට මුදල් ගෙවා ගීත ප්‍රචාරය කරවා ගත හැකි බව ඔබලා දන්නේ නැද්ද...?“දන්නවා, දන්නවා. දැන් තියෙන ඔය පැකේජ ක්‍රම හදා ගන්න අපිට සල්ලි නැහැ. අපි තාම දුප්පත්. සනත් නන්දසිරි ගෙයක් හදාගෙන ඉන්න එක ඇත්ත. ඒ මිසක බැංකුවල තැන්පත් කරපු සල්ලි අපිට නැහැ. මගේ ගීත අරගෙන ඇතැම් ගායක ගායිකාවන් ලවා ගායනා කරවලා රිංගින්ටෝන්ස් වලට දීලා තියෙන අවස්ථා තිබෙනවා. ඒවායින් ලාභ ප්‍රයෝජන බොහෝ දෙනෙකුට ලැබිලත් තියෙනවා. ඒත් අපිට නම් එහෙම ලැබිලා නැහැ. නීතිමය පියවර අරගත්තා නම් විශාල වශයෙන් වන්දි මුදල් ලබා ගන්නත් තිබුණා. ඒත් ඒ තරම් පහත් තත්වයට මං වැටෙන්නේ නැහැ. මං නිර්මාණකරුවෙක් මිස නඩු කියන මිනිහෙක් නෙමෙයි.”ජෝජ් රොබ්සන් ද සිල්වාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>02</day>
    </date>
    <link>http://www.silumina.lk/2014/03/02/_art.asp?fn=av14030210</link>
    <topic>විජේ මල්ලිගෙ කොලම</topic>
    <author/>
    <content>විජේ මල්ලිගෙ කොලමවිජේ මල්ලි ලාස්ට් සන්ඩේ කොලම් එකේ මිනි බැට්ල්ස් ගැන කියද්දි ඩ්‍රාමා ෆීල්ඩ් එකේ ලිටරෙරි ෆීල්ඩ් එකේ බැට්ල්ස් ගැන කිව්වට දෙවැනි එක ගැන ලියන්න කියන්න ස්පේස් නැති වුණානේ කොලම් එකේ. 29 දා තියෙන පොලිටිකල් බැට්ල් එක නම් විජේ මල්ලිට මීටර් වෙන්නෑ. මොකද ඒ වයේ කිසිම රහක් නැති නිසා. මෙලෝ රහක් නැති පතෝල ව‍ගේ. ඒ වුණාට ඩ්‍රාමා, ලිට්රේචර් එහෙමද? නැගල යනවා එකසිය අසූගාණට. ඩ්‍රාමා සීන් එක නම් ඉවරයි. රිසල්ට් අහන්න මාර්තු මැද වෙනකල් ඉන්න වෙනව කියන්නෙ.හැබැයි ජජස්ල කොම්පියුටර් ජිල්මාට් දාලා රිසල්ට් එක වෙනස් කරයි ද කියල විජේ මල්ලිට නම් සැකයක් නෑ. ඒත් ඔය කම්පිටිෂන් එකේ ෂෝට් ලිස්ට් කරන්න පුළුවන් හතර පස්දෙනා නම් හිතාගෙන ඉන්නෙ ඒ ගොල්ලන්ගෙ ප්‍රොඩක්ෂන් එක ද බෙස්ට් කියලනේ. ඒත් ඕනම කම්පිටිෂන් එකක ද බෙස්ට් තුන හතරක් තියෙන්න බැරි වග විජේ මල්ලි නම් දන්නවා. ඒ වුණාට උණහපුලුවටත් උගේ පැටියා මැණිකක්ලු නේ. ඕන්න ඩ්‍රාමා මෙගා සීන් එකේ අන්තිම එපිසෝඩ් එකත් පෙන්නුවනේ. දැන් ඉතින් ෆයිනල් රිසල්ට් එක එනවුන්ස් කරන කල් බී.එම්.අයි.සී.එච්. එකේ ගහක් යටට වෙලා රටකජු පැකට් එකක්වත් කකා ඉමු නේද?ඕකේ, දැන් අපි ටියුන් කරමුකො ලිටරෙරි චැනල් එකට. ඒකෙන් බැට්ල්ස් කීයක් පෙන්නනවද! ස්වර්ණ පුස්තක මිනි බැට්ල් එක, ඊළඟට විද්යෝදෙත් මිනි බැට්ල්ස් නේ, කැටගරි හතරයි, නෝ කෑෂ් එවෝඩ්ස්. මෙගා බැට්ල්ස් තියෙන්නෙ දියවන්නාවෙ ස්ටේට් කට්ටියයි මරදානෙ කට්ටියයි පෙන්නන ෂෝස්වල. ස්වර්ණ පුස්තකේ වුණත් මිනි බැට්ල් එකක් වගේ පෙනුනට ඒකෙ එවෝඩ් ප්‍රයිස් එක නිසා මෙගා සයිස් එකට වැටෙනවා. හාෆ් අ මිලියන් රුපීස් කියන්නෙ ෂිඃ පොඩි ‍පහේ කෑෂ් ප්‍රයිස් එකක්ද! ඒ කම්පිටිෂන් සීන් එකට එන්ටර් වෙලා ඉන්න කැප්ටන්ලගෙ නම් ලිස්ට් එක බැලුවම විජේ මල්ලිට තරු විතරයි පෙනුණෙ නැත්තෙ. මේල් කැප්ටන්ල වගේ ෆීමේල් කැප්ටන්ස්ලත් ග්‍රවුන්ඩ් එකේ.බයේ බෑ රිසල්ට් එනවුන්ස් කරන කොට මෙගා සයිස් එකෙන් ගේම් එක ඉවර වෙයිද කියලා. තාරකාලා, සේපාලිලා, කරුණලා, සුනේත්‍රල, ශාන්තිලා වගේ විමෙන් ක්‍රිකට් කැප්ටන්ලා එක පැත්තක. අනිත් පැත්තෙ ටීම් එකනේ ටීම් එක. අමරකීර්ති, කම්මැල්ලවීර, වෙඩිවර්ධන, විජේමාන්න, මඩවල, සේනානායක, සූරියආරච්චි, මහේන්ද්‍ර පල්ලියගුරු, ඉලයප්පාරච්චි, පෙරේරා මහඋල්පත, දිසානායක. ඩ්‍රාමා බැට්ල් එක ‍ෙමාකක්ද මේ නවල්ස් බැට්ල් එකත් එක්ක‍.බලාගෙන යන කොට ස්වර්ණ පුස්තක බැට්ල් එක මිනි බැට්ල් එකක් නෙවි, රෝයල් තෝමියන් වගේ ත්‍රී ඩේ බිග්මැච් එකක් සයිස්. විජේ මල්ලිට මීටර් වෙච්ච කැප්ටන්ස්ලා, ඇරුණම තව අලුත් කැප්ටන්ස්ලා කී දෙනෙක් ඉන්න පුළුවන් ද මෙදා සැරේ ෆයිට් එකේ? ඔය ඇනුවල් සීරීස් ඕගනයිස් කරන කට්ටියට තියෙන ලොකුම චැලේන්ජ් එක වෙන්න පුළුවන් ඔය බැට්ල්ස් වලට ජජස්ල අම්පයර්ස්ලව හොයාගන්න එක. ග්‍රවුන්ඩ් ලෙවල් එකේ, ඊට පස්සෙ මිඩ්ල් ස්ටේජ් එකේ අන්තිම ලාස්ට් ෆයිනල් පැනල් එකේ ජජස්ලා පිටරටවලින් ඉම්පෝට් කරන්න වෙයිද කියලා වෙලාවකට හිතෙනවා. මරදානෙ කට්ටිය එක්ක ඉන්න ජජස්ලව, ස්වර්ණ පුස්තකේට හරියන් නෑ.ඒ දෙකේම ඉන්න කට්ටිය දියවන්නාවෙ කල්චරල් පැනල්ස්වලට ඔට්ටු නෑ. විද්යෝදෙ කට්ටිය මේ එකකටවත් නෑ. මාර සයිස් එකක ගේමක් මේක. මරදානෙයි දියවන්නාවෙයි සීන්ස් මෙගා වෙන්නෙ, ඒවයෙ කැටගරීස් ගාණ වැඩි නිසා. නවල්ස් ද පොයට්‍රි ද ලිරික්ස් ද ක්ලැසික්ස් ද, ට්‍රාන්ස්ලේෂන්ස් ද, ඩ්‍රාමා ද, චිල්ඩ්‍රන්ස් ද, මාස්මීඩියා ද ෂෝට් ස්ටෝරීස් ද අරකද මේකද කියල කැටගරීස් ටික බැලුවම ස්වර්ණ පුස්තක ජජස්ලට වගේම විද්යෝදෙ ජජස්ලටත් තියෙන්නෙ ඒ තරම් ‍ෙලාකු සීරියස් ටාස්ක් එකක් නෙවි. හැබැයි මේ ඔක්කොම ‍ෙග්ම්ස් අතර නම්බර් වන් වෙන්නෙ ස්ටේට් වැඩේ නිසා ඒකෙ තියෙන ලිටරරි පැනල් එකට මේ දවස්වල නින්ද යන්නෙ නැතුව ඇති.කොහෙන්ද යකඩෝ, පැනල් ඔෆ් ජජස්ලව හොයන්නෙ කියලා. අවුරුද්දෙ තර්ඩ් ක්වාටර් එක වෙනකොට, ෆයර් වර්ක්ස් බලන්න ලෑස්ති වෙලා ඉමු කට්ටිය. හෙට අනිද්දා ක්‍රිකට් ෆීල්ඩ් එකේ ලයින් අප් වෙලා තියෙන ඒෂියන්ස් කප් එකවත්, 20/20 වර්ල්ඩ් කප් ක්‍රිකට්වත්, සෙප්ටෙම්බර් ලිටරරි බැට්ල්ස් තරම් නැගල යන එකක් නෑ කියලයි විජේ මල්ලිගෙ කල්පනාව. විජේ මල්ලි කියන්නෙ බොරුද කියල ඩිංගක් හිතල බලන්නකො. බැට්ල් ෆීල්ඩ්ස් නම් කමක් නෑ කිලින් ෆීල්ඩ්ස් වෙන්නෙ නැතුව. කිලින් ෆීල්ඩ්ස් සීන් තිබුණොත් ඉතින් මාර්ච් 29 ප්‍රොවින්ෂියල් බැට්ල්ස් එක්ක තමයි ඉතින්. ඩ්‍රාමා පොලිටික්ස්, ක්‍රිකට්, ලිටරේචර්, බැට්ල්ස් සීරීස් එකක් ඉස්සරහ ඉන්න විජේ මල්ලි‍ලාගෙ ටීම්ස්වලට, මේව කොහොම සෙලිබ්‍රේට් කරන්න ද කියන එක තමයි ද බිගස්ට් ප්‍රොබ්ලම්.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>02</day>
    </date>
    <link>http://www.silumina.lk/2014/03/02/_art.asp?fn=av14030211</link>
    <topic>උපුල් නුවන් විදහා</topic>
    <author/>
    <content>උපුල් නුවන් විදහාඔබේ ප්‍රශ්න - අදහස් - යෝජනා පහත ලිපිනයට යොමු කරන්න.‘උපුල් නුවන් විදහා’, ‘රසඳුන’, ‘සිළුමිණ’ කර්තෘ මණ්ඩලය, ලේක්හවුස්, කොළඹ 10.වාද්දුව දෙදියවල ගාමිණි ගුණතිලකඔබේ හිතේ තාමත් රැඳිලා තියෙන චිත්‍රපටියක අඩංගු විකට ජවනිකාවක් කියන්න පුළුවන් ද?මට ජවනිකා කීපයක්ම එකපාර මතක් වෙනවා. ඒත් අද එකක් කියන්නම්.යසපාලිතගේ චිත්‍රපටයක්. ප්‍රෙඩී සිල්වගේ ආදරයට නැන්දම්ම විරුද්ධයි.ඉතින් ප්‍රෙඩී තම ආදරය වෙනුවෙන් උසම වතුරට ටැංකියකට නඟිනවා. දැන් වටේටම සෙනඟ පිරිලා. පහළ නැන්දම්මා ආදි පිරිස උඩ බලාගෙන ඉන්නවා.ප්‍රෙඩී වතුර ටැංකිය උඩ ඉඳන් පිරිස අමතනවා."මම මගේ ආදරය වෙනුවෙන් මගේ ජීවිතය පුදනවා අද. මම දහයට ගණන් කරනකොට මගේ ආදරයට එකඟ වුණේ නැත්නම් මම අද මේකෙන් බිමට පැනලා මැරෙනවා... ඔව් මම සත්‍ය ප්‍රේමය වෙනුවෙන් මගේ ජීවිතය පූජා කරනවා. මැරෙන එක මැරෙනවා - මැරෙනවාමයි" ඔහු මහ හඬින් බෙරිහන් දෙනවා. ඔන්න ප්‍රෙඩී දැන් එකේ ඉඳන් ගණන් කරනකොට මිනිහගේ ගණන් කිරිල්ල ස්ලෝ වෙනවා. පහළින් කිසිම ප්‍රතිචාරයක් නෑ."මම 10 ට ගණන් කරනකොට පනිනවා - පනිනවාමයි" ඔහුට දැන් දාඩියත් දාලා. පහළ පිරිස ප්‍රෙඩිත් එක්කම ගණන් කරන ඉලක්කම් මහ හඬින් කියනවා.නැන්දම්මවයි, ප්‍රෙඩීගේ කෙල්ල බඳින්න බලන් ඉන්න අනිත් විකට නළුවයි (මට මතක නෑ ඔහු කවුද කියලා) සතුටින් ඉපිලිලා උඩ බලන් ඉන්නවා. ඔන්න දැන් ප්‍රෙඩී 8 යි කියනවා. ඔහුගේ ඉහෙන් - කනෙන් දහඩිය වැක්කෙරෙනවා. වැඩේ වරදිනවා වගේ ආදරයට කිසිම එකඟතාවයක් පහළින් එන්නේ නෑ."ඔන්න මම 10 කියපු ගමන්ම පනින එක පනිනවා - මගේ ආදරයට කැමැතියි කිව්වේ නැත්නම්. කැමැතියි නේද? කැමතියි නේද? ඔහු කෑ ගහලා පහළින් අහනවා.""නෑ... නෑ... පැනපං - පැනපං" පහළින් නැන්දම්මයි, දුෂ්ටයයි මහ හඬින් කෑ ගහනවා."නවයායි" ප්‍රෙඩී බිඳුණු හඬින් කෑ ගහලා බිම බලනවා. මිනිහා බයෙන් වෙව්ලනවා."ඔන්න මොකද කියන්නේ අන්තිමටමයි මේ අහන්නෙ? අන්තිම වතාවයි මේ මොකද කියන්නෙ" ප්‍රෙඩී දහය නොකියා පහළින් අහනවා."නෑ - නෑ - පැනපං - පැනපං දහයයි දහයයි" පහළින් කෑ ගහනවා මදිවට දහයත් මහ හඬින් කියනවා.ප්‍රෙඩී දහය නොකියා වචන ගිලිනවා - කෙළ ගිලිනවා. කලිසම කමිසය හදනවා - පනින්න බයේ.""පැනපං - පැනපං - පැනපං" පහළින් මහා ඝෝෂාව.ප්‍රෙඩී ඊළඟ ඉලක්කම කියන්න රැල් බුරුල් අරිනවා. පහළින් "දහයායි" මහා හඬින් ඇහෙනවා."හඃ හඃ මම අහුවෙයි ඕවට, මම පැනල මැරෙනකම් ද උඹලා බලන් ඉන්නේ. මම අහුවෙන්නේ නෑ යකෝ උඹලගේ ගැටේට මම 10 කියන්නේ නෑ. ප්‍රෙඩී එක්වරම මහ හඬින් 10 නොකියා එකොළහයි, දොළහයි, දහතුනයි, දාහතරයි කියලා ගණන් කරගෙන කරගෙන යනවා. බිමට පනින්නේ දහය කිව්වොත්නේ.මිනිහා නමයට පස්සේ දහය නොකියා එකොළහේ ඉඳන් ගණන් කරා. යසපාලිත මේ විහිළු ජවනිකා හරිම ලස්සනට තම චිත්‍රපටියට යොදවාගෙන තිබුණා.************************************************************************මාතලේ ධර්මා ඒකනායකසිංහල සිනමාවේ අම්මා චරිතය වඩාත්ම හැඟීම්බරව රඟපෑවේ කවුද? ඒ කුමන චිත්‍රපටියෙ ද?මගේ නම් පෞද්ගලික තේරීම ශාන්ති ලේඛාගේ "ළසඳා" චිත්‍රපටියේ රංගනය. තම 'අහිංසක' දියණිය වියපත් ධනවත් තම සල්ලාල හාම්පුතාගෙන් බේරා ගන්න මව දරන උත්සාහය ඇය අපූරුවට නිරූපණය කරනවා. රාත්‍රියේ සිල්වාත්, හාම්පුතාත් ගෙදර දොරට තට්ටු කරන විට ඇය තම දියණිය පසෙකට කර කැත්ත පසෙකින් සඟවාගෙන සිටිනා ආකාරය මට දැනුත් මැවි මැවී පෙනෙනවා."ළසඳා" හදපු කේ. ඒ. ඩබ්ලිව්. පෙරේරා මහත්තයා කෙතරම් දක්ෂ අධ්‍යක්ෂවරයෙක් ද? ඔහු යටතේ ශාන්ති ලේඛා මැවු දුප්පත් මවගේ වීර්යයවත්, අහිංසක මවු චරිතය මගේ සිතින් කවදාවත් මැකී යන එකක් නෑ.අනේ ඔවුන් අද ජීවතුන් අතර නෑ නේද?************************************************************************ගොතටුවේ එඩ්වඩ් පතිරණමට දැන් වයස 50 ක් පැනලා. මම වයස 20 ඉඳන්ම නළුවෙක් වෙන්න උත්සාහ කළා. ඇයි මට නළුවෙක් වෙන්න බැරි වුණේ? මට කවදාහරි මැරෙන්න වෙන්නෙත් නළුවෙක් නොවී ද?ඔයාට නළුවෙක් නෙමෙයි එළුවෙක්වත් වෙන්න බෑ හරිහැටි එක හිතින් උත්සාහ නොකළොත්. විජය කුමාරතුංගයන්ගේ ඥාති පුත්‍රයෙක් වෙලත් රන්ජන් රාමනායක ඒ කාලේ කේ. ඒ. ඩබ්ලිව්. පෙරේරා මහත්තයාගේ ගෙදර ගේට්ටුව ළඟ හැමදාම උදේට ගිහින් රැකලා ඉන්නවාලු. මේ විදිහට 20 - 30 පාරක් විතර ගියාමලු පෙරේරා මහත්තයා එහා දිහා ඇහැක් ඇරලා බැලුවේ. ඔයා මොනව ද කරපු උත්සාහ? යලට මහට විනෝදෙට ට්‍රයි කළාම සිහින සැබෑ වෙන්නේ නෑ.මම කියනවට ටෙලි නාට්‍ය, චිත්‍රපට රූපගත කරන තැන්වල මාසයක් දෙකක් කරක් ගහන්න. අත හරින්නේ නැතුව. එහෙම යනකොට - යනකොට ඔයාට හෙටක් පෑදෙයි. තේ අල්ලන්න හරි නිෂ්පාදන කණ්ඩායමකට එකතු වෙන්න ලැබේවි. ඊට පස්සේ චූටි චූටි චරිත රඟපාන එක මහ ලොකු වැඩක් නෙවෙයි. කවදාහරි නළුවෙක් උනාම මම හම්බවෙලා කියන්නන්කෝ ප්‍රතිඵලේ.************************************************************************වඳුරඹ පද්මලතා ලියනගේළඟදී ටෙලි නාට්‍යයක රඟපාන්න ගියා. දවස් ගාණක් ගියත් චරිතයක් දෙන්නේ නෑ. ඒත් නිෂ්පාදකතුමා මට එයත් එක්ක යන්න කතා කරනවා. එහෙම ගියොත් හොඳ චරිතයක් ලැබේවිලු. මම යන්න ද?යන්න - යන්න - චරිතෙ කොහොම වුණත් ඔයාගෙ චරිතෙ ‍නම් දැලි ගෑවෙයි. ආවේ අරූගේ මුගේ ඇ‍ඟේ පතේ හිරි අරින්න නෙමේනේ - රඟපාන්නනේ.තමන්ගේ ගෞරවය ආරක්ෂා කරගන්න ඔයා දැනගන්න ඕන. කෙළින්ම විරුද්ධ වීමේ අයිතිය ඔයාට තියෙනවා. ඔයා අධ්‍යක්ෂකගෙන් අහලා චරිතයක් නැතිනම් ඔය නාට්‍යයෙන් අයින් වෙන්න. ක්ෂේත්‍රයේ හොඳ මහත්වරුන් ඕන තරම් ඉන්නවා. ඔයාගේ වටිනාකමට සරිලන චරිතයක් ගෞරවනීය විදිහට ලැබෙනකම් කාටවත් අයුතු විදිහට ප්‍රයෝජන ගන්න දෙන්න එපා. කාමාතුරයන්ට උඩගෙඩි දෙන්න එපා. ඒක ඔයාගේ අයිතිය. ටෙලි නාට්‍ය රඟපෑමම නෙවෙයිනේ ජීවිතේ කියන්නේ.රඟපාන්න ලැබෙන්නේ නැතිම නම් ගීත ලියන්න, කතා ලියන්න, අංග රචනය පුරුදු වෙන්න... තව කොච්චර දේවල් තියෙනවා ද කලාවේ.මේ අනික්වගෙන් තැනකට ආවාම ගෞරවයක් ඇතුව නිළියක් වෙන එකත් අමාරු වෙන එකක් නෑ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>02</day>
    </date>
    <link>http://www.silumina.lk/2014/03/02/_art.asp?fn=av14030212</link>
    <topic>ටෙස්ට් තරග 50ක හීනය සැබෑ කරගත්තා</topic>
    <author>ඉඳුනිල් වීරරත්න</author>
    <content>ටෙස්ට් තරග 50ක හීනය සැබෑ කරගත්තාප්‍රසන්න ජයවර්ධනවත්මන් ශ්‍රී ලංකා ටෙස්ට් කණ්ඩායමේ නිත්‍ය කඩුලු රකින්නා මෙන්ම අංක 07 පිතිකරුවා ලෙස සිය ස්ථාවරය ගොඩනඟාගෙන සිටින හේවාසන්දච්චිගේ ආසිරි ප්‍රසන්න විශ්වනාත් ජයවර්ධන ක්‍රිකට් ක්ෂේත්‍රයේ වඩාත් ජනප්‍රියව සිටින්නේ ප්‍රසන්න ජයවර්ධන නමින්.2000 වසරේ ජූනි 28 සිට ජූලි 02 දක්වා පැවැති වර්ෂාවට සේදී ගිය තරගයේ දී පාකිස්තානු කණ්ඩායමට එරෙහිව මහනුවර අස්ගිරිය ක්‍රීඩාංගණයේ දී 83 වැනි ක්‍රීඩකයා ලෙස ශ්‍රී ලංකාව වෙනුවෙන් ටෙස්ට් වරම් ලබාගත් ඔහු එදා මෙදා තුර වසර 14 පුරාවට ටෙස්ට් තරග 55කට ක්‍රීඩා කර තිබේ.එහිදී ඉනිම් 77කදී නොදැවීම් 11ක් සමඟ ලකුණු 2061ක් ලබා ඇති ප්‍රසන්න සිය ටෙස්ට් ක්‍රිකට් දිවියේ අර්ධ ශතක 05 සහ ශතක 04ක් රැස් කරගෙන තිබේ.පසුගිය ජනවාරි 27 වැනිදා බංගලාදේශය සමඟ පැවැත්වුණු පළමු ටෙස්ට් තරගයට ක්‍රීඩා කිරීමට සුදානමින් සිටිය දී පියාගේ හදිසි අභාවය නිසා ශ්‍රී ලංකාවට පැමිණි ප්‍රසන්නට එම තරග මාලාවම ක්‍රීඩා කිරීමට නොහැකි විය.මේ වන විට යළිත් පුහුණුවීම් කටයුතු අරඹා ඇති ප්‍රසන්න කොළඹ සීසීසී පිටියේ පුහුණුවීම් අතරතුරදී මා හා කතාබහට එක්වුණේ මෙවර රසඳුන 'කෙළිබිමේ තරුව' වෙමින්.* ඔබේ ආදරණීය පියා පිළිබඳ මතකයෙන්ම කතාව ආරම්භ කරමු."මගේ පියා සිසිර ටෙරන්ස් ජයවර්ධන. අම්මා පුෂ්පා ජයවර්ධන. මගේ අයියා මනෝජ් සංජය. නංගී ආශ්චර්යයා. මගේ පියා අපි හැමෝටම හරිම ආදරෙයි.මම අද මෙතැන ඉන්නෙ මගේ තාත්තා නිසා. මම පුංචි කාලෙ ඉඳල ක්‍රිකට් ක්‍රීඩා කරල ජාතික කණ්ඩායමට පළමු තරගයට සෙල්ලම් කරන තෙක්ම තාත්තා හෙවණැල්ල වගේ ම‍ගේ පස්සෙන් හිටියා.13න් පහළ කණ්ඩායමේ ඉඳල පළමු ටෙස්ට් තරගය තෙක් ස්කූල් මැචස්, ක්ලබ් මැචස්, A ටීම් එකේ මැචස් මේ හැම එකක්ම බලන්න තාත්තා එනවා. එයාගෙ එකම බලාපාරොත්තුව වුණේ මම ජාතික කණ්ඩායමට ක්‍රීඩා කරනවා දකින්නයි. මම තාත්තිගේ ඒ බලාපොරොත්තුව ඉටු කළා."* පියා වියෝ වුණේ ඔබ බංගලාදේශයේ ඉන්න විට?"ඔව්, අපි කිසිකෙනෙක් නොසිතූ වෙලාවක තමයි තාත්ති අපිව හැර ගියේ. ඔහු හොඳ සෞඛ්‍ය තත්ත්වයකින් හොඳ මානසික මට්ටමකින් හිටියෙ. එයා නැති වෙනකොට වයස 58යි. ඩුබායි සංචාරය අවසන් වෙලා බංගලාදේශයට ගිහින් පළමු ටෙස්ට් තරගයට යන්න සූදානම් වෙනකොට උදේ තමයි මේ ආරංචිය ආවෙ."* අවසන් වරට පියා ඔබ සමඟ කතා කළ දේ මතකද?"තාත්තා හැමදාම කිව්වෙ මට තරගාවලියක් පටන්ගත්තම පළමු තරගයම හොඳට කරන්න උත්සාහ ගන්න කියලයි. බැට් කරන්න හම්බවුණොත් පළමු ඉනිම හොඳට කරන්නත්, ෆීල්ඩ් වලට ගියොත් කීපිං හොඳට කරන්න කියල තමයි ටුවර් එකකට පෙර එයා කියන්නේ.මම ඩුබායි සංචාරයේ දී පාකිස්තානයට එරෙහිව හොඳට ක්‍රීඩා කරලා තිබුණ නිසා එයා‍ෙග ලොකු විශ්වාසයක් තිබුණා මම බංගලාදේශ සංචාරය ඊටත් වඩා හොඳට කරයි කියලා.තාත්තා නැතිවෙන්න පෙරදා රාත්‍රියේ "හෙට උදේ අයියගෙ මැච් එක බලන්න ඕන කියල" නංගිත් එක්ක කියල තමයි නින්දට ගිහින් තිබුණෙ. ඒ තරගය බලන්න පහුවදා තාත්තා හිටියෙ නෑ. මට මේ අඩුව මගේ මුළු ජීවිත කාලය පුරාවටම දැනේවි"* ඔබ ක්‍රිකට් ක්‍රීඩාවට යොමු වුණේ?"මම පුංචි කාලෙ හිටියෙ සොයිසා පුර මහල් නිවාසයේ. යාළුවො හවසට ක්‍රිකට් ගහනවා. ඒ තමයි මගේ ආරම්භය. මම පාසල් ගියේ මොරටුවේ ශාන්ත සෙබස්තියන් විද්‍යාලයට. පාසලේ මම 13න් පහළ පුහුණු සංචිතයට බැඳුණා. එතැනදී මුලින්ම මාව 13න් පහළ B කණ්ඩායමේ නායකයා ලෙසත් කඩුලු රකින්නා ලෙසත් තෝරා ගත්තා. ඉන්පස්සෙ 15න් පහළ 17න් පහළ සහ 19න් පහළ සෑම කණ්ඩායමකම ක්‍රීඩා කළා. කඩුලු රකින්නා සහ අංක 03 පිතිකරු ලෙස තමයි කටයුතු කළේ."* 19න් පහළ ලෝක කුසලාන තරගාවලිය ඔබට සුවිශේෂී එකක්."පාසල් මට්ටමින් දැක්වූ දක්ෂතා නිසා මම 19න් පහළ ජාතික පාසල් කණ්ඩායමට තෝරා ගත් අතර 1998 වසරේදී දකුණු අප්‍රිකාවේ පැවැත්වුණු ලෝක කුසලාන තරගාවලියට කඩුලු රකින්නා ලෙස මට සහභාගි වෙන්නට හැකියාව ලැබුණා. එම තරගාවලියේ දී මම දක්ෂතම කඩුලු රකින්නා සම්මානය දිනාගත්තා. එය මගේ ක්‍රීඩා ජීවිතයේ සුවිශේෂී අවස්ථාවක්.* ඔබට ජාතික කණ්ඩායමේ දොරටුව විවර වන්නේ?"ඔව්, මම දැක්වූ දස්කම් හේතුවෙන් මාව ශ්‍රී ලංකා A සංචිතයට කැ‍ඳෙව්වා. 1999 අවුරුද්දේ එංගලන්තයේ පැවැත්වුණු ටෙස්ට් තරගාවලිය සඳහා සහභාගි වුණු ටෙස්ට් කණ්ඩායමට එවකට කඩුලු රකින්නා ලෙස කටයුතු කළ රොමේෂ් කළුවිතාරණ ගේ දෙවැනියා ලෙස මාව සංචිතයට තෝරාගත්තා.* ඔබේ මංගල ටෙස්ට් තරගය යළි සිහි‍කළොත්?"2000 වසරේ මහනුවර අස්ගිරියේ දී පාකිස්තානය සමඟ පැවැත්වුණු තරගයේ දී තමයි මට ටෙස්ට් වරම් ලැබුණේ. එදා අපි ඉස්සෙල්ලම පිටියට ගිහින් දවස් 2ක් බැට් කළා. අතපත්තු නොදැවී 208ක්, සනත් ජයසූරිය ලකුණු 188ක් ගත්තා. එහෙත් වර්ෂාව නිසා ඉතිරි දවස් තුනම තරගය පැවැත්වුණේ නෑ. මේ නිසා මට බැට් කරන්නවත් කඩුලු රකින්නවත් පිටියට යන්න අවස්ථාවක් ලැබුණෙ නෑ.ඒත් ඊළඟ ටෙස්ට් තරගයට මාව දැම්මෙ නෑ. ලෝක ටෙස්ට් ක්‍රිකට් ඉතිහාසයේ කිසිදු ක්‍රීඩකයකුට මේ වගේ දෙයක් වෙලා නෑ.* ඉන්පසුව ඔබ පළමු ශතකය තෙක් එන්නේ දුෂ්කර ගමනක්?"ඔව්. මම පළමු ශතකය ලබාගන්නෙ 2007 ජූනි 25 වැනිදා බංගලාදේශයට එරෙහිව. එහිදී අංක 07 පිතිකරු ලෙස පිටියට පැමිණ මම නොදැවී ලකුණු 120ක් ලබාගත්තා. එය මගේ 10 වැනි තරගය. පළමු ටෙස්ට් තරගය 2000 වසරේ ගහල අවුරුදු 7ක් පුරාවට මට ලැබිල තිබුණෙ තරග 10යි. එයිනුත් මට ක්‍රීඩා කරන්න ලැබුණෙ තරග 7කට විතරයි. මේ වෙනකොට මම කොයි තරම් දස්කම් දැක්වුවත් මගේ ස්ථානය අවිනිශ්චිත තත්ත්වයක තිබුණෙ. ඒ නිසා මට අංක 07 ස්ථානයේ වුණත් ඇවිත් 100ක් වුණත් ගහන්න පුළුවන් කියන දේ එදා මම පෙන්නුවා. ඒක මට සතුටක්."* ඔබේ හොඳම ඉනිම ලෙස වාර්තා වන්නේ නොදැවී ලබාගත් ලකුණු 154." ඒ මම ලබාගත් දෙවැනි ශතකය. 2009 ‍නොවැ. 16 වැනිදා ඉන්දියාවට එරෙහිව ලබාගත්තෙ. ඒ වන විට ඉන්දියාව ටෙස්ට් ශ්‍රේණිගත කිරීමේ අංක 01 ස්ථානයේ සිටි ලොව හොඳම කණ්ඩායම. ඒ වන විට අපේ කණ්ඩායමේ මගේ ස්ථානයත් අවිනිශ්චිත තැනක තිබුණෙ.අපේ කණ්ඩායමට ලකුණු අවශ්‍යම මොහොතක මම මහේල ජයවර්ධන සමඟ එක්ව ලකුණු 354ක සම්බන්ධතාවක් තිබ්බා. එය ලෝක වාර්තාවක් බවටත් පත්වුණා. ඉතාම මෑතදී තමයි ඒ වාර්තාව බිඳ වැටු‍ෙණ.ක්‍රිකට් ක්‍රීඩකයකු ලෙස ඔබේ බලාපොරොත්තු?"මගේ එහෙම ලොකු බලාපොරොත්තු නෑ. මුලින්ම මට ඕන වුණේ ටෙස්ට් තරග 50ක් සෙල්ලම් කරන්න. දැන් මම තරග 55කට ක්‍රීඩා කරලා ඒ ඉලක්කය සපුරාගෙන තිබෙනවා. මම ඒ දස්කම කළ අපේ රටේ 13 වැනියා.දැනට මම ස්ටම්ප් 32ක් කරල තිබෙනවා. තව මට ටෙස්ට් ස්ටම්ප් කිරිම් 7ක් ලබා ගත්තොත් ක්‍රිකට් ඉතිහා‍සයේ අඩුම තරග ගණනකින් එම දස්කම කළ ලොව තුන්වැනි ක්‍රීඩකයා බවට පත්වනවා. දැනට ක්‍රීඩා කරන ක්‍රීඩකයන් අතරින් ඉන්දියාවේ මහේන්ද්‍ර සිං දෝනි තරග 83 කදී ස්ටම්ප් 37ක් ලබාගෙන මට ඉදිරියෙන් ඉන්නවා. මේ ලයිස්තුවේ පළමුවැනියා බර්ට් ඕල්ෆීල්ඩ් තරග 54 ස්ටම්ප් 52, දෙවැන්නා ගොඩ්ෆ්‍රි ඔවන්ස් තරග 91 ස්ටම්ප් 46, එස්.කිර්මානි තරග 88 ස්ටම්ප් 38යි."* ප්‍රසන්න මොන වගේ චරිතයක්ද?"මම ගොඩක් වෙලාවට පැත්තකට වෙලා ඉන්න කැමති චරිතයක්. කාටත් උදව් කරලා මගේ පාඩුවේ ඉන්නවා මිසක් වැඩිය ඉස්මතු වෙන්න කැමැති නෑ.හැබැයි අසාධාරණයක් දැක්කාම නම් මට කේන්ති යනවා. ඒත් කේන්තිය දිගටම තියාගෙන ඉන්නෙ නෑ."* ඔබේ විවේකය ගෙවෙන්නෙ?"විවේකයක් ලැබුණාම බිරිය හා දරුවො එක්ක ඉන්න තමයි වඩාත්ම කැමැති. වාහන ඩ්‍රයිව් කරන්න ආසයි. මට තියෙන්නෙ ෆෝචූනා ජීප් එකක්.ඒකෙ පවුලේ අයත් එක්ක දුර ට්‍රිප් යන්නත් ආසයි. නුවර ඉඳල නුවරඑළිය දක්වා පාර තමයි මම ඩ්‍රයිව් කරන්න ආසම පාර. ඒ වගේම හපුතලේ ලිප්ටන් සීට් කන්ද උඩට වෙලා ඉන්නත් ආසයි. එතැනට ලස්සනට පළාත් 5ක් පේනවා."* නවක ක්‍රීඩකයන්ට ඔබ දෙන පණිවුඩය කුමක්ද?"ක්‍රීඩකයෙක් හැටියට ඉදිරියට එන්න නම් ආසාව කැපවීම නිරන්තර පුහුණුව තියෙන්න ඕන. තමන් තුළ ඇති හැකියාව හඳුනාගෙන අධිෂ්ඨානශීලීව එක අරමුණකට යන්නට හිතුවොත් ජයග්‍රහණය ලැබෙන එක ස්ථිරයි."ඉඳුනිල් වීරරත්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>02</day>
    </date>
    <link>http://www.silumina.lk/2014/03/02/_art.asp?fn=av14030213</link>
    <topic>Hollywood News</topic>
    <author>සුජීව තේවහෙට්ටිගේ</author>
    <content>Hollywood Newsප්‍රවීණ නළු සර් ශෝන් කොනරිට එරෙහිව ස්පාඤ්ඤයේ මාබෙලා මහේස්ත්‍රාත් අධිකරණයේ නඩුවක් පැවරී තිබුණා. සැබැවින්ම මේ නඩුව ඔහුට සහ බිරියටත් එරෙහිවයි පැවරී තිබුණේ. මේ දෙදෙනාට නැඟුණු චෝදනාව වුණේ ඔවුන් සතුව තිබූ ස්පාඤ්ඤයේ නිවස 1999 දී විකිණීමේදී වංචාවක් සිදුකළ බවටයි.මේ පිළිබඳ තීන්දුවක් ප්‍රකාශයට පත්කළ මහේස්ත්‍රාත්වරයා ප්‍රකාශ කළේ එම චෝදනාවෙන් ශෝන් කොනරිව නිදහස් කරන බවයි. තව දුරටත් ඔහුට අදාළ පරීක්ෂණ කටයුතු නොකරන බවත් මහේස්ත්‍රාත්වරයා පැවසුවා.ඒත්, ශෝන් ගේ බිරිය වන මිචලින් රොක්‍යුබර්න්ට නම් නිදහසක් ලැබුණේ නැහැ. ඇයට එරෙහිව නැඟී ඇති චෝදනා තවදුරටත් විභාග කරන්නැයි උසාවියෙන් නියෝග කෙරුණා. ඊට අදාළ විමර්ශන කටයුතු ද දිගටම සිදු කෙරෙන බවයි පැවසෙන්නේ. ශෝන් සහ මිචලින් මේ සුඛෝපභෝගී නි‍ෙවස මිලදී ගත්තේ 1975 දීයි.ජනප්‍රිය නිළියක සහ මෝස්තර නිරූපිකාවක වන කෙලී බෲක් පසුගිය සති අන්තයේදී තමන්ගේ හිටපු පෙම්වතා වූ ඩේවිඩ් මැකින්ටොෂ් හට චෝදනාවක් එල්ල කළා. ඔහු ද හොලිවුඩ් සිනමාවේ ජනප්‍රිය නළුවෙක්. කෙලී පවසන්නේ ඩේවිඩ් ජනප්‍රිය වන්නට උත්සාහ කරන්නේ තමන්ගේ නම පාවිච්චි කරමින් බවයි."ඩේවිඩ් ජනප්‍රියත්වයට හරිම කෑදරයි. මගෙ නම පාවිච්චි කරලා හරි එයා ජනප්‍රිය වෙන්නයි හදන්නෙ. ඒක මට මහ හිසරදයක් එයාගෙ මේ වැඩ වලින් මට අපහාසයක් වෙනවා. අපි දෙන්න අතරෙ සම්බන්ධයක් තියෙන කාලෙදි මට ටිකෙන් ටික තේරුම් ගියා එයා මගේ කරපිටින් ජනප්‍රිය වෙන්න හදනවයි කියල. ඒ නිසා මම එයාගෙන් ඈත්වුණා." කෙලී xබෲක් එලෙස පැවසුවා.මෙතෙක් කාලයක් අන්තර්ජාලයට එක්කර තිබූ තමන් සහ ඩේවිඩ්ගේ පින්තූර රැසක්ම ඉවත් කළ බවත් කෙලී පැවසුවා.මිලී සයිරස්, සුපිරි ගායිකාවක්. ඇයට තිබෙන ජනප්‍රියත්වය හොඳටම ඇති. ඒත් රසික පිරිස් තව තවත් තමන් වෙත ආකර්ෂණය කර ගැනීමේ අරමුණින් යුතුව ඇය විසින් ඉදිරිපත් කරනු ලබන ඇතැම් නිරූපණ බොහෝ දෙනෙකුගේ අප්‍රසාදයට ලක්වෙලා.පසුගියදා ලන්ඩනයේ දී පැවැත්වුණු සංගීත ප්‍රසංගයකදී මේ සුපිරි ගායිකාව නිරූපණය කළ එක්තරා 'රංගනයක්' කෙරෙහි මුළු ලොවම අවධානය යොමු කර තිබෙනවා. ගීයක් ගයමින් රංගනයක් ඉදිරිපත් කළ මිලී වෙත එක්තරා රසිකයෙකු අසැබි ඉරියව්වක් පා තිබෙනවා. ඒ බව දුටු ඇය, වහාම ඔහු වෙතට ගොස් වහාම ප්‍රතිචාර දැක්වූවා. මේ සිදුවීමට ගතවුණේ තත්පර කිහිපයක් පමණයි. ඒත් ඒ ක්‍රියාව මහත් ආන්දෝලනයකට ලක්වෙලා.මීට පෙර පැවැති ප්‍රසංගයකදී ඇය ගීයක් ගයද්දී ඇගේ නර්තන කණ්ඩායමේ නිරූපණ ශිල්පියෙකු ඇමෙරිකානු හිටපු ජනාධිපති බිල් ක්ලින්ටන් ලෙස සැරසී සිටියා. ඔහු වෙතට සමීප වෙමින් ගීතය ගායනා කරන අතරේදී ඇය නිරූපණය කළ අසැබි රංගනයට ද බොහෝ දෙනෙකුගේ නොසතුට පළවී තිබෙනවා.මෑතකදී තිරගත කිරීම ආරම්භ කළ 'ත්‍රී ඩේස් ටු කිල්' චිත්‍රපටයේ ප්‍රධාන චරිතයක් රඟන සුරූපී යොවුන් නිළියක් තමයි, ඇම්බර් හර්ඩ්. මේ වන විට 27 වැනි වියෙහි පසුවන ඇය, පසුගියදා විවාහ ගිවිස ගත්තා. ඇගේ මනාලයා, ජනප්‍රිය නළු ‍ජොනි ඩෙප්. ඔහු, ඇම්බර්ට වඩා බොහෝ සෙයින් වයසින් වැඩි අයෙක්. ජොනි මේ වන විට 50 වැනි වියෙහි පසු වෙනවා.දෙදෙනා මුලින්ම මුණ ගැසුණේ 'ද රම් ඩයරි' නම් වූ හොලිවුඩ් චිත්‍රපටය 2010 දී රූපගත කරන කාලයේදීයි. එතැන් පටන් පසුගිය ජනවාරි මාසය තෙක් පෙමින් බැඳී සිටි ජොනි සහ ඇම්බර්, ඒ මාසයේදී විවාහ ගිවිස ගත්තා. මේ බව මාධ්‍ය ඔස්සේ රටට, ලෝකයට හෙළිදරව් නොකර සිටින්නටයි දෙදෙනාම උනන්දු වුණේ. ඒ වුණත් ඒ රහස කෙසේ හෝ හෙළි වුණා.පසුගියදා 'ත්‍රී ඩේස් ටු කිල්' චිත්‍රපටයේ මංගල දර්ශනය ඇමෙරිකානු සිනමාහලකදී තිරගත වුණා. එය නැරඹීමට පැමිණි ප්‍රධාන ආරාධිතයන් අතර ඇම්බර් සහ ජොනි ද සිටි බවයි ආරංචි.සිනමා රසිකයන්ගේ ප්‍රසාදය දිනාගත් ජොඑල් කිනමෑන්, දක්ෂ රංගන ශිල්පියෙක්. මේ දිනවල ඔහු ගැන ලොව පුරා අවධානය යොමු වී තිබෙනවා. ඒ, 'රොබෝකොප්' චිත්‍රපටය මේ දිනවල තිරගත වීමත් සමඟමයි. හදිසි අනතුරකින් තුවාල ලබා නැවතත් අර්ධ මිනිසෙකු සහ අර්ධ රොබෝවකු ලෙස ජීවමාන වන විස්මිත වීරයෙකු වටා ගෙතී ඇති 'රොබෝ කොප්' චිත්‍රපටයේ එම චරිතය රඟන්නේ ජොඑල්.පසුගියදා ඔහු ඉතාම සැහැල්ලුවෙන් යුතුව, බ්‍රසීලයේ රියෝද ජැනෙයිරෝ නුවර සුපිරි හෝටලයක සඳළුතලයට වී කාලය ගත කරන අයුරු කාටත් දැකගත හැකි වුණා. තනිවම නොවෙයි, ඔහුගේ මිතුරන් කිහිප දෙනෙකුත් එක්කයි. දැන් ලොව වටා තිරගත වන 'රොබෝකොප්' චිත්‍රපටය මේ වන විට ඩොලර් මිලියන 40 කට වැඩි ආදායමක් උපයා තිබෙනවා. ඒ සතුටට වෙන්න ඇති ජොඑල්, බ්‍රසීලයේ සංචාරය කරමින් විනෝද වන්නේ.සුජීව තේවහෙට්ටිගේකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>02</day>
    </date>
    <link>http://www.silumina.lk/2014/03/02/_art.asp?fn=av14030214</link>
    <topic>ජනපති - කලාකරු හමුව දා</topic>
    <author/>
    <content>ජනපති - කලාකරු හමුව දාජනපති, සුමින්ද සිරිසේනගෙන් සුවදුක් විමසමින් බුද්ධි වික්‍රම, අතුල අධිකාරි පසෙකින් සිටිති.නිහාල් නෙල්සන්ගෙන් හමුවූ මොහොත.විජේරත්න වරකාගොඩ - චිත්‍රා වරකාගොඩ සමඟ කතා බහකආචාර්ය සෝමා එදිරිසිංහ සමඟ කතාබහක, ජනමාධ්‍ය අමාත්‍යාංශයේ ලේකම් චරිත හේරත් මහතා ද පසෙකින් සිටී.සනත් ගුණතිලක, ක්ලීටස් මෙන්ඩිස් ඇතුළු ප්‍රවීණ රංගන ශිල්පීන් හා ගායන වාදන ශිල්පීන් මුණගැසුණු සුන්දර මොහොත.නදීකා ගුණසේකර, ඩග්ලස් රණසිංහ, ගයනා සුදර්ශිනී ඇතුළු පිරිස සමඟ.මහේන්ද්‍ර පෙරේරා, ජැක්සන් ඇන්තනී, කුමාරි මුණසිංහ සමඟ සුහද පිළිසඳරක යෙදී සිටි අයුරු.දිනමිණ ප්‍රධාන කර්තෘ ගාමිණී ජයලත් සමඟ.පී.ආර්. පෙරේරා, සරත් දික්කුඹුර සමඟයි මේ කතාබහ.ජනපති, බන්දු සමරසිංහ, ටෙනිසන් කුරේ, රංගන ශිල්පීන් සමඟ... පසෙකින් ජනමාධ්‍ය අමාත්‍ය කෙහෙළිය රඹුක්වැල්ල මහතා ද සිටී.පද්මසිරි කොඩිකාර, විශ්ව කොඩිකාර සමඟ සුහද ‍කතාබහක.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>02</day>
    </date>
    <link>http://www.silumina.lk/2014/03/02/_art.asp?fn=av14030215</link>
    <topic>දිලිප් දෙස බලාගෙන රඟපෑම මධුබාලා ප්‍රතික්ෂේප කරයි</topic>
    <author>කුමාර සිරිවර්ධන</author>
    <content>දිලිප් දෙස බලාගෙන රඟපෑම මධුබාලා ප්‍රතික්ෂේප කරයිඇය - මධුබාලා හින්දි සිනමාවේ වීනස් දෙවඟන වූවාය. ඔහු දශක කිහිපයක්ම හින්දි සිනමාවේ රජැයූ නළුවන් ත්‍රිත්වය (රාජ් කපූර්, දේව් ආනන්ද්, දිලිප් කුමාර්) අතරින් අ‍ෙයකු වූයේ ය. මධුබාලා මෙන්ම දිලිප් කුමාර් ද, මුස්ලිම්වරුන් හා පතන් ගෝත්‍රයට අයත් වූවන් වූහ. මධුබාලාගේ පියා වූයේ අටොල්ලා ඛාන් ය. දිලිප්ගේ මුල් නම මුහමද් යුසූෆ් ඛාන් බව අප අමතක කළ යුතු නැත. දිලිප් මධුබාලාට වඩා වසර එකොළහකින් වැඩිමල් තැනැත්තකු වූ අතර මධුබාලාගේ මුල් නම වූයේ මුම්ටාස් ජෙහාන් බෙගුම් දෙහ්ලාවි ය.මධුබාලා සිනමාවට පිවිසියේ නව හැවිරිදි දැරියක ලෙස බසාන්ත් (1942) චිත්‍රපටයෙනි. යුසුෆ් ඛාන් ගේ නම දිලිප් කුමාර් ලෙස වෙනස් කළ හින්දි සිනමාවේ ප්‍රබල තැනැත්තියක හා ජනප්‍රිය නිළියක වූ දේවිකා රාණි කුඩා මුම්ටාස් - ජෙහාන්ගේ නම මධුබාලා යනුවෙන් වෙනස් කිරීමට මූලික වූවාය. මධුබාලා ප්‍රධාන චරිතයක් මුල් වරට රඟපෑවේ 14 හැවිරිදිව සිටියදී කදීර් ෂර්මාගේ නීල් කමාල් (1947) චිත්‍රපටයේ රාජ් කපූර් සමඟිනි. එය ඉතා ජනප්‍රිය වූ අතර ඊළඟට මධුබාලා රඟපෑ මහල් (1949), දුලාරි (1949) හා බෙකාසූර් (1950) ද බොක්ස් ඔෆිස් වාර්තා පිහිටුවූ චිත්‍රපට වූයේය.දිලිප් කුමාර් ගේ පළමු චිත්‍රපටය වූ 'ජවාර් භටා' හි රඟපෑමට මධුබාලා ද චිත්‍රාගාරයට පැමිණියාය. දිලිප් පළමු වරට මධුබාලා දැක ගත්තේ ඒ අවස්ථාවේදීය. කෙසේ වෙතත් යම් හේතුවක් නිසා මධුබාලා එම චිත්‍රපටයට එක් වූයේ නැත.ඊට සත් වසරකට පසු මධුබාලා දිලිප්ට මුණ ගැසුණේ 'තරානා' (1951) චිත්‍රපටයේ රූගත කිරීම්වලදීය. ඒ වන විට 18 හැවිරිදිව සිටි මධුබාලා දිලිප් මෙන්ම හින්දි සිනමාවේ ජනප්‍රියත්වයේ ඉහළටම ළඟාවී සිටියාය. පද්මිණි කෞශාල්ට බැඳ පෙම නිසා සිත් බිඳගෙන සිටි දිලිප් කුමාර්ට මධුබාලාගේ ඇසුර යම් සහනයක් වන්නට ඇත.කෙසේ වෙතත් හින්දි සිනමා ඉතිහාසයේ ලියැවී ඇත්තේ දිලිප් මුලින්ම මධුබාලාට ප්‍රේමය ප්‍රකාශ කළා කියා නොවේ. 'තරානා' චිත්‍රපටය රූගත කිරීම් සිදුවන අතරතුර මධුබාලා උර්දු බසින් කෙටි සටහනක් ලියුවාය. එම කෙටි සටහන සමඟ රෝස මල් පොකුරක් තම හිසකේ සකසන්නාට දුන් මධුබාලා ඔහුට කීවේ ඒවා දිලිප් කුමාර් වෙත ගෙන ගොස් දෙන්නට කියාය.දිලිප් කුමාර් තමා වෙත ලැබුණු කෙටි සටහන කියවූයේය."මගේ ප්‍රේමය පිළිගන්නේ නම් මේ රෝස මල් පොකුර පිළිගන්න" යනුවෙන් උර්දු බසින් මධුබාලා එහි සටහන් කොට තිබිණි.ප්‍රේමයේ වියෝවෙන් තැවෙමින් සිටි දිලිප්ට මධුබාලාගේ ප්‍රේමය බාර ගන්නේ ද යන්න එකවර තීරණය කිරීමට අපහසු විය. කෙසේ වෙතත් මධුබාලා ගේ සිත රිදවිය යුතු නැතැයි සිතූ දිලිප් රෝස මල් පොකුර බාර ගත්තේය. එහෙත් ඒ දිනවලම ඔවුනතර පෙම් බස් හුවමාරු වූයේ නම් නැත.'තරානා' චිත්‍රපටයේ රූගත වීම් අවසන් වෙද්දී දෙදෙන පෙම්වතුන් බවට පත්ව සිටියහ. ඒ සමකාලීනව සන්ග්දිල් (1952) හා අමර් (1953) යන චිත්‍රපටවල ද රූගත කිරීම් ආරම්භ වී තිබිණි. චිත්‍රාගාර ඇතුළත පසුතලවලදී හැසිරුණු ආකාරය සමඟ දිලිප් - මධුබාලා ප්‍රේමය තවදුරටත් හින්දි සිනමාවට රහසක් වූයේ නැත. මධුබාලා තම පෙම්වතා ඇමතුවේ 'යූසූෆ්' යනුවෙන් මිස දිලිප් යන නමින් නොවේ.දෙදෙනාගේ පෙම් සබඳතාව කූටප්‍රාප්තියට පැමිණ තිබූ අවධියේ මධුබාලා ගුරු දත් අධ්‍යක්ෂණය කළ 'මිස්ටර් ඇන්ඩ් මිසිස් 55' චිත්‍රපටයේ රූගත කිරීම්වලට සහභාගි වෙමින් සිටියාය. රූගත කිරීම් සිදුවූයේ 'මෙහෙබුබ් චිත්‍රාගාරයේ' ය. එම චිත්‍රපටයේ තිර රචකයා වූ අබිරාර් අල්වි රූගත කිරීම් අතර සිදුවූවක් පසු කලෙක මෙසේ මාධ්‍ය වෙත අනාවරණය කළේය."මධුබාලා ඒ චිත්‍රපටයේ රඟපෑවේ විවාහක කාන්තාවකගේ චරිතය. ඇගේ සැමියා අනියම් සබඳතාවක් පවත්වන බව ආරංචි වී ඇය තම සැමියාගේ සේයාරුවක් දෙස බලා ගෙන පවසන්නේ තමන් ඔහුගෙන් දික්කසාද වනවා කියායි. එම දර්ශනය රූගත කරන්න කවුදෝ මෙහෙබුබ්ගේ කාර්යාලයේ තිබූ සේයාරුවක් මධුබාලා අතට ගෙනැවිත් දුන්නා."මෙයාගේ පින්තූරෙ දිහාව බලාන මම දික්කසාද වෙනවා. කියන්න? මට කොහෙත්ම ඒක කරන්න බැහැ කියා මධුබාලා කීවා. බලනකොට ඇගේ අතට ගෙනැවිත් දී තිබුණේ දිලිප් ගේ සේයාරුවක්. ඇය එම දර්ශනයේ රූගත කිරීම්වලට සහභාගි වුණේ දිලිප් ගේ වෙනුවට වෙනත් අයකුගේ සේයාරුවක් ගෙනැවිත් දුන්නාට පස්සෙයි."'මෝගල් - ඉ - අසාම්' චිත්‍රපටයේ සලීම් කුමරු ලෙස දිලිප් කුමාර් ප්‍රධාන චරිත රඟද්දී ඔහුගේ ප්‍රේමය දිනූ අනර්කලී ලෙස රඟපෑවේ මධුබාලා ය. තමාට රඟපෑමට නැති දිනවලදී පවා දිලිප් චිත්‍රාගාරයට පැමිණියේ අනෙක් දර්ශනවල රඟපාමින් සිටි මධුබාලා දැකගන්නටය. ඔහු කිසි විටෙක මධුබාලාගේ රංගනයන්ට බාධා කළේ නැත. පසෙකට වී සිටගෙන මධුබාලාගේ රැඟුම් බලා සිටි ඔහු නිහඬවම චිත්‍රාගාරයෙන් පිටව ගියේය.මධුබාලා කාලය ගත කළේ මහත් ප්‍රීතියෙනි. 'මෝගල් - ඉ - අසාම්' සිනමා පටයේ දිලිප් - මධුබාලා එක්ව රැඟු ජවනිකා සියල්ල ප්‍රේමයෙන් පිරී'තිරී ගියේය. දිනයේ රංගන කටයුතු අරඹද්දී ඇගේ දෙනෙත් සෙවූයේ දිලිප් ගේ රුවය. ඔහු දුටු පසු ඇය නව ජවයකින් යුතුව රංගනයේ යෙදුණාය.'ෆිල්ම් ඉන්දියා' පුවත්පත ඒ සමකාලීනව මෙසේ සඳහන් කළේය."මධුබාලා සිය ආත්මීය සහකරු සොයාගෙන අවසන් ය. ඒ අනෙකකු නොව දිලිප් කුමාර් ය."ලබන සතියේමධුබාලාට එරෙහිව දිලිප්ගෙන් සාක්කිකුමාර සිරිවර්ධනකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>02</day>
    </date>
    <link>http://www.silumina.lk/2014/03/02/_art.asp?fn=av14030216</link>
    <topic>මෝටර් රථ ඉතිහාසයේ පෞරාණික සංකේතය</topic>
    <author>වසන්ත ජයසිංහ ආරච්චි</author>
    <content>මෝටර් රථ ඉතිහාසයේ පෞරාණික සංකේතයදැන් දැන් රිය අංගණයට එකතු වෙන වාහන ප්‍රමාණයත් එක්කම අපි ඒ ගැන හාරා අවුස්සලා එහි අලගිය මුල ගිය තැන් ලියන්න ගත්ත දා ඉඳලා රිය අංගණයට ලැබෙන ප්‍රතිචාරත් යහපත් කියලා කියන්නම ඕන. පසුගිය සතියේ අපි කොරියාව පැත්තේ ඉඳලා එනකොට මෙදා පාර අපිට හිතුණා ප්‍රංශය පැත්තට ගිහින් බැලුවොත් හොඳයි කියලා. ප්‍රංශයේ 'පර්ජෝ' කියන්නේ අපේ මෝටර් රථ ඉතිහාසයේ පෞරාණික මෝටර් රථයක්. හැබැයි ඒ පෞරාණිකකමේ උරුමය ප්‍රංශය ලියා ගත්තේ අද ඊයේ ඉඳලා නෙමෙයි. දහඅට වන ශතවර්ෂයේ ඉඳලාම. අද අපේ රටෙත් සෑම තැනකම පර්ජෝ මෝටර් රථ දකින්න පුළුවන් අතරේ අන්න ඒ අයටත් මෝටර් රථ ගැන හොයන අයටත් දැනගන්න අද අපි පර්ජෝ ඉතිහාසය හොයා යන්න හිතුවා.ප්‍රංශයේ ජීවත්වුණු සාමාන්‍ය ව්‍යාපාරික පවුලකින් පර්ජෝ කර්මාන්තය ආරම්භ වෙන්නේ 1810 වසරේදී. හැබැයි ඔවුන්ගේ ව්‍යාපාර වුණේ කෝපි, ගම්මිරිස්, ලුනු ඇඹරුම් යන්ත්‍ර නිෂ්පාදනය කරන එක. ඒත් ඒ අතරෙම තම ව්‍යාපාරික ඥානය පුළුල් කරමින් පර්ජෝ පවුලේ උදවිය පාපැදි නිෂ්පාදනයට අවශ්‍ය අමතර උපාංගත් නිර්මාණය කරන්න ගත්තා. එහි අවසානය වුණේ ඔවුන් පාපැදි නිෂ්පාදනයටත් පෙලඹීමයි.1858 දී එමිල් පර්ජෝ සිංහයා ලකුණ තමන්ගේ නිෂ්පාදන සඳහා වාසනාව ගෙනන ලාංඡනයක් යැයි සිතමින් ඒ සඳහා ප්‍රංශ රජයෙන් ඉල්ලීමක් ද කරනවා. ඒ ඉල්ලීමත් එක්කම පර්ජෝ පවුලේ එක් සහෝදරයෙක් වන ආර්මඩි පර්ජෝ 'පර්ජෝ' නාමය යටතේ පළමු මෝටර් රථය නිපදවන්න උත්සාහ ගත්තා. එහි සුවිශේෂිත්වය වුණේ එය රෝද තුනේ වාහනයක් වීමයි.මෙන්න මේ උත්සාහයත් එක්කම 1890 දී ඇතුළත ඉන්ධන දහනය වන එංජිමක් සහිත මෝටර් රථයක් නිෂ්පාදනය කරමින් පර්ජෝ පවුලේ ව්‍යාපාරය තවත් පුළුල් මාවතකට යොමු කර ගන්නවා. මෙන්න මේ මෝටර් රථය සඳහා යොදාගන්නා එංජිමට ඔවුන් එකතු කරන්නේ අපි මුලින් ඔබට රිය අංගණයෙන් කියු බෙන්ස් මෝටර් රථ කර්මාන්තයේ හිමිකරු ඩෙබිලර් හා කාල් බෙන්ස් නිපදවූ ඩෙබිලර් වර්ගයේ එංජිමක් වීමත් තවත් සුවිශේෂත්වයක්.නමුත් පවුල් ඒකකය තුළ ඇතිවන වෙනස්කම් ද පර්ජෝ පවුලෙනුත් මතුවීම නිසා ආර්මඩි පර්ජෝ 1898 දී පර්ජෝ ඔටෝ මොබයිල් කර්මාන්තය තනිවම ආරම්භ කරන්නේ ප්‍රංශ මෝටර් රථ කර්මාන්තයට අලුත් පිටුවක් එක්කරමින්. ආර්මඩි පර්ජෝට ඔටෝ මොබයිල් ගැන දැඩි කැමැත්තක් ඇතිවෙන්නේ එක් මොහොතක බෙන්ස් මෝටර් රථ කර්මාන්තයේ ගොමිල්බ් ඩෙබිලර් ඇතුළු කාර්මික ශිල්පීන් මුණගැසී කතාබහ කරන්නට ලැබුණු අවස්ථාව නිසයි.මෙන්න මේ හමුවීමත් එක්ක ආර්මඩි පර්ජෝට දැඩි කැමැත්තක් ඇතිවෙන්නේ රෝද හතරේ මෝටර් රථයක් පෙට්ට්‍රල් දහනයෙන් ධාවනය කරන්න හැකි අයුරින් නිර්මාණය කරන්නයි. ඒත් ඒ සඳහා අවශ්‍ය පෙටන්ට් බලපත්‍රය ලබාගන්න එකත් පර්ජෝට ගැටලුවක් වුණා. ඒ නිසාම ඩේමිලර්ගේ උදව් උපකාරයෙන් ඒ සඳහා අවශ්‍ය පේටන්ට් බලපත්‍රය ලබාගැනීමත් එක්ක ආර්මඩි පර්ජෝ නිර්මාණය කළ පර්ජෝ රෝද හතරේ මෝටර් රථය සැප පහසු මෝටර් රථයක් ලෙසම පිළිගැනීමක් ද ඇති වෙනවා.ක්‍රම ක්‍රමයෙන් මෙය කර්මාන්තයක් විදිහට හිස ඔසවද්දී 1903 දී ඔවුන් යතුරුපැදි නිෂ්පාදනයටත් එකතු වෙන්න ගන්නවා. ඒ අතරෙම දිගින් දිගටම විවිධ ධාරිතාවයෙන් වගේම විවිධ මාදිලියේ පර්ජෝ මෝටර් රථ ද කාලයත් සමඟ දිගින් දිගටම නිෂ්පාදනය වෙන්න ගන්නවා. ප්‍රංශයේ කා අතරත් පිළිගැනීමක් තිබුණු සුව පහසු මෝටර් රථය සඳහා පිරිනැමෙන Vanderbile කුසලානය දිනාගන්න පර්ජෝ මෝටර් රථයට අවකාශය ලැබීමත් එක්ක පළමු ලෝක යුද සමයේදී ඒ සඳහා අවශ්‍ය මෝටර් රථ, පාපැදි හා යුද ටැංකි, ෂෙල් ටැංකි, නිෂ්පාදනයට ද පර්ජෝ කර්මාන්තයට අවස්ථාව උදා වෙනවා.ඒ වාසනාව ඔවුන්ට උදාවීමත් එක්ක මහා කර්මාන්තයකට දොරගුළු විවර වෙන්නේ බොහෝ දෙනාගේ අවධානය ද හිමිකර ගනිමින්. මේත් සමඟම පර්ජෝ 201 මෝටර් රථය ප්‍රංශ වෙළෙඳපළේ වැඩි සුව පහසුව ඇති එහෙත් ලාබදායීම මෝටර් රථයක් බවට කා අතරත් ජනප්‍රිය වෙන්න ගන්නවා. විවිධ තාක්ෂණික සොයා ගැනීම් ඒ වගේම විවිධ හැඩතල පර්ජෝ මෝටර් රථයට කාලයත් සමඟ එකතු වෙද්දී ලෝකයේ බොහෝ රටවල් අතරට ද පර්ජෝ මෝටර් රථය අලෙවි වෙන්න ගන්නේ ඉතා ඉක්මනින්.1939 දී පර්ජෝ මෝටර් රථ 52796 ක් නිපදවෙද්දි 2008 වසර වන විට ලක්ෂ හතළිහක මෝටර් රථ ලොව පුරා බෙදී ගොස් අවසන්ව තිබුණා. මේ නිසාම අපේ රටෙත් පර්ජෝ මෝටර් රථ දකින්න ලැබුණේ සුඛෝපභෝගී මෝටර් රථයක් විදිහටයි. අදටත් කා අතරත් ජනප්‍රිය මෝටර් රථයක් වන පර්ජෝ මෝටර් රථය ලොව පුරා අලෙවි වෙන්නේ නවීන තාක්ෂණය ද එකතු වෙමින්.වසන්ත ජයසිංහ ආරච්චිකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>02</day>
    </date>
    <link>http://www.silumina.lk/2014/03/02/_art.asp?fn=av14030217</link>
    <topic>BOLLYWOOD NEWS</topic>
    <author>සුජීව තේවහෙට්ටිගේ</author>
    <content>BOLLYWOOD NEWSඅවුරුදු නවයක ආදරයකට අවසන් තිත තැබු ඇය මාස ගණනක් තිස්සේ නිහඬව කාලය ගත කළා. ඒත්, හිටි හැටියේම ඇය ගෙන් අහන්නට ලැබුණේ තවත් අලුත් පෙම් කතාවක්. 'ඇය' කවුරුන් ද? ඇය තමයි, බිපාෂා බාසු. බොලිවුඩ් පුරවරයට සම්ප්‍රාප්ත වූ මේ බෙංගාලි සුරූපිනිය දැන් තවත් ආදරවන්තයෙකුට බහ දීලා. ඇගේ අලුත්ම ආදරවන්තයාත් බොලිවුඩයේ ජනප්‍රිය නළුවෙක්. ඔහු ද, බිපාෂා මීට කලින් පෙම් කළ ජනප්‍රිය නළු ජෝන් ඒබ්‍රහම් මෙන්ම කඩවසම් තරුණයෙක්. ඔහු තමයි, හාමන් බවේජා.ජෝන් ඒබ්‍රහම් තරම් හාමන් බවේජා ශ්‍රී ලාංකික ප්‍රේක්ෂකයන් අතර තවම ජනප්‍රිය වී නැහැ. තිස්තුන් වැනි වියෙහි පසුවන ඔහු තවමත් රඟපා ඇත්තේ බොලිවුඩ් චිත්‍රපට පහක පමණයි. 2008 දී තිරගත වූ 'ලව් ස්ටෝරි 2050' චිත්‍රපටයේ රඟපෑමෙන් සිනමාවට එක්වූ හාමන්ට බොලිවුඩය ආගන්තුක තැනක් නොවෙයි. ඔහුගේ පියා චිත්‍රපට කලා අධ්‍යක්ෂවරයකු වන හැරී බවේජායි. මව, පම්මි බවේජා. හාමන්, ඇමෙරිකාවේ කැලිෆෝනියා විශ්ව විද්‍යාලයෙන් උසස් අධ්‍යාපනය ලබා තිබෙනවා.ඔහුට, බිපාෂාව මුලින් ම මුණ ගැසී ඇත්තේ බොලිවුඩ්පුරයේ මහා නළු, අමිතාබ් භච්චන්ගේ හැත්තෑ වැනි උපන් දිනය දායි. ඒ, 2012 දීයි. එදා ඇතිවූ කතාබහ තමයි ආදරයකට මුල පුරා තිබෙන්නේ. ඒ වුණත් මාස කිහිපයක් යනතුරු මේ බවක් නොහඟවන්නට බිපාෂාත් හාමනුත් වග බලා ගත්තා. මේ ගැන හෝඩුවාවක් ඉව වැටුණු මාධ්‍යවේදීන් කිහිප දෙනෙකු දෙදෙනාගෙන් ම එහෙන් මෙහෙන් ප්‍රශ්න ඇසුවා. ඒත් දෙදෙනාම ඒ කිසිම ප්‍රශ්නයකට උත්තරයක් දුන්නේ නැහැ. පසුගිය සතියේ දී තමයි හාමන් - බිපාෂා ප්‍රේම කතාව 'නිල වශයෙන්ම' ප්‍රකාශයට පත්වුණේ.ඒ, හාමන් සහ බිපාෂා විසින් මාධ්‍ය වෙත කරන ලද කෙටි ප්‍රකාශ දෙකත් සමඟයි. හාමන් එය ප්‍රකාශ කළේ මෙහෙමයි..."අපි දෙන්නා බැඳුණේ ඉබේම වගෙයි. අපි දෙන්නගෙ සිතුවිලි එක වගෙයි. බිපාෂා හරිම සරල ජීවිතයක් ගත කරන කෙනෙක්. ඒ වගේම එයා හරිම අවංකයි. මෙන්න මේ ගතිගුණ තමයි මගේ හිත ගත්තෙ." හාමන් මේ ප්‍රකාශය කළේ මීට සති කිහිපයකට පෙර. ඒත්, බිපාෂා නම් ඒ වන විට කිසිවක් කියා තිබුණේ නැහැ. කොහොම වෙතත්, තමන්ගේ ආදරය සැඟවිය නොහැකි තත්ත්වයට පත්වී ඇති බව වටහා ගත් බිපාෂා මෙලෙස කියා සිටියා...""ඔව්. මම හාමන්ට ආදරේ කරනවා" මේ බව ඇය තම ට්විටර් වෙබ් පිටුවෙහි ද සටහන් කළා.මේ අතර තවත් ආරංචියක සඳහන් වුණේ හාමන් සහ බිපාෂා 2014 වසර තුළ දී කවදා හෝ අතිනත ගන්නට ලක ලැහැස්ති වෙමින් සිටින බවයි."ඔයා එයාට ඓශ්වර්යා කියල කතා කරන්නෙ, ඔයා එයාගෙ ක්ලාස් මේට් ද?" එක්තරා උත්සවයකදී මෙවැනි ප්‍රශ්නයකින් ඡායාරූප ශිල්පියෙකුට 'දමා ගැසුවේ' ඓශ්වර්යාගේ නැන්දම්මායි. වෙනත් හැටියකින් කීවොත් ඇය තමයි, ප්‍රවීණ නිළි ජයා භච්චන්. ඇය එලෙස ඡායාරූප ශිල්පියෙකුට බැණ වැදුණේ ඡායාරූපයක් ගන්නට ගිය මොහොතකදී ඔහු ඓශ්වර්යා රායිට ඇගේ නමින්ම ආමන්ත්‍රණයක් කළ නිසයි.ජයා භච්චන් ඒ තරමටම තමන්ගේ පවුලේ අයගේ පෞද්ගලිකත්වය රැක ගන්නට නිතරම උත්සාහ ගන්නවා. මේ ගති ස්වභාවය ඇතැම් තැන්වලදී සීමාව ඉක්මවා ගොස් තිබෙනවා. ඒ නිසා ඇගේ මේ හැසිරීම් ඓශ්වර්යාට වධයක් වෙලා. භච්චන් පවුලේ සමීපතමයන් කියන්නේ ජයා අනවශ්‍ය අන්දමින් අභිෂේක් සහ ඓශ්වර්යාගේ පෞද්ගලික සහ වෘත්තීය කටයුතුවලට ඇඟිලි ගසන බවයි. මේ ගති ඓශ්වර්යාට නම් 'අල්ලන්නේ' නැතිලු. ඒ නිසා ඇය මේ දිනවල නැන්දම්මාත් එක්ක අමනාපෙන් සිටින බවයි පැවසෙන්නේ.දෙදෙනාගේ අමනාපය පසුගියදා පැවැත්වුණු සුපිරි උපන්දින සාදයකදී දකින්නට ලැබුණා. ඉන්දියාවේ ධනවතෙකුගේ බිරියගේ උපන් දිනය සමරන්නට පැවැත්වුණු මේ සාදයට අමිතාබ් - ජයා යුවළත් අභිෂේක් - ඓශ්වර්යා යුවළත් එක්වුණා. සාදයට පැමිණි මොහොතේ සිට එයින් පිටව යනතුරු ජයා සහ ඓශ්වර්යා අතර කිසිඳු කතාබහක් තබා එකිනෙකාගේ මුහුණුවත් නොබැලු බවයි අවට සිටි බොහෝ දෙනා ප්‍රකාශ කර තිබුණේ. ඓශ්වර්යා අභිෂේක් ළඟින්ම රැඳී සිටිද්දී ජයා, අමිතාබ් සමඟ මඳක් ඈතින් තිබූ මේසයක් අසල වාඩිවී සිටි බවත් පැවසෙනවා.මේ නුරුස්නා ගතිය මීට පෙර අවස්ථාවකදීත් හොඳින්ම දකින්න ලැබුණා. ඒ, ප්‍රවීණ නිළි හේමා මාලිනීගේ බාල දියණිය වන ආහනා ඩියොල්ගේ මංගල උත්සවයේදීයි. ඒ අවස්ථාවේදීත් ඓශ්වර්යා - අභිෂේක් යුවළ අසුන් ගත්තේ 'මහ භච්චන් යුවළට' මඳක් ඈතින්."ජයා භච්චන්ට ඕනෑ තමන්ගෙ පවුලේ අයගෙ ගෞරවය රකිමින් ඒ අයව ආරක්ෂා කරන්න. ඒත්, ඒක සීමාව ඉක්මවා ගිහින්. එයා ඓශ්වර්යාගෙ සිනමා ජීවිතයට අදාළ කාරණාත් මෙහෙයවන්න හදනවා. ඓශ්වර්යා ඒකට කැමැති නැහැ. මේ හින්දා දැන් ඓශ්වර්යාට ඕනැ වෙලා තියෙන්නෙ පුංචි දුවයි අභිෂේක්වයි එක්ක වෙනමම ජීවත් වෙන්නයි." භච්චන් පවුලේ හිතවතෙකු එලෙස පැවසුවා.සුජීව තේවහෙට්ටිගේකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>02</day>
    </date>
    <link>http://www.silumina.lk/2014/03/02/_art.asp?fn=am1403021</link>
    <topic>මලබද්ධයට හිතුමතේ බෙහෙත් ගැනීමත් අර්ශස් හැදෙන්න හේතුවක්</topic>
    <author>සාකච්ඡා කෙළේ -රමණී සුබසිංහ</author>
    <content>මලබද්ධයට හිතුමතේ බෙහෙත් ගැනීමත් අර්ශස් හැදෙන්න හේතුවක්විශේෂඥ වෛද්‍යආරියසේන යූ. ගමගේවැඩිහිටියන් අතර බහුලව දකින්නට ලැබෙන අර්ශස් පීඩාකාරී රෝගයකි. ලැජ්ජාව නිසා වෛද්‍යවරයකු වෙත යොමු නොවීමෙන් රෝගය උත්සන්නව සැත්කම්වලට මුහුණ දෙන්නට සිදුවන අය ද වෙති. මලපහ කිරීමේ දී ගුද මාර්ගයෙන් රුධිරය පිටවීම, ගුද විවරයෙන් මස් වැදැල්ලක් වැනි දෙයක් ඉදිරියට නෙරා ඒම, ගුදයෙන් පිටතට එන මෘදු ගෙඩි පුපුරා යාම නිසා අධික වේදනාවක් හට ගැනීම අර්ශස් රෝග ලක්ෂණ ලෙස සැලැකේ. අර්ශස් හටගන්නේ ඇයි? එය නිට්ටාවට සුව කළ හැකි ද? අද ඔබ දැනුම්වත් කරන්නේ ඒ පිළිබඳවයි.අර්ශස් රෝගයේ මූලික රෝග ලක්ෂණ මොනවා ද?මලපහ කොට අවසන් වූ විට වේදනාවක් රහිතව ගුදයෙන් රුධිරය පිටවීම හෝ ගුදය තුළින් රුධිරය එළියට විදීම අර්ශස් ඇති බව හඟවන මුල්ම ලක්ෂණය විය හැකියි. එසේ රුධිරය ගැලීම කිහිප වරක් සිදු වී කලක් ගත වන තුරු නතර වී තිබීමට ද පුළුවන්.මුල් අවස්ථාවේ දී නිසි ප්‍රතිකාර නොකළේ නම් මලපහ කිරීමත් සමඟ ගුදයේ සිට මෘදු ගෙඩි විශේෂයක් එළියට ආ හැකියි. මලපහ කිරීම අවසානයේ ඒ ගෙඩි නැවතත් ඉබේම ගුදයට ඇතුළුවන අතර කල් යාමේ දී ඒවා විශාල වීම නිසා සැම විටම ගුදයෙන් එළියට දිස්වන අයුරු පෙනේ. එවිට මලපහ කිරීමෙන් පසු එම ගෙඩි ආපසු ගුදය තුළට යන්නේ නැත. ඒවා ක්‍රමයෙන් ඉදිමීම නිසා අධික වේදනාවක් ඇතිවිය හැකියි.ගුද මාර්ගයෙන් රුධිරය පිටවන්නේ අර්ශස් රෝගීන්ගේ පමණ ද?නෑ. ගුදයෙන් රුධිරය පිටවන සෑම අවස්ථාවකටම හේතුව අර්ශස් නොවිය හැකියි. මහාන්ත්‍රයේ පහළ කෙළවර සහ ගුද මාර්ගය තුළ පිළිකාමය තත්ත්වයක් ඇති වූ විටත් මලපහ සමඟ රුධිරය මිශ්‍ර වී තිබෙන්නට පුළුවන්.අර්ශස් ද වෙනත් රෝගී තත්ත්වයක් ද යන්න සැක හැර දැන ගන්නේ කෙසේ ද?ගුද මාර්ගය සම්බන්ධ රෝගී තත්ත්වයන් බොහෝ විට අසාධ්‍ය බවට හැරෙන්නේ එවැනි රෝගීන් වැඩි දෙනෙක් ලැජ්ජාව නිසා වෛද්‍යවරයකු වෙත යොමු වීම දිනෙන් දිනම අතපසු කිරීම නිසයි. එහෙත් ඕනෑම රෝගයකට මූලික අවස්ථාවේදීම ප්‍රතිකාර ලබා ගැනීමෙන් සුව කිරීම පහසුයි. එවැනි රෝගීන් පරීක්ෂාවේදී ගුද මාර්ගය තුළට ‘Proctoscope’ නමැති උපකරණය හෝ ග්ලවුස් (අත් ආවරණ) දැමු ඇඟිල්ලක් ඇතුළු කර පරීක්ෂා කිරීමෙන් වැලඳී ඇත්තේ කවර රෝගයක් ද යන්න පිළිබඳව වෛද්‍යවරයාට යම් විනිශ්චයකට පැමිණිය හැකියි. එම නිසා එම රෝගීන් සුදුසු වෛද්‍යවරයකු වෙත යොමු වීම අත්‍යවශ්‍යයි.ගුද විවරයෙන් මස් වැදැල්ලක් නෙරා එන්නේත් අර්ශස් නිසා ද?ඔව්. සාමාන්‍ය ජනතාව ගුදය සහ ඒ අවට ඇති රෝග කිහිපයක් ම අර්ශස් ලෙස හඳුන්වනවා. ගුද මාර්ගය තුළ හා ඉන් පිටත රුධිරය පිරි මෘදු ගෙඩි මතු වීම ඉන් එක් අවස්ථාවක්. ගුදය අවට සම පිපිරීම නිසා තුවාල වීම, ගුද විවරයෙන් මස් වැදැල්ලක් වැනි දෙයක් එළියට නෙරා ඒම, ‘එක්ස්ටර්නල් පයිල්ස්’ හෙවත් ගුදයෙන් පිටත දාරයේ පිහිටි රුධිරය පිහිටි කුඩා ගෙඩි විශේෂ යනාදියත් අර්ශස් ලෙස හඳුන්වනවා. මීට අමතරව ගුදය ඇතුළත සිට පිටත සමට ශ්‍රාවයන් ගලා එන රෝගී තත්ත්වයත් සාමාන්‍ය ව්‍යවහාරයේ අර්ශස් ලෙස සැලැකෙනවා.අර්ශස් ගෙඩි ලෙස හඳුන්වන්නේ මොනවා ද?සාමාන්‍යයෙන් මිනිසෙක් දෙපයින් නැඟී සිටින විට ගුදය අවට ලේ නහරවලට රුධිරය පිරෙනවා. එසේ ගුදය වටා පිහිටි ශිරා තුනක් රුධිරය පිරීම නිසා විශාල විය හැකියි. අර්ශස් ගෙඩි ලෙස හැඳින්වෙන්නේ එවැනි තත්ත්වයක්. මේ ගෙඩි, මලපහ කිරීමේදී තෙරපීමට ලක් වී පිපිරී ගොස් රුධිරය පිටවිය හැකියි.අර්ශස් ගෙඩි පිපිරීම නිසා විෂබීජ ආසාදනයක් ඇති විය හැකි ද?ගුදයේ තුවාලයක් සිදු වූ විට විෂබීජ ආසාදනයක් වුවද සිදුවිය හැකිය. එහෙත් ප්‍රධාන ගැටලුව වන්නේ අර්ශස් ගෙඩි පිපිරීමකදී අදාළ පුද්ගලයා මලපහ කිරීමේ දී දැඩි අසීරුතාවකට පත් වීමයි.වැඩිහිටියන් වැඩි පිරිසක් අර්ශස්වලින් පීඩා විඳිනවා කියන කතාව ඇත්ත ද?ඔව්. වැඩිහිටියන් අතර බහුලතම රෝගය අර්ශස් කීවත් නිවැරැදියි. සංඛ්‍යා ලේඛනවලට අනුව වැඩිහිටියන් ගෙන් සියයට හතළිහකට පමණ ඕනෑම අවස්ථාවක දී අර්ශස් රෝගයෙන් පෙළෙන බව පෙනී ගොස් තිබෙනවා. ගුද මාර්ගයේ පිහිටි ශිරා (රුධිර නාල) ඉදිමීමේ හේතුවෙන් හටගන්නා මෙම අර්ශස් රෝගය, බොහෝ දෙනෙකුට වයස්ගත වීමත් සමඟ කිසිඳු හේතුවක් නැතිව ඉබේම ඇති වෙනවා. එය හඳුන්වන්නේ ‘ප්‍රාථමික අර්ශස්’ යනුවෙන්.ප්‍රාථමික අර්ශස් රෝගය සඳහා බලපාන විශේෂ හේතු සාධක තිබෙනවා ද?ඔව්. ඒ සඳහා බලපාන සාධක ගණනාවක්ම තිබෙනවා. අප ගන්නා ආහාරයේ තන්තු ප්‍රමාණය අඩු නම් අර්ශස් හට ගැනීමේ ඉඩකඩ වැඩියි. තන්තුමය කොටස් අඩු, විශේෂයෙන් පිරිපහදු කළ ආහාරවලට පුරුදු වූ අය, මස් වර්ග වැඩිපුර අනුභව කරන අය අතර අර්ශස් බහුල බව පෙනී යනවා. මලබද්ධය හා මලපහ කිරීමේ දී පුරුද්දක් ලෙස තැටමීමක් අර්ශස් රෝගය වැඩි වීමට හේතු විය හැකියි. සමහර අය බඩ බුරුල් වීමට (බඩ එළිය යාමට) නිතර නිතර ඖෂධ ගන්නවා. අර්ශස් ඇතිවීමට එයත් හේතු සාධක විය හැකියි. ඒ නිසා එළවළු, පලතුරු, කෙඳි සහිත ආහාරවලට හුරු පුරුදු වීම වැදගත්.තන්තුමය ආහාරයක් වන ‘කොහිලවල’ අර්ශස් සුව කිරීමේ ඖෂධීය ගුණයක් තිබෙනවා ද?කොහිලවල තන්තුමය ස්වභාවය වැඩි බව ඇත්ත. අර්ශස් රෝගීන්ට තන්තු අධික ආහාර ගැනීම ඉතා ගුණ දායකයි. එසේ වුවද අර්ශස් සුව කිරීම සඳහා කොහිලවලටම උරුම වූ සුවිශේෂ ඖෂධ ගුණයක් ඇති බව මෙතෙක් පර්යේෂණවලින් සොයාගෙන නැහැ.ශරීරයේ ඇති වෙනත් රෝගී තත්ත්වයක් අර්ශස්වලට හේතු විය හැකි ද?එවැනි තත්ත්වයක් ඇති වන්නේ කලාතුරකින්. ගුදයේ පිළිකාවක් හෝ උදරයේ ගෙඩියක්, මුත්‍රා කිරීමේ අපහසුතාවක්, සිරෝසියාව වැනි රෝග නිසා හටගන්නා යකෘත් ප්‍රතිහාර ශිරා පද්ධතියේ පීඩනය වැඩීමත්, මලබද්ධය වැනි රෝග තත්ත්ව නිසා කෙනෙකුට අර්ශස් ඇතිවිය හැකියි. එය හඳුන්වන්නේ ද්විතීයික අර්ශස් යනුවෙන්. අර්ශස් හඳුනා ගැනීම සඳහා අනිවාර්යයෙන්ම වෛද්‍යවරයකු වෙත යොමු විය යුතු වන්නේ ඒ නිසයි.කකුල්වල නහර ගැට ගැසී ඇති අයට අර්ශස් හටගන්නා බවට ඇති විශ්වාසය ඇත්තක් ද?නෑ. අර්ශස් කියන්නේ ගුද මාර්ගයේ තිබෙන ශිරා නමැති රුධිර වාහිනී ප්‍රසාරණය වීම නිසා හට ගන්නා තත්ත්වයක්. ගුද මාර්ගයේ නහර ගැට ගැසීම ලෙසත් මෙය සරලව හැඳින්වෙනවා. කකුලේ නහර ගැට ගැසීමත්, අර්ශස් අතරත් සම්බන්ධයක් ඇති බවට විශ්වාසයක් ඇති වන්නට ඇත්තේ ඒ නිසයි.ඒත් ගර්භණී මවුවරුන් අතර මේ තත්ත්වය දකින්නට ලැබෙනවා නේද?ඔව්. ගර්භණී කාලයේ දී නම් නහර ගැට ගැසීමත් අර්ශස් තත්ත්වයත් යන දෙකම වැඩිවිය හැකියි. දරු ප්‍රසූතියෙන් පසු එය ක්‍රමයෙන් පහ වෙනවා.අධික රුධිර පීඩනය හෙවත් ප්‍රෙෂර් රෝගීන්ට අර්ශස් හට ගැනීමේ ප්‍රවණතාවක් තිබෙනවා ද?අධික රුධිර පීඩනය හා අර්ශස් අතර එවන් සම්බන්ධයක් නැහැ. එහෙත් අධික රුධිර පීඩනය ඇති අයගේ අර්ශස් ගෙඩිවලින් වැඩිපුර රුධිරය ගලා යන්නට පුළුවන්.මත් වතුර හා අර්ශස් අතර සම්බන්ධයක් තිබෙනවා ද?‍මත් වතුර බොන අයගේ ශරීරයේ ජලය වැඩි ප්‍රමාණයක් මුත්‍රා සමඟ පිට වෙනවා. එය මලබද්ධයට හේතුවක්. මලබද්ධය ඇති අය අර්ශස්වලින් පීඩා විඳිනවා. ඒ වගේම මත් වතුර බොන අයගේ රුධිර නාළ ප්‍රසාරණය වීමේ ශක්‍යතාව වැඩියි. ඒ නිසා ඔවුන්ට අර්ශස් ඇතිවීමේ ප්‍රවණතාවක් තිබිය හැකියි. උදාහරණ ලෙස මත්පැන් ලෝලීන් ගේ මුහුණු නිරීක්ෂණය කරන්න. ඉදිමී රත් පැහැ ගැන්වී ඇති ආකාරයක් ඔබට පෙනේ. එය රුධිර නාළ ප්‍රසාරණය වීම නිසා සිදුවන්නකි.අර්ශස් ගෙඩි පුපුරා යාම නිසා රුධිරය පිටවීමෙන් රක්තහීනතාව ඇති විය හැකි ද?ඔව්. සමහර අයට අර්ශස් ගෙඩි පිපිරීම නිසා දිගින් දිගටම රුධිරය පිටවිය හැකිය. එවැනි අයගේ රුධිරයේ ඇති හිමොග්ලොබින් ප්‍රමාණය අඩු වී සිරුර සුදුමැලි වී රක්තහීනතාව ඇතිවිය හැකියි. එවැනි තත්ත්වයක දී ඇඟ පිපිහලු ගතිය, අධික මහන්සිය, ක්ලාන්තය, කරකැවිල්ල වැනි ස්වභාවයක් ඇතිවිය හැකියි. එවැනි රෝගීන්ට අර්ශස් ප්‍රතිකාරයට අමතරව ලේ දීමට හෝ ලේ වැඩීම සඳහා අවශ්‍ය ඖෂධ ලබා දීමට පවා සිදුවිය හැකියි.අර්ශස් සුව කිරීමට සැත්කමක් කළ යුතුම ද?නෑ. මුල්ම අවදියේ දී ආහාර පාලනය මඟින් පමණක් අර්ශස් පාලනය කරගත හැකියි. එහිදී තන්තුමය කොටස් සහිත එළවළු, පලතුරු, පලා වර්ග වැඩි වැඩියෙන් ආහාරයට එක්කර ගැනීමත් මස් මාංශ අඩුවෙන් ගැනීමත් කළ යුතුයි.මලබද්ධය අඩු කර ගැනීම සඳහා බඩ බුරුල් කරන ඖෂධ වර්ග ද වෛද්‍ය උපදෙස් අනුව භාවිත කළ හැකියි. එහෙත් අර්ශස් ගෙඩි එළියට එන තත්ත්වයේ පවතී නම් අර්ශස් ගෙඩියේ නටුව තුළට විදින ඖෂධ තිබෙනවා. මීට අමතරව ඉලාස්ටික් වළලු මඟින් අර්ශස් ගෙඩියේ මුල තද කර බැඳීමෙන් අර්ශස් ගෙඩිය කුඩා වී ඉබේම දිය වී යනවා. එය ඉතා සුළු සැත්කමක්.සැත්කමකට යාම අර්ශස් සඳහා අවසාන ප්‍රතිකාරයයි. කෙනෙකුට එවැනි සැත්කමක් සිදු කළ යුතු වන්නේ කලාතුරකින්. මෙම සැත්කම හඳුන්වන්නේ ‘හෙමරොයිඩෙක්ටමි්’ යනුවෙන්. නිර්වින්දන තත්ත්වයක් යටතේ අර්ශස් ගෙඩි කපා ඉවත් කරන එම සැත්කම අවසානයේ දී දැඩි වේදනාවක් දැනෙන නිසා මූලික අවස්ථාවේ දීම රෝගය වළක්වා ගැනීම වැදගත්.අර්ශස් ගෙඩි තද වීම නිසා හට ගන්නා වේදනාව තාවකාලිකව සමනය කරගත හැකි ක්‍රමවේදයක් තිබෙනවා ද?වෛද්‍යවරයකු හමුවන තුරු තාවකාලිකව මේ වේදනාවෙන් අත් මිදීමට නම් ඔබ කළ යුතු වන්නේ බේසමකට හෝ නාන ටැංකියකට හෝ ටබ් එකට මද උණුසුම් ජලය වත්කොට ලුණු කැට අහුරක් පමණ එහි දියකර අර්ශස් ගෙඩි නැහැවෙන ලෙස එහි ගිල්වීමයි. එවිට අර්ශස් ගෙඩිවල ඉදිමුම් ස්වභාවය අඩුවී පහසුවක් ඇතිවේ.පිරිසුදු පොලිතින් බෑගයක අයිස් බහා එය අර්ශස් ගෙඩි මත සියුම්ව තැබීමෙන් ද වේදනාව අඩු කරගත හැකියි. අර්ශස් ඇති විටෙක ලුණු නැති ඇල් දියේ ගිල්වීමෙන් අර්ශස් ගෙඩිවලට ජලය උරාගෙන තවත් විශාල විය හැකියි. එවිට වේදනාව පෙරටත් වඩා වැඩි වෙන්නට පුළුවන්.වැඩිපුර ජලය පානය කිරීම අර්ශස්වලට ගුණදායක ද?වැඩිපුර වතුර බීමෙන් මලබද්ධය අඩු වෙනවා. මලබද්ධය අඩුවූ විට අර්ශස්වලින් දුක් විඳීම අඩු වෙනවා. ඒ හැර අර්ශස් හා ජලය පානය කිරීම අතර සෘජු සම්බන්ධතාවක් නෑ.අර්ශස් රෝගීන්ට ‍වැඩිපුර කේන්ති යන්නේ ඇයි?අර්ශස් රෝගය හා කේන්ති යාම අතර සම්බන්ධයක් ඇති බවට මෙතෙක් කිසිම පර්යේෂණයකින් තහවුරු වී නෑ. අර්ශස් නිසා වන දැඩි පීඩාව නිසා එවැනි මතයක් ජන සමාජයේ මුල් බැස ගත්තා විය හැකියි. අර්ශස් රෝගය ඇති එහෙත් බොහෝ ඉවසීමේ ගුණ ඇති අයත් කොතෙකුත් සිටිනවා. ඒ නිසා කේන්ති යාම අර්ශස් රෝග ලක්ෂණයක් ලෙස සැලකිය නොහැකියි.අර්ශස් රෝගය නිට්ටාවට සුව කළ නොහැකි ද?සුව කළ හැකියි. ඒ සඳහා නිසි ප්‍රතිකාර හා නිවැරැදි ආහාර රටාවකට යොමු විය යුතුයි. මීට අමතරව පුරුද්දක් ලෙස තැටමීම අඩු කිරීම, මලබද්ධය අඩු කරගැනීමත් කළ යුතුයි.සාකච්ඡා කෙළේ -රමණී සුබසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>02</day>
    </date>
    <link>http://www.silumina.lk/2014/03/02/_art.asp?fn=cr1403021</link>
    <topic>නිර්මාණකරුවා ඉතිහාසය විකෘති නොකළ යුතුයි</topic>
    <author>අරුණි මුතුමලී</author>
    <content>නිර්මාණකරුවා ඉතිහාසය විකෘති නොකළ යුතුයිදුටුගැමුණු චරිතය සිනමාවට ගෙන එන ප්‍රවීණ චිත්‍රපට අධ්‍යක්ෂජයන්ත චන්ද්‍රසිරිදුටුගැමුණු චරිතය සිනමාවට නඟන්න සිතුවේ ඇයි?මා ජීවත්වන මේ පොළොව ඉතිහාසයේ අරුණෝදයේදීම අතිශය උන්නතිකාමී විදේශ ආක්‍රමණිකයකුගෙන් මුදවා ගත්තා වූද, ඉතාම නිශ්චිත ජීවන දර්ශනයකින් පිරිපුන් ඓතිහාසික සම්ප්‍රදායක් රටට දායාද කළා වූද, කරුණු සොයන්නට සොයන්නට ඔප දැමෙන මැණිකක් මෙන් බබළන්නා වූද, ලංකා ඉතිහාසයේ පමණක් නොව සමස්ත මානව ඉතිහාසය තුළ තබා බැලුව ද ඉතාම ශ්‍රේෂ්ඨ චරිතයක් කිසියම් සැක නොකරන ලද අසද්භාවයක සිරකර තිබෙනු මා කලක් පටන්ම දුටුවා. මේ අසද්භාවය මත ගොඩනැඟුණු දෘෂ්ටිවාදී පදනමකින් යුක්ත දේශපාලන කෝණයන් ගෙනුත්, කලාත්මක හා සාහිත්‍යයික කෝණයන් ගෙනුත් හැම විටම ප්‍රකාශ කෙරුණේ ගැමුණු රජතුමා වාර්ගික සංහාරයක නියැළුණු යුද යාන්ත්‍රණයක මෙහෙයුම් කරුවා හැටියටය. .නමුත් මේ හැඳින්වීමට මුළුමනින්ම වෙනස් වූ එතුමාගේ ජීවන චරිතයක් ජීවන දර්ශනය හා සම්ප්‍රදානයන් ගැනත් කවුරුන් විසින් හෝ යුක්තිය ඉෂ්ට කරනු ලැබිය යුතුව තිබුණා. අපේ ගරුතර ස්වාමින් වහන්සේලා කිහිප නමකගේ සහ ඉතාම සීමිත විද්වතුන් කීප දෙනකුගේ ලේඛනවලදී හැර මේ පිළිබඳව පුන පුනා කතා කළ දේශීය සහ විදේශීය ලේඛනත් දැනුවත්ව හෝ නොදැනුවත්ව පෙර කී අසද්භාවය තුළම සිරගත වී සිටිනු තමා මා දුටුවේ.පුරුද්දක් විදිහට අප ගැමුණු මහරජතුමාට දුටුගැමුණු යැයි තවමත් කියන්නේත් පෙර කී අසද්භාවය තුළ අප ද සිරවී සිටින නිසා කියලයි මට හිතෙන්නේ. මේ වැරදි නාම ගැන්වීම ඉතිහාසයේ වූ වරදකට වඩා ඉතිහාසයට එකතු කළ විකෘතියක් විදිහටයි මා දකින්නේ. අඩුම තරමින් අපගේ ඉතිහාසයේ තම පියා ඝාතනය කළ රජකුගේ නමක් ඉදිරියෙන්වත් දුෂ්ට යනුවෙන් කෑල්ලක් අප යොදා නැහැ.ගාමණී අභය මහරජු ගේ නාමය අප චිරාත් කාලයක් මුළුල්ලේ දුටුගැමුණු වශයෙන්ම භාවිත කිරීමත් මා පෙර කී ආකාරයේ සැක නොකරන ලද අසද්භාවයක ප්‍රතිඵලයක් නම් මේ චරිතය වටා ගොඩනඟන ලද තවත් කෙතරම් නම් විකෘතීන් තිබිය හැකි ද?මේ ප්‍රශ්නය මගේ සිතට නැඟුණ දා පටන් මම මේ සුවිශේෂ චරිතය පිළිබඳව ගැඹුරින් සොයන්න පටන්ගත්තා. මා සිතන්නේ මා බොහෝ දේ සොයාගත් බවයි. එසේම, මේ ශ්‍රේෂ්ඨ මිනිසාගේ චරිතය මේ රටේ අතීත, වර්තමාන, අනාගත සියලුම මිනිසුන්ගේ ජීවන මුහුණුවර පමණක් නොව ගමන්මඟ පවා පිළිබිඹු කරන ඉතාම සුවිශේෂී කැටපතක් බවත් මට වැටහුණා. එය එක්තරා යුගයක රටේ රාෂ්ට්‍ර පාලකයකු පිළිබඳ කතාවක් වගේම හැම කාලයකම සිටිය යුතු මනුෂ්‍යයකු පිළිබඳ කතාවකුත් වුණා. එතුමා පිළිබඳ මගේ ප්‍රකාශනයට වඩාත් උචිතම මාධ්‍යය සිනමාව කියලයි මට හිතුණේ. ඉතින් මම ඒ අරභයා මගේ තිරරචනය සකස් කළා. මුලින්ම චිත්‍රපටය නොකෙරුණ අවස්ථාවේ මා එම තිරරචනය ඇසුරෙන් නවකතාවක් රචනා කළා. ඔබ දන්නවා එය උණු කැවුම් වගේ විකිණී ගිය වග. දැන් එහි ප්‍රකාශයට පත් කෙරෙන්නේ සයවන මුද්‍රණයයි.මේ චිත්‍රපටය ඔබ නිර්මාණය කරන්නේ සැබෑම ඉතිහාසය පදනම් කර ගෙන ද නැතහොත් ඒ ඇසුරින් කළ ප්‍රබන්ධයක් ලෙස ද?මෙය නිර්මාණය වන්නේ සැබෑම ඉතිහාසය පදනම් කරගත් ප්‍රබන්ධයක් ලෙසය. එහි අර්ථයම ඉතිහාස තත්ත්වයන්ට අදාළ උපකල්පනයන් ද මෙහි තිබෙනවා කියන එකයි. ඉතිහාසය පිළිබඳ වාර්තාවත් ඉතිහාසය පිළිබඳ නිර්මාණයත් හැම විටම ස්වරූප දෙකක් දරනවා. නමුත් එහි ආත්මය හැම විටම එකයි. හැබැයි, කවර හේතුවක් නිසාවත් ඉතිහාසය නිර්මාණ කරුවන් අතින් විකෘති නොවිය යුතු ය යන මතයේ මා සිටිනවා.ඔබ අතින් ඉතිහාසය විකෘති නොකෙරෙන්නේ නම් එය ප්‍රතිනිර්මාණය සඳහා ඔබ යොදාගන්නා උපක්‍රම මොනවා ද?පළමු උපක්‍රමය නම් මම මා තෝරාගත් ප්‍රස්තුතයටත්, ආධ්‍යාපනයටත් අවංක වීම. මගේ පරිකල්පන පර්යාලෝකය මත චරිත මැවෙන්නට ඉඩ හැරීම. ඒවාට බාධා නොකිරීම. යථාර්ථය සහ නිර්මාණය වන චරිත අතර ඇති සම්බන්ධතාව නොකඩවා පවත්වා ගැනීම. වරක් පැසලෝනි කියන ඉතාලියානු සිනමාකරුවා ප්‍රකාශ කළා සිනමාවේ සංඥාර්ථ වේදයත්, යථාර්ථයේ සංඥාර්ථ වේදයත් දෙකම එකක් කියලා.අවසාන වශයෙන් දැන් රූගත කෙරෙමින් පවතින මහරජ ගැමුණු චිත්‍රපටයට සම්බන්ධ වන ශිල්පීන් පිළිබඳව යමක් කියන්න.මෙය නිෂ්පාදනය කරන්නේ සිප්වින් චිත්‍රපට සමාගම වෙනුවෙන් ගුණපාල රත්නසේකරය. ජැක්සන් ඇන්තනි, උද්දික ප්‍රේමරත්න, ශ්‍රියන්ත මෙන්ඩිස්, කුසුම් රේණු, බුද්ධදාස විතානාරච්චි, දමිතා අබේරත්න, තාරකා වන්නිආරච්චි, අරුණී රාජපක්ෂ, බුද්ධිනී පූර්ණිමා, ලකී ඩයස්, යශෝධා විමලධර්ම, අජිත් වීරසිංහ, ජගත් මනුවර්ණ, අර්ජුන් කමලනාත්, දිමුතු චින්තක, ලක්ෂ්මන් රාජපක්ෂ, රෙබෙකා නිර්මලී ඇතුළු විශාල නළු නිළි කැලක් මෙහි චරිත නිරූපණයේ යෙදෙනවාඅරුණි මුතුමලීකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>02</day>
    </date>
    <link>http://www.silumina.lk/2014/03/02/_art.asp?fn=cr1403022</link>
    <topic>‘‘කතිය දේවිය''- නවාගලින් හමුවූ දුටුගැමුණු රජුගේ අගමෙහෙසිය</topic>
    <author>නිරූපා ප්‍රියදර්ශනී</author>
    <content>‘‘කතිය දේවිය''- නවාගලින් හමුවූ දුටුගැමුණු රජුගේ අගමෙහෙසියපසුගිය වසර තිහ තුළ ශ්‍රී ලංකාවේ පැවැති යුද අරගල මැඬපවත්වා රට නැවත එක්සේසත් කිරීමත් සමඟ ශ්‍රී ලාංකීය ඉතිහාසයේ අසමසම නරපතියෙක් වශයෙන් සැලකෙන දුටුගැමුණු රජතුමාගේ චරිතය ද වඩාත් උද්දීප්තිමත්ව තිබේ. ඒ අනුව මෙතෙක් අප්‍රකටව පැවැති දුටුගැමුණු රජතුමාගේ අගමෙහෙසිය හා සම්බන්ධ බවට සැලකෙන පුරා විද්‍යා ස්ථානයක් වෙතොත් ඒ සම්බන්ධයෙන් ද විශේෂ ජන අවධානයක් යොමු වීම අතිශය ස්වභාවික ය.නවාගල චෛත්‍ය කැණීම්වලට පෙරසාමාන්‍ය ජනතාවට එසේ වුවද පුරා විද්‍යාඥයන්ට ඊටත් වඩා අමිල වටිනාකමකින් යුතු පුරාවිද්‍යාත්මක සාධක රැසක් හමුවන එවන් සුවිශේෂ ස්ථානයක් එප්පාවල ප්‍රදේශයේ තිබේ. ඒ කටියාව ගොවි ජනපදයේ පිහිටි නවාගල පුරාණ විහාරයයි. නමුදු මෙය අද වන තෙක් විශේෂ ජන අවධානයකට ලක්ව නැත.ලක් ඉතිහාසයේ කටියාව සම්බන්ධව මුල්ම ලේඛනගත සාධක විමසීමේ දී මහා බෝධි වංශයේ තොරතුරු වැදගත් වේ. එහි සඳහන් ආකාරයට ජය ශ්‍රී මහා බෝධීන් වහන්සේගෙන් හට ගත් දෙතිස්ඵල බෝධින් වහන්සේ නමක් මෙම කටියාව ප්‍රදේශයේ රෝපණය කර ඇත. එලෙස රෝපණය කළා යැයි ප්‍රචලිත ස්ථානය අද ‘මාළිගා කැළය’ නමින් හැඳින්වේ. එය පුරාණ ස්මාරක සහිත ස්ථානයකි. මුලින්ම සාහිත්‍ය මූලාශ්‍රයක කටියාව ජනපදය පිළිබඳ සඳහන් වන්නේ ද මෙම සුවිශේෂ සිදුවීම සමඟ ය. එය මෙම ජනපදයේ ඓතිහාසික වැදගත්කම තහවුරු කෙරෙන්නකි. සාහිත්‍ය මූලාශ්‍රගත තොරතුරු හැරුණු කොට කටියාව පුරාවිද්‍යාත්මක ද ඉතා වැදගත්ය. මරදන්කඩවල කොස්සෝකන්ද ශිලා ලිපිය ඒ බව තහවුරු කරයි. එම ශිලා ලේඛනයේ මෙසේ සඳහන්ය.මහා රඣහ ගමිණි - අබයහ දෙවන පිය රමණී බරියේ මිලක තිස - විහාරේ කාරිතේ කතියමහාචාර්ය සෙනරත් පරණවිතාන ශූරීන් එය සිංහලයට පරිවර්තනය කර ඇත්තේ ‘දෙවියන්ට ප්‍රිය වූ ගාමිණී අභය රජුගේ බිසව වූ කතිය විසින් විහාරයක් කරවා මිලංචතිස්ස හිමියන්ට පූජා කරන ලදී’ වශයෙනි.ඔහුගේ අදහස මෙම ‘කතිය කුමරිය’ දුටුගැමුණු රජුගේ අග බිසව විය හැකි බවයි. ඒ අනුව කතිය කුමරිය වාසය කළ ප්‍රදේශය කටියාව වූවා විය හැක. කතිය විසූ පෙදෙස කතියාව වී පසුව එය කටියාව ලෙස හැඳින්වෙන්නට ඇත. දුටුගැමුණු රජුගේ අගබිසවක පිළිබඳව මහා වංශයේ හෝ එහි ටීකාව වන වංසත්ථපකාසිනියේ සෘජු ලෙසම කරුණු ඉදිරිපත් නොවේ. ඒ අනුව බලන විට එතුමන් ගේ අග බිසවක ලෙස මෙම කතිය කුමරිය මෙලෙස හෝ හඳුනාගත හැකිවීම විශේෂත්වයකි. ලේඛනගත මූලාශ්‍රවලට අනුව තොරතුරු එසේ ඉදිරිපත් වුවද ජනප්‍රවාදගත තොරතුරු මෙයට වෙනස් ස්වරූපයක් ගනී. ඒ අතරින් මූලික ප්‍රවාදය වනුයේ මෙම නවාගල පුරාණ විහාරය විහාර මහා දේවිය විසින් ඉදිකළ විහාර අතරින් එකක් බව ය.කැණීම්වලට පසුකෙසේ වුවද දැනට සිදු කෙරීගෙන යන පුරාවිද්‍යා කැණීම්වල පර්යේෂණ වාර්තාවන් නිකුත් වූ පසු මෙම විහාරය නිශ්චිතවම කිනම් කාල වකවානුවකට අයත් වූවක් ද යන්න හඳුනා ගත හැකි වනු ඇත. කෙසේ වුවද කටියාව ඉතා දීර්ඝ ඉතිහාසයකට උරුමකම් කියන ප්‍රදේශයකි. එහි තැන තැන විසිරී පැතිරී පවත්නා පුරාවිද්‍යා ස්ථාන, ස්මාරක, වාරි කර්මාන්ත ආදියෙන් ඒ බව පැහැදිලි වේ. ‘මාළිගා කැළේ’ පුරාවිද්‍යා ස්ථානය, මැඬියාව පුරාණ විහාරය, උත්තර විහාරය, වෙහෙරගල රජමහා විහාරය, මහඉලුප්පල්ලම පුරාණ විහාරය ආදිය මේ අතරින් සුවිශේෂී ස්ථාන කිහිපයකි. මෙම සියලු ස්ථාන අනුරපුර මුල් යුගයට අයත් බව මේ වන විට ද හඳුනාගෙන ඇත. ඒ අනුව ලක්දිව මුල්ම රාජධානි සමයේම විහාරාරාම ඉදිව සංවර්ධනය වූ ප්‍රදේශයක් බවට මෙම කටියාව ප්‍රදේශය නම් කළ හැක.නවාගල පුරාණ විහාරයට මෙම නාමය ලැබුණු ආකාරය පිළිබඳව ද ලිඛිත සාධක කිසිවක් මෙතෙක් අනාවරණය වී නැත. නමුදු ඒ සම්බන්ධ ප්‍රකට ජනප්‍රවාද දෙකක් පවතී. එනම් විහාරමහා දේවිය, දුටු ගැමුණු කුමරු ඇතුළු යුද සේනාව නෑව ගල (ස්නානය කළ) නවාගල වූ බවයි. තව ද දුටුගැමුණු රජු විසින් මෙහෙය වූ යුද්ධයට නොපැමිණි හෙවත් ‘නාව’ පුද්ගලයන්ගේ ශ්‍රමය කැප කර ඉදිකළ විහාරස්ථානය නාවගල වී පසුව නවාගල වූ බවට ද කියැවේ.උතුරු දිග තැනිතලාවේ එනම් ලක්දිව පළමු රාජධානියේ විශාලතම ස්තූප නිර්මාණයන් සියල්ලම පාහේ අනුරාධපුර ඇතුළු නගරයට සීමා වී තිබේ. නමුදු දැනට සිදු කෙරී ඇති පුරාවිද්‍යා පර්යේෂණයන්ට අනුව ඇතුළු නුවරට ප්‍රත්‍යන්ත ප්‍රදේශයකින් හමුව ඇති විශාලතම ස්තූපය මෙම නවාගල දාගැබ ය. එහි මුල් පිහිටීම අනුව වට ප්‍රමාණය අඩි 2775 ක් වන අතර ලම්භක උස අඩි 60 ක් පමණ වෙයි. පසුකාලීනව මෙම චෛත්‍යය මුලින්ම මානා පඳුරුවලින් ගැවසී ගත් විශාල පස් ගොඩැල්ලක් වශයෙන් දෘශ්‍යමාන වී තිබේ. 2013 වසරේ මාර්තු මස 06 වැනි දින මෙම ස්මාරකය සංරක්ෂණය සඳහා අවශ්‍ය මූලික සාධක අනාවරණය කර ගැනීමේ අරමුණින් පුරාවිද්‍යා කැණීම් ආරම්භ කරන ලදී. පුරාවිද්‍යාව පිළිබඳ ප්‍රාමාණික දැනීමක් ඇත්තවුන්ගේ අනුමානයට මෙය ශ්‍රී ලංකාවේ ආරාමික නටබුන් රැසක් ඉස්මතු කර ගත හැකි කැණීමක් වනු ඇත.සංරක්ෂණ සැලැස්ම සඳහා අවශ්‍ය සාධක මතු කර ගැනීමේ අරමුණින් සිදු වන මෙම දාගැබේ පුරාවිද්‍යා කැණීමේ දී මේ වන විට විශාල වශයෙන් ‘අමිල’ පුරාවස්තු රැසක් අනාවරණය වී ඇත. පුරාවිද්‍යාඥයන් පුරාවස්තුවක් ‘අමිල’ යැයි හඳුන්වනුයේ එහි භෞතික වටිනාකම අනුව නොවේ. එහි ඇති පුරාවිද්‍යාත්මක වටිනාකම අනුවය. නමුත් පුරා විද්‍යාඥයන්ගේ මුවින් පිටවන මෙම ‘වටිනා’ යන වදන මාධ්‍ය මඟින් වැරැදි අර්ථ කථන ද සහිතව ජනතාව හමුවට ගෙන ඒම නිසා සුවිසල් ජාතික ඛේදවාචකයට මුල පිරී ඇත.එහිදී හමු වූ පුරාවස්තු අතර ගල් කරඬු 07 ක්, වීදුරු කරඬු 02 ක්, මැටි කරඬු 05 ක්, පළිඟු කරඬු 10 ක් හා තඹ මිශ්‍රිත රන් කරඬු 05 ක් ලැබී ඇත. එක් ශිලා මංජුසාවක තැන්පත් කර තිබූ අඟල් 3.5 ක් පමණ වූ තඹ මිශ්‍රිත රන් කරඬුව මෙම ස්ථානයෙන් ලැබුණු අග්‍රගණ්‍යම පුරාවස්තුව ලෙස හඳුන්වන්නට පුළුවන. මේ හා සමාන කරඬුවක් මෙතෙක් සොයාගෙන ඇත්තේ අනුරාධපුර රුවන්වැලි ස්තූපයෙන් පමණි. එය ද විශේෂ පුරාවිද්‍යා අධ්‍යක්ෂ ජනරාල් ආචාර්ය සෙනරත් දිසානායක මහතාගේ අධීක්ෂණයට ලක් වූ මෙය මෙතෙක් හමු වූ අද්විතීය පුරාවස්තුවක් වන බව තහවුරු කරන ලදී. ඒ අනුව එය කොළඹ ජාතික කෞතුකාගාරයේ සමස්ත ලෝවාසීන්ටම දැක ගැනීම සඳහා තැන්පත් කළ යුතු බව ඔහුගේ යෝජනාව ය. නිල් පැහැති වීදුරු කරඬු ද තවත් සුවිශේෂී වැදගත්කමක් සහිත මෙම ස්ථානයෙන් සොයාගන්නා ලද පුරාවස්තූන් ය. ස්තූපයක ආකෘතියට නිමවා ඇති මෙම කරඬු පේසාව, ගර්භය, හතරැස් කොටුව, කොත වෙන් වෙන් ව නිමවා අවසන එම කොටස් එකතු කර කරඬුව නිමවා ඇත.කැණීම්වලදී සොයා ගත් කෞතුක භාණ්ඩආනයනික වීදුරු විශේෂයක් වන මෙමඟින් එකල තිබූ විදේශීය සබඳතා පිළිබඳව ද තොරතුරු සපයයි. මේ ආකාරයටම කොත් කැරැල්ල සහිත මැටියෙන් තැනූ තරමක් විශාල කරඬු ද මෙහිදී සොයාගෙන ඇත. ස්තූප නිර්මාණයේ විකාශනය ගැන කියැවෙන විට කොත් කැරැල්ල පසු කාලීනව ස්තූපයට එක් වූ අංගයක් බව කියැවෙතත් මෙම හමුවන පුරාවිද්‍යා සාධකත් සමඟ මෙම අදහස පිළිබඳ යළි සාකච්ඡාවට බඳුන් විය යුතු කාලය එළඹ ඇත. එනම්, මෙම ස්ථානයෙන් හමුවන සියලුම කරඬුවල ස්තූපයක දැකිය හැකි සියලුම අංගයන් ඇතුළත් වන බැවිනි. විශේෂත්වය වන්නේ පූජා කරඬුවල කොත් කැරැල්ල සහිත වුවද මෙම ප්‍රධාන චෛත්‍ය යූප ගල හා ඡත්‍රාවලිය සහිතව ඉදිව තිබූ බවට සාධක ලැබීමය.එනම් අටපට්ටම් හැඩැති විශාල යූප ගලක කොටස් මේ වන විට මතු වෙමින් පැවැතීමය. ඒ අනුව මෙම චෛත්‍ය කොත් කැරැල්ල රහිත අටපට්ටම් හැඩැති යූප ගල වහා ඡත්‍රාලිය සහිත ස්තූපයක් ද යන්න විමසීමට ලක්වෙමින් පවතී. විශේෂත්වය වන්නේ මේ වන විට මෙම සාධක වලින් ප්‍රතිසංස්කරණ අවධි පහක් පමණ හඳුනාගත හැකි වීමය. එබැවින් මෙම චෛත්‍යයේ හැඩය ද තවමත් නිශ්චිතව හඳුනාගත නොහැකි මට්ටමක ඇත. නමුත් අනාවරණය වී ඇති සාධක අනුව මෙය පද්මාකාර හැඩැති චෛත්‍යයක් වීමට ඉඩ ඇති අතර එසේ වුවහොත් ලක්දිව මෙතෙක් හමු වූ ඒ හැඩයේ පළමු චෛත්‍යය ද මෙය වනු ඇත.හමුවන අනෙකුත් පුරාවස්තු අතර අර්ධ මැණික් වලින් නිර්මිත පබළු, සෙරමික් බඳුන් කැබලි ඔප දැමූ හා පින්තාරු කළ මැටි බඳුන් කැබලි ආදිය අමිල පුරාවිද්‍යාත්මක වැදගත්කමකින් යුක්ත ය. මෙම පුරා සාධක වල අග්‍රගණ්‍යම ඵලය වනුයේ එමඟින් අතීත කාලයේ වැලි තලාවෙන් වැසී ගිය අතීත සමාජය ඉතාම නිවැරැදි අයුරින් යළි ප්‍රතිනිර්මාණය කිරීමට ලැබෙන හැකියාවය. සියුම් නිමාවන් සහිත රන් හා තඹ මිශ්‍රිත ලෝහවලින් සෑදු කරඬු එකල වැසියන්ගේ ලෝහ තාක්ෂණයේ තිබූ අද්විතීය කෞශල්‍ය මැනවින් ප්‍රකට කරයි. මැටි උපයෝගී කර ගනිමින් සකස් කර ඇති අති විශාල ගඩොල් කැටයේ සිට කරඬුව දක්වා වූ සාධක අතීත කුඹල් කර්මාන්තයේ විවිධ තාක්ෂණික අදියර සනිටුහන් කරයි.මැටි රූප ඇඹීම, මැටි ඵලක නිර්මාණය අපගේ අතීත කුඹල් කර්මාන්තයේ දියුණුම තාක්ෂණික ශිල්පීය ක්‍රම හඳුනා ගැනීමට කදිම සාධකයන් ය. රළු කළු ගල් කුට්ටියක් ගෙන එයින් සියුම් වූ කරඬුවක් නිර්මාණය කර ඇති අයුරු විස්මිතය. මතුපිට සියුම් ගල්කටු සලකුණු සහිත මෙම පුරාවිද්‍යා සාධක අතීත ශිලා තාක්ෂණය අධ්‍යයනයේදී මහඟු පිටුවහලක් ලබා දේ. මේ සා විශාල පූජා වස්තූන් තැන්පත් කිරීමට හා මෙවැනි අලංකාර චෛත්‍යයක් ගොඩනැංවීමට සාමාන්‍ය ජනයාගේ දායකත්වය මෙන්ම විශාල රාජ අනුග්‍රහයක් ලැබිය යුතුම ය. ඒ අනුව මෙවැනි ප්‍රාදේශීයව පවරන විහාරස්ථාන කෙරෙහි ද පාලකයන්ගේ සැලකිය යුතු අවධානයක් ලැබී තිබූ බව පැහැදිලි ය. එමෙන්ම මෙවැනි කලා කෘතියක් නිර්මාණය කිරීමට නම් ජනයාගේ මනැස ගැටලුවලින් තොර විය යුතුය. එසේ වෙන්නට යහපත් ආර්ථිකයක් ද තිබිය යුතුමය. මේ අනුව මෙම ප්‍රදේශවල ග්‍රාමීය වශයෙන් ස්වයංපෝෂිත ආර්ථික රටාවක් තිබෙන්නට ඇති බව අවබෝධ කරගත හැක.මෙම නවාගලින් ලැබී ඇති අමිල වූ පුරාවස්තු හා ද්වීතියික සැරසිලි අංග සියල්ල විමසීමේදී මෙම නටබුන් කාලයේ වැලි තලාවෙන් යට වූ මහා කලාගාරයක් වශයෙන් හැඳින්වීමේ ද වරදක් නැත. එලෙසම මෙම අග්‍රගණ්‍ය ස්මාරකය උපනූපන් මතු පරපුර උදෙසා ආරක්ෂා කිරීමේ උදාර වගකීමේ අප සතු ය.නිරූපා ප්‍රියදර්ශනී කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>02</day>
    </date>
    <link>http://www.silumina.lk/2014/03/02/_art.asp?fn=cr1403023</link>
    <topic>තාගෝර් - ආදරවන්තයාගේ කතිකාව</topic>
    <author>සමන් වික්‍රමාරච්චි</author>
    <content>තාගෝර් - ආදරවන්තයාගේ කතිකාවඑරික් තාගෝර්ව ඩිමයි අටෙන් එකේකඩදාසියක ඔතයිමම අසීරු කාර්යයකට අත පොවමි. අසීරුතාවය අන් කිසිවක් නොව රවීන්ද්‍රනාත් තා‍ගෝරයන් පිළිබඳ එරික් ඉලියප්පආරච්චි ගේ පුළුල් කියවීම පත්තර පිටු කාලක වපසරියක ලා කතා කිරීමට සිදුවී තිබීමය. එය හරියට අර ආර්.කේ.නාරායන් කිව්වාක් මෙන් ඩිමයි අටෙන් එකේ ‍කඩදාසියකින් අලියකු එතීමට අසමාන නොවේ.ඇත්ත. සිංහල සාහිත්‍ය විචාරය විශේෂිතවත් ලෝක සාහිත්‍ය සම්මතය පොදුවේත් ගෙන බැලූ විට තාගෝර් පිළිබඳ එරික් ගේ කියවීම විචක්ෂණශීලී කියවීමක් තමයි. එම ගෞරවය එසේම හිමිකර දෙමින් මෙම ලිවීම තුළ මා උත්සාහ කරන්නේ තමා‍ගේ කියවීමට එරික් විසින්ම පනවා ගන්නා යම් සීමාවන් කීපයක් හඳුනා ගැනීමටත් ඉන් යම් අවැඩක් වී තිබේදැයි සලකා බැලීමටත්ය.එරික් මෙම ලිවීම කරගෙන යද්දී තමාගේ අත පොවන මායිමේ තිබෙන හැම ප්‍රවාදයක්මත් තම මල්ලේ ලා ගනී. මෙය ආදරවන්තයාගේ කතිකාවක් ලෙස නිමා කරන්නේ ඒ අනුවය. ඉලයප්ආරච්චි තාගෝර්ගේ, රොමැන්ටික් කවි තේරුම් කිරීමේ යතුර සොයා රොලන් බාත් (Roland Barthe) ගේ A Lovers Discourse නම් වියමන පීරයි. පශ්චාත් නූතන කතිකාව තුළ තම ලිවීම මෙහෙයවන මුත් ව්‍යූහවාදියකු (Structuralist) ලෙස කුප්‍රකට බාත් ගේ (එරික් මෙම නම බර්ත යනුවෙන් ප්‍රංශ වහරට එදිරිව යමින් උසුරුවයි) මෙම වියමන ප්‍රේමය පිළිබඳ ව්‍යූහවාදී වාගාලංකාරයකි (Rhetorical Discourse). එරික් මෙම වාගාලංකාරය යොදාගනිමින් තාගෝර්ගේ නස්තනීර් (චාරුලතා) නවකතාව නැවත කියවීම විශිෂ්ටය. (මෙම වියමනෙහි 178 පිටුව බලන්න.)විටෙක ඔහුගේ මෙම ලිවීම තුළට ලැකාන් පවා කිසිදු පූර්ව දැනුම් දීමකින් තොරව කඩා වදී. එහෙත් එම සියලු න්‍යායික ප්‍රවේශයන්ගේ යටි පෙළ වෙනත් කියවීමක් බව වටහා ගත යුතුය. එය අන් කිසිවක් නොව පශ්චාත් යටත් විජිත කතිකාවයි (Post Colonial Discourse). මෙම කියවීමට ප්‍රවේශයක් ලෙස මෙම වියමන තුළ හමුවන පහත දැක්වෙන උධෘතයන් විමර්ශනය කරන ලෙස මම යෝජනා කරමි.“පශ්චාත් - යටත් විජිත ඉන්දියාවේ ගැටලු විභාග කිරීමට උපකාර වන විකල්ප ඉන්දියාවක් පිළිබඳ බලාපාරොත්තු එමඟින් දල්වා ලනු ලැබේ.” පිටුව 27“පශ්චාත් - යටත් විජිත වාදී විචාරකයින් පෙන්වා දෙන පරිදි ‍එම බෙංගාල චරිත තුළ උභයාවේගිකාව (ambivalence) හෙවත් ප්‍රතිවිරුද්ධ චින්තනයන්ගේ සම්මිශ්‍රණය නිසා ඇතිවූ ද්විත්ව චේතනිකතාව විද්‍යමාන වේ. පිටුව 85“මෙය තාගෝර් ගේ රොමැන්ටික් වාදයේ ලක්ෂණයකි. එහි දේශපාලන පිළිබිඹුව ලෙස පවතින්නේ අධිරාජ්‍යවාදයෙන් නිදහස් වන දවසක අවදිවන නිදහස් ළදරු රාජ්‍යයක් පිළිබඳ පිරිසිදු බලාපොරොත්තුවයි.” පිටුව 93“අනාගත පශ්චාත් යටත් විජිත සමාජය තුළ ලිංගිකත්වයට වඩා වැඩි වටිනාකමක් හා කාර්යභාරයක් වසඟය ඉටු කරනු ඇති බව ඉඟි වෙයි.” පිටුව 135මේ ආදී වශයෙන් එරික් තා‍ගෝරියානු ඉන්දියාව පශ්චාත් යටත් විජිත කතිකාව තුළ කියවයි. වැඩවසම් සමාජය බිඳ වැටී කාර්මික කරණය හරහා ඉන්දියාව ධනේශ්වරයට පිළිපන් අයුරු එරික් මෙහි ලා මනාව විස්තර කර ඇත. තාගෝර් පරපුර පවා මේ කාර්මික කරණයට මුල පිරූ බව පැහැදිලි කෙරේ. එහෙත් එරික් ‍රොමැන්ටික් වාදය පශ්චාත් යටත් විජිත කියවීමක පූර්ව ආඛ්‍යානයක් ලෙස දකින්නේ කුමක් නිසාද? මෙයට හේතුව එරික් නූතනත්වය (Modernity) සහ නූතනවාදය (Modernism) එකක් ලෙස සැලකීමය.නූතනත්වය (Modernity) යනු ධනේශ්වර කාර්මිකකරණය තුළින්ම පැන නැඟී එයට පිළිමල්ව සිටි සංස්කෘතික ව්‍යාපාරයයි. රොමැන්ටික්වාදය මෙම නූතන වාදී සංස්කෘතික විරෝධයේ එක් බලවේගයකි. එරික් තර්ක කරන පරිදි ඉන්දියාවේ ආර්ථික සම්පත් පමණක් නොව, යටත් විජිත වැසියාගේ මනස ද යටත් විජිත කරණයට භාජනය වී ඇත. මේ නිසා ඉන්දියානු යටත් විජිත වැසියාගේ සංස්කෘතික ප්‍රමුඛතා සදහටම වෙනස් කරන ආකාරයේ බලවේග මෙම යටත් විජිත සමාජ තුළට ඇතුල් කරනු ලැබ ඇති බවට එරික් ප‍රසක්වල ගසයි. තාගෝර්ගේ සියලු නිර්මාණ එරික් විග්‍රහ කරන්නේ එබඳු විචාර සන්දර්භයක් තුළ බව පැහැදිලිය.ත‍ාගෝර් ගේ කලිබුවාලා කෙටිකතා‍වේ එන පියවරුන්ගේ හැසිරීම එරික් කියවන්නේ ඊඩිපස් සංකීර්ණයේ විවිධ විස්තාපනයන් ලෙසය. මෙම අවුල් සහගත නිගමනය යළිත් පශ්චාත් ව්‍යූහවාදය සමඟ ගැටගැසෙයි. එරික් මෙසේ ලියයි.“කල්කටාව කේන්ද්‍රය කරගත් බ්‍රිතාන්‍ය පාලනය විසින් බෙංගාලියා සහ ඇෆ්ගන් කාරයා එකිනෙකා වෙතින් දුරස් කර එකකු ශිෂ්ටාචාරය තුළත්, අනෙකා ශිෂ්ටාචාරයෙන් පරිබාහිරවත් තබා ඇත.”බ්‍රිතාන්‍ය පාලනය විසින් නිර්මාණය කළ ශිෂ්ටාචාර 2කට අයත් පියවරුන් දෙදෙනෙකු පිළිබඳ මෙම ප්‍රලාපය ඉන්දියාව තුළ නූතනවාදයේ අනුශීලනය වරදවා කියවීමකි. නැතහොත් නොකියවීමකි. කලිබුවාල වූ කලී පූර්වජ ගෝත්‍රික පියා නූතන ධනවාදී සන්දර්භයක් තුළ නැවත නිර්මාණය කිරීමකැයි මම කියමි. සියලු ස්ත්‍රීන් තමන්ට අයිති කරගත් පූර්වජ පියා (Primodialfather) වෙනුවට ධනේශ්වරය විසින් ශිෂ්ට සම්පන්න කළ පියකු එහිදී අපට හමුවේ.තාගෝර් ගේ ඉන්දියාව විරුද්ධභාෂිතයක් (paradox) ලෙස එරික් නම් කරන්නේ එහි හේතුව එය පශ්චාත් - යටත් විජිතයක් වීම ලෙස ගනිමිනි. ඉන්දියා‍වත් අපත් ධනේශ්වර වන්නේ අධිරාජ්‍ය වාදය නිසා බව ඇත්තය. එහෙත් එහි ප්‍රතිවිරෝධතා පශ්චාත් යටත් විජිත කතිකාවකට ඌනනය කළ නොහැක. විරුද්ධ භාෂිතය නූතනවාදය විසින්ම නිර්මාණය කළ කිසිවකි.නූතනත්වය යනු නූතනවාදය නොවේ. නූතනත්වය පිළිබඳ සංකල්පය 18 වන සියවස අග තහවුරු වද්දීම 19 වන සියවස අග වන විට එයට එරෙහි සංකීර්ණ ප්‍රතික්‍රියාවක් මතුවිය. නූතන වාදයේ සංස්කෘතික ව්‍යාපාරය එයයි. නූතනවාදය එක් අතකින් නූතනත්වය තහවුරු කළා සේම එය ප්‍රතික්ෂේප කළේය. ඒ අනුව 19 වන සියවස තුළදී නූතනත්වයේ ආත්මය දෙකඩ වන්නේ සමාජ සහ දේශපාලන ව්‍යාපාරයක් ලෙස නූතනත්වය සහ සෞන්දර්ය සංකල්පයක් ලෙස නූතනත්වය වශයෙනි.ධනේශ්වර නූතනත්වය තුළ එරික් සඳහන් කරන විරුද්ධ භාෂිකයාගේ උපත සලකුණු කරන්නේ එතැනය. එය හුදු පශ්චාත් - යටත් විජිත කතිකාවකට ඌනනය කළ මතික්‍රමයන් ලෙස තොරොම්බල් කිරීම ගයාත්‍රි ස්ජිවැක් රෑ වැටෙන වළේ දවල් වැටීමකි. වෙනත් ලෙසකින් කිව හොත් ලංකාව පශ්චාත් යටත්විජිත කතිකාව තුළ විග්‍රහ කිරීමේ පහසු කාර්යයට අත පොවන සුනිල් වි‍ෙජ්සිරිවර්ධන, ලියනගේ අමරකීර්ති වැනි අය සමඟ සම අසුන් ගැනීමකි. එරික් ඉලයප්ආරච්චි වැනි කෙනකු එතැනට වැටීම කනගාටුදායකය.සමන් වික්‍රමාරච්චිකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>02</day>
    </date>
    <link>http://www.silumina.lk/2014/03/02/_art.asp?fn=cr1403024</link>
    <topic>බැල්ල</topic>
    <author/>
    <content>බැල්ලකොයි හැටි උණත් මේ කතාවේ එන මිනිසා බල්ලන්ට, පොදුවේ ගත් කල සුනඛ වර්ගයාටම බය මනුස්සයෙක් විය. එසේම ඔවුන්ද පෙරළා එසේ බිය වෙනු ඇතැයි ඔහු ඇදහීය. මිනිසා කිසි දිනෙක බල්ලන්ට හෝ බැල්ලියන්ට දයා කරුණාව නොදැක්වූ අතර ගෙවත්තට එබිකං කරන ඔවුන් වෙනුවෙන් අතට අසුවන ඕනෑම දෙයකින් සුළු සංග්‍රහයක් කිරීමට අමතක නොකළේය.ගමේ ගොඩේ හොඳම බල්ලා වුවත් ඔහුට ‘හම්බඩ බල්ලෙක්’ වීය. එනිසාත් ඔහු කිසිදාක ඇති නොකළ, ඔහුගේ බිරියවත් දරුවන්වත් නොදුටු අතීතයට හිමි බල්ලෙකු ගැන ගුණ වර්ණනාත් කළේය.“එන්න ගේනවා නම් ඒ වගේ එකෙක්! සුද්දයි ගෙනාවේ රටින්... අම්මපා... කරේ පදක්කමකුත් ගහලයි හිටියේ.”ඒ මොනවා කීවත් කැහැටු බැල්ලියක් තමා සපා කෑමෙන් අවමානයක් සිදු කරාවි යයි ඔහු කිසිදා සිතා තුබුණේ නැත. ඊටත් වඩා කුප්පායමක ඉන්නා රොඩී ගෑනියක් තමාට බනීවි යයි කොහෙත්ම විශ්වාසයක් තුබුණේ නැත.දැන් විශ්‍රාම වයසේ ඉන්න ඔහුට ගම් ගොඩේ ඕනෑම බල්ලෙකු, බැල්ලියක දුටු විට මතක් වෙන ඒත් ඒ තරමට මතක් කරන්න හිත අකමැති කතාවක් ගෙතී ඇත.එදා දහවලේ, මේ සිද්ධියට මුල පිරූ දහවලේ ඔහු බයිසිකලය පැද යනවිට බැල්ලිය ගෙරෙව්වා පමණි. බයිසිකලය නවතා මිනිසා ඈ දෙස රවා බැලුවේය. වතුර කළයක් හිස තබා ගත් රොඩී ගැහැනියක් කිසිම කතාවක් නැතිව නැවතූ බයිසිකලයට ඉදිරියෙන් පාර හරහා ගියාය.බැල්ලිය ගෙරෙව්වේ ඇයිද... ඔහුට දැන් මතක නැත. සමහර විට පාරේ මැද සිටියද...? අහුවෙන්න ගියාද....? මතක නැත. ඒත් බල්ලන්ට පාර මැද ඉන්න ලයිසන් දී නැති බව ඔහු දැන සිටියේය.ඇත්තටම ඔහුට ඒවේලේ බියක් ඉපදුණේ නැත. කෙට්ටු බැල්ලිය විලිස්සූ දතින් යුතුව නිල් පැහැ පුළිඟු නෙතින් බලන කල වුව ඉඟිතියක් ඇති නොවීය.“නොදකින් රොඩියගෙ බැල්ලියගෙ සැර.”ඔහු සෙමින් ගොරවමින් ගැහැනිය දෙසට නෙත් යොමමින් යන්ට ගියේය.තමා මේ පටු මාවතේ නොගොස් නගරයට දිවෙන ප්‍රධාන මාර්ගයේම ගියා නම් මේ විපත සිදු නොවන බව ඊටත් පසු කාලයේ ඔහු කල්පනා කළේය.“මොනවද ඔය රොඩී ගං මැදින් පාර හදා ගත්තේ.”බිරියත් ඔහුට පසුව දොස් කීය. ඒ මොනවා කීවත් දැන් එය නගරයට යන කෙටිම පාර වෙයි. මගියෝ බොහෝ දෙනා ඒ පාරෙන් නගරයට පිවිසෙති. විරුද්ධ වන්නේ කවුද? පාර හරහා පනින ගැහැනියකගේ නොරිස්සුම හෝ පඩත්තර බැල්ලියකගේ ගෙරවිල්ලක් හැර රොඩී ජනයා කටක් ඉස්සුවේ නැත.දෙවැනි දවසේද බැල්ලිය ඔහුගේ බයිසිකලය පසු පස එළවාගෙන ගියාය. ටික දුරක් බයිසිකලය වේගයෙන් පැදවූ මිනිසා වහා තිරිංග තද කර නැවැත්වීය. වහා හැරුන බැල්ලිය පලා ගියාය.“ඒක හරි!” ඔහු එවිට උදාරම් ලෙස සිතීය.ඒත් හවස ආපසු වැඩ ඇරී එන මිනිසා මේ බැල්ල විසින් කේන්ති ගැස්සීය. ඈ බුර බුරා පසු බැස්සාය. ඔහු නැවතී ගෙදර දෙස හෝදිසියෙන් බැලීය.“ඒයි මිනිහෝ.” හේ කාටද කතා කළේය. ඔහුගේ ප්‍රතාපවත් හඬ කාටවත් නෑසුණා විය යුතුය. එවර සීනුව නාද කළේය.එළියට ආවේ දරුවෙකි.“කාගෙද බොල මේ බැල්ලී?” උත්තරයක් බලාපොරොත්තු නොවූ මිනිසා නැවත කෑගැසුවේය. එවිට ගැහැනියක් එබිකං කර බැලුවාය.“පරිස්සං කරගනින් මේ බැල්ලී... තොපේ වාහෙට කියාපං තොපේ බල්ලෝ හදාගන්ඩ කියලා.”බිය වූ දරුවා මවට තුරුලු වූවාය. “දරුවාට බැනලා හරිද.” කාන්තාව දරුවා ගෙතුළට ගනිමින් පිටුපා යන මිනිසා දෙස බැලුවාය. කර කියාගත හැකි කිසිත් නැති ඇගේ වත රත්පැහැ විය. මිදුල් මැදින් නොගියනං ඉවරයිනේ... පැටව් දාපු බැල්ලියෝ කවදත් සැරයි.”“බැල්ලි පැටව් දාලා ඉන්න බව දැනගත්තා නම් ප්‍රවේශම් වෙන්ඩ තිබ්බා.” බොහෝ කලකට පසුව තුවාලය සනීප වූවාටත් ඔහු කැළැල් අතගාමින් බිරියට කීවේය.“ඒත් ඔයා දැනගෙන හිටියා ඒකි පැටව් දාලා පැටවුන්ට ආදරේ බැල්ලියක් බව.”“ඇත්තටම... මට මතක නෑ.”ඒ දිනවල සවසක ඔහු බිරියට මේ සිද්ධිය කීවා ඔහුට මතකය.“රොඩියෙකුගේ බැල්ලියක් බුරා පැන්නා.”බිරිය බියපත් වූ සේ ඔහු දෙස බැලුවාය.“උන් එහෙමද බල්ලො හදලා තියෙන්නේ.”“ඒකනේ. දැන් දවස් දෙකක්ම.”එවර මිනිසාට මානයක් ඉපදිණ. බැල්ලිය තමාට අගෞරව කළේ යැයි බඳු හැඟීමක් ඔහුට ඇති විය. එයින් ‍ඔහු කෝප විය. ඉක්බිති හෙතෙම කුඩය අතට ගත්තේය. එය පරණ කුඩයකි. අණ්ඩයක් ඇල්ලූ රෙද්ද දුර්වර්ණය. හොඳින් ඔතා තුබුණු එය කාර්යාලේ මලු බඳින නූලකින් ගැටගසා තිබිණ. කුඩයේ මිට දෙස බල්නෙකුට එහි රැජිනකගේ මූණ කැටයම් කර තිබෙනු දක්නට ලැබේ. වඩා වුවමනාවෙන් බලන්නෙකුට ඔහු එහි වංශ කතාව කියන්ඩ සැරසේ.“මේක රට කුඩයක්, ඒ දවස්වල අපේ පප්පා සුද්දා ගාව වැඩ කරනකොට...” කොහොම උණත් මේ කැසටු දිරාපත් වූ කුඩය දකින ශ්‍රාවකයා ඉන් එහාට ඒ කතාව නාසයි. එදා මේ කුඩය ඔහුට දැනුණේ යෂ්ටියක් මුගුරක් සේය. ඔහු කුඩය දැඩිව මිටින් අල්ලා නැවත තබනු ඔහුට මතක තිබිණ.පසුදා අතරමගදී ඔහුට ගෙහිමියා මුණ ගැසිණ. රෙදි කඩක් ඇඳ සිටි ඔහු ගරු සරු ඇතිව අපේ මිනිසාට මොනවාදෝ කීය. තමා ආණ්ඩුවේ කන්තෝරුවක රස්සාවක් කරන බව ඔහු දැන සිටින්නට ඇතැයි බයිසිකල්කරු සිතීය. ඇත්තම කීවොත් ඔහු පියුං කෙනෙක් බව රොඩී මිනිසා දැන සිටියේය.“නෑ මහත්තයා ඒකි පැටව් වදලා.”“ඒක හරි. මං හිතුවේ උඹලා බල්ලන්ට උගන්නලා කියලා.”“අපෝ නෑ දෙයියා.”එවර ලිපිකරුවා ආඩම්බර වූයේ කුඩා හිස කෙළින් කර තොප්පිය සරිකර ගත්තේය.අවාසනාව එබී බැලුවේය. සවස ආපසු එනවිට ද බැල්ලිය ගෙරෙව්වාය.කේන්තිය පැමිණ ඔහු බයිසිකලය නවතා බැල්ලියට කුඩය ඔසවා තර්ජනය කළේය. බැල්ලිය බුරාගෙන පැන්නාය.එවර ඔහු කුඩය අවිය කොටගත්තේ එය බැල්ලියට උලුක් කළේය. වඩා රෞද්‍ර වූ ඈ ඔහු දෙසට පැන්නාය. බයිසිකලය අතහැර මිනිසා බැල්ලියට පහර දුන්නේය. බැල්ලිය ඇගේ දතින් කුඩයේ රෙද්ද සපා කෑවාය. මිනිසාගේ කෝපය භීතියකට පත් විය. ඉක්බිති මිනිසා දුවන්නට තැත් කළේය.පෙරළුණ බයිසිකලයේ රෝදයක් කරකැවිණ. පය පටලාගත් මිනිසා බයිසිකලය මත වැටිණ. බැල්ල ඔහුගේ කකුල සැපුවාය. නැවත සැපුවාය.“අම්මා... අර එදා බැන්න මිනිහා හපන්න යනවා... අපේ බැල්ලි...” කුඩා දරුවා මවට කෑගෑවාය. කලබලව දුව පැමිණ ඈ නොසිටින්න බැල්ලිය ඔහුව තවත් සපාකන්ඩ ඉඩ තිබිණ. විලම්බීත වූ බැල්ලිය ස්වාමි දුවගෙන් පහර කා ඈ දෙස විමතියෙන් බලා පලා ගියාය.“හපලා මදි... තමන්ගේ පාඩුවේ ගියා නම් ඉවරයිනේ... ළමයින්ට බනින්ඩයි... කුඩ උළුක් කරන්ඩයි...” කිරි දරුවෙකු කිහිල්ලේ ගසා ගත් ගැහැනිය ගෙරෙව්වාය. දෙවන වරට බැල්ලිය සිය හදවත සපා කෑවා සේ එවිට මිනිසාට හිතුණි.“රොඩී ගුබ්බෑයම්වල පරට්ටියන්ගෙනුත් බැනුම් අහන්ඩ උණා. බල්ලෝ කෑවා මදිවට.”මඩ ගෑවුණ හිස්වැස්ම වැතිර නිසොල්මන් වී තිබිණ. වංශ ප්‍රවෘත්තියක් සැමරූ කෘශ කුඩය ඉරී බිම දිගා වී මඳ සුළඟින් සට සට ගෑවේය.*********“දොස්තර මහත්තයෝ ඌ රොඩියගේ බැල්ලී. ඌට පුළුන්ද වැදගත් මනුස්සයෙක් හපන්ඩ?” මිනිසා කෑ ගෑය. “ඒකත් හරි. ඒක සනිප කරන්ඩ පුළුවන්. අර රොඩී ගෑනිත් මාව හපා කෑවා. මේ අවමානේ සනීප කරන්නේ කොහොමද?”තුෂ්නිම්භූත වූ දොස්තර බලා සිටියේය.“මේ උන්නැහේ, බැල්ලිට තේරෙනවද ඒකි සිංහලද දෙමළද, රොඩීද කියලා.” හේ තුවාලය පිරික්සීය.“ඌට තේරෙන්න ඕනෑ.” මිනිසා මඳ වේලාවකට පසු පසුබාමින් කීය.“පිස්සු හැදෙන්න පුළුවන්!” දොස්තර ඔහුට එන්නත් කළේය.“දවස් ගාණක් ඉස්පිරිතාලේ ඉන්ඩ වෙයි!!”රාත්‍රියේ ඔහුට උණ වැලඳී තිබිණ. හේ උණ විකාරයෙන් දෙඩෙව්වේය.“ඌ රොඩියගෙ බැල්ලී, ඌ ඉන්ඩ ඕන යටහත් පහත්ව.” හේ කෑගසන්නට විය. එවර අලුත් බෙහෙතක් දීමට කංකානම ඉදිරිපත් විය.“මේ උන්නැහේ... කෑ නොගහ ඉන්නවා.” රෝහලේ කංකානම කීවේය. “සමහර වෙලාවට ඒ බැල්ලී ඒ ජාතියෙ නෙවෙයිද කවුද දන්නෙ?”එවර උණ විකාර වුවත් නෙත් මහත්ව විස්මය පිටකර නළල රැළිකර ගත්තේය. බෙහෙත හරියන පාටක් කංකානමට පෙනිණි.“දොස්තර මහත්තයා හොයල බලල තියෙනවා.” කංකානම සෙමින් රහසක් කියන්නා සේ කතා කළේය.“ඒ ගෑනු උන්දෑ රොඩී නෙමෙයි! ගොයිගම.”සවන් දුන් ලෙඩා නිශ්ශබ්ද විය. ඉන් පසු නිදා ගත්තේය.පසුදා ලෙඩා මඳ උණ සහිත තෝන්තුවාවෙන් කතා කළේය.“ගෑනි ගොයිගම නං ඒ බැල්ලිත් එනකොට ගේන්ඩ ඇති!”“ඇත්තට ඌ හොඳ ජාතියෙ එකෙක් වෙන්ඩ ඕනා.” රෝගියා කංකානමට කීවේය.“සුදු බැල්ලි. මයිල් හේම ගොඩයි!! හොඳ ජාතියෙ තමයි!! මුං ගෙනල්ලා හැදුවට.” කියන විට ඔහුට තාම උණ දැයි කංකානම කල්පනා කළේය. හිස සෙලෙව්වේය. කපටි ලෙස සිනාසුණේය.ඉක්බිති වෙළුම පටිය අතගෑ රෝගියා මෙසේ කීය.“ඒ උනාට ඒකිට වටින්නේ නෑ හපන්ඩ. මං අහිංසක මිනිහා. දුප්පතා. මෙහෙම හිටියට කී දවසක් පාඩුද...! කුඩෙත් ඉරා දැම්මා.... තොප්පියේ මඩ ගෑවා.” ඔහුගේ කට හඬ දුර්වල විය.“ඒකි හොඳ ජාතියේ වෙලත් තේරුණේ නෑ... මං මං... දුප්පත් මිනිහා... මං දුප්පතා...” හේ සුසුම් ලෑවේය.නිශ්ශංක විජේමාන්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>02</day>
    </date>
    <link>http://www.silumina.lk/2014/03/02/_art.asp?fn=cr1403025</link>
    <topic>සොළොස්මාන සිනමා කුණ්ඩලිය</topic>
    <author>මහාචාර්ය සුනන්ද මහේන්ද්‍ර</author>
    <content>සොළොස්මාන සිනමා කුණ්ඩලියආනන්දයේ ගත කළ කාලයේ දී මට මුණගැසුණු අතිශය ක්‍රියාශීලී ශිෂ්‍යයකු ලෙස මා දුටුවේ ඩී.බී.නිහාල්සිංහයන්ය. ඔහු පාසලේ කෙඩෙට් භටයකු ලෙස ද කලක් පෙනී සිටියේය. ආධුනික සිනමාවේදියකු ලෙස ද පෙනී සිටියේය. ඔහු හා සමඟ ඇතැම් නිර්මාණ කාර්යයන්හි නියැළුණු මට ඔහුගේ පියාණන් වන ඩී.බී.ධනපාල මහතා මුණගැසීමේ වරප්‍රසාදය හිමි විය. ඔවුන් වාසය කළ විශාල මන්දිරයක් බඳු නිවස පිහිටියේ බම්බලපිටි‍ෙය් ද ෆොන්සේකා පා‍රේ ය. එක් වතාවක් නිහාල් සමඟ කිසියම් තිර නාටකයක් ලිවීම සඳහා මට ද ඒ නිවහනේ නතර වීමට සිදුවිය. එය නිහාල්ගේ ප්‍රථම වෘත්තාන්ත ප්‍රයත්නය ලෙස සැළකිය හැකි ‘තරුණ විය’ විය යුතුය. ඒ කෘතියට කුමක් සිදුවී දැයි මට කිව නොහැකිය. ඒ කෘතිය පිළිබඳ කෙටි සටහනක් පසු කළ ගරු අර්නස්ට් පෝරුතොට පියතුමා ලියුවේය. එය පළවූයේ ‘චිත්‍රපටය’ නමැති උන්වහන්සේගේ පොතේය. මේ සන්ධිස්ථානයේ දී මගේ මතකයෙන් ගිලිහී යාමට මත්තෙන් එක් ජවනිකාවක් මගේ සිහියට නැඟී එයි.එනම් මෙකියන කාලයේ දී මා කියවූ ‘මිහිර’ සඟරාවය. එය මාසිකව හෝ දෙමාසිකව හෝ මීගමුවෙන් නිකුත් වුණේ දෙටු පුවත්පත් කලාවේදියකු වශයෙන් අප අතර අද වෙසෙන ඩී.එෆ්.කාරියකරවන මහතාගේ සංස්කාරකත්වයෙනි. කාරියකරවන මහතා අපේ සුදුමාමාගේ මිතුරකු වී සිටියේය. මගේ මාමා ද ඉඳහිට මේ සඟරාවට ලිපියක් දෙකක් සැපයුවේය. වතාවක් මගේ මාමා ‘මිහිර’ සඟරාවට මහා කවි රබින්ද්‍රනාත් තාගෝර් පිළිබඳ ලිපියක් ලියුවේය. තාගෝර් කවියා පිළිබඳ මා තුළ ද පසු කාලයේ දී දැඩි ඇල්මක් ඇති කිරීමට මේ ලේඛනය සමත් විය. ඒ හා සමඟ අපට අපූරු ලිපි ලේඛන සමුදායක් ‘මිහිර’ මඟින් අත්පත් විණි.පසු කළ වෛද්‍ය විලියම් අල්විස් සූරින් විසින් පරිවර්තනය කරන ලද තාගෝර් කිවිඳුන් ගේ ‘අඩසඳ’ (The Crescent Moon) කොටස් වශයෙන් පළවූයේ ‘මිහිර’ සඟරාවේය. මීට අමතරව පසුකළ සුප්‍රකට ලේඛකයන් වූ ‍ෙබාහෝ දෙනකුගේ නිර්මාණ පළවූයේ ද මිහිර සඟරාවේය. ඔවුන් අතරින් කැපී පෙනුණ කීප දෙනකු වූයේ, ඇලන්සන් පියදාස, ඔස්වින් ද අල්විස්, අශෝක පීරිස් යන නිර්මාණශිල්පීන්ය. සුනිල් සාන්තයන් විසින් ගයන ලද හියුබත් දිසානායකයන්ගේ ගේය පද රැසක් ද මෙහි පළවිණි. ‘මිහිර’ සඟරාව මා කියවීමට පටන්ගත්තේ සුදුමාමා මඟිනි. සුදු මාමා විසින් බැඳ තබන ලද ඒ සඟරා ගොන්න මවෙත ලැබුණු නමුත් දැන් ඉන් එකකුදු මා සමීපයේ නැත.පසුකාලයේදී සුදුමාමාගේ පොත් අල්මාරියේ තිබූ පොත් කෙමෙන් අතුරුදහන් වන්නට පටන්ගති. පොත පත කියවීමෙන් ද පොත්පත් එකතු කිරීමෙන් ද ලිවීමට කාලය ගත කිරීමෙන් ද නොදැනීම මගේ කාලය ගෙවෙන්නට විය. සම්මත ඇසුරේ අධ්‍යාපනයක් ලබාගැනීමට ඒ චර්යාපථය නිසැකයෙන්ම බාධාවක් වන්නට ඇතැයි මට සිතේ. එහෙත් කවදා හෝ දවසක මා සමත් විය යුත්තේ විද්‍යා විෂයයන්වලින් නොව, කලා විෂයයන්ගෙන් බවට කිසියම් ඉඟියක් මට ලැබුණේ මගේ පාසල් ගුරුවරයා හා පසුකළ විශ්වවිද්‍යාල ගුරුවරයා වූ මහාචාර්ය තිලක් රත්නකාර මහතා මඟිනි. ඉංග්‍රිසි සාහිත්‍ය මෙන්ම සිංහල සාහිත්‍යය ද ගැඹුරින් හැදෑරී‍ෙ‍ම් වරප්‍රසාදය රත්නකාර ගුරුතුමා මට ව්‍යවහාරික වශයෙන් පෙන්නුම් කර දුන්නේය.මේ අතරවාරයේ මා පාලි කෘතිත්, කියවා වටහාගත යුතුය යන්න පෙන්නුම් කර දුන්නේ මහාචාර්ය එස්.එල්.කැකුලාවල ගුරුතුමාය. පළමුව ජාතික ඇඳුම අඳිමින් සිට පසුව කලිසමට බට සංස්කෘත හා පාලි උගතකු වූ මහාචාර්ය එස්.එල්.කැකුලාවල මහතා ඇසුරු කිරීම නිසා පාලි පොත් කියවීමේ ඇල්මක් මා තුළ ඇති වුවත් ඉන් නිසි පලක් ගැනීමට මගේ අනිත් විෂයයන් සරසක් විය. එහෙත් මම ‘ධම්මපදට්ඨ කථා’ කියවීමට පටන් ගත්තෙමි. එහි සිංහලාර්ථයන් ද හඳුනා ගැනීමට වෑයම් කළෙමි. එක් විද්‍යා විෂයයක් අත්හැර ඒ වෙනුවට පාලි විෂයයක් වශයෙන් තෝරාගත යුතු යයි මම තීරණය කළෙමි. මේ සන්ධිස්ථානයේ දී මට දහම් පාසලේ බුද්ධ ධර්මය ඉගැන්වූ පූජ්‍ය කොටගම වාචිස්සර හිමියන්‍ බැහැ දැකීමට අවස්ථාව ලැබිණ.“විද්‍යා විෂයයන් අත්හරින්නට කල්පනා කරනවා කියල ආරංචියි” ය වාචිස්සර හාමුදුරුවෝ ඇසූහ.“එහෙමයි හාමුදුරුවනේ”“මම හිතුවේ මුල ඉඳලම කලා විෂයයන් කරන ළමයෙක් කියලයි?” හාමුදුරුවෝ ඇසූහ.“නෑ හාමුදුරුවනේ පොට වැරදුණා”“කොතැනින් හරි අලුතින් පටන්ගන්නත් එපායැ”“එහෙමයි හාමුදුරුවනේ”“මොනවද කරන්න හදන කලා විෂයයන්?”“ඉංග්‍රිසියි, සිංහලයි, පාලියි තව මොකක් හරි විෂයයකුයි තමයි කරන්න හිතල තියෙන්නේ”මට දැකගත හැකි වූයේ වාචිස්සර හිමියන්ගේ මුහුණේ සිනාරැල්ලක් මතුවන අයුරුයි. “මේ අසරණයාට දෙවියන්ගේ පිහිටයි. බුදුන්ගේ සරණයි’ වැනි හැඟීමක් ඒ සිනාරැල්ලේ තැන්පත්වී තිබිණැයි මට සිතේ.අපේ තාත්තා පාගොඩ පාරේ නිවසින්, නාවල පාරේ නිවසට මාරුවීමත් සමඟම මගේ ද ඇතැම් ග්‍රහයන් මාරු වන්නට ඇතැයි මට සිතේ. එහෙත් ‘ග්‍රහ මාරු’ ගැන මගේ විශ්වාසයක් නොතිබිණ. මා ලද අධ්‍යාපනය හා මා ඇසුරු කළ පුද්ගලයින්ගේ චර්යාවන්ට අනුව මට කිසිලෙසකින් භෞතික ‍ලෝකයක් ඔබ්බේ ඇතැයි සිතන ‍ලෝකයක් පිළිබඳ කල්පනා කළ නොහැකි විය. මා කියවූ පොත පත හා මා ඇසුරු කළ ගුරුවරුන් මඟින් මට කිසිදා මිථ්‍යා මත හා දේව සංකල්පනා කෙරෙහි සිත යොමු කිරීමට නොහැකි විය. එහෙත් මම කොතෙකුත් කල්පිත කථා (fiction) කියවන්නට ඇත. ග්‍රීක පුරාණෝක්ති හා ඉංග්‍රිසි සුරංගනා කථා කියවන්නට ඇත. සිංහලෙන් එකල ලියැවී තිබූ ජනකතන්දර කොතෙකුත් කියවන්නට ඇත.එහෙත් ඒවායින් මගේ සිත අද්භූත විශ්වාස කෙරෙහි නතුවිණැයි ‍‍නොසිතේ. අපේ තාත්තා නිතරම “අත්තාහි අත්තනො නාථෝ” (තමන්ගේ දෙවියා තමන්මය) තවද “පුත්තා මත්ථි ධනං මත්ථි - ඉතිබාලෝ විහඤ්ඤති - අත්තාහි අත්තනො නත්ථි, කුතො පුත්තා කුතෝ ධනං” යි ද කීය. (තමන්ට දූ පුතුන් ඇත. තමන්ට ධනය ඇත, යනුවෙන් සිතා මෝඩයා කල්පනා කරමින් සිටියි. එහෙත් තමන්ට තමන්වත් නැති කළ කුමන පුතෙක්ද? කුමන ධනයක්ද?)තාත්තා මෙසේ පවසමින් කල් ගෙවන්නේ තමන්ගේම ජීවිතයෙන් අපට පලක් ගැනීමට යයි ඇරයුම් කරන්නා සේය. සැබැවින්ම අපේ තාත්තා තරම් වෙහෙස මහන්සියෙන් අප ලොකු මහත් කොට යැපෙන ප්‍රමාණයට වත්කමක් ඉතිරි කොට මිය පරලොව ගිය කෙනෙක් ඇත්දැයි සැක සහිතය. තාත්තා අපට දේපොළ මෙන්ම ඥාන ධනය ද ඉතිරි කොට මිය පරලොව ගිය බව සිහිකරත්ම අපට අත්වන්නේ පුදුමාකාර සැනසිල්ලකි.මම පාලි භාෂාවේ මුල් පාඩම් කීපය මහාචාර්ය එස්.එල්.කැකුලාවල මහතාගේ පන්තිවලදී උගත්තෙමි. ඒ සඳහා අග්ගමහා පණ්ඩිත පොල්වත්තේ බුද්ධදත්ත නාහිමියන්ගේ ‘පාලිභාෂාවතරණය’ කාණ්ඩ කීපය හැදෑරීමට සිදුවිය. සැබැවින්ම එය ඉමහත් දුකක් වූ බව සැබෑය. කාලය ද කෙමෙන් ගතවී යන අතර මම එහි අතරමං වන බවක් දැනිණ. එහෙත් මට ධම්මපදට්ඨ කථා පොත ඉමහත් සොම්නසකින් යුතුව හැදෑරුවෙමි. ඊට එක් ප්‍රධාන හේතුවක් වූයේ එහි සරල සිංහලානුවාදය වූ ධර්මසේන හිමියන්ගේ සද්ධර්මරත්නාවලිය කෙරෙහි මා දැක්වූ ආශක්තභාවය යයි කිව යුතුය. මේ කෘතිය පසුකලදී මගේ පශ්චාත් උපාධි අධ්‍යයනය සඳහා බෙහෙවින් පලදායක වූ බව ගෞරවයෙන් සිහිපත් කරමි. එහි ගරුත්වය යා යුත්තේ මහාචාර්ය ඩී.ඊ.හෙට්ටිආරච්චි මහතාටය.සුහද සාකච්ඡාවට මෙන්ම ‍ෙල්ඛන කටයුතුවල ප්‍රගමනය සඳහා නිසි ආභාසය ලබා ගැනුමට අතිශයින් සුදුසු වූ තෝතැන්න මට සැකසුණේ රත්නකාර ගුරුතුමාගේ පිටකෝට්ටේ නිවහනේදීය. රත්නකාර ගුරුතුමා හමුවීමට උගත්තු පැමිණියේය. එසේ නිතර පැමිණි ‍දෙදෙනෙක් නම් පෙරළිකාර දේශපාලකයකු වූ කේ.එම්.පී.රාජරත්න මහතා සහ මහාචාර්ය ඩබ්ලිව්.එෆ්.ජයසූරිය ය. මගේ ද ආචාර්යවරයකු වූ ආචාර්ය ජේ.ආර්.පී.සූරියප්පෙරුම මහතා ද පැමිණියේය. ඔවුන්ගේ කතාබහ මට මහඟු නිර්මාණ ආභාසයක් බවට පත්විය. එක් වතාවක් ශ්‍රී චන්ද්‍රරත්න මානවසිංහ මහතා ද හැන්දෑවරුවේ රත්නකාර ගුරුතුමාගේ නිවසට පැමිණ සකු ශ්ලෝක මෙන්ම සිංහල කවි ද ගායනා කරමින් කාලය ගෙවූ අයුරු මට සිහිපත් වේ. වතාවක් මගේ මිත්‍ර නිහාල්සිංහ තම ප්‍රධානත්වයෙන් මිලිමීටර් දහසයේ සිනමා සංගමයක් පිහිටූ විට, ඊට ගැළපෙන සිංහල යෙදුම සකසා දුන්නේ මානවසිංහයන්ය. ඉංග්‍රිසියෙන් ‘Sixteen milimetre Cine Club’ යන්නට ගැළපෙන සිංහල යෙදුමක් සොයමින් සිටියේය.“ඕකට හොඳටම ගැළපෙන්නේ ‘සොළොස්මාන සිනමා කුණ්ඩලිය’ යනුවෙන් ප්‍රකාශ කළේ මානවසිංහයන්ය. එතැන සිටි කවුරුත් එබස අනුමත කළහ. ඉන්පසුව ‘සොළොස්මාන සිනමා කුණ්ඩලිය’ යන්න තහවුරු විය. ගරුත්වය යා යුත්තේ මානවසිංහයන්ටය. ඔහු ගීත ලිවීමෙන් පමණක් නොව වෙනත් විචිත්‍ර ලේඛන රචනා කිරීමෙන් මහඟු මෙහෙවරක් කළ බව අමුතුවෙන් කිව යුතු ද? මානවසිංහ මහතා සමඟ ‍ෙබාහෝ වේලා කතාබහ කිරීමේ වරප්‍රසාදය මට දෙතුන් වතාවක්ම අත්පත් විය. එකල මානවසිංහ මහතා ලංකාදීප කර්තෘ මණ්ඩලයේ සේවය කරමින් වඩාත් ප්‍රචලිත වුයේ ‘වගතුග’ තීරුව ලිවීමෙනි. අපි වගතුග තීරුව ඉමහත් ‍ලොල් බවකින් යුතුව කියවීමු.ඒ ගැන බෙහෙවින් කතාබහ කළෙමු. ‘වගතුග’ තීරුව ලිවීමට අතිරේකව මානවසිංහ මහතා ලංකාදීප පුවත්පත් කාර්යාලය ආරම්භ කළ ‘රසවාහිනී” සඟරාවේ ද සේවය කළේය. ඔහු හා සමඟ බොහෝ ‍ෙව්ලාවක් කතාබහ කිරීමට මට අවස්ථාව ලැබුණේ ‘රසවාහිනී’ කාමරයේදීය. රත්නකාර ගුරුතුමාගේ නිවසේදී ගොඩනඟාගත් සම්බන්ධය අනුව මම මගේ එක්තරා ලේඛනයක් මානවසිංහ මහතාට යොමු කළෙමි. මගේ ලේඛනයේ උඩ සිට පහළටත් පහළ සිට උඩටත් පරීක්ෂා කළ මානවසිංහ මහතා එහි බොහෝ සාවද්‍යතාවන් දුරු කළේය.මම, ඒ ලිපිය ආපසු ලියූවෙමි. මානවසිංහ මහතා තම අත් අකුරින් සංශෝධනය කළ ලිපිය මම ලිපි ගොනුවක තැන්පත් කළෙමි. එහෙත් මට ඒ ලේඛනය පසු කළ සොයාගත නොහැකි විය. මානවසිංහ මහතාගේ අත්අකුරුවල අපූරු හැඩයට මම ඇලුම් කළෙමි. මගේ සීයා ඉතිරි කොට ගිය ඇතැම් වෙද පොත්පත් ලියා තබන ලද අත් පිටපත් මට සිහිපත් විය. පසුකාල‍යේදී අපේ සීයාගේ බොහෝ වෙද පොත් නැති නාස්තිවී ගොස් මහගෙදර කෙහෙල්පඳුරුවලට පෝර බවට පත්විය. එහෙත් එක් කෙහෙල් පඳුරක් ළඟට ගිය මම කෙහෙල්ගහක මුලින් ඒ මොනිටර් ඇක්සයිස් පොත අතට ගෙන පෙරළා බැලුවෙමි. එහි අන්තර්ගතය සකු ශ්ලෝක, පාලි ගාථා හා සිංහල කවිවලින් පිරී ඉතිරී ඇති බව මට පෙනිණ. ශාස්ත්‍රීය දායාදය භූමියටම අයත් වෙන හැටි!සීයාගේ වෙද පොත් සුරැකිව තබන ද මහා අල්මාරිය පිටුපස තුඹසක් ගොඩනැගී ඇති බව මට දැනගැනීමට ලැබුණේ එකල විවාහව සිටියදී ඉඳහිට ආච්චි බැලීමට එන බාල පුංචි අම්මාගෙනි. “ඕකේ ඇතුළේ නාගයකුත් ඉන්නවා කියල තමයි කියන්නේÓයි පුංචි අම්මා කියන්නී මගේ කුහුල තව තවත් වඩවමිනි. සීයා, තම ජීවමාන කාලයේදී වෙදකම් කළ මුත්, ආරච්චි තනතුරේ වැඩ කටයුතු කළ මුත් දැන් මෙසේ වේ තුඹසක් ගොඩනැඟී ඒ ඇතුළට නාගයකුව වාසය කිරීමට ආ වග දැනගත් විට මගේ කුහුල තවත් වැඩි විය. නාගයකුගෙන් මහා විපත්තියක් ඇතිවේ යයි මා තුළ බියක් ඇති විය. විශාල මහා ගෙයක් තුළ එකල වැඩි වශයෙන් කාලය ගත කළේ අපේ ආච්චි හා පුංචි මාමාය.මහාචාර්ය සුනන්ද මහේන්ද්‍රකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>02</day>
    </date>
    <link>http://www.silumina.lk/2014/03/02/_art.asp?fn=cr1403026</link>
    <topic>දොස් නිදොස්</topic>
    <author>ඩී. එ‍ෆ්. කාරියකරවන</author>
    <content>දොස් නිදොස්මාධ්‍යවේදීන් එක් රැස්වන, මුණ ගැසෙන, අල්ලාප සල්ලාප කතාබහ සාකච්ඡා පවත්වන අතර ම කෑම් බීම් ද කරන ස්ථානය ‘ප්‍රෙස් ක්ලබ්’ (PRESS CLUB) නම් වේ.හැම රටෙක ම පාහේ මේවා ඇත්තේ මේ ආකාරයෙනි. ඕනෑ ම රටෙක ‘ප්‍රෙස් ක්ලබ්’ ආයතනවලට සම්භාවනීය තත්ත්වයක් ඇත.PRESS CLUB යන්නට සුදුසු හොඳම සිංහල නම ඉදිරිපත් කරන ලද්දේ ලංකා පත්‍රකලා සංගමයේ සභාපතිව සිටි දිනමිණ කර්තෘ පියසේන නිශ්ශංක මහතා විසිනි.‘පත්තර නිවහන’ නම් වූ මේ නම ඉදිරිපත් කැරුණේ 1960 වර්ෂයේ ලංකා පත්තරකලා සංගමය මඟින් කොළඹ රීගල් සිනමා ශාලාව අසල රීජන්ට් ගොඩනැඟිල්ලෙහි සිය මූලස්ථානය පිහිටුවන ලද අවස්ථාවේ ය.ඒ පත්තර නිවහන අවුරුදු ගණනාවක් තිස්සේ මාධ්‍යවේදීන්ගේ ආදරණීය තිප්පොළ වීය. එහෙත් 1982 දී ආර්. ප්‍රේමදාස මහතා නො කැමැති දෙයක් කතු වැකියෙක පළවූ නිසා මාධ්‍යවේදීන්ට නිවහන අහිමි විය. පත්‍රකලා සංගමය තවමත් පත්තර නිවහනකට සුදුසු තැනක් සොයමින් සිටී.“PRESS CLUB” (පත්තර නිවහන) යන නම අයිති, PRESS ASSOCIATION නම් වූ පත්‍රකලා සංගමයට ය.අන් කිසිවකු අරක්කු විකුණන හෝ එවන් අන් ජාවාරමක් කරන තැනක් සඳහා මේ නම යොදා ගැනුණොත් එය සුරාබදු දෙපාර්තමේන්තුවේ අවධානයට යොමු විය යුතු ය.ගස් ක‍ඳන්හි හා ගල් මත වැඩෙන පැළය. උඩවැඩියා නම් වේ.පියකරු මල් ඇති උඩවැඩියා ඕකිඩ් වර්ගයකි.කුඩා බෙර වෙසෙසක්, නැටුම් ගැයුම් ආදියෙහි වයන තූර්ය භාණ්ඩයක්.ක්රෝටන් (CROTON) යන්න, මල් වවන්නවුන් අතර සුප්‍රසිද්ධ නාමයෙකි. ඒවා ජනප්‍රිය වූයේ මල් නිසා නොව කොළ නිසා ය. ක්රෝටන් ගසේ හැම කොළයක් ම වය්වාරන්න පුෂ්පයක් බඳු වේ.ක්රෝටන් (CROTON) යන්න සිංහල නමක් නො වේ. ඒවාට සිංහල නමක් නැද්ද? ඇත. එහෙත් එය වහරේ නැත.ඒ සිංහල නම නම් ජයපාල ය. මෙය ජාපාල නම් අනෙක් ඖෂධීය පැළෑටියකි. ක්රෝටන්වලට ඇති සිංහල නම ජයපාල වුවද එය වහරේ නැත. ඇත්තේ පොතේ පමණි.ජාපාල යනු ජයපාලට වෙනස් වූ වදනෙකි. ජපාලය කියන්නේ විරේකය සඳහා බෙහෙතට ගන්නා ඖෂධීය පැළෑටියකි. එහි ඇට ජාපාල (CROTONTINGLITUM) නම් වේ.අද ක්රෝටන්වලට ජාපාල යන නම යෙදුණොත් එය විකාරයක් වේ.ෆේස්බුක් යන්න අද බෙහෙවින් ප්‍රචාරයට පැමිණ ඇත.ෆේස් (FACE) නම් වත ය. බුක් (BOOK) නම් ගත ය. වත ගත, වතගොත කරනු හැකිය. එසේ බලන කල්හි FACEBOOK නම් වතගොත වේ.ඉස්සර ඒ ඒ අයගේ වතගොත කතා වුණේ ගම් නියම්ගවල පිහිටි සන්ථානය නම් මඩුවකය. අද වතගොත කතා වන්නේ පුවත්පතේ ය.පොට්ට යනු ඇස් නො පෙනෙන යනුයි. එයට ඊට වඩා හොඳ නම ‘අන්ධ’ ය. පොට්ටයා නොහොත් අන්ධයාට කිසිවක් ම නොපෙනේ.කණා යනු අන්ධයා නොවේ. කණා යනු එක් ඇසක් පමණක් ඇත්තා ය. කණා ය කියන්නේ එක ඇසක් පමණක් පෙනුම ලබන තැනැත්තා ය. ඔහුගේ කණ වී ඇත්තේ එක ඇසක් පමණි. ඔහු එකැස් කණා යනුවෙන් ද හැඳින්වේ.කණාට කනායි කියනු වැරැදි ය. කනා යනු රනින් නිමැවූ මිනිසා ය. ඒ රන් රුවෙකි.කණාබල්ලන් ගැසීම යනු ඉලක්කයක් නැතිව වැඩ කිරීම ය.මේ කියමන හැදෙන්නට ඇත්තේ තමාට බුරා ගෙන එන බල්ලන්ගෙන් බේරීම සඳහා අන්ධයකු අත ඇති පොල්ල එහා මෙහා වැනීම ඇසුරෙනි.එහෙත් එක් ඇසක් පමණක් නො පෙනෙන තැනැත්තා එසේ අඳුරේ එහා මෙහා වැනිය යුතු නොවේ. එසේ කරන්නට වන්නේ දෑස ම නො පෙනෙන අන්ධයාට ය.ඉහත කී කියමන ආරම්භ කළ තැනැත්තා අන්ධ යන්නට කණා යන්න යෙදීමෙන් මේ කියමන හැදෙන්නට ඇති.දැන් අපට එය එලෙසින් ම වහරන්නට සිදු වී ඇත.1. කර්ණ යනු ශ්‍රවනේන්ද්‍රියයි. 2. කොන, කෙළවර 3. සෘජු කෝණික ත්‍රිකෝණයක සෘජු කෝණය ඉදිරිපිට ඇති පාදය ද කර්ණ නම් වේ.කනට අමිහිරි වූ රළු වූ, ඇසීමට ප්‍රිය නොවන, (මෙහි කන යන්නට යෙදෙන්නේ දන්තජ ‘න’ කාරයයි.කනට ගොදුරු වන, කනට ඇහෙනකනට මිහිරි, කන්කලුකන් පිනවන, කන්කලු, කනට රසායනයක් බඳු, කන් පිනවන හඬ, මිහිරි හඬ,කන් තදවීම, කන් අගුල් වැටීමකන් කැක්කුමසුළැඟිල්ල1. දකුණු ඉන්දියාවේ ප්‍රදේශයක්, පළාතක්2. රාගයක්කන අග, කන සමීපයකන් රෝගකනේ පලඳින ආභරණඩී. එ‍ෆ්. කාරියකරවනකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>02</day>
    </date>
    <link>http://www.silumina.lk/2014/03/02/_art.asp?fn=cr1403027</link>
    <topic>සාහිත්‍ය ප්‍රශ්න පත්තරය</topic>
    <author>ඉනෝකා පෙරේරා බණ්ඩාර</author>
    <content>සාහිත්‍ය ප්‍රශ්න පත්තරයපොත් කියැවීමේ පුරුද්ද විමසන මෙම ප්‍රශ්න මාලාව ඇරැඹෙන්නේ, පාඨක ඔබටත් ගත හැකි යමක් එහි ඇති බැවිනි.ඔබේ ප්‍රියතම ප්‍රබන්ධ කෘතිය...ධම්මික ගංගානාත්දිසානායකගුණරත්න ඒකනායකගේ ‘අලුත් වලව්ව'. යටත් විජිත යුගයේ වතු වගාවත් සමඟ හෙමින් හෙමින් වෙනස් වූ සමාජයක් හා එහි මිනිසුන්ගේ සිතිවිලි, මේ කෘතියෙන් අපූරුවටට ඉදිරිපත් කරනවා.ප්‍රබන්ධ නොවන කෘතිය...කතුවරු තිදෙනෙක් එක්ව රචනා කළ Theory's of the Mass Communication’ කෘතිය. මෙය මා නිතර පරිශීලනය කරන නිසාදෝ එයට මා බොහෝ ප්‍රියයි.මේ දිනවල ඔබ කියවන්නේ...ප්‍රදීපා සේරසිංහ ලියූ, ‘සිඳු මෙහෙසි’ නම් ඓතිහාසික කෘතිය.කෙනෙකුට කියවන්න යැයි ඔබ නිර්දේශ කරන කෘති තුනක්...මහාචාර්ය සරච්චන්ද්‍රයන්ගේ ‘මළවුන්ගේ අවුරුදු දා’ සිංහල භාෂාව මොන තරම් සං‍ෙව්දීව භාවිතා කළ හැකි දැයි දැනෙන තරමට මෙය ඉතාම අපූරු කෘතියක්.ඊළඟට ‘විරාගය’ මාර්ටින් වික්‍රමසිංහයන් විරාගය ලියා තිබෙන්නේ, බුදු දහමේ කියැවෙන මිනිස් සිතේ ඇතුළාන්තය ඉතාමත් හොඳින් විග්‍රහ කරමින්. කෙනකු එය කියැවීම වටින්නේ ඒ නිසා.ඈත අතීතයේ චීනයේ ‘සුන්සු’ කියන ජනරාල්වරයාගේ යුද කලාව පිළිබඳ ලියැවුණු ‘Art of War’ කෘතියත් කෙනෙක් කියැවිය යුතුමයි. ලෝකයේ යුද්ධය පවතින රටවල් අදත් පරිශීලනය කරන මේ කෘතියෙන් සම්ප්‍රදායික යුද්ධවලදී අනුගමනය කළ යුතු උපාය මාර්ග පිළිබඳ පමණක් නෙවෙයි ජීවිතයේ මානසික වියවුල්, ගැටලු නිරාකරණය කරගන්නටත් හොඳ පසුබිමක් හදනවා. ජීවිතයේ කොයි දේටත් අදාළ සහ වැදගත් වන මේ කෘතියත්, වරක් කියැවීම ජීවිතයට වටිනවා.පොතක ඔබ වඩා වැදගත් කොට සලකන්නේ රචනා ශෛලිය ද? අන්තර්ගතය ද? නැතිනම් අවසානයද?අවසානය කෙසේ වෙතත් මුල් කාරණා දෙක ඉතා වැදගත්.ඔබ ළමා කාලයේ කියැවූ හොඳම පොත...ඒ.වී.සුරවීරයන්ගේ ‘පෑදි දියට බොර දිය'. එතකොට මං මහනුවර ධර්මරාජේ දහයේ පන්තියේ සිසුවෙක්.ඔබ කියැවීමට කැමැති විශේෂ වර්ගයක ග්‍රන්ථ තිබෙනවාද...මං හුඟක් කැමැති චරිතාපදාන කියවන්න. ඒ තුළ ජීවිතයට ගත හැකි දේ ‍ෙබාහෝයි.මෙතෙක් ඔබ කියැවූ පොත්වලින් ජීවිතයට ලැබුණු දේ..ජීවිතාවබෝධය. ඊළඟට භාෂාව ඉතාම සුමට ලෙස හැසිරවීමේ හැකියාව.ඔබට අනුව පොතකින් තැනුණු හොඳම චිත්‍රපටය...මහගමසේකරයන්ගේ ‘තුංමං’ කෘතිය ඇසුරෙන් නිර්මාණය කළ ‘තුංමං හන්දිය'.ඔබ ඉහළින්ම අගයන කතුවරයා...ලියෝ ටෝල්ස්ටෝයි.ඔබේ ප්‍රියතම සම්භාව්‍ය කෘතිය...‘කව් සිළුමිණ'. මහා කාව්‍යයක් ලෙස එය ලියා තිබෙන ශෛලියට සහ එහි ඇති ශෘංගාරාත්මක බවට මා ඉතා ප්‍රියයි.ඔබේ ප්‍රියතම පරිවර්තන කෘතිය...ඒ.පී. ගුණරත්නයන් පරිවර්තනය කළ බැද්දේගම. එය ලෙනාඩ් වුල්ෆ් ගේ කෘතියටත් වඩා සරු භාෂාවකින් ඔහු පරිවර්තනය කර තිබෙනවා.‍ඉනෝකා පෙරේරා බණ්ඩාරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>02</day>
    </date>
    <link>http://www.silumina.lk/2014/03/02/_art.asp?fn=cr1403028</link>
    <topic>කව් සිළුමිණ</topic>
    <author/>
    <content>කව් සිළුමිණ සංස්කරණය - රත්න ශ්‍රී විජේසිංහ  සට­හන: නග­ර­යට ජලය ගෙන යන මහ ජල නළ­යක් අසල වැඩෙන ගසක් දිය සොයා ගන්නට මහත් වෙහෙ­සක් ගනී. අත ළඟ ඇත ද, ශාක විසින් ජලය සුර­ක්ෂිත කළ ද ඔවුන්ට ජලය අහිමි ය‍. අලං­කා­ර­ව­ලින් තොර ව‍ුව, අරු­තෙහි අපූර්ව ගුණ නිසා ම මේ කව සිත් ගනී. සැබැ­වින් ම ජලය මතු නොව, නග­රය භුක්ති විඳින සියල්ල ගමෙන් සැප­යෙන දේය. එහෙත් ගම, ගමේ ගහ­වැල තව­මත් දිළිඳු ය.අපට නොදෙනා දිය ගෙන ගොස් අත­හ­රියි කිළිටි නග­රය වෙත නාන්නට කන්ට බොන්නට සෝදා පිරි­සිදු ව ඉන්නට නාස්ති ද කර­න්නට මලක් පුබු­දනු නැත ඵල­යක් දෙනු ද නැත අපි පණ නල ගැට­ගසා ගන්නට දිය සොයා සතර අත සැරි සරමු මල් ඵල ලෝක­යට දෙන්නට තන්තු­මය පුංචි මුල් පොළව පතු­ළට කිඳා බැස දිය සොයා වෙහෙ­සෙන අන­ව­රත මෙහෙ­යු­මක නිරත වෙයි ඒත් ඒ නොදුටු සේ නුඹ දිය රැගෙන ගොස් නග­ර­යට අත­හ­රියි නුඹේ ගත දිය පිරි උතු­රනා බව දනිමු ජලය ගලනා හඬ නිබ­ඳ­වම මට ඇසෙයි ඒත් බිඳු­වක් ගන්ට අපට ඉඩ නැත මතු දිනෙක ලෝ පතුළ පෙරළා දිය සොයා­ගෙ­න‍ මේ මුල් ලොකු මහත් කොට තෙරපා පුපු­රුවා දමමි නුඹ! දිය බොන්ට හිතේ හැටි­යට අපේ මුළු පර­පු­රට!අජිත් කල්යාණ අම­ර­සිංහ  සතුට - සැන­සුම සමඟ කිසිම ගනු දෙනු­වක් නොකළ ප්‍රථම සෙනෙ­හෙන් නෙළුවෙ කඳුළු අස්වැ­න්නයි මතු ද, දිව ගිය කාල­යයි හිරු - සඳු - තරු අතර ලදුයෙ නිත­රග ජය ආයා­ස­යෙන් තොරව වස­න්තය ගෙවුණු බව පසක් වූයේ මට හේමන්තේ අගයි වසත් කල පැමි­ණියේ පමා වී යැයි කියා මුසා බස් පැව­සුම දිය­ද­මට කරනා අසා­ධා­ර­ණ­යක් වේ වරද මා අත­මය එය ද බැර වේවා! මගේ දිවි ගිණු­මටහේ. අබේ­සිං­හ‍  රබර ගස් කේ‍ඩෑරි වී තේ ගස් ඉපල් වී පොල් ගස් කණාටු වී කම්ක­රුවො හේබාවී ධන­ප­තියො තර­බාරු වීරත්න­සිරි අලුත්ගේ  ඉවුරු කඩා මල් පිපි බිම් යට කරන අඳුර ගෙනෙන මහ වැස්සකි ඔබ නිතින එළිය ගෙනෙන සඳ කැන් අහ­සින් මකන වලා­කු­ළෙකි ඔබ ගුවන ද කළු කරන දුඹුරු දියෙන් ඔබ ආ ගිය මඟ මැකිණ නමුදු මසිත එ දියෙන් වුව ‍ෙතත් නොවිණ අකුණු පතිත තුරු කැන් සැනෙ­කින් සිඳිණ විදුලි එළිය ලෙස ම සිතින් ඔබ පෙනිණසුනිල් ලීවා­නගේ  කුම­ර­තුඟු සැත්තෑ­වන සමරු දින අදයිකුමර ගී ගැයුණේ කුම­රුන් තුඬින් කුමර මුව රන්කිරි කට ගෑ ලෙසින් පවර වූ දිවියේ වූ සොඳුරු තැන් කුම­ර­තුඟු පිය­තු­මන් පෙන්වූ හෙයින් ගස වතු­සු­දුයි ඒ සිල්ගත් බඳුයි කිණි­හිරි පුතුන් රුවයි - නැණ­ගුණ නොවෙයි මල් මතෙහි වූ මලක් ඉගිල්ලී යෙයි එදුටු ඇතැ­මු­නට ඒ ‘හයි­කු­වක්’ වෙයි ගොඩ ඉතා බල­වතා වුව ඒ සතා මඳ සරෙහි හෙණ්ඩු­වෙන් හීලෑව සෙයි ඔබ මැවු ඒ සතුන් නොමැ­රෙයි - වෙසෙයි සත් පණක් ලබා යළි දිව­මන් ව යෙයි උණු වැඩි හෙයින් පුතුට හිරු රැස් දිවා‍ ­සිඳු කුස් වැදේ සැඳෑ කළු­වර මවා තන­මින් ‘උපේ ලකර’ නිද­සුන් කියා තව­මත් සැදෑ සෙමෙහි සිඳු කුස­වදී විඳ­ගත් නිසො­ල්මන්ව හඹලේ රිදුම් ගංගා දියත් තවම නොන­ඟයි රැළී දෙන් දෝ පහර දියට ‘නොනැ­ගෙන්!’ කියා නෙක් බල­ව­තුන් සිතුම් මඬනා ලෙසින් හෝරා යතුරු තවම නොවැ­ලප හිඳියි හෝරාව දක්වාවි විදු­ලිය සෙරෙන් නැළ­විල්ල කෙත­රම් බලැ­තිද කියන් පර­පුර ම තව­මත් නිදි­ගත් වතින් ඇවි­දින් බිලිඳු ලොවට රෑ සිහි­න­යෙන් ඔබ එවූ දෙවි­යන් ද හා දෙව­ස­රක් ඔබ ලියූ කුම­රගී කොඳුරා සෙමින් යළි නොඑන බව කියා යන්නට ගිහින්රත්න ශ්‍රී  ඉරත් හරි­යට අපෙන් අහ­නව බැණුම් ඇස් අරින එකත් විය­ද­ම්වන මෙක­ලට කළු­වර හොඳයි නුඹ - නොපායා ඉනු යෙහෙක මෙත­රම් සැණින් දියවී යන කාසි මිට විෂ­කටු ඇනී කැක්කුම් දෙයි ජීවි­තය උදා­ස­නක් ගෙන ඇවි­දින් නුඹ ළඟට කෙසේ පත­නව ද සුබ උද­යක් අපට කරෙහි බැදුණු විය­ගස සේම බරැ­තිය පයෙහි බැදුණු යද­මක් සේ ම වෙහෙ­සය හිතෙහි බරට ඇස ළඟ කඳුළු එමට ය හෙටක් නොව අදත් මල­ව­ද­යකි අපට...කිත්සිරි කොත­ලා­වල  පාවාඩ මතින් මුතු කුඩය යටින් වඩින විට මා ඔබේ නිව­හ­නට ඇසුණා සාධු­කාර! මඟ දෙප­සින්... සිතුවා දැයි නොද­නිමි කිසි­වෙක් ඒ අතර “හ්ම්... ඔය එන්නෙ.‍.. සිවු­රක් පොර­වා­ගෙන...” සුසු­මක උණු­සු­මක් හද­ව­තක කෙඳි­රි­යක් නොදැ­නුණා නොවේ මට වඳින විට ඔබ මගෙ දෙපා... පා සෝදා ගෙට වන් කල දිස්වි­ය‍ ­ධ­ර්මා­ස­නය උසට උසේ...! විජිනි පත මුවා කළා ඔබ රුව දැන් ඔබ මගේ නැග­ණිය...ගොංගි­තොට සරත්තිඹිරි ගෙයි­දීම අපේ ඇස්ගෙඩි නොසේ­දුවේ නම් මවු කිරෙන් ඇය මිහි­තලේ හිස් හැරී ගිය අත සරනු නිය­තය - අඳ නෙතින් අප ඇගේ උණු­සුම් සිප ගැනුම් නොලැ­බුවේ නම් බාල විය­දීම ආද­රය - සෙනෙ­හස නොදත් වියළි මිනි­සුන් පමණි අප සැම සිතින් සිත යා කරන මුදු බස නොලැ­බුවේ නම් ඈ වෙතින් සොඳ උ'නුන් හා දොඩ­න්නට බැරි ගොළු රැළක් නොව­න්නෙද අප...? ගිනි­සි­ලක් වී පුලුස්සා අප නොතැ­නුවේ නම් මනා පද­මට අමු වළං සේ බිඳී නොය­මුද උපන් පළි­යට කොහේ හෝ හිඳ...?ටැජි­කි­ස්තා­නයේ මීයෝ ටයු­න්සෝධා (1911 - 1977)දේශ­පා­ලන පන්න­ර­ය­කින් යුතුව කවි ලියූ මෙම කවියා ටැජි­කි­ස්තානු ජාතික විරු ලේඛ­නයේ ද නම් දරා සිටි­න්නෙකි. සොමොනි නමින් හැඳි­න්වෙන ටැජි­කි­ස්තානු මුදල් නෝට්ටු­වක ද මොහුගේ මුහුණ සට­හන් කොට තිබේ. ඔහු ජීවත් වූ නග­ර­යට ටයු­න්සෝධා නම ලබාදී ඇත්තේ ඔහුගේ කවි­ත්ව­යට ගෞර­ව­යක් වශ­යෙනි. ටයු­න්සෝධා ස්ටාලින් සම්මා­න­යෙන් ද පුද ලද කවි­යෙකි.අනු­ව­ර්ත­නය - කමල් පෙරේරා  යකා­ගල අසල බිඳුණු සිහ නිය පඳුරු පාමුල වියැ­ළුණ දූලි මත කඳුළු පැල්ල­මක් ඇත ශ්‍රී කඳු තු‍ඩේ නෙල්ලු තුරු ලැහැ­බක සත් අගක දිලි­සෙන පිනි බිදිති ලෙස කඳුළු ඇත ඒ ඔබ හෙලූ කඳු­ළක් ද ක්ලාක්...? සුර දූත­යකු වී මෘදු පියා­පත් සලා ඉඳ­හි­ටක ඔබ එනවැ'ති ඔබේ නම දුන් කක්ෂ­යට ඔබ විජය දද බැඳි අජ­ටා­කාශ ජය බිමට චන්ද්‍රිකා පියා­පත් අත­රින් නීල ග්‍රහ ලෝකයේ නිර­ක්ෂය අසල කඳුළු හැඩ දුවට ඔබේ නොවූ ඔබේ මවු භූමි­යට ඔබ හෙළූ කඳු­ළක් ද ඒ ක්ලාක්...? බාල බිලිඳු රජ පුතු­නගේ කිරි හීන­යක් පමණි අපට කියා පායන එකමෙ'ක කෘත්‍රිම තරු­වක් අප­ටය කියා බිඳුණු සරුං­ග­ල­යක් නැති‍ ­නිල් අහ­සට අපේ නමින් පායන එක තරු­වක්... මවු බිමේ හද­ව­තට මුල් බැස පෙති දෙපෙති වී වැඩුණු දුර්ල­භම තුරු ලිය උප­ද­වයි මල් පලා­පල සොඳුරු සාර විදු බිම් අතර පෘථි­වියේ බට­හිර තැනින් තැන‍‍‍... එමල් පල­ඳනු බැරිව නග්න ගෙල පා හඬන දුගී මවු කෙනෙ­කුන් ය මවු බිම... උගත් මනා ශිල්පය නැත රට නග­නට කඩුලු පැන දුවද්දී ලෝකය... යකා ගල වාගේ ම නොවෙ­නස්ව අපි තවම එතැ­න­මයි... ක්ලාක්...!චිරන්ත ජය­සේනකර්තෘ - කුමාර ලිය­නගේප්‍රකා­ශ­න­ය - කර්තෘ ප්‍රකා­ශ­න­යකි.පිටු 196 කින් පරි­මිත වූ ‘චේ සහ ඇපල්’ කෘතියේ පිටු 122 ක් ම වැයවී ඇත්තේ කුමාර ලිය­නගේ සිය කවිය පිහි­ටු­ව­න්නට තැත් කරන පසු­බිම විව­ර­ණය කරන දීර්ඝ පෙර වදන වෙනු­වෙනි. සැබැ­වින් ම එය කවිය පිළි­බ­ඳව කෙරෙන විස්තර කථ­න­යක් නොව, කවිය ඇතුළු සෙසු සියලු කලා­වන් ද, මානව චින්ත­නය හා චර්යා­වන් ද හසු­රු­වන දැවැන්ත ජාත්‍ය­න්තර වෙළෙඳ ජාලය පිළි­බඳ කදිම විව­ර­ණ­යකි. ගෝලීය කර­ණය, ලිබ­රල් ආර්ථි­කය හා ප්‍රචා­ර­ණය ප්‍රමුඛ නව යටත් විජි­ත­වා­දයේ බොහෝ අංගෝ­පාංග, කලා­වන් ඊනියා ජාත්‍ය­න්තර මිනි­සාත් හසු­රු­වන්නේ කවර අයු­රින් දැයි සිදු­කළ සන්ද­ර්ශන රූපා­ව­ලි­ය­කින් ද යුක්ත මේ දිගු ලිපිය කුමාර ලිය­නගේ සතු පර්යේ­ෂ­ණ­ශීලී විද්ව­ත්භා­වය විශද කර­න්නකි.‘චේ සහ ඇපල්’ කුමා­රගේ තෙවන කාව්‍ය සංග්‍ර­හ­යයි.‍ ‘චේ ගෙවාරා’ නම් ජාත්‍ය­න්ත­ර­වාදී මිනිසා අති­ශ­යින් ම ලඝු­කොට, සිල්ල­රට විකු­ණන සමා­ජය මේ කෘතියේ මුඛ්‍යා­ර්ථය වැනි ය.දව­සක නළු­වෙක් වාගේ දව­සක සග­යෙක් වාගේ දව­සක තරු­වක් වාගේ දව­සක වැද­ගත් වාගේ මොනා ලිසා රූපෙ වගේ බැලු­වම එක එක වාගේ ලාභ කළා චේ සේල් කළා චේහර­සුන්, විලා­ස­වාදී සමා­ජය, අලෙවි කර­මින් ම අලෙවි වන්නකි. උත්ප්‍රා­සය වන්නේ එයයි. සාම්ප්‍ර­යික ඇගැ­යීම් හා හර පද්ධති, දූෂි­තව, විරූ­පව, ප්‍රති­භ­ව­නය වී ඇති අයුරු කුමා­රගේ මේ බොහෝ කවි­ව­ලට වස්තු වී තිබේ. ‘හත්ප­ත්තිනි’ මෙබඳු ය.අඹ වික්කා දඹ වික්කා තේ වික්කා මැරි මැරි ඉප­දුණු පත්තිනි කිරි කැටි දරු­වන් වික්කා පොලි­සි­යට කට­උ­ත්තර දෙන්න ගිහිං මිනිහ මළා උසා­වියේ කට­උ­ත්තර පත්තර - එෆ්.එම්.ටී.වී හත් පොළේම ගා ගත්තා‍ අ­න්ති­මේදි ටවුමෙ උන්ට ඇඟ වික්කා කිව්ව උන්ට ගේ වික්කාඅභි­නව ගුප්තකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>02</day>
    </date>
    <link>http://www.silumina.lk/2014/03/02/_art.asp?fn=cr1403029</link>
    <topic>පොත් පුවත්</topic>
    <author/>
    <content>පොත් පුවත්පූජ්‍ය විතාරන්දෙණියේ වජිරවංශ හිමි ලියූ ‘දිවිමග සනසන අමා දහම’ බෞද්ධ ග්‍රන්ථයේ නවතම මුද්‍රණය මේ මස 04 වැනිදා අඟහරුවාදා උදේ 10.00 ට කොළඹ මරදානේ, දයාවංශ ජයකොඩි සහ සමාගමයේ නව පොත් ප්‍රදර්ශනාගාරයේ දී පැවැත්වේ.බුදු දහමේ අන්තර්ගත සුවිශේෂී දහම් කරුණු නූතන සමාජ සංස්ථාවේ ප්‍රගතියට ඉවහල් වන අයුරින් පූජ්‍ය විතාරන්දෙණියේ වජිරවංශ හිමියන් විසින් ලියන ලද ‘දිවිමග සනසන අමා දහම’ කෘතිය මෙරට ගිහි පැවිදි සැමගේ අවධානය යොමු විය යුතු ශාස්ත්‍රීය සංග්‍රහයකි. කාලීන වශයෙන් වැදගත් වන මාතෘකා විසි අටක් ය‍ටතේ මෙම ග්‍රන්ථය සම්පාදනය කර ඇත.පූජ්‍ය විතාරන්දෙණියේ වජිරවංශ හිමියන්ගේ ‘දිවිමග සනසන අමා දහම’ ග්‍රන්ථය එදින දවස පුරා විශේෂ අඩු මිලකට සැදැහැවතුන්ට ලබා ගැනීමට අවස්ථාව සලසා ඇත.වේවැල්දෙණිය ආරණ්‍ය සේනාසනාධිපති සමථ විදර්ශනා භාවනා මධ්‍යස්ථානයේ ප්‍රධාන අනුශාසක පොල්ගහවෙල මිතභාණි හිමියන් ලියූ “සාමිස සුවයෙන් නිරාමිස සුවයට” (නිවනට මග - 2) බෞද්ධ ග්‍රන්ථය මාර්තු 03 සඳුදා සවස 3.00 ට ගාල්ල, වලහන්දූව උපනන්ද විද්‍යාලයීය ප්‍රධාන ශාලාවේ දී දොරට වඩී.කර්තෘ - නිපුන වික්‍රමගේමිල - රු. 500ප්‍රකාශනය - සරසවි ප්‍රකාශකයෝවිශේෂ අවශ්‍යතා සහිත හෙවත් ආබාධිත දරුවෙකු රැක බලා ගැනීමේදි මාපියන් හා පවුලේ සෙසු අය ජයගත යුතු අභ‍ියෝග රැසක් වේ. ඒ පිළිබඳව මාග්‍රට් බැරට් නම් ලේඛිකාව ලියූ කෘතියේ පරිවර්තනය ආබාධිත දරුවන් ඇති මාපියන්ට හා ඒ පිළිබඳ ගුරුවරුන්ට විශේෂ වන කෘතියකි.කර්තෘ - ජයකොඩි සෙනෙවිරත්නමිල - රු. 300ප්‍රකාශනය - දයාවංශ ජයකොඩි සහ සමාගමවෙද මැදුර නවකතාවේ නවතම මුද්‍රණය පසුගියදා නිකුත් විය. මීට දශක හතරකට උඩදී සිංහල ගැමි සමාජය තුළ ප්‍රභූන් අතර වෙද මහතාට ලැබී තිබුණේ මුල් තැනකි. වෙද ගෙදරද හඳුන්වනු ලැබුවේ වෙද වලව්ව නමිනි. එවන් වූ වෙද වලව්වක අනාගතය පිළිබඳ තොරතුරු අනාවරණය වන කතාවකි.කර්තෘ - ලාල් හෑගොඩප්‍රකාශනය - හෑගොඩ සේයා ශිල්ප නිකේතනයඡායාරූපය තුළ ඇති නිර්මාණාත්මක කාව්‍යය ඉස්මතුවන විශ්ව ඡායාරූප එකතුවක් හා ලාල් හෑ‍ෙගාඩ කවියාගේ කාව්‍ය රචනා කීපයක එකතුවකි. විශේෂයෙන් ම ඡායාරූපකරණය හදාරන්නවුන්ට විශේෂ වන කෘතියකි.පී. පියසෝම පෙරේරාමිල - රු. 150ප්‍රකාශනය - කර්තෘ ප්‍රකාශනයකිඉතාලි ජනකතා එකතුවකි. ඉංග්‍රිසි පොතපත ඇසුරින් සකස් කළ මේ ජනකතා එකතුව විශේෂයෙන් ම යොවුන් පාඨකයන්ට සරිලන ලෙස රචනා කර තිබීම විශේෂයකි.කතුවරු - ශක්තික සත්කුමාරයනුෂා ලක්මාලිමිල - රු. 275ප්‍රකාශනය - ෆාස්ට් පබ්ලිෂින්නූතන සිංහල කවිය නිසඳැස් හා නිදහස් සම්ප්‍රදාය සහ ඩබ්.ඒ. අබේසිංහ කවිමඟ, ඩබ්.ඒ. අබේසිංහ කාව්‍ය විමර්ශන, අනුවාදන කාව්‍ය විමර්ශන, ගීත විමර්ශන යනුවෙන් කොටස් හතරකට බෙදා ලියන ලද විචාර ග්‍රන්ථයකි. අබේසිංහ කවියා ගීත රචකයා ඉස්මතු කොට කෙරෙන ලද අගය කිරීමකි.කර්තෘ - ජේ.ඩබ්. භද්‍රානන්ද විජේසූරියමිල - රු. 750ප්‍රකාශනය - වෙස් මුහුණු කෞතුකාගාරයපාරම්පරික වෙස් මුහුණු කලාව පිළිබඳව අම්බලන්ගොඩ පාරම්පරික වෙස්මුහුණු කලාකරුවෙකු අතින් ලියැවුණු මේ කෘතියෙන් ශ්‍රී ලංකාවට ආවේණික සම්ප්‍රදායික වෙස් මුහුණු කෝලම් සන්නි පාල සහ රාක්ෂ ආදි වශයෙන් වර්ග කීපයකට බෙදා ඒවා බිහිවීමට පාදක වුණු පුරාවෘත්ත පිළිබඳව විස්තර කොට ඇත.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>02</day>
    </date>
    <link>http://www.silumina.lk/2014/03/02/_art.asp?fn=ay1403025</link>
    <topic>විස්සයි-20 රස්තියාදුකාර ක්‍රීඩාවක්</topic>
    <author>සුනිල් මිහිඳුකුල</author>
    <content>පාලිත පෙරේරා* ඔබේ සම්පූර්ණ නම මොකක්ද?කුරුප්පුගේ පාලිත චන්ද්‍රසිරි පෙරේරා* උපන්නේ?1942 දී.* ගම කොහෙද?නුගේගොඩ ගංගොඩවිල. අද නගරයක් වුණාට එදා මේක ගමක්. පන්සල, කුඹුර, ඇළ තිබුණා. පරංගියා කෝට්ටේ ගිය ඇළ ඉවර වුණේ කට්ටිය හන්දියෙන්. කට්ටිය හන්දියේ තමයි අපේ ගේ තිබුණේ.* අම්මා?පියසීලි සිසිලියා පෙරේරා.* තාත්තා?ලුවිස් පෙරේරා.* තාත්තා මොනවද කළේ?ව්‍යාපාරිකයෙක් තාත්තා මරදානේ සිල්ලර කඩ කීපයක් පවත්වාගෙන ගියා.* පවුලේ කී දෙනයිද?පස් දෙනයි.මගේ ලොකු අයියා ගුවන් විදුලියේ ගම්බද ගී ගායකයෙක් විදියට කටයුතු කළා.* මොන ඉස්කෝලෙටද ගියේ?කොළඹ නාලන්දා‍.* පාසලේදී ක්‍රීඩාවට සහභාගි වුණා ද ?ඔව්. මම ක්‍රිකට් ගැහුවා. ඒවගේ ම මලල ක්‍රීඩා කළා. මගේ ක්‍රිකට් කණ්ඩායමේ නායකයා වුණේ පසු කලෙක දේශපාලනඥයකු වූ ගාමිණී ජයවික්‍රම පෙරේරා.* ඔබ මධ්‍ය ක්ෂේත්‍රයට සම්බන්ධ වුණේ කොහොමද?ලොකු අයියගේ අතේ එල්ලීගෙන තමයි ගුවන් විදුලියට ගියේ. මට ළමා පිටියේ වැඩසටහන්වලට සහභාගි වුණා. ඒ.පී. ගුණරත්න ලියපු ‘වනචර සරණ’ කියන ගුවන් විදුලි නාට්‍යයේ මම තිසාහාමිගේ ළමා කාලයත් තිසාහාමිගේ පුතා ටිකිරිගේ චරිතයත් රඟපෑවා. ඒ තැටිය තාම ගුවන් විදුලියේ සංරක්ෂිතව තිබෙනවා.* එතකොට ඔබ වෘත්තිය වශයෙන් ගුවන් විදුලියට සම්බන්ධ වුණේ?1963 දී. ඒ නිවේදකයකු වශයෙන්. ඒ කාලේ ගුවන් විදුලිය හරියට විශ්වවිද්‍යාලය වගේ. මොනතරම් බහුශ්‍රැතයෝද ඒකේ හිටියේ. ඒ අයගේ ඇසුර, ආභාසය ලබන්න අපි වාසනාවන්ත වුණා.* අපේ රටේ ක්‍රිකට් විස්තර විචාරයේ පුරෝගාමියා ඔබ?ඊට කලින් ක්‍රිකට් තරගයක් පන්දුවෙන් පන්දුවෙන් විස්තර විචාරය කරලා තිබුණේ නැහැ.කරුණාරත්න අබේසේකර තරගයක අන්තිම දිනයේ විනාඩි 45 ක පමණ කාලයක් විස්තර විචාරය කළා. 1963 දී තමයි මම ආනන්ද - නාලන්ද ක්‍රිකට් තරගය මුළුමනින්ම පළමු දිනයේ (පළමු පන්දුවේ සිට දෙවැනි දිනයේ අවසාන පන්දුව දක්වා) විස්තර විචාරය කළේ. ආනන්ද විද්‍යාලය වෙනුවෙන් එහි ගුරුවරයකු වූ රඝුනාත් වීරසූරියව මා ඊට එක්කර ගත්තා.* රූපවාහිනියෙන් ආරම්භක ක්‍රිකට් විස්තර විචාරකයා වුණේ ඔබ?ක්‍රිකට් විස්තර විචාරකයා විතරක් නෙමෙයි ආරම්භක නිවේදකයා වුණේත් මම. රූපවාහිනි සංස්ථාව විවෘත කරපු දවසේ හිටපු ජනාධිපති ජේ.ආර්. ජයවර්ධන සමරු ඵලකය විවෘත කළාට පසු කැමරාව එල්ලවුණේ මා දෙසටයි. ජාතික රූපවාහිනිය නිල වශයෙන් ජාතියට විවෘත වූ බව ඒ වෙලාවේ මා නිවේදනය කළා. ඊට මාස කීපයකට පස්සේ ශ්‍රී ලංකාවේ ප්‍රථම ටෙස්ට් ක්‍රිකට් තරගය පැවැත්වුණා. ඒකේ විස්තර විචාරකයා මම. මට තව කරුණක් කියන්න අමතක වුණා. ටී.එන්.එල්. රූපවාහිනි සේවයේ (නාළිකාව කියන වචනය වැරදියි) ආරම්භක නිවේදකයා වුණෙත් මම. ඒ අනුව රූපවාහිනි සේවා දෙකකම මා ආරම්භක නිවේදකයා. ඒක විශේෂත්වයක් නේද? මේවා පෙර ආත්මයේ කළ කුසල්වල ප්‍රතිඵල .* ඔබ ගුවන්විදුලියෙන් විශ්‍රාම නොගිහින් ඉල්ලා අස්වුණේ ඇයි?එකම හේතුව කලකිරීම. ඒකට නිමිත්ත වුණේ එක්තරා සභාපතිවරයෙක්. ඔහු දැන් දිවංගතයි. ඒ නිසා ඒ ගැන මා කතා කරන්න කැමැති නැහැ. කොහොම වුණත් මගේ ඉල්ලා අස්වීමේ ලියුම මහාචාර්ය සරත් විජේසූරියගේ ‘විනයක් නැති රටක’ කියන පොතට ඇතුළත් කරලා තියෙනවා. ඒක ඓතිහාසික ලිපියක්.‍* බන්දුල වර්ණපුරලගේ දකුණු අප්‍රිකානු ක්‍රිකට් සංචාරය ගැන ඔබ ‘කල්පනා’ සඟරාවට ලියූ කවරයේ කතාව එකල මහත් ආන්දෝලනයකට තුඩු දුන්නා.ඔව් මා දන්නා තරමින් අපේ පුවත්පත් කලා ඉතිහාසයේ ක්‍රීඩාව සම්බන්ධ ලිපියක් ලියලා සී.අයි.ඩී. එකෙන් කුදලාගෙන හතර වැනි තට්ටුවට ගෙන ගිය එකම පුද්ගලයා මම වෙන්න ඇති.* හතර වැනි තට්ටුවට නඟිද්දී ඔබට මොනවද හිතුණේ?ඒක හරියට පෙ‍ෙර්තයන් ළඟින තැනක් වගෙයි මට පෙනුණේ. හරිම අඳුරුයි. පඩිපෙළ නඟිද්දී මට දොඩම්පෙ මුදලාලි මතක් වුණා. ඔහු මේ පඩිපෙළ නැඟලා ආපහු බිමට ආවේ ජනේලයෙන්. මටත් එහෙම වේවිද කියන බය මා තුළ ඇති වුණා. පැය හතරක් විතර ඔවුන් මාගෙන් ප්‍රශ්න කළා. එක සී.අයි.ඩී. නිලධාරියෙක් ඇහැව්වා වර්ණපුරලාගෙන් කීයක් සල්ලි අරන්ද ඔය ලිපිය ලිව්වේ කියලා. මං කිව්වා ඒක මගේ ජීවිතයේ අහපු ඉතාම පහත් ම ඉතාම නින්දිතම ප්‍රශ්නය කියලා. පස්සෙ දෙවැනි වතාවටත් මාව හතරවැනි තට්ටුවට ගෙන ගියා. ඒ අවස්ථාවේ නම් පැය දෙකක් විතර කාලයක් තමයි ප්‍රශ්න කළේ.* ඇත්තටම වර්ණපුරලගෙ සංචාරයේ යථාර්ථය වුණේ මොකක්ද?අපිට ලිඛිත සාක්ෂි කීපයක් ලැබුණා. ඒවා අති භයානකයි. ඒ පිටුපස්සේ දේශපාලන බලවේගයක් තිබුණා. කැබිනට් එකේ දේශපාලන බල අරගලයේ එක පැත්තක් එයින් ක්‍රියාත්මක වුණා. වර්ණපුරවත් ඒක දැනගෙන හිටියේ නැහැ. ඇත්තටම මුලින් ටෝනි ඕපාත එක්ක ගනුදෙනු කළේ වර්ණපුර නෙමෙයි. වෙනත් ප්‍රබල ක්‍රීඩකයෙක්. ඔහු ටෝනිට ලියූ ලියුම් අපි අතට පත් වුණා. තමන්ට දේශපාලන රැකවරණය තිබෙනවා කියලා ඔහු ලියුම්වල සඳහන් කරලා තියෙනවා.* කවුද ඒ ක්‍රීඩකයා - දුලිප් මෙන්ඩිස් ද?මගෙන් අහන්න එපා ඒ කවුද කියලා.* කොහොම වුණත් වර්ණපුරලා මේ සංචාරයට එක් නොවුණා නම් හොඳයි කියන එකයි මගේ මතය?ගමනට හේතුව කාරණා ඔබ දන්නේ නැහැ, නායකත්වයට තිබුණු කැපිලි කෙටිලි ඔබ දන්නේ නැහැ. ඇත්තටම වර්ණපුරව ඉවත් කිරීමේ බලවත් කුමන්ත්‍රණයක් තිබ්බා. ගාමිණී දිසානායක ක්‍රිකට් පිල ඉදිරියේ කරපු එක්තරා කතාවකදී වර්ණපුරට ඇඬුණා. ඔහු තනිවුණා. ඒ වෙලාවේ අනිත් අය නිහඬ වුණා. ටෝනි ඕපාත ප්ලෑන් එක ගැහැව්වේ ඒ වෙලාවේ. ඇත්තටම මං කලින් ‍ කිව්ව වගේ ඔහු මුලින් ම කතා කළේ වර්ණපුර එක්ක නෙමේ.* දුලිප් එක්ක?අදාළ ක්‍රීඩකයා පසුබාද්දීයි වර්ණපුරව ඇදල ගත්තේ‍.* අපේ ර‍ෙට් බිහිවුණු හොඳම ක්‍රිකට් නායකයා වර්ණපුර බව ඔබ වරක් මා සමඟ කියා සිටියා.ඔව්. මම ඒක අදත් කියනවා. ඔහු තමයි එතෙක් මෙතෙක් මෙරට බිහිවුණු උපායශීලීම නායකයා.* ඔබ දැන් වැඩිය ක්‍රිකට් විස්තර විචාරවල නැත්තේ ඇයි?මම ප්‍රතිපත්තියක් විදියට රූපවාහිනි තිරය බලාගෙන විස්තර විචාරය කරන්නේ නැහැ. මොකද ඒක වංචාවක්, හොරකමක්. රූපවාහිනි තිරය බලාගෙන විස්තර විචාරය කරන්න කියලා ගුවන් විදුලිය මට දවසක් කිව්වා. මම එය තරයේ ප්‍රතික්ෂේප කළා. මොකද ඒක ආචාර ධර්මවලට පටහැනියි. එතැනදී බොරු කියන්න සිද්ධ වෙනවා. එහෙම බොරු කිව්වම ‍වෙන්නේ විශ්වාසය බි‍ඳෙන එක.* මං දන්නා තරමින් ඔබ විස්සයි 20 තරගවලටත් විස්තර විචාර කරන්නේ නෑ.ඔව්. මොකද විස්සයි 20 තරග කියන්නේ රස්තියාදුකාර ක්‍රීඩාවක්. ක්‍රිකට්වල තියෙනවා බේසික්. ඒ කියන්නේ මූලධර්ම. පිත්ත අල්ලන හැටි, පන්දුවට පහර දෙන හැටි. විස්සයි 20 තරග නිසා මේ ඔක්කොම වෙනස් වෙලා.* අද ක්‍රිකට් ක්‍රීඩාවේ තත්ත්වය ඔබ විග්‍රහ කරන්නේ කොහොම ද?මීට අවුරුදු තුන හතරකට කලින් මට තිබුණු ලොකුම ප්‍රශ්නයක් තමයි ප්‍රධාන පෙළේ ක්‍රීඩකයන් දෙතුන් දෙනා (සංගක්කාර, මහේල, ඩිල්ෂාන්, මාලිංග) විශ්‍රාම ගියාට පස්සේ ඒ රික්තය, ඒ අඩුව පුරවන්නේ කවුද කියන එක. මා කිව්වේ පේන තෙක් මානයක කවුරුත් නැහැ කියලයි. නමුත් දැන් මට පේනවා දක්ෂ තරුණ පිරිසක් ඉන්න බව. ඒක සුබවාදියි.* ගුවන් විදුලි බලධාරීන් ක්‍රිකට්වලට පාරිභාෂික වචන නියම කිරීමෙන් ඔබ වරක් ලොකු අමාරුවක වැටුණු පුවතක් අප අසා තිබෙනවා.ආ ඔව්. ඒ අය විකට් එකට වැට, ස්ලිප් වලට ‘ලුහුට්ටා’ කියන්න කිව්වා. ඉතිං මං දවසක් ‘වැට රකින්නා ළඟම ලුහුට්ටන් පේළියක් ඉන්නවා. පළමු ලුහුට්ටා, දෙවැනි ලුහුට්ටා, තුන්වැනි ලුහුට්ටා... දැන් මෙන්න ලුහුට්ටන් අතරින් පන්දුව ලුහුටලා හතරේ සීමාවට යනවා’ කියලා. මේක අහපු නරඹන්නෝ මට ‘හූ’ කිව්වා. අන්තිමෙට ගුටි නොකයි බේරුණේ.* ඔබ දේශපාලනඥයන් සමඟ රූපවාහිනී සම්මුඛ සාකච්ඡා කීපයක් පැවැත්වූවා. කොහොම ද ඒ අත්දැකීම්?මට වුවමනා කළේ බී. බී. සී. එකේ හාඩ්ටෝක් වගේ වැඩසටහනක් කරන්න. වරක් මා පැකේජය ගැන එක්තරා දේශපාලනඥයෙක් එක්ක සම්මුඛ සාකච්ඡාවක් කළා. ඔහු මට අහන්න කියලා ප්‍රශ්න වගයක් දුන්නා. එහෙම දෙන ප්‍රශ්න අහන එක මාධ්‍යවේදියකු වශයෙන් අපේ කාර්යභාරය නෙමෙයි. අදාළ වැඩසටහනේදී මා ඒ ප්‍රශ්න ඇසුවේ නැහැ. ඒ නිසා මේ දේශපාලනඥයාට කේන්ති ගියා. ඔහු කිව්වා ඔහේ මොනව ද පැකේජ් එක ගැන දන්නෙ කියලා. මම කිව්වා මං මොනව ද දන්නෙ කියලා දැනගන්න ඔබතුමා මගෙන් ප්‍රශ්න දෙක තුනක් අහල බලන්න කියලා. මං මේක ජනාධිපතිනියට පැමිණිලි කරනවා කියලා ඔහු තර්ජනය කළා. ඇත්තටම ඔහු පැමිණිලි කරලා තිබුණා. ඔය වගේ අප්‍රසන්න අත්දැකීම්වලට අපිට මාධ්‍ය ජීවිතයේ මුහුණ දෙන්න සිද්ධ වෙනවා.* ඔබ මෙතෙක් ඉදිරිපත් කළ හොඳම ගුවන් විදුලි විචිත්‍රාංගය මොකද්ද?ගණනාවක් තිබෙනවා. 1970 දී බී. බී. සී. ගුවන් විදුලිය විචිත්‍රාංග තරගයක් තිබ්බා. ඒකට මං ඉදිරිපත් කළේ ලංකාවේ පුනරුත්පත්තිය ගැන කියැවුණු ප්‍රථම කාන්තාව වූ කොත්මලේ ඥානතිලකා ගැන සැකසුණු වැඩසටහනක්. ඇගේ පුනරුත්පත්තිය ගැන වූ කතාවෙන් එච්. එස්. එස්. නිශ්ශංඛ කියල මහත්මයෙක් පොතකුත් ලියලා තිබ්බා. ‘ලංකාවේ ප්‍රථම ශාස්ත්‍රීය පුනරුත්පත්ති පර්යේෂණය හෙවත් නැවත උපන් දැරිය’ නමින්. නිශ්ශංඛ මහත්මයා මහනුවර ධර්මරාජ විදුහලේ ගුරුවරයෙක්.මේ විචිත්‍රාංගය තරගයෙන් පළමු තැන දින්නා. එම වැඩ සටහන තවමත් ගුවන් විදුලියේ තියෙනවා. ඊට අවුරුදු දහයකට පහළොවකට විතර පස්සේ මට අහම්බෙන් වගෙ ඥානතිලකා මුණ ගැසුණා. එතකොට ඇය නමත් වෙනස් කරගෙන. ඇය කිව්වා, මහත්තයා මට මගේ පාඩුවේ ඉන්න දෙන්න කියලා. මං ඒකට හේතුව මොකද්ද කියලා හොයලා බැලුවා. පුනරුත්පත්ති කතාව නිසා ඇයට ගොඩක් ප්‍රශ්න ඇවිත්. ඒ නිසා ඇය සමාජයෙන් හැංගිලා වගෙයි ජීවත්වෙලා හිටියේ. ඉතිං මම ඇගේ පෞද්ගලිකත්වයට ගරු කළ යුතුයි. කෙසේ වෙතත් අද්විතීය වැඩසටහනක් ඉදිරිපත් කරන්න තිබු අවස්ථාවක් එයින් මඟ හැරී ගියා.* ඔබට ප්‍රමාණවත් විශ්‍රාම වැටුපක් එහෙම අද ලැබෙනව ද?මොන? ඒක මගෙයි බිරියගෙයි බේත්හේත් මිලදි ගන්නත් මදි. ඔබ දැකලා තියෙනවනේ මම යන්නෙ එන්නේ බස්වල. එහෙම යද්දි සමහරු අහනවා අද සර්ගේ කාර් එක ගැරේජ් එකේ ද කියලා.* ඔබේ බිරිය ගැනත් යමක් කියන්න?ඇය ලීලා පෙරේරා. වෘත්තියෙන් ගුරුවරියක්. මට මගේ මුළු ජීවිතේටම එක පාසලයි; එක රැකියාවයි; එක බිරියයි. මමත් මගේ බිරියත් ආත්ම ගණනාවක සිට එකට එන බව අපේ කේන්දරේ ලියැවී තිබෙන බව කියැවෙනවා. මගේ පූර්ව ආත්මෙ ගැනත් කේන්දරේ බලපු කෙනා කිව්වා.* ගිය ආත්මේ ඔබ කවුද?මම හිමාලයේ සෘෂිවරයෙක්; නැත්නම් ගුරුවරයෙක්. කථනය කියන දේ මට ලැබිලා තියෙන්නේ ඒ ඔස්සේ. මම බොහොම ගැඹුරින් පුනරුත්පත්තිය විශ්වාස කරන කෙනෙක්.* ඔබේ දරුවන්?පුතුන් දෙදෙනයි; දියණියයි.* විනෝදාංශ වශයෙන් මොනව ද කරන්නෙ?පොත් කියවීම. මට එක් සැරේ පොත් දෙක තුනක් කියවන්න පුළුවන්. මං ‍මේ දවස්වල බොහෝම ආසාවෙන් කියවනවා දීපක් චොප්රාගේ පොත්. ඒවා පුනර්භවය ගැන ලියැවුණු පොත්. මං පොත් කියවීමට දැඩි සේ ඇබ්බැහි වෙලා ඉන්න කෙනෙක්. ඒක දන්න ප්‍රකාශකයන් තුන් දෙනෙක් එච්. ඩී. ප්‍රේමසිරි, අතුල ජයකොඩි හා ප්‍රේම් දිසානායක මට නොමිලේ පොත් ලබා දෙනවා. ඔවුන්ට කෘතඥතා පූර්වක වන්නට මං මෙය අවස්ථාවක් කර ගන්නවා.* අද ඔබේ දින චර්යාව ගතවන්නේ කොහොම ද?පාන්දර හතරට විතර මට පුරුද්දකට වගෙ ඇහැරෙනවා. මම මුලින්ම ව්‍යායාම් කරනවා; භාවනා කරනවා. ඊට පස්සේ බුදුන් වඳිනවා. ඊළඟට පරිගණකය ළඟ වාඩිවෙලා අන්තර්ජාලයෙන් පත්තර ටික කියවනවා. පිටරට රූපවාහිනී ප්‍රවෘත්ති බලනවා. ඊමේල් කියවනවා. ක්‍රිකට් විස්තර කියවනවා. මම පරිගණකයට, ඇබ්බැහිවුණු කෙනෙක්. ඔබ දන්නව ද මම උදේ ඉඳගත්තම රෑ 10 විතර වෙනකම් අන්තර්ජාලයේ සිටින බව.* ඉඳලා හිටලා අඩියක් එහෙම ගහනවා ඇති?නැහැ මිත්‍රයා. මම සිගරැට් මත්පැන් බොන්නෙ නැහැ. ඒ විතරක් නෙමෙයි මං නිර්මාංශයි. අපේ මුළු පවුලම නිර්මාංශයි. කොටින්ම අවුරුදු දහයේ මගේ මුනුපුරා පවා නිර්මාංශයි.සුනිල් මිහිඳුකුලඡායාරූප - දුෂ්මන්ත මායාදුන්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>02</day>
    </date>
    <link>http://www.silumina.lk/2014/03/02/_art.asp?fn=ay1403021</link>
    <topic>ඉතිරි කිරීමේ ලාංඡනය ඇඳලා දිනපු රුපියල් දෙසිය පනහ ඒ බැංකුවේම පොතක දැම්මා</topic>
    <author>ඉනෝකා සමරවික්‍රම</author>
    <content>වෙළෙඳ ලකුණු ආරම්භයේ සිටම එකී ලාංඡන නිර්මාණ ශිල්පීන්ගේ වගතුග සොයන්න අප පසුගිය කාලය පුරා මහත් උත්සාහයක නිරත වීමු. ඇතැම් විට ඒ පිළිබඳව උනන්දුව දක්වන අය අපට තොරතුරු දෙති. අද වෙළෙඳ ලකුණේ කතා නායකයා වන රත්නපාල ද සිල්වා පිළිබඳව හෝඩුවාව ලබාදුන්නේ ඔහුම ය.ජාතික ඉතිරි කිරීමේ බැංකුවේ ලාංඡන නිර්මාණ ශිල්පියා ඔහු බව ඔහුගේ ළඟම මිතුරන් පවා තවමත් දන්නේ නැත.කරන දෙය හරියට කර නිහඬව හිඳින ඔහු තමන් කළ නිර්මාණ පිළිබඳව තනිවම සතුටු වෙයි. තිස් හය වසරක ගුරු වෘත්තියෙන් විශ්‍රාම ලැබුව ද රත්නපාල ද සිල්වා අදට ද ගුරුවරයකු, චිත්‍රකලා උපදේශකයකු ලෙස කටයුතු කරයි‍. මේ සියල්ලේම අවසාන අරමුණ මුදල නොව මානසික සුවය සෙවීම වීම ඔහුගේ විශේෂත්වයයි.ඒ කාලේ අපේ ගමට විදුලිය තිබුණෙත් නැහැ. අපි පාඩම් කළේ කුප්පි ලාම්පුවෙන්. අද වගේ විවිධ වර්ගයේ පාට තිබුණේ නැහැ. මට මතකයි මං පුංචි කාලේ RECVS කියලා බල්ලා මාර්ක් පාට වර්ග තිබුණා. ඒ පෙට්ටියේ වාටියේ කළු සුදු පුල්ලි තියෙන බල්ලෙකුගෙ ලකුණක්. ‍ඒ පාට වර්ග ගෙන්නුවේ පිටරටින්.ඔය කාලේ ‍දිය සායම් පෙට්ටියක් රුපියල් හතරයි හැත්තෑපහක් විතර ඇති. මං පොඩි කාලේ ඉඳල චිත්‍රවලට කැමතියි වගේ ම චිත්‍ර අදින්න හැකියාවකුත් තිබුණා. මගෙ මල්ලි හුඟක්ම උදව් කළා. නමුත් අද ඔහු ජීවතුන් අතර නැහැ. ඒත් මගෙ අයියා නම් මං චිත්‍ර අදිනවට විරුද්ධයි. ඔහු එහෙම කළේ මගේ ඉගෙනීම කඩාකප්පල් වේවි කියන බයට.”කවුරුන් කොහොම කීවද කෙසේ සිතුවද රත්නපාල ද සිල්වා නම් ඔහු තරුණ වයසට එනවිට දක්ෂ චිත්‍ර ශිල්පියකු බවට පත් වූයේ ය.බලපිටියේ උපන් ඔහු හතර දෙනෙකුගෙන් යුතු පවුලේ දෙවැන්නා ය. බලපිටිය රේවත මධ්‍ය මහා විද්‍යාලයෙන් ඉගෙනුම ලැබූ රත්නපාල පාසල් වියේ සිට ම චිත්‍ර ඇන්දේ ය. තරගවලට ඉදිරිපත් වූයේ ය. එකල පාසල් අධ්‍යාපනයේදී විශ්ව විද්‍යාල ප්‍රවේශ විභාගය සඳහා චිත්‍ර විෂයක් ලෙස ඉගැන්වූයේ නැත. එහෙත් රත්නපාල තම පාසලේ විදුහල්පතිවරයාගේ මඟ පෙන්වීම යටතේ චිත්‍ර විෂය සහිතව විශ්ව විද්‍යාල ප්‍රවේශ විභාගයට ඉදිරිපත් වූයේය.“ඒකාලේ ඉස්කෝලවල උසස් පෙළට චිත්‍ර විෂය ඉගැන්නුවේ නැහැ. නමුත් මා තුළ චිත්‍ර විෂයට උනන්දුවත්, ආශාවත් හැකියාවත් තිබූ නිසා මම තනිවම පොත පත බලලා තොරතුරු හොයාගෙන පාඩම් කරල විභාගයට පිළිතුරු ලිව්වා. ඒ අනුව තමයි මම පසුව රජයේ කලා හා කලා ශිල්ප විද්‍යාලයට ඇතුළත් වුණේ. එහිදී මම ග්‍රැෆික් හා වෙළෙඳ චිත්‍ර පිළිබඳව තමයි වැඩිදුරටත් හැදෑරුවේ.ඒ කාලේ මම බලපිටියේ ඉඳලා සමුද්‍රදේවි කෝච්චියේ තමයි කොළඹ ආවේ ගියේ. මාසෙටම කෝච්චියට වියදම් වුණේ රුපියල් තිහයි‍. විද්‍යාලයෙන් පළමු පෙළ සමර්ථයක් ලබලා සමත් වුණාට පසුව මට රජයේ පාසලකට ගුරුපත්වීමක් ලැබුණා. මුල් ම පත්වීම ලැබුණේ මාතර දික්වැල්ල විජිත මධ්‍යම මහා විද්‍යාලයට. මුල් ම ගුරු වැටුප රුපියල් 310 යි. අවුරුදු දෙකක් මම ඒ විද්‍යාලයේ ඉගැන්නුවා. එතකොට මගෙ වයස අවුරුදු විස්සක් විතර ඇති. මම පාසල් චිත්‍ර ප්‍රදර්ශන ආදිය තිබ්බා. ඒ වගේ ම දරුවෝ බොහොම උනන්දුවෙන් චිත්‍ර ඉගෙන ගත්තා.”රත්නපාල සිය අතීතය සිහිපත් කරයි. ගුරු වෘත්තියේ නියැළෙන අතරතු‍රේම ඔහුට අවශ්‍ය වූයේ චිත්‍ර කලාව පිළිබඳව වැඩිදුරටත් හැදෑරීමය. දික්වැල්ල විජිත විද්‍යාලයේ උගන්වන කාලයේ ම ඔහුට ගිරාගම චිත්‍ර නැටුම් හා සංගීත විද්‍යාලයට ඇතුළත් වීමට අවස්ථාව ලැබුණි. එහිදී ඔහු ඇතුළත් වුණේ එක් අවුරුදු පාඨමාලාවක් හැදෑරීම සඳහා ය. නමුත් එවකට විද්‍යාලයේ ප්‍රධානියා ලෙස කටයුතු කළ මකුලොලුව මහතා රත්නපාලට වසර දෙකේ පාඨමාලාව හැදෑරීම සඳහා අවසර ලබා දුන්නේ ය.“ඔය පාඨමාලාව අවසන් වන කාල සීමාවේදී තමයි මට දැනගන්න ලැබුණේ රජයේ කලා ශිල්ප විද්‍යාලයට උපදේශකවරුන් බඳවා ගන්නවා කියලා. ඒ කාලේ ග්‍රැෆික් චිත්‍ර අංශයට ගුරුවරුන් හිටියේ නැහැ. මම ර‍ජයේ කලා ශිල්ප විද්‍යාලයේ ගුරු උපදේශකයකු ලෙස පත්වීම ලැබුවා. මුල්ම කාලේ කලා ශිල්ප විද්‍යාලය තිබුණේ කැලණිය විශ්ව විද්‍යාලය යටතේ. ඉන්පසුව එය කොළඹ විශ්වවිද්‍යාලය යටතේ තිබුණා. නමුත් අද වනවිට මෙය රජයේ සෞන්දර්ය විශ්වවිද්‍යාලය ලෙසින් ස්වාධීන ආයතනයක් බවට පත්ව තිබෙනවා.”ඔහු ඒ විශ්ව විද්‍යාලයේ කථිකාචාර්යවරයකු ජ්‍යෙෂ්ඨ කථිකාචාර්යවරයකු ලෙස මෙන් ම උපදේශකවරයකු ලෙසින් ද දෙදහස් පහ වසරේදී දෘෂ්‍ය සන්නිවේදන අංශයේ අංශාධිපති ලෙසින් ද කටයුතු කෙළේ ය.ශිෂ්‍යයන්ට චිත්‍ර උගන්වන අතරේම රත්නපාල තම හැකියාවන් ඔප් නංවා ගැනීමට ද අවස්ථාව උදාකර ගත්තේ ය. ඔහු එක් වරක් එනම් එක්දහස් නවසිය හැට දෙක වසරේදී ලංකා කලා මණ්ඩලය විසින් සංවිධානය කරන ලද තරගයකට ඉදිරිපත්වූයේ ය. ඒ ‘මානව අයිතිවාසිකම් සුරකිමු’ යන්න පිළිබඳව පෝස්ටර් චිත්‍ර තරගයකි. මෙහිදී රත්නපාලට තරගයෙන් පළමු ස්ථානය ලැබිණි.ඔහු ලැබූ ත්‍යාග මුදල වුණේ රුපියල් දෙසිය පනහකි. එක්දස් නවසිය හැත්තෑ එක වසරේදී පුවත්පතක පළවූ දැන්වීමකට අනුව ඔහු තවත් ලාංඡනයක් නිර්මාණය කළේය. ඒ ජාතික ඉතිරි කිරීමේ බැංකු ලාංඡන තරගයයි.“මම ලෝගෝ එකක් නිර්මාණය කළා. එහි කැටයකට මුදලක් දාන ආකාරයෙන් ඉතිරි කිරීමත්, වී කරලින් කෘෂිකර්මාන්තයත්, දැති රෝදයෙන් කර්මාන්තයත් ලොකු පොඩි රවුම් වලින් සංවර්ධනයත් යන කරුණු සංකේතවත් කළා. තරගය සඳහා ආපු නිර්මාණ තෝරලා තිබුණේ හය දෙනකුගෙන් සමන්විත විනිශ්චය මණ්ඩලයක්. මම තරගයෙන් පළමුවැනියා ලෙස තේරුණා. පළමු තෑග්ගට ලැබුණේ රුපියල් දෙසිය පනහක්.මට මතකයි මම ඒ මුදල ජාතික ඉතිරි කිරීමේ බැංකුවේ ගිණුමක තැන්පත් කළා. උත්සවය පැවැත්වුණු දා රාත්‍රි ප්‍රවෘත්ති වලදී ඒ බවත් කියවුණා. ජාතික ඉතිරි කිරීමේ බැංකුවේ ලාංඡන තරගයෙන් පළමු තැන ගත් කෙනා ඔහුට ලැබුණ තෑගි මුදල බැංකුවේ තැන්පත් කළා කියලා. මේ ලාංඡනය ඇඳලා අවුරුදු ගාණක් ගෙවුණා. බොහෝ අය දන්නේ නැහැ එය ඇන්දේ මම කියලා.බැංකුවට අවුරුදු හතළිහක් සම්පූර්ණ වෙද්දී මම ගිහිල්ලා බැංකුවේ පාලනාධිකාරියට කිව්වා මේ ලාංඡනය ඇන්දේ මම කියලා. ඔවුන් ඒ බව දැන සිටියෙත් නැහැ. මගේ පැමිණීම ගැනත් ඒ අය සතුටු වුණා.”රත්නපාලගේ ලාංඡන ඇඳිල්ල එතැනින් නතර වූයේ නැත. ඔහු ලුණු සංස්ථාවට ද ලාංඡනයක් නිර්මාණය කළේය.“වලාකුළු, ඉර එළිය, පරිසරය, ආදිය එකතු කරලා ලුණු කැට හැදෙන හැටි තමයි ලාංඡනයේ නිර්මාණය කළේ. මම ඒ තරගය ගැන දැනගත්තේ පත්තරයෙන්. මගේ නිර්මාණය පළමු තැනට තේරුණා. ඊට පස්සේ එවකට ලුණු සංස්ථාවේ සභාපති ලෙස කටයුතු කරපු මහත්මයා මට කතාකරල කිව්වා මේකට සිංහයෙකුත් අඳින්න කියලා. ඔහුගේ ඉල්ලීමට මම සිංහයෙකුත් ඇන්දා. නමුත් ලුණු සංස්ථාවේ ලාංඡනය බොහොම ටික කාලයයි භාවිතා වුණේ.ඔය වගේම මට ජාතික ග්‍රන්ථ සංවර්ධන මණ්ඩලයේ ලාංඡනයත් ඇඳීමේ අවස්ථාව ලැබුණා. ඒ සඳහාත් ලැබුණේ රුපියල් 200ක් වගේ මුදලක්. ඒ ලාංඡනයත් ටික කලකින් වෙනස් වුණා. දැන් ජාතික ග්‍රන්ථ සංවර්ධන මණ්ඩලයේ ලාංඡනය හැටියට භාවිතා කැරෙන්නේ ලේක්හවුස් ආයතනයේ බුදුසරණ පුවත්පතේ වැඩ කළ අපේ මිත්‍ර ජස්ටින් ඇඳපු එකක්.ඔහු අපිත් එක්කමයි ඉගෙනගත්තේ. දැන් ඔහු ජීවතුන් අතර නැහැ. ඉන්පස්සේ මම පාරම්පරික චිත්‍ර ශිල්පී ව්‍යාපෘතියේ ලාංඡනයත් නිර්මාණ කළා”.ඔහු අදටත් බොහෝ ප්‍රිය කරන්නේ චිත්‍ර ඇඳීමටය. එපමණක් නොව ඔහු ඉගැන්වීමට ද දක්ෂයෙකි. විශ්වවිද්‍යාල ජීවිතයෙන් විශ්‍රාම ලබා සිටින රත්නපාල අද ජාතික කෞතුකාගාරයේ පාරම්පරික චිත්‍ර ශිල්පි ව්‍යාපෘතියේ අධ්‍යක්ෂ ලෙස කටයුතු කරයි. නියෝජ්‍ය අධ්‍යක්ෂ ලෙස චාල්ස් රණතුංගයන් කටයුතු කරයි.දෙදහස් අට වසරේදී අපේ රටේ නිදහස වෙනුවෙන් පැරිසියේ දී චිත්‍ර ප්‍රදර්ශනයක් පවත්වනු ලැබීය. එය සංවිධානය කරන ලද්දේ Mona Bismarlk Foundation විසිනි. ඒ සඳහා ලාංකික චිත්‍ර ශිල්පීහු බොහෝ දෙනෙක් නිර්මාණ ඉදිරිපත් කළහ. එහිදී ප්‍රචාරක පත්‍රිකාව සඳහා යොදාගෙන තිබුණේ රත්නපාල ද සිල්වා විසින් අඳින ලද චිත්‍රයකි.මීට අමතරව ඔහු සම්බුද්ධත්ව ජයන්තිය වෙනුවෙන් මුද්දර හතරක් ද නිර්මාණ කළේය. එක් මුද්දරයක ඇත්තේ මහියංගන චෛත්‍යයයි. අනෙක් එකේ ඇත්තේ යක්ෂ දමනයයි. තවත් එකක ඇත්තේ මත්පැනින් තොර වෙමු යන තේමාවයි. මම පාරම්පරික චිත්‍ර කලා ව්‍යාපෘතියට සම්බන්ධ වුණේ ඇස්.පී.චාල්ස් මහත්මයා නිසයි. වි.ජ.මු.ලොකු බණ්ඩාර මහත්තයා සංස්කෘතික ඇමැති ලෙස කටයුතු කළ කාලයේ තමයි මෙය ආරම්භ වුණේ. එහිදී මෙම ව්‍යාපෘතියේ ප්‍රධානියා ලෙස කටයුතු කළේ චාල්ස් මහත්මයා.එක් අවස්ථාවක මම කොටුව සමුද්‍ර ගැලරියේ මාර යුද්ධය නම් චිත්‍ර ප්‍රදර්ශනයක් පැවැත්වූවා. විශ්‍රාමි‍කයෙක් වුණාට මම තාමත් නිකං ඉන්න මොහොතක් නැහැ. තවමත් මගෙ අතට පින්සල වලංගුයි. ඒ වගේම මම පන්සල් චිත්‍ර අඳිනවා. රත්මලාන තිලකරත්නාරාමයේ චිත්‍ර ඇන්දේ මං. අනෙක් පන්සල තමයි පන්නිපිටිය ගල උඩ පන්සල.මං මේ පන්සල් දෙකේ චිත්‍ර ඇන්දේ සෙනසුරාදා ඉරිදා දවස්වල චිත්‍ර අඳිනවා කියන්නේ මට පුදුමාකාර මානසික සුවයක්. ඉදිරියේ දී අපේ රටේ පන්සල් චිත්‍ර අඳින ශිල්පීන් නැතිවී යාවී කියලා අපට බයක් තිබෙනවා. ඒ නිසාම අපි පාරම්පරික චිත්‍ර කලා ව්‍යාපෘතියේ දී ඉගෙනගැනීමට එන අයට පන්සල් චිත්‍ර ඇඳීම සඳහා ප්‍රායෝගික හා න්‍යායාත්මක පුහුණුව ලබා දෙනවා.”ඔහු තම දක්ෂතාව පසුපස හඹා යමින් මුදල් උපයන්නේ නැත. ගුරුකමෙන් සහ චිත්‍ර ඇඳීමෙන් ඔහු අප්‍රමාණ වූ සතුටක් විඳියි. පළමු ගුරුපත්වීමේදී හඳුනා ගන්නට ලැබුණ එම පාසලේ විද්‍යා විෂය ඉගැන්වූ මල්ලිකා ගුණතිලක ප්‍රිය බිරිය ඔහුගේ මේ කැපකිරීම් කැපවීම් හමුවේ ඇයට හැකි සහාය ලබා දෙයි.“අද වෙනකොට මට සතුටක් තිබෙනවා මං මෙච්චර දුර ආවේ මගේ හැකියාව නිසා කියලා. ඒ වගේම වසර ගණනාවක් පුරා ජාතික ඉතිරි කිරීමේ බැංකුව ලබලා තියෙන දියුණුවත් සමඟ මම නිර්මාණය කළ ලාංඡනයත් සමඟ මේ යන ගමන දුටුවම මට ආඩම්බරයි.”ඉනෝකා සමරවික්‍රමඡායාරූප - චමින්ද නිරෝෂන්කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>02</day>
    </date>
    <link>http://www.silumina.lk/2014/03/02/_art.asp?fn=ay1403022</link>
    <topic>සති මැද ඉහළ යයි</topic>
    <author>තාරක වික්‍රමසේකර</author>
    <content>පෙර සතිය අවසානයේ 4458 ක් වූ ගනුදෙනු සංඛ්‍යාව සතිය ආරම්භක 24 වැනිදා සඳුදා ගනුදෙනු 4128 ක් දක්වා අඩු විය. එදින මිලියනය ඉක්මවා ගනුදෙනු සිදු වූ සමාගම් ගණන දැක්වුණේ දෙකක් පමණි. ජේ.කේ.එච්. (1030985), එස් එම් බී ලීසිං ( ඡන්ද බලය රහිත) - 1199517. සමාගම් දෙකෙහි පමණක් එසේ කොටස් මිලියනය ඉක්මවා අලෙවි විය.මිල ඉහළ යාම් අතින් සමාගම් එතරම් කැපී නොපෙනුණු අතර හන්ටර්ස් සමාගමේ කොටසක මිල රුපියල් 7.00 කින් ඉහළ ගියේය. මිල පහළ යාම් අතුරින් කැපී පෙනුණු සමාගම් අතුරින් ඒ.අයි.ඒ. ඉන්ෂුවරන්ස් (33.90), බුකිට් ඩරා (15.00), සිලෝන් බෙවරේජස් (14.90), සිලෝන් ගාර්ඩියන්ස් (12.60), සිලෝන් ටුබැකෝ ( 38.00) , ඊ.බී. ක්‍රෙසි (16.30) නෙස්ලේ (20.90), නුවරඑළිය (75.30) සමාගම් විය.පසු දින එනම් 25 වැනිදා අඟහරුවාදා ගනුදෙනු යළි ඉහළ ගියේය. ඒ ගනුදෙනු සංඛ්‍යාව 4600 ක් දක්වා ඉහළ යමිනි. මිල ඉහළ යාම් අතුරින් සමාගම් එතුරම් කැපී නොපෙනුණු අතර නුවරඑළිය හොටෙල් හි කොටසක මිල රුපියල් 129.00 කින් ඉහළ ගියද සමාගමේ අලෙවි වූයේ එක් කොටසක් පමණි. මිල පහළ යාම් අතුරින් කැපී පෙනුණු සමාගම් අතර එලායන්ස් (10.60), සිලෝන් ටුබැකෝ (28.90) කන්වෙන්ෂන් ෆුඩ්ස් (21.90), ෆින්ලේස් කළම්ඹු (25.60) හන්ටර්ස් (10.00), සිහපුත්‍ර ෆිනෑන්ස් (12.40) සමාගම් විය. සෙලිසින්ග්ස් කොටසක මිල රුපියල් 139.00 කින් පහළ ගියද සමාගමේ අලෙවි වූයේ කොටස් 7 ක් පමණි.මිලියනය ඉක්මවා කොටස් අලෙවි වූ සමාගම් අතුරින් පී සී හවුස් කැපී පෙනුණි. සමාගමේ කොටස් 10454580 ක් අලෙවි වීම මෙහිදී කැපී පෙනුණි. ඊට අමතරව සියෙරා කේබල්ස් (2733537), පී සී ෂර්මා (1137030) සමාගම්හිද කොටස් මිලියනය ඉක්මවා අලෙවි විය.බදාදා (26) යළිත් ගනුදෙනු සැලකිය යුතු ලෙසින් ඉහළ ගියේය. එදින ගනුදෙනු 5359 ක් වාර්තා විය. මිල ඉහළ යාම් අතුරින් කැපී පෙනුණේ සිලෝන් ටුබැකෝ (7.70), නෙස්ලේ (26.60), සමාගම් වන අතර මිල පහළ යාම් අතුරින් කැපී පෙනුණේ හරිස්චන්ද්‍ර (76.30), ජී එස් ෆිනෑන්ස් (85.50), සමාගම් ය. දිනයේ මිලියනය ඉක්මවා කොටස් අලෙවි වූ සමාගම් අතුරින් කැපී පෙනුණේ බ්ලූ ඩයමන්ඩ් (1078917), පීඩී එල් (3163952), එස් එම් බී ලීසිං (1506421) ද ෆිනෑන්ස් කම්පැණි - (ඡන්ද බලය රහිත) -1143429, එෆ් එල් සී හෝල්ඩින්ග්ස් ( 1287368), පී.සී. ෂර්මා (1599753), රයිගම් සෝල්ටර්ස් (3767183), ස්වර්ණමහල් ෆිනෑන්ස් (1120044) එසේ මිලියනය ඉක්මවා කොටස් අලෙවි වූ සමාගම් අතර වේ.පෙර සතිය අවසානයේ සිකුරාදා සමස්ත කෙටස් මිල දර්ශකය දැක්වුණේ ඒකක 5937.28 ක් ලෙසිනි. එය සතිය ආරම්භක සඳුදා ඒකක 5883.05 ලෙසත් අඟහරුවාදා ඒකක 5835.92 ලෙසත් බදාදා ඒකක 5872.81 ලෙසත් දැක්වුණි. එස් ඇන්ඩ් පී එස් එල් 20 දර්ශකය පෙර සතියේ අවසාන සිකුරාදා දැක්වුණේ ඒකක 3237.82 ලෙසිනි. එය සතිය ආරම්භක සඳුදා ඒකක 3208.00 ලෙසත් අඟහරුවාදා එම දර්ශකය ඒකක 3180.06ක් ලෙසත් බදාදා ඒකක 3188.80 ලෙසත් දැක්වුණි.වෙළෙඳ පොළ මේ අයුරින් විවිධාකාරයෙන් ඉහළ පහළ යාම් නිසා ආයෝජකයන් එකවරම සමාගම් කෙරෙහි ඇදී යාම් මෙන්ම සමාගම්වල ආයෝජනයෙන් ඉවත් වීම දැකිය හැකිය. මේ නිසා වරෙක ව්‍යාජ ලෙසින් මිල ඉහළ නැංවීමට එරෙහිව ශ්‍රී ලංකා විනිමය සම්පත් හා සුරුකුම් සභාව විසින් නීති රීති ද පනවන ලදි.තාරක වික්‍රමසේකරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>02</day>
    </date>
    <link>http://www.silumina.lk/2014/03/02/_art.asp?fn=ay1403023</link>
    <topic>හල්මණ්ඩිය දොළට යද්දී සුදු ඇඳගත් උස මිනිසා හමුවේදැයි අදත් බලනවා</topic>
    <author>සටහන - අරුණි මුතුමලී</author>
    <content>සිවිල් සේවකයකු වූ තම පියාට මාරුවක් ලැබුණු හැම අවස්ථාවකම ඔහුට ද රට පුරා පාසල්වලට මාරු වන්නට සිදුවිය. කුරුණෑගල ඉපදුණ ද අවසානයේ කළුතර විද්‍යාලයෙන් උසස් පෙළ කරන්නට සිදුවූයේ ඒ නිසාය. ගණිත විෂය හදාරා 1985 වන සංරක්ෂණ දෙපාර්තමේන්තුවේ පර්යේෂණ අධ්‍යාපන හා වන ව්‍යාප්ති අංශයේ පර්යේෂණ සහකාරවරයකු ලෙසත් ඡායාරූප ශිල්පියකු ලෙසත් සිය වෘත්තීය ජීවිතය ඇරඹූ ඔහු පසුව ඇමෙරිකාවේ දී වන සත්ත්ව හා මත්ස්‍ය විද්‍යාව පිළිබඳ හදාරා ලෝක සංරක්ෂණ සංගමයේ ජෛව විවිධත්ව අංශයේ සම්බන්ධීකරණ නිලධාරියකු ලෙස සේවය කර මේ වන විට සීමාසහිත පාරිසරික පදනමේ මෙහෙයුම් අධ්‍යක්ෂවරයා ලෙස කටයුතු කරයි. ඔහු නමින් විමුක්ති වීරතුංගය.සිංහරාජයේ දැව කැපීම් ව්‍යාපෘතිය අවසන් වුණේ 1977 කාලයේදීය. ඒ අවසානය සඳහා සටන් කළ අය බොහෝ වෙති. එතැන තිබූ කූඩාරම ව්‍යාපෘති විරෝධී සටන්කරුවන්ගේ නවාතැන් පොළ බවට පත්විය. එයට ඔවුන් කෙටි නමකුත් යොදා තිබිණි. එනම් එම් එෆ් සී හට්ය. ඒ මතකය විමුක්ති වීරතුංග මෙසේ අවදි කළේය.“සිංහරාජයේ තුඩව ගමේ සිට කිලෝමීටර හතරක් විතර ගියාම තමයි පර්යේෂණ මධ්‍යස්ථානය පිහිටන්නේ. කැනඩා ගස් කපන ව්‍යාපෘතිය අවසන් කරන්නට හේතුවුණු ‘සංරක්ෂණය සඳහා පා නඟමු සංවිධානය ‘මාච් ෆෝ කොන්සර්වේෂන්’ කියන එකට තමයි එම්එෆ්සී හට් නම හැදුණේ.එතැන මහාචාර්ය සරත් කොටගම, මහාචාර්ය නිමල් ගුණතිලක වගේ අයගේ රජ දහන වුණා. ඒ හට් එක මහ ලොකු එකක් නෙවෙයි. ලෑලි ටිකයි කුස්සියයි විතරයි. ඒත් එය වෙනස් කිරීම ගැන මට ලොකු දුකක් තිබෙනවා.”ඉන්පසු ඔහු ‘ එම්එෆ්සී හට්’ හා බැඳුණු කතා රැසක් සිහිගන්වමින් ඒ කාලයට මනසින් පිවිසියේය.“මම වන සංරක්ෂණ දෙපාර්තමේන්තුවට බැඳෙන්න කලින් පවා මේ පරිසර වැඩවලට තිබුණු ඇල්ම නිසා ඒ තැනට යනවා. උසස් පෙළ කරන කාලේ ඉඳන් යන්නේ. ගියාම සතිය දෙක එහේම තමයි. ඒක ඉතිං ජීවිතේ සාමාන්‍ය දෙයක් වුණා.”ඒ ගිය ගමන්වලදී ඔහුට සුන්දරම අත්දැකීම් ලබාදුන් ස්ථානය ඔහු මෙරට ලස්සනම තැන සේ සලකයි. එය ඔවුන්ගේ කූඩාරම අයිනෙන් ගලන දොළ පාරකි.“සිංහරාජේ ගිය හැම වේලාවකම අපි මූණකට හේදුවේ, බිව්වේ, ඉව්වේ ඔක්කොම කළේ හල්මන්ඩිය දොළෙන්. කූඩාරමට තනිවම ගිය වේලාවට කම්මැලි හිතුණොත් හතර වටේ සතා සීපාවා ගැන සොයා බලලා දොළ පාර දිගේ උඩහට, පහළට ගිහින් එනවා. එතකොට ඒ ගතිය මඟහැරිලා යනවා.”ගස් කපන ව්‍යාපෘතිය නැවතුණු ගමන් මහාචාර්ය කොටගම එහෙම ‘කුරුලු නඩ’ ගැන පර්යේෂණ පවත්වන්න ගත්තා. කුරුල්ලන්ට මුදු පලන්දලා උන්ව හඳුනාගන්න ක්‍රමයක් ක්‍රියාත්මක වුණා. මට රාජකාරිමය වශයෙන් ඒ කටයුතුවලට සහභාගී වීම පැවරී තිබුණේ නැති වුණාම මටත් ඒ දේවල් දැනගන්න උනන්දුවක් කුතුහලයක් ඇති වුණා. ඒ අතරේ තමයි අපේ දෙපාර්තමේන්තුවෙන් පළමුවැනි වරට උණ හා වේවැල් පිළිබඳ නීලා ඩි සොයිසා මහත්මිය පර්යේෂණ වගයක් පටන්ගත්තේ. මම වැඩි පුර මහන්සිවෙලා ඒ වැඩවලට උදව් කළා. එය මගේ ජීවිතය වෙනම පැත්තකට යොමු වුණා. ආචාර්ය පෘථිවිරාජ් ප්‍රනාන්දු, උද්භිද විද්‍යාඥ අරුණ වීරසූරිය වැනි අය ඇසුරු කරන්න ලැබීම මගේ විද්‍යාත්මක දැනුම ඉහළ නංවන්නට හේතුවක් වුණා. මේ සියල්ල සිදුවුණේ හල්මණ්ඩිය දොළ ආශ්‍රිතව තමයි.”දොළ ආශ්‍රිතව තම ජීවිතයේ වෙනස්කම් මෙන්ම ශ්‍රී ලංකාවේ සත්ත්ව විද්‍යාවට ද නව වෙනස්කම් සිදුවූ බව ඔහු පවසන්නේ අපූරු සොයාගැනීමක් පිළිබඳව ද හෙළි කරමිනි.“ආචාර්ය පෘථිවිරාජ් මේ දොළ ඇසුරු කරගෙන ආරම්භ කළේ ලංකාවේ උභයජීවීන් පිළිබඳ පර්යේෂණ. ලංකාවටම ඒ සතුන් ගැන ඒ වෙද්දි තිබුණේ ඉතාම අල්ප දැනුමක්. පෘථිවි මටත් එන්න කීවාම ඒ පර්යේෂණ කටයුතුවලට සහභාගී වෙන්න මමත් ගියා. අපි ඉතින් දිවා රෑ නැතිව හල්මණ්ඩිය දොළ දිගේ එහාට මෙහාට යනවා සත්තු හොය හොයා.”ඉතිං මේ දොළ අපේ ජීවිතේම කොටසක් වගේ වුණා. උභය ජීවීන් දකින්න නම් රෑට තමයි වැඩ කරන්න ඕන. මහේන්ද්‍ර සිරිවර්ධන, පෘථිවි සහ මම රෑ තිස්සේ ගෙම්බෝ හොය හොයා දොළ පා‍ෙර් යන එකමයි වැඩේ.”“කාලයක් ඔහොම ඇවිදින විට තමයි ‘කොටගමගේ කුරු ගෙම්බා’ කියලා නම් කෙරුණු Bufo kotagamai හොයාගන්න ආචාර්ය පෘථිවිරාජ් ප්‍රනාන්දුට හැකි වුණේ.”හල්මණ්ඩිය දොළේ වැදගත්කම ද ලස්සන මෙන් වටිනා බව ඔහු තහවුරු කරන්නට කීවේ එවැනි තොරතුරුය. ඒ සමඟම එහි ජෛව විවිධත්වය තවදුරටත් පෙන්වීමට ඔහු මෙසේ ද කීය.“හල්මණ්ඩිය දොළේ ආවේණික මසුන් බොහොමයක් ඉන්නවා. ඒ වගේම ඒ ආශ්‍රිතව කටුසු වර්ග, කුරුල්ලෝ, දොළේ උඩහට ගියාම වවුල් ගුහා තියෙනවා. හැබැයි ඉතිං කූඩලු විමානේ.”‍“මේ දොළේ තල්කොස්සෝ, හීත මස්සෝ, ගල්පාඬියෝ, බුලත්හපයෝ වගේ මාලුන් ඉන්නවා. හැබැයි දෙපැත්තේ කුණකටුවො හරියට ඉන්නවා. අංකටුස්සෝ හොඳට බලාගන්න පුළුවන්. ඒ වගේම මේ දොළ අයිනේ මම දැකලා තියෙනවා කොළ පාට, රතු පාට ලුමිනස් වර්ණ හතු වර්ග. ගෙම්බොත් එමටයි.”“පොඩි පොඩියට උඩහදි එකතුවෙලා එන දොළ පාර පර්යේෂණ මධ්‍යස්ථානය කිට්ටුවට එද්දි අඩි 20ක් 25ක් විතර පළල වෙනවා. හැබැයි වතුර ගැඹුරු නැහැ. හරිම පිරිසුදුයි. ගල් අතරින් ගස් අතරින් තාලෙට ගල‍ාගෙන එන්නේ.”“උදේට ඉර පායාගෙන එද්දි පුදුමාකාර චමත්කාරජනක රටා මැවෙනවා. ගස් අතරින් හිරු කිරණ බේරිලා රශ්මි කදම්භ වගේ පෙරිලා එන්නේ. ඒ වෙලාවට කුරුලු නඩ බලන්න පුළුවන් වීමත් හරිම විනෝදජනකයි. ඒවා ඡායාරූපගත කරන්නත් මට දැඩි ආශාවක් ආවේ ඒ නිසයි.”“ලංකාවට ආවේණික ශාකයක් වන යෝධ නවඳගහ එදා වගේම අදත් මේ දොළ අයිනේ දකින්න ලැබීම හිතට ගේන්නේ සතුටක්. ඒ කාලේ දකින්නට අපහසු වූ කැහිබෙල්ලන් නම් දැන් වරකට හත අට ගානේ දැකගන්න පුළුවන්.”කුරුල්ලන් දැකීම ඇසට ප්‍රියජනක වුවද කැහිබෙල්ලා ගේ හැසිරීම ගැන ඔහුට පැහැදීමක් නම් නැත.“කැහිබෙල්ලා අයිති වෙන්නේ කපුටු පවුලටනේ. පෙනුමෙන් නම් හරිම ලස්සනයි. හැබැයි වැඩ නම් ඒ තරම් ලස්සන නැහැ. අනික උන් මිනිස්සුන්ට බය නෑ. ඒ නිසා ළඟට ඇවිත් දෙන දෙයක් කනවා. හරියට කපුටෝ වගේ.”හල්මණ්ඩිය දොළ අයිනේ ඇත්තේ එවන් අත්දැකීම් පමණක් නොවේ. ගැමියන් විශ්වාස කරන විවිධ අත්භූත බලපෑම් ගැන ද විමුක්ති වීරතුංග ඇතුළු පිරිසට තවම ඇත්තේ කුතුහලයකි.“හිටි ගමන් අපි කම්මැලි වුණාම දෙනියාය පැත්තට යනවා. වාරකන්දෙණිය, වතුගල, මෙදේරිපිටිය, හරහා තමයි පයින්ම ගිහින් පයින්ම එන්නේ. උදේම බත් මුලකුත් බැඳගෙන ගෝලයා එක්ක පිටත්වෙලා තුඩව ගමට පයින් ගිහින් එහි තරුණයන් සමඟ වොලිබෝල් සෙල්ලම් කරනවා. එහෙම ඉඳලා රෑ වුණාම ආපසු එන්න එපා කියලා ගැමියන් අපට හරියට අවවාද කරනවා. ඒකට හේතුව තමයි පෝය දවසට එහෙම වනාන්තරයට ඇතුළුවන තැන තිබෙන මගුරුවල කියන තැනදි සුදු ඇඳගත් උසම උස කෙනෙක් දකින්න ලැබුණොත් අපට යම් හානියක් වෙයි කියලා ඔවුන්ට තිබුණු බය. හැබැයි ඉතින් අපි රෑ බෝ වෙලා ආව එක දවසකවත් ඒ සුදු ඇඳගත් උස කෙනා හමුවුණේ නෑ. මම අද‍ටත් ආසයි එයාව දකින්න. ඒ විතරක් නොවෙයි අපට කවදාවත් කැලේදි ලොකු අනතුරක් නම් තවම වෙලා නැහැ.”වසර කීපයක් විදේශගත වී සිටි කාලයේ හැරුණු විට කිසිම වරෙක හල්මණ්ඩියට යාම විමුක්ති වීරතුංගට මඟ නොහැරෙන්නේ ඒ තරමට ඔහුගේ ජීවිතය ඒ හා බැඳී ඇති නිසාය. තමන්ගේ අඹුදරුවන්, නෑ හිතවතුන් වුව ලස්සන තැනකට ගෙනයන්නැයි කී‍වොත් ඔහු නොවලහා ක්‍රියාත්මක වන්නේ සිංහරාජ‍ෙය් හල්මණ්ඩිය දොළ අසලට ඔවුන් ගෙන යාමටය. එයින් නොනැවතුණු ඔහු නැෂනල් ජියෝග්‍රැෆික් ආයතනය මඟින් මෙරට වැදගත්ම පාරිසරික ස්ථානයක් ගැන මේ දිනවල කරන රූගතකිරීම් සඳහා ද හඳුන්වා දී ඇත්තේ හල්මණ්ඩිය දොළ අවට පරිසරයයි. වසර තිහකට ආසන්න කාලයක් ඔහු ඒ දොළේ දුක සැප හඳුනාගෙන ඇත්තේ මෙසේය.“අසූවේ දශකයේ මම දැක්ක දොළ අදටත් ඒ විදිහටම තිබෙනවා. නමුත් වටපිට වෙනස‍් වෙනවා. සොබාදහමේ හැටි එහෙම තමයි. සමහර ගස් වැටිලා යනවා. අලුත් ගහකොළ වැඩෙනවා. ඒ වෙනසත් ස්වභාවිකයි.” එ‍සේ කියූ ඔහු මේ පණිවුඩය ද ඒ අතරට එක්කළේය.“තෙත් කලාපීය වනාන්තර සියල්ල විශේෂයි. ඒ අතරින් සිංහරාජය අපේ රටේ ආවේණික ශාක සත්ත්ව වර්ග බොහෝමයක් දරන නිසා බොහොමත්ම විශේෂයි. අපි මුලින්ම සිංහරාජයට යද්දි එය ලෝක උරුමයක් නොවෙයි. එය ලෝක උරුමයක් කිරීමේ සටනට පුංචි හෝ දායකත්වයක් හෝ ලබාදීමට හැකි වීම මට සතුටක්. ඒ වගේම සොබා දහම විසින්ම සොබාදහමට සිදුවන වෙනස්කම් හැරුණාම අපි මිනිසුන් සොබාදහම වෙනස් කිරීමට අත පෙවීම කනගාටුදායක තත්ත්වයන් ඇති කරනවා. එදා දුටු හල්මණ්ඩිය අදත් එලෙසම පවතින්නේ එය අසල ගැවසුණත් එය අධ්‍යයනය කළත් අපි කිසිවකු එයට අනවශ්‍ය අයුරින් බලපෑම් ‍ෙනාකළ නිසයි. මෙවැනි සොබා උරුමයන් රසවිඳීම ඉතාමත් හොඳයි. නමුත් ඒවා රස විඳිය යුත්තේ ඒවාට හානි නොවන අයුරින් බව සැබෑ සොබා දම් ලෝලීන් දන්නවා. හැම කෙනෙක්ම එසේ සිතනවා නම් අපේ දේවල් අනාගතයටත් රැකේවි.සටහන - අරුණි මුතුමලීකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>02</day>
    </date>
    <link>http://www.silumina.lk/2014/03/02/_art.asp?fn=ay1403024</link>
    <topic>මනුෂ්‍යත්වය</topic>
    <author/>
    <content>වියපත් යුවළකි මඟ අයිනේ සෙමින් ඇවිදින තරුණ විය සිහිකරමින් අනිත්‍යය මෙනෙහි කරමින් අලංකාර වාහන රැසකි තරගයකට මෙන් වේගයෙන් යන තරුණ බව සිතට ගනිමින් මහමඟ තමාට නතු කරගෙන පැමිණීය සුඛෝපභෝගී මෝටර් රථයක් තාරුණ්‍යයේ ඉන්ධනයෙන් යටපත් කරලීය යුවළ ඉගිලීය මනුෂ්‍යත්වය නතර විණි මහමඟ අනෙකුත් වාහන වරදට හවුල් නැති වරදකරුවා නොදුටු නිවැරැදිකරුවන් ගෙන ගියේ යුවළ රෝහලට මනුෂ්‍යත්වයේ අරුමය කියාපාමින්පාණදුර තාරුකා දිල්ශානි පෙරේරාඉකිබිඳියි හිත නොදැක ඔය වත අනේ මං කෝම ඉන්නද ඔය නෙතු නොදැක මල් තුහින සේම මේ පුංචි හිතට හිනාව කැන්දාන ආවා මතකයි මට තාම...නෙතු සොයයි ඔය රුව යනෙන යන එන අතර හැම මඟ පොද වැස්සක් වෙලා එන්න ගිම්හාන සමය නිමා කරන්න...හීන අහුරු පොඩි මිට මොලවා බලා හිඳිමි දෑස් අයා මම මතුවන තුරා ඈතින් ඈතින් මම සොයන ඔබේ රුව...මල්කි අනුරුද්ධිකාකැලණිය සරසවියඈතින් ඇසෙන විට බටලීයේ නාදේ.. විසිතුරු ලොවේ පිවිතුරු සුවයක් පෑවේ.... සනසන්නට ගයා ජීවන ගී රාවේ තත්සර නැඟීයන් ඔබෙ හද වීණාවේ ....  අනුර පණ්ඩුකාභය බාලසූරියතලාහේන - මාලබේසොබා දහමක සොඳුරු නිමැයුමක රස අනිසි ලෙස රාගිකව විඳීමක විස දැනෙනුයේ සංවේදී හදවතකට මිස මිනිසත් බව ලබා පෝෂණය කළ කුස තිරිසනකු වැනි රාගික මිනිසකුට නොව, පමණක් සොයන පහස එයයි ප්‍රේමය හා රාගය අතර වෙනස  මීරිගම ජේ.එස්.ඒ.සිරියානන්දඑදා මගේ යතුරු පැදිය කහ ඉර ලඟ තිරිංග තද වුණේ පදිකයන් පිරිසකට පාර මාරු වෙන්න. අහම්බයක්! පුදුමයක්! දසවසරක් තිස්සෙ මා සෙව්ව ඒ රුව පාර හරහා මාරු වුණා. මගේ ඇස් අදහාගන්න බැරි වුණා. යකඩ ක‍ඳේ ඇන්ජිම සමඟ මගේ හදවතත් නතර වුණා මහපාර මැද්දෙම. අසල සිටි පොලිස් නිලධාරිනිය අපට යන ලෙස අත දිගු කළත් මා තවම හුන් තැනම. පිටු පසින් සිටින වාහන පෙළ නළා ශබ්ද කරනව මට යන්න කියල. නින්දකින් අවදි වුණා වගෙ මම යතුරු පැදිය පණ ගන්වගෙන මදක් ඉදිරියට ගොස් පාරේ අයිනකට වෙන්න නවතා කහඉර මාරු වුණ ඇගේ රුව සෙව්ව. ඇය ඉන්නව එහා පැත්තෙ බස් නැවතුම ළඟ. මං ඇය ළඟට පියමං කරල පැලඳ සිටි හෙල්මටය ගැලෙව්වෙ අඳුනාගන්න පුළුවන් ද බලන්න.“නිලූ මං ඔයාව හෙව්ව තරම් ඔයාට මාව මතකද?”“මම මැරිල උපන්නයැ ඔයාව අමතක වෙන්න.”“ඔයා මාව හෙව්වෙ නැද්ද?”“මම ගෑනියෙක් හිතෙන් සෙව්ව, ඔයා පිරිමියෙක්. ඔයාට හොයන්න තිබුණා. අඩු තරමින් අල්ලපු ක්වාටස්වලින්වත් අහන්න තිබුණ ඒ කට්ටිය කොහාටද ගියේ කියල. මම හිතුව වුවමනාවක් නැතුව ඇති කියල.”“හරි හරි මේ කොහාටද යන්න ඉන්නෙ කියන්නකෝ.”“ඉස්පිරිතාලෙට”“මොන ඉස්පිරිතාලෙද නිලූ”“මේ මහරගමනෙ, මෙතනින් යන්නේ පිළිකා රෝහලට. මගෙ අද ක්ලිනික් දවස, මාසෙකට සැරයක් එනව. මුලින් මුලින් ගිය අවුරුදුවල නැවතිලාත් හිටිය. අම්මලාත් වයසයි. තාම හයිය හත්තිය තියෙන නිසා තනිවම එන්න පුළුවන්.”“ඔයා බැඳලද නිලූ”“කැන්සර් එකක් තියෙන කෙල්ලෙක්ව කව්ද බඳින්නේ. නොබැන්දට මගෙ තිබුණ බැඳීමක්. මගෙ හදවත හිස් සුදු කඩදාසියක් නම් ඒකෙ ඇඳිල තිබුණ ඉස්සර ඉඳන්ම ලස්සන රූපයක්. ඒක පාර්ශ්විකව මම ඒකට ආදරය කළා. ඒ ආදරේ වසාගෙන මටත් හොරෙන් කැන්සර් එක දලු ලෑව. පහු ගිය කාලෙ මගෙ කොන්ඩෙත් ඔක්කොම ගියා. ඒත් ආයෙමත් ආව.”“ගිය දේවල් ආයෙමත් ආව කියල හිතාගෙන නගින්න මගෙ බයික් එකට, මමත් එන්නම් යමු ක්ලිනික් එකට.”“ඉස්සෙල්ල කියන්න ඔයාගෙ ඔය වාහනයට, ජීවිතයෙ කෙටි දුරක් යන්න ඉන්න කෙල්ලෙක්ව නග්ග ගන්න බය නැද්ද?”“ජීවිත කාගේත් කෙටියි. යන්න තියෙන දුර සතුටින් යමු නිලූ.”ගම්පහ සිරි පෙරේරා කහවලකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>02</day>
    </date>
    <link>http://www.silumina.lk/2014/03/02/_art.asp?fn=aj1403021</link>
    <topic>සුපිරි සම්මාන රාත්‍රියේ දී හොල්සිම් තරු දිදුලයි</topic>
    <author>ඡායාරූපය - සාලිය රූපසිංහ</author>
    <content>සුපිරි සම්මාන රාත්‍රියේ දී හොල්සිම් තරු දිදුලයිහර්ෂණ ගුණසිංහ සුපිරි රන් සම්මානය දිනාගනිමින්ඡායාරූපය - සාලිය රූපසිංහශ්‍රී ලංකාවේ එකම දේශීය සිමෙන්ති නිෂ්පාදකයා ලෙසින් හොල්සිම් ලංකා සමාගම සිය කාර්ය මණ්ඩලයේ හැකියාවන් අගයමින් ‘සුපිරි සම්මාන උලෙළ’ උත්කර්ෂවත් අන්දමින් පැවැත්වීය. 2013 වසරේ දි ව්‍යාපාරයේ සංවර්ධනය වෙනුවෙන් කැපවීමෙන් ක්‍රියාකරමින් දායකත්වය සැපයූ කාර්ය මණ්ඩල සාමාජිකයින් වෙනුවෙන් උපහාර පිදීම මෙහි ප්‍රධාන අරමුණ විය‍.කාණ්ඩ 9 ක් යටතේ සම්මාන පිරිනැමුණු අතර ඒවා සුපිරි සම්මාන උත්සව රාත්‍රියේ තරුව, වැඩිම විකිණුම් වාර්තා කළ, විශිෂ්ටතම ප්‍රාදේශීය විකිණුම් කළමනාකරු, විශිෂ්ටතම ප්‍රාදේශීය අලෙවි නිලධාරී, විශිෂ්ටතම නව්‍ය අදහස් ක්ෂේත්‍රයේ තරුව සුරක්ෂිත සම්මානය, හරිත සම්මානය සහ විශේෂ කුසලතා සම්මානය යනුවෙන් වර්ග කර තිබිණි. සෑම කාණ්ඩයක් යටතේ ම සම්මාන පලිහක්, සහතිකයක් හා මුදල් ත්‍යාග ද පිරිනමන ලදී.හොල්සිම් ලංකා සමාගම, සිය කාර්ය මණ්ඩලයේ සාමාජිකයින් අතුරින් අයදුම්පත් කැඳවමින් ඒ ඔස්සේ ක්‍රියාත්මක වූ පටිපාටියක් යටතේ සම්මාන සඳහා නිර්දේශිත නාම තෝරා ගත් අතර එහිදී ඔවුන් නව්‍ය අදහස්, නායකත්වය, දැනුම හුවමාරු කර ගැනීම වැනි අංශ ඔස්සේ ව්‍යාපාරය වෙනුවෙන් දැක්වූ දායකත්වය සලකා බලමින් ඔවුන්ගේ සේවය පිළිබඳ අවධානය යොමු කරනු ලැබීය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>02</day>
    </date>
    <link>http://www.silumina.lk/2014/03/02/_art.asp?fn=aj1403022</link>
    <topic>ආර්ථිකයේ බැරෝ මීටරය ඉදිකිරීම් ක්ෂේත්‍රයයි</topic>
    <author/>
    <content>ආර්ථිකයේ බැරෝ මීටරය ඉදිකිරීම් ක්ෂේත්‍රයයිආර්ථික සංවර්ධන අමාත්‍ය බැසිල් රාජපක්ෂ මහතා විසින් අභිනවයෙන් පත්වූ සාමාජික වරලත් වාස්තු විද්‍යාඥ දොන් පියසිරි විජේවර්ධන වෙත සන්නස් පත ලබා දෙමින්, ශ්‍රී ලංකා වාස්තු විද්‍යාඥයින්ගේ ආයතනයේ සභාපති වරලත් වාස්තු විද්‍යාඥ මහාචාර්ය චිත්‍රා වෙඩික්කාර ද මෙහි සිටී. ශ්‍රී ලංකා වාස්තු විද්‍යාඥයින්ගේ ආයතනයේ 32 වන වාර්ෂික සැසිවාරය වන Architect 2014 හි සමාරම්භක උලෙළ පසුගිය 19 වනදා බණ්ඩාරනායක අනුස්මරණ ජාත්‍යන්තර සම්මන්ත්‍රණ ශාලාවේදී පැවැත්වුණේ ප්‍රධාන ආරාධිතයා ලෙසින් සහභාගි වූ මහින්ද රාජපක්ෂ ජනාධිපතිතුමා ඇතුළු අනෙකුත් අමාත්‍යවරුන්, පාර්ලිමේන්තු සභිකයින්, රාජ්‍ය නිලධාරීන්, ජාතික සමුළුවේ කීර්තිමත් දේශකයින්, වාස්තු විද්‍යාඥයින්ගේ ආයතනයේ සාමාජිකයන්, ක්ෂේත්‍රයේ වෘත්තිකයින්ගේ සහභාගිත්වයෙනි.මෙම අවස්ථාවේදී පිළිගැනීමේ දේශනය සිදු කරමින්, යුදමය තත්ත්වයන්ගෙන් පිරී තිබූ රට එක්සේසත් කිරීම සම්බන්ධයෙන් ජනපතිට ස්තුතිවන්ත වූ ශ්‍රී ලංකා වාස්තු විද්‍යාඥයින්ගේ සංගමයේ සභාපති වරලත් වාස්තු විද්‍යාඥ මහාචාර්ය චිත්‍රා වෙඩික්කාර පවසා සිටියේ “බොහෝ දෙනා දන්නවා ආර්ථිකයේ බැරෝමීටරය වන්නේ ඉදිකිරීම් ක්ෂේත්‍රය බව යැයි කීවා ය.මහින්ද රාජපක්ෂ ජනාධිපතිතුමා එක්සත් රාජධානියේ ශ්‍රී ලංකා මහ කොමසාරිස් ආචාර්ය ක්‍රිස් නොනිස් සහ ඕස්ට්‍රේලියාවේ සිට පැමිණි වරලත් වාස්තු විද්‍යාඥ මහාචාර්ය ඇලන් පර්ට් මෙම විද්වත් සභාව ඇමතූහ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>02</day>
    </date>
    <link>http://www.silumina.lk/2014/03/02/_art.asp?fn=aj1403023</link>
    <topic>Architect 2014 ඇමැති අතින් ඇරේ</topic>
    <author/>
    <content>Architect 2014 ඇමැති අතින් ඇරේආයෝජන ප්‍රවර්ධන අමාත්‍ය ලක්ෂ්මන් යාපා අබේවර්ධන මහතා විසින් පීත්ත පටිය කපා Architect 2014 ප්‍රදර්ශනය විවෘත කරමින්. ශ්‍රී ලංකා වාස්තු විද්‍යාඥයින්ගේ ආයතනයේ සභාපති වරලත් වාස්තු විද්‍යාඥ මහාචාර්ය චිත්‍රා වෙඩික්කාර, හිටපු සභාපති වරලත් වාස්තු විද්‍යාඥ රංජන් නඩේසපිල්ලේ සහ උප සභාපති වරලත් වාස්තු විද්‍යාඥ ඩී.එච්. විජේවර්ධන ද මෙහි වෙති.ශ්‍රී ලංකා වාස්තු විද්‍යාඥයින්ගේ ආයතනය විසින් සංවිධානය කරන ලද ‘Architect 2014’ කර්මාන්ත සහ වෙළෙඳ ප්‍රදර්ශනය 2014 ආයෝජන ප්‍රවර්ධන අමාත්‍ය ලක්ෂ්මන් යාපා අබේවර්ධන මහතා අතින් බණ්ඩාරනායක ජාත්‍යන්තර සම්මන්ත්‍රණ ශාලාවේදී උත්සවාකාරයෙන් විවෘත කෙරුණි.එය දේශීය වාස්තු විද්‍යාඥයින්ගේ දක්ෂතාවයන්ගේ දුලබ දැක්මක් සහ නවතම ගොඩනැඟිලි නිෂ්පාදිතයන්ගේ සහ උපාංගයන්ගේ ප්‍රදර්ශනයක් වේ‍.පසුගිය වස‍රේ දී වාස්තු විද්‍යාඥයින් 136 දෙනෙක් විසින් සිදුකළ නිර්මාණයන් මෙහි ඇතුළත් වූ අතර වෙළෙඳ පොළ තුළ දැනට පවතින ගොඩනැඟිලි උපාංගයන් ප්‍රදර්ශනය කරනා වෙළෙඳ කුටි 296 ක් ද මෙහි ඇතුළත් ය. දේශීය වෙළෙඳපොළ සඳහා ප්‍රථම වරට හඳුන්වාදෙනු ලබනා නිෂ්පාදනයන් ද මෙහි අන්තර්ගත විය. එසේ ම මොරටුව විශ්ව විද්‍යාලයේ සහ City School of Architecture හි සිසු සිසුවියන්ගේ කුසලතාව ප්‍රදර්ශනය කරනා ප්‍රදර්ශන කුටි දෙකකින් ද සමන්විත විය. ඒ වාස්තු විද්‍යාව වෘත්තියක් ලෙසින් සිදු කිරීමට කැමැත්තක් දක්වන පුද්ගලයින්ට එම ආයතන දෙකෙහිම සිසුන් මුණ ගැසීමේ අවස්ථාව ලැබිණි.තොරතුරු සැපයීමේ මධ්‍යස්ථානය ප්‍රදර්ශනයෙහි කැපී පෙනෙන අ‍ංගයක් විය. මෙහිදී සහභාගිවන්නන් හට වාස්තු විද්‍යාව සහ එහි වැදගත්කම පිළිබඳව තොරතුරු දැනගැනීමේ හැකියාව ලැබිණි. වාස්තු විද්‍යාව වෘත්තියක් ලෙසින් හැදෑරීමට කැමැත්තක් දක්වන තරුණ තරුණියන් හට මෙය සම්පත්දායක කේන්ද්‍රස්ථානයක් වේ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>02</day>
    </date>
    <link>http://www.silumina.lk/2014/03/02/_art.asp?fn=aj1403024</link>
    <topic>ස්නයිඩර් ඉලෙක්ට්‍රික් සමාගමෙන් නව බලශක්ති කළමනාකරණ විසැඳුම්</topic>
    <author/>
    <content>ස්නයිඩර් ඉලෙක්ට්‍රික් සමාගමෙන් නව බලශක්ති කළමනාකරණ විසැඳුම්ප්‍රදීප් සයිකියා (දේශීය සභාපති, ශ්‍රී ලංකාව, බංග්ලාදේශය හා මාලදිවයින) අනිල් චෞද්රි (කලාපීය සභාපති) හා නිලන්ත බාලසූරිය (සාමාන්‍යාධිකාරි, ෂ්නයිඩර් ඉලෙක්ට්‍රික් ලංකා සමාගම)ලොව ප්‍රමුඛතම බලශක්ති කළමනාකරණ සමාගමක් වන ෂ්නයිඩර් ඉලෙක්ට්‍රික් සමාගමට අනුබද්ධිත ෂ්නයිඩර් ඉලෙක්ට්‍රික් ලංකා සමාගම ලොව නවීනතම බලශක්ති කළමනාකරණ විසඳුම් හා එයට අදාළ නිෂ්පාදන ශ්‍රී ලංකාවට හඳුන්වාදීමට සම්මන්ත්‍රණයක් හා ප්‍රදර්ශනයක් කොළඹදී පැවැත්වීය. බලශක්ති හා තිරසාර අභියෝගවලට විසඳුම් සෙවීම සම්බන්ධයෙන් දැනුම බෙදාගැනීමට ප්‍රංශයේ පිහිටි ෂ්නයිඩර් ඉලෙක්ට්‍රික් ප්‍රධාන කාර්යාලය විසින් දියත් කළ ජගත් වැඩසටහනකි.එහිදී නිවාස, කාර්යාලවලට සැපයෙන බලශක්තිය, බලශක්ති සැපයුම් ජාල, නගර හා අර්ධ නාගරිකව කාර්යක්ෂමතාවකින් යුතුව බලශක්ති කළමනාකරණ විසඳුම් ඉදිරිපත් කෙරුණි.එම වැඩසටහනේ නිවැරැදි හා කදිම දැක්මක් සහිත විශේෂඥ සැසිවලදී බලශක්ති ගැටලු, ක්ෂේත්‍රයේ නව ප්‍රවණතා හා නව්‍ය විසඳුම් කෙරෙහි දැඩි අවධානයක් යොමු කෙරුණු අතර එහිදී විදුලිබල පද්ධති, විසඳුම් හා තාක්ෂණය පිළිබඳ පැවැත්වුණු ප්‍රදර්ශනයෙන් කර්මාන්ත, ගොඩනැගිලි, බලශක්ති හා තොරතුරු තාක්ෂණය වැනි ක්ෂේත්‍රයන් හි බලශක්ති කළමනාකරණ කාර්යක්ෂමතාව සම්බන්ධයෙන් කදිම අවබෝධයක් හා දැනුමක් සහභාගී වූ සැමට ලබාගත හැකි විය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>02</day>
    </date>
    <link>http://www.silumina.lk/2014/03/02/_art.asp?fn=aj1403025</link>
    <topic>ඇප් නිර්මාණකරුවන් දෙදෙනෙකුට ජාත්‍යන්තර තලයේ ජයග්‍රහණයක්</topic>
    <author/>
    <content>ඇප් නිර්මාණකරුවන් දෙදෙනෙකුට ජාත්‍යන්තර තලයේ ජයග්‍රහණයක්ශ්‍රී ලංකාවේ තරුණ පරිගණක ඉංජිනේරුවන් දෙදෙනෙක් Windows phone 8 සඳහා වන ඇප්ලි‍ෙක්ෂන් නිර්මාණ කිරීමෙන් සුවිශේෂ ජාත්‍යන්තර ජයග්‍රහණ දිනාගැනීමට සමත්ව සිටිති. ඒ අනුව ඔවුහු මෙම මස අග ස්පාඤ්ඤයේ බාසිලෝනා නුවර පැවැත්වෙන ‘අන්තර්ජාතික මොබයිල් කොංග්‍රසය’ ට සහභාගි වී ජාත්‍යන්තර තරගකරුවන් සමඟ තරග වැදීමට අවස්ථාව උදා කරගෙන සිටිති.එක් තරගකරුවෙකු වන්නේ 23 හැවිරිදි පරිගණක ඉංජිනේරුවෙකු වන එම්.එස්. හේෂාන් වන අතර ඔහු ගාල්ල රිච්මන්ඩ් විද්‍යාලයේ ආදි ශිෂ්‍යයෙකි. ඔහු කොළඹ ‘ඇපිට්’ ආයතනයෙන් සිය පරිගණක උපාධිය ලබාගත් අයෙකි. අනෙක් තරගකරුවා තාරක විජේබණ්ඩාර වන අතර ඔහු මොරටුව සරසවියේ අවසන් වසරේ ඉගෙනුම ලබන පරිගණක විද්‍යා උපාධි අපේක්ෂකයෙකි.විජේබණ්ඩාර විසින් නිර්මාණය කර ඇති මුදෘකාංගය ෆේස්බුක් වෙබ් අඩවියේ ඡායාරූප පළ කිරීමට සම්බන්ධ එකක් වන අතර හේෂාන් විසින් නිර්මාණය කර ඇති මුදෘකාංගය වින්ඩෝස් දුරකථනයේ සංගීතය වාදනය කිරීමට අදාළ එකකි. මොවුන් දෙදෙනාම දීර්ඝ කාලයක් තිස්සේ මයික්‍රොසොෆ්ට් තාක්ෂණය සමඟ කටයුතු කළ සිසුන් වීමද විශේෂත්වයකි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>02</day>
    </date>
    <link>http://www.silumina.lk/2014/03/02/_art.asp?fn=aj1403026</link>
    <topic>වාස්තු විද්‍යාඥයන්ගේ ජාතික සමුළුව</topic>
    <author/>
    <content>වාස්තු විද්‍යාඥයන්ගේ ජාතික සමුළුවශ්‍රී ලංකා වාස්තු විද්‍යාඥයන්ගේ ආයතනයේ උප සභාපති වරලත් වාස්තු විද්‍යාඥ ඩී. එච්. විජේවර්ධන, ජ්‍යෙෂ්ඨ උප සභාපති වරලත් වාස්තු විද්‍යාඥ හර්ෂ ප්‍රනාන්දු, සභාපති වරලත් වාස්තු විද්‍යාඥ මහාචාර්ය චිත්‍රා වෙඩික්කාර, ආරක්ෂක සහ නාගරික සංවර්ධන අමාත්‍යාංශයේ ලේකම් ගෝඨාභය රාජපක්ෂ හිටපු සභාපති වරලත් වාස්තු විද්‍යාඥ රංජන් නඩේසපිල්ලේ, වරලත් වාස්තු විද්‍යාඥවරුන් මහාචාර්ය ඇලන් පර්ට් සහ ආචාර්ය ජානක විජේසුන්දර මහත්ම මහත්මීහු.Architect 2014 හි ජාතික සමුළුව බණ්ඩාරනායක ජාත්‍යන්තර අනුස්මරණ සම්මන්ත්‍රණ ශාලාවේදී පසුගියදා පැවැත්වූයේ ප්‍රධාන ආරාධිතයා ලෙසින් උලෙළ වර්ණවත් කළ ආරක්ෂක සහ නාගරික සංවර්ධන අමාත්‍යාංශයේ ලේකම් ගෝඨාභය රාජපක්ෂ මහතාගේ සහභාගිත්වයෙනි.අඛණ්ඩ 32 වන වරට පවත්වනු ලැබූ මෙම සමුළුවේ මෙවර තේමාව වූයේ ‘වාස්තු විද්‍යාව අනාගත සංකල්පනයට’ යන්නයි. එහිදී වාස්තු විද්‍යාඥයින්ගේ භූමිකාව සහ ශ්‍රී ලංකාවේ ශ‍ීඝ්‍ර සංවර්ධනයට ඔවුන්ගෙන් ලැබෙනා දායකත්වය පිළිබඳව ගැඹුරෙන් සාකච්ඡාවට ලක් විය.මෙහි දේශක මඩුල්ලට ඕස්‍ට්‍රේලියාවේ සිට පැමිණි ප්‍රධාන දේශක සුප්‍රසිද්ධ වරලත් වාස්තු විද්‍යාඥ මහාචාර්ය ඇලන් පර්ට්, ජපානයේ වරලත් වාස්තු විද්‍යාඥ මහාචාර්ය මසහිරෝ හරදා, ඉන්දියාවේ වරලත් වාස්තු විද්‍යාඥ රාජේෂ් රෙන්ගනාතන්, වරලත් වාස්තු විද්‍යාඥ ඉස්මත් රහීම්, වරලත් වාස්තු විද්‍යාඥ නිහාල් බෝධිනා‍යක සහ වරලත් වාස්තු විද්‍යාඥ මහාචාර්ය පුලස්ති විජේකෝන් සහ වරලත් වාස්තු විද්‍යාඥ රුවනි ධර්මසිරි ද සහභාගි වූහ. සැසිවාර තුනකින් සමුළුව සමන්විත වූ අතර ඒවායෙහි තේමාවන් වූයේ වාස්තු විද්‍යාවේ සිද්ධාන්ත, වාස්තු විද්‍යාවේ කාව්‍යත්වය සහ වාස්තු විද්‍යාවේ ප්‍රතිපත්ති වේ.සහභාගිවන්නන් සඳහා වැඩි දැනුමක් සහ අගයක් ලබාදීම සඳහා වාස්තු විද්‍යාඥයින් සහ සිසුන් විසින් ඉදිරිපත් කිරීම් ද සිදු කළ අතර ඉන්පසුව දේශක මඩුල්ල සමඟ සාකච්ඡා කිරීමට අවස්ථාව උදා විය.‍මෙම වසරේ සමුළුවේදී වාස්තු විද්‍යාඥ ප්‍රජාව විසින් සංකීර්ණ නවීන තාක්ෂණයන්, ඩිජිටල් පරිසරයන්, වෙළෙඳපොළ මත පදනම් වූ ආර්ථිකය සහ ගෝලීය අන්තර්ඡේදනය ආදී ප්‍රධාන කරුණු පිළිබඳව අවධාරණය කරනු ලැබුවේ වෙනස්වන වාතාවරණයන්ට අනුව වාස්තු විද්‍යාවේ අනාගතය නිර්මාණය කිරීමේ අවශ්‍යතාවය පෙන්නුම් කරමිනි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>02</day>
    </date>
    <link>http://www.silumina.lk/2014/03/02/_art.asp?fn=aj1403027</link>
    <topic>Bread Talk පිරිමැසුම්දායි මිලට දේශීය රසයෙන් යුත් ආහාර මාලාවක්</topic>
    <author/>
    <content>Bread Talk පිරිමැසුම්දායි මිලට දේශීය රසයෙන් යුත් ආහාර මාලාවක්Bread Talk  විසින් බේකරි නිෂ්පාදන සම්බන්ධයෙන් පවතින අධික මිල යන මතය දුරලමින් පිරිමැසුම්දායි මිල ගණන් යටතේ රසවත් බනිස් වර්ග සහ කේක් ආදිය හඳුන්වා දෙයි.“පාරිභෝගිකයන්ට වැඩි වශයෙන් Bread Talk  නිෂ්පාදන රසවිඳීමට ඉඩ සලසා දෙමින් අපි අලුත් බේකරි නිපැයුම් මාලාවක් හඳුන්වා දෙනවා. මේ නිෂ්පාදනයන්ගේ විශේෂත්වය වන්නේ ඒවා ඕනෑම කෙනෙකුගේ දිව පිනවිය හැකි අයුරෙන් දේශීය රසයෙන් රසවත්ව පැවතීමයි” කළමනාකරණ අධ්‍යක්ෂ යටිල විජේමාන්න මහතා පැවසීය.මෙසේ දේශීය ලෙසින් රසවත් වූ බනිස් වර්ග අතරට සීනි සම්බෝල බනිස්, එළවළු බනිස්, බිත්තර බනිස් සහ ඩෙවිල්ඩ් චිකන් බනිස් ආදිය ඇතුළත් වන අතර වෙල්වට් චොකලට්, වැනිලා, රිබන් සහ චොකලට් ෆප් ආදී විවිධ රසවත් කේක් වර්ග ද මෙහිදී මිලදී ගත හැකිය.මෙම නව නිෂ්පාදන මාලාව හරහා කෙටි කාලයකදී වැඩි පාරිභෝගික පිරිසක් කරා යාමට හැකිවී තිබෙන අතර සෑම ශාඛාවකින් ම මේ සඳහා බලාපොරොත්තු වූවාටත් වඩා වැඩි ප්‍රමාණයේ විශිෂ්ට ප්‍රතිචාර ලැබෙන බව Bread Talk කියයි. මෙම පිරිමැසුම්දායි මිලට ඉහළ වටිනාකමක් ලැබී ඇත්තේ ඒවාට භාවිත කරන ද්‍රව්‍යන්හි තත්ත්වය ද ඉහළ තත්ත්වයේ පවතින නිසා ‍ය. කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>02</day>
    </date>
    <link>http://www.silumina.lk/2014/03/02/_art.asp?fn=aj1403028</link>
    <topic>තායිපේ පොත් ප්‍රදර්ශනයේ දී</topic>
    <author/>
    <content>තායිපේ පොත් ප්‍රදර්ශනයේ දීශ්‍රී ලංකා පොත් ප්‍රකාශකයින්ගේ සංගම‍යේ සභාපති සහ ආසියානු පැසිපික් ප්‍රකාශකයින්ගේ සංගමයේ උප සභාපති විජිත යාපා මහතා තායිපේ පොත් ප්‍රදර්ශනයේ ප්‍රධාන ආරාධිතයා හා තායිවානයේ උප ජනාධිපති වූ ඩෙන්-යිහ් මහතා පසුගියදා පැවැති තායිපේ පොත් ප්‍රදර්ශනයේ සමාරම්භක උලෙළේ දී හමුවූ අවස්ථාව.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>02</day>
    </date>
    <link>http://www.silumina.lk/2014/03/02/_art.asp?fn=aj1403029</link>
    <topic>රජයේ වෛද්‍ය නිලධාරින්ට මෝටර් ප්ලස් විශේෂ පැකේජයක්</topic>
    <author/>
    <content>රජයේ වෛද්‍ය නිලධාරින්ට මෝටර් ප්ලස් විශේෂ පැකේජයක්ශ්‍රී ලංකා රජයේ වෛද්‍ය නිලධාරින්ට උපහාර වශයෙන් ශ්‍රී ලංකා ඉන්ෂුවරන්ස් රජයේ වෛද්‍යවරුන්ගේ වාහන සඳහා මෝටර් ප්ලස් රථවාහන රක්ෂණයක් ලබා දෙයි. ඒ වෙනුවෙන් අවබෝධතා ගිවිසුමක් රජයේ වෛද්‍ය නිලධාරින්ගේ සංගමයත් ශ්‍රී ලංකා ඉන්ෂුවරන්ස් ආයතනයත් අතර පසුගියදා අස්සන් තැබිණි.ඒ විශේෂ වරප්‍රසාද හිමිවන්නේ රජයේ වෛද්‍ය නිලධාරින්ගේ සංගමයේ සාමාජිකත්වය ලබා ඇති වෛද්‍ය නිලධාරීන්ට පමණි. මෙම වරප්‍රසාද අතර වෛද්‍ය නිලධාරීන් පාවිච්චි කරන පුද්ගලික මෝටර් රථ හා ද්විත්ව කාර්ය වාහන සඳහා වාහනය රක්ෂණ කිරීමේදී ගෙවිය යුතු වාර මුදලට විශේෂ වට්ටමක් ලබාදීම විශේෂත්වයකි. මෙම සුවිශේෂී පැකේජයට ඇතුළත් වන්නේ නිෂ්පාදන වසර අවුරුදු 10 කට ප්‍රථම පුද්ගලික කාර් සහා ද්විත්ව කාර්ය රථ පමණකි. මෙම වරප්‍රසාද යටතේ වාහනය හිමි වෛද්‍ය නිලධාරියාට ලක්ෂ 5 ක හදිසි අනතුරු රක්ෂණයක් හිමිවන අතර ඊට අමතරව පවුලේ සාමාජිකයින් තිදෙනෙකුට ද එම පුද්ගල හදිසි අනතුරු ආවරණය හිමිවේ. එමෙන්ම වාහනය ධාවනය කිරීමේදී යම්කිසි දෝෂයකට ලක්වුව‍හොත් මෝටර් ප්ලස් රථවාහන රක්ෂණයක් යටතේ ලැබෙන කාර්මික සහායද හිමිවේ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>02</day>
    </date>
    <link>http://www.silumina.lk/2014/03/02/_art.asp?fn=aj14030210</link>
    <topic>ලංකා බෙල් 4G ජාලයට එක්වෙයි</topic>
    <author/>
    <content>ලංකා බෙල් 4G ජාලයට එක්වෙයිවිදුලිසංදේශ නියාමන කොමිෂන් සභාවේ අධ්‍යක්ෂ ජනරාල් අනූෂ පැල්පිට මහතා ලංකා බෙල් 4G ජාලය නිල වශයෙන් දියත් කළ මොහොත. ඩබ්.ඩී. ද අල්විස් (අධ්‍යක්ෂ ව්‍යාපෘති), යූ.එච්.සී. ප්‍රියන්ත (නියෝජ්‍ය අධ්‍යක්ෂ ජනරාල්), එම්.කේ. ජයන්ත (අධ්‍යක්ෂ මූල්‍ය), ප්‍රසාද් සමරසිංහ (කළමනාකාර අධ්‍යක්ෂ - ලංකා බෙල්), මංජුල පතිරනගේ (සාමාන්‍යාධිකාරී), තාක්ෂණික මෙහෙයුම් - ලංකා බෙල්), රිෂාඩ් මන්සූර් (සාමාන්‍යාධිකාරී, ආයතනික හා ජාත්‍යන්තර ව්‍යාපාර - ලංකා බෙල්) මහත්වරු ද මෙහි වෙති.ලංකා‍ බෙල් සමාගම ශ්‍රී ලංකාව තුළ 4G සන්නිවේදන ජාලය හඳුන්වා දෙයි. ලංකා බෙල් හි කළමනාකාර අධ්‍යක්ෂ ප්‍රසාද් සමරසිංහ මහතා කියා සිටියේ පසුගිය වසරේ දී මිලියනයකට අධික වූ සිය පාරිභෝගික ජනතාව වෙනුවෙන් වූ පොරොන්දුවක් ඉටු කරමින් මෙසේ 4G සන්නිවේදන ජාලය හඳුන්වා දෙනු ලබන බවයි. “ශ්‍රී ලංකාව 66 වැනි නිදහස් දිනය සමරන මේ මොහොතේ දී සැබැවින්ම ශ්‍රී ලාංකික සමාගමක් ලෙසින් අප සහෝදර ශ්‍රී ලාංකිකයින් වෙත 4G සන්නිවේදන ජාලයේ ප්‍රතිලාභ ලබා දීමට කටයුතු කිරීමට හැකිවීම පිළිබඳ අප ඉතා සතුටට පත්වෙනවා.” යනුවෙන් සමරසිංහ මහතා වැඩිදුරටත් පැවසීය.පසුගිය වසරේ අවසාන භාගයේ දී සාර්ථක ලෙස 4G ජාලයේ පර්යේෂණ අත්හදා බැලීමක් සිදුකරන ලදී. එහිදී ග්‍රෑන්ඩ්පාස්, කොල්ලුපිටිය, මරදාන, අලුත්කඩේ, ඔරුගොඩවත්ත, දෙමටගොඩ, නාවල, මහරගම, කඩවත, කොටහේන, මහබ‍ාගේ, බොරැල්ල, රාගම, වත්තල, කඩවත, කොට්ටාව, බත්තරමුල්ල, පෑලියගොඩ, කාකදූපත වැනි මූලික වශයෙන් 4G ජාලය ලබා ගත හැකි වූ කොළඹ හා මහකොළඹ බලප්‍රදේශ ඉතා සාර්ථක ප්‍රතිඵල පෙන්නුම් කිරීමට සමත්විය. එමෙන්ම එළඹෙන සිංහල හා දෙමළ අලුත් අවුරුද්දට පෙර කොළඹ නගරය මුළුමනින්ම ආවරණය කිරීමට ද මේ වන විට කටයුතු යොදා තිබේ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>02</day>
    </date>
    <link>http://www.silumina.lk/2014/03/02/_art.asp?fn=aj14030211</link>
    <topic>‘දැයට කිරුළ’ ප්‍රදර්ශනයේ TELAK EXTEA රස රැසක්</topic>
    <author/>
    <content>‘දැයට කිරුළ’ ප්‍රදර්ශනයේ TELAK EXTEA රස රැසක්කුලියාපිටිය වයඹ විශ්ව විද්‍යාල පරිශ්‍රයේ දී මෙවර පැවති 2014 ‘දැයට කිරුළ’ ප්‍රදර්ශනයේදී ‘TELAK EXTEA’ විශේෂ වෙළෙඳ හා ප්‍රදර්ශන කුටි කිහිපයක් විවෘත විය.පූර්ණ දේශීය කර්මාන්ත ආයතනයක් වන ‘TELAK EXTEA’ සමාගම මෙවර ‍තම දේශීය අනන්‍යතාව වඩාත් තහවුරු කරලීම සඳහා තම තේ ජනන යන්ත්‍ර පෙළක් හඳුන්වා දී තිබිණි.විවිධ රසයන්ගෙන් යුත් තේ වර්ග රැසක් මෙන් ම ශ්‍රී ලංකාවේ ප්‍රථම වරට හඳුන්වා දුන් ‘අයිස් තේ’ රසය ද දැයට කිරුළ ප්‍රදර්ශනයේදී එහි පැමිණෙන්නන් හට රස විඳීමට අවස්ථාව සලසා දී තිබිණි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>02</day>
    </date>
    <link>http://www.silumina.lk/2014/03/02/_art.asp?fn=aj14030212</link>
    <topic>NORTHWOOD ආදිකර්තෘ දිනය සමරයි</topic>
    <author/>
    <content>NORTHWOOD ආදිකර්තෘ දිනය සමරයිNORTHWOOD විද්‍යාලය සිය පළමු සංවත්සරය විශිෂ්ට ලෙසින් සමරයි. එම උලෙළේ ප්‍රධාන ආරාධිතයා ලෙසින් කොළඹ වෛද්‍ය පීඨයේ මහාචාර්ය රවින්ද්‍ර ප්‍රනාන්දු මහතා සහභාගී වූ අතර ගෞරවනීය ආරාධිතයා ලෙසින් බිෂොප්ස් විද්‍යාලයේ හිටපු විදුහල්පතිනිය සහ කේරි විද්‍යාලයේ වත්මන් විදුහල්පතිනිය වන හේමාලී බිබිලේ මහත්මිය සහභාගී වූවාය.පාසල් අධ්‍යාපනය කෙරෙහි එක හා සමාන ලැදියාවක් ඇති පුද්ගලික අංශයේ ආයතන ප්‍රධානීන්ගේ අනුග්‍රහය ලත් ප්‍රථම අධ්‍යාපන ආයතනය ලෙසින් NORTHWOOD විද්‍යාලය මීට වසරකට පෙර තම සුවිශේෂී ගමනේ ආරම්භය සනිටුහන් කෙළේය.පළමු වසර සඳහා සිසුන් ඇතුළත් කිරී‍ෙම් උලෙළ, ආදිකර්තෘ දිනය සැමරීම මෙන්ම “Leader in ME” වැඩසටන හඳුන්වාදීම ආදි උත්සවාකාර අංගයන් නිසා පළමු සංවත්සර සැමරුමට වැඩි ආලෝකවත් බවක් එක් විණි.The Leader In Me යනු ආචාර්ය ස්ටීවන් ආර්. කෝවේ විසින් රචිත වාර්තාගත අලෙවියක් සහිත පොත මත පදනම් වූ ලොව පිළිගත් වැඩසටහනකි. මෙය පළමු වරට ශ්‍රී ලංකාවට හඳුන්වා දෙන ලද්දේ NORTHWOOD විද්‍යාලය විසිනි. ආදිකර්තෘ දිනය සහ පළමු සංවත්සරය සැමරීමට සහභාගී වූ මව්පියන් වෙනුවෙන් දකුණු ආසියාවේ Franklin Covey හි ශ්‍රී ලංකා සහ මාලදිවයින් ප්‍රධාන විධායක නිලධාරි අමීර් අහමඩ් මහතා විසින් සවිස්තරාත්මක ඉදිරිපත් කිරීමක් කරන ලදී.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>02</day>
    </date>
    <link>http://www.silumina.lk/2014/03/02/_art.asp?fn=aj14030213</link>
    <topic> නවලෝක කන්ස්ට්‍රක්ෂන්ස් සමාගමට ටාටා ටිපර් රථ 20ක්</topic>
    <author/>
    <content> නවලෝක කන්ස්ට්‍රක්ෂන්ස් සමාගමට ටාටා ටිපර් රථ 20ක්නවලෝක කන්ස්ට්‍රක්ෂන්ස් සමාගම පසුගියදා සීමාසහිත ඩීසල් සහ මෝටර් ඉංජිනේරු සමාගම (ඩීමෝ) වෙතින් ටාටා රථ 20ක් මිලදී ගනු ලැබීය. මෙම රථ ඔවුන්ගේ රථ බළඇණිය ශක්තිමත් කරමින් නව ව්‍යාපෘතීන් සහ දැනටමත් ක්‍රියාත්මක වන ව්‍යාපෘතීන් හි කටයුතු පහසු කරන්නට යොදා ගනු ඇත. න‍වලෝක කන්ස්ට්‍රක්ෂන්ස් පුද්ගලික සමාගම පයිලින්, උස් ගොඩනැඟිලි සහ කර්මාන්තශාලා ගොඩනැඟිලි, භූමි සංවර්ධන සහ වාරිමාර්ග කටයුතු, මාර්ග සහ පාලම්, ජල සැපයුම් පද්ධති සහ ඔසවන ලද ජල ටැංකි ආදිය සම්බන්ධ කටයුතුවල යෙදී සිටී.මෙම මෝටර් රථ භාරදී‍ෙම් උලෙළ නවලෝක කන්ස්ට්‍රක්ෂන්ස් පුද්ගලික සමා‍ග‍මේ සභාපති ජයන්ත ධර්මදාස මහතා, ඩීමෝ හි සභාපති, කළමනාකාර අධ්‍යක්ෂ රංජිත් පණ්ඩිත ගේ මහතා, ඩීමෝ හි ප්‍රධාන විධායක නිලධාරි ගහනාත් පණ්ඩිතගේ මහතා, ටාටා අංශයේ ප්‍රධාන මෙහෙයුම් නිලධාරි විජිත බණ්ඩාර මහතා, නවලෝක කන්ස්ට්‍රක්ෂන්ස් පුද්ගලික සමාගමේ ප්‍රධාන මූල්‍ය නිලධාරි නිශාන්ත ප්‍රියන්ජිත් මහතා, ටාටා මෝටර්ස් සමාගමේ ශ්‍රී ලංකා කළමනාකාර රජීව් ජයිස්වාල් මහතා, ටාටා වෙළඳ අංශයේ නියෝජ්‍ය සාමාන්‍යාධිකාරි නලින්ද කුරුකුලසූරිය මහතා සහ නවලෝක කන්ස්ට්‍රක්ෂන්ස් පුද්ගලික සමාගමේ ‍ගොඩනැඟිලි සේවා කළමනාකාර ගයාන් වඩිසිංහ මහතාගේ ප්‍රධානත්වයෙන් කැලණිය රථ අංගණයේ දී පැවැත්වුණි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>02</day>
    </date>
    <link>http://www.silumina.lk/2014/03/02/_art.asp?fn=aj14030214</link>
    <topic>ඩෙටෝල් සුවසෙත ‍මෙහෙවරෙන් විෂබීජවලින් තොර ශ්‍රී ලංකාවක්</topic>
    <author/>
    <content>ඩෙටෝල් සුවසෙත ‍මෙහෙවරෙන් විෂබීජවලින් තොර ශ්‍රී ලංකාවක්රෙකිට් බෙන්කිසර් සමාගමේ සුප්‍රකට සන්නාමයක් වන ඩෙටෝල් ‘සුවසෙත මෙහෙවර’ ව්‍යාපෘතිය පසුගියදා කොළඹ දී ආරම්භ කෙළේය. සුවසෙත මෙහෙවර සමාරම්භක උත්සවය වූ ජනතා පාගමන සඳහා ප්‍රධාන ආරාධිතයා වශයෙන් සෞඛ්‍ය අමාත්‍ය මෛත්‍රීපාල සිරිසේන මහතා සහභාගි වූ අතර ඩිටෝල් සුවසෙත මෙහෙවර ප්‍රතිඥා පුවරුව දියත් කිරීමේ උත්සවය සෞඛ්‍ය නියෝජ්‍ය අමාත්‍ය ලලිත් දිසානායක මහතාගේ ප්‍රධානත්වයෙන් විහාර මහා දේවී උද්‍යානයේ එළිමහන් රංග පීඨයේ දී පැවැත්විණි.ප්‍රධාන ආරාධිතයින් පෙරදැරිකරගත් පා ගමනක් කොළඹ මුත්තයියා ක්‍රීඩාංගණයෙන් ආරම්භ වූ අතර ඊට සෞඛ්‍ය වෘත්තිකයින් හා සුප්‍රකට පුද්ගලයින් රැසක් සමඟින් රෙකිට් බෙන්කිසර් සමාගමේ අධ්‍යක්ෂ මණ්ඩලය හා කාර්ය මණ්ඩල සාමාජිකයින් ද ඇතුළත් විය. විහාර මහා දේවී එළිමහන් රංග පීඨයෙන් පා ගමනේ අවසානය සනිටුහන් වූ අතර එහිදී ‘සුවසෙත මෙහෙවර’ ව්‍යාපෘතිය එළිදැක්වීම සිදු කෙරිණි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>02</day>
    </date>
    <link>http://www.silumina.lk/2014/03/02/_art.asp?fn=aw1403021</link>
    <topic>පෙර ආත්මයේ පගා ගත් කෙනා මේ ආත්මයේ දුක් විඳින හැටි</topic>
    <author/>
    <content>“අය්යෝ! බෑ.... බෑ... ඉවසන්න බෑ. මාව ගිනි ගන්නවා වගෙයි. මුළු ඇඟ ම දැවිල්ලා...යි.”“ඇයි මේ වේදනාවෙන් කෑ ගහන්නෙ? ආධ්‍යාත්මික උපදේශකවරයා කාන්තාවකගේ ශරීරයට ආවිෂ්ටව සිටි ප්‍රේතයාගෙන් ඇසීය.“අනේ! මහත්තයා මුළු ඇඟ ම ගිනි ගන්නවා” ප්‍රේතයා කීවේය.“ඇයි එහෙම වෙන්නෙ?”“මම කරපු වැරැදි වැඩ මතක් වෙනකොට ගින්නෙන් දැවෙනවා.”“තමුන් කවුද?”“මම විල්සන්”“විල්සන් කියන්නේ කවුද?”“මේ දුවගෙ තාත්තා”“කොයි කාලෙ ද මැරුණේ?”“දැනට අවුරුදු විස්සකට විතර කලින්”“මොනවා වෙලා ද මැරුණේ?”“පපුව හිර වෙලා”“ඇයි මේ වේදනාවෙන් කෑගහන්නේ?”“මම ජීවත්ව ඉන්දැද්දි කරපු වැරදි වැඩ මතක් වෙලා.”“ජීවත්ව ඉන්දැද්දි මොනවා ද කළේ?”“මම අධ්‍යාපන කන්තෝරුවක ලිපිකරුවෙක්.”“ඉතින් මොනවා ද කරපු වැරැදි වැඩ?”“මම අල්ලස් ගත්තා. සල්ලි ගත්තා. තෑගි බෝග ගත්තා. ලිංගික අල්ලස් ගත්තා.”“කාගෙන් ද?”“රාජකාරි වැඩක් කරගන්න එන ගුරුවරුන්ගෙන්, ගුරුවරියන්ගෙන්, කොන්ත්‍රාත් කාරයන්ගෙන්. ඒ වගේ මට සැලකිල්ලක් නොකළ පගාවක් නොදුන්න අයගෙ වැඩ පරක්කු කළා. මොනවා හරි අඩුපාඩුවක් හොයාගෙන ඒ අයගෙ වැඩ පරක්කු කළා. පයිල් එක යට ගැහුවා.”“ඇයි ඒ වගේ අයුතු විදිහට සල්ලි හම්බ කළේ? වැරදි වැඩ කළේ?”“අපේ ලොක්කොත් ඒ වගේනෙ. ඒ ගොල්ලෝ ඒ අයගෙ තනතුරෙ ලොකුකමේ හැටියට මහා පරිමාණ විදිහට ගසා කනවා. හම්බ කරනවා. ඒවා දකින කොට මටත් හිතුණා.”“ඒ අයත් ලිංගික අල්ලස් ගන්නවා ද?”“නැතුව නැතුව, මාරුවීම් දෙන්න. උසස්වීම් දෙන්න. ණය අනුමත කරන්න වගේ දේවල් ලොක්කො නිකම් කරන්නෙ නෑ.”“වැරැදි වැඩ නේද?”“ඔව් මහත්තයා. ඒවා වැරදි වැඩ. ලොක්කො කරනවා ය කියා මමත් කරපු එක වැරැදියි. දැන් ඒ ගැන පසුතැවෙනවාÓයි ප්‍රේතයා කීවේය.චින්තිකා තිස් පස් හැවිරිදි දෙදරු මවකි. ඇගේ සැමියා ඉංජිනේරුවෙකි. චින්තිකාගේ යටි බඩේ වේදනාවක්, ඇඟ පත රුදාවක්, වැසිකිළි නොයෑමත් දරුණු කම්මැලිකමක් වැලඳී වසරක් පමණ වෛද්‍ය ප්‍රතිකාර ලැබූවත් සුවයක් නොලැබුවාය. අන්තිමට ඇගේ සැමියා “සිළුමිණ” පත්‍රයේ පළවන “පියවි ඇසින් ඔබ්බට” විශේෂාංගය කියවා එහි සඳහන් ඇතුල්කෝට්ටේ ගුප්ත ගවේෂණ මධ්‍යස්ථානය වෙත බිරිය ගෙන ගියේය.එහි දී ආධ්‍යාත්මීය උපදේශකවරයා රෝගී කාන්තාව වෙත ශක්ති කිරණ එල්ල කරන විට ඇය ප්‍රලය වූවාය. ගවේෂකවරයා ප්‍රශ්න කළේය.“කවුද මේ?”ඊට පිළිතුරු නොදුන් භූතයා අඬන්නටත් වේදනාවෙන් හූ කියන්නටත් වීය.දින විසි එකක් ගමේ පන්සලේ දී බෝධි පූජා පවත්වා නැවත පැමිණෙන ලෙස උපදෙස් දුන්නේය. බෝධි පූජා අවසන් කළ චින්තිකා සිය සැමියා සමඟ නැවත පැමිණියාය. තමන් එහි පැමිණි ආකාරයට තමන්ගේ වාරය පැමිණෙන තුරු බලා සිටියාය.මේ අතර ආධ්‍යාත්මීය උපදේශකවරයා වෙනත් රෝගියෙකු පරීක්ෂා කොට ප්‍රතිකාර පිළිවෙත් නියම කරමින් උපදෙස් දෙමින් සිටියේය.“තමන්ගේ ශරීරයට සුළු අමනුෂ්‍ය දෝෂයක් තියෙනවා. ඒත් ඔබ හොඳ කෙනෙක්. යහපත් වැඩ කළ කෙනෙක්. හොඳ අයට විශ්ව ශක්තීන්ගේ ආශිර්වාදය ලැබෙනවා. දෙවියන්ගේ ආශීර්වාද ආරක්ෂාව ලැබෙනවා” යි කීවේය.ඒ සමඟ පිටත සිටි චින්තනී ප්‍රලය වී කෑ ගසන්නට වූවාය. හිටි හැටියේ පිළිවෙත් කරන කාමරයට කඩා වැදුණා ය. අඬාගෙන ඇවිත් වැඳ වැටුණාය.“අනේ මට සමාවෙන්නැÓයි ඇයට ප්‍රලය වූ ප්‍රේතයා කීවේය.“ඇයි සමාව ඉල්ලන්නෙ?”“මම හරියට වැරැදි වැඩ කළා” යි පාපොච්චාරණය කරන්නට සූදානම් වන විට භූතාත්මය නිහඬ කොට තමන්ගේ වාරය එළඹි විට පැමිණෙන ලෙස දන්වා කාමරයෙන් පිටතට යැවීය.ඉන් පසු ඔවුන්ගේ වාරයේ දී චින්තිකා සමඟ මේ ගැන සාකච්ඡා කළේය.ඇය පැවසුවේ තම පියා ඉතා ධාර්මිකව ජීවත් වූ බවත් මෙසේ දුගතිගාමීව ඉපැදීම ගැන පුදුම වන බවත් කීවාය. මෙය නම්බුවට බොරු කීමකි. මේ ප්‍රේතාත්මය බිරියට ආවිෂ්ට වී කියූ දේවල් අසා සිටි බැවින් ඇගේ සැමියා බිම බලාගෙන සිටියේය. තම බිරිය බොරු කියන ආකාරය අසා සිට කනගාටු වූයේය.ගවේෂකවරයා නැවතත් විල්සන් ගේ ප්‍රේතාත්මය චින්තිකාගේ ශරීරයට ආවිෂ්ට කළේය.“තමුන් මැරුණේ කොහේදි ද?”“ඉස්පිරිතාලෙ දි. පපුවේ වේදනාව එන කොට ඉස්පිරිතාලෙට ඇතුළු වුණා. ඒත් පපුව හිරවෙලා මැරුණා.”“තමුන් ජීවත්ව ඉන්දැද්දි මොනව ද කළේ?”“මම බොහෝ ම සමාජ සේවා කටයුතුවල යෙදුණා. රස්සාව කරද්දි මගේ අතින් වැරදි වැඩ සිද්ධ වුණා. ඒ නිසා විශ්‍රාම අරගෙන ගමේ සමිති සමාගම්වලට සම්බන්ධ වෙලා පොදු වැඩ කළා. ඒත් හිත හදාගන්න බැරිවුණා. මට මා ගැන ම දරාගන්න බැරි පිළිකුලක් ඇති වුණා.”“මැරෙන වෙලාවෙ මොනව ද දැනුණේ?”“මම රස්සාව කරද්දි මිනිස්සුන්ගේ වැඩ පරක්කු කරපු හැටි, පයිල් හංගපු හැටි මතක් වුණා. එහෙම කරන කොට ඒ අය පගාව දුන්න හැටි, කාටවත් නොපෙනෙන්න පගාව ගත්ත හැටි මතක් වුණා. එහෙම පගාවක් නොදුන්න, වාසියක් නොකළ අයව පන්නා ගත්ත හැටි මතක් වුණා. සමහරුන්ගෙන් ලිංගික අල්ලස් ගත්ත හැටි මතක් වුණා. සමහරු කරන්න දෙයක් නැතිකමට ආවත් පස්සෙ අඬපු හැටි මතක් වුණා. ඒ අතරෙ මට නින්ද ගියා වගේ දැනුණා. ඊට පස්සෙ අවදි වුණා වගේ දැනුණා. ඒ අවදි වුණේ ඉස්පිරිතාලෙ ඇඳ උඩ නොවෙයි ගෙදර. රෝහලේ දී නින්ද ගියත් අවදි වුණේ ගෙදර. ඒ එක්කම විශාල කුසගින්නක් දැනුණා. ඒ එක්ක ම මම හිටියේ වැසිකිළි වළේ.“ඒ මොකද?”“ඒ අසූචි කන්න. අසූචි කා ගෙන කාගෙන ගියා.”“ඇයි මේ දුවට හිරිහැර කරන්නෙ?”“මම හිරිහැර කරන්නෙ නෑ. දුවගේ බඩට රිංගලා බඩේ තියෙන අසූචි කනවා. දුවගෙ මාසික අපද්‍රව්‍ය කනවා.”“කන්තෝරුව මතක් වෙන්නෙ නැද්ද?”“සමහරදාට කන්තෝරුව මතක් වෙනවා. එතකොට ම මම කන්තෝරුවේ ඉන්නවා වගේ දැනෙනවා. මම කන්තෝරුවේ අය එක්ක කතා කළාට ඒ අයට ඇහෙන්නේ නෑ. ඒත් ඒ වෙලාවට මොකක්දෝ කුණු ගඳක් දැනෙනවා කියලා ඒ අය කියනවා. මම වැඩ කරපු මේසය ළඟට ගිය හැටියේ මාව කන්තෝරුවෙ වැසිකිළි වළට ඇදිලා යනවා.”“එතනදි මොකද වෙන්නෙ?”“ඒ වැසිකිළි වළේ ඉන්න අය මාව පන්නා ගන්නවා.”“කවුද වැසිකිළි වළේ ඉන්නෙ?”“එදා හිටපු මට වඩා ඉහළ නිලධාරී, පගාව ගත්ත අය. උන් ඒ වැසිකිළි වළේ ජරාව කකා ඉන්නවා. මම ගියා ම මාව පන්නා ගන්නවා. ඒ වැසිකිළි වළේ අසූචි ගඳ දැනුණු ගමන් මාව මගේ ගෙදර වැසිකිළි වළට ඇදිලා යනවා. නැත්නම් දුවගෙ බඩ ඇතුළට ඇදිලා යනවා.”“ඇයි දැන් ටික වෙලාවකට කලින් මිදුලෙ ඉදලා කෑ ගහගෙන ඇතුළට ආවේ?”“මම නිශ්ශබ්දවයි හිටියේ. මහත්තය ඒ කලින් ප්‍රතිකාර කළ මහත්තයාගෙ හොඳ කියන කොට, ඒවා ඇහෙන කොට මට දරාගන්න බැරිවුණා. ඒකයි අඬාගෙන ආවේ, පසුතැවීම, දුක, වේදනාව, වේගවත් වුණා.“ඕකට තමයි කියන්නෙ කර්ම සාධක මතක් වෙන විට විපාක වේදනා විඳිනවා කියලා. ආත්මය (ආධ්‍යාත්මය) ප්‍රබල වෙන කොට හේතු අමතක වෙනවා. කර්ම සාධකයක් මතු වූ සැණින් විපාක විඳින්න වෙනවා. ඔබ ළාමක වුණොත් ප්‍රති විපාක තවත් වැඩි වෙනවා. ඒ නිසා දහමට යොමු වෙන්න. අනුන් දන් පැන් දෙන කොට පින් දහම් කරන කොට ඒවාට අත හිත දෙන්න.”පියා අතීතයේ කරන ලද අකුසල් නිසා දැන් ප්‍රේතයෙක් වී ඉපිද අනන්ත දුක් විඳින බැවින් තවත් බෝධි පූජා විසි එකක් පවත්වන ලෙස ද අවසානයේ දිනපතාම “බුදුගුණ අනන්තයි බුදුගුණ අනන්තයි, බුදුගුණ අනන්තයි ඒ බුදුගුණ බලයෙන් මම සුවපත් වේවායි සියලු සත්ත්වයෝ සුවපත් වෙත්වා යි සිහින් හඬින් මුමුණා භාවනා කරන ලෙස චින්තිකාට උපදෙස් දුන්නේය. දියණිය සමඟ බෝධි පූජාවට ගොස් ඇය, මුමුනන බුදුගුණ සහිත මෛත්‍රීයට සිත හුරු කරන ලෙස විල්සන් ගේ ප්‍රාණකාරයාට උපදෙස් දුන්නේය.ඒ දින විසි එකෙන් පසු භූතාත්මය කළුතර බෝධි පරිශ්‍රයට යැවීය.මතුගමමහින්ද විජේතිලකකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>09</day>
    </date>
    <link>http://www.silumina.lk/2014/03/09/_art.asp?fn=aa1403091</link>
    <topic>අන්තර්ජාතික පරීක්ෂණ ශ්‍රී ලංකාවට අවශ්‍ය නැහැ</topic>
    <author/>
    <content>දැන් පැවැත්වෙන ජිනීවා ජගත් මානව හිමිකම් සමුළුවේදී ඇමෙරිකාව ඇතුළු බටහිර රටවල් කීපයක් ශ්‍රී ලංකාවේ සිදුවූවා යැයි කියන යුද අපරාධ සම්බන්ධයෙන් අන්තර්ජාතික පරීක්ෂණයක් කළ යුතු බවට කරන දැඩි බලපෑම ඉදිරියේ අනෙකුත් සාමාජික රටවල් ශ්‍රී ලංකාවට අභ්‍යන්තර පරීක්ෂණයකට ඉඩදී ජාතික සංහිදියාව ඇති කිරීමට තවත් කාලය දිය යුතු බවටත් කරන මත දැක්වීම් නිසා බටහිර රටවල මතය ලිහිල් ස්ථාවරයකට මාරුවෙන ලකුණු පහළ වී ඇති බව ජිනීවා නුවරින් වාර්තාවේ.ශ්‍රී ලංකාව මෙන් ම මෙවැනි අරගලයකට මුහුණදුන් දකුණු අප්‍රිකාවේ ද මතය වී ඇත්තේ ශ්‍රී ලංකාවට රට තුළින් ම වූ විසඳුමකට යාමට කාලය ලබා දිය යුතු බව ය.මෙවැනි ශ්‍රී ලංකාවට හිතකර වාතාවරණයක් ඇතිව තිබෙන්නේ ජගත් මානව හිමිකම් කවුන්සිලයේ සියලුම සාමාජික රටවල් දැනුම්වත් කිරීමට ශ්‍රී ලංකාව ගනු ලැබූ විධිමත්  ක්‍රියාමාර්ගය නිසා බව ද එම ආරංචි මාර්ග කියයි.එම ආසියා, අප්‍රිකා හා ලතින් ඇමෙරිකානු රටවල් බොහොමයක් ජාතීන් අතර සංහිදියාව හා රටේ සාමය ඇති කිරීම සඳහා ශ්‍රී ලංකා රජය ගෙන ඇති වැඩපිළිවෙළට මෙරට නියෝජිතයන් හමුවූ අවස්ථාවල තම සතුට පළකර ඇත.ශ්‍රී ලංකාවට අභ්‍යන්තර ක්‍රියාමාර්ගවලට ඉඩ නොදී අන්තර්ජාතික පරීක්ෂණවලට ගියහොත් සිදුවන්නේ රටට යහපතක් නොවන බව එම රටවල් සියල්ලේ ම පොදු පිළිගැනීම වී තිබේ. එසේ නොකර ජගත් මානව හිමිකම් සමුළුව අගතිගාමී ලෙස ක්‍රියාකරන්නට ගියහොත් ශ්‍රී ලංකාව ක්‍රියාත්මක කරන සහජීවන වැඩපිළිවෙළ අවදානමට පත්වන බව ශ්‍රී ලංකා විදේශ ඇමැති ජී.එල්. පීරිස් මහතා ජිනීවා නුවරදී ජගත් මානව හිමිකම් කවුන්සිලයේ මහ කොමසාරිස් නවනීදන් පිල්ලේ මහත්මිය හමුවූ අවස්ථාවේදී පවසා ඇත.ඉන්දියාව ද ශ්‍රී ලංකාව සම්බන්ධයෙන් අන්තර්ජාතික පරීක්ෂණයක් පැවැත්වීමට ඇමෙරිකාව කරන යෝජනාව සම්බන්ධයෙන් මෙතෙක් තම නිශ්චිත මතය පළ කර නොමැති අතර එවැන්නකට ඉඩ දෙන්නේ නම් සික් රන්දෙවොලේ සිදුවූ සමූල ඝාතනය පිළිබඳව ද පරීක්ෂා කළ යුතු බවට දැනටමත් අදහස් දැක්වීම් කර ඇත. ඉන් පසුව කාශ්මීර‍ය සම්බන්ධයෙන් ත්‍රස්ත මර්දන කටයුතු පිළිබඳව ඉන්දියාවට ප්‍රශ්න මතුවනු ඇතැයි ඉන්දීය දේශපාලන අංශවලින් ප්‍රබල මත දැක්වීම් කර ඇත.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>09</day>
    </date>
    <link>http://www.silumina.lk/2014/03/09/_art.asp?fn=aa1403092</link>
    <topic>ලංගම බස් 1/3 ක් නිදි තාරක වික්‍රමසේකර</topic>
    <author/>
    <content>දිවයින පුරා ශ්‍රී ලංගම ඩිපෝවල ඇති බස්රථවලින් තුනෙන් එකක් ම දිනපතා ධාවනයට නොයෙදවෙන බව හෙළි වෙයි. මෙය ලංගම සේවා දියුණු කිරීමටත් ආදායම උපයා ගැනීමට ද විශාල ගැටලුවක් මතුව ඇතැයි ප්‍රවාහන විශේෂඥයෝ පවසති.දැනට දිවයින පුරා ඩිපෝවල ඇති බස් රථ 7143 න් දිනපතා ධාවනය වන්නේ 4800 ක් 5000 ත් අතර ප්‍රමාණයකි.මේ තත්ත්වය මත ශ්‍රී ලංගමට ආදායම අඩුවීමට අමතරව වාර ප්‍රවේශ පත්‍ර මිලදී ගත් පාසල් ශිෂ්‍යයන් ඇතුළු පිරිස දැඩි අසීරුතාවට පත්වන අතර එක් බස් රථයක් හෝ දෙකක් පමණක් ධාවනය වන ග්‍රාමීය මාර්ගවල ජනතාව දැඩි අසීරුතාවකට පත්ව ඇත.කාල සටහනකට අනුව බස් රථ ධාවනයට ලංගමට අවම වශයෙන් බස් රථ 6000 ක් වත් අවශ්‍ය බව ද ඒ මහතා පෙන්වා දෙයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>09</day>
    </date>
    <link>http://www.silumina.lk/2014/03/09/_art.asp?fn=aa1403093</link>
    <topic>වැසි ඇවිත්</topic>
    <author>රූපාන්ති බුලත්සිංහල</author>
    <content>රූපාන්ති බුලත්සිංහලඅන්තර් මෝසම සක්‍රීය වෙමින් ඇති නිසා මාර්තු 15 න් පසු අපේ රටට වර්ෂාව ලැබීම ආරම්භ වෙන බව කාලගුණ විද්‍යා අධ්‍යක්ෂ ජෙනරාල් ලලිත් චන්ද්‍රපාල මහතා පවසයි. පවතින වියළි කාලගුණික තත්ත්වය ඇතිවී ඇත්තේ වායු ගෝලයේ පවතින අඩු ජලවාෂ්ප ප්‍රමාණය නිසා බව කීය.දැනට පවතින කාලගුණික තත්ත්වය එල්නීනෝ තත්ත්වයක් යැයි කිසිවිටෙක බිය විය යුතු නැතැයි පැවැසූ අධ්‍යක්ෂක ජෙනරාල්වරයා එල්නීනෝ තත්ත්වයක් ඇතිවීමට නම් පැසිෆික් සාගරයේ උෂ්ණත්වය වැඩිවිය යුතු බව ද පැවැසුවේ ය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>09</day>
    </date>
    <link>http://www.silumina.lk/2014/03/09/_art.asp?fn=aa1403094</link>
    <topic>උතුරේ අක්කර 20000 ක් අයිතිකරුවන්ට දෙයි</topic>
    <author>සුභද්‍රා දේශප්‍රිය</author>
    <content>සුභද්‍රා දේශප්‍රියඋතුරේ ත්‍රස්තවාදී ක්‍රියා පැවැති සමයේ දී හමුදා කඳවුරු පිහිටුවීම සඳහා ත්‍රිවිධ හමුදාව විසින් අත්පත් කරගත් පෞද්ගලික ඉඩම් අක්කර 20111 ක් ‍එම ඉඩම්වල මුල් අයිතිකරුවන්ට ලබාදීමට රජය පියවර ගෙන ඇතැයි ඉඩම් හා ඉඩම් සංවර්ධන අමාත්‍ය ජනක බණ්ඩාර තෙන්නකෝන් මහතා කියයි. උතුරු පළාතේ විශේෂයෙන් යාපනය දිස්ත්‍රික්කයේ පිහිටා ඇති ඉඩම්වලින් සියයට අනූවක් පමණ පෞද්ගලික ඉඩම් බැවින් යුද කඳවුරු ස්ථාපිත කිරීමේ දී පෞද්ගලික ඉඩම් අත්පත් කරගැනීමට යුදමය වාතාවරණයක් පැවැති අවස්ථාවේ දී සිදුවිය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>09</day>
    </date>
    <link>http://www.silumina.lk/2014/03/09/_art.asp?fn=aa1403095</link>
    <topic>වැලිකඩත් ඉවතට</topic>
    <author>ඉනෝකා සමරවික්‍රම</author>
    <content>ඉනෝකා සමරවික්‍රමවැලිකඩ බන්ධනාගාරය ලබන වසරේ එම ස්ථානයෙන් ඉවත් කර එහි සිටින රැදවියන් මහර හා වටරැක බන්ධනාගාරවලට මාරු කිරීමට කටයුතු කරන බව පුනරුත්ථාපන හා බන්ධනාගාර ප්‍රතිසංස්කරණ ඇමැති චන්ද්‍රසිරි ගජධීර මහතා පවසයි.මෙලෙස රැඳවියන් ඉවත් කළ බෝගම්බර බන්ධනාගාරය මේ මස 15 දා‍ සිට දෙසතියක කාලයක් මහජන ප්‍රදර්ශනය සඳහා විවෘත වන අතර ඉදිරියේ දී මෙහි ඓතිහාසික වටිනාකම රැකෙන අයුරින් ප්‍රතිසංස්කරණය කොට ඊට ආර්ථිකමය වටිනාකමක් ලබාදීමට කටයුතු කරන බව ඇමැතිවරයා වැඩිදුරටත් පැවැසීය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>09</day>
    </date>
    <link>http://www.silumina.lk/2014/03/09/_art.asp?fn=aa1403096</link>
    <topic>අනුමැතිය පමාවෙන් වෛද්‍යවරු හිරවෙලා</topic>
    <author/>
    <content>පශ්චාත් නේවාසික වෛද්‍යවරුන් 1300 දෙනකුට වෛද්‍ය පත්වීම් ලබාදීමට රාජ්‍ය සේවා කොමිසන් සභාවේ අනුමැතිය ලැබීම ප්‍රමාදවීම නිසා රෝහල්වලට මේ වෛද්‍යවරු යැවීම ප්‍රමාද වෙමින් පවතී.රාජ්‍ය සේවා කොමිසන් සභාව මේ නව වෛද්‍ය පත්වීම් ලබාදීම අනුමත කරන තුරු පත්වීම් ලබාදීමට සෞඛ්‍ය අමාත්‍යාංශයට බලයක් නොමැතිවීම මීට හේතුව වී ඇත.මේ හේතුව නිසා රටපුරා රජයේ වෛද්‍ය ක්ෂේත්‍රයේ නියැළී සිටින වෛද්‍යවරුන්ගේ වාර්ෂික ස්ථාන මාරුවීම් ද කුසලතා පදනමින් සකස් කිරීම කල්යමින් පවතී.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>09</day>
    </date>
    <link>http://www.silumina.lk/2014/03/09/_art.asp?fn=aa1403097</link>
    <topic>දරුවන් 50% කට යකඩ ලෙඩ</topic>
    <author>සුනිල් දයා අල්විස්</author>
    <content>සුනිල් දයා අල්විස්පාසල් දරුවන්ගෙන් සියයට 50 ක් යකඩ ඌණතාවයෙන් පෙළෙන බව සෞඛ්‍ය අමාත්‍යාංශය සිදුකළ සමීක්ෂණයකින් අනාවරණය වී තිබේ. මේ නිසා පාසල් යන වයසේ දරුවන් ගෙන් බහුතරයක් ධාරණ ශක්තිය, රක්ත හීනතාවය, මානසික ආතතිය, අසහනය වැනි දුර්වලතා රැසක් පෙන්නුම් කරන බව මේ සමීක්ෂණ සිදුකළ විශේෂඥ වෛද්‍ය කණ්ඩායම් පෙන්වා දී ඇත.යකඩ අඩංගු නිවිති, සාරණ, ගොටුකොළ සහ පලා වර්ග, එළවළු වර්ග හා ධාන්‍ය වර්ග ආහාරයට නොගෙන කෘත්‍රිම ආහාර පුරුදුවලට දරුවන් ඇබ්බැහි වීම පාසල් දරුවන්ගේ මේ සෞඛ්‍ය ගැටලු ඇති කිරීමට ප්‍රධානතම හේතුව වී තිබේ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>09</day>
    </date>
    <link>http://www.silumina.lk/2014/03/09/_art.asp?fn=aa1403098</link>
    <topic>‍දේශීය දැනුමට සහ බටහිර දැනුමට සම තැන දිය යුතුයි</topic>
    <author>- පාඨලී චම්පික රණවක</author>
    <content>- පාඨලී චම්පික රණවකඅද ලෝකයේ පැවැත්මට දැනුමේ විවිධත්වය අත්‍යවශ්‍ය සාධකයක් වී තිබෙන අතර අපේ දේශීය දැනුමේ අගය මොනවට පැහැදිලි වී තිබේ. වසර දස දහස් ගණනක අති මහත් මහා සාම්ප්‍රදායික දැනුම් පද්ධතිය නියෝජනය කරමින් අපට අනන්‍ය වූ දැනුම් පද්ධතියක් ගොඩනැංවීම උදෙසා කටයුතු කිරීම අත්‍යවශ්‍ය වී තිබේ.විවිධ පුද්ගලයන් ස්වෝත්සාහයෙන් විවිධ කාලවල විවිධ ස්ථානවල මෙම දැනුම පිළිබඳ සංවාදය කතිකාවතක් ලෙස ප්‍රායෝගිකව ක්‍රියාත්මක කිරීමට පියවර ගෙන තිබේ.ඒ සියලු දෙනාගේ උත්සාහයන් සාමූහික ප්‍රයත්නයක් බවට පත් කරමින් ඉදිරියට ගෙන යාමට කටයුතු කරන බව තාක්ෂණ හා පර්යේෂණ අමාත්‍ය පාඨලී චම්පික රණවක මහතා “අපට අනන්‍ය වූ දැනුම් පද්ධතියක් ගොඩනැඟීමේ ජාතික කතිකාව” වැඩසටහනේ දෙවන දිනය අමතමින් අවධාරණය කළේය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>09</day>
    </date>
    <link>http://www.silumina.lk/2014/03/09/_art.asp?fn=aa1403099</link>
    <topic>යාපදිංචි නොකර සිසුන් ගෙනිච්චොත් වරදී</topic>
    <author/>
    <content>පාසල් සිසුන් ප්‍රවාහනය කරන පෞද්ගලික පාසල් වෑන් සහ බස්රථ අධීක්ෂණය කර, ජාතික ළමාරක්ෂක අධිකාරියේ ලියාපදිංචි නොවූ හා සිසුන්ගේ ආරක්ෂාවට තර්ජනයක් වන සියලු වාහන සඳහා නීතිමය කටයුතු සිදු කිරීමට පියවර ගන්නා බව ජාතික ළමාරක්ෂක අධිකාරියේ සභාපතිනී නීතිඥ අනෝමා දිසානායක මහත්මිය පවසයි. පාසල් සිසුන් ප්‍රවාහනය කරන සියලු වාහන ළමාරක්ෂක අධිකාරියේ ලියාපදිංචි විය යුතු බවට පසුගියදා නීතියක් පැනවූ අතර එම නීතියට අනුව සුදුසුකම් ඇති රියදුරන් පමණක් යෙදවීම මෙන්ම අනුමත ආසන ගණනට පමණක් සිසුන් රැගෙන යාම අනිවාර්යය වේ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>09</day>
    </date>
    <link>http://www.silumina.lk/2014/03/09/_art.asp?fn=ab1403091</link>
    <topic>බටහිර රටවල් දේශපාලන අරමුණු වෙනුවෙන් මානව හිමිකම් කවුන්සලය මෙහෙයවනවා</topic>
    <author>සංවාද සටහන</author>
    <content>ශ්‍රී ලංකා මානව හිමිකම් කොමිසමේ කොමසාරිස්ආචාර්ය ප්‍රතිභා මහානාමහේවාලංකාවේ මානව හිමිකම් අයිතීන් වඩාත් තහවුරු වෙමින් තිබෙන අවස්ථාවක ප්‍රජාතන්ත්‍රවාදය ගැන කතා කරන ඇමරිකාව වැනි රටකින් ම ශ්‍රී ලංකාවට විරුද්ධව යෝජනාවක් ඉදිරිපත් වීම අසාධාරණ හා අයුක්ති සහගත යැයි ශ්‍රී ලංකා මානව හිමිකම් කොමිසමේ කොමසාරිස් ආචාර්ය ප්‍රතිභා මහානාම හේවා මහතා කියයි.සිළුමිණ සමඟ සම්මුඛ සාකච්ඡාවකට එක්වෙමින් ආචාර්යවරයා මේ ප්‍රකාශය කළේය.එහිදී ඇසූ ප්‍රශ්න කීපයක් හා ඒවාට ආචාර්ය ප්‍රතිභා මහානාමහේවා මහතා දුන් පිළිතුරු මෙසේය.ජිනීවා සමුළුවේදී ලංකාවට විරුද්ධව ගේන්න හදන යෝජනාව ගැන කුමක්ද කියන්නේ?යුද්ධය නිම වී වසර හතරක් නිමව තිබියදී ප්‍රතිසන්ධානය හා ජාතීන් අතර සාමකාමී සහජීවනය වෙනුවෙන් ශ්‍රී ලංකා රජය විශාල වැඩ කොටසක් කරමින් තිබියදී මේ රටට විරුද්ධව ඇ‍ෙමරිකාව හෝ වෙන ඕනෑම රටක් යෝජනාවක් ගෙන ඒම ඇත්තටම කනගාටුවට කරුණක්. ඒ වගේ ම මේ රටට මේ රටේ ජනතාවට විරුද්ධව කරන අසාධාරණයක්.ලෝකයේ ඕනෑම රටක් දන්නවා ත්‍රස්තවාදය තුරන් කිරීම කොයිතරම් අමාරු කරුණක් ද කියන දේ. ත්‍රස්තවාදය හරියට පිළිකාවක් වගේ මුළු ලෝකය පුරාම අර්බුද වරින්වර ඇති කළත් ඇ‍ෙමරිකාවටත් ත්‍රස්තවාදය ජය ගන්න බැරි වුණා. 2001 ඇ‍ෆ්ගනිස්තානයට ගිය ඇ‍ෙමරිකානු හමුදා අදත් ඇ‍ෆ්ගනිස්තානයේ සිටින්නේ ඒ නිසායි.ඇ‍ෙමරිකාව බ්‍රිතාන්‍ය ප්‍රමුඛ බටහිර රටවල් ශ්‍රී ලංකාවට විරුද්ධව යෝජනාව ගෙන ඒමට සූදානම් වුවත් ග්‍රීසියේ විදේශ ඇමැතිවරයා මානව හිමිකම් සමුළුවට සහභාග‍ි වෙමින් කියා සිටි‍ෙය් ප්‍රතිසන්ධානය හා ජාතික සංහිඳියාව ගැන ශ්‍රී ලංකාව සමඟ සාකච්ඡා කළ යුතු බවයි. එසේ සිතන ලෝකයේ හුඟක් රටවල් අප සමඟ ඉන්නවා.ඇත්තට ම අපට විරුද්ධව යුද අපරාධ චෝදනාව ගෙන ඒමට මූලික වී සිටින්නේ රටවල් හතරක්. ඉන්දියාවත් කියනවා තමන් තාමත් ඇ‍ෙමරිකානු යෝජනාවට ඡන්දෙ දෙනවද නැද්ද කියල තීරණයක් ගෙන නැත කියා. ඒ අතරම ඔවුන් කියනවා ජාතික සංහිඳියාව ඇති කරන්න තවදුරටත් ශ්‍රී ලංකාව පියවර ගත යුතුව තිබෙනව කියලා.ශ්‍රී ලංකාවට විරුද්ධ චෝදනාවට ඇ‍ෙමරිකාවෙන්මත් විරුද්ධතා එල්ලවෙනවා?ශ්‍රී ලංකාව ඉතා අසීරුවෙන් කුරිරු ත්‍රස්තවාදයෙන් ගොඩ ආ රටක් බව මුළු ලෝකයම දන්නවා. දැන් මේ රට මානව හිමිකම් තවත් ශක්තිමත් කරන පියවර ගනිමින් සිටින බවත් ඒ රටවල් දන්නවා. එහෙම වෙලාවක මේ පරණ කුණු කන්දල් අවුස්සලා තියන වැඩේ මොකක්ද කියන කතාව අපිට විරුද්ධව යෝජනා ගේන්න හදන ඇ‍ෙමරිකාවෙන්මත් කියනවා.ඒකනේ ඇමරිකාවේ සෙනෙට් මණ්ඩලයේ එක කණ්ඩායමක් අපට විරුද්ධව යෝජනා ගෙන ආ යුතු බවට යෝජනා කරද්දි තව කණ්ඩායමක් යෝජනාවක් ගේන්නේ කළ යුත්තේ ශ්‍රී ලංකාවට විරුද්ධ වීම නොව ශ්‍රී ලංකාවට උදව් කිරීමයි කියලා. ඇත්තටම ශ්‍රී ලංකාවට උදව් කරන අය කළ යුත්තේ මේ ගෙනයන සහජීවන වැඩපිළිවෙළට ආධාර කිරීම තමයි.මේ ගෙන එන ඇ‍ෙමරිකානු යෝජනාව පරාජය කරන්න ඉඩක් නැද්ද?එහෙම ඉඩක් තියෙනවා. 2009 මේ විදියට අපට විරුද්ධව යෝජනාවක් ගේන්න හැදුවත් අපට එතනදී ජයග්‍රහණය කරන්න පුළුවන් වුණා. මෙතන බටහිර රටවල් ඉන්නේ අතළොස්සක්. පහළොවටත් අඩු සංඛ්‍යාවක්. ආසියානු, අප්‍රිකානු, ලතින් ඇ‍ෙමරිකානු අපේ මිත්‍රයෝ තමයි ජගත් මානව හිමිකම් සමුළුවේ සාමාජිකයන් 47 න් වැඩි පිරිසත්.ඇ‍ෙමරිකානු බලපෑම කුඩා රටවලට එල්ල කරල තමයි අපට විරුද්ධ යෝජනාව ජය ගන්න උත්සාහ කරන්නේ. මේ යෝජනාවට විරුද්ධව අතුරු යෝජනා සංශෝධන යෝජනා අපට ගේන්න පුළුවන්.සර්ව සම්පූර්ණ නැතත් මේ රට ත්‍රස්තවාදය ජය ගත්තට පස්සේ මරණය වෙනුවට ජීවත් වීමේ අයිතිය ඉතා ශුද්ධ වූ ලෙස ලබාදී තිබෙනවා. එදා මරණ බියෙන් මේ රටේ මිනිස්සු ජීවත් වුණේ. අද මරණ බිය උතුරේවත් දකුණේවත් ඇත්තේ නැහැ. එල්ටීටීඊ ඩයස්පෝරාව මේ සත්‍ය තේරුම් ගත යුතුයි.එතනත් එල්ටීටීඊ අදහස ජය නොගන්නවා නම් ඔවුන්ගේ කාර්ය භාරය විය යුත්තේ ලංකාවට විරුද්ධව යොජනාවන් ගෙන ඒමට බටහිර රටවලට බලපෑම් කිරීම නොව නැගී සිටින්නට උත්සාහ කරන තමන්ගේම උතුරු නැගෙනහිර සොහොයුරන් වෙනුවෙන් ආධාරයට පැමිණීමයි. ඔවුන් සතු මුදල් උතු‍රේ ආයෝජනය කිරීමයි. එසේ නොවන්නේ අදත් දෙමළ ඩයස්පෝරාව එල්ටීටීඊ බෙදුම්වාදීන් විසින් මෙහෙයවීම නිසයි.ඇ‍ෙමරිකානු රාජ්‍ය ලේකම් ජෝන් කෙරී පිටු 55 ක වාර්තාවක් ලංකාවට විරුද්ධව ඉදිරිපත් කළා. නවනීදන් පිල්ලේ මහත්මිය කරුණු 74 ක වාර්තාවක් ලංකාවට එරෙහිව ඉදිරිපත් කළා. මේ වාර්තාවත් ප්‍රතික්ෂේප කරමින් අපේ විදේශ ඇමැතිවරයා 5 වැනිදා සමුළුව අමතා ලංකාවේ සැබෑ තත්ත්වය ලෝකයට හෙළි කිරීමට සමත් වුණා. උගත් පාඩම් කොමිසමේ නිර්දේශ ක්‍රියාත්මක කිරීමට ශ්‍රී ලංකාව ගෙන තිබෙන පියවර එකින් එක එතුමා සමුළුව අමතා පෙන්වා දුන්නා.දැන් ප්‍රතිසංවිධානය සඳහා ශ්‍රී ලංකාව ජාතික සැලැස්මක් ක්‍රියාත්මක කරන බවත් අපේ විදේශ ඇමැතිවරයා සමුළුවට පෙන්වා දුන්නා.ප්‍රභාකරන් ඇතුළු කොටි නායකයන් ඝාතනය වීම නේද බටහිර රටවලට ප්‍රශ්නය වෙලා තියෙන්නේ?ඔවුන් යුද්ධයේ අවසන් සමයේ සිදුවුණාය කියන ඝාතන ගැනයි ප්‍රශ්න කරමින් සිටින්නේ. ඒ සම්බන්ධ පරීක්ෂණයට ජගත් පරීක්ෂණයක් ඉල්ලා සිටිනවා. ඒ අවස්ථාවේ සිවිල් ජනතාව විශාල වශයෙන් ඝාතනය වූ බව පවසමින් ස්වාධීන පරීක්ෂණ පැවැත්විය යුතු බව කියනවා.අපට ත්‍රස්තවාදීන්ගේ මරණ ගැන චෝදනා කරන ඇ‍ෙමරිකානු භටයෝ බිල්ලාඩන් නිරායුධව අල්ලා ගත් පසු ඝාතනය කරන අයුරු වීඩියෝ පටවලින් ලෝකයට පෙන්නුවා.ඒක තමයි අපත් ප්‍රශ්න කළ යුත්තේ. දැන් බටහිර රටවලට එක මානුෂික නීතියකුත් අපට තවත් නීතියකුත් පෙන්වන්න හදනවා. බටහිර රටවල් තනිකරම මේ කරන්නේ දේශපාලන කාරණා මත ජගත් මානව හිමිකම් කවුන්සිලය මෙහෙයවීමට උත්සාහ කිරීමයි.ඇ‍ෙමරිකාව ඉරාකයට හා ඇ‍ෆ්ගනිස්ථානයට හමුදා යවා මානව හිමිකම් රකින ආකාරය ලෝකයම දන්නවා. ඉරාකයේ දස දහස් ගණනින් ජීවිත හා දේපොළ හානි ඇ‍ෙමරිකානු හමුදා සිදු කළා. කිසිවෙක් ඇ‍ෙමරිකාවට යුද අපරාධ චෝදනා එල්ල කළා ද. නැහැ.ශ්‍රී ලංකා හමුදා ත්‍රස්තවාදීන්ට විරුද්ධ යුද්ධයේදී සිවිල් දෙමළ ජනතාවට සිදුවුණ හානිය අවම කරන්න ගන්න පුළුවන් හැම පියවරක් ම ගත්තා. ඔය කියන තරම් අහිංසක මිනිස්සු මැරුණ නම් ඒ වෙලාවෙම චෝදනාව එල්ල වෙනවා.ශ්‍රී ලංකාවට ගැලවෙන්න දෙන්නේ නැහැ. එතන මැරුණ නම් මැරුණේ හමුදාවට විරුද්ධව යුද්ධ කරපු කොටි. ඒ වෙලාවේ කොටින්ගෙන් ගැලවිල මහජන ගංඟාවක් හමුදා පැත්තට එනවා ලංකාව විතරක් නෙවෙයි මුළු ලෝකයමත් දැක්කා.ඒ වෙලාවේ සිවිල් දෙමළ ජනතාව ආරක්ෂා කිරීම ගැන හමුදාවට ලංකාවෙන් විතරක් නෙවෙයි ලෝකයෙනුත් පැසසුම් ලැබුණා.ඊට පස්සේ තමයි අච්චරයි මෙච්චරයි සිවිල් ජනතාව මැරුණ කියල කොටි ඩයස්පෝරාව ලංකාවට විරුද්ධව චෝදනා කරන්නත් චැනල් ෆෝ රූපවාහිනිය තමන් නිර්මණය කළ චිත්‍රපටයක් පෙන්නනතේ පටන් ගත්තේ. කොටි ඩයස්පෝරාවේ මේ කුමන්ත්‍රණය අපි පරාජය කළ යුතුයි.බටහිර රටවල් කියන පිළිවෙළට ශ්‍රී ලංකාව අන්තර්ජාතික පරීක්ෂණයකට ඉඩදිය යුතුද?කිසිසේත් ම නැහැ. අප උගත් පාඩම් කොමිසමෙන් ඒ දේ හුඟක් දුරට කර තිබෙනවා. ඒ කොමිසම කළ නිර්දේශ ක්‍රියාත්මක කිරීම තමයි අප කළ යුත්තේ. බටහිර රටවලුත් මුලින් ඉල්ලුවේ මේ නිර්දේශ ඉක්මනින් ක්‍රියාත්මක කරන්න කියලයි.ඒ එක්කම අතුරුදන් වූවන් පිළිබඳ කොමිසම දැන් උතුරු ප්‍රදේශයටත් ගිහිල්ලා තමන්ට ඉදිරිපත් වුණ පැමිණිලි ගැන පරීක්ෂණ ආරම්භ කර තිබෙනවා. ඒ කොමිසමට පැමිණිලි 16,000 ක් පමණ ලැබිල තියනවා.ශ්‍රී ලංකාව එහි වසන සියලු ජාතිකයන්ට සියලු ආගමිකයන්ට එකසේ සලකන ඔවුන්ගේ අයිතීන් ආණ්ඩුක්‍රම ව්‍යවස්ථාවෙන්ම ආරක්ෂාකර දී ඇති රටක්. මේ රටේ දෙවැනි පුරවැසියන් කියල පිරිසක් ඇත්තේ නැහැ. මේ රට ලෝකයේ ප්‍රජාතන්ත්‍රවාදයෙන් ආණ්ඩු පිහිටුවන දීර්ඝ ඉතිහාසයක් ඇති රටක්. ඒ නිසා බටහිර රටවල් ලංකාවට අමුතුවෙන් මානව හිමිකම් ගැන පාඩම් කියාදීමේ අවශ්‍යතාවයක් නැහැ.ජගත් මානව හිමිකම් සමුළුවට ලංකාවට විරුද්ධව මෙවැනි පියවරක් ගත හැකිද?ඔවුන් හදන්නේ එක් පුද්ගලයෙකු හෝ පරීක්ෂණ මණ්ඩලයක් පත්කිරීමට විය හැකියි. ඔවුන් දරුස්මාන් කමිටුව පත්කරන වේලාවෙත් කිව්වේ එක්සත් ජාතීන්ගේ මහලේකම්වරයාට උපදෙස් දෙන්න ඒ කමිටුව පත්කළා කියලයි.මෙහෙ කමිටුවක් දාල අපව වරදකරුවන් කරල ඒ රටවල්වල පාර්ලිමේන්තුවලින් අපට තහංචි සම්බාධක, වීසා තහනම් පනවන්න බැරිකමක් නැහැ.නමුත් අප රෝම ප්‍රඥප්තියට අස්සන් කර නැති නිසා අපව යුද අපරාධ අධිකරණයට ගෙනියන්න බැහැ. එසේ කරන්න නම් එක්සත් ජාතීන්ගේ ආරක්ෂක මණ්ඩලයේ අනුමැතිය ගන්න ඕන. එතනදි දිගට ම ඇ‍ෙමරිකාව ඊශ්‍රායලය ආරක්ෂා කරමින් සිටිනවා. ඇ‍ෙමරිකාව ඊශ්‍රායලයට පක්ෂව නිෂේධ බලය පාවිච්චි කරනවා. අපටත් එවැනි අවස්ථාවක නිෂේධ බලය හිමි රුසියාවේ හා චීන‍ෙය් සහය ලැබෙනවා.මෙවැනි තත්වයක් ඡන්දවලින් ආණ්ඩු පත්කරන ශ්‍රී ලංකාවට කිසිසේත් අත්වීමට ඉඩක් නැහැ. මොකද මෙරට ක්‍රියාත්මක වන ප්‍රජාතන්ත්‍රවාදය තුළින් රටේ මානව හිමිකම් ඇගැයීමට ලක් වන ව්‍යුහයක් මේ රට තුළ ක්‍රියාත්මක වන නිසයි.සංවාද සටහනසරත් පෙරේරාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>09</day>
    </date>
    <link>http://www.silumina.lk/2014/03/09/_art.asp?fn=ab1403093</link>
    <topic>දකුණු පළාත් සභා ඡන්ද සටන</topic>
    <author>- සංවාදය -</author>
    <content>එක්සත් ජනතා නිදහස් සන්ධානයේ ගාල්ල අපේක්ෂකනීතිඥ යූ.ජී.ඩී.ආරියතිලක* ඔබ ගැන හඳුන්වා දීමක් කළොත්?මම උපන්නේ උඩලමත්ත කියන ග්‍රාමීය ප්‍රදේශයේ. ගමේ පාසල වන උඩලමත්ත කනිෂ්ඨ විද්‍යාලයේ පළමුව අකුරු කළේ. එය සිහිගන්වන්නේ අභිමානයෙන්. පසුව උඩුගම මහා විද්‍යාලයෙන් අනතුරුව ගාල්ල රිච්මන්ඩ් විද්‍යාලයෙන් අධ්‍යාපනය ලැබුවා.අධ්‍යාපනය නිමවී දුම්රිය දෙපාර්තමේන්තුවේ කළමනාකරණ සහකාරවරයකු ලෙස ටික කලක් සේවය කළා. 13 වැනි ආණ්ඩු ක්‍රම ව්‍යවස්ථාව තුළින් හඳුන්වා දුන් පළමු සභාවට ශ්‍රී ලංකා නිදහස් පක්ෂය ප්‍රතිපත්තියක් හැටියට තරග කළේ නැහැ.‍ෙද්ශපාලනයට පිවිසුනු ආකාරය මතක් කළහොත්?මම රිච්මන්ඩ් විද්‍යාලයේ ඉගෙනුම ලබන කාලයේ වාමාංශික ව්‍යාපාරයට එක්වුණේ. ඒ කාලේ විප්ලවවාදී කොමියුනිස්ට් සංගමය, එහි ආරම්භයෙන් පසුව ශ්‍රී ලංකා නිදහස් පක්ෂයට එක්වුණා. ඒ අනුව 1991 නාගොඩ ප්‍රාදේශීය සභාවටත් 1993 සිට අද දක්වා පළාත් සභාවේ සිටිනවා. දෙවරක් අමාත්‍ය ධූර දැරුවා. එහි වගකීම නිසි ලෙසඉටු කළා.* දකුණු පළාත් සභාවේ දෙවරක් අමාත්‍යාංශ පාලනය කළා. එම කාලය තුළ ඉටු කළ සේවාව ගැන සෑහීමකට පත්වෙනවාද?සමූපකාර අමාත්‍යාංශ පාලන කාලය තුළ කැපී පෙනෙන සේවාවක් ඉටුකළා. වසර 28කට පසුව සමුපකාර ‍ෙස්වකයින් ඉහළ වැටුප් තලයකට ගෙන ඒමට හැකිවුණා. දකුණු පළාතේ සමූපකාර ආයතන 10 ඒකාබද්ධ කොට අත්‍යවශ්‍ය භාණ්ඩ 10ක් එකවර මුදල් දී කොළඹ තොග වෙළෙඳුන්ගෙන් පාරිභෝගික භාණ්ඩ මිලදී ගත්තා.ඒ තුළින් ජනතාවට අඩු මිලට පාරිභෝගික භාණ්ඩ ලබාදීමට හැකිවුණා. ණයට බඩු නොගැනීමෙන් විශාල වාසියක් ඇතිවුණා. එහිදී මිලදී ගැනීම් කමිටුව තමයි තීරණය කළේ. එම කමිටුවත් මාස තුනෙන් තුනට වෙනස් කළා. එමනිසා සමූපකාරයේ මීයෝ නැතිකළා. නාස්තිය දූෂණය අවම කළා. සමෘද්ධිලාභීන්ට පාරිභෝගික භාණ්ඩ ලබා දෙන සමූපකාරය සුපර් මාර්කට් එකක තත්ත්වයට ගෙන ආවා.* පේෂකර්ම අමාත්‍යාංශය යටතේ ඔබ කළ සේවාව පිළිබඳව පැහැදිලි කළොත්?ඒ ‍වගේම පේෂකර්ම අමාත්‍යාංශය යටතේ අත්යන්ත්‍ර කර්මාන්ත දියුණු කළ අතර පළාත් ස්වර්ණමුද්‍රිකා සම්මානය හිමිවූවා. එම ජයග්‍රහණය ලබන ගමන් අපි බැලුවා ඔවුන්ගේ ජීවන තත්ත්වය උසස් වෙලා ද කියලත්. ඇතැම් ව්‍යවසායකයින් විදෙස් ආයෝජකයින් සමඟ එක්ව දකුණු අප්‍රිකාව, යුරෝපීය රටවල අත්කම් අපනයනය කිරීම දක්වා අද වර්ධනය වෙලා. ඔවුන්ගේ ආදායම රුපියල් 8000 - 20000 පමණ වැඩිවෙලා.දකුණු පළාත් සභා මැතිවරණයේ මාතර දිස්ත්‍රික්කයේ එජනිස කණ්ඩායම් නායකචන්දිමා රාසපුත්‍රපසුගිය දකුණු පළාත් සභාවේ හිටපු අධ්‍යාපන, මහා මාර්ග, ඉඩම් හා ඉඩම් සංවර්ධන, වතු යටිතල පහසුකම් හා ප්‍රවෘත්ති අමාත්‍යවරයා ලෙස කටයුතු කළ චන්දිමා රාසපුත්‍ර මහතා මෙවර පළාත් සභා මැතිවරණයට එජනිස කණ්ඩායමේ කණ්ඩායම් නායකයා ලෙස ඉදිරිපත්ව සිටී. ඔහු සමඟ සිළුමිණ කළ කතාබහකි මේ.ඔබ දේශපාලනයට සම්බන්ධ වුණේ කොහොම ද?දකුණු පළාතේ යටියන කඩවැද්දුව මගේ මහ ගෙදරයි. පුරා දසක තුනක් මුළුල්ලේ ඇවිළුණු ගිනිදැල් නිවා සිසිලස උදාකළ ජනපති තුමන් සමඟ එක්ව රට ගොඩනැඟීමට මා සතු අත්දැකීම් මව්බිමට ලබා දෙන්න මා දේශපාලනයට එක්වුණා.අද රාජ්‍ය සේවයේ තත්ත්වය කොහොම ද?ලාංකීය රාජ්‍ය සේවය පාඩු ලබන අකාර්යක්ෂම අංශයක් ලෙස ඇතැම් පිරිස් රට තුළ ජනමතයක් ගොඩ නඟනවා. මා තුළ පවතින්නේ ඊට හාත්පසින් වෙනස් මතයක්. රටේ රාජ්‍ය සේවකයන්ට නිසි පිළිගැනීමක් හා ගෞරවයක් ලබා දුන්නොත් දේශපාලන අතපෙවීම්වලින් තොර පරිසරයක් නිර්මාණය කර දුන්නොත් ඔවුන්ගේ කාර්ය සාධනයට නිසි පසු විපරමක් හා ඇගැයීමක් ලබා දුන්නොත් ඔවුන්ගේ බුද්ධියට හා ආත්ම ගරුත්වයට හානි නොවන අන්දමේ දේශපාලන නායකත්වය ලබා දුන්නොත් ඔවුන් සිය බුද්ධිය හා කුසලතාවය තම මව් රට වෙනුවෙන් නොමසුරුව දායක කරන බව මා තරයේ විශ්වාස කරනවා.රටේ වත්මන් තත්ත්වය ගැන ඔබේ ආකල්පය?ලෝකයේ දරුණුම ත්‍රස්තවාදීන් සමඟ වසර තිහකට වඩා යුද්ධයක් කරලත් එවන් යුද්ධයකින් පසු මෙතරම් ඉක්මනට වේගවත් සංවර්ධනයක් සිදුවූ රටක් නැහැ. වරාය, ගුවන් තොටුපොළ, අධිවේගී මාර්ග, ගුවන් පාලම්, මහා ජලාශ, නව නගර, ජල විදුලි පහසුකම්, යටිතල පහසුකම්, අධ්‍යාපනය, නව තාක්ෂණය, ජාතීන් අතර සංහිඳියාව ඉන් කිහිපයක්. විපක්ෂයට කොහොමත් මේවා පේන්නේ නැහැ. ඒ ගොල්ලො හැමදාම විපක්ෂයෙනේ. දේශපාලන වශයෙන් බැලුවත් අද ප්‍රබල විපක්ෂයක් නැහැ.මේ මැතිවරණය කොහොම ද?බලන්න රටේ නායකයා තමන්ට අනෙකුත් පළාත් පාලන ආයතනවල බලය තියෙද්දී මැතිවරණ කොමසාරිස්වරයාට නිත්‍යනුකූලව කටයුතු කරන්න බලය දීලයි තියෙන්නේ. රජයටත් විපක්ෂයටත් එක හා සමානයි. නමුත් මාතර දිසාවේ විපක්ෂයක් තියෙනව ද? අද ගම්මාන පිටින් එජාප, ජවිපෙ අය සන්ධානය වටා එක් වෙනවා.ඔබේ ජයග්‍රහණය ගැන මොනව ද හිතෙන්නෙ?පැහැදිලිවම අපි 2/3 කට වඩා බලයක් ගන්නවා. රාසපුත්‍රලා දකුණේ මාතර යටියන කඩවැද්දුවේ. මගේ පරම්පරාවට ජවය ශක්තිය ලබා දුන් පුණ්‍ය භූමියක් මගේ මුතුන් මිත්තන්ගෙන් මාතරට දකුණට වූ සේවාවල යම් හිඩැසක් ඇත්නම් එය පිරවීමයි මගේ ඉලක්කය. මාතර අංක 1 ට ගෙන එන්නයි මා අපේක්ෂා කරන්නේ.හම්බන්තොට දිස්ත්‍රික් එක්සත් ජනතා නිදහස් සන්ධාන කණ්ඩායම් නායකසෝමවංශ කෝදාගොඩ ආරච්චිහම්බන්තොට දිස්ත්‍රික්කයේ කෘතහස්ථ, පරිණත දේශපාලනඥයකු වූ දකුණු පළාත් සභාවේ සභාපති සෝමවංශ කෝදාගොඩ ආරච්චි මහතා, දකුණු පළාත් සභා මැතිවරණයේ දී හම්බන්තොට දිස්ත්‍රික් එක්සත් ජනතා නිදහස් සන්ධාන අපේක්ෂක කණ්ඩායමේ නායකයා ලෙස නැවත වරක් තරග බිමට පිවිස සිටියි. ඔහු ශ්‍රී ලංකා නිදහස් පක්ෂයේ මධ්‍යම කාරක සභිකයෙකු වශයෙන් ද කටයුතු කරයි.වසර 43 ක දේශපාලන ඉතිහාසයකට උරුමකම් කියන ඒ මහතාගේ දේශපාලන ගමන් මඟ හා අනාගත බලාපොරොත්තු පිළිබඳව සිළුමිණ කළ පිළිසඳරේදී මෙසේ අදහස් පළ කළේය.. දේශපාලන ක්ෂේත්‍රයට එක්වුණේ කොහොම ද?මහින්ද රාජපක්ෂ මහතා 1970 වර්ෂයේදී බෙලිඅත්ත ආසනයට තරග කරන විට එතුමාගේ ජයග්‍රහණය වෙනුවෙන් ප්‍රදේශයේ තරුණ පිරිස් සමඟ දේශපාලන ක්ෂේත්‍රයට එක්වුණා. ශ්‍රී ලංකා නිදහස් ගුරු සංගමයේ බෙලිඅත්ත කොට්ඨාසයේ ලේකම්වරයා ලෙසත්, හම්බන්තොට දිස්ත්‍රික් නියෝජිතයෙකු ලෙසත්, ශ්‍රී ලංකා නිදහස් පක්ෂයේ සමස්ත ලංකා තරුණ සංවිධානයේ සාමාජිකයෙකු ලෙසත් කටයුතු කළා.ජනාධිපතිතුමාගේ හා බෙලිඅත්ත ප්‍රදේශයේ ජනතාවගේ ඉල්ලීම් නිසා, 1991 වර්ෂයේ පැවැති පළාත් පාලන මැතිවරණයේදී ශ්‍රී ලංකා නිදහස් පක්ෂයේ අපේක්ෂකයකු ලෙස බෙලිඅත්ත ප්‍රාදේශීය සභාව නියෝජනය කරමින් ඉදිරිපත් වුණා.එම මැතිවරණයෙන් වැඩිම මනාප සංඛ්‍යාවක් ලබා ගෙන එම සභාවේ සභාපති ධූරයට පත්වුණා. 1996 වර්ෂයේ දී නැවතත් පළාත් පාලන මැතිවරණය ජයගෙන සභාපති ධුරයට පත්වුණා. 2004 වර්ෂයේදී දකුණු පළාත් සභා මැතිවරණයට ඉදිරිපත් වී ජයගෙන දකුණු පළාත් සභාවේ සභා නායක ලෙසත් 2009 වර්ෂයේදී නැවතත් ජයගෙන මේ දක්වා දකුණු පළාත් සභාවේ සභාපතිවරයා ලෙස කටයුතු කරනවා.. මෙවර මැතිවරණයේදී හම්බන්තොට දිස්ත්‍රික් එක්සත් ජනතා නිදහස් සන්ධාන කණ්ඩායමේ නායකයා ලෙස ඔබගේ භූමිකාව කුමක් ද?1970 වර්ෂයේ සිට ජනාධිපතිතුමා සමඟ එක්වී එතුමාගේ ප්‍රතිපත්ති ක්‍රියාත්මක කරමින් මා කටයුතු කරන නිසා කණ්ඩායම් නායක ලෙස විශාල වගකීමක් මට භාර දී තිබෙනවා. හම්බන්තොට දිස්ත්‍රික්කයෙන් අපේ කණ්ඩායමට වැඩි මන්ත්‍රී ධූර සංඛ්‍යාවක් ලබා ගැනීම සඳහාත්, ජනාධිපතිතුමාට විශාල ජන වරමක් ලබාදීම සඳහාත් උපරීම ශක්තියෙන් නීති ගරුකව මැතිවරණ ව්‍යාපාරය මෙහෙයවනවා.. මේ මැතිවරණයෙන් ජය ලබන ඔබට ජනාධිපතිතුමා විශාල වගකීමක් භාර දේවි කියලා ජනතාවගේ විශාල බලාපොරොත්තුවක් තිබෙනවා. ජනතාව වෙනුවෙන් ඒ වගකීම ඉටු කරන්න ඔබ සූදානම් ද? මටත් විශ්වාසයක් තිබෙනවා. මෙවර මට විශේෂ වගකීමක් ජනාධිපතිතුමා ලබා දෙයි කියලා.නමුත් මේ දක්වා කිසිම තනතුරක් ජනාධිපතිතුමාගෙන් මා ඉල්ලා නැහැ. හම්බන්තොට අපේක්ෂක කණ්ඩායමේ ජ්‍යෙෂ්ඨතම සාමාජිකයා මමයි. ඒ වාගේම වසර 43 ක, මාගේ දේශපාලන ජීවිතයේදී පක්ෂය හා ජනතාව වෙනුවෙන් ඉටුකළ මෙහෙවර එතුමා ඉතා හොඳින් දන්නවා.කුමන තනතුරක්, වගකීමක් මට ලබා දුන්නත්, ජනතාව වෙනුවෙන් ඒ වගකීම මා අකුරටම ඉටු කරනවා. තරුණ වියේ සිටම මා කටයුතු කළේ ශ්‍රී ලංකා නිදහස් පක්ෂයේත්, ජනාධිපතිතුමාගේත් ජයග්‍රහණයන් උදෙසායි. ඒ මෙහෙවර ඉටු කිරීමට, ජනතාව මට සහයෝගය හැමදාම ලබා දෙනවා. ඒ නිසා ජනතාවගේ අවශ්‍යතාවයන් ඉටු කිරීමට හැකි තනතුරක් ලැබෙනවානම් ඒක මට ලොකු ශක්තියක්.. දකුණේ ජනතාව වෙනුවෙන් ඔබගේ සැලසුම් මොනවා ද?දකුණු පළාතේ අධ්‍යාපන තත්ත්වය නඟා සිටුවීමට විශේෂ වැඩ පිළිවෙළක් සකස් කළ යුතුයි. විශේෂයෙන්ම ගුරුවරුන්ගේ ගැටලු රාශියක් විසඳිය යුතුව තිබෙනවා. ගුරුවරයෙකු හා විදුහල්පතිවරයකු ලෙස ඒ ක්ෂේත්‍රයේ නියුතුව සිටි පුද්ගලයකු ලෙස ගුරුවරුන්ගේ ප්‍රශ්න පිළිබඳව මට හොඳ අවබෝධයක් තිබෙනවා.ඒ පිළිබඳව ගුරුවරුන් සමඟ සාකච්ඡා කර විසඳුම් ලබා දීමට පියවර ගන්නවා. විභාග ඉලක්ක කරගෙන වැඩසටහන් පවත්වාගෙන යාම වාගේම, පාසල් දරුවන්ගේ අධ්‍යාපනය, ඉහළ නැංවීමටත්, අධ්‍යාත්මික ගුණ වගාවන් වැඩි දියුණු කර සදාචාර සම්පන්න දරු පරපුරක් සමාජයට දායාද කිරීම සඳහා සැලසුම් සකස් කළ යුතු වෙනවා. ඒ සඳහා මා කැප වෙනවා.පාසල් අධ්‍යාපනය නිමා කර, රැකියා බලාපොරොත්තුවෙන් සිටින තරුණ තරුණියන්ගේ අපේක්ෂාවන් අප ඉටු කළ යුතුයි. ඔවුන්ගේ අපේක්ෂා ඉටු කිරීම සඳහා විශේෂ වැඩසටහනක් සකස් කරනවා. දේශපාලනඥයන් වශයෙන් අපගේ යුතුකම හා වගකීම විය යුත්තේ ජනතාවගේ අපේක්ෂාවන් ඉටු කිරීමයි.එසේ නොමැතිව ජනතාවගේ ඡන්දය ලබා ගෙන, තමන් පමණක් තනතුරුවලට පත් වී, ආත්මාර්ථකාමී ලෙස කටයුතු කරන්න හොඳ නැහැ. දේශපාලනඥයන්, දේශපාලනය කළ යුතු වන්නේ පොදු ජන මෙහෙවර උදෙසායි.එක්සත් ජනතා නිදහස් සන්ධාන මාතර දිස්ත්‍රික් අපේක්ෂකමනෝජ් සිරිසේන* ඔබ පිළිබඳව මූලිකව හැදින්වීමක් දැනගන්නට කැමතියි.ශ්‍රී ලංකා නිදහස් පක්ෂයේ අකුරුස්ස ආසනයේ ප්‍රධාන සංවිධායකවරයා ලෙස 70 දශකයේ මුල් භාගයේ ඉඳල කටයුතු කරන එච්.ජී.සිරිසේන මහතා, මගේ පියා දැඩි ව්‍යායාමයකින් විවිධ බාධක කම්කටොළු මධ්‍යයේ, පක්ෂ සංවිධාන ආරක්ෂා කරගෙන අද වෙන කොට අවුරුදු 40කට වැඩි දීර්ඝ ගමනක් ඇවිල්ල තියෙනවා.මම උපතින්ම ශ්‍රී ලංකා නිදහස් පාක්ෂිකයෙක්. ඒ පිළිබඳව කිසිම තර්කයක් නැහැ. අපේ පවුලේ කිසිම කෙනෙක් වෙනත් දේශපාලන මාවතක ගියෙත් නැහැ. යන්නෙත් නැහැ. අපිට පුළුවන් හැමදේම ජනතාව වෙනුවෙන් ඉටු කළා. ඉදිරියටත් එහෙමයි.* එකම පක්ෂය ඇතුළේ මනාප ගැටුම් රැසක් පිළිබඳව වාර්තා වෙනවා?ඒක ‍ෙම් ක්‍රමයේ වැරැද්ද. අපේ සන්ධානය ඇතුළේ විතරක් නෙවි. එක්සත් ජාතික පක්ෂය තුළත් මනාප ගැටුම තියෙනවා. සන්ධානයෙන් මෙවර 20 දෙනෙක් ඉදිරිපත් වෙනවා. ඔය අපේක්ෂකයින් 20 දෙනාම ආසන 07 ඡන්දදායකයින්ගෙන් මනාප ගන්න දුවනවා. අද තියෙන්නේ ඡන්ද වෙන්දේසි වෙන මැතිවරණයක්.මිනිස්සුන්ගේ ඡන්දය පික් පොකට් ගහනවා. මේක ඡන්දදායකයින්ට කරන බරපතළ අවමානයක්. මේ ක්‍රමය නිසා අපිට දිස්ත්‍රික්කයේ හය ලක්ෂයකට අධික ඡන්දදායකයින් ගැන හොයන්න බලන්න වෙලා. මේක ගම හරහා දිවීමක් නෙවි. දිස්ත්‍රික්කයක් හරහා දිවීමක්.දකුණු පළාත් සභාවට මම ඉදිරිපත් වෙන්නේ තුන්වැනි වතාවටයි. මම පළාත් සභාවේ සභානායකවරයා විදියට හිටියා. මම ජ්‍යෙෂ්ඨත්වයෙන් පළමුවැනියා.* ඔබ අකුරැස්ස ආසනයේ ශ්‍රී ලංකා නිදහස් පක්ෂයේ සංවිධායකවරයා හිටපු දකුණු පළාත් සභාවේ සභානායකවරයා අකුරැස්ස නව නගරය තවමත් කරල තිබෙන්නේ පැරැණි විදියට. ඇයි ඒ?සැලසුම සිතියම්ගත කරල අවසන් වෙලා හුඟක් කල්. ජනාධිපතිතුමාගේ පූර්ණ ආශිර්වාදය අපිට ලැබිල තිබෙනවා. ලබන අප්‍රේල් මාසය වන විට නව නගර සැලැස්ම ක්‍රියාත්මක කිරීමට සියලු කටයුතු සූදානම්. මේ දිනවල ඉඩම් පවරාගැනීම්වලට අවශ්‍ය මැනුම් කටයුතු සිදු කෙරෙනවා.* ඊට අමතරව සංවර්ධන කටයුතු පිළිබඳව යමක් සඳහන් කළොත්?ජනාධිපතිතුමාගේ ආශිර්වාදය මධ්‍යයේ බැසිල් රාජපක්ෂ ඇමැතිතුමා විසින් අකුරැස්ස ආසනයේ සංවර්ධන කටයුතු සඳහා ලක්ෂ 3960ක් ලබා දුන්නා. මේ දිනවල එම මුදල්වලින් විවිධ සංවර්ධන කටයුතු සිදු කෙරෙනවා. දේශපාලන භේදයක් නැහැ. ජන සභා තුළින් ගෙනන යෝජනා තමයි ක්‍රියාත්මක කරන්නේ. එදා එක්සත් ජාතික පක්ෂ රජය කටයුතු කළා වගේ වන් මෑන් ෂෝ අපේ රජයේ නැති බව එයින්ම ඔප්පු වෙනවා.* එළැඹෙන මැතිවරණය පිළිබඳව ඔබගේ මතය?දශක 40කටත් වඩා වැඩි කාලයක් අපි මාතර දිස්ත්‍රික්කයේ ජනතාව සමඟ හිටියා. මම ඉපදුන ගම. 88 - 89 භීෂණ සමයේ දී අපේ ජීවිත බේරාගත්තේ ඉතාම අමාරුවෙන්. විවිධ හිරිහැරවලට ගොදුරු වුණා. ඒ වුණාට අපි ජනතාව දාල පැනල ගියේ නැහැ. ඉදිරි මැතිවරණයෙන් අපට ස්ථිර වශයෙන්ම ඉතා විශිෂ්ට ජයග්‍රහණයක් ලබාගත හැකියි.ඒ වගේම එක්සත් ජනතා නිදහස් සන්ධානයට හයෙන් පහක බලයක් ලැබෙන බව ස්ථිරයි. සියලුම අපේක්ෂකයින්ගේ යුතුකම හා වගකීම වෙන්නේ සන්ධානයේ ඡන්ද ‍ෙගාඩ වැඩිකර ගැනීමයි. ජනතාවගෙන් යහපත් ප්‍රතිචාර ලැබෙමින් පවතිනවා. එක්සත් ජාතික පක්ෂයත්, ජනතා විමුක්ති පෙරමුණත් දිනෙන් දිනම අගාධය කරා ඇදෙමින් තිබෙන බව පෙනෙන්නට තිබෙනවා.එක්සත් කමකුත් නැති ජාතික කමකුත් නැති, නායකයෙක් නැති පක්ෂ කොහොමද ඡන්ද දිනන්නේ. මාර්තු 29 වැනිදට රුහුණේ ජනතාව ඒක බලාගනියි. දකුණ කියන්නේ ජනාධිපතිතුමා උපන් බිම. 30 වසරක සාපලත් යුද්ධයට නැවතීමේ ලකුණ තියල, ශ්‍රී ලාංකික ජනතාවට නිදහසේ හුස්ම ගැනීමේ අයිතිය ලබාදුන්න නායකයා, දෙවුන්දර තුඩුවේ ඉඳල පේදුරුතුඩුවට පයින් වුවත් යන්නට හැකි වාතාවරණයක් සකස් කරල දුන්න නායකයා.ඒ වරදට ජාත්‍යන්තර බලවේග කැසකවනව එතුමාව ජාත්‍යන්තර අධිකරණයට ගෙනියන්න. මේ වෙලාවේ අපි අපේ රජයේ ශක්තිය ජාත්‍යන්තරයට පෙන්විය යුතුයි. එකාවන්ව සකල විධ ජනතාව පක්ෂ පාට භේදවලින් තොරව අපේ මවුබිම රැකගැනීමයි පළමුව කළ යුතු වන්නේ. පළාත් සභා බලය ජනාධිපතිතුමාගේ නායකත්වයට පවරා දීල ඒ ශක්තිය ලබාදෙන්න කියල අපි ජනතාවට කියනවා.මාතර දිස්ත්‍රික් එ.ජා.ප. කණ්ඩායම් නායකසිරි විජේවික්‍රමපළාත් සභා ක්‍රමය ආරම්භ වූ දා සිට මේ දක්වා අඛණ්ඩව දකුණු පළාත් සභාව එ.ජා.ප.ය නියෝජනය කරමින් මාතර දිස්ත්‍රික්කයෙන් තේරී පත්වූ සිරි විජේවික්‍රම මහතා පළාත් සභාවේ හිටපු විපක්ෂ නායකයා ද වෙයි. මෙවරත් මාතර දිස්ත්‍රික් කණ්ඩායම් නායකයා ලෙස එ.ජා.ප.යෙන් ඉදිරිපත්ව සිටින විජේවික්‍රම මහතා සමඟ කළ කෙටි පිළිසඳරකි මේ.* රටේ වත්මන් තත්ත්වය ඔබ දකින්නෙ කොහොමද?“පළාත් සභාවේ හිටපු මැති ඇමැතිවරු වැඩ කළේ තමුන්ගේ මනාප ගොඩ වැඩිකර ගන්නයි. ඒ වගේම දූෂණය නාස්තිය ඉහවහා ගියා. ජනතාවට පුදුම අසීරුතා ඇති වුණා. ඔවුන් ඒ නිසා කලකිරුණා දවසෙන් දවස බරපතළ ජීවන ගැටලුවලට මැදි වුණා. අද ජනතාව ඉන්නේ ගිනි කන්දක් උඩ.* තිස් අවුරුදු දරුණු යුද්ධයකට මුහුණ දීලත් ඉතිහාසයේ නොවූ විරූ දැවැන්ත සංවර්ධනයක් අද සිදුවෙලා කියල ඔබ පිළිගන්නවාද?“අධිවේගී මාර්ග, වරාය, ගුවන් ‍තොටුපොළවලින් ඇති හැකි අයට මිසක් සාමාන්‍ය දුප්පතාට පලක් නැහැ. ඒ සංවර්ධනයේ මුවාවෙන් කෙරෙන්නේ අල්ලස් කොමිස් නාස්තිය දූෂණය වගේ ඒව. ඒ වැය වන මුදල් ආපසු ගෙවන්න වන්නේත් අපේ රටේ ජනතාවටම නේද? ඉන් ජනතාව කබලෙන් ළිපට වැටෙනවා. එක කල්ලියක් ධන කුවේරයන් බවට වෙලා.”* මාතර දිසාවේ එ.ජා.ප. මැතිවරණ ව්‍යාපාරය ඇල්මැරුණු තත්ත්වයක පවතින බවයි බොහෝ අය කියන්නේ?“ඒ කතාව බොරු. අපිට රාජ්‍ය බලය නැහැ. අපේ අපේක්ෂකයන්ට සම්පත් නැහැ. ඔවුන්ට තියෙන පහසුකම් මදි. දවසින් දවස අප වටා සන්ධානය ගැන කලකිරුණු දහස් ගණන් රොක්වෙමින් සිටිනවා. පෝස්ටර්, බැනර් කටවුට් කාර්යාල නොදැම්මාට ජන හදවත් තුළ එ.ජා.ප.ය ජීවත්වනවා.”* ඔබ කියන්නේ පැවති පළාත් සභාවෙන් වැඩක් වෙලා නැහැ කියලද?“ඔව් මාතර දිසාවේ බිම් අඟලක් නැති කීදාහක් ඉන්නවද? ඔය හිටපු අය ඔවුන්ට බිම් අඟලක් දීල තියෙනවද? රැකියා නැති තරුණ තරුණියන් අද කී දාහක් ඉන්නවාද? පාසල්වල තියෙන අඩුපාඩු ‍ෙගාඩයි. මාර්ග සංවර්ධනය කරනවා කිව්වට නගරයෙන් ඈත කටුක දුෂ්කර පළාත්වල මාර්ග ගැන ගිහින් බලන්න.”* ප්‍රජාතන්ත්‍රවාදී පක්ෂය ඔබලාට අභියෝගයක් වෙයි කියා හිතෙනවාද?“යුද්ධයේ ජයග්‍රහණය ගැන එක් එක් අය ඔප්පු තිරප්පු ලියා ගත්තත් ඇත්තටම යුද්ධයේ වීරයා ඔහුයි. එයට අප ගරු කරනවා. නමුත් ඔහුට තියෙන්නේ යුද මානසිකත්වයක්. යුද්ධ කළාට එයාට රටක් පළාතක් පාලනය කරන්න බැහැ. මිලිටරි පාලනයකට මේ රටේ ජනතාව කැමැති වන්නේ නැහැ. දැන් යුද්ධය ඉවර වෙලත් අවුරුදු කිහිපයක්. ජනතාවගේ මතකයෙන් දැන් ඔහු ගිලිහීගන යනවා. එය ලෝක ස්වභාවයක්.”ගාල්ල දිස්ත්‍රික් එ.ජා.ප පළාත් සභා අපේක්ෂකනීතිඥ ජයන්ත ජයවීර* ඔබේ අධ්‍යාපනික පසුබිම?මම කරන්දෙනිය මධ්‍ය මහා විද්‍යාලයෙන් හා ගාල්ල රිච්මන්ඩ් විද්‍යාලයෙන් මූලික අධ්‍යාපනය ලබා පසුව යාපනය විශ්ව විද්‍යාලයෙන් විද්‍යාවේදී උපාධිය ලබාගත් එකම සිංහල අපේක්ෂකයා. පසුව නීතිඥයකු වශයෙන් අධ්‍යාපනය ලබාගත් අතර, නාවික කළමනාකරණය පිළිබඳ පශ්චාත් උපාධියක් හැදෑරුවා. ඉන්පසුව ලංකා නැව් සංස්ථාවේ කළමනාකාරවරයකු හා එහි අධ්‍යක්ෂවරයකු ලෙස සේවය කළා.* දේශපාලන ආගමනය සිදුවුණේ?1988 සිට කරන්දෙණිය එ.ජා.ප. ආසන සංවිධායකවරයා ලෙස අද වනතෙක් කටයුතු කරනවා. 93, 94 පළාත් සභාවට ඉදිරිපත් වුණා.‍ ඉන්පසුව 99 පසුව 2001 පාර්ලිමේන්තු මැතිවරණයට ඉදිරිපත්වෙලා මනාප ඡන්ද 50000 ගෙන පාර්ලිමේන්තුවට තේරීපත් වුණා. පසුව 2009 පළාත් සභා මන්ත්‍රීවරයකු ලෙස නැවත මහජන සේවයට එක්වුණා.* අද වනවිට දකුණු පළාත් සභාවේ තත්ත්වය කුමක්ද?අවුරුදු 20 ක් රට පාලනය කරන්නේ සන්ධානය. 1976 වන කොට රැකියා වියුක්තිය 24% ක්. එය තමයි ඉහළම අගය. අද දකුණේ තරුණ කොටස්වලට රැකියා නැහැ. විරැකියාව ඉහළ ගිහින්. පිරිහී ගිය සෞඛ්‍යය අධ්‍යාපන, ගමනාගමනය ඇතුළු යටිතල පහසුකම් නොමැති පාලනයක් තියෙන්නේ.එක්සත් ජාතික පක්ෂය කාලයේ විවෘත ආර්ථිකය හරහා ඇති කළ ආයෝජන, කඩිනම් මහවැලි ව්‍යාපාරය, කොළඹ වරාය සංවර්ධන වැඩසටහන් නිසා විශාල ලෙස රැකියා අවස්ථා උදාවුණා. මැද පෙරදිග රැකියා ඇති වුණා. විරැකියාව අඩු වුණා.* නමුත් රජය කියනවා රැකියා ලබා දෙනවා. විරැකියාව අඩුවෙලා කියලා. ඒ ගැන කුමක්ද කියන්නේ?දකුණේ උපාධිධාරීන් විශාල පිරිසක් ඉන්නවා. උපාධිධාරීන් 50000 කට රැකියා දුන්නට රටට පලක් නැහැ. ඒ වගේ ම ඔවුන් තෘප්තිමත් නැහැ. ඔවුන් රටට බරක්. උපාධිධාරීන්ට සුදුසු රැකියාවන් නොවෙයි දී තියෙන්නේ.රුපියල් 10000 වැටුපකට අරගෙන තියෙන්නේ. දකුණේ හම්බන්තොට වරාය, මත්තල ගුවන් තොටුපළ විශාල බරක්. රටේ ජනතාවගේ මුදල් නැති කළා. අපේ ජීවිත කාලය තුළ මෙහි ප්‍රතිඵලයක් ගන්න බැහැ. රැකියා බිහිකරන්න බැරිවෙලා.‍ඉන්දියාව, බංගලාදේශය, පකිස්ථානය, සිංගප්පූරුව, සෞදි වරායවල්වලින් 40% ක් පමණ බහාලුම් ප්‍රති අපනයනය කරනවා. ඉතිරි 60% ලංකාවට ගෙන්න ගන්න ඕන. ඒත් ලාභයක් උපදවන්න බැහැ. එතකොට කොළඹ දකුණු ජැටිය තිබුණත් වසරකට මිලියන 02 ක් පමණයි ප්‍රතිඅපනයනය කරන්න වෙන්නෙ. එම තත්ත්වය ලාභදායි නැහැ.* රටේ අනෙකුත් ක්ෂේත්‍ර ගැන කියනවා නම්සෞඛ්‍ය, අධ්‍යාපනය මුලුමනින් ම කඩා වැටිලා. රෝහල්වල ඖෂධ නැහැ. බෙහෙත් තුන්ඩු කෑල්ලට සීමා වෙලා. රෝගීන්, පිටින් බෙහෙත් ගන්න ඕන. හොඳම ‍උදාහරණය හිටපු මහ ඇමති ෂාන් විජයලාල් මහතා සුලු කාරණයකට බලපිටිය රෝහලට ප්‍රතිකාර ගන්න ගියා. ඒකට බෙහෙත් නැහැ. ඔහු පළාතේ සෞඛ්‍ය ඇමැතිවරයා. තත්ත්වය ඔන්න ඕකයි.- සංවාදය -ජස්ටින් කොඩිකාර මාතර දිසා විශේෂකුමාර උදයරත්න - යක්කලමුල්ල විශේෂවිජිත සල්ගාදු - අකුරුස්ස මධ්‍යම විශේෂ     කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>09</day>
    </date>
    <link>http://www.silumina.lk/2014/03/09/_art.asp?fn=ab1403094</link>
    <topic>අපේ පක්ෂයට එන කාටවත් කැපිලි නෑ</topic>
    <author/>
    <content>ජනපති එජාප මන්ත්‍රී දෙපළට කියයිගිය සිකුරාදා මියන්මාරයෙන් ප්‍රධානය කරන ලද බුදුපිළිමයක් ජනාධිපතිතුමා වෙත පිළිගැන්වීම සිදු වීය. ඒ ජනාධිපති කාර්යාලයේදීය. ඉන් පසුව මිරිගම ප්‍රාදේශීය සභාවේ එ.ජා.ප මන්ත්‍රීවරුන් දෙදෙනෙක් ජනාධිපතිතුමා හමුවී රජයට සහයෝගය දැක්වීම සඳහා ඒක් වීය.මේ අතරතුර ගිය සිකුරාදා දිනයේ ජනාධිපතිතුමා ටවර් රඟහළට ගියේය. ඒ බන්ධනාගාර රැදවියන් විසින් ප්‍රථම වරට නිර්මාණය කොට වේදිකා ගත කෙරුණු " වීරයෝ මරන්ඩ බැහැ" වේදිකා නාට්‍ය නැරූඹීම සඳහාය. එය විනාඩි දොලහක කෙටි නාට්‍යයකි. ඉන් අනතුරුව සිකුරාදා දිනයේදී අරලියගහ මන්දිරයේදී ජනාධිපතිතුමා ශ්‍රීලංකාවේ විදේශීය ප්‍රවෘත්ති ලේඛකයින්ගේ සංගමයේ සාමාජිකයින් හමු වීය. මේ සංගමය නිර්මාණය වී ඇත්තේ විදේශීය පුවත්පත් හා පුපත් ඒජන්සි වෙත පුවත් සපයන මාධ්‍යවේදීන්ගෙනි.එහිදී එම මාධ්‍යවේදීන් ජිනීවා මානව හිමිකම් සමුළුව ගැන සහ දේශපාලන කටයුතු ගැන ප්‍රශ්න නැඟීය. " මං අභියෝගවලට මුහුණ දෙන්ඩ කිසිම අවස්ථාවක පසුබට වෙන්නේ නෑ. " ජනාධිපත්තුමා ඔවුන්ට කීය. ඉන් අනතුරුව ගිය සිකුරාදා දිනයේම නව ගුවන් හමුදාපති එයාර් මාෂල් කෝලිත ගුණතිලක අරලියගහ මන්දිරයේදී ජනාධිපතිතුමා හමුවීය.එහිදී ජනාධිපතිතුමා නව ගුවන් හමුදාපතිවරයාට සුභ පැතුම් එක් කළේය. දේශීය නව නිපැයුම්කරුවන් සඳහා සම්මාන ප්‍රධානයද ගිය සතියේ පැවැතියේ ජනාධිපතිතුමාගේ ප්‍රධානත්වයෙනි. එය සංවිධානය කර තිබුණේ තාක්ෂණ හා පර්යේෂණ අමාත්‍යාංශයේ මෙහෙයවීමෙන් ශ්‍රී ලංකා නව නිපැයුම්කරුවන්ගේ කොමිසම විසිනි.ගිය සෙනසුරාදා දිනයේ ජනාධිපතිතුමා සිටියේ අනුරාධපුරයේය. උදෑසන අනුරාධපුරයට ගිය ජනාධිපතිතුමා ජයශ්‍රී මහා බෝධීන්වහන්සේ වැඳපුදාගෙන ආශිර්වාද ලබා ගත්තේය. වැඩබලන අටමස්ථානාධිපති පුජ්‍ය පල්ලේගම හේමරතන නාහිමි ප්‍රමුඛ මහා සංඝරත්නය ආගමික වතාවත් සිදු කොට ජනාධිපතිතුමාට සෙත් ප්‍රාර්ථනා කළහ. ශ්‍රීමහා බෝධීන්වහන්සේ වැඳ පුදා ගැනීමට පැමිණ සිටි ජනතාව සමග සුහද කථා බහකට එක්වීමටද ජනාධිපතිතුමා අමතක නොකළේය.ගිය අඟහරුවාදා දිනයේ ජනාධිපතිතුමා දිවයිනෙන් පිටත්ව ගියේය. ඒ මියන්මාරයේ නැපිටෝ නගරයේ පැවැති බිම්ස්ටෙක් සමුළුවට සහභාගී වීම සඳහාය. එදිනම මියෙන්මාරයට ලඟා වු රාජ්‍ය නායකයන් සඳහා පැවැති රාජ්‍ය නායකයින්ගේ රාත්‍රි භෝජන සංග්‍රහයටද ජනාධිපතිතුමා සහභාගී වුණේය.ඉන් අනතුරුව මියන්මාරයේදී බිම්ස්ටෙක් රාජ්‍ය නායක සමුළුව පැවැත්විණි. " ශ්‍රිලංකාව නිරතුරු බිම්ස්ටෙක් අරමුණු සපුරා ගැනීමට කැපවී සිටිනවා. " ජනාධිපතිතුමා බිම්ස්ටෙක් සමුළුවේදී කියා සිටියේය. ඉන් අනතුරුව ජනාධිපතිතුමා ඉන්දියාව , මියන්මාරය , නේපාලය සහ බංගලාදේශය යන රටවල රාජ්‍ය නායකයින් සමග ද්විපාර්ශවීය සාකච්ඡා පැවැත්වීය. එදිනම රාත්‍රියේ ජනාධිපතිතුමා යළිත් මෙරටට පැමිණියේය.ගිය සතියේ බ්‍රහස්පතින්දා තුන්දින නිල චාරිකාවක් සඳහා ඇෆ්ගනිස්ථාන ජනාධිපති හමීඩ් කර්සායි මෙරටට පැමිණියේය. ‍ඇෆ්ගනිස්ථාන ජනාධිපතිවරයා මෙරටට පැමිණි පසුව ගුවන්තොටුපොලේදී පිළිගනු ලැබුයේ අගමැති දි.මු ජයරත්න ඇතුළු පිරිසක් විසිනි. ඉන් අනතුරුව ජනාධිපති ලේකම් කාර්යාලයේදී ජනාධිපතිතුමා සහ ඇ‍ෆ්ගනිස්ථාන ජනාධිපතිතුමා අතර ද්විපාර්ශවීය සකච්ඡා පැවැත්විණි. " ගත වුණ අවුරුදු කීපයේදී මං රටවල් කීපයක සංචාරය කළා. මට ලංකාවේදී ලැබුණේ වෙන කිසිම රටකදී නොලද උණුසුම් අද්දැකිම්. ඔබේ රටෙන් මට වර්ණවත් සහ මිත්‍රශීලී පිළිගැනීම් ලැබුණා. " ඇෆ්ගනිස්ථාන ජනාධිපතිවරයා කියා සිටියේය.ගිය සතියේදී මීරිගම ප්‍රාදේශීය සභාවේ එ.ජා.ප මන්ත්‍රීවරුන් දෙදෙනෙක් ආණ්ඩුවට සහාය දීමට ඉදිරිපත් වුහ. ඒ එ.ජා.ප යේ දක්ෂයන්ට තැනක් නොමැති බවටත් ජනාධිපතිතුමා රට වේගවත් සංවර්ධනයක් කරා මෙහෙයවීම ගැන සතුටු වෙමිනි. තිලක් අශෝක සහ සනත් රණසිංහ යන මන්ත්‍රීවරු මෙලෙස ආණ්ඩුවට එක් වුහ.එම මන්ත්‍රීවරු දෙපල ගිය සතියේදී ජනාධිපතිතුමා හමු වී මෙවර බස්නාහිර පළාත් මැතිවරණයේදී ආණ්ඩුවට සහයෝගය දක්වන බවට සහතික වුහ. " සර් අපට එ.ජා.ප යේ තැනක් නැහැ. අපට ඡන්දය දුන්න ජනතාවට සේවය කරන්ඩ ඉඩක් නැහැ. අපට අවශ්‍ය ජනතාවට සේවය කරන්ඩ" තිලක් අශෝක සහ සනත් රණසිංහ යන මන්ත්‍රීවරු කියා සිටියහ." කිසි ගැටළුවක් නැහැ. අපි මින් ඉදිරියට ඔයාලා දෙන්නා අපේ මිරිගම ප්‍රාදේශීය සභාවේ මන්ත්‍රීවරු විදියට සලකනවා. අපි ඔයාලාට කෙනෙහිලිකම් කරන්නේ නෑ. තමන්නාන්සේලා වැඩ කරගෙන යන්ඩ. ඔබතුමාලාට ඡන්දය දුන් පාක්ෂිකයන්ටත් සේවය කරන්ඩ. අපි අපේ පක්ෂයට සහයෝගය දක්වන කිසිම කෙනෙක් කපලා දාන්නේ නෑ. කාටවත් අපි කුඩම්මාගේ සැලකිලි දක්වන්නේ නෑ. ජොන්ස්ටන් ඇමැතිතුමා කුරුණෑගලින් අපේ ආණ්ඩුවට ආවා. දයාසිරි ජයසේකර මන්ත්‍රීතුමා ආවා. ඒ වගේම ඔයාලා ගැනත් අපි බලා ගන්නවා " ජනාධිපතිතුමා එම මන්ත්‍රීවරුන්ට කීය.ගිය සතියේදි ඇමැති විමල් වීරවංශට ‘‘ජනහිතකාමී දේශ හිතෛශී ශ්‍රී ලංකා පුත්‍ර’’ යන ගෞරව නාමය පිරිනැමිණි. ඒ කරුණු කාරණා කීපයක් මුල් කර ගනිමිනි. ජාතික, ආගමික, සමාජීය හා දේශපාලන ක්‍ෂේත්‍රයන්හි කාර්යශූරව කටයුතු කිරීම, රාජ්‍ය පාලනතන්ත්‍රයේ අමාත්‍යධුර ඇතිව විවිධ තනතුරු තානාන්තර දරමින් කෘතහස්ත භාවයෙන් යුක්තවීම , ත්‍රස්තවාදයට එරෙහිව යුද වැදුණු රණවිරුවන්ගේ ආරක්ෂාව වෙනුවෙන් තම දිවි දෙවැනි කොට රටේ අභිවෘද්ධිය පතා නිර්භීතව ක්‍රියා කිරීම, දීර්ඝ කාලීන සමාජ සත්කාරයෙන් ගෞරවය හා ජනප්‍රසාදය වර්ධනය කරගෙන තිබීම, රත්නත්‍රය කෙරෙහි ශ්‍රද්ධාව ඇති බෞද්ධ ජනනායකයෙක් ලෙස මහා සංඝරත්නයේ අවවාද අනුශාසනාව ඇතිව කටයුතු කිරීම වැනි කරුණු මුල්කරගෙන මහා සංඝයා වහන්සේ විසින් මේ සම්මානය ඇමැති විමල් වීරවංශ වෙත ප්‍රධානය කෙරිණි.ශ්‍රී ලංකා අමරපුර මහා සංඝ සභාවේ උත්තරීතර මහා නායක අතිපූජ්‍ය දවුල්දෙන ඤාණිස්සර නායක ස්වාමින් වහන්සේ විසින් එම ගෞරව නාම සන්නස් පත්‍රය මහනුවර ,පොල්ගොල්ල, සාලවන බෝධි මහා විහාරස්ථානයේදී විමල් වීරවංශ අමාත්‍යවරයාට පසුගිය සතියේදී පිරිනැමූහ.මේ සන්නස් පත්‍රය පිරිනැමීම සඳහා ආශිර්වාද පිරිනමමින් මහා විහාරවංශික ශ්‍යාමෝපාලි මහා නිකායේ අස්ගිරි පාර්ශ්වයේ අතිගරු මහනායක උඩුගම සද්ධර්ම කීර්ති ශ්‍රී ධම්මදස්සී රතනපාල බුද්ධරක්ඛිතාභිධාන නායක ස්වාමින් වහන්සේ, ශ්‍රී ලංකා රාමඤ්ඤ මහා නිකායේ මහා නායක අතිපූජ්‍ය නාපාන පෙමසිරි නායක ස්වාමීන් වහන්සේ , මල්වතු පාර්ශ්වයේ අනුනායක අතිපූජ්‍ය නියංගොඩ ශ‍්‍රී විජිතසිරි නාහිමි, ශ්‍රී ලංකා අමරපුර මහා සංඝ සභා කාරක සංඝ සභික , උඩරට අමරපුර මහා නිකායේ අධිකරණ සංඝනායක ගෞරවාර්හ නියංගොඩ සමිද්ධි මංගල නායක ස්වාමින් වහන්සේ , උඩරට අමරපුර මහා නිකායේ මහා නායක තෙරිපැහැ සෝමානන්ද මහානායක ස්වාමින් වහන්සේ , ශ්‍රී ලංකා අමරපුර මහා සංඝ සභාවේ මහෝපාධ්‍යාය අතිපූජ්‍ය කොටුගොඩ ධම්මවාස ස්වාමින් වහන්සේ, උඩරට අමරපුර මහා නිකායේ අනුනායක අතිපූජ්‍ය නුවරඑළියේ චන්ද්‍රජෝති අනුනායක ස්වාමින් වහන්සේ, ශ්‍රී ලංකා රාමඤ්ඤ මහා නිකායේ සඤ්ඤා ලේඛකාධිකාරී පූජ්‍යපාද අංකුඹුරේ ප්‍රේමවංශ නායක ස්වාමින් වහන්සේ ඇතුළු ත්‍රෛනිකායික මහා නායක ස්වාමින් වහන්සේ විශාල පිරිසක් මෙම අවස්ථාවට වැඩම කර සිටියහ.මේ ගෞරව නාම සන්නස් පත්‍රය පිරිනැමීම වෙනුවෙන් මහනුවර, පොල්ගොල්ල, සාලවන බෝධි මහා විහාරාධිපති යටිරාවණ ශීලානන්ද නායක ස්වාමීන් වහන්සේගේ මෙහෙයවීමෙන් උත්කර්ෂවත් ලෙස අලංකාර උත්සව මාලාවක් සංවිධානය කර තිබිණ. ගෞරවනාම සන්නස් පත‍්‍රය පිරිනැමීමට ප්‍රථම විමල් වීරවංශ අමාත්‍යරවරයාට ආශිර්වාද පතා මහා නායක ස්වාමින් වහන්සේ විසින් ජය පිරිත් දේශනා කළහ.සන්නස් පත්‍රය රැගත් අලංකාරවත් පෙරහැර වීදි සංචාරය කිරීමෙන් පසුව උත්සව සභාව වෙත සැපැත්වෙන ලදී. වටගොඩ විජිත නායක ස්වාමින් වහන්සේ විසින් ගෞරවනාම සන්නස් පත්‍රය ප්‍රකාශයට පත් කිරීමෙන් අනතුරුව අතිපූජ්‍ය තෙරිපැහැ සෝමානන්ද නායක ස්වාමින් වහන්සේ වෙත භාර කෙරිණි.ඉන් අනතුරුව එය මධ්‍යම පළාත් ප්‍රධාන අමාත්‍ය සරත් ඒකනායක විසින් භාරගෙන සමස්ත ලංකා අමරපුර මහා නිකායේ උත්තරීතර සංඝනායක අතිපූජ්‍ය දවුල්දෙන ඤාණිස්සර මහානායක ස්වාමින් වහන්සේ වෙත පිරිනැමීමෙන් පසුව දවුල්දෙන නායක ස්වාමින් වහන්සේ විසින් විමල් වීරවංශ අමාත්‍යවරයා වෙත එම ගෞරවනාම සන්නස් පත‍්‍රය පිරිනැමූහ."එම අංග 5 නම් ශ්‍රද්ධා සම්පත්තිය, සීල සම්පත්තිය, ත්‍යාග සම්පත්තිය, ශුත සම්පත්තිය හා ප්‍රඥා සම්පත්තිය කියන මේ කාරණා. සමස්ත වශයෙන් කල්පනා කරන විට එම වටිනා ගුණාංග අපේ විමල් වීරවංශ ඇමතිතුමාගේ ජීවිතයට බොහෝ සෙයින් සම්බන්ධ වී තිබෙන බව එතුමාගේ කටයුතු කාරණාවලින් අපට තේරුම්ගන්නට පුළුවන්කම ලැබුණා. එතුමා සන්නස් පත්‍රයේ සඳහන් වුණු ආකාරයටම මේ රටේ ජාතික, ආගමික, සමාජීය හා සංස්කෘතික කේෂත්‍රවල කැපී පෙනෙන එමෙන්ම මහජනතාවගේ ප්‍රසාදය දිනාගනිමින් ප්‍රසාදය ලබාගැනීමට වාසනාවන්ත වුණා.""ප්‍රථමයෙන්ම එතුමා පොදු මහජනතාව වෙනුවෙන් අදහස් උදහස් දක්වන චතුර කථිකත්වය, නිවැරදි අදහස් ඉදිරිපත් කිරීම, තාර්කික ශක්තිය ප්‍රදර්ශනය කළා. තාරුණ්‍යය ඒ සඳහා එතුමාට ලොකු ශක්තියක් වුණා. එතුමාගේ දේශන, එතුමාගේ භාෂණ අපි මහත් ඕනෑකමකින් අසාගෙන සිටියා වගේම, ඔහුට වටිනා අනාගතයක් පවතිනවා කියන කාරණය ගරුතර සංඝයාවහන්සේ පැහැදිලිව තේරුම්ගෙන තිබුණා. අනතුරුව එතුමාගේ ක්‍රියාදාමයන් තුළ නිර්මාණශීලීව ඉදිරියට ගමන් කළා. භාරතීය පඬිවරුන් පෙන්වාදුන්නු ආකාරයට විපතේදී ධෛර්යවත් වීමත් සැපත මැදහත්ව පිළීගැනීමත් ඒ අමාත්‍යතුමාගේ චරිතය තුළ පැහැදිළිව දක්නට ලැබුණා.""ඒ නිසා විමල් වීරවංශ ඇමතිතුමාට ලැබුණු මේ ගරු නාමය එතුමාගේ ඉදිරි ගමනට ආශිර්වාදයක් වෙනවා ඇති. ඔබතුමා සැදැහැවත්. කවර ආකාරයේ දේශපාලන මතිමතාන්තර දැරුවත් අපේ රටට ගැලපෙන, සමාජය අර්ථවත් කරන න්‍යාය ධර්ම අපි පිළිගත යුතුයි කියන මතයේ ඇමතිතුමා සිටිනවා. ඔබතුමාගේ සැබෑ ජීවිතයේදී ඔබතුමාගේ පවුලේ සාමාජිකයන් සමග ධාර්මික ජීවිතයක් ගතකරන බව අප දැකලා තියෙනවා.ආශිර්වාද ලැබේවා. කියලා ප්‍රර්ථනා කරනවා.’’ මල්වතු පාර්ශ්වයේ අනුනායක අතිපූජ්‍ය නියංගොඩ ශ්‍රී විජිතසිරි නාහිමි අනුශාසනයක් පවත්වමින් එසේ පැවසූහ.මේ අතර විමල් වීරවංශ මහතාගේ 44 වැනි උපන්දිනය යෙදී තිබුණු පසුගියමාර්තු 7 වැනිදා බොහෝ දෙනකු ඔහුට සුබ පතමින් පැවසුවේ ඉහත ගෞරව නාමය ඔහුට ලැබුණු ඉතා වටිනා උපන්දින ත්‍යාගයක්ද වන බවයි.මෑත දිනකදී බස්නාහිර පළාත් හිටපු ඇමැති උදය ගම්මන්පිල ඇමතූ නාමල් රාජපක්ෂ මන්ත්‍රීවරයා කීවේ " ඔයාගේ මැතිවරණ ව්‍යාපාරයට උදව් කරන්ඩ මාත් එනවා" කියාය. එවිට ගම්මන්පිල පැවසුවේ " මං සෑම වසරකම උපන් දිනයට ලේ දන්දීමේ පින්කමක් කරනවා. මේ පාරත් උපන් දිනය දා නාමයෝජනා භාර දීමට තිබුණු නිසා ලේ දන් දීම විසි අට දාට කල් දැම්මා. ඒ නිසා එදාටම නාමල් මන්ත්‍රීතුමාගේ පැමිණීම අපි අපේක්ෂා කරනවා. " හිටපු ඇමැති උදය ගම්මන්පිල නාමල් මන්ත්‍රීවරයාට කීවේය.ඒ අනුව පාර්ලිමේන්තු මන්ත්‍රීවරුන්වෙන ශෙහාන් සේමසිංහ, උදිත ලොකු බණ්ඩාර සහ කනක හේරත් යන මන්ත්‍රීවරුත් සමග නාමල් මන්ත්‍රීවරයා පැමිණ සිටියේ රාජගිරියේ ජයශේකරාරාමයට ය. එහි පැවති රැස්වීම අමතමින් නාමල් පැවසුවේ නැවුම් දේශපාලන සංස්කෘතියක් ගොඩ නගන ගම්මන්පිල දරණ උත්සහයට පාර්ලිමේන්තුවේ තරුණ මන්ත්‍රී කණ්ඩායමේ සහය පල කරන බවයි.එහි දී ගම්මන්පිලගේ පාසල් සගයෙකු වු ශෙහාන්, ගම්මන්පිලගේ පෙරලිකාර පාසල් ජීවිතයේ රසමුසු තැන් සිහිපත් කරමින් කතා කළේය. රැස්වීමෙන් පසු භික්ෂුන් වහන්සේලා විශාල පිරිසක් ද මන්ත්‍රීවරුන් සියළුම දෙනා ද ලේ දන් දීමට එක් වුහ. ඒ අතරේ නාමල් උදිතට පැවසුවේ "අතිත් අය නම් මොනවා හරි දිලා තමයි ඡන්ද ඉල්ලන්නේ. උදය අයියා ඡන්දෙත් ඉල්ලලා, රුපියල් සීයකුත් ඉල්ලලා ඒ මදිවට ලේ පයින්ට් එකකුත් ඉල්ලනවා" ඊට විහිළුවෙන්ම පිළිතුරු දුන් ගම්මන්පිල පැවසුවේ "මොනවා වුණත් 2005න් පසු රාජපක්ෂවරුන්ගේ ලේ හෙලෙව්වේ මම විතරයි" කියාය.බස්නාහිර පළාත් මහ ඇමති සටනක් බිහි වුණේ මහ ඇමති ධුරය කොළඹට ගෙන ආ යුතු බවට උපාලි කොඩිකාර හිටපු බස්නාහිර පළාත් ඇමැතිවරයා ප්‍රකාශ කිරීමෙනි. දිස්ත්‍රික් තුනෙන් අඩුම කාලයක් මහ ඇමතිකම තිබුණේ කොළඹය. සුසිල් ප්‍රේමජයන්ත කොළඹින් මහ ඇමති වුවත් ඉන් පසු අත්තනගල්ල සංවිධායක ධුරයට පත් වී 1999 දී මැතිවරණයට ඉදිරිපත් වුයේ ගම්පහෙනි. මේ පසු බිම යටතේ කොළඹ මහ ඇමති ධුරය ඉල්ලීමේ තාර්කික බවක් ලැබුණි. නමුත් කොඩිකාරට වඩා සමාජයේ ඒ පිළිබඳ කියැවුණේ ගම්මන්පිලගේ නමයි. ශ්‍රිලනිප නොවීම ඔහුගේ නුසුදුසුකම විය. නමුත් ඉතිහාසයේ ප්‍රථම වරට ශ්‍රීලනිප නොවීම නොසලකා ඔහු කණ්ඩායම් නායකත්වයට පත් කිරීමත් සමග ඒ නුසුදුසුකම ද අතුරුදහන් විය.ගෙවී ගිය සතිය තුළ කරු ජයසූරිය මහතා පළාත් සභා මැතිවරණයේ ප්‍රචාරක කටයුතු රාශියකට සහභාගී වූ අතර, හිටපු අමාත්‍ය ආනන්ද කුලරත්න, කණ්ඩායම් නායක සෝමපාල ඒකනායක මහතා ඇතුළු අපේක්ෂකයින්ගේ ආරාධනයෙන් මුල්කිරිගල හා බෙලිඅත්ත ආසනවල දී 01 වෙනිදා පැවැති ප්‍රචාරක රැස්වීම් ගණනාවක් ඇමතීමට එක් විය. මේ ගමනට හිටපු ඇමතිවරයකු වු සමරවීර වීරවන්නි ද එක්ව සිටියේය. හදිසියේ එම ප්‍රචාරක කටයුතුවලට එක් වූ තලතා අතුකෝරල එ.ජා.ප පාර්ලිමේන්තු මන්ත්‍රීවරයිද ඉතා උනන්දුවෙන් කටයුතු කරනු දක්නට ලැබිණි.ප්‍රචාරක කටයුතුවල විශේෂත්ව වූයේ එ.ජා.ප යට නව සාමාජිකයන් පිරිසක් කරු ජයසූරිය හමුවී එක්සත් ජාතික පක්ෂයට එක් වීමයි. මේ රැස්වීම් අවසානයේ කරු ජයසූරිය නායකත්ව මණ්ඩල සභාපතිවරයා යළිත් කොළඹට ලගා වන විට මැදියම් රැය ද ගෙවී යමින් තිබූ නමුත් පසුදින උදෑසන සිටම කරු ජයසූරිය ගම්පහ මිනුවන්ගොඩ ආසනයේ දී පක්ෂයේ ප්‍රචාරක කාර්යාල අළුතින් ආරම්භ කිරීමේ උත්සව සදහා සහභාගී වුයේය.මේ අතරතුර කරු එක්සත් ජාතික පක්ෂයේ විධායක සභාවේ සාමාජිකයින් ගිය අඟහරුවාදා සිරිකොතේ දී හමු වූ අතර, ඔවුන් ද පක්ෂයේ ඉදිරි වැඩ කටයුතුවලට සහභාගී කරවා ගැනීමට එජාප නායකත්ව මණ්ඩලය තීරණය කර තිබේ. ඔවුන්ගේ හමුවක් සිරිකොත මන්දිරයේ පැවැත්වීමට ද තීරණය කර තිබේ. මේ අවස්ථාව සදහා එක්සත් ජාතික පක්ෂයේ ජාතික නායක රනිල් වික්‍රමසිංහ , නායකත්ව මණ්ඩලයේ සභාපති කරු ජයසූරිය හා මහලේකම් තිස්ස අත්තනායක ද සභාව අමතනු ලැබීය.එක්සත් ජාතික පක්ෂ නායකත්ව මණ්ඩලය එහි සභාපති කරු ජයසූරිය ගේ ප්‍රධානත්වයෙන් 05 වෙනි දින සිරිකොත මන්දිරයේ දී රැස්වූ අතර, පක්ෂයේ කෘත්‍යාධීකාරී මණ්ඩලය විසින් අනුමත කරන ලද ක්‍රියාවලියට පටහැනිව ක්‍රියා කර ඇති අය සම්බන්ධව දැඩි විනය ක්‍රියාමාර්ග ඉදිරියේ දී ගත යුතු බවට නායකත්ව මණ්ඩලය විසින් ඒකමතිකව තීරණය කරන ලදී.දැනටමත් මෙබදු කටයුතු කරන පිරිස් සම්බන්දව වාර්තා ලැබී ඇති බැවින්, එම කටයුතු ගැන නිසි අධ්‍යයනයක් සිදු කිරීමෙන් පසු විගස ක්‍රියාමාර්ග ගැනීමට ද එහිදී තීරණය විය. බස්නාහිර හා දකුණු පළාත් සභා මැතිවරණ ප්‍රතිපත්ති ප්‍රකාශන එළි දැක්වීම ලබන 12 වෙනිදා සවස 11.30 ට එ.ජා.ප මූලස්ථානය වන සිරිකොත මන්දිරයේ දී සිදු කිරීමට තීරණය වු අතර සංකේතවත් ලෙස එකී ප්‍රතිපත්ති ප්‍රකාශන අදාළ කණ්ඩායම් නායකයන්ට භාර දීමට ද නියමිතය.යටියන්තොට ප්‍රාදේශිය සභාව රුපියල් ලක්ෂ 110 ක වියදමින් ඉදිකර තිබේ. ආදාහනාගාරයේ සියලු වැඩකටයුතු නිමා කොට වසර දෙක් ඉක්මවා ගොස් ඇතත් කිසියම් අදෘෂ්‍යමාන බලවේගයක් එය විවෘත කිරීමට ඉඩ නොදෙන බව එම ප්‍රාදේශීය සභාවේ සභාපති යූ.ඩී.වසන්ත කුමාර පසුගිය දා සබරගමු මහ ඇමති මහීපාල හේරත්ට පැමිණිලි කළේ ය. සබරගමුව පළාතේ පළාත් පාලන අමාත්‍යවරයා ද වන මහීපාල හේරත් මේ දින වල පළාතේ පළාත් පාලන ආයතන වල අඩුපාඩු සොයා බලමින් නිරීක්ෂණ චාරිකාවල යෙදෙමින් සිටී‍."යළි යළි කඩා ඉදිකිරීමට සිදු වූ නිසා තමා අපේක්ෂිත දොලපදේණිය ඒ ආකාරයෙන්ම නොලැබේයැයි උදහසට ලක්ව ඇති කිසියම් නිලධාරී භූතයෙකු මෙම කටයුත්තට අකුල් හෙලන බවයි මට පෙනෙන්නේ. " සභාපතිවරයා එවර මහ ඇමතිවරයා හමුවේ කීය. "හොදයි සභාපතිතුමා, දෙසතියක් ඇතුලත මම ඔය නොපෙනෙන බලවේගය හොයාගන්නම්. ඔය දොලපිදේනියත් අපේක්ෂාවෙන් මේ පොදු කටයුත්තට බාධා පමුනූවන කිසියම් නිලධාරියෙක් වෙතොත් මම ඒක හොයා ගන්නම් . එච්චර විතරක් නෙමෙයි. හොද තොවිලයක් නටලා ඔය කියන හූනියම ඉවත් කරන්න මම කටයුතු කරන්නම්. " මහ ඇමතිවරයා කීවේය.යටියන්තොට අමනාවල ග්‍රාමීය රෝහල 70 දශකයේ ඉදිවූවකි. වසර 20 කට පසු පළාත් සෞඛ්‍ය අමාත්‍යංශය ප්‍රධාන අමාත්‍යවරයා යටතට පසුගිය දා පැවරිනි. ඒ වෙනසින් පසු මහීපාල හේරත් පසුගිය දා අමනාවල ග්‍රාමිය රෝහලේ අඩුපාඩු සොයා බැලීය. එක් වෛද්‍යවරයෙක්ට පමණක් සීමා වූ එම ග්‍රාමිය රෝහලේ රෝගින්ට නැවතී ප්‍රතිකාර ලබාගැනීමට හැකි පරිදි වාට්ටුවක් ඉදිකර දෙන්නැයි මහ ඇමතිවරයා පැමිණී ආරංචියට රෝහල් භූමියට පැමිණී ගම්වාසීන් එක හඩින් ඉල්ලූහ.එහි සදහන් වූයේ 1994 ජූනි මස 04 වන දින එවක රනිල් වික්‍රමසිංහ අග්‍රාමාත්‍යවරයා අතින් එම ගොඩනැගිල්ල ජනතා අයිතියට පැවරුනු බවය. මදවේලාවක් එම පුවරුව දෙස බලා සිටි මහ ඇමතිවරයා" මේක විවෘත කරලා තියෙන්නේ රනිල් වික්‍රමසිංහ මහත්මයා එදා අගමැතිවරයා වශයෙන්. "මේ වගේ අඩුපාඩු ඕනි වෙලාවක පෙන්වා දෙන්න මගේ කාර්යයාලය විතරක් නොවේ මගේ ගෙදරත් ජනතාවට විවෘතයි. අපේ පාක්ෂීකයන්ට විතරක් නොවේ. එජාප පාක්ෂිකයින්ටත් විවෘතයි. මොකද මම දන්නවා දෙපාරක් මගේ ගෙදරට ආ එජාප පාක්ෂීකයෙකු වුවත් තුනවෙනි පාර මගේ පැත්තට හැරෙන බව." මහ ඇමතිවරයා අමනාවල ගම්වාසීන්ගෙන් සමුගනිමින් පැවසීය. චන්දන බණ්ඩාරchandananewspolitic@gmail.COMකර්තෘට ලියන්න | මුද්‍රණය සඳහා</content>
  </post></root>